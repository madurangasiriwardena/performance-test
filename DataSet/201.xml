<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=av10082219</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්සිනමා කැමරාව ඉදිරියේ දී තමන්ට ලැබෙන චරිතය ඕනෑවටත් වඩා හිතට අරගෙන රඟපාන්න යන නිසාදෝ බොලිවුඩ් තරු වලට නොයෙකුත් අකරතැබ්බ සිද්ධ වෙනවා. සමහර වෙලාවට මේ අය සින්දු කිය කියා පෙම් කරන්න ගිහින් මඩ ගොඩවල්වලට, ගොම ගොඩවල්වලට පය තබන අවස්ථාවලුත් නැත්තේ නැහැ. එවැනි සිදුවීම් අමතක කරන්න පුළුවන්. නමුත් හදිසි අනතුරු සිදුවන අවස්ථාවලුත් තිබෙනවා.මේ අනතුරු නිසා සමහර නළු නිළියන්ට දීර්ඝ කාලයක් යනතුරු නොයෙකුත් ආබාධයන්ට මුහුණ දෙන්නට සිද්ධ වෙනවා. අමිතාබ් භච්චන්ට වරින් වර උදරයේ ආබාධයක් හට ගත්තේත් මීට කලකට ඉහතදී චිත්‍රපට රූපගත කිරීමකදී ඔහුට සිදුවූ අනතුරක් නිසයි.පසුගිය සතියේ රූපගත කිරීම්කදීත් සුළු අනතුරක් සිදු වුණා. මේ ඇබැද්දිය සිද්ධ වුණේ ප්‍රියංකා චොප්රාටයි. ඒ අලුත් ම චිත්‍රපටයක් වන ‘අන් ජානා අන්ජානි’ චිත්‍රපටයේ පෙම් ජවනිකාවක් රූපගත කරද්දීයි. ප්‍රියංකාත් එක්ක පෙම් කළේ රන්බීර් කපූර්. චිත්‍රපට දර්ශනයට අනුව රන්බීර්ට නියමිතව තිබුණේ ප්‍රියංකාගේ අතකින් අල්ලාගෙන පසුබිමෙන් ඇසෙන ගීතයට අනුව නටමින් ඉදිරියට යන්නයි. දර්ශනය රූපගත වුණේ නිවසකයි.අධ්‍යක්ෂ, සිද්ධාර්ත් ආනන්ද්ගේ විධානය අනුව ප්‍රියංකාත් සමඟ ඇයගේ අතක් අල්ලාගෙන ඉදිරියට ගමන් කළ රන්බීර්ට, ගමනේ කෙළවර කොතැනදැයි වැටහීමක් තිබුණෙ නැහැ. අධ්‍යක්ෂවරයා නවත්වන්නැයි පවසන තුරුම ඔහු ප්‍රියංකාවත් ඇදගෙන ගියා. අතරමඟදී ප්‍රියංකාගේ අත ගිලිහෙන බවක් රන්බීර්ට නොදැනුණා ද දන්නේ නැහැ. ඔහු ඉදිරියට ම ගියා. අඩි දෙක තුනක් යද්දී රන්බීර්ට ඇසුණේ තමන්ට පිටුපසින් යමක් ඇද වැටෙන ශබ්දයක්.ඔහු පසුපස හැරී බැලුවා. ඔහුට දෙවියන් සිහිවුණා. ප්‍රියංකා බිම ඇද වැටිලා! ඇය තමන්ගේ පාදයක් අල්ලාගෙන මැලවුණු මුහුණින් සිටිනු රන්බීර් දුටුවා. ඔහු වහාම ප්‍රියංකා සමීපයට දිව ආවා. ප්‍රියංකාගේ පාදයක් සීරී ලේ ගලමින් තිබුණා.චිත්‍රපටයේ අධ්‍යක්ෂවරයා ඇතුළු සියලුම දෙනා එතැනට පැමිණියේ විදුලි වේගයෙන්. ඔවුන් පැමිණෙද්දී රන්බීර්, ප්‍රියංකාගෙන් සමාව අයදිමින් සිටිනු කාටත් දැකගත හැකි වුණා. රූපගත කිරීමේ කණ්ඩායමේ සියලුම දෙනා ප්‍රියංකා වෛද්‍යවරයෙකු වෙත ගෙනයන්නට ලෑස්ති වුණා. නමුත් ඇය කීවේ තමන්ට එතරම් අමාරුවක් නැති බවයි.මේ සිදුවීම චිත්‍රපටයට සම්බන්ධ ශිල්පියෙකු මෙලෙස විස්තර කළා. “රන්බීර්, ප්‍රියංකාත් එක්ක හරිම ලස්සනට ඒ දර්ශනය රඟපාමින් සිටියා. ඒ වෙලාවෙ ප්‍රියංකා දාගෙන හිටියේ අඩි උස සපත්තු ජෝඩුවක්. ඒවත් දාගෙන දුවද්දී තමයි පය පැකිළිලා ඇද ගෙන වැටුණේ.මං හිතන්නෙ ඔය දර්ශනය හොඳින් නිරූපණය කරන්න ඕනෙ නිසා දෝ රන්බීර්, ප්‍රියංකාගේ අතින් ඇඳගෙන යන්න හැදුවා. එතකොට තමයි ප්‍රියංකා වැටුණේ. රන්බීර්, ප්‍රියංකාගෙ කකුලෙන් ලේ ගලනවා දැක්කාම ගොඩක් බය වෙලා එයාගෙන් සමාව ඉල්ලුවා.”චිත්‍රපටයේ අධ්‍යක්ෂ සිද්ධාර්ත් ආනන්ද් සිද්ධිය විස්තර කළේ මෙහෙමයි... “රන්බීර්, ප්‍රියංකාත් එක්ක අත් අල්ලා ගෙන කොරිඩෝවක් මැද්දෙන් ගමන් කළා. කොරිඩෝව අවසානයේ තිබුණේ පඩි පෙළක්. රන්බීර් එක පාරටම ප්‍රියංකාවත් ඇදගෙන පඩි පෙළට නගින්න යද්දී තමයි එයා බිම වැටුණේ. ප්‍රියංකාගෙ කකුල් පැටළුණා. ඒකයි හේතුව. බිම වැටුණු ප්‍රියංකාගෙ නළල බිත්තියක වැදුණා. එයාගෙ නළලත් ඉදිමිලා තිබුණා.වාසනාවට අපේ චිත්‍රපට කණ්ඩායමේ වෙදකම් කරන්න දන්න කෙනෙකුත් හිටියා. එයා ප්‍රියංකාට ප්‍රතිකාර කළා. අපි හැමෝම ප්‍රියංකාට කිව්වේ විවේක ගන්නය කියලයි. ඒත් එයා ඒක ඒතරම් ගණනකට ගත්තෙ නැහැ.”“ඔය දර්ශනය දෙවැනි වතාවට රූපගත කරද්දියි ඔය අනතුර සිද්ධ වුණේ. මේ වගේ දේවල් ඉඳල හිටලා සිද්ධ වෙනවා” අධ්‍යක්ෂවරයා පැවසුවා.රසික පරපුරේ ආදරය දිනා සිටින කාජල් සිනමා රංගනයට එකතු වන්නේ කලාතුරකින්. ඒ ගෘහ ජීවිතයේ කටයුතු වලට වැඩි ඉඩක් අවශ්‍ය නිසයි. අජේ දේව්ගන් සහ කාජල් යුවළට දියණියක් සිටිනවා. ඇය ගේ නම නීසා. ලබන සැප්තැම්බර් මාසය වෙද්දී මේ පුංචි සුරතලියගේ තනිය මකන්න තවත් මල්ලියෙක් හෝ නංගියෙක් එක්වේවි.කාජල් මේ දවස්වල සූදානම් වෙමින් සිටින්නේ ඒ සඳහායි. ඇය දෙවැනි වතාවට මව් පදවිය ලබන්නට නියමිතව සිටින්නේ සැප්තැම්බර් මාසයේදීයි. කාජල් ප්‍රාර්ථනා කරන්නේ දුවෙක් ද, පුතෙක්ද? මේ දිනවල අජේ සහ කාජල් දෙදෙනාගෙම ඥාතීන්, හිතවතුන් සහ හිතවතියන් නිතරම විමසනවා. “කාජල්ට දුවෙක් ඉන්න නිසා මේ පාර පුතෙක් ලැබුණොත් එයා ගොඩක් සතුටුවේවි. සමහරු එහෙම කියනවා.ඒත් කාජල් කියන්නේ වෙනත් කතාවක්... “මම නම් බලාපොරොත්තු වෙන්නෙ නිරෝගී දරුවෙක්. දුවෙක් වුණත් පුතෙක් වුණත් කමක් නැහැ. දරුවා ඉපදුණාට පස්සෙ මාත් නිරෝගි වෙන්න කියලයි මම ප්‍රාර්ථනා කරන්නෙ. එහෙම වුණාම තමයි මට මේ දරුවාව හොඳින් බලාගන්න පුළුවන් වෙන්නෙ.අපිට දැනටමත් ලස්සන දුවෙක් ඉන්නවා. ඒ වගේ තවත් දුවෙක් ලැබුණොත් එපා කියන්නද? අපේ පවුල අංග සම්පූර්ණ වෙන්න පුතෙක් ලැබෙන්නම ඕනෙය කියල මම නම් හිතන්නෙ නෑ. මට ඉන්නෙත් නංගි කෙනෙක් (අනිශා) විතරයි. ඒත් මට අඩුවක් දැනුණෙ නෑ.”කාජල් හොඳ බිරිඳක් සහ මවක්. ඒ නිසා එදා මෙන් චිත්‍රපටවල රඟපාන්නට අද ඇයට කාලවේලාවක් නැහැ. රූසිරියෙන් අඩු නොවූ කාජල් බොලිවුඩ් සිනමාවෙන් ඈත්ව සිටීම ගැන ඇයගේ රසික රසිකාවියන් සිටින්නේ කනස්සල්ලෙන්.ඒ ගැන දන්නා කාජල්, මෙහෙම කියනවා... “අවුරුද්දකට චිත්‍රපටයක දෙකක රඟපාන්න නම් පුළුවන්. ඊට වඩා නම් බැහැ. මොකද එහෙම රඟපාන්න ගියොත් හැමෝටම මාව එපා වේවි.”තවත් මාස කිහිපයක් ගතවීමෙන් පසුව තම සැමියා අජේ සමඟ චිත්‍රපටයක රඟපෑමේ බලාපොරොත්තුවක් කාජල් තුළ තිබෙනවා. ඇය රඟපෑ චිත්‍රපටයක් ළඟදීම තිරගත වීමටත් නියමිතයි. එහි ඇය සමඟ කරීනා කපූර් ද රඟපෑවා. කාජල්, කරීනා සමඟ එලෙස රඟපෑවේ පළමු වතාවටයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=am1008221</link>
    <topic>දිවි නසාගන්න හිතෙන මේ හිසරදය ඔබටත් හැදුණොත්...</topic>
    <author>සාකච්ඡා කළේ ගාමිණී සුසන්ත</author>
    <content>දිවි නසාගන්න හිතෙන මේ හිසරදය ඔබටත් හැදුණොත්...අධික හිසරදය හෙවත් “ඉරුවාරදය” ස්නායු පද්ධතියට සම්බන්ධ රෝගයකි. ඉර පායන විට ඉරුවාරදය මතුවේ. යැයි මතයක් පැවැතිය ද, දහවල් කාලයේ පමණක් නොව රාත්‍රී කාලයේ දී පවා ඉරුවාරදය හට ගත හැකිය.අධික හිසරදයෙන් නිතර පීඩා විඳින අයකුට ඇත්තේ ඉරුවාරදයමදැයි නිගමනය කරන්නේ වෛද්‍ය පර්යේෂණවලින් නොව රෝග ඉතිහාසය පිළිබඳව තොරතුරු සොයා බැලීමෙනි.ඉරුවාදරයේ විශේෂ ලක්ෂණය වන්නේ හිසේ එක් පැත්තක පමණක් විටින් විට අධික වේදනාවක් ඇතිවීමය. මේ අධික වේදනාව පැය කීපයක්, දිනක් හෝ දෙකක් දිගටම පවතී. ඉන් අනතුරුව නැති වී යයි.නැවතත් එවැනි අධික හිසරදයක් ඇතිවන්නේ දින ගණනකට පසුවය.හිස පැත්තක ඇතිවන අධික වේදනාවට අමතරව හිරු එළියට විදුලි ලාම්පු එළියට සංවේදී වීම, ශබ්දවලට සංවේදී වීම, වමනය ඇතිවීම ඔක්කාරයට ඒම යන රෝග ලක්ෂණ ද ‘ඉරුවාරදයේ’ ප්‍රධානතම රෝග ලක්ෂණ අතර වේ.ඉරුවාරදය අධික වේදනාකාරී ලෙස ඇතිවූ විට අධික ලෙස කේන්ති යාම ද දැකගත හැකිය.ඉරුවාරදයේ Migrain with aura නම් අවදියේදී අධික හිසරදය ඇතිවීමට පෙර එක් ඇසක පෙනීම නැතිවී යාම, විදුලි කොටන්නක් මෙන් එළි ඇතිවීම, කණාමැදිරි එළි පෙනීම, එළිය අඳුරු වී පෙනීම, ශරීරයේ පැත්තක් හිරි වැටීම, ශරීරයේ කොටසක් නැතිවාක් මෙන් දැනීම, කරකැවිල්ල යන ලක්ෂණ පෙන්නුම් කෙරේ.මේ ලක්ෂණ ටික වේලාවක් තිබී නැතිවී යන අතර ඉන් පසුව අධික හිසරදය (ඉරුවාරදය) මතු වේ. ඉරුවාරදය ඇතිවූ විට බොහෝ දෙනෙක් නිදා ගැනීමට පෙලඹේ. ඇතැමුන් අඳුරු කාමරයකට වී සිටීමට කැමතිය. ඒ අඳුරේදී ඉරුවාරදය අඩුවේ යැයි සිතන නිසාය.ඉරුවාරදයේදී හිසේ පැත්තක ඇතිවන හිසරදය ඉතාම දරුණු ආකාරයෙන් ඇතිවිය හැකිය. එම වේදනාව පැරසිටමෝල් වේදනා නාශකය ගැනීමෙන් සුව නොවේ. එවිට වඩාත් බලවත් වේදනා නාශක ලබාදිය යුතුය.ඉරුවාරදයේදී අධික හිසරදය ඇතිවන කාලසීමාව රෝගියාගෙන් රෝගියාට වෙනස් වේ. ඉරුවාරදයේදී ඉවසාගත නොහැකි ආකාරයෙන් අධික වේදනාවක් දැනුණ ද මෙය ජීවිතයට තර්ජනයක් ගෙන දෙන රෝගී තත්ත්වයක් නොවේ.ඉරුවාරදය ඇතිවන්නේ මොළයේ ස්නායු පද්ධතිය ආශි‍්‍රතව ඇතිවන ක්‍රියාකාරකම් නිසාය.ඉරුවාරදයේ  Migraine with aura  නම් අවස්ථාවේදී මොළයේ රුධිර නාල සංකෝචනය වේ. එවිට මොළයේ අදාළ ස්ථානවලට රුධිරය ගලා යාම අඩුවේ. අධික ලෙස හිසරදය ඇතිවන්නේ සංකෝචනය වූ රුධිර නාළ ඉහිල් වන අවස්ථාවේදීය.ඉරුවාරදය පිරිමින්ට වඩා කාන්තාවන් අතර බහුල බව පෙනී යයි.ඉරුවාරදයේ ප්‍රධාන රෝග ලක්ෂණය වන අධික හිසරදය මතුවීමට බලපාන සාධක පුද්ගලයාගෙන් පුද්ගලයාට වෙනස් වේ. නිසි වේලාවට ආහාර නොගැනීම ඉරුවාදරයට ප්‍රධාන හේතුවකි. පාසල් දරුවන්ට ඇතිවන ඉරුවාරදයට හේතු වී ඇත්තේ බොහෝ දරුවන් තම උදෑසන ආහාර වේල අතපසු කිරීමය. නගරයේ පාසල් වලට යන බොහෝ දරුවන් පාසල් වෑන් රථයට ගොඩවන්නේ උදෑසනින්මය. වෑන් රථයේදී කෑමට උදේ ආහාරය පිළියෙල කර දුන්න ද, බොහෝ ළමයින් ආහාර ගන්නේ නැත. එවිට දරුවාගේ උදෑසන ආහාර වේල මඟ හැරේ. එය දරුවාගේ පෝෂණයට මෙන්ම ඉරුවාරදය ඇතිවීමට ද හේතුවක් වේ.නිදි වැරීම ද ඉරුවාරදය මතුවීමට හේතු වන ප්‍රධාන කරුණකි. පාසල් යන දරුවන් රාත්‍රී කාලයේ පාඩම් කරන විට හිසරදය ඇතිවේනම් වඩාත් සුදුසු වන්නේ අලුයම් කාලය පාඩම් කිරීම සඳහා යොදා ගැනීමය.මානසික ආතතිය ද ඉරුවාරදය මතුවීමට ප්‍රධාන වශයෙන්ම හේතු වන බව පෙනී ගොස් ඇත. කාර්යාලයේ තමන්ට වැඩ අධික නම්, වැඩ කරන්නේ තෘප්තියකින් නොවේ නම් එය ද ඉරුවාරදය මතුවීමට ප්‍රබල හේතුවකි.එමෙන්ම සතියේ වැඩ කරන දින පහ බොහෝ වෙහෙස මහන්සි වී තම රාජකාරි කටයුතු කළ පසුව ඇතැමුන්ට සති අන්තයේ ඉරුවාරදය මතු විය හැකිය. එමෙන්ම සති ගණනක් වෙහෙස මහන්සි වී විභාගයක් සඳහා පාඩම් කර විභාගයට මුහුණ දීමෙන් පසුව ද සමහර ළමයින්ට ඉරුවාරදය මතු වේ. ඉරුවාරදය ඇති අයකු අඳුරේ නිදාගෙන සිටින විට කිසිවකු එක්වරම එම කාමරයේ විදුලි ආලෝකය දැල්වුවහොත් එය ද ඉරුවාරදය මතුවීමට හේතුවක් විය හැකිය.උපත් පාලන පෙති දීර්ඝ කාලයක් ගන්නා කාන්තාවන්ට ද ඉරුවාරදය ඇතිවීමේ හැකියාව ඇති බව හෙළි වී ඇත. ඒ ශරීරයේ හෝමෝනවල සිදුවන වෙනස්කම් නිසාය. තද අව්වේ වාහනවල ගමන් කරන විට ද ඇතැමුන්ට ඉරුවාරදය මතු වේ. ඇතැම් කාන්තාවන්ගේ ඔසප් වීම සිදුවන දින කීපයේදී ඉරුවාරදය මතුවීමට ඉඩ ඇත. එහිදී එම දිනවලදී පමණක් ඖෂධ ලබාගැනීමෙන් පමණක් එම තත්ත්වයෙන් මිදිය හැකිය.ඉරුවාදරයෙන් පෙළෙන කාන්තාවන් ගර්භණී භාවයට පත්වූ විට ඉරුවාරදය මතුවීමේ වාර ගණන අඩු වනු දැකගත හැකිය. එහෙත් ඉතා සුළු පිරිසකට ගර්භණී සමයේ රෝගය ඇතිවන වාර ගණන වැඩි විය හැකිය.ගර්භණී මවකට මුල් මාස කීපය තුළ ඖෂධ ගැනීම නුසුදුසු නිසා පැරසිටමෝල් වැනි ඖෂධයකින් සෑහීමකට පත්වීමට සිදුවේ.ඉරුවාරදය ඇති අයකු ගන්නා ඇතැම් ආහාර වර්ග නිසා ද ඉරුවාරදය මතුවේ. එක් අයකුගේ ඉරුවාරදයට හේතු වන ආහාරයක් වෙනත් අයකුගේ ඉරුවාරදයට හේතුවක් නොවිය හැකිය. එබැවින් මේ මේ ආහාර වර්ගවලින් ඉරුවාරදය මතුවේ යැයි සෘජුවම පැවසිය නොහැකිය. ඇතැමුන්ට චොක්ලට් ආහාරයට ගැනීම නිසා ඉරුවාරදය මතු වේ. එසේම ඇතැම් අයට අයිස්ක්‍රීම් නිසා ද තවත් අයකුට නාරං වැනි පලතුරු නිසා ද ඉරුවාරදය මතුවිය හැකිය. තමන්ට ඉරුවාරදයේ ලක්ෂණ මතු වෙන්නේ මොන ආහාරයක් නිසාද යන්න තමා විසින්ම අවබෝධ කරගත යුතුය.ඉහත කරුණු අනුව පැහැදිලි වන්නේ ස්නායු පද්ධතියට සම්බන්ධ රෝගයක් වන ඉරුවාරදය, විටින් විට මතු වීමට හේතු වන සාධක පුද්ගලයාගෙන් පුද්ගලයාට වෙනස් බවය. වඩාත් වැදගත් වන්නේ තමාට ඉරුවාරදය ඇතිවීමට බලපාන හේතුව හඳුනාගෙන එයින් මඟ හැරී සිටීමය.වෛද්‍යවරයකු ඉරුවාරදය හඳුනාගන්නේ රෝග ලක්ෂණවලින් බව අපි කලින් කීවෙමු. ඉරුවාරදය සමඟ සැක සහිත රෝග ලක්ෂණ ද පෙන්නුම් කෙරෙයිනම්, මොළයේ ස්කෑන් පරීක්ෂාවක් කිරීමට වෛද්‍යවරයා නියම කරනු ඇත. ඒ; ඉරුවාරදයේ ඇතැම් රෝග ලක්ෂණ මොළයේ ගෙඩි පිළිකා නිසාත් පෙන්නුම් කරන නිසාය.මේ කරදරකාරී හිසරදය මවුපියන්ගෙන් දරුවන්ට උරුම වීමේ ප්‍රවණතාවක් තිබේ. එහෙත් මේ ස්නායු ආබාධය තිබුණත් බොහෝ දෙනකුට එය මතු වන්නේ පරිසරයෙන් ඇතිවන යම් යම් බලපෑම් නිසා බව තහවුරු වී ඇත.වෛද්‍ය විද්‍යානුකූලව ඉරුවාරදය වර්ග කරන විට ප්‍රභේද ගණනාවකට බෙදා දක්වනු ලැබේ. Migraine with neuralgia නම් ඉරුවාරද ප්‍රභේදය ඉතාම අධික හිසරදයක් සමඟ ඇතිවන්නකි. මෙහිදී දෑස් තෙමී කඳුළු කඩා හැළේ. ඇතැමුන්ට සෙම් සොටු දියර ගලනු දැක ගත හැකිය.මෙම ඉරුවාරදය මතුවන්නේ විශේෂ කාලවකවානුවලටය. මෙහිදී ඇතැමුන් වේදනාව ඉවසාගත නොහැකිව සිය දිවි හානි කර ගැනීමට පවා පෙලඹෙති. මෙම ඉරුවාරද විශේෂය එක දිගට සතියක් හෝ දෙකක් පැවතී නැතිවී යන අතර නැවත වසරකට හෝ දෙකකට පසුව ඇතිවිය හැකිය.පාසල් යන දරුවකුට හෝ රැකියාවක නියුතු අයකුට මසකට දෙතුන් වරක් ඉරුවාරදය මතුවේ නම්, එය එම පුද්ගලයාගේ ජීවන පැවැත්මට බලපාන නිසා රෝගය යටපත් කිරීම සඳහා ඖෂධ ලබා දෙයි. එම ඖෂධ රෝගය මතු වූ විට පමණක් ගැනීමෙන් පලක් නොවන අතර වෛද්‍ය උපදෙස් අනුව දීර්ඝ කාලීන ගැනීමට සිදුවේ. දීර්ඝ කාලීනව එම ඖෂධ ගන්නා විට රෝගය මතුවන වාර ගණන අඩුවේ. මසකට දෙතුන් වරක් රෝගය මතුවූ අයකුගේ එම වාර ගණන එකක් දක්වා අඩු විය හැකිය. ක්‍රමයෙන් දිගටම ඖෂධ ගන්නා විට ඖෂධ නැවැත්වීමට ද හැකියාව ඇත. එය තීරණය කරනු ලබන්නේ වෛද්‍යවරයාය.ඉරුවාරදයෙන් පෙළෙන රෝගීන්ට ඖෂධීය ප්‍රතිකාර ලබාදීම මඟින් හෝ තම ජීවන රටාවේ වෙනස්කම් ඇතිකර ගැනීම මඟින් ඉරුවාරදය මතු වන වාර ගණන අඩු කරගත හැකිය. ඉරුවාරදය නිට්ටාවට සුව කළ නොහැකි ස්නායු රෝගයක් වුවද, නිසි පරිදි ඖෂධ ලබාගැනීමෙන් සහ ඉරුවාරදයට හේතු වන සාධකවලින් දුරස් වීමෙන් රෝගය පාලනය කරගෙන සාමාන්‍ය ජීවිතයක් ගත කළ හැකිය. තමන්ට අධික හිසරදයක් ඇතැයි පවසමින් වෛද්‍යවරයකු වෙත එන රෝගී රක්තහීනතාවෙන් පෙළෙන්නේ ද යන්න පළමුව සොයා බැලේ. විශේෂයෙන්ම කාන්තාවන් එම පරීක්ෂණයට භාජනය කෙරේ. ඒ; නිරක්තිය නිසා ද අධික හිසරදයක් ඇතිවිය හැකි බැවිනි.සාකච්ඡා කළේ ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=am1008222</link>
    <topic>මේ කොලරයට බය වෙන්න එපා</topic>
    <author/>
    <content>මේ කොලරයට බය වෙන්න එපාබොහෝ දෙනෙක් මුහුණ දෙන ස්නායු ආබාධයකි, අත හිරි වැටීමය. එය මැදි වියට පත් බොහෝ කාන්තාවන් අතර ඉතා බහුල රෝගී තත්ත්වයකි. තරමක් මහත කිරි දෙන මවුවරුන් අතර ද මේ තත්ත්වය බහුල බව පෙනී ගොස් ඇත. මේ රෝග තත්ත්වය හඳුන්වන්නේ කාපල් ටනල් සින්ඩ්‍රෝම් කියාය.‘කාපල් ටනල්’ ලෙස හඳුන්වන්නේ මැණික් කටුව අසල පිහිටා ඇති ස්නායු ගමන් කරන කාණුවක් වැනි කොටසකි. මේ කාණුව වැනි කොටසේ ස්නායුව පිහිටන අතර එයට ඉහළින් මාංශපේෂි පිහිටා ඇත. යමකු මහත් වන විට එම මාංශ පේශි විශාල වීම නිසා ස්නායුව තෙරපීමකට ලක්වේ. අතේ හිරිවැටීමක් සිදුවන්නේ එවිට ය.බොහෝ විට උදෑසන මේ රෝගී තත්ත්වය උග්‍රය. ලූණු සුද්ද කිරීම ඉදිකටුවකින් යමක් මැසීම වැනි ඇඟිලි වෙහෙසවා යම් වැඩක නිරත වන විට මෙම වේදනාව වැඩිවේ. මෙම ස්නායු ආබාධය එදිනෙදා වැඩ කටයුතු කර ගැනීමට විශාල බාධාවක් වන අතර එයින් මිදීමට ප්‍රධාන වශයෙන්ම වේදනා නාශක ඖෂධ ලබා දෙයි.එමඟින් සුවයක් නොලැබේනම්, ඉතාම සුළු ශල්‍යකර්මයක් මඟින් මෙම තත්ත්වයෙන් මිදිය හැකිය. මේ ශල්‍යකර්මයේදී සිදු කෙරෙන්නේ ‘කාපල් ටනල්’ ලෙස හඳුන්වන ඉහත කී කාණුවක් වැනි කොටසට ඉහළින් ඇති පේශියේ මේද තට්ටුව සූරා ඉවත් කිරීමය. එයින් ස්නායු තෙරපීම වැළකේ.එය සුළු ශල්‍යකර්මයක් වුවද ශල්‍යකර්මයට පෙර රෝගියාව පර්යේෂණ කීපයකට භාජනය කර අත හිරි වැටීමට හේතුව සත්‍ය වශයෙන්ම ‘කාපල් ටනල්’ තුළ ඇති ස්නායුව තෙරපීම ද යන්න සොයා බලයි. ඒ; අත හිරි වැටීමට හේතු වන කරුණු තවත් තිබිය හැකි නිසාය.ස්නායුව තෙරපීම බොහෝ දරුණු නම්, රෝගියාගේ මහපට ඇඟිල්ලේ ක්‍රියාකාරිත්වයට බාධා පැමිණේ. ඒ; මාපට ඇඟිල්ල ක්‍රියා කිරීමට උපකාර වන්නේ එම ස්නායුව වන නිසාය. ස්නායුවේ ක්‍රියාකාරිත්වය සතුටුදායක නොවේනම්, ශල්‍යකර්මයක් හැර වෙනත් මඟක් නැත.ශල්‍යකර්මය නොකිරීමේ ප්‍රතිඵලය වන්නේ මහපට ඇඟිල්ලේ ක්‍රියාකාරිත්වය සම්පූර්ණයෙන්ම ඇනහිටීමය. අප අතින් කරන වැඩකදී මහපට ඇඟිල්ල අතිශය ප්‍රයෝජනවත් නිසා ශල්‍යකර්මයක් මඟින් සුවය ලබාගැනීම වඩාත් සුදුසු වේ.අත හිරි වැටී අත දිගේ කැක්කුමක් ඇතිවීමට තවත් හේතුවක් ඇත. මිනිස් ශරීරයේ පිහිටීම අනුව කොඳු නාරටිය තුළ ඇති ආවරණයක් තුළ සුසුම්නාව පිහිටා ඇත. සුසුම්නාවේ ප්‍රධාන ස්නායු දෙකක් පිහිටා ඇත. එම ස්නායු තවත් ස්නායු ගණනාවක් සමඟ එක්වී “කොරේටන්” නමින් හැඳින්වෙන කුඩා සිඳුරකින් කශේරුකාවෙන් එළියට ගමන් කරයි.එම සිදුර අසළ ඇතිවන තෙරපීමක් නිසා ගෙල දෙපස මෙන්ම ගෙල දිගෙහි ද දරුණු වේදනාවක් මෙන්ම දරුණු හිරිවැටීමක් ඇතිවේ. මෙහිදී ගෙල සෙලවීමට පවා අපහසු වේ.මේ ආබාධය සුළු වශයෙන් ඇති රෝගීන්ට පළමුව කරන ප්‍රතිකාරය වන්නේ ගෙලෙහි ඉරියව් අඩුවීමට ගෙල වටා කොලරයක් පැලදීමය. කොලරය පැලඳීමෙන් සම්පූර්ණ සුවයක් ලබාගත නොහැකි අතර එයින් බලාපොරොත්තු වන්නේ ගෙලෙහි ස්නායු තෙරපීමේ ප්‍රමාණය අඩු කිරීමය.කොලරය කලක් දමා සිටින විට මේ රෝගී තත්ත්වය බොහෝ දුරට මඟ හරවාගත හැකිය. එසේ නොකොට ගිලින ඖෂධ මඟින් සුවයක් ලබාගැනීමට නොහැකිය. ගෙලෙහි වේදනාව ඉතාම අධික නම් සුළු ශල්‍යකර්මයක් මඟින් සුවය ලබාගත හැකිය.හිසට කොට්ටා කීපයක් තබා නිදා ගන්නා අයට මේ ස්නායු ආබාධය බහුල බව පෙනේ. කොට්ටා කීපයක් හිසට තබාගෙන නිදාගෙන සිටින විට ගෙල අසලින් සුසුම්නාවේ ඇදවීමක් සිදුවේ. එහි ප්‍රතිඵලය වන්නේ සුසුම්නාවෙන් පිටතට ගමන් කරන ස්නායු තෙරපීමට ලක්වීමය.ගෙලට කොලරයක් පැලඳීමට වෛද්‍ය උපදෙස් ලැබුණු විට, එම කොලරය දමාගෙන ජීවිත කාලයම සිටිය යුතු යැයි බොහෝ දෙනෙක් බියට පත්වෙති. එය වැරැදි මතයකි. වෛද්‍ය උපදෙස් අනුව, වේදනාව අඩු වන තෙක් කලක් කොලරය පැලඳිය යුතු අතර වෛද්‍යවරයා නිර්දේශ කළ පසු එය ඉවත් කළ හැකිය.දිනකට පැය කීපයක් පමණක් කොලරය පැලඳ සිටීමෙන් කිසිදු ප්‍රයෝජනයක් අත් නොවේ. එබැවින් වෛද්‍ය උපදෙස් අනුව කාර්යාලයේදීත් නිවසේදීත් නොකඩවා කොලරය පැලඳ සිටිය යුතුය.බොහෝ දෙනෙකුට ඇතිවන තවත් ස්නායුගත ආබාධයක් වන්නේ නිතර නිතර කරකැවිල්ල ඇතිවීමය. ඊට හේතු කීපයක්ම බලපායි. බහුල හේතුවක් වන්නේ කන තුළ ඇති ස්නායුවල ඇතිවන ආබාධය විය හැකිය. කන තුළ ඇතිවන ආසාදන ද ඒ සඳහා හේතු විය හැකිය.ශරීරය සමතුලිතව පවත්වාගෙන යාමට කන තුළ ඇති ඉතා සියුම් ස්නායු උපකාරී වේ. බොහෝ දෙනාට ඇතිවන කරකැවිල්ලට හේතු වන්නේ කන තුළ ඇති එම ස්නායුවල දුර්වලතාවයයි. මේ කරකැවිල්ල උදෑසන තරමකට වැඩි බවක් පෙනේ. උඩ බිම බලමින් යම් කිසි වැඩක නිරත වී සිටින විට රෝගය මතු වේ.කරකැවිල්ල සමඟ වමනය යාම, මළපහ බුරුලට යාම ශරීරය පණ නැතිවන්නාක් මෙන් දැනීම යන ලක්ෂණ මතු වේ. කරකැවිල්ල හැදෙන රෝගීන් පර්යේෂණ කීපයකට යොමුකර නිවැරැදි ලෙසම හේතුව හඳුනාගත යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=am1008223</link>
    <topic>රටේ තැනින් තැන පැතිරෙන මේ ඇස් ලෙඩේ භයානක ද?</topic>
    <author>සාකච්ඡා කළේ</author>
    <content>රටේ තැනින් තැන පැතිරෙන මේ ඇස් ලෙඩේ භයානක ද?කොළඹ ඇස් රෝහලේ අධ්‍යක්ෂවෛද්‍ය සිසිර ලියනගේඇස් රතු වී ඉදිමී කබ ගලන, කඳුළු සමඟ ඇසින් ශ්‍රාවය නිතරම ගලන ඇස් පිහාටු කසන ඇස් ලෙඩක් දැන් රටේ තැනින් තැන පැතිරෙමින් පවතී.ඇස් ලෙඩ වසංගතය අප රටට ආධුනික වූවක් නොවන අතර, විටින් විට ඇස් ලෙඩ වසංගතයක් මෙන් පැතිර ක්‍රමයෙන් අඩුවී පසුව තුරන් වී යන බව කොළඹ ඇස් රෝහලේ අධ්‍යක්ෂ වෛද්‍ය සිසිර ලියනගේ මහතා පවසයි.කාලගුණය හා දේශගුණ තත්ත්වය මේ ඇස් රෝගයට බලපාන අතර පසුගිය වසරේ ද මෙවැනි ඇස් රෝගයක් රටේ පැතිරුණු බව ඔහු පෙන්වා දෙයි.මේ ඇස් ලෙඩේ ද වෛරසයක් නිසා ඇතිවන්නකි.ඇස් ලෙඩේ පැතිර යන්නේ, රෝගියකුගේ ඇසෙන් ගලන ශ්‍රාවය තවත් කෙනෙකුගේ ඇස්වල තැවරීමෙනි. ලෙඩා, ඇසෙන් ගලන ශ්‍රාවය අතින්ම පිස දමනවා. ඒ අත්වලින්ම මේස පුටු ආදිය මෙන්ම බස්රථයේ යන විට නම් එහි ආසන පවා අල්ලනවා.නිරෝගි කෙනෙක්, ඇස් ලෙඩ හැදුණු කෙනෙක් ඇල්ලු මේ වගේ තැන් අල්ලා ඒ අත්වලින්ම තමන්ගේ ඇස් පිස දැම්මොත් වෛරසය ඇසට ඇතුළු වෙනවා” යැයි වෛද්‍ය සිසිර ලියනගේ මහතා කීය.පවුලේ කෙනෙකුට ඇස් ලෙඩ හැදුණොත් සෙසු අයට ද එය පහසුවෙන් බෝවී යනවා.ඇඳ ඇතිරිලි, තුවා, කොට්ට, ලේන්සු ආදියෙහි ඇස් ලෙඩ හැදුණ තැනැත්තාගේ ඇසින් ගලන ශ්‍රාවය පවුලේ සෙසු අයගේ ඇස්වලට ස්පර්ශ වී පහසුවෙන් බෝවිය හැකි නිසා ඇස් ලෙඩ හැදුණ තැනැත්තා පාවිච්චි කරන එවැනි දේ වෙන්කර පාවිච්චි කිරීම ද සුදුසුය.ඇස් ලෙඩ කෙනෙකුගෙන් තව කෙනෙකුට පැතිර යාමට ප්‍රධානතම සාධකය වන්නේ අත් දෙකය. මේ නිසා මෙවැනි කාලවකවානුවල පුළුවන් තරම් අත් සබන් ගා පිරිසිදු කර ගැනීම ද අපිරිසිදු අතින් ඇස් පිස දැමීම හෝ ඇස් කැසීමෙන් වැළකී සිටීමට ද වග බලා ගත යුතුය.ඇස් ලෙඩ හැදුණොත් තමන්ට වඩා අනුන් ගැන සිතා දින තුන හතරක් නිවසටම වී විවේකව සිටීම සමාජයට කරන සේවාවකි.රෝගීන් තම සෞඛ්‍ය ආරක්ෂාව ඉහළින්ම පවත්වාගෙන යාම ඇස් ඇල්ලීම, අතේ ඇඟිලිවලින් ඇස් නිතරම පිස දැමීමට යාම ආදියෙන් වැළකී සිටිය යුතුය.ඇස් ලෙඩ පැතිරෙන කාලවලට ඇස් රෝහලේ විශේෂිත ප්‍රතිකාර ස්ථානයක් වෙන්කර තිබෙන අතර මේ කාලයේ රෝගීහු 50 - 100 අතර පිරිසක් ප්‍රතිකාර සඳහා දිනපතා ඇස් රෝහලට එති.කෙසේ නමුත් මේ ඇස් ලෙඩේ දවස් තුන හතරකින් සුව වෙයි. ඇස් ලෙඩ බෝ වූ විට වෙනත් විෂබීජ රෝගී ඇසට ඇතුළුවීමට ඇති ඉඩකඩ වැඩි නිසා ඇසට දැමීමට බෙහෙත් නියම කරනු ඇත. බැක්ටීරියා ආසාදනයක් ද සිදු වූ විට කලාතුරකින් අතුරු ආබාධ ද ඇති විය හැකිය. පෙනීමේ අඩුකම කළුඉඟිරියාවේ වෙනත් අතුරු ආබාධ ද අක්ෂි පටලයේ දුර්වලතා ද එසේ වූ විට පෙන්නුම් කළ හැකිය.එසේ ඇසේ යම්කිසි සුළු හෝ දෝෂ සහගත තත්ත්වයක් ඇස් ලෙඩ ඇතිවීමෙන් පසු පෙන්නුම් කරයි නම් වහාම අක්ෂි ෙවෛද්‍යවරයකු හමුවිය යුතුය.සාකච්ඡා කළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=ay1008221</link>
    <topic>පුංචි කාලේ වැඩියම කැමති අලින්ටයි වාහනවලටයි</topic>
    <author>සාගරිකා දිසානායක ජයසිංහ</author>
    <content>දළදා මාලිගාවේ දියවඩන නිලමේ ප්‍රදීප් නිලංග දෑලමෙවර අපේ කතා නායකයා එදා රාජ්‍යත්වය සංකේතවත් කරමින් අද ශ්‍රී දළදා වහන්සේ ගේ කැපකරු ලෙස කටයුතු කරන මහනුවර දළදා මාලිගාවේ දියවඩන නිලමේ ප්‍රදීප් නිලංග දෑල මැතිතුමා. ශ්‍රී දළදා පෙරහර පැවැත්වෙන මේ අතිශය කාර්යබහුල කාල සීමාවේ වුවත් අපේ ඇරැයුම පිළිගෙන සිළුමිණ පාඨකයන් වෙනුවෙන් සිය පුංචි කාලෙ මතකය අවදි කරන්නට එතුමා බොහොම කැමැත්තෙන් එක්වුණා.මහනුවර ශ්‍රී දළදා මාලිගාවේ දහ නව වැනි දියවඩන නිලමේ ලෙස 2005 ජූලි මාසෙ පස් වැනිදා තේරී පත්වුණු එතුමා මෙරට ළාබාලම දියවඩන නිලමේවරුන් ගෙන් කෙනෙක්. ලංකාවෙ ප්‍රථම වරට සබරගමුවේ සමන් දේවාලය, හා රුහුණු කතරගම දේවාලවල බස්නායක නිලමේ ලෙසත්, මහනුවර දළදා මාලිගාවේ දියවඩන නිලමේ ලෙසත් එකවර කටයුතු කළ නිලමේවරයාත් දෑල නිලමේ තුමායි.ඒ වගේම එකම වසරක් තුළ එනම් 2005 වසරේ ජූලි මාසේ රුහුණු කතරගම දේවාලෙ පෙරහරත්, අගෝස්තු මාසේ ශ්‍රී දළදා පෙරහරත්, සැප්තැම්බර් මාසෙ සබරගමුවේ සමන් දේවාලෙ පෙරහරත් පැවැත්වූ එකම නිලමේවරයා ලෙසත් එතුමා වාර්තාවක් තැබුවා.මහනුවර ශ්‍රී දළදා මාලිගාවේ දියවඩන නිලමේ ධූරයට පත්ව ගතවූ වසර පහ ඇතුළත ශ්‍රී දන්ත ධාතූන් වහන්සේගේ පූජනීයත්වය රැකගෙන ලෝක උරුමයක් ලෙස එය ජාත්‍යන්තරය කරා ඔසොවා තබන්නටත් මාලිගාවේ නිශ්චල හා චංචල දේපළ සියල්ල සුරක්ෂිත කරමින් එහි දැවැන්ත සංවර්ධන කටයුතු රාශියක් ඉටු කරන්නටත් හැකිවූ බව නිලමේ තුමා පවසන්නේ නිහතමානීව සතුටු වෙමින්.ශ්‍රී දළදා වහන්සේ බාර අග්‍ර පුරවැසියා ලෙස තේරී පත්වන්නට මග හෙළි පෙහෙළි වුණේ අහඹු සිදුවීමක් ලෙස නොව පෙර සංසාරගත පුරුද්දක් පරිද්දෙන් කුඩා කාලේ පටන්ම ලැබු ක්‍රමානුකූල පසුබිම හා පරිචය හේතුවෙන් බවයි නිලමේ තුමා පවසන්නේ. බෞද්ධ ශාසනයට ත්‍රිවිධ රත්නයට රට ජාතියට එතුමා තුළ ඇති ඇල්ම සංසාරගත පුරුද්දක් ලෙසයි එතුමා දකින්නේ.නවසිය හැත්තෑ තුන වර්ෂයේ ඔක්තෝබර් මාසෙ විසි අට වැනි දවසෙ ඔහු මෙලොව එළිය දුටුවෙ කොළඹ දී.රත්නපුරේ දෑල ප්‍රදේශයේ ප්‍රකට ඉඩම් හිමි වැවිලිකරුවකු වූ ඩික්සන් සරච්චන්ද්‍ර දෑල සහ සිසිරා දෑල යුවළට දාව උපන් දෙවැනි දරුවා වූ මේ පින්වත් පුත් කුමරා ඔවුන් නම් කළේ වනිගසේකර වනසිංහ මුදියන්සේ රාලහාමිලාගේ ප්‍රදීප් නිලංග දෑල යන නමින්. ප්‍රදීප්ට වැඩිමල් අක්කා. බාල නංගී. පවුලේ එකම පිරිමි දරුවා වූ නිසාම ඔහුට අම්මා, අපුච්චා වගේම පවුලේ ඥාතීන් හැමෝගේම ආදරය නොඅඩුව ලැබුණා.ප්‍රදීප් ඉපදෙන කාලේ වෙනකොට ඔවුන්ගේ ස්ථිර පදිංචිය රත්නපුරේ දෑල. ඒත් දරුවෝ පාසල් යවන්න පහසුවට පුංචිම කාලේ ඔවුන් අම්මගේ ගම වූ පිළියන්දල මහගෙදර පදිංචිව සිටියා. ප්‍රදීප් පළමුවෙන්ම ඇතුළු කළේ කොළඹ තර්ස්ටන් විදුහලට. ඒ අපුච්චා ඉගෙනගත් පාසල.තුන් වැනි ශ්‍රේණියේදී ඔහු ඇතුළු කළා කොළඹ නාලන්දා විද්‍යාලයට. ඒ වන විට අක්කයි නංගියි කොළඹ සිරිමාවෝ සහ විසාකා විද්‍යාලවල ඉගෙනුම ලැබු නිසා අපුච්චා කොළඹ බෞද්ධාලෝක මාවතේ ගෙයක් අරන් අම්මත් එක්ක දරුවො එහි නතර කළා. අම්මාත් පාසල් ගුරුවරියක් ලෙස සේවය කළ නිසා හැමෝම සතියේ දවස් පහ කොළඹත් සති අන්තෙ ගමේත් ගත කළා.දැනුම් තේරුම් ඇති දා ඉඳන්ම ප්‍රදීප් කැමති රත්නපුරේ දෑල ගමේ සුන්දර පරිසරයට. සතා සීපාවා ඇළ දොළ ගස් කොළන් පිරි නිදහස් සාමකාමී ගමේ ජීවිතේට වගේම ගමේදී ඔහුට ලැබුණු ගරු සැලකිලි නිසාත් ඔහු ගමට වඩාත් ඇලුම් කළා.පුංචි කාලෙ මං ඉගෙන ගන්න කොහෙත්ම කැමති නෑ. පාසල් යන්න කැමතිත් නෑ. ගමට වෙලා ඉන්නමයි කැමති. අම්මලා කිව්වෙ ඒ මගේ අපල කාලයක් කියලයි. ඒත් සාමාන්‍ය පෙළ උසස් පෙළ පන්තිවලට යන කොට ඉබේම ඒ ගති අත ඇරිලා කාගෙවත් බල කිරීමක් නැතිව මම තනියම පාඩම් කරන්නත් අනෙක් වැඩ හොඳින් කරන්නත් පුරුදු වුණා. කොහොම හරි උසස් පෙළ පන්තියේදි වසරේ අධ්‍යාපනික හා විෂය බාහිර කටයුතු සියල්ල සඳහා දක්ෂතම ශිෂ්‍යයාට හිමි විශේෂ තෑග්ගත් දිනා ගත්තා.” නිලමේ තුමා කියනවා.“සති අන්තයට ගමේ නොගියොත් අපි පිළියන්දල මඩපාත තිබුණු අපුච්චාගේ වත්තට යනවා. අපුච්චාගේ පුංචි අම්මා ඒ කියන්නේ අපේ චූටි ආතම්මා එහෙ පදිංචි වෙලා හිටියා. ඈ අවිවාහකයි. පුංචි අපිට හරිම ආදරෙයි. අපිත් ඈට හරිම ආදරෙයි.වත්තට ගියාම මුළු දවසම සෙල්ලම් කරනවා. ක්‍රිකට් ගහනවා. බයිසිකල් පදිනවා. අක්කයි නංගියි එක්ක සණ්ඩු වෙනවා. යාළු වෙනවා. හය හතර තේරෙන දා ඉඳන්ම මගේ ආසාව තිබුණේ අලින්ටයි වාහනවලටයි. අලි බලාගන්න, කන්න දෙන්න, නාවන්න චූටිම කාලෙ ඉඳලා මම හරිම ආසයි.අලින්ට කොයි තරම් කැමතිද කියනවා නම් නිවාඩු කාලෙට අපුච්චි යාළුවෙකුගෙන් අලියෙක් ගෙනත් අපේ වත්තෙ බැඳ ගන්නවා. මම අම්මාට වද කරලා සරමක් ඉල්ලගෙන ඇඳ ගෙන අලි බලන බාස්උන්නැහේලත් එක්ක එකතු වෙලා අලියා ගේ පස්සෙන් යනවා. අම්මා මගේ තනියට කවුරුහරි එවනවා. කෑම බීමත් ගෙදරින් එවනවා. මුළු දවසේම අලියාගේ ආවතේව කරන හැටි බලා ඉඳලා කාලා බීලා ගෙදර එන්නේ ඇඳිරි වැටෙන කොට.වයස අවුරුදු දහය දොළහ වෙනකොට මට හොඳටම අලි බාසාව පුළුවන්. අලින්ගේ විස්තර, ඔවුන්ගේ හැසිරීම් රටා ගැන, ලංකාවේ අලි ඇතුන් ගැන ඔවුන්ගේ අයිතිකාරයින් ගැන හොඳ දැනීමක් ලැබුණා. ගෙදර අලියෙක් නැත්නම් ගෙදර හිටපු ළමයෙක් අල්ලාගෙන අලියෙක් වගේ බැඳගෙන සාත්තු සප්පායම් කරන එකත් පුංචි කාලෙ මගේ ලොකුම සෙල්ලමක්.අලි ඇතුන් ගැන පෙරහර ගැන මා තුළ ඇල්මක් ඇතිවෙන්න මගේ පවුල් පසුබිමෙනුත් ලොකු සහයක් ලැබුණා. සබරගමුවෙ සමන් දේවාලේ හිටපු බස්නායක නිලමේ ඇන්ටන් තෙන්නකෝන් මහත්තයා නෑකමට මගේ මාමා කෙනෙක්. එතුමා සමන් දේවාලේ පෙරහර සංවිධානය කරන කාලෙට අපේ අපුච්චාත් ඒ වැඩට සහය වෙනවා. පුංචි වුණත් මමත් අපුච්චාගේ පස්සෙන් ගිහින් ඒ වැඩට උදව් වෙනවා. පෙරහර පටන් ගන්න මාස ගාණකට පෙර ඉඳලාම ඒවට සූදානම් වෙන හැටි පුංචි කාලෙ ඉඳලාම මට හුරු පුරුදු දේවල්.උපතේ පටන් මාස පහ හය වගේ ළදරු වියේ ඉඳලාම මම මස් මාංශ අපි‍්‍රය කළ බව අම්මා කියනවා. පුංචිම කාලෙදි ඉඳන් මට කන්න දීල තියෙන්නේ නිර්මාංශ ආහාර. මස් මාළු තියෙන තැනක මම කෑම කන්නෙ නෑ. මම පුංචි කාලෙ කෑවෙ බෙලෙක් පිඟානක. ඒ පිඟාන අදටත් රත්නපුරේ ගෙදර වෙන් කරලා තියෙනවා. හැම වේලකටම කලින් ඒ පිඟාන සබන් දාලා දෙහි දාලා සෝදන්න ඕනැ.අක්කයි නංගියි මස් මාංශ ආහාරයට ගන්නවට විරුද්ධව මම ඔවුන් සමඟ සණ්ඩු කරනවා. නිලමේ තුමා කියනවා.අලි බලන්න වගේම නටන්නත් ක්‍රිකට් ගහන්නත් ප්‍රදීප් දක්ෂයි ඔහු උඩරට නැටුම් කලාව ඉගැන්නුවේ වෙළබඩගේ ගුරුතුමා. නාලන්දේ උඩරට නැටුම් කණ්ඩායමලංකාවේ හොඳම පාසල් නැටුම් කණ්ඩායම ලෙස තේරෙන කොට ප්‍රදීප් ඒ කණ්ඩායමේ සාමාජිකයෙක්. ඔහු වෙස් පලඳින තරමටම නැටුම් ප්‍රගුණ කළා. ඒත් හදිසියේ අසනීප වූ නිසා ඔහුට වෙස් බඳින්න බැරි වුණා. ඒ වගේම පාසලේ පහළොවෙන් පහළ ක්‍රිකට් කණ්ඩායමේ සාමාජිකයෙක් වෙලා හිටියා. අසනීපෙ නිසා ඉන් ඉදිරියට ක්‍රිකට් ක්‍රීඩා කරන්නත් බැරි වුණා.ප්‍රදීප් ගේ හිතේ අලින්ට වගේම වාහනවලට තිබු ඇල්මත් බොහොමයි. පුංචිම කාලේ ඉඳන් වාහන අතපත ගාන්න ඔහුට ඉඩ ලැබුණා. අපුච්චාට වාහන තිබු නිසා වයස අවුරුදු හත අට වෙන කොට වාහනයක් එළවන්න පුහුණුව ලැබුණා. අපුච්චාගේ උකුලෙ ඉඳගෙන සුක්කානම කරකවමින් වාහනේ පදවන්න හුරු වුණේ සුක්කානමට යටින් පාර බලමින්. වයස අවුරුදු දා හතර වෙනකොට ඔහුට හොඳටම වාහන පදවන්න පුළුවන්.රියැදුරු බලපත්‍රයක් ගන්නට වයස සම්පූර්ණ නොවූ නිසා ඔහු වාහනේ පැදෙව්වෙ අම්මගේ බලපත්‍රය ළඟ තබා ගෙන, අම්මා ළඟින් වාඩි කර ගෙන එල් බෝඩ් එකකුත් එල්ලාගෙන. අවුරුදු 16 - 17 කාලෙදි කාර් රේස් පදින්නත් මවුපියන්ගෙ කැමැත්ත දීලා විශේෂ අවසර පත්‍රයක් ලබා ගත්තා.ප්‍රදීප් ගෙ ජීවිතේ නූලෙන් බේරුණු අවස්ථා දෙකක් ඔහු සිහි කරනවා. එකක් වයස අවුරුදු දොළහේදී පමණ දෑල ගංගාරාමයේ දොරකඩ අස්න කියාපු අවස්ථාව. දේවදූතයා විදිහට ඇඳලා ඇතා පිටේ නඟින්න ප්‍රදීප් සැරසුණු වේලාවෙ බීමතින් ගිය පුද්ගලයකු දුටු ඇතා කෝප වෙලා වේගයෙන් ඔහුට පහර දුන්නා. වාසනාවට දේව දූතයා පැලඳ සිටි ඔටුන්න ගැලවී ඇතාගේ දළ දෙක අතර සිර වුණා. ඇතා ඔටුන්න බිම දාලා පෑගුවා.දළ දෙකට යටින් රිංගු ප්‍රදීප් පණ බේරාගෙන දිව්වා. රැස්ව සිටි මවුපියන් ඇතුළු ඥාතින් විලාප දුන්නේ ඇතා දේවදූතයා අල්ලා ගත්තා යැයි සිතාගෙන. නූලෙන් දිවි බේරා ගත් ප්‍රදීප් නැවතත් ට්‍රක් රථයක නැගී පන්සලට ගොස් දොරකඩ අස්න කීවා.දෙවැනි වතාවට ඔහු මාරකයකින් බේරුණේ වයස අවුරුදු දහසයේදී. කටුකුරුන්දේ මෝටර් රථ ධාවන තරගයට දින කිහිපයක් තිබියදී රාත්‍රියේ ඔහු අත්හදා බැලීමක් ලෙස සිය මෝටර් රථය වේගයෙන් පදවා ගෙන ගියා. හදිසියේම පොලිස් නිලධාරියෙක් ඔහුට වෙඩි තිබ්බා. ඔහුගේ රථයේ ඉදිරිපසට වෙඩි වැදුණා. සීරුමක්වත් නැතිව ඔහුගේ දිවි ගැලවුණේ දේව හාස්කමකින් වගේ. එදා අම්මා අපුච්චා ඔහුට දොස් නොකීවත් ඊට දින කිහිපයකට පසු අධික වේගයෙන් වාහනය පැදවූ වරදට වෙඩි තැබීමට ලක්වූ ප්‍රකට නළු නිහාල් සිල්වා මරණයට පත්වූ පසුව හොඳටම දොස් කීවා.උසස් පෙළ සඳහා වාණිජ්‍ය විෂය ධාරාව තෝරා ගත් ප්‍රදීප් උසස් ලෙස ප්‍රතිඵල ලබා ගත්තා. ඒ වන විට පාසලේ ජ්‍යෙෂ්ඨ ශිෂ්‍ය නායකයකු ව සිටි ප්‍රදීප් පාසලේ බෞද්ධ සංගමය, පරිසර සංගමය, ඡායාරූප සංගමය හා වාණිජ සංගමය වැනි සංගම් රැසක සභාපති, උප සභාපති හෝ භාණ්ඩාගාරික වැනි තනතුරු දැරුවා. ප්‍රදීප් ගේ ප්‍රතිඵල අනුව ලකුණු දෙකක් අඩු වූයෙන් ඔහු තේරුණේ සබරගමුව විශ්ව විද්‍යාලෙට.මවුපියන්ට ඕනැ කළේ ඔහුට මැණික් විද්‍යාව උගන්වන්න එංගලන්තයට යවන්න. ඒ සඳහා එංගලන්ත විශ්ව විද්‍යාලෙකට අවශ්‍ය මුදල වූ රුපියල් ලක්ෂ දොළහක් බැඳලත් බ්‍රිතාන්‍ය මහ කොමසාරිස් කාර්යාලය ඔහුට වීසා ලබා දුන්නේ නෑ. ඒ සඳහා දැරූ සියලුම උත්සාහයන් ව්‍යවර්ථ වූ පසුව ප්‍රදීප් ඒ විශ්ව විද්‍යාලයෙන් මුදල් ආපසු ගෙන්වා ගත්තා. ඒ විදේශගත වීමේ සිහිනය අත්හැර දැමු ඔහු තමාගේම ව්‍යාපාර කටයුතු ඇරැඹීමට හිතුවා.ඒ මුදල් යොදවා බැකෝ යන්ත්‍රයක් මිලදී ගත් ප්‍රදීප් එය කුලියට දීමෙන් දෛනිකව හොඳ ආදායමක් ලැබුවා. පුංචි කාලේ ඉඳන්ම අලියකු ලබා ගැනීමේ සිහිනය දුටු ප්‍රදීප් ගේ සිහිනය සැබෑ කරමින් අපුච්චා ඔහුට ඔහුගේම වයසේ අලි පැටියෙක් ගෙනත් දුන්නා. බණ්ඩා නම් වූ ඒ අලියා අදත් ඔහුගේ සෙවනේ රැඳී සිටිනවා.“1996 වසරේ කතරගම දේවාලයේ බස්නායක නිලවරණය සඳහා ප්‍රදීප් ගේ පියාට ඉදිරිපත් වෙන ලෙස ඉල්ලීමක් ඉදිරිපත් වුණා. “මට වැඩිය පුතා ඒ වැඩේට සුදුසුයි කියලා අපුච්චා ඒ සඳහා මගේ නම යෝජනා කළා. එවකට හිටපු නිලධාරීන් සහ බලධාරීන් මා වයසින් ළාබාලයි ඊළඟ වතාවේ ඉල්ලන්නැයි කීවා. එවිට මගේ වයස අවුරුදු විසි තුනයි. කෙසේ වුවත් නිලවරණයට පෙරදා රාත්‍රියේ මගේ නම ඉල්ලා අස්කර ගත්තා.1998 දී සබරගමුවේ සමන් දේවාලේ බස්නායක තනතුර පුරප්පාඩු වුණා. ඒ තනතුර සඳහා මගේ නම යෝජනා වුණා. නිතරගයෙන්ම මා සබරගමුවෙ සමන් දේවාලෙ බස්නායක ධුරයට පත් වුණා. ඒ වන විට මගේ වයස අවුරුදු විසි පහයි. වයස අඩු වුණාට දේවාලෙ වැඩ ගැන පුංචි කාලෙ ඉඳලම මට හොඳ දැනුමක් තිබුණා. සමන් දේවාලෙ වැඩ බාර ගන්න කොට මගේ අරමුණ වුණේ එතෙක් මේ රටේ වැඩි දෙනකුගේ අවධානයට පත් නොවී තිබුණු සමන් දේවාලෙත් එහි පෙරහරත් පිළිබඳ රටේ ජනතාවගේ අවධානයට යොමු කිරීමයි. පළමු පෙරහරෙන්ම මම ඒ කාරිය ඉෂ්ට කළා.එවකට සිටි ජනාධිපතිනිය පවා සමන් දේවාල පෙරහර පිළිබඳ විශේෂයෙන් පැහැදී සිටියා. 2001 වසරේදී කතරගම දේවාලෙ වැඩ බලන බස්නායක ධුරය භාරගන්නා ලෙස යළිත් අපුච්චාට ඇරැයුමක් ලැබුණා. එවකට හිටි ජනාධිපතිනියගේ ඉල්ලීමට අනුව දින දහයක් ඇතුළත කතරගම දේවාලෙ නිලවරණයට මුහුණ දෙන්නට මට සිදු වුණා.එවර මම ඡන්දෙන් දිනුවා. එතෙක් කතරගම දේවාල පෙරහර කෙරෙහි නොපැවති අවධානයක් රටේ ජනතාව ගෙන් යොමු කරවා ගන්නට මට හැකි වුණා.2005 මහනුවර දළදා මාලිගාවේ දියවඩන නිලමේ තනතුර සඳහා ඉල්ලුම් කරන්නට අවස්ථාව ලැබුණා. ඒ වන විට රටේ ප්‍රධානතම දේවාල දෙකක පරිපාලන හා සංවිධාන කටයුතු පිළිබඳ හොඳ දැනීමක් වගේම වසර හතක පළපුරුද්දකුත් ලබා සිටි නිසා මා තරගයට ඉදිරිපත් වුණේ ලොකු ආත්ම විශ්වාසයකින්. ඒ තරගයෙන් සම්පූර්ණ ඡන්ද 199 කුත් වැඩි ඡන්ද 107 කුත් ලබාගෙන මම ජය ලැබුවා.සබරගමුවේ සමන් දේවාලෙත් කතරගම දේවාලෙත් වැඩ බාර ගන්න අවස්ථාවල මට තිබුණේ ඒ දේවාලවල කටයුතු රටට වැඩියෙන් හඳුන්වාදීමේ අභියෝගයයි. ඒත් ශ්‍රී දළදා මාලිගාවේ දියවඩන නිලමේ තනතුර බාර ගන්නා අවස්ථාවෙ මගේ අභිප්‍රාය වුණේ සමස්ත ලෝකවාසී බෞද්ධ ජනතාවගේ මුදුන්මල්කඩ ලෙස දළදා වහන්සේ ගෞරව සම්භාවනාවට පත් කරනවා ය යන අරමුණයි.දළදා මාලිගාවේ චිරාගත සම්ප්‍රදායන් රැක ගනිමින් ශ්‍රී දන්ත ධාතුන් වහන්සේ රක්ෂා කරමින් ලෝක උරුමයක් ලෙස එය රැකගන්නට වගේම ලෝකයාගේ අවධානය ඒ වෙත යොමු කරගන්නට මා උත්සාහ දරනවා.දළදා වහන්සේ පිළිබඳ දේශීය මෙන්ම විදේශීය බෞද්ධ කටයුතු අංශ දෙකකට වෙන් කොට ක්‍රමවත් වැඩසටහන් අලුතින් හඳුන්වා දී තිබෙනවා. බෞද්ධ සිද්ධස්ථානයක්, ලෝක උරුමයක් වගේම සංචාරක ආකර්ෂණ මධ්‍යස්ථානයක් ලෙස දළදා මාලිගාව පිළිබඳ විදේශිකයන් දැනුවත් කිරීමට සී. එන්. එන්. ලෝක ප්‍රවෘත්ති සේවය හා එක්ව සුවිශේෂ වැඩසටහනක් ක්‍රියාත්මක කළා.මාලිගාවේ මාධ්‍ය කටයුතු සඳහා මාධ්‍ය ඒකකයක් පිහිටුවා ලෝකයේ අති නවීන ශ්‍රව්‍ය දෘශ්‍ය කැමරා උපාංග භාවිත කරමින් අපේ පෙරහර, උඩරට නැටුම් කලාවන් හා සංස්කෘතිය පිළිබඳ පණිවුඩය ලොවට කියන්නට කටයුතු කළා. දළදා පෙරහර අලි ඇතුන් විශාල සංඛ්‍යාවක් හා කලාකරුවන් තුන් දහසකට අධික සංඛ්‍යාවක් යොදා ගෙන අති උත්කර්ෂවත් අලංකාර පෙරහරක් සංවිධානය කරන්නට මා සමත්ව සිටිනවා.පෙරහරට තෝරාගන්නා ශිල්පීන් පරීක්ෂණ තුනක් පවත්වා තෝරා ගන්නෙත් මා විසින්මයි. දෙසීයකට අධික කාර්ය මණ්ඩලයට අවශ්‍ය නව නිල ඇඳුමේ පටන් ආහාර පාර්සලය දක්වා කටයුතුත් කොප්පරා කෑල්ලේ පටන් අලි ඇඳුම දක්වාම සියලු දේ පිළිබඳවම මා හොයා බලනවා. මාලිගාවේ නඩත්තුවට වගේම පෙරහර සඳහා වැය වන අති විශාල මුදල් සම්භාරය අප සොයා ගන්නේ රාජ්‍ය මෙන්ම රාජ්‍ය නොවන දෙස් විදෙස් ආයතනයන්හි නොමසුරු ධන පරිත්‍යාගයෙන්.පසුගිය වසරේ අප තායිලන්තයේ මහාචූලාලංකාර විශ්ව විද්‍යාලය සමඟ ඒකාබද්ධව අන්තර්ජාතික බෞද්ධ විශ්ව විද්‍යාලයක් පල්ලේකැලේ ආරම්භ කළා. දැන් දෙස් විදෙස් විද්‍යාර්ථින් 60 ක් එහි අධ්‍යාපනය ලබනවා.එම විශ්ව විද්‍යාලයේම දහසකට අසුන් ගත හැකි ශ්‍රවණාගාරයක් ඉදි කරනවා. දළදා මාලිගාව කේන්ද්‍ර කරගනිමින් ලෝකයේ බෞද්ධ රටවල බුදු දහමෙහි විකාශනය හුවා දැක්වෙන අන්තර්ජාතික කෞතුකාගාරයක් මාලිගාවට යාබදව ඉදි කෙරෙමින් පවතිනවා.බෞද්ධ සිද්ධස්ථාන සංවර්ධනයට බෞද්ධ අධ්‍යාපනයට මෙන්ම දරුවන් ගේ අධ්‍යාපනය සඳහාත් අපි විශේෂයෙන් ආධාර කරනවා. මේ සියලු කටයුතු සඳහා වැය වෙන අති විශාල ධනස්කන්ධය සපයා ගන්නට අපගේ සම්බන්ධතා උපකාරී වෙනවා.ආගමට දහමට ළැදිව සම්බුද්ධ ශාසනේ චිරස්ථිතිය උදෙසා සිය පූර්ණ කාලයම කැප කළ දියවඩන නිලමේ තුමා සිය තනිකඩ දිවියට ආයුබෝවන් කියමින් මේ වසරේ ජනවාරි 27 වැනිදා යුග දිවියට ඇතුළත් වුණා.ඒ ඔහු තාරුණ්‍යයේ පටන් දැන හැඳින සිටි මාධවී වාසනා ගලහිටියාව මෙනෙවිය සමඟ. දියවඩන නිලමේ තුමාගේ පියා ඩික්සන් දෑල මහතා වර්තමානයේ මාලදිවයිනේ ශ්‍රී ලංකා තානාපතිවරයා ලෙස කටයුතු කරනවා. මව දෑල සද්ධා සිල් මාතාව නමින් රත්නපුර විසාකා අසපුවේ මෙහෙනි දම් පුරනවා. ගතවූ පස් වසර ඇතුළත ඉටු කළ මෙහෙවර පිළිබඳ තෘප්තිමත් බව පවසමින් දියවඩන නිලමේ තුමා අපට සමු දුන්නා.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=ay1008222</link>
    <topic>සුද්දගේ කාලෙන් පස්සේ හැදෙන දහඅට වංගුව පාර</topic>
    <author>මහියංගනය සංචාරයකින් පසු</author>
    <content>කාපට් අතුරා වැඩ අවසන් වෙන මාර්ගයඑදා අපේ මුතුන් මිත්තන් ගැල් පුරවාගෙන මහියංගණය වන්දනාවට ගියේ තම දූ පුතුන්ට ඔප්පු තිරප්පු ලිවීමෙන් පසුව බව ද කියයි. ඒ අන් කිසිවක් නිසා නොව මහනුවර මහියංගණය මාර්ගයේ විශේෂයෙන් 18 වංගු ප්‍රදේශය තිබුණු දුෂ්කරතාව නිසා ය.සුද්දා හැදූ මහනුවර මහියංගණය මාර්ගය, සුළු හෝ ප්‍රතිසංස්කරණයකට ලක් වූයේ මීට වසර 20කට පෙර ගම් උදාව පැවැති කාලයේ ය.අතීතයේ සුද්දා හැදූ ඒ මහියංගණය 18වංගුව පාර වසර 150 කට පසු යළි අලුතින් හැදෙන්නේ මහින්ද චින්තනය යටතේ මේ වකවානුවේ ය.ඒ අනුව මහනුවර මහියංගණය මාර්ගය කිලෝමීටර් 41 ක් දුරට අලුතෙන් ම ඉදිකෙරේ. අඩි 35 ක් පමණ පළල්වේ. මුලින් ම තිබූ පාරේ පළල අඩි 12 පමණ විය.මහනුවර මහියංගණය මාර්ග සංවර්ධන ව්‍යාපෘතිය මෙරට දැනට ක්‍රියාත්මක විශාලතම දුෂ්කරම මාර්ග සංවර්ධන ව්‍යාපෘතියයි. එය මෙහෙයවන්නේ මාර්ග සංවර්ධන අධිකාරියයි. මෙම මාර්ග ව්‍යාපෘතියේ අධ්‍යක්ෂ ඩබ්ලිව්.කේ. කොඩිතුවක්කු මහතා පවසන්නේ මේ ව්‍යාපෘතියේ සම්පූර්ණ වියදම රුපියල් කෝටි 470 ක් බව ය.මේ මාර්ගයේ ඉදිකිරීම් භාරව කටයුතු කරන්නේ කියැම්නෑම් මාර්ග සංවර්ධන ආයතනයයි.කොඩිතුවක්කු මහතා පවසන පරිදි මෙම ව්‍යාපෘතිය මගින් සම්පූර්ණ මාර්ගයම පළල් කර මනාව කාපට් අතුරා සකස් කරනු ලැබේ.“මේ මාර්ගය ඉදිවෙන්නේ වික්ටෝරියා රන්දෙනිගල රන්ටැඹේ අභය භූමියට යාබදවයි. ඒ අනුව පරිසරයට හිතැති ලෙස, තිබෙන පරිසරය සුරකිමින් මේ මාර්ගයේ පිළිසකර වැඩ කරනවා.18 වංගුව පෙදෙසේ සුන්දරත්වය එලෙසම සුරකිමින් පාර පළල් කිරීම සිදු කෙරෙනවා.මහාමාර්ග අමාත්‍යාංශයේ ලේකම් හිටපු නාවික හමුදාපති වසන්ත කරන්නාගොඩ මහතාත් මධ්‍යම පළාත් සභාවේ ප්‍රධාන අමාත්‍ය සරත් ඒකනායක මහතාත් මාර්ග සංවර්ධන අධිකාරියේ අධ්‍යක්ෂ ජනරාල් සෝමසිරි මහතාත් මෙම ව්‍යාපෘතියේ කටයුතුවලට පූර්ණ සහයෝගය ලබාදෙනවා.” කොඩිතුවක්කු මහතා පැවසුවේ වර්ෂාව සුළං දූවිල්ල මධ්‍යයේ මේ ව්‍යාපෘතිය ඉතා අපහසුවෙන් නමුත් ප්‍රමිතියට අනුව කරන බව ය.පසුගිය කාලයේදී මහනුවර මහියංගණය මාර්ගය ඉතා බලවත් ලෙස අබලන් තත්ත්වයට පත්විය. ඊට ප්‍රධාන හේතුව වූයේ මහියංගණය මහවැලි ගඟෙන් මහනුවරට වැලි පටවාගත් ලොරි දිනකට 100 - 150 ක් පමණ එහා මෙහා ඉවක් බවක් නැතිව ධාවනය කරවීමයි.පාර පළල් කිරීම් තවදුරටත්කළු ගල් කඩන බුල්ඩෝසර් යන්ත්‍ර18 වංගුව හා අනෙක් බෑවුම් ඇති ප්‍රදේශවල පාර කැඩීයාම නිසා වඩාත් ම අසරණ බවට පත්වූයේ ඒ මාර්ගයේ ගමන් කරන බස් රථ හා සැහැල්ලු වාහන හිමියෝ ය. වරක් මේ පාර වසා අලුත්වැඩියා කිරීමට ද මාර්ග සංවර්ධන අධිකාරියට සිදු විය.මේ සියලු ගැටලුවලට විසඳුම් සොයමින් මහනුවර මහියංගණය පාර පුළුල් කර ඉදිකිරීමේ කටයුතු 2008 නොවැම්බර් මාසයේදී ආරම්භ විය.2008 මැයි සිටම මේ ව්‍යාපෘතිය යටතේ මුලින් ම කළේ මාර්ගය මැන සුදුසු සැලසුම් කිරීමයි. ඊට පසු නව මාර්ගයේ සැලසුම් අනුමත කර ගැනීමත් සිදු විය. ඒ අතර වනජීවී සංරක්ෂණ දෙපාර්තමේන්තුව මගින් ද පාරිසරික ඇගැයීම් වාර්තාව ද අනුමත කරගත යුතු විය.මේ සියල්ල සිදු කර ගැනීමෙන් පසු 2008 අවසානයේ වැඩ ආරම්භ කළ බව කියැම්නෑම් එන්ටප්‍රයිසස් හි ප්‍රධාන පරිපාලන කළමනාකරු ටී.එම්. නාලක ජයවීර මහතා පවසයි.“සමහර ස්ථානවල පාර එක් පැත්තකින් අඩි 20 ක් විතර ගන්න තිබුණා. සමහර තැන්වල වළවල් බෑවුම් පොඩි කරන්න වුණා. විශාල කළුගල් කැඩීමට ගල් බෝර දැම්මා. තවමත් ගල් බෝර දමනවා. ව්‍යාපෘතියේ කටයුතුවලට අවශ්‍ය ගල් ටික ප්‍රමාණයක් ව්‍යාපෘතියට ලබාගන්න පුළුවන් වූණා. පස් නම් වැඩි වුණා. ඒ පස් දැමීමට ඉඩ කඩ සොයාගත්තේ බොහොම අමාරුවෙන්...” නාලක ජයවීර මහතා පැවසීය.“මේ පාර ඉදිකිරීම ආරම්භ කිරීමෙන් පසු මාර්ගය දෙපස පදිංචිකරුවන්ටත්, මාර්ග ව්‍යාපෘතියේ සේවකයන්ටත් අපි සෞඛ්‍ය සායන පැවැත්වූවා. අනතුරු අවම කර ගැනීම පිළිබඳව දැනුම්වත් කළා.මාර්ගය දෙපස වූ පූජනීය ස්ථාන, පාසල්වල ඉදිකිරීම්වලට අප පූර්ණ සහාය දුන්නා. ජලය ලබාගැනීමට සුදුසු ජල මාර්ග පවා අපි සකස් කර දුන්නා. මධ්‍යම පළාතේ ප්‍රධාන ඇමැති සරත් ඒකනායක හා ප්‍රදේශයේ දේශපාලන බලවතුන් මේ ඉදිකිරීම් වලදී අපට පූර්ණ සහාය දීම අපි ධෛර්යයට පත් කළා” නාලක මහතා අප සමඟ කීය.පාරේ පස් වැඩ හා ගල් වැඩ අවසන් කිරීමෙන් පසු පාලම් බෝක්කු හැදුවා. ඊට පස්සේ දෙපස මනාව ඉදිකරනවා. ඉන් පස්සේ තමයි කාපට් කිරීම සිදුකරන්නේ.මෙහිදී කාපට් ඇතිරීමට පෙර පාරේ පස්වල තත්ත්වය සොයා බලනවා. ඒ අනුව දුර්වල පස් තිබෙන තැන්වල ඒ පස ගල් මතුවෙන තුරු ඉවත් කරනවා. ඊට පසු රතු පස් පුරවා කොන්ක්‍රීට් අච්චුවාරම දමනවා. ඉන්පසුව ඒ.බී.සී. මිශ්‍රණය හා කළුගල් දමා පාර යන්ත්‍ර මගින් තළනවා. මෙහිදී ගල් ද ඒ.බී.සී. මිශ්‍රණය ඒ පාරේ පස්වල තත්ත්වය අනුව සෙන්ටිමීටර් 300 ක් ගැඹුරට පවා දමන්න සිදුවෙන වෙලාවල් තිබෙනවා. අවම ලෙස සෙන්ටිමීටර් 10 ක්වත් ඒ.බී.සී මිශ්‍රණය දමනවා. ඊට පසු ප්‍රථම කාපට් එක සෙන්ටිමීටර් 6 ක් අතුරනවා. ඊට පස්සේ අවසාන කාපට් එක අතුරන්නේ සෙන්ටිමීටර් 4 ක් ඝනකමටයි” මාර්ග ඉංජිනේරුවරු අප සමඟ කීහ.හසලක මං සන්ධියේ පාලමේ වැඩ අවසන් අදියරේපැති බැම්මක් සකස් කරමින්මහනුවර උඩතැන්න මහියංගනය පාරේ මුළු දුර කිලෝමීටර් 41 කි. මේ පාරේ වැළමිටි වංගු 18 ක් හා ප්‍රධාන වංගු 3 ක් තිබේ.කියැම්නැම් එන්ටප්‍රයිසස් හා ව්‍යාපෘති කළමනාකාර වයි. එච්. කන්ග් පවසන්නේ තම ආයතනය ශ්‍රී ලංකාවේ කරන දුෂ්කරතම මාර්ග ව්‍යාපෘතිය මෙය බවය.අව්ව වැස්ස පින්න දූවිල්ල මැද ඉතා දුෂ්කර ලෙස අපි මේ ව්‍යාපෘතිය ක්‍රියාවට නංවනවා. ඒත් ප්‍රමිතිය 100% ක් බලල තමයි ඉදිකිරීම් අනුමත කරන්නේ. මේ අපි හදන පාරවල්වල කාපට් එක අඩු ගණනේ අවුරුදු 15 - 18 ක් පාවිච්චි කරන්න පුළුවන්. අපේ සමාගම මීට පෙර හදපු මාතලේ - අනුරාධපුරය මාර්ගය හා හැටන් නුවරඑළිය මාර්ගය වසර 20 කට වඩා පරණයි.” යැයි කන්ග් (ක. ඩ්. ම්චදඨ) මහතා කීය.පාරේ මුළු දුරෙන් සියයට 85 කම පස් වැඩ දැනට අවසන් කර තිබේ. ඒ සමඟම පාරේ මුළු දුරෙන් සියයට 70 ක පමණ ගල් ඉවත් කිරීම් බෝර දැමීම අවසන් කර තිබේ. සමස්ත ව්‍යාපෘතියේ භෞතික කටයුතුවලින් සියයට 60 ක් පමණ අවසන් බවත් මූල්‍ය ප්‍රගතිය සියයට 37 ක් බවත් ව්‍යාපෘති අධ්‍යක්ෂ එම්. ආර්. කොඩිතුවක්කු මහතා පවසයි.මුළු මාර්ගයේම බෝක්කු 356 ක් ඉදිකිරීමට ඇත. ඉන් 220 ක් දැනටමත් ඉදිකර අවසන්ය. ප්‍රධාන පාලම් 10 ක් ඉදි කෙරේ. ඉන් 7 ක් ඉදිකර අවසන් අතර ඉතිරි පාලම්වල වැඩ ද අවසන් අදියරට පැමිණ තිබේ.“මේ මාර්ගයේ ඉදිකිරීම් සිදුකරන විට ප්‍රධාන ගැටලුවක් වූයේ අවශ්‍ය ජලය ලබාගැනීමයි. විශේෂයෙන් වියළි කාලයට කොන්ක්‍රීට් වැඩට අවශ්‍ය ජලය මිනිපේ ගුරුළුපොත ප්‍රදේශවලින් හෝ මැද මහනුවර වික්ටෝරියා ජලාශ ප්‍රදේශවලින් ගෙන යා යුතු විය.ජනතාව පදිංචි ප්‍රදේශවල වැඩ ඉක්මනින් සිදුකර කාපට් ඇතිරීම සිදු කරනු ලැබේ. දැනටමත් කිලෝ මීටර් 15 ක ප්‍රදේශයක කාපට් අතුරා තිබේ.මාර්ගය ඉදිකිරීමෙන් පසු අනතුරු දායක ස්ථානවල සිමෙන්ති ආරක්ෂක බැමි හා යකඩ ආරක්ෂිත වැටවල් ඉදිකරනු ඇත. මුළු මාර්ගයේම කිලෝ මීටර් 7 ක් දුරට යකඩ ආරක්ෂක වැට ඉදිකිරීමට සැලැසුම් කර ඇතැයි ව්‍යාපෘති අධ්‍යක්ෂවරයා පවසයි. එන වසරේ ඔක්තෝබර්වල මේ මාර්ග ව්‍යාපෘතිය අවසන් කර ජනතාවට බාර දෙනවා.18 වංගුව ප්‍රදේශය පාර පළල් කිරීම සිදු කරද්දීරාත්‍රියට මාර්ගයේ මැද හඳුනා ගැනීමට පරාවර්තක “ලුමිනස් ගල්”(Cat Eye) සවි කරනවා.කාලගුණ ප්‍රශ්න තිබුණත් නියමිත වකවානුවේදී මේ ව්‍යාපෘතිය අවසන් කිරීමටයි අපේ අදහස” කොඩිතුවක්කු මහතා පැවසුවේ නුවරඑළිය බදුල්ල මාර්ගයේ ඉදිකිරීම ද මේ අයුරින් සිදුවෙන බව පෙන්වා දෙමින්ය.මේ මාර්ග ව්‍යාපෘතියේ වැඩ කටයුතු සිදු කෙරෙන අතරම ඉවත් කරන පස් දර්ශනීය ස්ථානවල එකතු කර ඇත. මෙම මාර්ගය ඉදිකිරීමෙන් පසුව එම ස්ථානවල සංචාරක විවේක ස්ථාන ඉදිකිරීමට යෝජිතය. හුන්නස්ගිරිය හා මැද මහනුවර ප්‍රදේශවල ද එවැනි ස්ථාන ඉදිකෙරේ. මෙම ස්ථානවල මේ මාර්ගයේ ගමන් බිමන් යන අයට ප්‍රදේශයේ සුන්දරත්වය බැලීමටත් විවේක ගැනීමට ආහාර ගැනීමට සුදුසු අයුරින් සකස් කිරීමටත් අපේක්ෂිතය.මහනුවර - මහියංගනය මහා මාර්ගය මේ අයුරින් පුළුල් කර නවීකරණය කිරීම මඟින් ඒ මාර්ගයේ යන එන අයටත්, විශේෂයෙන් ප්‍රථම වරට මෙරටට බුදු රජාණන් වහන්සේ වැඩමවා වදාළ මහියංගණය වන්දනාවේ යන බැතිමතුන්ටත් ප්‍රදේශයේ කෘෂිකාර්මික සංවර්ධනයටත් ලැබෙන පිටුබලය අති ඉමහත්ය. මින් අවට පදිංචි කරුවන් ඇතුළු පුද්ගලයන් ලක්ෂ 5 කට පමණ වාර්ෂිකව පහසුකම් ලැබෙනු ඇත.මේ අසීරු කටයුත්ත කාර්යක්ෂමව ප්‍රමිතියට අනුව ඉදිකිරීමට කටයුතු කරන හැමට අපේ කෘතඥතාව හිමිවිය යුතුය. ඒ මෙය මෙරට දුෂ්කරතම මහා මාර්ග සංවර්ධන ව්‍යාපෘතිය වන බැවිනි.මහියංගනය සංචාරයකින් පසුනිහාල් පී. අබේසිංහසේයාරු - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=ay1008223</link>
    <topic>වාස්තු විද්‍යාව කියන්නේ ජීවිත කාලෙම ගෙවල් කඩ කඩා හද හදා ඉන්න එක නොවෙයි</topic>
    <author>කේ. සී. ජේ. රත්නායක</author>
    <content>- ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතීජීවත්වෙන ගෙදර වාසනාව, සතුට, සාමය රජයන තැනක් බවට පත් කර ගන්න බොහෝ දෙනා උත්සාහ ගන්නවා. එහෙම නිවසක් තනා ගන්න වසර දහස් ගණනක් තිස්සේ පවතින ක්‍රමයකුත් තියෙනවා. ඒකට කියන්නේ වාස්තු විද්‍යාව හෙවත් ගෙබිම් ශාස්ත්‍රය කියලයි.මේ ව්‍යාපාරයත් අද හොඳට විකිණෙනවා. හොඳ දේ කීයට විකුණුවත් ප්‍රශ්නයක් නෑ. හැබැයි සමහරු වාස්තු කතාවෙන් මෝස්තර දාලා මිනිස්සුන් ගොනාට අන්දවන්නත් හදන බව සිහි තබා ගැනීම වැදගත්. අපි මේ ගැන ඇත්ත කතාව දැන ගන්නට ප්‍රවීණ ඡ්‍යොතිෂවේදියකු හා ගුප්ත ශාස්ත්‍රය පිළිබඳ විශාරදයකු වන චන්ද්‍රභාරතී මහතා හමුවුණා. මේ ඔහු අපට කී කතාවයි.“ගෙබිම් ශාස්ත්‍රය සිංහලයන්ට ආවේණිකයි. පණ්ඩුකාභය රජතුමා මෙරට පුරාණ නගර නිර්මාණය කෙළේ ගෙබිම් ශාස්ත්‍රය පිළිබඳ දැඩි විශ්වාසයකින්.ගොඩනැගිලි නිර්මාණය පාද හතරකට බෙදෙනවා. බ්‍රහ්ම පාදය, දේව පාදය, මනුෂ්‍ය පාදය හා පේ‍්‍රත පාදය.බෝධි, චෛත්‍යය, විහාරය වගේ පූජනීය ස්ථාන ගොඩ නැගුවේ බ්‍රහ්ම පාදය මුල් කර ගෙනයි. සාමාන්‍ය මිනිස්සුන්ට ගෙවල් හදන්න බ්‍රහ්ම පාදය සුදුසු නෑ.බ්‍රෝහියර් දුටු ලංකාව කියන පොතේ 115 වෙනි පරිච්ඡේදය සම්පූර්ණයෙන් වෙන් කරලා තියෙන්නේ ගෙබිම් ශාස්ත්‍රයේ විස්තර වර්ණනාවටයි. ඒ අනුව පුරාණයේ ගොඩනැඟිලි, වාරිමාර්ග, නගර සියල්ල නිර්මාණය කෙරුණේ ඡ්‍යොතිෂ හා ගෙබිම් ශාස්ත්‍රය පදනම් කර ගෙනයි. දෛවඥ කාමධේනුව 27 වැනි පරිච්ඡේදයේ ඉන්දියාවේ පැවැති තත්ත්වය විස්තර කෙරෙනවා. ඉන්දියාවේ සෘෂිවරුන් මේ පිළිබඳව පළ කරලා තියෙන මත විස්මිතයි. ඒවා ගැඹුරුයි. කොයි තරම් ගැඹුරු ද කියනවා නම් ඡ්‍යොතිෂය පිළිබඳව මනා දැනුමක් නැති කෙනෙකුට ඒවා තේරුම් ගන්නත් බෑ.ඒ වගේම අපේ දේශයට, සිංහලයන්ට උරුම ගෙබිම් ශාස්ත්‍රයකුත් තියෙනවා. පසුකාලීනව මුහුර්ති චිත්තාමණි, පුරාණ මයිමතය වගේ පොත් පත් ලියවුණා. මේ පොත් සරල සිංහලෙන් ලියලා තිබුණත් භාෂා ප්‍රයෝග නොදන්න කෙනෙකුට තේරුම් ගන්න අමාරුයි.ඒ කාලේ මායිම් වැට ගැහුවෙත් ගෙබිම් ශාස්ත්‍රය අනුවයි. පැළ හිටවීම, වැට බැඳීම, ළිං කැපීම, උළුවහු දොර ජනේල සවි කිරීම, ළිප් බැඳීම, කියන මේවායේ ගුණ අගුණ කදිමට විස්තර කෙරෙනවා.ඒත් ඒ පුරාණ ශාස්ත්‍ර අද ඒ විදිහටම කරගන්න බෑ. කාලයට යුගයට අනුව වෙනස් වෙන්න ඕනෑ ශාස්ත්‍රයේ හරයට හානියක් නොවී නිර්මාණාත්මකව හිතන්න අපි පුරුදු වෙන්න ඕනේ.අද ඡ්‍යොතිෂවේදියා, වාස්තු ශිල්පියා කටයුතු කරන්න ඕනේ කාලය ගැන අවදියෙනුයි. එහෙම නැතිව පරණ දේ ඒ විදිහටම කරන්න යෑම විකාරයක් වෙන්නත් පුළුවන්.  “රිවි කුජ දෙදා එම හෝරා කටකයෙනිසඳු අස්ලිසය සඳු හෝරා කටකයෙනිවැට පිරුවොත් නොවරදවා විදි ලෙසිනිවැට ඇති තෙක් අලියෝ නැති කියූ මෙයිනි”අලින්ගෙන් බේරෙන්න වැට බඳින එක හැටියටත් පවා ඒ කවියෙන් කියන්නේ. “මයිමතයේ” විස්තර කරන හැටියට  ගේ වට කළ වැට ඇතුළටසැට රියනක් ගනුව දිගටපුළුලත් එපමණයි එහෙටගෙයි පිටවනු සතර දිගටඉඳුරේ සිට වරුණ දිගටහුයක් එලනු සැට රියනටදකුණේ සිට උතුරු දිගටහුයක් එලනු පෙර විලසටගෙබිම් ශාස්ත්‍රය වැරදුණොත් ලැබෙන ප්‍රතිවිපාක සඳහන් වෙන්නේ මෙහෙමයි.  ඇතුළේ හුය ගව නසිනාඅගලේ හුය අඹු නසිනාඊසාන හුය තමු නසිනාමයිමත මෙලෙසට තිබුණාළිං කැපීම කෙරුණෙත් ශාස්ත්‍රයට අනුකුලවයි. ළිං කැපීමට සුදුසු නුසුදුසු දින කාල දිසා තියෙනවා. හෝරාහරණයේ 271 ශ්ලෝකය කියන හැටියට“ගෙට නැඟෙනහිරින් ළිඳ කැපුවොත් ස්ත්‍රිය විනාශ වෙයි. ගිනිකොනට ළිඳ කැපුවොත් ගිනි බිය, දකුණේ කැපුවොත් රෝග බිය හා මරණය, නිරිතදිගට කැපුවොත් සැප සම්පත්, බටහිරට ගියොත් ස්ත්‍රිය නසී, වයඹ දියුණුවක් නැත.උතුර සැප සම්පත් හා විභූතිය ඇති වෙයි. ඊසාන සියලු සැප සම්පත් ලැබෙයි.පදිංචි ගෙට ළිඳේ කෝන වැටීම අනුුවත් ප්‍රතිවිපාක ලැබෙනවා. පැරැන්නෝ මේකට කිව්වේ මකර කට කියලයි. ගෙයි ප්‍රධාන යට ලීය දිගට රේඛාවක් ඇන්දොත් ළිඳ උඩින් යනවා නම් ගෘහ මූලිකයාට මරණ බය දැනෙනවා. දෙපැත්තේ තියෙන ලීයක් ළිඳ උඩින් යනවා නම් දරුවන්ට මර බය හැඟෙනවා. ඒ වගේ ම කියන්න කැමතියි ළිං වැහීමත් අවදානම් දෙයක්.අද කාලේ ළිඳක් වහනවා නම් ඒකට කොන්ක්‍රීට් සිලින්ඩර් බස්සවල තියෙනවා නම් අනිවාර්යෙන් ළිඳ වහන්න කලින් ඒ කොන්ක්‍රීට් කඩලයි ළිඳ වහන්න ඕනේ. පුරාණ ගෙබිම් ශාස්ත්‍රයේ මහා හාස්කම් තියෙනවා. ඒත් ඒවා අදට ගැළපෙන්න ශාස්ත්‍රයට හානියක් නොවෙන්න නිර්මාණාත්මකව යොදා ගන්න ඡ්‍යොතිෂඥයා දැනගන්න ඕනේ. එහෙම නැතුව පරණ දේ ඒ විදිහටම කරන්න බෑ. හරය විනාශ නොකර ශාස්ත්‍රය නම්‍යශීලීව කාලීනව පවත්වාගෙන නොගියොත් ඒක පවතින්නේ නෑ. ශාස්ත්‍රය නවීන වෙන්න ඕනේ. නම්‍යශීලීබව අත්‍යවශ්‍යයි.පුරාණ ගෙබිම් ශාස්ත්‍රය අනුව ළිප් බැඳීම අනිවාර්යයි. නමුත් අද තියෙන්නේ ගෑස් ළිප්. වාස්තු විද්‍යාවට කොයි තරම් හොඳයි කීවත්, දොර ජනේල නැති, වාතාශ්‍රයක් නැති තැනක ගෑස් ළිප් තියන්න බෑ. මෙතනදී වාස්තුවට වඩා බලන්න ඕනේ ආරක්ෂාව ගැනයි.පැරණි ශාස්ත්‍රය අනුව ළිප තියන්න ඕන තැන තීරණය කරනවා වගේම නවීන යුගයේ භාණ්ඩ ගැන හිතලා ඒවා සුදුසු තැන්වල ස්ථාන ගත කරන හැටිත් දැන ගන්න ඕනේ. අද කාලයේ දෛවඥයා - වාස්තු ශිල්පියා නිර්මාණාත්මක විය යුත්තේ ඒ නිසයි. කාලයට, යුගයට ගැළපෙන්න ශාස්ත්‍රයක් නවීකරණය වෙන්න ඕනේ.පුරාණ ගෙබිම් ශාස්ත්‍රය, වාස්තු විද්‍යාව හොඳින් දැන ගන්නත් ඕනේ. ඒක නවීන ලෝකයට ගැළපෙන හැටියට වෙනස් කර ගන්න දැනුම තියෙන්නත් ඕනේ. මේ දෙකෙන් තොරව සාර්ථක වාස්තු විද්‍යාවක් පවත්වාගෙන යන්න බෑ. සමහරු ජීවිත කාලේම ගෙවල් කඩ කඩා වෙනස් කරනවා. ජීවිතේ වෙන කරන්න දෙයක් නෑ. ජනේල, දොරවල්, කඩනවා. වෙනස් කරනවා. අරහෙන් බිත්ති බඳිනවා. මෙහෙන් කඩනවා. මෙහෙම වෙන්නේ හොඳ වාස්තු විද්‍යා උපදෙස් නොලැබීම හා සමහර මිථ්‍යා මත නිසයි.සමහරුන් කියනවා බටහිරට දොරක් දාන්න හොඳ නැතිලු. නමුත් කොළඹ ගාලු පාරේ ඕනම ගොඩනැඟිල්ලක පිටිපස්සේ දොර තියෙන්නේ බටහිරට. මේකයි වෙන්නේ බටහිරට දොර දාන්න පුළුවන්. ඒකට ශාස්ත්‍රය දැන ගන්න ඕනේ.පර්චස් 5 - 6 ක පොඩි ඉඩමක ගෙයක් හදන කොට දෝෂ මඟ හරව ගෙන වැඩේ කරන හැටි දැන නොගත්තොත් ලොකු අමාරුවකයි වැටෙන්නේ. බටහිරට දොර දාන්නම වෙනවා නම් අපේ ගෙබිම් ශාස්ත්‍රය අනුව ඒක කරන්න ව්‍යතිරේක තියෙනවා. සඳු බටහිර ඉන්න දවසක නැකත් දුන්නොත් එදාට බටහිරට දොරක් දාන්න පුළුවන්. කිසිම දෝෂයක් නෑ. ඒ වගේ ම ගෙට ඉදිරිපිටින් යන්නේ රජුගේ (රජයේ) පාරක් නම් දිශාව නොබලා දොර දාන්න පුළුවන්. දෝෂ නෑ. මෙන්න මේ වගේ ව්‍යතිරේඛ ගණනාවක් තියෙනවා.සමහරු නොදන්නාකමට අමාරුවේ වැටිලා හිත නරක් කර ගෙන මුදලුත් නාස්ති කර ගන්නවා. උත්තරේ මුළු ජීවිත කාලේම ගෙවල් කඩ කඩා ඉඳීම නෙවෙයි ඉන්න ගෙදර පොඩි ප්‍රතිකර්ම මඟින් දෝෂ මඟ හරවන හැටි දැන ගැනීමයි. සමහරු පණ්ඩිතකමට වාස්තු - වාස්තු කිය කියා මිනිසුන්ට වධ දෙනවා. ලොකු වාස්තු දෝෂ ඉතා සුළු ප්‍රතිකර්මවලින් මඟ හරවගන්න පුළුවන්.මම හොඳට නැකත් දන්න මිනිහෙක්. ඒත් මම පාරට බහින්නේ නැකත් බලලා නෙවෙයි. එහෙම ජීවත් වෙන්න බෑ. රාහු කාලේ ඉවර වෙනකම් හිටියොත් කාටවත් වේලාවට රැකියාවට යන්න හම්බ වෙන්නේ නෑ. ශාස්ත්‍රය වුණත් පමණට වඩා ඔළුවට ගන්න එපා. ඒක ලෙඩක්. අද කරන්න ඕන දේ අද කරන්න. නැකත් බලලා ගමන ප්‍රමාක කරන්න එපා. වේලාව නරක නම් සුළු ප්‍රතිකර්මයකින් ඒ දොස් මඟ හරවන්න පුළුවන්.ඒකයි මම හැම විටම කියන්නේ පුරාණ ශාස්ත්‍රය බලවත්. ඒත් ඒක අදට ගැළපෙන්න භාවිත කරන්න ඕනේ. ඒකයි වැදගත්.ජීවිත කාලෙම හම්බ කරලා බැංකු ණයකින් ඉඩමක් අරගෙන කෙනෙක් ගෙයක් හදනවා. හැබැයි දැන ගන්න වාස්තුවට කලින් සාක්කුව ගැන හිතලා වැඩ කරන්න. අතේ තියෙන මුදල ගැන හිතලා ගේ හදන්න. ඉඩම දිහා බලලා ඉඩමට ගැළපෙන්න. සාක්කුවට බරක් නොවෙන්න ගෙයක් සැලැසුම් කරගන්න. රැල්ලට යන්න එපා. මිථ්‍යාවට අහු වෙන්න එපා. සිහි නුවණින් තම පමණ දැන ගේ දොර හදන්න.හතර වටේට ණය වෙලා අනාගතය උකස් කරලා මොන වාස්තු දාලා ගේ හැදුවත් වැඩක් නෑ. ඒ වගේ මෝස්තරවලින් ගැලවෙන්න.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=ay1008224</link>
    <topic>හිතේ හැටියට බය වෙන්න අහස් මාවතේ ඇවිද යන්න</topic>
    <author>ටිරෝනි වෑවලගේ</author>
    <content>ගූ‍්‍රන්ඩ් කැනියම මැදින් ගලන කොලරාඩෝ ගඟඔබ ලෝකාන්තයෙන් පහත පෙනෙන දර්ශනය නරඹා තිබේ ද? එසේ නම් එහි දිස්වන ඇඟ කිලිපොළා යන ප්‍රපාතය මේ මොහොතේ ඔබට සිහිපත් වනු ඇත. සැබවින්ම ලෝකාන්තයේ උස් මුදුනේ සිට බිම බලද්දී පහතින් පෙනෙන බළංගොඩ නගරය දිස්වන්නේ සිත බියපත් කරවන ප්‍රපාතයක් ලෙසිනි.එසේ නම් ඒ මෙන් කිහිප ගුණයක උසක සිට පහළින් පෙනෙන දර්ශනය නරඹන්නට ඔබට අවස්ථාවක් ලැබේ නම්? කෙතරම් බියජනක වුවද ඔබ එය නරඹනු නොඅනුමානය. හේතුව එය ඉතා දුර්ලභ අවස්ථාවක් වීමයි.සංචාරකයන් වඩා කැමැති සුන්දර දසුන් සහිත ප්‍රදේශවල සංචාරය කිරීමටය. සිතේ බිය ඇති කරවන සොබා දහමේ නිර්මාණයන් කෙරෙහි ද සංචාරකයන් දක්වන්නේ විශාල කැමැත්තකි. ඇමෙරිකාවේ සංචාරය කිරීමට ඔබට අවස්ථාවක් ලැබේ නම් සිත බිය පත් කරවන සොබාදහමේ සුන්දරත්වය අත්විඳීමට අවස්ථාවක් උදා වී තිබේ. ඒ, ඇමෙරිකාවේ ග්‍රෑන්ඩ් කැනියම මත ඉදිකර ඇති ‘අහස් මාවතේදී’ ය.මේ ‘අහස් මාවත’ ගැන පැවසීමට පෙර ග්‍රෑන්ඩ් කැනියම හඳුනා ගැනීම අවශ්‍ය වේ. ඇමෙරිකාවේ ගිණිකොන දිග ප්‍රදේශයේ කිලෝ මීටර් ගණනාවක් පුරා විහිදී ඇති ග්‍රෑන්ඩ් කැනියම සොබාදහමේ අපූරු නිර්මාණයකි.එය සෑදී ඇත්තේ සම්පූර්ණයෙන්ම ගන වූ පස් තට්ටුවලිනි. වසර මිලියන ගණනක් තිස්සේ ගණ වූ පස් තට්ටු අතර ඇත්තේ ඇඟ කිලිපොළා යන තරම් ගැඹුරින් යුක්ත ප්‍රපාතය.පස් තට්ටුවලින් සැදුණු කඳු දිගින් කිලෝමීටර් සිය ගණනක් වේ. මේ මහා කැනියම මැද්දේ ඇති තවත් බිහිසුණු ප්‍රපාතයක කොලරාඩෝ ගඟ ගලා යන්නේ චමත්කාර දර්ශනයක් මවමිනි. අතීතයේ සිටම මේ මහා කැනියම නිබඳව සංචාරකයන්ගේ අකර්ෂණයට ලක් විය. කැනියම මත අහස් මාවත තැනෙන්නේ ඒ සංචාරක ආකර්ෂණය තවත් වැඩි කර ගැනීමේ අරමුණෙනි.ගූ‍්‍රන්ඩ් කැනියමඅහස් මාවතේ ඇවිද යන සංචාරකයෝ‘අහස් මාවත’ ඉඳි කෙරුණේ 2007 වසරේදීය. එය සංචාරකයන් සඳහා විවෘත කෙරුණේ එම වසරේ මාර්තු මාසයේ 28 වැනිදාය. එය හැඩයෙන් අර්ධ කවාකාරය.මේ අහස් මාවත ඉඳිකිරීම සඳහා ඉංජිනේරුවන් තෝරා ගත්තේ ග්‍රෑන්ඩ් කැනියමේ උසින් වැඩිම මුදුනකි. එම මුදුනට පහළින් ඇති මහා ප්‍රපාතයේ සිට ගණනය කළ විට මේ මුදුන පිහිටා ඇත්තේ අඩි 4,770 ක් ඉහළිනි. එතැන් සිට පහත බැලූ විට පෙනෙන දසුන සැබවින්ම භීතියෙන් මුසපත් කරවන සුලුය.එහෙත් බිය වීමට කැමැති සංචාරකයන්ට මෙම අහස් මාවතට පැමිණ තමන්ට කැමැති පරිදි බිය වීමේ අවස්ථාව උදා වී තිබේ.අහස් මාවත වැටී ඇත්තේ හිස් අවකාශය හරහාය. ඒ අර්ධ කවාකාර හැඩයෙනි. එය අඩි තුනක පමණ පළලින් ඉදිකර ඇති කුඩා මාවතකි. ලෝහ රාමුවකින් සාදා ඇති මාවතේ දෙපසින් සහ යටින් ආවරණය වී ඇත්තේ වීදුරුවලිනි.මේ වීදුරු මාවතේ දිග මීටර් 500 ක් පමණ වේ. වීදුරු මාවතට පිවිසෙන ඕනෑම අයෙකුට හැඟෙන්නේ තම දෙපා රැඳී ඇත්තේ හිස් අවකාශයේ බවයි. ඊට පහළින් ඉමක් නොපෙනෙන ප්‍රපාතයයි. ආරම්භයේ සිටම මේ අහස් මාවතට විශාල පේ‍්‍රක්ෂක අවධානයක් හිමි විය.අහස් මාවතට පිවිසෙන සංචාරකයන්ගේ සංඛ්‍යාව සීමා කිරීමට එය ඉදිකළ ඉංජිනේරුවන්ගෙන් දැන් උපදෙස් ලැබී තිබේ. සාමාන්‍යයෙන් 822 කට රැඳී සිටීමට හැකි වන පරිදි මේ අහස් මාවත ඉදිකර තිබුණ ද, පසුව එය වරකට පුද්ගලයන් 120 ක් දක්වා අඩු කිරීමට පියවර ගැනිණි.අහස් මාවතේ නිර්මාතෘවරුන් පවසා සිටියේ තම නිර්මාණය අභ්‍යාවකාශය පිළිබඳව හැඟීමක් නරඹන්නන්ට ලබා දෙන බවයි.මහා කඳු සහ ප්‍රපාත අතර අවකාශයේ සිටින බවට හැඟීමක් ඒ වෙත පැමිණෙන්නන්ට ඇති වීම ඊට හේතුවයි. ඒ අනුව අහස් මාවත විවෘත කිරීම සඳහා ආරාධනා ලැබුවේ සඳ මත ප්‍රථමයෙන් පා තැබු කණ්ඩායමේ සිටි එඩ්වින් ඕල්ඩ්‍රින් සහ අභ්‍යාවකාශ ගාමියකු වන ජෝන් හෙරිංටන්ය.අද වන විට ග්‍රෑන්ඩ් කැනියමේ අහස් මාවත විශාල ලෙස සංචාරක ආකර්ෂණයට පාත්‍ර වූ තැනක් බවට පත් වී තිබේ. එපමණක් ද නොව ඇමරිකාවේ වැසියෝ ද තම ජීවිතයේ සුවිශේෂී අවස්ථා සැමරීම සඳහා අහස් මාවත යොදා ගනිමින් සිටිති. ඒ අනුව අහස් මාවත මත දී සිදුවන විවාහ උත්සව සංඛ්‍යාව දිනෙන් දින ඉහළ යමින් තිබේ.සංචාරක ආකර්ෂණය සහ නෙත පිනවන හාත්පස පරිසරය හේතුවෙන් අහස් මාවත අසල විශාල හෝටලයක් ඉඳි කිරීමට ද යෝජනා වී ඇතත් එයට පරිසර හිතකාමීන්ගේ බලවත් විරෝධතා එල්ල වී තිබේ. කෙසේ වුවද අහස් මාවත අසල කැසිනෝ හලක් නම් මේ වන විට ද ඉඳි වී අවසන් ය.සොබාදහම තරම් දක්ෂකම් සහිත නිර්මාණකරුවකු මෙලොව තවත් නැත. ග්‍රෑන්ඩ් කැනියම ඒ සඳහා සපයන්නේ කදිම උදාහරණයකි. සොබාදහමේ තිළිණය තවත් වැඩිදියුණු කර ගනිමින් මිනිසා තැනු ග්‍රෑන්ඩ් කැනියමේ අහස් මාවත සොබා දහමටත් අමතක වූ යමක් යළි නිර්මාණය කිරීම වශයෙන් හැඳින්වුවද වරදක් නොවනු ඇත.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008221</link>
    <topic>ඩයලොග් ‘එක්ස්ටාර්වැගන්සා’ ප්‍රවර්ධන වැඩසටහනින් මිලියන 5ක තෑගි</topic>
    <author/>
    <content>ඩයලොග් ‘එක්ස්ටාර්වැගන්සා’ ප්‍රවර්ධන වැඩසටහනින් මිලියන 5ක තෑගිස්ටාර් පොයින්ට්ස් සමඟින් එන “එක්ස්ටාර්වැගන්සා” ප්‍රවර්ධන වැඩසටහනින් ඩයලොග් රුපියල් මිලියන 5ක් වටිනා තිළිණ පිරිනමයි.ස්ටාර් පොයින්ට්ස් 10කට වැඩි ප්‍රමාණයක් තම ගිණුමේ පවතින පාරිභෝගිකයින්ට WIN යනුවෙන් සඳහන් කොට 141 වෙත යැවීමෙන් තම වාසනාව උරගා බැලිය හැකිය. දිනපතා තෝරාගනු ලබන වාසනාවන්ත ජයග්‍රාහකයකු සඳහා අඟල් 32 එල්සීඩී රූපවාහිනියක් පිරිනැමේ. ඊට අමතරව තවත් වාසනාවන්ත ජයග්‍රාහකයින් 20 දෙනෙකුට දිනපතා රුපියල් 1000ක් වටිනා ඩයලොග් රී ලෝඩ් හිමිවේ.ලැබෙන සියලු යොමු කිරීම් එන මස පැවැත්වෙන රුපියල් මිලියනයක දැවැන්ත තිළිණයක් පිරිනැමෙන මහා දිනුම් ඇදීම සඳහා ද වලංගු වේ. මීට අමතරව ඩීවීඩී යන්ත්‍ර 20ක්, iPods 20ක්, මයික්‍රොවේව් උදුන් 5ක්, රයිස් කුකර් හා බ්ලෙන්ඩර් 10ක් ඩයලොග් ටී.වී. සම්බන්ධතා 20ක් සහ මෝඩම් ඇතුළු සැනසිලි තෑගි රැසක් ද පිරිනැමේ.ස්ටාර් පොයින්ට්ස් එක්ස්ටාර්වැගන්සා ප්‍රවර්ධන වැඩසටහන එන මස 5 වන දායින් අවසන් වන අතර ඩයලොග් පාරිභෝගිකයින් සඳහා තම අවසන් ස්ටාර් ලකුණ දක්වාම ඉහළ වටිනාකමක් ලැබීමේ කදිම අවස්ථාවක් උදාකර දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008222</link>
    <topic>ශ්‍රී ලංකා ක්‍රිකට් කණ්ඩායමේ නිල උත්සව ඇඳුම් සැපයුම්කරු එමරල්ඩ්</topic>
    <author/>
    <content>ශ්‍රී ලංකා ක්‍රිකට් කණ්ඩායමේ නිල උත්සව ඇඳුම් සැපයුම්කරු එමරල්ඩ්එමරල්ඩ් ඉන්ටර්නැෂනල් ශ්‍රී ලංකා ක්‍රිකට් කණ්ඩායමේ නිල ‘උත්සව ඇඳුම් සැපයුම්කරු’ වෙයි.පසුගියදා අස්සන් කෙරුණු ගිවිසුම අනුව ඉදිරි වසර 3 සඳහා ශ්‍රී ලංකා ක්‍රිකට් කණ්ඩායම් උත්සව සඳහා නිල ඇඳුම් සපයන්නා ලෙස එමරල්ඩ් කටයුතු කරනු ඇත.ශ්‍රී ලංකා ක්‍රිකට් සභාපති ඩී.එස්. ද සිල්වා සහ එමරල්ඩ් ඉන්ටර්නැෂනල් ප්‍රධාන විධායක නිලධාරි කළමනාකාර අධ්‍යක්ෂ ඒ.එෆ්.එම්. අක්‍රම් මහත්වරුන් ගිවිසුම හුවමාරු කරගනිද්දී.ශ්‍රී ලංකා ක්‍රිකට් අතුරු කමිටුවේ සභාපති ඩී.එස්. ද සිල්වා මහතා මෙසේ කියයි.දේශීය සහ විදේශීය සැපයුම්කරුවන් අතරින් එමරල්ඩ් තෝරා ගැනීමට හේතු වුණේ ඔවුන්ගේ ඇඳුම්වල ඇති විශිෂ්ටත්වය නිසයි. අන්තර්ජාතික නිමාව සහ ශ්‍රී ලාංකික සමාගමක් වීම තවත් විශේෂ හේතු වුණා.ඉතාලි ඇඟලුම් විලාසිතා නිර්මාණ ශිල්පියකු සහ කමිස නිෂ්පාදනය පිළිබඳ විශේෂඥ වන රොබොර්ටෝ ඉල්ග්සෙයි මහතාගේ සේවය ලබාගැනීමට එමරල්ඩ් ආයතනය කටයුතු යොදා ඇත.“මේ නව ප්‍රවණතාව මඟින් එමරල්ඩ් ආයතනය ලොව පුරා මුවින් මුව රැව්දෙන නාමයක් වනු නොඅනුමානයි. ආයතනය සතු 50 වසරක අත්දැකීම් සහ අන්තර්ජාතික පළපුරුද්ද එක්වීමෙන් මින් පෙර නොදුටු විශිෂ්ට තත්ත්වයේ එමරල්ඩ් කමිස දැකගත හැකි වනු ඇතැයි එමරල්ඩ් සාමාන්‍යාධිකාරි මුරාඩ් රහිම්සීන් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008223</link>
    <topic>කැල්ටෙක්ස් ජල සංරක්ෂණ ව්‍යාපෘතියේ දෙවැනි අදියර ඇරැඹේ</topic>
    <author/>
    <content>කැල්ටෙක්ස් ජල සංරක්ෂණ ව්‍යාපෘතියේ දෙවැනි අදියර ඇරැඹේෂෙව්රෝන් ලුබ්‍රිකන්ට්ස් ලංකා කළමනාකාර අධ්‍යක්ෂ / ප්‍රධාන විධායක නිලධාරී කිෂු ගෝමස් මහතා සහ කලාසුරී සතිස්චන්ද්‍ර එදිරිසිංහ මහතා විසින් “ජලය සහ මිනිසා” කෘතිය මහින්ද රාජපක්ෂ ජනාධිපතිතුමාට ප්‍රදානය කළ අවස්ථාව.කැල්ටෙක්ස්, හැවොලින් සහ ඩෙලෝ ලිහිසි තෙල් මෙරට තුළ බෙදා ඛ්රින ෂෙව්රොන් ලුබ්‍රිකන්ට්ස් ලංකා සමාගම සහ මිහිඳු සංස්කෘතික පදනම එක්ව “ජලය සහ මිනිසා” කෘතිය පසුගියදා එළිදක්වනු ලැබීය. මෙරට ජලාශි‍්‍රත ශිෂ්ටාචාරය සහ ජලය හා බැඳි උරුමයන් පිළිබඳව බොහෝ වටිනා තොරතුරු රැසක් අන්තර්ගත මේ කෘතිය පාසල් දරුවන්ට බොහෝ සෙයින් වැදගත් බව සමාගම කියයි.මේ ව්‍යාපෘතිය යටතේ පාසල් පුස්තකාල 2000 කට අධික සංඛ්‍යාවකට මේ කෘතිය පරිත්‍යාග කිරීමට නියමිතය. “ජලය සහ මිනිසා” කෘතිය යටතේ ජල සම්පත සුරැකීම, ජල දූෂණය වැළැක්වීම පිළිබඳව ජාතික මට්ටමින් සාකච්ඡා කෙරේ. මෙරට සුවිශේෂී ජලාශි‍්‍රත පරිසර පද්ධතීන්හි ඡායාරූප සහ ජලය සහ ජීවිතයට අදාළ අධ්‍යාපනික වැදගත්කමින් යුතු තොරතුරු මෙහි ඇතුළත් වේ.“ජලය වටිනා සම්පතකි මේ නිසා සියලු ශ්‍රී ලාංකිකයන්ගේ සුබසිද්ධිය උදෙසා එය අත්‍යවශ්‍ය සාධකයකි. මෙරට ජලාන්ද්‍රිත ශිෂ්ටාචාරයේ උරුමයන් සුරැකීම පිළිබඳව සියලු පුරවැසියන් දැනුවත් කිරීමේ ප්‍රථම ව්‍යාපෘතිය “ජලය සහ මිනිසා” යි, මෙරට ආර්ථික සංවර්ධනය උදෙසා අප සමාගම් ඇති කැපවීම ද මේ ව්‍යාපෘතිය ඔස්සේ පිළිබිඹු වෙනවා” යැයි ෂෙව්රෝන් ලුබ්රිකන්ට් කළමනාකාර අධ්‍යක්ෂ / ප්‍රධාන විධායක කිෂු ගෝමස් මහතා කියයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008224</link>
    <topic>ශ්‍රී ලංකා ඉන්ෂුවරන්ස් කෝටි තුන හමාරක හිමිකම් ගෙවයි</topic>
    <author/>
    <content>ශ්‍රී ලංකා ඉන්ෂුවරන්ස් කෝටි තුන හමාරක හිමිකම් ගෙවයිඩේවිඩ්සන් තේ කර්මාන්ත ශාලාවේ අධිපති එච්.ඩී. කාන්තිරත්න මහතාට ලක්ෂ තුන්සිය පහළොවක හිමිකම් චෙක්පත ශ්‍රී ලංකා රක්ෂණ සංස්ථාවේ කළමනාකාර අධ්‍යක්ෂ මොහාන් ද අල්විස් මහතා රක්ෂණ මන්දිර ශ්‍රවණාගාරයේදී ප්‍රදානය කළ අවස්ථාව.ශ්‍රී ලංකා ඉන්ෂුවරන්ස් හඳුන්වා දී ඇති ව්‍යාපාරික රක්ෂණය මගින් ගිනි ආරක්ෂණ ඔප්පුවක් යටතේ ආරක්ෂණය කර තිබූ ගාල්ල වඳුරඹ, මාබොටුවන, ඩේවිඩ්සන් තේ කර්මාන්තශාලාව විදුලි කාන්දුවීමක් නිසා සම්පූර්ණයෙන් ම විනාශයට පත් වූ හෙයින් ඒ සඳහා ශ්‍රී ලංකා ඉන්ෂුවරන්ස් පූර්ණ රක්ෂණ හිමිකම් තුළින් ගෙවන ලද මුදල ලක්ෂ තුන්සිය පහළොවකි.එමෙන් ම මතුගම සරසවි ස්ටෝර්ස් ආයතනය ද ගින්නකින් විනාශවීම නිසා ශ්‍රී ලංකා ඉන්ෂුවරන්ස් ගිණි ආරක්ෂණ හිමිකම් යටතේ රුපියල් ලක්ෂ විසි හතක චෙක්පතක් ද එදිනම ප්‍රදානය කිරීම සුවිශේෂත්වයක් විය.එවැනි හිමිකම් ගෙවීමේ ක්‍රමවේදයක් අනුගමනය කිරීමට ශ්‍රී ලංකා රක්ෂණ සංස්ථාව සමත් වී ඇත්තේ ශක්තිමත් නිසි ප්‍රතිරක්ෂණ ක්‍රමයක් භාවිතා කරන නිසාත් බිලියන 71 ක අතිවිශාල වත්කම් සම්භාරයකින් ද ශ්‍රී ලංකා රක්ෂණ සංස්ථාව පරිපූර්ණ නිසා බවත් සභාපති ගාමිණී සෙනරත් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008225</link>
    <topic>තැන්පත් කළ වහාම පොලිය ගෙවන CIFL ස්ථාවර තැන්පතු ක්‍රමයක්</topic>
    <author>ඡායාරූපය - විමල් කරුණාතිලක</author>
    <content>තැන්පත් කළ වහාම පොලිය ගෙවන CIFL ස්ථාවර තැන්පතු ක්‍රමයක්නව මූල්‍ය පහසුකම සංකේතවත් කරමින් සෙන්ට්‍රල් ඉන්වෙස්ට්මන්ට්ස් ඇන්ඩ් ෆිනෑන්ස් වෙළෙඳ නාම තානාපති තිළින තුෂාර උප සභාපති ෂර්ලි පෙරේරා වෙත තැන්පතුව බාර දුන් අවස්ථාව. ප්‍රධාන විධායක නිලධාරි ජයන්ත වික්‍රමරත්න මහතා ද මෙහි වෙයි.සෙන්ට්‍රල් ඉන්වෙස්ට්මන්ට්ස් ඇන්ඩ් ෆිනෑන්ස් සමාගම, තැන්පත් කළ මොහොතේ ම පොලිය ලබාදෙන නව ස්ථාවර තැන්පතු ගිණුමක් හඳුන්වා දෙයි.‘කලින් පොලී’ ලෙස නම් කර ඇති මේ ගිණුමේ පොලිය ලබා ගැනීමට කල් පිරෙන තුරු බලා සිටීමට අවශ්‍ය නැත.තැන්පත් කළ වහාම පොලිය ලබාදීමේ මේ නව සේවාව මෙරට මූල්‍ය ආයතනයක් ලබාදෙන ප්‍රථම සහ එකම මූල්‍ය පහසුකම බව සහකාර සාමාන්‍යාධිකාරි (ව්‍යාපාර සංවර්ධන) චතුර ලකිඳු මහතා කියයි.මාස 6 හෝ අවුරුද්දක කාලයකට තැන්පතු බාර ගන්නා බව ද ඒ මහතා කියයි.ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008226</link>
    <topic>ඒර්එ රාජගිරිය සේවා මධ්‍යස්ථානයෙන් සුසුකි වාහන සඳහා අනර්ඝ සේවා</topic>
    <author/>
    <content>ඒර්එ රාජගිරිය සේවා මධ්‍යස්ථානයෙන් සුසුකි වාහන සඳහා අනර්ඝ සේවාසුසුකි සහ සුසුකි මරුටි මෝටර් රථවල සේවා සහ අලුත්වැඩියා කටයුතු ඉහළ ගුණාත්මකභාවයකින් සහ සමාගමේ ප්‍රමිතීන්ට අනුකූලව සිදු කිරීම සඳහාඒර්එ රාජගිරිය සේවා මධ්‍යස්ථානයේ පහසුකම් සලසා තිබේ. සුසුකි මරුටි කර්මාන්තශාලාවේ පුහුණුව ලැබූ ප්‍රවීණ සේවා උපදේශකයන් ඇතුළු 50 දෙනකුගෙන් සැදුම්ලත් දැවැන්ත කාර්ය මණ්ඩලයකින් සමන්විත මෙම සේවා මධ්‍යස්ථානය සියලුම නවීන පහසුකම්වලින් සම්පූර්ණ වී ඇත.නිසි ප්‍රමිතියකින් තොරව සේවා සහ අලුත්වැඩියා කටයුතු කිරීමෙන් සුසුකි සහ සුසුකි මරුටි මෝටර් රථවල ක්‍රියාකාරිත්වයට සහ කල් පැවැත්මට සිදුවිය හැකි හානිය සුළුපටු නොවන බව සමාගම කියයි.රාජගිරිය සේවා මධ්‍යස්ථානයේ සිදු කරන සියලුම අලුත්වැඩියා සහ සේවා කටයුතු කර්මාන්ත ශාලාවේ පුහුණුව ලැබු විශේෂඥයන්ගේ අධීක්ෂණය යටතේ අව්‍යාජ සුසුකි සහ සුසුකි මරුටි අමතර කොටස්ම පමණක් යොදාගෙන සිදු කරන බැවින් මෝටර් රථයේ ගුණාත්මක භාවය ඉහළින්ම සුරැකෙන බව අංශ ප්‍රධානී සහ ප්‍රධාන ඉන්ජිනේරු ලහිරු චාමර සිල්වා මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008227</link>
    <topic>IDM සිසු සිසුවියනට චාර්ටිස් රක්ෂණය</topic>
    <author/>
    <content>IDM සිසු සිසුවියනට චාර්ටිස් රක්ෂණයශ්‍රී ලංකාවේ ප්‍රමුඛතම තොරතුරු තාක්ෂණ සන්නිවේදන අධ්‍යාපන සහ පුහුණු විද්‍යායතනයක් වන අයි.ඩී.එම්. අනුබද්ධ විශ්ව විද්‍යාල විද්‍යායතනය, චාර්ටිස් ඉන්ෂුවරන්ස් සමඟ එක්ව ශ්‍රී ලංකාවේ ප්‍රථම අධ්‍යාපන රක්ෂණ ක්‍රමය තම සිසු සිසුවියන්ට සහ ඔවුන්ගේ දෙමාපියන්ට පිරිනැමීමට පියවර ගෙන ඇත.මෙම නව රක්ෂණ ක්‍රමය යටතේ මාපියන්ගෙන් අයකුගේ හෝ භාරකරුවකුගේ ජීවිතයක කිනම් අනපේක්ෂිත සිදුවීමක් ඇති වුව ද තම අධ්‍යාපනය කඩාකප්පල් කර නොගෙන අනාගත අරමුණු ජය ගැනීමේ අවස්ථාව අයි.ඩී.එම්. සිසු සිසුවියන්ට ලැබේ.“ශිෂ්‍ය ශිෂ්‍යාවන්ගේ අධ්‍යාපනයට එල්ල විය හැකි අනපේක්ෂිත බාධා ජය ගැනීමට විසඳුම් ලබා දීමට මෙරට ප්‍රමුඛතම තොරතුරු තාක්ෂණ අධ්‍යාපන ආයතනය වන අයි.ඩී.එම්. ආයතනය හා එක්වීමට ලැබීම අපට ඉමහත් සතුටක්. නව සහයෝගිතාවය පිළිබඳව අදහස් දක්වමින් චාර්ටිස් ශ්‍රී ලංකා ආයතනයේ වැඩබලන කළමනාකරණ අධ්‍යක්ෂවරයා වන දීප්ති ලොකුආරච්චි මහතා පවසයි.අයි.ඩී.එම්. පාඨමාලා සඳහා ලියාපදිංචි වන ශිෂ්‍ය ශිෂ්‍යාවන්ට නොමිලේ ම ලැබෙන වරප්‍රසාදයක් වන මෙම රක්ෂණ ක්‍රමය යටතේ මූලික ඩිප්ලෝමා සහ පළමු වසර බී.එස්.සී. සිසු සිසුවියන්ට රුපියල් 50,000 ක රක්ෂණ ආවරණයක් හිමි වන අතර දෙවන වසර බී.එස්.සී. සිසු සිසුවියන්ට රු. 150000 ක රක්ෂණ ආවරණයක් හිමිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008228</link>
    <topic>රිච්ලයිෆ් කිරි නිෂ්පාදන සමාගමට අන්තර්ජාතික තත්ත්ව සහතික 3ක්</topic>
    <author/>
    <content>රිච්ලයිෆ් කිරි නිෂ්පාදන සමාගමට අන්තර්ජාතික තත්ත්ව සහතික 3ක්SGS ලංකා සමාගමේ පද්ධති හා සේවා සහතික කළමනාකරු බී.සුමනසිරි මහතා විසින් රිච්ලයිෆ් ඩෙයරීස් සමාගමේ සභාපති, කුමාර් පෙරේරා මහතාට ISO සහතිකපත් ප්‍රදානය කළ අවස්ථාව. විකුම් සිල්වා, ඩබ්.බී.ප්‍රනාන්දු, රිච්ලයිෆ් ඩෙයරීස් සමාගමේ සාමාන්‍යාධිකාරි/අධ්‍යක්ෂ, රන්ජිත් ජයසූරිය, විධායක අධ්‍යක්ෂ ප්‍රසන්න පෙරේරා, සනත් බණ්ඩාර, ප්‍රධාන විධායක නිලධාරි / අධ්‍යක්ෂ, ශිලන්ත් බොතේජු මහත්වරු ද මෙහි වෙති.රිච්ලයිෆ් ඩෙයර්ස් සමාගම, සිය අති නවීන නිෂ්පාදන ක්‍රම පද්ධතිය වෙනුවෙන් ISO තත්ත්ව සහතික 3කින් පසුගියදා පිදුම් ලැබී ය. එම සමාගමේ උසස් නිෂ්පාදන ප්‍රමිතිය වෙනුවෙන් ජාත්‍යන්තර වශයෙන් පිරිනැමුණු එම තත්ත්ව සහතිකයන් වූයේ, ආහාර සුරක්ෂිතතාව වෙනුවෙන් පිරිනැමෙන ප්‍රමිති සහතිකය, පරිසර කළමනාකරණ පද්ධති වෙනුවෙන් පිරිනැමෙන ප්‍රමිති සහතිකය හා සේවක ආරක්ෂාව හා සෞඛ්‍යමය තත්ත්වයන් සුරැකීම වෙනුවෙන් පිරිනැමෙන ප්‍රමිති සහතිකය වෙයි.එයට අමතරව, එම සමාගමේ පළතුරු නිෂ්පාදන සඳහා ශ්‍රී ලංකා ප්‍රමිති ආයතනය පිරිනමන SLS  සහතිකය ද හිමිව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj1008229</link>
    <topic>ජනශක්ති මලල ක්‍රීඩකයෝ ජාතික තරගවලදී පළමුතැන ලබති</topic>
    <author/>
    <content>ජනශක්ති මලල ක්‍රීඩකයෝ ජාතික තරගවලදී පළමුතැන ලබතිජනශක්ති අනුග්‍රහය ලත් මලල ක්‍රීඩකයෝ නොබෝදා පැවති 87 වැනි සමස්ත ලංකා පාසල් මලල ක්‍රීඩා ශූරතා තරගාවලියේදී සහ කනිෂ්ඨ ජාතික මලල ක්‍රීඩා ශූරතා තරගාවලියේදී ජය ලබා ගත්හ. ඔවුන්ගෙන් 6 දෙනෙක්ම තමන් ඉදිරිපත් වූ ක්‍රීඩා ඉසව්වලදී ප්‍රථම ස්ථාන දිනා ගත්හ.“ආයතනික පුරවැසියකු ලෙස ශ්‍රී ලංකාවේ පිබිදෙමින් සිටින මෙම මලල ක්‍රීඩකයන්ට අනුග්‍රහය දැක්වීමට ලැබීම අපට ආඩම්බරයක් වගේම එය මෙරට මලල ක්‍රීඩා ක්ෂේත්‍රයේ අනාගත සාර්ථකත්වයට අතදීමකි. ඔවුන් සියලු දෙනාම 2009 දී සහ 2010 දී එක ලෙස සුවිශේෂි දස්කම් දක්වමින් ඔවුන්ගේ වයස් කාණ්ඩවල අපරාජිතව සිටීමට සමත්වී තිබෙනවා” ජනශක්ති ඉන්ෂුවරන්ස් කළමනාකාර අධ්‍යක්ෂ ප්‍රකාශ් ෂාෆ්ටර් කීය.  ජනශක්ති අනුග්‍රහය ලැබු ජයග්‍රාහී කණ්ඩායම. ශෂිප්‍රභා නිර්මානි ජයසිංහ, එස්. තනුෂා හිරුණි වීරසේකර, චාමික ජයමිනි, නිමේෂා සිරිවර්ධන, ඉෂාරා සන්දීපනී, නයෝමිකා ජයතිලක, මේධානි වික්‍රමනායක, පබසරා සේනානායක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj10082210</link>
    <topic>ආර්පිකෝ සුපර් සෙන්ටර් විශිෂ්ටතම සන්නම අතරට</topic>
    <author/>
    <content>ආර්පිකෝ සුපර් සෙන්ටර් විශිෂ්ටතම සන්නම අතරටආර්පිකෝ සුපර් සෙන්ටර් සුපිරිහල බ්‍රෑන්ඩ් ෆයිනෑන්ස් විසින් දිවයිනේ විශිෂ්ටතම සන්නම පනහ අතරට තෝරාගන්නා ලදී. ඒඒ ශ්‍රේණිය ද ලබාගත්තේය.මෙම වර්ගීකරණයේ ඇති වැදගත්කම වන්නේ ආයෝජකයන් හට යම් සමාගමක ඉදිරිය පිළිබඳ මනා දැක්මක් ඒ මඟින් පෙන්නුම් කිරීමය. වෙළෙඳපොළ ආක්‍රමණය, සමාගම් වර්ධනය සහ සන්නමයේ ප්‍රචලිතභාවය විදහාපාන මෙම තත්ත්ව වර්ගීකරණය, මැන බලනු සඳහා සමාගම විසින් ප්‍රසිද්ධ කරන ලද දත්ත හා ස්වාධීනව සිදුකරන ලද සමීක්ෂණ ඉවහල් කර ගනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj10082211</link>
    <topic>බ්‍රිතාන්‍ය මහ කොමසාරිස් GSK සමාගමේ චාරිකාවක</topic>
    <author/>
    <content>බ්‍රිතාන්‍ය මහ කොමසාරිස් GSK සමාගමේ චාරිකාවකලැක්සෝස්මිත්ක්ලයින් සමාගම ශ්‍රී ලාංකිකයින්ගේ හා එක්සත් ජනපද වාසීන්ගේ පොදු සාමාජීය හරයන් හා වටිනාකම් පිළිබිඹු කරන සුවිශේෂී උදාහරණයක් බව බ්‍රිතාන්‍ය මහ කොමසාරිස් ආචාර්ය පීටර් හේස් මහතා කියයි.ඒ මහතා එසේ ප්‍රකාශ කළේ GSK ශ්‍රී ලංකා සමාගමේ කාර්යාලවල හා නිෂ්පාදනාගාරයන්හි සිදුකළ නිරීක්ෂණ චාරිකාවකින් අනතුරුවයි. වචනයට පමණක් සීමා නොවී එය ක්‍රියාවෙන්ම ඔප්පු කිරීමත්, අවංකභාවය හා පොරොන්දු ඉටුකිරීම සුවිශේෂී ක්‍රියාවන් බව මෙහිදී පෙන්වා දුන් ආචාර්ය හේස් මහතා මෙය හුදු ව්‍යාපාරික ගනුදෙනුවකින් ඔබ්බට ගිය හෘදයාංගම සම්බන්ධතාවක් බවත් පෙන්වා දුන්නේය.  ආචාර්ය පීටර් හේස් මහතා GSK ශ්‍රී ලංකා ප්‍රධාන කාර්යාලයේදී එක්සත් ජනපදයේ වෙළෙඳ හා ආයෝජන සඳහා උප ප්‍රධානී නදීශා ඈපාසිංහ මහත්මිය ද කළමනාකාර අධ්‍යක්ෂ ස්ටුවර්ට් චැප්මන්, ශ්‍රී ලංකා කළමනාකාර සචී තෝමස් මහත්වරු ද මෙහි වෙති. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aj10082212</link>
    <topic>මැණික් සහ ස්වර්ණභරණ නව සේවා මධ්‍යස්ථානය රත්නපුර</topic>
    <author/>
    <content>මැණික් සහ ස්වර්ණභරණ නව සේවා මධ්‍යස්ථානය රත්නපුරජාතික මැණික් සහ ස්වර්ණභරණ අධිකාරියේ රත්නපුර නව සේවා මධ්‍යස්ථානය පරිසර අමාත්‍ය අනුර පි‍්‍රයදර්ශන යාපා මහතා අතින් පසුගියදා විවෘත කෙරිණ.මැණික් හා ස්වර්ණභරණ ක්ෂේත්‍රය පෝෂණය කරන්නා වූ නව දැක්මක් මහින්ද චින්තනය ඉදිරි දැක්මේ සඳහන් වන බවත් ඒ අනුව දිවයින පුරා මැණික් හා ස්වර්ණාභරණ ක්ෂේත්‍රය තුළ ඕනෑම කාර්යයක් ප්‍රමාදයකින් තොරව සැණෙකින් ඉටුකර ගැනීමට හැකි වාතාවරණයක් සැලසීම තම අපේක්ෂාව බවත් අධිකාරියේ සභාපති සහ ප්‍රධාන විධායක නිලධාරී අනිල් කොස්වත්ත මහතා කියයි.නෝලිමිට් විලාසිතා මන්දිර පෙළේ පාරිභෝගික සේවය ශ්‍රී ලංකාවේ විශිෂ්ට පාරිභෝගික සේවයක් ලබා දෙන සමාගම් 20 අතරට නොබෝදා තෝරා පත්විණි. මේ ගෞරවය හිමි වූයේ ටීඑන්එස් ලංකා සමාගම විසින් ”Living” සඟරාව සඳහා ම පවත්වන ලද විශේෂිත වූ පාරිභෝගික සේවා සමීක්ෂණයකට අනුවය.මේ ගෞරවය හිමිව ඇත්තේ ශ්‍රී ලංකාවේ විලාසිතාගාර අතරින් නෝලිමිට් විලාසිතා මන්දිර පෙළට පමණි.“පාරිභෝගිකයන් සැම විටම ඉතා අගනා කොට සලකන අප සමාගම තරයේ විශ්වාස කරන මූලධර්මයක් වන්නේ පාරිභෝගිකයන්ට විශේෂ සේවයක් ලබා දී ඔවුන් සමඟ අගනා සබැඳියාවක් පවත්වා ගැනීමයි” නෝලිමිට් අලෙවි කළමනාකරු ඒ. එල්. එම්. අකීල් මහතා පැවසීය. අප සමාගම විසින් දිගින් දිගටම නොකඩවා ලබා දෙන විශිෂ්ට සේවය වැඩි දියුණු කිරීමට නොයෙකුත් පුහුණු වැඩ සටහන් ඉදිරියේදීත් හඳුන්වා දීමට බලාපොරොත්තු වන බව ඔහු තවදුරටත් පැවසීය.මහජන බැංකුව ආයතනික අංශය සංවිධානය කළ අන්තර් ශාඛා වාර්ෂික දැනුම මිනුම තරගයෙන් අලෙවිකරණ හා තොරතුරු තාක්ෂණ දෙපාර්තමේන්තු ඒකාබද්ධ කණ්ඩායම තුන්වැනි වරටත් සාමාන්‍යාධිකාරී කුසලානය දිනා ගත්තේය. මහජන බැංකුවේ ප්‍රධාන විධායක නිලධාරී / සාමාන්‍යාධිකාරී පී. වී. පතිරණ මහතා අතින් ජයග්‍රාහී කණ්ඩායමේ නායක ධම්මික අතපත්තු කුසලානය ලබාගත් අයුරු.පාත් සමූහ ව්‍යාපාරයේ අධ්‍යක්ෂ වෛද්‍ය සංජයදේව් මුණසිංහ මහතා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පසුගියදා පැවැති ශ්‍රී ලංකා ජනසන්නිවේදකයන්ගේ සංගමයේ සම්මාන උලෙළේ දී විදුමිණ මැකෝ සම්මානයෙන් පිදුම් ලැබූ මොහොත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>22</day>
    </date>
    <link>http://www.silumina.lk/2010/08/22/_art.asp?fn=aw1008221</link>
    <topic>අනේ මං පාරේ මැරෙන්න ඕනැ කෙනෙක් ද?</topic>
    <author>මතුගම</author>
    <content>කෙනෙකු අදහන ආගම දහම කුමක් හෝ වේවා වරදින් මිදී ජීවත්වීම සුගතිගාමී වීමට හේතු වේ. වරදින් මිදීම යනුවෙන් මෙහිදී අදහස් කළේ තමන්ට හෝ අනුන්ට හෝ දෙපාර්ශවයට ම හෝ අයහපතක්, දුකක් පීඩාවක් සිදුවීමට හේතුකාරක වන දෙයින් මිදී සිටීමය. මෙහි දී අනුන් යැයි සඳහන් වන්නේ අප ආශි‍්‍රත සමාජයේ ජීවත්වන මිනිසුන් පමණක් නොවේ.මිනිසුන් ද තිරිසන් සතුන් ද, අපේ පියවි ඇසට, නොපෙනෙන සතුන් ද, මේ සියලු සතුන් ගේ පැවැත්මට හේතු වන පරිසරය ද ඊට ඇතුළත් වේ. එවැනි වරදින් මිදීම පිනකි. පින යනු තමන්ට මෙන් ම අනුන්ට ද සතුට සැපත සුවය ලැබීමට හේතු වන දෙයයි. සිත පිනා යෑමයි. ඒ සිත පිනා යෑම තුළින් ගොඩ නැගෙන චිත්තපී‍්‍රතිය තුළින් ඇතිවන, බිහිවන ශක්තිය තමන්ට ඒ මොහොතේ ම හෝ පසුව සුදුසු අවස්ථාවේදී ප්‍රතිවිපාක වශයෙන් සැප සතුට ලබා දෙයි. එය ලෝක ධර්මතාවයකි.කුසලය අනෙකකි. කුසලය යනු කුසලතාවයි. තමන්ට හෝ අනුන්ට හෝ දෙපාර්ශවයට ම යහපතක්, සුබ සිද්ධියක් සඳහා හොඳ නිවැරැදි දෙයක් කිරීම හෝ වරදෙහි බැරෑරුම්කම අවබෝධ කැරගෙන ඒ වරදින් මිදීම කුසලයකි. එය අනුන්ගෙන් ලාබ ප්‍රයෝජනයක් හෝ කීර්ති ප්‍රසංශාවක් නොපතා, බලාපොරොත්තුවකින් තොරව, එහෙත් කර්මය හා කර්ම ඵල විශ්වාසයෙන් යුතුව, තමන්ගේ හෝ අනුන්ගේ යහපත පමණක් ම අපේක්ෂාවෙන් සිදු කළොත් එය කුසලතාව යි. කුසලය සංසාරිකව නිවන දක්වා ම පුරුද්දක් ලෙස දියුණු වෙමින් පවතී. කුසලයක් කිරීමෙන් ලබන සතුට ද පිනකි. පුණ්‍ය කර්මයකි. මෙහිදී මා උත්සාහ දරන්නේ අවබෝධයෙන් හා කර්මඵල විශ්වාසයෙන් සිදු කරන දෙයින් වඩාත් ප්‍රතිඵලදායක වන බව පාඨක ඔබට තහවුරු කිරීමට ය.බ්‍රසීල ජාතික ඇරිගෝ සාමාන්‍ය පිහියකින් සැත්කම් කොට රෝගීන් සුවපත් කළ බව මීට පෙර ලිපියකින් ඉදිරිපත් කළෙමි. මේ ඊළඟ තොරතුරු ය.දොස්තර ඇඩොල්ප්ස් ෆි‍්‍රට්ස් ලෝක යුද්ධ සමයේ ජර්මනියේ විසූ වෛද්‍ය වරයෙකි. ඔහු මරණයෙන් පසු බ්‍රසීලයේ ජීවත් වූ තිදෙනෙකු ගේ ශරීරවලට ඇතුළු වී ඔවුන් දේව බලයෙන් ලෙඩ සුව කරන පුද්ගලයන් බවට පත් කළ බලවත් භූතාත්මයකි. දොස්තර ෆි‍්‍රට්ස් ගේ භූතාත්මයේ බලපෑම ලබා සාමාන්‍ය පිහියකින් ශරීර ගත ගෙඩි කපා ඉවත් කොට සුවපත් කළ ප්‍රථම පුද්ගලයා සී. ඇරිගෝ ය. (1918 - 1971) ලෝක යුද්ධයේ දී ජර්මනියේ සේවය කළ දොස්තර ෆි‍්‍රට්ස් ගේ ආත්මය පිළිබඳ බොහෝ පරීක්ෂා කළ අයෙකු වූ බ්‍රයිඩේ මර්ෆි ට පවා ඔහු ගැන බොහෝ තතු සොයා ගත නොහැකි විය. ඔහුගේ භූතාත්මය ඇරිගෝ ගේ සිරුරට ඇතුළු වී රෝගීන්ට ප්‍රතිකාර කිරීම නම් ප්‍රචලිත කාරණයකි.ඇරිගෝ අතින් ලියැවුණු බෙහෙත් සීට්ටු ඇරිගෝට ද කියැවීමට බැරි වූ අතර ඇරිගෝ ගේ සහෝදරයකු වූ ඖෂධ වේදියෙකුට පමණක් කියැවිය හැකි විය. බ්‍රසීලයේ සෙනෙට් සභිකයකු ගේ පිළිකා ගෙඩියක් කපා ඉවත් කොට සුවපත් කිරීමේ සැත්කම ඇරිගෝ ගේ කීර්තිය පළමුවෙන් ම පැතිර යෑමට හේතු විය. බ්‍රසීල ජනාධිපති ගේ දියණියට ප්‍රතිකාර කොට සුවපත් කිරීම ද තවත් එක්තරා හේතුවක් විය. ෆි‍්‍රට්ස් ගේ භූතාත්මය ඇරිගෝ ලවා මෙසේ ප්‍රතිකාර කරමින් සිටියදී ඛේදනීය මෝටර් රථ අනතුරකින් ඔහු මරණයට පත් විය.ඇරිගෝ අවුරුදු විස්සක පමණ කාලයක් තුළ රෝගීන් දහස් ගණනකගේ ලෙඩ සුව කළත් ඔහු ඒ කිසිවෙකුගෙන් මුදලක් හෝ වෙනත් ප්‍රතිලාභයක් අය කළේ නැත. ඔහු ඇදහූ ආගම අනුව ඔහු විශ්වාස කළේ ස්වර්ගයට යෑම පමණි. එහෙත් ඇරිගෝ උපන්නේ ද භූතාත්මයකය. ඔහු කිසිදු අය කිරීමකින් තොරව රෝගීන් සුවපත් කළ ද එය ඔහුට පිනක් හෝ කුසලයක් බවට පත් වූයේ නැත. ඒ ඔහු ප්‍රතිකාර කළේ අවිඥානකව බැවිනි. එසේ ම, ඔහු කර්මය හා කර්ම ඵලය විශ්වාස කළේ ද නැත. එවැන්නක් ඔහු දැන සිටියේ නැත.එහෙත් ඇරිගෝ කිසිදු අය කිරීමකින් තොරව සිදු කළ සේවය පිළිබඳ පොත පතින් කියැවූ පුද්ගලයෙක් ශ්‍රී ලංකාවේ විය. ඒ පේරාදෙනිය විශ්ව විද්‍යාලයේ සමාජ විද්‍යා පීඨයේ කථිකාචාර්ය දයා අමරසේකර මහතා ය. ඇරිගෝ කළ සේවයට සාධාරණයක් සිදු විය යුතු යැයි අදහස් කළ දයා අමරසේකර මහතා ස්වකීය ආගමික වතාවත්වලින් පසුව ඇරිගෝගේ ආත්මයට පින් අනුමෝදන් කරන්නට විය.තමන් ඇදහූ ආගමට අනුව ඇරිගෝගේ චිත්ත සන්තානයේ පැවති සංකල්ප වෙනස් වන්නට විය.පින් අනුමෝදන්ව භූතාත්මයෙන් දේවතා තත්ත්වයට පත් විය. දැන් ඇරිගෝ ද බෞද්ධ පිළිවෙත් ගැන ප්‍රසාදයට පත්ව අමරසේකර මහතා සමඟ අදහස් හුවමාරු කැර ගනිමින් සිටියි. ඔවුන්ට ආවේණික වූ මාධ්‍යයක් හරහා අදහස් හුවමාරු කැර ගනිමින් තමන් සිය තත්ත්වයෙන් ඉහළ තත්ත්වයකට යෑමට තමන් නොදන්නා රටක නොදන්නා ධර්මයක් අදහන මේ නොදන්නා පුද්ගලයා පිළිබඳ ප්‍රසාදයට පත්ව ඇති අතර, මේ අදහස් හුවමාරු කැර ගැනීම් තුළින් කර්මය හා කර්ම විපාකය පිළිබඳ අවබෝධයක් ද ලබමින් සිටී.ඇරිගෝ මෝටර් රථ අනතුරකින් මරණයට පත්වූ පසු දොස්තර ෆි‍්‍රට්ස් ගේ භූතාත්මය තවත් දෙදෙනෙකු ගේ ශරීරවලට රිංගා ආරූඩව සිය ප්‍රතිකාරය සිදු කරන්නට විය. ඒ දෙදෙනා නමින් එඩ්සන් ක්වේරෝස් හා රූබන්ස් ෆේරියස් ය. මෙහි ඉතා විශේෂ දෙයක් ඇත. රූබන් ෆේරියස් ඔහුගේ කතෝලික ඉගැන්වීම් අතහැර සූක්ෂම ශරීර හා ඒවායේ ක්‍රියාකාරිත්වය පිළිබඳ වඩ වඩාත් උනන්දු වීමත්, බෞද්ධ සුදු කාන්තාවක වන බ්ලැවැස්කි මැතිනිය ගේ පරම විඥානාර්ථ වාදයට නැඹුරු වීමත් ය. සූක්ෂම ශරීරය තුළින් භෞතික සහ ශරීරයට ප්‍රතිකාර කළ හැකි ය යන මතය ඔහු දැරිය.එහෙත් එවැනි ප්‍රතිකාර කළ හැක්කේ සුවිශේෂී අධිමානුෂිකයන්ට පමණි. එහෙත් ෆේරියස් ගේ ද මරණය ඇරිගෝ ගේ මෙන් ම හදිසි අනතුරකින් සිදුවීම නිසා ඔහුට ද වැඩි දුර ප්‍රතිකාර කළ නොහැකි විය. ඇරිගෝ මෙන් ම ඔහු ද නිසි අධ්‍යාපනික සුදුසුකම් ලැබුවෙක් නොවේ. එහෙත් ඔහු ද අතිවිශාල පිරිසකට ප්‍රතිකාර කළේ ය.ච්අ. ඍඥපදච කචබඥප නම් වූ ඕස්ට්‍රේලියානු අධිමානුෂීය වෛද්‍යවරයා ඇතුළු තවත් බොහෝ දෙනෙක් පසුව බ්‍රසීලයට පැමිණ මෙම ප්‍රතිකාර සේවය සිදු කැර ගෙන ගියහ.මෙයින් පැහැදිලි වන්නේ කෙනෙකුට තමන්ගේ සිත ශක්තිමත් කිරීමෙන් අනුන්ගේ සූක්ෂ්ම ශරීරය හරහා භෞතික ශරීරයට බලපෑමක් කළ හැකි බව ය. අමරසේකර මහතා ඇරිගෝ ජීවත්ව සිටියදී කළ සේවය අගයමින් ඔහුගේ ආත්මයට පින් අනුමෝදන් කළේය. එයින් ඇරිගෝගේ සිත ශක්තිමත් විය. වෛද්‍ය ෆි‍්‍රට්ස් කළේ ඇරිගෝ ගේ සූක්ෂම ශරීරයට රිංගා ඔහුගේ භෞතික ශරීරය ලවා රෝගීන් සුවපත් කිරීමයි. ඇරිගෝ තමන් කළ සේවය කුසල කර්මයක් බව දැන සිටියේ නැත. ඔහුගේ සිතට එම කුසලමය පණිවුඩය දුන්නේ අමරසේකර මහතා ය. දැන් ඇරිගෝ පින හා කුසලය හඳුනාගෙන සිටී.“මනෝ පුබ්බංගමා ධම්මා මනෝ සෙට්ඨා මනෝ මයා” යැයි බුදු දහමේ (ධම්ම පදය - යමක වග්ගය 1 - 2) උගන් වන්නේ මනස (සිත) සියල්ලට පූර්වංගම වන බව හා ශ්‍රේෂ්ඨ වන බව යි.බුදු දහමේ සඳහන් පරිදි දාන - ශීල දෙක නැතිව භාවනාවට යා නොහැකි ය. භාවනාව නැතිව දාන ශීල දෙකෙන් පමණක් නිර්වානය ශාක්ෂාත් කැර ගන්නටත් නොහැකි ය. මේ සියල්ලට “සිත” ප්‍රධාන වේ.මේ මෙවැනි වූ තවත් සිද්ධියකි.ඇය කන්ද උඩරට ප්‍රදේශයේ ජීවත් වූ විවාහක කාන්තාවකි. ඇයට දරු සම්පත් ලැබීමේ වාසනාවක් නොවූයෙන් නිතර දන්සිල් හි යෙදුණාය. ඥාතීන්ට, අසල්වාසීන්ට, නැති බැරි අයට මෙන් ම ගමේ පන්සලට දාන මාන පරිත්‍යාග කළාය. සිය සහෝදරයෙකුගේ දියණියකට විශේෂයෙන් උදව් කළාය. අවසානයේ මේ කාන්තාව සියල්ල අතහැර සිල් මෑණිවරුන්ගේ ආරාමයක පැවිදි වූවා ය.සිල් මෑණි කෙනෙකු බවට පත් ඇය ගිහි ගෙදර සිටියදී කළ දන් පින් නිතර මෙනෙහි කළා ය. තමන් සමාදන් වූ සීලය නිතර මෙනෙහි කරමින් ආරක්ෂා කළා ය. මෙසේ උදේ සවස ආගමික වතාවත් කරමින් සිටි නමුත් සිත දියුණු කිරීමේ කටයුතු ඒ තරම් ශක්තිමත් වූයේ නැත. තමන් ගිහි ජීවිතය ගත කළ පවුලේ ශක්තිය, තමන් පරිහරණය කළ වස්තු සම්පත්, තමන් කළ පරිත්‍යාග පමණක් නොව තමන් රක්නා සීලය පිළිබඳ පවා ඇය තුළ ගාම්භීර බවක් පැවතුණි. එය එක්තරා විධිහකට සිත තුළ පැවති මානයක් යැයි කීමට ද පුළුවන.මෙසේ සිටියදී දිනක් මේ සිල් මෑණියෝ ගමනක් යමින් සිටිය දී හිටි හැටියේ හෘදයාබාධයකින් මහ මඟ වැටී මරණයට පත්වූහ. එතුමිය මරණයට පත්වන අවස්ථාවේ “මම වැටුණේ මහ පාරේ නොවේ ද? මා මහ පාරේ වැටී මිය යා යුතු කෙනෙක් ද? මෙය මගේ ගරුත්වයට මදි පුංචි කමකි. අනේ අපොයි මේ මොකද වුණේ” යැයි මහත් පීඩාවකට පත්ව එය ම චුති චිත්තයට බවට පත් විය. එයින් ම ඇය පේ‍්‍රතාත්මයක උපන්නා ය.කොයි තරම් දාන - ශීල දෙකෙහි යෙදුණ ද භාවනාවෙන් සිත සකස් කැර ගත යුතු යැයි කියන්නේ ඒ නිසා ය. “ගච්ඡන්ති සබ්බේ මරණං අහං ච” සියල්ලෝ ම මරණයට පත් වෙති. මම ද මරණයට පත් වෙමි යි ඇය මරණානුස්සතිය වඩා තිබුණේ නැත. “කොතැන වුණත් නැත මරු හට බාධා” යැයි ඇය හඳුනාගෙන අවබෝධ කැර ගෙන සිටියේ නැත. ඇගේ යටි හිත තුළ ඇය උසස් තත්ත්වයක සිටින බවත්, ඒ තත්ත්වයට සරිලන පරිදි මරණය ද ගරු ගාම්භීරව සිදු වනු ඇතැයි ආශාවක් තිබෙන්නට ඇත.මම දැන් සියල්ල අතහැර සිටිමි. මගේ මරණය ඕනෑම වේලාවක ඕනෑම ස්ථානයකදී සිදු වුණත් මම ඊට සූදානම් යැයි ඇය සිත සකස් කැර ගෙන සිටියේ නැත. ඒ නිසා, අවසාන මොහොතේ සිත නරක් වීම නිසා, යටි හිතේ තණ්හාවක් තැන්පත්ව තිබී මතුවීම නිසා, මේ සිල් මෑණියෝ පේ‍්‍රතාත්මයක් ලබා ඉපැදුණා හ.පේ‍්‍රතියක් වුවද අපේ පියවි ඇසට නොපෙනෙන ඒ පේ‍්‍රත කය පවත්වා ගෙන යා යුතු ය.ඒ සඳහා අවශ්‍ය ආහාර පාන ලබා ගත යුතු ය. ඒ අවශ්‍යතාව මතු වූ සැටියේ ම ඇයට තමන් උදව් කළ ඥාති දියණිය සිහි පත් විය. ඒ වන විට ඥාති දියණියගේ කර්ම විපාක ද ඊට ම ගැළපෙන පරිදි සකස් වී තිබුණි. මේ පේ‍්‍රතිය ඇගේ සිරුරට රිංගා ගත්තා ය. ඇගේ පැවැත්ම සඳහා අවශ්‍ය ආහාර සපයා ගැනීමට පේ‍්‍රතිය දක්ෂ වූවා ය.දැන් මේ තරුණ කාන්තාවට සුව නොවන සෙම්ප්‍රතිශ්‍යාවක් වැළඳී ඇත. ප්‍රතිකාර සඳහා පැමිණි ඇය තුළින් පේ‍්‍රතිය මතු වී ආවාය.ඇගේ කළ ප්‍රශ්න කිරීම් මෙසේය.“පේ‍්‍රතිය! ඇයි මේ කාන්තාවට හිරිහැර කරන්නේ?“මම හිරිහැර කරන්නේ නෑ”“එහෙනම් තමුන් මොනවාද ඇයට කළේ?”“මම ඇයට හෙම්බිරිස්සාව හැදුවා. ඒක සුව වෙන්නට ඉඩ දෙන්නේ නෑ”“ඇයි එහෙම කරන්නේ?”“මමත් ජීවත් වෙන්න එපායැ. මගේ ආහාරය මම සපයා ගන්නවා.”“මොනවද තමුන්ගෙ ආහාරය?”“හීඞ... හීඞ... හී...”“හීක් හීක් කියලා හරි යන්නේ නෑ. මොනවාද තමුන්ගෙ ආහාරය?”“සොටු”මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa100829_1</link>
    <topic>ආණ්ඩුවේ බලය 2/3 ඉක්මවයි</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාශ්‍රී ලංකා මුස්ලිම් කොංග්‍රසයේ උත්තරීතර මණ්ඩලය ව්‍යවස්ථා සංශෝධනයේ දී රජයට සහාය පළ කිරීමට තීරණය කිරීමත් සමඟම රජයට ව්‍යවස්ථා සංශෝධනය සඳහා අවශ්‍ය පාර්ලිමේන්තුවේ තුනෙන් දෙකක බලය ස්ථිරවම ලැබී ඇතැයි කැබිනට් ප්‍රකාශක අමාත්‍ය කෙහෙළිය රඹුක්වැල්ල මහතා පවසයි.පසුගිය අප්‍රියෙල් මස පැවැත්වූ මහා මැතිවරණයේදී එක්සත් ජනතා නිදහස් සන්ධානය පාර්ලිමේන්තුවේ ආසන 144 ක් දිනාගත් අතර මෑතකදී විපක්ෂයෙන් රජයට එක් වූ ප්‍රභා ගනේෂන් හා පී. දිගම්බරම් මන්ත්‍රීවරුන් දෙදෙනා ද සමඟ එය 146 ක්ව පැවතිණ. අනතුරුව අබ්දුල් කාදර් මන්ත්‍රීවරයා ද රජයට සහාය දීමට ඉදිරිපත් විය.මුස්ලිම් කොන්ග්‍රසයේ මන්ත්‍රීවරුන් 8 දෙනාගේ සහාය ලැබීමත් සමඟම රජයේ සහායට මන්ත්‍රීවරුන් 154 දෙනෙකු සිටින බව අමාත්‍ය කෙහෙළිය රඹුක්වැල්ල පවසයි. ඒ අනුව රජයට දැන් මන්ත්‍රීවරුන් 154 ක් සිටින අතර විපක්ෂයේ මන්ත්‍රී සංඛ්‍යාව 70 කි.රජයට අවශ්‍ය තුනෙන් දෙකේ බලය මේ වනවිට සපුරා ඇතැයි අමාත්‍යවරයා අවධාරණය කරයි.මේ අනුව දශක තුනකට පසු ශ්‍රී ලංකාවේ ඉහළම මට්ටමේ ශක්තිමත්ම රජය දැන් බිහිවී ඇති බවත් එය ශ්‍රී ලංකාවේ දිගුකාලීන දේශපාලන ස්ථාවරත්වයට හා අනාගත සංවර්ධනයේ සුබ ලකුණක් බවත් දෙස් විදෙස් බොහෝ දේශපාලන විචාරකයෝ පවසති.දැන් ශ්‍රී ලංකා රජය ආසියාවේ ඇති ස්ථාවරම රජය ලෙස හැඳින්විය හැකි අතර මේ නිසා රජයට අවශ්‍ය රටට උචිත සියලුම ව්‍යවස්ථා සංශෝධන බාධාවකින් තොරව සම්මත කර ගැනීමට අවස්ථාව ලැබී ඇති බව ද ඔවුහු පෙන්වා දෙති.එමෙන් ම රටේ සංවර්ධන හා විදේශ ආයෝජන ප්‍රවර්ධනයන් සඳහා ද මේ දේශපාලන ස්ථාවරත්වය හේතු වනු ඇතැයි ද දේශපාලන විචාරකයන් ගේ මතයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008291</link>
    <topic>නීති කැඩූ නිලධාරීන් සියලු දෙනාට ජීවිත කාලයටම විභාග රාජකාරි තහනම්</topic>
    <author>සුභාෂිණි ජයරත්න</author>
    <content>සුභාෂිණි ජයරත්නවිභාග නීතිරීති කඩකරමින් කටයුතු කළ ශාලාධිපතිවරුන් ඇතුළු විභාග නිරීක්ෂකයන්ට එරෙහිව උපරීම දඬුවම් ලබාදීමට පියවර ගන්නා බව විභාග කොමසාරිස් ජෙනරල් අනුර එදිරිසිංහ මහතා සිළුමිණට විශේෂ ප්‍රකාශයක් කරමින් පැවසීය.මේ අනුව අදාළ වරදකරුවන්ට ජීවිත කාලයටම විභාග රාජකාරි තහනම් කිරීම හා ඔවුන් සම්බන්ධයෙන් දැඩි විනය ක්‍රියා මාර්ග ගැනීම යන දෙඅංශයෙන්ම කටයුතු කරන බවත් හෙතෙම පැවැසීය.පහේ ශිෂ්‍යත්ව විභාගයේදී හා අපොස උසස් පෙළ විභාගයේදී ශාලාධිපතිවරුන් හා විභාග නිරීක්ෂකයන් විසි දෙනකු පමණ විභාග නීති උල්ලංඝනය කරමින් කටයුතු කර ඇති බවට චෝදනා නැඟිණි.විභාග මධ්‍යස්ථාන නීතිරීති උල්ලංඝනය කිරීම, සිසුන්ට උදව් කිරීම, ප්‍රශ්න පත්‍ර මාරු කර බෙදාහැරීම, සිසුන්ගේ උත්තර පත්‍ර බාර නොගැනීම, සම්බන්ධීකරණ නිලධාරීන් රාජකාරි පැහැර හැරීම වැනි ප්‍රධාන වැරැදි රාශියකට සම්බන්ධ 20 දෙනකුට විරුද්ධව විභාග දෙපාර්තමේන්තුව මේ වන විටත් පරීක්ෂණ ආරම්භ කර ඇත.විභාග කොමසාරිස් ජනරාල් පවසන පරිදි පසුගියදා පැවැති විභාගවලදී විභාග මධ්‍යස්ථානවලට වැඩිපුර නිරීක්ෂකයන් යොදා ගැනීම මෙන්ම විභාග පංති කාමරවලට උපරීම සීමාව වූ සිසුන් 20 කට වඩා ඇතුළත් කිරීම් පිළිබඳව ද තොරතුරු මේ වන විටත් වාර්තා වී ඇති හෙයින් ඒ පිළිබඳව ද සොයා බලා දැඩි විනය ක්‍රියාමාර්ග ගැනීමට තමන් කටයුතු කරන බවත්ය.විභාග ප්‍රශ්න පත්‍ර, සම්බන්ධීකරණ මධ්‍යස්ථානවලින් ගෙන ඒමේදී හා නැවත උත්තර පත්‍ර සම්බන්ධීකරණ මධ්‍යස්ථානවලට බාර දීමේදී දෙදෙනෙක් යා යුතු යැයි විභාග කොමසාරිස්තුමා නියෝගයක් නිකුත් කර තිබුණ ද මේ උපදෙස් පිළිනොගෙන කටයුතු කර තිබු විභාග ශාලාධිපතිවරුන්ට ද විරුද්ධව දැඩි විනය ක්‍රියාමාර්ග ගැනීමට කටයුතු කර ඇත. මුළු රාජකාරි කාලය තුළම විභාග රාජකාරි තහනම් කිරීම මෙන්ම ඔවුන්ට විරුද්ධව දැඩි විනය ක්‍රියාමාර්ග ගැනීමට අධ්‍යාපන ලේකම්ට හා පළාත් ලේකම්වරුන්ට මේ වන විටත් දැනුම් දී ඇත.මීට අමතරව සාමාන්‍ය තොරතුරු තාක්ෂණ විභාගයට අදාළ ඉල්ලුම්පත්‍ර නියම වේලාවට ලබා නොදුන් විදුහල්පතිවරු 10 දෙනෙකුට විරුද්ධව ද විභාග දෙපාර්තමේන්තුව මේ වන විටත් විනය ක්‍රියාමාර්ග ගැනීමට සූදානමින් සිටියි.විභාග කොමසාරිස් ජනරාල් අනුර එදිරිසිංහ මහතා පවසන පරිදි ඉදිරියේදී පැවැත්වෙන සාමාන්‍ය පෙළ විභාගයට පෙර නිරීක්ෂක සංචිත සඳහා වැඩමුළු රාශියක් පවත්වා මේ තත්ත්වය අවම කිරීමට සූදානමින් සිටින අතර කිසිම දරුවෙකුට අසාධාරණයක් නොවන පරිදි කටයුතු කිරීමට ද විභාග දෙපාර්තමේන්තුව සූදානම් බව ද වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008292</link>
    <topic>ආසියාවේ ශක්තිමත් රාජ්‍යය අප ගොඩනඟා අවසන්</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්පරිපාලන සේවයට නිදහසේ වැඩ කළ හැකි පරිදි දේශපාලන ස්ථාවරත්වය සනාථ වූ ආසියාවේ ස්ථාවරම රාජ්‍ය ගොඩනඟා අවසන් බව සඳහන් කරන මහින්ද රාජපක්ෂ ජනාධිපතිතුමා දේශපාලන අරාජික බව සංවර්ධනය කරා ගමන් කිරීමේ දී බාධාවක් බවත්, වත්මන් රජයට තුනෙන් දෙකේ බහුතරය සහිත ආණ්ඩුවක් පිහිටුවමින් එම බාධක සම්පූර්ණයෙන් ඉවත් කිරීමට හැකි වී ඇති බවත් පවසයි.ජනාධිපතිතුමා මේ අදහස් පළ කළේ ඉකුත්දා බණ්ඩාරනායක ජාත්‍යන්තර සම්මන්ත්‍රණ ශාලාවේ පැවති ශ්‍රී ලංකා පරිපාලන සේවා සංගමයේ 28 වන වාර්ෂික මහා සභා රැස්වීමට සහභාගී වෙමිනි.රටක් සංවර්ධනය කිරීමේදී ආණ්ඩුවේ ගමන්මඟ එක් පැත්තකට හා රාජ්‍ය සේවය තවත් පැත්තක තිබිය නොහැකි බවත්, සියලු පාර්ශ්ව එක් වී ගමන් කිරීම මඟින් යහපත් ප්‍රතිඵල ළඟා කර ගත හැකි බවත් පැවසූ ජනාධිපතිතුමා, මහින්ද චින්තන ගමන්මඟ පොදු ජනතාවගේ දිශාවට යොමුකර ඇති බවත් පැවසීය.රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී.ජේ. සෙනෙවිරත්න, නියෝජ්‍ය අමාත්‍ය ඩිලාන් පෙරේරා, වැඩබලන ජනාධිපති ලේකම් ගාමිණී සෙනරත්, රාජ්‍ය පරිපාලන අමාත්‍යංශ ලේකම් ඩී. දිසානායක, ශ්‍රී‍්‍ර ලංකා පරිපාලන සේවා සංගමයේ සභාපති බී. විජයරත්න, ලේකම් ඩී.පී. වික්‍රමසිංහ යන මහත්වරුද මේ අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008293</link>
    <topic>ව්‍යවස්ථා සංශෝධනය ඒකාන්තයි! සැප්. 01 න් පසුව රටට හොඳම හොඳ කාලයක්!</topic>
    <author/>
    <content>- ප්‍රවීණ ඡ්‍යොතිෂවේදි සුමනදාස අබේගුණවර්ධනආණ්ඩු ක්‍රම ව්‍යවස්ථා සංශෝධනය අනිවාර්යයෙන් ම ඉහළම වැඩි ඡන්දයෙන් සම්මත වන බවත්, සැප්තැම්බර් 01 දා කලාතුරකින් සිදුවන ග්‍රහ මාරුවක් හේතු කොට ගෙන ශ්‍රී ලංකා රාජ්‍ය පාලනයේ භාග්‍යවන්ත කාල පරිච්ඡේදයක් උදාවන බවත් ප්‍රවීණ ඡ්‍යොතිෂවේදී සුමනදාස අබේගුණවර්ධන මහතා පවසයි.පාර්ලිමේන්තුවේදී ආණ්ඩුක්‍රම ව්‍යවස්ථා සංශෝධනය කිසිවකුත් නොහිතන ඉහළම වැඩි ඡන්දයෙන් සම්මත වන බව පෙන්වා දෙන ඒ මහතා තවදුරටත් පවසන්නේ මේ ප්‍රබල ග්‍රහ බල තත්ත්වය හේතු කොට ගෙන ශ්‍රී ලංකාවට ඉතාම වාසනාවන්ත කාල පරිච්ඡේදයක් උදාවන බවයි.ඒ අනුව රටේ ආදායම් තත්ත්වය, අන්තර්ජාතික පිළිගැනීම තවදුරටත් ඉහළ නැංවෙන අතර ජනතාවගේ අතමිට මුදල් ගැවසෙන කාලයක් ඇතිවෙන බවත් හෙතෙම සඳහන් කෙළේ ය. ඒ මහතා සමඟ කරන ලද විශේෂ සම්මුඛ සාකච්ඡාවක් 04 වැනි පිටුවේ පළවෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008294</link>
    <topic>ගෘහ සේවිකාවගේ සිරුරෙන් ඇණ 18 ක් කටු 3 ක් ඉවත් කරයි</topic>
    <author>තිහගොඩ විශේෂ කැලුම් බෝධිමාන</author>
    <content>තිහගොඩ විශේෂ කැලුම් බෝධිමානසෞදි අරාබියේ ගෘහ සේවිකාවක් වශයෙන් සේවයට ගිය කඹුරුපිටියේ තිහගොඩ එල්.පී.ඩී. ආරියවතී මහත්මියගේ් සිරුරේ තිබූ ඇණ 18 ක් කටු 3 ක් සහ කම්බි කැබැල්ලක් ද කඹුරුපිටියේ ආඳාපාන මූලික රෝහලේ ශල්‍යාගාරයේ සිදු කළ විශේෂ සැත්කමකදී ඉවත් කැර ඇත.මේ සැත්කම එම රෝහලේ වෛද්‍ය අධිකාරි වෛද්‍ය ප්‍රභාත් ගජධීර මහතාගේ උපදෙස් පරිදි එම රෝහලේ ශල්‍ය වෛද්‍ය විශේෂඥ කමල් වීරතුංග මහතා ප්‍රධාන වෛද්‍ය කණ්ඩායමක් විසින් සිදුකරන ලදී.මෙම වෛද්‍ය කණ්ඩායමට කපිල හතරසිංහ, චන්දන වෛද්‍යසේකර යන වෛද්‍යවරු ද විශේෂ හෙද කාර්ය මණ්ඩලයක් ද සහභාගි වූහ. සැත්කම සාර්ථක බවද ඇය යහපත් සෞඛ්‍ය තත්ත්වයකින් පසුවන බවද වෛද්‍ය කණ්ඩායම පවසති.කඹුරුපිටිය ආඳාපාන රෝහලේ මෙවැනි සැත්කමක් සිදු කළ ප්‍රථම අවස්ථාව මෙය වීම විශේෂ සිද්ධියක් යයිද ආරියවතී මහත්මියට සැත්කම සිදු කළ වෛද්‍ය කණ්ඩායමේ නායක කමල් වීරතුංග මහතා පැවසීය. ඇගේ ශරීරගතවී ඇති තවත් ඇණ 3 ක් තිබෙන බවද ඒවා දැන්ම ඉවත් කිරීමට අවශ්‍යතාවයක් නොමැති බවද වෛද්‍යවරයා කීය. මේ අතර එල්.පී.ඩී. ආරියවතී මහත්මියට නිවෙසක් තනා දීමට ශ්‍රී ලංකා විදේශ සේවා නියුක්ති කාර්යාංශය හා රක්ෂණ භාර අරමුදල එකතුව පියවර ගන්නා බව රක්ෂණ භාර අරමුදලේ සභාපති සේනක අබේගුණසේකර මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008295</link>
    <topic>සංචාරක ව්‍යාපාරයේ 50%ක වර්ධනයක්</topic>
    <author>සාගරිකා දිසානායක</author>
    <content>සාගරිකා දිසානායකශ්‍රී ලංකාවට පැමිණෙන විදේශ සංචාරකයන් ගේ ප්‍රමාණය ඉකුත් මාස හයේදී සියයට පණහකින් පමණ ඉහළ ගොස් ඇත. ඒ අනුව 2010 ජනවාරි සිට මැයි දක්වා කාලයේදී පමණක් මෙරටට පැමිණි සංචාරකයින් ගේ සංඛ්‍යාව 233922කි.ඇමෙරිකා එක්සත් ජනපදය හා යුරෝපා රටවලින් පැවැති බාධාවන් ඉවත් කිරීමත් සමඟම ඒ රටවලින් පැමිණෙන සංචාරකයින් ගේ සංඛ්‍යාවේ විශාල වර්ධනයක් දැකිය හැකිය. ලොයිඩ් සමාගම ශ්‍රී ලංකාවේ නාවික කටයුතුවලට අදාළව පනවා තිබූ බාධක ඉවත් කිරීම ද යුද සමයේ මෙරට සේවාවලින් ඉවත් වූ එයාර් ඒෂියා, කිංෆිෂර්, ඕමාන් ගුවන් සේවය සහ ෆ්ලයි ඩුබායි යන ගුවන් සේවා යළිත් ශ්‍රීී ලංකාව වෙත සිය සේවා ඇරැඹීම ද මෙම වර්ධනයට හේතු වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008296</link>
    <topic>විදුලියේ මකර කට වසරකට කෝටි 1500 ක් ගිලී</topic>
    <author>සුමේධා නවරත්න</author>
    <content>සුමේධා නවරත්නවිදුලිය නාස්තිය නිසා දිනකට රුපියල් මිලියන 40 බැගින් වසරකට රුපියල් කෝටි 1500 ක පාඩුවක් දැරීමට සිදුවන බව සුනිත්‍ය බල ශක්ති අධිකාරියේ අධ්‍යක්ෂ (බලශක්ති කළමනාකරණ) එම්.එම්.ආර්. පද්මසිරි මහතා සිළුමිණට පැවසීය. මේ පාඩුව පාරිභෝගිකයාට මෙන්ම මණ්ඩලයට ද දැරීමට සිදුව තිබේ.කර්මාන්ත, වාණිජ හා ගෘහස්ථ පාරිභෝගිකයන්ගේ ගණන මිලියන 3.8 කි. ඔවුන් විදුලිය පරිහරණය කිරීමේදී සියයට විසිපහක විදුලිය නාස්තියක් සිදුවෙන අතර දිනක පාඩුව රුපියල් මිලියන හතළිහකි.ඒ අනුව ගෘහස්ථ විදුලි නාස්තිය නිසා දිනකට රුපියල් මිලියන පහළොවක ද කර්මාන්ත හා වාණිජ විදුලි නාස්තිය නිසා දිනකට රුපියල් මිලියන විසිපහක ද පාඩුවක් දැරීමට සිදුව තිබේ. පාරිභෝගිකයන් භාවිතා කරන බලශක්ති උපකරණවල කාර්යක්ෂමතාව හා විදුලිය පරිහරණය කරන ක්‍රමවේදය නිසා මේ පාඩුව දැරීමට සිදුව තිබේ.මේ නාස්තිය වළක්වා ගැනීමට කටයුතු කරන ලෙස විදුලි බල අමාත්‍යාංශය සියලුම පාරිභෝගිකයන්ගෙන් විශේෂ ඉල්ලීමක් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008297</link>
    <topic>රවි ආවොත් තව දෙදෙනෙක් තරගයට</topic>
    <author>නිරූෂි විමලවීර</author>
    <content>නිරූෂි විමලවීරරවි කරුණානායක මහතා එක්සත් ජාතික පක්‍ෂ උපනායක තනතුරට ඉදිරිපත් වුවහොත් ලක්‍ෂ්මන් සෙනෙවිරත්න හා රංජිත් මද්දුමබණ්ඩාර මහත්වරු ද එම තනතුර සඳහා තරග කිරීමට සූදානමින් සිටින බව පක්‍ෂ අභ්‍යන්තර ආරංචි මාර්ග අනාවරණය කරයි.ලක්‍ෂ්මන් සෙනෙවිරත්න මහතාට හා රංජිත් මද්දුමබණ්ඩාර මහත්වරුන්ට උපනායක තනතුර සඳහා ඉදිරිපත් වන ලෙස පාර්ලිමේන්තු මන්ත්‍රිවරුන් පිරිසක් ඉල්ලීමක් කර ඇති බවද එම ආරංචි මාර්ග සඳහන් කරයි.එක්සත් ජාතික පක්‍ෂ ප්‍රතිසංවිධාන සම්බන්ධයෙන් පැවැති සාකච්ඡාවලදී පක්‍ෂ උපනායක ධුරයට රවි කරුණානායක මහතා පත් කළ යුතු බවට විපක්‍ෂ නායක රනිල් වික්‍රමසිංහ මහතා ගෙන එන ලද යෝජනාවට බහුතර පිරිසක් විරුද්ධ වී ඇති බව ද අවසානයේ වික්‍රමසිංහ මහතා නිහඬව සිටි බවද දැන ගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008298</link>
    <topic>විදුදය-ගොඩගේ සාහිත්‍ය සම්මාන</topic>
    <author>සුමුදු චතුරානි</author>
    <content>සුමුදු චතුරානිශ්‍රී ජයවර්ධනපුර විශ්වවිද්‍යාලය මඟින් පවත්වනු ලබන විද්‍යොදය සාහිත්‍ය සම්මාන උළෙල හා ගොඩගේ පොත් ප්‍රකාශන ආයතනය මඟින් සංවිධානය කරනු ලබන ගොඩගේ ජාතික සාහිත්‍ය සම්මාන උළෙල ඉදිරි සතියේදී පැවැත්වීමට කටයුතු යොදා තිබේ.ඒ අනුව පස්වැනි වරටත් සංවිධානය කරනු ලබන විද්‍යොදය සාහිත්‍ය සම්මාන උළෙල ශ්‍රී ජයවර්ධනපුර විශ්වවිද්‍යාලයීය ශ්‍රීී සුමංගල සම්මන්ත්‍රණ ශාලාවේදී සැප්තැම්බර් 01 වැනිදා පස්වරු 4.00ට පැවැත්වීමට නියමිත අතර, දොළොස්වැනි වරටත් සංවිධානය කරනු ලබන ගොඩගේ ජාතික සාහිත්‍ය සම්මාන උළෙල සැප්තැම්බර් 02 වැනිදා කොළඹ මහවැලි කේන්ද්‍රීය ශ්‍රවණාගාරයේදී පස්වරු 3.00ට පැවැත්වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa1008299</link>
    <topic>ශ්‍රීලනිප මහ සමුළුව සැප්. 02 දා</topic>
    <author/>
    <content>ශ්‍රී ලංකා නිදහස් පක්ෂයේ 59 වැනි සංවත්සරය ලබන 2දා පෙරවරු 9.00ට අරලියගහ මන්දිරයේදී ශ්‍රී ලංකා නිදහස් පක්ෂයේ සභාපති මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.මේ සංවත්සර සමුළුවට කැබිනට් මැති ඇමැතිවරු පළාත් සභා මැති ඇමැතිවරු ආණ්ඩුකාරවරු ද ඇතුළු රට පුරා විසිරී සිටිමින් පක්ෂයේ කටයුතුවල ඇපකැපවී ක්‍රියාකරන ක්‍රියාකාරීන් ද අනුබද්ධිත ශාඛා සමිතිවල සාමාජික සාමාජිකාවෝද ඇතුළු දසදහසකට අධික පිරිසක් සහභාගිවීමට නියමිතය.මහින්ද රාජපක්ෂ ජනාධිපතිතුමා ද පක්ෂයේ ලේකම් ඇමැති මෛත්‍රීපාල සිරිසේන මහතා ද මෙහිදී කතා කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa10082910</link>
    <topic>බෙල්ලන්විල දිය කපන පෙරහර අද</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>බොරලැස්ගමුව සමූහ සෙනෙවිරත්න කහටපිටියබෙල්ලන්විල රජ මහා විහාරස්ථානයේ වාර්ෂිකව පැවැත්වෙන ඇසළ පෙරහර උත්සවයේ අවසාන පෙරහර වන දියකපන දහවල් පෙරහර 29 ඉරිදා විහාරස්ථානයෙන් පිටත් වී බොරලැස්ගමුව වේරැස් තොටුපළේ දී දිය කැපීමෙන් පසුව නැවත විහාරස්ථානය කරා පැමිණ දේවදානය දීමෙන් අවසන් වේ.රන්දෝලි මහා පෙරහර 28 දා අලි ඇතුන් රාශියක් සහ උඩපහත දෙරට නැටුම් සහිතව පැවැත්වීමට නියමිතව තිබුණි.බෙල්ලන්විල රජමහා විහාරාධිපති බෙල්ලන්විල ධම්මරතන නාහිමියන්ගේ උපදෙස් පරිදි විහාරාධිකාරි මහාචාර්ය බෙල්ලන්විල විමලරතන නාහිමියන්ගේ මෙහෙයවීමෙන් පෙරහර කමිටුව ඇසළ පෙරහර උත්සවය සංවිධානය කර තිබුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa10082911</link>
    <topic>එක්සත් ජාතින්ගේ සංවිධානය අපට කළ උදව්වලට ස්තුතිවන්ත වෙනවා</topic>
    <author/>
    <content>- ඇමැති බැසිල් රාජපක්ෂපසුගිය දුෂ්කර කාලවලදී එක්සත් ජාතීන්ගේ සංවිධානයට අයත් මානුෂවාදී සංවිධාන ශ්‍රී ලංකාවට සහාය ලබා දුන් බවත් පසුගිය සුනාමි ව්‍යසනය අවස්ථාවේදී මෙන්ම උතුරු නැඟෙනහිර අවතැන්වූ ජනතාවගේ ජීවන මට්ටම නගා සිටුවීම කැපී පෙනෙන බවත් ඒ සහයෝගයට ශ්‍රී ලංකා රජය හා රටේ ජනතාව වෙනුවෙන් ස්තුතිවන්ත වෙන අතරම මේ වන විට ජයග්‍රහණ කිහිපයක් ලබා තිබෙන අතරම ලබාගත යුතු ජයග්‍රහණ රැසක් ඇතැයිද ලෝක මානුෂවාදී දිනය නිමිත්තෙන් එක්සත් ජාතීන්ගේ කොළඹ කාර්යාලයේ පැවැති උත්සවයේදී ආර්ථික සංවර්ධන අමාත්‍ය බැසිල් රාජපක්ෂ මහතා කීය.නැවත පදිංචි කිරීම් සඳහා ඉවත්ව සිටින අභ්‍යන්තර වශයෙන් අවතැන්වූවන් ඉක්මණින් නැවත පදිංචි කිරීමට කටයුතු කරන බවත් නැවත පදිංචි කිරීමේ ක්‍රියාවලිය කඩිනම් කිරීමට ඒ අයගේ නිවාස විනාශයට පත්ව තිබීම බාධාවක් වුවත් මොවුන් යළි පදිංචි කරවා ජීවිත සාර්ථක කරවීමට රජය සෑම අතින්ම කැපවී ක්‍රියා කරන බවත් කීය.අභ්‍යන්තර වශයෙන් අවතැන් වූවන් යළි පදිංචි කිරීමේ ක්‍රියාදාමයට සහාය වන විවිධ සංවිධාන හා රජයේ පාර්ශ්වය අතර යම් යම් වෙනස්කම් තිබෙන නමුත් සියලු දෙනාම එකම අරමුණක සිටින අතර තිබෙන එකම වෙනස අවශ්‍ය ඉලක්කය සපුරා ගන්නේ කෙලෙසද යන්න බවත් ඉලක්කය සපුරා ගැනීම සඳහා අපි සෑම දෙනාගේම සහයෝගය ලබා ගන්නා බවත් කීය.මේ අවස්ථාවට එක්වූ එක්සත් ජාතීන්ගේ ශ්‍රී ලංකා නේවාසික නියෝජිත නිල් බුනේ මහතා මෙසේ කීය.2009 වසර තුළදී අවතැන් වූ ලක්‍ෂ තුනකට අධික ජනතාවට පානීය ජල පහසුකම්, සනීපාරක්‍ෂක සේවා සහ අනෙකුත් යටිතල පහසුකම් සැපයීමට කටයුතු කළා. 2010 ජනවාරි සිට මැයි දක්වා මානුෂවාදී කණ්ඩායම් සහ රාජ්‍ය නොවන සංවිධාන රජය සමඟ එක්ව වර්ග කිලෝමීටර 123 ක භූමි ප්‍රමාණයක බිම්බෝම්බ ඉවත් කළා.පුද්ගලයන් නැවත පදිංචි කරන ප්‍රදේශවල ගැඹුරු ළිං 2915 ක් ඉදිකළා. එවැනි ළිං 515 ක් වැඩි දියුණු කළා. එසේම ගෘහස්ථ කර්මාන්ත ආරම්භ කිරීම සඳහා 19 000 කට කෘෂිකර්ම, ධීවර හා ජීවනෝපාය සඳහා අවශ්‍ය වන භාණ්ඩ හා සේවා සපයනු ලැබුවා. අක්කර 75 000 ක වී වගාව සිදු කළ අතර ඉදිරියේදී තවත් අක්කර 17 000 ක වී වගා කිරීමට පියවර ගන්නවා.ඉදිරියේදී එක්සත් ජාතීන්ගේ සංවිධානය වශයෙන් ශ්‍රී ලංකාවට අවශ්‍ය වන්නාවූ මානුෂවාදී පහසුකම් සැපයීමටත් අපි කටයුතු කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa10082912</link>
    <topic>ජාතික ගොවි සතිය සැප්තැම්බර් 1 වැනිදා සිට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහජාතික ආහාර සුරක්ෂිතතාව තහවුරු කරලීමේ උදාර මෙහෙවර වෙනුවෙන් අපි වවමු - රට නගමු දේශීය ආහාර නිෂ්පාදනය හා පරිභෝජනය දිරි ගැන්වීමේ ජාතික මෙහෙයුම දිරිගැන්වීමේ ජාතික ගොවි සතිය මහින්ද රාජපක්ෂ ජනාධිපතිතුමා ගේ ප්‍රධානත්වයෙන් හම්බන්තොට බටඅත කෘෂි තාක්ෂණ උද්‍යානයේ දී සැප්තැම්බර් 01 වැනිදා ආරම්භ කිරීමට සියලු කටයුතු සංවිධානය කර ඇත.හම්බන්තොට බටඅත කෘෂි තාක්ෂණ උද්‍යානයේ දී සැප්තැම්බර් 01 වැනිදා ආරම්භ වන මෙම ජාතික කෘෂිකාර්මික ප්‍රදර්ශනය සැප්තැම්බර් මස 05 වැනිදා දක්වා සෑම දිනකම පෙරවරු 9.00 සිට මහජනතාව වෙනුවෙන් විවෘත කර තැබීමට කෘෂිකර්ම අමාත්‍යාංශය කටයුතු සංවිධානය කර ඇත.කෘෂිකර්ම අමාත්‍ය මහින්ද යාපා අබේවර්ධන හා නියෝජ්‍ය අමාත්‍ය ජගත් පුෂ්පකුමාර මහත්වරුන්ගේ මෙන් ම අමාත්‍යාංශයේ ලේකම් කේ.ඊ. කරුණාතිලක යන මහත්වරුන්ගේ පූර්ණ උපදෙස් හා මගපෙන්වීම යටතේ මෙම ජාතික කෘෂිකර්ම ප්‍රදර්ශනය සංවිධානය කර තිබේ.මෙවර මෙම ජාතික කෘෂිකර්ම ප්‍රදර්ශනයේ තේමාව ‘තරුණ ගොවි දිවියයි, ඉසුරු බර හෙට දවස’ යන්නයි.ප්‍රදර්ශනය සඳහා කෘෂිකර්ම අමාත්‍යාංශය මෙන් ම රාජ්‍ය හා සංස්ථාවල මෙන් ම පෞද්ගලික අංශයේ ප්‍රදර්ශන කුටි රැසකින් සමන්විත ය.වස විසින් තොර ආහාර වේලක් සෑම ලාංකිකයෙකුටම ලබාදීමේ ජාතික වැඩපිළිවෙළ ද මෙම ජාතික ගොවි සතියට සමගාමීව ආරම්භ කිරීමට නියමිත ය.මෙම ප්‍රදර්ශනයේ පළමු දිනය වන සැප්තැම්බර් 01 වැනිදා සර්ව ආගමික හා කෘෂි සංස්කෘතික දිනය ලෙස ද සැප්තැම්බර් 02 වැනිදා දේශීය ආහාර ප්‍රවර්ධන දිනය ලෙස ද සැප්තැම්බර් 03 වැනිදා තරුණ හා අධ්‍යාපන ප්‍රජා දිනය ලෙස ද සැප්තැම්බර් 04 වැනිදා කෘෂි විද්‍යා දිනය ලෙස ද, මෙම ජාතික කෘෂිකාර්මික ප්‍රදර්ශනය අවසන් වන දින 05 වැනිදා ගොවි උපහාර දිනය ලෙස ද නම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa10082913</link>
    <topic>ඉහළ කොත්මලෙන් වසරකට රු.කෝටි 993 ප්‍රතිලාභ</topic>
    <author/>
    <content>දැනට 72%ක් අවසන් වී ඇති ඉහළ කොත්මලේ ජල විදුලි ව්‍යාපෘතියෙන් වසරකට රුපියල් කෝටි 993ක ප්‍රතිලාභ ලැබෙන බව ව්‍යාපෲති ඉංජිනේරුවෝ පවසති.මහින්ද චින්තනය යටතේ මෙරට මෑතදී ඉදිවන විශාලතම ජල විදුලි ව්‍යාපෘතිය වන ඉහළ කොත්මලේ ව්‍යාපෘතිය ඉදිකිරීම්වලින් දැනට සියයට 72 ක් අවසන් වී ඇති බවද එමඟින් ලබන වසරේ අග භාගයේදී ජාතික විදුලිබල පද්ධතියට මෙගාවොට් 150ක විදුලිය ලබා දෙන බවද ශවි ප්‍රනාන්දු මහතා කීය.ව්‍යාපෘතියේ යටිතල පහසුකම් සැපයීම හා මූලික වැඩවලින් සියයට 94 ක්ම අවසන් කර තිබේ. ඒ යටතේ අවතැන් වූවන් වෙනුවෙන් ඉහළම මට්ටමේ නිවාස 498 ක් ඉදිකර තිබේ. පාලම්, නව දෙමළ මහා විද්‍යාලය, තලවකැලේ නගර සභාව, තලවකැලේ තවලම්තැන්න දක්වා ප්‍රධාන මාර්ගයක් ආදී යටිතල පහසුකම් රැසක් මෙම ව්‍යාපෘතියෙන් ඉදිකර තිබේ.ප්‍රධාන සිවිල් වැඩවලදී සියයට 75 ක් අවසන් කර ඇත. ඒ අනුව ප්‍රධාන වේල්ලේ වැඩ සියයට 90 ක් අවසන්ය. විදුලි බලාගාරයේ ඉදිකිරීම් සියයට 90 ක් අවසන් වී තිබේ.ජල තාක්ෂණ වැඩ කටයුතුවලින් සියයට 74 ක් අවසන් කර ඇත. ඒ යටතේ ප්‍රධාන වශයෙන් උමං දොරටු වේල්ලේ දොරටු උමඟ වටා පෙන්ස්ටොක් කිරීම ආදිය සියයට 75 ක් පමණ අවසන් කර ඇත.විදුලි තාක්ෂණික කටයුතුවලින් ද දැනට සියයට 52ක් අවසන් කර ඇතැයි ඉංජිනේරුවෝ කියති. ඒ අනුව විදුලි උත්පාදන යන්ත්‍ර සවි කිරීමේ කටයුතුවලින් සියයට 66 ක්ද ඉහළ කොත්මලේ නියම්ගම්දොර නව විදුලිය බෙදාහැරීමේ මධ්‍යස්ථානයේ ඉදිකිරීම් කටයුතුවලින් සියයට 66 ක්ද අවසන් වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aa10082914</link>
    <topic>කොටුව සිට රාගමට සිව්වැනි දුම්රිය මාර්ගයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ කොටුව සහ රාගම දක්වා දැනට ඇති දුම්රිය මාර්ග තුනට අමතරව සිවුවන මාර්ගයක් ද ඉදිකිරීමට සැලසුම් කර ඇතැයි දුම්රිය දෙපාර්තමේන්තුව පවසයි.දැනට භාවිතා වන තුන්වැනි දුම්රිය මාර්ගය ද කඩිනම් ප්‍රතිසංස්කරණයට ලක් කළ යුතු අතර ඔරුගොඩවත්ත සහ කැලණිය අතර තෙවැනි දුම්රිය මඟ ද තවමත් ඉදිකර නැත. එහෙයින් තුන්වෙනි මාර්ගය එම කොටසේ ඉදිකිරීමත් සමඟ පස් පිරවීමේදී පස් පිරවීමට ඉදිකරනු ලබන ගල්බැම්ම තවත් මාර්ගයක් ඉදිකිරීමට හැකිවන පරිදි සකස් කරන බවද දෙපාර්තමේන්තුව පවසයි.දිනකට මඟී දුම්රිය පමණක් 150කට අධික සංඛ්‍යාවක් ප්‍රධාන මාර්ගයෙන් ධාවනය කෙරෙන අතර අධික තදබදයක් පවතින මරදාන සහ කොටුව අතර සිවුවන මාර්ගය දැනටමත් ඉදිකර ඇති අතර මේ වන විට එහි සංඥා පද්ධතිය සකස් කෙරෙමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ab1008291</link>
    <topic>“නොසිතනා වැඩි ඡන්ද ගණනකින් රාජ්‍ය පාලනයේ මහ වෙනසකට මුල පුරනවා”</topic>
    <author>සංවාද සටහන</author>
    <content>ප්‍රවීණ ඡ්‍යොතිෂවේදී සුමනදාස අබේගුණවර්ධනමේ අනාවැකි පළ කරන්නේ ප්‍රවීණ ඡ්‍යොතිෂවේදී සුමනදාස අබේගුණවර්ධන මහතාය. මීට පෙර අවස්ථා ගණනාවකදී ඔහු සිළුමිණ සමඟ සංවාද කිහිපයකට එක්වී අනාවැකි රැසක් පළ කළ අතර ඒ අනාවැකි එලෙසින්ම ඉටුවූ අයුරු ද දැක ගන්නට ලැබිණි. ප්‍රභාකරන්ගේ විනාශය, මහ මැතිවරණ හා ජනාධිපතිවරණ ප්‍රතිඵල, හම්බන්තොට වරාය, ඔබාමාගේ ජයග්‍රහණය, එයින් කිහිපයකි. 2010 වසරේදී ශ්‍රී ලංකාවේ ආණ්ඩුක්‍රම ව්‍යවස්ථාව ඒකාන්තයෙන්ම කැපී පෙනෙන සංශෝධනයකට ලක්වන බව ඔහු පවසා තිබිණි. මේ දිනවල දේශපාලන කරළියේ ආණ්ඩුක්‍රම ව්‍යවස්ථා සංශෝධනයක් පිළිබඳ කතා බහ කැරේ.මෙවර සුමනදාස අබේගුණවර්ධන මහතා අදහස් පළකරනුයේ එම ව්‍යවස්ථා සංශෝධනය සාර්ථක වේද? එසේ වුවහොත් රටට හා ජනතාවට අත්වන බලපෑම කෙසේද? යන කරුණු සම්බන්ධයෙනි.ආණ්ඩුක්‍රම ව්‍යවස්ථාවේ විශාල වෙනසක් වෙන බව ඔබ මීට වසර දෙකකට පමණ පෙර ඡ්‍යොතිෂමය අනාවැකියක් පළ කළා. දැන් දේශපාලන ක්‍ෂේත්‍රයේ ඒ ගැන ලොකු සූදානමක් පේනවා. මෙවර මොකක් වෙයිද?ඇත්තෙන්ම යමක් සිද්ධ වෙන ලකුණු පෙන්නුම් කරනවා. ලංකා ජන්ම පත්‍රයේ කුම්භ ලග්නය ඉතා බලගතු තත්ත්වයකට පත් වෙලා. ලබන සැප්තැම්බර් 06 දා අලුයම කුම්භ ලග්නයෙන් මහා බලගතු ධර්මකර්මාධිපති රාජ යෝගය උදාවෙනවා. මේ රාජයෝගය උදාවන මොහොතේ ධනස්ථානය හා අයස්ථානය අධිපති ගුරු ධනස්ථානයේම ඉතා ප්‍රබල තැනක පිහිටනවා. ඒ බලපෑම වගේම ගුරු ස්වක්‍ෂේත්‍ර බලයෙන් ලංකා ජන්ම පත්‍රයේ කුම්භ ලග්නයේ අධිපති සෙනසුරු ගුරුගෙත් සප්තමගේ පිහිටනවා. මේක කාලයකට පසුව උදාවෙන අති දුර්ලභ ග්‍රහ තත්ත්වයක්. මීට අමතරව අනිකුත් ග්‍රහයන් ද, බලගතු තත්ත්වයක පිහිටනවා. මේ වගේම ග්‍රහබල තත්ත්වයක් 1978 දීත් දකින්න ලැබුණා. ලබන 05 දායින් පසුව ඊටත් වඩා ප්‍රබල ග්‍රහචාරයක් දකින්න පුළුවන්. මෙවර සූදානම් වෙන ආණ්ඩුක්‍රම ව්‍යවස්ථා සංශෝධන කටයුතු අනිවාර්යයෙන් ආරම්භ කෙරෙනවා විතරක් නෙවෙයි ඒ කටයුත්ත නොසිතූ විරූ සාර්ථකත්වයකින් අවසන් වන බවත් මම ඒකාන්ත වශයෙන් කියනවා”.ඔය කියන අනාවැකිය සඵල වෙන්නේ කොයි කාලයේද? සෘජු උත්තරයක් දෙන්න?”මම ඉහත විස්තර කරන ග්‍රහබල තත්ත්වය නොවැම්බර් මාසයේ අවසානය දක්වා දකින්න පුළුවන්. ඒ අනුව කෙටියෙන්ම කිව්වොත් ලබන නොවැම්බරයට පෙර මේ රටේ රාජ්‍ය පාලනයේ ලොකුª වෙනසක් ඇතිවීම නියතයි. ශ්‍රී ලංකා කුම්භ ලග්න කේන්ද්‍රයේ ධනයෝග ග්‍රහයා වන ගුරු නොවැම්බර් මාසය දක්වා බලය විහිදනවා.ඒ කාලය හෝ ඊට ආසන්න කාලයේ දී ව්‍යවස්ථා සංශෝධනය සම්මත වෙනවා. මේ තත්ත්වය මම දැක්කේ මීට වසර තුන හතරකට කලින් බව නිහතමානීව සිහිපත් කරන්න කැමැතියි. 2009 ජූනි 07 දා ‘සිළුමිණ’ පත්‍රයටම මම අනාවැකියක් කිව්වා 2010 දී මේ ව්‍යවස්ථාවේ ලොකු වෙනසක් වෙනවාය කියලා.මේ සිද්ධ වෙනවාය කියන වෙනස ඡ්‍යොතිෂය පැත්තෙන් පෙනෙන්නේ කොහොමද?”ව්‍යවස්ථා සංශෝධනය සිද්ධ වෙන්නේ රටේ පින් බලය ඉතා උච්ඡ තත්ත්වයක තියෙන ඉතා සුබ කාල වකවානුවකයි. රාජ්‍ය නායකයා හැටියට ජනාධිපතිතුමගේ පෙර පින් බලය හා තේජස, බලය, කීර්තිය, තව තවත් පැතිරෙන කාලයක මේ සිද්ධ වෙන වෙනස රටට හා රාජ්‍ය නායකයාට ඉතාම යහපත් ලෙස බලපානවා. 2005 නොවැම්බර් 17, 2010 ජනවාරි 26 කියන දින දෙකටම වඩා මහින්ද රාජපක්ෂ ජනාධිපතිතුමාගේ ග්‍රහ බලය අති ප්‍රබල තත්ත්වයකට පත්ව තියෙනවා. රටට යහපතක්, වාසනාවක්ම බලාපොරොත්තු වෙන්න පුළුවන්. මේ කාලයේදී ජනාධිපතිතුමා හිතන දේ හිතනවටත් වඩා ඉහළින් සාර්ථක වෙනවා.ජනාධිපතිතුමා ගේ කේන්ද්‍රයේ ගුරු හංස පංච මහා පුරුෂ යෝගය පිහිටා තියෙන නිසා පෙර පින් බලය දෙන නවවැන්න අධිපති සිකුරු සැප්තැම්බර් 01දා සිකුරටම අධිපති තුලා රාශියට ගිහින් ස්වක්‍ෂේත්‍ර බලයෙන් ත්‍රිකෝණ මූලස්ථිය බලයට පත්වෙනවා. මේ මහා ග්‍රහ බලය එතුමාට 2005 දී වත් 2010 ජනවාරි 26 දා තිබුණු ග්‍රහ බලයට වඩා ඉතා බලසම්පන්නයි. අන්න ඒ නිසා ජනාධිපතිතුමාවත් විපක්ෂයවත් නොසිතන ආකාරයෙන් විශාල වැඩි ඡන්දයකින් ව්‍යවස්ථා සංශෝධනය සම්මත වෙනවා. ;මතනින් පස්සේ මහජනතාව හිතකර මහජන ආශිර්වාදය තව තවත් රජයට හා රාජ්‍ය නායකයාට ලැබෙන මාවතකට රට යොමු වෙනවා.ශ්‍රී ලංකාව අන්තර්ජාතිකවත් මහත් ප්‍රසිද්ධියට අවධානයට ලක්වෙන රටක් බවට පත්වෙනවා. පෙර පින් බලයෙන් අනූන තේජස්වී නායකයෙක් රටකට පහළ වුණ හැම අවස්ථාවකම ඒ රට ශ්‍රී විභූතියට පත්වුණා. ඒ ඉතිහාස නියමය ඡ්‍යොතිෂයෙන් අද අපි ලංකාවේ ඉදිරි ගමන තුළින් දකිනවා. සැබෑ ඡ්‍යොතිෂවේදියා එදිනෙදා ග්‍රහචාරය විතරක් නෙවෙයි අනාගතය දකින්නත් ඕනේ. නිවැරැදි අනාවැකි කියන්න වෙන්නේ ඒ අනුව තිබුණොත් විතරයි.ඔබ ඡ්‍යොතිෂය පැත්තෙන් මේ අනාවැකිය කිව්වට පාර්ලිමේන්තුවේ ආණ්ඩුවට 2/3 බලයක් නෑ. එහෙනම් ආණ්ඩුක්‍රම ව්‍යවස්ථාව වෙනස් කරන්න බලය ලැබෙන්නේ කොහොමද?දේශපාලන කාරණා දේශපාලනඥයින් බලා ගනීවි. මම කරන්නේ ඡ්‍යොතිෂය පදනම් කරගෙන දකින දේ නිවැරැදිව කීම විතරයි. පාර්ලිමේන්ත්තුවේ 2/3 ද ඒකච්ඡන්දයෙන් ද, ජනමත විචාරණයෙන්ද කියන කාරණා ඡ්‍යොතිෂයට අදාළ නෑ. මම නැවත නැවත ඔබට කියන්නේ කලින් කීව කාල වකවානුවේදී කිසිවකුත් නොසිතන විශාල වැඩි ඡන්ද සංඛ්‍යාවකින් ව්‍යවස්ථා සංශෝධනය සම්මත වෙනවා. ඒක වළකන්න කිසිම හේතුවක් බලයක් නෑ. ඉදිරියට පෙන්නුම් කරන ග්‍රහ තත්ත්වය ඒකයි.දේශපාලන පිල් මාරුවක්? විපක්ෂයේ තව කිහිපදෙනෙක් ආණ්ඩුවට එකතුවෙන ලකුණු ද පෙන්නුම් කරන්නේ?”ඔය අර කලින් ඇසූ ප්‍රශ්නයම තවත් විදිහකට නේ අහන්නේ. පිල්මාරු ගැන මම දන්නේ නෑ. මේ ව්‍යවස්ථා සංශෝධනය ඉහළ වැඩි ඡන්දයෙන් සම්මත වෙන බව විතරයි කියන්න පුළුවන්. විපක්ෂයේ මන්ත්‍රීවරු කොයි පැත්තේ හිටියත් ව්‍යවස්ථා සංශෝධනය සම්මතයි. රටේ සංවර්ධනයට හා ජනතාවට පහසු පාලන ක්‍රමයකට එයින් මුල පිරෙන බවත් කියන්න කැමැතියි.ඒ කියන්නේ ව්‍යවස්ථා සංශෝධනයට විරෝධතාවක් පෙන්වන්නේ නැද්ද?මේ වෙලාවේ මේ ග්‍රහ බලයත්, පෙර පින් බලයත්, ප්‍රබල රාජයෝග උදාවෙලා තියෙන මොහොතක මේ කටයුත්තට විරුද්ධ වෙන කෙනෙක් ඉන්නවා නම් ඔවුන් තව තවත් පරාජිතයෝ හා ජනතාවගෙන් කොන්වෙන දුර්වල තත්ත්වයකට පත්වෙනවා. 1978 ආණ්ඩුක්‍රම ව්‍යවස්ථාව ගෙනාවේ කන්‍යා ලග්නයෙන් උපන් ජේ.ආර්.ජයවර්ධන මහතායි. එදා එතුමාට ලොකු ග්‍රහ බලයක් තිබුණා. මහින්ද රාජපක්ෂ ජනාධිපතිතුමා උපන්නෙත් කන්‍යා ලග්නයෙන්.එදා ජේ. ආර්. ජයවර්ධන මහතාට තිබුණාට වඩා පෙර පින් බලය, වාසනා ගුණය සහ සිතු පැතූ දේ ඉහළින්ම ඉෂ්ට සිද්ධ වෙන මහා රාජයෝගයකින් බලයට පත්වුණ මහින්ද රාජපක්ෂ ජනාධිපතිතුමා වගේ ප්‍රතාපවත් නායකයෙකුට හැරෙන්න වෙන නායකයෙකුට මේ ව්‍යවස්ථාව වෙනස් කරන්න බෑ. දැන් එතුමාගේ හා රටේ ග්‍රහචාරය හොඳටම හොඳයි. ජේ. ආර්. ජයවර්ධන මහතාගෙන් පසුව බලයට පත්වුණ ජනාධිපතිවරු හැමෝම වගේ යුද්ධය අවසන් කරන්න ආණ්ඩුක්‍රම ව්‍යවස්ථා වෙනස් කරන්න උත්සාහ කළා. හරි ගියේ නෑ.චන්ද්‍රිකා ජනාධිපතිනිය ව්‍යවස්ථාව වෙනස් කරන්න දෙවරක් උත්සාහ කළා අන්තිම මොහොතේ අසාර්ථක වුණා. දැන් අවස්ථාව ග්‍රහ බලය යෙදිලා. මහින්ද රාජපක්ෂ ජනාධිපතිතුමාගේ නායකත්වය යටතේ යුද්ධය ජයගත්තා. ව්‍යවස්ථා සංශෝධනයත් ඒ විදිහටම කෙරෙන බව නැවත නැවත කියන්න වුවමනා නෑ. රටට කරදරයක් වෙලා තිබුණ අවුල්කාරී ආණ්ඩුක්‍රම ව්‍යවස්ථාවේ අවුල් නිරවුල් වෙන්න කාලය ඇවිත්.මැතිවරණ ක්‍රමයත් රටට කරදරයක්. ඒකේ වෙනසක් වෙයි ද?මැතිවරණ ක්‍රමය එන්නෙත් 1978 ආණ්ඩුක්‍රම ව්‍යවස්ථාව යටතෙනේ. කිව්වා වගේම කරදර නිරවුල් වෙයි. මහජනතාවට පහසු රටට හිතවත් රාජ්‍ය පාලනයකටයි මේ යොමු වෙන්නේ. ඡන්දය කියන්නේ ජන කැමැත්ත. රටේ ලග්නය වන කුම්භ ලග්නය කාලයකට පසුව මහා බලවත් තත්ත්වයකට පත්වෙන වෙලාවක රටේ රාජ්‍ය නායකයාගේ වාසනා ගුණය උත්පත්ති ග්‍රහ බලය, අති ප්‍රබල රාජයෝග තත්ත්වය කියන සාධක ගණනාවම මේ කාලයේ රාෂ්ට්‍ර පාලනය සම්බන්ධයෙන් වෙනසක් වෙනවා නම් ඒක වෙන්නේ හොඳ අතටමයි. ඡ්‍යොතිෂය, නැකත්, ග්‍රහ මාරු කියන දේ සාමාන්‍යයි.මේ රටේ ග්‍රහ බලය වගේම රාජ්‍ය නායකයාගේ ග්‍රහ බලය, භාග්‍යවන්තභාවය හා පෙර පින් බලය රටක අනාගත තීන්දුවලට පුදුමාකාර විදිහට බලපානවා. රජු ප්‍රබල නම් රටත් ජනතාවත් ප්‍රබලයි. ජනාධිපතිතුමාට නැකැත්වලට වඩා බලපාන්නේ එතුමාගේ අති ප්‍රබල ග්‍රහචාරයයි. ඒ නිසා මේ කාලයේ එතුමා හිතන දේ ඒ හිතනවාටත් වඩා ඉහළින් සාර්ථක වෙනවා.හම්බන්තොට වරාය නිසා ලංකාවේ සිතියමත් වෙනස් වුණා. අන්තර්ජාතික නාවික ගමනාගමන සිතියමත් අලුත් කෙරුණා. මේ තත්ත්වය අනාගතයට බලපාන්නේ කොහොම ද?මම ඔය ගැනත් මීට කලින් ‘සිළුමිණ’ටම අනාවැකි කිව්වා. 2010 නොවැම්බර් මාසයේදී පළමුවැනි නැව හම්බන්තොට වරායට එන බවත් කිව්වා. මෙතෙක් කී දේවල් සැබෑ වුණා වගේම ඒ අනාවැකියත් සැබෑ වෙනවා. තව මාස කිහිපයක් බලාගෙන ඉන්න. නොවැම්බර් 30 ට කලින් පළමුවැනි නැව හම්බන්තොට වරායට සේන්දු වෙයි. ඒ විතරක් නෙවෙයි 2011 වෙද්දී මත්තල අන්තර්ජාතික ගුවන් තොටුපළත් ඉදිවෙලා තියේවි.මේ කාරණා දෙකම අපේ රටේ ආර්ථික ජීවනාලියට මනා පිටුබලයක් වෙනවා. රුහුණ අන්තර්ජාතික කීර්තියට හා ප්‍රසිද්ධියට පත් වෙනවා. ඒ බව ඉතිහාසයේත් ඡ්‍යොතිෂයේත් බොහෝ කාලයකට පෙර සඳහන් වුණ සත්‍යයක්. ලෝකායත ඡ්‍යොතිෂය පැත්තෙන් ගත්තොත් ඔබ කී විදිහට ලංකාවේ සිතියම වෙනස්වීම නිසා ලංකාව තව ඉදිරියටත් මෙතෙක් අපට වඩා ඉදිරියෙන් සිටි රටවල් පසුපසටත් යන හැටි ඔබටම දකින්න ලැබෙයි.ළඟදී ප්‍රබල ග්‍රහමාරු සිද්ධ වෙනව ද?ග්‍රහ මාරු හැම විටම සිදු වෙනවා. ඒ අතරින් ප්‍රබල වෙනස්කම්වලට මුල පුරන සංසිද්ධී හට ගන්නවා. 2012 සැප්තැම්බර් දක්වා මේ පවතින ග්‍රහචාරයම දකින්න ලැබෙයි. එතැනින් පසුව තවත් සුබ අතටයි කටයුතු කෙරෙන්නේ.ආදායම් මාර්ග ගැන කතා කළොත්?බොහෝම හොඳයි. හැමෝම බලන්නේ තමන්ගේ ආදායම් ගැනයි. රටට අලුත් ආදායම් මාර්ග පහළ වෙනවා. ලංකා කේන්ද්‍රයේ ධනස්ථානය හා අයස්ථානය අති ප්‍රබලයි. රටට ධනය ලැබෙද්දී ඒවා රටවැසියන් අතර බෙදෙනවා. හැමෝගෙම අතමිට මුදල් ගැවසෙන කාලයක්. සංචාරක, කෘෂි, අධ්‍යාපන, නාවික වරාය යන අංශවල විස්මිත පෙරළියක් දකින්න පුළුවන්.ඒක ඔබේ පෞද්ගලික විශ්වාසයක් ද? නැත්නම් පොදුවේ අනාගතය ගැන සිතා පළ කරන අනාවැකියක් ද?නෑ... මම ඡ්‍යොතිෂවේදියෙක් හැටියට සාමාන්‍ය කෙනෙකුට වඩා වසර හතරක් පහක් ඈත අනාගතය දකිනවා. ඡ්‍යොතිෂය කරන කෙනෙක් එහෙම දකින්නම ඕනේ එහෙම නැත්නම් අනාවැකි කියන්න බෑ. නොවරදින්න අනාවැකි කියන්න නිවැරැදිව අනාගතය දකින්න ඕනේ. ඔබ දකින්න ඇති මෑතකදී “නිව්ස්වීක්” සඟරාවේ සමීක්ෂණ වාර්තාවක් පළවුණා. ඒ අනුව ශ්‍රී ලංකාව දකුණු ආසියාවේ මුල් තැන දිනා ගත්තා. සමස්ත ආසියාවේ අපි හතරවැනි තැනට පත් වුණා. ප්‍රබල චීනය වගේ රටවල් අතර එක ලැයිස්තුවට ආවා. මේ සමීක්ෂණයේ තවත් හොඳ ප්‍රතිඵල ගණනාවක් තියෙනවා.අපි මේ බව කිව්වා. ලංකාව ලෝකයේ ප්‍රබල රටක් බවට පත් වෙන බව ‘සිළුමිණ’ට ම මම කිහිප සැරයක් කිව්වා. එදා කී දේ අද සැබෑ වෙමින් තිබෙනවා. මට වගේම ‘සිළුමිණ’ පුවත්පතටත් ඒ ගැන නිහතමානීව සතුටු වෙන්න පුළුවන්. මීට කලින් කී අනාවැකියක් මම නැවත සිහිපත් කරන්නත් මේ අවස්ථාව ගන්නවා. මහින්ද රාජපක්ෂ ජනාධිපතිතුමා ලෝක නායකයින් අතර අද්විතීය ස්ථානයකට පත් වෙන බවත්, එතුමාගේ රාජ්‍ය පාලනය අනිකුත් රටවල් විසින් අධ්‍යයනයට ආදර්ශයට ගන්නා බවත් මම කීවා. ඒ බවට අන්තර්ජාතික නිදර්ශන ඔබට ළඟදීම දකින්න ලැබෙයි.ශ්‍රී ලංකාව මාතාව ලෝක නායකයින් අතරට අනභිභවනීය පුත්‍රයෙක් දායාද කරලා තියෙනවා. එතුමා ලබන කීර්තිය, ප්‍රශංසාව, මුළු රටම ලබන විජයග්‍රහණයක්. මේ වගේ කාලයක උපදින ළමයින් පවා හරිම වාසනාවන්තයි. භාග්‍යවන්ත, තේජස් වී රාජ්‍ය නායකයකුගේ නායකත්වයෙන් රටක් ස්වර්ණමය ඓතිහාසික අවස්ථාවකට නැඟෙමින් තිබියදී ඒ කාලයේ ඒ රටේ උපදින්න පවා පෙර පින් බලය තිබිය යුතුමයි. අනාගත ශ්‍රී ලංකාව ඔබ හා මම හිතනවාටත් වඩා අතිශයින්ම දීප්තිමත්, සෞභාග්‍යවත් ප්‍රබල රටක්. අද අපිට හීන වගේ හිතෙන දේවල් හැබැහින් සිද්ධ වෙන්න වැඩි කාලයක් යන්නේ නෑ.ඒකට හොඳම උදාහරණ දෙකක් දෙන්නම්. එකක් ප්‍රභාකරන්ගේ ත්‍රස්තවාදය විනාශ කිරීම, දෙවැන්න හම්බන්තොට වරාය හිතුවාටත් කලින් සාදා නිම කිරීම. ඒ වගේ ලෝකය විස්මයට පත් කරන දහසකුත් දේ දකින්න ලැබෙන අනාගතයක් තමා ඡ්‍යොතිෂය අනුව ශ්‍රී ලංකාවට උදා වෙන්නේ.සංවාද සටහනකේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ab1008292</link>
    <topic>පුංචි පේ‍්‍රමදාස ඒ කාලෙ හිටියෙ කැලෑවල අලි බල බලා</topic>
    <author>සංවාද සටහන චන්දන බණ්ඩාර</author>
    <content>සමූපකාර සහ අභ්‍යන්තර වෙළෙඳ ඇමැතිජොන්ස්ටන් ප්‍රනාන්දුගොවි ජනතාවගේ වී මිලදී ගැනීම සඳහා ජනාධිපතිතුමා රුපියල් ලක්ෂ 35000 ක් ලබා දී ඇති බවත් වී මිලදී ගැනීමට තවත් මුදල් අවශ්‍ය වුවහොත් ලබා දීමට ජනාධිපතිතුමා පොරොන්දු වී ඇති බවත් සමූපකාර සහ අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි. ඒ මහතා මේ බව සඳහන් කළේ සිළුමිණ සමඟ සංවාදයකට එක් වෙමිනි. එහිදී සිළුමිණ යොමු කළ ප්‍රශ්න සහ ඊට ලැබුණු පිළිතුරු මෙසේයි.අත්‍යවශ්‍ය භාණ්ඩ මිල ගණන් වැඩි බවටත් ජනතාවගේ ජීවන වියදම ඉහළ ගොස් ඇති බවටත් චෝදනා කරමින් රජයට එරෙහිව එජාපය රටපුරා උද්ඝෝෂණ කරනවා. වෙළෙඳ ඇමැතිවරයා වශයෙන් ඔබ මෙය දකින්නේ කෙසේ ද?අපි ඉතාම සතුටින් කියනවා මේ වන විට අප භාණ්ඩ මිල ගණන් ස්ථාවර තත්ත්වයකට ගෙනැවිත් තිබෙනවා. ඒ වගේ ම භාණ්ඩ සම්බන්ධව වෙළෙඳපළේ තිබු ඒකාධිකාරය අප බිඳ හෙළා තිබෙනවා. ඊට අමතරව අප භාණ්ඩ ආනයනය කිරීමට කටයුතු කරගෙන යනවා. එජාපය බඩු මිල ගැන කියමින් රටේ උද්ඝෝෂණ සිදු කිරීම අලුත් දෙයක් නොවෙයි.රනිල් වික්‍රමසිංහ මහත්මයාගේ අතීතය දිහා බැලුවාම ඔහුගේ නායකත්වය බේරා ගන්න හැම මැතිවරණයක්ම පරාජය වූවාට පසුව ඔහු පාක්ෂිකයන්ට නියෝග කරනවා උද්ඝෝෂණය කරන්න කියලා. ඒකෙන් එතුමාට මාධ්‍ය ප්‍රචාරය ලැබෙනවා. ඔහු කරන්නේ උපක්‍රමශීලී දෙයක්. ඔහුත් දන්නවා භාණ්ඩ මිල ඉහළ ගිහින් නැහැ කියලා.ඔබතුමා මොනවා කිව්වත් රටේ භාණ්ඩ මිල වැඩියි කියලා ජනතාව කියනවා?භාණ්ඩ මිල අඩුයි කියලා ජනතාව කියන්න ගත්තොත් හැමෝම කියනවා භාණ්ඩ මිල අඩුයි කියලා. භාණ්ඩ මිල වැඩියි කියලා කියනවා නම් භාණ්ඩ මිල අඩුව තිබුණත් භාණ්ඩ මිල වැඩියට තමයි පෙනෙන්නේ. හැබැයි හිතලා බලන්න කවදාද මෑත යුගයේ ලංකාවේ රුපියල් තිස් අටට සහල් ජනතාවට ලබා දුන්නේ. ඊළඟට අනෙත් අත්‍යවශ්‍ය භාණ්ඩවලත් මිල අඩු වෙලා තිබෙනවා. එලෙස භාණ්ඩ මිල අඩු කරන ගමන් දේශීය ගොවියා රැක ගැනීමටත් අපි යම් යම් තීරණ ගෙන තිබෙනවා.නමුත් මම කියන්නේ නැහැ මා අලුත් ඇමැතිවරයා විදියට පත් වෙලා භාණ්ඩ මිල සම්පූර්ණයෙන්ම පහළ දැම්මා කියලා. හැබැයි ඉහළට ගිය භාණ්ඩ මිල අඩුවෙලා තිබෙනවා. සමහර භාණ්ඩ මිල ගණන් ස්ථාවර වෙලා තිබෙනවා. ඊළඟට සියයට 24 උද්ධමනය සියයට 4.8 ට බැහැලා තිබෙනවා. ඒ නිසා අපි තව දුරටත් බලන්නේ භාණ්ඩ මිල අඩු කරන්න. අපේ රටේ නිෂ්පාදනය කරන භාණ්ඩ වෙළෙඳපළට එනකොට අපට භාණ්ඩ මිල තවත් සියයට දහයකින් පමණ අඩු කළ හැකි වේවි.වෙළෙඳ පොළේ ගෑස් මිල ගණන් තවමත් ඉහළ මට්ටමක තිබෙන්නේ එහි මිල මට්ටම අඩු කිරීමට රජයට වැඩපිළිවෙළක් නැද්ද?මේ රටේ බහුතරයක් පාවිච්චි කරන ගෑස් අපි ගේන්නේ පිටරටින්. ලෝක වෙළෙඳපළේ ගෑස් මිල ඉහළ ගියාම අකමැත්තෙන් හරි අපට ගෑස් මිල ඉහළ දමන්න වෙනවා. නමුත් අපි අයුතු ලාබ ලබන්න ගෑස් සමාගම්වලට දෙන්නේ නැහැ. අනිත් දේ තමයි අපේ රටට තව ගෑස් සමාගමක් පැමිණිය යුතුයි. ඒ වගේම ෂෙල් ගෑස් සමාගමේ කොටස් ලබා ගන්න අපි සාකච්ඡා කරමින් යනවා. ඒ වගේ ම ගෑස්වලට රජය බදු අය කරන්නේ නැහැ. ඉදිරි කාලයේදී අපට ගෑස් මිල අඩු කිරීමට හැකි වෙතැයි මා විශ්වාස කරනවා.රජය මේ වන විට අර්තාපල් සඳහා බද්දක් අය කිරීමට සූදානම් වෙනවා. ඊට හේතුව කුමක් ද?නුවරඑළියේ අල නිෂ්පාදනය වෙළෙඳපළට පැමිණ අවසන්. මේ වන විට වැලිමඩ අල නිෂ්පාදනය වෙළෙඳපළට එනවා. ඒ සමඟම අල කිලෝව රුපියල් අසූවේ සිට රුපියල් 60 ට පමණ අඩු වීමටත් පටන් ගත්තා. අතිගරු ජනාධිපතිතුමා වහාම තීරණය කළා සියයට 30 ක බද්දක් පැනවීමට. ඒ සමඟම පිටරටින් ආනයනය කරන අල මිල ගණන් වැඩි වෙනවා. එතකොට අපට පුළුවන් වෙනවා දේශීය ගොවියාගේ අලවලට ස්ථාවර මිලක් ලබා දීමට. ඒ නිසයි අප හදිසියේ මේ තීන්දුව ගත්තේ.වෙළෙඳපොළේ භාණ්ඩ මිල ගණන් පරීක්ෂා කිරීමට කඩා පනින හමුදාවක් ඇති කරනවා කියලා ඔබ පසුගිය කාලේ කිව්වා. ඔබේ හමුදාවේ කටයුතු කොහොම ද?ඇත්තටම අපි කැමැති නැහැ වෙළෙන්දන්ට දඩ ගහලා මුදල් ලබා ගැනීමට. නමුත් අපි කරපු වැටලීම්වලින් අපි රුපියල් මිලියන විස්සකට වඩා අය කරගෙන තිබෙනවා පසුගිය මාස හය තුළදී. මා හිතන්නේ පාරිභෝගික අධිකාරිය පිහිටවූවාට පසුව මාස හයකදී අය කරගත් වැඩිම දඩ මුදල එයයි. ඒ කඩා පනින හමුදාවට තවත් සේවක මහත්වරු අවශ්‍යයි. අප ඒ අය ඉදිරි සති දෙක තුළදී බඳවා ගන්නවා. අපි බලන්නේ අඛණ්ඩව එය කරගෙන යාමට. එය සතියකින් දෙකකින් වැටලීම් කරලා නතර කිරීමට නෙමෙයි. අපේ සේවකයන්ට වාහන ප්‍රශ්න තිබෙනවා.අපි එම වාහනත් ඔවුන්ට ලබා දෙනවා. අපේ බලාපොරොත්තුව පාරිභෝගික පනත අකුරටම ක්‍රියාත්මක කිරීමයි. මේ රටේ දෙකෝටියක පාරිභෝගික ජනතාව රැක ගැනීමට තිබෙන එකම ස්ථානය පාරිභෝගික සේවා අධිකාරිය පමණයි. ඒ වගේම මා පාරිභෝගික අධිකාරියට නියෝග කර තිබෙනවා පළාත් පාලන ආයතන සහ මහජන සෞඛ්‍ය පරීක්ෂකවරු හරහා හෝටල්වල පිරිසිදුභාවය ගැන සොයා බලන්න කියලා. එය තමයි මේ වන විට ක්‍රියාත්මක වෙන්නේ.සතොස වෙළෙඳසල්වල තිබෙන භාණ්ඩවල තත්ත්වය ගැන ගැටලු තිබෙනවා. මෙය කාලයක් තිස්සේ පැවැති දෙයක්. එය වෙනස් කිරීමට වැඩපිළිවෙළක් තිබෙනවා ද?ඇත්තටම මටත් එවැනි පැමිණිලි ලැබී තිබෙනවා. ඔය කියන දේ නිවැරැදියි. ඊට හේතුවක් තිබෙනවා. සතොස ආයතන රට පුරාම හදිසියේ විවෘත කළේ. අද වන විට සතොස අලෙවිසල් රටපුරා 207 ක් ක්‍රියාත්මක වෙනවා. මට හිතෙන විදියට අපි ඉක්මනින් දෙයක් කරන විට අපේ සූදානම අඩුයි. එවැනි තත්ත්වයන් සඳහා මුහුණ දීමට. සතොස සේවකයින් සමස්ත වශයෙන් 3000 ක් සිටිනවා. නවීන වෙළෙඳපළට අවශ්‍ය ආකාරයට භාණ්ඩ විකිණීමටත් භාණ්ඩවල ගුණාත්මක තත්ත්වය රඳවා ගැනීම ගැනත් ඔවුන්ට මේ වන විට දැනුම ලබා දෙමින් සිටිනවා.නැවුම්, පිරිසිදු තත්ත්වයේ භාණ්ඩ සතොසට ලබා දීමට කිසියම් වැඩපිළිවෙළක් සකසා තිබෙනවා ද?කවුරුත් විශ්වාස කරන එකක් නැහැ අද සතොස භාණ්ඩවලින් සියයට සියයක් විතර ගන්නේ පිටකොටුවෙන්. ඒක තමයි ඇත්ත. එහෙම අරගෙන තමයි මිලෙන් සියයට දහයක් දොළහක් අඩු කරලා පාරිභෝගිකයාට ලබා දෙන්නේ. දැන් අප භාණ්ඩ තොග ආනයනය කිරීමට පටන්ගෙන තිබෙනවා. මා ඒ ගැන කියන්නේ නැහැ. මාස තුනක් පමණ යන විට අපට පුළුවන් වේවි ඉස්තරම් තත්ත්වයේ භාණ්ඩ සතොස මඟින් බෙදා හැරීමට.දේශීය ගොවියාගේ නිෂ්පාදනයන් අතරමැදියන්ගෙන් තොරව කෙළින්ම සතොසට මිලදී ගැනීමට සැලසුමක් තිබෙනවා ද?පැහැදිලිවම එවැනි සැලැසුමක් තිබෙනවා. මේ වන විට ප්ලාස්ටික් භාජන හඳුන්වා දෙමින් පවතිනවා. අප විශ්වාස කරනවා තවත් සති දෙකකින් පමණ කෙලින්ම නුවරඑළියේ සිට එළවළු අපේ ආර්ථික මධ්‍යස්ථානවලට ගෙන ඒමට හැකි වේවි කියා. එහිදී අප අතරමැදියන්ගෙන් තොරව කෙළින්ම ආර්ථික මධ්‍යස්ථානවලට එළවළු ගෙන එනවා. අප එතැනට ආවොත් ප්‍රවාහනය මඟින් විනාශ වෙන එළවළු ප්‍රමාණයත් අපට ප්‍රයෝජනයට ගත හැකි වේවි.නැතිනම් විනාශ වෙන ප්‍රමාණයේ වටිනාකමත් පාරිභෝගිකයාගෙන් අය කර ගන්නේ. ඒ නිසා අප බලාපොරොත්තු වෙනවා ඉදිරියේදී පාරිභෝගික පනත සංශෝධනය කිරීමට. ඒ අනුව නීතියට එළවළු ප්‍රවාහනය කිරීමට වෙළෙන්දන්ට සිදුවේවි. හැබැයි මුලින්ම අපි වෙළෙදුන්ට ඒ සඳහා අවශ්‍ය උපකරණ හඳුන්වා දෙනවා. එතකොට හිතුමතේට එළවළු ලොරිවල පටවාගෙන එළවළු විනාශ වෙන විදියට ප්‍රවාහනය කිරීමට නොහැකි වේ.වී ගොවීන්ට නිෂ්පාදන අලෙවි කර ගැනීමේ ප්‍රශ්නයක් මතුව තිබෙනවා. රජය ඊට විසඳුමක් දීමට ප්‍රමාද ඇයි?වී මිලදී ගැනීමේ ප්‍රශ්න තිබෙනවා. අපි එය පිළිගත යුතුයි. මගේ කුරුණෑගල දිස්ත්‍රික්කය ගත්තොත් වී මිලදී ගැනීමට තිබෙන මධ්‍යස්ථානය තිබෙන්නේ නිකවැරටියේ. අනෙත් මධ්‍යස්ථානය තියෙන්නේ යාපහුවේ. මා දළ වශයෙන් බැලුවා පොල්ගහවෙල ඉන්න ගොවියා කිලෝමීටර 40 ක් විතර පැමිණිය යුතුයි තමන්ගේ වී නිෂ්පාදනය අලෙවි කිරීමට.එය ප්‍රායෝගික නැහැ. ඒ නිසා අපේ අමාත්‍යංශ ලේකම්තුමාට උපදෙස් ලබා දුන්නා වහාම හැම ප්‍රාදේශීය ලේකම් කොට්ඨාසයකටම අපේ නිලධාරියෙක් පත් කරන්න. ඔහු ගොවි සංවිධාන සමඟ සාකච්ඡා කර පුද්ගලයකු පත් කර ගත යුතුයි. එම පුද්ගලයාට වී මැනීමට මැෂිමක් ලබා දෙනවා. එතකොට අපට ගොවීන්ගේ වී මිලදී ගැනීමේ ගැටලු ඇති වන්නේ නැහැ.වී මිලදී ගැනීමට මූල්‍ය ප්‍රතිපාදන තිබෙනවා ද?නාඩු වී කිලෝව රුපියල් 28 කටත්, සම්බා වී කිලෝව රුපියල් 30 කටත් අපි දැනට ලබා ගන්නවා. අපට වී මිලදී ගැනීමට ඇති තරම් මුදල් තිබෙනවා. ජනාධිපතිතුමා අපේ අමාත්‍යංශයට මේ වන විට රුපියල් ලක්ෂ 35000 ක් වී මිලදී ගැනීමට ලබා දී තිබෙනවා. ජනාධිපතිතුමා කිව්වේ තවත් බිලියන දහයක් හෝ වී මිලදී ගැනීමට ලබා දෙන්නම් කියලයි. ඒ නිසා අපට මුදල් තිබෙනවා. නමුත් ගබඩා සීමාසහිතයි.එහෙත් තව දින පහ හයකින් ඉන්දියාවෙන් පිරිසක් එනවා තාවකාලික ගබඩා ඇති කිරීමට. එය අපහසු දෙයක් නෙමෙයි. එය ඉතාම සුරක්ෂිත දෙයක්. තවමත් අපේ ගබඩා වලින් සියයට හතළිහයි වී පුරවා තිබෙන්නේ. මෙට්‍රික් ටොන් 80,000 ක් පමණ දැනට ගබඩා කර තිබෙන්නේ. අපට මෙට්‍රික් ටොන් 240,000 පමණ ගබඩා කළ හැකියි.නමුත් සමහර ප්‍රදේශවල වී කිලෝව රුපියල් 18 20 වැනි මුදලට මිලදී ගන්නා බවට ගොවින් චෝදනා කරනවා?ඊට හේතුව වී තිබෙන්නේ එම වී වල තිබෙන ප්‍රමිතිය අඩුවීමයි. කම්බයින් හාවස්ට් කියන මැෂිම ගොයම් පෑගීමට යොදා ගැනීමට ගොවින් දැන් පුරුදුව සිටිනවා. එයින් වී ටික කෙළින්ම පොහොර බෑගයකට යන්නේ. හැබැයි ඒ වී වල තෙතමනය වැඩි නිසා දින දෙකක් පමණ යන විට වී පුස් කනවා. වී කලු වෙලා යනවා. ගොවින් ඒ මැෂිමට භූතයා කියලත් කියනවා. ඒ නිසා ගොවියා ලේසියට රුපියල් 20 ට 22 කට එම වී විකුණලා දානවා.ඒ ගොවියා අපට වී විකිණීමට එන්නේ නැහැ. ඒ නිසා තමයි ඔය ප්‍රශ්නය පැන නැඟී තියෙන්නේ. නැත්නම් වී අලෙවි මණ්ඩලය ඉදිරිපිටට වී ලොරි ඇවිත් උද්ඝෝෂණය කළ යුතුයි. එහෙම තත්ත්වයක් නැහැ. වී මිලට ගැනීමට වී අලෙවි මණ්ඩලයට පුළුවන්. දැන් සමහර ගොවින්ට ප්‍රශ්නයක් වෙලා තියෙන්නේ නියම ප්‍රමිතියේ වී ලබා දිය නොහැකි වීමයි. ඒ නිසා ඊට නිසි සැලසුමක් තිබිය යුතුයි. ඒකට හදිසියේ සැලසුම් කරන්න බැහැ. ඉදිරි කන්නයේදී මීට අප මැදිහත් වෙනවා. අසරණ ගොවියාට අප උදව් කළ යුතුයි.කම්බයින් හාවස්ට් මැෂිම නිසා ගොවියාගේ වී නිෂ්පාදනයට වෙන හානිය ගැන ඔවුන් දැනුම්වත් කිරීමට වැඩපිළිවෙළක් තිබෙනවා ද?ගොවින් නවීන යන්ත්‍ර සූත්‍රවලට කැමැතියි. නමුත් අපේ යුතුකම ගොවි ජනතාව දැනුම්වත් කිරීමයි. ඒ නිසා මේ කන්නයට පසුව කෘෂිකර්ම ඇමැතිතුමා සමඟ සාකච්ඡා කර ඉදිරි කන්නයේදී ගොවිජන සේවා දෙපාර්තමේන්තුව හරහා ගොවි ජනතාව දැනුම්වත් කරනවා.හිටපු හමුදාපති සරත් ෆොන්සේකාගේ තරු ගැලවුණා. එය දේශපාලන පළිගැනීමක් විදියට ඇතැමුන් අර්ථ දක්වනවා?ඒක දේශපාලන පළිගැනීමක් වෙන්නේ කොහොම ද? එහෙම කළානම් ඒක කරන්නේ ජනාධිපතිවරණයට කලින්. අපි කවුරුත් දන්නවා මැතිවරණ කාලයේදී ඔහු කළ ප්‍රකාශ. මුළු හමුදාව, මුළු රටම පාවා දුන්නා. සුදු කොඩි කතාව කිව්වා. අද රටේ හමුදා නීතිය අනුව ඔහුට දඬුවම් කර තිබෙනවා.මේ මෑතකදී ඇමෙරිකානු ජනාධිපති බැරක් ඔබාමා ඇෆ්ගනිස්ථානයේ ඇමෙරිකා අණදෙන ජෙනරාල්වරයා ඉවත් කළා. වැරැද්දට දඬුවම් දිය යුතුයි. ෆොන්සේකා මේ විඳවන්නේ තමන් විහින් කරගත් දේමයි. රටට ද්‍රෝහි වීම එතුමා කළ දෙයක්. ඔහු යුද හමුදාපතිව සිටියදී හාරදහස් ගණනකට යුද අධිකරණයෙන් දඬුවම් කර තිබෙනවා. එහෙමනම් අපට ඔහුට කියන්න වෙන්නේ ඔහුත් පළිගැනීම් කරලා කියලා තමයි. හමුදා සෙබළාට වගේම ජෙනරාල්ටත් ඒ නීතියම තමයි තිබෙන්නේ.සාමකාමී උද්ඝෝෂණවලට රජය පහර දෙනවා කියලා චෝදනාවක් නැඟෙනවා. රජයට එරෙහි උද්ඝෝෂණවලට රජය බය ද?ගාල්ලේදී ඇතිවුණ සිද්ධිය ගැන තමයි ඔය චෝදනාව නැඟෙන්නේ. නමුත් එතනදී නීතියට උඩින් යන්න උද්ඝෝෂකයෝ කටයුතු කළා. මම එජාපයේ සිටියදී වෘත්තීය සමිති නායකයා. එච්එස්බීසී එක ඉදිරිපිට උද්ඝෝෂණය මෙහෙයවූයේ මම. මට එදා අපේ නායකතුමා කිව්වේ කොහොමහරි උද්ඝෝෂණයට පොලිසියෙන් ගස්සවා ගන්න කියලා.එතකොට තමයි ප්‍රචාරය ලැබෙන්නේ. හැබැයි එදා පොලිසිය අපට ගැහුවේ නැහැ. ගාල්ලේදී උද්ඝෝෂකයෝ නීතිය අතට ගත්තා. ඒකට තමයි නීතිය වල් වැදිලා කියන්නේ. ඒ නිසා පොලිසිය ගත් ක්‍රියාමාර්ගය නිවැරැදියි. හැබැයි ප්‍රජාතන්ත්‍රවාදී විරෝධතාවලට පොලිසිය ගහලා නැහැ. විපක්ෂයට අද සටන් පාට නැහැ. ඒ නිසයි ඔවුන් නීතිය කඩලා පොලිසිය මඟින් ගස්සවාගෙන සටන් පාට හදා ගන්නේ.වත්මන් රජයේ ජනතා විරෝධී මාවතට එරෙහිව මේ රටේ පොදු සතුරා වන රජයට එරෙහිව පෙළ ගැසෙන ලෙස එජාප නියෝජ්‍ය නායකතුමා පසුගියදා කියා තිබුණා?මට පෙනෙන්නේ නියෝජ්‍ය නායකතුමා කවුරුහරි අල්ලාගෙන මාධ්‍ය නිවේදනයක් ලියවා ගන්නවා. එක පැත්තකින් රනිල් මැතිතුමා ජනාධිපතිතුමා හමු වෙනවා. එතකොට කරු ජයසූරිය මහත්තයාගේ ළඟ ඉන්න කෙනෙක් කියනවා නායකත්වය ගන්න හොඳ වෙලාව මාධ්‍ය නිවේදනයක් හරි දාන්න කියලා.මම ඔය හැම දෙයක්ම දන්නවා. මම එතන ඉඳලා ආපු කෙනා නිසා. ඇත්තටම එජාපයේ තිබු බලගතු කාලය ඉවරයි. කරු මහත්තයා කොහොමද ජනාධිපතිතුමා පොදු හතුරෙක් කියන්නේ. එතුමා ජනාධිපතිතුමා ඉදිරියේ දිවුරුම් දුන්නා. ඒ නිසා එතුමා ඔය හදවතින් කියන දෙයක් නෙමෙයි. එතුමා සිහින බලමින් ඉන්නේ.සජිත් පේ‍්‍රමදාස මහතා කියා තිබුණා ඉදිරියේදී පුංචි පේ‍්‍රමදාස යුගයක් බිහි කරනවා කියලා. එතුමාට ඒකට ඉඩක් තිබේවි ද?එතුමාට එහෙම හිතන්න අයිතියක් තිබෙනවා. ඒ වුණාට එහෙම හිතන්න තිබුණේ පේ‍්‍රමදාස මැතිතුමා ජනාධිපති කාලේ. එතුමා එදා එහෙම හිතුවේ නැහැ. එදා ඔහු කැලෑ ගානේ අලි බල බලා හිටියේ. එතුමා ඒ කාලේ කාටවත් හමු වෙන්ඩ බැහැ. එදා එතුමා සාමාන්‍ය ජනතාව සමඟ සිටියේ නැහැ. තරුණ තරුණියෝ ගණන් ගත්තේ නැහැ. එදා පේ‍්‍රමදාස ජනපති හමුවෙන්න පුළුවන් වුණත් සජිත් බේබි හමු වෙන්ඩ බැහැ. ඒ නිසා දැන් තියෙන්නේ මහින්ද රාජපක්ෂ යුගයයි.ඇත්තටම සජිත් මැතිතුමා පරක්කු වෙලා වැඩියි. මා හිතන්නේ එතුමාට එවැනි යුගයක් බිහි කරන්ඩ බැරි වේවි. සජිත් එජාප නායකයා වෙන්ඩ දඟලනවා. හැබැයි එජාපය වෙනුවෙන් මිය ගිය රියෙන්සි අල්ගමගේ මළගෙදරටවත් ගියේ නැහැ. සජිත් ඔහු වෙනුවෙන් මොනවද කළේ. සජිත් පේ‍්‍රමදාස චරිතයේ ඇත්ත ඒකයි.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ab1008293</link>
    <topic>ලෝකෙට පෙනෙන්න විතරක් සාකච්ඡා කරල වැඩක් නැහැ</topic>
    <author>සංවාද සටහනසුමේධා නවරත්න</author>
    <content>එජාප පාර්ලිමේන්තු මන්ත්‍රී ගයන්ත කරුණාතිලකව්‍යවස්ථා සංශෝධන සම්බන්ධයෙන් ආණ්ඩුව සමඟ පැවැත්වූ සාකච්ඡා සාර්ථක ද?අපි අපේ අදහස්, යෝජනා ආණ්ඩුවට ලබා දුන්නා. දැන් ඉදිරිපත් කරන්න තියෙන්නෙ ආණ්ඩුවේ අදහස් හා යෝජනා. මේ ව්‍යවස්ථා සංශෝධනය සැබෑ ලෙස ක්‍රියාත්මක කිරීමට ආණ්ඩුවට අවශ්‍ය නම් විපක්ෂයේ සෙසු පක්ෂ හා රටේ සිවිල් සංවිධානවලත් අදහස් ලබා ගත යුතුයි. ඒ වගේම ඒ අදහස්, යෝජනා ව්‍යවස්ථා සංශෝධනයට ඇතුළත් කර ගත යුතුයි. එහෙම නැතිව ලෝකෙට පේන්න විතරක් සාකච්ඡා කරලා වැඩක් නැහැ.කොහොම නමුත් මේ ව්‍යවස්ථා සංශෝධන සාකච්ඡා සාර්ථක ද අසාර්ථක ද යන්න තීරණය කරන්න ඕන ආණ්ඩුවයි. ආණ්ඩුව මේ සම්බන්ධයෙන් දරන අදහස් හා යෝජනා ප්‍රකාශ කරන තෙක් අපි බලා සිටිනවා. එතැනදි තමයි හෙළි වෙන්නෙ ආණ්ඩුව අවංකවම ව්‍යවස්ථා සංශෝධන සාකච්ඡා ක්‍රියාත්මක කරනවද කියලා. ඒ වගකීම තියෙන්නෙ ආණ්ඩුව අතේ.විධායක ජනාධිපති ක්‍රමය අහෝසි නොකරන්නේ නම් ව්‍යවස්ථා සංශෝධනයට සහාය නොදෙන බව එජාපය ප්‍රකාශ කර තිබුණා. එජාපය විධායක ජනපතිධුරය ගැන මේ තරම් උනන්දුවකින් කටයුතු කරන්නෙ මොකද?පසුගිය ජනාධිපතිවරණයේදී පවා අපේ එක් ප්‍රධාන පොරොන්දුවක් වුණේ විධායක ජනපතිධුරය අහෝසි කිරීමයි. ඒ ප්‍රතිපත්තිය අදටත් වෙනස් වෙලා නැහැ. ව්‍යවස්ථා සංශෝධනයේදීත් විධායක ජනපතිධුරය අහෝසි කිරීම අපේ මූලික යෝජනාවක්. මේ සම්බන්ධව කලින් කලට අපේ ප්‍රතිපත්ති වෙනස් කරන්නෙ නැහැ. විධායක ජනාධිපතිධුරය අහෝසි කර පාර්ලිමේන්තුවට වග කියන ක්‍රමයක් ස්ථාපිත කරන තුරු අපි මේ ප්‍රතිපත්තියේ හිඳිමින් කටයුතු කරනවා.විධායක ජනාධිපති ක්‍රමය හඳුන්වා දුන්නෙ එජාපයයි. දැන් එජාපයම මේ ක්‍රමය තරයේ ප්‍රතික්ෂේප කරනවා. ඇයි මේ?මේ විධායක ක්‍රමයට දැන් අවුරුදු තිස් දෙකක් වෙනවා. ඉතිහාසය හොඳින් නිරීක්ෂණය කරන විට පැහැදිලි වෙනවා විධායක ක්‍රමයෙන් රටට එතරම් යහපතක් නොවූ බව. මෙහි අඩුපාඩු රැසක් තියෙනවා. විධායක ක්‍රමයේ අත්දැකීම් අනුව බලන විට එය රටට සුදුසු ක්‍රමයක් නොවේ. ඒ නිසා රටට උචිත ක්‍රමයකට යා යුතුයි.ඒ කියන්නෙ එජාපය විධායක ජනාධිපතිධුර දැරූ කාලෙත් රටට අයහපතක් වූ බව දැන් එජාපයම පිළිගන්නවා?මෙතැන තියෙන්නෙ දේශපාලන පක්ෂ ක්‍රියා කළේ කොහොමද කියන එක නොවේ. මේ ක්‍රමයෙන් රටට වෙන අයහපතයි.අපි කියන්නෙ රටට, පාර්ලිමේන්තුවට වග කියන ආණ්ඩු ක්‍රමයක් බිහි විය යුතුයි කියලයි. එවැනි ක්‍රමයකදී වාසිය ලැබෙන්නෙ රටේ ජනතාවටයි.ඔබ හිතන හැටියට විධායක ජනාධිපති ක්‍රමයේ අවාසි මොනවද?මේ ක්‍රමය බොහෝ විට නැඹුරු වන්නේ ඒකාධිපති ක්‍රමයකට. එවැනි ක්‍රමයක් රටට හොඳ නැහැ. පාර්ලිමේන්තුවට රටට වග කියන ආණ්ඩු ක්‍රමයක් ඇතුළත ජනතා හිතවාදී දේශපාලනයක් පවත්වාගෙන යා හැකියි.එවැනි ක්‍රමයක් ඇතුළත ඇමැති මණ්ඩලය අනිවාර්යයෙන් රටට සේවය කළ යුතුයි. ඒ සේවයෙන් ප්‍රයෝජන ලබන්නෙ රට වැසියා.ඒ නිසා විධායක ජනාධිපති ක්‍රමය අහෝසි කළ යුතුයි කියන ස්ථාවරය එජාපය කිසි විටෙක ප්‍රතික්ෂේප කරන්නෙ නැහැ.  ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශව්‍යවස්ථා සංශෝධනය ගැන එ.ජා.ප.ය සමඟ කෙරෙන සාකච්ඡා සාර්ථක වෙයි කියලා හිතනවද?ව්‍යවස්ථා සංශෝධනයත් අදියර කීපයකින් සිදු කිරීමටයි ජනාධිපතිතුමා බලාපොරොත්තු වෙන්නෙ. ඒ නිසා පළමු අදියරේදීම මේ සියල්ල එකවර සංශෝධනය වන්නේ නැහැ.මුල් අදියරේ සංශෝධන ගැන තමයි එ.ජා.ප.ය සමඟ ආණ්ඩුව සාකච්ඡා කළේ. එහිදී ඇතැම් කරුණුවලට එ.ජා.ප.ය එකඟ වුණා. අනෙක් කරුණු ගැන තවමත් සාකච්ඡා පැවැත්වෙනවා.කොහොමත් එ.ජා.ප.ය මේ සාකච්ඡා සඳහා පැමිණියේ අවංක චේතනාවෙන් කියලා නම් හිතන්න බැහැ.ඇයි ඒ?මේ වනවිට එ.ජා.ප.යේ අර්බුද රැසක් තියෙනවා. විශේෂයෙන්ම නායකත්වය ගැන විශාල අර්බුදයක් තියෙනවා. ඉතිං මේ වෙලාවේ රනිල් වික්‍රමසිංහ මහත්තයා සාකච්ඡාවලට එන්නෙ ඔහුගෙ නායකත්වය ආරක්ෂා කරගැනීමේ ක්‍රමෝපායක් ලෙස මිසක් මේ සාකච්ඡාවට අවංක දායකත්වයක් ලබාදීමට නම් නොවේ.අවසානයේදී පාර්ලිමේන්තුවට ව්‍යවස්ථා සංශෝධන ඉදිරිපත් කරන විට එ.ජා.ප.ය පක්ෂයක් විදියට ඒකට පක්ෂ වෙයි කියලා හිතන්න බැහැ.එ.ජා.ප.ය එකඟ වෙන සංශෝධනවලට සහයෝගය දෙයි කියලා හිතන්න බැරිද?එ.ජා.ප.ය පාර්ලිමේන්තුවේ දී හැසිරෙන්නෙ එකඟ වූ කරුණු එක්ක නොවෙයිනෙ. ඔවුන් එතැනදි කටයුතු කරන්නෙ ඔවුන් විරුද්ධ වන සංශෝධනයක් ඉස්මතු කරගනනෙ.විධායක ජනාධිපති ධූරය අහෝසි නොකළොත් ව්‍යවස්ථා සංශෝධනයට සහය නොදෙන බවට එ.ජා.ප.ය ප්‍රකාශයක් කර තිබුණා. මොකද මේ ගැන හිතන්නෙ?අපිත් ඉන්නෙ විධායක ජනාධිපති ධූරය අහෝසි කළ යුතුයි කියන ස්ථාවරයේ තමයි. මේ අවස්ථාවේදී විධායක ක්‍රමය අහෝසි කිරීමේ ගැටලුවක් තිබේ නම් ජනාධිපති ධූරයේ අසීමිත බලතල අඩුකරන්න ඕනෙ.එවැනි බලතල අඩු කිරීමෙන් හා පාර්ලිමේන්තුව සමඟ බැඳීමක් තිබෙන පරිදි මේ ධූරයේ සංශෝධනයක් කරන්න පුළුවන්. අසීමිත බලතල ඉවත් කෙරෙනවා නම් පවතින්නෙ විධායක ජනපති ක්‍රමයක් ද අගමැති ක්‍රමයක් ද කියන එක ගැටලුවක් නොවෙයිනෙ.විධායක ජනාධිපති ධූරයේ ඇති අසීමිත බලතල ලෙස ඔබ දකින ඒවා මොනවාද??විධායක ජනාධිපති ධූරය පාර්ලිමේන්තුවට වග නොකියන එක තමයි තිබෙන අසීමිත බලය වෙන්නෙ. විධායකය පාර්ලිමේන්තුවෙන් ස්වායත්ත විය යුතු නැහැ.හැබැයි මෙතැන බලයටත් වඩා ගැටලුව වන්නෙ ඒ බලය ලැබෙන පුද්ගලයායි. අඩු බලයක් වුණත් වැරදි පුද්ගලයා අතට ගියොත් මහා විනාශයක් වෙන්න පුළුවන්.විධායක ජනාධිපති ධූරය ඒකාධිපති පාලනයක් ගෙන යන බවට කියන කථාව මැතිවරණ කාලෙ පටන් එ.ජා.ප.ය පට්ට ගැසූ බොරුවක් නෙ. මෙතැන අරුම පුදුම දේ වෙන්නෙ පැරැදි පැරැදි ඒ බොරුවම කියන එකයි.සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ab1008294</link>
    <topic>“දැක්ක වුණත් නුදුටු ලෙසට දැක්කද අපි හිටියා”</topic>
    <author>චන්දන බණ්ඩාර</author>
    <content>ගිය සතියේ ජනාධිපතිතුමා මහනුවර ඇසළ පෙරහරේ කටයුතු වෙනුවෙන් මහනුවරට ගියේ ය. මහනුවර ඇසළ පෙරහර නිමා වීමෙන් පසුව දියවඩන නිලමේ ප්‍රදීප් නිලංග දෑල ජනාධිපතිතුමාට නිල වශයෙන් පෙරහරේ කටයුතු නිමා වූ බව දක්වා සිටීම සඳහා විශේෂ උත්සවයක් ද සුපුරුදු පරිදි පැවැත්විණි.ඉන් අනතුරුව ජනාධිපතිතුමා එ.ජා.ප මන්ත්‍රී අබ්දුල් කාදර්ගේ නිවෙසට ද ගියේ ය. ජනාධිපතිතුමා සමඟ එම ගමනට අගමැති දි.මු. ජයරත්න ද එක්විය. තම නිවෙසට පැමිණෙන ලෙස කාදර් මන්ත්‍රීවරයා මීට කලින් ජනාධිපතිතුමාට ආරාධනය කැර තිබිණි.ජනාධිපතිතුමා එ.ජා.ප මන්ත්‍රී අබ්දුල් කාදර් ගේ නිවෙසට ගිය පසු ජනාධිපතිතුමා සහ අගමැතිතුමා කාදර් මන්ත්‍රීවරයා විසින් උණුසුම් ලෙස පිළිගනු ලැබිණි. ඉන් අනතුරුව නෝම්බි අවසන් කිරීමේ අවස්ථාවට එක් වූ ජනාධිපතිතුමා සියලු දෙනා සමඟ කැඳ කෝප්පයක් පානය කිරීමට ද අමතක නොකළේ ය.ජනාධිපතිතුමා රටේ නායකයා. ඒ නිසා කොහොමත් අපේ නායකයා. ගෙදරට එන්න කියලා ආරාධනා කළොත් එතුමා කොහොම හරි ගෙදරට එනවා. මම එදත් යූ.එන්.පී. කාරයා. අදත් මං යූ.එන්.පී. කාරයා” අබ්දුල් කාදර් මන්ත්‍රීවරයා කීවේය.මේ අතරතුර ගිය සතියේ ශ්‍රී ලංකා මුස්ලිම් කොංග්‍රස් නායක රාවුෆ් හකීම් ජනාධිපතිතුමා හමුවී විශේෂ සාකච්ඡාවක් පැවැත්වීය. ඒ මහනුවර ජනපති මැදුරේදී ය. මේ අතර ගිය සතියේ දේශපාලන ක්ෂේත්‍රයේ පැතිර ගිය ආරංචියක් වූයේ ශ්‍රී ලංකා මුස්ලිම් කොංග්‍රසයේ මන්ත්‍රීවරු රජයට එක්වෙනු ඇති බව ය. මෙවැනි පසුබිමකදී තමාගේ ඉදිරි දේශපාලන තීන්දු දැනුම්දීමට ගිය සිකුරාදා මුස්ලිම් කොංග්‍රසයේ උත්තරීතර මණ්ඩලයේ රැස්වීමක් කැඳවා තිබිණි.ජනපතිගෙන් ගයන්තට සුබ පැතුම්ගිය සතියේ ඇමැති දිනේෂ් ගුණවර්ධනගේ දියණියකගේ විවාහ මංගල උත්සවයක් පැවැත්විණි. ඒ කොළඹ තරු පංතියේ හෝටලයකදී ය. මේ විවාහ මංගල උත්සවයට ජනාධිපතිතුමාත්, විපක්ෂ නායක රනිල් වික්‍රමසිංහ සහ හිටපු ජනපතිනී චන්ද්‍රිකා කුමාරතුංග මහත්මියත් රජයේ මැති ඇමැතිවරු ද එක්ව සිටියහ.එහිදී ඇමැති දිනේෂ් ගේ දියණියගේ පාර්ශ්වය නියෝජනය කරමින් සාක්ෂි සඳහා අස්සන් තැබුයේ ජනාධිපතිතුමා ය. අනෙක් පාර්ශ්වය වෙනුවෙන් ඇමැති ජී.එල්. පීරිස් අස්සන් තැබුවේ ය.මේ මංගල උත්සවය දේශීය ආකාරයට සංවිධානය කැර තිබූ අතර මංගල උත්සවයට පැමිණි ආරාධිතයන් සඳහා මුලින් ම ඇඹරැල්ලාවලින් සෑදූ බීම වීදුරුවක් පිරි නැමිණි. මංගල උත්සවයට පැමිණි හිටපු ජනපතිනියගේ ආරක්ෂකයෝ මංගල උත්සවයේ ආරම්භයේ සිටම උත්සවය පැවැති හෝටලයේ රැඳී සිටියහ. හිටපු ජනපතිනිය දිනේෂ් ගුණවර්ධන ඇමැතිවරයා සමීපයේ අසුන්ගෙන බොහෝ වේලාවක් කතා බහ කරමින් සිටියා ය. මේ උත්සවයට පැමිණි බොහෝ මැති ඇමැතිවරු හිටපු ජනපතිනිය සමීපයටවත් නොගොස් ඇය නොදුටු ලෙස සිටීම විශේෂත්වයක් වී ය.එ.ජා.ප ගාලු දිසා මන්ත්‍රී ගයන්ත කරුණාතිලකගේ උපන්දිනය යෙදී තිබුණේ් ගිය සෙනසුරාදාටය. ඒ නිසා හෙතෙම ගිය සතියේ මහනුවර දළදා වහන්සේ වැඳ පුදා ගැනීමට ගොස් තිබුණේ සිය පවුලේ සාමාජිකයන් ද සමඟිනි.එදින මන්ත්‍රී ගයන්ත මහනුවර සිය මිතුරකුගේ නිවෙසක නවාතැන් ගෙන සිටියේය. ඔහුට හිමිදිරි උදෑසනින්ම දුරකථන ඇමැතුමක් ලැබුණේ් අරලියගහ මැදුරෙනි. දුරකථනයේ අනෙක් පසින් කතා කළ පුද්ගලයා කියා සිටියේ ජනාධිපතිතුමා මන්ත්‍රී ගයන්න ඇමැතීමට දුරකථනයේ සිටින බවය. “ගයන්ත ඔයාට සුබ උපන්දිනයක්.” ජනාධිපතිතුමා මන්ත්‍රී ගයන්තට උපන්දිනය වෙනුවෙන් සුබ පතා තවත් තොරතුරු විමසා සිටියේය.එදින මන්ත්‍රී ගයන්තට මුලින්ම සුබ පතා තිබුණේ ජනාධිපතිතුමාය. ඉන් අනතුරුව එ.ජා.ප නායක රනිල් වික්‍රමසිංහ, එ.ජා.ප මහ ලේකම් තිස්ස අත්තනායක, සජිත් ප්‍රේමදාස, දයාසිරි ජයසේකර, රවී කරුණානායක යන මන්ත්‍රීවරු මන්ත්‍රී ගයන්තට සුබ පැතූහ.කෑගල්ල දිස්ත්‍රික්කයට අයත් පින්නවල ඉදිවෙන මෙරට දෙවන සත්ව උද්‍යානය ආර්ථික සංවර්ධන අමාත්‍යංශය යටතේ ඉදිවන්නකි. පසුගියදා එම සත්වෝද්‍යානයේ ඉදිකිරීම් කටයුතු නිරීක්ෂණය කිරීමට ආර්ථික සංවර්ධන නියෝජ්‍ය ඇමැති රංජිත් සියඹලාපිටිය එහි සංචාරයක නිරත විය. ඒ ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදියි. මේ නිරීක්ෂණ චාරිකාවට කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් ද එක්ව සිටියේය.එහිදී නියෝජ්‍ය ඇමැති රංජිත් සියඹලාපිටිය ඉදිකිරීම් කටයුතු භාර නිලධාරීන්ට උපදෙස් දුන්නේ ජනාධිපතිතුමාගේ දෙවන පදවි ප්‍රාප්තියට සමගාමීව සත්වෝද්‍යානය විවෘත කිරීමට නියමිත නිසා එහි ඉදිකිරීම් කඩිනම් කරන ලෙසටය.කරුගේ නිවෙසේ භෝජන සංග්‍රහයක්ගිය සතියේ සිකුරාදා කේම්බ්‍රිජ් ටෙරස්හිදී එ.ජා.ප නායකයාගේ ප්‍රධානත්වයෙන් විශේෂ රැස්වීමක් පැවැත්විණි. නියෝජ්‍ය නායක කරූ ජයසූරිය, ගාමිණි ජයවික්‍රම පෙරේරා, ශ්‍රී ලංකා මුස්ලිම් කොංග්‍රස් නායක රාවුෆ් හකීම්, මංගල සමරවීර යන මන්ත්‍රීවරු එම සාකච්ඡාවට එක්වූහ.”අපි රජයට බලපෑම් කරමු ව්‍යවස්ථාව සංශෝධනයට පෙර ස්වාධීන කොමිෂන් සභා පත් කරන්න කියලා.”එ.ජා.ප නායකයා මංගල සමරවීර සහ රාවුෆ් හකීම් ඇතුළු මන්ත්‍රීවරු හමුවේ කීවේය.එදිනම සවස් වරුවේ ජාඇල නගරයේදී රජයට එරෙහිව උද්ඝෝෂණයක් පැවැත්විණි. එය සංවිධානය කැර තිබුණේ ජෝශප් මයිකල් පෙරේරා මන්ත්‍රීවරයාය. රනිල් වික්‍රමසිංහ, තිස්ස අත්තනායක සහ ජයලත් ජයවර්ධන එම උද්ඝෝෂණයට සහභාගී වූහ.ගිය ඉරිදා රාත්‍රියේ එ.ජා.ප නියෝජ්‍ය නායක කරූ ජයසූරියගේ් නිවෙසේ රාත්‍රී භෝජන සංග්‍රහයක් පැවැත්විණි. ඊට එ.ජා.ප නායක රනිල් වික්‍රමසිංහ, තිස්ස අත්තනායක, ගාමිණී ජයවික්‍රම, සජිත් ප්‍රේමදාස, ලක්ෂ්මන් සෙනෙවිරත්න සහ කබීර් හෂීම් යන මන්ත්‍රීවරු ඇතුළු පිරිසක් සහභාගී වූහ. රාත්‍රී භෝජන සංග්‍රහය අතරතුර මන්ත්‍රීවරුන් අතර විශේෂ සාකච්ඡාවක් ද පැවැත්විණි. පක්ෂයේ සම්මේලනයට පෙර අභ්‍යන්තර ගැටලු විසඳා ගැනීමට එහිදී එ.ජා.ප නායකයා ඇතුළු පිරිස තීරණය කර ගත්හ.එ.ජා. නියෝජ්‍ය නායක කරූ ජයසූරිය පසුගිය සඳුදා මල්වතු සහ අස්ගිරි මහනා හිමිවරුන් බැහැ දැකීමට ගියේය. එහිදී මහනාහිමිවරු හමුවේ එ.ජා.ප නියෝජ්‍ය නායකයා පැහැදිලි කළේ තම පක්ෂයේ ප්‍රතිසංවිධාන වැඩපිළිවෙළ ගැනය.එ.ජා.ප නායකයා ඇතුළු එජාප මන්ත්‍රීවරු පිරිසක් සහ ජනාධිපතිතුමා ඇතුළු ශ්‍රී.ල.නි.ප ජ්‍යෙෂ්ඨයන් පිරිසක් අතර හමුවක් පසුගියදා අරලියගහ මන්දිරයේදී පැවැත්විණි. රජයේ පාර්ශවය නියෝජනය කරමින් ඇමැතිවරුන් වන බැසිල් රාජපක්ෂ, සුසිල් ප්‍රේමජයන්ත සහ මහාචාර්ය ජී.එල්. පීරිස් එම සාකච්ඡාවට ජනාධිපතිතුමා සමඟ සහභාගී වූහ. එ.ජා.ප ය වෙනුවෙන් රනිල් වික්‍රමසිංහ, තිස්ස අත්තනායක, ජෝෂප් මයිකල් පෙරේරා, යන මන්ත්‍රීවරු සාකච්ඡාවට සහභාගී වූහ.සාකච්ඡාව ආරම්භ කළේ ජනාධිපතිතුමාය. “ව්‍යවස්ථා සංශෝධන්‍ය, නව පළාත් පාලන ඡන්ද ක්‍රමය පිළිබඳව ඉක්මනින්ම ක්‍රියාමාර්ග ගත යුතුයි. ඒ සඳහා එ.ජා.ප යේ සහාය බලාපොරොත්තු වෙනවා.”මම එහෙම කරන්නෙ නැහැ”හැබැයි නව ව්‍යවස්ථාව සම්මත කර ගැනීමේ හැකියාව මට තිබෙනවා. නමුත් මම එහෙම කරන්න කැමැති නැහැ. මට ඒ බලය පාවිච්චි කරන්න අවශ්‍ය නැහැ. පොදුවේ සම්මුතියෙන් සම්මත කර ගැනීමයි මගේ අරමුණ” ජනාධිපතිතුමා කියා සිටියේය.ඉන් පසුව මහාචාර්ය ජී.එල්. පීරිස් සහ බැසිල් රාජපක්ෂ ඇමැතිවරු නව ව්‍යවස්ථා සංශෝධනය පිළිබඳව එ.ජා.ප මන්ත්‍රී කණ්ඩායම දැනුම්වත් කෙළේය.”ව්‍යවස්ථා සංශෝධනය පිළිබඳව රජයේ යෝජනා ලිඛිතව විපක්ෂයේ අපට ලබා දෙන්න. සංශෝධනය විය යුතු නම් අපි ඒ ගැන සාකච්ඡා කරලා දන්වන්නම්.” එ.ජා.ප නියෝජිත පිරිස සාකච්ඡාවේදී ජනාධිපතිතුමාගෙන් ඉල්ලා සිටියහ.ඉන් අනතුරුව ජනාධිපතිතුමා එ.ජා.ප නියෝජිත පිරිසට කියා සිටියේ කරූ ජයසූරිය එ.ජා.ප නියෝජ්‍ය නායකයා සහ තමා සම්බන්ධ කැර ගෙන පැතිරී යන දේශපාලන කථාවක් ගැනය. “කරූ ජයසූරිය මැතිතුමා කැබිනට් මණ්ඩලය නියෝජනය කළ කාලයේදී මම පරුෂ වචනයෙන් කරූට බැන්නා කියලා කථාවක් යනවා. මම කවදාවත් කරූට එහෙම කථා කරලා නැහැ. එදා රාජ්‍ය පරිපාලන ඇමැති විදියට ග්‍රාම නිලධාරී පත්වීම් කරූ දුන්නේ එ.ජා.ප යේ උදවියට. මම ඒකත් අහක බලාගෙන හිටියා.හැබැයි මම එදා අමාත්‍යංශ ලේකම්ට කථා කරලා කිව්වා මෙහෙම වැඩ කරනකොට මාවත් දැනුම්වත් කරලා වැඩ කරන්න කියලා. ඒකට හිත රිදවාගෙන තමයි කරූ මෙහෙන් ගියේ.” ජනාධිපතිතුමා එ.ජා.ප නියෝජිත පිරිස හමුවේ කියා සිටියා.”අපේ රජය නව ව්‍යවස්ථා සංශෝධනයෙන් ජනාධිපති ධුර කාලය ඉවත් කළොත් ඕනෑම කෙනෙකුට ජනාධිපතිවරණයට තරග කළ හැකියි. එතකොට චන්ද්‍රිකාටත් අවස්ථාව ලැබෙනවා ජනාධිපතිවරණයට ඉල්ලන්න.” ජනාධිපතිතුමා කීවේය.ඒ සමඟම එ.ජා.ප නායක රනිල් වික්‍රමසිංහ ජනාධිපතිතුමාගෙන් විමසා සිටියේ චන්ද්‍රිකා ඊළඟ වතාවේ ජනාධිපතිවරණයට ආවොත් කුමන පක්ෂයකින් ඡන්දය ඉල්ලාවිද කියාය.මාධ්‍යයට මොනවද කියන්නෙ?”නැහැ නැහැ එයාට සමහරවිට විපක්ෂයේ පොදු අපේක්ෂිකාව විදියට ඡන්දයට එන්න පුළුවන්.” ජනාධිපතිතුමා පිළිතුරු දුන්නේය.මේ අතරතුර ඇමැති බැසිල් රාජපක්ෂ මහතා එ.ජා.ප මහලේකම් තිස්ස අත්තනායකගෙන් විමසා සිටියේ එ.ජා.ප යේ ප්‍රතිසංවිධාන කටයුතුවල ප්‍රගතිය ගැනය. “අපි ඇමැතිතුමා මෙතැනට ආවේ රටේ ව්‍යවස්ථාව ගැන කථා කරන්න නිසා මම අපේ පක්ෂය ගැන කථා කරන එක හොඳ නැහැ නේද?” එ.ජා.ප මහලේකම් තිස්ස අත්තනායක කියා සිටියේය.මේ අතරතුර ඇමැති බැසිල් රාජපක්ෂ සහ තිස්ස අත්තනායකගේ කථාබහ ජනාධිපතිතුමාට ඇසුණේය. “බැසිල් තිස්සගෙන් ඕවා අහලා වැඩක් නැහැ. වචනයක් එළියට ගන්න බැහැනේ.” ජනාධිපතිතුමා කියා සිටියේ සාකච්ඡාවට පැමිණ සිටි මැති ඇමැතිවරු සිනහ ගන්වමිනි.හෙළ උරුමයෙන්චෝදනාඉන් අනතුරුව ජනාධිපතිතුමා එ.ජා.ප මහලේකම් තිස්ස අත්තනායකගෙන් විමසා සිටියේ රජය සහ විපක්ෂය අතර පැවැති සාකච්ඡාව ගැන මාධ්‍ය විමසුවහොත් ලබා දෙන පිළිතුර කුමක් ද කියාය.”අපි සුහදව මේ සාකච්ඡාව සිදු කළා. ඉදිරියටත් අවබෝධයෙන් වැඩ කරගෙන යනවා කියන්න.” තිස්ස අත්තනායක ජනාධිපතිතුමාට කීවේය. ”හැබැයි ඔබතුමා ඔහොම කිව්වාට මේ සාකච්ඡාවේ තොරතුරු අකුරක් නෑර පත්තරවල කොලම්වල තියේවි.” ජනාධිපතිතුමා සිනහ වෙමින් කීවේය.ගිය සතියේ එක්තරා විකල්ප පුවත්පතක ප්‍රධාන සිරස්තලය වී තිබුණේ ජාතික හෙළ උරුමය කේ.පී. නොහොත් කුමරන් පද්මනාදන්ගේ නිදහස ගැන විරෝධය දක්වන බව සඳහන් කරමිනි. එම ප්‍රවෘත්තිය අදාළ විකල්ප පුවත්පත වාර්තා කර තිබුණේ ජාතික හෙළ උරුමයේ ජාතික සංවිධායක නිශාන්ත වර්ණසිංහ විසින් ලබා දුන් සම්මුඛ සාකච්ඡාවක් පදනම් කරගෙන වාර්තා කරන ලද්දක් බව හඟවමිනි.එම ප්‍රවෘත්තිය නෙත ගැටුණු වහාම ජාතික හෙළ උරුමයේ මහ ලේකම් ඇමැති චම්පික රණවක ජාතික සංවිධායක හා මාධ්‍ය ප්‍රකාශක නිශාන්ත වර්ණසිංහට දුරකථන ඇමතුමක් ලබා දුන්නේ ය. “නිශාන්ත කේ. පී. ගැන අර විකල්ප පුවත්පතට ප්‍රකාශයක් කළා ද? ඇමැති චම්පික විමසා සිටියේ ය. “නැහැ මම ඔය කියන විකල්ප පුවත්පතට නම් ප්‍රකාශයක් කළේ නැහැ. මීට දින දහයකට කලින් බ්‍රහස්පතින්දා දිනපතා ජාතික පුවත්පතක ‘රජවීදිය’ නම් දේශපාලන අතිරේකයේ වට මේසය කියන එකට නම් සාකච්ඡාවක් ලබාදුන්නා” නිශාන්ත වර්ණසිංහ පිළිතුරු බැන්දේ ය.“අනික් අතට අපි ඒ වෙනකොට කේ.පී. සම්බන්ධව පක්ෂයේ ස්ථාවරය සාකච්ඡා කරලා තිබුණේ නැහැ. කේ.පී. ගැන පසුගිය මධ්‍යම කාරක සභාවේ දීර්ඝ වශයෙන් සාකච්ඡා වුණා. එහිදී නායක හාමුදුරුවන්ගේ සහ අනෙක් මධ්‍යම කාරක සභිකයන්ගේ අදහස වුණේ කොටි සංවිධානය දේශීය වශයෙන් සහ විදේශීය වශයෙන් ඉතිරිව ඇති අක්මුල් උදුරා දැමීමට කේ.පී. උපයෝගි කරගත යුතු බවයි.” නිශාන්ත වර්ණසිංහ ඇමැති චම්පික රණවකට කියා සිටියේ ය.මේ අතර ගිය සතියේ ජාතික හෙළ උරුමයේ මධ්‍යම කාරක සභාව රැස් විය. ඒ එහි නායක ආචාර්ය ඕමල්පේ සෝභිත හිමියන්ගේ ප්‍රධානත්වයෙනි. එහිදී සාකච්ඡාවට ලක් වූයේ කේ.පී. නොහොත් කුමරන් පද්මනාදන් ගැන ය.එහිදී හෙළ උරුමයේ මධ්‍යම කාරක සභාව ඒකමතිකව තීරණය කළේ කොටි සංවිධානයේ දේශීයව සහ විදේශීයව ඉතිරිව ඇති අක්මුල් උදුරා දැමීම සඳහා කේ.පී. උපයෝගි කර ගත යුතු බවයි. “කොටි සංවිධානයෙන් එවකට කැඩී වෙන් වී ගිය කරුණා අම්මාන් සහ පිල්ලෙයාන් ප්‍රයෝජනයට ගෙන කොටි පරාජය කිරීමට අවශ්‍ය තොරතුරු ලබා ගත්තා. ඒ වගේ කොටි සංවිධානයේ ඉතිරි අක්මුල් විනාශ කිරීමට කේ.පී. යොදා ගැනීම වැරැදි නැහැ” හෙළ උරුමයේ නායක ඕමල්පේ සෝභිත හිමියෝ කීහ.කේ.පී. ඇල්ලුවෙඅපේ බුද්ධි අංශයයිඉන් අනතුරුව හෙළ උරුමයේ මධ්‍යම කාරක සභාවට අදහස් දැක්වූයේ හැඩිගල්ලේ විමලසාර හිමියන් ය. “කේ.පී. අල්ලාගෙන ආවේ අපේ හමුදා බුද්ධි අංශයි.අවශ්‍ය නම් ඔවුන්ට තිබුණා කේ.පී. ට දඬුවම් කරන්න.ඒක නෙමෙයි කරන්ඩ ඕනේ. රටක් විදියට අපට වැදගත් වෙන්නේ කේ.පී. උපයෝගී කරගෙන එල්.ටී.ටී.ඊ. අන්තර්ජාතික ජාලය විනාශ කිරීමයි.” හැඩිගල්ලේ විමලසාර හිමියෝ මධ්‍යම කාරක සභාවට අවධාරණය කළහ.“අපේ සමහර මාධ්‍ය ආයතන කරන වැඩ බලන්න. මා දිනපතා පුවත්පතකට කළ ප්‍රකාශයක් පදනම් කරගෙන විකල්ප පුවත්පතක් ප්‍රවෘත්තියක් ගොතලා. මේවා වැරැදි වැඩ.මාධ්‍ය සදාචාරයක් නැති අය තමයි මෙවැනි දේ කරන්නේ” නිශාන්ත වර්ණසිංහ මධ්‍යම කාරක සභාවේදී කීවේ ය.“අදාළ විකල්ප පුවත්පතට අපේ පක්ෂයේ දැඩි අප්‍රසාදය සහ විරෝධය පල කර ලිපියක් යවන්ඩ” හෙළ උරුමයේ මහ ලේකම් ඇමැති චම්පික රණවක ජාතික සංවිධායක නිශාන්ත වර්ණසිංහට එහිදී උපදෙස් දුන්නේ ය.ඇමැති බැසිල්ගෙන් ගාල්ලට නව බස් පොළක්පසුගියදා පැවති ගාල්ල දිස්ත්‍රික් සම්බන්ධිකරණ කමිටු රැස්වීම දිස්ත්‍රික්කයේ හැම දෙනාගේ ම අවධානය දිනාගත් එකක් වුණේ් ඒ සඳහා බැසිල් රාජපක්ෂ මහතා සහභාගි වීමයි.පසුගිය පළාත් සභා ඡන්දයට ආසන්න කාලයේදීත් බැසිල් රාජපක්ෂ මහතා දකුණු පළාතේ සම්බන්ධීකරණ කමිටුවලට සහභාගි විණි. එදා පළාතේ මහජන නියෝජිතයන් ඉල්ලූ බොහොමයක් ඉල්ලීම් ක්ෂණිකව ඉටුවීම මෙවර බැසිල් රාජපක්ෂ මහතාගේ පැමිණීම පිළිබඳ උනන්දුව තවත් වැඩි කිරීමට හේතු වී තිබුණා.ගාල්ල දිස්ත්‍රික් සම්බන්ධීකරණ කමිටුවේ සමසභාපති දකුණු පළාත් මහ ඇමැති ෂාන් විජයලාල් ද සිල්වා තම කතාව ආරම්භයේදීම විශේෂ ස්තුතියක් කරමින් පැවසුවේ පසුගිය පළාත් සභා ඡන්දය අවස්ථාවේදී බැසිල් රාජපක්ෂ මහතා ලබාදුන් සහාය නිසා තමන්ට නැවත මේ තනතුරේ කටයුතු කිරීමේ අවස්ථාව උදා කරගත හැකි වූ බවයි. ඒ ප්‍රකාශය අතර මහ ඇමැතිවරයා තවත් එක විශේෂ ඉල්ලීමකුත් ඉදිරිපත් කළේ ය. ඒ ගාල්ල නගරයට නව බස් නැවතුම්පොළක් ලබා ගැනීම සම්බන්ධවයි.ඉතා කෙටි කාලයක් තුළ අවුරුදු ගණනාවක් සාකච්ඡාවට බඳුන් වූ ජනමාධ්‍යවල ප්‍රවෘත්ති නිර්මාණය කළ කරුණු විශාල ප්‍රමාණයකට ක්ෂණික විසඳුම් ලබාදීමට බැසිල් රාජපක්ෂ මහතා කටයුතු කළේ ය.හැමදාම කතාවට ලක්වෙන ගාල්ල බස් නැවතුම්පොළ ඉදි කිරීමට රුපියල් ලක්ෂ 261 ක් දෙද්දී බැසිල් රාජපක්ෂ මහතා නිලධාරීන්ට පැවසුවේ පුළුවන් නම් හෙට වුණත් කමක් නෑ. වැඩ පටන් ගන්න. අවශ්‍ය මුදල් ලබාදෙන බවයි යනුවෙනි.දිස්ත්‍රික් මැති ඇමැතිවරු රාජ්‍ය නිලධාරින්ගේ සහභාගිත්වයෙන් පැවති රැස්වීම අවසන් වන විට ප්‍රදේශයේ අවශ්‍යතා සඳහා රුපියල් මිලියන 2330 කට අධික මුදල් ප්‍රමාණයක් ලබාදීමට බැසිල් රාජපක්ෂ මහතා එකඟත්වය ලබාදී තිබුණි. මේ පිළිබඳ වැඩිම සතුටකින් කතාබහට එක් වී සිටියේ දිස්ත්‍රික්කයේ පාර්ලිමේන්තු, පළාත් සභා, පළාත් පාලන ආයතන මහජන නියෝජිතයන් පිරිසයි. ඔවුන් කිව්වේ මේ රැස්වීම නිසා තමන්ට යම් කාලයක් ප්‍රශ්නයක් නැතිව නැවතත් ජනතාව හමුවිය හැකි බවයි.‘දැයට කිරුළට’ ලහි ලහියේ වැඩපසුගිය බදාදා මොණරාගල දිස්ත්‍රික් ලේකම් කාර්යාලයේදී විශේෂ සාකච්ඡාවක් පැවැත්විණි. ඒ එළැඹෙන වසරේදී මොණරාගල දිස්ත්‍රික්කයේ පැවැත්වෙන ‘දැයට කිරුළ’ ජාතික ප්‍රදර්ශනයට සමගාමීව සිදු කිරීමට නියමිත නිවාස සංවර්ධන වැඩසටහන පිළිබඳව සාකච්ඡා කිරීමටය.මේ විශේෂ සාකච්ඡාව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ගේ ප්‍රධානත්වයෙන් පැවැත්විණි. එයට පාර්ලිමේන්තු කටයුතු ඇමැතිනී සුමේධා ජයසේන, නියෝජ්‍ය අමාත්‍ය ජගත් පුෂ්පකුමාර, ජාතික නිදහස් පෙරමුණේ, මොණරාගල දිස්ත්‍රික් නායක, හිටපු පාර්ලිමේන්තු මන්ත්‍රී පද්ම උදයශාන්ත ගුණසේකර යන අය එක්ව සිටියහ.” ‘දැයට කිරුළ’ ප්‍රදර්ශනයට සමගාමීව සියලු අමාත්‍යංශ මොණරාගල දිස්ත්‍රික්කයේ සංවර්ධන වැඩසටහන් දියත් කළ යුතුව තිබෙනවා. දැනට තම අමාත්‍යාංශයේ සංවර්ධන වැඩ කටයුතු අරගෙන මොණරාගල දිස්ත්‍රික්කයට ආ එකම ඇමැතිවරයා විමල් වීරවංශ”යි. සුමේධා ජයසේන ඇමැතිවරිය කියා සිටියාය.”අඩු ආදායම් තත්ත්වයක් ඇති පවුල් 35,000කට ආසන්න ප්‍රමාණයක් ඉලක්ක කරගෙන නිවාස සංවර්ධන වැඩසටහනක් දියත් කිරීමට අපි බලාපොරොත්තු වෙනවා” විමල් වීරවංශ ඇමැතිවරයා එහිදී හෙළි කෙළේය.ඒ සාකච්ඡාවෙන් අනතුරුව විමල් වීරවංශ මොණරාගල ප්‍රජා ශාලාව වෙත පැමිණියේය. ඒ ජාතික නිවාස සංවර්ධන අධිකාරිය විසින් අඩු ආදායම්ලාභීන් සඳහා පිරිනමනු ලබන නිවාස ණය හා නිවාස ආධාර ලබාදීමේ උත්සවයකට සහභාගිවීමටය. එහිදී නව නිවාස ඉදිකිරීම වෙනුවෙන් හා නිවාස වැඩි දියුණු කිරීම වෙනුවෙන් අඩු ආදායම්ලාභී පවුල් 100කට ඇමැතිවරයා අතින් ණය සහ ආධාර පිරිනැමිණි.නිවාස ආධාර බෙදාදීමෙන් අනතුරුව ආපසු එන විට විමල් වීරවංශ ඇමැතිවරයාට දැකගැනීමට ලැබුණේ පොලිතීන් ආවරණය කර තනා තිබූ ඉතා දුගී පැල්පත් සමූහයකි.”උදය මොකද මේ අයට සිදුවෙලා තියෙන්නේ” විමල් වීරවංශ වහාම වාහනය නැවැත්වීමට කියා තම මොණරාගල දිස්ත්‍රික් සම්බන්ධීකරණ ලේකම් පද්ම උදයශාන්ත ගුණසේකරගෙන් විමසා සිටියේය.වියට්නාම අඩු වියදම් නිවාස අපටත්”මෙතැනට කියන්නේ කුමාරදොළවත්ත කියලා. මේ පැල්පත්වල පවුල් 29 ක් ඉන්නවා. නගරයේ සතිපොළ හදද්දී නිවාස අහිමි වුණු ඉතාමත් අසරණ පිරිසක් මේ අය. මෙතැන පරණ සුසානභූ®මියක්” පද්ම උදයශාන්ත පැහැදිලි කළේය. ”මහජන නියෝජිතයින් විදිහට මේ මිනිස්සු දුක් විඳින හැටි අපට බලා ඉන්න බැහැ” ඇමැතිවරයා කීවේ ඉතා හැඟීම්බරවයි.ඉන් අනතුරුව අදාළ බලධාරීන් සමඟ සාකච්ඡා කළ විමල් වීරවංශ අමාත්‍යවරයා ප්‍රාදේශීය සභාව සතු ඉඩමක් ලබාගෙන එහි නිවාස 29ක් ඉදිකිරීමට අවශ්‍ය උපදෙස් මොණරාගල දිස්ත්‍රික් නිවාස සංවර්ධන අධිකාරි නිලධාරීන්ට ලබා දුන්නේය.වියට්නාම් කොමියුනිස්ට් පක්ෂයේ විදේශ කටයුතු කාර්යාංශයේ උප ප්‍රධානී පසුගිය බ්‍රහස්පතින්දා සෙත්සිරිපායේ දෙවන මහලේ පිහිටි ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේදී ඇමැති විමල් වීරවංශ හමුවිය. ”දෙරට අතර සුහදතාව වර්ධනය කර ගැනීම පිණිස ඔබගේ පැමිණීම ඉතා වැදගත්” ඇමැතිවරයා වියට්නාම් නියෝජිතයා පිළිගනිමින් පැවැසීය.ඉන් අනතුරුව දෙරටේ සමාජ, ආර්ථික, සංස්කෘතික තත්ත්වය පිළිබඳව දීර්ඝ වශයෙන් සාකච්ඡා වූ අතර වියට්නාම් අඩු වියදම් නිවාස තාක්ෂණය ශ්‍රී ලංකාවට ලබාදීම පිළිබඳව ද එහිදී අවධානය යොමු විය.ජාතික නිදහස් පෙරමුණේ දේශපාලන මණ්ඩලය පසුගිය 24 වැනි අඟහරුවාදා බත්තරමුල්ලේ පිහිටි ප්‍රධාන කාර්යාලයේදී පක්ෂ නායක විමල් වීරවංශ හා ප්‍රධාන ලේකම් පි‍්‍රයන්ජිත් විතාරණ ගේ ප්‍රධානත්වයෙන් රැස්විය.”යුද්ධය අවසන් වීමට පෙර අපට භෞතික සතුරෙක් සිටියා. ඒ බෙදුම්වාදී කොටි ත්‍රස්තවාදීන්. ඔවුන් සහමුලින්ම පරාජය කළාට පස්සේ අද එක්සත් ජාතික පක්ෂයත්, ඒ වගේම ජනතා විමුක්ති පෙරමුණේ අද ජනතාව ඉදිරියේ භෞතිකව නැති සතුරෙක් නිර්මාණය කර තිබෙනවා. ඒ තමයි ආණ්ඩුව. මේ ආණ්ඩුව තමන්ගේ සතුරෙක් විදිහට තමයි බටහිර ඇතැම් අධිරාජ්‍යවාදී බලවේග සලකන්නේ. ඒ අනුව සතුරාගෙ සතුරා තමන්ගේ මිතුරා ලෙස සලකා අද එ.ජා.ප.ය විතරක් නොවෙයි ජ.වි.පෙ.ත් බටහිර අධිරාජ්‍යවාදී බලවේග තම මිතුරෙකු ලෙස සලකනවා” විමල් වීරවංශ අවධාරණය කළේය.”සතුරා හරියට හඳුනාගන්න බැරි දේශපාලන ව්‍යාපාරවලට ජනතාවට නායකත්වය දෙන්න බැහැ. සතුරා හරියට හඳුනා නොගත්තොත් ජ.නි.පෙ.ට වෙන්නෙත් ඒ දෙයමයි” විමල් වීරවංශ වැඩිදුරටත් අවධාරණය කළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ab1008295</link>
    <topic>වෑල්ඩිං මහත්තයා</topic>
    <author/>
    <content>සැක්කරයා උදේ පාන්දරින් ම නැගිට දවසේ වැඩ ආරම්භ කිරීම සඳහා මුත්තරා පාරක් දමන්නට නුග ගහ මුලට ගියේය.ඒ වන විටත් උදව් පදව් ගන්ඩ බලාගෙන ආපු කට්ටිය ගේට්ටුව ළඟ රැස්කකා සිටියෝය.”ඉර මැදියමටත් එක්කම මුත්තරා කොරන්ඩ වෙයි.. නැගිටින්ඩ හම්බ වෙන එකක් නෑ.. වැඩ පටන්ගත්තට පස්සෙ”පෝලිම දුටු ගමන් සැක්කරයාට ඉබේම කියැවුණේය.”මොකක්ද සෑර් ඉර මැදියම කියන්නෙ?”සැක්කරයාගේ සිකුරිටි කාරයෙක් ඇසුවේ නුගගහ යටදීය.”අහගනිං ජාතික රූපවාහිනියෙ කට්ටියගෙන්... මට මුත්තරා කොරන්ඩ ඉඩදීල”එතකොටම ගේට්ටුව ළඟ කට්ටිය කෑගසන්නට පටන් ගත්තේය.”අයිසෙ සිකුරිටි... අහනව බොස්ගෙන් මෙගා පාරක් ද? ඒකාංගික පාරක් ද කියලා””එහෙම වේලාසනින් කියන්ඩ පුළුවන්ද හලෝ ටෙලිනාට්‍ය වගේ... මුත්‍රාශය හිස්වුණාම තමයි සමාප්තයි හරි නැවත හමුවෙමු හරි කියන්නෙ.. හරියට පබා වාගෙ.. මුත්‍රාශය හිස් වෙනකල් බලාගෙන ඉන්ඩ වේවි..” ”පබාට මොකද වෙන්නෙ කියල බලාගෙන හිටිය වාගෙ“එවිටම කවුදෝ කලබලයෙන් දඟලන සද්දයක් ඇසුණේය. එහාට මෙහාට දඟලමින් වේට්ටිය තද කර ගනිමින්.. පටලවා ගනිමින්.. මූණ හංගා ගන්නට දඟලනවාය.”පබා... පබා” එවිට ජෝතිපාලගේ හඬ ඇහෙන්නට පටන් ගත්තේය.”ඔබ කොයි ද පබාකොයිද බබාපෝලිමේ මුලින් ඉන්නේකොහොමදෝ පබා”ජෝතිපාලත් සැක්කරයා හම්බවෙන්ඩ ඇවිල්ලාය. ජෝති ගේ සිංදු කෑල්ලේ හඬ ඇහෙන කොට අර දැඟලිලි මහත්තයා තවතවත් දඟලන්නට පටන් ගත්තේය.”මහත්තයට ඉස්සෙල්ල දැඟලිල්ලක් තිබුණෙ නෑනෙ.. මොකද මේ හදිස්සියෙන් දෙපරංශෙ පැත්තට මකුළුවෙක් ගිහිල්ල වාගෙ...? මොකද ඌ සුසන්තිකා වාගෙ මීටර් දෙසීයවත් දුවනවද?””මකුළුවෙක් නම් කමක් නෑ... පබා... පබා..””දෙපරංශෙ අස්සෙ?””නෑ පෝලිමේ මුල... මටත් ඉස්සෙල්ල... කොහොමද එයා පෝලිමේ මුලට ගියෙ..? ඊයෙ පෙරේද ඇහිඳල දාගත්තු කට්ටිය නෙ...””පෝලිමට”පෝලිමේ කෙනෙක් ඇසුවේය.”නෑ නෑ අයිසෙ පක්සෙට... පක්සෙට.. එක එක බබාලා දානවා.. අපි පස්සට යනවා... මම මේ එනපාර ඉස්සරහට එන්ඩ මාර ගේමක් දෙන්නෙ”දඟලන මහත්තයා එක දිගට කියාගෙන ගියේය.”මොකද මේ කෑගහන්නෙ ඉතින්...?””ඉස්සර මං කෑ ගැහුවෙ නෑ... මගෙන් වචනයක් ගන්ඩ කාටවත් බැරිවුණා. මාධ්‍ය කට්ටිය මට කිව්වෙ පතෝල වාගෙ කියල. ඒත් දැන් කෑගහන්නෙ නැතුව ඉන්ඩ බෑනෙ.. කැපි කැපි පස්සට යනවනෙ. දැන් බලන්ඩ වෙන දෙයක් එපා සැක්කරයගෙ පෝලිමෙත් මට ඉස්සරහින් පබා... කොහොමද ඉස්සරහට ආවෙ? මම සීනියර්නෙ”දඟලන මහත්තයා නැවතත් කෑගසන්නට පටන් ගත්තේය.”ඒක ගම්පහ මනාපය නේ සෑර්... සීනියෝ රොටියට වඩා මෙගා රොටියට මිනිස්සු මනාපයි”පබා පොඩි කීචොක් පාරක් දැම්මාය,”පබා බබා.. බැරිද මටත් මෙගා එකක පොඩි කෑල්ලක් අල්ලල දෙන්ඩ... අර මර්වින්ගෙ අංකල් වගේ කෑල්ලක් නම් මරේ මරු.. කොහොමද තුන් කාලෙ කලිසම ඇඳගෙන එහෙට මෙහෙට යන කොට මනාප ගෝනියයි””ඒක තමයි දැන් වගේ බාගෙට අඳින්නෙ නැතුව අඩුගානෙ තුන්කාලට වත් අඳින්ඩ වෙයි”පබා පොඩි ඇක්ටින් උපදේශයක් දුන්නා ය.”බාගෙට ලොක්කා මං තමයි ගම දුනියාවේමේ වගෙ ලොකුකම් කවුරු කරාවිද ලංකාවේ...තකදොං... තකදොංදඟලපු මහත්තයා දැඟලිල්ල වෙනුවට නැටුමක් දැම්මේය.”නියමයි අංකල්”පබාට ඉබේටම අංකල් කියා ද කියවුණේ ය.”වෙරි සොරි අංකල්”පසුව කීවාය.එවිටම නුගගහ පැත්තෙන් බැල් සද්දයක් ඇසුණේය.”මෙගා පාර ඉවරවෙලා වාගෙ බං... යංතං ඇති.”කට්ටිය හරි බරි ගැසුණාහ.”එක එක්කෙනා එන්ඩ... පෝලිමේ පිළිවෙලට එන්ඩ.”සිකුරිටිකාරයා හඬ ගෑවේය.පෝලිමේ මුලින් සිටි පබා ඉස්සෙල්ලාම ගේට්ටුවෙන් ඇතුළු වූවාය. තත්පරයකින් දෙකකින් ආපසු ආවාය.”මොකද?””මිනිස්සු ඉස්සරහට දැම්මට කමක් නෑ... මාව හම්බවෙනකොට තරමෙ හැටියට මුල ඉඳල එන්ඩ කිව්ව... මං ඇහුවා මෙගා පබා බැලුවෙ නැද්ද කියල... එතකොට මහා හයියෙන් හච්චිමක් ඇරල නාහෙ පිහදහගත්ත.. මට වෙන වැඩ තියෙනව කියල”පබා පෝලිමේ අගටම ගොස් බිංදුවෙන් පටන් ගත්තාය. එවිට දඟලන මහත්තයා දඟලන්නේ නැතුව ඇතුළට ගියේය.”මොකද මේ දවස්වල දඟලන්නෙ? ඉස්සර පතෝල කියල නේද කිව්වෙ?””එහෙමයි””හැබැයි පතෝල වගේ ඉඳල යු.ඇන්. පියට දුන්නු ගේම මාරයි නේ.. දෙකට ම කඩල ගියා””එහෙමයි...””දැන් ආවෙ?””වෑල්ඩිං කොන්තරාත්තුවක් අරගෙන තියෙනවා.. වැඩේ හරියන්ඩ කියල පිහිටක් ඉල්ල ගන්ඩ””වෑල්ඩිං වැඩ පටන් ගත්තෙ දේශපාලනේ අත් හැරිය ද?””නෑ.. දේශපාලනේ වෑල්ඩිං කරනවා””ඒ ගැන ඉතින් රෑකෝඩ් තියපු කෙනෙක් නේ.. අර දාහත් දෙනෙක් එක්කගෙන ගිහින් කට්ටිය එහෙම තියල වෑල්ඩිං කරල තනියම මෙහාට ආපු එකම ඇති වෑල්ඩිං බාස් කෙනෙක් හැටියට සහතිකයක් දෙන්ඩ.. දැන් මොකද්ද මේ පාර වෑල්ඩිං කොන්තරත් එක... සජිත්ටයි රනිල්ටයි වෑල්ඩිං පාරක් දෙන්ඩද? දෙනව නම් ඛේදාන්තයේ සිට පාදාන්තය දක්වාම වෑල්ඩිං කොරන්ඩ වෙනවා””එතකොට සෑර් සරීර කුරුත්තය කරන එක තමා පුරස්නෙ.. දෙන්නම වෑල්ඩිං වෙලානෙ””ඒව ඒ ගොල්ලො කොර ගනී.. තමා ඒවා ගැන හිතන්ඩ ඕනැ නැහැ.. පුරුදුකාරයොනෙ...””එහෙමයි සෑර්... මං මගෙ වැඩක් බලා ගන්නං..””එතකොට මොකක්ද පුරස්නෙ?””සෑර් පොදු සතුරාට එරෙහිව විපක්ෂෙ වෑල්ඩිං කොරන්ඩයි කල්පනාව“”කවුද පොදු සතුරා””ආණ්ඩුවනෙ””මං හිතුවෙ විදේශ බලපෑම් කියල.. කොටින් ඉවර හින්ද... ආණ්ඩුව ද පොදු සතුරා?””එහෙමයි””එහෙම නම් අර මීරිගම ඉඳල පස්යාලට එනකල් දාල තියෙන කාපට් පාර... තමා ඒ පාරෙ නේද හැමදාම එන්නෙ?””ඒක තමයි සර්.. ඒක දාපු හින්ද මට ඒ පළාතෙ එක ඡන්දයක්වත් නෑ... ඉතින් ඒක සතුරුකමක් නෙමෙයිද සෑර්...””එතකොට අර තමාල ඔහේ ඇදි ඇදි අවුරුදු ගණනාවක් තිස්සේ තිබුණු ගම්පහ ගුවන් පාලම මේ ආණ්ඩුව හැදුවනෙ.. ඒකද සතුරුකම?””එහෙමයි සෑර්.. දැන් ගම්පහ දිස්ත්‍රික්කයේ හැමෝම දැනගත්ත සෑර් මම නිකම්ම නිකම් පතෝලයෙක් කියල වැඩක් කරගන්ඩ බැරි... ඒක සතුරු කමක්නෙ සෑර්.. සෑර් මම මේ පාර පබාටත් පැරදුණා.. එනපාර වල්ගෙන් එල්ලෙන්න වෙයිද දන්නෙ නෑ..””තමාගෙ පශ්චාත් භාගය වෑල්ඩිං කොරන්ඩ ඉස්සෙල්ල මෙතනින් පිටවෙලා ගියොත් හොඳා”සැක්කරයා ගෝරනාඩු කෙළේය. දඟලන මහත්තයා දූවිල්ලක් සේ නොපෙනී ගියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008291</link>
    <topic>‘ඉහළ කොත්මලේ’ හැදූ ලංකාවේ දිගම උමඟ</topic>
    <author>ඉහළ කොත්මලේ සිට නිහාල් පී. අබේසිංහ සේයාරූ සුදම් ගුණසිංහ-තුසිත සංජීව</author>
    <content>*හම්බන්තොට වරාය පතුලෙන් පසුඉහළ කොත්මලේ උමඟේ පතුල බලන්න යමු*ව්‍යාපෘතියේ වියදම වසර 10කින් සපුරන්න පුළුවන්*වසරකට කෝටි 993 ක ප්‍රතිලාභයක්සති දෙකකට පෙර හම්බන්තොට වරායේ පතුල පිළිබඳව කථා කළෙමු. අපි මේ සතියේ බදාදා තවත් එවැනි වැදගත් වූ ස්ථානයක් නැරඹුවෙමු. ඒ කැණීම් කර අවසන් වූ කිලෝමීටර් 13 ක් දිගැති මෙරට දිගම උමඟ වූ ඉහළ කොත්මලේ ජල විදුලි උමඟේ පතුලයි.හම්බන්තොට වරාය ව්‍යාපෘතියත් ඉහළ කොත්මලේ ව්‍යාපෘතියත් අතර විශේෂ සමානත්වයක් ඇත. එනම් මේ ව්‍යාපෘති දෙකම සැලසුම් කර තිබුණේ මීට වසර 20-30කට පෙර සිට වීමයි. විවිධ හේතු මත ඒවා ක්‍රියාවට නැංවීමට අපහසු විය.නමුත් මේ ව්‍යාපෘති දෙකම ක්‍රියාවට නැංවුණේ මහින්ද චින්තනය යටතේ මහින්ද රාජපක්ෂ ජනාධිපතිතුමාගේ බලවත් උනන්දුව නිසාමය.මෙරට විශාලතම උමඟ මේ ඉහළ කොත්මලේ ජල විදුලි ව්‍යාපෘතියට අනුබද්ධ ප්‍රධාන උමඟයි. උමඟේ දිග කිලෝමීටර් 13 ක් වන අතර විශ්කම්භය මීටර් 5.8කි. මෙය ඉදිවෙන්නේ නුවරඑළිය දිස්ත්‍රික්කයේ තලවකැලේ සිට නියම්ගම්දොර ප්‍රදේශය දක්වා මහ කළුගල් මැදින්ය. මීටර් 400 - 450 ක් මහපොළොව යටින් පුණ්ඩලුඔය, ග්‍රේට්වෙස්ටර්න් යන ප්‍රදේශ මැදින් මේ උමඟ දිවේ.ව්‍යාපෘතියේදී මුලින්ම කෙරෙන්නේ මහවැලි ගංගාවෙහි ශාඛාවක් වන කොත්මලා ඔයේ ඉහළින් එනම් තලවකැලේ දුම්රිය ස්ථානය අසල ප්‍රදේශයේ දී වේල්ලක් බැඳ ජලාශයක් ඉදිකිරීමයි.ඉදිකරන වේල්ල තනිකරම කොන්ක්‍රීට් වේල්ලකි. දිග මීටර් 157කි. උස මීටර් 35.5කි. පළල මීටර් 7කි. මේ වේල්ලේ ඉදිකිරීම්වලදී සියයට 90ක් පමණ දැන් අවසන්ය. ඒ වේල්ලේ යටින් වාහන යාමට හැකි පාරක් ද ඇත. ඒ පාරේ අපිත් ගියෙමු.මේ වේල්ලේ නැඟෙනහිර පස ජලාශය ඉදිවේ. එවිට මේ මාර්ගය වැසී යනු ඇත. මේ ජලාශය නිසා අවතැන් වන පවුල් සඳහා නවීන මට්ටමේ නිවාස 498 ක් ඉදිකර තිබේ. වේල්ලෙන් කොත්මලා ඔය හරස් කළ විට හෙක්ටයාර 25ක් විශාල ජලාශයක් හැදේ. එහි ජලය ඝන මීටර් ලක්ෂ 8ක් රඳවාගත හැකිය. ඉහළ කොත්මලේ ජල විදුලිය නිපදවන්නේ මේ ජලය මඟින්ය.ඒ ජල විදුලිය නිපදවීමට ඒ ජලයට චාලක ශක්තියක් ලබාදිය යුතුය. එයට කළ යුත්තේ මේ ජලාශයේ ජලයට චාලක ශක්තිය ලබාදීම මඟිනි. ඒ සඳහා මේ ජල විදුලි ව්‍යාපෘතියට අනුව කිලෝමීටර් 13ක් දිග උමඟක් ඉදිකළ යුතු විය. එමෙන්ම ඒ උමඟේ යන ජලය කොත්මලේ පැරැණි ජලාශයට ද ලබා දිය යුතුය. ඒ අනුව මේ උමඟ සැලසුම් කෙරිණි. උමඟේ කැණීම් ආරම්භ වූයේ 2006 දී තළවකැලේ ජලාශය අසලින්ය. මුලින්ම උමඟ ඉදිකිරීමට හරස් උමඟ 4ක් ඉදිකළ යුතු විය. ඒ ප්‍රධාන උමඟ කැණීමට යාමට හා එහි ගල් ඉවත් කිරීමටය.දැනට සියයට 90 ක් අවසන් වී ඇති ඉහළ කොත්මලේ කොන්ක්‍රීට් වේල්ල.ඊට අමතරව ප්‍රධාන ජල විදුලි උමඟේ අවසානයේ ජල විදුලි බලාගාරයක් ද ඉදිකළ යුතුවේ. ප්‍රධාන උමඟේ හා ජල විදුලි බලාගාරයේ සැපයීම් සඳහා මෙන්ම එයට අවශ්‍ය ද්‍රව්‍ය ගෙන ඒමට වාහන යාමට තවත් අමතර උමඟක් ද ඉදිවිය.මුලින්ම ඒවා ඉදිකළේ ගල් වෙඩි දමා ගල් පුපුරවමිනි. එක් පිපිරීමකින් ඉදිරියට යා හැකි වූයේ මීටර් 3ක් පමණි. ඉහළ කොත්මලේ ජල විදුලි ව්‍යාපෘතියේ අධ්‍යක්ෂ ඉංජිනේරු ශවින්ද්‍රනාත් ප්‍රනාන්දු මහතා ගිවිසුමේ මුල් කාලයේ උමෙඟ් ඉදිකිරීම් සඳහා ගල සිදුරු කරන ලද්දේ ඊටම සුවිශේෂ වූ ආරක්ෂක කුටිවල සිට බවයි.”අපේ අයත් මුල් දවස්වල වැඩ කළා. ඊට අමතරව නේපාලයේ අයත් අපේ අය එක්ක හරි හරියට වැඩ කළා. ප්‍රධාන උමඟ ග්‍රේට් වෙස්ටර්න් ප්‍රදේශයේ පොළොව මතුපිටේ සිට මීටර් 450ක් විතර යටින් ගමන් කරන්නේ . ඒ අනුව මේ උමඟ දෙපැත්තෙන් මහ කළුගල් කඩමින් මීටර් 400ක් ගැඹුරු ප්‍රදේශයේ මේ උමඟ හරි කෙළින් කැණීම එතරම් ලේසි වැඩක් ද වුණේ නැහැ.සියයට 66 ක් වැඩ අවසන්වී ඇති ඉහළ කොත්මලේ භූගත ජල විදුලි බලාගාරය.මෙවැනි දෙයක් මහවැලි බහුකාර්ය ව්‍යාපෘතියෙන්වත් සිදුවුණේ නැහැ. අපේ රටේත් ජපානයේත් නේපාලයේත් අය හරි හරියට වැඩ කළා. නිතරම ජීවිත අවදානම ඇති කරමින් කරන මේ කටයුත්තේදී ලොකු අනතුරු වුණේ නැති තරම් ඒ අපේ මනා කළමනාකාරිත්වයක් හා කාර්යක්ෂමතාවත් සේවක විනයත් හොඳින් තිබුණු නිසයි.ශවීන්ද්‍රනාත් ප්‍රනාන්දු පැවසුවේ මේ කැණීමට එක්වූ හැමට තුති පුදමිනි.ඒ අනුව ඒ උමඟ ඇතුළත වැඩ කළ ඉංජිනේරුවන්ගේ සිට සුළු සේවකයන් කම්කරුවන් දක්වා වූ සියලු දෙනාගේ කැපවීම මත පසුගියදා තලවාකැලේ සිට හා නියම්ගම්දොර දක්වා ඉදිකළ උමඟේ වැඩ කටයුතු අවසන් විය. ඒ දෙපසින් පැමිණි අපේ රටේත් ජපානයේත් නේපාලයේත් ඉංජිනේරුවන් නිලධාරීන් සේවකයන් උමඟ ඇතුළතදී එකට හමුවී අතට අතදී වැළඳගෙන සුබපැතීමෙන් අනතුරුවය.ඒ අවස්ථාව කාගේත් නෙතඟින් සතුටු කඳුළු වැගිරෙන මොහොතක් විය. මීටර් 400ක් මහ පොළොව යට මේ උමඟ ඉදිකළත් දෙපසදී උමඟ කපාගෙන යන විට දෙපැත්තේ උමං කොටස් දෙක සියයට 99ක්ම හරියට සම්බන්ධ වුණා. සෙන්ටිමීටර් 10-12ක වෙනසක් තමයි තිබුණේ.එයයි අපේ ජයග්‍රහණය හා අපේ ඉංජිනේරුවන්ගේ දස්කම. මේ කටයුත්තේදී ජනාධිපතිතුමාත්, විදුලි බල ඇමැති පාඨලී චම්පික රණවක ඇමැතිතුමාත් අපට ලබාදෙන ධෛර්යය අපි ඉතා අගය කරනවා’ශවින්ද්‍රනාත් ප්‍රනාන්දු මහතා පැවසීය. මේ අනුව දැන් මෙරට විශාලතම උමඟ කපා අවසන්ය. තව මාස කීපයකින් තලවකැලේ ජලාශය කොත්මල ඔයේ ජලාශයෙන් පිරවූ විට මේ උමඟ ද පිරීයනු ඇත.ප්‍රධාන උමගව්‍යාපෘතියට එක්වූ ඉංජිනේරුවෝ අප සමඟ මේ උමගේ ඇවිද ගියහ. ඡායාරූප ශිල්පීහු මේ අවස්ථාව ආවරණය කළේ සුවිශේෂ සිදුවීමක් ලෙසය. මේ මුළු ව්‍යාපෘතිය සඳහාම කිලෝමීටර් 20 කට ආසන්න උමං පොළොව යට ඉදිකර ඇත. ඉන් ප්‍රධාන උමඟ වූ ජල විදුලි බලාගාර උමගේ ආරම්භය තලවකැලේ ජලාශය මුව දොරින්ය. අවසානය නියම්ගම්දොර විදුලි බලාගාරය අසලිනි.ඉංජිනේරු ශවින්ද්‍රනාත් ප්‍රනාන්දු මහතා පවසන පරිදි මේ උමග ඔස්සේ තත්පරයකට ඝන මීටර් 36.9 ජලය ප්‍රමාණයක් තලවකැලේ සිට නියම්ගම්දොර දක්වා යැවේ. මින් කිලෝමීටර් 12 ක් පමණ දුරට ප්‍රධාන උමග ඔස්සේ ජලය යන්නේ මීටර් 400 කට මීටර් 1 ක බැස්මක් ඇතිවය. ඊට පසු අංශක 48 ක බැස්මක් අනුව මේ උමග ඉදිවී තිබේ.මේ වැඩි බැස්ම ඇති ප්‍රදේශ පෙන්ස්ටොක් (Penstock) මඟින් ආවරණය කරනු ලැබේ. ඊට පසු උමග දෙසට බෙදී විදුලි ජනන යන්ත්‍ර දෙකට ජලය යවනු ලැබේ. මෙහිදී තලවකැලේ ජලාශයේ සිට විදුලි බලාගාරය අතර මීටර් 624 ක බැස්මක් ඇතිකර ඇත. ඒ බැස්ම අනුව වන ජලයේ විභව ශක්තිය චාලක ශක්තිය බවට හරවා විදුලි ජනන යන්ත්‍ර කරකවා විදුලිය නිපදවීම මෙහිදී සිදුකෙරේ.මේ ජල විදුලි ව්‍යාපෘතියේ මෙගාවොට් 150 ක විදුලි බලයක් නිපදවනු ලැබේ. වාර්ෂික බලශක්ති නිපැයුම කිලෝ වොට් පැය එනම් විදුලි ඒකක ලක්ෂ 4090 කි. එනම් ගිගා වොට් පැය 409 කි.මුළු ව්‍යාපෘති වියදම රුපියල් කෝටි 4000 ක් පමණ වේ. ඉන් රුපියල් කෝටි 3000 ක් පමණ ජපානයේ ‘ජයිකා’ ආයතනය මගින් ලබා දී තිබේ.ඉහළ කොත්මලේ ජල විදුලි ව්‍යාපෘතියේ අධ්‍යක්‍ෂ ඉංජිනේරු ශවින්ද්‍රනාත් ප්‍රනාන්දු මහතා ප්‍රමුඛ දෙස් විදෙස් ඉංජිනේරුවෝ තලවකැලේ උමං ද්වාරයේ සිට ගමන් ආරම්භ කළ අවස්ථාව.මෙම ව්‍යාපෘතියේ වාර්ෂික විදුලි බල නිපැයුම කිලෝ වොට් පැය ලක්ෂ 4090 කි. එක් ඒකකයක් රුපියල් 10 ගණනේ ගණන් බැලුවත් මේ ව්‍යාපෘතියේ විදුලි බලයෙන් වාර්ෂිකව ලැබෙන ප්‍රතිලාභය රුපියල් ලක්ෂ 40900 කි. එනම් රුපියල් කෝටි 409 කි. ඒ අනුව මේ ව්‍යාපෘතියේ මුළු වියදම වූ කෝටි 4000 වසර 10 කින් රටට ආපසු ලැබෙන බව ව්‍යාපෘතියේ විදුලි ඉංජිනේරුවන්ගේ අදහසයි.මෙම ව්‍යාපෘතියේ වාර්ෂිකව නිපදවන ගිගා වොට් පැය 409 ක් වූ විදුලිය ඉල්ලුම දැන් ලබා දෙන්නේ ඛනිජ දැවීමෙනි.ඉහළ කොත්මලේ බලාගාරය ක්‍රියාත්මක වන විට ඒ විදුලි ධාරිතාව නිපදවීම සඳහා ඛනිජ තෙල් මෙරටට ගෙන්වීමද අවශ්‍ය නොවේ. එමගින් ද අප රටට වසරකට රුපියල් කෝටි 589 ප්‍රතිලාභ ලැබෙන බව ඉංජිනේරුවෝ පවසති. ඒ අනුව මේ ව්‍යාපෘතියෙන් වසරකදි රටට ලැබෙන මුළු ප්‍රතිලාභය රුපියල් කෝටි 993 කි.මේ අනුව මහින්ද චින්තන ප්‍රතිපත්තිය අනුව මේ ඉහළ කොත්මලේ ව්‍යාපෘතිය ඉදිවූයේ නැත්නම් අපට ඉදිරියේදී විදුලිය නැතිව අඳුරේ සිටීමට සිදුවනවා පමණක් නොව වසරකට රුපියල් කෝටි 993 ක ආදායමක් ද අහිමිව යාමට ඉඩ තිබිණි.දැන් ඉහළ කොත්මලේ ව්‍යාපෘතියේ සමස්ත වැඩ ප්‍රමාණයෙන් සියයට 72 ක් අවසන්ය. ප්‍රධාන උමඟ සම්පූර්ණයෙන් ඉදිකර අවසන්ය. යටිතල පහසුකම් කටයුතු 95% ක් ද වේල්ලේ කටයුතු 90% ක් ද අවසන්ව ඇත. ජල තාක්ෂණික කටයුතුවලින් සියයට 79 ක් අවසන් වී ඇතැයි ඉංජිනේරු ශවින්ද්‍රනාත් ප්‍රනාන්දු මහතා පවසයි.ලබන වසරේ අවසානය වන විට මෙගා වොට් 150 ක් නව ව්‍යාපෘතිය මගින් ජාතික විදුලි බල පද්ධතියට එක් කරනු ඇත.ඉහළ කොත්මලේ සිට නිහාල් පී. අබේසිංහ සේයාරූ සුදම් ගුණසිංහ-තුසිත සංජීවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008292</link>
    <topic>ඇමතිතුමනි මේ අහන්න</topic>
    <author>සුභාෂිණී ජයරත්න</author>
    <content>රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී.ජේ.සෙනෙවිරත්නරජයේ සේවකයින්, විශ්‍රාමිකයන් ඇතුළු බොහෝ දෙනා තම වැටුප්, උසස්වීම්, විභාග ප්‍රශ්න, පත්වීම් ආදිය පිළිබඳ බොහෝ ගැටලු අප වෙත යොමු කර ඇත. කාර්යක්ෂම රාජ්‍ය සේවයක් අපේක්ෂා කරන ජනතාවඔවුන්ගේ යෝජනා චෝදනා පවා අප වෙත එවන්නේ සෘජුව ඇමැතිවරයෙකු හමුවී ඔවුන්ගේ ගැටලු ඉදිරිපත් කිරීමට අවස්ථාව අඩුකම නිසාය. ඒ පරතරය අවම කරමින් සිළුමිණ ‘ඇමැතිතුමනි මේ අහන්න’ විශේෂාංගය මෙවර ද ජනතා ගැටලු යොමු කරන්නේ රාජ්‍ය පරිපාලන හා ස්වදේශ කටයුතු ඇමැතිඩබ්ලිව්.ඩී.ජේ.සෙනෙවිරත්න මහතාටයි.ඩී.එල්.සනත් ද සිල්වා - ගාල්ල1977 – 94 දක්වා කාල සීමාවේ දේශපාලන පළිගැනීම්වලට ලක්ව මෙතෙක් සහන නොලැබූ රාජ්‍ය සේවකයන්ට හා විශ්‍රාමිකයන්ට සහන ලබා ගැනීමට අභියාචනා ඉදිරිපත් කළ යුත්තේ රාජ්‍ය පරිපාලන අමාත්‍යාංශයටද? නැතහොත් සේවය කළ අමාත්‍යාංශයටද? එකී සහන ලබාදෙන්නේ කුමන චක්‍රලේඛය යටතේද?දැනට ඒ සඳහා කමිටුවක් ක්‍රියාත්මක වන්නේ නැහැ. ඒ නිසා අදාළ අමාත්‍යාංශය මඟින් කරුණු සොයා බලා පලිගැනීම්වලට ලක්වූ බව තහවුරු වුවහොත් සහ, මෙතෙක් සහන නොලැබුණු බව පැහැදිලි වුවහොත් අදාළ අමාත්‍යාංශය මඟින් කැබිනට් පත්‍රිකාවක් යොමුකර සහන අනුමත කරගත යුතුයි.ජී.ඇල්.සී.සී.ශිරෝමිකා - ජාඇල1992.10.15 කුරුණෑගල හෙද විදුහලට තේරී පත් වී තුන් අවුරුදු පාඨමාලාවෙන් සමත්ව 1996.01.03 දින වයඹ පළාත් සභාවේ හලාවත මූලික රෝහලේ ස්ථිර සේවයට පත්වීමි. 2001.01.03 හෙද සේවයේධ්ධ්ට උසස්වීම් ලද මුත් 2004.05.15 වැටුප් රහිත වසරක නිවාඩු ලබාගෙන විදේශගතවීමි. අසනීප හා වෙනත් හේතු නිසා නියමිත කාලය අවසානයේ සේවයට වාර්තා කිරීමට නොහැකි විය. පසුව ව/සෞ/අ/ඊ/4/29/2007 යටතේ සේවය අතහැර යාම දන්වා ලිපියක් ලදිමි. මාහට වෙනත් ආදායම් මාර්ගයක් ද නොමැත. දරුවන් පාසල් යන වයසේය. වයස 40ක් වන මාහට වසර 10ක් පමණ වන සේවා හා පුහුණු කාලය සලකා බලා විශ්‍රාම වැටුපක් හෝ වෙනත් යම් සහනයක් හෝ ලබා දෙන මෙන් ඉල්ලමි.සේවය අතහැර ගියා සේ සලකා ලිපියක් ලැබුණා නම් පත්වීම් බලධාරියාට අභියාචනයක් කරන්න ඕනේ. නියමිත කාලය තුළදී සේවයට වාර්තා කරන්න නොලැබුණේ සෞඛ්‍ය හේතු මත නම් වෛද්‍ය වාර්තා ඉදිරිපත් කරන්න පුළුවන්. ඒ වගෙම ඒ වාර්තා සත්‍ය බව සනාථ කළ යුතුයි. මේ විස්තරය අනුව ඔබ වයඹ පළාතේ සේවයට අදාළ නිසා පත්වීම් බලධාරියා ලෙස සැලකෙන්නේ වයඹ පළාත් ආණ්ඩුකාරවරයායි. එනිසා ඔබේ කරුණු දක්වා ආණ්ඩුකාරවරයාට අභියාචනයක් ඉදිරිපත් කරන්න.අමල් චමින්ද – අම්බලන්ගොඩ2010.07.04 සිළුමිණ පුවත්පතෙන් මගේ ගැටලුවට පිළිතුරු ලබාදීම පිළිබඳ ස්තුතිවන්ත වෙමි. නමුත් එහි ඇමැතිවරයා පවසා ඇති පරිදි ග්‍රාම නිලධාරි විභාගයේ කඩඉම් ලකුණු 136 නොවන බව අන්තර්ජාලයේ ලකුණු පත්‍රිකා පරීක්ෂා කරන විට අවබෝධ වේ. අක්මීමනින් ලකුණු 135ක් සහ බැද්දේගමින් ලකුණු 134 ලැබූ අය ද එම ලැයිස්තුවේ සිටින බව පෙනේ. මෙයින් පෙනී යන්නේ අඩු ලකුණු ඇති අයද ග්‍රාම නිලධාරි තනතුරට බඳවාගෙන ඇති බවයි. 2011 දී පවත්වන විභාගයට පෙනී සිටීමට මට උසස් පෙළ ද නැත.ඒ නිසා මටත් ලංකාවේ ඕනෑම පෙදෙසකට පත්වීමක් ලබා දෙන්න.අපි ගිය වතාවෙත් කියූපරිදි ප්‍රාදේශීය ලේකම් කොට්ඨාස 330ක් තිබෙනවා. ඒවාට පුරප්පාඩු විවිධ ප්‍රමාණවලින් ඇතිවෙනවා. විභාගයෙන් අපේක්ෂා කරන්නේ අදාළ ප්‍රාදේශීය ලේකම් කොට්ඨාසවල ඇතිවන පුරප්පාඩු ඒ කොට්ඨාසයේ පදිංචි අයගෙන්ම පිරවීමයි. ඒ සඳහා පසුගිය වසර හයෙන් තුනක් ඒ පෙදෙසේ පදිංචිව සිටි බව ඔප්පු කළ යුතුයි. කොට්ඨාසයේ පුරප්පාඩු සංඛ්‍යාව වගේ දෙගුණයක් ඉහළම ලකුණු ගත් අයගෙන් කැඳවා තෝරාගත්තා. එක් එක් ප්‍රදේශවල සම්මුඛ පරීක්ෂණ ස¼හා කැඳවූ කඩඉම් ලකුණු වෙනස් තමයි. ඒකට හේතු දෙකක් තිබෙනවා.එකක් සමහර ප්‍රදේශවල වැඩිම ලකුණු මට්ටම තිබෙන්නේ පහළ මට්ටමක. එහෙම වුණාම ඔවුන්ගේ වැඩිම ලකුණු තිබෙන අය කැඳවනවා. සමස්තය පහළ මට්ටමක් නම් කරන්න දෙයක් නැහැනේ. දෙවැන්න පුරප්පාඩු සංඛ්‍යාව වැඩිවීම. ඒ කොට්ඨාසයේ පුරප්පාඩු වැඩි නම් ඉහළම ලකුණු සඳහා තෝරා ගනිද්දී කඩඉම් ලකුණු පහළට වැටෙනවා. එහෙම බැලුවාම ඔබ කියන කරුණු ඇත්ත වගේ පෙනෙනවා. නමුත් අපි සඳහන් කර නැහැ රටේම කඩඉම් ලකුණු මෙයයි කියා.ඒ වගේම සම්මුඛ සාකච්ඡාවට ලකුණු දෙන විට විභාගයේ ලකුණු ලබා නොදුන්නේ වඩාත් සාධාරණ අයුරින් සම්මුඛ පරීක්ෂණය පැවැත්විය යුතු නිසයි. නැත්නම් දන්නා හඳුනන අයගේ ලකුණු අඩු වුණත් සම්මුඛ පරීක්ෂණයෙන් වැඩි ලකුණු ලබා දී සමත් කරන්න අවස්ථාවක් තිබේ නම් එය වළක්වන්න තමයි ඒ ක්‍රමය යෙදුවේ.කොහොම වුණත් ලකුණු දෙන ක්‍රමවේදය අපි අපේක්ෂකයන්ට පහදා දී තිබුණා. මේ වනවිට ග්‍රාම සේවා ව්‍යවස්ථාවේ අවම සුදුසුකම උසස් පෙළයි. ඒ අනුව බඳවා ගැනීමේ ක්‍රමවේදය හා වැටුප් ක්‍රමය වෙනස් වෙනවා.ඔබට උසස් පෙළ නොමැති නම් කළ යුත්තේ උසස් පෙළ සඳහා පෙනී සිටීම නොවේද?මේනකා - පානදුරමගේ පියා මීට මාස 5ට පෙර මිය ගියා. 54 හැවිරිදි අවිවාහක මට බොහෝ කාලයක සිට ක්ලාන්ත වී වැටෙන රෝගයක් ඇති නිසා රැකියාවක් කිරීමට ද අපහසුය. මෑතකදී ඇස් ආබාධයක් ද වැළඳී තිබේ. මට පියාගේ විශ්‍රාම වැටුප ලබාගත හැක්කේ කෙසේද?විශ්‍රාම වැටුප් ලබා දෙන ක්‍රම තිබෙනවා. විශ්‍රාමිකයා ජීවත් වනතුරු හෝ ස්වාමියා මියගිය විට වැන්දඹු අනත් දරු, බිරිඳ මිය ගියවිට වැන්දඹු පුරුෂ සහ අනත් දරු, වශයෙන් ඒවා හඳුන්වනවා. දෙමවුපියන්ගේ විශ්‍රාම වැටුපට දරුවන්ට හිමිකම් කිව හැක්කේ වයස 26 දක්වා පමණයි.විශ්‍රාමිකයාට ආබාධිත දරුවකු සිටීනම් ඒ බව රැකියාව කරන කාලයේදීම දැනුම් දී තිබේ නම් අදාළ විශ්‍රාම වැටුප ඒ ආබාධිත දරුවාගේ ජීවිත කාලය පුරා ලැබෙනවා. එසේ නොමැතිව දරුවා අනතුරක් වැනි හේතුවකින් ස්ථිර ලෙස ආබාධිත තත්ත්වයට පත් වුණොත් ඒ ගැන දැනුම් දී තිබෙනවා නම් විශ්‍රාම වැටුප ලබාදිය හැකියි. නමුත් අවිවාහක බව හෝ වයස්ගතවීම නිසා වැළඳෙන ලෙඩ රෝග පියාගේ විශ්‍රාම වැටුප ලබා ගැනීමට හේතුවන්නේ නැහැ. කෙසේ වුවත් කුඩා කල සිට දිගු කාලීනව ඔබ යම් ආබාධයකින් පෙළෙනවා නම් ඒ බව වෛද්‍ය මණ්ඩලයට තහවුරු කළ හැකි වුවහොත් සමහර විට යම් සහනයක් ලැබෙන්නත් බැරි නැහැ. කොහොම වුණත් ආබාධිත කියන තත්ත්වය හඳුන්වා දී තිබෙන්න් තමන්ට තමන්ගේ කටයුතු කර ගැනීමට නොහැකි යන අරුතෙන්.ඩබ්ලිව්.ජී.ධීරසේකර – අහංගම1960.12.17 දින ලංගම සේවයට බැඳී 1998.04.25 දින විශ්‍රාම ගියෙමි. ඒ අවස්ථාවේ මා ලංගමයේ ගාල්ල ඩිපෝවේ ඩිපෝ මාර්ග පරීක්ෂක වරයකු ලෙස වසර 37ක් සේවය කර තිබුණි. මාහට ලංගමයෙන් ගෙවන ලද පාරිතෝෂික මුදලේ හිඟ මුදල වන රු. 36,588/- මේ දක්වා ගෙවා නැත. එය ඉක්මනින් ලබාදීමට කටයුතු කරන්න.ලංකා ගමනා ගමන මණ්ඩලයේ පාරිතෝෂික අයත් වන්නේ ඒ ආයතනයටයි. එනිසා ඉල්ලීම කළ යුත්තේ ලංගමයටයි.පාර්ලිමේන්තු සේවකයන් පිරිසක්ශ්‍රී ලංකා පරිපාලන සේවයට බඳවා ගැනීමේ සීමිත තරග විභාගයට ඉදිරිපත්වීමේ ගැසට් නිවේදනයට අනුව ශ්‍රී ලංකා පාර්ලිමේන්තුවේ සුදුසුකම් ඇති සේවකයින්ට ඒ සඳහා ඉල්ලුම් කිරීමට නොහැකි තත්ත්වයක් තිබේ. ඒ නිසා අදාළ විභාගයට පාර්ලිමේන්තුවේ එකී සුදුසුකම් ඇති නිලධාරීන්ට ද ඉල්ලුම් කිරීමට අවස්ථාව ලබා දෙන්න.ශ්‍රී ලංකා පරිපාලන සේවයේ සීමිත තරග විභාග සඳහා ඉදිරිපත් වීමට දැනට ඉඩදී තිබෙන්නේ ඒ සඳහා සුදුසු බවට රාජ්‍ය සේවා කොමිෂන් සභාව විසින් අනුමත කරන ලද ආයතන හා නිලධාරීන්ට පමණයි. අලුතින් ගැසට් නිවේදනය කර ඇත්තේ ද ඒ අනුවයි. එය වෙනස් කිරීමට නම් පරිපාලන සේවා ව්‍යවස්ථාව වෙනස් කර උපලේඛන ඇතුළත් කළ යුතුයි.කෙසේ වෙතත් ඔබේ ඉල්ලීම ඉදිරිපත් කළොත් ඉදිරි සංශෝධනවලදී අපට සොයා බලන්නට හැකි වෙනවා කෙබඳු සුවිශේෂතා යටතේ ඔබටත් ඒ විභාග සඳහා ඉදිරිපත් වීමට ඉඩ දිය යුතු ද කියා. රාජ්‍ය පරිපාලන විභාග පවත්වන්නේ රජයේ සේවකයන්ට උසස්වීම් ද ලබාදීමේ ක්‍රමයක් ලෙසයි. වෙනත් ආයතනවල උසස්වීම් සඳහා ක්‍රමවේද තිබෙන බැවින් ඒ අයටත් පරිපාලන විභාග මඟින් උසස්වීම් ක්‍රම හැදුවොත් ඔවුන්ට උසස්වීම් ක්‍රමවේද දෙවිධියක් ඇතිවීමට හේතු සැළසෙනවා. එනිසයි සීමා කර තිබෙන්නේ.(ඇමැතිවරයා ආයතන සංග්‍රහය රැගෙන එහි වගන්ති කියවීය) ආයතන සංග්‍රහයේ හැටියට පාර්ලිමේන්තු කාර්ය මණ්ඩලය රජයේ සේවකයන් ලෙස සැලකෙන්නේ නැහැ.ඩී. ජයවීර - මාතරශ්‍රී ලංකා තාක්ෂණ සේවය (සිවිල් 1) කොළඹ නගර සභාවේ රාජකාරි කරන මගේ වැටුපෙන් රාජ්‍ය පරිපාලන 30/99 හා 1999/12/16 දින චක්‍රලේඛය අනු 1977/01/01 දිනට හිමි වැටුප් පියවර වන 86640/- පියවරේ තබා පසුව වැටුප් වර්ධක පහක් අඩු කර ගෙවන ලද වැටුප දැනට මාසිකව අඩු කර ගැනීමට කටයුතු යොදා ඇත. ආයතන අධ්‍යක්ෂ උපදෙස් දුන්නේ 1997/01/01 සිට 86640 තලයේ තබන ලෙසයි. බලධාරීන් ඒ අනුව කටයුතු නොකිරීම නිසා HRC  1356/09 යටතේ මානව හිමිකම් පැමිණිල්ලක් කළ අතර මූලික විමර්ශන කළ ද යළි ඉදිරිපත් කරන්නේ කොමිසම සක්‍රිය වූ පසු බව පවසයි. ආණ්ඩුක්‍රම ව්‍යවස්ථාවේ 17 වගන්තිය අනුව ශ්‍රේෂ්ඨාධිකරණයට යාමට පෙර මානව හිමිකම් කොමිසමේ නිර්දේශ ලබා ගැනීම අධිකරණ කටයුතුවලට පහසු බැවින් මගේ ගැටලුව පිළිබඳ ඔබතුමාගේ අවධානය යොමුකර විසඳුමක් දෙන්න.ඔබේ ගැටලුව සොයා බලන්නට ප්‍රමාණවත් තොරතුරු සපයා නැහැ. ප්‍රතික්ෂේප කිරීමට හේතුව ඔබ සේවය කරන ආයතනයෙන් පැහැදිලිව දැනගත යුතු නිසා ආයතන බලධාරියාගෙන් හේතු සොයා කරුණු පැහැදිලි කර අප වෙත එවුවොත් අවධානය යොමු කළ හැකියි.රොෂාන් විජේතුංග - ගම්පහඔබ අමාත්‍යංශය යටතේ රජයේ සේවකයන්ට නවාතැන් ගැනීම සඳහා ලබාදෙන සංචාරක නිවාස පිළිබඳ පැමිණිලි කිහිපයක් තිබේ. විශේෂයෙන්ම අපගේ අවධානය නුවරඑළියේ පිහිටි රාජ්‍ය පරිපාලන පරණ සංචාරක බංගලාව වෙත යොමුවෙයි. මේ නිවාසයේ ඇඳන්වලට එලන රෙදි වසර ගණනාවක් පැරණිය. ඉතා අපිරිසිදුය. දිරාපත් වී ඇත. නිවාසය පුරාම මීයන් රජ කරනු දැකිය හැකිය. මේ නිවාසයේ වැසිකිළි කැඩි බිඳී ඇත. රාජ්‍ය සේවකයන්ට අඩු මුදලට ලබාගත හැකි මෙවන් ගොඩනැගිලි අලුත්වැඩියා කරන්නේ නැද්ද? විශේෂ අවධානයක් මේවාට යොමු කළොත් හොඳයි නේද?නුවරඑළියේ අප අමාත්‍යංශයට අයත් බංගලා තුනෙන් දෙකක් අලුත්. අනෙක ඉංගී‍්‍රසි යුගයේ තැනු ඉතා පැරණි ගොඩනැගිල්ලක්. ඇතැම් විට මෙවැනි ගොඩනැගිලිවල පෞරාණික වටිනාකම නිසා අප තබාගෙන සිටියත් ඒවා පිළිසකර කිරීම පවා බොහෝ අපහසු වෙන අවස්ථා තිබෙනවා. කෙසේ වුවත් ඔබගේ කාරණය පිළිබඳ අප අවධානය යොමු කර හැකි ඉක්මනින් පිළිසකර කිරීම් සඳහාත් අනෙක් අඩුපාඩු සැකසීම සඳහාත් කටයුතු යොදන්නම්. මේ කරුණ අප වෙත දැන්වූවාට බොහොම ස්තුතියි.අයි. ජිනපාල - මාවතගමඔබ කීවා සති දෙකකින් විශ්‍රාම වැටුප් ලබා දෙන ක්‍රමවේදයක් හදන බව. නමුත් තවමත් බොහෝ දෙනා තම විශ්‍රාම වැටුප ලබා ගන්නට පුදුම දුකක් විඳිනව. අපේ ලිපිගොනු නිවැරැදිව ලබා දීලත් ඇයි විශ්‍රාම වැටුප් මෙතරම් ම ප්‍රමාද?අපි 2005 වසරේදී පමණ සියලු අමාත්‍යංශවලට චක්‍රලේඛයකින් දැනුම් දුන්නා අඩුම වශයෙන් නිලධාරියකුගේ පළමුවැනි සේවා දිගුව යෙදෙන වයස 57 දි අදාළ නිලධාරියාගේ පෞද්ගලික ලිපි ගොනුත් විශ්‍රාම වැටුප් සකස් කිරීමට අදාළ සියලු ලිපි ලේඛන සකස් කරන්න කියා. එය විෂය භාර ලිපිකරුවන්ගේ මෙන්ම නිලධාරියාගේ ද වගකීමක්. මෙහි අරමුණ වුණේ වයස 60 දී විශ්‍රාම වැටුප සකස් කරන විට අවශ්‍ය සියලු ලිපි ලේඛන සකසා තැබීමයි.අපි එසේ කිරීමේ ඉලක්කය තමයි කිසියම් රාජ්‍ය සේවකයකුගේ අවසාන රාජකාරී දිනයේදී ඔහු හෝ ඇය ගේ විශ්‍රාම පාරිතෝෂිකය ලබා දීම සහ විශ්‍රාම ගොස් පළමුවැනි මාසයේ සිට විශ්‍රාම වැටුප ලබා දීම. ඒ ඉලක්කයට අපි දැන් බොහෝ දුරට ළඟා වී තිබෙනවා.කාලයෙන් කාලයට විවිධ ගැටලු පැන නගින නිසා මේ කාර්යය සියයට සියයක්ම සාර්ථක කරගන්න අපට තවම පුළුවන් වුණේ නැති වුණත් ඉතා කෙටි කාලයකින් ඒ තත්ත්වය සකස් කරගන්න පුළුවන්.ඔබේ ගැටලුවට හේතුව වී ඇත්තේ විශාල වශයෙන් ලැබෙන විශ්‍රාම වැටුප් ඉල්ලීම් ගොනු වීමත් සමඟ ලැයිස්තුගත කිරීමේ ප්‍රමාදයක් වෙන්න පුළුවන්. නමුත් අපේ ක්‍රමවේදය ක්‍රියාත්මක වූ පසු එවැනි ගොඩගැසීමක් සිදු නොවන නිසා මෙවැනි ප්‍රමාදයන් සිදුවන එකක් නැහැ.තලතා හල්පේ - රත්නපුරබොහෝ දෙනකුට ග්‍රාම නිලධාරී පත්වීම් ලැබීමේදී විෂමතා බොහෝ සිදුව තිබෙනවා. සමහරුන්ට ග්‍රාම නිලධාරීන් සිටින ප්‍රදේශය දුර වැඩියි. දුර ගෙවාගෙන යන්නට සිදුවෙන වාර අනන්තයි. අපි දන්නා පරිදි මේ ග්‍රාම නිලධාරීන්ගේ සීමාවන් වෙනස් වන්නට යනවා. ග්‍රාම නිලධාරීන්ගේ සීමා වෙනස් වුණාමවත් අපේ මේ දුෂ්කරතා මඟ හැරෙයි ද?සීමා නිර්ණය කිරීම සඳහා කමිටුවක් පත් කර තිබෙනවා. දැනටමත් මාස 2 ට පමණ පෙර ඒ සඳහා මහජන යෝජනා ඉදිරිපත් කරන්නැයි අපි දැන්වීම් පළ කළා.එහි කාලය ටිකක් පසු වී තිබුණා වුණත් යෝජනාවක් තිබෙනවා නම් ලේකම්, සීමා නිර්ණය කොමිසන් සභාව, රාජ්‍ය පරිපාලන අමාත්‍යංශය, නමට ලියා එවන්න. අපි මේ වන විටත් ලබාදිය යුතු සීමා නිර්ණ පිළිබඳ සාකච්ඡා කරමින් ඉන්නේ.එස්. කොඩිකාර - ගම්පහසමහර පැතිවල, (විශේෂයෙන් - මහරගම) වාහනයේ සිටම විනාඩි පහෙන් මෝටර් රථවාහන ආදායම් බලපත්‍රය ලබා ගන්න හැකියාව ලබා දී තිබෙනවා. මේ වගේ හොඳ වැඩපිළිවෙළක් අනිත් පළාත්වලටත් ඉක්මනින් ලබා දුන්නොත් හොඳයි නේද?රථවාහන ආදායම් බලපත්‍රය ලබා ගැනීම ප්‍රාදේශීය ලේකම් කාර්යාලවල විශාල ප්‍රශ්නයක් වී තිබුණා. ඊට පසු ලියාපදිංචිය සඳහා පරිගණක මෘදුකාංගයක් ඉදිරිපත් කර එමඟින් විනාඩි 2 - 3 තුළ බලපත්‍රය ලබා ගත හැකි මට්ටම ඇති කළා. තව ටික කලක් යද්දී එය නිවෙසේ සිටම (Online)  කරන්න කටයුතු යොදා තිබෙන්නේ. බස්නාහිර පළාතේ ඕනෑම ප්‍රාදේශීය ලේකම් කාර්යාලයකින් තමන්ගේ ආදායම් බලපත්‍රය ලබා ගත හැකි පරිදි ඒ සියල්ල අපි ජාල ගත කරන්න වැඩ පිළිවෙළක් යොදා තිබෙනවා. මේ ක්‍රමවේද සාර්ථක වූ පසු අනෙක් පළාත්වලත් ක්‍රියාත්මක කරනවා.අනුර පේ‍්‍රමවර්ධන - කටුගස්තොටශ්‍රී ලංකා පරිපාලන විභාගයේ ප්‍රශ්න පත්තර පිටවීම, ඒවාට යම් යම් අය උදව් කිරීම මෙන්ම විභාග සමත්වූවන්ගේ නම් ගම් කපා හැරීම එම අපේක්ෂකයන්ට මුහුණ දෙන්නට සිදුවන බලවත් ගැටලුවක් ව තිබෙනවා. ඔබතුමාටවත් මේවා වළක්වන්නට පියවර ගත හැකි ද?මොනම බඳවා ගැනීමක වුණත් ලංකාවේ බලධාරියා වන්නේ විභාග කොමසාරිස්වරයායි. රාජ්‍ය සේවය වුණත් සම්පූර්ණයෙන්ම පාහේ එතුමා හරහායි බඳවා ගැනීම් සිදු කෙරෙන්නේ. ඔය කියන විභාගය තිබුණේ 2009 වසරේ සීමිත තරග විභාගයක් ලෙසයි. එහි එක් ප්‍රශ්න පත්‍රයක් පිට වූ බවට අමාත්‍යංශයට පැමිණිල්ලක් ලැබුණා. ඒ අනුව විභාග කොමසාරිස් ජනරාල්වරයාට දැන්වූවාම වහාම පරීක්ෂණයක් කිරීම සඳහා රහස් පොලිසියට බාර දුන්නා. ඒ පරීක්ෂණ අනුව සොයා ගත් තිදෙනකුට අපේක්ෂකත්වය අවලංගු කරන්නටත් වසර පහකට විභාග තහනම් කරන්නත් වගේ ම ඉතිරි 34 දෙනාගේ ප්‍රතිඵල පිට කරන්නත් හැකි වුණා. දැන් ඒ සමත් පිරිසට පත්වීම් ලබා දෙන්නත් අපි සූදානම්. ඒ වගේම අවලංගු වූ ප්‍රශ්න පත්‍රය වෙනුවට වෙනත් අලුත් ප්‍රශ්න පත්‍රයක් සමඟ විභාගය පවත්වලයි ප්‍රතිඵල නිකුත් කළේ.අනෙක් කටකතා ගැන අපටත් ආරංචි ලැබෙනවා. නමුත් නිත්‍යානුකූලව ඔප්පු කරන්නේ නැතිව කිසිම දේකට අපට පියවර ගන්න බැහැ.ජී. එම්. ද සිල්වා - බලපිටියදෙමව්පියන්ගේ විශ්‍රාම වැටුප ඔවුන් මිය යෑමෙන් පසු අවිවාහක ස්වයං රැකියාවල නියුතු දරුවන්ට ලබා ගත නොහැකි ද? අප වැනි අයට එය ලබා දෙන්නේ නම් අගය කරමු.(පාණදුර මේනකාට ලබා දුන් පිළිතුර බලන්න)එන්. එම්. සී. අශානිඅනුරුද්ධිකා - රාගමපුද්ගලයින් ලියාපදිංචි කිරීමේ දෙපාර්තමේන්තුවේ තාවකාලික සංවාහක ලිපිකරු තනතුරේ සේවය කරන අපි 61 දෙනා 2006.05.02 දින සිට 2010.02.28 දින දක්වා කඩින්කඩ සේවය කළෙමු. දින 180 සම්පූර්ණ වීමට පෙර දෙපාර්තමේන්තුව විසින් අපගේ සේවය නතර කර නැවත දින ගණනාවකට පසු සේවයේ පිහිටුවන ලදී. අපට මාසිකව රු. 9000/- ක දීමනාවක් ලැබෙන අතර වරප්‍රසාද නැත. අපගේ සේවය ස්ථිරකර දෙන්න. අදාළ කිහිප දෙනකුට දැනුම් දුන්න ද ප්‍රතිඵලයක් නැත. ඒ ගැන කාරුණිකව සලකා බලන්න.පුද්ගලයින් ලියාපදිංචි කිරීමේ දෙපාර්තමේන්තුව අයත් වන්නේ ආරක්ෂක අමාත්‍යංශයටයි. අදාළ අමාත්‍යංශයට ඉල්ලීමක් ඉදිරිපත් කිරීම සුදුසු බවයි අපේ හැඟීම. අනෙක ඔබව බඳවා ගත් පදනම අප දන්නේත් නැහැනේ. ඇතැම් විට මෙසේ සිදුවන්නේ ස්ථිර පුරප්පාඩු නැති නිසා විය හැකියි.සමුද්‍රා කුමාරි - පන්නිපිටියපරිපාලන සේවා සීමිත විභාගය සඳහා පෙනී සිටීමේ අවස්ථාව ඇත්තේ දෙවරක් පමණි. නමුත් මීට පෙර ඒ සඳහා අවස්ථා පහක් තිබිණි. එය නැවත ලබා දෙන්නේ නම් රාජ්‍ය සේවයේ නියුතු සියලු නිලධාරීන්ට මහත් සහනයකි. රැකියාවේ ඉහළට යාමට ඇති අවස්ථාව එය නිසා ඒ ගැන සලකා බලන්න.මේ පිළිබඳ අපට තොරතුරු වාර්තා වී තිබෙනවා. අපි පරිපාලන ව්‍යවස්ථාව සංශෝධනය කිරීමට බලාපොරොත්තු වෙනවා. ඒ අවස්ථාවේදී ඔබේ ඉල්ලීම පිළිබඳවත් සලකා බලන්න අපි මේ ලිපිය සටහනක් ලෙස තබා ගන්නවා. මෙවැනි අවශ්‍යතා හා යෝජනා හැකි ඉක්මනින් අප වෙත ලබා දෙන ලෙස සියලු රාජ්‍ය සේවකයන් හට අපි යළිත් දැනුම් දෙන්නේ සංශෝධනවලදී ඒවා සුදුසුනම් ක්‍රියාත්මක කළ හැකි නිසයි.සාකච්ඡාව සඳහා කරුණු සැපයූ රාජ්‍ය පරිපාලන අමාත්‍යංශයේ ලේකම් ඩී. දිසානායක සහ ආයතන අධ්‍යක්ෂ ජනරාල් එම්. ඒ. ධර්මදාස යන මහත්වරුන්ට ස්තුතිය.සිළුමිණ පාඨක ඔබගේ ගැටලු ඉදිරිපත් කිරීමට අප ඇරැඹු “ඇමතිතුමනි මේ අහන්න” විශේෂාංගය වෙත පාඨක ඔබේත් අමාත්‍යවරුන්ගේත් ප්‍රතිචාර ඉතා ඉහළ මට්ටමක පවතී. ඇතැම් විටෙක ඔබ එවන ගැටලු සංඛ්‍යාව ඉහළ ගිය විට අදාළ විෂයය භාර ඇමැතිවරුන් කිහිප වරක් සම්බන්ධ කරමින් පවා ඔබේ ගැටලුවලට පිළිතුරු සැපයීමට අපට හැකිවීම සතුටට කරුණකි. ඉදිරියේදීත් මෙතෙක් ඔබ හමුවට ගෙන ආ ඇමතිවරුන් මෙන්ම හමුවීමට බලාපොරොත්තුවෙන් සිටින ඇමැතිවරුන් සමඟ ඔබේ ගැටලුවලට සෘජුවම විසඳුම් ලබා දීමට අපි සූදානම්. අදම ඔබේ ගැටලු අප වෙත එවන්න.“ඇමතිතුමනි මේ අහන්න” සිළුමිණ කර්තෘ මණ්ඩලය ලේක්හවුස්, කොළඹ 10 ෆැක්ස් - 0112429260සුභාෂිණී ජයරත්නඅරුණි මුතුමලීඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008294</link>
    <topic>උගත් පාඩම් හා ප්‍රතිසන්ධාන පිළිබඳ ජනාධිපති කොමිසම</topic>
    <author>සරත් පෙරේරා</author>
    <content>ජයන්ත ධනපාලමහාචාර්ය රජීව විජේසිංහත්‍රස්තවාදී ක්‍රියාකාරකම් එල්ටීටීඊ යේ පැවැත්ම සඳහා නිරන්තරයෙන් යොදා ගනු ලැබුවේ කිසිදු මතයකට මායිම් නොකරමිනි.භීෂණ ක්‍රියා සිදු කරමින් මිනිස් ඝාතනවලට ඔවුහු නොපැකිළ ඉදිරිපත් වූහ. මවුපිය සෙවණේ හැදුණු වැඩුණු ළමයින් සංවිධානයේ පැවැත්මට බඳවා ගනු ලැබුවේ බලහත්කාරයෙන් පැහැරගෙන යාමෙන් පසුවය.ම්ලේච්ඡ ක්‍රියාවලින් පිරුණු එල්ටීටීඊ යේ ක්‍රියාකාරකම් දෙස එවකට පැවැති රනිල් වික්‍රමසිංහ රජය ඉවත බලාගෙන සිටි බව උගත් පාඩම් සහ ප්‍රතිසන්ධාන කොමිසමේ මේ සතියේ සාක්කිවලින් අනාවරණය විය.එක්සත් ජාතීන්ගේ සංවිධානය ඇතුළු විදේශ රටවල් මෙන්ම අන්තර්ජාතික සංවිධානද එල්ටීටීඊයට කත් අදිමින් ආධාර උපකාර ලබා දුන්නේ ද නිර්ලෝභී ලෙසින් යයිද මෙහිදී හෙළි විය.පාර්ලිමේන්තු මන්ත්‍රි මහාචාර්ය රජිව විජේසිංහ මහතා කොමිසම ඉදිරියේ ලබාදුන් සාක්කිවලදී මේ කරුණු ඇතුළු කරුණු රැසක් අනාවරණය කෙළේය.උගත් පාඩම් හා ප්‍රතිසන්ධානය සඳහා වන ජනාධිපති පරීක්ෂණ කොමිසම රැස්වන්නේ කොළඹ හෝර්ටන් පෙදෙසේ ලක්‍ෂ්මන් කදිර්ගාමර් ජාත්‍යන්තර සම්බන්ධතා ක්‍රමෝපාය අධ්‍යයන මධ්‍යස්ථානයේදීය.කොමිසමේ සභාපතිවරයා ලෙස කටයුතු කරන්නේ හිටපු නීතිපති ජනාධිපති නීතිඥ සී.ආර්. ද සිල්වා මහතාය.ආචාර්ය අම්රින් රොහාන් පෙරේරා, මහාචාර්ය එම්.ටී.එම්. ජිෆ්රි, මහාචාර්ය කරුණාරත්න හඟවත්ත, සී. චන්මුගම්, එච්.එම්.ජී.එස්. පලිහක්කාර, මනෝහාරි රාමනාදන් සහ මැක්ස්වෙල් පරාක්‍රම පරණගම මෙම කොමිසමේ සෙසු සාමාජිකයෝය.කොමිසමේ ලේකම්වරයා ලෙස කටයුතු කරන්නේ එස්.එම්. සමරකෝන් මහතාය.මහාචාර්ය රජිව විජේසිංහ මහතා සිය සාක්කියේදී කරුණු දක්වමින් මෙසේ ද කීය.එදා ජාත්‍යන්තරය හමුවේ අප රට පිළිබඳව තිබුණේ වැරැදි ප්‍රතිරූපයකි. එක්සත් ජාතීන්ගේ සංවිධානය හා එල්ටීටීඊයට රුකුල් දුන් රටවල්, මෙහිදී නිහඬ පිළිවෙතක් අනුගමනය කළා. එල්ටීටීඊ ය තම ජනතාව වෙනුවෙන් ඔවුන්ගේ අයිතිවාසිකම් උදෙසා සටන් වදින සංවිධානයක් ලෙසත් ශි‍්‍ර ලංකා රජයේ හමුදාව මානව හිමිකම් උල්ලංඝනය කරන ඔවුන්ට කෲර ලෙස සළකන හමුදාවක් ලෙසත් හඳුන්වා දී තිබුණේ. මේ වැරැදි ප්‍රතිරූපයේ සිට බොහෝ රටවල් එල්ටීටීඊයට ආධාර ලබාදීම සිදු කළා.සටන්විරාමය කාලයේ යුනිසෙෆ් ආයතනය මගින් ළමා සොල්දාදුවන් පුනරුත්ථාපනය කොට නැවත සමාජගත කිරීමේ වැඩසටහන උදෙසා ඇමෙරිකානු ඩොලර් දසලක්ෂයක මුදල් පරිත්‍යාග කර තිබුණා.නමුත් එල්ටීටීඊය එම මුදල් ඔවුන්ගේ අරමුදල තරකර ගැනීමට යොදා ගත්තා මිස යුනිසෙෆ් සංවිධානයේ අරමුණ ඉටුකර ගැනීම වෙනුවෙන් යෙදූ බවක් පෙන්නුම් කළේ නැහැ.මේ මුදල් ගැන හා ඒවාට සිදුවූදේ සොයා බැලීමට එදා පැවති රජය හෝ යුනිසෙෆ් සංවිධානය ද උනන්දුවක් දැක්වූයේ නැහැ.එදා පාසල් දරුවන් පවා එල්ටීටීඊය යුද කටයුතු වෙනුවෙන් ඔවුන්ගේ සංවිධානයට බඳවා ගනිද්දී ජගත් සංවිධාන හඬක් නඟන්නත් බැරිව මුණිවත රැකීම පුදුමයක්. නෝර්වේජියානු රටවල් එල්ටීටීඊයට අනුකම්පාව දක්වමින් ඔවුන්ට ආධාර උපකාර දැක්වීමට පෙළඹී සිටියා.තවමත් මේ ප්‍රශ්නයට ඇතැම් පිරිස් අයහපත් ලෙසින් දේශපාලන වාසි ගන්න ක්‍රියා කරනවා. ඍණාත්මක ප්‍රතිරූපයක් මේ පිළිබඳව ඔවුන් මවා පාන්නට උත්සාහ කරන්නේ. සියල්ල දේශපාලන කෝණයෙන් නොබැලිය යුතුය. රජය ලෝකය හමුවේ මේ ප්‍රශ්නය ගැනත් යුද්ධයෙන් පසු සිදුකරන හා සිදු කරමින් පවතින ක්‍රියාවලින් ගැන පැහැදිලි කිරීම් සිදු කරද්දී හැමදේම දේශපාලනීකරණය කරමින් ඍණාත්මක කෝණයෙන් බලමින් ඇතැම් පිරිස් මේවාට ලබා දෙන්නේ අයහපත් ප්‍රචාරයක්.පිටරට සිටි මෙරටින් ගිය දෙමළ ජනතාව ද එල්ටීටීඊ යට පක්ෂපාතීව ශ්‍රී ලංකා ආණ්ඩුවට හමුදාවට එරෙහිව නැඟුවේ ද විරෝධතා හඬකි. ඔවුන් වැරැදි විදිහට අප හඳුන්වා සිටියා. දෙමළ ජනතාවට සිවිල් වැසියන්ට හිරිහැර කරමින් මානව හිමිකම් කඩ කරමින් කටයුතු කරන රටක් හැටියට ප්‍රතිරූපයක් ගොඩනැඟීමයි පිටරට පදිංචි දෙමළ ජනතාවගේ ද වෑයම වුණේ.රජය ත්‍රස්තවාදය පරදා රට මුදා ගැනීමෙන් පසු උතුරු නැඟෙනහිර ඉලක්ක කරගෙන පුනරුත්ථාපන කටයුතු සංවර්ධන කටයුතු සිදු කරමින් පවතිනවා. මේ සියලු කටයුතු සමඟ මානව සම්පත ද සංවර්ධනය කළ යුතුය. මෙහි දරුවන් උදෙසා භාෂා පුහුණු ආයතන ආරම්භ කිරීම අවශ්‍යය. ඉංගිරිසි මාධ්‍යයෙන් මෙහි ඉගැන්විය යුතුය. ගුරුවරුන් සොයා ගැනීම අපහසු නම් ඒ වෙනුවෙන් විශ්‍රාමික රජයේ ඉංගිරිසි ගුරවරු නැවත බඳවා ගැනීමටත් හැකි වැඩ පිළිවෙළක් ගැන අවධානය යොමු කරන්න පුළුවන්. ඉංගිරිසිය පොදු භාෂාව කරගෙන ඉගැන්වීමට සැලැස්වීමයි හොඳ.මේ ප්‍රදේශවල තරුණ තරුණියන්ගේ කුසලතා සංස්කෘතික කලා හා වෙනත් කුසලතා අගයමින් එම කටයුතු දිරිමත් කිරීමට පියවර ගැනීමත් වැදගත් වෙනවා. අලුත් ලොවට දැනුම එකතු කර දෙන පරිගණක තාක්ෂණ දැනුම ද මෙහි තරුණ තරුණියන්ට ලබා දිය යුතුය.මෙවැනි කළ යුතු කාර්යයන් රැසක් වෙනුවෙන් රජය ඉදිරිපත් වෙනවා සේම රාජ්‍ය නොවන සංවිධාන ද රජයේ පාලනයක් ඇතිව කටයුතු කළ යුතුය.මහාචාර්ය රජිව් විජේසිංහ මහතා කොමිසම ඉදිරියේ අතීතය මතක් කළේ මෙසේය. අගමැති රනිල් වික්‍රමසිංහ මහතාගේ ලේකම්වරයා ලෙස කටයුතු කළ බ්‍රැඩ්මන් වීරකෝන් මහතා කොටින්ට ආධාර දෙන රටවලින් අරමුදල් ගන්න උදව් කළා. එක්සත් ජාතීන්ගේ ළමා අරමුදලෙන් ද කොටි ව්‍යාපෘති සඳහා ඩොලර් දශලක්ෂයක මුදලක් ලබා දුන්නා.එක්සත් ජාතීන්ගේ ඇතැම් නිලධාරීන් හා කොටින්ට ආධාර කළ පිරිස් කොටින්ට විරුද්ධව ශ්‍රී ලංකාව කළ යුද්ධය දිග්ගැසීමට කටයුතු කළා.එක්සත් ජාතික පෙරමුණු ආණ්ඩුවේ පාලන කාලයේ අවසානයේත් 2003 දෙසැම්බර් මාසයේ පමණ එල්ටීටීඊයට ආධාර මුදල් ගන්න ඉඩ දුන්නා. එවකට ජනාධිපතිනියව සිටි චන්ද්‍රිකා මහත්මිය එම පාලනය 2004 පෙබරවාරි මස විසුරුවා අලුත් මැතිවරණයකට ගියා.එවකට එල්ටීටීඊය සමඟ කෙරුණු ගනුදෙනු බොහොමයක් එම කාලයේ අගමැති ලේකම් පදවිය හෙබවූ බ්‍රැඩ්මන් වීරකෝන් මහතා මෙහෙයවූයේ.එක්සත් ජාතීන්ගේ සංවර්ධන අරමුදල හා නෝර්වේ රාජ්‍ය කියා සිටියේ තමන් කොටින්ට අරමුදල් ලබා දුන්නේ එවකට තිබු එජාප පෙරමුණු ආණ්ඩුවේ අනුදැනුම ඇතිව බවයි. මෙම අරමුදල් රජය සහ ආධාර දෙන ආයතන කුමන කරුණු සඳහා යොදාගන්නේ දැයි සොයා බැලිය යුතු නමුත් එල්ටීටීඊයට තමන්ට කැමැති පරිදි එම මුදල් යොදාගන්න අවස්ථාව ලැබුණා.යුනිසෙෆ් සංවිධානය ළමා සොල්දාදුවන් පුනරුත්ථාපන කටයුතු සඳහා කොටින්ට ඩොලර් දසලක්ෂයක මුදලක් දුන්නා. අන්තර්ජාතික ප්‍රජාවේ කොටසක් එල්ටීටීඊය වෙනස් වී ඇතැයි සිතුවත් එල්ටීටීඊ ව්‍යාපෘතිවලට මේ අන්තර්ජාතික අරමුදල් ලැබෙන අතරේ තම සුපුරුදු විනාශකාරී ක්‍රියාදාමයේම නිරත වුණා.2007 දක්වා යුනිසෙෆ් සංවිධානයේ ප්‍රධානත්වය ඉසිලු ජෝනා වැන් ජර්පස් අවුරුදු 17 ට අඩු සියලු ළමා සොල්දාදුවන් ඉක්මනින් නිදහස් කරනු ඇතැයි කියා සිටියා. මෙය කොටින් ඊට අවුරුදු පහකට කලින් දුන් පොරොන්දුවක් බව පෙන්වා දුන් විට ඇය කියා සිටියේ ඔවුන් උත්සාහ කරාවි එල්ටීටීඊය මේ අවස්ථාවේ මේ පොරොන්දුව ඉටුකරනු ඇති බවයි. එල්ටීටීඊය රාජ්‍ය නොවන සංවිධානවල සාමාජිකයන්ගේ පවුල්වල අය තුවක්කු පෙන්වා පැහැරගෙන යන විටත් එක්සත් ජාතීන්ගේ සංවිධානය කොටින්ගේ එවැනි ක්‍රියා හෙළා දැකීමට අසමත් වුණ නිසා තත්ත්වය තවත් නරක අතට හැරුණා. වික්‍රමසිංහ මහතාගේ උපදේශකයන්ව සිටි බ්‍රැඩ්මන් වීරකෝන් මහතා වැනි අය ගෙනගිය ක්‍රියාකලාපය නිසා එල්ටීටීඊයට අරමුදල් ලැබීම නිසා ඔවුන්ගේ ප්‍රතිරූපය තවත් ගොඩ නඟා ගැනීමට හැකිවුණා.එල්ටීටීඊ සාම මහලේකම් කාර්යාල ව්‍යාපෘති සඳහා අරමුදල් ලබාදීම ගැන එක්සත් ජාතීන්ගේ සංවර්ධන අරමුදලේ ප්‍රධානියාගෙන් හා නෝර්වේ තානාපති හෙට්ට්‍රන් මහතාගෙන් විමසු අවස්ථාවේ කීවේ එය සිදුවූයේ රජයේ අනුමැතිය ඇතිව බවයි. ලබාදුන් මුදල්වලින් එල්ටීටීඊය කුමක් කළේ ද යන්න ගැන විමසීමක් කළේ නැත. ලබා දුන් උපකරණ හා මුදල් යොදාගෙන එල්ටීටීඊ මරාගෙන මැරෙන බෝම්බ කරුවන් සූදානම් කරන්නට ඇත.මහින්ද රාජපක්ෂ මහතා ජනාධිපති ධුරයට පත්වීමෙන් පසු සාකච්ඡා අසාර්ථක වූ අතර ත්‍රස්තවාදය සම්බන්ධයෙන් දැඩි පිළිවෙතක් අනුගමනය කිරීම නිසා එහි වරදක් ඇතැයි එක්සත් ජාතීන්ගේ ඇතැම් නිලධාරීන් ද සිතන්නට ඇත.එක්සත් ජාතීන් හා අනෙකුත් අන්තර්ජාතික පාර්ශ්ව එල්්ටීටීඊයට බලපෑම් කරන පිළිවෙතකට ගියේ නම් තත්ත්වය වෙනස් වන්නට ද ඉඩ තිබුණි.මේ පිළිබඳ එක්සත් ජාතීන්ගේ නිලධාරීන්ට පෙන්වා දුන්විට ඔවුන් නිශ්ශබ්ද වුණා. එල්ටීටීඊය ළමා සොල්දාදුවන් බඳවා ගැනීම ගැන එක්සත් ජාතීන්ගේ වාර්තාවල සඳහන් කරන්නට ඇතැයි එම සංවිධාන නියෝජිත නීල් බුන් පෙන්වා දුන් විට එම සඳහන් වුණ ස්ථානය ගැන ප්‍රශ්න කළ විට ඔහුට එය පෙන්වන්න බැරිවුණා. එය රහස් වාර්තාවක අඩංගු වන්නට ඇතැයි ඔහු කිව්වා.හිටපු ප්‍රධාන සන්ධාන නිලධාරිනියක් සහ තානාපතිවරියක් ලෙස සේවය කළ මානෙල් අබේසේකර මහත්මිය කොමිසම හමුවේ සඳහන් කර සිටියේ යුද්ධයෙන් පසුව උතුරු නැඟෙනහිර සඳහා රජය සිදුකර ගෙන යන වැඩ සටහන් නිසියාකාරව ජාත්‍යන්තරය වෙත ප්‍රචාරය වීම අවශ්‍ය බවය.උතුරේ ජනතාව නැවත පදිංචි කිරීම, පුනරුත්ථාපන කටයුතු, සංවර්ධන කටයුතු ඇතුළු විවිධ වැඩ සටහන් රැසක් එහි ක්‍රියාත්මක කිරිම රජය දැන් සිදු කරගෙන ගිය ද විවිධ පාර්ශ්වයන් ජාත්‍යන්තරයට මේ පිළිබඳව විවිධ කරුණු හා මත පළ කරමින් ප්‍රතිරූප මවා පෙන්වනවා.විදෙස් රටවල් මෙහිදී මතු කරන ප්‍රශ්නවලට ඒ අවස්ථාවේදීම පිළිතුරු ලබාදීම අවශ්‍යය. මෙවැනි ක්‍රමවේදයක් නිසියාකාරව සැකසීම අවශ්‍යයි. ජාත්‍යන්තරයට රජයේ එකම හඬක් මේ අවස්ථාවේදී යා යුතුය. දැනුවත් වීම් සිදු කළ යුතුය. මේ සඳහා නිසි ආකාරයෙන් කරුණු ඉදිරිපත් කළ හැකි පිරිසක් ඒ සඳහා සිටීම වැදගත්.යහපතට සිදු කරන දේ වැරැදි විදියට පෙන්වමින් විවිධ ප්‍රතිරූප මවමින් රටට අයහපත් ප්‍රතිචාරවලට පිළිතුරු දීමට මෙවැනි යාන්ත්‍රණයක අවශ්‍යතාවය මානෙල් අබේසේකර මහත්මිය මෙහිදී පෙන්වා දුන්නාය.මෙරට වෙසෙන සියලු ජනතාව ශ්‍රී ලාංකික ජනතාව ලෙස සැලකීම අවශ්‍යය. එවැනි පිළිගැනීමකට සැලකීමකට සියලු ජනතාව ලක්කිරීම ජනවර්ග අර්බුද මතුවට ඇති නොවීමට හේතුවක් වනු ඇතැයි කලක් සාම මහ ලේකම් කාර්යාලයේ හිටපු ප්‍රධානි එක්සත් ජාතීන්ගේ සංවිධානයේ මෙන්ම තානාපති සේවාවේ ද ක්‍රියා කළ ජයන්ත ධනපාල මහතා කොමිසම ඉදිරියේ පැවසීය.ඉකුත් බදාදා (25) හෙතෙම මේ කොමිසම හමුවේ සාක්කි දෙමින් එල්ටීටීඊය බිහිවීමට හේතු වශයෙන් ඔහු දැක්වූයේ දෙමළ ජනතාව සුළු කොට තැකීම හා නොසලකා හැරීමය. මේ නිසා ඔවුන් තම ජනතාව වෙනුවෙන් පෙනී සිටින්නට ක්‍රියා කරන බව නිතර පවසා සිටියා. ඒ නිසා නැවත මෙබඳු තත්ත්වයක් ඇති කර නොගැනීමටත් මේ රටේ ජනතාව සුළුතරයක් හෝ බහුතරයක් වශයෙන් සැලකීමට වඩා සියලු දෙනා ශ්‍රී ලාංකික ජනතාව ලෙස සලකා ක්‍රියා කිරීම අවශ්‍යයි.සියල්ල සිදුවිය යුත්තේ සහයෝගයෙන් සිංහල දරුවන්ට දෙමළත්, දෙමළ දරුවන්ට සිංහලත් ඉගැන්වීමට කතා කිරීමට පරිසරයක් අප නිර්මාණය කළ යුතුයි.දිගුකාලීනව ත්‍රස්තවාදයට මුහුණපාන්න සිදුවුණේ ද මීට පෙර පැවැති රජයන් අනුගමනය කළ වැරදි තීන්දු තීරණයන් නිසාය. අපි යුද්ධයක පැටලී සිටි අතර ජාත්‍යන්තරයේ අපකීර්තියට ද අප රට ලක්විය.අපේ හමුදාව මානුෂික මෙහෙයුම් සිදු කෙළේ විනයගරුකව සිවිල් ජනතාව ද ආරක්ෂා කරගනිමින් ලෝකයේ කුරිරුතම සංවිධානයක් ලෙස ප්‍රකටව සිටි එල්ටීටීඊය සමඟ ගැටෙමින් එය පරාජය කිරීමට ශ්‍රී ලංකා හමුදාව සමත්වුව ද ජගත් සංවිධානය ඇතුළු තවත් අන්තර්ජාතික සංවිධාන එල්ටීටීඊයත් අපේ හමුදාවත් එක මට්ටමට සලකන්නටත් ක්‍රියා කළා. අපේ හමුදාව සියලු නීතිරීතින් මානව අයිතිවාසිකම් ද සිවිල් ජනතාව ද ආරක්ෂා කර ගනිමින් යුද්ධය සිදු කරද්දී එල්ටීටීඊය මිනිස් බෝම්බ යොදා ජනතාව ඝාතනයට ලක් කෙළේ හිත්පිත් නැතිවයි.ශ්‍රී ලංකා හමුදාව එල්ටීටීඊයට එරෙහිව මානුෂික මෙහෙයුම් සිදු කෙළේ හානි අවම කර ගනිමින් සිවිල් ජනතාව ආරක්ෂා කර ගැනීමත් හමුදාවේ ප්‍රධාන වගකීමක් වුණා. ලක්ෂ තුනක පමණ ජනතාවක් මෙයින් පීඩාවට පත් වුවද ආරක්ෂක හමුදාව එම ජනතාවගේ ආරක්ෂාව තහවුරු කරමින් ඔවුන් රැක බලා ගනිමින් ද අවශ්‍ය සැපයුම් හා සහනයන් ලබා දෙමින් කටයුතු සිදු කළා. යුද්ධය දැන් අවසන්. ත්‍රස්තවාදයට උඩගෙඩි නොදී එයට නැවත හිස එසවීමට අනුබල නොදීම ද අන්තර්ජාතික ප්‍රජාවගෙන් සිදුවිය යුතුය. සහයෝගය දීම අනුබල දීමට වඩා තම තමන්ගේ රටවලින් ද ත්‍රස්තවාදයට එරෙහිව නීතිරීති සකසා ක්‍රියාත්මක කිරීමට වග බලා ගැනීම ද වැදගත් කරුණු ලෙස මතක් කර දෙමි.ජයන්ත ධනපාල මහතා මෙසේ ද කීය.අන්තර්ජාතික මානුෂික නීති රාජ්‍යයන් සහ ත්‍රස්තවාදී කණ්ඩායම් අතර ගැටුම්වලට අදාළ කර නොගත යුතුයි.හමුදාවක් මරාගෙන මැරෙන්නන් යොදාගන්නා ත්‍රස්තවාදී කණ්ඩායමකට විරුද්ධව සටන් කිරීමේදී අන්තර්ජාතික නීති අනුව කටයුතුª කරන්න බැහැ. මේ ත්‍රස්තවාදීන් ළමා සොල්දාදුවන් යොදාගන්නවා වගේම සිවිල් වැසියන් තම ආරක්ෂාව සඳහා මිනිස් පළිහක් ලෙස ද යොදා ගන්නවා.යුද නීති හා අන්තර්ජාතික මානුෂික අයිතිවාසිකම් නීති හදා තිබෙන්නේ යුද කරන පාර්ශ්ව රාජ්‍යවල සාම්ප්‍රදායික හමුදා ලෙස හිතලයි. ලංකාව පැත්තෙන් ගත්තොත් එල්.ටී.ටී.ඊ.ය මේ නීති හා මූලධර්ම සම්පූර්ණයෙන් ම නොසලකා හැරියා.ත්‍රස්තවාදය කිසිසේත් සාධාරණීකරණය කළ නොහැකියි.මේ පශ්චාත් යුද සමයේ ශ්‍රී ලංකාව අන්තර්ජාතික ප්‍රජාව සමඟ ත්‍රස්තවාදය මැඬපැවැත්වීමට ගත් පියවර ගැන සාකච්ඡාවක් ඇරඹිය යුතුයි. සම්ප්‍රදායික හමුදාවක් එල්.ටී.ටී.ඊ.ය වැනි ත්‍රස්තවාදී සංවිධානයක් සමඟ සටන් කිරීම්දී ඔවුන් සාම්ප්‍රදායික හමුදාවක් මෙන් ප්‍රතික්‍රියා දක්වනු ඇතැයි බලාපොරොත්තු විය නොහැකියි.ශ්‍රී ලංකාව ත්‍රස්තවාදයට විරුද්ධව සටන් කරන රටවල් සමඟ ද සාකච්ඡා පැවැත්විය යුතුය. ජගත් ප්‍රජාව නඟා ඇති මානුෂික අයිතිවාසිකම් ප්‍රශ්න ගැන රජය පිළිතුරු දිය යුතුයි.ත්‍රස්තවාදයට අනුග්‍රහය දක්වන හා අනෙක් රටවලට විරුද්ධව ත්‍රස්තවාදීන් මෙහෙයවන රටවල් ද අන්තර්ජාතික ප්‍රජාවට වගකිව යුතුයි. ත්‍රස්තවාදට අනුග්‍රහය දක්වන රටවල් එයින් උදාවන තත්ත්වයන්ට ද වගකිව යුතුයි. එල්.ටී.ටී.ඊ.යට අරමුදල් ලබාගැනීමට පහසුකම් සපයන්නන් ද ඒ හා සමානවම ශ්‍රී ලංකාවේ ත්‍රස්තවාදය නිසා ඇතිවුණ තත්ත්වයන් ගැන වගකිව යුතුයි.ශ්‍රී ලංකා හමුදාවට ඉතාම දුෂ්කර තත්ත්වයන් යටතේ සටන් කරන්න සිදුවුණා. ත්‍රස්තවාදීන් සිවිල් වැසියන් මිනිස් පළිහක් ලෙස යොදා ගනිමින් සිටියදීත් යුද්ධයේ අවසන් පියවරේදී සිවිල් වැසියන්ට අවම හානි වන ලෙස යුද්ධය නිමා කිරීම ගැන හමුදාවට ප්‍රශංසා කළ යුතුයි. යුද්ධයට මැදිවුණ ලක්ෂ තුනක සිවිල් වැසියන්ගේ ජීවිත රැකගනිමින් යුද්ධය අවසානයකට ගෙන ඒමට හමුදාව සමත්වීම අගය කළ යුතුයි. එල්.ටී.ටී.ඊ.ය විනාශ කර ඇති මේ අවස්ථාවේ රජය විවිධ අනවසර පුද්ගලයන් අත ඇති අවි සොයා ගැනීමට කටයුතු කළ යුතුයි. පෞද්ගලික අවිගත් කණ්ඩායම් මෙන්ම දේශපාලකයන් මෙහෙයවන අවිගත් කණ්ඩායම් ද තිබෙනවා. පසුගිය වසරේ මැයි මාසයේ ත්‍රස්තවාදය නිමාවීමත් සමඟ මතට තිත වැඩපිළිවෙළ අනුව යමින් මෙම අනවසර අවි අත්අඩංගුවට ගැනීමට ද අවස්ථාව ලැබුණා. මේ පශ්චාත් ත්‍රස්තවාදී යුගයේ එම වැඩපිළිවෙළට ප්‍රමුඛත්වය දිය යුතුයි.පොලීසියට දෙමළ කතා කරන තරුණයන් බඳවා ගැනීමට ගත් පියවර හොඳ පියවරක්. ඔවුන්ට හමුදාවන්ට බැඳීමට ද අවස්ථාව දිය යුතුයි.යුද්ධයේදී පීඩාවට පත්වූ ජනතාවට අවශ්‍ය කරන්නේ සමානත්වය හා ඔවුන්ගේ මූලික අයිතිවාසිකම් රජය විසින් ආරක්ෂා කරදීම යැයි ද කොමිසමේ සභාපති හිටපු නීතිපති සී.ආර්.ද සිල්වා මහතා සඳහන් කළේය.වැඩිපුරම කතාකරන ව්‍යවස්ථා සංශෝධන ඔවුන්ගේ ඔළුවේ තිබෙන අවසාන කරුණ යැයි ද සභාපතිවරයා අවධාරණය කළේය.කොමිසමේ සභාපති සී. ආර්. ද සිල්වා මහතා මේ අවස්ථාවේ කීවේ කොමිසමේ සාමාජිකයන් වව්නියාව හා ඒ යාබද ප්‍රදේශවල කළ සංචාරයකදී එම ජනතාව සමඟ අදහස් හුවමාරු කර ගැනීමට හැකිවූ බවයි. එම ජනතාව ව්‍යවස්ථා සංශෝධන ගැන හෝ දෙවැනි සභාවක් ගැන හෝ විධායක ජනාධිපති ධූරය ගැන කතා නොකරන බවද සිල්වා මහතා කීය.වටමේස සාකච්ඡාවලදී සකස් කෙරුණ වාර්තාව ඉදිරිපත් කරන්නැයි ඉල්ලා සිටි ජයන්ත ධනපාල මහතා කොමිසම තම නිර්දේශ ඉදිරිපත් කරන තුරු ව්‍යවස්ථා සංශෝධන ගෙන ඒම ප්‍රමාද කළ යුතු නැතැයි ද කීය.මුදල් කොමිසමේ හිටපු සභාපතිවරයෙකු වන අශෝක ගුණවර්ධන මහතා ද මෙදින කොමිසම ඉදිරියේ සාක්කි ලබාදුන්නේය.කොමිසම යළි රැස්වන්නේ ලබන 3 වැනිදා පස්වරු 2ටය. මෙහිදී ඇමැති ඩගලස් දේවානන්දා මහතා සහ එම්.අයි.එම්.මොහිදීන් යන මහත්වරු සාක්කි දීමට නියමිතය.සරත් පෙරේරාසුනිල් දයා අල්විස්අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008295</link>
    <topic>සාහිත්‍යවේදින් රැසකට සම්මාන දෙන ගොඩගේ සාහිත්‍ය සම්මාන උළෙල 02 දා</topic>
    <author>සුමුදු චතුරාණි ජයවර්ධන</author>
    <content>දොළොස් වැනි වරටත් සංවිධානය කරනු ලබන ගොඩගේ ජාතික සාහිත්‍ය සම්මාන උළෙල සැප්තැම්බර් 02 වැනිදා පස්වරු 3.00 ට සංස්කෘතික කටයුතු හා ජාතික උරුමයන් පිළිබඳ ඇමැතිනී පවිත්‍රාදේවි වන්නිආරච්චි මහත්මියගේ ප්‍රධානත්වයෙන් කොළඹ 7, ආනන්ද කුමාරස්වාමි මාවතේ, මහවැලි කේන්ද්‍රීය ශ්‍රවණාගාරයේදී පැවැත්වීමට කටයුතු යොදා තිබේ.මෙවර ගොඩගේ ජාතික සාහිත්‍ය සම්මාන උළෙලේ විශේෂත්වය වන්නේ සිංහල, දෙමළ, ඉංගී‍්‍රසි භාෂා තුනෙන්ම පළ වූ කෘති සඳහා සම්මාන හා මුදල් ත්‍යාග පිරිනැමීමයි.ඒ අනුව ඉකුත් වසරේ පළවූ නවකතා, කෙටිකතා, පද්‍ය හා යොවුන් සාහිත්‍ය කෘති සඳහා සම්මාන පිරිනැමෙන අතර හොඳම නවකතාව සඳහා රුපියල් පනස්දහසක මුදලක් ද සෙසු නිර්මාණ සඳහා රුපියල් විසිපන්දහස බැගින් ද ප්‍රදානය කෙරේ. මීට අමතරව පිළිවෙළින් සිංහල, දෙමළ හා ඉංගී‍්‍රසි සාහිත්‍ය ක්‍ෂේත්‍ර නියෝජනය වන පරිද්දෙන් මහාචාර්ය ආරිය රාජකරුණා, මහාචාර්ය කේ. සිවතම්බි හා පුණ්‍යකාන්ති විජේනායක යන විද්වතුන් “දිවිමන් ප්‍රණාම” සම්මානයෙන් පිදුම් ලැබීමට ද නියමිතය.මෙහිදී සම්මාන සඳහා අවසන් වටයට නිර්දේශිත නවකතා වන්නේ කරුණාදාස සූරියආරච්චි ලියූ ‘කළු දෝංකාරය’, සුමිත්‍රා රාහුබද්ධ ලියූ ‘කන්දක් සේමා’, උපාලි උභයසේකර ලියූ ‘2026 මහල්ලා’, රූපා ශි‍්‍රයාණි ඒකනායක ලියූ ‘දුටිමි නෙතින් කසුප් නිරින්දේ’ හා මහින්ද රත්නායක ලියූ ‘වලා යටින් මිහිමඬලට හිරු පායා’ යන කෘති පහයි.හොඳම කෙටිකතා සංග්‍රහය වෙනුවෙන් නිර්දේශිත කෘති වන්නේ සුමන දයානන්ද ලියූ ‘නිරාවරණය’, ලක්‍ෂමන් කොඩිතුවක්කු ලියූ ‘පරිමේශ්වරී හා වෙනම රටක්’, සරත් විජේසූරිය ලියූ ‘මට දැන් බයයි’, මලික් තුසිත ගුණරත්න ලියූ ‘රත්තරං දත, කැත්ලීන් ජයවර්ධන ලියූ ‘රූපාන්තරණය’, රුවන් එම්. ජයතුංග ලියූ ‘සැන්ටා බාබරාහි යාචකයා’, පද්මිණී ශි‍්‍රයාණි පෙරේරා ලියූ ‘සිහිනෙන් ගෑ සුවඳක්’ යන කෘති හතයි. හොඳම කාව්‍ය සංග්‍රහය වෙනුවෙන් රෝහණ පොතුලියද්දගේ ‘අහස හැඩි වී ඇත’, තිස්ස නිහාල් වික්‍රමසිංහගේ ‘ද්‍රෝහියාගේ බිරිය’, සුනිල් ගෝවින්නගේ ගේ ‘මතක මාවත’, නන්දන වීරසිංහගේ ‘රැය කරා ගමන’, ලක්‍ෂාන්ත අතුකෝරලගේ ‘වැසි ඉසෙන ඉසවු’ උපුල් සේනාධිරිගේ ගේ ‘සියොතුනට එනු පිණිස’ කෘති නිර්දේශ වී තිබේ.හොඳම යොවුන් කතාවට හිමි සම්මානය සඳහා සුමනදාස නන්දසේන ගේ Qකොංගෝ වනාන්තරයේ මිනී කන්නවුන්ට අසුවී බේරුණු සිංහලයා’, චමිලා ආරියරත්නගේ ‘මහතලා හටනේ අතුරු කතාවක්’, රංජිත් ධර්මකීර්තිගේ ‘සොරනැව බිලි වූ සුනාමිය’ යන කෘති ත්‍රිත්වය නිර්දේශ වී තිබේ.මීට අමතරව ශ්‍රී ලාංකේය ජනශ්‍ර‍්‍රැති සාහිත්‍යයට කළ සේවය වෙනුවෙන් කේ.බී. පොඩිඅප්පුහාමි මහතාට විශේෂ සම්මානයක් පිරිනැමීමට නියමිත අතර, ප්‍රශස්ත මට්ටමේ නිර්මාණ බිහිකළ අංකුර කලාකරුවනට ද සහතිකපත් හා ත්‍යාග පිරිනැමීමට කටයුතු යොදා තිබේ.මෙවර ගොඩගේ ජාතික සාහිත්‍ය සම්මාන උලෙලේ මුලසුන හොබවනු ලබන්නේ ජාතික අධ්‍යාපන කොමිසමේ සභාපති කලාසූරි සම්මානිත මහාචාර්ය ඒ.වී. සුරවීරයන් වන අතර ආරාධිත දේශනය මාධ්‍යවේදී මාලින්ද සෙනවිරත්න මහතා විසින් පවත්වනු ලබයි.සුමුදු චතුරාණි ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008296</link>
    <topic>සිරකරුවන් විනාශ නොවන ආකාරයට දඬුවම් ලබා දිය යුතුයි</topic>
    <author>සංවාද සටහන සුමේධා නවරත්න</author>
    <content>පුනරුත්ථාපන හා බන්ධනාගාර ප්‍රතිසංස්කරණ ඇමැතිඩිව් ගුණසේකරඔබේ අමාත්‍යංශය මුහුණ දෙන ප්‍රධාන ගැටලුව බන්ධනාගාර තදබදය. කොහොමද මේ ගැටලුවට විසඳුම් සොයන්නෙ?ඇත්තටම අපේ ප්‍රධාන ප්‍රශ්නය ඔය කියන බන්ධනාගාර තදබදය තමයි. සිරකරුවන් එකොළොස්දහසකට ඉන්න තිබෙන ඉඩ ප්‍රමාණයක සිරකරුවන් තිස්දහසත් තිස්පන්දහසත් අතර ප්‍රමාණයක් ඉන්නවා. නිදහසින් පසුව බන්ධනාගාර සම්බන්ධයෙන් පත් කළ හැම කොමිෂන් සභා වාර්තාවක්ම මේ ගැන සටහන් කරලා තියෙනවා. ඒත් තවම මේ ගැටලුව විසඳිලා නැහැ.ඇයි මේ තරම් විශාල තදබදයක් ඇතිවී තිබෙන්නෙ?හේතු කීපයක් තිබෙනවා. ඇප මුදල් ගෙවා ගන්න බැරි පිරිස මේ ගැටලුවට ප්‍රධාන හේතුවක්. රුපියල් එක්දහස් පන්සීයක්, දෙදාහක් ගෙවා ගන්න නැතිව සිරකරුවන් හත්අටදාහක් බන්ධනාගාර ඇතුළෙ ඉන්නවා. ඔවුන් එක් අයකුගේ එක්දහස් පන්සීය වෙනුවට රජය මාසයකට පමණක් රුපියල් අටදහසක් වැය කරනවා. වියදමට අමතරව තදබදයත් වැඩිවෙනවා.ඒ වගේම වරදකරු බවට ඔප්පු නොවූ රිමාන්ඩ් සැකකරුවන් රඳවන්නෙ මේ බන්ධනාගාරවලමයි. තදබදය ඇති වීමට ඒකත් හේතුවක්. මේ පිරිසෙන් සීයට හතළිහක්ම රිමාන්ඩ් බන්ධනාගාර ගත වූ අය. සමහරු අවුරුදු දහය දොළහ සැකකරුවන් ලෙසෙම බන්ධනාගාරගතව සිටිනවා.එවැනි දීර්ඝ කාලයක් සැකකරුවකු ලෙසම බන්ධනාගාරගත වී සිටීම ඛේදනීය තත්ත්වයක්. ඇතැම්විට ඔහු නිවැරැදිකරු නම් තත්ත්වය වඩාත් බරපතළයි. ඇයි මේ වෙනුවෙන් පියවරක් නොගන්නෙ?මේ තත්ත්වයට විසඳුම් අපේ අමාත්‍යංශයට පමණක් සෙවිය නොහැකියි. ඒ සඳහා පොලිසියෙ වගේම අධිකරණයේ සහයෝගයත් අත්‍යවශ්‍යයි.බන්ධනාගාර තදබදය වගේම මෙවැනි ගැටලු ගැනත් අපි විසඳුම් සොයමින් සිටිනවා. මේ රටේ හරක් බේරා ගන්නත් සංවිධාන තිබෙනවා. මේ ගැනත් ජනතාව දැනුම්වත් කළොත් විශේෂයෙන් ම ඇප ගෙවා ගන්න බැරි අය වෙනුවෙන් ඇප ගෙවන සංවිධාන බිහිකරගන්න පුළුවන්.මේ ගැන ජනතාව දැනුම්වත් කරන වැඩපිළිවෙළක් තියෙනවද?ඔව්. අපි ඉදිරියේදී මේ ගැන ජනතාව දැනුම්වත් කරනවා. පාර්ලිමේන්තු මන්ත්‍රීනි මාලිනී ෆොන්සේකා මහත්මිය පවා මේ වෙනුවෙන් අපිට උපකාර කරන්න සූදානම්.හොඳයි. අපි මුල් ප්‍රශ්නයට යළිත් එමු. බන්ධනාගාර තදබදය අඩුකිරීමට ඔබ ගෙන ඇති පියවර කුමක්ද?ඇතැම් විසඳුම් ක්‍රියාත්මක වෙනවා. තවත් විසඳුම් යෝජනා කීපයක් සාකච්ඡා මට්ටමේ තිබෙනවා.ක්‍රියාත්මක විසඳුම් මොනවාද?අපේ අමාත්‍යංශය යටතේ තිබෙන ප්‍රජා සාධක දෙපාර්තමේන්තුව යටතේ එක් වැඩපිළිවෙළක් ක්‍රියාත්මක වෙනවා. එහිදී සුළු වැරැදිවලට දඬුවම් ලබන චූදිතයො කැමති නම් රජයේ ආයතනයක පමණක් පැය පනහේ සිට පැය තුන්සිය දක්වා කාලයක් ප්‍රජා සේවයේ යෙදෙන්න පුළුවන්. හැබැයි මේ සේවයට එකතු වෙන්න හැකියාව ඇත්තෙ වසර දෙකකට අඩු සිර දඬුවමක් නියම වූවන්ට විතරයි. මේ ක්‍රමය සාර්ථක වී තිබෙනවා. මොකද ඔවුන් ප්‍රජා සේවයට එන්නෙ නිවසේ සිටමයි.2008 වසරේ දහඅටදාහක් මේ ප්‍රජා සේවයේ නියුතු වුණා. ඒ පිරිසෙන් නැවත සිරගත වුණේ සීයට දහයක් වගේ පිරිසක්. ඉතිරි පිරිස යහපත් මාර්ගයට ඇවිත් තිබෙනවා.ඒ හැරුණාම රිමාන්ඩ් සිරකරුවන් වෙනම රැඳවීමත් අවශ්‍යයි.මේ සියල්ල ඔබගේ යෝජනා පමණයි. මේ යෝජනා ක්‍රියාත්මක වෙන්නෙ කොහොමද?කෙටි හා දීර්ඝ කාලීන යෝජනා විසඳුම් මොනවද යන්න සෙවීමට කමිටුවක් පත්කරලා තියෙනවා. කොමිෂන් සභා නම් පත්කරන්නෙ නැහැ. මොකද නිදහසෙන් පසුව ඉදිරිපත් කළ කොමිෂන් වාර්තා කීපයක්ම තිබෙනවා. ඒවා අදටත් වලංගුයි. මේ සියල්ල සලකා බැලීමෙන් පසුවයි නිගමන හා ක්‍රියාකාරිත්වයන්ට එළැඹිය හැකි වන්නෙඔබ මීට සති කීපයකට පෙර එළිමහන් සිර කඳවුරු ගැන කථා කලා. ඒ වැඩපිළිවෙළේ ප්‍රගතිය කොහොමද?ඒවා ඉක්මනින් ක්‍රියාත්මක කළ හැකි වැඩපිළිවෙළ නොවෙයිනෙ. ඒ සඳහා අධික මුදලක් අවශ්‍ය වෙනවා. ඇත්තටම මේ වැඩ පිළිවෙළ දීර්ඝ කාලීන එකක්. ක්ෂණිකව විසඳුම් සොයන්න බැහැ.ඒ කියන්නෙ අමාත්‍යංශයෙ ප්‍රධාන ගැටලුවට විසඳුමක් පේනතෙක් මානයක නැහැ?අවුරුදු හැටක් තිස්සෙ තිබුණ ගැටලුවකට ක්ෂණික විසඳුම් සොයන්න මට බැහැ. ඒත් හැකි හැම දේම කරනවා.හොඳයි බන්ධනාගාරගත ඇතැම් සිරකරුවන් රාත්‍රියේදී එළියට ගොස් මිනීමරා ආපසු බන්ධනාගාරගත වෙන තත්ත්වයක් ඇති බවට විනිසුරුවරයන් ම කරුණු හෙළි කර තිබෙනවා. මේ තත්ත්වය අතිභයානකයි. මේ සඳහා ගන්නා පියවර කුමක්ද?මේ තත්ත්වය ඇතිවීමට හේතුව දූෂිත නිලධාරීන් සිටීමයි. ඉතා සුළුතරයක් හැරුණාම බන්ධනාගාර නිලධාරීන් මුළුමනින්ම දූෂිතයි. බන්ධනාගාර ඇතුළත මෙවැනි තත්ත්වයක් ඇතිවීම ගැන නිලධාරීන් වගකිව යුතුයි. මේ තත්ත්වයන් පාලනය කිරීමට උත්සාහ කළ කොමසාරිස්වරුන්ට පවා වැඩිකල් ඉන්න ලැබුණෙ නැහැ.එහෙත් මේ නිර්මාණය වන්නේ විශාල සමාජ අර්බුදයක්. බන්ධනාගාර ඇතුළත සිට මිනීමරන, දිනකට රුපියල් ලක්ෂයක් පමණ එහා මෙහා වන සූදු පිටි පැවැතීම වැනි දේවල් අනිවාර්යයෙන්ම වැළැක්විය යුතුයි නේද?මේ සියල්ල සිදුවන්නෙ දූෂිත නිලධාරීන් නිසා.ඔවුන් නිවැරැදි කිරීමට හෝ පාලනය කිරීමට පියවරක් නැද්ද? ඔවුන්ගෙ තනතුරු නිල නාමයන් පමණක් වෙනස් කිරීමෙන් මේ අර්බුදය විසඳිය හැකිද?තනතුරු නාමයේ සිටම වෙනසක් ඇතිකළ යුතුයි. විශේෂයෙන්ම මේ නිලධාරීන්ගෙ ආකල්ප වෙනස් කළ යුතුයි. ඔවුන්ගේ පමණක් නොවෙයි මුළු සමාජයම මේ සිරකරුවන් දෙස බලන ආකාරය වෙනස් කළ යුතුයි. මේ සියලු දෙනා හිතන්නෙ සිරකරුවා දඬුවම් විඳීමට පමණක් බන්ධනාගාරගත කර ඇති බවයි. පුනරුත්ථාපනයක් ගැන ඔවුන් සිතන්නෙ නැහැ. මෙවැනි නිලධාරීන් නිසා තමයි බන්ධනාගාරය ඇතුළත අපරාධ සංස්කෘතියක් බිහිවී තිබෙන්නෙ.මේ රටේ වසර තිහක් තිස්සෙ ඉතිහාසගත වූ ලෝකයේ භයානකම ත්‍රස්තවාදී නායකයා හා සංවිධානය විනාශ කළේ වත්මන් දේශපාලන නායකත්වයයි. දැන් රජයේ නිලධාරීන් නිවැරැදි මාවතට ගැනීමේ වැඩපිළිවෙළක් අරඹන්න පුළුවන් නේද?ඇත්තටම ජනාධිපතිතුමා මේ අමාත්‍යංශය නම් කළේ බන්ධනාගාර කටයුතු යනුවෙන් නොවෙයි. පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය යනුවෙනුයි එතුමා මෙය නම් කර තිබෙන්නෙ. ඒ කියන්නෙ මේ අමාත්‍යංශය අනිවාර්යයෙන්ම ප්‍රතිසංස්කරණය, පුනරුත්ථාපනය කළ යුතු අමාත්‍යංශයක් ලෙසයි එතුමා මේ අමාත්‍යංශය මට බාරදීලා තියෙන්නෙ.ජයවර්ධනපුර විශ්වවිද්‍යාලය පසුගිය දවසක බන්ධනාගාර පිළිබඳ පර්යේෂණයක් කර තිබුණා. එහිදී සිරකරුවන් පවසා තිබුණේ බන්ධනාගාර යනු සුපර් මා’ර්’කට් එකක් බවයි. සුපිරි සබන් කැටයේ සිට හෙරොයින් වැනි මත්ද්‍රව්‍ය දක්වා සියල්ල ලබාගත හැකි තැනක් ලෙසයි ඔවුන් එය හඳුන්වන්නෙ. හිරගෙදරක මූලික සිද්ධාන්තවත් ආරක්ෂා කරගන්න බැරිවෙයිද?මේ සියල්ල අද ඊයෙක ආරම්භ වූ දේවල් නොවෙයි. බන්ධනාගාර තදබදය, නිලධාරීන්ගෙ දූෂිත බව වගේම බන්ධනාගාර ප්‍රධාන නගර මධ්‍යයේ පිහිටා තිබීමත් මීට ප්‍රධාන හේතු වෙනවා.මේවා වළක්වන්න මට ඕනෙ නම් බන්ධනාගාර හතරවටේ හමුදාව දාලා මුර කරවන්න පුළුවන්. එහෙම වුණොත් ඔය කිසිම නිලධාරියකුට දූෂණ කරන්න ඉඩ ලැබෙන්නෙ නැහැ.ඉදිරියේදී අවශ්‍ය වුණොත් ඒ පියවර පවා ගන්නවා.ඒත් එවැනි පියවරකට හදිසි වෙන්නෙ නැහැ. පළමුව කළ යුතුª නියම කාර්යය කරනවා.ඇතැම් සිරකරුවන් තිස්වෙනි වතාවටත් සිර ගෙදරට ඇවිත් තිබෙනවා. මේ සිරකරුවන්ට උපදේශන සේවයක් ආරම්භ කිරීමට අදහසක් නැද්ද?මූලික පහසුකම් සැපයීමයි මුලින්ම කළ යුත්තෙ. මේ සිරකරුවන්ට වැසිකිළි පහසුකම්වත් නැහැ. මේ වනවිට වැසිකිළි පනහක් ඉදිකරගෙන යනවා. දඬුවම් ලැබිය යුත්තෙ සිරකරුවා විනාශ වෙන තැනට නොවේ. ඔවුන්ගෙත් අයිතිවාසිකම් ආරක්ෂා විය යුතුයි. මේ අයිතීන් ආරක්ෂා කරන අතරතුර තමයි උපදේශනයත් දිය යුත්තෙ.ඇතැම් සිරකරුවන් සැකකරුවන් ලෙස පමණක් අවුරුදු ගණනාවක් බන්ධනාගාර ගතව ඉන්නවා. සිරකරුවන්ගේ් මෙවැනි අයිතිවාසිකම් ආරක්ෂා කිරීමට පියවරක් ගන්න බැරිද?අවුරුදු දොළහ දහතුනත් සමහරු බන්ධනාගාරගතව ඉන්නවා. ඒක ඉතිං අධිකරණයෙ ප්‍රශ්නයක්. මෙවැනි කටයුතු සම්බන්ධයෙන් පොලිසියයි අධිකරණයයි තමයි කඩිනම් ක්‍රියාමාර්ග ගත යුත්තෙ.බන්ධනාගාර නිලධාරීන් ලෙස අපරාධ විද්‍යාව හදාරන උපාධිධාරීන් බඳවා ගැනීම සාර්ථක පිළියමක් කියලා හිතෙන්නෙ නැද්ද?එවැනි උපාධිධාරීන් විසිදෙනකු ළඟදීම බඳවා ගැනීමට නියමිතයි. හැබැයි ඔවුන් ව බඳවා ගන්නෙ සාමාන්‍ය නිලධාරීන් ලෙස නොවෙයි. බන්ධනාගාර සහකාර අධිකාරිවරුන් ලෙසයි.හොඳයි මේ බන්ධනාගාරගතව සිටින තිස්පන්දහසක් වූ සිරකරුවන් වෙනුවෙන් ඉදිරියේදී ගන්නා සුබසාධන පියවර මොනවාද?ඇත්තටම මෙතැනට එන සීයට දහයක් පාසලකට නිකමටවත් ගොඩවැදිලා නැහැ. සීයට හැත්තෑවක් ම අට වසරට අඩු අධ්‍යාපනයක් ලබලා තියෙන්නෙ. ඒ වගේම මේ සියලු දෙනා දැඩි ආර්ථික අර්බුදවල සිටින අය.මේ පවතින ආර්ථික සමාජීය අර්බුදය එක් පිළිබිඹුවක් තමයි බන්ධනාගාරය කියන්නෙ. මේ පිරිස්වලින් සීයට හතළිහක්ම බන්ධනාගාරගතව සිටින්නෙ මත්ද්‍රව්‍ය චෝදනා යටතේ. සමස්තයක් වශයෙන් ගත්තම සීයට හැටපහක් විවාහකයි.මේ සිරකරුවන්ගෙ ඊළඟ ඛේදවාචකය වන්නෙ ඔවුන්ගෙ දරු පවුල්. මේ අය සිරගතවීම නිසා වන්දි ගෙවන්නෙ දරු පැටවුන්. ඔවුන් පෝෂණය කරන ප්‍රජා සත්කාරයක් ගැන අපි යම් වැඩපිළිවෙළක් ක්‍රියාවට නඟන්න සූදානමින් ඉන්නවා. ඒ යටතේ ස්වයං ව්‍යාපාරයක් පටන් ගැනීමට ලක්ෂ දෙකක උපරිමයකට යටත්ව ණය මුදලක් ලබාදීමටත් අපි කටයුතුª කරමින් ඉන්නවා.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008297</link>
    <topic>ස්වර්ණ වර්ණ තීරුව</topic>
    <author/>
    <content>'අපට බෑ. අපට නෑ කියා සිතීම දැන් නතර කළ යුතුයි. පරගැතිබවේ නටබුන් හෝ ඉතිරිව තිබේ නම් ඒවා අපේ මනසින් ඉවත් කළ යුතුයි”* * *අද අප ජාතික කොඩිය එසවූයේ ශ්‍රී ලාංකික අප සැම හදවතින් ප්‍රාර්ථනා කළ එක්සේසත් කරනු ලැබූ මාතෘ භූ®මිය මත බව මහත් අභිමානයෙන් යුතුව ජාතිය හමුවේ කියා සිටිනවා.* * *අපේ ජ්‍යෙෂ්ඨතම ඇමැතිවරුන් දෙදෙනකුගේ ජීවිත මේ කාලය තුළදී ත්‍රස්තවාදීන් බිළිගත්තා. ඒත් අපි.. ඒ ජීවිත අවදානමට මුහුණදෙන්න ධෛර්යය නැතිවුන් බවට පත්වුණාද? අපේ රණවිරුවන් තම සහෝදර රණවිරුවන් සතුරු ප්‍රහාරයට ලක්ව මිය ඇදෙන විට ජීවිත අවදානමකට බියෙන් මේ සටන අතහැරියාද? එහෙම අවදානමකට මුහුණ දෙන්න ශක්තියක් අපට නොතිබුණා නම් මේ රට ආරක්ෂා කරගන්න අපට පුළුවන් වේවිද?2010 පෙබාරවාරි 04ජාතික නිදහස් උළෙලේ දීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=af1008298</link>
    <topic>මායිම් වැටේ හබය දුර ගිය තරම</topic>
    <author> </author>
    <content>“අපේ අම්මයි තාත්තයි මැරුවේ රන් මාමා තමයි... අනේ ඒ දෙන්නා නැතිව අපිට ඉන්න බැහැ...”ඇගේ විලාප හඬ මුළු පෙරගිරිගම ගම්මානය පුරාම තවමත් දෝංකාර දෙන්නේය. මවගේත් පියාගේත් වියෝව ඇයට තදින් දැනේ. පුංචි මල්ලීත් නංගීත් අක්කා හඬන දෙස බලා ඉකි ගසති.“අපි දැන් කොහොමද ජීවත් වෙන්නේ... අපේ අම්මයි තාත්තයි නැතිව... අපි කොහොමද ඉන්නේ... ඇයි අනේ අපේ අම්මට එහෙම දෙයක් කළේ.”මවත් පියාත් අහිමි වූ මේ දරුවන්ට කාගේ රැකවරණ ලැබේදැයි සිතිය නොහැකි තරම්ය.කතරගම පොලිස් වසමේ පෙරගිරිගම ගම්මානයේ පදිංචිව සිටි මෙම දරුවන්ගේ මවත් පියාත් පසුගිය සතියේ කපා කොටා ඝාතනය කර තිබුණි. පාතවආරච්චිගේ කීර්ති කුමාර (37) හා ඔහුගේ බිරිය දේවාල ගම්භාරගේ ශිරෝමි (32) මරා දමා සිටි අය ලෙස පොලිසිය විසින් හඳුනාගනු ලැබීය.කීර්ති සේවය කළේ කතරගම ප්‍රාදේශීය සභාවේ කම්කරුවකු ලෙසය. ආර්ථික ප්‍රශ්න මැද ජීවත්වූ කීර්තිට බිරිය හා දරුවන් නඩත්තු කිරීමට ලැබෙන වැටුප කිසිසේත් ප්‍රමාණවත් නොවීය. ඒ නිසාම අමතර ආදායමක් උපයා ගැනීමට හේ කටයුතු කළේය. නගරය මැද කුඩා ආප්ප කඩයක් ඇරැඹුණේ එලෙසය.ඝාතනයට ලක්වූ අඹුසැමි යුවළ  කතරගම පෙරහර දැක බලා ගැනීමට කතරගමට බොහෝ බැතිමත්හු පැමිණ සිටියහ. පෙරහර කාලයට මොවුන්ගේ අතමිට මදක් සරුය. ආප්ප විකිණීමෙන් ඔවුන් කීයක් හෝ වැඩියෙන් උපයාගත්තේ එවන් දවස්වලය. ඒත් කතරගම අවට තාවකාලික කඩ ඉවත් කිරිම මොවුන්ට පහරක් විය.“හම්බ කරපු සේරම සල්ලි වියදම් කළේ ළමයි තුන්දෙනාට... ළමයි තුන්දෙනාට හරිම ආදරෙන් තමයි ඔය දෙන්න හිටියෙ... ළමයින්ටත් අම්මා නැතිවම බැහැ...” අසල්වාසියෙක් සිදුවීම අදහාගත නොහැකිව පැවසීය. ඔවුන් පමණක් නොව මුළු කතරගමම මහත් කම්පනයට පත්ව සිටී.දිල්කි දුවට මේ වන විට වයස අවුරුදු දහතුනකි. මල්ලි දිල්ෂාන්ට අවුරුදු එකොළහකි. මල්කි නංගීට වයස අවුරුදු තුනකි. මවගේත් පියාගේත් වියෝව නිසා මෙම දරුවෝ තිදෙනාම අසරණවී සිටිති. දියණිය දිල්කිට යමක් කමක් තේරුම් ගැනීමේ හැකියාව ඇත. සිද්ධිය සැලවූ වහාම ඇය ගෙදරට දිව ආවාය. එවන් සිදුවීමක් දකින්න්ට දියණියකට හැකිදැයි සිතිය නොහැක. මවගේත් පියාගේත් ප්‍රාණය නිරුද්ධ වූ සිරුරු රෙදිකඩකින් වසා තිබිණ. ගෙදර සිටියේ චූටි නංගි පමණි. ඇය ළතෝනි දුන්නාය. බියට පත් නංගී ද හඬන්නට වූවාය.“මම හැමදාම ඉස්කෝලෙ යනකොට මගේ අම්මටයි තාත්තටයි වැඳලා යන්නේ... දැන් අපි කාටද වඳින්නෙ. අපි බලාගන්නේ කව්ද. අපිට කන්න දෙන්නේ කව්ද... අපිව ඉස්කෝලෙ යවන්නෙ කව්ද. මල්ලියි නංගියි බලාගන්නේ කවුද... ඇයි අපේ අම්මයි තාත්තයි මැරුවේ... අපි කොහොමද අම්මයි තාත්තයි නැතිව ගෙදර ඉන්නේ... අනේ අපිට අම්මයි තාත්තයි නැහැ... අපිවත් මරලා දැම්මා නම් ඉවරයි... අම්මයි තාත්තයි නැතිව අපිට ඉන්න බැහැ... අපිවත් මරලා දාන්න...”ඇගේ වේදනාව එතැන සිටි කාටත් දරාගත නොහැක. දෑත් හිසේ ගසමින් වේදනාවෙන් කෑගසන ඇය අස්වසන්නට කව්රුත් උත්සාහ දැරුවය. ඉන් ඵලක් නැත.පුංචි මල්කිට අම්මගේ සෙනෙහස තදින්ම දැනෙනු ඇත. පුංචි ඇය අම්මා කෝ අම්මා කෝ කියමින් හඬා වැළපෙයි. ඇයට මේ කිසිත් නොතේරේ. වැඩිමහල් හැම කෙනාගේම අතින් අතට යමින් සිටින පුංචි සිඟිත්තිය නළවන්නට උත්සාහ කළ ද එය කළ නොහැකි බව පෙනේ. ඇයට අවශ්‍ය අම්මා පමණකි.“අම්මා... අම්මා...”ඇය පුංචි මුව විවර කරමින් ඉකි ගසයි. ඒ දෙස තවත් බලා සිටිය නොහැක. පුංචි මල්ලි තවමත් තැතිගත් ලෙසිනි. අම්මටත් තාත්තටත් වූ දේ ඔහුට සිතාගන්න බැරි තරම්ය. ඔහු ඥාතින්ට ගුලිවී දෙනෙත් අයා බලා සිටින්නේ කිසියම් බියකින් මෙන්ය.“මේක දෙවියන්ගේ අඩවිය. අපරාධකාරයන්ට විසුමක්නම් වෙන්නෙ නැහැ... මේ දරුවන් අසරණ කළාට උන්ට හොඳක් නම් වෙන්නේ නැහැ... දෙවියෝ උන්ට දඬුවම් දෙයි.”ඔවුන් කියන්නේ එවැන්නකි. ඔවුහු කඳසුරිඳු කෙරෙහි දැඩි විශ්වාසයක් තබා සිටිති. අපරාධකරුවන්ට නීතියෙන් දඬුවමක් නොලැබුණත් කතරගම දෙවියන් ඔවුන්ට දඬුවම් කරනු ඇතැයි ඔවුහු කියති.කතරගම පොලිස් ස්ථානාධිපති ලක්සිරි චන්දිමාල්කතරගම පොලිස් ස්ථානාධිපති ලක්සිරි චන්දිමාල් මහතාගේ මෙහෙයවීමෙන් ඇරැඹි පරීක්ෂණයෙන් හෙළිවී ඇත්තේ ආරවුල් කිහිපයක් මත මොවුන් දෙදෙනා ඝාතනය කළ බවකි. එහෙත් අවසාන ආරවුල වැටක සිදුවීමකි. ගෙවල් දෙක අතර මායිම වෙන් කෙරෙන වැට කඩා බිඳ දැමීම දෙගොල්ලන් අතර ආරවුල අවුළුවන්නට හේතු වී තිබේ. ගෑනු හුටපටයක් ද මේ තුළ සැඟවී ඇතැයි පරීක්ෂණවලදී අනාවරණය වී ඇත.කීර්ති සිය බිරියත් සමඟ දිය නෑම සඳහා ගෙදරකට ගියේය. ඒ නිවෙසට යාබදව ඇත්තේ ඔවුන්ගේ ඥාතියකුගේ ගෙදරකි.මහතුන් නමැත්තකු ඥාතියාගේ නිවෙසට පැමිණ ඇත්තේ ඔය අතරතුරය. මහතුන් කීර්තිගේ බිරිය ශිරෝමිගේ සොහොයුරියගේ සැමියාය. ගෙවල් දෙක වෙන් කර තිබු වැට කැඩීම නිසා කීර්ති බැණ වැදී අතර ඒ ආරවුලට එක්වූ බිරිය ශිරෝමිට එල්ල වූයේ පිහි පහරකි. හිසට වැදුණු පොලු පහරින් එතැනම ඇද වැටුණු කීර්ති මරු වැළද ගත්තේය.කීර්තිත් ශිරෝමිත් දිවි ගෙවූයේ මහත් ආදරයෙනි. අලුතෙන් තනා ගැනීමට උත්සාහ දැරූ නිවෙස සම්පූර්ණ කරගැනීම ඔවුන්ගේ එකම බලාපොරොත්තුව විය. දැඩි ආර්ථික ප්‍රශ්න නිසා වරක් ශිරෝමි මැදපෙරදිග රැකියාවකට ද ගියේ කෙසේ හෝ අඟහිඟකම් දුරු කොට බාගෙට තැනු නිවෙස අවසන් කරගැනීමේ අදහසිනි.“ඒ දෙන්නා හරිම සතුටින් හිටියේ... ගමේ අයත් එක්ක හැම උත්සවයකටම එයාලා සහභාගි වෙනවා. අවුරුදු උත්සවවලදී හැම තරගයකටම දෙන්නා එනවා... වැඩිපුරම තෑගි ගන්නෙත් එයාලා තමයි... ගිය පාර අවුරුදු උත්සවයේත් එයාලා හරිම සතුටින් හිටියා... අපිට හිතාගන්නත් බැහැ සිදු වුණු දේ...” අසල්වැසියෙක් කීවේ සිදුවීමෙන් කම්පාවට පත්වෙමිනි.මොවුන් කෙසේ කීවත් පිහි පහර කා ඇද වැටුණු ශිරෝමි පැය බාගයක් පමණ වේලා උදවු ඉල්ලමින් කෑ ගසා ඇති අතර පසුව බිම දිගේ ඇදී ඇදී පැමිණ සිය සැමියාගේ සිරුර ළඟම අවසන් හුස්ම හෙළමින් තිබේ.පොලිසිය සිද්ධිය වූ ස්ථානයට යන විටත් ඝාතකයන් එතැනින් පැන ගොස් තිබිණි. ඒත් එතැන සිටි අසල්වාසීහු ඝාතකයන් කව්දැයි පොලිසියට දැන්වූහ. කතරගම පොලිස් ස්ථානාධිපතිවරයා මහතා වහා ඔවුන් සොයා මෙහෙයුම ඇරැඹීය.“අපිට තොරතුරක් ලැබුණා එකෙක් බස් එකේ නැගලා පැනලා යනවා කියලා... අපි මිනිහා අල්ල ගත්තා... මිනිහා කතාව කිව්වා... එයාගේ සහායට හිටිය කෙනා කවුද කිව්වා. මිනිහගේ ගම අම්පාර. මිනිහා අම්පාරට යන්න කතරගම බස් ස්ටෑන්ඩ් එකට එද්දී තමයි අල්ලගත්තේ.පොලිසිය එසේ මුලින්ම අල්ලා ගත්තේ මහතුන්ය. ඔහු ආරවුලට හේතු කීවේය. බොරු ද කීවේය. සැකකරු අධිකරණයට ඉදිරිපත් කොට රිමාන්ඩ් ගත කළේ ඉන් අනතුරුවය. ඊළඟට පොලිසියට අවශ්‍ය වූයේ අනෙක් පුද්ගලයා වූ “රණාය”. ඔහු සිටි තැන් ගැවසෙන තැන් සියල්ල සෝදිසි කළද පලක් නොවීය. ඔහු ඒ වන විටත් ගමෙන් පැන ගොස් සිටියේය.මියගිය කීර්ති හා ශිරෝමි යන අඹුසැමි යුවළගේ මරණ පරීක්ෂණ හා මහේස්ත්‍රාත් පරීක්ෂණ අවසන්ව තිබුණි. සිරුරු අවසන් කටයුතු සඳහා ඥාතින්ට බාර දී තිබූ අතර කාගේත් අනුකම්පාව යොමු වී තිබුණේ අසරණ දරු තිදෙනාටය. මවගේත් පියාගේත් නිසල සිරුරු නිවෙසින් රැගෙන යද්දි ඔවුහු දෙනෙත්වල කඳුළු පුරෝගෙන බලා සිටියහ. පුංචි දරුවන් දෙදෙනාට තේරුමක් නැතත් ලොකු දුවට මවුපියන් නැති අඩුව හොඳින් දැනී තිබිණි. රැස්ව සිටියවුන්ගේ විලාප හඬ මැද්දේ පසුගිය බ්‍රහස්පතින්දා ඔවුන්ගේ අවසන් කටයුතු සිදු කෙරිණ.පොලිසිය ඒ වන විටත් සිටියේ අඹුසැමි යුවළ මරා දැමු අනෙක් ඝාතකයා සොයා ගැනීමේ අරමුණෙනි.ඒත් ස්ථානාධිපතිවරයාට ලැබුණු ඔත්තුවකින් කියැවුයේ ‘රණා’ යාල කැලේට පැන ගොස් ඇති බවකි. ඔහු ‘රණා’ අල්ලා ගැනීමේ සැලසුම දියත් කළේය. තරුණ උප පොලිස් පරීක්ෂකවරයකු වූ තිළිණ කැඳවා ඔහුට සියල්ල දැන්වීය. තවත් කණ්ඩායමක් සමඟ තිළිණ යාල කැලේට ඇතුළු වූයේ ඉන් පසුවය. සිය ප්‍රධානියා සමඟ ජංගම දුරකථනය ඔස්සේ උප පරීක්ෂක තිළිණ සම්බන්ධකම් පැවැත්වීය.“අපි එදා ඉඳලම ‘රණා’ ගැන සෝදිසියෙන් හිටියේ... මිනිහා යාල කැලේට පැනලා ගිහින් කියලා දැනගත්තාම අපේ ටීම් එකත් කැලේට ගියා. “ඒ ගියේ ගමේ මිනිස්සු විදියට සරම් ඇඳගෙන. මහ කැලේ වන සත්තු අතරින් අපේ කට්ටිය දවස් දෙකක්ම කැලේ අඩි පාරවල් දිගේ ගියා... ඉන්නවා කියන තැන්වලට ගියා. කොහොම හරි සැකකරු කැලේ කිලෝ මීටර් හතරක් විතර ඇතුළට ගිහින් හැංගිලා සිටියදී අල්ලාගත්තා... උප පරීක්ෂක තිළිණයි තව හතර දෙනකුයි බොහොම කැපවීමක් කළා...”පොලිස් ස්ථානාධිපති ලක්සිරි මහතා තම ගෝලයන් ගැන ආඩම්බරයෙන් කතා කළේය.පොලිසියට ගෙනා ‘රණා’ ගෙන් දීර්ඝ ලෙස ප්‍රශ්න කිරීම ඉන් පසු සිදුවිය. ඒ වන විටත් මහතුන් සියල්ල පවසා තිබීම නිසා ඔහුට බොරු බේගල් ඇදබාන්නට නොහැකි විය.“අපි මිනිහගෙන් ප්‍රශ්න කරලා... ඝාතනයට යොදාගත්ත පිහිය හොයා ගත්තා... පිහිය වෙන කෙනකුට සඟවාගන්න දීලා තිබුණා... ඊට කලින් අපි ලේ තැවරුණු පොල්ලක් හොයාගෙන තිබුණා... මේ අය අතරේ කාලයක් තිස්සේම නොයෙකුත් ප්‍රශ්න තිබිලා තියෙනවා... ඒ ආරවුලේ අවසානම සිදුවීම තමයි මායිම් වැට කඩා දැමීම... යැයි ද පොලිස් ස්ථානාධිපතිවරයා සඳහන් කළේය.පොලිස් අධිකාරී ලක්සිරි විජේසේකර සහ සහකාර පොලිස් අධිකාරී එස්. පී. යූ. එම්. සේනානායක යන මහත්වරුන්ගේ අධීක්ෂණය මත කතරගම පොලිස් ස්ථානාධිපති ලක්සිරි චන්දිමාල් මහතාගේ උපදෙස් හා මෙහෙයවීම මත පරීක්ෂණ පවත්වා සැකකරුවන් අත්අඩංගුවට ගෙන තිබුණි.(පොලිස් පරීක්ෂණ ඇසුරෙන් ලිපිය සකස් විණි.)කීර්ති මෙන්ඩිස් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008291</link>
    <topic>සංගීතයෙන් ලොව පහන් කළ ආශ්වරී</topic>
    <author>ඉනෝකා පෙරේරා බණ්ඩාර</author>
    <content>සංගීතයෙන් ලොව පහන් කළ ආශ්වරීකහ පාට ළමා සාරියට ආශ්වරී කොහොමත් හැඩයි.රෝස පුයර ටිකක් මූණෙ ගාලා, ලිප්ස්ටික් කූරකින් දෙතොල් හැඩ කළාම ඒ රුව තවත් වැඩිවෙනව.’දූගෙ ලස්සන...’අම්ම කියන පරක්කුවට ඈ කණ්ණාඩියට එබෙනව.කණ්ණාඩියෙ නැහැය වදින තරමට ළංවීගෙන ඒ හැඩ දකින්න ආශ්වරී දැන් අසීරු උත්සාහයක.ඒත් අම්ම කියන ලස්සන ඇයට පේන්නෑ.නොපෙනුණ කියල දුකකුත් නෑ.මොකද මේ මොහොතෙ හිත සතුටින් පිරිල ඉතිරිල නිසා.ඉතින්, ප්‍රසංගයට සියල්ල සූදානම්.ඊළඟ මොහොතෙ ඈ ගයනව.’මගෙ ඉරහඳ සොරකම් කළමට නපුරු වූ සකීමේ අඳුරින් මා මුදන්නඒ පින්කමකී...මගේ එළිය නැවත දෙන්නනුඹ නිවන් දකීමා සසරේ හසර නොදැනආ මුව දෙනකී...’ආශ්වරී ඇගේම ලෝකෙක. ගීතයත් තමන්ගෙම කරගෙන.හැම ගීතයක් අවසානෙම ඇහෙන කන් දෙදරවන අත්පුඩි හඬ, දැන් ආශ්වරීට හොඳට හුරුයි.මොන සතුටක්ද... හිත ඉපිළෙනව.ඒ වෙලාවට හිතට එන ජවය – ගැම්ම ආශ්වරී ප්‍රකාශ කළේ වචන දෙක තුනකින්.’අම්මෙ මට සංගීත පන්ති යන්න ඕනෙ...’එකම ඇවිටිල්ලක්.ඒ ඇවිටිල්ල කොච්චර දුර ගියා කියලද ඔබ හිතන්නෙ...හරියටම කිව්වොත් ඉන්දියානු භාත්කණ්ඩ සංගීත විශාරද විභාගෙ ප්‍රවේශිකා සමත් වනතුරුම.ඒක ඇස් පෙනීම දුර්වල, සෙමින් මනස වැඩෙන දරුවෙක් කීයටවත් යයි කියල හිතන්න බැරි තරමෙ දුරක්.කොටින්ම ආශ්වරී සඳරේඛා වෙත්තසිංහ, මේ තැබුවෙ වාර්තාවක්.සමහරවිට, දකුණු ආසියාතික කලාපෙ රටක සෙමින් මනස වැඩෙන දරුවෙක් විශාරද විභාගෙ ප්‍රවේශිකා සමත් වෙච්චි පළමු අවස්ථාවත් මේක වෙන්න බැරි නෑ. ආශ්වරී අපිට ආඩම්බරයක් වෙන්නෙ ඒ නිසා.බොහෝ වරක් පුරුදු පුහුණුවෙලා, සංගීතයේ කෙල පැමිණි ආචාර්යවරුන් ඉදිරියේ මුහුණ දෙන විශාරද ගායන පරීක්‍ෂණයෙ ස්වභාවය කොයි කාටත් පොදුයි.සෙමින් මනස වැඩෙන දරුවෙක් වුණාය කියලවත් ඇස් පෙනීම දුර්වල වුණාය කියලවත් ඒකෙ නැහැ වෙනසක්.මෙහෙම දරුවෙක් වෙලත් ආශ්වරී කොහොමද මේ තරම් ලොකු වැඩක් කළේ...අම්ම – තාත්තගෙ අත්වැල නිසා. හොඳ සංගීත ගුරුවරයෙක් ලැබුණු නිසා.මේ නඳුන් සර්ගෙන් සංගීතය හදාරන වෙලාවඔය හැමදේටමත් වඩා ආශ්වරීගෙ තිබුණු උනÁදුව නිසා.අවුරුදු 24 ක තරුණියක් වුණාට සිතිවිලිවලින් කතා බහෙන් ඈ තවම ළදැරියක්. නමුත් සංගීත ඥානය අතින් නම් ඈ බොහොම ඉදිරියෙන්.’අම්මෙ මගේ සහතීකේ ගේන්නකෝ....’ආශ්වරීට ඕනෙ ප්‍රවේශිකා සමත් වෙච්චි විභාග සහතිකේ අපිට පෙන්වන්න.අගේ නොකර කොහොමද... මේ ඇගේ ජීවිතේ ලොකුම ජයග්‍රහණය.අපේ පැසසුම් ඇයට මහා සතුටක් වුණෙත් ඒ නිසා.ඉන්දියානු රාගධරී සංගීතයේ එන රාග හතෙන් ආශ්වරීට පුළුවන් රාග හතරක්ම.”කාෆි රාගෙට මං ආසයි. භූපාලි රාගෙත් පුළුවන්. ඊට වඩා ‘යමන්’ රාගෙයි ‘භෛරවි’ රාගෙයි මං හොඳට කියනව...”ආශ්වරී කියන්නෙ හරියට පුංචි එකෙක් වගේ. කියනවට වැඩිය හිනා වෙනව.ඉවසීමක් නැති ගුරුවරයකුට පුළුවන්ද මෙහෙම දරුවෙක්ට ශාස්ත්‍රීය සංගීතය කියා දෙන්න.නඳුන් හෙට්ටිආරච්චි තුරුණු ගුරුතුමා ඒ අතින් බොහොම පොහොසත්.ඇත්තටම මේක ඔහුට චිකිත්සාවක්.සිය සංගීත චිකිත්සාවෙ සාර්ථකම පර්යේෂණ අවස්ථාව ආශ්වරී කියලයි නඳුන් කියන්නෙ.”ආශ්වරී මට මුණ ගැහුණෙ මේ වගේ සෙමින් මනස වැඩෙන දරුවන් 400 කට විතර උගන්වමින් සිටි කාලෙ. ඒ අය අතරෙ ආශ්වරීගෙ මේ විශේෂ හැකියාව මම දුටුවා. මට ඕනෙ වුණා ‘රිසර්ච්’ එකක් විදියට ආශ්වරීට ශාස්ත්‍රීය සංගීතය උගන්වන්න උත්සාහයක් ගන්න.මෙහෙම දරුවෙක් යම් තරමකට හරි දියුණු කරන්න පුළුවන්. ඒ අය කැමැත්තක් දක්වන අංශයකින් විතරයි.නමුත් ස්වරය කියා දීලා ස්වරයේ හඬ කියා දීලා ඒක ක්‍රමයෙන් වේගවත්ව කීමට පුහුණු කිරීමයි රාග අභ්‍යාසෙ සාමාන්‍ය ක්‍රමය.ආශ්වරීට මුලින්ම ස්වරය අහන්න සැලැස්සුවත් එයාට වේගවත්ව කියන්න බැරි වුණා.මං කළේ ස්වර සහ අවශ්‍ය ගීත පටිගත කරල එකවරම එයාට අහන්න සලසපු එක. කොටස් කොටස් මතක තබා ගන්නවට වඩා මේ ක්‍රමයෙදි එයා හොඳ ප්‍රතිචාරයක් දැක්වූවා.කාෆි, භූපාලි, යමන් සහ භෛරවි කියන රාග හතර සහ විභාගයට අවශ්‍ය සියලු ගීත ඛණ්ඩ ඈ පාඩම් කළේ ඒ විදියට. ඒ - ඛඇගේ ටයිමින් හරියටම හරි.මේ එක රාගයක් අඩුම තරමෙ ආශ්වරී පන්සිය වතාවකට එහා කටපාඩම් කරන්න ඇති. විශේෂම දේ එයාට තිබුණා ලොකු ඕනෙකමක්. මට වුණත් ඒ නව ක්‍රම අත්හදා බලන්න ලොකු උවමනාවක් ඇති වුණේ ආශ්වරීගෙ ඒ උනÁදුව නිසා...”ගෙදර අයගෙ ආදරේ හැරුණුකොට ආශ්වරීගෙ හීන පිරිල තියෙන්නෙ සංගීතයෙන්.අම්මා තාත්තා සහ නංගීට මැදිවූ ආශ්වරීඅවුරුදු පහේ හයේ ඉඳල සංගීතයට දක්වපු ඒ ඇල්ම ආශ්වරීගෙ අම්මට හොඳට මතකයි.අවුරුදු 6 දී තමයි දූ ඉස්සරවෙලාම සංගීත පංතියකට ගියේ. ඒ නන්දා මාලිනී ගුරුතුමිය ළඟට. අවුරුදු දෙකක්ම එයා ඒ පංතියට ගියා.ඒත් උපන්දා ඉඳල අවුරුදු පහක් විතර යනකල් එයා සාමාන්‍ය ළමයෙක්.දූ හම්බවෙන්න හිටි කාලයේ මට නොනවත්වා වමනෙ යන්න ගත්තා. ඒවට දීපු ඉන්ජෙක්ෂන්වල බලපෑමක් නිසාදෝ මන්ද දූ ඉපදිලා දවස් 14 යනතුරු එයාට ඉන්ජෙක්ෂන් දෙන්න වුණා.දොස්තරල කිව්වෙ දරුවට නිව්මෝනියා තත්ත්වයක් කියල. අවුරුදු හය පිරෙනකොට එයාට ‘ෆිට්’ එක ආවා. අවුරුදු 7 – 8 වෙද්දි එයාගෙ වැඩීම දුර්වලම වුණා. වෛද්‍යවරු කිව්වෙ මොළයට එන ස්නායුවල තදවීමක් සිදුවෙලා කියල. ලස්සනට තිබුණු දූගේ ඇස්වල වපර ගතියක් ආවා.එයා පහළම බලා ඉන්න ගත්තා. ඇස් ඇරගෙන ඉඳීම එන්න එන්න අපහසු වුණා. පෙනීමත් දුර්වල වුණා. ඒත් කතා කිරීමේ කිසි අඩුවක් වුණේ නැහැ. වෙන ළමයි වගේම දූ මොන්ටිසෝරිත් ගියා.සිංදුවලට තමයි එතකොටත් කැමති. ගාථා ඉගෙන ගත්තා හරි ඉක්මනට. දූ කොහොමටත් කටපාඩම් කිරිල්ලට දක්‍ෂයි. නුගේගොඩ සමුද්‍රදේවි එකෙන් එයා ඉස්කෝලෙ යන්න පටන්ගත්තා. තුනේ පංතියේදි එයාව මට ඉස්කෝලෙන් අස්කරගන්න වුණා.ෆේල් වෙලා වුණත් එයා ඉස්කෝලෙ යන්න ආස කළා. මේ වගේ අදක්‍ෂ ළමයෙක් මේ ඉස්කෝලෙ තියාගෙන බැහැ. ඒක ඉස්කෝලෙටත් හොඳ නැහැ...හැමදාම මට අඬගහල ප්‍රින්සිපල් කියන්න ගත්තා. අන්තිමේ දරුවා ඉස්කෝලෙන් අස්කර ගත්තෙ ඒ පි‍්‍රන්සිපල්ගෙ වද කිරීමට.”පව්! ආශ්වරීගෙ පුංචි හිත තැලෙන්න ඇති.කමක් නෑ ඈ ඒ අතීතය පහු කළානෙ...ඒකෙන් මං සතුටු වුණා.”ගාථා වලදි සංගීත පංතියෙදි දූ හරි ආසාවෙන් වැඩ කළා. ඒත් හැමදාම එයා ලිව්වෙ තනි අකුරු විතරයි. විභාගෙ පාස් නොවුණත් පාසල් යන්න තිබුණු ආසාව නිසා එයාව ගෙදර තියාගන්න ලේසි වුණේ නැහැ.අන්තිමේ මං එයාව අන්ධ විද්‍යාලෙට දැම්මා. සංගීතයට තමයි එහෙදිත් වැඩියෙන් ම ලකුණු ගත්තෙ. හයේ පන්තියෙන් ඒ ඉස්කෝලෙනුත් අයින්වුණා...”ආශ්වරීගෙ ජීවිතේ වෙනස් වෙන්නෙ තවත් අවුරුදු කිහිපයකට පස්සෙ.ඈ මිරැන්ඩා හේමලතා ගුරුතුමියගෙ දිරි දරු පියසට බැඳෙනවා. සංගීතය එතැනදිත් ඇගේ හිත් ගත් විෂය.”ප්‍රසංගයකදි මුලින්ම දූ තනිවම ගීතයක් ගායනා කළේ දිරි දරු පියසෙදි. මිරැන්ඩා හේමලතා ගුරුතුමී තමයි ඇයට ඒ අවස්ථාව දුන්නෙ. ඒ ලබපු ගැම්ම නිසා තමයි අද වේදිකාවෙ බය නැතුව දූ ගායනා කරන්නෙ.නඳුන් සර් ගැන දැනගත්තෙ දූගෙ නැන්දගෙන්. ඇත්තටම සංගීතෙ ශාස්ත්‍රියව ඉගෙන ගන්න ගත්තට පස්සෙ දූ හුඟක් වෙනස්.එයාට බලාපොරොත්තු තියෙනව. ගුරුතුමියක් වෙලා උගන්වන්න ආසයි කියනවා. ඇත්තටම දැන් එයා පොඩි ළමයින්ට සංගීතය කියා දෙනවා. බොහෝ දවස් තිබුණා උදේ පාන්දර නැගිටල මං කුස්සියෙ උයන වෙලාවට, ළඟ තියාගෙන මං රාග පාඩම් කරවපු. ඒ මහන්සිය අපතෙ ගියෙ නැහැ.මේ තබ්ලා ජෝඩුව, සර්පිනාව, ඕගන් තාත්තගෙන් දූට ලැබුණු තෑගි. මොන සංගීත භාණ්ඩෙද ආසයි කියන්නෙ තාත්තා ඒක අරන් දෙනවා. එයාව සතුටින් තියන එක තමයි අපිට තියෙන ලොකුම බලාපොරොත්තුව...”අනුරානි, ආශ්වරීගෙ අම්මා. ලකී වෙත්තසිංහ තාත්තා. රසාංගිකා යශෝදිනී, ආශ්වරීගෙ එකම නංගි. දේවි බාලිකාවෙ උසස් පෙළ පන්තියේ.අක්කගෙ ජීවිතේ අඩුපාඩුවක් කියල නොහිතෙන තරමට සමීපව - සතුටින් තියන්න මේ අම්මයි තාත්තයි නංගියි එක වගේ කැපවෙලා.ඒත් අක්ක – නගාලගෙ පුංචි පුංචි ගෝරි බෝරි මේ ගෙදරත් නැතුවම නෙවෙයි, හැබැයි බොහොම ටික වෙලාවකට.”ආශ්වරී එයාගෙ බඩුමුට්ටු හරියට පරිස්සම් කරනව. නංගිගෙ පොත් – පෑන් - ෆයිල් අදින්නෙ තරහවට නෙවෙයි, මොන මොනව හරි ඉගෙන ගන්න පුළුවන්ද බලන්න. ඉගෙන ගන්නමයි ආසාව.හැබැයි, හිතේ දුකක් – ආවේගයක් - කේන්තියක් ආවොත් ආශ්වරීට ෆිට් එක හැදෙනවා.වැඩි වෙලාවක් හිටගෙන හිටියත් ඒ වගේ. මහන්සි වෙන්න නොදී එයාගෙ පස්සෙන්ම ඉඳගෙන බලාගෙන ඉන්න ඕනෙ. කොටින්ම කියපු දවසට සංගීත සර්ට එන්න බැරි වුණත් එයාගෙ කකුල් හිරිවැටීගෙන ඇවිත් ලෙඩේ පටන් ගන්නව. ඒ හින්දම එන්න බැරි නම් කලින් දන්වන්න සර්ටත් සිද්ද වෙලා. බලාපොරොත්තු කඩවීමක් පවා එයාට දරාගන්න අමාරුයි...”මේ තරම් වගකීමෙන් ආශ්වරී බලා කියාගන්න එක කැපවෙන එක දැන් ලකී වගේම අනුරානිගෙත් ජීවිතේම කොටසක්. ඔවුන් හැමදේම කරන්නෙ බොහොම කැමැත්තෙන්.අහන්න ආසයි කියන ගීත කැසට් කඩගානෙ හොයාගෙන ගිහින් පටිගත කරල ගෙනැත් දෙන්න, ආසාවෙන් උනÁදුවෙන් යන නුගේගොඩ ධර්මපාල දහම් පාසලට ගෙනියන්න, වගේම පවුලක් හැටියට සහභාගිවෙන මඟුල් ගෙවල් - සාද විනෝද සවාරිවලට ආශ්වරී රැගෙන යන්නත් මේ මව්පියො දෙපාරක් හිතන්නෑ.”එයා සෙමින් මනස වැඩෙන දරුවෙක් කියන එක අපිට ලැජ්ජාවක් නෙවෙයි. අපේ දරුවා අපිට වටිනවා. මේ සමාජයේ අපි පවුලක් හැටියට ගැවසෙන ඕනම තැනකට එයාවත් අපි එක්කරගෙන යනවා. ඔය සංගීත විශාරද කළෙත් එයා සතුටු නිසා.අනික දවසකට එයා සෑහෙන බෙහෙත් පෙති ප්‍රමාණයක් බොනවා. මං රට ගියෙත් දූගෙ අසනීප තත්ත්වය නිසා. එයාලව සතුටින් තියන්න මුදල් අවශ්‍යයයි. මං හම්බ කරල එව්වට දූලගෙ අම්මා අනුරානි තමයි හෙවනැල්ල වගේ ළඟ ඉඳන් මේ තරම් දුරක් දරුවො ගෙනාවෙ...”දරුවො වෙනුවෙන් තාත්තලගෙ හිත්වල ගොඩ නැඟෙන ආදරයට මොන කැපවීමද කරන්න බැරි.ලකීත් එහෙම තාත්තෙක්.කොහොම වුණත් අපේ රටේ වැඩිපුර කතා නොකරන මන්ද මානසික දරුවන් වෙනුවෙන් නඳුන් හෙට්ටිආරච්චි ගුරුතුමාගෙ අවධානය යොමුවෙලා තියෙන එකම සතුටට කාරණයක්.”ඇත්තටම මෙවැනි තත්ත්වයේ දරුවන්ට හරියට කේන්ති යනවා.ඔවුන් කලබල වෙනවා. නමුත් ශාස්ත්‍රීය සංගීතය හදාරනවා කියන්නෙ ලොකු ඉවසීමක් ඔවුන් ඉගෙන ගන්නවා කියන එක.ආවේග පාලනය කරන්න සංගීතය හොඳ ඔසුවක්. මං ඊළඟට උත්සාහ කරන්නෙ ඔය ‘ෆිට්’ එක කියන තත්ත්වයට සංගීත චිකිත්සාව නිර්ණායකයක් කරගන්න. විශාරද ප්‍රවේශිකා කළා කියන්නෙ අවුරුදු 15 ක විතර ළමයකුගෙ සංගීත ඥානය තියෙනවා කියන එක. නමුත් ඇගේ මොළේ වැඩීම තියෙන්නෙ තුනේ පංතියේ ළමයකුගෙ විතර. මට ඕනෙ අවුරුදු 16 – 17 ක දරුවෙක් තරමට සංගීත ඥානයෙන් ඈ ඉහළට ගේන්න. ඉවසීම, පීඩනයකට මුහුණ දීම, ආවේග පාලනය කිරීම වැනි තත්ත්වයන්ට ආශ්වරී හුරු කරන්න.ඇත්තටම මට ඒක කරන්න පුළුවන්. මෙවැනි දරුවන්ට සංගීතය තරම් ඔසුවක් තවත් නැහැ...”ගුරුතුමා දැඩි අධිෂ්ඨානෙක.සංගීතයෙන් තව ඉහළට ගියත් නැතත් ආශ්වරී ආ දුර අපිට ආඩම්බරයක්.මොකද, මෙවැනි දරුවන් මුලුගන්වල ඉන්න බොහෝ අම්මල – තාත්තල අතරේ ලකී – අනුරානි දෙන්නා පූර්වාදර්ශ සපයන්නේ මුළු රටටම නිසා.ඉනෝකා පෙරේරා බණ්ඩාරඡායාරූප – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008292</link>
    <topic>අම්මා මට විරුද්ධ වුණේ මගේ නොමේරූ කාලේ පේ‍්‍රම සම්බන්ධවලට විතරයි</topic>
    <author>සටහන -උපාලි සමරසිංහ</author>
    <content>අම්මා මට විරුද්ධ වුණේ මගේ නොමේරූ කාලේ පේ‍්‍රම සම්බන්ධවලට විතරයි- ප්‍රවීණ ගීත රචක අජන්තා රණසිංහඅජන්තා රණසිංහ යනු මහගමසේකර, මානවසිංහ, මඩවලගෙන් පසු සිංහල ගී රචනා ක්‍ෂේත්‍රය දශමයකින් හෝ පුළුල් කළ රචකයන් කිහිපදෙනාගෙන් කෙනෙකි. එමතුදු නොව හෙතෙම පත්තර කලාවේද වසර 38කටත් වඩා අත්දැකීම් ඇතියෙකි. ඔහු ඇසුරු කරන විට නඟන සදය උපහාය වදන් ඇසුවකුට නිබඳවම සිතෙන්නේ හෙතෙම උපහාස කතා රචනයට යම් ආකාරයකට පිවිසියේ නම් එහිද ප්‍රශස්තයකු වන බවයි. ‘මට ළඳුනි වරම් නැත’, ‘වින්කල් බාස්’, ‘ක්‍රිස්තුනි කරුණා කළ මැනැව‘ වැනි නවකතා කීපයක් ද ලියා පළ කළ අජන්තා ‘සොල්දාදුවා පෙරළා පැමිණියේද’ වැනි කෙටිකතා සංග්‍රහයක් ද කෙළේය.ඒ සියල්ලටත් වඩා හෙතෙම ජනතාවගේ ආකර්ෂණයට පත්වූයේ ගේය පද රචනාවේ ප්‍රතිභාවෙනි. ‘තුන්පත් රටා’, ‘විකසිත පෙම්’, ‘පහන් දොරින්’ වැනි ගීත එකතු ප්‍රකාශයට පත් කළ ඔහු ‘සෝපාකලා’ නම් විශිෂ්ට ගී එකතුවට 1995 දී රාජ්‍ය සාහිත්‍ය සම්මානය ද දිනාගත්තේය.සමන්ත හේරත් හා සමුද්‍ර වෙත්තසිංහ සංස්කරණය කළ ‘අජන්තා ගීතාවලී’ ඔහුගේ් ප්‍රභාව මැනැවින් කැටපත් කළ තවත් කෘතියකි. අද ගුවන්විදුලි උපදේශකයකු වන එතුමා තමා මේ තැනට ඔසවාලූ ඒ මෑණියන් ගැන කතා කරන්නට අද අපේ සාමීචියට පැමිණ සිටී.මගේ අම්මා හැරියට් ලියනෝරා රණසිංහ විවාහයට පෙර පීරිස්. එහෙත් ගෙදර කීවෙ ‘වාසනා’ කියලයි. අම්මගෙ තාත්තලා මුල් කාලෙ වාද්දුවෙ හිටියත් මා දන්නා කාලෙ පටන්ම ඇගෙ මහගෙදර තිබුණෙ නුගේගොඩ නාවල පාරේ. අපෙ තාත්තා ඉංගිරිසි වෛද්‍යවරයෙක්. කිරිබණ්ඩාර රණසිංහ. පන්සලට කිට්ටු තලම්මැහැර තාත්තගෙ ගම. අම්මා උප ගුරුවරියක් හැටියට වැඩ කළේ කෝට්ටේ ආනන්ද ශාස්ත්‍රාලයෙ. එතකොට විදුහල්පති ආචාර්ය ඊ.ඩබ්ලිව්.අදිකාරම්. අම්මයි තාත්තයි එක්කාසු වෙලා තියෙන්නේ යෝජිත විවාහයකින්. තාත්තා අම්මා බලන්න ගිය වෙලාවෙ කෝට් එක ගලවලා එල්ලා තිබෙද්දි සාක්කුවෙ තිබිලා තියෙන්නෙ පාකර් පෑනක්.එදා අම්මා කැමැත්ත ප්‍රකාශ කරලා තියෙන්නෙ මෙයා නම් මිනිහෙක් කියලයි. ඒ තරම් ඒ කාලෙ පාකර් පෑන වටිනවා. අපේ අම්මයි තාත්තයි හැරුණාම පවුලෙ දරුවන් 5 දෙනයි. මට උඩින් අක්කා. ඊළඟට මං. මට බාල නංගිලා දෙන්නයි. මල්ලියි. තලම්මැහැර අති දුෂ්කර වුණාට ඉතාම සුන්දර ගමක්. තාත්තගෙ තාත්තා කිරිහාමි ගමරාළ.ගමේ ඉතා වැදගත් කෙනෙක්. අපේ ගෙදරට කීවෙ ‘උළුගෙදර’ කියලා. මුල් කාලෙ මේ ගමේ උළු සෙෙවිලි කළ ගෙවල් කිහිපයෙන් එකක් ආතාගේ ගෙදර. අපි හිටියෙ ආතාගෙ මේ ගෙදර. තාත්තා ඒ කාලෙ වැඩ කළේ මාහරගම ගිරිඋල්ල ස්පිරිතාලෙ. ගමෙන් නගරයට යන බස්රථයෙ තාත්තට වෙනම ආසනයක් තියෙනවා. ඒ දොස්තර මහත්තයාට ගමේ ලැබුණු නම්බුව අනුවයි.අම්මා අප පුංචිම කාලෙ ඒ කියන්නෙ අවුරුදු 4 – 5 වයසෙදි අක්කයි මාවයි තියාගෙන බත් කවද්දි අපි කතා කියන්න කියනවා. මේ කතා අතර අප වැඩියෙන්ම ආසා කළේ වෙස්සන්තර ජාතකය අහන්න. අම්මත් මේක රඟපාලා රසකරලා කියනවා. ඒකෙ ජූජකයා ජාලිය ක්‍රිෂ්ණජිනා දෙන්නව තලාපෙළමින් අරගෙන ගිය හැටි අහනකොට අක්කයි මමයි අඬනවා. කොච්චර ඇහුවත් ඇඬුම් ආවත් අප ඒ ශෝක රසයට ආසයි. අඬන ගමන් බත් පිඟානම කන නිසා අම්මත් කතාව කීවා.රාත්‍රියටත් එහෙමයි. අම්මගෙ ජීවිතේ තිබුණෙ කතන්දර, කවි, උපහැරණ. රාත්‍රියට මාව නිදිකළ අම්මා කිසිම ජනශ්‍රැතියක මට මෙතෙක් හමුවී නැති පොතක පතක නැති අපූරු කවි ගායනා කීපයක් කළා. ඉන් එකක් තවමත් මට මතකයි. ඒ ගෙදර කොටු ඇඳේ අම්මගෙ තුරුලෙ ඉඳන් අහපු ඒ කවි මතකය කවරදාවත් මගෙන් ඈත්වී යන්නෙ නෑ. බත්කුල මහ තෙරිඳු කීවෙ බුද්ධ පුත්‍රයන් අතර ඉතාම නිරෝගී තෙරුන් වහන්සේ. උන්වහන්සේ සිහිකරලා අම්මා මෙහෙම කියමින් මගේ ඔළුව අතගෑවා.  බත්කුල මහ තෙරිඳු පිහිට මගෙපුතුහට අත්වේවාඅත්වී එම බෙලෙන් කිසිදු රෝග බියක්නොම වේවාතිස්සෙම තෙරුවන් ගුණ සිහිකරමින්පින් බෝ වේවාරක්ෂා කරනව මගෙ පුතු යදිමිසියලු දෙවි දේවා’සිරිමා බෝ මැඬ මුනිඳුන් වැඩහිඳ’ ගීය මා තනිකරම ලීවෙ අම්මගෙ මේ කවිවල ආභාසයෙන්. පන්නල රජයේ පාසලට තමයි අක්කයි මායි මුලින්ම ගියෙ. එතකොට පවුලෙ අනෙක් දරුවො නෑ. අපි ගියෙ බක්කි කරත්තේ සැතැප්ම 1 1/2ක් විතර යන්ඩ තිබුණා පාසලට. සේකර අයියා තමයි කරත්තය ගෙනගියේ. අපේ ගමේ වෙනම උප සංස්කෘතියක් තිබුණා.ඔක්කොම හිටියෙ අයියලා. දියෝනිස් අයියා, සේකර අයියා වශයෙන්. එහෙම තමයි අප කාටත් කතාකළේ. සමහර දාට අපි බක්කි කරත්තෙන් පාසල් යනකොටම තාත්තා මාහරගම ස්පිරිතාලෙට අර ගමෙන් යන නෙල්සන් බොඩිය ගහපු බස්රථයේ යනවා. අම්මා යන්ඩ කලින් අපට පාන් හා බටර් ගාලා කෙසෙල් ගෙඩි එක්ක කන්න දීලා තමයි පිටත් වෙන්නේ. ඒත් ඉස්කෝලෙන් දවල්ට දෙන පොල් සම්බෝලයි පාන් කාලයි මට නොකාම ඉන්න බෑ. ඒක මොන විදියකින්වත් වළකන්න බැරි දෙයක්.කොච්චර කන්ඩ දීලා ඇරියත් අර පාන්කාල සම්බෝලත් එක්ක කන්ඩ මං හරි ප්‍රියයි. ඒ කොහොම හරි මේක නංගිලාගෙන් අම්මට ආරංචි වුණා. අම්මා බොහොම කනගාටුවෙන් මගෙන් මෙහෙම ඇහුවා. ඉඇයි පුතේ, පුතාට මං දෙන කෑම මදිද? මදිනම් කියන්න.මං තව කෑම ටිකක් ලෑස්ති කරන්නම්.” අම්මා එහෙම කියන වෙලාවෙ මං කීවෙ “නෑ අම්මෙ මට මේ කෑම ඇති. එහෙම එකක් නොවේ” කියලයි. තලම්මැහැර මේ පුංචි දුෂ්කර ගමේ හිටපු වැදගතුන් කිහිපදෙනාට අපේ තාත්තත් අයිති නිසා අම්මා සමහර විට එහෙම කියන්ඩ ඇති. කිරිහාමි වෙදරාළ පොලිස් ඉන්ස්පැක්ටර ජෝර්ජ්, ශ්‍රී සුනන්දාරාම විහාරය ගමේ පන්සලේ හාමුදුරුවො මේ විදියට ගමේ සැලකුම් ලබපු අනෙක් අය.තාත්තා ගමේ දොස්තර මහත්මයා වුණාට අපේ ගෙදර ගෘහමූලිකයා අම්මා. ගෙදර මුදල් පාලනය සිදුවුණේ අම්මා අතින්. වතුවල පොල් කැඩීම සිද්ධ වුණෙත් ඒවා විකුණුවේත් කොටින්ම කුඹුරේ වී කතන්දර සියල්ලම කලේත් අම්මා. අම්මගෙ ගෙවීම් ක්‍රමයත් අපූරුයි. වත්තේ වැඩකළ මිනිසෙකුට අම්මා දවසක් රුපියල් 5ක් ගෙවන්න ලෑස්ති වුණා. ඒත් ඒ මිනිහා රුපියල් 6ක් ඉල්ලුවා. අම්මා මෙහෙමයි කීවෙ. “රුපියල් 6ක් දුන්නා.වැඩකරලා තියෙන්නෙ රුපියල් 5යි. අනෙක් රුපියල ඔහේ ඉල්ලන නිසා මගේ ගානෙ” කියලයි. ඒක මසුරුකම නෙමේ අම්මගෙ සකසුරුවම්කම. අම්මා ඒ විදියට ජීවිතයේ නැඟීසිටිය දිරිය කතක්. මං ඒත් අම්මට කිව්වා “අම්මා කොහොම හරි අර මිනිහා ඉල්ලපු රුපියල් 6ම දුන්නා නේද?” කියලා. අම්මගෙ උත්තරේ අපූරුයි. “පුතේ, එහෙම නොදුන්නා නම් හැමදාම වැඩ කුලිය වශයෙන් රුපියල් 6ක් ගෙවන්න වෙනවා.ඒ මිනිහා එච්චර වැඩ කළේ නෑ” ඈ කිව්වා. අම්මා ගෙදර වැඩ සියල්ලම කළත් තාත්ත ඈ ළඟින්ම හිටියා. ඒ ගමේ ඉස්කෝලෙට මං ගියේ 2 පන්තියට විතරයි. ඊට පස්සෙ අම්මගෙ ගමේ නුගේගොඩ නාවල පාරට ආවා. ඒ කාලෙ සමුද්‍රදේවි විද්‍යාලයට කීවෙ ශාන්ත ජෝන් බාලිකාව කියලයි. ඒකට ගිහින් පසුව ශාන්ත ජෝන් විදුහලට ඇතුළුවුණා. ගණදෙවි හෑල්ල, පත්තිනි හෑල්ල වගෙ දේවල් කියමින් අම්මා මා සංවේදී මිනිහෙක් කළා. ඒ සංවේදීකම වගේම උපතින් ගෙනා හිතුවක්කාරකමත් මා ළඟ තිබුණා.අම්මා ඒ කාලෙ අඟහරුවාදා, සිකුරාදා නාන්න එපා කියලා ගියොත් මා අනිවාර්යයෙන්ම නානවා. ඒකෙන් අමුතුම තෘප්තියක් මා ලබනවා. තලම්මැහැරදි ඇළට දොළට යන්ඩ අපට තහනම්. අම්මයි තාත්තයි ගියාට පස්සෙ මං මල්ලියි නංගිලා දෙන්නයි අරගෙන දවසක් ඇළට නාන්ඩ ගියා. නංගිලා ජංගි ඇඳගෙන. මමයි මල්ලියි අමු හෙළුවෙන් නාන්නෙ. අනපේක්ෂිත මොහොතක අම්මා ගෙදර ඇවිත්. කෙළින්ම ඇළ ළඟටම ආවා.කට්ටියම හෙළුවෙන් දැන් ගෙදරට දිව්වා. අම්මා එක් එක්කෙනාට පහර බැගින් ඉපලකින් ගෙදර දුවන්ඩම ගැහුවා. මාව අහුවුණේ නෑ. ඉපලෙන් ගැහුවාම එකපාරට පස්පාරක් වදිනවා. මං පැනලා ගිහින් බොහොම වෙලා ගියාට පස්සෙ ගෙදර ආවෙ. එතකොට අම්මගෙ කේන්තිය නිවිලා. ඒත් මගේ කේන්තිය පුපුරු ගහනවා.ඇයි අපට නාන්ඩවත් නිදහසක් ;නාදෙන්නෙ ඇයි? ඒවාට ගහන්නෙ. එහෙම හිතලා මං දහවල් කෑම වර්ජනයක් දැම්මා. මට මෙහෙන් බත් එපා. මියගියත් කන්නෙ නෑ කියලා. නිකම්ම බෑනේ. නංගිලයි මල්ලිලයි වැඩේට සම්බන්ධ කරගත්තා. අම්මා බත් කන්ඩ කීවත් දැන් එක්කෙනෙක්වත් කන්නෙ නෑ. අම්මටත් හිතට අමාරුයි. කෑම වේලාව පහුවෙලා පැය 3ක් විතර ගියා. මෙන්න! නංගිලා අපව පාවා දීලා ගිහින් කෑම කෑවා.දැන් මල්ලිට මං කීවා නුඹ නම් කන්නෙ නෑ. මාත් එක්ක හිටපන් කියලා. මෙයත් හිටියෙ තවත් පැය බාගයයි. අයියේ බඩගිනියි. මේකත් කෙඳිරිගානවා. මං කීවා එහෙනම් උඹත් කාපන් කියලා. මං තනියම සටනේ.අම්මත් නැවත කීවා. මං කීවා ඇයි? අපට නිදහස නොදෙන්නෙ මං කන්නෙම නෑ කියලා. බලනකොට අම්මත් කාලා නෑ. එදා හැන්දෑවේ තාත්තා ආවම ප්‍රශ්නය තාත්තා ළඟට ගියා. මං මගේ නිදහසට කරුණු කීවා. තාත්තා හුඟාක් ආදරේට මට කියන්නෙ තාත්තගෙ පුතා කියලා. එයා මගෙ හිස සිඹලා තාත්තගෙ පුතා ගිහින් කන්න කීවා. මට ඇඬුණා. අපෙ අම්මට තද ගතිපැවතුම් සමහර විට තියෙනවා. එහෙත් තාත්තා බෝධිසත්වයෙක්. මං සටන අත්හැරලා බත් කෑවා. ඒ ගමේ සිද්ධියක් මතකයට නැඟුණේ.මං දැන් ඉන්නෙ නාවල අම්මලගෙ මහගෙදර. අම්මා එතකොට ගුරු රැකියාවෙන් ඉවත්ව උප තැපැල් ස්ථානාධිපතිනිය ලෙස පන්විල තැපැල් කන්තෝරුවෙ වැඩ. අපේ මාමලා සියලු දෙනා වාමාංශිකයෝ. ස්ටැන්ලි තිලකරත්න, විවියන්, ඇන්.ඇම්., කොල්වින්, පීටර් කේනමන් මේ අයගෙ වීරයො. මේ අය ගෙදර කතාකළේ වමේ දේශපාලනය. ඒ නිසා මාත් නිකම්ම වමට බර මිනිහෙක් වුණා. සමසමාජ පක්ෂයට කොඩියක් එදා ලෙළදුන්නේ සීයගේ ස්වස්තික ලීබඩු සාප්පුව ඉදිරිපිට පමණයි.නිවාඩුවට පමණක් නෙවේ ඉඩ ලැබුණු හැම මොහොතෙම ගමට දුවන එක මගේ සිරිතක්. අපෙ අම්මලත් තාත්තත් ඩී.එස්.ගෙ කට්ටිය. 1953 හර්තාලය වෙලාවෙ 6 දෙනෙක් මැරුණා මතකයි. ඩඩ්ලි මහත්තයා නැවක හැංගුණා. අපේ ගෙදර මහා සංවාද මණ්ඩපයක් වුණා. මගේ වාමාංශික හැඟීම් වගේ ම හිතුවක්කාරකමත් සංවේදීකමත් මෝරන්න පටන් ගත්තා. මේ අතර මගෙ එක්තරා උපන් දිනයක් ආවා. අම්මා මට එදා දුන්නු ඔවදන හරිම මිහිරියි.පුතේ, කුලවන්තයෙක් වෙන්න හැමෝටම බෑ. ධනවන්තයෙක් වෙන්නත් බෑ. ඒත් පුතේ හොඳ මිනිහෙක් වෙන්න කාටත් පුළුවන්. ලොකුවුණාම වටින්නේ අර දේවල් නොවේ. තමාගේ ගුණධර්ම විතරයි. අම්මගෙ මේ වචන ඇත්තම ඇත්ත.අපේ අම්මා බුදුන් වැන්දා. දෙවියන් ඇදහුවෙ නෑ. ඒත් ඇය තුළ ලොකුම විශ්වාසයක් තිබුණා පතිවෘර්තා ධර්මය ගැන. ඒක හරියටම රැකි ගැහැනියට ඒ ගැහැනියගේ දරුවනට අනිසි කරදරයක් සිද්ධ නොවෙනවා කියන එක ඈ දැඩිව විශ්වාස කළා. ඇය පතිවත රැකි ගැහැනියක්. ඒත් මගේ තාත්තා ‘පතිනිවත’ හරියට රැක්කාදැයි මා දන්නෙ නෑ.ඒ ගැන සැක සංකා අම්මගෙ සමහර කතාවලින් අපට තේරුණා. තාත්තා දුර ස්පිරිතාලවලදි නර්ස්ලා වින්නඹු අම්මලා එක්ක ළඟින් වැඩකළා. අම්මගෙ අංක එකේ ගායකයා ධර්මදාස වල්පොල. එයාගෙ ගීත අසාර්ථක උත්සාහයකින් හරි මා ගයනවා ඇය අහගෙන ඉන්නත් ආසයි. අම්මා සංවිධානය කරන වන්දනා ගමන්වලදි මට හුඟාක් වෙලාවට කියන්න වුණේ වල්පොලගෙ ගීත.අම්මා ගමේ ඕපාදූප අහන්නත් පුදුමාකාර ආසාවක් දැක්වූවා. ඒවා කියන ගැහැණු ගෙදරට ආවාම බුලත් හෙප්පුව පිළිගන්වලා ඇය ගමේ කතා රස විඳ විඳ අහනවා. අපේ අම්මා මට ගෙදර කීවෙ කුමාරයා කියලා. මාත් ඉතින් අවුරුදු 16 වෙන්නත් ඉස්සරින් ගමේ කෙල්ලෙක් එක්ක අහිංසක සම්බන්ධයක් පටන් ගත්තා. අම්මා මේක කොහොම දැනගත්තාද දන්නෙ නෑ.ඇය මට ලියන ලියුම් තැපැල් මහත්තයා ගෙදරට ගේන්න ඉස්සෙල්ලා මං මඟ ඉඳලා ගන්නවා. මං පාසල් වැඩවලටත් දක්‍ෂ නිසා අම්මා ගොඩාක් බයවුණා මේවයින් පාසල් ගමනත් කඩාකප්පල් කර ගනී කියලා. කොහොම හරි අම්මා දවසක් මට අඬගහලා ඒ ළමයට ලිපියක් ලියෙව්වා. මං මීට පස්සෙ ඔබත් එක්ක සම්බන්ධයක් නෑ.ඔබත් මට ලියන්න එපා. මාත් ලියන්නෙ නෑ කියලා. දෛවයෝගයේ පාර්වතීදේවි මානමුලගෙ සම්බන්ධෙට මෙහෙම ලිපියක් ලියවලා එයාටම තැපැල් කරන්න දෙනවා. ඒ වගේම මාත් මේ ලිපිය තැපැල් කරන්න අම්මගෙන් ඉල්ලුවා. නෑ ඔයා ලියුවම ඇති. මා මුද්දර ගසා තැපැල් කරන්නම් කියා ඇය කීවෙ මා ඒ ලියුම තැපැල් නොකරන බව හොඳටම දැනගෙනයි.ඒත් අපෙ අම්මා එපා කී දෙයක් අප කළා නම් හැමදාම වැරදුනා. ඒක අදයි තේරෙන්නෙ. එයා මගේ කේන්දරේ බලලා මට හැමදාම කීවෙ කුමාර පුතේ, හිතුවක්කාරකම් අත්හරින්න. හතර කුලයක් බබුළුවන ගුණයක් උඹේ කේන්දරේ තියෙනවා. ඒ හතර කුලය තමයි උඹේ අම්මගෙ පරම්පරාව, තාත්තගෙ පරම්පරාව, නෝනගේ අම්මගෙ පරම්පරාව, නෝනගෙ තාත්තගෙ පරම්පරාව. ඒක මතක තියාගෙන පාඩම ගැන හිත යොදවා ජීවත්වන්න කියලයි. සමුද්‍රදේවි ස්කෝල පහළ පළවෙනියෙන් ඉහළ පළවෙනියට නොවැටී දෙකේ කැලෑසියට පුංචි කාලෙ වැටුණු හැටිත් ඒ වෙලාවෙ අම්මා මතක් කළා.අපේ තාත්තට අම්මා හරි ගරු කළා. ඒත් හැලහැප්පුම් නොතිබ්බෙම නෑ. කොහොම වුණත් අපේ පවුලෙ තෝන්ලණුව අම්මා. තාත්ත සිගරට් අරක්කු බුලත්විට කිසිවක් පාවිච්චි කළේ නෑ. ඒකට හරියන්න මං මේ සියල්ලම පාවිච්චි කළා අම්මගෙ වචනෙට ගරු නොකර. තාත්තට ගමේ සමහරු කීවෙ බුදුන් උපන් දවසෙ උපන් මහත්තයා කියලයි. ඒ තරම් බෝධිසත්ත්වයෙක් තාත්තා. අම්මගෙ මල්ලි කෙනෙක් හිටියා රාජ්‍ය සම්මානලාභී කෙටිකතාකරුවෙක්. වෘත්තියෙන් නීති උපදේශක. අශෝක පීරිස් මහත්මයා. එයාගෙන් තමයි මම බොහෝ පොත පත කියෙව්වෙ.අම්මා තාත්තගේ මහගෙදරින් එහා ඉඩමක ගෙයක් හදන්න ගත්තා. වත්තෙ කළමනාකාරිය අම්මා. වී කතන්දර, පොල් කතන්දර හා සීට්ටු ක්‍රම මේවා ආදියෙන් අම්මා ගණනක් ඉතිරි කළා හැමදාම. මමත් දවසක් කාමරේ මකුළු දැල් කඩන විට ෆොටෝ අස්සෙ තිබිලා සියයෙ කොළ කිහිපයක් වැටුණා. ඒවගෙ තැන්වල තමයි අම්මා ඒවා හැංගුවෙ. හැබැයි! ඒ සල්ලි නම් මා මගේ වියදමට ගත්තා. අම්මා ගේ හදන්න ගත් වෙලාවෙ තාත්තා කීවෙ වාසනා, බළල්ලු ගස් ගියාට බල්ලො ගස් නගිනවා අහලා තියෙනවා ද කියලයි. ඒක පියා සමච්චලයට මෙන් කීවෙ ඒ වියදම් කොහෙන් හොයාගන්ඩද කියලා- හිතාගන්ඩ බැරිවයි.ඒත් අම්මා කාමර 6ක් තියෙන ගෙයක් එතැන හැදුවා. තවත් කාලයක් ගියාම ඇය පළමුවෙනි කාරය ගෙදරට ගත්තා. මොරිස් 8495 ඔ වර්ගය. ඒ කාලෙ රුපියල් 3700ක් වුණාලු. අපේ අම්මා තුළ උන් දිරිය ගැහැනිය හරිම සකසුරුවම්.විනාශකාරී නෑ. පුංචි කාලෙ අපට බිත්තරයක් දුන්නත් බිත්තරය දෙකට පළලයි දෙන්නෙ. පොඩිවුන්ට බිත්තර පළුවක් ඇති. පස්සෙ කාලෙක මොරිස් 12 කාරයක් අරන් අප සිරීපාදේත් ගියා මතකයි. අවුරුද්දට අම්මා හරියට වැඩ අල්ලනවා. එකම රෙද්දෙන් සරම් 2යි ගවුම් 3යි දරුවනට මහනවා. ඒ කාලෙ ගාණක් නෑ. දැන් නම් හිතෙනකොට එකම විදියට සරම් ගවුම් තියෙන එක හරිම සවුත්තුයි කියලා හිතෙනවා.අවුරුදු 16 පමණ කාලෙ මගෙ සංවේදීකම උතුරා යන නිසා මං තවත් උණුසුම් ප්‍රේමයක පැටලුණා. අම්මා මේකටත් ඉවඅල්ලා තිබුණා. ඒත් එයා මගෙ ගැමි පෝසත්කම සැලකුවෙ නෑ. එයා බැලුවෙ මගෙ නාගරික පෝසත්කම ගැනයි. මං හරහා තමා වැටී සිටින අගුපිලෙන් නැඟිට සත්මහල් ප්‍රාසාදයට යන්නට ඇය මාන බැලුවා.මාව බල්ලෙක් වගෙ පසු කාලයක නොසලකා හැරියා. (‘සිහින කුමරු හා ඕ තොමෝ’ ඔහුගේ නවකතාවේ මේ චරිතය විග්‍රහ වෙයි.) අම්මා මේ ගැන කියලාම තාත්තත් මේ ගැන දැනගෙන ඉන්ඩ ඇති. ඒත් තාත්තා කිසිම කලබලයක් කළේ නෑ. අම්මා නම් කලබල වුණා. මේ විරහ වේදනාවෙන් මං කටුක දුක් වින්දා.ඒකම තමයි පසුකාලෙක හොඳම විරහ ගීත ‘විකසිත පෙම්’ වැනි ගීතත් මා අතින් ලියැවුණේ. අම්මා පසුකාලයක කීවා ඒ දුක් වින්ද අතීතයේ වාසිය ගීතයෙන් ගන්න කියලා. ඒක හරි ගියා. ඒත් අම්මා විරහ ගින්නෙන් දැවි දැවී ගෙදර ගියාම මට හරියට වේදනා දෙන වදන් ච්වා. මං අම්මත් තාත්තත් වැඩට ගියාම කාමරයට වැදිලා ඇෙඳ් වැතිරිලා කල්පනා කළා. දුක්වින්දා.තාත්තා ගෙදර ඉන්න අයට කියලා ගියා කුමාර මහත්තයාට කන්ඩ දෙන්ඩ කියලා. අම්මා නම් ඒ වෙලාවෙ හරිම සැරයි. ‘ඇටෙන් පොත්තෙන් බේරෙන කොට ගැහැනු හොයාගත්තට මේවා හොඳ වැඩ” ඇය මගේ විරහ වේදනාවට පහර දුන්නේ එහෙමයි. ඒත් තාත්තා මාව අස්වැසුවා. ඒත් අම්මා කළ දෙයින් තමයි මට ඇත්ත වැටහුනේ. මං කොහොම හරි වේදනාව මැඩගෙන ජ්‍යෙෂ්ඨය සමත් වෙලා ලේක්හවුසියටත් ආවා. මගේ වෙනස දැකලා ආයිත් අම්මා යාළුවුණා.ප්‍රේමදාස මහත්මයා අලුත් අවුරුද්දට පත්‍රකලාවේදීන් කාටත් සුබපැතුම් යවනවා. මටත් එකක් ආවා. අම්මට මේක ලොකුª දෙයක්. ගමේ හැමෝටම “අපේ පුතාට ජනාධිපතිතුමා සුබ පැතුමක් එවලා” අම්මා ඒ දවස්වල ඒක ගමෙන් ගෙට ගොඩුවුණු හැමෝටම පෙන්නුවා. ඊටත් පස්සෙ උපක්‍රමශීලීව ඒක කාටත් පෙනෙන්න ස්තෝප්පුවේ තැනක රැඳවූවා.කවුරුත් නොදන්නවා වුණත් මාත් ගුවන්විදුලියෙ බී ශ්‍රේණියේ ගායකයෙක්. අම්මා ඒ නිසා නිතරම මට ධර්මදාස වල්පොලගෙ ‘වාසනාවන්ත කල ලබා’ ගීතය කියන්න කීවා. ‘සුරතලී’ ගීය කියන්න කීවාම මා ටිකක් මැළිවුණා. ඒක අමාරුයි. තාත්තා නම් ආසා කළේ මොහිදීන් බෙග්ට. මං කාලයක් යනකොට ගීත රචනයෙන් තරමක් ඉහළට ආවා. ‘වසන්තේ දවසක්’ චිත්‍රපටයට ‘දේදුන්නෙන් එන සමනලුනේ – ගම්මැද්දේ පොඩි කුරුල්ලනේ’ ලියන්න මං කේමදාස මාස්ටර් එක්ක වැඩකරනකොට ඉතාම දුෂ්කරතා වින්දා. එතුමාට මා ලියන ගී ඒ වෙලාවෙ ගැලපුණේම නෑ. ඒත් ඒ ගීතය එතරම් ලස්සනට ලියැවුණේ මාස්ටර් නිසයි. ඊට ඉස්සෙල්ලා අවුරුද්දේ ජනාධිපති සම්මාන උළෙලෙදි හොඳම රචකයා වුණේ ඩබ්ලිව්.ජයසිරි.ඒ ‘බඹරු ඇවිත්’ චිත්‍රපටයට ‘ආදරයේ ඔබ ඔබමයි – මා ඔබගේ ඔබ මා නො ව‘ ගීතයට. අම්මා ඒ අවුරුද්දේ කීවා පුතාට ලැබුණේ නෑ මට කනගාටුයි කියලා. ඒත් ඒ අවුරුද්දේ මා ගීයක් ලියා තිබුණේ නෑ. “වසන්තේ දවසක්’ සම්මාන දෙන්නට ආවෙ ජනාධිපති ජයවර්ධන. මේකට අම්මා පුදුමාකාර සතුටක් ලැබුවා. අම්මා සතුටු කඳුළු පුරවාගෙන මා වැළඳගත්තා. මං පුංචි කාලෙ වෙනත් ළමයින් මුද්දර එකතුª කරනකොට වල්පොලගෙ පින්තූර එකතු කළා.ඒ නිසා ‘දළදා වත’ කැසටයට ගී ලියන වෙලාවෙ සනත් නන්දසිරි කීවා “උත්තම මුනි දළදා’ ගීතය නම් කියන්නම ඕනෑ ධර්මදාස වල්පොලයි කියලා. මා ඔහු හොයාගෙන ගියත් එතකොට ධර්මදාස වල්පොල අවුරුදු 12ක් ගුවන්විදුලියෙ ගීත කීම වර්ජනය කරලා තිබුණු වෙලාව. කලාකාරයන්ට ගායකයන්ට මේ රටේ සලකන්නේ නෑ. ඔහු දැඩිව මතයක පිහිටමින් ගායනයෙන් ඈත්ව කැලණිය වරාගොඩ පැත්තෙ සිල්ලර කඩයක් දාගෙන හිටියා. මා ඔහු හොයාගෙන ගිහින් කාරණය කීවා. ලතා අක්කත් කලින්ම කීවා අනේ මල්ලියෙ මට නම් බෑ ඔය කාරණේ ධර්මදාසට කතාකරන්න ඛ්යලා.මං ගිහින් ධර්මදාස අයියට කතාකළා. “ඇයි දන්නෙ නැද්ද මා ගුවන්විදුලියෙ ගීත කියන්නෙ නෑ කියලා.” ඔහු ඇහුවා. මා කීවා මිනිස්සු නවදාස්නවසිය අනූනවයක් ඉපදිලා ඊට පස්සෙ කලාකරුවා උපදින්නෙ. එයා ගායකයෙක්. නැට්ටුවෙක්, චිත්‍ර ශිල්පියෙක්, සිනමාකරුවෙක් වෙන්න පුළුවන්. එයා ඉන්නෙ ජනතාව පිනවන්න. ඔවුනට පොල් විකුණන්න නොවේ කියලා. මාත් ඔහුත් හුඟාක් වෙලා වාද විවාද කළා. අන්තිමේ සංගීතය කරන්නෙ සනත් කීවාම මිනිහා ටිකක් පිළිගත්තා. සංවේදී මනුස්සයා නිසා මා කී දේවල් ඔහුට වැදුණා. මාත් රෙකෝඩින් එක දවසේ අම්මවත් එකතු කරගෙන ගුවන්විදුලියට ගියා. 1970 ගණන්වල මේ සිද්ධිය.සනත් නන්දසිරි සංගීත කණ්ඩායම සකස්කරන වෙලාවෙ මෙන්න ධර්මදාස අයියා ගුවන්විදුලියට ආවා. සභාපති එච්.එම්.ගුණසේකර ගුරුගේ ඉදිරියට දුවගෙන ඇවිත් පිළිගත්තා. ධර්මදාස අයියා කෙළින්ම ඇවිත් ස්ටුඩියෝ එකේ වාඩිවුණා. ගීතය කීවෙ එකම වතාවයි. ඉතාම කන්කලුයි. “උත්තම මුනිදළදා වඩම්මන”. සනත්ගෙන් ඇහුවා තව ටේක් එකක් ගමුද කියලා. නෑ ඕනෑ නෑ හොඳට ආවා සනත් කීවා. ඒත් දෙවැනි පාරටත් ගැයුවා. එදා ධර්මදාස කියලා දුන්නා මෙන්න ගීත ගයන හැටි කියලා.අම්මා කටඇරගෙන බලා ඉන්නවා. තමන්ගෙ ගායකයා පුතා ගෙන්වාගත් හැටි බලලා. ගීතය ගයලා යනකොට ඒ කාලෙ රුපියල් තිස්පහේ් වවුචරය අරගෙන සල්ලිගත්තා. කාරයෙ පෙට්රල්වලට රුපියල් 2ක් තියාගෙන ඉතිරි සල්ලි රුපියල රුපියල ගුවන්විදුලිය ඉදිරිපිට එදා සිටි හිඟන්නන්ට බෙදා දුන්නා. ඒ සිද්ධිය එක පැත්තකින් හොඳයි. එක පැත්තකින් නරකයි. කොහොම නමුත් අම්මා එදාත් හරියට සතුටුවුණා. කෝකිලදේවි වීරතුංග ගායිකාවගේ දුව සරෝජිනී සමඟ මා විවාහයට යන විට අම්මා බොහොම සතුටු වුණා. මේ නැන්දා ලේලි පුදුම සමඟියක් තිබුණේ.කවරදාවත් ගැටුම් නෑ. දුවයි අම්මයි තමයි. අම්මා දවසක් මගේ බිරිඳ සරෝජනීට කියලා තියෙනවා පුතා පොඩි කාලේ ඉඳලම සෙල්ලක්කාරයි. සංවේදියි. පරෙස්සමින් බලාගන්න කියලා. මගෙ අම්මා ඒ වුණාට හරිම කරුණාවන්තයි. මට මතකයි ගමේ චලෝසිංඤෝගේ ඉඩම උකසට තියපු වෙලාවෙ අම්මා ඒක බේරගන්ඩ මැදිහත් වුණා. මා හිතන්නේ සල්ලිත් හොයාදුන්නා. පරාජය හමුවේ පැත්තකට තල්ලුනොවී ඉන්ද්‍රඛීලයක් වගේ ඉදිරියට යන්න අම්මා හැමවිට උදව් කළා.පේ‍්‍රමකීර්ති ජේ.වී.පී. එකෙන් මරපු වෙලාවෙ අම්මා මාව රැකබලාගත්තෙ පුදුම ළෙන්ගතුකමින්. පුතේ උන් මරන්නේ නම් තියෙන උන්. ඊළඟට උඹ නැත්නම් ධර්මසිරි ගමගේ එදා අම්මා කීවෙ එහෙමයි. මේ කතා අම්මා කීවෙ 89 කාලෙ පුංචි ආණ්ඩුවක් රටේ තිබුණු කාලේ. මං ලේක්හවුසියෙ වැඩට යන එකට තර්ජන ආපු වෙලාවෙ. ඒක කොහොම හරි මඟහැරුණා. අම්මා ගොඩාක් කම්පා වුණේ තාත්තගෙ මරණෙ වෙලාවෙ. සෝමාවතිය වඳින්න ගිහින් සුංගාවිලදි හෘද අමාරුවෙලා තාත්තා වැටුණා.අම්මා ජීවත්වන තුරාවට තාත්තා නැති තනිකම පාළුව ඇයට තිබුණා. අම්මගෙ ප්‍රියතම නළුවා මාක් සමරනායක. එයාගෙ රංගනවලට අම්මා ආසා කළා. අම්මා නැතිවෙලා කාලයක් ගියත් මට අම්මා කියූ දේවල් තවමත් එහෙමමයි. ඇය ලෝකය හා ජීවිතය අරබයා පවුලේ මුනිවරියක වගේ නිවැරැදිව අනාවැකි කියූ ගැහැනියක්. මට හැමදාම ඇය කියූ වදන් සත්‍ය වුණා. ඇය එදා ගත් තීන්දු හරියටම හරි බව මට සැමදා ඒත්තු ගියා. එහෙම බැලුවාම අම්මා මගේ ජීවන ගීතයයි. මා කෙතරම් ගී ලියුවත් මව්ගුණ ගී ලීවෙ එකයි. ඒ ගීයට අම්මා තදින් පෙම් කළා.|  දෙපා වඳිමි උදේ හවා -වඩවා බැති පෙම්මාමෙතේ බුදුන් බුදුවන දා –නිවන් දකින් අම්මාසතර වරම් දෙව් තෙද කඳසතර අතින් නිති වැඩ හිඳසසර වසනතුරු රැක දෙන්මගෙ පෙම්බර අම්මාසටහන -උපාලි සමරසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008293</link>
    <topic>මංජේශ්වරී</topic>
    <author/>
    <content>මංජේශ්වරීඅප නොදුටුවාක් මෙන් චින්තා නැගිට පාර දෙසට යනු පෙනිණ. පාරේ ගමන් කළ තරුණියක් ඉදිරිපස ගේට්ටුව අසල නැවතුණා ය. පංජාබ් ඇඳුමක් ඇඳ උන්න ද ඇගේ හිස විවෘතව තිබිණ. පිට දිගට ගෙතූ කොණ්ඩයේ ගෙල හරියේ රතු මල් දෙකක් ගසා තිබිණ. ඒ ඉන්දියන් කෙල්ලක් ද මුස්ලිම් කෙල්ලක් දැයි හඳුනා ගැනීමට තරම් අපට ඉවක් නොවීය. ඈ අත ලිපි ගොනුවක්, පොත් කිහිපයක් හා පුවත්පතක් ද විය. චින්තා අතට පුවත්පත දුන් ඈ ටික වේලාවක් චින්තා සමඟ කතාබහ කරමින් සිටියා ය. නිවස පිහිටා තිබුණේ පාරෙන් එහා පැත්තේ වූ හෙයින් අපට කතා කළ කිසිවක් නොඇසිණ.චින්තා දිරිය ගැහැනියකි. දරු දෙදෙනා හදාගෙන ජීවත්වීමට ඈ මහා පරිශ්‍රමයක් දරයි. ලෝකයේ ජීවත්වන හැම කෙනෙකුටම ප්‍රශ්නයක් තිබේ. එක්කෝ මුදල් ප්‍රශ්නය. එසේ නැත්නම් පවුල් ප්‍රශ්නය. ලෙඩදුක් ප්‍රශ්න ද එමට ය. අපේ පවුලේ ප්‍රශ්න දැන් බොහෝ දුරට විසඳී අවසානය. තාත්තාට ආර්ථික අතින් එතරම්ම අහේනියක් නැත. අයියා ස්වයංපෝෂිතය. නංගී ද අප සිතුවාට වඩා හොඳ තත්ත්වයක සිටී.උදය කුමාරගේ ජීවිතය ගැන මා දන්නේ මතුපිටින් පමණකි. ඔහුගේ ජීවිතයේ අහුමුලු ගැන සිතන්නට මට අවශ්‍යතාවක් නොවීය.චින්තා ගැන බොහෝ තොරතුරු දැනගැනීමෙන් පසු මට උදයකුමාර් ගැන ද යම් යම් දේ දැන ගැනීමට අවශ්‍ය විය.මා හා තිලකා අතර වූ සම්බන්ධය උදයකුමාර් හොඳින් දනී. එසේ ම උදයකුමාර්ගේ ජීවිතයේ ද එවන් කඩතොළු තිබිය හැක.“මං උඹට මේ කියන්න කියලමයි හිටියෙ. අර චින්ත දැකපු වේලාවෙ ඉඳල මගෙ හිතට මහ මොකක්ද වගේ දැනෙනව.“අර මොකෝ...”“චින්ත හරියට අපේ ජානකී වගේ”“ජානකී කිව්වෙ. ආ මට මතකයි.”“ජානකී කිව්වෙ මට හිමි නොවූ කෙල්ල”විහාරමහා උද්‍යානයේ දී ඔහු මේ ගැන කී බව මතක් විය.“අසූ නමේදි ජානකී මැරුම් කෑව““පරණ වේදනාව අලුත් වෙනව විතරයි””ප්‍රශ්න ඇසීම නවතා මම නැඟී සිටියෙමි.“යමු ද ලතීෆ්ලගෙ ගෙවල් පැත්තෙ”උදය චින්තා ගැන සඳහන් නොකර ලතීෆ් ගැන සඳහන් කළේ සිත් වේදනාව මඟ හරවා ගැනීමට විය යුතු ය.ගොම්මන අඳුරට එක්කාසු වෙමින් තිබිණ. අහස තවමත් තද නිල් පැහැති ය. සඳ මෝදුවෙමින් තිබුණේ පුරපසට බරවෙමිනි.ළිහිණි රෑණක් අඬාගෙන පියෑඹූහ. පිච්චමල් සුවඳක් කොහෙන්දෝ හමා ආවේය. අනතුරුව සුළඟ හා මුසුවූයේ නාස් පුඩු කකාරවන තරම් සුවඳකි.“මල් ජාතියක් වෙන්න බෑ”“හොද්දක් ඉදෙනව“අප ආපන ශාලාවක් පසුකරගෙන යන බව මට ඉවෙන් මෙන් දැනිණ.අප යනවිට ලතීෆ් චින්තා සමඟ සතුටු සාමීචියක යෙදී සිටියේ ය. පාරේ යන එන්නවුන් හඳුනා ගැනීමට තරම් පාර විදුලි පහනින් ආලෝකමත්වී තිබිණ.අප නොදුටුවාක් මෙන් චින්තා නැගිට පාර දෙසට යනු පෙනිණ. පාරේ ගමන් කළ තරුණියක් ඉදිරිපස ගේට්ටුව අසල නැවතුණා ය. පංජාබ් ඇඳුමක් ඇඳ උන්න ද ඇගේ හිස විවෘතව තිබිණ. පිට දිගට ගෙතූ කොණ්ඩයේ ගෙල හරියේ රතු මල් දෙකක් ගසා තිබිණ. ඒ ඉන්දියන් කෙල්ලක් ද මුස්ලිම් කෙල්ලක් දැයි හඳුනා ගැනීමට තරම් අපට ඉවක් නොවීය.ඈ අත ලිපි ගොනුවක්, පොත් කිහිපයක් හා පුවත්පතක් ද විය. චින්තා අතට පුවත්පත දුන් ඈ ටික වේලාවක් චින්තා සමඟ කතාබහ කරමින් සිටියා ය. නිවස පිහිටා තිබුණේ පාරෙන් එහා පැත්තේ වූ හෙයින් අපට කතා කළ කිසිවක් නොඇසිණ.“යාළුවො දෙන්න හම්බවෙලා”ලතීෆ් හිනැහෙමින් කීවේ අපට ඉඳ ගැනීම සඳහා පුටු දෙකක් දෑතින් ගෙන එමිනි. ටික වේලාවකින් චින්තා පුවත්පතත් අතැතිව අප උන් තැනට පැමිණියා ය.ඒ කවුදැයි අසන්නට සිතුණ ද මම නිහඬවීමි. මෙයට පෙර දිනකද මේ තරුණිය ඡායාවක් මෙන් නිවසට එනු මම දුටුවෙමි.එදින ද මට ඇගේ අමුත්තක් නොපෙනිණ. ලස්සන අවලස්සන හෝ කළු සුදු බව මේ අඳුරේ දැකගත හැකි නොවීය. ඈ ඉදිරිපස නිවසේ සිටිනා එකිය බව හඳුනා ගැනීමට අමුතුවෙන් අටුකා ටීකා අවශ්‍ය නොවීය.“ලතීෆ් තේ එකක් වත් දුන්නද?චින්තා වත්තට ඇතුළු වූයේ කටපුරා හිනැහෙමින් එසේ අසමිනි.“හැමදාම ලතීෆ්ගෙන් තේ බොන්න බැහැනෙ. අද චින්ත තේ හදන්න.”උදය කුමාර කීවේය.“ඉන්න මං හදන්නම්. මං පෑන් කේක් වගයකුත් ගෙනාවා.”චින්තා එසේ කියමින් නිවසේ තම කොටසට දුව ගියා ය. මගේ සිතට මොකක්දෝ අමුත්තක් දැනිණ. මම පුටුවෙන් නැගිට ගේට්ටුව දෙසට පිය මැන්නෙමි. ගේට්ටුව ඉදිරිපිට ඇත්තේ මහපාර ය.වාහන තදබදයක් පාරේ නොවුව ද බයිසිකල් රික්ෂෝ කිහිපයක් පාරේ එහා මෙහා යනු දක්නට ලැබිණ. රික්ෂෝව බයිසිකලයේ එල්ලාගෙන රික්ෂෝකරු බයිසිකලය පදී. මෙය අපේ රටේ එදා තිබූ මිනිසුන් පා ගමනින් ඇදගෙන යන රික්ෂෝවට වඩා මඳක් වෙනස් ය. එහෙත් ඒ බයිසිකලය පමණකි.මිනිසුන් තිරිසනුන් කරන සමාජය මෙහි තවමත් වෙනස් වී නැත. අපේ රට මෙයට වඩා මඳක් හෝ දියුණු යැයි මට සිතිණ. රික්ෂෝව තබා තිරික්කලයක් වත් අද අපට දක්නට නැත. ඉඳහිට හෝ දක්නට ඇත්තේ බඩු පුරවාගෙන යන ගැල් පෙරහරක් පමණ. ඒත් ඒ ඉතාමත් කලාතුරකිනි.උදයකුමාරට මගේ අමුත්තක් පෙනෙන්නට ඇත. ඔහු ද මා පසුපසින් ගේට්ටුව තෙක් පිය මැන්නේ ය. ඊළඟ මොහොතේ බයිසිකල් රික්ෂෝවෙන් පැමිණි මැදිවියේ ගැහැනියක් ගේට්ටුව ඉදිරිපිට දී රික්ෂෝවෙන් බැස්සා ය. ඈ නැවතී අප දෙස බැලුවේ පුදුම කුතුහලයකිනි.“චින්තගෙ යාළුවගෙ අම්ම වෙන්න ඇති” මම කටට ආවාට මෙන් පැවසුවෙමි.“මංජු...”“ඈ ඇගේ දියණිය යැයි අප සිතන තරුණිය ඇමතුවා ය. චින්තාගේ යෙහෙළිය මිදුලට ආවා ය.ඈ කී වදන් අපට නොතේරුණ ද ඈ කිසියම් මුදලක් ඉල්ලන බවක් මට හැඟිණ. ඈ හැඹිලිය ඇර මුදල් මෝට්ටුවක් වැඩිහිටි ගැහැනිය අත තැබුණාය. එය අතට ලැබූ මොහොතකින් රික්ෂෝකරු බයිසිකලය පාගන්නට විය. වැඩිහිටි ගැහැනිය තුළ කිසිදු සැකයක් ඇති වූ බවක් නො පෙනිණ. ඈ නිවස තුළට පිවිසෙද්දී මංජු නම් තරුණිය ඈ ගෙන ආ බඩුමල්ල අතට ගත්තා ය. බඩුමල්ල ඔසවා ගත් ඇයට කිසිදු හදිස්සියක් නොවීය. ඈ මොහොතක් නැවතී අප දෙස බැලුවා ය. අනතුරුව මුහුණට හීන් හිනාවක් නැගුණි.ගෙතුළ විදුලි පහන් දැල්විණ. නිවස ආලෝකවත් විය.“යමු ඇතුළට”උදය කුමාර කීවේය.ඉදිරිපස දොර වැසෙන හඬ ඇසිණ. මම තව මොහොතක් බලා සිටියෙමි.“යමු යමු. ආයෙ එන්නෙ නෑ”“කවුද?”“අර කෙල්ල”මට ලජ්ජා සිතිණ. මගෙ යටිසිත ඈ දැකීමේ ආශාවෙන් පෙළෙන බව මට දැනිණ.“ළමයි එන්න තේ බොන්න.”චින්තාගේ කටහඬ ගෙතුළින් ඇසිණ. අපි මීටර් තිහක් පමණ වූ මිදුල පියමන් කළෙමු.“ඉස්සරහ ගෙදර ඉන්නෙ කවුද?”මම චින්තා පිළිගැන්වූ පෑන් කේක් එක අතට ගනිමින් ඇසුවෙමි.“අපේ හිතවත්තු. ලතීෆ්වත් අඳුනනව“දැරියන් දෙදෙනා ද පැමිණ පෑන් කේක් එක බැගින් අතට ගත්තේ ය.“අම්මේ නැන්දලටත් දෙකක් යවමු”ලොකු දැරිය ඉරේෂා අම්මාගේ අතේ එල්ලෙමින් කීවාය.“දැන් රෑ වේලානෙ” චින්තා අදි මදි කළා ය.“මංජු නැන්දා නම් මොනව හරි ගෙනාවොත් අපට දෙනවා. ලොකු ඇන්ටිත් එහෙමයි.”ඉරේෂාගේ කංකෙඳීරිය චින්තාට කරදරයක් මෙන් දැනිණ.“මට නම් බැහැ.. දුව ගිහින් දෙනවද?“හ්ම්...”ඉරේෂා වටපිට බැලුවේ තනිව යෑමට අදි මදි කරමිනි.“නංගි එක්ක යන්න”“මට බෑ... මට බයයි”“එහෙනම් මේ මාම එක්ක යන්න”උදය කුමාර පැවසුවේ මා දෙස බලමිනි.“එහෙනම් යමු”අම්මා ඔතා දුන් පෑන් කේක් දෙකත් අතැතිව දැරිය මගේ අතින් අදින්නට වූවා ය.මට පොළව පලාගෙන යන්නට සිතිණ. මෙය මා නොසිතූ සිදුවීමකි. මංජේශ්වරී දැක ගැනීමට තිබූ ආශාව මෙන් ම බිය ද සිතයට පොරකන්නට විය. දැරිය මා අතින් අල්ලා ගත්තේ පුංචි ආරක්ෂක භටයකු මෙනි.“බයවෙන්න එපා. මංජු නැන්දා හරි හොඳයි”අප පෑන් කේක් පාර්සලය රැගෙන ගියවිට දොර ඇරියේ වැඩිහිටි කාන්තාව ය. ඉරේෂා පවසන අන්දමට ඒ ලොකු ඇන්ටීය. අප ආපසු හැරුණේ මගේ සිත සන්සුන් වෙද්දී ය.“ලොකු ඇන්ටිගෙ නම සකුන්තලා දේවි. පොඩි ඇන්ටි මංජේශ්වරී”ආපසු එන අතර ඉරේෂා කියවන්නට වූවා /. මංජේශ්වරී. ලස්සන නමක්. තම සිත යට රැදුණි. මංජේශ්වරී මංජු යනුවෙන් කෙටිවීම තවත් ලස්සනය. පොඩි එකියගෙන් වැඩි විස්තර ඇසිය යුතු නොවේ. අප කේක් කා තේ බී චින්තාගේ නිවසින් පිටව ආපසු ආවේ කිසිම කිසි දෙයකට අප ඉක්මන් වියයුතු නැතැයි සිතමිනි.“චින්තා දරුවොත් එක්ක හරි සැහැල්ලුවෙන් ජීවත් වෙන්නෙ.”එන අතරමඟ මම උදයකුමාර් සමඟ පැවසුවෙමි.“එල්.ටී.ටී. කාරයෙක් බැඳපු ගෑනියෙකුට අනාගතයේදී මොන මොන ප්‍රශ්න ඇතිවෙයි ද කියල චින්තට වගක්වත් නෑ. මටත් පුදුමයි ඒ ගෑනිගෙ ජීවිතේ. අපේ එකියක් නම් දහස් වාරයක් මැරි මැරී උපදිනව.”මට ලිපියක් ලියාගන්නට බැරිව, අයියාගේ බලපෑම්වලට හසුවෙමින් තිලකා ද මැරි මැරී උපදින්නට ඇත්දැයි මම සිතන්නට වීමි. එහෙත් උදයකුමාර් ඉදිරියේ ඒ බවක් පැවසිය නොහැක.ආදරයට පා පහරක් දුන් ගැහැනියකට තවත් පා පහරක් දුන් මා ඔහු ඉදිරියේ වීරයෙකි. එසේ ම උදයකුමාර් චින්තා ගැන සිතනවා වැඩි යැයි ද මට සිතිණ.ප ආපසු නාවික හමුදා නිවහනට පැමිණෙන විට අපේ සගයෝ මිදුලේ තැන් තැන්වල වාඩි වී ගිමන් හරිමින් සිටියෝ ය.“මෙතන ලැගගෙන ඉන්නෙ ටිකක් අපි වගේ රටතොට නරඹන්න පලයල්ලකො”උදයකුමාර විහිළුවකට මෙන් කෑගැසුවේ ය.“වේලාව ආවහම අපිත් යනව“ඒ කීවේ දයාසිරි ය.“රට තොට නරඹන්න ගිහින් උඹල දෙන්නට මොන මොනවද අහුවුණේ”ඒ ගසකට පිට දී උන් තවත් මිතුරකුගේ කටහඬ ය.“මොනව අහුවෙන්නද? මොකෝ අපි මාළු දැල් දැම්මයැ.”උදයකුමාරගේ ඒ විහිළුවට හැමදෙනාම වාගේ හිනැහුණාහ. ඒ අතර ලතීෆ් ද පැමිණියේ ය. ඔහු යමක් පවසතැයි මගේ සිතට බියක් දැනුණ ද ඔහු කිසිවක් නොකීවේ ය.“ලතීෆ්ගෙ ගෙදරට ගියහම අපට තේ එකක් අනිවාර්යයෙන් ම ලැබෙනව. ඒකයි අපි දවසක් දෙකක් ඒ පැත්තේ කරක් ගැහුවෙ.”උදයකුමාර වරින් වර පැවසූ විහිළු වදන් නිසා රෑ කෑම වේලාව පැමිණෙන තුරු කාලය පාළුවෙන් තොරව ගෙවී ගියේ ය.අප සමඟ පැමිණ හැම දෙනෙක්ම වාගේ තම ගම රට ගැන සිතනවා විය යුතු ය. සමහරු තම පෙම්වතියත් ගැන සැකයෙන් බියෙන් සිතනවා විය හැක. මට සිතන්නට ඇත්තේ මගේ අම්මා තාත්තා හා නංගී ගැන පමණි.අප මෙහි පැමිණි මුල් ම දින කිහිපය ගෙවී ගියේ විවිධ ප්‍රමාණයේ නාවික යාත්‍රා නැරැඹීමට කැටුව යෑමෙනි. මෙහි නැව් තටාංගනය ඉතා විශාල ය. ලංකාවේ මෙන් එක නැවක් නොව නැව් කිහිපයක් නැවැත්වීමට ඉඩකඩ තිබේ. කොළඹ වරායට වඩා ත්‍රිකුණාමල වරායේ ඉඩ පහසුකම් වැඩිය. මෙය ඒ මෙන් දෙගුණයකි.අපේ පුහුණුකරුවෝ හැම දෙනෙක් ම වාගේ ඉන්දියන් ජාතිකයෝ ය. ඔවුන් හැරුණු විට එක් ලෙබනන් ජාතිකයෙක් හා පාකිස්ථාන් ජාතිකයෙක් වූහ. හැම දෙනම විනය ගරුක ය. ආචාරශීලී ය. අප විදේශ රටවලින් පැමිණි අය බව සිතා ඔව්හු අපේ ගෞරවය රැකෙන පරිදි කටයුතු කළෝය.නවාතැනේ ආහාර ද වරදක් නොවීය. මුල් ම දිනයේ උදේ ආහාරය වශයෙන් හකුරු හා කජු එකතු කළ මුං ඇට කිරිබතක් හා සාමාන්‍යයෙන් සුදු කිරිබතක් අප සඳහා වෙන්වී තිබිණ. සුදු කිරිබතට මාළු හොද්දක් හා මැලේ අච්චාරුවකි. මුංඇට කිරිබතට තවත් හකුරු අවශ්‍ය නම් භාජනයක හකුරු කැබලි පුරවා තිබිණ. දහවල් ආහාරයට බත් මාළු එළවළු සමඟ මෝරු බඳුනක් ද විය. ඉන්දීය ආහාර වේලේ මෝරු ප්‍රධාන තැනක් ගනී. රාත්‍රි ආහාරයට විශේෂ කෑම වට්ටෝරුවක් නොවූව ද විවිධ රටවල කෑම ජාති වෙන වෙනම තබා තිබිණ. උදය කුමාර හා තවත් දෙතුන් දෙනෙකු පුරුද්දට ඇනුම්පද කීවා මිස කෑම වේල්වල කිසිදු වරදක් නොවීය.“හෙට උදේ ව්‍යායාම් කරන්න තියෙනවා උදේ හතට. කොට කලිසමයි මේස් බැනියමයි බූට්ස් දෙකයි”පසුදා වැඩපිළිවෙළ ගැන අපට රාත්‍රි කෑම මේසයේ දී දැනුම් දෙනු ලැබීය.පිට්ටනියෙ ටිකක් ඇඟ උණුසුම් කරන ව්‍යායාම් කරල ඊළඟට ගම හරහා දුවන්න තියෙනව“පුහුණුකරුගේ දැනුම්දීමට කිසිවකුගෙන් ප්‍රතිචාරයක් නොලැබුණු අතර කිහිප දෙනෙක් ම හොර රහසේ කසුකුසු ගාන්නට වුහ. ගම හරහා දිවීමේ අවස්ථාවට අකමැත්ත පළ කළා විය හැක. කැමැත්ත අකමැත්ත පසෙක තබා සියලු නියෝග අප පිළිපැදිය යුතු ය. අප ආවේ පුහුණුවකට ය. පුහුණුවේ හැම අංගයක් ම අත්‍යවශ්‍ය ය.පසුදා උදෑසන අපි වතුර වීදුරුවක් තොලගා පිට්ටනියට ඒකරාශි වුණෙමු. රටවල් දහයකින් පැමිණ නියෝජිතයන් අතර අසමානකම් තිබිණ. එහෙත් ආසියාතික වැසියන් වූ අප අතර අසමානකම්වලට වඩා සමානකම් වැඩිය. ප්‍රථමවරට එකිනෙකා හඳුනා ගැනීමේ පෙරෙට්ටුව ද එයම විය.තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008294</link>
    <topic>ගුරු සේවයේ රසකතා</topic>
    <author>ධර්මදාස වනසිංහ වේපත්අංගේ, පාදෙණිය.</author>
    <content>ගුරු සේවයේ රසකතාකාර්යක්ෂමතා පදනම මත උසස්වීමක් ලැබ විදුහල්පති සේවයට පත්වූ තෙන්නකෝන් මහතා සෘජු ගතිපැවතුම් ඇති ප්‍රතිපත්තිගරුක අයෙකි. තම ගම් ප්‍රදේශයේම ප්‍රාථමික විදුහලක සේවය කළ ඒ මහතා රාජකාරිය අකුරට ඉටු කරන දක්ෂ විදුහල්පතිවරයකු ලෙස දෙපාර්තමේන්තු ප්‍රධානීන් අතර ද කීර්තියක් ඉසුලුවේය.තෙන්නකෝන් මහතාගේ විදුහල අයත් කොට්ඨාසයේ මාණ්ඩලික අධ්‍යාපන නිලධාරිවරයා පාසල් අධීක්ෂණ කටයුතුවලදී විදුහල්පතිවරුන්ගෙන් අනියම් ලාභ ප්‍රයෝජන ලැබීමට පුරුදුව සිටි අයෙක් විය. ස්වකීය අකාර්යක්ෂමතාව නිසා තම පාසල්වල රාජකාරි අඩුපාඩු වසන්කර ගෙන “ඉතා සතුටුදායකයි” යන නිර්දේශය ලබා ගැනීම සඳහා මාණ්ඩලික අධ්‍යාපන අධ්‍යක්ෂ වරයා අනිසි සැළකිලි, සත්කාරවලින් සන්තර්පනය කිරීම ඇතැම් විදුහල්පතිවරුන්ගේ ද සිරිතක් විය.පූර්ව දැනුම්දීමකින් පසු මා.අ.නි.තුමා තම අධීක්ෂණ රාජකාරි සඳහා තෙන්නකෝන් මහතාගේ පාසලට ද පැමිණියේය. තමාගේ මහේශාඛ්‍ය සම්ප්‍රාප්තිය උදෙසා කිසිදු විශේෂ සූදානමක් පාසලේ දක්නට නොලැබිණි. වෙනදා මෙන්ම එදාත් පාසලේ සාමාන්‍ය දෛනික කටයුතු සිදුවෙමින් පැවතිණි.කිසිදු විශේෂත්වයකින් තොරව මා.අ.නි.තුමා සුහද ලෙස පිළිගත් තෙන්නකෝන් මහතා වාර්ෂික අධීක්ෂණයට අදාළ සියලු ලිපි ලේඛන ඔහු වෙත ඉදිරිපත් කළේය. සියලු පරිපාලන ලිපි ගොනු විධිමක් අයුරින් නිවැරැදිව සකසා තිබිණි. පන්ති කාමරවල ඉගැන්වීම් කටයුතුවලද කිසිදු අඩුපාඩුවක් දක්නට නොලැබිණි.පාසලේ කාර්ය සාධනය මැනවින් සංවිධානය වී තිබූ හෙයින් විදුහල්පතිගේ පරිපාලනය සතුටුදායක බවට ලොග් සටහනක් යෙදූ මා.අ.නි.තුමා ආපසු යෑමට සූදානම් බව තෙන්නකෝන් මහතාට ඇඟවීය.විදුහලේ ඉහළම පන්තිය වූ පහේ් පන්තියේ සිසුවකු තමා වෙතට කැඳවූ තෙන්නකෝන් මහතා සාක්කුවෙන් රුපියල් දහයක් ගෙන ඔහුට දී ළඟම පිහිටි කඩයෙන් ‘ඔරේන්ජ් බාර්ලි’ බෝතලයක් ගෙන එන ලෙස නියම කළේය. සිසුවා විසින් ගෙන එන ලද සිසිල් බීම බෝතලය යතුරු කැරැල්ලේ වූ දුනුපිහිතලයෙන් විවෘත කළ තෙන්නකෝන් මහතා කාර්යාල කැබිනට්ටුවෙන් ගත් වීදුරුවක් ද සමඟ එය මා.අ.නි.තුමා වෙත පිළිගැන්වීය.පාසලට පැමිණි වේලේ සිටම තමා කෙරෙහි කිසිදු විශේෂ සැලකිල්ලක් නොකළ තෙන්නකෝන් මහතා පිළිබඳව සිත තුළ කැකෑරෙන අප්‍රසාදය තවදුරටත් පාලනය කරගත නොහැකි වූ මා.අ.නි.තුමා බලවත් කෝපයෙන් යුතුව”තමුසේ මට අත්ලස් දෙන්න හදනවාද? තමුසේ දැනගන්නවා මං නූලට රාජකාරි කරන නිලධාරියෙක් බව“ යනුවෙන් තෙන්නකෝන් මහතාගේ සංග්‍රහය ප්‍රතික්ෂේප කළේය. එම පිළිතුරින් කිසිදු කැලඹීමක් පළ නොකළ තෙන්නකෝන් මහතා,”හා හා ඕකට ඔච්චර කිපෙන්ඩ ඕන නෑ සර්. මං මේ මට පුළුවන් විදියට ආගන්තුක සත්කාරයක් කරන්ඩයි හැදුවේ. තමුන්නාන්සේ අකැමැති නම් ඒකට කාරියක් නෑ”යි කියමින් සිසිල් බීම බෝතලය තම මුවට තබා බීගෙන බීගෙන ගියේය.අඩියේ ඉතුරු වූ කාලක් පමණ වූ බීම ස්වල්පය සහිත බෝතලය සිසුවා අතට දුන් හෙතෙම “කොල්ලෝ! ඕං ඔය ඉතුරු ටික උඹ බීලා හිස් බෝතලේ කඩේට දීලා වරෙන්”යි කියමින්,”එහෙනම් තමුන්නාන්සේගේ රාජකාරිය ඉවරනේ. ආපු විදියකට ආපහු යනවා හොඳයි” යනුවෙන් තම අසුනේ වාඩිගෙන ලිපි ගොනුවක් අතට ගත්තේය.උදේ පැමිණි වේලාවේ සිටම වතුර පොදකුදු නොලැබ රාජකාරිය ඉටු කළ මා.අ.නි.තුමා උගුර වේලෙන්නට තරම් පිපාසයෙන් යුතුව ආපසු ගියේය.ධර්මදාස වනසිංහ වේපත්අංගේ, පාදෙණිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008295</link>
    <topic>මං පැනලා ගියේ තාත්තා බලන්න ඕන නිසයි</topic>
    <author>ටෙක්ලා පද්මිණී කාරියවසම්</author>
    <content>මං පැනලා ගියේ තාත්තා බලන්න ඕන නිසයි“අම්මා මාව එක්ක ගියහම තාත්තට පිස්සු හැදුනලු. මම තාත්තට ආදරේ නිසා කිරි අම්මලට හොරෙන් තාත්තා ළඟට ආවා. පවුලෙ තුන්දෙනාගෙන් ම තාත්තා වැඩිපුර ආදරේ මට.නංගිව උසාවියෙන්ම අම්මට දුන්නා. අපේ අයියා පොඩි කාලෙම හදාගන්න කියලා නැන්දා අරගත්තේ. නැන්දට ඉන්නේ දූලා හයදෙනෙක් විතරයි. එයාලා අපිට වඩා ලොකුයි.තාත්තාට පිස්සු කියලා ආරංචි වුණාම මට හුඟාක් දුක හිතුණා. මම ගෙදරින් පැනලා ආවට අම්මායි කිරි අම්මයි මා ගැන හෙව්වේ නැහැ.තාත්තට ගෙයක් තිබුණේ නැති නිසා තාත්තා මාව මහප්පලගේ, නැන්දලගේ, බාප්පලගේ ගෙවල්වල නවත්තලා ඉස්කෝලේ යැව්වා. තාත්තා කුලී වැඩ කරලා සල්ලි හොයාගෙන ඇවිත් මට කෑම ඇඳුම් පොත් අරන්දුන්නා.”තාත්තලා එහෙම තමයි. දරුවන්ට ආදරෙයි. අම්මලත් දරුවන්ට ආදරෙයි. ඒත් මොකක්දෝ නොතේරෙන බලවේගයක් හේතුකොටගෙන මේ ආදරය, බැඳීම, සංහිඳියාව නැතිවෙලා යනවා. කෙනෙක් කියාවි ඒ බැඳීම බිඳී යන්න ප්‍රධාන වන කාරණය මුදල් කියලා. මේ දුසන්ත ගේ කතාව ඇහුවාමත් එහෙම හිතේවි. කෙනෙක් කියයි මත්පැන් කියලා. දුසන්තගේ කතාව ඇහුවාමත් එහෙම තහවුරු වේවි.තව කෙනෙක් කියාවි අතෘප්තිය කියලා. දුසන්තගේ කතාවෙන් ඒ බව තහවුරු කරන්නත් පුළුවන්. තවක් කෙනෙකුට කියන්න පුළුවන් තෘෂ්ණාව කියලා. ධනයට, බලයට, දේපළට, කාමයට ඇති තෘෂ්ණාව පවුල් පද්ධතිය බිඳදාන තව හේතුවක් නම් තමයි. කවුද ආස නැත්තේ ලස්සන පොඩි පවුලක් සමඟියෙන් සාමයෙන් පවත්වාගෙන යන්න. ආරම්භක අරමුණු ඒකම තමයි.දුසන්ත නිශ්ශබ්ද වුණාම මම බොහෝ දේවල් හිත හිත හිටියා. ආයේ දුසන්ත කතාකරන්න ගත්තා.අපේ අම්මා රට ගියේ මම මොන්ටිසෝරි යන්න පටන් ගත්තාම. එතකොට අපේ නංගි චූටියි.තාත්තයි අම්මයි අපිට හරිම ආදරෙයි. ඒත් අපිට ගෙයක් තිබුණේ් නැහැ. කටුමැටි ගෙයක් තිබුණේ.අපේ තාත්තා ඉස්සරත් බොනවා. වැඩකරලා ගෙදර එන කොට බීලා එනවා. ඒ වුණාට රණ්ඩු වෙන්නේ නැහැ. අම්මා රට ගියේ ගෙයක් හදාගන්න. අම්මා රටගියාම තාත්තා අපිව බලාගෙන කුලී වැඩටත් ගියා. ගෙදරට කෑම, අපිට පොත් ගෙනත් දුන්නේ තාත්තගේ සල්ලිවලින්.අම්මා රට ගියාට පස්සේ තාත්තා අපේ ඉඩමේ ගෙදරකට අත්තිවාරම් දැම්මා. ඒක ලොකු ගෙයක්. ඊට පස්සේ වැඩ කරන්න හම්බවුණේ නැහැ.අම්මා රට ගිහින් ඉඳලා ආවා. ඒත් අපේ ගෙදරට නෙමෙයි. කිරි අත්තලගේ ගෙදරට. එහෙ ඉඳන් තාත්තට බැණ බැණ ලියුම් එව්වා. ඊට පස්සේ ඒ දෙන්නා දික්කසාද වුණා. ඊට පස්සේ තමයි ඔක්කොම වුණේ. තාත්තට ඉන්න තැනක් නැති නිසා මහප්පලගේ ගෙදර හිටියේ. මහප්පට හිටියේ දූලා දෙන්නෙක් විතරයි. මහප්පා මැරුණහම තාත්තා එහේ ඉඳගෙන අක්කලව බලාගත්තා. මාත් මහප්පලගේ ගෙදර හිටියා. අම්මා නංගි අරං කිරි අම්මලගේ ගෙදර ගියාට පස්සේ තාත්තා හොඳටම බොන්න පටන් අරන් තිබුණා. මම ආපහු පැනලා ආවට පස්සේ තාත්තා බොන එක අඩු කළා. වැඩට ගිහින් මට කෑමබීම පොත්පත් අරන් දුන්නා. මම ඉස්කෝලෙ හතේ පන්තියේ ඉන්දැද්දි වාහන තියෙන මාමා කෙනෙක් ගේ ගෙදර මාව නැවැත්තුවා. ඒ මාමා මාව ඉස්කෝලෙ ඇරියා. මම තැනින් තැන ජීවත්වුණේ. ඇඳුම් එක තැනක, පොත් එක තැනක, මං එක තැනක, එක දවසක් එක තැනක. තව දවසක් තව තැනක ඉන්න එක මට එපාවෙලා තිබුණේ. ඉතිං මම වාහන තියෙන මාමාගේ ගෙදර ඉන්න කැමැති වුණා. ඒ මාමගේ ගෙදර ඉන්දැද්දි ඉස්කෝලේ ගිහින් ඇවිත් කුඹුරු කොටන්න ඕන උදැල්ලෙන්. ඉතිං හොඳටම මගේ අත් රිදුණා. ඒත් මම වැඩ කළා. ඒ මාමා මට හොඳට සැලකුවා. ලොකු ට්‍රැක්ටරේ ගෙනියන්නත් මට ඉගැන්නුවා. මම මහප්පගේ ගෙදර ඉන්න කොට ගඩොල් පෝරණුවේ වැඩ කළා. මට දඟ කරන්න වෙලාවෙක් තිබුණේම නැහැ.අම්මා ආයෙත් රටගිහිල්ලා තිබුණා.එතකොට මම දන්නේ නැහැ. අම්මා මං ගැන හෙව්වෙත් නැහැ. කිරි අත්තලා හෙව්වෙත් නැහැ.අම්මට තිබුණේ ඉස්සෙල්ලා රට ගිය වෙලාවේ ආපහු ගෙදර එන්න. කිරිඅත්තගේ ගෙදර ගිය එක වැරැදියිනේ. එහෙනම් මෙහෙම වෙන්නේ නැහැ.මම කොහේ හිටියත් මතක් වෙන්නේ තාත්තවමයි. එයාට කරදරයක් ද දන්නෙත් නැහැ. තාත්තා මෙහේටත් එක දවසක් ආවා මාව බලන්න.මං ඉස්සර හිටපු නිවාසවලින් පැනලා ගියෙත් තාත්තා බලන්න. තාත්තව බලන්න කෙනෙක් නැහැ. ඒක නිසා මට දුකයි.”යළි දුසන්තගේ කටහඬ නෑසී ගියේය. ඈත හිස් අහස දෙස බලා සිටින යෞවනයාගේ අසරණ මුහුණු රත්පැහැ ගැන්වී ඇත. දෑස් මත ඇඳී යන කඳුළු රේඛා මගෙන් වසන් කරන්නට දරන උත්සාහය නිශ්ඵල වී දෑස් රතු කරමින් කඳුලු කොපුල් තල දිගේ ගලා හැලෙන්නට විය.”මට වෙලාවකට අම්මයි තාත්තයි දෙන්නා එක්කම තරහ යනවා” ඉකිය සිරකරගනිමින් දුසන්ත කියූ වදන් මම නිවැරැදිව මගේ සටහන් පොතේ සිරකර තැබූවෙමි. මේ යොවුන් වියේ දරුවන් අනුන් ඉදිරියේ අනුකම්පාව, ආදරය, සෙනෙහස, පිළිගැනීම, ඉල්ලා හඬා වැටේ. ඒත් ඔවුන් එසේ හඬා වැටිය යුතු නැත. ඔවුන්ට අභිමානය, ගෞරවය, සෙනෙහස, ආදරය තම පවුලෙන් ලැබුණා නම් ඔවුන් එසේ හඬාවැටිය යුතු නැත.”අම්මා කිරි අත්තගේ ගෙදර නංගිත් අරං ගියාට පස්සේ තාත්තට ඔක්කොම එපාවෙලා අපේ කුඹුරු ඉඩම් පවා විකුණලා දැම්මා. ඉස්සර මමත් තාත්තා එක්ක කුඹුරු වැඩ කරන්න ගියා. මට තාත්තා වැඩ කරන හැටි කියල දීලා තිබුණේ. දැන් තියෙන්නේ ගේ හදන්න අත්තිවාරම් දාපු ඉඩම විතරයි.ගෙදරක් නැති තාත්ත කොහේ ඉන්නවාදැයි දන්නේ නැති, අම්මා විදෙස් රටක ඩිනාර් හොයන අයියා ලංකාවේ කොතැනක හෝ හමුදා කඳවුරක සිටින බව පමණක් දන්නා ඉඳහිට කිරිඅත්තා පමණක් පැමිණ බලා යන දුසන්ත හවුහරණක් නැති බව කියමින් දෑත් දණහිස මත තබා යළි හිස් අහස දෙසට බැලුම් හෙළුවේය. දෑතද දෙතොල ද මුහුණේ ලා රෝස පැහැය තැවැරුණු කොපුල් තල ද සැලෙනු මම බලා සිටියෙමි.මේ අහිංසකයන් හඬවමින් මං කරන මේ කාර්යය කුමක්ද? ඉන් ඇති ඵල ප්‍රයෝජනය කුමක්දැයි සිතමින් මම ද පාව යන වලාකුළු දෙස බලා කල්පනා කළෙමි.අවම තරමින් මේ ලිපිය කියවන වැඩිහිටියන් තමන්ගේය අනුන්ගේ යැයි වෙනසක් නොකොට දරුවන්ට රැකවරණය සලසන්න පෙළෙඹෙනවා නම්. දරුවන්ට දරුවන්සේ සලකා ඔවුන්ට දෙමවුපිය ඥාති මිත්‍රාදීන් ගේ රැකවරණය ලබාදී සුරක්ෂිත කිරීමට පරිවාස නිලධාරීන් හා පොලිසියේ මහතුන් වැඩි අවධානය යොමු කරනවා නම්.දරුවෙක් තවත් හිරකරුවෙක් නොකර ඔවුන්ට දරුවන් සේ සුරක්ෂිතව නිදහසේ මෙලොව සරන්නට ඉඩ සලසා දීමට අපට හැකිනම්.අනේ කොච්චර හොඳද? ඒත් එසේ වන්නේ නැති කොට, එසේ වන බවක් නොපෙනෙන කොට මේ දරුවන්ගේ දුක අප බෙදා හදා ගැනීමේත් ඵලක් නැතැයි මට වරෙක සිතේ.දරුවන් රැක බලා ගන්නට සිටින නිලධාරීන්ගේ අතෘප්තිය නොගැලපෙන නීති සංග්‍රහ යටතේ දරුවන් පාලනය කිරීමට සිදුව තිබීම මෙන්ම පාසල් තුළින් ළමා නිවාස හා පරිවාස බාරයේ සිටින දරුවන් ප්‍රතික්ෂේප වීම නිසා නිලධාරීන් මුහුණ දෙන ගැටලු හා පවත්නා නිලධාරි හිඟය මේ පුනරුත්තාපන නිවාසයන්හි සේවය කරන නිලධාරීන් පීඩාවට පත්කරද්දී, පීඩාවට පත් දරුවන්ට සහනයක් වීමට ඔවුන්ට අපහසුවී ඇත.ආහාර පාන වෛද්‍ය අධ්‍යාපන පහසුකම් පමණක් නොව මානසික පීඩා හේතුකොටගෙන වරදට පෙළැඹුණු දරුවන් නිවැරැදි මඟට ගෙන යහපත් පුරවැසියන් සේ සමාජ ගතකිරීමට ඔවුන්ට පළපුරුදු මානසික වෛද්‍යවරයකුගේ සහාය අවශ්‍ය වේ. එහෙත් ඔවුන්ට එවන් සහායක් මෙතෙක් ලැබී නැත.”මම හිටිය මාමාගේ ගෙදරින් පැනලා ආවෙත් තාත්තා හොයන්න”දුසන්ත මගේ සිතිවිලි බිඳ දමමින් යළි කටහඬ අවදි කළේය.”ඉතිං..””මම එනකොට තාත්තා හිටියේ නැහැ. මහප්පගේ ගෙදර අයත් තාත්තා එක්ක තරහ වෙලා. ඒ ඇයි කියලා මම දන්නේ නැහැ. තාත්තා හැමදාම කෑම කන කඩයක් තියෙනවා. මම එතනට ගිහින් ඇහුවා තාත්තා කොහේද කියලා. ඒ මාමා තමයි විස්තර කීවේ. තාත්තා ඈත පළාතක වැඩට ගියා කීවා. ඉතිං මම මහප්පාගේ ගෙදර ගියේ නැහැ.”කොහොමද මෙහේට ආවේ.”ඒ ගිය වෙලාවේ වෙච්චි ප්‍රශ්නයක් නිසා තමයි”මොකද වුණේ?”මට හොඳටම බඩගිනි වුණා. කන්න දෙයක් තිබුණෙ නැහැ. ඉස්කෝලෙ යද්දි එකට ගිය යාළුවෙක් මඟදි හම්බ වුණා. එයාලා හරිම දුප්පත් එයාලට කෑමත් නෑ. සල්ලිත් නෑ. ඉතිං ළඟ ඉඩමෙන් පොල්ගෙඩි 9 කඩලා විකුණුවා. මුදලාලිගේ ගෙදරට පොල් දුන්නහම පොල් ගෙඩි ගණන දාලා අස්සනක් දාලා කොළයක් දෙනවා. ඒක කඩේට ගෙනිහින් දුන්නහම සල්ලි දෙනවා. මගේ යාළුවා පොල් ගෙඩි 9 පොල් ගෙඩි 190 කළා. එහෙම කරලා සල්ලි ගත්තා. හවස මුදලාලි ගෙදර ගියහම දැනගෙන තියෙන්නේ පොල්ගෙඩි 9යි ලැබුණේ කියලා. ඉතිං පොලිසියේ පැමිණිල්ලක් දාලා.මාව අඳුනන අය ඉඳලා මගේ නම කීවාම පොලිසියේ ඉන්න අපේ ගමේ මාමා කෙනෙක් වැඩකට කියලා මාව පොලිසියට එක්ක ගිහින් උසාවියට දැම්මා. ඊටපස්සෙ මෙහේට දැම්මා. ඉන්න තැනක් නැතිව, කන්න දෙයක් නැතිව තැන තැන ඇවිද ඇවිද ඉන්නවට වඩා මෙහේ ඉන්න එක හොඳයි. මට දුක අපේ තාත්තා ගැන. අම්මා කිරි අත්තගේ ගෙදර ළඟ නංගිට අලුත් ගෙයක් හදනවා කියලා මෙහෙන් නිදහස් වුණාම මට එන්න කීවා. මම ගණන් ගත්තේ නැහැ. එයාලා ඒ බොරුවට කියන්නේ. අම්මා ළඟට යනවට, කතාකරනවට තාත්තා අකමැති නැහැ. ඒත් තාත්තා යන්න කීවොත් විතරයි මම යන්නේ.””ඔයාගේ බලාපොරොත්තු මොනවද?””මොන බලාපොරොත්තු ද මිස්?? මට කිසිම බලාපොරොත්තුවක් නැහැ. මෙහෙන් ගිහිල්ලා කාටවත් කරදරයක් නැතිව ඉන්නවා. මෙහේ ඉඳගෙන මම මේසන් වැඩ ඉගෙන ගන්නවා. කවදාහරි තාත්තා අත්තිවාරම් දමලා තියෙන ගේ හදනවා. ඒක දැන් කැලෑ වැදිලා....බොරු ගණන් දාලා පොල්වලට සල්ලි ගත්තේ ඇයි?දවල්ට කන්න. ඒ සල්ලිවලින් අපි දෙකට විතර කෑවා.මොනවද කෑවේ?බත් මස්, බෝංචි, අල, මැල්ලුම්, පපඩම් එක්ක.රසයිද?ඔව් මිස්. එච්චර රසට මම කවදාවත් කාලා තිබුණේ නැහැ. ඊට පස්සේ කන්න හම්බවුණෙත් නැහැ.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008296</link>
    <topic>අතීත පස් කඳු අතරින් මතුවන කලාගම්වෙහෙර</topic>
    <author>ජානක ලියනආරච්චි</author>
    <content>අතීත පස් කඳු අතරින් මතුවන කලාගම්වෙහෙරගතව ඇත්තේ වසරකුත් මාස කීපයක් පමණි. එම කාලය කල්පාන්තරයක් තරම් වූවාක් වැන්න. ලේ වලින් ද, මරණය පිළිබඳ වූ මහා භ්‍රාන්ත හැඟීමෙන් ද, ගත කළ දශක දෙකකටත් වඩා වැඩි කාලය ඈත අතීතයට එක්ව මතක මාත්‍රයක්ව ඇති අයුරු දකිමි.යකාවැවේ මිනිස්සු සිනාසෙමින් උන්හ. ඔවුන් කවදාවත් හිනාවෙන්නට සිතා තිබුණේ නැත. දෙදහස් හය අවුරුද්දේ රටම මහා කම්පනයක ගිල්වමින් පිපිරී ගිය බස් බෝම්බයට ගොදුරු වීම නිසා කිසිවෙක් නොමළ නිවසක් යකාවැව ගමේ නොවීය. ඉදිරි ආරක්ෂක වළල්ලේ එක සීමාවක් යකාවැව ගමේ මායිමෙන් සලකුණු විය. නිකවැව කැලෑනිකවැව ගම්මාන වෙත දිවෙන විට ඉදිරි ආරක්ෂක වළල්ල වැටී තිබුණේ සමහර ගැමි නිවෙස්වල පිළිකන්නෙනි.තවදුරටත් ඉදිරි ආරක්ෂක වළලු තිබුණේ නැත. අවස්ථා ගණනාවකදී එල්.ටී.ටී.ඊ. ය විසින් කැබලි වලට කපා කොටා මරා දැමූ තල්ගහවැවේ මිනිස්සු ද, ජීවිතයේ බොහෝ කාලයක් අනාථ කඳවුරුවලට දිය කළ හල්මිල්ලවැටිය, නිකවැව, කැලෑනිකවැව, කණුගහවැව ගම්මානවල මිනිස්සු ද පුදුමුකාර සැහැල්ලුවකින් ස්වකීය ජීවිත රටා තුළ කිමිදී උන්හ. යුද්ධයේ ම්ලේච්ඡත්වය විසින් වනසා දමා තිබූ සිංහලයේ සංස්කෘතික කෝෂ්ඨාගාර බඳු පුරාණ වැව් ගම්මාන පන්තියක අනන්‍ය රිද්මය පණ ගැහී මතුවෙමින් තිබිණි.එපමණම වුව ප්‍රමාණවත් ය. ජීවිතය පිළිබඳ වූ මහා බරසාර හැඟීමක් ගහකොළ අතුපතරෙහි පවා ගැබ්ව ඇත්තාක් වැන්න. ඒ තුරු වියන් යටින් ඇවිද යමි. තුරු හිසින් සෙවන වූ පටු ගුරු පාර සංරක්ෂණය කොට මනා සේ මතුකරගත් පෞරාණික ගොඩනැගිල්ලක් අසලින් කෙළවර වේ. එයට උතුරු දෙසින් පස් කඳුවලට යටව සියවස් ගණනාවක් සැඟව තිබූ දාගැබක නොනැසී ශේෂ වූ කොටස් මතුකරගෙන ඇත.උත්තුංග ජාතියක සැඟව තිබෙනා අභිමානය පස්කඳු අතරින් මතුව නැඟී හිඳිනා විට උපදින්නේ මහා ප්‍රහර්ෂයකි. කැබිතිගොල්ලෑව යකාවැවට යාබද හල්මිල්ලවැටිය පුරා විද්‍යා භූමියෙන් කාලයේ සුන්බුන් අතර සැඟව ගිය අභිමානවත් ඉතිහාස පුවතක් මතුවෙමින් තිබිණි.මේ අප හිඳින්නේ මෙම වැව් ගම්මාන පන්තියේ අධ්‍යාත්මික සංකේතය බඳු හල්මිල්වැටිය පුරාණ ගල්ඇඳ විහාරයේ ය. මීට තෙවසරකට පෙර මෙම භූමියේ වූයේ නටබුන් ගොඩැල්ලක් මත වූ ගල්කණු කීපයක් හා ඇලවී ගිය ආධාරක මත වූදැවැන්ත සෙල්මුවා ආසනයක් පමණි.මෙම නටඹුන් ගොඩැල්ල ඉදිරියෙන් උතුරු දිශාවෙහි තුරුහිසින් ගහණ තවත් ගොඩැල්ලක් විය. මේ ගැමියන්ගේ ජීවිත සේ ම මෙම පුදබිම වල් වැදී තිබිණි.අනුරාධපුර යුගය නිමා කරමින් උතුරු දෙසින් පැමිණි පරසතුරු ආක්‍රමණවල නියත ඵල ලෙස මීට සියවස් ගණනකට ඉහතදී වැනසීගොස් මෑත කාලීන ජනාවාසවල ජිවත් වූ ගැමියන් අතර ගල්ඇඳ විහාරය ලෙස සම්භාවනාවට පාත්‍ර වන්නේ අතීත ලංකාවේ උත්තම පුදබිමක් වූ කලාගම් වෙහෙර ය. මෙම කලාගම් වෙහෙර පිළිබඳ තොරතුරු මෙම පුදබිමට නුදුරින් වූ ටැම් ලිපියක දැක්වේ. එම ටැම් ලිපිය සිව්වන කාශ්‍යප (ක්‍රි.ව. 898 - 914) රජ විසින් ලියවන ලද්දකි.පුරාවිද්‍යා දෙපාර්තමේන්තුව විසින් කියවා ප්‍රකාශයට පත් කර ඇති මෙ සෙල්ලිපියට අනුව කලාගම් වෙහෙර අතීත ලංකාවේ කීර්තිමත්ම ජාත්‍යන්තර අධ්‍යාපන ආයතනය වූ අභයගිරියට අයත් විය. එවකට අභයගිරියේ තිබුණා වූ මංගල පිරිවෙනෙහි ශාඛාවක් ලෙස කල්ගාම් වෙහෙර පැවතී තිබිණි. අනුරාධපුර රාජධානිය වැනසී සිංහලයේ රාජධානි නිරිත දිගට සංක්‍රමණය වත්ම මෙම පුදබිම නටබුන්ව වල්වැදී ගියේ ය.නටබුන් අතර ශේෂව පැවති දැවැන්ත සෙල්මුවා ආසනය පසුකාලීනව මෙහි ජනාවාස ඇති කරගත් ගැමියන් අතර මහත් වන්දනාවට පාත්‍ර විය.ඔවුහු මෙම ගල් ආසනය සහිත භූමියේ මහත් හාස්කම් දුටහ. මෙම පුදබිම ගල්ඇඳ විහාරය ලෙස හැඳින්වූහ.අතීත ලංකාවේ අනුරාධපුරයට උතුරු දෙසින් වූ වැදගත්ම පුදබිමක් වන කලාගම්වෙහෙර යළි පෞරාණික විභූතියෙන් යුතුව මතුකර ගැනීමේ කතාව එහි වැළලී ගිය අතීත පවත සේම රසවත් ය.මෙම මහා සද් කාර්යයට මූලිකත්වය ගන්නේ සිවිල් ආරක්ෂක දෙපාර්තමේන්තුවයි.මෙම උත්තම පුදබිමේ අතීත අභිමානය මතුකර ගැනීම සඳහා සිවිල් ආරක්ෂක දෙපාර්තමේන්තුවේ මැදිහත්වීම සිදුවන්නේ ගැඹුරු සංකල්පීය වටිනාකමක් සහිත ජාතික ව්‍යාපාරයක ආරම්භයක් ලෙසිනි.ජනාධිපතිතුමාගේ උපදෙස් ප්‍රකාරව ආරක්ෂක ලේකම්තුමා විසින් එවකට තර්ජිත ගම්මාන ආරක්ෂා කිරීම සඳහා පොලිසිය සමඟ කටයුතු කරමින් සිටි ග්‍රාම ආරක්ෂක සේවය ප්‍රතිසංවිධානය කිරීම සඳහා සිවිල් ආරක්ෂක බලකාය නිමාකරණය කර, සිවිල් ආරක්ෂක දෙපාර්තමේන්තුව නම් නව දෙපාර්තමේන්තුව තුළ එම බලකාය ස්ථාපිත කරවා අධ්‍යක්ෂ ජනරාල්වරයෙක් යටතට පත් කරනු ලැබීය.ඉන් අනතුරුව යුද්ධය පැවැති කාලය පුරාම තර්ජිතව තිබූ ගම්මානවල සමාජ, ආර්ථික, අධ්‍යාත්මික සංවර්ධන ක්‍රියාවලියේ මැදිහත්කරු ලෙස කටයුතු කරමින් එම ගම්මාන වාසීන් ගේ ජීවිත බලාපොරොත්තු ආරක්ෂා කිරීමේ වගකීම සිවිල් ආරක්ෂක දෙපාර්තමේන්තුවට පැවරිණි.සිවිල් ආරක්ෂක දෙපාර්තමේන්තුවේ මුල් ම අධ්‍යක්ෂ ජනරාල්වරයා වූයේ වත්මන් දිගාමඩුළු දිස්ත්‍රික් පාර්ලිමේන්තු මන්ත්‍රී රියර් අද්මිරාල් සරත් වීරසේකරයන් ය.දාගැබ පැවැති ආකාරයතමුන් වෙත පැවරුන වගකීම එතුමෝ එම ගැඹුරින් ම පිළිගත්හ. තර්ජිත ගම්මාන ආරක්ෂා කරනවා වැනි බරකින් ම එම ගම්වැසියන්ගේ අධ්‍යාත්මය පෝෂණය කිරීම සඳහා සංස්කෘතික ව්‍යාපාරයක් ඇරඹූ හේ එහි ප්‍රමුඛතම අංගය ලෙසින් මෙම ගම්මාන ඇසුරෙහි වූ පුරාවස්තු පුරාවිද්‍යා දෙපාර්තමේන්තුවේ අධීක්ෂණය යටතේ, සිවිල් ආරක්ෂක භටයින්ගේ ශ්‍රමයෙන් සංරක්ෂණය කිරීම සඳහා පුරාවස්තු සංරක්ෂණ ව්‍යාපෘතියක් සිවිල් ආරක්ෂක දෙපාර්තමේන්තුව තුළ පිහිටුවීය.එහි මුල් පියවර ලෙස බස් බෝම්බය පිපිරී ගිය යකාවැව ගමට යාබද හල්මිල්වැටියේ බල්බිහිව ගිය මෙම ගල්ඇඳ විහාරය පුරාවිද්‍යා දෙපාර්තමේන්තුවේ අධීක්ෂණය යටතේ සිවිල් ආරක්ෂක භටයින්ගේ ශ්‍රමයෙන් කැණීම් කොට සංරක්ෂණය කිරීමේ කටයුතු 2007 වසරේ ඇරඹිණි. සිවිල් ආරක්ෂක භටයෝ හතළිස් දෙනෙක් කඳවුරු ගතව මෙම උත්තම කටයුත්ත වෙනුවෙන් කැපවූහ. වසරක් නිමාවන විට මෙම නටබුන් ගොඩැල්ල පාදාගෙන සංරක්ෂණය කර නිමා කිරීමට තරම් සිවිල් ආරක්ෂක භටයින්ගේ ශ්‍රම පූජාව ඵලදායි වූයේ ය.පාදාගෙන තිබුණේ අතිශය වටිනා ගල් ආසනයක් සහිත බෝධිඝරයකි. මෙම කටයුත්ත නිමාවන විටත් පුරාණ කලාගම්වෙහෙරේ අසිරිමත් ඉතිහාසය ගැන කිසිවක් ඔවුහු දැන නොසිටියහ. එහෙත් මුල් ම වරට බෝධිඝරයක් තුළ බෝධියක් රෝපණය කිරීමේ තාක්ෂණය විශිෂ්ට සාධක සහිතව හෙළිදරව් කරගැනීමට පුරාවිද්‍යා දෙපාර්තමේන්තුවට මෙතැනදී හැකි විය.තවත් දෛවෝපගත සිද්ධියක් තිබේ. එනම් සියවස් ගණනාවකට පෙර සතුරු බලමුළු අතින් වැනසී ගිය මහා පුදබිමක්, ඉන් වසර දහස් ගණනකට පසු එබඳුම ඓතිහාසික යුද්ධයක් පවතින වකවානුවක යුද්ධයේ නිරත සෙබළ මුළුවක් මුල් වී පස් කඳු අතරින් මතුකරගෙන එය ජාතියට පූජා කිරීම ය.දැන් යුද්ධය හමාරය. එළඹී ඇත්තේ යුද්ධයෙන් පිපිරී ඉරි තැළී ගිය ජීවිත සුවපත් කිරීමේ අධ්‍යාත්මික සංග්‍රාමයයි. එබැවින් ම තර්ජිතව පැවති ගම්මාන ඇසුරෙහි සිවිල් ආරක්ෂක දෙපාර්තමේන්තුව විසින් දියත් කර ඇති අධ්‍යාත්මික සංවර්ධන ව්‍යාපෘති වෙන කවදාටත් වඩා ජීවමාන ය.සංරක්ෂණය වූ පසුආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි සිවිල් ආරක්ෂක දෙපාර්තමේන්තුවේ වත්මන් අධ්‍යක්ෂ ජනරාල් රියර් අද්මිරාල් ආනන්ද පීරිස් මහතාගේ මැදිහත්වීමෙන් පුරාවිද්‍යා දෙපාර්තමේන්තුවේ අධීක්ෂණය යටතේ කැබිතිගොල්ලෑව මහේස්ත්‍රාත් තිළින ගමගේ මහතාගේ ධන පරිත්‍යාගයෙන් මේ වනවිට පුරාණ කලාගම්වෙහෙරේ නටබුන්ව ගිය දාගැබ් වහන්සේ පස් කඳු අතරින් මතුවෙමින් හිඳිති. මෙම කටයුත්ත සඳහා ශ්‍රමය සැපයීමට සිවිල් ආරක්ෂක භටයෝ විසි පස් දෙනෙකු පූර්ණකාලීනව කැපවී සිටිති.පස් කඳු අතරින් මතුවන්නේ තවත් දුර්ලභ ගණයේ වාස්තු විද්‍යාත්මක අසිරියකි. මතුවෙමින් ඇති දාගැබ පිහිටුවා තිබී ඇත්තේ චතුරශ්‍රාකාර ගඩොල් පීඨිකාවක් මත ය.පීඨිකාව මත වූ දාගැබට පිවිසීම සඳහා නැඟෙනහිර හා දකුණු දිශා වලින් පියගැට පන්ති දෙකක් පිහිටුවා ඇත. මෙය කලාතුරකින් හමුවන පුරාණ පබ්බත විහාරයක වන දාගැබක් සිහි කැඳවයි. අතීතයේ වූ අතිශය ම්ලේච්ඡ සංහාරයක ප්‍රතිඵලයක් සේ මෙම දාගැබ් වහන්සේ විනාශ වී ඇති අයුරු පුරාවිද්‍යා නිලධාරීහු පෙන්වා දෙති. දාගැබේ ගර්භය බිඳ මුළුමනින් පහලට ඇද දමා ඇත.පුරාණ ස්ථූපයක ගර්භයේ පිහිටවූ වැදගත්ම අංගයක් වන ථූූපගල එම සුන්බුන් අතර තිබී කැණීමේදී සොයාගත හැකි විය.පුදබිම අධිපති පූජ්‍ය විහාරහල්මිල්ලෑවේ ධම්මරක්ඛිත හිමියන්ගේ පූර්ණ ආශිර්වාදය ද සහිතව පුදබිමේ රැඳී හිඳිමින් සිවිල් ආරක්ෂක භටයින්ගේ ශ්‍රමය ඵලදායි ලෙස ක්ෂේත්‍රයේදී මෙහෙයවන උප නියාමක සිසිර කුමාර හා සුමේධ යන සිවිල් ආරක්ෂක නිලධාරීන් ද, සිවිල් ආරක්ෂක දෙපාර්තමේන්තුවේ කැබිතිගොල්ලෑව කලාප භාර නිලධාරී වයි.එම්. පුංචිබණ්ඩාර මහතා ද ස්වකීය දීමනාවන් ගැන නොසොයා පූර්ණ කාලීනව මෙම ශාස්ත්‍රීය ව්‍යාපාරය වෙනුවෙන් කැපවුණ ඉන්දික ගුණවර්ධන සේනක නාපාවල යන පුරාවිද්‍යා පර්යේෂණ සහකාරවරුන් ද, මෙවන් කටයුතු වෙනුවෙන් ස්වකීය ධනය මෙන් ම ශ්‍රමය ද ඕනෑම මොහොතක කැපකිරීමට සූදානම්ව හිඳිනා හල්මිල්ලවැටිය සමුපකාරයේ කළමනාකාර ජයතිලක මහතා ද අතීත කලාගම් වෙහෙරේ යශෝරාවය මතුකරගැනීමේ ව්‍යාපෘතියේ පෙර ගමන්කරුවෝ වී සිටිති.ජානක ලියනආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008297</link>
    <topic>රට පිට</topic>
    <author/>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.ලියුං කඩදහියඊශ්‍රායලයේ සිටින දයාබර චූටි නංගි, “තෙරුවන් සරණයි”අද වැනි දිනක මෙවැන්නක් ලියන්නට ගත්තේ මගේ හිතේ පිරී තියෙන විශාල බරකින්, ඇබිත්තක් හෝ අඩු කරගන්නා අදහසිනුයි. මම හිතනවා මේ ලිපිය කියවා අවසානයේ ඔයාටත් කිසියම් සහනයක්, මානසික අස්වැසුමක් ලැබේවි කියා.ඔයා එදා කටුනායක ගුවන් තොටුපළෙන් ඔයාගේ මහත්මයා සමඟින් චූටි පුතාව තුරුල් කරගෙන ගුවන්යානය දෙසට පියමැන්නේ දෙනෙතේ උණූ කඳුළු පුරවාගෙන ලපටි සිනහවක් මුවඟේ රදවාගෙනයි. ගුවන් යානය ඈතින් ඈතට පියඹා අහස් කුස සිසාරා පුංචිම පුංචි තිතක් සේ නොපෙනී යද්දී අපගේ හදවත් හඬා වැටුණා. ඔයාගේ අම්මාගේ දෙනෙතින් ගලා හැලෙන කඳුළු ධාරාව ලා නිල් පැහැති හැට්ටය පුරාවට විසිරි හදවතට කිඳා බසින්නට ඇති. ඔයා ආයේ කවදා අප මව්බිමට අප දකින්නට එනවා ද? ඒත් ඔබ නැවත එන දිනයක් නොකියාම පියඹා ගියේ ආයෙත් මව්බිමට නොඑන්නම ද? අම්මාගේ ශ්‍රමය, ධනය, ආශාවේ බලාපොරොත්තු...සුදු නංගියේ ඔයාට මතකද ඔයා වෛද්‍ය විද්‍යාලයට ඇතුළු වුණු දවස එදා ඔයාගේ අම්මයි මමයි දහසකුත් එකක් බලාපොරොත්තු හදවතේ පුරවාගෙන විදුහලේ දොරටුවෙන්, වෛද්‍ය විද්‍යාලයට ඇතුළු කළා. අම්මා හරි හම්බ කළ හැම සතයක්ම ඔයාගේ ඉගෙනීමේ කටයුතුවලට වියදම් කළේ. ගෙදර දොරේ අඩුපාඩු ඔයාගෙන් වසන් කරගනිනුයි. ඒත් ඔයා වසර පහ අවසානයේ වෛද්‍ය විද්‍යාලයෙන් පිටවුණේ ඔයාගේ අනාගත සහකරුගේ දෑත් පටලවා ගනිමිනුයි. ඒ සම්බන්ධව මමවත් අම්මාවත් වචනයකුදු නොදෙඩුවේ උගත් දොස්තර නෝනාගේ සිත පෑරෙන නිසාවෙනුයි. ඔයාගේ තේරීම හරිවෙන්න පුළුවන්. අපි ඔයාගේ අනාගතයට සුබ පැතුවා.අපි බලා සිටියේ අපේ රටේ ලෙඩින් දුකින් පීඩා විඳින අහිංසක රෝගීන් ඔයාගේ දෑතින් සුවපත් වෙනවා දකින්නයි. ඒත් වසර තුනක් ඉක්ම යන්නටත් පෙර ඔයා තව දුරටත් ඔයාගේ වෘත්තීය දැනුම දියුණු කරගන්නටත් චූටි පුතාගේ ඉගෙනීමේ කටයුතු විධිමත් කරගැනීමටත් පිටරට යෑමට තීරණය කළා.අද ඔයාගේ අම්මා තනිව තමාගේ වැඩ කටයුතු කරගැනීමට නොහැකිව එක් තැන් වී සිටිනවා. මම හැකි පමණින් සතියකට වරක් හෝ දෙවරක් මහ ගෙදරට ගොස් ඇගේ ඇඳුම් පැළඳුම් සෝදා නහවා කවා පොවා සනසා තබන්නට මොහොතකට හෝ අම්මා සතුටු කරගන්නයි.ඒත් දෙවියනේ අම්මාගේ හිත කෙසේ නම් සනසන්න ද දිග සුසුමක් හෙළා දෙනෙත් වහලේ පරාල දෙසට යොමු කරගෙන “අනේ මගේ පොඩි එකි මගේ දෙනෙත් පියා ගන්නට මොහොතකට කලින් හෝ තවත් එක් වරක් මට දකින්නට ලැබුණොත්” ඒ අම්මාගේ සුසුමේ ශෝකී දෝංකාරයයි.දැනට මේ ඇති. දයාබර සුදු නංගි මේ ලිපිය ඔයා අතට පත් වූ පසු අම්මා වෙනුවෙන් තවත් එක් වරක් සිතා බලන්න.එංගලන්තයේ සිටින මගේ එකම දරුවා වන අසංක ප්‍රගීත් උඩවත්ත පුතාටඑපා අම්මේ තාත්තේ එහෙමෙහෙ යන්ට ගෙදරට වෙලා දෙදෙනා සතුටින් ඉන්ට කියලා නිතර අප ගැන සොයනා කලට එන්නට හිතෙයි ඉගිලීගෙන ළඟටඇත්තට පුතේ නුඹ ගියදා පිට රටට අද වනතුරු නොමැත සැනසීමක් මගෙ හිතට සැමදා පුතා සිහිකරලා බුදු හිමිට පතනෙමි සියලු සැප සම්පත් දෙන ලෙසටතනිකම කාංසිය සිත තුළ රජ වෙනවා දින සති මාස අවුරුදු ගෙවිලා යනවා දවසින් දවස ඔබේ ඉදිරිය ජය වෙනවා තිසරණ බෙලෙන් ඔබ නිදුකින් සැරදේවාඔබේ ආදරණීය අම්මාගෙන්කළගෙඩිහේන හේමා උඩවත්තපසුගිය දිනවල දේශපාලන පක්ෂයක් වෙනුවෙන් දිවි පිදූ පාක්ෂිකයෙක් ගැන අහන්න, දකින්න ලැබුණා. ඇත්තෙන්ම, දේශපාලන ඉතිහාසයේ විශේෂ දුක් මුසු සිද්ධියක් නිසා, සිතට දැනුණු හැඟීම් මෙසේ ගොනුකර එවමි.දේශපාලනය වෙනුවෙන් දිවි පිදුව පුවතක් කියයි පත්තරවල මුල් පිටුව අග මුල නොදත් මුත් - මගෙ මතයට අනුව දුක් මුසු කරුණක්ය කාගෙත් එය දුටුවපින්තූරෙකින් වත් දැක නැත මා ඔහුව අවංක පාක්ෂිකයෙකි විස්තර අනුව සිත කළ කිරී තිබෙනා ජර මර අනුව දිවි තොර කරන් ඇත ලෙංගතුකම අනුවපක්ෂෙට, රටට, ගෙදරට නුඹ නැති අඩුව පුරවනු කෙසේ පැනයක් ඇත අප සතුව ලොක්කන් මෙසේ කීවත් හර - බර ඇතුව අමතක වෙලා යයි තුන් මාසෙන් පසුවකරුණක් කියන්නෙමි ඔබහට බැතිබරව බලා සිටිනු මැන, ලක්බිම නිරතුරුව! දිවි පුද කළත් පක්ෂෙට ඇති පෙම අනුව සිතුදේ ඉටුවෙයි ද ‘මිතුරේ’ නුඹ පැතුව!දයානන්ද අබේසිංහ - සාජාමුදු සිතින් මා ලියන නිහඬ කවි පද අතර ඔබ ඉපිද ඇති බවම පසක්වෙයි හැමවිටම දයාවෙන්, සෙනෙහසින්, සිත පහන්කර නිබඳ කවි පදක් අමුණන්න දිරිය ඔබ වෙයි සිතටහිරු සඳුද නොමැති ලොව අදුර සිත පෙළූ කල අදුරු ලොව සොඳුරු බව හැඳින්නෙමි ඔබෙන් මම නෙත්වලින් කියවෙනා කථාවෙන් දයාබර ජීවිතය කුමද්දැයි පසක් කර ගතිමි මමදාහයෙන් සෙනේනැති සිත දැවුණු නිමේශෙක මා හදට සෙවණදුන් නවාතැන් පොළ ඔබය පියෙක් විය වරෙක ඔබ, දයාවෙන් මා සිතට සිබිමි ඔබ පා පියුම් ‘මලක්’ වී මතු සසරමියනතුරු එක සිතින් ඔබේ පසු පස රැඳෙන කඳුළේ ද, සිනහවෙද, සෙවණැල්ල වෙමිය මම ජීවිතය මිය යන්නෙ, කෙදිනක ද ඒ තුරාම මා සිතෙහි ලියා ඇති ‘සොඳුරු කවිය ද’ ඔබ ය.චම්පිකා පද්මපෙරුමඅල් - එන් නගරයේදීආදර මුද්‍රාවකින් සරසවි සිහිනය බොඳ වෙමින් යද්දී... හද දෙවොල ගරා වැටී දේව ප්‍රථිමා බිඳී යද්දී... ළඟ පාතක කිසිවෙකුත් නොමැතිව මේ තනි ඉමේ මා ඉකිබිඳිද්දී... ගිලන් වී ගිය හද විමානය සයුරෙන් එතෙර දුර රට සිට අමා ඔසුවෙන් සුවපත් කළ... දෙවියන් මා නමින් මැවූ සදාදරණීය සුරකුමරු ඔබ! සුහද ඔබට ජයෙන් ජයම වේවා...!ඉන්දියාවේජවහර්ලාල් නේරු විශ්වවිද්‍යාලයේ මාලක ප්‍රසාද් අයියාට දයාබර නැගණිය චාරුණීගෙන්උදේ හවසට දකින සමිඳුන් ඉදිරියේ පතන්නේ මං එක දෙයයි හැම දිනේ... කවුරුත් නොමැතිව මරණ මංචකේ... අතරමං වී සිටින මා දෙස හොරෙන් ඇවිදින් බලනුයේ... සුදුවතින් නුඹ සැරසිලා එන විට දී මගේ නෙත් මුණ ගැසේ.. යැයි මගේ වදනින් එකවරක් මම අමතමී සිහිනයක් සේ ළඟින් හිඳගෙන එකවරක් මට සමුදෙනු මියෙන හදවත අතින් පිරිමැද නුඹේ මතකය ආපසු ගනු විවර නෙත් දෙක යොමා මා දෙස එකවරක් හිනැහෙනු මගේ කඳුළැල් සැලෙන විටදිත් නුඹේ සිනහව පෙන්වනු සතුටු කඳුළැල් සැලෙන විට දී නුඹේ සිනහව පෙන්වනූ සතුටු කඳුළැල් සැලෙන මොහොතෙහි මහ හඬින් සිනැහෙනූ නුඹේ කඳුළැල් වැටෙන්නට පෙර මඟෙන් වෙන් වී හදට සමු දී නික්මෙනූ...මහේෂ් මධුශංඛමොන්නැකුලමසෙනෙහෙ කොළයඉතින් කොහොමද ඔයාගෙ තොරතුරු? අපි නම් සුපුරුදු සුවෙන් ඉන්නවා. ඔයාට මතකද මේ අගෝස්තු නිවාඩුව. මම දන්නවා අතීතය අපට අමතක කරන්නම බැහැ කියලා. මම නම් මේ දවස්වල අතීතයෙ සුන්දර මතකයක් එක්ක ගොඩාක් දුක් විඳිනවා.අපේ ගේ ළඟ පුතාට බත් කවන්න සිහිල් සෙවණෙ ඇවිද ගිය රබර්වත්ත දැන් මහා කාන්තාරයක්. ඒක පුංචි කොල්ලො කුරුට්ටොන්ට නම් ක්‍රීඩා පිටියක් වාගේ.මේ පිට්ටනිය හැමදාම හවසට සරුංගල් යවන පාරාදීසයක් වෙලා. මගෙන් මිදිලා තනියම එතනට යන්න අවසරය නැති පුතා ඉන්නෙ ගේට්ටු කූරුවල එල්ලිලා මහා හිස් බැල්මකින්. දරුවගෙ නිදහසට ඉඩදීලා මමත් පුටුවකට බර දුන්නා.මගේ මහත්තයෝ ඉස්සර දවසක ඔයයි මමයි පුතයි ඔය අද්දර උණ පඳුරට ගිහින් බට කපාගෙන ඇවිත් බට පතුරු සුද්ද කරලා පුංචි සරුංගල් හදපු හැටි ඒක හදලා මගෙ අතට දීලා පුතා පුංචි වීරයෙක් වාගෙ.අම්මා මටයි තාත්තටයි සරුංගල් යවන්න මේක අලවලා දෙන්න” කියූ හැටි. ඒ විතරක් ද සරුංගලය ගේ පිල මැද්දෙ තියාගෙන අලවන්න මට ඔයා උදව් කරද්දී ඔයාගෙ කරට නැගලා පුතා අලියගෙ පිට යද්දී ඔයත් පුංචි එකෙක් වාගෙ මුළු ගේ පුරා ම බඩ ගාපු හැටි, ඒ ඇවිත් කපන කපන රැලි සුළඟට පා කරලා පුතා හිනා වෙද්දී මම කේන්තියෙන් කැ ගහද්දී ඔයා හිනාවෙවී තවත් රැලි කපා දුන්නු හැටි හරිම ලස්සන හීනයක් වාගෙ.උඩ පාවෙන සරුංගල් දකිද්දී මටත් හිතුණා පුංචි පැටියට සරුංගලයක් සල්ලි දීලා අරගෙන දෙන්න. ඒත් ඔයයි මමයි පුතයි ඔය අද්දර වෙල්යායෙ බැහැගෙන යන අව්ව නොබලා සරුංගල් යවපු හැටි සරුංගලය ලොකු සුළඟක් බලලා අහසට යවන්න මම සරුංගලය අල්ලද්දි ඔයා නූල ඇදගෙන දුවපු හැටි අපේ පුතා අපි දුවනවා දැකලා අත්පුඩි ගහ ගහ මහා හයියෙන් හිනා වුණ හැටි අනේ ඇත්තමයි ලස්සන සිතුවමක් මගෙ මහත්තයෝ.මට මේ ලස්සන සිතුවම් පටය වැඩි වේලාවක් රසවිඳින්න දුන්නෙ නැහැ. මගෙ පුතා මහා හැඬුමකුත් එක්ක මගෙ ගෙල බදා ගත්තා. මට හිතුණ මේ පුංචි හිතට අපි තරම් දුක් දරා ගන්න ශක්තියක් නැහැ කියලා මමත් පුතාව අරගෙන පිට්ටනියට ගියා පුංචි ළමයි අතරට.එයාට නම් ඔයාව විතරක් නෙමේ මාවත් අමතක වෙලා පුංචි යාළුවෙකුගෙ සරුංගලයක් එයාට දීලා. දැන් නම් එයා සතුටින් දරුවගෙ සතුට අපේ සතුටනෙ. මම කඳුළු පිහදාගෙන හිනා උනා ඔයා ආවම ලබන අගෝස්තු නිවාඩුවට සරුංගල් යවන හැටි හිතින් මවාගෙන. මම දන්නවා ඔයාටත් අපිට වාගෙම අතීතෙ මතක් වෙනවා ඇති.අපි ආයෙත් ආවම ඉස්සර වාගෙ සතුටින් ඉමු. පුංචි පුතයි මමයි ඔයාට පතනවා සියලු දෙවියන්ගෙ රැකවරණය, ඔයාට බුදු සරණයි!  මේ කවදත්ආදරකේ.පී.පී නිරෝෂායුරෝපා රටකට යාමට ඇති සිහිනය සැබෑ කරගැනීමට බොහෝ දෙනා උත්සාහ කරන බව පැහැදිලියි. එහෙත් මෙය වඩාත් විමසිලිමත්ව ගත යුතු පියවරක් බව ජනහඬ පදනමේ සභාපති ශ්‍රීලාල් ඩයස් මහතා පවසයි.“ඇත්තට යුරෝපා රටකට ඒම සැබෑ වූ සිහිනයක් බව බොහෝ දෙනා දකිනවා. මේ කොහොම වුණත්, ගියහාම තමයි ඒ කටුක බව දැනෙන්නෙ, මේකෙන් අදහස් කරන්නෙ රට යන්න එපා කියන එක නෙවෙයි. රට යන කොට හොඳට විමසිලිමත් විය යුතු බවයි.මේ නිසා පෞද්ගලික හිත මිතුරු බවක් මත ගොඩනගා ගත් සම්බන්ධය මත ඒ රටට යා යුතුය. එහෙම ගියොත් ශක්තිමත් බවක් තියෙනවා. සමහර අය අධ්‍යාපනය සඳහා වූ වීසා වලින් ගිහිල්ලා අමාරුවෙ වැටෙනවා. ඒත්, ඒක භයානක තත්ත්වයක්. ජීවත්වීමේ වියදම ඉතාමත් අධිකයි. මේ සඳහා රැකියාවක් කරන්න වෙනවා. සමහරවිට අපි දකින දෙයක් තමයි ඒ රටේ මිනිස්සුන්ටත් රැකියා නැහැ. එහෙම තියෙද්දි විදේශිකයන්ට රක්ෂා දෙන්න ඒ අය කොහොමවත් කැමැති නැහැ.මේ අවදානම විශේෂයෙන්ම එංගලන්තයේ තියෙනවා කිව්වොත් නිවැරැදියි. ඒක නිසා හැම විටම කල්පනාකාරී වීම වැදගත් වේ. නැත්නම් මෙහේ හොඳට ඉගෙන ගත් අයට අඩු පඩියට ඒ රටවල වැඩ කරන්න සිද්ධ වෙනවා. අම්මලා හම්බු කරපු සල්ලිවලින් කිසිම වැඩක් වෙන්නෙ නැහැ. මුළු සේසතම රට යන්න වැය වෙනවා. අන්තිමට නැටුව නැටුමකුත් නැහැ බෙරේ පලුවකුත් නැහැ. මේ ඉරණමට ශ්‍රී ලාංකික දූ පුතුන් ගොදුරු වෙන්න එපා. ඒ පිළිබඳ දැනුවත් කරන්නයි මට අවශ්‍ය. නැත්නම් රට යන්න එපා කියලා මම කිසි විටකත් කියන්නෙ නැහැ.ඉංජිනේරුවෝ, නීතිඥයෝ ඒ රටේ ඉන්නවා. ඒත් හරි හමන් රස්සාවක් නැහැ. මේ තත්ත්වය අතිභයානක තත්ත්වයක්. මේ නිසා අනිත් අය යන නිසා රට යන්න එපා.  රූපාන්තිසෞදි අරාබියේ ගෘහ සේවිකාවක් වශයෙන් පිටත්ව ගිය 49 හැවිරිදි එල්. පී. ආරියවතී මාතාව එම රටේ සේවය කළ නිවසේදී හාම්පුතා සහ ඔහුගේ බිරිඳ එකතු වී සිදුකළ පහරදීම්වලට අමතරව යකඩ ඇණ රත්කොට ශරීරයට ඇතුළත් කිරීමේ අමානුෂික වධහිංසා පමුණුවා ඇත.මේ මාතාව එම කටුක අත්දැකීම් සමඟ ශරීර ගතවූ ඇණ පිටින්ම මේ වන විට යළි ශ්‍රී ලංකාවට පැමිණ රෝහල් ගතවී ප්‍රතිකාර ලබමින් සිටින්නීය.මාතර කඹුරුපිටියේ තිහගොඩ බටුවිට ගමේ පදිංචි ආරියවතී මහත්මිය මේ වධහිංසා විඳ ආපසු ලංකාවට පැමිණියේ පසුගිය 20 වැනිදාය.ගමේ වෛද්‍යවරයකු වෙත යොමු වී ඔහුගේ උපදෙස් පරිදි ඇය මේ වන විට කඹුරුපිටියේ ආඳපාන මූලික රෝහලට ඇතුළත් වූවාය.මෙම රෝහලේ විශේෂඥ ශල්‍ය වෛද්‍ය කමල් වීරතුංග මහතාගේ පරීක්ෂාවට ලක්වූ අවස්ථාවේ ඇගේ සිරුරේ යකඩ ඇණ 24 ක් ශරීරගත වී ඇතැයි පෙනී ගොස් තිබේ.මේ තත්ත්වය ඇගේ ශරීර සෞඛ්‍යයේ ඉදිරි පැවැත්මට බරපතළ තත්ත්වයක් නිසා ශරීරයේ ඇති ඇණ ඉවත් කිරීමේ සැත්කමක් මගින් සිදු කර ඇත.ආරියවතී මහත්මිය සිවුදරු මාතාවකි. ඇයට ගැහැනු ළමයි දෙදෙනකු සහ පිරිමි ළමයි දෙදෙනකු සිටියි. සැමියා කුලී වැඩ කරයි. ඇය රට ගොස් ඇත්තේ තම නිවස හදා ගැනීමටය.කොළඹ පිහිටි පෞද්ගලික විදේශ රැකියා ඒජන්සියකින් විදේශ ගත වී ඇත්තේ මාර්තු 25 වැනිදාය.තමාට මුහුණපාන්නට සිදුවූ කරදර ගැන විස්තර කළ ආරියවතී මහත්මිය රෝහල් ඇඳේ සිටියදීම එම ශෝචනීය සිද්ධීන් පිළිබඳ කතාව ඉදිරිපත් කළේ කාගේත් හද කම්පා කරවමිනි.මම අවදි වන්නේ හැමදාම උදේ 4 ට මහ රෑ වනතුරුම වැඩ කරන්න සිදු වෙනවා. වැසිකිළි සේදීම, ගෙවල් අතු ගෑම, රෙදි සේදීම ආදි කටයුතු මම සිදු කළා.මගේ ඒ රටේ හාම්පුතාගේ ගෙදර තට්ටු තුනයි. එයාට ළමයි හත් දෙනෙක් ඉන්නවා. එක් ළමයෙක් එහෙ පොලීසියෙ වැඩ කරනවා. අනික් ළමය ව්‍යාපාරික කටයුතුවල යෙදෙන බවයි මට දැනුණෙ.ගේ හිමියාගේ කාපට් වැඩ පොළක් ද තිබුණා. ඒකෙ කාපට් පවා මම අතින් තමයි අරගෙන යන්නෙ. ට්‍රොලියක්වත් ඒ සඳහා නැහැ. ඒ කාපට් හරි බරයි. මම කියා සිටියා ඒ වගේ බර වැඩ මට අමාරුයි කියලා එතකොට තමයි මාව පුච්චන්න පටන් ගත්තේ. ඒ ගෙදර මහත්තයාගේ නෝනා තමයි මාව පුච්චන විට මගේ අත් දෙක අල්ලා ගත්තෙ. එවිට ගේ හිමියා ‘කටර්’ අඬුවක් අරගෙන ඇණය රත් කරලා ඇගේ එක එක තැන්වලට රත්කළ ඇණ විදිනවා.යටි පතුල, කලව ප්‍රදේශය, නළල, අතට, පිටුපස ප්‍රදේශයටත් මේ ඇණ මගේ ශරීරය පසාරු වී ඇට දක්වා පිච්චීගෙන යන්නට විදිනවා. ඒ වෙලාවට මම විඳින්නේ පුදුම දුකක් වේදනාවක්. මම මහා හයියෙන් කෑ ගහනවා අඬනවා. මාව කවුරුවත් බේරගන්න නැහැ. මේ අය රාක්ෂයන් වගේ. මතක් වෙන කොටත් මට දැනුත් බය හිතෙනවා.මට ඇණ විදලා ඇඟේ තුවාලවලින් සැරව ගලන කොට මේ සේවිකාව හරියන්නේ නැහැයි කියා ඒ අයම මාව ලංකාවේ කාර්යාලයකට බාර දුන්නා.මාව බාර දුන්න කාර්යාලය මොකක්ද කියලා නම් මම දන්නේ නැහැ. මම රැගෙන එද්දි මා සතුව තිබුණා ශ්‍රී ලංකාවේ ගමන් බලපත්‍රය දැක ඒ කාර්යාලය මාව බාරගෙන ලංකාවට එව්වා. එතැනදී ලංකාවේ මගේ දුවලට කොහොමහරි කතා කළා. මට අසනීපයයි, මම එනවා කියලා මාව ලංකාවට එව්වේ ඒ ආකාරයෙන්.සෙනසුරාදා (21) මම ලංකාවට ආවේ. ලංකාවේ භූමිය උඩු ගුවනේ සිටම දැක්කම පුදුම සන්තෝෂයක් දැනුණා. මට ඇඬුම් ආවා. මාව ගුවන් තොටුපළේ දී බාරගන්න මගේ දරුවෝ සහ ඥාතින් ඇවිල්ලා සිටියා. මම ඒ වෙලාවේ දරුවන්ට හෝ ඥාතීන්ට මගේ කරදර මම වින්ද දුක් ගැහැට කිව්වේ නැහැ.ගෙදර ඇවිත් පෞද්ගලික වෛද්‍යවරයකු කඹුරුපිටියේදී හමුවුණා. එම වෛද්‍යවරයාගේ උපදෙස් මතයි ආඳපාන මූලික රෝහලට ඉකුත් 22 වැනි සඳුදා ඇතුළු වුණා. කටුමැටි ගහපු ගෙයත් මගේ කැඩිලා. ගේ දැක්කම මට දුක වැඩියි. මම රට ගියෙත් ගේ හදාගන්න බලාපොරොත්තුවෙන්.ඒත් අද මගේ ඒ බලාපොරොත්තු ඉටුකර ගන්න බැහැ. මම අසරණ වෙලා. මට කවදාවත් ගේ හදාගන්න බැරිවී යාවී. ඇදපාන මූලික රෝහලේ වෛද්‍ය කීර්ති කුමාරසතරසිංහ මහතා මෙම කාන්තාව ගැන සඳහන් කරමින් පවසා සිටියේ මේ රෝගී කාන්තාවට දියවැඩියාව නොවැළඳී තිබීම ලොකුම වාසනාවක් බවයි. ඒ වගේම මේ කාන්තාවගේ ශරීරයේ හොඳ ප්‍රතිශක්තිකරණයක් තිබිලා තියෙනවා. ඒ නිසයි ප්‍රතිකාර සඳහා රෝහලට ඇතුළු වෙනතුරු ගැටලුවක් ඇතිවී නැත්තේ.ඇගේ දැනට ශරීරයේ ඇතුළු වී ඇති ඇණ සියල්ල ඉවත් කිරීමක් සැත්කමින් සිදු නොකරයි. අස්ථි දක්වා ඇනී ඇති ඇණ පමණක් ඉවත් කිරීම සැත්කම මඟින් සිදුකරනු ඇත. මේ රෝගියා වෙනුවෙන් සිකුරාදා දිනයේ සැත්කම් සඳහා ලියාපදිංචිව සිටි සෙසු රෝගීන්ගේ සැත්කම්වල දින වෙනස් කළා. දැනට මේ කාන්තාවගේ ශරීර සෞඛ්‍යයේ වෙනත් බරපතළ තත්ත්වයක් නැහැ. යහපත් අන්දමින් පවතිනවා.එල්. පී. චමිල් පි‍්‍රයදර්ශන (34) කාර්මිකයෙක් ලෙස කටයුතු කරන ආරියවතී මහත්මියගේ පුතාය. ඔහු තම අම්මා ගැන සඳහන් කරමින් පැවසුවේ අම්මා රට යනවට අපි කවුරුත් විරුද්ධ වුණ බවය.අම්මා සෞදි ගියේ ගේ හදාගන්න අරමුණ ඇතිවය. රට ගිහින් සුමානයකින් විතර දුක සැප කියා අම්මාගෙන් ලියුමක් ලැබුණා. නැවත අම්මා එනතුරු කිසිම ආරංචියක් ලැබුණේ නැහැ. අපි දෙවියන්ට පවා කන්නලව් කර සිටියා අපේ අම්මා ලංකාවට ගෙනැවිත් දෙන්න කියා. තාත්තා පුහුල්වැල්ලේ දේවාලයකට ගිහින් බාරයක් පවා වුණා අම්මා ලංකාවට ගෙනත් දෙන්න කියා.ඉන් පස්සේ තමයි අම්මාගෙන් දුරකතන පණිවුඩයක් ලැබිලා අම්මා ලංකාවට ආවේ. අපේ දුප්පත්කම නිසයි අම්මාට රට යන්න සිද්ධ වුණේ.මගේ ඉල්ලීම තමයි මේ වගේ දුක් විඳින්න අපේ රටේ අම්මලා අක්කලා පිටරට ගෘහ සේවයට කවදාවත් යවන්න එපා කියලා.එච්. ඩී. දිනුෂා මල්කාන්ති (31) ආරියවතී මහත්මියගේ දියණියකි. අපි කුඩා කාලයේ සිටම දුප්පත්වයි හැදුණේ වැඩුණේ. අම්මයි තාත්තයි දෙන්නම කුරුඳු හේන්වල රබර් හේන්වල කුලී වැඩ කරලයි අපට කන්න බොන්න ජන්නෙ.අපිව ලොකු මහත් කරනවා හැර අපේ මව්පියන්ට ගෙවල් දොරවල් හදාගන්න වත්කම් තිබුණේ නැහැ. අපි ලොකු මහත්වුණාම අපිව විවාහ කර දුන්නෙත් අපේ දුප්පත්කම තියෙද්දි දෙමාපියන්ගේ යුතුකම ඉටුකර දෙන්න. අම්මගෙ ලොකු බලාපොරොත්තුවක් තිබුණේ ඉන්න ගේපැල හොඳට හදාගන්න. ඒ නිසාමයි අම්මා රට ගියේ.සුනිල් දයා අල්විස් සහතිහගොඩ විශේෂකැලුම් බෝධිමානකාර්යාංශයේ පණිවුඩයශරීරයට ඇණ ගසා අමානුෂික වධ හිංසාවලට ලක්ව මෙරටට පැමිණ මාතර තිහගොඩ ආරියවතී මහත්මියගේ සිද්ධිය පිළිබඳව පරීක්ෂණයක් කිරීමට තමා වහාම සෞදි ශ්‍රී ලංකා තානාපති කාර්යාලයට දැනුම් දුන් බවද ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා පවසයි.මේ කාන්තාව ගැන හෝ ඇයට විඳින්නට සිදුවූ කටුක අත්දැකීම් වධහිංසා ගැන ඇගෙන් මීට පෙර පැමිණිල්ලක් හෝ වාර්තාවක්වත් ලැබී නොතිබුණ බවත් ඇය ලංකාවට පැමිණීමෙන් පසු මේ සිද්ධිය දැනගත් බවත් කෙසේ නමුත් මේ අමානුෂික සිද්ධියේදී ඇයට කාර්යාංශයෙන් ලබාදිය හැකි සහන ලබා දෙන බව ද කීය.ඇය දැනට රෝහල්ගත වී සිටින රෝහලට පවා ගොස් ඇගෙන් සියලු තොරතුරු දැන ගැනීමට නිලධාරීන්ට උපදෙස් දුන් බව ද සභාපතිවරයා පැවැසීය.මෙම කාන්තාව පිළිබඳ සියලු තොරතුරු ලබා ගැනීමට සෞදියේ තානාපති කාර්යාලය හරහා එරටින් අවශ්‍ය තොරතුරු හා ගත හැකි ක්‍රියා මාර්ග ද නීතිමය පියවර ගැනීමට හැකි හැකියාව ගැන ද මෙහිදී සිදු කරමින් පවතින බව ද සභාපතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008298</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිහිමිදිරි උදෑසන තිස්ස බලා ගමන් කරමින් තිබු පෞද්ගලික බස්රිය රන්නට ආසන්න බස් නැවතුමක නතර කැරිණ.එහි නැගීමට උත්සාහ කරමින් සිටි පිරිස අතර මැදිවියේ පසු වූ හිමි නමක් ද විය.හා හා නගින්න එපා! මේකෙ ඔය හාමුදුරුවන්ට යන්න බෑ!’ කොන්දොස්තර යෞවනයා පාපුවරුව අවහිර කරමින් හිමි ගේ නැග්ම වැළැක්වීය.‘මං යන්නෙ නෑ ළමයො! දෙහිගහලන්දෙ හීල් දානෙකට වඩිනවා!’ හිමියෝ කොන්දොස්තර යෞවනයා පසෙකට තල්ලු කරගෙන ම පාපුවරුවට ගොඩවී උඩට වැඩියහ.පූජ්‍ය පක්ෂයට හිමි අසුනෙහි හිඳ සිටි ගිහියා හිමියන්ට අසුන පිරිනැමුවේ ය.හිමිනම එහි හිඳ ගත්තේ ජයග්‍රාහී ලීලාවෙනි.  දික්වැල්ලේ, පොල්ගහමුල්ලේ, චන්ද්‍ර වාකිස්ට මහතා විසින් යොමුකරන ලද ලිපියක් ඇසුරිනි.මගේ දත් කැක්කුම හා කන් කැක්කුම සතියකට වැඩි කාලයක් අල්ලා හිටියේ ය.වෛද්‍යවරයා කීවේ නරක් වූ දතකින් විෂබීජයක් ශරීර ගත වී උගුර දක්වා ආසාදනයක් ඇතිවී ඇති බවයි. වහාම දන්ත වෛද්‍ය ප්‍රතිකාර ලබාගත යුතුය යන්න ඔහුගේ නිගමනය විය.සැමියා මා කොළඹ දන්ත රෝහලට කැඳවා ගෙන ගියේ ය.එහි කටයුතු කඩිනම් විය.මට ද අලුත් තුණ්ඩුවක් ලැබිණ.මා යොමු කැරුණේ තරුණ වෛද්‍යවරයකු වෙත ය. උපැස් යුවලක් පැළඳ සිටි ඔහු චාම් ය. ගෙලේ ටයි පටියක් නැත. ඔහු කාරුණික ව රෝගීන් අමතනු පෙනිණ. මසිතට ද සැනසිල්ලක් ලැබිණ.මගේ වාරය ආවෙන් මම වෛද්‍යවරයා ඉදිරියට ගියෙමි.මගේ දත මතුපිටින් හොඳට පෙනුණ ද ඇතුළතින් එය නරක්ව ඇති බව කී ඔහු මගේ වේදනාව සමනය වනු පිණිස බෙහෙත් නියම කළේ ය.කුඩා කාලයේ දී හදිසි අනතුරකින් මගේ ඉදිරි දත් හතරක් බිඳී තිබිණ. ඒ සිද්ධිය දත් ගැළවීම සම්බන්ධයෙන් මා සිත ජනිත කර තිබුණේ ලොකු බියකි.“මේ බේත් දැන් ම බීල එන්න ඕනෑ ද ඩොක්ටර්?” මට එසේ ඇසුණේ බියට ය.ඔහු කේන්ති නොගත්තේ ය.“මේ බෙහෙත දෙන්නෙ දවස් පහකට. ඒ ටික බීල ආපහු එන්න. ඊට පස්සෙ අපි දත ගැන බලමු” ඔහු ඉවසිලිවන්තව කීවේය.“බොහොම ස්තුතියි ඩොක්ටර්” මම සමා ගතිමි.දින පහ ඉක්ම ගිය නියමිත දින මම යළි දත් රෝහලට ගියෙමි.අර තරුණ වෛද්‍යවරයා රෝගීන්ට ප්‍රතිකාර කරමින් සිටියේ ය. ඔහු ගේ කාරුණික හඬ මට ඇසිණ. ඔහු හමුවට යෑම මගේ බලාපොරොත්තුව වුව ද මා යොමු කැරුණේ වෛද්‍යවරියක වෙත ය.තළෙළු, උස මහත නැති ඒ වෛද්‍යවරිය ද කාරුණික අයකු වීම මගේ සැනසිල්ලට හේතු විය.රෝග විනිශ්චය තුණ්ඩුව කියැවූ ඇය මදෙස හැරුණා ය.“ඔයාගෙ දත ගලවන්න කැමැති ද? ඒක යටින් නරක් වෙලා!”“කැමැතියි මැඩම්” මට කියැවිණ.“ඒත් මට ඔයාට දෙයක් කියන්න තියනව. දත යටින් නරක්වෙලා තියන නිසා ගලවද්දී කෑල්ලක් කැඩිල ඉතුරු වෙන්න පුළුවනි. එහෙම වුණොත් එක්ස් රේ කරලයි බලන්න වෙන්නෙ. එතකොට වාට්ටුවෙ නැවතිල ඔපරේෂන් කරල තමයි කෑල්ල අයින් කරන්න වෙන්නෙ. එහෙම අවදානමක් මේ දතේ තියනව. ඒ හින්දයි මං ඇහුවෙ ඔයා දත ගලවන්න කැමතිද කියල.”“බයයි මැඩම්”“ඔයා බයවෙන්න එපා” මං උත්සාහ කරන්නං එහෙම නොවී දත ගලවන්න. මේ දත නොගලව තිබුණොත් වේදනාව ආයෙත් එන්න පුළුවනි.”මා සිටින්නේ රජයේ රෝහලක නොවිය යුතුය. මුදල් ගෙවන ලද සුපිරි රෝහලක විය යුතුය. මට මොහොතකට එසේ සිතිණ.“එහෙනං ගලවමු මැඩම්”“බයවෙන්න එපා!”ඇය හිරිවැටෙන බෙහෙත විද මා පිටතට යැව්වා ය. විනාඩි විස්සකට පමණ පසු යළි මා කැඳෙව්වා ය.මම අසුනේ වාඩි වීමි.“මේ අර කේස් එක” සෞඛ්‍ය සේවිකාවට එසේ කී වෛද්‍යවරිය “ඕක දෙන්න” යි යමක් ඉල්ලුවා ය. ඒ මගේ දත ගලවනා උපකරණය විය යුතු යැයි මට සිතිණ.ඇය මා වෙත ළං වූවා ය. මම මුව අයා ගතිමි. ඇය යමක් මගේ මුව තුළට කරනු මට දැනිණ. ටිකකින් ඕ අත තිබූ තැන පුළුන් කෑල්ලක් එබුවා ය. ඇය මට ද නොදැනී දත ගලවා ඇති බව මා දැන ගත්තේ එවිට ය.මට කිසිදු වේදනාවක් නොදී, මගේ බියපත් සිත ද හදා සහෝදරියක, මිතුරියක මෙන් දයාවෙන් මට පිහිට වූ ඇය කෙරෙහි මා තුළ පහළ වූයේ අතිඋතුම් ගෞරවනීය හැඟීමකි. ඒ සමඟ ම මගේ නෙත් ද තෙත් විය.“බොහොම ස්තුතියි මැඩම්” මම පුළුන් කැබැල්ල හපාගෙන ම ඇයට තුති පිදීමි. ඇය හිස ඇල කර එය පිළිගත්තා ය.මගේ දතේ දිරා ගිය සුළු කොටසක් හෝ ඉතිරි නොවන පරිදි දත මුළුමනින් ම ඉවත් කර දැමීමට ඇය සමත් වූවා ය.කොළඹ මාලිගාවත්තේ, නව දන්ත රෝහලේ නම නොදන්නා වෛද්‍යතුමියනි, වෛද්‍යතුමනි, ඔබ දෙපළ රාජ්‍ය සේවාවට ආඩම්බරයකි. ඔබලාට යහපත සැලසේවා!”  සියඹලාපේ ජයන්තා කුමුදුනී මහත්මිය විසින් යොමු කරන ලද ලිපියක් ඇසුරිනි.මාරාජාංගන ජනපදයට පැමිණියේ මගේ මාපියන් සමඟ මා කුඩා සන්දියේ ය. රාජාංගනය ගොවි බිමක් බවට පත්වූයේ මපියාණන් ඇතුළු ගොවි පරපුරක අනවරත මහන්සියෙනි.දැන් මා ද වියපත් ය. වයස හැත්තෑවකි. එහෙත් තාම ගොවිතැන් කරමි.වරායේ රස්සාව කරන මගේ බාල පුත්‍රයා උදෑසනක මට ටෙලිෆෝන් කර හදිසි කාරණාවක් ඉටු කර දෙන්නැයි ඉල්ලීය. ඔහුට හදිසියේ ම උප්පැන්න සහතික පිටපතක් අවශ්‍ය වී තිබිණි. එය රැගෙන යෑමට දවස් හතරකින් එන බව පුතා කීවේ ය.මම කල්පනා කළෙමි. දවස් තුනක නිවාඩුවක් ද ඉස්සරහට ඇත. ඒ නිසා කළ යුත්තක් දැන් ම කළ යුතු ය. වහාම රෙජිස්ට්‍රාර් කන්තෝරුවට යා යුතු ය.මම නොපමාව ම ගමන පිටත් වීමි. එහෙත් මා ගමන් කරමින් සිටි බසය අතරමඟ දී කැඩිණ. එය පිළිසකර කරන තුරු බලා සිටීම හැර වෙන කළ යුත්තක් මගී අපට නොවී ය. අන්තිමේ දී බසයට පණ ලැබිණ. බස් කීපෙකින් මාරු වෙවී මා රෙජිස්ට්‍රාර් කන්තෝරුවට ළඟා වන විට හවස් වී තිබිණ.මම කඩිමුඩියේ ම කන්තෝරුවට ගොඩ වීමි.“මාම මොකද මේ කලබලේ?” විමසීම් කවුන්ටරයේ සිටි මහත්මයා මගෙන් ඇසුවේ ය.මම කාරණේ පැහැදිලි කර දුනිමි.“මාම උප්පැන්නෙ ලියාපදිංචි අංකෙ දන්නවද?”“ඒක නං දන්නෑ මහත්තයො, උපන් අවුරුද්දයි, දවසයි නං මතකයි.”“අංකෙ දන්නෙ නැති හින්ද වැඩේ නං ටිකක් අමාරුයි. මාමට ඉල්ලුම් පත්තරේ පුරවන්ඩ පුළුවන් ද?”මට හිනහ ගියේ ය.මහත්තයාම ඉල්ලුම් පත්තරය පුරවා දී රුපියල් සීයක මුද්දර අලවා ගෙන එන්නැයි මට කීවේ ය. මම යාබද කඩේකට ගොස් මුද්දර මිලදී ගෙන අලවා පෝර්මය මහත්මයාට දුනිමි. මහත්මයා එය අතිරේක රෙජිස්ට්‍රාර් නෝනාට දුන්නේ ය.“මාම දුර ඉඳලනෙ ඇවිත් ඉන්නෙ. කොහොම හරි පොත හොයල වැඩේ කරල දෙමු” අතිරේක රෙජිස්ට්‍රාර් නෝනා යෝජනා කළා ය. යෝජනා කිරීමෙන් නොනැවතුණ එතුමිය අර මහත්මයා සමඟ පොත හොයන්නට ද වෙහෙසුණා ය.දෙදෙනා පොත් මිටියක් පෙරළ පෙරළා බැලූහ. විනාඩි විස්සක් පමණ මෙසේ පොත් පෙරළන විට මගේ බාල පුත්‍රයා ගේ උප්පැන්නය හමු විය. එවිට ඒ දෙන්නා ගේ මූණු එළිය විය. ඒ දුටු මගේ හිතට ආවේ කියා නිම නොකළ හැකි සන්තෝසයකි.විනාඩි කිහිපයක් ඇතුළත උප්පැන්න සහතිකයේ පිටපත් මට ලැබිණ.“ඔන්න මාමෙ දැන් මාමගෙ වැඩේ හරි! මෙතන උප්පැන්නෙ පිටපත් තුනක් තියනව. මාම දැන් රෑ වෙන්ඩ කලින් ගෙදර යා ගන්ඩ. දුර යන්ඩත් එපායැ” ඒ ඇත්තො කීහ.මම ආචාර කොට සමු ගතිමි.රජයේ සේවාව මෙතරම් ඉක්මන් වීම ගැනත්, රජයේ සේවාව කරන උදවිය තුළ මනුස්සකම පිරී තිබීම ගැනත් මම සතුටු වෙමි.නිකවැරටිය රෙජිස්ට්‍රාර් කාර්යාලයයේ අතිරේක දිස්ත්‍රික් රෙජිස්ට්‍රාර් මාලනී රත්නායක මහත්මියනි, සිරිසේන මහතාණනි, කාර්ය මණ්ඩලයේ මහතුනි, ඔබලාට සැනසීම ලැබේවා!  රාජාංගනයේ, යාය හතරේ, ටී.ඇම්. පුංචි බණ්ඩා මහතා විසින් යොමු කරන ලද ලිපියක් ඇසුරිනි.අප එක්වූයේ එක්තරා කර්තව්‍යයක් වෙනුවෙනි. ඊට කලින් අපි දැන හඳුනාගෙන නොසිටියෙමු.එක කණ්ඩායමක් ලෙස එකට එක්වී අපේක්ෂිත අරමුණ ඔස්සේ කටයුතු කරගෙන යද්දී අපේ නාඳුනනකම් පලාගියේය. අපි දැනහැඳුනුම්කම් ඇත්තන් බවට පත්වීමු.මා ඔහු හඳුනා ගත්තේ කණ්ඩායමේ සිටි කලණ මිතුරා වශයෙනි.හමුවූ පළමු දිනයේ දීම ඔහු පළකළ නායකත්ව හැකියාව ද නිහතමානී ගුණය ද අපි පසක් කර ගතිමු.අදාළ කටයුත්ත වෙනුවෙන් අපට බොහෝ දුරබැහැර ප්‍රදේශවල ඇවිද යෑමට සිදුවිය. අප එහි යෑමට පෙර ඒ ඒ ප්‍රදේශ පිළිබඳව අවබෝධයක් ලබා ගත් ඔහු අප ඒ වෙත යොමු කළ ආකාරය අපූරු ය. ගමනේ දුෂ්කරතාව ඉදිරියේ පසුබට නොවූ ඔහු අප මානසික ව ඇදවැටෙන හැම අවස්ථාවක ම අප දිරිමත් කළේ ය. ඇතැම් අවස්ථාවල පියකු සේ, සොයුරකු සේ අප ආරක්ෂා කළේ ද ඔහු ම ය.ඔහු කාටත් එක සේ සැලකුවේය. අපට සිදුවන අසාධාරණකම් ඉදිරියේ අප වෙනුවෙන් කතාකළේය.ඇතැම් අවස්ථාවල දිවා ආහාරය ගැනීමට තරම් සුදුසු ස්ථානයක් හමුවූයේ බොහෝ දුර ගිය පසු ය. එබඳු විටෙක සියල්ලන්ගේ ම බත් පතෙහි බර උහුලා සිටියේ ද ඔහු ය.පිරිස කුඩා කණ්ඩායම්වලට බෙදී ගිය පසු අප හා සම්බන්ධවීමට ඔහු සිය පෞද්ගලික දුරකථනය භාවිත කළේ අප ගේ මුදල් ඉතිරි කර දෙනු පිණිස ය. එමතු ද නොව, අවශ්‍යතාව අනුව ඔහු අප වෙනුවෙන් සිය මුදල් ද වැය කළේ ය.ඔහු ගේ එක ම අරමුණ වූයේ අප ගේ කණ්ඩායම් කර්තව්‍යය සාර්ථක ලෙස නිමාවනු දැකීම ය. එය සිතූ® පරිදිම සිදු විය.ඔහුට මුහුණදීමට සිදුවූ ගැහැට හමුවේ අපට ඔහු වෙනුවෙන් ඉදිරිපත් වීමට ශක්තියක් නොවීම හද රිදවන්නෙකි. ඔහු සතු මිනිස් ගුණ දම් මනා කොට හඳුනා ගත්තේ ඔහු ළඟින් ඇසුරු කළ කිහිප දෙනකු පමණක් වීම ද දුකට හේතුවකි.කාර්යය අවසාන විය. අපි සමුගතිමු. එහෙත් ඔහු ගේ සංවේදීභාවය, දයාබරකම අප සිත්හි නොමැකෙන සේ සටහන්වී තිබේ.සුමිතුරු ජනිත්, අප ගේ යහපත පැතූ ඔබට යහපත සැලසේවා!  අනන්‍යතාව සඟවා සිටීමට කැමැති ගාල්ල ප්‍රදේශයේ මෙනෙවියක විසින් යොමුකරන ලද ලිපියක් ඇසුරිනි.මට ඔහු හමු වූයේ කලකට පෙර මා මුල් වරට රූගත කළ පාරිසරික රූපවාහිනී වැඩසටහනක් සංස්කරණය කිරීමට ඔහු සොයා ගිය කල්හි ය.ඉනික්බිති අපි වරින් වර මුණ ගැසුණෙමු. ඒ හමුවීම්වල දී අපි පරිසරය පිළිබඳ ව කථා කළෙමු.දින සති මාස ගෙවී ගියේ ය. ඔහු පරිසරය හා බුදු දහම ගැන විවිධ කරුණු කාරණා පැවසී ය. නවීන විද්‍යාවේ ඉගැන්වීම්, සොයා ගැනීම් බුදු දහම හා සසඳමින් කථා කළේ ය.වන රෝප සූත්‍රයේ සඳහන් පරිසරය පිළිබඳව ඉගැන්වීම් ද ගිරිමානන්ද සූත්‍රයේ එන විවිධ රෝගාබාධ පිළිබඳව ද අපි සාකච්ඡා කළෙමු. බුදුදහමේ ඇති ධර්ම කරුණු ප්‍රායෝගික ජීවිතය සමඟ සසඳා පහදා දීමට ඔහු සමතෙකි. එය මා සිත්හි ප්‍රබෝධයක් ඇති කළේ ය.මම අවුරුදු විසි හතක තරුණයෙක්මි. පාසල් ගිය යුගයේ දී හෝ සරසවි දිවියේ දී කෙදිනකවත් මා සිල් සමාදන් වී නැත.“මල්ලී මේ පෝයට සිල් සමාදන් වෙලා බලන්න. කවදාවත් නොලැබුණු සිසිලසක් සැනසීමක් ඔයාට ලැබේවි. අපිත් සිල් ගන්නව. පදලංගල හාමුදුරුවන්ගේ බණකුත් තියෙනව“ ඇසළ පෝයට සිල් සමාදන් වන හැටියට ඔහු මා පෙළඹවූයේ එසේ ය.එදින ජීවිතයේ පළමු වරට මම ද සිල් සමාදන් වීමි. ඔහු කී ඒ සිසිල මගේ සිතට මෙන් ම ගතට දැනිණි. එතැන් සිට ඉදිරි පොහෝ දිනයන්හි දී සිල් සමාදන්වීමට මම සිතට ගතිමි.මට මුණ ගැසී ඇති නොයෙක් මාදිලියේ මිතුරන් අතරින් ඔහු සුවිශේෂ ය. සැබැවින් ම ඔහු මට කලණ මිතුරෙකි. කලණ මිතුරෝ විරලයහ.තමාට බුදුදහම පිළිබඳව පුළුල් දැනුමක් ඇතැයි ඔහු මහාඩම්බර කතා නොකියයි. ඔහු ප්‍රසිද්ධියට ද අකැමැති ය. නමුත් ඔහු බුදු දහම ගැන පුළුල් ලෙස සාකච්ඡා කරන්නට හපනෙකි.ඔහු ගෙවන අල්පේච්ඡ දිවිය ද මම අගයමි.අජන්ත අයියේ, ඔබ මට බිතු සිතුවමකි.  අගලවත්තේ දුමින්ද ජයවර්ධන මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as1008299</link>
    <topic>දරුවා කුඩා කලදීම ගුණ නැණ දෙකෙන් ම පෝෂණය කළ යුතුයි</topic>
    <author>සාකච්ඡා කළේ</author>
    <content>දරුවා කුඩා කලදීම ගුණ නැණ දෙකෙන් ම පෝෂණය කළ යුතුයිමුල් ළමාවිය සංවර්ධනය හා ප්‍රාථමික පාසල් අධ්‍යාපනයපිළිබඳ ජනාධිපති උපදේශක,ආචාර්ය බඳගිරියේ සෝමවංශ හිමිගුණ ගරුක පුරවැසියෙක් ලෙස අනාගත සමාජයට පිවිසෙන්නේ අද දවසේ දුව පැන ඇවිදින කෙළි දෙළෙන් කල්ගෙවන පුංචි දූ පුතුන් ය. යහගුණ දම් පිරි හෙට දිනක් අපේක්ෂා කරන්නට නම් මේ දරුවන්ට බාල වියේ සිට ම නිසි මඟ පෙන්වා දිය යුතු ය. එහිදී දරුවා ගේ පූර්වාචාර්යවරුන් ලෙස මවගේ සහ පියාගේ වගකීම සුවිශාල ය.උපතේ දී රැගෙන එන්නා වූ පූර්ව ජන්ම හැකියා, ආරමය ශක්තීන් සහ පාරිසරික හේතු යන කරුණු පුද්ගලයකු නිර්මාණය වීමට අවශ්‍ය මූලික සාධකය. ආරමය ශක්ති නම් පරම්පරාවෙන් රැගෙන එන්නා වූ හැකියාව ය. පවුල, පාසල සහ සමාජය පාරිසරික හේතුන් යටතේ ප්‍රධාන වේ. එහිදී වඩාත් වැදගත් වන්නේ පවුල ය. දරුවා නිසි මඟ යැවීමෙහි ලා වඩාත් සුවිශේෂී කාර්යයක් සිදු කැරෙන්නේ මව සහ පියාගෙනි. බුදු දහමේ මවුපියන් හැඳින්වෙන්නේ ‘පුබ්බාචරිය’ එනම් පූර්වාචාර්යවරුන් ලෙසට ය. මෙලොව බිහිවන දරුවා පළමුව ලෝකය හඳුනා ගන්නේ මව සහ පියාගෙනි.මේ නිසා පූර්වාචාර්යවරු දරුවන්ට හොඳ නරක කියා දිය යුතු ය.වෛද්‍ය විද්‍යානුකූ®ලව සාමාන්‍යයෙන් මිනිසකු ගේ මොළයේ බර ග්‍රෑම් 1300 - 1350 ත් අතර ප්‍රමාණයකි. එයින් සියයට අනූවක් පමණම වර්ධනය වන්නේ වයස අවුරුදු තුනත් පහත් අතර ය. මනුෂ්‍යයා නමැති සත්ත්වයා නිර්මාණය වන්නේ ළදරු කාලයේදී ය. මේ නිසා ළදරු කාලය දරුවාට වඩාත් වැදගත් ය. ඉන්පසු බොහෝ දුරට සිදුවන්නේ අවදියෙන් අවදිය තහවුරු වීමකි.එක වසරේ සිට පහ වසර දක්වා, පහ වසරේ සිට එකොළහ වසර දක්වා, දොළහ වසරේ සිට විශ්ව විද්‍යාලය දක්වා තහවුරු වේ. සමාජයට ප්‍රවේශ වන්නේ ඉන්පසුව ය. මීට අමතරව අතරමැද වයස් කාණ්ඩවල දී විවිධ ක්‍රමයට සමාජයට ප්‍රවේශ වීම ද සිදුවේ.දරුවාගේ පෞරුෂය ගොඩ නැඟෙන්නේ ඇස, කණ, නාසය, දිව, ශරීරය යන පංචේන්ද්‍රයන්ගෙන් උකහා ගන්නා දේ අනුවය.විශේෂයෙන් තම මවුපියන් කරන කියන දේ අනුකරණය කිරීමෙහිලා දරුවන් ප්‍රිය ය. දරුවාගේ සිත, කය, වචනය යන තුන් දොර ක්‍රියාත්මක වන්නේ තමන් ප්‍රිය කරන දෙයත් සමඟය. අපි මෙසේ සිතමු. තම පියා ආහාර ගැනීමෙන් පසු ඛ්ැඳ සිටින වස්ත්‍රයෙන් ම අත කට පිස දමන්නේ නම් නිතර නිතර මෙය දකින දරුවා ද පෙළඹෙන්නේ ඒ කාර්යය කිරීමට ය.ලෝකය වෙළී තිබෙන්නේ අන්ධකාරයෙනි. හිරු නැති වූයේ යම් අවස්ථාවකද, පරිසරය අඳුරින් වෙළා ගන්නේ ය. ඒ ලෝක ස්වභාවයයි. අපගේ ජීවිතයෙහි ද අඳුර තිබේ. අප කෙරෙහි වන දුෂ්චරිත අඳුරට සමාන වන්නේ ය. පිළිවෙළක් නොමැතිකම අඳුරට සමාන වන්නේ ය.අඳුරට ආයාසයක් අවශ්‍ය වන්නේ නැත. උදෑසන පිබිදී මුව කට දොවා පිරිසුදු නොවී සිටීමෙන් නිසැකයෙන් ම අප වෙත අඳුර ළඟා වන්නේ ය. නූගත්කම, දුෂ්චරිතය, ලෝබ, දෝෂ, මෝහ යන සිතිවිලි සියල්ල ජීවිතයේ අන්ධකාරයට අදාළ දේ ය. මේ නිසා ජීවිතයට ආලෝකය දිය යුතු ය. ඒ සඳහා ආයාසයක් දැරිය යුතු වේ.මවුපියන් විසින් තම දරුවන්ට ජීවත්වන පිළිවෙත කියා දිය යුතු ය.උදෑසන පිබිදීමට, දත් මැද මුහුණ සෝදන්නට, කෑමට පෙර අත සේදීමට, පිරිසුදු ඇඳුම් ඇඳීමට, නිවෙසට අමුත්තෙක් පැමිණි කල ආයුබෝවන් කියන්නට, මිනිසුන් සමඟ සිනාවෙන්නට දරුවා හුරු කළ යුතු ය. සිනාවෙන්න පුරුදු නොකළ අය සිනාසෙන්නේ නැත.ඔවුන් කෙරෙන් දිස් වන්නේ අමනුෂ්‍ය ලක්ෂණයන් ය. පූර්වාචාර්යවරුන්ගේ, ගුරුවරුන්ගේ, සමාජයේ යුතුකම වන්නේ දරුවා අන්ධකාරයෙන් එළියට ගැනීම ය.ආහාර ගැනීමේ දී පැවතිය යුතු ශීලාචාර ක්‍රමවේදයක් බුදුදහමේ හඳුන්වා දී ඇත. හකු දෙකෙහි පුරවාගෙන වඳුරන් සේ ආහාර ගැනීම, සුරු සුරු යන ශබ්ද පිටකරමින් ආහාර ගැනීම, දිව එළියට දැමීම යනාදිය අශීලාචාරකමේ ලක්ෂණය.රූපවාහිනිය හරහා දරුවන් ග්‍රහණය කරගන්නා වෙළෙඳ ප්‍රචාරණ දැන්වීම් ගැන ද මවුපියන් අවධානයෙන් සිටිය යුතුම ය.සමහර වෙළෙඳ දැන්වීම් හරහා දරුවන්ට ආහාරයට කෑදරකම හුරු කරන්නේ ය. සොරකම ද හුරු කරන්නේ ය. දරුවන් වෙනුවෙන් ම ආහාර ගෙන එන මවුපියන් උපායෙන් රවටා එය භුක්ති විඳින ආකාරය පෙන්වන වෙළෙඳ ප්‍රචාරණ දැන්වීම් ද වේ.මේ දැන්වීම් දරුවා ගේ මනසට ඉතා අහිතකර බලපෑම් ඇති කරන්නේ ය. ප්‍රචාරක දැන්වීම් නිර්මාණය විය යුතු වන්නේ මානව හිතවාදී ලෙස ය. සාමූහිකත්වය, ආදරය, කරුණාව, ඇතිවන ලෙසට ය.වෙළෙඳ ප්‍රචාරණ දැන්වීමකින් අපේක්ෂා කැරෙන්නේ පුද්ගලයාගේ අභ්‍යන්තරයට පණිවුඩයක් දීම ය. ඒ පණිවුඩය අශීලාචාර වූයේ නම් බිහි වන්නේ අශීලාචාර මනුෂ්‍යයෙකි. මේ නිසා දරුවා රූපවාහිනියට යොමු කළයුතු වන්නේ දැඩි විමසුමකිනි. විකාශනය වන වැඩසටහන් තෝරා බේරා ගැනීමෙන් තොරව රූපවාහිනියට යොමු වන දරුවන් ද සුලබ ය.තමන්ට නුසුදුසු දේ ග්‍රහණය කර ගන්නා දරුවාගෙන් නුසුදුසු දේ ම මිස යහපත් දේ බලාපොරොත්තු විය නොහැකි බව මවුපියන් වටහා ගත යුතු ය.අඩි තුන හතරක් දුරින් සිට රූපවාහිනිය නරඹන දරුවන් ද අපි දකිමු. නුදුරු අනාගතයේ ම ඔවුන් ඇස් පෙනීමේ දුර්වලතාවයට ද ගොදුරු වන බව මවුපියන් මතකයේ තබා ගත යුතු ය.පුද්ගලයාට, යන එන, කන බොන, අඳින පළඳින ආදී වූ මේ සියලු චර්යාවලදී මනුෂ්‍ය ක්‍රමවේද හඳුන්වා දිය යුතු බව බුදු දහමේ සඳහන් ය.“ගතේ ඨිතෙ නිසින්නේ සුත්ථෙ ජාගරිථෙ...” ආදී ලෙසින් හඳුන්වා දුන්නේ එයයි. උදේ සවස බුදුන් වැඳීම, ‘දසනක සමෝධානය’ නම් වූ ඇඟිලි දහය එක්කර මල් පොහොට්ටුවක හැඩයට තබා වැඳ නමස්කාර කිරීම ආදී සිරිත් විරිත් දරුවාට කුඩා වියේ සිටම හුරු කළ යුතු ය.කුඩා දරුවා මවත් සමඟ කුස්සියේ වැඩට එක්වීම බොහෝ මවුවරු ප්‍රතික්ෂේප කරති. ගිහින් පොතක් බලාගන්න” යැයි බල කරති. එහෙත් දරුවාට බණ්ඩක්කා කරලක් කැපීමට, ළූණු ගෙඩියක් ශුද්ධ කිරීමට ඉඩ දිය යුතු ය.මේ ක්‍රියාකාරකම් හරහා ඔහු ජීවිතය පිළිබඳ බොහෝ දේ ඉගෙන ගන්නවා ඇත. ජීවිතය සාර්ථක වීමට උගත්කම පමණක් ප්‍රමාණවත් නොවේ. බුද්ධිය ද අත්‍යවශ්‍යය.කුඩා කළ සිට ම දරුවාට බුද්ධිය මතු කරගන්නට අවැසි පරිසරය මේ ක්‍රියාකාරකම් හරහා සකසා දිය යුතු ය.තමන්ට උදව් පිණිස එන දරුවා වළකාලීම ඔහුගේ ආධ්‍යාත්මය, අනාගතය අඳුරු කිරීමක් විය හැකි ය. දරුවාට ජීවත්වන ආකාරය කුඩා කල සිටම හුරු කළේ නම් සමාජයට ප්‍රවේශ වීම අපහසුවන්නේ නැත.ජීවත්වන්නට දරුවාට ඉගැන්විය යුතු ය.මැටි පිඬකින් විසිතුරු හා ප්‍රයෝජනවත් භාණ්ඩයක් නිර්මාණය කරගත හැකි වන්නේ එය සවි වීමට පළමුව ය. සමාජයට ප්‍රෙවිශ වීමට ඇවැසි ගුණ දහම් දිය යුතු වන්නේ ද දරුවා කුඩා වියේ දී ය.පින් මද පුතුන් සියයක් ලැබුවත් නිසරූගුණ නැණ බෙලෙන් යුතු පුතුමයඉතා ගරූ”යැයි සුභාෂිතයෙහි සඳහන් ය. දරුවා කුඩා වියේ දී ම ගුණ නැණ දෙකෙන් ම සංකලනය කිරීම මවුපියන් ගේ යුතුකම ය.මිනිසෙක් හැදෙන්නට භාෂාව අත්‍යවශ්‍ය ය. කුඩා කල ලී කැබලි, පොල්පිති භාවිතයෙන් කැරෙන කෙළි සෙල්ලම්වලින් දරුවා භාෂාව ඉගෙන ගනී. මූලික ගණිත සංකල්ප සංවර්ධනය ඇති කර ගනී. වචන රැසක් ඉගෙන ගන්නවා යනු ක්‍රියාකාරිත්වයන් රාශියක් හඳුනා ගැනීම ය. ක්‍රියාකාරිත්වයන් රාශියක් හඳුනා ගන්න දරුවා ක්‍රියාකාරී ළමයෙක් වේ. ක්‍රියාකාරී වන්නට නම් ඔහුට පුංචි උදැල්ලක්, කොස්සක්, ආදිය ඇවැසිය.දරුවා ගේ වයස ඇගයීම ද අත්‍යවශ්‍යය. බාල කාලය ආපසු එන්නේ නැත. ඒ වයසේ දී අවශ්‍ය දෙයින් දරුවා සන්තර්පණය කිරීමට, ඔහුගේ මනස සමනය කරන්නට, ඉන්ද්‍රීය දමනය කරන්නට අවශ්‍ය ක්‍රියාකාරීත්වයක් දෛනිකව ගෙදරදොරේ සිදුවිය යුතු ය.මවුපියන් ඒ ගැන සිතිය යුතු ය. දරුවෙක් හදා වඩා ගන්නවා නම් දරුවාට ජීවත්වීම සඳහා උචිත පරිසරයක් නිර්මාණය කළ යුතු ය.යාන වාහන, විශාල ගේ දොර තිබිය යුතු බව මෙයින් අදහස් නොවේ. හොඳ අධ්‍යාපනයක් ලබාදී යුතුකම් වගකීම් හඳුනන, නිරවුල් මනසක් ඇති දරුවෙක් ගොඩනැඟිය යුතු ය.පංච කාම ගුණය බුදු දහමේ ප්‍රතික්ෂේප කැරෙන්නේ නැත. අවශ්‍ය වන්නේ රූප, ශබ්ද, ගන්ධ, රස, ස්පර්ශ යන මෙම අරමුණු මානව හිතවාදී ලෙස විඳින්නට දරුවා හුරු කිරීම ය.මෙහිදී ශීලය පිළිබඳව ද අවධානය යොමු කළ යුතු වේ. ශීලය නම් දරුවා, එරමිණිය ගොතා බණ භාවනා කිරීම නොවේ. ශීලය විග්‍රහ කිරීමේ දී සමාජ සම්මත සියලු ක්‍රියාකාරීත්වයන් ශීල ගණයට වැටේ.දත් මැදීම, මුහුණසේදීම, පාරේ ගමන් කරන විලාශය, ආහාර ගන්නා ආකාරය, තමන්ට අදාළ දේ පමණක් කිරීම, මවුපියන්ට ගරු කිරීම, මිනිසෙක් දුටු විට සිනාසීම ආදී වූ මේ සියලු ම මානව හිතවාදී සමාජ සම්මුතීන් ශීලයට අයත් ය. අප කළ යුතු වන්නේ ශීලයෙහි යථාර්ථය දැන ශීලවන්ත දරුවකු බිහි කිරීම ය.“වත්තංන පරිපුරෙන්තිසීලංන පරි පුරතී”වත් පිළිවෙත් නොකරන්නා ගේ සිල් නො පිරේ යැයි දහමේ සඳහන් ය. ආචාර සමාචාර, හැසිරීම් වත්පිළිවෙත් ය. සිල්වත් නොවන්නේ මේ වායෙහි නොපිහිටි දරුවා ය.සිල් හඳුනාගෙන ශීලවන්ත සමාජයකට දරුවන් යොමු කළ යුතු ය. අනුන්ට කරදරයක් නැතිව සමාජයේ ජීවත්වීමට පෙරහුරුව සකස් කර දිය යුතු ය. අනාගතය දීප්තිමත් වන්නේ එවැනි පරිසරයක හැදී වැඩෙන දරුවා ගේ ය.සාකච්ඡා කළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=as10082910</link>
    <topic>පණ සේ සුරකින ඉපැරැණි සීනි බෝල තොගයක්</topic>
    <author>සටහන හා සේයාරූ, නිමල් විජයතුංග</author>
    <content>පණ සේ සුරකින ඉපැරැණි සීනි බෝල තොගයක්එම්.ජී.එස්.කේ.මැලෑගොඩසීනි බෝල යනු ලොකු කුඩා කොයිකවුරුත් කවදත් ප්‍රියකරන පැණි රස කෑමකි. සීනිබෝල කෑමට වඩාත් ප්‍රිය කරන්නෝ කුඩා දරුවෝය. එදා සිට මෙදා දක්වා මේ, සීනි බෝල විවිධ හැඩයෙන් විවිධ රසයෙන් විවිධ පාටෙන් වෙළෙඳපොළට පැමිණේ. ඒවායේ රසයට වහවැටෙන පොඩිත්තෝ සීනිබෝල ඉල්ලා වැඩිහිටියන්ට අඬාවැටෙති.මේ කතාව ද සීනිබෝල ප්‍රියකරන අයකු ගැනය. එහෙත් ඔහු කුඩාවකු නොවේ. වැඩිහිටියකු ය. ඔහු සීනි බෝල ප්‍රියකරන්නේ කෑමට නොව එකතු කිරීමටය.මේ කන්නේ නැතිව සීනිබෝල එකතුකරන ඔහුගේ් කතාවයි.ඔහු සතු සීනි බෝල හෙවත් ලොසින්ජර් වර්ග ගණනාවකි. ඊටත් වඩා ඒවා අද ඊයෙක නිපදවූ සීනිබෝල ද නොවේ. ඔහු සතුව පුරා වසර අනූවක් තරම් පැරැණි සීනිබෝල වෙයි.විසිතුරු හැඩවලින් හා වර්ණවලින් යුත් මේ සීනිබෝල වර්ග රැස ඔහු තබා ඇත්තේ වීදුරු අල්මාරියකය. ඔහු ඒ සියල්ල පණ සේ සුරකී.ඇහැලියගොඩ ඉඩංගොඩ – මාටුවාගල පදිංචි මොහු එම්.ජී.එස්.කේ.මැලෑගොඩ මහතාය. සිල්ලර කඩ හිමියකු වන මැලෑගොඩ මුදලාලි මහතා හැටහය හැවිරිදි වියේ පසුවෙයි.මාටුවාගල ප්‍රදේශයේ ‘ලේක්හවුස්’ පුවත්පත් අලෙවි නියෝජිත ලෙස ද කටයුතු කැර ඇති මැලෑගොඩ මහතා තම ලොසිංජර් එකතුව පිළිබඳව කතාකරනුයේ ඉමහත් සොම්නසකිනි.”මේ තරම් පරණ ලොසිංජර් එකතුවක් මං හිතන්නෙ නෑ ලංකාවෙ තියා ලෝකෙ කොතැනකවත් ඇතියි කියල. මහත්තයෝ මේක මට මගේ පියාගෙන් ලැබිච්ච දායාදයක්.කුඩා බෝතල් 72ක් අඩංගු මේ සාම්පල් කේස් එක පසුගිය ලෝක මහා යුද්දෙටත් ටිකක් ඉස්සර මගේ් පියාට හිතවත් වෙළෙන්දෙකුගෙන් ලැබුණු තෑග්ගක්. ඒ අවදියේ ලංකාවට එංගලන්තෙ වාගෙ රටවල්වලින් ලොසිංජර් ඇවිත් තියෙන්නෙ ලොකු ලොකු ටින්වල.ඉතින් සාම්පල් පෙන්වලා බෙදා හරින්න තමයි මේ සාම්පල් කේස් හදල තියෙන්නේ”යි මැලෑගොඩ මහතා එක දිගටම විස්තර කළේය.තමාගෙන් මෙම ලොසිංජර් තොගය බෝතල් පිටින්ම යම් යම් ටොපී, සීනිබෝල නිපදවන කිහිප දෙනෙක්ම ලොකු ලොකු ගණන්වලට ඉල්ලූ නමුදු තම පියා මෙන් තමාත් එය ඉදිරි පරපුර සඳහා ආරක්ෂා කිරීමට තම පුතාට තිළිණ කරන බැව් මැලෑගොඩ මහතා කීවේ තිරසර හඩිනි.සටහන හා සේයාරූ, නිමල් විජයතුංගඇහැලියගොඩ විශේෂ එම්.ජී.එස්.කේ.මැලෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008291</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්ජනක් ප්‍රේමලාල් පසුගිය කාලයේ අපි දුටුවේ ‘අපි අපි වගේ’ ටෙලිනාට්‍යයෙන්. කලකට ඔහු කළු චරිත කරනවා. තවත් කලක ඔහු සුදු චරිත වලින් අපි හමුවෙනවා. මේ දවස්වල ඔහු ඉන්නේ කළු - සුදු චරිතයක් අතරේ අතරමංවෙලයි. ඒ රෙජිනෝල්ඩ් ජයමාන්න අධ්‍යක්ෂණය කරන නවතම ටෙලිනාටකයේ ‘රුබේරු’ ගේ චරිතය නිරූපණය කරමිනුයි.‘කළු චරිතයක්’ රඟපානවා නම් ඒකටම සූදානම්ව ඉන්න පුළුවන්. සුදු චරිතයක් නම් ඒකටත් සූදානම්ව ඒ අනුවම ඉන්න පුළුවන්.ඒත් මේ දෙක අතරමැද වුණාම එතන ඉන්න ටිකක් අසීරු යි. රුබේරු ගේ චරිතය කරත්දී අධ්‍යක්ෂණය මට දුන්න උපදෙස තමයි මේ චරිතයේ කළුයි - සුදුයි දෙකම තියනවා කියන එක. ඇත්තටම ‘රුබේරු’ ගේ චරිතය අසීරු රඟපෑමක් වුණා මට.ඒත් එක්කම පසුගිය දිනවල ජනක් තවත් ටෙලි නාට්‍යයක් සඳහා එක්වෙමින් සිටින වග අපට අසන්නට ලැබුණා.ඒ තුසිත ද සිල්වා අධ්‍යක්ෂණය කළ ‘කවි කඳුර’ ටෙලිනාට්‍යයේ. රාජසිංහ රජ්ජුරුවන්ගේ කාලයේ කතාවක ‘මැණික්හාමි’ නම් ගැමියකුගේ චරිතයය ඔහු රඟපා ඇත්තේ. අතීතයේ පැරැන්නන් අතර තිබුණු එකගෙයි කෑමේ චාරිත්‍රයට මේ ටෙලි නාට්‍යයෙන් පෙන්නුම් කරන බව ද ජනක් පැවසුවේ ය. ඒ සමඟම ඔහුගේ ‘අබුද්දස්ස කෝලම’ හා ‘සක්වළ කැළඹිලා’ නාට්‍ය සමඟ මේ දිනවල රටවටා සංචාරය කිරීමට සිදුවී ඇති බව ද පැවසුවේ ය.අපේ සංගීත ක්ෂේත්‍රයේ දිගු කලක පටන් ම රැඳී සිටිමින් හරවත් ගීත නිර්මාණ දායාද කිරීමේ නොතිත් උනන්දුවෙන් කැපවීමෙන් යුක්තව නිර්මාණකරණයට එක් වූ ගායන ශිල්පිනියකි විශාරද දීපිකා ප්‍රියදර්ශනී. ඇගේ නිර්මාණ බොහෝ විට අපේ සමාජයෙන් වියැකී යන රසඥතාවය යළි පුබුදුවා ලන්නට සමත්කමක් දක්වන දුලබ ගණයේ නිර්මාණ. කරන්නන් වාලේ නිර්මාණ එළි දැක්වීමේ හදිස්සියක් ඇයට කවර කලක වුව ද නොතිබුණේ ය.කල් යල් බලා නිර්මාණ කරමින් සමාජයේ යහපත පිණිස වැඩදායි දෙයක් දෙන්නට උත්සාහ දරන ඇය වැන්නියකගෙන් මේ මොහොත වන විට අලුත් නිර්මාණ එකතුවක් පැමිණේ නම් එය අපේ ශ්‍රාවකයින්ට අලුත් පිබිදීමක් ඇති කරන්නට හේතුවක් වෙනවා නො අනුමානය. එවන් ඉඟියක් පසුගියදා අපට ඇගෙන් ලැබුණි.ඒ නවතම ගීත එකතුව සමඟ ඈ පිළිබඳ ප්‍රවීණ විචාරක බුද්ධදාස ගලප්පත්ති රචනා කරන ග්‍රන්ථයක් ද දොරට වඩින ආරංචියයි.මේ අතර කලක් සිංහල සිනමාවේ විකට නළුවෙකු වශයෙන් නමක් දිනාගෙන සිටි මහේෂ් ජයසිංහ ඔහුගේ සිනමා ජීවිතය, ගායන ජීවිතය පිළිබඳ විස්තර ඇතුළත් කොට ඔහුගේ ම වෙබ් අඩවියක් නිර්මාණය කර එළි දැක්වීය. ඒ සමඟම ඔහුගේ ආභාසය ලබමින් ඔහුගේ අඩි පාරේ යන්නට ආ ඔහුගේ පුත් ඉරාන් ජයසිංහ ද අද සංගීත අධ්‍යක්ෂවරයෙකි.තමාගේ සහ පුතාගේ වෙබ් අඩවි විවෘතවීම එකම දිනයක සිදුවුණ බව මහේෂ් පැවසුවේ ය.මේ දිනවල ස්වාධීන රූපවාහිනියේ විකාශය වන ‘ඉතිං ඊට පස්සේ’ ටෙලිනාට්‍යයේ ‘බෙනී’ ගේ චරිතය රඟපාන ජනිත් වික්‍රමගේ ගැන අලුත් ආරංචියක් පසුගිය දිනක ලැබුණි. ඒ ඔහු අලුත් රියැලිටි ප්‍රසංගයකින් අපේ ප්‍රේක්ෂකයින් හමුවෙන බව සහ පසුගිය වසරේ ඔහු කළ නර්තන ප්‍රසංගය යළිත් වතාවක් කරන්නට සූදානමින් සිටින ආරංචියයි.ටෙලිනාට්‍ය රංගන ශිල්පිනියක වශයෙන් ඉතා කෙටි කාලයක් ඇතුළත නමක් දිනාගත් උදයන්ති කුලතුංග මේ දිනවල සිනමා රංගනයට එක්ව සිටී. පසුගියදා රූගත කෙරුණු ‘සිංහාවලෝකන’ චිත්‍රපටයේ ගම්මුලාදෑනිවරයාගේ දියණිය වශයෙන් ඇය එහි රංගනයට එක් වූවා ය.ගම්මුලාදෑනියාගේ චරිතය රඟපානුයේ ප්‍රවීණ නළු සනත් ගුණතිලකය.ඒ අතරම මීට ප්‍රථම ඇය අනුරුද්ධ ජයසිංහ අධ්‍යක්ෂණය කළ ‘බෝම්බ සහ රෝස’ චිත්‍රපටයේ ද ඒ. ඒ. ජුනයිදීන් අධ්‍යක්ෂණය කළ චිත්‍රපටයකට ද දායක වූවාය.මේ දිනවල ඇය ඉසුරු වීරසිංහ නම් නවක අධ්‍යක්ෂවරයකුගේ Colour’  නම් වූ චිත්‍රපටයක රංගනයෙන් එක් වී සිටින්නීය.‘Colour’ චිත්‍රපටයේ මම රඟපාන්නේ මුඩුක්කු පරිසරයක හැදෙන තරුණියකගේ චරිතයක්. මේ කතාව හරිම ලස්සන අලුත් ආකෘතියකින් යුතු කතාවක්.සියල්ලටම වඩා මගේ ජීවිතේ ලොකුම අත්දැකීමක් වුණේ ප්‍රවීණ රංගන ශිල්පී කමල් අද්දරආරච්චි සමඟ රංගනයට එකතු වෙන්න ලැබීම. ඔහුගෙන් රංගනය පිළිබඳ බොහෝ දේවල් මම ඉගෙන ගත්තා.හිරුණිලේඛිකා පී‍්‍රති රන්දෙනිය එළඹෙන සාහිත්‍ය මාසය වෙනුවෙන් පුංචි දූ පුතුන්ට ළමා කතා ත්‍රිත්වයක් එළි දැක්වීමට සූදානම්. ‘අහංකාර මොනරා’, ‘බෑ බෑ බෑ එහෙම කියල බෑ’, ‘කපුටු ගෙදර හරි කලබල’ එම ළමා පොත් තුනයි. ‘අහංකාර මොනරා’ සහ ‘කපුටු ගෙදර හරි කලබල’ නුගේගොඩ සරසවි ප්‍රකාශනයක් වන අතර ‘බෑ බෑ බෑ එහෙම කියලා බෑ’ පී‍්‍රති රන්දෙනියගේම ප්‍රකාශනයකි. චිත්‍ර නිර්මාණ පෑලියගොඩ දයානන්ද ගෙනි.ප්‍රකට තීරු ලිපි රචක නීල් විජේරත්න ලියූ ‘මදුරාසි කොලුවා ‘ ‘කේරළ නළඟන’ හා ‘බෙංගාලි යෙහෙළිය’ තීරු ලිපි එකතුවල, නවතම මුද්‍රණ මෙවර සාහිත්‍ය වෙනුවෙන් එළි දැක ඇත. මෙම පොත් තුනම විජේසූරිය ග්‍රන්ථ කේන්ද්‍රයේ ප්‍රකාශනයන් ය.පියසර කාන්ති රංගායතනයේ ශිෂ්‍ය ශිෂ්‍යාවන්ගේ නර්තන කුසලතා කරළියට ගෙන ඒමේ ‘පුංචි කැකුළු’ නර්තන ප්‍රසංගය 16 වැනි වරටත් ප්‍රවීණ කලා ශිල්පීන්ගේ ප්‍රධානත්වයෙන් සැප්. 04 පස්වරු 5.30 ට කොළඹ ජෝන් ද සිල්වා සමරු රඟහලේදී පැවැත්වෙයි. මෙහි විශේෂත්වය වන්නේ ශිෂ්‍ය පරපුරක් නියෝජන වන පරිදි මවුවරු හා දියණියන්ගේ රංගන ද එකම වේදිකාවක දැකගත හැකිවීමය.කොළඹ විශ්වවිද්‍යාලයේ ජනසන්නිවේදන අධ්‍යයන අංශයේ ජ්‍යෙෂ්ඨ කථිකාචාර්ය කමල් වලේබොඩ විසින් රචිත ආගමික, ශාස්ත්‍රීය, පර්යේෂණ හා පරිවර්තන කෘති 17ක් සමඟ කල්‍යාණි හේරත් මැණිකේ කිවිඳියගේ ‘සමුදය ලංකා’ සඳැස් කවි සංයුක්ත තැටිය හා ග්‍රන්ථය හෙට (30) වැනිදා සවස 3.00ට කොළඹ බණ්ඩාරනායක සම්මන්ත්‍රණ ශාලා පරිශ්‍රයේ මිහිලක මැදිරියේ දී දොරට වඩී. උත්සවයේ මුලසුන කොළඹ විශ්වවිද්‍යාලයේ උපකුලපතිනී ක්ෂණිකා හිරිඹුරේගම මහත්මිය උසුලයි.ආර්.පී. සමරසිංහ ලියූ ‘විසිතුර 2 මසුන් වගා කිරීම’ හා පිරමිඩ හා ‘මමිවල නුදුටු පැත්ත’ නම් වූ පොත් දෙක දංකොටුවේ ‘වාසනා’ ප්‍රකාශන ලෙස එළි දැක ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008292</link>
    <topic>මහත්තයා පැන්ෂන් ගියාම මොකද කරන්නෙ කියලා රසිකයන් මගෙන් අහනවා</topic>
    <author>ටානියා මෝසස්</author>
    <content>මහත්තයා පැන්ෂන් ගියාම මොකද කරන්නෙ කියලා රසිකයන් මගෙන් අහනවාකුසුම් රේණුමහීමා නිසා ට්‍රිලීෂියා මේ දවස්වල ඉන්නේ හරිම දුකෙන්. වත්තේ ගම්බිරිස් ඇහිඳපු රාජා එක්ක යාළු වෙලා කසාද බැඳපු වරද නිසා අදටත් මමීගෙන් අහන්න වෙන හිත රිදෙන කතාවලින් නම් අඩුවක් නැහැ. ඉතින් ට්‍රිලීෂියා විඳපු දුක මහීමාටත් අත්වෙනවාට ට්‍රිලීෂියා කොහොමත් කැමැති නැහැ. මොකද ට්‍රිලීෂියාගේ මුළු ජීවිතේම තියෙන්නේ දරුවො තුන්දෙනා ළඟ නිසා.මේ දිනවල විකාශය වන ‘රුවන් මාළිගා’ ටෙලි නාට්‍යයේ ආදරණීය අම්මා ඇයයි. ‘රුවන් මාලිගාවේ’ ට්‍රිලීෂියා සමඟ අද පිළිසඳරක යෙදෙන්නට අප සිතුවා. ‘රුවන් මාලිගාවේදී’ ට්‍රිලීෂියා වුණත් සැබෑ ජීවිතේ දී නම් ඇය අප කවුරුත් හොඳින් හඳුනන චරිතාංග නිළි කුසුම් රේණු.කුසුම් මේ දිනවල කාර්යබහුලයි නේද?ඔව්. මේ දිනවල විකාශය වන ‘රුවන් මාලිගා’ , ‘මිත්‍ර සමාගම’ යන ටෙලි නාට්‍යවල රූපගත කිරීම් නිසා ටිකක් කාර්යබහුලයි. පසුගිය දවස්වල ‘දෙමට පිපෙන සූරියකාන්ත’ ටෙලි නාට්‍යයේ සහ ‘සිංහාවලෝකනය’ චිත්‍රපටයේ රූගත කිරීම අවසන් කරා.රුවන් මාලිගාවේ ට්‍රිලීෂියාට මේ දිනවල ලැබෙන ප්‍රතිචාර කොහොමද?ඉතාම ඉහළ ප්‍රතිචාර ලැබෙනවා. මේ ළඟදි දවසක මම ගමනක් යනකොට කෙනෙක් ඇවිත් අහනවා “අක්කේ මහත්තය පැන්ෂන් ගියාට පස්සේ මොකද කරන්නේ” කියලා. මම හිතුවා ශ්‍රියන්ත ගුරුවරයෙක් නිසා එයා විශ්‍රාම ගියාම මොනවද කරන්නේ අහනවා ඇති කියලා.බලනකොට එයා අහලා තියෙන්නේ ‘රුවන් මාලිගාවේ’ රාජා පැන්ෂන් ගත්තාට පස්සේ මොනවා වෙයිද කියලයි. ඒ ටෙලිනාට්‍යය ඒ තරමටම මිනිසුන්ගේ සිත් සොරාගෙන හමාරයි. ශ්‍රියන්තයි මමයි මීට පෙර එකට රඟපාලා තිබුණත් මේ චරිත දෙකට රසිකයන් විශේෂයෙන් කැමැතියි.නිළියන් ලෙස මෙතෙක් ඔබ රඟපෑ චරිත ගැන ඔබ තෘප්තිමත් ද?ඔව්. මම ඉතාමත් තෘප්තිමත්. රංගනය මගේ වෘත්තියයි. ඒ නිසා මට ලැබෙන චරිත හැමවෙලේම සතුටින්, ඉතාමත් කැපවීමෙනුයි කරන්නේ. ඒ නිසා මම මෙතෙක් රඟපෑ හැම චරිතයක් ගැනම ඉතාමත් තෘප්තිමත්.ඔබ රඟපෑ චරිත අතුරින් වඩාත් ඔබ සිත් ගත් චරිතය කුමක්ද?’මධාරා’ ටෙලි වෘත්තාන්තයේ මෙව්ලින් ලෙස රඟ පෑ වයස 80 පමණ මෙහෙකරියකගේ චරිතයට මම වඩාත්ම කැමැතියි. මේ චරිතයට විශාල වශයෙන් ප්‍රතිචාර ලැබුණා. මෙය මට ලැබුණු දුර්ලභ අවස්ථාවක්. දයාරත්න රටගෙදරට ස්තුති කළ යුතුයි, මට එවැනි චරිතයක් නිරූපණය කිරීමට අවස්ථාවක් ලබාදීම ගැන.ඔබ වඩාත්ම කැමැති මොනවගේ චරිතයකටද?නිල ඇඳුමකින් සැරසී සිටින නීති ගරුක පුරවැසියකුගේ චරිතයක් නිරූපණය කරන්න මම ගොඩක් කැමැතියි. ඒත් තවම එවැනි චරිතයකට මට ආරාධනාවක් ලැබී නැහැ.ඔබ රංගනයෙන් දායක වන්නේ චරිත තෝරා බේරාගෙනද?ඔව්. පිටපතක් ලැබුණාම බොහෝ වෙලාවට මම ඒ පිටපත බලනවා. මම ඒ චරිතයට කොතරම් දුරට ගැළපෙනවාද කියලා.වේදිකා නාට්‍යවලට මෑතකදී සම්බන්ධ වුණේ නැද්ද?’සුබ සහ යස’ පසුගිය දිනවලදී ශි‍්‍රයන්ත නැවත නිෂ්පාදනය කළ නිසා මම එයට සම්බන්ධ වී කටයුතු කළා. ඉතින් මෙහි 5000 වැනි දර්ශනය ළඟදීම වේදිකා ගත කිරීමට නියමිතයි.ඔබත් ශි‍්‍රයන්තත් දෙදෙනාම ඉතා කාර්යබහුලයි. ගේ දොර වැඩ කටයුතු සමබරව කොහොම කරගෙන යන්නේ?පසුගිය කාලයම ටිකක් කාර්යබහුලයි. නමුත් ගේදොර වැඩකටයුතු, දරුවන්ගේ වැඩකටයුතු සියල්ලම අපි බෙදා හදාගෙන කරන්නේ. අපේ ගෙදර වැඩකටයුතු සියල්ලම කෙරෙන්නේ අප පවත්වගෙන එන රටාවකටයි. ඒ නිසා දෛනික වැඩකටයුතු සියල්ලම ප්‍රශ්නයක් නොවන අයුරින් සැහැල්ලු ලෙස ගලාගෙන යනවා.අපේ දරුවන්ට අපි ගැන හොඳ අවබෝධයක් තිබෙනවා. අපි දෙන්නා නැති වෙලාවක නිතරම අපේ අම්මා, මගේ සහෝදරයා, ඔහුගේ බිරිය අපේ දරුවන් බලා ගන්නවා. ඇත්තටම අපි වටා ඉතා හොඳ පිරිසක් ඉන්නවා.ඔබේ දියණියන් දෙදෙනා ගැනත් දැන ගන්න කැමැතියි.ලොකු දුව නිපුනි. ඇය ඉන්දියාවේ බැංගලෝර් විශ්වවිද්‍යාලයේ ඇඟලුම් හා මෝස්තර නිර්මාණකරණය පිළිබඳ උපාධියක් හදාරා ප්‍රථම පන්තියේ සාමාර්ථයක් හිමි කරගෙන ලංකාවට පැමිණ සිටිනවා. ඇය කලක් රාජ්‍ය භාෂා දෙපාර්තමේන්තුවේ ඉංගී‍්‍රසි ගුරුවරියක් ලෙස ද සේවය කරා. ඇයට විශේෂ දක්‍ෂතා රැසක් තිබෙනවා.පොඩි දුව තාරුකි මෙවර අ.පො.ස සා/පෙළ විභාගය සඳහා සූදානම් වෙනව. ඇත්තටම මට හරිම සතුටුයි මේ වගේ දරුවො දෙන්නෙක් ලැබීම ගැන. දරුවන්ගේ දියුණුව දැකලා කොයි අම්මාද ආඩම්බර නොවෙන්නේ. ඔවුන්ගේ අනාගතය ඔවුන් කැමැති විදිහට තීරණය කරන්න අපි නිදහස දීලා තියෙනවා.ඉදිරි වැඩ කටයුතු මොනවාද?’සුබ සහ යස’ හැරුණහම අලුත් වේදිකා නාට්‍යයකට සම්බන්ධ වෙලා ඉන්නවා. මේ වන විට විදේශීය ටෙලිනාට්‍යයක රූගත කිරීම් සඳහා මටත් ශි‍්‍රයන්තටත් ආරාධනා ලැබී තිබෙනවා.ටානියා මෝසස්ඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008293</link>
    <topic>සිනමා කලා විචාරය</topic>
    <author>සුනිල් මිහිඳුකුල</author>
    <content>සිනමා කලා විචාරයඅතුල ලියනගේ අධ්‍යක්ෂණය කළ ’බඹර වළල්ල’ කාරණා තුනක් නිසා සුවිශේෂ වන චිත්‍රපටයකි. පළමුවැනි කාරණාව ඔහු ඉදිරිපත් කරන ගැමි සමාජ යථාර්ථ නිරූපණයයි. ධර්මසේන පතිරාජ හා අශෝක හඳගම මෙන්ම අතුල ද (එතරම්ම දේශපාලන සවිඥානකත්වයෙන් නොවුවත්) එතෙක් ගම පිළිබඳ පවත්නා මිථ්‍යාවන් පුපුරුවා දමයි. කොළඹ යුගයේ කවීන් ව්‍යාජ ලෙස වර්ණිත රොමැන්ටික් ගම පිටුදකින ඔහු තමා නිරූපිත ගමේ පාදඩයන්, හරක් හොරුන්, මිනිමරුවන්, කසිප්පුකාරයන්ගේ චරිත ඔස්සේ කිසියම් සමාජ යථාර්ථයක් විනිවිද දක්වයි.දෙවැනි කාරණාව පුරුෂ බල පරාක්‍රමයේ ආදීනව විවරණය කිරීමයි. මැඩවුම් මංගල්‍යය මුළුමනින්ම සංඥාර්ථවත් කොට දක්වන්නේ මේ පුරුෂ පරමේශ්වරත්වය යැයි මම සිතමි. පුරුෂබල අධිකාරිත්වයෙන් සිදුවන්නේ කුමක්ද? ගෝනමඩිත්තේ පොඩි එකාගේ සහෝදරිය දිවිනසා ගන්නීය. මව සිහිවිකල් වන්නීය. අප්පුහාමිගේ දියණියට තම දිගු වරලස අහිමි වෙයි. කුමාරි, මැල්ගෙන් සල්ලන් වී නන්නත්තාර දිවියකට ඇද වැටේ. මේ සියල්ලම අඩුවැඩි වශයෙන් ගත්විට ලිංගික හිංසන බව පැහැදිලිය.එපමණක් නොව පුරුෂ බල පරාක්‍රමය ඝාතන රැසකට හේතුපාදක වෙයි. එහිදී සමාජ සාරධර්ම හෝ මානව සම්බන්ධකම් හෝ කියා දෙයක් නැත. දෙවරක් නොසිතා වෙඩි උණ්ඩ ක්‍රියාත්මක වෙයි.තුන්වැනි කාරණය සියල්ල අවස්ථාවේ ගොදුරු ලෙස ව්‍යුහගත කර තිබීමයි. එය එක් අතකින් මනෝ විද්‍යාත්මක; තවත් අතකින් සමාජ විද්‍යාත්මකය. ‘බඹර වළල්ල’ චිත්‍රපටයේ මූලික දුබලතාව ලෙස මා දකින්නේ ඒ මනෝ විද්‍යාත්මකවූත් සමාජ විද්‍යාත්මකවූත් සාධක කිසියම් ගැඹුරින් කතිකා නොකිරීමයි. අධ්‍යක්ෂවරයාට අවශ්‍යව ඇත්තේ (ඔහු පුවත්පතකට දක්වා ඇති පරිදි) ත්‍රිලර් (THRILLER)චිත්‍රපටයක් හැදීම පමණි. එහිදී ඔහුගේ අවංකභාවය ගරු කළ යුත්තක් වුවත් ‘බඹර වළල්ල’ උසස් සම්භාවනීය සිනමා පටයක් වීම වළක්වන්නේ එකී සීමාසහිතකම්ය.චිත්‍රපටයේ කේන්ද්‍රීය චරිතය ගෝනමඩිත්තේ පොඩි එකාය. (අධ්‍යක්ෂ අතුල විසින්ම එම චරිතය නිරූපණය කරනු ලබයි.) ඔහුගේ චරිතය ගොඩනැඟෙන්නේ ළමා වියේ විඳි ගොරබිරම් අත්දැකීම් ඔස්සේය. බාප්පාගේ ලිංගික ප්‍රචණ්ඩත්වය, සහෝදරියගේ මරණය ඔහු මිනිමරුවකු බවට පත්වීම ඔහුගේ චරිතය ගොඩනැඟීමේ ප්‍රධාන සංඝටකය. එසේම නූගත්කම, ආර්ථික පරිපීඩනය, ගැමි පසුගාමිත්වය, මානව විසම්බන්ධතා හා විරැකියාව ද මේ සියලු කාරණ කෙරෙහි බලපවත්වයි.මැල්ගේ චරිතයේ සංකීර්ණත්වයට සාපේක්‍ෂව පොඩි එකාගේ චරිතය පැතලි ලෙස නිරූපණය කර තිබීම කනගාටුදායකය. මැල් නිසැකවම පරිපූර්ණ චරිතයකි. ඔහුගේ භින්න පෞරුෂත්වය මුළු චිත්‍රපටය පුරාම මතුවී පෙනේ. විටෙක සුදනකු වන ඔහු තවත් විටෙක ස්වකීය පැවැත්ම සඳහා හෝ අවස්ථාවේ ගොදුරක් ලෙස හෝ දුදනකු වීම එම භින්න පෞරුෂත්වයේ ස්වභාවය කැටිකොට දක්වන්නකි.චිත්‍රපටයේ අවසානය වනතෙක්ම අපට මැල්ගේ චරිත ලක්ෂණ මැනවින් වටහාගත නොහැකි තරමටම ඔහුගේ චරිතය සංකීර්ණය. තම පැවැත්ම උදෙසා ඔහු ඕනෑම නීච ක්‍රියාවක නිරත වීමට පසුබට නොවේ. අවසානයේදී තමාට ඉතාම අවංකව සේවය කරන පොඩි එකා ඝාතනය කිරීමට පවා ඔහු පෙලඹෙන්නේ එකී අවශ්‍යතාව පරිදිය.’බඹර වළල්ල’ සියලු දුබලතා සඟවන්නේ එහි සිනමාරූපී ගුණය යැයි මම සිතමි. රූපය ඉතාම තීව්‍ර ප්‍රකාශනයක් ලෙස භාවිතා කළ මාහැඟි නිර්මාණයකි මෙය. විශේෂයෙන් සමීප රූප, දුරස්ථ රූප යොදාගෙන ඇත්තේ නිශ්චිත අරුත් සම්පාදනයටය. කැමරාකරණය විශිෂ්ටය. මීළඟට මා බලාපොරොත්තු වන්නේ චරිතාංග නිරූපණය ගැන කතා කිරීමටය. චිත්‍රපටයේ අග්‍රගණ්‍ය චරිතාංග නිරූපණය මැල් ලෙස රඟන මහේන්ද්‍ර පෙරේරාගෙනි.එය ඇතමුන් මෙන් ‘වැලිකතරේ’ ගෝරිං මුදලාලි ලෙස ජෝ අබේවික්‍රම ඉදිරිපත් කරන්නාවූ විශිෂ්ට රංගනයට සමපාත කොට දැක්වීමට මා යුහුසුලු නොවෙතත් එය අද්විතීය චරිතාංග නිරූපණයකි. අතුල ලියනගේ නමැති අධ්‍යක්ෂවරයා සෙසු නළුනිළියන් මෙහෙයවීමට ගත් වෙහෙස අතුල ලියනගේ නමැති නළුවා මෙහෙයවීමට ගෙන ඇති ආකාරයක් නොදිස්වෙයි. අවස්ථාවෝචිත ලෙස හඬ පාලනය කර නොගැනීමට අසමත්වීම ඔහුගේ රංගනයේ දක්නා ලැබුණු මූලික ඌනතාවයයි. ජිනේ (ශි‍්‍රයන්ත මෙන්ඩිස්) සුනිල් (බිමල් ජයකොඩි) තවත් කෘතහස්ත වූ චරිතාංග නිරූපණ දෙකකි.අධ්‍යක්ෂ අතුල ලියනගේට අවශ්‍යව ඇත්තේ මාර්ටින් ස්කෝසීස් ගේ ‘ද ඩිපාර්ටඩ්’ ගණයේ හෝ ඇලන් පාකර්ගේ ‘මිසිසිපි බර්නිං’ ගණයේ චිත්‍රපටයක් තැනීම වුව ඔහුගේ සාර්ථකත්වය මතු වන්නේ එය ශ්‍රී ලාංකේය අනන්‍යතාවකින් යුක්තව නිර්මාණය කර තිබීමය. එසේ නොවූයේ නම් ඔහුට අන්තර්ජාතික සම්මාන හිමි නොවන්නට පවා ඉඩ තිබිණි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008294</link>
    <topic>අපිට සිද්ධ වෙනවා සිස්ටම් එකට අනුගත වෙන්න</topic>
    <author>වසන්ත ජයසිංහ ආරච්චිගේ</author>
    <content>අපිට සිද්ධ වෙනවා සිස්ටම් එකට අනුගත වෙන්න‘බඹර වළල්ල’ අධ්‍යක්ෂ අතුල ලියනගේබඹර වළල්ල’ මේ දිනවල දිවයින පුරා සිනමාහල්වල තිරගත වන නවතම සිනමාපටයයි. ඇමරිකානු හුස්ටන් අන්තර්ජාතික සිනමා උළෙලේ සම්මානයට පාත්‍ර වූ ‘බඹර වළල්ල’ අතුල ලියනගේ ගේ කුලුඳුල් සිනමා අධ්‍යක්ෂණයයි. ගෝනමඩිත්තේ පොඩි එකාගේ භූමිකාවට ජීවය දෙමින් අධ්‍යක්ෂණ කාර්යයෙහි නිරතවූ අතුල හා පසුගිය දවසක කෙරුණු සංලාපයක් මේ.‘බඹර වළල්ල’ මුලින්ම අපි ලෙහාගෙන හිටියොත් හොඳයි.මේක ග්‍රාම්‍ය වහරේ පවතින වචනයක්. මිනිස්සුන්ට අනින්න බඹරු පන්නන්නේ වළල්ලක් විදිහට. ඒ නිසා බඹර වළල්ල කියන එක වහරට එක්වෙලා තියෙනවා. අනෙක් කාරණය බඹර වළල්ල කියලා පහතරට සම්ප්‍රදායේ සංකීර්ණ නැටුමක් තියෙනවා. ඒ නැටුමට ඇතුල් වෙන්න දක්ෂයෙක් වෙන්න ඕන. ඒ වගේම ගැලවෙන්නත් දක්ෂයෙක් වෙන්න ඕන.දැන් මේ චිත්‍රපටයේ ගෙතෙන බඹර වළල්ල මොකක්ද?අපිට ජීවිතයේ ආපහු හැරෙන්න බැහැ. ඒක ඔබටත් මටත් කාටත් පොදුයි. අනෙක් දේ අපිට අවශ්‍ය දේවල්ම කරන්න බැහැ. ඒකට සිස්ටම් එකක් තියෙනවා. අපිට සිද්ධ වෙනවා ඒ සිස්ටම් එකට අනුගත වෙන්න. සමාජ, දේශපාලන, ආගමික, ආර්ථික මේ හැම දේම සිස්ටම් එක ඇතුළේ තියෙනවා. ඒ නිසා තනියම වෙනස් වෙන්න බැහැ. ඒ සිස්ටම් එකටයි වෙනස් වෙන්න වෙන්නේ. හැබැයි මේක ලෙහෙසි නැහැ. බඹර වළල්ල චිත්‍රපටයෙන් ඒක පැහැදිලි වෙයි.මේ හරහා මොකක්ද ඔබ සමාජයට කියන්න හදන්නේ.මම විශ්වාස කරන දෙයක්, කලාවේ කිසිම දෙයක් කියන්නේ නැහැ. කලාව කියන්නේ කරලා පෙන්වන දෙයක්. ඒ දේ ඇතුළෙයි අපිට යමක් තීරණය කරන්න වෙන්නේ. කලාව කියන්නේ විෂය දහරාවක්. විද්‍යාත්මක පදනමක් තියෙන විෂයයක්.ඒ නිසා චිත්‍රපටය කියන මාධ්‍ය මූලික වුණේ ඇසත් එක්ක. ඒත් පහුකාලීනව ඇසත් කනත් දක්වා එය දිව ගියා. හොඳට ඇස් කන් පේන අමු මිනිස්සුන්ට දියුණු හෝ නොදියුණු හෝ තමන්ට තියෙන විෂය දැනුම, වපසරිය, සමාජ කාරණා එක්ක යම් තීරණයකට එළැඹෙන්න පුළුවන්. මානව වර්ගයාගේ උන්නතියට මේ හරහා මම යම් ප්‍රකාශනයක් කරලා තියෙනවා.මා ලබා ගත් දැනුම, සමාජීය කාරණා, මා තුළ ඇති දේශපාලනය ඒ සඳහා බලපාන්න ඇති.ඇත්තටම මම උත්සාහ කළේ සරල මනුෂ්‍යය ජීවිත කිහිපයක් එකතු කරලා සිනමා පටයක් කරන්න.වේදිකාවේ හිටපු ඔබ එකපාරටම පිම්මක් ගත්තේ සිනමාවට. දැන් එහි අග්‍ර ඵලය ‘බඹර වළල්ල’.ජීවිතයට යටින්නේ කලාව තියෙන්නේ. මම අදහන්නේ වැඩිපුර ජීවත්වෙන්න අඩුවෙන් ප්‍රකාශ කරන්න කියන එකයි. මේ වෙනකොට මම කරලා තියෙන්නේ වේදිකාවේ කෙටි නාට්‍ය තුනයි. අන්තිමට කළේ 2000 අවුරුද්දේ. එතනින් පස්සේ මම නිහඬ වුණා. හැබැයි අධ්‍යයනය කළා.අද ‘බඹර වළල්ල’ ඒ නිහඬකමේ ප්‍රතිඵලයක්. මොකද මේ දේ කරන්න මට අවශ්‍ය වුණා විවේකය. ඒ ජම්ප් (Jump )එක තමා සිනමාව. මේ හැදෑරීම අත්‍යවශ්‍යයි නේ. හැබැයි ලංකාවේ එහෙම හදාරන්න සිනමා ඇකඩමියක් නැහැනේ. හුස්ටන් සිනමා උළෙලේ මාත් එක්ක තරග කළේ ෆිල්ම් ඇකඩමිවල ලෙක්චර්ස්ලා. ඒ අය මගෙන් අහනවා මොකක්ද උඹේ ඇකඩමිය කියලා.මම කාලයකට ඉස්සරලා තේරුම් ගත්තා අපේ සිනමා කර්මාන්තය ඇතුළේ දැනුම නැහැ කියලා. ඒක හොයාගෙන මම ගියා. මුල් කාලීනව සිනමාවේදී ෂෙල්ටන් පයාගල හරහා මම බොහෝ දේ ඉගෙන ගත්තා. නමුත් සිනමාවේ තාක්ෂණය ඉගෙන ගන්න පුළුවන්. ඒත් සිනමාව සංකීර්ණයි. ඒ තුළ සමාජ විද්‍යාව, මානව විද්‍යාව හොයා ගන්න මට ඕන වුණා.නමුත් බොහෝ සිනමා විචාරකයින් නඟන චෝදනාවක් මේ සිනමාපටය හරහා ප්‍රචණ්ඩත්වය ඉස්මතු කරනවා කියන එක.නැහැ වරදවා වටහා ගන්න එපා මම ප්‍රචණ්ඩත්වය ඉස්මතු කරන්නේ නැහැ. හැබැයි ඇනලයිස් කරනවා. උදාහරණයක් විදිහට ගත්තොත් ‘ගිනිඅවි සහ ගිනිකෙළි’ පටන් ගත්ත වෙලේ ඉඳන් වෙඩි තියා ගන්නවා. ප්‍රචණ්ඩත්වය ඇනලයිස් වුණා ද? නැහැ. මිනිහෙක් අපරාධකාරයෙක් කරන්නේ සමාජය විසින්මයි. මැල් මුදලාලි මුලින් කරන්නේ ලී බිස්නස්. ඒක වැටුණට පස්සේ මිනී පෙට්ටි හදනවා. හැබැයි මිනිහා බිස්නස් කරනවා.ඒ අතර නිකම් මිනී වළලලත් දෙනවා. අසරණයින්ට මුදල් දෙනවා. නමුත් ඔහු සූක්ෂම නුවණක් තියෙන මිනිහෙක්. මේ චිත්‍රපටයේ ලේ පෙන්නන්නේ එක දර්ශනයකදී විතරයි. ඒකද ප්‍රචණ්ඩත්වය?ගෝනමඩිත්තේ පොඩි එකා චරිතය ඔබ කරන ගමන්ම කුලුඳුල් අධ්‍යක්ෂණයත් කරනවා. මේක අභියෝගයක් වුණේ නැද්ද?ඒක මම පුරුදු වුණ දෙයක්. ඒ නිසා අභියෝගයක් වුණේ නැහැ. අර මුලින් කිව්ව විදිහට ඒ ගත්ත විවේකයත් හේතු වුණා. අනෙක මට හොඳට ගෘහ නිර්මාණ ශිල්පය පුළුවන්. ඒ නිසා මම විශ්වාස කරන්නේ අපි ළඟ තියෙන්න ඕන ව්‍යවසායකත්වය. මේ හේතු නිසා යම් ජයග්‍රහණයක් ලබන්නත් පුළුවන් වුණා. ප්‍රශ්නේ තියෙන්නේ අද තරුණයින් කම්මැළියි අභියෝග භාරගන්න.‘බඹර වළල්ල’ පෝෂණය කළ රංගන ශිල්පීන් පිළිබඳ මොකක්ද ඔබේ තක්ස්රුව?පිටපතක් නිර්මාණය වෙනවා කියන එක එය සිනමා අධ්‍යක්ෂකවරයාට නතුවෙන කලාවක්. මම ඉතාම සතුටු වෙනවා මේ සියලු රංගන ශිල්පීන්ගෙන් ලැබුණු දායකත්වයට. ඒ වගේම ඔවුන්ට අත්දැකීම් බහුලයි. විශේෂයෙන්ම මහෙන්ද්‍ර, ශි‍්‍රයන්ත, බිමල්, නීටා, අනුරුද්ධිකා, මනෝරත්න වැනි ප්‍රවීණ මෙන්ම නවකයින් ගෙන් මට ලැබුණේ ලොකු සහායක්. ඔවුන් ඩිරෙක්ෂන් බාරගන්න ඉතාම සුදුසු අය. මහේන්ද්‍ර මේ මැල් මුදලාලිගේ චරිතයත් එක්ක ලොකු පිම්මක් පැන්නා කියලා මම හිතන්නේ. මම කළේ මගේ රචනාව ඔවුන්ගේ ශරීරයට දමපු එක විතරයි.මේ වෙනකොටත් අන්තර්ජාතික ඇගයීමට ‘බඹර වළල්ල’ ලක්වුණා.එය ලොකු අත්දැකීමක්. ඒ වගේම ප්‍රවීණතම සිනමා සම්මාන උළෙලක්. ඇමරිකාවේ හුස්ටන් අන්තර්ජාතික සිනමා උළෙලේ චිත්‍රපට 2400 ක් වගේම රටවල් 23 ක් එකතු වුණා. එතනදි බඹර වළල්ලට ක්‍රියෙටිව් එක්සලන්ට් බෙස්ට් ඩිරෙක්ටර් හා ජූරියේ විශේෂ සම්මානය ලැබුණා.අවසන් වශයෙන් පවුලේ හැමෝටම නැරැඹිය හැකි සිනමාපටයක් ද බඹර වළල්ල?අනිවාර්යයෙන්ම පවුලේ හැමෝටම නැරැඹිය හැකි, නැරැඹිය යුතු චිත්‍රපටයක් ‘බඹර වළල්ල’. දෙමව්පියන්ට, ආදරවන්තයින්ට, දුවා දරුවන්ට ඉතාම වැදගත්. ජීවිතය දකින්න එක පැත්තක් විතරක් නෙමෙයි විවිධ පැතිත් එක්ක දකින්න ‘බඹර වළල්ල’ ගිහින් බලන්න.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008295</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයිමේ ගෙදර තාත්තලා පුතාලා ඉන්නේ හරියටම යාළුවෝ තුන්දෙනෙක් වගේ. තුන් දෙනාම එක ළඟ ඉන්න කොට වැඩි වෙනසක් පෙනෙන්නෙත් නෑ. ටිකක් හොඳට බැලුවොත් තාත්තට වැඩිය පුතාලා උසයි කියලත් පෙනේවි.අපි අද ගොඩ වැදුණේ සිනමාවේත් ටෙලිනාට්‍ය ක්ෂේත්‍රයේත් ජනප්‍රියම නළුවෙක් ඉන්න නිවහනකට. ඔහු මහේන්ද්‍ර පෙරේරා. මේ දිනවල තිරගත වන ‘බඹර වළල්ල’ චිත්‍රපටයේ අතිදක්ෂ රංගනයකින් අප හමුවන ඔහු තම ආදරණීය බිරියත් දරු තිදෙනාත් වෙසෙන නිවහන බිඳෙන් බිඳ උත්සාහයෙනුත් ධෛර්යයනුත් ගොඩ නැඟුවෙක්.මහේන්ද්‍ර - තක්ෂිලා කැදැල්ල පිහිටියේ තලවතුගොඩ හන්දියෙන් ශ්‍රී ජයවර්ධනපුර පාරේ මඳක් ඇතුළට වන්නට. ගල්කිස්සේ උපන්න මහේන්ද්‍ර තලවතුගොඩ සිය පදිංචි ස්ථානය වශයෙන් තෝරාගෙන දැන් අවුරුදු දොළහකට වැඩි ය.ඔහුට අවශ්‍ය වුණේ ඔහුටම කියා මිලදී ගත්ත ඉඩමක ඔහුගේ සිතැඟියාවන්ට අනුව නිවෙසක් තනන්න. අද ඒ බලාපොරොත්තුවෙන් සියයට 90 ක් පමණ මල්ඵල ගැන්විලා. දුක් මහන්සියෙන් හරි හම්බ කරගත් මුදලින් තෙමහල් නිවෙසක් මහේන්ද්‍ර ඉදිකර තිබෙනවා. තව ඇත්තේ සුළු වැඩකොටසක් නිම කරන්නයි.“මේ නිවෙස ගොඩ නැගුණේ මගේ ම සැලසුමකට අනුවයි. මෙහි දෙවැනි මහල තමයි අපි අපේ පාවිච්චියට යොදාගත්තේ. ඉහළ මහලේ මගේ සංගීත කාමරය, චිත්‍රපට කාමරය හදාගන්න තව ඉතිරිවෙලා තිබෙනවා.මගේ ගෙදර සම්පූර්ණයෙන් ම මම බැන්දෙ කබොක් ගලින්. සමහර තැන් සඳහා කපරාරු කරන්න මම යොදා ගත්තේ හුඹස් මැටි. ඒ වගේ ම තමයි මේ නිවෙස සිමෙන්ති අතුරලා තියෙන්නෙත් පාට පාටින්. මට ඕන විදියට පාට එකතු කරලා මම වර්ණ සිමෙන්ති හදාගන්නවා.මහේන්ද්‍රට - තක්ෂිලාට ඉන්නේ පුතාලම තුන් දෙනෙක්. වැඩිමල් පුතා උවින් ගයනකට දැන් අවුරුදු 22 ක්. ඔහු කොළඹ ගාලු මුවදොර හෝටලයේ රැකියාව කරනවා. දෙවැනි පුතා නවීන් චන්දුල.දැන් පාසල් අධ්‍යාපනය නිමකර පරිගණක ග්‍රැෆික් පිළිබඳ ඉගෙන ගන්නවා. මහේන්ද්‍ර කියන හැටියට ඔහු සංගීතයට ඉතාම කැමැති කෙනෙක්. අපි නිවෙසට යනවිටත් ඔහු සිටියේ ගිටාරය වාදනය කරමින්. ඔහු මේ වනවිට සංගීත කණ්ඩායමක් ද නිර්මාණය කරගෙන තිබෙනවා.තුන් වැනි පුතා අ.පො.ස. සා. පෙළ සමත්ව දැන් කොළඹ වෙස්ලි විද්‍යාලයේ අ.පො.ස. උසස් පෙළ කරනවා. ඔහු ඉතාම දක්ෂ චිත්‍ර ශිල්පියෙක්. ඔහුගේ කාමරය පුරාම ඇලවී තිබුණේ ඔහු ඇඳපු චිත්‍ර. ඒ වගේ ම ඔහු සින්දු කියන්නත් දක්ෂයි.දරුවන් තුන් දෙනාටම නිදහසේ තමන්ගේ ජීවිතේ හොයාගන්න මහේන්ද්‍ර ඉඩදීලා තිබෙනවා. ඔහු කරන්නේ ඔවුන්ට ගයිඩ් ලයින් එකක් දෙන එක විතරයි. මේ තුන්දෙනා එකතු වුණාම ගෙදර ලොකු සද්ද බද්දයක් ඇතිවෙනවා කියලයි මහේන්ද්‍රගේ බිරිය තක්ෂිලා කිව්වේ. තාත්තා කොච්චර දක්ෂ නළුවෙක් වුණත් රංගනයට ආදරය කළත් පුතාල තුන් දෙනාගෙන් එක්කෙනෙක්වත් රංගනයට ඒ තරම් කැමැත්තක් නැති හැඩයි.“එක්කෙනෙක් හරි නළුවෙක් වුණා නම් මම කැමැතියි. ඒ වුණාට කවුරුත් ඒ පැත්තට නැඹුරු නෑ. මගේ දරුවෝ එක්කෙනෙක්වත් කවදාවත් ෂූටිං එකක් දැකලා නෑ කිවුවොත් විශ්වාස කරනවද? තලවතුගොඩ හන්දියේ ෂූටිං එකක් තියනව කියලා දවසක්දා පුතල කියනවා අපි වහලට නැඟලා බලන්නං කියලා කිව්වා. බැලුව ද ඇහුවම පේන්නෙ නැති නිසා බැස්සා . ඒ තරමටවත් ඒ ගැන උනන්දුවක් නෑ. මගේ බිරිය තක්ෂිලා එකම එක වතාවක් ගියා ෂූටිංවලට. ඒ විමලරත්න අධිකාරි කරපු ‘ජීවිතය සුන්දරයි’ ටෙලිනාට්‍යයේ.මහේන්ද්‍රත් - තක්ෂිලාත් විවාහවෙලා දැන් අවුරුදු 23 ක් ගතවෙලා. තක්ෂිලා මහේන්ද්‍රගේ අම්මගේ පැත්තෙන් මේ පවුලට ඥාති සම්බන්ධයකුත් තිබිලා තිබෙනවා. මහේන්ද්‍ර පාසල් යන කාලයේ පටන් මේ දැන හැඳුනුම්කම තිබිලා නළුවෙක් වුණු මුල් කාලේ තමයි ප්‍රේමයෙන් බැඳිලා තිබෙන්නේ. මහේන්ද්‍ර ආදරේට අදත් තක්ෂිලාට කියන්නේ ‘තක්කි’ කියලා.‘තක්ෂිලා’ නම් ඒ ගැන කියනකොට තාමත් ලැජ්ජාවෙන් ඇඹරෙනවා. කොහොම වුණත් මහේන්ද්‍රගේ කාර්ය බහුල ජීවිතයත් සමඟ දරු තුන් දෙනෙකුත් හදා වඩාගෙන ගෙදර පරිපාලනය කරන්නේ තක්ෂිලායි.බාල පුතුන් සමගවිවේකී මොහොතක“මහේන්ද්‍ර ඉතින් හැම වෙලේ ම ගෙදර නෑනේ. දරුවන්ගේ අධ්‍යාපන කටයුතු ගැන, ගෙදර පරිපාලනය ගැන මට නිතරම බලන්න සිද්ධ වුණා. ගෙදර ඉන්නවා නම් ඉඳලා හිටලා ගෙදරට උදව්වකුත් කරනවා. හැබැයි ඉතින් මහේන්ද්‍රට 10 සැරයක් විතර කිවුවොත් එක වැඩක් කරගන්න පුළුවන්.තාත්තල පුතාලා එකතු වුණාම තමයි වැඩේ බලන්න තියෙන්නේ. තුන්දෙනාම යාළුවෝ වගේ. වෙලාවකට තාත්තා පුතාලට වඩා කොල්ල වෙන්න යනවා. වෙලාවකට තුන්දෙනා එක්ක එකතු වෙලා සින්දු කියනවා.මහේන්ද්‍රත් හොඳ සංගීත කාරයා නිසා මේ කට්ටිය විවේකයෙන් ගෙදර ඉන්න කොට එකම රස ගුලාවක් වෙන්නැති කියලා මටත් හිතුණා. විහිළු තහළුවලත් අඩුවක් නෑ.මහේන්ද්‍රගේ ගෙදර කෑම බීම හැදෙන්නේ තක්ෂිලාගේ අතින්. මහේන්ද්‍ර නම් කිව්වේ තක්ෂිලාට රසට කෑම උයන්න පුළුවන් කියලයි. ඒකට සුදුසු පරිදි මහේන්ද්‍රගේම සැලසුමකට අනුව නිර්මාණය වුණු මුළුතැන්ගෙයකුත් ඔහු තක්ෂිලාට හදලා දීලා තිබෙනවා. ඔක්කොම ගෙදර ඉන්නවා නම් තක්ෂිලාගේ අලුත් කෑම වට්ටෝරුවකට අලුත් කෑමක් හැදෙනවලු.“මම ඉතින් ගෙදර ඉන්න දවසක් නම් නෝනත් එක්ක මාර්කට් එකට යනවා. ඒ වුණාට එයා බඩුගන්නකම් මගේ යාළුවෙක් ඒ ළඟ ඉන්නවා. එයා එක්ක chat  එකක් දාගෙන ඉන්නවා.මහේන්ද්‍ර - තක්ෂිලා පවුලට බෞද්ධාගමට දැඩි නැඹුරුවක් දක්වන පවුලක්. නිවෙසේ දෙවැනි මහලේ අලංකාර බුදු මැදුරක් තනන්නට මහේන්ද්‍ර අමතක කරලා නෑ. උදේ දවස පටන් ගන්න කලින් බුදුන් වඳින එක මහේන්ද්‍රගේ සිරිතක්. දරුවොත් හවසට අම්මත් එක්ක බුදුන් වඳින්න පුරුදු වෙලා ඉන්නවා.හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008297</link>
    <topic>Hollywood පුරයෙන්  ඇසෙන කතා</topic>
    <author>ටානියා</author>
    <content>Hollywood පුරයෙන්  ඇසෙන කතාජූලියා රොබට්ස් කියන්නේ හොලිවුඩ් පුරයේ වැඩිම මිලක් අය කරන නිළියන් අතර මුල් තැන ගන්නා නිළියක්. ඇය රඟපෑ ‘පි‍්‍රටි වුමන්’, ‘ස්ලීපිං විත් ද එනිමි’ චිත්‍රපට ඉහළම ආදායම් වාර්තා තැබීමට සමත් වූ චිත්‍රපට කිහිපයක්.මේ නිසා හොලිවුඩ් චිත්‍රපට සඳහා ජූලියා රොබට්ස්ට තිබෙන ඉල්ලුම දිනෙන් දින ඉහළ යන්නට පටන් ගත්තා.මේ දිනවල ජූලියා ඇගේ නවතම චිත්‍රපටයකට සූදානම් වෙනවා. මේ චිත්‍රපටය නිපදවන්නේ එලිසබත් ගිල්බට්ස් ගේ ‘ඊට්, ප්‍රේ, ඇන්ඩ් ලව්’(Eat, Pray and Love)යන කෘතිය ඇසුරිනි. මෙම චිත්‍රපටයේ ප්‍රධාන චරිතයට ජූලියා රංගනයෙන් දායක වන බව දැනගත් වහාම මෙතෙක් ඇයගේ රඟපෑම් ගැන ප්‍රශංසා මුඛයෙන් කතා කළ සමහරුන් ඇය දැඩිව විවේචනය කරන්නත් ඇයට විරෝධය පළ කරන්නටත් පටන් අරන්. මෙසේ විරෝධය පාන්නේ වොෂිංටනයේ කතෝලික මාධ්‍ය සංවිධානයයි.මෙම විරෝධයට හේතුව තමයි එලිසබෙත් ගේ පොතේ ඉතාලියේ සෑම අවන්හලක් පිළිබඳවම විස්තර කර ඇතත් ඉතාලියේ ආගමික පසුබිම සහ බැසිලිකාව ගැන වචනයකදු සඳහන් නොවීම. ජූලියා රොබට්ස් වැනි හොඳ කතෝලික පසුබිමක හැදී වැඩුණු නිළියක් මෙවැනි චිත්‍රපටයක රංගනයට දායකවීම සුදුසු නැති බවයි ඔවුන්ගේ නම් අදහස.කෙසේ වෙතත් මේ විරෝධයට හරිම අපූරු පිළිතුරක් ජූලියාගෙන් ලැබී තිබෙනවා. ඇය තවදුරටත් කතෝලික ධර්මය නොඅදහන බවත් ඇය දැන් මුළුමනින්ම හින්දු ධර්මය වැළඳගෙන ඇති බවත් පසුගිය දා ජූලියා ‘එල්’ සඟරාවට පවසා තිබුණා.මේ චිත්‍රපටයේ ‘ප්‍රේ’ යන කොටසට අයත් දර්ශන රූගත කිරිමට ඉන්දියාවට ගිය අවස්ථාවක එහිදී ඇයට හමුවූ හින්දු ආගමික පූජකයකුගේ මඟ පෙන්වීම මතයි ඇය හින්දු ධර්මය වැළඳගෙන තිබෙන්නේ. ඉන්දියාවේදි එම පූජකයා සමඟ කතා බහ කිරීමෙන් හින්දු ධර්මය පිළිබඳ පැහැදීමක් ඇති වූ බවත් අනිවාර්යෙන්ම හින්දු ධර්මය තවදුරටත් ප්‍රගුණ කිරීමට තමා ඉතා කැමැත්තෙන් පසු වන බවත් ජූලියා පවසා තිබෙනවා.ජේම්ස් බොන්ඩ් කියූ පමණින් ෂෝන් කොනරි මතකයකට නැඟෙනවා නොඅනුමානයි. ඒ ජේම්ස් බොන්ඩ් හා ෂෝන් කොනරි අතර තිබෙන දැඩි සම්බන්ධය නිසායි. ජේම්ස් බොන්ඩ් ගේ චරිතය නිසා ෂෝන්ට වසඟ වූ රසික රසිකාවියන් බොහොමයි.මේ ජේම්ස් බොන්ඩ් නළුවා පසුගියදා 80 වන වියට පා තැබුවා. එහෙත් ;ම් විශේෂිත දිනය ගැන බොහොමයක් දෙනෙක් දැනන් හිටියේ නැහැ. ෂෝන් කාටවත් කියලාත් නැහැ.එහෙත් තම පවුලේ අයගෙන්ම මේ සුවිශේෂි දිනය කොහොම වසන් කරන්නද? උපන් දිනයදා උදේ පාන්දරින්ම ෂෝන්ට සුබ පැතීමක් ලැබුණා. එහි සඳහන් වුණේ “ඔබගේ 21 වැනි උපන්දිනයට මගෙන් උණුසුම් සුබ පැතුම්” යනුවෙනුයි. මේ සුබ පැතුම කියවු වහාම ෂෝන්ගේ මුහුණේ ඇඳී ගියේ හරිම අපූරු සිනහවක්. මේ සුබ පැතුම එවලා තිබුණේ වෙන කවුරුවත් නෙමෙයි ෂෝන්ගේම සහෝදරයා නෙයිල්. 80 වන වියෙහි පසු වුවත් තම සහෝදරයා එදා ජේම්ස් බොන්ඩ් චිත්‍රපටයේ රඟපෑ කඩවසම් නළුවා වගේම අදටත් කඩවසම් කියලා තමයි ෂෝන්ගේ සහොදරයා පැවසුවේ. ඒ නිසාලු එවැනි සුබ පැතුමක් යවන්නට ඔහුට වුවමනා කළේ.තම සහෝදරයාගේ උපන් දිනය ඉතා ඉහළින් ම සැමරීමට නේල් ට අවශ්‍ය වී තිබුණත් ෂෝන්ගෙන් එයට එතරම් හොඳ ප්‍රතිචාරයක් ලැබී නැහැ. ෂෝන්ට අවශ්‍ය වුණේ හුදකලාව ගත කරන්නට. එම නිසා උපන් දිනයදා ෂෝන් බහමාස් හි පිහිටි ඔහුගේ නිවෙසේ ඔහු කැමැතිම රගර් ක්‍රීඩාවේ යෙදෙමින් තමයි දවස ගත කර තිබෙන්නේ.ජස්ටින් බිබර් මෑත කාලයේදී පොප් සංගීතයේ බිහි වූ ලාබාලතම පොප් තරුවයි. තවම 16 වියේ පසුවුවත් මේ පුංචි ගායකයා මේ වන විටත් බාල මහලු සියලු දෙනාගේ සිත් වසඟ කරගෙන හමාරය. තවම ලාබාල වියෙහි පසු වුවත් ඔහුගේ අදහස් නම් ලාබාල නොවන බවයි ජස්ටින්ගේ හිත මිතුරන් පවසන්නේ. ඔහු ගායනා කර ඇති ගීත බොහොමයකින් කියැවෙන්නේ ආදරය ගැනයි. ඒ කෙසේ වෙතත් ඔහු දැන් හැමෝගේම ආදරයටත් අවධානයටත් ලක්වී හමාරයි. ජස්ටින්ට පසුගියදා අපූරු ආරංචියක් අසන්නට ලැබුණා.ඒ ජනපි‍්‍රය තරු පවුලක් ජස්ටින්ගේ ගීතවලට ඉතාමත් පි‍්‍රයකරන බවයි. මේ පුවතින් ටික දිනකට පසු ජස්ටින්ට පෙර කියූ තරු පවුලෙන් අපූරු ආරාධනයක් ද ලැබී තිබෙනවා. ඩෙවිඩ් බෙකම් පවුල තමයි ඔහුට ආරාධනය කර තිබූ තරු පවුල.මේ ආරාධනයේ සඳහන් වුණේ ජස්ටින්ට බෙකම් නිවෙසට පැමිණ ඒක පුද්ගල ප්‍රසංගය පවත්වන ලෙසයි. මේ සඳහා ඔහුට විශාල මුදලක් ගෙවීමටත් බෙකම් පවුල සූදානම් බවයි ආරංචි වන්නේ. ඒ කෙසේ වෙතත් ජස්ටින්ට නම් මේ ආරාධනය අදහා ගත නොහැකි තරම්. මේ ආරාධනය ලැබුණු විගස ජස්ටින්, බෙකම්ගේ නිවෙසේදී බෙකම් පවුලේ සාමාජිකයන් මුණ ගැසුණේ මේ වැඩපිළිවෙළ පිළිබඳ කතා බස් කිරීමටයි. එදින ඔවුන් තමා පිළිගත් අයුරු ජස්ටින්ට අදහාගත නොහැකි වුණා. මේ මුණ ගැසීමේදී බෙකම් පාපන්දු ක්‍රීඩාවේ තමා යොදන උපක්‍රමශීලී ක්‍රමවේද ද ජස්ටින්ට පුහුණු කර තිබෙනවා.”ඇත්තටම ඔවුන් මුණගැහීම මට ඉතා සතුටුයි. ඔහුගේ දරුවන් තිදෙනාගේම පි‍්‍රයතම ගායකයා මා වීම පිළිබඳ මම ඊටත් වඩා සතුටුයි. ඒ නිසා ඔවුන් වෙනුවෙන්ම වෙන්වූ මාගේ ප්‍රසංගය ඔවුන්ගේ නිවෙසේම පැවැත්වීමටයි මා බලාපොරොත්තු වන්නේ.”මෙසේ පවසන ජස්ටින් ඉදිරියේදී ඔහුගේ ගායන ශෛලිය පිළිබඳ පුහුණුවක් බෙකම්ගේ දරුවන් තිදෙනාට ලබා දීමටද සැලසුම් කරගෙනයි සිටින්නේ.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008298</link>
    <topic>හැම අවුරුද්දකම සිරිපාදේ නැග්ග බළන්ගොඩ ආනන්ද මෛත්‍රෙය හාමුදුරුවෝ</topic>
    <author>තාරුකා මුතුමාලි</author>
    <content>හැම අවුරුද්දකම සිරිපාදේ නැග්ග බළන්ගොඩ ආනන්ද මෛත්‍රෙය හාමුදුරුවෝබළන්ගොඩ ආනන්ද මෛත්‍රෙය මහ නාහිමියන් විෂයය ක්‍ෂේත්‍ර කරගෙන මේ වන විට පොත් කීපයක්ම ලියා පළ වී ඇත. එයින් ඉතා ම වැදගත් ම පොත ලෙස මගේ ගෞරවනීය සැලකිල්ල ලබන්නේ ඉත්තෑෑපාන ධම්මාලංකාර හිමියන් ලියූ ‘බුදු බව පතන බළන්ගොඩ ආනන්ද මෛත්‍රෙය මහ නාහිමි’ නම් වූ කෘතියයි. එය බළන්ගොඩ ආනන්ද මෛත්‍රෙය හාමුදුරුවන් සමඟ කළ සම්මුඛ සාකච්ඡාවක ආකෘතියෙන් යුක්තව ලියැවුණකි.ප්‍රවීණ ලේඛකයකු වන සමුද්‍ර වෙත්තසිංහ ද බළන්ගොඩ ආනන්ද මෛත්‍රෙය මහ නාහිමියන් අළලා පොත් දෙකක් ලියා පළකර ඇත. පළමුවැන්න ‘ආනන්ද මෛත්‍රෙය මහ නාහිමියන්ගේ අප්‍රකට ලිපි’ය. දෙවැන්න ‘ආනන්ද මෛත්‍රෙය මහ නාහිමියන්ගේ දින සටහන් සහ නොපළ ලිපි’ ය. ඉන් දෙවැනි කෘතිය එළිදුටුවේ මේ නොබෝදාය.සමුද්‍ර වෙත්තසිංහසමුද්‍ර කියන ආකාරයට පසුගිය සමයේ වේගයෙන් පළවී ඇත්තේ ආනන්ද මෛත්‍රෙය මහ නාහිමියන් පිළිබඳ ප්‍රලාප සහ ගජබින්න එකතු කළ පොත් ය. ඒවායින් උන්වහන්සේගේ චරිතය විකෘති කර, අවප්‍රමාණ කර ඇති අන්දමත් ඉන්ද්‍රජාලිකයකු කර ඇති අන්දමත් දැක තමා කම්පාවට පත්වූ බව ඔහු තවදුරටත් කියයි.තම පළමු පොතේදී සමුද්‍ර මෙසේ කියා සිටී.” ආනන්ද මෛත්‍රෙය මහ නාහිමියන්ගේ ඇතැම් ප්‍රකාශ වරදවා වටහාගත් සමහරු උන්වහන්සේ ඉන්ද්‍රජාලිකයකු බවට, මන්තරකාරයකු බවට පත්කර ගත්හ. එය උන්වහන්සේගේ චරිතයට සිද්ධ වූ බරපතළම හානිය වේ. ආනන්ද මෛත්‍රෙය මහ නාහිමියන් යනු කොණ්ඩදෙණියේ හාමුදුරුවන් මෙන් මන්තරකාරයකු නොවන බවත් දොළුකන්දේ හාමුදුරුවන් මෙන් ඉන්ද්‍රජාලිකයකු නොවන බවත් පෙන්වාදීමට දැන් කල් එළඹ ඇත්තේය.”සමුද්‍රගේ පොත් දෙක එම පොත්වලට දී ඇති ප්‍රබල පිළිතුරක් වැන්න. මෙහිදී මොහුගේ උත්සාහය වී ඇත්තේ ආනන්ද මෛත්‍රෙය මහ නාහිමියන්ගේ පෞද්ගලික ලිපි හැකිතරම් ප්‍රකාශයට පත්කර උන්වහන්සේගේ චරිතය, දෘෂ්ටිය හා චින්තනය පිළිබඳ විමර්ශනයක යෙදීමයි.සමුද්‍රට වැදගත් වී ඇත්තේ බළන්ගොඩ හාමුදුරුවන් කතරගම දෙවියන් දැක්කාද නැද්ද යන්න නොව උන්වහන්සේ සතුව තිබූ ගවේෂණශීලී බව හා පර්යේෂණකාමිත්වයයි.ආනන්ද මෛත්‍රෙය හාමුදුරුවෝ අවුරුදු 100කටත් වැඩි කාලයක් ජීවත්වූහ. සමුද්‍රගේ පළමු පොතේ දැක්වෙන ආකාරයට උන්වහන්සේ තමන්ගේ අවසාන කාලයේදී පරිගණකයක් පාවිච්චි කරමින් ලේඛන කටයුතුවල යෙදුණහ. එසේම ඔහුගේ දෙවැනි පොතේ දැක්වෙන ආකාරයකට උන්වහන්සේ අවුරුද්දකට දෙවතාවක් සිරිපාදේ නැග්ගාහ. උන්වහන්සේ අන්තිමට සිරිපාදේ නැඟ ඇත්තේ වයස අවුරුදු 80 දීය. එබඳු වයසක පවා එතරම් දුරක් ගෙවා සිරිපාදේ නැඟීමට තරම් නීරෝගී බවක් හා මනා ශරීර ශක්තියක් උන්වහන්සේට තිබුණේය.මේවා බෞද්ධ අප ආදර්ශයට ගත යුතු ක්‍රියාය. කතරගම දෙවියන් දැකීමේ සත්‍ය අසත්‍යතාව කෙසේ වෙතත් ආනන්ද මෛත්‍රෙය මහ නාහිමියන් නාඩි වාක්‍ය මඟින් අනාගතය කියූ බවත් වශීකරණ මඟින් පෙළහර පෑ බවත් චිත්ත බලයෙන් සුළු සුළු ලෙඩ සුවකළ බවත් සැබෑවක් විය හැකිය. එහෙත් අපට වැදගත් වන්නේ උන්වහන්සේ ගේ ධර්මධර ජීවිතයයි. එසේම නවීන තාක්ෂණයට ගර්හා නොකර එයිනුත් වැඩ ගැනීමට දැක්වූ උද්යෝගයයි. භාවනා හා ව්‍යායාම් මඟින් නිරෝගී හා මනා කායික ශක්තියක් පවත්වාගෙන යෑමයි.සමුද්‍ර තම පොත් දෙක මඟින් ප්‍රයත්න දරා ඇත්තේ එකෙරෙහි බෞද්ධයන්ගේ අවධානය පෘථුල ලෙස යොමුකර ගැනීම නම් එය සපුරා ඵල දරා ඇති බව කිව හැකිය.‘එදා මෙදා තුර’ ගීතය පිළිබඳ ඇත්ත කුමක්දැයි සුනිල් ගුණවර්ධන මහතා අගෝස්තු 8 දින ‘රසඳුනේ’ පළ කළ ලිපිය සම්බන්ධයෙනි.එම ගීතය මගේ පියා වන විමල් ජයශාන්තගේ අත්දැකීමක් යයි ද ඔහුගේ බිරිඳ මියගියේ යයි ද ඒ මහතා පවසා තිබුණි. මගේ පියාගේ බිරිඳ එනම් මගේ මව තවමත් ජීවතුන් අතර සිටින අතර මගේ පියාගේ එකම විවාහය එයය. මගේ පියා මෙම ගීතය රචනා කළේ 70 දශකයේ බව ඇත්තකි. එම ගීතය හා සම්බන්ධ ඔහුගේ පළමු පෙම්වතිය ද තවම ජීවතුන් අතර සිටින්නීය. අද වෙනත් විවාහයකට යොමුවීම හේතුවෙන් මගේ පියා මේ ගීතය රචනා කළ බව ගුවන්විදුලි වැඩසටහනකට ද පවසා තිබුණි.මගේ පියා අතින් තවත් ගීතයක් රචනා වී ඇත. ඒ ෆීලික්ස් ඇන්ටන් ගයන, ෂෙල්ටන් පේ‍්‍රමරත්න සංගීතවත් කළ ‘යන්තම් කිරි සුවඳ මුවින්’ ගීතයයි. එය ලියැවී ඇත්තේ 70 දශකයේදීය. එය සනාථ කිරීමට ඒ ගීතය පිළිබඳ ලියැවුණු 1976 මාර්තු 12 දින ‘සරසවිය’ පත්‍රයේ පළවූ සටහනක් පිටපතක් මේ සමඟ ඉදිරිපත් කරමි.මගේ පියා වෙනත් ගී පද රචනා නොකළේ යයි යමෙකු පවසයි නම් එහි වේදනාව ඔහුගේ සමීපතමයන් වන අප හැර වෙන කෙනෙකුට දැනේ යයි කිව නොහැකිය. ඔහුගේ රචනාවලදී ඔහු දැක්වූ ප්‍රතිභාව වටහා ගත හැක්කේ ඒ රචනා තුළිනි.තාරුකා මුතුමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av1008299</link>
    <topic>හද පුදසුන</topic>
    <author>යමුනා මාලිනී පෙරේරා</author>
    <content>හද පුදසුනහුදෙකලාව - පාළුව - තනිකම .. ඔබ කවදාවත් විඳලා ඇත්ද?හුදෙකලාව ‘විඳීම’ සාමාන්‍ය දෙයකි. එය බොහෝ දෙනෙකුට ‘විඳවීමක්’ බවට පත්වන්නේ එකී හුදෙකලාව හෝ පාළුව දැනෙමින් පවතින්නා වූ කාල පරාසය අනුවමය. ජීවිතයේ මේ පාළුව, තනිකම දුරුකරගන්නට විවිධ අය විවිධ ක්‍රම අනුගමනය කරති. විවිධ ශෛලියේ රසාස්වාදන මාධ්‍ය ලොව බිහිව ඇත්තේ එලෙසිනි.හද්ද පිටිසර ඈත ගම්මානයක කෙනෙකු මේ පාළුව අත්විඳියි. එසේම ගිනිගහන කොළොම් පුරේ කොන්ක්‍රීට් වනාන්තරේ සිර වූ නාගරිකයා ද මේ පාළුවම අත්විඳියි. පුද්ගලයා කොහේ හිටියත් පාළුව තිබෙන්නේ ‘හිතේ’ ය. ඒ නිසාම එයින් ගැලවෙන්නට හෝ පලවාහරින්නට ලේසි නැත. මිනිසා තරම් ම මේ හුදෙකලාවට බියවන වෙනකෙනෙකු තවත් ඇත්දැයි සිතෙයි. ඒ එය දුරුකර ගැනීමට, පහකර ගැනීමට මිනිසා තරම් උප්පරවැට්ටි කරන වෙනත් කෙනෙකු නැති බව පෙනී යන නිසාය.පාළුව දෙවනත් කරලානාඬන් උල ලේනෝකාටත් නපුරු දා තනිකම් ඇතිවෙනවාඋල ලේනෝ උල ලේනෝ  සීත සුළං හිරිකඩයිකැලේ අපට උරුමේඋඹට පිහාටුයි මට පැල්පතයි තියෙන්නේඋල ලේනෝ ... උල ලේනෝ...  ඉහිරුණ කිරි කොතලෙටඉකි බිඳලා පල නෑඋඹටත් එක්කයි මේ පැල් කවිය කියන්නේඋල ලේනෝ... උල ලේනෝ ...  සංසාරේ හැටි තමයිවියෝග ඇතිවන්නේනිවනට ගියදා මේ හැම දුක් නැතිවන්නේඋල ලේනෝ... උල ලේනෝ...  පද – රන්බණ්ඩා සෙනෙවිරත්නසංගීතය හා ගායනය- විශාරද ගුණදාස කපුගේඒ කොහොම වුණත් කවියෙකුට නම් හුදෙකලාව නැතිවම බැරි ආදරවන්ත හිතෛශියෙකි. හුදෙකලාව නැති තැන කවියාට හුස්ම ගන්නවත් අමාරු තරමය. කෙසේ වුවත් රජරටින් බිහිවුණු ප්‍රතිභාපූර්ණ ගීත රචකයාණ කෙනෙකු වන රන්බණ්ඩා සෙනෙවිරත්න මේ පාළුව ගීතයට ගොනුකරවන්නේ ඉහත අයුරිනි. සාමාන්‍යයෙන් කෑරලා, බකමූණා, බස්සා, තනි පොල්කිච්චා සේම උලලේනා ද කිසියම් අසුබ පණිඩුයක් ගෙන එන පක්ෂියකු බව අපේ වහරේ ඇත.පාළුව දෙවනත් කරවමින් උලලේනා හඬන්නේ මානසික ඒකාග්‍රතාව දෙපලු කරවමිනි. දෙකට දෙපලු කරවන හුදෙකලාව තව තවත් දෙගුණ තෙගුණ කරවන්නට උලලේනාගේ අකන්කලු රාවය පැතිර යයි.පැලක පැල් රකින්නට යන ගැමියකු සිතින් බොහෝ තනිවී සිටියි. ජීවිතයට එල්ල වූ අභියෝගයක් වන් වියෝගයක් නිසා ඔහු කම්පා වී සිටියි.වෙනදා ඔහු පැල්කවි කියන්නේ ගෙදර සිටින අඹුවට දරුවන්ට ඇහෙන්නටය. අද ඔහු පැල්කවි කියන්නේ කෑගසා හඬන උලලේනා ගේ ශෝකාලාපයට හූමිටි තබන්නටය. ඒ තරමටම බරපතළ වියෝගයකින් ඔහුගේ සිත ඔද්දල් වෙලා ඇත. ඉහිරුණු කිරි කොතලෙට හඬා පලක් නැති බව හිත කියයි. ‘ගිය හකුරට නාඬන්නේ තියෙන හතුර රැකගන්නේ’ නම් ගැමි වදන සිහිපත් කර ඔහු හිත හදාගන්නට හදයි.ජීවිතයට දැනෙන මේ හිරිකඩ මේ පාළු තනිකමේ දරිද්‍රතාවයේ හිරිකඩය. ඒවා අපට උරුම වූ වේදනාවන්මය. අත්තටු තුළ ගුලිවී නුඹ තනිකම් සීතල විඳගන්නවා වගේ මම මගේ පැලේ කොටුවී තනිවී ඒ තනිකම විඳගන්නෙමි. මේ සංසාරේ හැටිමය. වියෝග ඇතිවන්නේ අපට දුක් දෙන්නටය. අපට දුක් ලැබෙන්නේ අප බැඳීම්වලින් බැඳිලා ඇති හින්දාය. ඒ බැඳීම් බිඳී ගිය දාට ලැබෙ දුක විඳින්නට අපි බැඳී සිටිය යුතුය. මේ සංසාරේ හැටිය.මේ දුක කෙළවර වන්නේ කොතැනින්ද? බුදු දහමට අනුව නම් නිර්වාණයෙන්ය. ඒ දුක එවිට කෙළවර වේවි යයි සිතෙයි. පැල් රකින ගැමියා කටුක හඬක් නඟමින් පාළුව දෙවනත් කරන උලලේනා සමඟ තම දුක බෙදාගන්නේ එලෙසිනි. ගීත රචකයා පාළුව හුදෙකලාව උලලේන් හඬ සමඟ සමපාත කර රසික වින්දනයට එය නතු කරන්නේ එලෙසිනි.හිතක ඇතිවන හුදෙකලා ආවේගය තීව්‍ර වෙන ආකාරයට භාෂාවේ රිද්මය යොදාගන්නට ගීත රචකයා සමත් වී ඇත.එසේම සංගීතඥයා වන විශාරද ගුණදාස කපුගේ ශූරීන් එකී රිද්මයට හොඳින් කතාකළ හැකි භාෂාවක් දී ඇත. එසේම උද්වේගකර විදියට ගායනාවෙන් එම හැඟීම් ප්‍රකාශනයට නව අර්ථකථනයක් සපයා ඇත.දශක ගණනකට එපිට දී ඇසුණු මේ හුදෙකලාවේ ශෝක ගීතය අදටත් හදවත්වල රැව්පිළිරැව් දෙන්නේ සිත පාරවන ඒ සියුම් වින්දනය නිසාමය.දුකට වේදනාවට ඉකිබිඳ පලක් නැත. ඒවා හදවතින්ම විඳ දරා ගත යුතු හැඟීම්ය. තනිවුණු උලලේනකු කෑගසා හඬා කියන ශෝකයේ කතන්දරය මිනිසුන් වශයෙන් අප හදවතින් විඳදරාගත යුතුය. අපේ සිත් කම්පනයට පත්වන්නේ ඒ නිසාමය. මේ ගීතයේ නිර්මාණ පාර්ශ්වකරුවන් දෙදෙනාම අද අප අතර නැත. ඒ නිසාම ඒ කම්පනය වඩාත් තීව්‍රව දැනෙන්නේය.යමුනා මාලිනී පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082910</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ”ඊයෙ හරි වැඩේ වුණේ මෙයා. අල්ලපු ගෙදර මනුස්සයා හිටපු ගමන් මට කිස් එකක් දුන්නනෙ” සුමාලි කිව්වේ ප්‍රේමපාල ගෙදර ඇවිත් තේ බොන වෙලාවෙදි.”මොනවා...! මං ඕකව...” ප්‍රේමපාල වහා නැගිට්ටේ තේ කෝප්පය මේසය මතට වීසි කරමිනි.”ඔයා කලබල වෙන්න ඕනෙ නෑ අනේ. මම ඒක එයාට ඒ වෙලේම ආපහු දුන්නා..” සුමාලි කීවේ ප්‍රේමපාල සන්සුන් කරන අදහසිනි.  ”උඹ අර බාලිකාවෙ උගන්වන චමරිව බඳින්න නේද හිටියෙ. ඇයි හිටපු ගමන් ඒ කෙල්ලව අත හැරියෙ?” සරත් ලකීගෙන් ඇසුවේ තම නිවෙසට පැමිණි විටෙකදී ය.”දවසක් දා මට සනීප නැතුව මට එයාව බලන්න යන්න බැරිවුණා. පහුවැනිදා මම එයාව බලන්න ගියාම, ‘ඊයෙ නාවට අම්මගෙන් ලියුමක් ගෙනාවද? නැත්නං නගිනවා බංකුව උඩට’ කියල ඒකි මගෙ කනෙන් අල්ලලා හෙල්ලුවා නෙ බං. එදායින් පස්සේ මං ඒ පැත්ත පළාතෙ ගියෙ නැහැ” ලකී කීවේය.සාලයට වී පාඩම් කරමින් සිටි පුතා, ලියන මේසය ඉදිරිපිට වාඩිවී කිසිවක් ලියමින් සිටි පියා දෙස බලා මෙසේ ඇසීය.“තාත්තෙ යුද්ධ ප්‍රකාශ කරනවා කියන්නෙ මොකටද?””මං මේ ලොකු වැඩක්නෙ පුතා. ඕක අම්මගෙන් අහගන්න කො..” ලියමින් සිටි ඉරියව්ව වෙනස් නොකරම තාත්තා කීවේය. කුස්සියේ සිට සාලය දෙසට එමින් සිටි ඔහුගේ බිරිඳ මෙය ඇසී පරල වූවාක් මෙන් කෝපයට පත් ව මෙසේ කියවන්නට වූවාය.”ඔව්, තමුසෙ ඉතින් හැම තිස්සෙම වැඩ. මං විතරයි නිකං ඉන්නෙ. දරුවෙක් යමක් ඇහැව්වොත් කියල දෙන්ඩ බෑ. ඒ තරමට වැඩ. ඒ වුණාට පිට එකෙක් මොකක් හරි කිව්වොත්..””ඇති ඇති අම්මෙ යුද්ධ ප්‍රකාශ කරන හැටි දැන් මට තේරුණා..” පුතා මවගේ කතාව මැද්දට පැන්නේය.”අපි කවදද කසාද බඳින්නෙ කරු?” වෙරළ අයිනේ ගල් පරයක වාඩිවී කරුණාසේන ට තුරුළු වී සිටි අමිතා ඇසුවාය.”පස්සෙ බඳිමු ළමයො” කරු කීවේ උදාසීන අයුරිනි.”ඔයා හැමදාම කියන්නෙ ඔය කතාවමයි” අමිතා නොරුස්නා හඬින් කීවාය.”ඉතින් ඔයා හැමදාම අහන්නෙත් ඔය ප්‍රශ්නෙමනෙ..”එක් ගනාන්ධකාර රාත්‍රියක නගරාන්තර දුම්රිය කැලෑ ප්‍රදේශයක් මැදින් වේගයෙන් ධාවනය වෙමින් තිබුණි. එක්වරම එහි මැදිරියක් තුළට ඇතුළු වූයේ පල් හොරු තිදෙනෙකි. හොරුන්ගේ නායකයා මැදිරිය තුළට පිස්තෝලයක් මානමින් තර්ජනාත්මකව මෙසේ කියන්නට විය.”කවුරුවත් කලබල නොකර මම කියන විදියට වැඩ කළොත් කාටවත් කිසිම කරදරයක් වෙන්නේ නැහැ. හැමෝම ළඟ තියෙන සල්ලියි, වටිනා දේවලුයි අපිට භාර දෙන්ඩ ඕන. හැම ගැහැනියෙක්වම අපි ඉඹිනවා. එච්චරයි”ඔහු මෙසේ කියත්ම ඒ අසල සිටි හොරෙක් තම නායකයාට මෙසේ කීය.”ඒක හරි නෑනෙ ඩගි අයියා. අපි සල්ලියි, අනික් වටිනා බඩුයි ගමු. ගෑනුන්ට කරදර කරන්නෙ මොකටද?”නායක සොරා කතා කරන්නට පෙර දුම්රිය මැදිරියේ සිටි කාන්තාවක් නැඟිට දෙවන සොරාට මෙසේ බැණවැදුණාය.”ඕයි තමුසෙලගෙ හොරමුලේ නායකයා ඩගී අයියනෙ. ඉතින් එයාට ඕන එකක් කරන්ඩ ඇරලා තමුසෙ පණ්ඩිතයා නොවී ඉන්නවකො.”  ”කොහොමද සිල්වා ඔයාගෙ පුතා, හොඳට ඉගෙනගන්නවද?” සාදයකදී හමුවූ රෝසි, තම අසල්වැසි කාන්තාවක වූ සිල්වාගෙන් ඇසුවාය.”අපොයි ඔව් අනේ. අපේ පුතා ඉගෙන ගන්ඩ කොච්චර ආසද කියනවා නං එක පන්තියක අඩුම ගණනේ අවුරුදු තුනක්වත් ඉන්නවා” සිල්වා කීවේ කටඋල්කරමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082911</link>
    <topic>‘ශ්වේත රාත්‍රිය’ සිහිනය සැබෑවීමක්</topic>
    <author>හේමාලි විජේරත්න</author>
    <content>‘ශ්වේත රාත්‍රිය’ සිහිනය සැබෑවීමක්විශාරද නන්දා මාලිනී‘ශ්වේත රාත්‍රියක’ අසිරිය මගේ හිතේ මැවෙනවා. දැහැනකට සම වැදුණු ශ්‍රාවකයෝ පිරිසක් සුසුමක්වත් නොහෙළා ගීත රස විඳිනවා. වේදිකාව මත ඉන්නේ ශ්වේත වර්ණයෙන් සැරසුණු අපේ රටේ අපූර්වතම ගායිකාව. ශ්වේත වර්ණය ඇගේ අනන්‍යතාව. මෙවර ඈ අප හමුවට එන්නේ “ශ්වේත රාත්‍රිය”කින්. ඒ පුරා දෙවිසි වසරකට පසු. දශක දෙකකටත් එහා ගිය කාලය ඇය වියපත් කරල ද කියලත් හිතුණා.ඒත් එහෙම නෑ. ඒ හඬ තවමත් එදා වගේම අපේ සවන්පත් සනහනවා. වසර විසි දෙකකට පසු අප හමුවට ඒක පුද්ගල ප්‍රසංගයක් රැගෙන එන ඇය මා ඉදිරිපස. එළඹෙන සැප්තැම්බර් මස 14 වැනි දින කොළඹ ජෝන් ද සිල්වා සමරු රඟහලේ සවස 7.00 ට පැවැත්වෙන ‘ශ්වේත රාත්‍රිය’ මම හිතින් මවා ගත්තා.‘නන්දා මාලිනි’ ඈ ගැන කියන්න තවත් අටුවාටීකා කුමකට ද?මිරිහාන ආරච්චිගේ නන්දා මාලිනි පෙරේරා. කොටහේන ගුණානන්ද විද්‍යාලයෙන් මූලික අධ්‍යාපනය ලබා, පාසල් වේදිකාවේ, විවිධ ප්‍රසංගවල කවි, සින්දු ගායනා කරමින් සිට කරුණාරත්න අබේසේකර සහ සරත් විමලවීරයන්ගේ මෙහෙයවීම යටතේ ලංකා ගුවන් විදුලියේ ළමා මණ්ඩපයට ගී ගයන්නට පැමිණීම එදා වගේම අදත් ඇයට හොඳට මතකයි.ඩබ්ලිව්. ඩී. අමරදේවයන්, පී. ඩන්ස්ටන් ද සිල්වා සංගීතවේදීන් යටතේ ‘පද්‍යාවලී,’ මධුවන්ති, ‘පුෂ්පවර්ණ නිර්මාණ රේඛා,’ ‘කල්පනා’ ආදි ගුවන් විදුලි වැඩසටහන් සඳහා ප්‍රථමයෙන්ම ඇය එක්වූයේ අත්වැල් ගායනයෙන්.සංගීතය යන විෂයේ ගැඹුර සංගීත අධ්‍යාපනයෙන්ම හදාරන්නට පෙලඹුණු ඇය රජයේ ලලිතකලා ආයතනයෙන් ද, භාරතීය සංගීතඥ මක්ෂුද් අලිසහාබ් සංගීත හා වාද්‍ය විශාරද බී. වික්ටර් පෙරේරා සහ සංගීතපති පේ‍්‍රමදාස මුදුන්කොටුව වැනි සංගීතවේදීන් වෙතින් හැදෑරුවාය. ලක්නව් හි භාත්ඛණ්ඩේ සංගීත් විද්‍යා පීඨයෙන් සංගීත විශාරද ප්‍රථම පන්ති සාමාර්ථයක් දිනාගත් ඇය එතැන් පටන් විශාරද නන්දා මාලිනී වූවාය.භාරතයේ දී හරි ශංකර් මිශ්‍රා, බ්‍රින්ජු මෝහන් මහාරාජ් ආදීන් සමඟත් ගී ගැයූ ඇය 1968 දී ශ්‍රී ලංකා ගුවන් විදුලි සංස්ථාවේ විශිෂ්ට ශ්‍රේණියේ ගායන ශිල්පිනියක ලෙස ශ්‍රේණිගත වූවාය. ශ්‍රී ලංකාවේ ප්‍රථම වර්ණ චිත්‍රපටය වූ ‘රන්මුතු දූව‘ චිත්‍රපටයට ‘ගලන ගඟකි ජීවිතේ’ ගායනා කරමින් චිත්‍රපට පසුබිම් ගායනයට ප්‍රවිෂ්ට වූ ඇය 1963 වසරේදී පැවැත්වුණු ප්‍රථම සරසවි සම්මාන උළෙලේදී සිය ප්‍රථම ගීතයෙන්ම වසරේ හොඳම චිත්‍රපට පසුබිම් ගායිකාව ලෙසින් සරසවිය සම්මානයෙන් පිදුම් ලැබුවාය. එතැන් පටන් ඇය ලැබු සම්මාන ප්‍රසාද ප්‍රණාම පිළිබඳ දීර්ඝ ලැයිස්තුවක් අප සතු වේ.ශ්‍රී ලංකාවේ ප්‍රථම ඒක පුද්ගල සංගීත ප්‍රසංග නිර්මාණයේ කොටස්කාරියක වන ඇගේ පළමු ඒක පුද්ගල ප්‍රසංගය වූයේ 1971 අගෝස්තු 02 දා ආරම්භ කළ ‘ශ්‍රවණ ආරාධනාය’.“ඇත්තටම ‘ශ්‍රවණ ආරාධනා’ මම පටන් ගත්තේ ද්වි පුද්ගල ප්‍රසංගයක් වශයෙන්. ජනපි‍්‍රය සංගීත ශිල්පීන් දහ දොළොස් දෙනකු සහභාගි කරවා ගෙන දිවයින පුරා ගෘහස්ථ සහ එළිමහන් සංගීත ප්‍රසංග පවත්වාගෙන ආ යුගයකදී අමරදේව ඇදුරුතුමාත් මමත් එක්ව තමයි ‘ශ්‍රවණ ආරාධනා’ පටන් ගත්තේ. මාස පහක් ඇතුළත රසික රසිකාවන්ගේ උණුසුම් ප්‍රතිචාර මැද ප්‍රසංග වාර කිහිපයක්ම අපි ඒක වේදිකා ගත කළා. ඊට පස්සේ අමරදේවයන් ඒ ප්‍රසංගයෙන් ඉවත් වුණා. මේ වෙනකොට ඉදිරියට සංගීත ප්‍රසංග 50 කට වැඩි ප්‍රමාණයක් කරන්න තිබුණා. ඒ නිසා ආව විවිධ බලපෑම් හේතුවෙන් 1973 දී මම තනියම ‘ශ්‍රවණ ආරාධනා’ පටන් ගත්තා. ඇත්තටම කිවුවොත් ඒක මට ලොකු අභියෝගයක් වුණා.1979 ප්‍රසංග වාර 530 ක් වේදිකා ගත කොට ‘ශ්‍රවණ ආරාධනා’ ප්‍රසංගය නතර කළා. ඒ නිමිත්තෙන් සූරිය වෙළෙඳ ලකුණ යටතේ ‘ශ්‍රවණ ආරාධනා’ නමින් දීර්ඝ ධාවන(ඹ් ර්‍ථ) තැටියක් ද නිකුත් කළා. ‘ශ්‍රවණ ආරාධනා’ ප්‍රසංගයට ඇතුළත් වුණේ ඒ වන විට මම විවිධ තේමා ඔස්සේ ගායනා කර තිබුණු ජනපි‍්‍රය ගුවන්විදුලි හා චිත්‍රපට ගීත සමුච්චයක්.”‘ශ්වේත රාත්‍රිය’ හින්දා ඇයත් මමත් අතීතයට යනවා. ‘ශ්‍රවණ ආරාධනා’ නතර කරලා පුරා දෙවසරකට පසු නැවතත් ඇය ඒක පුද්ගල ප්‍රසංගයක් නිර්මාණය කරනවා. 80 දශකයේ දිවයින පුරා රැව් පිළිරැව් දුන් ඒ ආදරණීය හඬ එදා රස වින්ද ඔබට තවමත් ඒ ප්‍රසංගයේ අසිරිමත් බව මතක ඇති. ‘සත්‍යයේ ගීතය’ ඇය වේදිකාවට රැගෙන එන්නේ 1981 අගෝස්තු මාසයේදී දර්ශන වාර තුනකින්. 1984 අගෝස්තු 29, 30, 31 යන තෙදින තුළ අඛණ්ඩ ප්‍රසංග වාර තුනක් පවත්වා ‘සත්‍යයේ ගීතයෙන්’ ඇය සමු ගනිද්දී එහි දර්ශන වාර 500 ක් වේදිකා ගත කොට හමාරය.“ශ්‍රවණ ආරාධනා ප්‍රසංගයට ගායනා කළ එකම ගීතයක්වත් මම ‘සත්‍යයේ ගීතයට’ ගායනා කළේ නෑ. ආදරයේ වේදනාව, වියෝව, ඛේදවාචකය ඇතුළු සිදුවන සත්‍යය පදනම් වුණු ගීත ගොනුවක් තමයි මේකට පදනම් වුණේ. ඒ ගීත සියල්ලක්ම මහාචාර්ය සුනිල් ආරියරත්නයන් රචනා කරපු ගීත. ‘සත්‍යයේ ගීතය’ අවසානයේදීත් සින්ග් ලංකා සමාගම විසින් ‘සත්‍යයේ ගීතය’ නමින් දීර්ඝ ධාවන තැටි යුගළයකින් සමන්විත ඩබල් ඇල්බමයක් නිකුත් කළා.”ශ්‍රී ලාංකික ඒක පුද්ගල ප්‍රසංග කලාවේ ආන්දෝලනාත්මක යුගය එළඹෙන්නේ ඉන් පසුවයි. රට පුරා ව්‍යාප්ත වුණු අති බිහිසුණු භීෂණකාරී වාතාවරණයක ‘පවන’ සංගීත ප්‍රසංගයට ජනතාව ඇදී ඇදී එන්නට පටන් ගත්තා.“මගේ තුන්වැනි ඒක පුද්ගල සංගීත ප්‍රසංගය ‘පවන’ පටන් ගත්තේ 88 - 89 භීෂණ කාලෙදී. 1987 ජූනි 26, 27, 28 යන දින තුනෙහි අඛණ්ඩ ප්‍රසංග වාර තුනක් පවත්වා තමයි ‘පවන’ ආරම්භ කළේ. ‘පවන’ ප්‍රසංගයට අලුත්ම ගීත රචනා සහ අලුත්ම සංගීත නිර්මාණ යොදා ගත්තේ. තරුණයන්ගේ රාජ්‍ය මර්දනය, පීඩාවට පත්වුණු තරුණ තරුණියන්ගේ විරෝධය ඒ කාලේ දක්නට ලැබුණා.ඒ පීඩාව එදා අපිත් වින්දා. ඒක තමයි අපි ‘පවන’ හරහා මුදා හැරියේ. තත්කාලීන සමාජ, දේශපාලන මර්දනය ගැන අපි කතා කළා. ඒ නිසා ‘පවන’ නරඹපු බොහෝ දෙනෙක් අත්අඩංගුවට ගත්තා. ‘පවන’ කරපු අපිට රටේ ඉන්න බැරි වුණා. අපට රට දාල යන්න සිද්ධ වුණා.දේශපාලන විප්ලවයක් අපට කරන්න බෑ. නමුත් බුද්ධිමත් රසික ජනතාව ඒ තිබුණු අදහස් වලින් අවදි කරන්න පුළුවන්. ඒ කාලයේ තිබුණු භීෂණයට, අයුක්තියට, අසාධාරණයට එරෙහිව හඬක් නඟන්න අපි අපේ දේවල් පාවිච්චි කළා.මේ අසුන්දර සිදුවීම් සිදු වී දශක දෙකකටත් වැඩි කාලයක් ඉක්ම ගොස් අවසන්. ‘පවනින්’ නතර කර දැමූ ඒක පුද්ගල ප්‍රසංග කලාව රැගෙන යළිත් ඈ වේදිකාවට එන්න දැන් සූදානම්. ‘ස්වේත රාත්‍රිය’ ඒ අසුන්දර සියලු දේ ඇයට අමතක කර දමාවී.“අවුරුදු 22 ක් කියන්නේ වෘත්තීය ගායිකාවකට ලොකු කාලයක්. එච්චර කල් ගායිකාවකට සින්දු නොකියා ඉන්න බෑ. නමුත් මම කැමැති වුණේ නෑ එළිමහන් ප්‍රසංගවලට යන්න. වෛද්‍ය විද්‍යාල සිසුවිය වෙනුවෙන් කළ ප්‍රසංගයට මම සහභාගි වුණා. 30 වසරක යුද්ධය නිමා කරල කළ ප්‍රසංගයට සහභාගි වුණා. පොතක් දොරට වඩින තැනක, සංගීතවේදියෙකුගේ උපහාර උත්සවයක මම සින්දු කිව්වා. නමුත් මම කිසිම දවසක මඟුල් ගෙදරක සිංදු කියලා නෑ. ඒ වගේ මටම පනවා ගත්ත ප්‍රතිපත්තිවල මම හිටියා.නමුත් මට ඇත්තටම ඕනකමක් තිබුණා ඒක පුද්ගල ප්‍රසංගයක් කරන්න. මම දන්නෙ නැති වෙනම පරම්පරාවක් අද ඉන්නවා. ඒ අය මට ආදරෙයි. මාව දන්නේ රූපවාහිනියෙන්, පුවත්පතකින් හෝ ගීත එකතුවකින් පමණයි. ඒ අය වෙනුවෙන් ප්‍රසංගයක් කරන්න වුවමනාව මට තිබුණා.ඒ වුණාට අද ප්‍රසංගයක් කරන්න ගියාම ආර්ථික තත්ත්වය, මහන්සිය, ඒ වගේම අද අපේ වයසත් එක්ක ඉස්සර වගේ හැප්පෙන්න අමාරුයි. මේ ප්‍රශ්න නිසා ඒක යට යමින් තිබුණා. ඔහොම ඉන්න අතරෙ තමයි සිරස රූපවාහිනියෙ ‘මියැසි තටාකයට’ මම සම්බන්ධ වුණේ. සංගීත රසඥතාව වර්ධනය කිරීමේ අටියෙන් ඔවුන් නිර්මාණය කළ ‘මියැසි තටාකය, මියැසි අරණ’ ආදි ප්‍රසංග මාලාවලින් අනතුරුව තවත් එබඳු නිර්මාණයන් කරන්න ඔවුන් සිහින දකිමින් සිටියා. ඒ සිහිනයෙන් තමයි ‘ශ්වේත රාත්‍රිය’ මතු වුණේ.‘ශ්වේත රාත්‍රිය’ කියලා නම දැම්මේ දිලීප අබේසේකර. මේ ප්‍රසංගයේ පිටපතත් ඔහුගේමයි. මේ ප්‍රසංගයේ දී ගායනා කරන්නේ සම්පූර්ණයෙන්ම මහාචාර්ය සුනිල් ආරියරත්නයන්ගේ ගීත. අලුත් ගීත ගායනා කරන්නේ නෑ. සංවාදයට හා සාකච්ඡාවට තුඩු දුන් විවිධ තේමා යටතේ ගැයුණු ගීත 25 ක් ගායනා කරනවා. ප්‍රසංග 25 ක් තියන්න දැනට බලාපොරොත්තුවෙන් ඉන්නවා.මහාචාර්ය සුනිල් ආරියරත්නයන් හා මා අතර වන්නේ දීර්ඝ සංගීත චාරිකාවක්. අපේ නිර්මාණ අතරේ සාර්ථක අසාර්ථක නිර්මාණ රැසක් තිබෙනවා. අපි දෙන්නට ලැබුණු හැම ප්‍රතිචාරයක්ම අපි සම සිතින් දරාගත්තා. අපිට ගලුත් ලැබුණා. මලුත් ලැබුණා. මේ සියල්ල දරාගෙන දීර්ඝ ගමනක් යන්න අපි දෙන්නට දෙන්නා ලොකු හයියක් වුණා. මගේ දශක 04 සංගීත චාරිකාවේ වැඩිම ගීත ගණනක් ලියා තියෙන්නේ මහාචාර්ය සුනිල් ආරියරත්නයන්. ඒකට මම කැමැතියි. මමත් හද බැඳ ගත්, රටේත් හද බැඳ ගත් ගීත ගොන්නක් තමයි අපි අතරින් බිහි වුණේ.ප්‍රසංගය සඳහා සංගීත අධ්‍යක්ෂණය කරන්නේ තරුණ සංගීත අධ්‍යක්ෂවරයෙක් වන සුරේෂ් මාලියද්දේ. ප්‍රවීණතම වාද්‍ය ශිල්පීන් 10 ක් මේ සඳහා සම්බන්ධ වෙනවා.හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082913</link>
    <topic>දිරියෙන් ඉදිරියට යන අය ජීවිතයට සීමා තබා ගැනීම සුදුසු නෑ</topic>
    <author>ගාමිණී සුසන්ත</author>
    <content>දිරියෙන් ඉදිරියට යන අය ජීවිතයට සීමා තබා ගැනීම සුදුසු නෑගාමිණී කුමාර විතානඔහු අපට සිටින දක්ෂ ලේඛකයෙකි. ජීව විද්‍යාව, සත්ව විද්‍යාව, පරිසර විද්‍යාව, මනෝ විද්‍යාව වැනි විෂයයන් යටතේ මෙන්ම චරිතාපදාන, යොවුන් සාහිත්‍ය වැනි තේමා ඔස්සේ මේ වන විට ඔහු අතින් රචනා වී ඇති කෘති සංඛ්‍යාව පනහකට අධිකය. ඔහු ජාතික කෞතුකාගාරයේ ජීව විද්‍යා අංශයේ වසර ගණනාවක් සේවය කළ ගාමිණී කුමාර විතානය. ඔහු මේ වන විට මානව සම්පත් සංවර්ධන උපදේශකවරයකු ලෙස රටට විශාල සේවයක් සලසන්නෙකි. මීට දෙවසරකට පෙර රසඳුන පුවත් පතෙහි පළවූ ’ජය මඟ කරා’ නම් ලිපි පෙළෙහි සම්පත් දායකවරයා වූයේ ගාමිණී කුමාර විතානය.දිවි මඟ ජය ගැනීමට යොවුන් පෙළ සූදානම් විය යුත්තේ කෙසේද යන්න පිළිබඳවත් මේ දිනවල ඔහු නිරතවී සිටින නිර්මාණ කටයුතු පිළිබඳවත් අපි ගාමිණී කුමාර විතානගෙන් විමසා සිටියෙමු.”තමන්ට තමන් පිළිබඳ වූ සංකල්ප (ස්ව සංකල්ප) තුනක් තිබෙන බව ප්‍රායෝගික මනෝ විද්‍යාවේ දැක්වෙනවා. එයින් පළමුවැන්න තමන්ගේ රූපය පිළිබඳ ස්ව සංකල්පයයි. බොහෝ තරුණ තරුණියන් රූපය පිළිබඳ ස්ව සංකල්පය ගැන සිතන්නේ සංසන්දනාත්මකවයි.එමෙන්ම ඉතාම රූමත්, සුදු පැහැති, ආරෝහ පරිනාහ දේහයකින් හෙබි පුද්ගලයින්ට පමණක් සමාජයේ තැනක් ලැබෙන බව සිතීමට අද සමාජයේ බොහෝ තරුණ තරුණියන් පෙළඹී සිටිනවා. මෙය ඉතා වැරදි මතයක්. ලස්සන රුවකට කැමැත්ත දැක්වීමයි මනුෂ්‍ය ස්වභාවය.ඒ නිසා ලස්සන රූපයක් හිමි අයකුට වැඩි සමාජ ආකර්ෂණයක් ලැබෙනවා; එය ස්වභාවිකයි. එහෙත් ලෝකයේ මෙතෙක් පහළ වූ ශ්‍රේෂ්ඨ නායකයින්; අතිවිශිෂ්ට ව්‍යාපාරිකයින්, දාර්ශනිකයින් තම ජීවිත ජයගෙන තිබෙන්නේ රූපය පිළිබඳව ඇති ස්වසංකල්පය තඹ සතයකටවත් ගණන් ගෙන නොවේ. උදාහරණ ලෙස ඉන්දියාවට නිදහස ලබා දුන් මහත්මා ගාන්ධිතුමා, වියට්නාමයේ අසහාය නායක ”හෝ චිමිං”, හිටපු ඇමරිකානු ජනපතිවරයකු වන ඒබ්‍රහම් ලින්කන්, හිටපු ඉන්දීය ජනපති අබ්දුල් කලාම් වැනි පුද්ගලයින් පිළිබඳව දැක්විය හැකියි.ගාන්ධිතුමන් තම චරිතාපදානයේ එක් තැනක සඳහන්කොට තිබෙනවා තමා සිහින් සිරුරක්, විශාල කන්දෙකක් ඇති, සුරූපී මුහුණක් නැති පුද්ගලයකු බව. එහෙත් ඉන්දියාවට නිදහස ලබාදීමට මහත්මා ගාන්ධිතුමාට හැකිවුණා.එසේම මීට වසර කීපයකට පෙර ජනපති තනතුරින් සමුගත් මහාචාර්ය අබ්දුල් කලාම් මහතා ද ඉන්දීය නළුවකු තරම් රූමත් අයෙක් නොවේ. එහෙත් ඔහු ජාතියට දායාද කළ නවීන විද්‍යාත්මක නිර්මාණ හේතුවෙන් මුළු මහත් ජාතියේම ගෞරවයට පාත්‍ර වූ පුද්ගලයෙක්. එසේම ඇමරිකාවට ඉතා හොඳ නායකත්වයක් ලබාදුන් ජනාධිපති ඒබ්‍රහම් ලින්කන් සුරූපී අයෙක් නොවේ. මෙම කරුණුවලින් පැහැදිලි වන්නේ ජීවිතය, ලොව ජය ගැනීමට රූප සම්පත්තිය එතරම් වැදගත් සාධකයක් නොවන බවයි.මිනිසුන් ඉදිරියට නොයන දෙවැනි සංකල්පය වන්නේ ස්ව හැකියාවන් පිළිබඳ සංකල්පයයි. මිනිසුන් තුළ හැකියාවන් රැසක් තිබෙනවා. ඒවා මතු කර ගැනීම ජීවිතයට ඉතාම වැදගත්.උදාහරණයක් ලෙස මාගේ ජීවිතය ගතහොත්, වසර ගණනාවක් මම කොළඹ කෞතුකාගාරයේ පරිසර විද්‍යාඥයෙක් ලෙස සේවය කළ කෙනෙක්. මම මුල් යුගයේ රචනා කළේ සත්ව විද්‍යාත්මක, පරිසර විද්‍යාත්මක ග්‍රන්ථ. පසුකලෙක මට තේරුම් ගියා, මම වැඩි වශයෙන්ම පි‍්‍රය කරන්නේ මනෝ විද්‍යා ක්ෂේත්‍රයට බව. ඒ නිසා මම මනෝ විද්‍යා ක්ෂේත්‍රය පිළිබඳව විවිධ හැදෑරීම් කළා; පර්යේෂණ කළා;ඒ පිළිබඳව විවිධ සුදුසුකම් ලබා ගත්තා. ඒ වගේම මනෝ විද්‍යාව පිළිබඳව ලියැවුණු ලෝ සුපතළ පොතපත සිංහලයට නැඟුවා. දැන් මම රටපුරා මෙම විෂය පිළිබඳව දේශන පවත්වමින් යනවා. මෙහිදී උදාහරණයක් ලෙස මා පිළිබඳව සඳහන් කළේ ඉහත කී ස්වහැකියාවන් පිළිබඳ සංකල්පය තහවුරු කිරීමටයි. නීතිඥයකු තුළ ඇතැම් විටක මහා ලේඛකයෙක් ගායකයෙක් ජීවත් විය හැකියි. සාමාන්‍ය කාර්යාලීය ලිපිකරුවකු තුළ සම්මානනීය ගෘහ නිර්මාණ ශිල්පියකු ජීවත් විය හැකියි.තම හැකියාවන් හඳුනා ගැනීමයි ඉතා වැදගත්. බොහෝ දෙනෙක් ගතානුගතිකව පුරුදු රැකියාවේ නිරතවී සිටිනවා හැර ඊට වෙනස් දෙයකට සිත යොමු කරන්නේ නෑ. එයින් මිදීම ඉතා වැදගත්. හැකියාවන් පිළිබඳව කතා කරන විට කරුණු තුනක් පිළිබඳව කතා නොකර සිටිය යුතුයි. එය එල් ත්‍රිත්වය(Three L) ලෙස හඳුන්වනවා.Limitation- සීමාවල්Less -අඩුපාඩුLoses -හානිදිරියෙන් ඉදිරියට යන පුද්ගලයා ජීවිතයට සීමා තබා ගැනීම සුදුසු නෑ. එමෙන්ම රටෙන් සමාජයෙන් තමාට සිදුවන අඩුපාඩු පිළිබඳවත් නොසිතිය යුතුªයි. එසේම විවිධ පුද්ගලයින්ගෙන්, සමාජයෙන් තමාට වූ හානි පිළිබඳවත් නොසිතිය යුතුයි.තුන්වන සංකල්පය වන්නේ සමාජ පිළිගැනීම පිළිබඳ ස්වසංකල්පයයි. අපේ යොවුන් පරපුර තුළ සමාජ පිළිගැනීම පිළිබඳව තිබෙන්නේ ඍණ ආකල්පයක්. අප අතර සිටින බොහෝ දෙනෙක් සිතන්නේ ගමේ පාසලෙන් ඉගෙන ගෙන රටේ තැනකට එන්න බැරි බවයි.එසේම තමන් ගමේ උසස් පවුලක නොවන නිසා සමාජයේ තැනක් ලබාගත නොහැකි බවද ඇතැමුන් විශ්වාස කරනවා. එසේම උපාධියක් නොමැතිව ඉදිරියට යා නොහැකි බවත් තවත් අයෙක් විශ්වාස කරනවා. අධ්‍යාපනය ධනය ජීවිතයට වැදගත්. එහෙත් බොහෝවිට ජීවිතය ජයගෙන තිබෙන්නේ ඒවා සතු පුද්ගලයින් නොවේ.බොහෝවිට ජීවිතය ජයගෙන තිබෙන්නේ තමාට ජීවිතයෙන් ලද දෙයින් උපරිම ප්‍රයෝජනයක් ලබාගත් උදවියයි.””මම මේ දිනවල පොත් කීපයක්ම සිංහලයට පරිවර්තනය කරමින් සිටිනවා. මම වඩාත් කැමති නවකතා ආදියට වඩා සමාජයට දැනුමක් ලබාදෙන මනෝ විද්‍යාත්මක කෘති පරිවර්තනයට කරන්නට. මා සිංහලයට නැඟූ ‘ආලෝකවත් ජීවිතයකට,’ ‘ආනන්දනීය ජීවිතයකට,’ ‘අසිරිමත් සිතක අසිරිය,’ ‘රන්මලක් සේ පිපෙන්නට’ නම් වැනි කෘති සමාජයේ ඉතාම ජනපි‍්‍රය වුණා.ගාමිණී සුසන්තඅධ්‍යක්ෂණය ධර්මසේන පතිරාජ2600 සම්බුද්ධ ජයන්තිය නිමිත්තෙන් සිදුහත් සම්බුදු සිරිත සිංහල සිනමාවට නැඟෙයි. මෙම සිනමා පටය අධ්‍යක්ෂණය කරනු ලබන්නේ ප්‍රවීණ සිනමාකරු ආචාර්ය ධර්මසේන පතිරාජයන් විසිනි. එඩ්වින් ආරියදාස, සමන් වීරමන් ප්‍රමුඛ විද්වත් මණ්ඩලයක අධීක්ෂණය යටතේ මෙහි තිරපිටපත ලියැවී ඇත.සිද්ධාර්ථ කුමාරෝත්පත්තියේ සිට සම්මා සම්බුද්ධත්ව පදවි ප්‍රාප්තිය අතර කාලයේ සිද්ධිදාමය මෙම චිත්‍රපටයට වස්තුවෙයි.සිදුහත් සම්බුදු සිරිත චිත්‍රපටයේ සමාරම්භක උලෙළ ඉන්දියාවේ ලුම්බිණියෙහි පැවැත්වීමට නියමිත ය. සිදුහත් කුමරුගේ මාලිගය පිළියන්දල මඩපාත ප්‍රදේශයේ ඉදිකෙරෙන අතර කිඹුල්වත්පුර කැලණියේ මානෙල්වත්ත ප්‍රදේශයේ ඉදිවනු ඇත.නේපාලයේ හා තායිලන්තයේ ද රූපගත කිරීම් සිදුකෙරේ.ආසියා ආලෝක පදනමේ සභාපති නවීන් ගුණරත්න මහතා මේ චිත්‍රපටය සඳහා පූර්ණ අනුග්‍රහය දක්වයි.චන්ද්‍රසෝම බිංදුහේවාඑන්න මා එක්ක යන්න වැව් තාවුල්ලටබලන්නට පිපෙනවිට හඳපානවැව් දියට ස්නේහය ගලන අසිරියබුදු ගුණය වාං දමන මහිමය...?රචක කොල්වින් සෙට්ටිනායකවැව් තාවුල්ලේ සිහින දකින්නට මෙසේ අප කැන්දන් ගියේ පසුගිය 25, 26 දෙදින කොළඹ ලුම්බිණී රඟහලේදී වේදිකාගත වූ ‘සිහින දකින්නා’ ය.නාට්‍ය හා රංග කලාවේ පුරා වසර හතළිහකට අධික කාලයක් අත්දැකීම් ඇති රංගන ශිල්පී චන්ද්‍රසෝම බිංදුහේවා ගේ පළමු වේදිකා නාට්‍යයයි ‘සිහින දකින්නා’ යි. පසු ගිය දිනෙක චන්ද්‍රසෝමයන් සමඟ මේ පිළිබඳව කතා බහකට මුලපුරන්නට අපට හැකි වුණා.මේ ඔබගේ පළමු වේදිකා නාට්‍යයයි. මෙවැනි නිර්මාණයක් කිරීමට සිතුණේ ඇයි?වසර 40 කට අධික කාලයක් පුරාවට ම නාට්‍ය කලාවේ හ රංගනයේ මා ලැබූ පන්නරය සහ අත්දැකීම් එකතු කරගනිමින් වර්තමාන ලෝකයට, වර්තමාන සමාජයට ගැළපෙන නාට්‍යයක් නිර්මාණය කිරීමට මා තුළ තිබූ නොනිමි ආශාවේ ප්‍රතිඵලය තමයි ‘සිහින දකින්නා’‘මේ නාට්‍යයේ අන්තර්ගතය පිළිබඳ කතා කළහොත්.‘අපේ රටේ සාරධර්ම පිරිහී යන කාලෙකදී ඒවා රැක ගනිමින් සමාජයේ ඉදිරියටම යන පරමාදර්ශී චරිතයක් ගැනයි ‘සිහින දකින්නා’ තුළින් කියැවෙන්නේ. සමාජය පිළිබඳ දැනීමක් නැතිව සමාජයේ වහලෙකු බවට පත්වන පුද්ගලයන් යථා අවබෝධය ලබාගෙන සමාජයටත් ආදර්ශයක් වෙමින් නිවැරදිව ලෝකය දකින්න දරන උත්සාහය මේ නාට්‍යයෙන් සෞදර්යාත්මකව කතා බහකට ලක් වෙනවා. සාම්ප්‍රදායික ගායනා සහ නර්තන යොදා ගනිමින් බැලේ, ඔපෙරා, නාට්‍ය ලක්ෂණ ද එකතු කරගනිමිනුයි මේ නාට්‍යය නිර්මාණය වී තිබෙන්නේ. මෙහි රචනය ප්‍රවීණ චිත්‍රශිල්පී කොල්වින් සෙට්ටිනායකගේ.රංගන ශිල්පියෙකු ලෙස ඔබ ආ ගමන් මඟ ගැන කතා කළොත්‘නර්තනය සහ ගායනය’ පිළිබඳ ඇල්ම, හැකියාව තිබූ නිසා මම ජන ගායනා ප්‍රගුණ කිරීමට යොමු වුණා. පද්මශීලී ද සිල්වාගේ ‘රට බාරයි නුඹට පුතේ’ නාට්‍යයෙන් තමයි මා පළමුවෙන් නාට්‍ය කලාවට යොමු වුණේ. ඒ නවසිය හැත්තෑවේදී.පුරා වසර 40 කට ආසන්න කාලයක් නාට්‍ය කලාවේ නියැළුණු රංගන ශිල්පියකු හැටියට වර්තමානයේ නාට්‍ය කලාව පිළිබඳ ඔබේ අදහස කුමක්ද?වර්තමානයේදී අපට දක්නට ලැබෙන බොහොමයක් නිර්මාණවල හරයත් ගැබ්වී නැහැ. බොහෝ විට එම නිර්මාණ සාරධර්ම, සදාචාරවලින් ඈත්වී හුදෙක් වාණිජ්‍ය පරමාර්ථයෙන් නිර්මාණ වී ඇති බවයි දක්නට ලැබෙන්නේ.ප්‍රේක්ෂකයා වඩාත් කැමැති හාස්‍යජනක නාට්‍යවලට යැයි සිතමින් නිර්මාණය වන හාසෞත්පාදක නාට්‍ය බිහිවීමේ ප්‍රවණතාවයක් දක්නට ලැබුණත් ඇත්ත වශයෙන් ම ප්‍රේක්ෂකයන් රසවිඳින්නේ එවැනි නාට්‍ය නොව සමාජයට යම් කිසි පණිවුඩයක් ලබාදෙන නාට්‍යයි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082914</link>
    <topic>ඩයනා ස්මාරකය ගැලවීමේ රජ පවුලේ කුමන්ත්‍රණය හෙළිවෙයි</topic>
    <author>ටානියා  </author>
    <content>ඩයනා ස්මාරකය ගැලවීමේ රජ පවුලේ කුමන්ත්‍රණය හෙළිවෙයිGood bye England’s rose May you grow in Our hearts You were the grace that Place itself Were lives were torn apart You called out to our Country and you whispered to those in pain Now you belong to heaven ant the stars Spell Out Your name.කලකට ඉහතදී ලෝ ප්‍රකට ගායක එල්ටන් ජෝන් විසින් ‘කැන්ඩල් ඉන් ද වින්’ ගීතය ගායනා කරනු ලැබුවේ සුවහසක් වූ රසිකයන් තම රූපශ්‍රීයෙනුත් රංගනයෙනුත් වසඟයට පත්කළ හොලිවුඩයේ ගිනිසිළුව ලෙස විරුදාවලිය ලැබූ මැරලින් මොන්රෝ ගේ අවමංගල්‍ය උත්සවයේදී ය.ඉන් කලකට පසු එල්ටන් ජෝන් එම ගීතයම පද වෙනස් කරමින් කාගෙත් නෙතට කඳුළු එක්කරමින් ගායනා කරනු ලැබුවේ ලොව පුරා වෙසෙන බාල, වැඩිහිටි සියල්ලන් ගේම ආදරයටත් ගෞරවයටත් පාත්‍ර වුණු එවැනිම සුරූපිනියකගේ අවමංගල්‍ය උත්සවයේදීයි.වරෙක දානපතිනියක් ලෙස ද තවත් වරෙක සමාජ සේවිකාවක ලෙස ද ප්‍රසිද්ධ වූ ඇය තවත් වරෙක රාජකීය කිරුළ බිමින් තබා පොදු ජනයාගේ කුමරිය ලෙස අභිසෙස් ලැබුවාය.ඒ ඇගේ නිහතමානීකම හා කාරුණිකභාවයට පොදු ජනයා ඇයට පැලැඳූ ආදරයේ කිරුළයි. අදටත් එම කිරුළට හිමිකම් කියන්නට කෙනෙකු සමත් වී නැති තරම්ය. මා මේ සඳහන් කරන්නේ කවුරුන් ගැනද යන්න ඉහත පද පෙළ දුටු සැණින් ඔබ හඳුනාගෙන හමාර යැයි මම දනිමි.ඇය ඩයනා ෆ‍්‍රැන්සිස් ස්පෙන්සර් නම් වූවාය.එහෙත් ඇය මෙලොවින් සමුගත්තේ ඩයනා කුමරිය ලෙසයි.ඉවත් කිරීමට නියමිත ඩයනාගේ ස්මාරකයසමාජ සේවා කටයුතුවල නියැලෙමින් ලොව පුරා කෝටි සංඛ්‍යාත ජනයාගේ ආදරයට පාත්‍ර වී සිටි ඩයනා කුමරිය 1997 අගෝස්තු 31 දින අවාසනාවන්ත අයුරින් මෙලොවින් සමුගත්තේ ප්‍රංශයේ පැරිස් නුවර උමං මාර්ගයකදී ඩයනා කුමරිය සහ ඇගේ පෙම්වතා වූ ඩොඩි අල් ෆයිඩ් ගමන් ගත් මෝටර් රථය දරුණු ලෙස අනතුරකට පත්වීම නිසාවෙනි. ඇගේ මරණයෙන් ලොවම කම්පා විය. ඇගේ වියෝව දරාගැනීමට නොහැකිව ලක්ෂ සංඛ්‍යාත ජනයා දින ගණන් කඳුළු සැලූහ.ඩයනා කුමරිය පදිංචිව සිටි මාලිගය අසල දින ගණනක් පුරා හඬා වැලපෙන ජනයාගෙන් ද මල්වඩම්වලින්ද පිරී ගොස් තිබිණ.ඩයනා කුමරිය අවසන් ගමන් යන දිනයේ ඇගේ අවමංගල්‍ය උත්සවය ලොව පුරා මාධ්‍ය හරහා සජීවීව විකාශය විය.කුමරියගේ මරණයත් සමඟම රජ පවුලට විවිධ චෝදනා එල්ල වුණි. කුමරියගේ පෙම්වතා වූ ඩොඩි අල් ෆයිඩ් ගේ පියා වන මොහොමඩ් අල් ෆයිඩ් විසින් මේ මරණවලට වගකිව යුත්තේ එඩිම්බරෝ ආදිපාදවරයා බවට තරයේ චෝදනා කරන ලදී. පැපරාසින්ගේ ලුහුබැඳීම නිසා මේ අනතුර සිදුවූ බවත් රියැදුරා බීමත්ව සිටි නිසා මේ අනතුර සිදුවූ බවටත් නොයෙක් මත පළ විය.පරික්ෂණ ගණනාවකින් පසුව ඩයනා කුමරිය සහ ඩොඩි අල්ෆයිඩ්ගේ මරණයට අවසන් තීරණයක් ලබාදී තිබුණත් අදටත් ඒ තීරණයට විරුද්ධව හඬ නඟන අය ඕනෑතරම් සිටිති.ඩයනා කුමරිය මෙලොවින් සමුගෙන වසර ගණනක් ගෙවී ගොස් ඇති මුත් අදටත් සෑමදෙනාගේම මතකයෙන් ගිලිහී ගොස් නැත. මේ මස 31 දිනට ඇය මිය ගොස් වසර 13කි.ඩයනා කුමරියගේ මරණයත් සමඟම රාජකීය පවුල ඇගේ මතක වළ දමන්නට නොයෙක් අවස්ථාවලදී උත්සාහ ගත්හ. බ්‍රිතාන්‍ය රජ පවුලේ සාමාජිකයන් අතුරෙන් මහජනයාගේ ආදරයට හා ගෞරවයට වැඩිපුරම පාත්‍ර වුණේ ඩයනා කුමරියයි. ඇගෙන් පසු ඒ ආදරය දිනාගැනීමට එම පවුලෙන් කිසිවෙකුත් සමත් වී නැත.එම නිසාම ඩයනා කුමරියගේ මතකය ජනතාවගෙන් බැහැර කිරීමට බකිංහැම් මාලිගය නොයෙක් වර විවිධ රහසිගත උපාය මාර්ග යෙදුවත් අද වන තෙක් ඒ උපක්‍රම කිසිවක් සාර්ථක කර ගැනීමට නොහැකි වී තිබේ.ඇගේ මරණින් පසු ඈ වෙනුවෙන් පැවැති කිසිම ගුණානුස්මරණ උත්සවයක් සඳහා රජ පවුලෙන් අනුග්‍රහයක් නොලැබුණු තරම්ය.අවසන් වරට 2007 ඇගේ දසවන ගුණානුස්මරණ වෙනුවෙන් ලන්ඩනයේ ප්‍රවීණ ගායක ගායිකාවන් සහ සංගීත කණ්ඩායම් එකතුවෙන් සංගීත සංදර්ශනයක් පැවැති අතර රජ පවුලෙන් එයට සහභාගී වූයේ ඇගේ පුතුන් දෙදෙනා පමණි.එයින් පසු මේ වන තෙක් ඇය වෙනුවෙන් කිසිම ප්‍රසිද්ධ උත්සවයක් පවත්වා නැත. මේ 31 වැනි දිනට යෙදෙන ඇගේ 13 වැනි ගුණානුස්මරණය වෙනුවෙන් රාජකීය පවුලෙන් කිසිම උත්සවයක් සංවිධානය කෙරෙන පාටක් ද නැත. ඩයනා කුමරිය ජනතාවගේ සිත්වලින් බැහැර කිරීමට ඔවුන් ක්‍රියාත්මක කළ උපායන් පිළිබඳ පසුගිය දා එරට පුවත්පතක් වාර්තා වී තිබුණි.හැරඩ්ස් වෙළෙඳ සංකීර්ණයේ පිහිටා ඇති ඩයනා කුමරියගේ සහ ඩොඩි අල් ෆයිඩ්ගේ ස්මාරකය ඉවත්කර දැමීමේ රහසිගත වැඩපිළිවෙළක් ක්‍රියාත්මක වෙමින් පවතින බව එම පුවත්පතෙහි වාර්තා කළාය. මෙතෙක් එම වෙළෙඳ සංකීර්ණයේ සභාපතිත්වය දැරූ ඩොඩි අල් ෆයිඩ් ගේ පියා වන මොහොමඩ් අල් ෆයිඩ් නොවැම්බර් මාසයේදී එම තනතුරෙන් විශ්‍රාම යෑමට නියමිත නිසා මේ කටයුත්ත තවත් පහසු වී ඇත.හැරඩ්ස් හි නව හිමිකාරත්වය දරන්නේ කටාර් රජ පවුලයි. ඔවුනට බ්‍රිතාන්‍ය රජ පවුලේ සහාය සහ අනුග්‍රහය අවශ්‍ය වී ඇතත් ඩයනා කුමරියගේත් ඩොඩිගේත් ස්මාරක ඉවත් කරන තුරු ඔවුන්ට අනුග්‍රහයක් නොලැබෙන බවට වාර්තා වී ඇත.’අහිංසක බිල්ල’ ’Innocent Victims’ ලෙස නම් කර ඇති මෙම ස්මාරකය මොහොමඩ්ගේ සිත නොරිදෙන අයුරින් සුදුසු වෙලාවක ඉවත් කිරීමට තිරණය කර ඇත.මෙම ස්මාරකයට ‘අහිංසක බිල්ල’ යනුවෙන් නම් කරනු ලැබ ඇත්තේ ද මොහොමඩ් විසිනි. එයට හේතුව ඩයනා කුමරියගේ සහ ඩොඩිගේ මරණයට පිලිප් කුමරු වගකිව යුතු බවට ඔහු චෝදනා කරන නිසාවෙනි.2005 වසරේදී විවෘත කෙරුණු පිත්තලවලින් නිර්මාණය වී ඇති මෙම ස්මාරකයෙන් පිළිබිඹු වන්නේ මුහුදු වෙරළේ ඇල්බ්‍රටෝ පක්ෂියාගේ විශාල පියාපත් සෙවණේ රංගනයක යෙදෙන ඩයනා කුමරිය සහ ඩොඩි අල්ෆයිඩ්ය.මෙම 31 වැනිදාට හැරඩ්ස් හි පැවැත්වීමට නියමිතව තිබූ ඩයනා කුමරියගෙත් ඩොඩි අල්ෆයිඩ්ගෙත් ගුණානුස්මරණ උලෙළ ද පැවැත්වේද යන්න පිළිබඳ විශ්වාසයක් නැතැයි හැරඩ්ස් හි ජ්‍යෙෂ්ඨ නිලධාරියෙක් පවසා ඇත.බ්‍රිතාන්‍ය රජ පවුල ඩයනා කුමරිය ජනතාවගේ සිත්වලින් බැහැර කිරීමට කවර උපක්‍රම යෙදුවත් ඩයනා කුමරිය කෙරෙහි ජනතාවගේ හිත්වල පවතින ආදරය කිසි දිනෙක නැති කරන්නට ඔවුනට නොහැකි වන බව ස්ථිරය.එල්ටන් ජෝන්ගේ ගී පදවල ඇය හැඳින්වූයේ ‘එංගලන්තයේ රෝස කුසුම’ කියාය.ඒ රෝස මල ආදරයේ සංකේතයක් වන නිසාය. ඩයනා කුමරිය කෙරෙහි ජනයාගේ හදෙහි පවතින ආදරය සදාතනික වන්නේ ද රෝස මලක් මෙන්ම ඇය පිවිතුරු නිසා විය හැකියි.ටානියා  ප්‍රවීණ මුද්‍රා නාට්‍ය ශිල්පී වසන්ත කුමාර ගේ කලා ජීවිතය අළලා සැකසුණු ‘ආලකමන්දාව‘ විචිත්‍රාංගය මේ මස 31 වැනිදින රාත්‍රි 10.05 ට ජාතික රූපවාහිනියෙන් විකාශය කෙරේ. සුනිල් මිහිඳුකුල ලියූ තිරරචනයට අනුව මෙය අධ්‍යක්ෂණය කර ඇත්තේ විනීතා කරුණාරත්නය. ‘ආලකමන්දාව‘ ජාතික රූපවාහිනියේ නිෂ්පාදනයකි.රත්නපාල නාගොඩ විතාන සම්පාදනය කළ ‘ලක්දිව අත්කම් ශිල්ප කලා’ ග්‍රන්ථය සරසවි ප්‍රකාශනයක් ලෙස එළි දැක ඇත.වර්තමානයේ අභාවයට යමින් පවත්නා අතීතයේ අප රටේ ආර්ථිකය, සංස්කෘතිය හා ජන ජීවිතය පෝෂණය කළ විවිධ ශිල්ප පදනම් කරගත් දෑතින් විස්මිත නිර්මාණ බිහි කළ ලංකාවේ හස්ත කර්මාන්ත පිළිබඳව වත්මන් ලාංකේය ජනතාව දැනුම්වත් කිරීම සඳහා මෙම ග්‍රන්ථය ලියා ඇත.ප්‍රවීණ පරිවර්තක සේනාරත්න වීරසිංහගේ 50 වැනි පරිවර්තන කෘතිය ‘වත රැඳි නිරූපිකාව‘ කෘතියේ දොරට වැඩුම හා ‘කලාව කුමකට ද’ යන්න පිළිබඳ සංවාදය සැප්තැම්බර් මස 3 වැනි දින පස්වරු 3.00 ට කොළඹ ජාතික පුස්තකාල හා ප්‍රලේඛන සේවා මණ්ඩලයේ සිදුවෙයි.ප්‍රවීණ චිත්‍ර ශිල්පී මහාචාර්ය ඇල්බට් ධර්මසිරි මුලසුන දරන මෙහි ප්‍රධාන දේශනය මහාචාර්ය සුචරිත ගම්ලත් විසින් පවත්වනු ලබයි.අප අතරින් වියෝ වූ ප්‍රවීණ ගායන ශිල්පී ගුණදාස කපුගේ ගේ ගී පද රචනා ඇතුළත් ග්‍රන්ථයක් ‘දවසක් පැල නැති හේනේ’ නමින් පසුගියදා නිකුත් විය.ගී පද රචනාවලට අමතරව ඔහුට ගීත රචනා කළ ගීත රචකයන් සහ සංගීත නිර්මාණය කළ සංගීතඥයන්ගේ නාම ලේඛනයක් ද කපුගේ ලද සම්මාන පිළිබඳ ලේඛනයන් ද කපුගේ ගේ පවුලේ ඡායාරූප එකතුවක් ද මෙයට ඇතුළත් වේ. ‘දවසක් පැල නැති හේනේ’ ලලිත් ප්‍රියංකර ගේ සංස්කරණයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082915</link>
    <topic>චෙකෝෆ් ලංකාවට ඇවිත් අවුරුදු 120 යි</topic>
    <author>ඉනෝකා පෙරේරා බණ්ඩාර</author>
    <content>චෙකෝෆ් ලංකාවට ඇවිත් අවුරුදු 120 යි”චෙකෝෆ් ජීවිතයෙහි දුක්ඛ පක්ෂය නිරූපණය කෙරෙන ගුසේෆ් නමැති කතාව ලංකවේදී ලියන්ට පටන් ගැනීම අරුම පුදුම සිදුවීමක් වැන්න. ලංකාවේ සමාජ පරිසරය හා ජීවිතය දුටු ඔහුගේ අන්තර් ඥානය අවදිවීම ඒ අපූර්ව සන්නිපාතයට (coincidence)හේතුවී ද? චෙකෝෆ් රුසියාවට ගොස් ගුසේෆ් කතාව ලියා නිම කොට සුවෝරින් නමැති පත්‍ර සංස්කාරකයාට යවමින් මෙසේ ලියුවේය. “මම ඔබට කතාවක් එවනවා. එය ඔබට සඳුදා ලැබේවි.එය කලින් ඔබට එවන්නට සිතූ® නමුත් ඊට ඉඩ නොලැබිණ. කතාව ලියන්නට පටන්ගත්තේ ලංකාවේදී ය. සමහර විට පාඨකයන් උදෙසා කෙරෙන පුරසාරමක් වශයෙන් කතාව අවසානයේ ‘නොවැම්බර් 12 කොළඹදීය’ කියා යොදන්නට ඔබට හිතෙන්නට පුළුවන”චෙකෝෆ් මුගටියන් තුන්දෙනා හැර කළුවර ලී අලි දෙදෙනකුත් ඇත් දත් අලි දෙනෙකුත් ලංකාවෙන් මිලට ගත්තේය. මේ අලි යාල්ටාවේ, චෙකෝෆ් කටුගෙයි තවමත් තිබේ. කටුගෙය කරන ලද්දේ ඔහු යාල්ටාවේ තනවන ලද ගෙයයි. 1904 දී ඔහු මැරෙන්නට පෙර ජීවත් වූයේ යාල්ටාවේ ඒ නිවසෙහි ය.1959 දී අපි රුසියාවට ගිය අවස්ථාවෙහි යාල්ටාවට ද ගියෙමු. කළු මුහුද අසල පිහිටි ඒ නගරය නුවරඑළිය මෙන් සැපදායක පෙදෙසකි. යාල්ටාවේ නැවතී සිටි දවස් කිහිපය තුළ අපි චෙකෝෆ් කටුගෙය බැලීමට දෙවරක් ගියෙමු.චෙකෝෆ්ගේ ලියන මේසය හා පුටු පොත් පත් ආදිය වටා අදින ලද කඹය ඉවත්කළ කටුගෙයි අධ්‍යක්ෂ කාන්තාව “ඇතුළු වී චෙකෝෆ්ගේ මේසය උඩ ඇති දේ බලන්න” යයි අපට කීවාය. ලංකාවෙන් ගෙන ගිය ඇත් රූප එහි විය. චෙකෝෆ් අවසානයේ රචනා කළ කතාවේ කටුගාමින් ලියන ලද අත්පිට පත ද එය නැවත සකස් කොට ලියන ලද (කටුගාන ලද තැන් නැති) පිටපත ද එහි විය.ග්‍රෑන්ඩ් ඔරියන්ටල් හෝටලයේ සාමාන්‍යාධිකාරිනිහාල් ජයවර්ධනමාර්ටින් වික්‍රමසිංහයන් ‘චෙකෝෆ් හා ලංකාව‘ කෘතියෙහි සඳහන් කරන මේ අතීතය, චෙකෝෆ් විසින්ම ලියා තැබූ සටහන් වෙයි.වරාය මේ තරම් අපූරුවට පෙනෙන තවත් තැනක් ඇත්ද... ග්‍රෑන්ඩ් ඔරියන්ටල් හෝටලයේ 304, චෙකෝෆ් කාමරයේ සිට එපිට බලන කවරකුට හෝ නොසිතුණා නම් තමයි පුදුමය.”දින කිහිපයක් චෙකෝෆ් නවාතැන් ගත් හෝටලය හැටියට අපිට ඒක හරි ආඩම්බරයක්...”ග්‍රෑන්ඩ් ඔරියන්ටල් හෝටලයේ සාමාන්‍යාධිකාරි නිහාල් ජයවර්ධන පවසන්නේ අභිමානයෙන්.”රුසියානු ලේඛක සංගමයෙන් අපිට ලිපියක් එව්වා. ඔවුන් අපෙන් ඉල්ලීමක් කළා. ලෝප්‍රකට රුසියානු මුහුර්ති ශිල්පී Gregory Photot Sky’ විසින් නිර්මාණය කරපු චෙකෝෆ් උඩුකය පිළිරුව අපේ හෝටලයේ තැන්පත් කරන්න. ඇත්තටම අපි මුලින්ම කිව්වා, අපිට මේ කාරණාව ඔප්පු කරගන්න සාධක නැති බව. නමුත් ඒ අය රුසියානු රාජ්‍ය ලේඛනාගාරයෙන් හා යාල්ටාවෙ චෙකෝෆ් කෞතුකාගාරයෙන් තොරතුරු සොයලා. ඒ අය තමයි අපිට මේ බව සහතික කළේ.”’රුසියානු සංචාරකයන් මෙහාට ආවම මේ කාමරයේ නවාතැන් ගන්න විශේෂ කැමැත්තක් දක්වනවා. සමහර අය ඒ සිදුවීම ඔස්සේමට්ර්‍ණඩ් එක හොයාගෙන එනවා. මාර්ටින් වික්‍රමසිංහ සූරීන් ගෙ ‘චෙකෝෆ් හා ලංකාව‘ පොතේ මේ ගැන සෑහෙන විස්තරයක් තියෙනවා. රුසියානු රාජ්‍ය හා ලේඛක සංගමය ඒ පිළිබඳවත් සෑහෙන සැලකිල්ලක් ගෙන ඇති බව පෙනුණා. මොකද වික්‍රමසිංහ සූරීන් කියන ඔය විස්තර, චෙකෝෆ් රුසියාවට යැවූ ලියුම්වලින් සනාථ වෙනවා. කොහොම වුණත් රටක් හැටියට මේ කාරණය අපිට ආඩම්බරයක්...”ග්‍රෑන්ඩ් ඔරියන්ටල් හෝටලයේ සාමාන්‍යාධිකාරි නිහාල් ජයවර්ධන දක්වන මේ අදහසට තරමක් වෙනස් අදහසකුත් අහන්න ලැබුණා. ඒ රන්ජන දේවමිත්‍ර ;ස්නාසිංහ නම් ලේඛකයාගෙන්.රන්ජන දේවමිත්‍ර සේනාසිංහ1890 වන විට අපේ රටේ රුසියානු කොන්සාල් කාර්යාලය පිහිටල තිබුණෙ ගාල්ලෙ. රුසියාව හා බැඳුණු ගනුදෙනු සබඳතා පැවැත්වුණේ ඒ හරහා. අනික චෙකෝෆ් ලංකාවට එද්දී තිබුණු දියුණුම වරායත් ගාලු වරාය. ඒක පහුකරන් එතරම් දියුණු නැති කොළඹ වරායට එයි කියල කීයටවත් හිතන්න අමාරුයි. චෙකෝෆ් ලංකාවට ආ බව ඇත්ත. නමුත් නවාතැන් ගත්තෙ අහවල් තැනමයි කියන්න ඔප්පු කරන්න පුළුවන් විදියෙ කිසිම සාක්ෂියක් අපිට නැහැ.””ඔහු සහලින් දූපතිට ගියේ බොහොම සැලසුම් ඇතිව. ඒක අහම්බයක් නෙවී. මාස තුනයි දවස් දෙකක් ඔහු සහලින්වල ඉඳ තිබෙනවා. ලංකාවට එද්දි ඔහුට අනිවාර්යයෙන්ම මුදල් පිළිබඳ ගැටලුවක් පැන නඟිනව. එතකොට සුපිරි හෝටලේක ඉන්න තරම් ඔහුට පුළුවන්කමක් නෑ. කොල්ලුපිටිය – ගල්කිස්ස පැත්තක හිටියා කියන්න පුළුවන් විදියෙ ඉපැරැණි ඡායාරූපයක් මා ගාව තියෙනවා. ගොඩනැඟිල්ලක්, පොල් රුප්පාවක් හා රේල් පාරක් ඒ පිංතූරෙ චෙකෝෆ්ගෙ පසුබිමේ තියෙනව. අනික පොල්රුප්පාවක ඔහු කාන්තාවක් සමඟ අඹුසැමියන් සේ ගත කළ හැටිත් චෙකෝෆ් සිය මිත්‍රයකුට ලියා යවනව.’රුසියාවෙ ඇති පීටර්ස්බර්ග් නැවේ ලොග් පොතට අනුව නැව ලංකාවෙ නැංගුරම් දාලා තියෙන්නෙ දින තුනයි. රාත්‍රි දෙකයි. ලංකාවට ආ දෙවැනි දවසෙ චෙකෝෆ් මහනුවර යනව. ඔහු සැල්වේෂන් ආමි පෙරහරක් දකිනව. ඒ වගේම ඔහු නුවර ගිය කතාව ඔප්පු කරන්න පුළුවන් සාක්ෂි රුසියාවෙ ‘ආකයිව්ස්’ එකේ තියෙනවා.ඒ, නුවර රැජින හෝටලයෙන් චෙකෝෆ් නමට ලද බිල් දෙකක්. කොහොම වුණත් මං මේ පර්යේෂණ කරන්නෙ රුසියානු ජාතික දිමිත්‍රී නම් ආචාර්යවරයා සමඟ. ඔහු මට නැවේ ලොග් පොතේ සටහන්වල පිටපත් ළඟදීම ගෙනැවිත් දෙනවා.’’ඩොක්ටර් දිමිත්‍රි කපුස්කීන් එක්ක චෙකෝෆ් ලංකා ගමනය ගැඹුරින් හදාරන නිසා තමයි මේ අප්‍රකට තොරතුරු මට දැනගන්න ලැබුණේ. රුසියාවේ ඉගෙනගත් කාලයෙත් මං ඒ ගැන හරි උනන්දු වුණා. ඒත් මේ ඩොක්ටර් දිමිත්‍රිගෙ හමුවීමත් එක්ක මං යළි ඒ පිළිබඳ හොයන්න පෙලඹිලා.පීටර්ස්බර්ග් නැව අයිති රුසියාවේ සුහද නැව් සමාගමට. රුසියාව වෙනුවෙන් වෙනත් රටවල් සොයා යෑම පිණිස පුළුවන් ආයතන හා පුද්ගලයන්ගෙන් සල්ලි එකතු කරල තමයි මේ නැව් මිලදී ගත්තෙ. ඒවට දුන්නෙ රුසියාවේ නගරයක – ගමක නමක්. පීටර්ස්බර්ග් කියන්නෙත් එහෙම නැවක්. නැවේ ලොග් පොතේ පිටපත් සටහන් ආ හැටියෙ මට මේ දේවල් ඔප්පු කරන්න පුළුවන්.””ඩොක්ටර් ෂෙරිබාක් මින් පෙර කිහිපවතාවක් ලංකාවට ආ කෙනෙක්. ඔහු තමයි චෙකෝෆ්ගෙ ලංකා ගමනෙ මඟපෙන්වන්නා. පීටර්ස්බර්ග් නැවේ වෛද්‍යවරයත් ඔහු. ඉතින් මං කියන්නෙ චෙකෝෆ් නැවතුණේ ඔය මතවාද ගොඩනැඟිල තියෙන හෝටල් දෙකෙන් එකකවත් නෙවෙයි. වෙනම තැනක.බුද්ධප්‍රිය රාමනායක“රුසියානු සංස්කෘතික කේනද්‍රයේ ප්‍රධාන විධායක නිලධාරියා හැටියට මං දකින්නෙ රුසියාව හා අපේ රට අතර අතීතයේ පටන් පැවැති හොඳ මිත්ත්‍රවය යළි ගොඩනඟන්න මේ සිදුවීම පාලමක් වේවි කියල. 1890 ගාල්ලෙ පිහිටවපු පළමු රුසියානු කොන්සල් කාර්යාලයේ මූලාශ්‍රවලින් චෙකෝෆ්ගේ පැමිණීම ගැන තොරතුරු සඳහන් වෙනවා. චෙකෝෆ්ගේ පැමිණීම නිසාත් රුසියානුවො අපේ රටට ප්‍රිය කරනවා. වසරකට ඔවුන් මාලදිවයින වගේ වෙනත් රටවලට සංචරණ සඳහා දහස් ගණන් ඇදී යනවා. නමුත් රුසියාවෙ අපේ රට ජනප්‍රිය කරවන්න මේ අසිරිමත් සිදුවීම ආශිර්වාදයක්.””මොකද චෙකෝෆ් කෞතුකාගාරයේ ඔහුගේ අත්අකුරින් ලියැවිලා තියෙන ලියුම්වල, ලංකාව ඔහු හඳුන්වන්නෙ පාරාදීසයක් හැටියට. මොන මතවාදෙ තිබුණත්, මං දකින්නෙ මේකෙන් රටට වෙන යහපත...’ගුණසේන විතානගුණසේන විතානගේ යනු ග්‍රෑන්ඩ් ඔරියන්ටල් හෝටලයේ චෙකෝෆ්ගේ කාමරය කෞතුකාගාරයක් කරන්න වෙහෙසුණු අයගෙන් මුල්වූ කෙනෙක්.”1983 මං ගියා යාල්ටාවෙ චෙකෝෆ් මියුසියම් එකට. මං රුසියාවට 13 වරක් ගිය කෙනෙක්.ඒ මියුසියම් එක බාරව ඉන්නෙ චෙකෝෆ්ගෙ පරපුරේ ඥාති කාන්තාවක්. ඈ මට හුඟක් දේ පහදා දුන්නා. මං මේ ගැන මාර්ටින් වික්‍රමසිංහයන්ටත් කිව්වා. එයත් කිව්වා එයාත් මේ දේවල් දුටු බව.කවුරුහරි මේ කතාව බොරුයි කියන්න උත්සාහ කරනව නම් ඒක රටටම කරන කුහකකමක් විදියටයි මං දකින්නෙ.”’මොකද චෙකෝෆ් GOH එකේ නවාතැන් ගත්තා කියන්න ප්‍රමාණවත් සාක්ෂි ලැබිල තියෙනව. ආසියානු අප්‍රිකා ලේඛක සංවිධානයේ ලේකම්වරයෙක් විදියට මං රටවල් 20ක ඇවිදල තියෙනවා. සොයා නොබලා මේ දේවල් අපි කියන්නෑ”. ”ඒ කාලේ මමයි, මාර්ටින් වික්‍රමසිංහයි, දැදිගම රුද්‍රිගෝ, පද්ම හර්ෂ කුරණගේ කියන අපි හතර දෙනා තමයි චෙකෝෆ් හෙවිල්ලෙ පෙරමුණ ගෙන තිබුණෙ. ඒ උනන්දුව අදත් එහෙමයි. මට හරි ආඩම්බරයක්. චෙකෝෆ්ගෙ ලේඛන කලාවෙන් අපිත් ආභාසය ලැබුවා.අද අපි යම් තැනක ඉන්නවද ඒකෙ ගෞරවයත් ඔහුගෙ ලේඛන කලාව යම් බලපෑම් නිසා. ඒ අතින් චෙකෝෆ් අපේ රටේ මෙවැනි තැනක නවාතැන් ගත් එක රටක් හැටියටම ආඩම්බර විය හැකි කාරණයක් කියලයි මං හිතන්නෙ...”ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082916</link>
    <topic>යට ලීයෙන් නාරිලතා මල් පූදින්නේ කොහොමද?</topic>
    <author>සුනිල් මිහිඳුකුල</author>
    <content>යට ලීයෙන් නාරිලතා මල් පූදින්නේ කොහොමද?ලූෂන් බුලත්සිංහලවිප්‍රයෝගය සඳහා හෝරාව පැමිණෙන තෙක්ම පේ‍්‍රමය ස්වකීය බන්ධනයේ ගැඹුර නොහඳුනන්නේ යැයි ප්‍රකට කවියකු වූ ඛලීල් ජිබ්රාන් වරක් ප්‍රකාශ කර ඇත.ආදරය තේමා කොට ගත් කිසියම් කවි සිතුවිල්ලක් පහළ වන්ට රචකයා ආදරයට බෙහෙවින් සංවේදී අයකු විය යුතුවාක් පරිද්දෙන්ම එම පේ‍්‍රමය අහිමි ව ගොස් ඉන් බලවත් විරහ වේදනාවකට පත් කෙනකු ද විය යුතු වන්නේ ය. ආදරය වස්තු විෂයය කොටගෙන සදාතනික වටිනාකමකින් යුතු නිර්මාණ බිහිවන්නේ එවිටය. ආදරයෙන් සිත නළවාගෙන, සනසවාගෙන ඉනික්බිතිව ඉන් හද රිදවාගෙන, පාරවාගෙන නො සිටින්නකුට පෙමාතුර හැඟීම්වලින් යුතු කවි, ගී ලිවිය හැකි වෙද?  දම් පාටින් ලාසඳ බැස යනවාආකාසේ රනවන් පාටයිසමුගෙන යන්නමගෙන් තව මොහොතයිනොදොඩා ඉන්නේ ඇයි?ලූෂන් බුලත්සිංහල යනු අපට සිටින ප්‍රතිභාසම්පන්න ගීත රචකයෙකි. ඔහු ලියු ගී අතරින් බොහෝමක්ම පේ‍්‍රමය විෂයය ක්ෂේත්‍ර කොට ගත්තකි. මා ඉහත දැක්වූයේ ඔහුගේ අතිරමණීය ගී පද වැලක එක් අර්ධයකි. මෙය සිංහල ගීත සාහිත්‍යයේ දක්නා ලැබෙන උසස්ම පේ‍්‍රම ගීවලින් එකකි. ගයන්නේ ගුණදාස කපුගේ හා මාලිනි බුලත්සිංහලය.‘දම් පාටින් ලා සඳ බැස යන්නේ කොහේද?’මම ලූෂන්ගෙන් විමසමි.එය මෙකී ගීයට පාදක වූ කිසියම් අත්දැකීමක් වෙද්ද එය විමසා බලන්ට වක්‍ර මාර්ගයකි.“ඔව් මං පාසල් යන කාලේ තරුණියකට පෙම් කළා. මං පේරාදෙණි විශ්ව විද්‍යාලයට ගියාම මං පේරාදෙණියේ. එයා කොළඹ. මං නිවාඩුවට කොළඹ ආවම වෙසක් දවසක අපි මුහුදු වෙරළේ ඇවිදින්න ගියා. එදා මුහුදට හඳ වැටෙනවා මං දැක්කේ දම් පාටින්. පෙම්වතියගෙන් වෙන්වෙලා ආපහු යනවා ඛ්යලා කියනකොට ඇතිවුණු සිතුවිල්ල තමයි මේ නිර්මාණයට වස්තු බීජ වුණේ. ඒත් ඒ පේ‍්‍රම සම්බන්ධය හරි ගියේ නැහැ.”ඒ හරි නොගිය හින්දා වෙන්න ඇති ලූෂන් අයියා අතින් මේ වගේ ගීතයක් නිර්මාණය වුණේ?මම ඇසීමි.“භාගවිට... ඒ නොලැබිච්ච ආදරය පස්සේ මිහිරි සංකල්පනාවක් වෙන්න ඇති.”අප සැළමුතු පෙමක්ම පැතුවද එය ඉෂ්ටාර්ථයක් වන්නේ මොනතරම් කලාතුරකින් ද?‘දම්පාටින් ලා සඳ බැස යනවා’ සාමාන්‍ය රසිකයන්ගේ පමණක් නොව මහාචාර්ය සුචරිත ගම්ලත් වැනි මහා ප්‍රාඥයන්ගේත් ප්‍රශංසාව දිනු ගීතයකි. ‘මේක ලංකාවේ තිබෙන අන්තිම හොඳ ගීතයක්’ මහාචාර්ය ගම්ලත් වරක් ප්‍රකාශ කර තිබිණි.  කොළොම්තොට නැත මහලු වීඅවන් හල නැත පැරණි වීඑදා හදමයි අදත් යෞවනයේඑහෙත් අප දෙන්නාබලන් කැඩපත සොඳුරියේමෙයද ලූෂන් ලැබු අත්දැකීමක මියුරු ඵලයකි.මගෙ තාත්තා වරාය සේවකයෙක්. මං පුංචි කාලේ තාත්තා මාව වරාය පෙන්නන්න එක්ක ගෙන ගිය අවස්ථාවක මම දැක්කා වරාය ඉදිරිපිට තියෙන ග්‍රෑන්ඩ් ඔරියන්ටල් හෝටලය. අවුරුදු ගණනාවකට පස්සේ මම රූපවාහිනි සංස්ථාවේ වැඩ කරන කාලේ මේ හෝටලයේ උඩ තට්ටුවේ පවත්වපු සංස්ථා සංවත්සර සාදයකට සහභාගි වුණා.කාලය ඉගිල ගියත් කොළොම්තොටයි අවන්හලයි තවමත් තරුණයි. ඒත් අපි වයසට ගිහිං. සඳ පෑයු රැයක හෝටලයේ උඩ තට්ටුවේ ඉඳන් බලද්දි වරායේ නැංගුරම් දමපු නැව් මම දැක්කේ අමුතුම සෞන්දර්යයකින්. එතකොට තමයි මේ ගී සංකල්පනාව හිතට පහළ වුණේ.මේ ගීතයේ එක් තැනක තියෙනවා, ‘පෙරුම් පුරමින් හමුවෙලා - උනුත් රහසින් බැන්ද ආදර පෙම්’ කියලා. ඒ කියන්නේ මේක හොර ලව් එකක් ද? ඒ කියන්නේ අනියම් පේ‍්‍රම සම්බන්ධයක් ද?”“ඔව් ඒ විදියට තමයි ලියැවිලා තිබෙන්නේ”“ඔබටත් ඒ වගෙ අනියම් පේ‍්‍රම සම්බන්ධයක් තිබුණද?”ලූෂන් විලිබර මුහුණින් යුතුව නමුත් සෘජුව මා දෙස නෙත් යොමයි.“අපොයි නැහැ මම නම් කවදාක්වත් අනියම් පේ‍්‍රම සම්බන්ධයක පැටලිලා හිටියේ නැහැ. නමුත් ඒ වගෙ කතන්දර අපි කොච්චර අහලා, කියවලා තියනවද?ලූෂන් ලියු ගී අතරින් මීළඟට මගේ අවධානයට යොමු වූයේ එඩ්වඩ් ජයකොඩි ගයන ‘සිරි යහනේ ලණු ඉහිරි සුසුම් හෙළන රෑ’ නම් වූ නිර්මාණය වෙතටය. මෙය විසංවාදයකට තුඩු දුන් ගීයකි. ඊට හේතු වූයේ ඊට ඇතුළත් ‘යට ලීයෙන් නාරිලතා මල් පූදින්නේ’ නම් වූ යෙදුමයි. ගීතයේ සමස්තාර්ථය නොදත් ඇතැම්හු එය කුණු හරුපයක් යැයි ද සිතූහ. ඇත්තටම ‘යට ලීයෙන් නාරිලතා මල් පූදින්නේ කොහොමද?’මම මේ ප්‍රශ්නය ලූෂන් වෙත යොමු කරමි.“නාරිලතා මල් පිපෙන්නේ හිමාලයේ. ඒ මල හරියට නිරුවත් නාරි දේහයක් වගෙ කියලා කියනවා.ඒ මල දැක්කම භාවනා කරන තාපසියන්ගෙ පවා සිල් බිඳෙනවලු. නවගමුවේ පැරැණි පත්තිනි දේවාලයේ කොස් උළුවස්සක කොස් ගෙඩි පල ගත්තයි කියල කතාවක් මම අහලා තියෙනවා. එයින් පේන්නේ ඒ දේවාලේ තියෙන අනුහස. ඉතින් තනිකඩ මිනිහෙක්ගෙ තනිකම් හිතක තියෙන හාස්කමට යට ලීයකින් නාරිලතා මල් පූදින්න බැරිද?මෙම ගීතය ගැන අපූර්ව විවරණයක් වරක් මහාචාර්ය සුනිල් ආරියරත්න විසින් සිදුකරනු ලැබ තිබිණි. ඒ මෙපරිදිය.“සිරියහනේ ලණු ඉහිරි” ගීතය තනිකඩයකුගේ ගීතයක්. ලූෂන් විවාහකයකු වුණත් තනිකඩයකුටත් හිතාගන්න බැරි විදියට තනිකඩ දුක ඒ ගීතයට එකතු කරලා තිබෙනවා. ඒ තනිකඩයා දපලා ඉන්නේ දිරච්ච ලණු ඇඳක.ස්ත්‍රිය අතපත නොගැවුණු බිත්තිවල මකුළු දැල් බැඳිලා. ගේ ඇතුළේ තියෙන්නේ කොච්චර පාළුවක්ද කියනව නම් සිරි සිරි ගාලා මකුළු දැල් සෙලවෙන සද්දෙ පවා කනට ඇහෙනවා. මෙහෙම වෙලාවක ඇඳේ ඉන්නකොට යට ලීයෙන් නාරිලතා මල් පූදිනවා. සමහර කසාද බැඳපු මිනිස්සු අහනවා කොහොමද නාරිලතා මල් පූදින්නේ කියලා. ඒත් තනිකඩයෙක් නම් කවදාක්වත් ඒ ප්‍රශ්නෙ අහන්නෙ නැහැ. අමතක කරන්න එපා. යට ලීයෙන් පූදිනවා කියන්නේ සපත්තු මලවත් සියඹලා මලවත් ඇපල් මලවත් නෙමෙයි. නාරිලතා පුෂ්පයයි.”තමා මෙම ගීතය ලීවේ පණ්ඩිත් ආචාර්ය අමරදේවයන්ට බවත් එතුමන් එය තමන්ටවත් නොදන්වා එඩ්වඩ් ජයකොඩිට දී තිබූ බවත් අමතර කරුණක් ලෙස ලූෂන් මා හා කියා සිටියේය.  මුතුකුඩ ඉහලන මල් වරුසාවේඋඩ ඉගිලෙන විට වැහි ලේණිඑබී බලාරිය කවුළු දොරින්යටගිය දවසේදෑස ගියා ඉගිලිරෝහණ වීරසිංහ සංගීතවත් කොට ගායනා කරන මේ ගීතය ද ලූෂන්ගේ තවත් අපූර්ව පද මාලාවකි. මෙය ද ලූෂන් ලද ජීවනානුභූතියක් ආශි‍්‍රතව ලියැවුණකි.“දවසක් මම මහ වැස්සක දුවත් එක්ක කුඩේ යටින් ගෙදර එනවා. පාරේ ගිය කාර් එකක මඩ වතුර පහරින් අපි දෙන්නා තෙමුණා.කාර් එක ඇතුළේ හිටියේ කලක් මම පෙම් කරපු තරුණිය හා ඇගේ සැමියා.”ලූෂන් ලියු ‘සැන්දැ අහස වගේ’ (මාලිනි බුලත්සිංහල) ‘සුබ ප්‍රාර්ථනා කියමන්’ (ගුණදාස කපුගේ) වැනි ගී වලට ද පේ‍්‍රමය හා සබැඳි අත්දැකීම් පාදක වී ඇත. එහෙත් ඒ ගැන කතා කිරීම මෙහි ඇති ඉඩකඩ විසින් අප වළක්වනු ලබයි. කෙසේ වෙතත් එකක් පැහැදිලිය. ඒ නම්; ආදරය ගී නිර්මාණ උල්පතක් වන බවය.සුනිල් මිහිඳුකුලආචාර්ය තිස්ස අබේසේකරගේ කලා භාවිතය අළලා ප්‍රසන්ත පරණවිදාන සහ ජීවන්ත දයානන්ද සම සංස්කරණයෙන් ප්‍රකාශනයට පත් “ශ්‍රී ලාංකේය කලාවේ අබේසේකර සලකුණ” කෘතිය සංස්කාරකවරුන් විසින් අසංකා අබේසේකර මහත්මියට පිළිගැන්වූ අයුරු.රූපලාවණ්‍ය ශිල්පිනි සහ ඇඳුම් නිර්මාණ ශිල්පිනි ඩිල්කි කනේවලගේ නවීන රූපලාවණ්‍යාගාරය පසුගියදා විවෘත වූ අවස්ථාව. ප්‍රවීණ ටෙලිනාට්‍ය අධ්‍යක්ෂ සුදත් රෝහණ, ‘සවනට ගී මධු’ අධ්‍යක්ෂක, නිෂ්පාදක එස්.ඒ.බෙනට් එම අවස්ථාවට එක්වූ අයුරු.දේශීය සංස්කෘතිය නඟාසිටුවීම අරමුණ ඇතිව ජාතික මට්ටමේ වැඩසටහන් මාලාවක් දිවයින පුරා ක්‍රියාත්මක කිරීමට සංස්කෘතික හා සුබ සාධන පදනම කටයුතු යොදා ඇත. වැඩි විස්තර ලේකම්, සංස්කෘතික හා සුබසාධන පදනම, 52 ඒ, දිනපතා පොළ වෙළෙඳ සංකීර්ණය, නුවර පාර, නුවරඑළිය යන ලිපිනයෙන් ලබාගත හැකි ය.  මෙරිනා රමණී සිල්වා මහත්මියගේ ඒකපුද්ගල චිත්‍ර ප්‍රදර්ශනය ‘රමණීය සිතුවම්’ 30 වැනි දින දක්වා ජාතික කලා භවනේදී පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082917</link>
    <topic>ඔයාට සුබ ආරංචියක් කියන්නයි කෝල් කළේ</topic>
    <author/>
    <content>ඔයාට සුබ ආරංචියක් කියන්නයි කෝල් කළේලියන්නේ නිව්ටන් ගුණසේකර අඳින්නේ හර්ෂ ගුණවර්ධනමාකොළ හාමිනේ චෙක්පත දෙස බලාසිටියේ හැඟීමෙන් තොරවය. ඇගේ හිතට කිසිදු සතුටක් හෝ අමන්දානන්දයක් දැණුනේ නැත.”අනේ මන්දා දුවේ මේවා කොයින් කෙළවර වෙයිද කියලා..””ඇයි අම්මා එහෙම කියන්නෙ? ලබන අවුරුද්ද වෙන කොට මං මේ ශ්‍රී ලංකාවෙ ජනකාන්ත නිළියක්... බලන්නකො ඒ සිහිනෙ හැබෑ වෙන්නෙ නැද්ද කියලා?” එසේ කියමින් ඇය කාමරය තුළට වැදුනේ ඉක්මනින් ඇඳුම් මාරු කොට ඇඟපත සෝදා ගන්නා අටියෙනි.”කෝ ඔයත් එක්ක ගිය අංජලී ළමයා?””එයා ගේ ළඟින් බැස්සා.. තාත්තා තාම ආවෙ නැද්ද අම්මෙ””බණ ටික අහලා මිසක් තාත්තා ගෙදර එන්නෙ නැහැ..””ලබන සුමානෙ ඉඳලා ෂූටින්ලු.. මාව එක්කගෙන යන්න ගෙදරටම වාහනයක් එවනවා කිව්වා...”සරල ගවුමක් හැඳගෙන කාමරයෙන් එළියට ආ අපර්ණා මව දෙස බැලුවේ රටක් රාජ්‍යයක් දිනූ එකියක මෙනි.”මොකක්ද ෂූටින් කියන්නෙ?””අය්යෝ අම්මා ඒකවත් දන්නෙ නැද්ද? ෂූටින් කියන්නෙ අපි රඟපාන දර්ශන කැමරාවට ගන්න එකට..”මාකොළ හාමිනේට ඉබේටම සුසුමක් හෙලුණේය. මේ ටික දොහට දියණිය කෙතරම් දුරක් ගොස් ඇත්දැයි ඇයට සිතිණ.”තාත්තාගෙන් ඕවට බුරුලක් හම්බවෙන එකක් නැහැ දුවේ. අන්න ඒක හිතට ගත්තොත් හොඳා..””ඇයි අම්මට බැරි අපේ මෝඩ තාත්තට කරුණු පහදලා දෙන්න? එයා තාම ඉන්නෙ කෝපි කාලෙ. ඒක ඉවර වෙලා දැන් හුඟක් කල්..””ඔයා ඔහොමද තාත්තට කතා කරන්නෙ?” දියණියගේ කතාවට තදින් කෝප වූ මාකොළ හාමිනේ සැරෙන් ප්‍රශ්න කළාය.මවගේ සිත කෝප ගැන්වී ඇති බව වහා වටහාගත් අපර්ණා සෙමින් කට පියාගෙන නාන කාමරය දෙසට දිව ගියාය. මාකොළ හාමිනේ පහළට හෙළූ සුසුම තුළ රැඳී තිබුණේ වචනයට හැරවිය නොහැකි තරම් දුක් සාංකාවකි.ඇඟපත සෝදාගෙන කාමරයට ආ අපර්ණා ඇඳට වැටුණේ සිත් සේ චිත්‍රපට සිහින ලෝකයේ සැරිසරන්නටය. ජනකාන්ත නළු නිළියන් මධ්‍යයේ තමාට ද අසුන්ගෙන සිටීමට ලැබීම කෙතරම් භාග්‍යයක් දැයි ඇයට සිතෙන්නට විය.එක් කඩවසම් තරුණ නළුවකු වුවමනාවෙන්ම තමා සමඟ මිත්‍රවෙන්නට උත්සාහ කළ අන්දම සිහිපත් වී ඇගේ මුව‘ගට සෝපාහාස සිනාවක් නැඟිණ. මුහුරත් උළෙලේ ඡායාරූප ළඟදීම පුවත්පත්වල පළවෙනු ඇතැයි ඇයට සිතිණ. කෙසේ හෝ සඳුන්ගේ උදව්වෙන් තමා පෙනී සිටි සේයාරුවක් ද පත්තරයේ පළකරවාගත යුතු යැයි යහනේ ඒ මේ අතට පෙරළෙමින් ඇය සුබ සිහින මැව්වාය.කන්ද උඩ පන්සලේ පින්කම්වලට සහභාගි වී සෙනරත් ගෙදර එනවිට රාත්‍රී අටත් පසුවී තිබිණ. ඈත තියා ගේ දෙසට විහිදුණු ටෝච් එළියෙන් පැමිණෙන්නේ සැමියා බව ඉස්තෝප්පුවේ රැඳී සිටි මාකොළ හාමිනේ වටහා ගත්තාය. දියණිය අද ගිය ගමන ගැන රාත්‍රි ආහාරයෙන් පසු නිවිහැනහිනේ ඔහු සමඟ කිව යුතු යැයි ඇය ඒ වෙන විටත් තීරණය කොට තිබිණ.”අද බණ ටික නම් මසුරන් වටිනවා හාමිනේ..”සෙනරත් ගෙට ගොඩවූයේ එසේ කියමිනි. ඔහු සතුටින් සිටින බවට ඒ වචන ටිකම ඇතැයි ඇයට සිතිණි.”කවුද අද බණ කිව්ව හාමුදුරුවෝ?” සැමියා පසුපස ගේ තුළට යමින් මාකොළ හාමිනේ ඇසුවාය.”පිටබැද්දර සුමේධ හාමුදුරුවෝ... අද සමාජයට ඔබින හරිම වටිනා බණ ටිකක් දේශනා කළේ.. මගෙ හිත හරියට පැහැදුණා...””කොච්චර බණ කිව්වත් මේ රට හැදෙන එකක්යැ අපේ මහත්තයා..””ඒකනම් එහෙම තමයි.. ඒ වුණාට අපි හැදුණාම ඉවරයිනෙ හාමිනේ””මහත්තයා තේ එකක් බොනවද.. නැත්නම් කෑම කනවද?””දැන් මොන තේද?.. මුහුණ කට හෝදාගෙන බත් ටිකක් කමු. දැන් මගෙ හිතේ රෑ අටත් පහුවෙලා ඇති..””ඔව්.. අටහමාර වැදුණේ මේ දැන්..””කෝ දෝණියන්දෑ නිදිද?””ඔය ඉන්නෙ කාමරේට වෙලා..” කුස්සිය දෙසට පානඟමින් මාකොළ හාමිනේ කීවාය.චිත්‍රපටයේ රූපගතකිරීම් ආරම්භ කරන දිනය ළං.. ළං වෙත්ම ඩග්ලස් දැරණියගල ද බෙහෙවින් කාර්ය බහුල විය. චිත්‍රපට නිෂ්පාදකවරයා වශයෙන් ඔහුට බොහෝ දේවල් ගැන සොයා බලන්නට සිදුවිය.. නළු නිළියන්ගේ ඉඳුම් හිටුම්, ආහාර පාන, ප්‍රවාහන පහසුකම් යනාදිය ඒ අතරින් මුල් තැන ගෙන තිබිණ. රූගත කරන ඉසව් ගැන තීරණය කළේ චිත්‍රපට අධ්‍යක්ෂ වංශනාථය. ඔහුට ඒ සඳහා අවශ්‍ය යටිතල පහසුකම් සලසාදීමේ වගකීම ද ඩග්ලස් දැරණියගලගේ කර මත පැටවී තිබිණ.ගාලුමුවදොර හෝටලයේ පැවැති මුහුරත් උළෙලෙහි ඡායාරූප බොහොමයක් පුවත්පත්වල බහුල වශයෙන් පළවිය. ඒ හැම ඡායාරූපයකම වාගේ වැඩි සැලකිල්ල ලබා සිටියේ උත්සවයේ ප්‍රධාන ආරාධිතයා ලෙසට සහභාගි වූ බතලගොඩ ඇමැතිවරයාය. ඔහු වටකරගෙන සිටි ප්‍රධාන නළු නිළි යුවළ ද එකී ඡායාරූපවල කැපී පෙනිණ. එක් සිනමා පත්තරයක පමණක් ඩග්ලස් දැරණියගල හා කුසුම්රානි පිළිසඳරේ යෙදී සිටින විශාල ප්‍රමාණයේ ඡායාරූපයක් පළකොට තිබිණ. එය දුටු සැණින් සේරාගේ හිතට මඳ තරහක් ද සියුම් ඊර්ෂ්‍යාවක්ද දැනුණේය.”මේ ෆොටෝ එක නම් ඔයා පත්තරකාරයට කියලමයි දාගෙන තියෙන්නෙ” ඇය ඩග්ලස් දෙසට හැරෙමින් කීවේ චෝදනාත්මක ස්වරයෙනි.”මට මොකක්ද ඒකට තියෙන අවශ්‍යතාවය?””අවශ්‍යතාවය ඔයා දන්නවා ඇතිනෙ..” සේරා පිළිතුරු දුන්නේ තරහිනි.”ඔන්න ඉතින් ඔයා මාව සැක කරන්න ගත්තා ඩාලිං..””මට නම් ඔය සක්කරවට්ටම පේන්න බැහැ.. එයා එදා ඇඳලා හිටියෙ ප්‍රංශෙන් ඉම්පෝර්ට් කරපු සාරියක්ලු””කව්ද ඔයාට කිව්වෙ.. කුසුම්රානිද?””මං එයත් එක්ක කතාවට ගිය එකක් නැහැ.. මං ළඟම වාඩිවෙලා හිටපු මිසිස් සපරමාදුයි මට කිව්වෙ ඔය සමහර නිළියො ප්‍රොඩියුසර් කෙනෙක් හම්බවුණාම එයා රවට්ටලා ගන්න පුළුවන් සේරම ජාති ගන්නවලු. මට හිතෙන්නෙ ඔය අම්මණ්ඩිත් ඒ ජාතියෙ කෙනෙක්..””මං නම් ඔය ගෑනුන්ගෙ මායම්වලට අහුවෙන්නෙ නැහැ සේරා..” බිරියගේ නොසන්සුන් වූ හිතේ සහනය ගල්වමින් ඩග්ලස් සිනාසුණේය.”ඔයාට බැරිද ඔය මනුස්සයව චිත්‍රපටියට නොගෙන ඉන්න?””දැන් කොහොමද ඒක කරන්නෙ සේරා? ඇග්රිමන්ට් සයින් කරලා දැන් ඇඩ්වාන්ස්සුත් ගෙවලා ඉවරයිනෙ. ඔයා කලින් ඔය කතාව කිව්වා නම් මට සලකලා බලන්න තිබුණා..” ඇඟට පතට නොදැනී කී ඩග්ලස් හෙමින් සීරුවේ සඳුලු තලයේ සිට පහළට බැස්සේය.* * * *තිසරු පියකරු ගෙඋයනේ තිබූ සිමෙන්ති බංකුව මත වාඩිවී සිටියේ කාන්සියෙනි. හිරු අවරට යමින් තිබූ ඒ මනරම් සැඳෑව නිහැ¼ඩියාවෙන් පිරී තිබිණ. දවසේ මෙහෙය නිමා කරමින් සියොත් කැළ අහසේ ඈතින් ඈතට පියාසර කරන අයුරු ඇය බලා සිටියේ ආශාවෙනි. සඳුන් මෙලහකට කුමක් කරමින් සිටිනු ඇද්දැයි ඇය සිහි කළාය. එදා මුහුරත් උළෙලේදී හමුවූවාට පසු ඔහුගේ රූපකාය දකින්නට ඇයට අවකාශයක් උදාවූයේ නැත. ඒ මොහොතේ පියා සිය අවන්හලේ වැඩ කටයුතු පිරික්සීමට එහි ගොස් සිටියේය. සේරා පුංචි අම්මා ද ඇය හමුවට පැමිණි කුලඟන සමිතියේ කාන්තාවක් සමඟ ගේ තුළට වී අල්ලාප සල්ලාපයේ යෙදී සිටියාය.ඒ සමඟම වාගේ තිසරුගේ ජංගම දුරකථනය මිහිරි හ¼ඩින් නාද වන්නට විය. ඇමතුම ලැබුණේ අනූපමාගේ සැමියා වූ වික්ටර්ගෙනි.”තිසරු ඔයා කොහෙද.. ගෙදරද?””ඔව්.. මං මේ මිදුලෙ ගාර්ඩ්න් එකේ.. ඇයි වික්ටර් අයිය?””ඔයාට සුබ ආරංචියක් කියන්නයි කෝල් කළේ තිසරු””මට හිතාගන්න පුළුවන්.. අනූට බබා හම්බවුණාද වික්ටර් අයියෙ?””ඔව්.. අද පාන්දර පහයි හතළිහට අනූපමාට ලස්සන පුංචි පුතෙක් හම්බවුණා. මට හරිම සන්තෝෂයි..””මගෙ උණුසුම් සුබ පැතුම් පිළිගන්න. අනූ සනීපෙන් නේද?”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082918</link>
    <topic>ලංකාවේ උසම දියඇල්ල බඹරකන්ද</topic>
    <author>කේ. එස්. විජේවර්ධන</author>
    <content>ලංකාවේ උසම දියඇල්ල බඹරකන්දකොළඹ නගරයෙන් හිමිදිරියේ පිටත්වූ අප රත්නපුර බලංගොඩ හරහා කළුපහනට පැමිණෙන විට මධ්‍යාහ්නය ළඟා වී තිබුණි. කොළඹ - බදුල්ල ඒ 4 මාර්ගයේ කළුපහන වෙත දුර කි. මී. 173 කි. කළුපහන හන්දියේ පාරට වම්පසින් සවිකර ඇති නාම පුවරුවක ‘බඹරකන්ද ඇල්ල - ශ්‍රී ලංකාවේ උසම දියඇල්ල දුර කි. මී. 5 යි’ යන්න සඳහන් කර තිබුණි.අප රැගත් ඩබල් කැබ් රථය දියඇල්ල වෙත ඇදෙන පටු මාර්ගයේ වංගු ගැසෙමින් කඳු තරණය කරන්නට විය. මාර්ගයේ සමහර තැනක වළවල් හෑරී අබලන් වී තිබු නිසා වාහනය පැදවීම පරිස්සමෙන් කළ යුතු විය. අපි වීරකෝන්ගම පසු කරමින් ඉදිරියට ඇදුණෙමු.මාර්ගය ගමන් ගන්නේ ඉතා සුන්දර වටපිටාවක් ඔස්සේ ය. වාහනයේ කවුළු අතරින් හමා එන වේගවත් සුළඟ අව් රැල්ල පරදවමින් ගත සුවපත් කරයි. ඉහළ පහළ නැගෙමින් විවිධ උස් මට්ටම්වලින් නැගී සිටිනා පර්වත කූටයන් ද පහළ නිම්නයේ සිරි සිරියාවෙන් ගලා බසිනා දොළ පහරවල් ද අප නෙත පිනවයි. කඳු හිස් බොහොමයක් හිස් මුඩු කළ මිනිසුන් මෙන් වනයෙන් තොරව මුඩු බිම් බවට පත්ව තිබුණේ යටත් විජිත යුගයේ වතු වගාවේ ප්‍රතිඵලයක් ලෙසිනි.ඒවා තණ තලාවෙන් ද තැන තැන දැකගත හැකි බැදි කුට්ටිවලින් ද යුක්ත විය. පහත නිම්නයේ පැතිර ඇත්තේ දුෂ්කරතා ජය ගනිමින් ජීවිතය හා පොරබදන ගැමියන්ගේ මහන්සිය කියාපාන හෙල්මළු කුඹුරු ය. ජලය ගලා යන නාදයත් සුළඟේ “හෝ... හෝ...” වත් හැරෙන්නට පරිසරය නිසල ය.මේ පාළු නිසංසලත්වයත් වටපිටාවේ මහා අවකාශයත් අප සිත් සමාධි ගත කරවන්නට සමත් වේ. කඳු මුදුන්වල උස වැඩි කරනා පයිනස් ගස්වලට ඉහළින් අහසේ කරකැවෙනා සර්ප රාජාලියකු ගොදුරකට ඉව අල්ලයි. වැහිලිහිණියෝ රංචුවක් සුළං පහර කපාගෙන වක්‍රාකාරව අහසේ පාවෙති.ටික වේලාවකින් අප ඉදිරියේ ඉහළ නැග සිටියේ අඩි දහසක් පමණ ඉහළට නැගෙනා පර්වත කූටයෙන් යුත් මහා කඳු මුහුණතකි. බඹරකන්ද දියඇල්ල මේ පර්වත කූටය මධ්‍යයෙන් නිසංසලේ පහළට කඩා හැලෙන්නේ දිය සුදු පැහැති දිය සේලයක් මවා පාමිනි. සැබවින්ම එය මහා ජල ප්‍රවාහයක් නොවේ. උසට නොසරිලන තරම් කුඩා ජල ප්‍රමාණයකි, මේ දියඇල්ලේ අඩංගුව ඇත්තේ.එයට ප්‍රධාන හේතුවක් වී ඇත්තේ අවට වනාන්තර එළි පෙහෙළි වී ඇති නිසා දියඇල්ලට එකතු වන ජල ප්‍රමාණය අඩුවීමයි. දියඇල්ල ඇරැඹෙන හෝටන් තැනිතලාවේ බෑවුම් ප්‍රදේශවල ද තේ වගාව නිසා වනය සමුගෙන ඇත.ශ්‍රී ලංකාවේ උසම දියඇල්ල වන බඹරකන්ද ලෝකයේ දියඇලි අතර උසින් 48 වන ස්ථානය ගනී. උසින් මීටර 263 ක් (අඩි 790 ක්) වූ බඹරකන්ද දියඇල්ල නිර්මාණය වී ඇත්තේ වේලි ඔය නම් ජල දහරාවෙනි. වේලි ඔය වලවේ ගඟේ අතු ගංගාවකි. කළුපහනේ වේලි ඔය හරහා ඉදිකළ පාලමක් ද පිහිටා තිබේ.දියඇල්ල පෙනෙනා දුරින් වාහනයෙන් බැස ගත් අපි ඇල්ල පාමුලට ගමන් කරන්නට වූයෙමු. මේ අවට සිසිල් දේශගුණය සුවදායක හැඟීමක් අප තුළ ජනිත කරයි. මේ ප්‍රදේශය මුහුදු මට්ටමේ සිට උස මීටර් 1110 කි. දියඇල්ල පිහිටා ඇත්තේ උ. අක්ෂාංශ 60 46’ සහ නැගෙනහිර දේශාංශ 800 5’0’ අතර ය.දියඇල්ල කඩා හැලෙන්නේ සෘජුව ඉහළ නඟිනා පර්වත මුහුණතකිනි. සුළං පහරට හසු වී දිය කෙඳි ඒ මේ අතර පැතිරෙන අතර අවට ප්‍රදේශයම මේ ජල වාෂ්පයෙන් පිරී ගොසිනි. මුලින්ම දුල්තොට ඇල්ල යනුවෙන් මෙය හැඳින්වූ බව පැවැසේ. එය පසුව බඹරකන්ද ඇල්ල බවට පත්වී ඇත.ඇල්ලේ ජලය කඩා හැලෙන්නේ කුඩා ජල තටාකයකට ය. ඒ අවට ජලය පි‍්‍රය කරන ශාක වැවී අපූරු වන ගොමුවක් නිර්මාණය වී ඇත. ලියන්, මිල්ල, දඹ, පිහිඹිය, හැඩවක, ගිනිතොට වැනි ශාක අවට පැතිරී වටපිටාව සෙවණ කරයි.දියඇල්ලට ඉහළින් පිහිටා ඇත්තේ උඩුමේරිය තේ වතු යායයි. ඇල්ල අසලින් කඳු තරණය කරනා කුඩා මාවත උඩවේරිය හරහා හෝටන් තැන්න ජාතික වනෝද්‍යානය දක්වා අඩි පාරක් සේ ඇදී යයි. හෝටන් තැනිතලාවට දුෂ්කර මාර්ග ඔස්සේ පැමිණෙන සොබා රසිකයන්ගේ මාර්ගයක් බවට බඹරකන්ද පාර ද පත් ව තිබේ.එමෙන්ම දියඇල්ල ඉහළට ගමන් කර අවට වටපිටාව වඩාත් සුන්දරව දැක ගැනීමට ද ඔබට පුළුවන. ඒ සඳහා අඩි පාර ඔස්සේ මීටර 200 ක පමණ නැගීමක් කළ යුතු ය. ඉතා දුෂ්කර මඟක පැය එකහමාරක් පමණ එහිදී ගමන් කිරීමට සිදු වේ. එය තවත් අපූරු පරිසර අත්දැකීමක් වනු ඇත.දියඇල්ලේ ඉහළ ප්‍රදේශය උසින් මීටර 1228 කි. පයිනස් වනාන්තර, වන වදුලු සහිත එම වටපිටාව වැඩි සිසිලකින් යුක්ත වන්නේ වැඩි උසක පිහිටි හෙයිනි. මේ ප්‍රදේශයේ දී වේලි ඔය ගල් පර්වත අතරින් දඟකාරව ගලා යන අන්දම ඔබට දැක බලා ගත හැකි ය.එමෙන්ම එයින් නිර්මිත තවත් කුඩා දියඇල්ලක් ද අලංකාර ජල තටාකයක් ද මේ පරිසරය අලංකාර කරවයි. බඹරකන්ද දියඇල්ලේ පාර්ශ්වික දසුනකින් සිත් පිනවා ගැනීමට ද මෙහි දී ඉඩ ලැබේ.අප කඳු යායක අතරමං වී ඇත. ඈතින් කඳු කපොලු අතරින් දිස්වන මහා අවකාශය පහළ ඌවේ කඳුවැටි හා නැගෙනහිර වෙරළ තීරය දක්වා ඇදී යයි. කඳු තරණය කරමින් විඳි වෙහෙස මෙම මනරම් දසුන නිසා අහෝසි වී ගොසිනි. සොබාදහම කෙතරම් සුන්දර ද? මේ කඳු අතර සිටින අප සිත් තුළ රැව් දෙන්නට වූයේ එම අදහසයි. එහෙත් ඒ සුන්දරත්වය පසක් කර ගැනීමට නම් අපගේ හදවත ද පිවිතුරු විය යුතු වේ.කේ. එස්. විජේවර්ධනමහින්දාගමනයෙන් පසු අනුරාධපුරය මුල් කර ගනිමින් රුහුණේ සිතුල් පව්ව දක්වා විහිදී ගිය ආරණ්‍ය සේනාසන සමූහය අතරින් තෝරා ගත් ඓතිහාසික පසුබිම් සහ ස්වභාව සෞන්දර්යයෙන් අනූන වන සෙනසුන් 25 ක් රූපවාහිනි විචිත්‍රාංග ලෙසින් නිර්මාණයව ඇත. මෙය දිල්හාන් පි‍්‍රයකුමුදුගේ නිෂ්පාදන, අධ්‍යක්ෂණයකි.කොළඹ අගරදගුරු පදවි ජන සන්නිවේදන කොමිසම් සභාව මඟින් දිවයින පුරා විසිරී සිටින විවිධ ක්ෂේත්‍ර නියෝජනය කරන සියලුම කතෝලික කලාකරුවන්ගේ නාම ලේඛනයක් සකස් කිරීමට සැලසුම් කර ඇත. එම තොරතුරු ඇසුරෙන් නාමාවලියක් ප්‍රකාශයට පත් කිරීම එහි අරමුණයි. මේ සඳහා සියලුම කතෝලික කලාකරුවන්ගේ සහයෝගය බලාපොරොත්තු වන අතර තමන් පිළිබඳව සියලුම තොරතුරු පහත සඳහන් අප ලිපිනයට හෝ විද්්‍යුත් ලිපිනයට යොමු කරන මෙන් කොළඹ අගරදගුරු පදවි ජන සන්නිවේදන කොමිසම් සභාව ඉල්ලා සිටී.සංවිධායක, ජාතික කතෝලික ජන සන්නිවේදන කේන්ද්‍රය, අංක 45, කිංසි පාර, බොරැල්ල, කොළඹ - 08.ශ්‍රී ලංකා ජාතික චිත්‍රපට සංස්ථාව ප්‍රකාශනයට පත් කරන ‘සිනමා ශිල්පි දුරකථන නාමාවලිය’ 2010 දැන් එළිදැක ඇත. 2005 වසරේ සිට පළවන මේ නාමාවලිය මෙවර යාවත්කාලීන කොට පළ කර තිබේ.ලක්ෂ්මන් පුෂ්පකුමාර අධ්‍යක්ෂණය කරන කුෂාන් ටෙලි ඇන්ඩ් ෆිල්ම් ආයතනය නිෂ්පාදනය කරන ‘තිසරී’ ටෙලි නාට්‍යයේ මුහුරත් උළෙල පසුගියදා බෙල්ලන්විල රජමහා විහාරයේදී පැවැත්විණි. මෙම ටෙලි නාට්‍යයට රංගනයෙන් අමිල අබේසේකර, හිමාලි සිරිවර්ධන, ඩබ්ලිව්. ජයසිරි, ජනක කුඹුකගේ, ලූෂන් බුලත්සිංහල, දිලිනි ලක්මාලි, අවන්ති අපොන්සු, භද්‍රා නන්දනී ගුණරත්න දායක වෙති.මෙම ටෙලි නාට්‍යය ‘සරා’ විකාශනයෙන් පසු ‘දෙරණ’ නාලිකාවේ සතියේ දිනවල රාත්‍රී 8.30 ට විකාශනය වේ.ශ්‍රී ජයවර්ධනපුර විශ්ව විද්‍යාලයේ කළමනාකරණ විශේෂවේදී උපාධිධරයකු වන නිර්මාන් වික්‍රමසේන ‘වසන්තයේ මල්’ නමින් සංයුක්ත තැටියක් නිකුත් කර ඇත.ඔහු මෙම සී. ඩී. තැටියේ අඩංගු සියලු ගී පද ද රචනා කර ඇත. සංගීතවත් කොට ඇත්තේ සංගීතවේදී සමන්ත පෙරේරා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=av10082919</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්පසුගිය 15 දා උදෑසන දකුණු දිල්ලියේ සකෙට් ප්‍රදේශයෙහි පිහිටි සුප්‍රසිද්ධ මැක්ස් රෝහල අවට විශාල පිරිසක් රැස්කමින් සිටිනු දක්නට ලැබුණා. එයට හේතුව කුමක්දැයි කවුරු කවුරුත් විමසිලිමත් වෙද්දී රැස්ව සිටි පිරිස අතරින් ඉක්මන් ගමනින් පිටතට පැමිණියේ සුපිරි නළු ශාරුක් ඛාන් ජනතාව රැස්ව සිටියේ මේ සුපිරි නළුවාව දැකගන්නට වුවත්, ඔහු මැක්ස් රෝහලට පැමිණියේ තම බිරිය (ගෞරි) ගේ පියා හදිසියේ අසනීපව එම රෝහලට ඇතුළත් කළ නිසයි.ගෞරී ඛාන් ගේ පියා වන විශ්‍රාමලත් කර්නල්වරයකු වන 74 වියැති රමේශ් චන්ද්‍රා චිබා මහතාට හදිසියේ හෘදයාබාධයක් වැළඳීම නිසයි, එලෙස රෝහල් ගත කළේ. “රමේශ් මහත්තයා නිරෝගීවයි හිටියෙ. දැනට දවස් දෙකකට කළින් එයා ගොල්ෆ් ක්‍රීඩා කරමිනුත් හිටියා.” ශාරුක් ගේ හිතවතකු පැවසුවා.රමේශ් මහතාව පරීක්ෂා කළ වෛද්‍යවරුන් පැවසුවේ ඔහුගේ හෘදයෙහි ශිරාවන් තුනක් ම අවහිර වී තිබෙන බවයි. වහාම සැත්කමක් සිදුකළ වෛද්‍යවරුන් එම අවහිර වූ නාළවලට කෘත්‍රිම ටියුබයන් යොදා රුධිර සංසරණය ක්‍රමවත් කළ බවත් පැවසෙනවා.එදින ඔවුන් පැවසුවේ දින 10 කින් පමණ රමේශ් මහතාට ආපසු නිවෙසට යන්නට හැකිවේවිය කියලයි. සැත්කමින් පසුව දැඩි සත්කාර ඒකකයේ රඳවා සිටින තම පියාගේ සුවදුක් බැලීමට ගෞරි ද එහි නතර වී සිටියා. ඇය සමඟ ශාරුක් ද මඳක් රැඳී සිටියත් දරුවන් දෙදෙනා නිවෙසෙහි සිටින නිසා ඔහු 15 දා සවස 4 ට පමණ රෝහලෙන් නික්ම ගියා. ශාරුක් එදින දිල්ලියේ සිට ගුවන් මගින් මුම්බායි වෙත ගොස් නිවෙසට පැමිණි බවයි ආරංචි වුණේ.ශාරුක්ගේ රුව යන්තමින් හෝ දැක බලාගන්නට රසික ජනතාව රෝහල අසල රැස්කමින් සිටි නිසා රෝහලෙහි කටයුතු වලට එය බාධාවක් වුණා.ඒ විතරක් නොවෙයි. රෝහල් කාර්ය මණ්ඩලයේ වැඩි දෙනකු පවා ශාරුක්ව දැකගන්නට උත්සාහ කර තිබෙනවා. මේ හේතුවෙන් රෝහලේ කටයුතු නිසි ලෙස ඉටු නොවන තත්ත්වයකුත් ඇති වූ බවයි සමහරු ප්‍රකාශ කළේ. ශාරුක් එදිනම මැක්ස් රෝහලෙන් පිට වී යාමට තීරණය කළේ මෙවැනි අපහසුතා මග හරවා ගැනීමට බවයි ඔහුගේ සමීප හිතවතුන් පැවසුවේ.යොවුන් රසික රසිකාවියන්ගේ ආදරය දිනා සිටින දීපිකා පදුකෝන් රඟන අලුත් ම චිත්‍රපටයක් අගෝස්තු 20 දා සිට ඉන්දියාවේ තිරගත කෙරෙනවා. මේ චිත්‍රපටයේ නම ‘ලෆාන්ගේ පාරින්ඩේ’. දීපිකා මෙහි රඟන්නේ අන්ධ තරුණියකගේ චරිතයක්. දෙනෙත් නොපෙනුණ ද හැම විට ම සුබවාදී හැඟීමෙන් ජීවිතය ගත කරන මේ තරුණියගේ චරිතය නිරූපණය කිරීමට ලැබීම තමන් ලද අභියෝගයක් බවයි දීපිකා පවසන්නේ.අන්ධ තරුණියක් වුවත් මේ චිත්‍රපටයේ ඇය හිම මත ක්‍රීඩා කරන්නටත් කැමැතියි. එක් අවස්ථාවක මේ තරුණිය එලෙස හිම ක්‍රීඩා කරමින් ගී ගයමින් නර්තනයක් ද ඉදිරිපත් කරනවා. එවැනි නිරූපණයක යෙදෙන්නට දීපිකාට මීට පෙර අවස්ථාවක් ලැබුණේ නැහැ. ඒ නිසා මේ චිත්‍රපටය ඇයගේ සිනමා ජීවිතයේ කැපී පෙනෙන අවස්ථාවක් බවට පත්වේවි.‘ලාෆාන්ගේ පාරින්ඩේ’ චිත්‍රපටයේ ප්‍රවර්ධනාත්මක වැඩසටහනක් පසුගියදා දිල්ලි නගරයේ දී පැවැත්වුණා. එම අවස්ථාවට දීපිකා සහ ඇය සමඟ රඟන නිල් නිතින් මුකේෂ් ද සහභාගි වුණා. තමන්ගේ ප්‍රියතම නළු නිළි යුවළ දිල්ලි නගරයේ එළිමහනකට පැමිණ සිටින බව දැනගත්ත යොවුන් රසික රසිකාවියන් වැල නොකැඩී එන්නට පටන් ගත්තා. චිත්‍රපටයට සම්මාදම් වුණු කිසිවෙකු බලාපොරොත්තු නොවූ පිරිසක් පැමිණි බවයි දැනගන්නට ලැබුණේ.ඔවුන් හැම කෙනකුගේ ම බලාපොරොත්තුව වුණේ දීපිකා සහ නිතින්ව හැබැහින් ම දැකගෙන ඔවුන් සමඟ වචන දෙක තුනක් හෝ කතා කරන්නටයි. දීපිකාටත් නීල්ටත් ඉස්පාසුවක් ලැබුණේ නැහැ. ඔවුන් දෙදෙනාව වට කරගත් රසික රසිකාවියන් මහත් උද්දාමයකින් යුතුව කතා බහ කරන්නට උත්සාහ ගත්තා.හැකි අයුරින් මේ රසික පිරිස සමඟ වචනයක් දෙකක් හෝ කතා කරමින් ඉදිරියට ඇදුණු දීපිකා සහ නිතින් ඉදිරියට එක්තරා තරුණයකු පැමිණියේ සෙසු රසික රසිකාවියන් ද පෙරළා ගෙන යි.ඔහු එලෙස පැමිණියේ දීපිකා දෙසම බලාගෙනයි. දීපිකා ඔහු සමඟ සිනාසුණා. ඇයට එවේලෙහි අමුත්තක් දැනුණේ නැහැ. ඇය සිතුවේ මේ තමන් ප්‍රියකරන තවත් රසිකයෙක් කියලයි.නමුත් ඇය සිතුවා වැරැදියි. දීපිකා සමීපයට වදෙන් පොරෙන් පැමිණි ඔහු, එක්වරම ඇය ඉදිරියෙහි දෙදණ බිම තබා වාඩි වුණා! දීපිකාට අමුත්තක් දැනුණේ ඉන් පසුවයි. සිදුවන්නට යන්නේ කුමක්දැයි ඇයටත් නීල්ටත් සිතා ගන්නට බැරි වුණා.අනෙක් රසික රසිකාවියන් ද පුදුමයෙන් මේ තරුණයා දෙස බැලුවා. ඔහු, දීපිකා දෙසට තම දෑත් දිගුකර ඉල්ලීමක් කළා. “දීපිකා, මම කැමැතියි ඔයාව විවාහ කර ගන්න!” ඔහුගේ ඉල්ලීම වුණේ එයයි. මේ වචන කිහිපය තරුණයාගේ මුවින් නික්මෙනවාත් සමඟම ඇය සිනාසුණා.(සමහරවිට ඇය මුලින් ම රඟපෑ ‘ඕම් ශාන්ති ඕම්’ චිත්‍රපටයේ එක්තරා දර්ශනයක ශාරුක් ඛාන් රසිකයකු ලෙස පැමිණ ඇයගෙන් ආදරය යදින අවස්ථාව සිහිපත්වන්නට ඇති.)“මම තාම විවාහ වෙන්න හිතලා නැහැ.” දීපිකා සුපුරුදු සිනහව මැදින් තරුණයාට පැවසුවා. නමුත්, ඔහු පසු බැස්සේ නැහැ. ඔහු දිගින් දිගටම කියා සිටියේ තමන්ට දීපිකාව විවාහ කර ගන්නට ඕනෑ බවයි. ‘ලෆාන්ගේ පාරින්ඩේ’ චිත්‍රපටයේ සෙසු ශිල්පීන්ටත් මෙය ප්‍රශ්නයක් වුණා. දීපිකා, නීල් සමඟ එම තරුණයාගෙන් ගැලවී යන්නට දැඩි උත්සාහයක් ගත්තා. කෙසේ හෝ චිත්‍රපට කණ්ඩායමේ සෙසු ශිල්පීන්ගේ මැදිහත්වීමෙන් මේ තරුණයා එතැනින් ඉවත් කරන්නට හැකි වුණා.මේ කලබැගෑනිය නිමාවට පත්වුණේ නීල් ගේ පියා වන නිතින් මුකේෂ් එහිදී තම පියා වූ මුකේෂ් ගේ පැරැණි ජනප්‍රිය ගීයක් ගැයීමෙන් පසුවයි.දීපිකා මේ වනවිට පෙමින් වෙළී සිටින්නේ ඉන්දියාවේ ප්‍රකට ව්‍යාපාරිකයෙකු ගේ පුත්‍රයකු වන සිද්ධාර්ත් මාල්යා සමඟ බව රහසක් නොවෙයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=am1008291</link>
    <topic> වැසිකිළි ගොස් අනවශ්‍ය ලෙස කාලය ගෙවන අයට හැදෙන ලෙඩක් මල බද්ධය</topic>
    <author>ගාමිණී සුසන්ත</author>
    <content> වැසිකිළි ගොස් අනවශ්‍ය ලෙස කාලය ගෙවන අයට හැදෙන ලෙඩක් මල බද්ධයඅවශ්‍යතාව දැනුණ විගසසියලු වැඩ නවත්වාවැසිකිළි යා යුතුයඋත්තේජනය ලැබුණු පසු මල, මහ බඩවැලේ සිට ගුද මාර්ගය කරා ගමන් කරයි. එම අවස්ථාවෙන් උපරීම ප්‍රයෝජන ගෙන අප මල පිට කිරීමේ කාර්ය කළ යුතුය.මලබද්ධය ඉතාම පීඩාකාරිය. මල පිට කිරීමට ඇති අපහසුව, බඩ වියළීම අපි මලබද්ධය ලෙස හඳුන්වමු.බටහිර වෛද්‍ය විද්‍යානුකූලව මලබද්ධය හඳුනාගත්තේ රෝගයක් ලෙස නොව රෝග ලක්ෂණයක් ලෙසටය. මලබද්ධය ඇතිවීමට බලපාන හේතු කීපයක්ම ඇත.වැසිකිළියට ගොස් මල පිට කිරීමට එක් එක් අයට ආවේණික චර්යාවන් ඇති බව අපි දනිමු. බොහෝ විට එය කුඩා අවදියේ පටන් පැවත එන පුරුද්දක් විය හැකිය. යමෙකුගේ මලපහ කිරීමේ රටාව සුපුරුදු රටාවෙන් වෙනස්වීම මලබද්ධය ලෙස සරලව අර්ථ නිරූපණය කළ හැකිය.විශේෂඥ ශල්‍ය වෛද්‍ය සී.කේ. පතිරණබොහෝ දෙනෙකු පුරුදු වී සිටින්නේ දිනකට එක්වරක් වැසිකිළි යාමටය. එහෙත් ඇතැමෙක් දිනකට දෙවරක් වැසිකිළි යති. එමෙන්ම ඇතැම් පුද්ගලයෝ දින දෙකකට වරක් වැසිකිළි යාමට පුරුදු වී සිටිති. ඕනෑම පුද්ගලයකු අඩුම තරමින් සතියකට දෙවරක්වත් වැසිකිළි යා යුතු බවයි වෛද්‍ය මතය වන්නේ. එසේ නොවී වැසිකිළි යාමේ අවශ්‍යතාව සතියකට වරක් හෝ දින අටකට නවයකට වරක් ඇතිවන්නේ නම් එය සාමාන්‍ය තත්ත්වයක් නොවේ.එසේම දිනකට තුන් හතර වරකට වඩා මලපහ කරන්නේ නම් එය ද අසාමාන්‍ය තත්ත්වයකි. වැසිකිළි යන වාර ගණන පිළිබඳව සොයා බැලීමෙන් මලබද්ධය හඳුනා ගන්නා ආකාරයයි ඒ.එසේම වැසිකිළි යාමේදී පිටවන මලවල ස්වභාවය අනුවද මලබද්ධය හඳුනාගත හැකි වේ. සාමාන්‍යයෙන් මලපහ කිරීමේදී මෘදු ලෙස මල පිට කරන පුද්ගලයකුට ඉතා ගන ලෙස සහ අපහසුවෙන් මලපහ කිරීමට සිදුවෙයි නම්, එය ද මලබද්ධය ලෙස හඳුන්වයි. පෙරදී ඉතාම පහසුවෙන් මලපහ කළ අයකු බොහෝ වේලාවක් උත්සාහ කිරීමෙන් (තැටමීමෙන්) පසුව මලපහ කිරීමට සිදුවීම මලබද්ධයේ ස්වභාවයයි. ඒ මලබද්ධය හඳුනාගන්නා තවත් ආකාරයකි.ඇතැම් අයකු වැසිකිළියට ගොස් පැමිණි පසු ද, තමා සම්පූර්ණ වශයෙන් වැසිකිළි ගොස් අවසන් නැති බව දැනේ. වැඩි කාලයක් වැසිකිළියේ සිටීමේ අවශ්‍යතාව දැනේ. එයද මලබද්ධයේ ලක්ෂණයකි. එමෙන්ම ඇතැමෙකුට වැසිකිළි ගිය විට ඉතා අපහසුවෙන් මලපහ පිට කරන බවක් දැනෙන අතර ගුද මාර්ගයේ කිසියම් අවහිරතාවක් ඇති බව ද ඔවුනට දැනේ.අපි දැන් සොයා බලමු, මලබද්ධය ඇතිවීමට බලපාන සාධක මොනවාදැයි කියා.මලබද්ධය ඇතිවීමට හේතු වන ප්‍රධාන කරුණක් වන්නේ වැසිකිළිය තුළ අනවශ්‍ය ලෙස කාලය ගත කිරීමය. වැසිකිළි යාම පිළිබඳ වෛද්‍ය උපදේශය වන්නේ “මලපහ කිරීමට අවශ්‍ය වූ විට එය කල් නොදමා, අවශ්‍යතාව දැනුණ විගසම කළ යුතු අතර එම කාර්ය ඉක්මනින් නිමාකර වැසිකිළියෙන් පිටවිය යුතු” බවය.බොහෝ දෙනෙක් වැසිකිළි යාම කල් දමා ඉන් පසුව තමාට පහසු වේලාවක වැසිකිළියට ගොස් බලෙන් මලපහ කිරීමට පෙලඹෙති. වැසිකිළියට යාම කල් දැමීමත්, පසුව බලෙන් මල පිට කිරීමට උත්සාහ කිරීමත් සෞඛ්‍යය ගැටලු රැසකටම මුල බව හඳුනාගෙන ඇත. වැසිකිළි ගොස් මලපහ කිරීම ඉතා සරල කාර්යයක් ලෙස බොහෝ දෙනෙක් සිතුවද, එය අප ශරීරයේ සිදුවන ඉතා සංකීර්ණ ක්‍රියාවලියක අවසන් ප්‍රතිඵලයයි.අප ශරීරයේ ඇති බොහෝ ඉන්ද්‍රියයන් බොහෝ ශ්‍රාවයන්, එක්ව කටයුතු කිරීමේ ප්‍රතිඵලයක් ලෙස මලපහ කිරීම දැක්විය හැකිය.ඒ සඳහා ප්‍රධාන වශයෙන්ම අපගේ සිත බලපානු ලැබේ. වැසිකිළියට යාම සඳහා මානසිකව අප සැහැල්ලු විය යුතුය. යමෙකු මානසිකව දැඩි පීඩනයක සිටින විට මලපහ කළ නොහැකිය. එමෙන්ම ශරීරයේ කිසියම් වේදනාවකින් පෙළෙන පුද්ගලයින්ට ද නිසි ලෙස මලපහ කළ නොහැකිය.වැසිකිළියට ගොස් පොත් පත්තර සඟරා කියවීමට, සිගරට් බීමට ඇතැම්හු පුරුදු වී සිටිති. ඒවා ඉතා වැරැදි පුරුදුය. වැසිකිළියට ගොස් එවැනි ක්‍රියාවල නියැළී සිටින විට නිසි පරිදි මලපහ වීම සිදු නොවේ.මලබද්ධය සමඟ ඇතිවන අපහසුතාව පිළිබඳව දැන් අපි සොයා බලමු. කෑම අරුචිය, වමනය යාම, උදරයේ ඇතිවන කැක්කුම යන ලක්ෂණ මෙහිදී ඇතිවේ. එවැනි ලක්ෂණ ඇතිවන්නේ මලපහ කිරීමට අපට උපකාරී වන මහා අන්ත්‍රයේ ක්‍රමාකුංචන ක්‍රියාවලිය නිසි පරිදි සිදු නොවීම නිසායි.මලපහ කිරීමට උත්තේජනය ලැබෙන අවස්ථාවේදී මහා අන්ත්‍රයේ ක්‍රමාකුංචනය සිදුවී මල ගුද මාර්ගය කරා රැගෙන එයි. එම අවස්ථාවෙන් උපරීම ප්‍රයෝජනය ලබාගෙන මල පිට කිරීමේ කාර්ය අප කළ යුතුය.මලබද්ධය ඇතිවීමට හේතු වන රෝග තත්ත්වයන් සහ රෝගී නොවන තත්ත්වයන් බොහොමයක් ඇත. පළමුව රෝගී නොවන තත්ත්වයන් පිළිබඳව කරුණු සොයා බලමු.ගන්නා ආහාරවල ස්වභාවයේ වෙනසක් ඇතිවීම ප්‍රධාන කරුණකි. දිනපතා අපගේ ආහාරයට පලා වර්ග, එළවළු වර්ග, පලතුරු වර්ග එක්කර ගැනීමත් හොඳින් ජලය පානයත් ඉතා වැදගත්ය. එවැනි ආහාර රටාවක් අනුගමනය කරන්නේ නම් මලබද්ධය ඇති නොවේ. එම ආහාර වර්ග හොඳින් මල පිට කිරීමට උපකාරී වේ. එම ආහාර වර්ගවල අඩුවක් සිදුවීම මලබද්ධය ඇතිවීමට හේතුවක් විය හැකිය.තරුණ වයසේ පසුවන්නන්ට එය එතරම් බල නොපෑවද කුඩා දරුවනට ද, වයස්ගත උදවියට ද, ආහාර වර්ගවල වෙනස හොඳින් දැනේ.හොඳින් මලපහ වීමට ශරීරයේ මනා ක්‍රියාකාරිත්වය බෙහෙවින් උපකාරී වේ. හොඳින් ව්‍යායාම කරන ක්‍රියාශීලීව එදිනෙදා වැඩ කටයුතු කරන අයකු රෝගාතුර වී දින කීපයක් ඇඳකට වී සිටින විට එම පුද්ගලයාට මලබද්ධය ඇතිවේ. එයින් පැහැදිලි වන්නේ අපගේ කායික ක්‍රියාකාරිත්වය ද මලපහ කිරීමට බලපාන බවය.සමහර ඖෂධ වර්ග නිසා ද මලබද්ධය ඇතිවිය හැකිය. එම ඖෂධ, අපගේ ආහාර ජීර්ණ පද්ධතියේ ක්‍රියාකාරිත්වයට බලපෑම් කිරීම එයට හේතුවයි. එමෙන්ම එම ඖෂධවලට ජලය උරා ගැනීමේ වෙනස්කම් ද ඇති කළ හැකිය.වේදනානාශක ඖෂධ, ගැස්ට්‍රයිටිස් රෝගය සඳහා අධි රුධිර පීඩනයට, උදරයේ කැක්කුම් සඳහා, පාකින්සන් රෝගය සඳහා මානසික රෝගවලට ගන්නා සමහර ඖෂධ නිසා ද මලබද්ධය ඇතිවේ.යකඩ පෙති නිතිපතා ගන්නා පුද්ගලයෝ ද මලබද්ධයට ගොදුරු වෙති. එමෙන්ම ඔවුන්ගේ මලවල පැහැය තද කළු හෝ අළු පැහැයක් ගනී. තයිරොක්සින් හෝමෝනය අඩු පුද්ගලයන්ට ද මලබද්ධය ඇතිවීමේ හැකියාව ඇත.එසේම ඇතැම් ඖෂධවල සෘජු අතුරු ආබාධය ලෙස සඳහන් වන්නේ මලබද්ධයයි.මලබද්ධය ඇතිවීමට බලපාන තවත් සාධක ඇත. දිනකට දෙකකට පදිංචි ස්ථානය වෙනස්වීම නිසා සුපුරුදු වැසිකිළියට යාමට නොහැකි වීම ඉන් ප්‍රධාන හේතුවකි.නිසි අයුරින් මලපහ කිරීමට පුද්ගලිකත්වය ඉතා වැදගත්ය. යමෙකු මලපහ කිරීමට සූදානම් වන විට වැසිකිළියෙන් පිටත කීප දෙනෙක් කෑ කෝ ගසමින් සිටී නම් හෝ කීප දෙනෙක් වැසිකිළියට ඒමට පෙළ ගැසී සිටීනම්, නිසි පරිදි වැසිකිළියට යා නොහැකිය.එහිදී වැසිකිළි යාමට දැඩි අවශ්‍යතාවක් ඇත්නම් ගැටලුවක් නැත. රෝහල් ඇඳක සිටින රෝගියකුට මලපහ කිරීමට අවශ්‍යතාවක් ඇතිවූ විට රෝගියා එහිදී කෙතරම් අපහසුතාවකට පත්වන්නේ දැයි දැන් අපට සිතා ගත හැකි නොවේ ද? රෝහල්ගත වී ප්‍රතිකාර ගන්නා රෝගීන් තුළ මලබද්ධය අමුත්තක් නොවේ.ගර්භණි භාවය ද මලබද්ධය ඇතිවීමට හේතුවකි. එම සමයේදී ජීවන රටාව, ආහාර රටාව, උදරයේ ප්‍රමාණය ආදිය ශීඝ්‍රව වෙනස් වන නිසා, විශේෂයෙන්ම ශරීරයේ හෝමෝනවල සිදුවන වෙනස්වීම් නිසා ද මලබද්ධය ඇතිවීමේ හැකියාව ඇත. හෝමෝන වෙනස්කම් නිසා ගැබිනි කාන්තාවන්ගේ මාංශපේෂි ඉහිල් වේ. එම ක්‍රියාවලිය ආහාර මාර්ගයට සෘජුවම බලපායි. එය, මලපහ පිට කිරීමට උපකාරී වන ක්‍රමාකුංචන ක්‍රියාවලියට බාධා ගෙන දෙයි.එබැවින් ප්‍රසව හා නාරි වෛද්‍යවරු විසින් ගර්භණී කාන්තාවනට වැඩිපුර ජලය පානය කරන ලෙසටත්, පලතුරු එළවළු පළා වගේ වැඩියෙන් ආහාරයට ගන්නා ලෙසටත් ව්‍යායාම වල යෙදෙන ලෙසටත් උපදෙස් ලබාදෙයි.ඇතැම් පුද්ගලයන් වැසිකිළි යාම සඳහා විරේක ඖෂධ ලබාගැනීමට පුරුදු වී සිටිති. මෙය ඉතා නරක ක්‍රියාවකි. මුලදී වැසිකිළි යාමට විරේක ඖෂධ තේ හැන්දක් අවශ්‍ය වූ අයකුට කලකදී වැසිකිළි යාමට තේ හැඳි කීපයක් අවශ්‍ය විය හැකි ය. එබැවින් වැසිකිළි යාමට විරේක ඖෂධ භාවිතය ඉතා නුසුදුසු ක්‍රියාවකි. අප දිනකට ගන්නා ජලය ප්‍රමාණය ආහාර ජීර්ණ පද්ධතිය තුළ විවිධ ස්ථාන වලදී ශරීරයට උරාගනී.මල සමඟ ශරීරයෙන් ජලය පිටවන්නේ ඉතා සුළු ප්‍රමාණයකි. අප ජලය අඩුවෙන් පානය කළහොත් මල සමඟ පිටවීමට ජලය ඉතිරි නොවේ. එය මල ගනවීමට හේතුවකි. මලබද්ධය ඇතිවීමට එය ප්‍රභල හේතුවකි. එබැවින් පුරුද්දක් ලෙස දිනකට ජලය ලීටර් 2 කට වැඩියෙන් පානය නිරෝගී ජීවිතයකට අත්‍යවශ්‍ය වේ.දැන් අප මලබද්ධය ඇතිවීමට හේතු වන රෝග ගැන කතා කරමු.ඒ අතරින් ස්නායු ආබාධ මූලිකය. සාමාන්‍ය පුද්ගලයකුට වඩා අංශ භාග රෝගයට ගොදුරු වූ අයකුට මලපහ කිරීමේ අපහසුතාවයක් ඇත. එහිදී ඔවුන්ට මලබද්ධය ඇති නොවී පහසුවෙන් වැසිකිළි යාමට විශේෂිත ප්‍රතිකාර ක්‍රම අවශ්‍ය වේ.Irritable bowel syndrome ලෙස හඳුන්වන රෝගයේදී අන්ත්‍රවල ක්‍රියාකාරිත්වයේ වෙනස්කම් ඇතිවේ. ඒ රෝගයේ දී ද මලබද්ධය ඇතිවීමට ඉඩ ඇත.මලබද්ධය ඇතිවීමට හේතුවන රෝග පිළිබඳව සැලකීමේදී ගුද මාර්ගය, ගුදය, අන්ත්‍ර ආශ්‍රිත රෝග නිසා ප්‍රධාන වශයෙන් මල බද්ධය ඇතිවන බව පෙනී යයි. එම ඇතැම් රෝග සරල රෝග වන අතර ඇතැම් ඒවා කල්පවතින උග්‍ර රෝග ලෙස ද හඳුනා ගත හැකි ය.සරල රෝග පිළිබඳව සලකා බැලීමේ දී ගුද මාර්ගයේ ගුදයේ හෝ මහා අන්ත්‍රයේ හට ගන්නා ‘ගෙඩි’ දැක්විය හැකි ය. ඉහත කී ඉන්ද්‍රයන් තුළ ඇති වන හානිදායක නොවන සුළු ගෙඩි නිසා මෙන් ම පිළිකා නිසා ද මලබද්ධය ඇති වේ.එමෙන් ම ගුදය ආශ්‍රිතව ඇතිවන වේනාකාරී ඕනෑම රෝගයක් මලබද්ධය ඇතිවීමට හේතු විය හැකිය. අර්ශස්, ෆිෂර්, Perianal abscess යන රෝග ඒ අතර සුවිශේෂ ය. මලබද්ධය නිසා අර්ශස් රෝගය හටගත හැකිවාක් මෙන් ම මලබද්ධය නිසා අර්ශස් රෝගය උග්‍රවේ. ඒ වැසිකිළියට ගොස් තැටමීමට සිදුවන නිසා ය.මලපහ කිරීමට ගන්නා අධික උත්සාහය අර්ශස් රෝගය උත්සන්න වීමට හේතුවේ. යමෙකු අර්ශස් රෝගය සමඟ මලබද්ධයෙන් ද පෙළෙන්නේ නම්, වහා වෛද්‍ය ප්‍රතිකාර ගත යුතු ය.එමෙන් ම ගුද මාර්ගය ආශ්‍රිතව සැරව ගෙඩි ඇති වූ විට ද ඉතා වේදනාවක් දැනී මලපහ කිරීමට අපහසුවේ. මලපහ කිරීමට නොහැකි වූ විට අන්ත්‍ර සහ ගුදය ආශ්‍රිතව මල එකතු වේ.පසුව එම මල එන්න එන්නම ගන වේ. එවිට මල පිට කිරීම අපහසු වේ.බොහෝ දෙනෙක් අතර පවතින ෆිෂර් නම් රෝගයේදී සිදුවන්නේ ගුද මාර්ගයේ පැළීම් ඇති වීම ය. එය අර්ශස් රෝගය ලෙස වරදවා වටහා ගනී.ෆිෂර් ලෙස හඳුන්වන්නේ ගුද මාර්ගයේ බිත්තිය තුළ සියුම් පැලීම් ඇතිවීම ය. ෆිෂර් රෝගය ඇති පුද්ගලයින් වැසිකිළි යාම ආරම්භ කරන විට ම දැඩි වේදනාවක් දැනේ. එවිට සිදුවන්නේ මලපහ කිරීම කල් දැමීම නිසා මල ගන වී මලබද්ධය ඇතිවීම ය. ඉන්පසුව මලපහ කිරීම පෙරටත් වඩා වේදනාකාරී වේ. එබැවින් ෆිෂර් රෝගයෙන් පෙළෙන්නන් වහා ප්‍රතිකාර ගත යුතු ය.අන්ත්‍රවල තිබෙන ස්නායු දුර්වලතා නිසා ද සමහර අයට මලබද්ධය ඇතිවේ. ඒවා බොහොමයක් උපතින් එන හේතූන් ය. කුඩා දරුවන් වෙතින් පෙන්නුම් කෙරෙන මලබද්ධය තත්ත්වයන්ට මෙවැනි ස්නායු ආබාධ හේතු විය හැකි අතර වහා ඒ පිළිබඳව සොයා බැලිය යුතු ය.එහෙත් බොහෝ විට කුඩා දරුවන් හට මලබද්ධය ඇතිවීමට හේතු වන්නේ සුළු හේතුය. පලතුරු වැඩියෙන් දීම මගින් හෝ සුළු වෛද්‍ය ප්‍රතිකාරයකින් මේ දරුවන්ගේ මලබද්ධය වළක්වාගත හැකි ය.මලබද්ධයෙන් පෙළෙන පුද්ගලයකු වෛද්‍යවරයකු වෙත ගිය විට, එය සුළු රෝග තත්ත්වයක් ද නැතහොත් දරුණු රෝගයක මූලාරම්භයක් ද යන්න පළමුව සොයා බැලේ.රෝග නිර්ණයේදී මලබද්ධය ඇති වී කොපමණ කලක් ගත වී ඇතිදැයි යන්න වැදගත් සාධකයකි. යමෙකු වෛද්‍යවරයකු හමුවී තමාට දින තුන හතරක පමණ කලක සිට මලබද්ධය ඇතැයි පැවසුවහොත් වෛද්‍යවරයා ලොකු සැලකිල්ලක් නොදක්වනු ඇත. එහෙත් යමෙකු තමාට මාසයක දෙකක සිට මලබද්ධය ඇතැයි පවසන්නේ නම්, ඒ පිළිබඳව වහා සොයා බලයි.එමෙන් ම යමෙකු වසර 10 ක 15 ක කාලයක සිට තමාට මලපහ වන්නේ මේ ආකාරයෙන් යැයි කීව ද වෛද්‍යවරයා ඒ පිළිබඳව ද කලබල නොවේ. ඒ එම තත්ත්වය භයානක රෝගී තත්ත්වයක් නොවන නිසා ය. මෙහිදී රෝගියාගේ ජීවන රටාවට පහසුවක් ලබාදීමට ඖෂධීය ප්‍රතිකාර ලබාදිය හැකි ය.මලබද්ධයේදී පැහැදිලි කළ යුතු වඩාත් වැදගත් කරුණක් වන්නේ කුඩා දරුවකුට ප්‍රතිකාර කරන ආකාරය වැඩිහිටියකුට ප්‍රතිකාර කරන ආකාරයට වඩා හාත්පසින් ම වෙනස් බව ය.මලබද්ධය ඇති උදවියගේ මල සමඟ රුධිරය පිටවේ නම්, එසේ රුධිරය පිටවන ප්‍රමාණය සහ රුධිරය පිටවන අවස්ථාව පිළිබඳව ද සොයා බැලේ. මලබද්ධයෙන් පෙළෙන ඇතැමුන් මලපහ කිරීම ආරම්භ කරන විටම, රුධිරය පිටවේ. ඇතැමුන්ගේ රුධිරය පිටවන්නේ මලපහ කරන අතරතුරේ ය. තවත් අයකුට මලපහ කර අවසන් වූ පසුව රුධිරය පිටවිය හැකි ය. රුධිරය පිටවන අවස්ථාව සොයා බැලීමෙන් රෝගය පිළිබඳව නිගමනයකට එළඹිය හැකි ය.වඩාත් සැලකිලිමත් විය යුත්තේ මලබද්ධය ඇති වී රුධිරය පිටවීමට හේතුව පිළිකාවක් නම් ය.මලබද්ධය රෝග රැසකටම හේතුවන සාධකයක් වුව ද දිනපතා ආහාරවලට එළවළු, පලතුරු, පලා වර්ග එක්කර ගැනීම අවශ්‍ය පමණ ජලය පානය, දිනපතා ව්‍යායාම කිරීම ආදිය මගින් මෙම කරදරකාරී තත්ත්වයෙන් මිදී සිටිය හැකි ය. වැසිකිළි යාම ජීවිතයේ එක්තරා පුරුද්දක් නිසා දරුවන් ඒ සඳහා පුහුණු කළ යුතු ය. දරුවනට වැසිකිළි යාමට නිශ්චිත ස්ථානයක් තබා ගැනීම වැදගත් ය. නියමිත වේලාවන් ද යොදා ගන්නේ නම් වඩාත් සුදුසු ය.අපගේ අන්ත්‍ර ක්‍රියාත්මක වන්නේ අපගේ උදරයට කිසියම් ආහාරයක් වැටීමෙන් අනතුරුවය.කිසියම් ආහාරයක් ආමාශයට වැටුණු විට මහා අන්ත්‍රය උත්තේජනයට ලක්වේ. වැඩිහිටියන් උදේම තේ කෝප්පයක් හෝ පිරිසුදු ජලය වීදුැරවක් පානය කර වැසිකිළි යාමට සූදානම් වීමේදී ප්‍රයෝජනයට ගැනෙන්නේ මහා අන්ත්‍රයේ සිදුවන එම උත්තේජනයයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=am1008292</link>
    <topic>රඹුටන් ලෙලිවලත් ඩෙංගු මදුරුවන් බිත්තර දාන්න පුළුවන්</topic>
    <author>අරුණි මුතුමලි</author>
    <content>රඹුටන් ලෙලිවලත් ඩෙංගු මදුරුවන් බිත්තර දාන්න පුළුවන්හැමතැනම කතාවෙන, හැමෝගෙම අවධානයට යොමු වූ ජාතික ප්‍රශ්නයක්. විවිධ ආයතන විවිධ වැඩසටහන් ඔස්සේ ඩෙංගු මර්දනයට ක්‍රම සොයනවා. සමහරු ඒ අතර වගකීම් මඟ හරිනවා. තවත් අය අනුන්ගේ වගකීම් පවා තමන් පිට පටවගෙන වැඩ කරනවා.මේ හැම දෙයකින්ම අවසානයේ අරමුණු කරන්නේ ඩෙංගු උවදුර කෙසේ හෝ රටින් තුරන් කර ගැනීමයි. ඒ සඳහා ජනාධිපති කාර්ය සාධක බළකායේ ක්‍රියාකාරී සාමාජිකයකු වන්නේ මධ්‍යම පරිසර අධිකාරියයි. පසුගිය කාලයේ ඉන් කෙරුණු වැඩපිළිවෙළ කොයි වගේ ද? අපි විමසුවේ මධ්‍යම පරිසර අධිකාරියේ වත්මන් සභාපති චරිත හේරත් මහතාගෙන්.“සංවර්ධන ඉලක්ක රැසකට රට යන විට පරිසරය ආරක්ෂා කිරීම අභියෝගයක්” ඔහු කීවේ සමස්ත සංවර්ධන ක්‍රියාවලියකට රට සූදානම් වන යුගයක පරිසරය රැකගත යුත්තේ කෙසේ ද? එහිදී ඩෙංගු වැනි ව්‍යසනයන්ට අභියෝගාත්මකව මුහුණ දෙන්නේ කුමන ක්‍රමවේදයකට දැයි පැහැදිලි කරමින්.“නව ඉදිරි ගමනත් සමඟ ජනතාවගේ සිතුම් පැතුම් වගේම ඇවතුම් පැවතුම් පවා වෙනස් විය යුතුයි. අපට කිසි දෙයක් කරන්න බැරි නැහැ. අවශ්‍ය වන්නේ ඒ සඳහා අවශ්‍යතාව තේරුම් ගෙන ඒ අනුව කටයුතු කිරීමයි. එය පොඩි අයගේ සිත්වල පැළ කළ යුතුයි. ඒ සඳහා අපි “හරිත නියමු බළකාය” මඟින් සමස්ත පාසල් පද්ධතියම දැනුවත් කරනවා. ඩෙංගු වැළැක්වීමටත් පාසල් දරුවන් උනන්දු කිරීමට මධ්‍යම පරිසර අධිකාරියේ දායකත්වය ඒ මඟින් ලැබෙනවා.”ඩෙංගු උවදුරට වැඩියෙන්ම වගකිව යුත්තේ වැඩිහිටියන්. විවිධ ආයතන සහ ඒවායේ කටයුතු නිසි ලෙස ක්‍රියාත්මක නොකරන නිලධාරීන්. මේ ගැන මධ්‍යම පරිසර අධිකාරියටත් වගකීමක් තිබෙනවා. අපේ ගැටලුව වුණේ වත්මන් සභාපතිවරයා ඒ පිළිබඳ දක්වන ආකල්පය කුමක් ද යන්නයි. ඔහු එය පැහැදිලි කළේ මේ ආකාරයෙන්.“ඩෙංගු වැළැක්වීමට පිහිටවූ ජනාධිපති කාර්ය සාධක බළකායේ ක්‍රියාකාරී සාමාජිකයකු ලෙසයි මධ්‍යම පරිසර අධිකාරිය කටයුතු කරන්නේ. සෞඛ්‍ය අමාත්‍යංශය ඩෙංගු තුරන් කිරීමට ගෙනයන විශාල ව්‍යාපෘතියේ එක පාර්ශ්වයක්. අපි ඩෙංගු තේරුම් ගන්නේ රෝගය සුව කිරීමට වඩා රෝගය වැලදීමෙන් වැළකී සිටීම වැදගත් කියන මතයේ සිටයි. ඒ නිසා ඩෙංගු මදුරුවන් ඇතිවන පරිසර තත්ත්වයන් විනාශ කිරීම එනම් අපේ වටපිටාව හොඳින් ශුද්ධ පවිත්‍ර කර තබා ගැනීමේ මූලික අවශ්‍යතාව කෙරෙහි ජනතා අවධානය යොමු කිරීමට වෙහෙසෙනවා.”මධ්‍යම පරිසර අධිකාරිය මේ කටයුතු සඳහා සෞඛ්‍ය අමාත්‍යංශය සමඟ ඒකාබද්ධව වැඩපිළිවෙළක් ගෙන යන ආකාරය චරිත හේරත් මහතා පෙන්වා දුන්නේ ඩෙංගු සතිය සඳහා ඔවුන් දායක වූ ආකාරය ද දක්වමින්. නමුත් එසේ දින කිහිපයක් පමණක් පිරිසක් එක්ව රටම පිරිසුදු කිරීම ප්‍රමාණවත් වේවි ද?“නැහැ. රටේ කසළ ප්‍රශ්නයත් ඒ සමඟම විසඳන්න ඕන. කසළ නිසා මැසි මදුරු වගේම තවත් සෞඛ්‍ය්‍ය ගැටලු පැන නගින බව අමුතුවෙන් කිව යුතු නැහැ. කසළ අයිති කාටද කියා කිසි කෙනෙකුගේ අවධානය යොමු කරන්නේ නැහැ. තම තමන්ගේ ගෙවල්වල කසළ තමන්ම විධිමත් ලෙස බැහැර කරනවා නම් කසළ මේ තරම් ගැටලුවක් වන්නේ නැහැ. ඒ වගකීම තේරුම් ගන්නේ කීයෙන් කී දෙනා ද? අනිත් හැමෝම පාරේ කුණු ගොඩවල් හදනවා.කසළ විධිමත්ව බැහැරලීමේ වගකීම තිබෙන්නේ පළාත් පාලන ආයතනවලටයි. මධ්‍යම පරිසර අධිකාරියට ඇත්තේ ජාතික පාරිසරික පනත යටතේ ඔවුන්ට විධාන පැනවීමේ බලය පමණයි. ඒ නිසා අපි විවෘත සංදේශයක් ඉදිරිපත් කළා, අපද්‍රව්‍ය කළමනාකරණය පිළිබඳව නියමිත ආකාරයෙන් කටයුතු කරන ලෙස. ඒ අනුව ප්‍රාදේශීය පරිසර නිලධාරීන් යොදා පළාත් අධ්‍යක්ෂවරුන් මඟින් රටේම පළාත් පාලන ආයතන අපද්‍රව්‍ය කළමනාකරණයට එක්කරගත හැකි ආකාරයේ ක්‍රමවේදයක් සකස් කළා. නිසි ලෙස කසළ කළමනාකරණය නොකරන අයට ජාතික පාරිසරික පනත අනුව නිත්‍යානුකූලව කටයුතු කරන්නත් අපි සූදානම්.”කසළවල බර ඇත්තේ පළාත් පාලන ආයතනවලට බව පැවසුව ද මධ්‍යම පරිසර අධිකාරිය මඟින් ද කසළ කළමනාකරණයට බරපැන යොදවනු දක්නට පුළුවන්. ඊට හේතුවත් අපි සභාපතිවරයාගෙන්ම අසමු.“කසළ කළමනාකරණයට අපි “පිළිසරු” වැඩසටහන යටතේ විශාල දායකත්වයක් සපයනවා. මේ වන විට පළාත් පාලන ආයතන 80 ක් පමණ අප සමඟ කසළ කළමනාකරණය විධිමත් කර කොම්පෝස්ට් නිපදවීම සහ බිම් පිරවුම් සැකසීමට අවශ්‍ය පියවර ගෙන තිබෙනවා.විශේෂයෙන් කොළඹ හා තදාසන්න ප්‍රදේශවලත්, නාගරික හා අර්ධ නාගරික ප්‍රදේශවලත් ඩෙංගු වැනි රෝග වේගයෙන් බෝ වන්නේ කසළවල ඇති ටින්, ප්ලාස්ටික් කෝප්ප ආදි ජලය රැඳෙන දේවල මදුරුවන් වැනි කෘමින් බෝවීමට හොඳ පරිසරයක් හැදෙන නිසයි. කොළඹින් පමණක් දිනකට කසළ ටොන් 600 - 700 ක් ජනනය වෙනවා.කොළඹ නගර සභාව වැනි විශාල ආයතන කසළ කළමනාකරණය නිසි ලෙස නොකිරීම පිළිබඳ විවෘතව කතා කරන්නේ ඒ නිසයි.පසුගිය මසක කාලය මුළුල්ලේ පරිසර අධිකාරිය මඟින් විශේෂයෙන් කුරුණෑගල, හලාවත, හම්බන්තොට, ගම්පහ, නුවර, ආදි ප්‍රදේශවලත් සමස්ත දිවයිනේමත් ඩෙංගු මර්දනය සඳහා විවිධ වැඩසටහන් දියත් කළා. එහි අරමුණ ගැනත් මධ්‍යම පරිසර අධිකාරියේ සභාපති චරිත හේරත් මහතා මෙසේ කීවා.“පිරිසිදු කිරීම්, කසළ කළමනාකරණ වැඩසටහන් වගේම අධ්‍යාපනික කටයුතුවලට අපි මූලික අවධානය යොමු කරන්නේ එමඟින් මේ ප්‍රශ්නය සියයට 50 ක්ම විසඳිය හැකි නිසයි.රඹුටන් ලෙලිවල පවා මදුරුවන් ඇතිවිය හැකි යැයි කියන අවස්ථාවක බීටීඅයි බැක්ටිරියාව ගැන පමණක් විශ්වාසය තබාගෙන, එය ගෙන්වන තුරු බලාගෙන සිටීම නොවෙයි වගකිව යුතු පුරවැසියන්ගේ යුතුකම වන්නේ.තම තමන්ගේ ගෙවල්වල කසළ නිසි ලෙස බැහැර කිරීමටත්, අනුන්ගේ වතුවලට පාරවල්වලට තමන්ගේ කුණු මල්ල විසි කර ප්‍රශ්නයෙන් ගැලවිය හැකියි කියා සිතන්නේ නැතිව, තම තමන් පිරිසිදු පරිසරයක් ගෙවල්වලත්, කාර්යාල හා තමන් ගැවසෙන ස්ථානවල ඇති කරගන්නවා නම්, රටක් වශයෙන්, ඩෙංගු මර්දනයට පෙළ ගැසෙනවා නම් මෙය අපහසු කාර්යයක් වන්නේ නැහැ.”ඒ කතාව සියයට සියයක් සත්‍යය.අපේ රටේ මිනිසුන්ගෙන් වැඩි දෙනෙක් තමන්ගේ වැරැදි සහ කුණු කන්දල් අනුන් පිට පටවනවා විනා තමන්ගේ වගකීම නිසි ලෙස ඉටු කරන්නට ඉදිරිපත් වන්නේ අහම්බෙනි.අරුණි මුතුමලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ay1008291</link>
    <topic>පාන්දර හීතලේ නැඟිටලා ඉස්කෝලෙ යන්ඩ ඉස්සෙල්ලා ටැංකියක් පිරෙන්ඩ වතුර ඇද්දා</topic>
    <author>සාගරිකා දිසානායක ජයසිංහ</author>
    <content>පේරාදෙණිය විශ්ව විද්‍යාලයේ උපකුලපතිජ්‍යෙෂ්ඨ මහාචාර්යසරත් අබයකෝන්මෙවර අප කතා නායකයා පේරාදෙණිය විශ්ව විද්‍යාලයේ උප කුලපති තනතුර හොබවන ජ්‍යෙෂ්ඨ මහාචාර්ය සරත් අබයකෝන් මහතාය. දෙස් විදෙස් විශ්ව විද්‍යාල ඇතුළු උසස් අධ්‍යාපන ආයතන රැසක උපදේශකවරයකු ලෙස ද ප්‍රවීණාචාර්යවරයකු ලෙස ද ජගත් කීර්තියට පත් මහාචාර්ය අබයකෝන්, දකුණු ආසියා කලාපීය විශ්ව විද්‍යාලය පිහිටුවීමෙහිලා පත්කරන ලද අන්තර්ජාතික කාර්ය සාධක බළකායේ ශ්‍රී ලංකා නියෝජිතයා ලෙස ද කටයුතු කරයි.පේරාදෙණිය විශ්ව විද්‍යාලයෙන් සිවිල් ඉංජිනේරු ශිල්පය පිළිබඳ ප්‍රථම උපාධිය හිමිකර ගත් හෙතෙම කැනඩාවේ වැන්කුවර්හි බ්‍රිටිෂ් කොලොම්බියා විශ්ව විද්‍යාලයෙන් ව්‍යුහාත්මක ඉන්ජිනේරු ශිල්පය පිළිබඳ දර්ශනපති සහ පාංශු විද්‍යාව පිළිබඳ විද්‍යාපති උපාධි හිමි කරගත්තේය.සුනාමි ව්‍යසනයෙන් අනතුරුව ශ්‍රී ලංකාවේ හා අවට භූ ගර්භයෙහි ඇති වුණු සුවිශේෂ භූමි කම්පන ලක්ෂණ පිළිබඳ පුළුල් පර්යේෂණ රැසක් සිදුකළ මහාචාර්ය අබයකෝන් ශ්‍රී ලංකා මහවැලි අධිකාරිය, මධ්‍යම පළාත් කලාපීය ආර්ථික සංවර්ධන ඒජන්සිය, පේරාදෙණිය පශ්චාද් උපාධි අධ්‍යයන ආයතනයෙහි ආපදා කළමනාකරණ කමිටුව සහ ශ්‍රී ලංකා භූ තාක්ෂණ සංගමයෙහි ජ්‍යෙෂ්ඨ උපදේශකවරයකු ලෙස ද කටයුතු කරයි.නවසිය පනස් අටේ පෙබරවාරි මාසෙ දොළොස් වැනිදා ඔහු මෙලොව එළිය දුටුවේ මහනුවර මහ රෝහලේදී. උඩ පේරාදෙණියේ ගොඩ මඩ ඉඩම් හිමි වැවිලිකරුවකු වූ කරුණාරත්න සමරසිංහ අබයකෝන් සහ දිසානායක මුදියන්සේලාගේ සීලවතී යුවළට දාව උපන් මේ පින්වත් පුත් කුමරාට ඔවුන් “සරත් බණ්ඩාර සමරසිංහ අබයකෝන්” කියලා නම තැබුවා.“මගේ ළමා කාලේ අප්පච්චිගේ මහ ගෙදර වගේම උඩපේරාදෙණියේ ගෙදරත් ගත වුණා. ලොකු අත්තා, අත්තම්මා, නැන්දලා මාමලා, පුංචම්මලා බාප්පලා හැමෝගෙම ආදරය මැද හැදුණු මට, පවුල් එකම දරුවා වුණත් පාළුවක් දැනුණේ නෑ.අප්පච්චිගේ ප්‍රධාන රැකියාව ගොවිතැන වුණාට ඔහු සමාජ සේවයත් දේශපාලනේත් හරි හරියට කළා. ඔහු ග්‍රාම සංවර්ධන සමිතියේ සභාපති ශ්‍රී ලංකා නිදහස් පක්ෂයේ ආරම්භක සාමාජිකයෙක්.උඩ පේරාදෙණියේ ශ්‍රී ලංකා නිදහස් පක්ෂ කාර්යාලය තිබුණේ අපේ ගෙදර. ග්‍රාම සංවර්ධන සමිති කාර්යාලයත් එහි පුස්තකාලයත් තිබුණේ ගෙදර තව කාමරයක. කාමර කීපයකින් සමන්විත වූ ඒ ගෙදර එක් එක් කාමර එක් එක් සමාජ සේවා කටයුතු සඳහා අප්පච්චි දීලා තිබුණා. ඒ කාමරවලින් ලොකු කුලියක් නොලැබුණත් ගමේ පොදු වැඩ සඳහා ඒවා යෙදැවීමෙන් අප්පච්චි ලොකු සතුටක් ලැබුවා.උඩ පේරාදෙණිය මුල්ම උප තැපැල් කන්තෝරුව විවෘත කළේ ගෙදර ඉස්සරහ කාමරේ. එහි ප්‍රථම තැපැල් ස්ථානාධිපති මගේ අම්මා. තව කාමරයක සමූපකාරය. තව පැත්තක සමූපකාරෙ ගබඩාව. තව කාමරයක පුස්තකාලය. මේ පුස්තකාලෙන් ඇති තරම් පොත් අරන් කියවන්නට අවස්ථාව ලැබුණා. ඒ වගේම සමූපෙ ගබඩාව නිසා මීයන් බෝවෙලා ගේ පුරා මීයො දුව ඇවිදපු හැටි තවමත් මට මතකයි. ගමේ ලොකු කුඩා කොයි කවුරුත් නිතර දෙවේලේ ගෙදර ගැවසුණා. ඒ නිසා පුංචි කාලෙ ඉඳලම ගමේ කොයි කා සමඟත් පයිරු පාසානෙට මට ඉඩහසර ලැබුණා.“අප්පච්චි එක කාමරේක ශ්‍රී ලංකා නිදහස් පක්ෂ කාර්යාලේ වැඩ කරන කොට අල්ලපු ගෙදර යූඇන්පී කාර්යාලේ පවත්වා ගෙන ගියා. ඒ කාලෙ අද වගේ පක්ෂ පාට නිසා මිනිස්සු ගහ මරා ගත්තේ නෑ. ඒ කාලෙ අප්පච්චි හම්බ වෙන්න පක්ෂයේ බලවතුන් නිතර ආවා ගියා. අපිත් ඔවුන්ගේ කතාවලට වාද විවාදවලට ඇහුම්කන් දෙනවා. පුංචි කාලෙම දේශපාලනේ ඇහැට කනට වැටුණට මම කවදාවත් දේශපාලනේ කරට අරන් කටයුතු කළේ නෑ” මහාචාර්යතුමා කියනවා.මම පාසල් ගමන ඇරැඹුවේ වයස අවුරුදු තුනේදී. ඒ අපේ නිවසට යාබදව පදිංචි වෙලා හිටි තලාතුඔය ඉස්කෝලෙ මහත්මියයි මහත්මයායි. මාව වඩා ගෙන ඔවුන් උගන්වාපු උඩ පේරාදෙණිය විද්‍යාලයට එක්ක ගිය නිසයි. ළාබාලතම ශිෂ්‍යයා වුණාට මම පංතියෙ පළවැනියා වුණා. පාසල් ශාලාව ඇතුළෙ මම වඩාගෙන එහාට මෙහාට ගෙන ගියෙත් තලාතුඔය ගුරුතුමියයි ගුරුතුමායි.පාසල අරුණාම මාව වඩාගෙන යන්නෙ අත්තම්මා. ගේ පේන මානෙදි අම්මා එනවා මාව වඩා ගන්න. අම්මගේ අතට පැන්න වෙලේ ඉඳල ගෙදරට යනතුරුම මම යන්නේ අම්මගෙන් කිරි උරා බොමින්.“පවුලේ එකම දරුවා වුණාට අම්මයි අප්පච්චියි පමණට වඩා මා හුරතල් කළේ නෑ. මගේ වයසට ගැළපෙන තරමට වගකීම් හා පුංචි පුංචි රාජකාරි මට පැවරිලා තිබුණා. උප තැපැල් කාර්යාලෙ ගෙදරම තිබුණු නිසා ගමේ දුරකථනයක් තිබුණු එකම තැන එතැනයි. ගමේ වැඩි දෙනකුට හදිසි පණිවුඩ ලැබුණේ මේ දුරකථනයට. ඉතින් අම්මා මා පිටත් කරලා යවනවා පණිවුඩය කියන්නට. බොහෝ විට ඇමතුම දෙන කෙනා පණිවිඩය කියන්නෙත් නෑ. තව විනාඩි ගණනකින් කතා කරන බවයි කියන්නේ. ඉතින් මට සිද්ධ වෙනවා දවසකට කීප වතාවක් ගම පුරා දුවල පණිවිඩ අයිතිකාරයො කැන්දන් එන්නේ මම. මේක තරමක දුෂ්කර වැඩක් වුණාට මම ඒක කළේ හරි සතුටින්. හැම විටම එය කළේ ගමේ කෙනෙකුට උදව්වක් කිරීමේ සතුටින්.අපේ ගෙදර දවස පටන් ගන්නේ පාන්දර තුන හමාරට. අපි තුන් දෙනාම ඒ වේලාවට නැගිටලා. නැගිටපු ගමන් ශීතලයි, පින්නයි, කියලා බැලුවෙ නෑ. මට නියමිත වැඩ කොටසක් තිබුණා. අවුරුදු දහය දොළහ කාලෙ පටන්ම ගෙදර ළිඳෙන් අම්මට වතුර ඇදල දුන්නේ මමයි. දවසට ඇති තරම් වතුර ළිඳෙන් ඇදලා ටැංකියට පුරවන්න ඕනෑ.ගේ වටේටම අඹ ගස් තිබුණා. වත්ත පුරා ඇති තරම් පලතුරු තිබුණා. අඹ කාලෙට කරුවලේම පන්දමක් අවුළුවාගෙන ගිහින් අඹ ඇහිඳිනවා. කුප්පි ලාම්පුව හෝ චිමිනි ලාම්පුව ළඟට වෙලා පොත පතේ වැඩ කරනවා. ඊළඟට බිමට එළිය වැටෙන්නට පෙර තුන් දෙනාම කුඹුරට යනවා. කුඹුරු වැඩ කාලෙට කුඹුරු වපුරන්නට කලින් අහල පහළ වැවෙන ගස්වල කොළ කඩා කුඹුර මත අතුරන්නේ පොහොර වෙන්නට. කුඹුරෙ ගොයම් හිටවන කාලෙට ලියැද්ද පුරා ගොයම් පැළ විසුරවන්නට බාර වෙන්නෙත් මටයි. කුඹුරට බැහැලා මඩ පාගලා වැඩ කරන එක මට අරුමයක් නොවෙයි. කුඹුරේ හෝ වත්තේ තියෙන වැඩක් කරලා ගෙදර ඇවිත් මූණ කට හෝදා ගෙන පාසලට ගියා.ගමේ පාසලට මම ගියේ පහේ පන්තිය දක්වා පමණයි. හැමදාම මම පන්තියේ පුංචිම ළමයා. වයස වගේම සිරුරිනුත් පුංචි නිසා මම වැඩියේ දඟලන්නෙ නෑ. කීකරු ශිෂ්‍යයෙක්. පුංචි කාලෙ ඉඳන්ම මගේ පි‍්‍රයතම විෂය ගණිතය. පුංචි කාලෙ ඉඳන්ම මට ගණිතය හොඳට පුළුවන් නිසා වැඩිහිටියො නෑදෑයො කීවේ මම කවද හරි ගණිත අංශයෙන් ඉහළට ඉගෙන ගත යුතු බවයි. අපේ ගම පිහිටා තිබුණේ පේරාදෙණි සරසවියට පිටුපාලා පුංචි කඳු ගැටයක් මුදුණේ. ගමේ ඉහළට සරසවිය පේනවා. ගමට යන්න කෙටි පාරක් සරසවි බිම හරහා වැටිලා තිබුණා. අපි උදේ හවා පාසල් ගියෙ මේ පාරෙන්.ඒ වගේම සරසවි පිට්ටනියෙ සිසුන් සෙල්ලම් කරනවා බලන්න අපි එනවා. පුංචිම කාලෙ කොණ්ඩෙ කපන්න අප්පච්චි එක්ක සරසවිය පසු කරමින් යනකොට අප්පච්චි කියන්නේ ‘උදේ හවා මෙතැනින් ගිහිල්ලා, අල්ලාපු ගමේ ඉඳලත් ලොකු වෙලා මේකට ඇතුළු වුණේ නැත්නම් වැඩක් නෑ’ කියලයි. ඒ නිසාම කවදාහරි පේරාදෙණි සරසවියට එන්න ඕනෑය කියන සිතිවිල්ල මගේ හිතේ පැළපදියම් වෙලා තිබුණා.ඒත් ලංකාවේ පළවැනි වරට අලුතින්ම හදාපු අංගසම්පූර්ණ විශ්ව විද්‍යාලෙ උපකුලපතිතුමා වෙන්න ලැබෙයි කියල නම් ඒ කාලේ හිතුවේ නෑ.” උපකුලපතිතුමා සිනාසෙනවා.පහේ පන්තියේදි නුවර උසස් පාසල්වලට ඇතුළත්වීමේ තරග විභාගයෙන් මම ඉහළින්ම සමත් වුණා. නුවරට යනව නම් සිල්වෙස්තර විද්‍යාලෙට යා යුතුයි කියන අදහසක් ඒ කාලේ වැඩිහිටියන් තුළ තිබුණා. උඩ පේරාදෙණිය ඉඳල නුවරට තිබුණු සැතැපුම් හයක පමණ දුර මම ගියේ බස් රියෙන්. නුවර ඉඳන් ගමට එන බස් එක අඩුගානෙ සතියට දවස් තුනක්වත් කැඩෙනවා. ඒ දවසට ඉතින් උදේ හවා දෙවරුවම පයින් තමයි පාසල් ගමන.විශ්ව විද්‍යාලෙ වාර්ෂික නාට්‍ය උත්සවේ ආරම්භ කළ දා ඉඳන්ම අම්මලා නොවරදවාම එය නරඹනවා. මට අවුරුදු දෙක ලබාපු දා ඉඳලාම අම්මයි අප්පච්චියි නාට්‍ය උත්සවේ බලන්න මාව වඩාගෙන එනවා. පුංචි කාලේ ඉඳන් මවුපියන් ගෙන් ලද ආභාෂය නිසාම කලා කෘතියක් රස විඳින්නට අද මට හැකි වෙලා තියෙනවා. මනමේ සිංහබාහු නාට්‍ය එදා වගේම අදටත් කට පාඩම්.පාසලේදී හැම වාර විභාගෙදිම ගණිතයට ලකුණු අනූ පහකට වැඩියෙන් ගත්තා. උදේ පාන්දර 3.30 ට අවදි වෙලා මොන වැඩේ කළත් ඇඳ පැලඳගෙන 6.15 බස් එකේ පාසලට ගියෙ වේලාවට කලින් යන්න ඕනෑ නිසයි. ඒ වගේම ඒ කාලේ පටන්ම උදේට කෑවෙ හීල් බතුයි පොල් සම්බෝලයි. අදටත් ඕනෑම පාන්දරක කොහේ වැඩකට පිටත් වුණත් බත් ටිකක් කාලා තමයි යන්නේ. තුන් වේලට බත් කෑවම පොත පතේ වැඩට විතරක් නොවෙයි කැත්තෙ උදැල්ලෙ වැඩටත් හොඳ හයියක් ලැබෙන බව අප්පච්චි කියනවා.අපොස සාමාන්‍ය පෙළ මහනුවරින් ඉහළම ලකුණු අරන් සමත් වුණු මම උසස් පෙළ සඳහා තෝරා ගත්තේ ගණිත විෂයධාරාව. ඉතා කැපවීමෙන් ඉගැන්වූ දක්ෂ ගුරුවරුන් ලැබුණෙ පූරුවෙ පිනකට. අපි කවදාවත් ‘ටියුෂන් පන්ති’ ගියේ නෑ. උසස් පෙළ පන්තියේ විෂයයන් හතරෙන් එක හමාරක් භාර වුණේ එන්. ඩී. වලිසිංහ ගුරුතුමාට. ඉතිරි එකහමාර බර්ටි නිල්ලෙගොඩ ගුරුතුමාට. රසායන විද්‍යාව ඉගැන්නුවේ ශ්‍රීමා ජයවර්ධන ගුරුතුමිය.බර්ටි ගුරුතුමාට කිසියම් හේතුවක් මත විෂයයන් ඉගැන්වීමට අපහසු වූ හේතුවෙන් වලිසිංහ ගුරුතුමා ඔහුගේ කොටසත් බාර ගෙන විෂයයන් තුනම දැඩි කැපවීමෙන් ඉගැන්නුවා. මම පළමු වතාවෙම මහනුවරින් ඉහළම ලකුණු අරන් උසස් පෙළත් සමත් වුණා. හැම දෙනාගෙම පැතුම් ඉටු කරමින් පේරාදෙණිය විශ්ව විද්‍යාලෙ ඉන්ජිනේරු පීඨයට ඇතුළු වුණේ 1975 දී. ඒ වන විට යන්තම් අවුරුදු දාහත පිරුණා විතරයි. වයස දහ අට සම්පූර්ණ නොවූ නිසා විශ්ව විද්‍යාලෙට ඇතුළු වෙන්න විශේෂ අවසරයක් ගන්නත් සිද්ධ වුණා.නවසිය හැත්තෑව දශකයේ විශ්ව විද්‍යාල නවකවදේ තදින් ක්‍රියාත්මක වුණා. ඒත් අද වගේ ද්වේශ සහගත ම්ලේච්ඡ තත්ත්වයකින් නොවෙයි. එකල නවකවදය දීමේ අර්ථය වුණේ විශ්ව විද්‍යාල ශිෂ්‍යයන් සමාජගත කිරීමයි.නේවාසික ශිෂ්‍යයෙකු නොවුණත් මම වැඩි කාලයක් ගත කළේ විශ්ව විද්‍යාලෙ මිතුරන් සමඟ. බොහෝ දවස්වල මිතුරන් අපේ ගෙදරට එන්නෙ අම්මා උයා දෙන රසවත් බත් කටක් කාලා යන්න.“තරුණ කොල්ලොනේ ඇති තරම් කාපු දෙන්” කියලා කිසිම ලෝබකමක් නැතිව යාළුවො සීයක් ආවත් අම්මා තියෙන දෙයක් උයලා දුන්නා.1979 දී අවසාන වසරේ විභාගේ සමත් වුණේ ප්‍රථම පන්තියේ ගෞරව සාමාර්ථ්‍යයක් සමඟ. ඒ සමඟම ඉන්ජිනේරු පීඨයේ සහය කථිකාචාර්ය තනතුරක් හිමිවුණා. 1981 ජනවාරි මාසේ කැනඩාවේ වැන්කුවර්හි බ්‍රිටිෂ් කොලොම්බියා විශ්ව විද්‍යාලෙන් පශ්චාද් උපාධිය සඳහා ශිෂ්‍යත්වයක් ලැබුණා.අම්මලා දාලා රට යන එක මගේ හිතට ලොකු බරක් වුණා. ඒත් මගේ මිතුරන්, තමන්ගේ මවුපියන් වගේ අම්මා අප්පච්චිගේ දුක සැප සොයා බැලීම මට විශාල සහනයක් වුණා.”වසර දෙක හමාරක් ඇතුළත පශ්චාත් උපාධිය ලබා ගත්තා. තවත් වසර හතරක් ඉඳලා ආචාර්ය උපාධියත් ලබා ගත්තා. එහිදී විද්‍යාව වගේම ව්‍යුහාත්මක ඉන්ජිනේරු ශිල්පය පිළිබඳ විශේෂයෙන් අධ්‍යයනය කළා.ලැබුණු විවේකයේදී මං කළේ විවිධ රටවල සංචාරය කරන එකයි. තනිවම මෝටර් රියක් පදවාගෙන වැන්කුවර් ඉඳලා මියාමි දක්වා ආව දීර්ඝ සංචාරය කවදාවත් අමතක වෙන්නේ නෑ.ආචාර්ය උපාධිය ලබාගත් සරත් යළිත් සිය රට පැමිණ පේරාදෙණියේ ආචාර්ය මණ්ඩලයට එක්වුණා. ඒ 1987 දී. 1988 දී ඔහු යුග දිවියට ඇතුළත් වුණේ මැණික්දිවෙල ජීවපානී රත්නායක මෙනෙවිය හා සමඟ. ඔවුන් දෙදෙනාට අචිනි, රුචිනි, සස්මිතා සහ ඩාමින්ද්‍යා නමින් දයාබර දියණියන් හතර දෙනෙක් සිටිනවා. වැඩිමල් දියණියන් තිදෙනා මහනුවර උසස් බාලිකා විද්‍යාලෙ ඉගෙනුම ලබනවා. බාල දෝණි තවමත් ළදැරියක්.සරත් උසස් අධ්‍යාපනය ලබන්නට ගිය ඇමරිකාවේ බටහිර වෙරළේ ප්‍රදේශ බොහොමයක් භූ චලන, කුණාටු, සුළි සුළං වැනි ස්වභාවික විපත්වලට නිතර ගොදුරු වෙන ප්‍රදේශයක්. ඒ නිසාම ඒ පිළිබඳව අධ්‍යයනය කරන්නත් පර්යේෂණ කරන්නත් සරත් පෙලඹුණා. විදේශයන්හිදී ලද දැනුම ඇසුරෙන් මෙරට පැමිණි කල ඉගැන්වීමට අමතරව රටේ භූ විසමතා සහ භූ®මි කම්පා සිදුවීමට ඇති හැකියාව පිළිබඳ ඔහු පර්යේෂණ රැසක් සිදු කළා. සුනාමි ව්‍යසනයෙන් පසුව ශ්‍රී ලංකාව අවට භූ තලයේ සිදු වී ඇති වෙනස්කම් සොයා බලා විශේෂ පර්යේෂණ පත්‍රිකා රැසක් ඉදිරිපත් කොට තිබෙනවා.කාල වේලාව පිළිබඳව විශේෂයෙන් සැලකිලිමත් වන මහාචාර්යතුමා තමන්ගේ ජීවිතේ කටයුතුවලදී වගේම කාර්යාල කටයුතුවලදීත් මනාව කාලය කළමනාකරණය කරගන්නවා. 2005 සිට 2009 දක්වා එතුමා ඉන්ජිනේරු පීඨයේ පීඨාධිපතිවරයා ලෙස කටයුතු කළා.2009 වසරේදී එතුමා විශ්ව විද්‍යාලයේ උපකුලපති ධූරයට පත් වුණා. එතුමාගේ බලාපොරොත්තුව සමස්ත විශ්ව විද්‍යාලයේ සියලුම පීඨවල අධ්‍යයන කාල සටහන් නියමිත පරිදිම ක්‍රියාත්මක කිරීමට.පේරාදෙණිය විශ්ව විද්‍යාලය ලංකාවේ තිබෙන විශාලතම විශ්ව විද්‍යාලය. එය හුදු අධ්‍යාපන මධ්‍යස්ථානයක් පමණක් නොවේ. මේ රටේ ඉතිහාසය වෙනස් කළ අධ්‍යාපනික, සංස්කෘතික මෙන්ම දේශපාලනික පෙරැළිවල පුරෝගාමී නියමුවන් ධහිකළ ඓතිහාසික භූමියක්. අක්කර 1700 කින් යුතු භූමි භාගයක පිහිටි සරසවියෙහි සියලුම අධ්‍යයන පීඨ පිහිටා තිබෙනවා. ශිෂ්‍යයන් සංඛ්‍යාව දස දහසක් පමණ. නේවාසිකාගාර පහළොවක්.අධ්‍යයන හා අනධ්‍යයන කාර්ය මණ්ඩල සඳහා නිවාස හා නේවාසිකාගාර. සරසවි භූමිය මැදින් ගම්මානවලට යන එන ප්‍රසිද්ධ මාර්ග. මේ සියල්ලෙහි ආරක්ෂාව නඩත්තුව වගේම අඩුපාඩු හොයා බැලීමේ වගකීමත් පැවරිලා තියෙන්නේ උපකුලපතිතුමාගේ හිස මත. ඉතා සහයෝගයෙන් කටයුතු කරන අධ්‍යයන හා අනධ්‍යයන කාර්ය මණ්ඩලවලින් එතුමාගේ ඉලක්ක ජය ගන්නට ලැබෙන සහයෝගය මහාචාර්යතුමා අගය කරනවා.දෙස් විදෙස් විශ්ව විද්‍යාල මෙන්ම උසස් අධ්‍යාපනික ආයතන රාශියක උපදේශකවරයකු බාහිර කථිකාචාර්යවරයකු මෙන්ම පර්යේෂකයකු ලෙස කටයුතු කළ එතුමා උපකුලපති ධූරයට පත් වූ පසුව සම්පූර්ණයෙන්ම කාලය යොදවන්නේ විශ්ව විද්‍යාලයේත් එහි ප්‍රජාවගේත් අභිවෘද්ධිය සැලසීමටයි.මෙරට වයස අවුරුදු 19 - 23 අතර වයසේ පසුවන්නන් අතරින් විශ්ව විද්‍යාලයට තේරෙන්නේ සියයට හතරකටත් වඩා අඩු පිරිසක්. විශ්ව විද්‍යාල අධ්‍යාපනය ලබා දීමට මුදල් යොදවන්නේ මේ රටේ මහජනතාව. ඔවුන් ගේ දරුවන්ටත් අවම වශයෙන් ස්වයං රැකියාවක යෙදෙන්නටවත් හැකි වන තරමේ වෘත්තීය අධ්‍යාපනයක් ලබා දීම යුතුකමක් කියලයි උපකුලපතිතුමා කියන්නෙ. ඒ අදහස පෙරදැරි කරගත් ව්‍යාපෘති රැසක් පේරාදෙණිය විශ්ව විද්‍යාලෙන් ක්‍රියාත්මක කැරෙනවා.ඒ අතරින් කැලණි කේබල්ස් ආයතනයේ අනුග්‍රහය ඇතිව ක්‍රියාත්මක කැරෙන “කැලණි සවිය වැඩසටහන මඟින් ලංකාවේ විවිධ පළාත්වලින් තෝරාගත් තරුණයන් රැසකට විදුලි කාර්මික ශිල්පීය දැනුම ලබා දෙනවා. සාර්ථක ලෙස පුහුණුව නිම කරන පිරිසට විශ්ව විද්‍යාලය මඟින් සහතිකයක් නිකුත් කරනවා. එම පුහුණුව ලැබු තරුණයන් අද දක්ෂ විදුලි කාර්මිකයන් ලෙස ජීවිකාව සලසා ගන්නා බව උපකුලපතිතුමා පවසන්නේ සතුටින්.තනතුරු තාන්න මාන්න දහසින් බැඳි පියලි කොතරම් ලැබුණත් විදේශයක සුර සැප විඳින්නට උදාවූ අවස්ථා සියල්ල පසෙක ලා ඔහු මවු රට පැමිණියේ උපන් බිමට තමා අතින් වූ ණය ගෙවා දමන්නට. උපන් දා පටන් ඇස ගැසුණු, හැදී වැඩී ඉගෙනුම ලැබු පේරාදෙණිය විශ්ව විද්‍යාලෙ මුල් පුටුව හොබවන්නට තමා ලද අවස්ථාව පිළිබඳව එතුමා සතුටු වෙන්නේ මව් බිමේ අති බහුතරයක් වන දුප්පත් දෙමව්පියන්ගේ දූ දරුවන්ගේ අධ්‍යාපන තත්ත්වය නංවන්නට උපරීම මෙහෙවරක් කරන්නට තමාට එමඟින් අවස්ථාව උදාවෙන බැවින් යැයි අපට සමු දෙමින් මහාචාර්යතුමා පැවැසුවා.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=ay1008292</link>
    <topic>පොත් බෑගය බාගයක් වෙයි</topic>
    <author>සුභාෂිණී ජයරත්න</author>
    <content>දැයේ දරු පරපුර වෙනුවෙන් විශාල වැඩ කොටසකට අතගසන්නට මේ වන විටත් රජයත් සූදානමින් සිටියි.රටේ අනාගතය දරුවන්ට බාරදීමට සැරසෙන මොහොතක ගුණ සම්පන්න, සවිසම්පන්න දරු පරපුරක් ඇති කිරීම සේම බුද්ධිමත් දරු පිරිසක් ඇතිකිරීමේ දැඩි වගකීම් සම්භාරය කරට ගනිමින් අධ්‍යාපන අමාත්‍යාංශය මේ වන විටත් පාසල් අධ්‍යාපන ක්ෂේත්‍රයේ ගුණාත්මක ප්‍රගතිය තහවුරු කරනු වස් විශේෂ වැඩසටහන් රාශියක් ක්‍රියාත්මක කර තිබේ.එදා උතුරුකරයේ දරුවන්ගේ කරට වැටුණු සයනයිඩ් කරල වෙනුවට අද ඒ දරුවන්ගේ තුරුළට පාසල් පොත් මිටක් එක්වී ඇත. දරුවන්ගේ ඉගෙනීමේ ක්‍රියාවලියට අවශ්‍ය වන සෑම පෙළපොතක්ම මේ වනවිට සෑම දරුවෙකු අතටම පත් කරන්නට අධ්‍යාපන අමාත්‍යාංශය සමත් වී ඇත.හෝමාගම යුද හමුදා පාසලේ හා පිටිපන විද්‍යාලයේ දරුවන් අතින් නව පෙළපොත් ගබඩා සංකීර්ණය විවෘත වූ මොහොත.අධ්‍යාපන අමාත්‍ය බන්දුල ගුණවර්ධන, ආපදා කළමනාකරණ අමාත්‍ය ඒ.එච්.එම්. ෆවුසි මහත්වරු ද මෙහි වෙති.පසුගිය වසරවලට සාපේක්ෂව පෙළපොත් සම්බන්ධ සුවිශාල වෙනස්කම් රාශියක් කර එහි ප්‍රතිලාභ සිසුන්ට ලබා දීමට හැකිවීම සුවිශේෂී කරුණකි.අධ්‍යාපන අමාත්‍ය බන්දුල ගුණවර්ධන මහතා ගේ මූලිකත්වයෙන් අධ්‍යාපන ග්‍රන්ථ ප්‍රකාශන කොමසාරිස් ජනරාල් ඩබ්ලිව්.එම්.එන්.ජේ.පුෂ්පකුමාර මහතාගේ අධීක්ෂණයෙන් පෙළපොත් සම්බන්ධ වෙනස්කම් රාශියක් සිදු කෙරෙමින් පවතියි.මෙතෙක් පාසල් පෙළපොත් ගබඩා කිරීම් සිදුවූයේ ස්ථාන 4කය. ඒ සළුසල, ඩීන්ස් පාර, ඔරුගොඩවත්ත හා ඕල්කට් මාවත යන ස්ථානවලය. මේ ස්ථාන 4 සඳහා අධ්‍යාපන අමාත්‍යාංශයට විශාල මුදලක් මාසිකව වියපැහැදම් කරන්නට සිදුවෙයි. එලෙස ස්ථාන 4ක පෙළපොත් ගබඩා කිරීමේදී පැනනඟින ගැටලු ද අපමණය.විශේෂයෙන් කුලී ගෙවීම, ප්‍රවාහන ගාස්තු සඳහා යන අධික වියදම, තැන් තැන්වල තැන්පත් කරන්නට සිදුවීම, කොළඹ නගරයේ වූ විශාල තදබදය හේතුවෙන් විශාල ලොරි ප්‍රවාහන ප්‍රශ්න මෙන්ම පොත් සුරක්ෂිත බාවය පිළිබඳවද ගැටලු මතු විය.මේ නිසා එක ස්ථානයකට පෙළ පොත් ගබඩාව ගෙනයාමේ අවශ්‍යතාව මතුවූයේ කාලයකට පෙර සිටය. අද වන විට ඒ බලාපොරොත්තුව මල්ඵලගැන්වී නව පෙළපොත් ගබඩාවක් නිසංසල ප්‍රදේශයක ඉදිවී ඇත.එහි පළමු අදියර පසුගිය 25දා අධ්‍යාපන ඇමැතිතුමා අතින් විවෘත කෙරුණු අතර දෙවැනි අදියර සඳහා ද මුල්ගල් තැබිණි.නව පෙළපොත් ගබඩාව ඉදිවූයේ හෝමාගම පිටිපන පාෙර්ය. අදියර කිහිපයක් යටතේ නිමාව දකින මේ පෙළපොත් සංකීර්ණයට රුපියල් මිලියන 280ක් වැය වෙතැයි ඇස්තමේන්තු කර ඇත.නව ගබඩා සංකීර්ණය ඉදිවීමෙන් පසුව සළුසල, ඩීන්ස් පාර, ඕල්කට් මාවත හා ඔරුගොඩවත්තේ පිහිටි ගබඩා 4ම පොත් අදියර කිහිපයක් යටතේ නව ගබඩාවට ගෙන ඒමට නියමිතය. එමඟින් රුපියල් ලක්ෂ 17ක් පමණ මාස්පතා ඉතිරි වේ.අධ්‍යාපන ග්‍රන්ථ ප්‍රකාශන කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතානව පාසල් පොත් බෑගය පෙන්වමින්.ප්‍රථම අදියරේදී ඉදිවී විවෘත කරන ගබඩාවට පොත් එක්වන්නේ සළුසල ගබඩාවේ ඇති පොත්ය. සළුසල ගබඩාව නව ගබඩා සංකීර්ණයට ගෙනයාමෙන් පමණක් රුපියල් 816,500ක ඉතිරියක් වේ. පළමු අදියරේ වැඩ ගිය වසරේ ආරම්භ වී මේ වසරේදී නිමාවට පත්විය. පළමු අදියර සඳහා ඉදිවූ ගොඩනැඟිල්ල වර්ග අඩි 11,000කි. මේ සඳහා රුපියල් මිලියන 25ක් වැයවී ඇත.පෙළපොත් ගබඩා සංකීර්ණයේ දෙවැනි අදියර සඳහා පසුගියදා මුල්ගල් තැබිණි. ඩීන්ස් පාරේ වූ පෙළපොත් ගබඩා සංකීර්ණය තුළ වූ පොත් සඳහා එය ඉදිවෙන අතර මේ සඳහා රුපියල් මිලියන 50ක් ඇස්තමේන්තු කර ඇත.මෙය තට්ටු 2ක ගොඩනැඟිල්ලක් වන අතර පළමු මහල වර්ග අඩි 10,000කි. අධ්‍යාපන අමාත්‍යාංශ හා ලෝක බැංකු ආධාර යටතේ සියලු ඉදිකිරීම් සිදු කෙරේ. තුන්වන අදියරේදී ඔරුගොඩවත්ත පෙළපොත් ගබඩාව ද මෙතැනට ගෙන ඒමට නියමිතය.නව පෙළපොත් ගබඩාව නවීන තාක්ෂණික ක්‍රමවේද යටතේ ඉදිකෙරෙයි. පොත් ගබඩාවට ඇතුළුවීමේ සිට ගබඩාවෙන් පිටතට ගෙන යාම ඇතුළු සියලු ක්‍රියාදාම සිදුවන්නේ ඉතා විධිමත්වය. මෙම නව ගබඩාවේදී පෙළපොත් ගබඩා කිරීම මෙන්ම ප්‍රවාහනය කිරීම සඳහා ද විධිමත් ක්‍රමවේද සකසා තිබීම විශේෂයකි.තවත් විශේෂ දෙයක් සඳහන් කළ යුතුමය. මෙම පෙළපොත් ගබඩාවට ආසන්නයේ මෙතෙක් තිබූ අඩුපාඩු සපුරාලමින් අක්කර 3ක පුහුණු මධ්‍යස්ථානයක් ද, පොත් ලිවීම සඳහා සම්පත් මධ්‍යස්ථානයක් ද ඉදිකිරීමට අවශ්‍ය සැලසුම් සකස් කර ඇත.අධ්‍යාපන ග්‍රන්ථ ප්‍රකාශන දෙපාර්තමේන්තුව, පසුගිය වසරවලට සාපේක්ෂව මේ වසර සඳහාත් ඉදිරි වසර සඳහා ඉතා හොඳ තත්ත්වයේ අඩුපාඩුවලින් තොර පෙළපොත් දරුවන් අතට පත්කිරීමට සමත්වී ඇත. අධ්‍යාපන ප්‍රකාශන කොමසාරිස් ජනරාල් ඩබ්ලිව්.එම්.එන්.ජේ.පුෂ්පකුමාර මහතා මෙතෙක් දැඩි ලෙස සමාජ කතිකාවතකට, ආන්දෝලනයකට තුඩු දුන් මාතෘකාවක් වන පාසල් බෑගයේ බර අඩුකිරීමේ කටයුත්ත සඳහා පිළියම් යොදමින් සිටියි.යන්ත්‍ර මඟින් පෙළපොතේ කඩදාසිවල ප්‍රමිතිය පිරික්සමින්.අධ්‍යාපන අමාත්‍ය බන්දුල ගුණවර්ධන, අධ්‍යාපන අමාත්‍යාංශ ලේකම් සුනිල් එස්.සිරිසේන මහත්වරුන්ගේ අධීක්ෂණය යටතේ මේ කටයුතු සිදුවෙමින් පවතින අතර මේ යටතේ පාසල් සිසුන්ට වෛද්‍ය විශේෂඥයින්ගේ උපදෙස්වලට අනුකූ®ලව පොත් බෑගයක් හඳුන්වාදීමට යයි.අලුත් පාසල් පොත් බෑගය වෙළෙඳ පොළට දැමීම සඳහා ව්‍යාපාරිකයන් පිරිසක් අධ්‍යාපන අමාත්‍යාංශයේ දැනටමත් ලියාපදිංචිවී ඇත.ළමා සිරුරට අහිතකර බලපෑමක් නොවන පාසල් පොත් බෑගයක් හඳුන්වාදීම සඳහා පසුගිය කාලයේ විවිධ පර්යේෂණ සිදුවූ අතර අධ්‍යාපන ප්‍රකාශන කොමසාරිස් ජනරාල්වරයාගේ සභාපතිත්වයෙන් යුතු කමිටුවක් මඟින් මේ කටයුතු සිදු කෙරිණි.සෞඛ්‍ය අමාත්‍යාංශයේත්, අධ්‍යාපන අමාත්‍යාංශයේත්, වෙළෙඳ අමාත්‍යාංශයේත්, ප්‍රමිති ආයතනයේත් සහාය මේ සඳහා ලැබුණු අතර සෞඛ්‍යානුකූලව දරුවන්ට ගැළපෙන පාසල් පොත් බෑගයේ සාම්පලයක් සකස් කර නිෂ්පාදකයින් ලියාපදිංචි කර තිබේ.එන වසරේදි දරුවන් අතට පත්වන ප්‍රමිතියෙන් යුතු පාසල් පොත් බෑග.මේ වනවිටත් පොත් බෑගයේ නිෂ්පාදන කටයුතු ආරම්භ කර ඇති අතර ඒ බෑගය නිවැරැදිව සකස් කර ඇත්නම් ප්‍රමිති ලාංඡනය ද ලබා දෙනු ඇත.අලුත් පාසල් පොත් බෑගය එන වසරේදී වෙළෙඳපොළෙන් මිලදී ගැනීමට හැකිවෙයි.මේ බෑග් දරුවන්ගේ උසමට්ටම අනුව නිෂ්පාදනය කර තිබේ. නියමිත ප්‍රමිතියෙන් යුතු බෑගයට ලාංඡනයක් ඇතුළත් කර ඇති අතර 2012 වසර වනවිට මෙම බෑගයට එස්එල්එස් ප්‍රමිති ලාංඡනය ද ලබාදීමට නියමිතය.ඕනෑම අයකුට මේ බෑග් ප්‍රමිතියෙන් යුතුව නිෂ්පාදනය කිරීමට බාර ගත හැකි අතර අමාත්‍යාංශයේ ලියාපදිංචි වන සෑම අයකුටම ලියාපදිංචි අංකයක් ද ලබාදිය යුතුය. ඒ අංකය සෑම බෑගයකම සඳහන් වන නිසා ප්‍රමිතියෙන් තොර බෑගයක් නිෂ්පාදනය කළොත් එයද සොයා ගැනීමේ හැකියාව පවතියි.නව පොත් බෑගය හඳුන්වාදීමට අධ්‍යාපන ග්‍රන්ථ ප්‍රකාශන දෙපාර්තමේන්තුව බරින් වැඩි පෙළ පොත් කොටස් කිරීමට ද කටයුතු කරයි. පාසල් පොත් බෑගයේ බර දරුවාගේ බරින් සියයට 10 ක් විය යුතු නිසා, නව පොත් බෑගයක් සැකසීමෙන් පමණක් එය කළ නොහැකි වෙයි.පෙළපොත් 2011 වසරේ සිට කාණ්ඩ කර ළමයින් අතට පත් වෙයි. මේ අනුව මෙවර පෙළපොත් 79ක් හා කොටස් වශයෙන් කාණ්ඩ කිරීමට නියමිතය.නව පෙළපොත් ගබඩා සංකීර්ණයපෙළපොත් එලෙස කොටස් කිරීමෙන් තවත් වාසියක් සැලසෙයි. ඒ නැවත පරිහරණය වේගවත් වීමය. මේ වසරේ පොත් මිලියන 25 ක් මුද්‍රණය කෙරෙමින් පවතින අතර මේ සඳහා රුපියල් මිලියන 2700ක් වියපැහැදම් වෙයි.පෙළ පොත්වල ගුණාත්මක භාවය ඉහළ නැංවීම සඳහාත් ක්‍රියාමාර්ග රාශියක් ගෙන ඇත. අන්තර්ගතය හා බාහිර ස්වරූපය වැඩිදියුණු කළ ඉහළ තත්ත්වයේ පෙළපොතක් මෙවරත් දරුවන් අතට පත්කෙරේ.මෙවර පෙළපොත් බෙදාහැරීම ද සියයට සියයක් සාර්ථකව සිදුවී ඇතැයි ලෝක බැංකු වාර්තාවක් කියයි.පෙළපොත් පරිගණක ගතකිරීම ද මේ අංශයෙන් සිදුවූ තවත් සුවිශේෂ කාර්යයකි. දැනටමත් පෙළ පොත් 48ක් www.edupub.gov.lk වෙබ් අඩවියට පිවිසීමෙන් බලාගත හැකිය.අධ්‍යාපන අමාත්‍ය බන්දුල ගුණවර්ධන මහතාගේ අදහසකට අනුව ජනතාව වැඩිපුර ගැවසෙන ස්ථානවල ජංගම පොත් අලෙවිසල් ද පිහිටුවීමට නියමිතය.සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>29</day>
    </date>
    <link>http://www.silumina.lk/2010/08/29/_art.asp?fn=aw1008291</link>
    <topic>මාතර දී මියගිය සුමිත් යළි උපදී</topic>
    <author>මතුගම මහින්ද විජේතිලක</author>
    <content>බෝ රුකක්, නුග රුකක් හැදී වැඩී මේ ලෝකයට සිසිලස ලබාදෙන කාලයටත් වඩා ඉතා ස්වල්ප වූ කාලයක්, කොස් ගසක්, පොල් ගසක්, හැදී වැඩී රටට සරු පල ලබා දෙන කාලයටත් වඩා අඩු කාලයක් ජීවත්වන මිනිසා පිළිබඳ තවත් එක්තරා කතාවකි මේ.නිරුවතින්, අව්‍යාජත්වයෙන්, මව් කුසින් එළිබහින මිනිසා උපන් මොහොතේ පටන් හඬා වැළපෙන්නේ උදර පෝෂණය හා සළුපිළියේ උණුසුම පතා පමණක් නොවේ. තවත් බොහෝ දේ පිළිබඳ ආසාවෙනි.නොසංසිඳුණු තණ්හාවෙන් සිත කය පිනවීම සඳහා දරන්නා වූ උත්සාහ ඉදිරියේ මිනිස් ලොවට පැමිණි කාරණය අමතක වී වල්මත් වූ බොහෝ දෙනා මැරෙන බව නොසිතා සිදු කැරගන්නා කලබැගෑනි බොහෝය.මේ රජරටින් මතු වූ කතාවකි. දයාවතී දෙවැනි වරටත් ගැබ්ගත්තාය. ආහාර පානවලදී විශේෂත්වයක් නොදැක්වූ දයාවතී ගැබ් ගැනීමෙන් පසු මස් මාළු අප්‍රිය කළාය. ගැබ්ගෙන මාස හතරක් ගත වූ තැන් පටන් දිනපතා නොකඩවා, දිනකට වරක්, ලේනෙකු පැමිණ ඇගේ ඇඟට නැඟී සිරුර පුරා දුවගොස් ආපසු බැස ගියේය. ඇය ඊට බිය වුවද, අකමැති වුවද එය දිනපතා අනිවාර්යයෙන් සිදු වූයේය.(ඇය පදිංචි නිවසෙන් කිලෝ මීටර හතරකට පමණ දුරින් ඇය නොහඳුනන මීට පෙර නොපැමිණි නිවසකදී අපේ ගවේෂණය සිදු වෙද්දී ද අසාමාන්‍ය පරිදි ලේනෙකු පැමිණ, ඇය ඒ නිවසින් පිටව යන තුරුම නුදුරින් (බිත්තියක් දිගේ යමින් අප ගැන එබිකම් කරන්නට විය.)දයාවතී 1994 දී දියණියක් ප්‍රසූත කලාය. ඇගේ නම නාමලීය. මේ හුරතල් දියණිය වයස අවුරුදු එකහමාරේදී පමණ ගේ ඉදිරිපිට නිවසේ පදිංචි නැන්දා කෙනකු සමඟ පෙර භවයේ තොරතුරු කීවාය. ඊට පසු නිවසේ අය සමඟ ද කීවාය. වැඩිහිටියෝ විස්තර ඇසූහ.”ඩෝං ගෑවා””මොකක්ද ඩෝං ගෑවේ?””පීප්.. පීප්... ගියා. ඩෝං ගෑවා””මොකක්ද පීප් පීප් ගෑවේ?””පීප් එක””පීප් එක මොන පාටද?”ඇය නිවසේ ඇති සුදු පැහැති දෙයක් පෙන්වා “මේ වගේ...යි” කියයි.වයස අවුරුදු තුනේ දී තවත් පැහැදිලිව විස්තර කළාය. ඇගේ තාත්තා සුදු පැහැති කාරයක හැපුණු බවත් කීවාය.”දුවමෙහෙට ආවේ කොහොමද?””මට නින්ද ගියා. මම මෙහෙට ආවා”යි කීවාය.”කෝ දුවගේ අම්මා?”ඇය ඉතා වේදනාවෙන් හූල්ලනවා ඇරෙන්නට ඊට පිළිතුරු දුන්නේම නැත.වයස අවුරුදු හතරේ දී ඇය අම්මා සමඟ ළදරු පාසල් ගොස් පැමිණෙමින් සිටියදී සුදු මහත කාන්තාවක් දැක “අන්න මගේ අම්මා. මම යනවා”යි ඒ නාඳුනන කාන්තාව අසලට දුවගෙන ගියා ය. ඇය අසලට ගොස් මුහුණ දෙස බලා “අනේ! ඒ මගේ අම්මා නොවේ” යැයි කියා අඬාගෙන ආපසු ආවාය.ඇය වයස අවුරුදු පහේදී පමණ ඇඳුම් කීපයක් බෑගයක දමාගෙන අක්කාට කතාකළාය.”අක්කේ! අපේ ගෙදර යං””නංගී ඔයගොල්ලන්ගෙ ගෙදර තියෙන්නේ කොහේද?” අක්කා අසයි.”අපේ ගෙදර තියෙන්නේ හුඟක් දුර””මොකක්ද ඒ ගමේ නම?””මාතර”මේ අක්ක නඟෝ දෙන්නාගේ දෙබසට වැඩිහිටියෝ ද සම්බන්ධ වෙති.”මාතර කොහේද දුවගෙ ගේ තිබුණෙ?””රාහුල විද්‍යාලය ළඟ””දුව එහේදි ඉස්කෝලෙ ගියාද?””ඔව්””මොන ඉස්කෝලෙට ද ගියේ?””රාහුල විද්‍යාලයට””ඒ රාහුල විද්‍යාලයෙ වෙන කවුද හිටියේ?””අයියලා මල්ලිලා හිටියා. අක්කලා නංගිලා හිටියා””ඔයාගෙ ගෙදර මොනවද තිබුණේ?””සෙල්ලම් බඩු ගොඩාක් තිබුණා. අපි එහේ යමු අක්කේ. මම අක්කාට මගේ සෙල්ලම් බඩු දෙන්නම්””නංගි මාතර ඉන්දැද්දි නංගිගෙ නම මොකක්ද?””මගේ නම සුමිත්””ඒක පිරිමි නමක්නෙ?””ඔව් මම එහේදි පිරිමි තමයි. අයියා කෙනෙක්””නංගි ඔයා මාතරදි පන්සල් ගියේ නැද්ද?””නෑ..””ඇයි පන්සල් ගියේ නැත්තෙ?””අපි පන්සල් නොවෙයි ගියේ. අපි ගියේ පල්ලියට””ඔයා බුදු සාදුට වැන්දෙ නැද්ද?””නෑ. අපි වැන්දේ ජේසු පියාණන්ට”ම් දැරිය දැන් බෞද්ධ පවුලක ඉපිද සිටියද නත්තල් කාලයට නත්තල් ගස් හැදීමට ප්‍රිය කරයි. පල්ලියක් මතක් කළ විට පපුවේ කුරුසය ඇඳගනී.දිනක් මේ පවුලේ අය කතරගම යද්දී මාතර නගරය මැදින් බස්රිය ධාවනය වන විට “මෙන්න දුවේ මාතර” යැයි වැඩිහිටියන් ඇයට කියන විට ම ඇය බියපත්ව මව් ඇකයේ හිස සඟවා ගත්තාය. මාතර නගරය පසුවී පැය බාගයක් පමණ ගතවන තුරුම හිස එසවූයේ නැත.මේ දැරිය දැන් වයස අවුරුදු දහසයක් වූ පියකරු පාසල් දැරියකි. ඇය ඇගේ මව සමඟ පැමිණ මා හමුවූවාය. ඇය දැන් පෙර භවයේ කතාවට අමතරව හිටිහැටියේ වෙනත් ගුප්තාත්මයක් සමඟ සම්බන්ධ වී කතා කරන බව ඇගේ මව පැවසුවාය. මම ඇය ඇමතුවෙමි.”නාමලී””හ්ම්””නාමලී දහම් පාසල් යනවද?””ඔව්””මෛත්‍රී භාවනාව දන්නවද?””ටිකක් වගේ...””අපි ටිකක් භාවනා කරමුද?””හා... හොඳයි”අපි ප්‍රාථමික තත්ත්වයෙන් බුදු ගුණ මූලිකව මෛත්‍රී භාවනාව ආරම්භ කළෙමු. මම ඇගේ වෙනසක් දිටිමි.”නාමලී””ඇයි?””අපි පිරිත් ටිකක් කියමුද?””එපා.. එපා””එපා කියලා බැහැනෙ.අපි තුන් හතර දෙනා පිරිත් ටිකක් කියන්නම්. හොඳ දුව වගේ අහගෙන ඉන්න””එපා.. එපා””නමෝ තස්ස භගවතෝ..”නාමලී බිම පෙරැළී යටිගිරියෙන් කෑගසන්නට වූවාය. අපි පිරිත ආරම්භ නොකළෙමු. මම ඇය ඇමතීමි.”කව්ද මේ කෑගහන්නේ?”කතාවක් නැත. හඬන්නට වූවාය.”හා.. හා.. දැන් ඇඬුවා ඇති. මේ කව්ද කියලා කියන්න”ඇය (භූතාත්මය) අනන්‍යතාව පැවසුවේ ම නැත.”නම කියන්නේ නැත්නම් ගම කියන්න””මාතර””මාතර වෙන කව්ද හිටියේ?””පුතයි දුවයි””පුතා කියන්නේ කව්ද?””සුමිත්””දුව කියන්නේ කව්ද?””නුවන්තිකා””නුවන්තිකා දැන් කොහේද ඉන්නේ?””දන්නේ නෑ””ඔයා මෙහෙට ආවේ ඇයි?””මේ මගේ දුව. මම මගේ දුවට ආදරෙයි”ආදරේ නම් ඇයි මේ ළමයට කරදර කරන්නේ. මේ ඉගෙනගන්නා ළමයෙක්. මේ ළමයාට ඉස්කෝලෙ වැඩ කරගන්නත් නෑ.”මම කරදර කරන්නේ නෑ””නැත්තෙ මොකද? ඒ ළමයාටත් කරදරයි. දෙමවුපියන්ටත් කරදරයි.කරුණාකර මේ ශරීරයෙන් ඉවත් වෙන්න. ජය ශ්‍රී මහා බෝධීන් වහන්සේ - කතරගම වගේ සිද්ධස්ථානයකට ගිහින් පිනට දහමට අත හිත දී සුගතිගාමී වෙන්න හිතන්න””බැහැ... බැහැ... මට ඒවයෙ යන්න බැහැ””එහෙනම් පල්ලියකට යන්න”ඇය නිහඬය.”ඔව් දැන් ඔයා මෙතැන සිට මාතර යන්න ඕනෑ. අන්න බස් එකක් එනවා. නඟින්න බස් එකට. දැන් බස්ටෑන්ඩ් එකේ ඔයා ඉන්නෙ.බහින්න බස් එකෙන්. අන්න කොළඹ බස් එකක් තියෙනවා. දුවලා ගිහින් නඟින්න.දැන් ඔයා කොළඹ යනවා. දැන් ඔයා කොළඹ පිටකොටුව බස්ස්ටෑන්ඩ් එකේ ඉන්නේ.ඔය බස් එකෙන් බැහැලා යන්න. අන්න මාතර බස් එකක් තියෙනවා. ඉක්මනින් ගිහින් ඒ බස් එකට නඟින්න. දැන් ඔයා මාතර යනවා. ඔව් දැන් මාතරින් බහින්න.දැන් යන්න ඔයා ඉස්සර ගිය පල්ලියට” ඇය සිනාසෙයි. පපුවේ කුරුසිය ඇඳගනී.”දැන් ඔය පල්ලියේ විස්තර කියන්න””ලොකු පල්ලියක්. ලොකු ගේට්ටුවක් තියෙනවා.ගේට්ටුවට වම් පැත්තෙන් කන්‍යා මරියතුමියගේ පිළිරුවක් තියෙනවා. පල්ලියේ ලොකු අකුරෙන් “සයුරේ දිලෙන තරුව නමෝ මරියනි” කියා ලියලා තියෙනවා.එතැන ලොකු හොස්ටල් එකකුත් තියෙනවා”හොඳයි දැන් ඔයා ඔතැනින් ආපහු මාතර බස්ටෑන්ඩ් එකට යන්න. කොළඹ බස් එකක නැඟී කොළඹට එන්න. කොළඹින් ගමට එන බස් එකක නැඟී එන්න. දැන් මේ බස් එකෙන් බැහැලා මේ රංගනී නැන්දාගේ ගෙදරට එන්න. දැන් ඔයා ඉන්නේ මේ ගෙදර. දැන් ඉතින් හොඳ ළමයා වගේ අවදිවෙන්න.”ඇය අවදි වී වටපිට බැලුවාය. එහෙත් ඇය සිටින්නේ අසිහියෙනි.”ඔයා නාමලී ද?””නැහැ””නාමලීගෙ තාත්තාද?””නැහැ. සුමිත්ගෙ තාත්තා””කෝ ඔයාගෙ බිරිය?”ඇය ඉකිබිඳ හඬන්නට වූවාය.”කෝ ඔයාගෙ බිරිය?”ඇය අත දිගු කර බිත්තිය පෙන්වයි. බිත්තියේ ලේනකු අප දෙස බලා සිටී.නාමලී අහිංසකය. පියකරු දියණියකි.ඇගේ සිරුර තුළ තවත් යම්කිසි පුද්ගලයකු සිටින බව ඇයට හැඟේ.ඔහු සමහර අවස්ථාවල ඔහුට අවශ්‍ය පරිදි ඇය මෙහෙයවයි. ඇගේ අත මෙහෙයවා පෑනක් ගෙන කඩදාසිවල විස්තර ලියවයි. වරෙක සිහිසුන්ව වැටී භූතාත්මය අවදිවී කතා කරයි.නාමලී ගේ ප්‍රකාශ අනුව ඇය පෙර ආත්මයේ ඉපිද ඇත්තේ මාතර ය.මාතර රාහුල විද්‍යාලය අසල නිවසකය. කාලය 1993 – 1994 පමණ යැයි සිතිය හැකිය. එවකට ඒ පවුලේ සිව්දෙනකු, එනම් මව පියා ඇය සහ ඇගේ අක්කා ය. ඇය එවකට සුමිත් නම් වූ පිරිමියෙකි.ඔවුන්ගේ පවුලට සමීපව ඇසුරු කළ තවත් කෙනෙකු ගැන නාමලී පවසයි. මේ අයගෙන් අක්කා හැරෙන්නට අනිකුත් සියලු දෙනා අකාලයේ ශෝචනීය අන්දමින් මරණයට පත්ව ඇත. දැනට ජීවත්ව සිටින්නේ ඇගේ අක්කා නුවන්තිකා පමණි. ඇය හෙදියක් බවද පැවසේ.පියා දයානන්ද ය. වතු ක්‍ෂේත්‍රයේ රැකියාවක යෙදී ඇත. පියාගේ මිත්‍රයා හෙක්ටර්ය. ඔහුට සුදු පැහැති මෝටර් රථයක් තිබී ඇත.මවගේ නම ඇය නොකියන්නීය. මව ගැන ඇසූ විට හඬා වැළපෙයි. පියා දයානන්ද මියගියේ මෝටර් රථ අනතුරකිනි. ඒ හෙක්ටර්ගේ මෝටර් රථයේ ගැටීමනි. ඒ තුළින් පැනනැඟුණු සිද්ධීන් නිසා මව දුම්රියට පැන සියදිවි හානි කරගෙන ඇත.මාතර සිද්ධීන් ගැන අප සොයා බැලුවද තොරතුරු දන්නා පුද්ගලයකු සොයා ගැනීම අසීරු විය.. මේ ගැන දන්නා කෙනෙකු වේ නම් පුනර්භව ගවේෂණය සඳහා 0716398690 (ලියුම්කරු) අමතන්න.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009051</link>
    <topic>එජාප මන්ත්‍රීවරු 10ක් සංශෝධනයට පක්ෂයි</topic>
    <author>කේ.සී.ජේ.රත්නායක /චන්දන බණ්ඩාර / අරුණි මුතුමලී</author>
    <content>පක්ෂයේ ස්ථාවරය වැරැදියි අපේ හෘදය සාක්ෂිය නිවැරැදියිකේ.සී.ජේ.රත්නායක /චන්දන බණ්ඩාර / අරුණි මුතුමලීලක්ෂ්මන්අර්ල්මනූෂලබන සැප්තැම්බර් 08 දා පාර්ලිමේන්තුවට ඉදිරිපත් කරන ආණ්ඩුක්‍රම ව්‍යවස්ථා සංශෝධනය සම්බන්ධයෙන් එක්සත් ජාතික පක්ෂයේ ප්‍රබල මන්ත්‍රී කණ්ඩායමක් කොන්දේසි විරහිතව ආණ්ඩුවට සහාය දීමට සූදානමින් සිටිති.පොළොන්නරුව දිස්ත්‍රික් එ.ජා.ප. මන්ත්‍රී අර්ල් ගුණසේකර, බදුල්ල දිස්ත්‍රික් මන්ත්‍රී හා එ.ජා.ප. නියෝජ්‍ය මහා ලේකම් ලක්ෂ්මන් සෙනෙවිරත්න ගාල්ල දිස්ත්‍රික්ක මන්ත්‍රී මනූෂ නානායක්කාර යන මහත්වරුන් ව්‍යවස්ථා සංශෝධනයට පක්ෂව ඡන්දය දෙන බව ප්‍රකාශ කළ අතර මේ අවස්ථාවේදී සමස්ත එ.ජා.ප.යම ව්‍යවස්ථා සංශෝධනයට පක්ෂ විය යුතු බවට ඔවුන් එ.ජා.ප. නායකත්වයට දැඩි බලපෑමක් කරමින් සිටින බවත් දැනගන්නට ඇත.මේ පිළිබඳව එ.ජා.ප. කෘත්‍යාධිකාරී මණ්ඩලයේදී වාද විවාද හටගත් අතර එ.ජා.ප.යේ ප්‍රබල මන්ත්‍රීවරුන් දහදෙනකු පමණ ප්‍රසිද්ධියේ අදහස් පළ කරමින් කියා ඇත්තේ ව්‍යවස්ථා සංශෝධනයට එ.ජා.ප.ය සහය නොදුන්න ද එය 2/3 වැඩි ඡන්දයෙන් සම්මත කර ගැනීමට එක්සත් ජනතා නිදහස් සන්ධාන ආණ්ඩුවට හැකියාව ඇති හෙයින් එ.ජා.ප.යේ විරෝධය පළක් නොවන බවත්ය.ව්‍යවස්ථා සංශෝධනයට පක්ෂ විය යුතු බව පවසන තවත් එ.ජා.ප. මන්ත්‍රීවරුන් දහදෙනෙකු පමණ ලබන 08 දා තම හෘද සාක්ෂියට එකඟව ඡන්දය ලබා දෙන බවත් පක්ෂයේ වැරැදි ස්ථාවරයට වඩා තම හෘදසාක්ෂිය වැදගත් බවත් පවසා ඇත. පුත්තලම, ගාල්ල, ගම්පහ, මහනුවර යන දිස්ත්‍රික්ක නියෝජනය කරන එ.ජා.ප. මන්ත්‍රීවරුන් කණ්ඩායමක් ලබන සතිය මුලදී තම සහාය දෙන බව නිවේදනය කිරීමට නියමිත බවත් දැන ගන්නට ඇත. මුස්ලිම් කොංග්‍රසයේ සහාය ලැබීමත් සමඟම ආණ්ඩුවේ මන්ත්‍රී සංඛ්‍යාව 154 දක්වා ඉහළ ගිය අතර ලබන බදාදා වන විට එම සංඛ්‍යාව 164 දක්වා ඉහළ නැංවෙනු ඇති බවත් දේශපාලන ආරංචි මාර්ග සඳහන් කරයි. පාර්ලිමේන්තුවේ 2/3 බලය සඳහා අවශ්‍ය වන්නේ මන්ත්‍රී ආසන 150 ක් වන අතර මේ අනුව ආණ්ඩුවේ බලය 2/3 ඉක්මවා අමතර ඡන්ද දහයකින් ද ඉහළ නැංවෙනු ඇත.යෝජිත ව්‍යවස්ථා සංශෝධනයේදී වැරැදි තීරණයක් ගෙන එ.ජා.ප.ය තව දුරටත් දුර්වල නොකරන ලෙස එ.ජා.ප. නායකයාට කොතෙක් කරුණු පැහැදිලි කළ ද එය අසාර්ථක වීම නිසා එ.ජා.ප.යට තවත් මන්ත්‍රී කණ්ඩායමක් අහිමි වන බවත් ව්‍යවස්ථා සංශෝධනයට පක්ෂව සිටින එ.ජා.ප. මන්ත්‍රීවරුන් ගේ අදහස වී තිබේ.මේ සම්බන්ධයෙන් සිළුමිණට විශේෂ ප්‍රකාශයක් කළ එ.ජා.ප. මන්ත්‍රී අර්ල් ගුණසේකර මහතා සඳහන් කළේ එ.ජා.ප.ය සමස්තයක් වශයෙන් ව්‍යවස්ථා සංශෝධනයට පක්ෂව ඡන්දය දිය යුතු බවත් මේ පිළිබඳව ලබන සඳුදා නැවත වරක් එ.ජා.ප. නායක රනිල් වික්‍රමසිංහ මහතා සමඟ සාකච්ඡා කරන බවත් ය. එසේ නොවන්නේ නම් තමාගේ හෘද සාක්ෂියට එකඟව ඡන්දය භාවිතා කරන බවත් හෙතෙම පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009052</link>
    <topic>විපක්ෂයේ විශාල පිරිසක් සංශෝධනයට සහය දෙනවා</topic>
    <author>ඉන්දික පොල්කොටුව</author>
    <content>- ඇමැති කෙහෙළියඉන්දික පොල්කොටුවආණ්ඩුක්‍රම ව්‍යවස්ථා 18 වැනි සංශෝධනය මඟින් ජනතා පරමාධිපත්‍යය වඩාත් සුරක්ෂිත වන බවත් එම සංශෝධන කෙටුම්පත සම්මත කිරීම සඳහා තුනෙන් දෙකක් ඉක්මවන බලයක් තිබෙන බවත් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.තුනෙන් දෙකක් ඉක්මවන බලයක් මේ වන විටත් ආණ්ඩුවට ලැබී ඇති සේම, එය පාර්ලිමේන්තුවේ සම්මත කරන මොහොත වන විට තවත් විපක්ෂ මන්ත්‍රීවරුන් විශාල පිරිසකගේ සහය ඒ වෙනුවෙන් ලැබී ව්‍යවස්ථා සංශෝධන කෙටුම්පත වාර්තාගත වැඩි ඡන්ද ප්‍රමාණයකින් සම්මත වන බව ද අමාත්‍යවරයා පවසයි.ජනතා පරමාධිපත්‍ය වඩා ඉහළ බවත් පවතින ව්‍යවස්ථාවේ ඇතැම් වගන්ති හරහා එම පරමාධිපත්‍යයට සීමා පනවා ඇති බවත් හෙතෙම කීය.රට ගොඩනැංවූ මෙන්ම තව තවත් රට ගොඩනැංවීමට හැකියාව ඇති රාජ්‍ය නායකයකුට ජනතා කැමැත්ත තිබුණ ද දෙවරකට වඩා ජනාධිපතිවරණයට ඉදිරිපත් වීමට අවස්ථාව නැති වීමෙන් සහ ජනතා පරමාධිපත්‍ය මැනවින් පිළිබිඹුවන පාර්ලිමේන්තුව හෙවත් ව්‍යවස්ථාදායකය නියෝජනය කිරිමට ද රටෙහි නායකයාට අවස්ථාව නැති වීමෙන් පවතින ව්‍යවස්ථාව තුළ ජනතා පරමාධිපත්‍යයට සීමා පැනවී ඇති බවත් රඹුක්වැල්ල මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009054</link>
    <topic>සංවර්ධනයට ඇති ව්‍යවස්ථාමය බාධා ඉවත් කළ යුතුයි</topic>
    <author>සුනිල් දයා අල්විස්</author>
    <content>- ඇමැති මෛත්‍රිසුනිල් දයා අල්විස්මෙරට ශීඝ්‍ර සංවර්ධනයක් කරා ගෙන යෑමට පවතින ව්‍යවස්ථාවේ බාධාවක් පවතින බවත් එම බාධාවන් ඉවත් කර ගෙන ආසියාවේ ආශ්චර්යය බවට ශ්‍රී ලංකාව පත් කිරීමට නව ව්‍යවස්ථා සංශෝධනය ඉවහල් වන බවත් ශ්‍රී.ල.නි.ප මහ ලේකම් ඇමැති මෛත්‍රිපාල සිරිසේන මහතා පවසයි.නව ව්‍යවස්ථා සංශෝධනය මඟින් ජනාධිපති ධූරයට තරග කළ හැකි වාර ගණන සීමා කැර නොමැති නිසා දෙවෙනි වරට ජනාධිපති ධූරය දරන්නා කිසිදු ආකාරයකට රටට අහිතකැර දර දඬු සහ අත්තනෝමතික තීරණ නොගන්නා බවත් එය නව ව්‍යවස්ථා සංශෝධනයේ තවත් යහපත් ලක්ෂණයක් බවත් ඇමැති මෛත්‍රිපාල සිරිසේන මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009055</link>
    <topic>ව්‍යවස්ථා සංශෝධනය ප්‍රජාතන්ත්‍රවාදය තහවුරු කිරීමක්</topic>
    <author>සුමේධා නවරත්න</author>
    <content>- ඇමැති රාජිතසුමේධා නවරත්නත්‍රස්තවාදය අවසන් කිරීමට විධායක ජනාධිපතික්‍රමය පිටිවහලක් වූවා සේම මේ වන විට දියත් කර ඇති අති දැවැන්ත සංවර්ධන ක්‍රියාවලිය යථාර්ථයක් බවට පත් කිරීමට ද විධායක ජනාධිපති ක්‍රමය අවශ්‍ය වන බව ධීවර හා ජලජ සම්පත් ඇමැති රාජිත සේනාරත්න මහතා සිළුමිණට පැවසීය.එමෙන් ම ජනාධිපතිධුරයේ වාර ගණන වැඩි වුවද ජනාධිපතිවරයා තෝරා පත්කර ගන්නේ ජනතාව බැවින්, ජනතා පරමාධිපත්‍යයට ඉන් හානියක් නොවන බවද ඔහු කීය. තවද ඇතැම් ස්වාධීන කොමිෂන් සභාවල ව්‍යුහය මේ සංවර්ධන ක්‍රියාවලියට බාධාවක් බවද එබැවින් ඊට බාධාවක් නොවන පරිදි එහිද සංශෝධනයක් අවශ්‍ය බවද වැඩිදුරටත් ප්‍රකාශ කර සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009056</link>
    <topic>වී අස්වැන්න හතර ගුණයකින් ඉහළට</topic>
    <author/>
    <content>නිහාල් පී. අබේසිංහරජය ලබාදී ඇති පොහොර සහනාධාරය හා රජය ක්‍රියාත්මක කළ අපි වවමු රට නගමු වැඩ සටහන නිසා මෙරට සමස්ත වී අස්වැන්න වැඩිවීම පසුගිය වසර 5 ඇතුළත (2005 - 2010) හතර ගුණයකින් ඉහළ ගොස් ඇතැයි අනාවරණය වෙයි.මේ අතර පොහොර සහනාධාරයන්ට රජය මේ අවුරුදු පහ ඇතුළත රුපියල් කෝටි 300 ක් වැය කර ඇතැයි කෘෂිකර්ම ඇමැති මහින්ද යාපා අබේවර්ධන මහතා පැවසීය.පසුගිය වසර 5 ඇතුළත අපි වවමු රට නගමු වැඩ සටහන යටතේ මෙරට වී අස්වැන්න වී බුසල් ලක්ෂ 450 කින් වැඩිවී ඇතැයි කෘෂිකර්ම අමාත්‍යංශ ලේකම් කේ. ජී. කරුණාතිලක මහතා පවසයි. එසේ වුවද 1980 - 2005 වසර 25 ඇතුළත වසර 5 කට මෙරට වී අස්වැන්න වැඩිවීමේ සාමාන්‍යය වී බුසල් ලක්ෂ 106 කි. වසර 2000 දී බුසල් ලක්ෂ 1550 ක වී අස්වැන්නක් අප ලැබූ බවත් එය 2010 දී වී බුසල් ලක්ෂ 2000 ක් වී ඇති බවත් ලේකම්වරයා පැවසීය.පසුගියදා හම්බන්තොට බටඅත චමල් රාජපක්ෂ කෘෂි තාක්ෂණ හා සංචාරක උද්‍යානයේ පැවැති උත්සවයකදී ලේකම්වරයා මේ කරුණු අනාවරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa100905_1</link>
    <topic>ගුරුවරුන්ගේ මාරුවීම්වලට මැදිහත් වන්න එපා</topic>
    <author>ධනුෂ්ක ගොඩකුඹුර සහ මහියංගණය සමූහ බදුල්ල සිට</author>
    <content>ජනපති දේශපාලනඥයන්ගෙන් ඉල්ලයිධනුෂ්ක ගොඩකුඹුර සහ මහියංගණය සමූහ බදුල්ල සිටරටේ අනාගතය වන දරු පරපුරේ අභිවෘද්ධිය පිළිබඳව සිතා ගුරු මාරු කිරීම්වලට මැදිහත් වීමෙන් වළකින්නැයි මහින්ද රාජපක්ෂ ජනාධිපතිතුමා සියලුම දේශපාලනඥයන්ගෙන් ඉල්ලා සිටියේය.”අපි අද පත්වීම් දෙනවා. හෙට ඒ අය වෙන තැනකට මාරු වෙලා යනවා. ඒ නිසා කොතරම් පත්වීම් දුන්නත් ගුරු හිඟයට විසැඳුමක් නැහැ. කරුණාකර අපේ දරු පරපුර ගැන හිතලා කටයුතු කරන්න.” යැයි ජනාධිපතිතුමා ඉල්ලීමක් කෙළේය.ජනාධිපතිතුමා මෙසේ ඉල්ලා සිටියේ ඌව පළාතේ උපාධිධාරින් පන්සිය දෙනකුට ගුරු පත්වීම් ලබා දීමට, බදුල්ල, ඌව පළාත් ශ්‍රවණාගාරයේදී ඊයේ (04) පැවැති උත්සවයකදීය.ඌව පළාත් රාජ්‍ය සේවයේ යෙදුණු, ගුරු වෘත්තියට සුදුසුකම් ලැබූ උපාධිධාරීන් 470 දෙනකු, ගුරු සහායක වෘත්තියේ යෙදුණු විසිහතර දෙනකු සහ අධ්‍යාපනවේදීන් හය දෙනකු මෙහිදී ගුරුපත්වීම් ලදහ.මේ වන විට දිවයින පුරා ගුරු පත්වීම් 40,000 ක් පමණ ලබා දී ඇති බව පැවැසූ ජනාධිපතිතුමා පත්වීම් ලබන ගුරුවරුන් එක් එක් කාර්යාලවලට අනුයුක්ත වීමට යාම ගැටලුවක් බවත් ප්‍රකාශ කෙළේය.ඕනෑ අයකුට දේශපාලන මතයක් තිබිය හැකි නමුත් පාසලට යන ගුරුවරයකුට වැදගත් විය යුත්තේ දරුවන් පමණක් බව පැවැසූ ජනාධිපතිතුමා සමාජයට වැඩදායි, රටට ආදරය කරන දරු පරපුරක් ගොඩ නැඟීමට කැපවන ලෙස ඉල්ලා සිටියේය.ජාතීන් හෝ පළාත් වශයෙන් අධ්‍යාපනයේ කිසිදු විෂමතාවක් ඇතිවීමට ඉඩ නොතබන බව අවධාරණය කළ ජනාධිපතිතුමා මෙතෙක් ගම්බද පාසල්වලට තිබු අඩු අවධානය වෙනුවට වැඩි අවධානයක් තම රජයේ යටතේ හිමිව ඇති බව ද පෙන්වා දුන්නේය.රජයක් ලෙස ගුරු වෘත්තියට නිසි ගරුත්වය හා වටිනාකම ලබාදීමට පසුගිය කාලය තුළ තම රජය කටයුතු කළ බව ද පෙන්වා දුන් ජනාධිපතිතුමා ගුරු සේවයේ කාලයක් නොවිසඳුණු ගැටලු කිහිපයක් නිරාකරණය කර දීමට ද හැකි වූ බව සඳහන් කෙළේය.ගුරු ස්ථාන මාරුවීම් හේතුවෙන් අද ගම්බද පාසල්වල දරුවන් පත්ව ඇති අපහසුතාවෙන් ඔවුන් මුදාගෙන තම සේවය නිසි ලෙස දරුවන් වෙත ලබාදීමට ගුරුවරුන්ට වගකීමකි. තම සේවය මාතෘ භූමිය වෙනුවෙන් ඉටුකිරීමට අද දවසේ ගුරුවරුන්ගේ වගකීමකි. තවමත් අපේ රට ආසියාවේ රටවල් අතරින් සාක්ෂරතාව ඉහළ මට්ටමක තිබෙන රටක්, අපි මේ තත්ත්වය තවත් වර්ධනය කර ගත යුතුයි. පළාතේ දරුවන්ගේ සාක්ෂරතාවය ඉහළට ගෙන ඒම අද පත්වීම් ලබන ගුරුවරුන්ගේ වගකීම බව ද ජනාධිපතිතුමා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa100905_2</link>
    <topic>බස්නාහිර උපාධිධාරීන් 400කට ගුරු පත්වීම්</topic>
    <author/>
    <content>2008 වසරේ පැවැත්වූ ගුරු තරග විභාගයෙන් සමත් තවත් උපාධිධාරීන් 400 කට ගුරු පත්වීම් හෙට ලබා දෙන බව බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා පවසයි.සුපසන් නිම්තෙර අධ්‍යාපන වැඩ සටහන් මාලාව යටතේ මේ ගුරු පත්වීම් පිරිනැමෙන අතර ගුරු පත්වීම් ප්‍රදානය කොළඹ මහ නගර සභා රැස්වීම් ශාලාවේදී ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වෙන උත්සවයකදී සිදු කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009058</link>
    <topic>ලිංහාන් ගම්පොළ සහෝදර නගර වෙයි</topic>
    <author/>
    <content>චීනයේ කුංමින් ප්‍රාන්තයේ ලිංහාන් නගරය හා ශ්‍රී ලංකාවේ ගම්පොළ නගරය සහෝදර සංචාරක නගර දෙකක් ලෙස සංවර්ධනය කිරීමට චීන රජය එකඟතාව පළ කර තිබේ. දිවයිනට පැමිණි චීන යුනාන් ප්‍රාන්ත ආණ්ඩුකාර චිං ගුවාන්රොන් මහතා මෙම ව්‍යාපෘතිය ක්‍රියාත්මක කිරීම සඳහා අග්‍රාමාත්‍ය දි.මු. ජයරත්න මහතා දීර්ඝ වශයෙන් සාකච්ඡා කර ඇත.මේ සම්බන්ධයෙන් චීන විශේෂ දූත පිරිසක් ගම්පොළ නගරයේ විශේෂ නිරීක්ෂණ චාරිකාවක ද නිරත වුහ. ගම්පොළ අම්බුළුවාව කඳු ශිකරය ඇතුළු කඳු වැටිය චීන දූත පිරිසේ විශේෂ අවධානයට ලක්ව තිබේ.අග්‍රාමාත්‍ය දි.මු. ජයරත්න මහතා පසුගිය ජූලි මාසයේ චීනයේ සිදුකළ සංචාරයේ දී ශ්‍රී ලංකාවේ සංචාරක කර්මාන්තය සංවර්ධනය කිරීම සඳහා සහාය ලබාදෙන ලෙස කළ ඉල්ලීමේ ප්‍රතිඵලයක් ලෙස ගම්පොළ නගරයත් චීනයේ ලින්හන් නගරයත් මෙසේ සහෝදර නගර දෙකක් ලෙස සංවර්ධනය කිරීමට පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009057</link>
    <topic>විදෙස් අධ්‍යාපනයට වසරකට රුපියල් මිලියන 5000යි</topic>
    <author/>
    <content>ඉදිරියේදී අන්තර්ජාතිත විශ්වවිද්‍යාල දහයක් මෙරට ස්ථාපිත කරන බවත් ඒ සෑම විශ්වවිද්‍යාලයකින් ම සියයට විස්සක ප්‍රතිශතයක් ශ්‍රී ලාංකික ශිෂ්‍යයන් සඳහා වෙන් කරන බවත් උසස් අධ්‍යාපන අමාත්‍යාංශය පවසයි.වසරකට මෙරට විදේශ විනිමය රුපියල් මිලියන 5000කට අධික මුදලක් විදේශ විශ්වවිද්‍යාල වෙත ඇදී යන අතර ඒ මුදල ඉතිරි කර ගන්නා අතරම අන්තර්ජාතික විශ්වවිද්‍යාල පිහිටුවීම මඟින් අමතර වශයෙන් තවත් රුපියල් මිලියන 30,000 ආදායමක් මෙමඟින් උපයාගත හැකි බවත් උසස් අධ්‍යාපන ඇමැති එස්.බී.දිසානායක මහතා පවසයි. අන්තර්ජාතික විශ්වවිද්‍යාල පිහිටුවීම මඟින් මෙරට ග්‍රාමීය ශිෂ්‍ය ශිෂ්‍යාවන්ටත් ලෝක ප්‍රසිද්ධ විශ්වවිද්‍යාල මඟින් උපාධි ලබා ගැනීමේ අවස්ථාව හිමිවෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009053</link>
    <topic>නඩු පමාව දුරලන්න තාවකාලික උසාවි</topic>
    <author>සුභාෂිණි ජයරත්න</author>
    <content>සුභාෂිණි ජයරත්නලක්ෂ හතරකට අධික නඩු සංඛ්‍යාවක් ගොඩ ගැසී ඇති හෙයින් එම නඩු කඩිනමින් විසඳා අවසන් කිරීමට තාවකාලික අධිකරණ දිස්ත්‍රික් මට්ටමින් පිහිටුවන බව අධිකරණ ඇමැති අතාවුද සෙනෙවිරත්න මහතා සිළුමිණට පැවසීය.දිගු කලක් තිස්සේ පවතින නඩු ප්‍රමාදය වැළැක්වීම සඳහා ජ්‍යෙෂ්ඨ නීතිඥයින් සහකාර පොලිස් අධිකාරී තනතුර සඳහා බඳවා ගැනීම පිළිබඳව ද අවධානය යොමු වී තිබේ. දැනට ගොඩගැසී ඇති නඩු සියල්ල ඉතා ඉක්මණින් අවසන් කරන අතර මේ සඳහා දිස්ත්‍රික් අවශ්‍යතාව මත තාවකාලික උසාවි ඉදිකර විනිශ්චයකාරවරුන්ට බාර දීමට නියමිතය. විශ්‍රාමික විනිසුරුවරුන්ගේ සහාය ද මෙහිදී ලබා ගැනීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa1009059</link>
    <topic>දිනකට බස් 1000 ක් වැඩ නෑ</topic>
    <author>තාරක වික්‍රමසේකර</author>
    <content>තාරක වික්‍රමසේකරරියැදුරන් සහ කොන්දොස්තරවරුන් නොමැතිවීමෙන් දිනකට පෞද්ගලික බස්රථ 1000ක් පමණ ධාවනයට යෙදවීමට නොහැකි වී ඇතැයි ලංකා පෞද්ගලික බස්රථ හිමියන්ගේ සංගමයේ සභාපති ගැමුණු විජේරත්න මහතා පවසයි.තම සේවාවේ කිසිදු ආරක්ෂාවක් නොලැබීම, දෛනික වේතන යටතේ සේවය කිරීමට සිදුවීමත් කිසිදු නිවාඩුවක් ලබා ගැනීමට නොහැකිවීමත් වැනි කරුණු නිසා පෞද්ගලික බස් රථ සේවාවෙන් බොහෝ පිරිස් ඉවත්වීමට පටන් ගෙන ඇතැයිද මේ තත්ත්වය ඉතාම අවදානම් සහගත බවද ඔහු පෙන්වා දෙයි.පෞද්ගලික බස් රථ සේවයේ රියැදුරු කොන්දොස්තරවරු පමණක් 40,000කට ආසන්න ප්‍රමාණයක් සේවයේ යෙදී සිටින බවත් ඔවුන්ට තම රැකියා සම්බන්ධව කිසිදු ආකාරයක ආරක්ෂාවක් නොමැති නිසා රාජ්‍ය මට්ටමින් මේ සම්බන්ධව මැදිහත් වීමක් අවශ්‍ය බවද ඔහු පෙන්වා දෙයි. මේ වන විට කොළඹින් ගමන් ඇරැඹූ හෝමාගම, මොරටුව, පාදුක්ක, ලබුගම, තලවතුගොඩ (කොට්ටාව) වායු සමනය කළ බස් රථ සේවාව සම්පූර්ණයෙන් නවතා දමා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa10090510</link>
    <topic>බැංකු පොළිය තවත් පහළට</topic>
    <author>ජයසිරි මුණසිංහ</author>
    <content>ජයසිරි මුණසිංහකෘෂිකාර්මික, සත්ත්ව නිෂ්පාදන ධීවර ආශ්‍රිත කටයුතු සඳහා මෙරට වාණිජ බැංකුවක් ලබාදෙන අඩුම පොලිය පිරිනැමීමට මහජන බැංකුව තීරණය කොට ඇත.අනුව ඉහත අංශ සඳහා මහජන බැංකුවෙන් ලබාගන්නා බැංකු ණයවලට අය කරනුයේ සියයට 9.5 ක් තරම් අඩුම පොලියක් යැයි මහජන බැංකුවේ සාමාන්‍යාධිකාරි පී.වී. පතිරණ මහතා ‘සිළුමිණ’ ට ප්‍රකාශ කෙළේ ය.“මහින්ද චින්තන ඉදිරි දැක්ම’ යටතේ වසර 2015 දී මෙරට ඒක පුද්ගල ආදායම ඩොලර් 4000 ක් දක්වා වැඩි කිරීමේ වැඩපිළිවෙළ සාර්ථක කර ගැනීමට උපකාරි වීම අරමුණින් මෙලෙස අඩු පොලී යටතේ බැංකු ණය ලබාදීමට බැංකුව තීරණය කළ බවද පතිරණ මහතා සඳහන් කෙළේ ය.ජනාධිපති මහින්ද රාජපක්ෂ මහතාගේ මඟපෙන්වීම් හා උපදෙස් මත මුදල් අමාත්‍යාංශයේ ලේකම් ආචාර්ය පී.බී. ජයසුන්දර, මහ බැංකු අධිපති අජිත් නිවාඩ් කබ්රාල් සහ මහජන බැංකුවේ සභාපති ඩබ්ලිව්. කරුණාජීව යන මහත්වරුන්ගේ මෙහෙයවීම් මත මේ ආකාර පොලී ප්‍රතිශත අඩු කිරීමේ වැඩපිළිවෙළකට බැංකුව අවතීරණය වූ බව ද ඔහු පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa10090511</link>
    <topic>මෛත්‍රී බෝසත් පූජාවන් බෙල්ලන්තර සිරි සදහම් ආශ්‍රමයේදී</topic>
    <author>චන්ද්‍රා අත්තනගොඩ</author>
    <content>චන්ද්‍රා අත්තනගොඩයටත්විජිත යුගයේදී ලක්දිව බෞද්ධ පුනරුදයට පුරෝගාමී මෙහෙවරක් ඉටුකළ ශ්‍රීමත් ඩී.බී. ජයතිලක මහතාට සෙවන දුන් දෙහිවල බෙල්ලන්තර පිහිටි ඔහුගේ ‘බාරොන් ජයතිලක වලව්ව‘ වත්මන්හි දෙස් විදෙස් ප්‍රකට බෞද්ධ ආරාමයක් බවට පත් කර ඇත.පිටිදූවේ සිරිධම්ම හිමියන්ගේ අනුශාසනා පරිදි දායක කාරකාදින්ගේ ආධාර මත සියලු ආරාමික ලක්ෂණවලින් යුත් මේ ‘සිරි සදහම් ආශ්‍රමය’ ජාතික හා ජාත්‍යන්තර මට්ටමේ ආගමික උත්සව පවත්වන ස්ථානයකි.මෛත්‍රිය බෝසතාණන් වහන්සේ වෙනුවෙන් පවත්වන මෛත්‍රී බෝසත් පූජාව සැප්තැම්බර් මස 04 වැනි දින සවස සිරි සදහම් ආශ්‍රමයේදී පැවැත්වීමට කටයුතු යොදා ඇතැයි පවසන පූජාව මෙහෙයවන විද්‍යාවේදී පිටිදූවේ සිරිධම්ම හිමියෝ මෙම විශේෂ අවස්ථාවට සහභාගි වන ලෙස ලක්වාසී බැතිමතුන්ට ආරාධනා කරති. ඉදිරියේදීත් තවත් පින්කම් මේ ස්ථානයේදී පැවැත්වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa10090512</link>
    <topic>‘තාරුණ්‍යයට හෙටක්’ මෙහෙයවන කාල්ටන් කුසලාන පැසිපන්දු අද සිට</topic>
    <author>අරුණි මුතුමලී</author>
    <content>අරුණි මුතුමලීතාරුණ්‍යයට හෙටක් මගින් සංවිධානය කෙරෙන ‘කාල්ටන් කුසලාන 2010’ පැසිපන්දු තරගාවලිය අද (05 දා) සිට 25 දක්වා කොළඹ 5, පොලිස් පාක් පැසිපන්දු පිටියේ දී පැවැත්වේ.මේ පිළිබඳ මාධ්‍ය දැනුවත් කිරීමේ දී අදහස් දැක්වූ කාල්ටන් පැසිපන්දු පුහුණුකරු ශිරන්ත ජයවීර මහතා පැවසුවේ තරගය කොටස් දෙකකින් සමන්විත අතර කොළඹ දිස්ත්‍රික්කයේ පිරිමි සහ කාන්තා පාසල් 8 බැගින් තරගාවලියට සහභාගි වන බව ය.ඒ සහ බී ඛාණ්ඩවලින් සමන්විත තරගයේ බී කාණ්ඩයට කණ්ඩායම් 21 ක් සහභාගි වීමට නියමිත අතර අවසාන වටයේ ජයග්‍රාහකයන් සඳහා කුසලාන, සහතික පත් සහ මුදල් ත්‍යාග පිරිනැමේ.‘ඒ’ කාණ්ඩයේ ජයග්‍රාහකයන්ට රුපියල් 150,000 ක මුදලක් ද අනුශූරතාව සඳහා රුපියල් ලක්ෂයක මුදලක් ද පිරිනැමෙන අතර ‘බී’ කාණ්ඩයේ ශූරතාවය රු. 75000/= ක් සහ අනුශුරතාවයට රු. 50,000/= ක් පිරිනැමේ.මාධ්‍ය දැනුම්වත් කිරීමේ දී අදහස් දැක්වූ තාරුණ්‍යයට හෙටක් සංවිධානයේ අධ්‍යක්ෂ වෛද්‍ය චූලා සේනාධීර මහතා ප්‍රකාශ කළේ කාල්ටන් කුසලාන 2010 තරගාවලියේ අරමුණ වන්නේ රටපුරා විසිරී සිටින පැසිපන්දු තරග කරුවන්ගේ හැකියාවන්, කණ්ඩායම් හැඟීම, ක්‍රීඩා කුසලතාව මෙන් ම තරගකාරිත්වය වැඩි දියුණු කිරීම මගින් පැසිපන්දු ක්‍රීඩාව ප්‍රවර්ධනයට කටයුතු කිරීම බවයි.පැසිපන්දු තරගාවලියේ කණ්ඩායම් අනුග්‍රාහකත්වය දරන සොලෙක්ස් ඉංජිනියරින් පෞද්ගලික සමාගමේ ප්‍රධාන අලෙවි නිලධාරි මුදිත විජයකුලතිලක මහතා පැවසුවේ ජනාධිපතිතුමා විසින් සාමය උදාකර දෙනු ලැබීමත් සමඟ හැකියාව ඇති තරුණයින්ට බොහෝ අවස්ථා උදා වී ඇති බවත්, එතුමාගේ සංකල්පයට අනුව පාර්ලිමේන්තු මන්ත්‍රී නාමල් රාජපක්ෂ මහතා විසින් අරඹන ලද තාරුණ්‍යයට හෙටක් වැඩසටහන මගින් සංවිධානය කරන මේ වැනි ක්‍රීඩා වැඩසටහන්වල අරමුණ අභියෝගවලට මුහුණදිය හැකි තරුණ පරපුරක් රටට දායක කිරීම බවත් ය. සියලු වැඩිහිටියන්ගේ වගකීම තරුණයන් නිසි මගට ගැනීම බව ද ඔහු වැඩිදුරටත් ප්‍රකාශ කළේ ය.මේ අවස්ථාවේදී ප්ලැටිනම් අනුග්‍රාහකත්වය සංකේතවත් කරමින් අදාළ චෙක්පත ශ්‍රී ලංකා ටෙලිකොම් ආයතනයේ සමූහ කළමනාකාරිනී විජිත රත්නායක මහත්මිය විසින් තාරුණයට හෙටක් සහ කාල්ටන් ක්‍රීඩා සමාජයේ ක්‍රීඩා අධ්‍යක්ෂ රොනී ඊබ්‍රහිම් මහතාට බාරදුන් අතර සොලෙක්ස් ඉංජිනියරින් පෞද්ගලික සමාගමේ මුදිත විජයකුලතිලක මහතා විසින් තාරුණයට හෙටක් සංවිධානයේ සංවිධායකවරයකු වන ආසිරි දිසානායක මහතා වෙත ශූරතා කුසලාන සංකේතවත්ව බාර දෙන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa10090513</link>
    <topic>බටඅත කෘෂි දැක්මේ අවසන් දිනය අද</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහබටඅත චමල් රාජපක්ෂ කෘෂි තාක්ෂණ හා සංචාරක උද්‍යානයේදි පැවැත්වෙන 2010 ජාතික ගොවි සතිය කෘෂිකර්ම ප්‍රදර්ශනය අද (05) අවසන් වෙයි.අද ප්‍රදර්ශනයේ ගොවි උපහාර දිනයයි. සවස 4 ට කෘෂිකර්ම ප්‍රදර්ශනයේ පස්වන දිනය පැවැත්වෙන්නේ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි. දකුණු පළාත් ප්‍රධාන අමාත්‍ය ශාන් විජයලාල් මහතාත් කෘෂිකර්ම ඇමැති මහින්ද යාපා අබේවර්ධන මහතාත් මෙම අවස්ථාවට එක්වෙති.තරුණ ගොවි දිවියයි. ඉසුරු බර හෙට දවසයි’ යන තේමාව ඔස්සේ පවත්වන මෙම කෘෂිකර්ම ප්‍රදර්ශනය මගින් විශේෂයෙන් තරුණ පරපුර කෘෂිකර්මයට යොමු කරවමින් සජීවි අත්දැකීම් ඇතිව දැනුම්වත් කිරීමේ වැඩසටහන් ක්‍රියාවට නංවා ඇත. ඊට අමතරව මෙරට ඇති උඩරට පහතරට වැවෙන සියලුම බෝගවල ආදර්ශයන්ද මෙහිදී නැරඹිය හැකිය.මෙවර කෘෂිකර්ම ප්‍රදර්ශනය සඳහා ඉහළ ජනතා ප්‍රතිචාර ලැබුණු බවත් විශේෂයෙන් හම්බන්තොට, මාතර, රත්නපුරය ආදි දිස්ත්‍රික්කවල ජනතාව පැමිණ කෘෂි දැනුම ලබා ගැනීමට ප්‍රදර්ශනය නැරැඹූ බවත් කෘෂිකර්ම ඇමැති මහින්ද යාපා අබේවර්ධන මහතා සිළුමිණට කීය.සෑම දිනකම පෙරවරු 9 ට ප්‍රදර්ශනය විවෘතවේ. රාත්‍රි 8 ට අවසන් වේ. සැප්තැම්බර් 04 වැනිදා ප්‍රදර්ශනයේ කෘෂි විද්‍යා දිනය විය. 05 වැනිදා අද ගොවි උපහාර දිනයයි.ප්‍රදර්ශනයට සමගාමීව කෘෂිකර්ම අමාත්‍යංශය මගින් හා හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු ආයතන මගින් අධ්‍යාපන වැඩසටහන් රැසක් පවත්වනු ලැබේ.කෘෂිකර්ම අමාත්‍යංශ මාධ්‍ය ඒකකය මෙම ප්‍රදර්ශනය ආශි‍්‍රතව සුවිශේෂ මාධ්‍ය මධ්‍යස්ථානයක් පවත්වාගෙන යයි. එය සියලු මාධ්‍යවේදින්ට අවශ්‍ය සියලු විද්්‍යුත් පහසුකම් සියල්ල ලබාදී තිබිණි. ඒ මධ්‍යස්ථානය සියලු මාධ්‍යවේදින්ගේ පැසසුමට ලක්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=aa100905_3</link>
    <topic>ජැක්සන් ගේ මව අභාවප්‍රාප්ත වෙයි</topic>
    <author/>
    <content>ප්‍රවීණ රංගන ශිල්පී, සිනමා අධ්‍යක්ෂ, මාධ්‍යවේදී ජැක්සන් ඇන්තනී මහතාගේ ආදරණීය මව ඊ.රොලින් පෙරේරා මහත්මිය සැප්තැම්බර් මස 02 දින සවස කොළඹ ශික්ෂණ රෝහලේදී අභාවප්‍රාප්ත විය. ඒ පිළිබඳ අවසාන කටයුතු සැප්තැම්බර් මස 04 වන දින සෙනසුරාදා සවස 3.30ට රාගම ශුද්ධ වූ පේදුරු පාවුළු මුනිඳුන්ගේ දෙව්මැදුර සුසාන භූමියේ දී පැවැත්වීමට නියමිතව තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=ab1009053</link>
    <topic>සරත් ෆොන්සේකාගේ වැරැදි වසා සුදු හුණු ගාන්න රජයට බෑ</topic>
    <author>සංවාද සටහන කේ. සී. ජේ. රත්නායක ඡායාරූපය - සුදම් ගුණසිංහ</author>
    <content> ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල* ශ්‍රී ලාංකික සරණාගතයින් රැගත් නැවක් කැනඩාවට ගියා. මේ ගැන කලින් දැනගෙන හිටියේ නැද්ද?“ඇත්තටම ඒ නැවේ හිටියේ රටින් පළා ගිය පිරිසක්. ත්‍රස්තවාදීනුත් ඔවුන් අතර හිටියා. කැනඩාව එක්තරා කාලයකදී එල්.ටී.ටී.ඊ. ත්‍රස්තවාදීන් සම්බන්ධයෙන් සහනශීලී ප්‍රතිපත්තියක් අනුගමනය කළා. මේ අවස්ථාවේ ආරක්ෂක අමාත්‍යංශයත් විදේශ අමාත්‍යංශයත් ඒකාබද්ධව ක්‍රියා කළා. එහි ප්‍රතිඵලයක් වශයෙන් කැනඩා විදේශ අමාත්‍යංශය නිල වශයෙන් ප්‍රකාශ කළා මේ නැවේ ඉන්නේ එල්.ටී.ටී.ඊ. ත්‍රස්තවාදීන් බවත් ඔවුන් පිළිගැනීමට තම රජය සූදානම් නැති බවත්, ශ්‍රී ලංකාවේ අද පවතින තත්ත්වය අනුව සරණාගතයින් වෙනත් රටවලට පැමිණීම අනවශ්‍ය බවත් කැනඩාව ප්‍රකාශ කළා. ඒකෙන් ඔප්පු වුණා වැදගත් ම කාරණය තමා කැනඩාව වගේ එල්.ටී.ටී.ඊ. යට පසුගිය කාලයේ සහන දුන්න, ඔවුන්ට ක්ෂේම භූමියක් වුණ කැනඩාව වගේ රටක් ම අද කියනවා ලංකාවෙ සරණාගත ප්‍රශ්න නෑ. ඒ වගේ ම එල්.ටී.ටී.ඊ. ත්‍රස්තවාදීන්ට උදව් කරන්න සූදානම් නෑ කියලත්. ඒක ශ්‍රී ලංකාව ලබපු ජයග්‍රහණයක්.* නැවේ ප්‍රශ්නය එහෙම විසඳන්නට පුළුවන් වුණාට එල්.ටී.ටී.ඊ. දෙවැනි පෙළ නායකයෝ විදේශ රටවල තවම ක්‍රියාත්මකයි. මූල්‍ය හා ප්‍රචාරක ජාලයක් තවම පවතිනවා. මෙය තර්ජනයක් නොවෙයි ද?‘වසර විසි පහකට වැඩි කාලයක් තිස්සේ දෙමළ ඩයස්පෝරාව බලවත් වෙලා තිබුණා. බටහිර යුරෝපීය රටවලින් ඔවුන්ට අනුග්‍රහය ලැබුණා. ඔවුන්ට එකතු වූ තවත් පිරිසක් සිටියා. ඒ සමහරුන් ලංකාවේ ඉපදුණු අය නොවෙයි. නමුත් විදේශ රටවල් මොවුන් පිළිගත්තේ සරණාගතයින් හැටියටයි. ඒ නිසා ඔවුන්ට වරප්‍රසාද රාශියක් ලැබුණා. අන්න ඒ අනුව මහ පරිමාණයෙන් මුදල් එකතු කිරීමේ ව්‍යාපාරයක් ආරම්භ කැරුණා. කොටි ත්‍රස්තවාදීන් පෝෂණය කෙරුණේ ඒ මුදලින්, සමහර රටවල ආණ්ඩු මාරු වෙද්දී තීරණාත්මක ඡන්ද තිබුණෙත් මේ උදවිය ළඟයි.එහෙමයි මොවුන් බලවත් වුණේ. නමුත් අද රටේ යුද්ධයක් නෑ. විකුණන්න ප්‍රභාකරන් කෙනකුත් නෑ. ඒ අනුව ක්‍රමයෙන් දෙමළ ඩයස්පෝරාවෙන් ලැබෙන මුදල හීන වෙමින් යනවා. අනිත් අතට සරණාගත ප්‍රශ්නයක් ලංකාවේ නැති නිසා ඔවුන්ට වැඩිකල් විදේශ රටවලින් වරප්‍රසාද ලබා ගෙන ජීවත් වෙන්නත් බෑ. ඒ නිසා කිහිප දෙනෙක් එකතු වෙලා විදේශ රටවල යම් යම් සිද්ධි ඇති කරවන්න උත්සාහ ගන්නවා. නමුත් දැනට රජය ගෙන යන ක්‍රියාමාර්ග නිසා දෙමළ ඩයස්පෝරාව මුවා කරගෙන කොටි හිතවාදීන් කරගෙන යන ව්‍යාපාරය දුර්වල වෙමින් තිබෙන බවත් දකින්න පුළුවන්.* ලංකාවේ සරණාගත ප්‍රශ්නයක් නැති බව ඔබ කියනවා. සියලු දෙනාම නිදහසේ ජීවත් විය හැකි වාතාවරණයක් තිබෙන බවත් පුන පුනා කීවා. නමුත් ශ්‍රී ලාංකික මාධ්‍යවේදීන් පහුගිය කාලයේ රට හැර ගිහින් විදේශ රටවල රැකවරණ ඉල්ලුවා. ප්‍රශ්නයක් නැත්නම් ඒ වගේ සිද්ධි ඇති වෙන්නේ කොහොමද?“ඇත්තෙන් ම මේක අභාග්‍යසම්පන්න සිද්ධියක්. ඔවුන් කරන්නේ රටට විශාල අගෞරවයක්. ඒ වගේ ම මෙය නරක ආදර්ශයකි. පසුගිය කාලයේ ලංකාවේ ත්‍රස්තවාදය ක්‍රියාත්මක වෙද්දී යම් කණ්ඩායමක් හිටියා ත්‍රස්තවාදී කණ්ඩායම්වලට හිතවත් අයගෙන් මුදල් ලබාගෙන ත්‍රස්තවාදීන් ;වනුවෙන් නොයෙකුත් දේ කරපු මාධ්‍යයට සම්බන්ධ අය හිටියා. මේ අයම තමා පහුගිය කාලයේ ලොකු ප්‍රචාරයක් අරගෙන ගියේ මාධ්‍යවේදීන්ට තර්ජන තියෙනවාය කියලා.මහින්ද රාජපක්ෂ ජනාධිපතිතුමාගේ කාලයට පෙර මාධ්‍යවේදීන් ට තිබුණු ප්‍රශ්නවලින් සියයට දහයක්වත් දැන් දකින්න නෑ. ජනාධිපතිතුමා ඉතාම සමීපව මාධ්‍යවේදීන් ඇසුරු කළා. මාධ්‍යවේදීන්ට ජනාධිපතිතුමාට කෙළින් ම දුරකථනයෙන් කතා කරලා ප්‍රශ්න ගැන කියන්න පවා අවස්ථාව තිබුණා. සමහර සිදුවීම කිහිපයක් වුණු බව ඇත්ත. මාධ්‍යවේදීන් දෙන්නෙක් ඝාතනය වුණා. තවත් කිහිප දෙනෙක් පැහැරගෙන ගියා. මේවා කවුද කළේ කියන කාරණා පිළිබඳ අබිරහස් දැන් අනාවරණය වෙමින් වෙමින් තිබෙනවා. නමුත් මාධ්‍යවේදීන්ට තම කටයුතු කරගෙන යන්න රජයෙන් උපරිම නිදහස දුන්නා.නමුත් සමහරුන් මාධ්‍යවේදීන් හැටියට පෙනී හිටිමින් රජයට එරෙහිව නොයෙකුත් අසත්‍ය ප්‍රකාශ ප්‍රචාරය කළා. ඒ අය රටින් පැනලා ගියා. අද ඔප්පු වෙලා තියෙනවා ඔවුන් හිටිය සංවිධානවල බරපතළ මූල්‍ය වංචාවක් වෙලා තියෙනවාය කියලා. අනිත් පැත්තෙන් ඔවුන් මාධ්‍ය සංවිධාන පිහිටුවාගෙන මුදල් හම්බ කළා. විදේශ ආධාර ගත්තා. ඒ මුදලින් සැප සම්පත් වරප්‍රසාද භුක්ති වින්දා. ඔවුන් කළ වංචා හා නොකටයුතු කම් නිසා ඔවුන්ට රටට මුහුණ දෙන්න බැරි ප්‍රශ්නයයි තියෙන්නේ.ඔවුන් කරලා තියෙන වැරැදි නිසාම රටේ ඉන්න බැරි තත්ත්වයක් උදාවුණා. නමුත් අද ඔවුන් විදේශ රටවලට ගිහිං කියන්නේ රජයේ බලපෑම් නිසා රටින් පිට වුණා කියලයි. මෙවැනි වංචාවන් රාශියක් තියෙනවා. මාධ්‍යවේදීන්ට කෙරුණු සමහර හිරිහැර ගැන ඒ මාධ්‍යවේදීන්ම කිව්වා මේවාට රජය සම්බන්ධ නෑ කියලා. මොකද ඔවුන් ම දන්නවා ඒ කටයුතු සිද්ධ වුණේ කොහොමද කියලා.* ඒ විස්තර හෙළිදරවු කරනවාද?“ඔව්... තවමත් පරීක්ෂණ කෙරෙන නිසා පෞද්ගලික මට්ටමේ විස්තර දැන්ම කියන්න බෑ.* පෞද්ගලික රූපවාහිණී නාලිකාවක මාධ්‍යවේදිනියකට එක්තරා පාර්ලිමේන්තු මන්ත්‍රීවරයකු තර්ජන කළ බවට ලොකු චෝදනාවක් නැඟුණා. මේ ගැන රජය මොනවද කළේ?‘ජාතික ආරක්ෂාව පිළිබඳ මාධ්‍ය මධ්‍යස්ථානය ආරමිභ කළාට පස්සේ අපි මාධ්‍යවේදීන් සමඟ ඉතා සමීප ඇසුරක් පවත්ව ගත්තා. ඔය මාධ්‍යවේදිනියට තර්ජනය කිරීම පිළිබඳ පැමිණිල්ල මුලින්ම ඉදිරිපත් වුණෙත් ආරක්ෂක ලේකම්තුමාටයි. එතුමා රටින් බැහැරව හිටිය නිසා ඒ සිද්ධියට මැදිහත් වෙන්න මට සිදුවුණා. දැනට සිද්ධිය ගැන පොලිස් පරීක්ෂණයක් කෙරෙනවා. අදාළ මාධ්‍යවේදිනිය කටඋත්තරයක් දීලා තියෙනවා.මේ මාධ්‍යවේදිනිය පසුගිය වසර දෙක තුනේදී රජයේ ප්‍රබල ඇමැතිවරුන්ට ආන්දෝලනාත් මක ප්‍රශ්න ඉදිරිපත් කළා. ඇමැතිවරුන්ගෙන් දැඩි ලෙස ප්‍රශ්න කළා. රජයේ ඇමැතිවරු පවා එවැනි දේට මුහුණ දීලා ඉතා සැහැල්ලුවෙන් ප්‍රශ්නයකට උත්තර දුන්නා නම් විපක්ෂ මන්ත්‍රීවරයකුට ඒ සංයමය නැත්තේ ඇයි. ඇගේ මව හා පියා ජීවත් වෙන්නේ ඔස්ටේ‍්‍රලියාවෙ. ඒ රටට පවා දුරකථනයෙන් කතා කරලා තර්ජනය කළ බව අහන්න ලැබෙනවා. විපක්ෂය අද ඒ තරම් පහත් මට්ටමකට වැටිලා. මාධ්‍යවේදීන්ට තර්ජනය කිරීම, ඝාතනය කිරීම් ගැන එජාපයට හොඳ ඉතිහාසයක් තියෙනවා. ඔවුන්ට මේවා අලුත් දේවල් නෙවෙයි ඒ තත්ත්වය තවත් ඉදිරියට ගියොත් ඇති වෙන්නේ කනගාටුදායක තත්ත්වයක්. නමුත් රජයෙන් මාධ්‍යවේදීන්ට අවශ්‍ය ආරක්ෂාව ලබා දෙනවා.* කේ.පී. අබිරහස් කතාවක් වගෙයි. ඔහු අත්අඩංගුවට ගත් හැටි, ලංකාවට ගෙනාව හැටි සහ දැන් රඳවා ගෙන ඉන්න තැන ගැන නොයෙක් කතා ඇහෙනවා. මොකක්ද ඇත්ත? කේ.පී. ට තිරෙන් වහගෙන ඉන්නේ ඇයි?කිසිම අබිරහසක් නෑ. කේ.පී. කියන්නේ කොටින් ගේ නායක මට්ටමේ හිටිය ප්‍රධාන චරිතයක්. ප්‍රභාකරන්ගේ ළඟම අනුගාමිකයෙක්. මීට වසර දෙකකට පෙර මොහු අත්අඩංගුවට ගන්න හැදූ උත්සාහයක් අසාර්ථක වුණා. මොකද කලින් ම තොරතුරු අනාවරණය වෙලා තිබුණු නිසයි. ප්‍රභාකරන්ගේ පසුව එල්.ටී.ටී.ඊ. නායකයා වුණෙත් කේ.පී. මෙවැනි පුද්ගලයෙක් අත්අඩංගුවට ගන්න පුළුවන් වුණේ අපේ බුද්ධි අංශ හා ආරක්ෂක ලේකම්තුමාගේ දක්ෂතාව මතයි. මේක ඇත්තටම ආරක්ෂක ලේකම්තුමාගේ පෞද්ගලික මෙහෙයුම මත ලබාගත් ජයග්‍රහණයක්. අද ඔහු රඳවාගෙන ඉන්නේ බුද්ධි අංශය බාරයේයි.ඔහුගෙන් අපට ලබාගන්න තොරතුරු සම්භාරයක් තියෙනවා. ප්‍රභාකරන් බාර වුණෙත් අපිට කරන්න වෙන්නේ රඳවා ගෙන ඔහුගෙන් තොරතුරු ගැනීම මිස මරා දැමීම නෙවෙයි. කොටි ත්‍රස්තවාදය විනාශ කළත් කේ.පී. වැනි අයගෙන් ලබාගන්න පුළුවන් තොරතුරු අත හැර දාන්න බෑ. කේ.පී. අද හිරකාරයෙක් හැටියටයි රඳවා ගෙන ඉන්නේ. කේ.පී. ව අල්ල ගන්න බැරි වුණා නම් ඔහුගෙන් රටට ම මහත් හානියක් වෙන්න තිබුණා. ඔය කෑ ගහන අය ඒ ගැන වචනයක් වත් කියන්නේ නෑ. කේ.පී. ඉන්නේ කොහෙද කියලත් අහනවා. ඔහු රඳවා ගෙන ඉන්නේ බුද්ධි අංශය බාරේ බව වගකීමකින් කියන්න පුළුවන්. විජේවීර මැරුවා වගේ කනත්තට අරන් ගිහින් මරලා පුච්චලා දාන සිරිත මේ රජයේ නෑ. ත්‍රස්තවාදය සහමුලින් විනාශ කරලා දැම්මා වගේ ම ඉතිරි අහු කොන් නැති කරලා දාන්නත් කේ.පී. වගේ පුද්ගලයෙක්ගෙන් ප්‍රයෝජන ගන්න ඕනේ.* කේ.පී. හිරකාරයෙක් නම් ඔහු මාධ්‍යයට කතා කරන්නේ කොහොමද? පුවත්පත්වලට සම්මුඛ සාකච්ඡා දෙන්නේ කොහොමද?ඔහු දේශපාලන චරිතයක් කරන්න වත්, වීරයෙක් කරන්නවත් නෙවෙයි ඒ අවස්ථාව දුන්නේ. කේ.පී ලා පස්සේ ගිය පිරිසක් මේ රටේත් පිටරටත් ඉන්නවා. අන්න ඔවුන්ට කේ.පී ලවාම පණිවිඩයක් දෙන්න ඔහු යොදා ගත්තා. අද කේ.පී. මොනවද කියන්නේ කියන කාරණය මත අර අනුගාමිකයන්ගේ මතය වෙනස් වෙනවා. කේ.පී ලවා ඔවුන්ගේ අනුගාමිකයන් අනිත් පැත්ත හරවන්නයි මාධ්‍යයට කතා කරන්න අවසර දුන්නේ. ශශ්‍රී ලංකාවට එරෙහි ව්‍යාපාර දුර්වල කරන්න ඕන හොඳ අවස්ථාවක්.* උගත් පාඩම් හා ප්‍රතිසංවිධාන කොමිසම ඉදිරියේ පුදුමාකාර අදහස් හෙළිදරව් වෙනවා. සටන් විරාම ගිවිසුම කාලයේ ආරක්ෂක ලේකම් ධුරය දැරූ ඔස්ටින් ප්‍රනාන්දු මහතා අද කරන ප්‍රකාශ එදාට වඩා හාත්පසින් ම වෙනස්. මේ කොටින්ට පව් සමා කරන තැනක්ද?හිටපු ආරක්ෂක ලේකම් ගේ ප්‍රකාශය එක්තරා ආකාරයේ පාපෝච්ඡාරණයක් හැටියටයි මට පෙනෙන්නේ. නමුත් එය ඉතාම වැදගත් කතාවක්. සටන් විරාම ගිවිසුම කාලයේ ඔහු එල්.ටී.ටී.ඊ. ය සමඟ සමීප මිත්‍ර සම්බන්ධතා පැවැත්තුවා. කුළුපග යාළුවෝ හැටියට හිටියේ. ආරක්ෂක ලේකම්වරයෙක් නොහැසිරිය යුතු තත්ත්වයක සිටිය බවටත් චෝදනා නැඟුණා. මීට වසරකට පෙර ඔහු තමන් ගේ ජීවිත කතාව වගේ පොතක් ලිව්වා. අද කියන විස්තර ඒ පොතේ සඳහන් වෙන්නේ නෑ. සටන් විරාම කාලය ඒ පොතේ අගය කරලත් තියෙනවා.එහෙමත් කරපු කෙනෙක් අද කොටි ත්‍රස්තවාදය විනාශ කරලා රට නිදහස් කර ගත්තාට පසුව වෙනස්ම ආකාරයේ කතාවක් කියන්නේ දැන් ඔවුන් වැනි අයත් නිවැරැදි මාර්ගය තෝරාගෙන තියෙන නිසා කියලයි මම හිතන්නේ. එදා ඔවුන් සටන් විරාමයක් කියමින් සියලු තීරණ වැරැදි බව අද ඔප්පු වෙලා අවසන්. ඒවා ජනතා විරෝධී ක්‍රියාවන්. ඒ වගකීම හිටපු ආරක්‍ෂක ලේකම් හැටියට ඔහුත් බාර ගත යුතුයි. මීට කලින් හිටියා ආරක්‍ෂක ලේකම්වරයෙක් ජෙනරල් සිරිල් රණතුංග ඔහු පසුව ලියූ පොතක හෙළිදරවු කළා ජනාධිපති ප්‍රේමදාස මහතා කෙටින්ට සිමෙන්ති හා මුදල් දුන් හැටි. නමුත් ඒ කතාව කියන්න ඔහුට වසර 15 ක් ගත වුණා. හරි නම් වරද වෙන කොටමයි ඒවා පෙන්වා දිය යුතුව තිබුණේ. හැබැයි ඉතින් පසුව වුණත් තමන් කළ වරද පිළිගැනීම හොඳ දෙයක්.* මේ කාලය ජෙනරාල්වරුන්ට නරක කාලයක්. ඇමෙරිකාවෙත්, ඉන්දියාවෙත් මෑතකදී ජෙනරාල්වරු දෙදෙනෙකුම සේවයෙන් පහ කළා. සරත් ෆොන්සේකා මහතාටත් ජෙනරාල් පදක්කම අහිමි වුණා. මෙය අකෘතඥ ක්‍රියාවක් බව විපක්ෂය නඟන චෝදනාවට මොකක්ද දෙන පිළිතුර?නෑ. රජය ඔහුගේ සේවය වෙනුවෙන් උපරිමයටත් වඩා ගෞරව සැලකිලි දුන්නා. කෝටි ගණන් වටිනා ඉඩම් දුන්නා. ආරක්‍ෂාව රථවාහන අනෙකුත් පහසුකම් සියල්ලම දුන්නා. තරු හතරේ ජෙනරල්වරයකු දක්වා ඔහු උසස් කළා. යුද හමුදාපති ධුරයේ සිට ඒකාබද්ධ මාණ්ඩලික ප්‍රධානි ධුරයට උසස් කළා. ඒ සැලකිලි කළේ ඔහු දක්‍ෂ හමුදා නිලධාරියෙක් නිසයි. ඔහුගේ හැකියාවන් පෙන්වන්න වසර හතළිහක් තිස්සේ අවස්ථාවක් නොලැබුණත් මේ රජයෙන් ඒ අවස්ථාව ලබා දුන්නා.මහින්ද රාජපක්‍ෂ ජනාධිපතිතුමා සහ ආරක්ෂක ලේකම්තුමා නොසිටින්නට කවදාවත් ඔහුට මේ අවස්ථාව, තනතුරු ලැබෙන්නේ නෑ. හිටපු හමුදාපතිවරුන් හැම දෙනාටම වඩා ඉතා ඉහළ වරප්‍රසාද ඔහුට ලබා දුන්නා. නමුත් ඔහු තනතුර ප්‍රයෝජනයට අරගෙන කරලා තියෙන වැරැදි හා නීති විරෝධී ක්‍රියාවන් වහන්න ඒක හේතුවක් නෙවෙයි. නීතිය කාටත් එකයි. තමන් සේවය කරන ආයතනය ගසා කන ඒ ආයතනයට වංචා කරන පුද්ගලයන් ගේ තනතුර මොකක් වුණත් නීතිය ක්‍රියාත්මක වෙන්න ඕනේ. රාජ්‍ය සේවයේ නීති පුද්ගලයගෙන් පුද්ගලයට වෙනස් කරන්න බෑ. මුදල් රෙගුලාසි, ටෙන්ඩර් පටිපාටි කඩන්න බෑ.සරත් ෆොන්සේකා නීති උල්ලඝණය කළා නම් ඒවාට පියවර ගන්න ඕනේ. ඔහු ටෙන්ඩර් මණ්ඩලේ වාඩිවෙලා තීරණ අරගෙන තමන්ගේ බෑණාට ටෙන්ඩර් දුන්නා නම් ඒක දූෂණයක් නොවෙයිද? මේවාට නීතිය ක්‍රියාත්මක කරන්න එපා කියලද කියන්නේ. ෆොන්සේකා සම්බන්ධයෙන් රජය දේශපාලන තීරණ ගත්තේ නෑ. කොමිසමක් පත් කරලා දේශපාලන නිගමන ගත්තා නෙවෙයි රටේ පවතින නීතිය අනුවයි ක්‍රියා කළේ. එජාපය 1977 දී සිරිමා බණ්ඩාරනායක මැතිනියගේ ප්‍රජා අයිතිය අහෝසි කළේ නීතිමය රාමුව ඇතුළේ නෙවෙයි. ඒක දේශපාලන ක්‍රියාමාර්ගයක්.සරත් ෆොන්සේකා ගැන ක්‍රියා කළේ නීතිමය රාමුව ඇතුළෙයි. යුද අධිකරණය රටේ නීතියේ කොටසක්. ඒ තීන්දුව පිළිගන්න බැරි නම් ඔහුට ශ්‍රේෂ්ඨාධිකරණයට, අභියාචනාධිකරණයට යන්න ඉඩ තියෙනවා. ඔහු යුද හමුදාපති ධුරයේ සිටියදී ඔහු නීති විරෝධී ලෙස දේශපාලන කටයුතු කළ බව කියන්නේ අපි නෙවෙයි විපක්ෂයේ මන්ත්‍රීවරුන්. ඔහුට ජනාධිපතිවරණයේදී උදවු කළ එජාප මන්ත්‍රීවරුන් ඒ ගැන සාක්ෂි දුන්නා. සරත් ෆොන්සේකා කියන පුද්ගලයගේ සැබෑ ස්වරූපය තේරුම් ගත්තේ පස්සේ කියලා ඒ අය අද කියනවා. මේ වගේ වැරැදි කළ පුද්ගලයන්ට නීතිය මඟින් කි‍්‍රයා කිරීම කිසිම වරදක් නෑ. සරත් ෆොන්සේකා මොන තරම් දක්ෂයෙක් වුණත් ඔහුගේ වැරදි වහලා සුදු හුණු ගාන්න රජයට බෑ. එහෙම කිරීම වැරැදියි.* 2009 මැයි 17 – 18 වෙත්දී රණවිරුවෝ දේවත්වයට පත් කෙරුණා. අද ඔවුන් ගැන කතාවක් වත් නෑ. ‘අපි වෙනුවෙන් අපි’ තියෙනවද නැද්ද කියලා සද්දයක්වත් නෑ. මේ තරම් කෙටි කලකින් සියල්ල අමතක වෙලාද?නෑ. ‘අපි වෙනුවෙන් අපි’ වැඩසටහන රජය පෙර පරිදිම ඉදිරියට ගෙන යනවා. රණවිරු සුබසාධන කටයුතු ඒ ආකාරයෙන් ම කෙරෙනවා. නිවාස 50,000 වැඩ පිළිවෙළ තවදුරටත් ඉදිරියට යනවා. දැනටත් නිවාස 30,000 කට වඩා තනා අවසන්. ගම් 14,000 ක නිවාස හදලා තියෙනවා. මීට අමතරව ‘අපි වෙනුවෙන් අපි’ වැඩසටහන යටතේ නිවාස ඉදිකිරීම් සිදු වෙනවා. ආරක්‍ෂක ලේකම්තුමා රණවිරුවන් වෙනුවෙන් නගර නිර්මාණ කරලා තියෙනවා.නිවාස විවෘත කිරීමක් පස්වැනිදාත් (ඉරිදාත්) සිදුවෙනවා. ආබාධිත රණවිරුවන් වෙනුවෙන් රණවිරු සේවා අධිකාරිය ගෙනියන වැඩසටහටන අමතරව තවත් සුබසාධන කටයුතු ආරක්‍ෂක අමාත්‍යංශයෙන් කෙරෙනවා. ආබාධිත රණවිරුවන්ගේ ජීවිත කාලයටම පහසුකම් සලසන ව්‍යාපෘතියක් අත්තිඩිය ප්‍රදේශයේ ඉදි කෙරෙනවා. මේ වගේ රජයේ පැත්තෙන් විශාල කටයුතු ප්‍රමාණයක් සිදු වෙනවා. රජය කොයි මොහොතකවත් රණවිරු සුබසාධනය දශමයකින් වත් අඩු කරලා නෑ. අපි වෙනුවෙන් අපි ව්‍යාපෘතියට මුදල් එකතු කරදී ජනාධිපතිතුමා, ආරක්ෂක ලේකම්තුමා පෞද්ගලිකව මැදිහත්වෙලා මුළු ශක්ති ප්‍රමාණයෙන් ක්‍රියා කළා.මහජනතාවගෙන් අපිට එකතු වුණේ රුපියල් මිලියන 700 ක වැනි මුදලක්. මේ මුදලින් විතරක් ගෙවල් හදන්න ගියා නං ගෙවල් 700 ක් හදන්න පුළුවන්. ප්‍රශ්නය තිබුණේ එතනයි. එකතු වුණ මුදල් ප්‍රමාණය සෑහෙන්නේ නෑ. අද ගෝල්ෆේස් එකට ගියහම ජනතාව දහස් ගණනක් ඉන්නවා. ඔවුන්ට මේ නිදහස ලබා දුන් රණවිරුවන්ව අමතක කරන්න හොඳ නෑ. අද බයක් සැකක් නැතුව විනෝදයෙන් ගමනක් බිමනක් යන්න පවා අවස්ථාව ලබා දුන්නේ රණවිරුවන් බව සිහි තබා ගැනීම වැදගත්. ග්‍රාමීය ජනහදවත්වල තවමත් රණවිරුවා ජීවත් වෙනවා. නමුත් නගරාශි‍්‍රතව රණවිරුවන් ගැන මතකය ටිකක් අඩු වෙලා.මාධ්‍ය පැත්තෙනුත් අවධානය තරමක් පහත වැටිලා. මම වරදක් කියනවා නෙවෙයි අද තව තව දේ උඩට ඇවිත්. අද යාපනයට – නාගදීපයට – පාසිකුඩා වගේ තැන්වලට ජනතාව දිනපතා විනෝද ගමන් යනවා. ඒක හොඳයි. හැබැයි මේ නිදහස ලබා දුන්නේ කවුද කියන කාරණයත් කවදාවත් අමතක කරන්න හොඳ නෑ.* අමතක වීම සාමාන්‍ය දෙයක් වෙන්න පුළුවන්. නමුත් මතකය අලුත් කිරීම ඔබ වැනි අයගේ කාර්ය බාරය නෙවෙයිද?ඇත්ත. අපි නිතරම මාධ්‍යයෙන් ඉල්ලා සිටිනවා රණවිරු සුබ සාධනය පිළිබඳ අවධානය යොමු කරන්න කියලා. ආරක්ෂක අමාත්‍යංශය හැටියට ජනාධිපතිතුමා හා ආරක්‍ෂක ලේකම්තුමා ත්‍රිවිධ හමුදාපතිවරු රණවිරු සුබ සාධනයට නිතරම කටයුතු කරන බවත් කියන්න ඕනේ.* සුදු කොඩි කතාව නිසා අපේ හමුදා නිලධාරීන්ට විදේශ පුහුණුවීම් ඇණහිටින තත්ත්වයක් මතු වුණ බවට ප්‍රචාර පැවතුණා. දැන් මේ තත්ත්වය වෙනස් වෙලාද?එහෙම දෙයක් ඇත්තටම වෙලා තිබුණේ නෑ. අපේ හමුදා නිලධාරීන්ට විදේශ පුහුණුවීම් සහ වෙනත් පහසුකම් අඛණ්ඩව ලැබෙනවා. කිසිම තහංචියක් තිබුණේ නෑ. නමුත් සමහර රටවලට අපේ යුද ජයග්‍රහණය දරාගන්න අමාරුවෙන් ඉන්න බවත් ඇත්ත.* පොලීසියත් ජාතික ආරක්‍ෂාව සම්බන්ධයෙන් ඉතා වැදගත් ආයතනයක්. නමුත් පොලීසිය නීතිය අතට අරගෙන බලය අනිසි විදිහට යොදවන බවට තවත් සිද්ධි වාර්තා වෙනවා.පොලීසිය කියන්නේ සිවිල් පරිපාලනය වෙනුවෙන් පිහිටවු ආයතනයක්. නමුත් යුද්ධය නිසා පොලීසියත් ආයුධ අතට ගත්තා. ඒ තත්ත්වය දැන් වෙනස් වෙන්න ඕනේ. පොලිසිය අතින් ඇතැම් වැරැදි සිද්ධි වෙන බව අපිත් පිළිගන්නවා. පොලීසිය ජනතාවට හිතකර කාර්යක්‍ෂම ආයතනයක් බවට පත් විය යුතු බව ආරක්‍ෂක ලේකම්තුමා විශ්වාස කරනවා. ඒ වෙනුවෙන් විශේෂ වැඩසටහනක් ක්‍රියාත්මක වෙනවා.* ජාතික ආරක්‍ෂාව සම්බන්ධයෙන් මීට පෙර ලොකු කතාබහක් අවධානමක් තිබුණා. ඒ කටයුතු ගැන අද එතරම් අහන්න ලැබෙන්නේ නෑ?නෑ.. දශමයකින් වත් ජාතික ආරක්‍ෂාව පිළිබඳ අවධානය අඩුවෙලා නෑ. තවත් වැඩි වීමයි සිද්ධ වුණේ. අද ඊට අමතරව ආරක්‍ෂක අමාත්‍යංශයේ කාර්යබාරය තවත් පුළුල් වෙලා. අද අපිට යුද්ධය කාලයේ වගේ නිතරම මාධ්‍යයෙන් පෙනී හිටින්න අවශ්‍යතාවක් නෑ. නමුත් අද ආරක්ෂක අමාත්‍යංශය යටතේ නාගරික සංවර්ධන අධිකාරිය, පහත්බිම් ගොඩ කිරීම්, පුද්ගලයන් ලියාපදිංචි කිරීම, ආගමන – විගමන, රාජ්‍ය නොවන සංවිධාන වගේ තවත් විෂයන් රාශියක වගකීම් ආරක්‍ෂක අමාත්‍යංශය විසින් ඉටු කරනවා.කොළඹ නගරයේ තිබුණු අපිරිසිදු තත්ත්වය අද දකින්න නෑ. අනවසර ඉදිකිරීම් කඩිනමින් ඉවත් කෙරුණා. පසුගිය මාස දෙකේදී වුණ වෙනස දිහා බලන්න. අද නහය හකුළුව ගන්නේ නැතිව කොළඹ නගරයේ ඕනම තැනක ඇවිදින්න පුළුවන්. කුණු කසල ප්‍රශ්නයත් අවසන්. ගංවතුර ආවත් ඉක්මනින් ජලය බැස යන ක්‍රමයක් දැන් හදලා තියෙනවා. මේ කටයුතු සියල්ල ජනාධිපතිතුමාගේ උපදෙස් මත ආරක්‍ෂක අමාත්‍යංශයෙන් ඉටු කෙරෙනවා. ඉස්සර වගේ ත්‍රාසය, කුතුහලය උපදවන ප්‍රවෘත්ති ආරක්‍ෂක අමාත්‍යංශයෙන් නිකුත් නොවුණට අති විශාල සේවයක් ඉටු කරනවා. අද අපි වෙනදාටත් වඩා වගකීම් දරනවා. කාර්ය බහුලයි. මේ විදිහට වැඩ කරගෙන ගියොත් ශ්‍රී ලංකාව ආසියාවේ ආශ්චර්යය වන දිනය වැඩි ඈතක නෑ. කොළඹ තවත් නගරයක් මුහුදෙත් ඉදිවෙනවා.සංවාද සටහන කේ. සී. ජේ. රත්නායක ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=ab1009051</link>
    <topic>ඒ කියන්නෙ ඇඟ තිබුණොත් මොළේ නැද්ද ?</topic>
    <author/>
    <content>“සෑර් හොඳටම එළිවෙලා අවදිවෙන්න”සිකුරිටිකාරයා පැමිණ සැක්කරයාව අවදි කරන්නට උත්සාහගත් නමුත් සැක්කරයාටවත් එය කළ නොහැකි විය.”අවදිවෙන්න අවදිවෙන්න මාර සොඳුරුදිනකි උදාවෙලා තියෙන්නේසිතනවාට වඩා නියම ආතල් පිරිලෝකෙක අපි ජීවත් වෙන්නේ”සිකුරිටිකාරයා උදා ගීතයක් ගැයූ නමුත් සැක්කරයා අවදිවෙන පාටක් නැත.”ඇඳ යටින් ගහනව ගිනිගොඩක්.ගේට්ටුව ළඟ පෝලිමේ සිටි කවුදෝ කෑගෑවේය. බැලින්නම් කූඹියෙකි.”මාර මොලයක්නෙ තියෙන්නෙ”සැක්කරයාගේ සිකුරිටිකාරයා සතුටින් කීවේය. ඔහු පරණ පත්තර කෑලි එකතු කොට සැක්කරයාගේ ඇඳ යටින් ගිනිගොඩක් ගැසුවේය.”මොළේ තියෙන හින්දනෙ ඇඟ නැත්තෙ” කූඹියා යළිත් හීන් හඩින් කෑගෑවේය.”ඒ කියන්නෙ ඇඟ තිබුණොත් මොළේ නැද්ද?””හියැහ්.. පුහ්.. සිකුරිටි උන්නැහේ මාර ප්‍රශ්න අහන්නෙ.. ඇඟ හැදෙනවා කියන්නෙ මොළේ පුංචි වෙනවා. අත් ගොබ හැදෙනවා කියන්නෙ අනුමෂ්තිස්කය හූනු බිජ්ජක් වගේ පොඩි වෙනවා. එතකොට ඔක්කොම කොරන්නෙ හූනු බිජු වැඩ.. පරාද වෙච්චහම අඬන එක වාගෙ“”වාද කරල බේරෙන්ඩ බැරුව හත්පොළේ ගාගත්තම තමුසෙගෙ දුවගෙ ජීවිතය විනාශ කරනව කියල තාත්තට තර්ජනය කරනව වාගෙ“”අන්න හරි ..පපුව පුම්බල..” අත්ගොබ ප්‍රදර්ශනය කරල.. හැට්ට කමිසෙ අත් දෙක තවත් අකුලල අම්මට සිරි ගජ කියල “ඊ..ඊ..ඊ.. යැහ්” කියල ගොන්පාට් එකක් එහෙම දාලා...”ඇත්තටම කූඹියෝ එහෙම ගොන්පාට් කාරයො උඹලගෙ රටේ ඉන්නවද?”සිකුරිටි කාරයා ඇඳ යට ගිනිගොඩට තව පත්තර කෑලි දෙකතුනක් ඔබමින් ඇසුවේය.”පේමන්ට් එකේ නෙමෙයි... පාර්ලිමේන්තුවෙත් ඉන්නව... පාර්ලිමේන්තුවෙදිත් හැට්ට කමිසෙන් අත් ගොබ ඇදල පුම්බනව මෙන්න ;ම්.. ම.. මේ..ම””පාර්ලිමේන්තුවම ජෝක් එකක් වේවිනෙ...””මොනවද සිකුරිටි මල්ලි මස් මිස ඉස් නෑ..”එවිටම සැක්කරයා ඇඳ උඩ දඟලන්ඩ පටන්ගත්තේය.”සෑර් ආසනේ රත්වෙලා නේද? මනුස්ස ලෝකෙ දිහා බලන්ඩ... වෙලාව හරි..””ආසනේ රත්වෙලා නෙමෙයි යකෝ... ගිනිගොඩ නිමිල දුම්ගහනවා.. ඉන්ඩ බෑ...””කමක් නැහැ සෑර්.. දැන් නැගිට්ට එකනෙ.. වෙනසක් පෙන්නන්නෙ නැතුව මනුස්ස ලෝකෙ දිහා බලන්ඩ.. අද මා පිහිට විය හැක්කේ කාටදැයි කියල හිතන්ඩ...””මාර පෝලිමක්නෙ බං... චීන ඌරොයි.. ගං ඌරොයි.. මීහරකුයි.. මොකද මේ..? චීන ඌරො වගේ පිම්බිච්චි මිනිස්සුයි... මොකද මේ..?””සෑර් උන්ට වැරදිලා... අද මස් දෙන දවස... ඉස් දෙන දවස නෙවෙයිනෙ.. මස් තියෙන එවුන් ඉස් ගන්ඩ ඇවිල්ල” ඉස් තියෙන එවුන් මස් ගන්ඩ ඇවිල්ල...””එහෙම දෙන්ඩ බෑනෙ බං... මස් තියෙන උන්ට ඉස් දුන්නොත් අනිත් උන්ට විසුමක් නෑනෙ.. හයිහත්තියයි මොළයයි එකට දැම්මොත් සුං.. මස් නම් මස්.. ඉස් නම් ඉස්... එතකොට අර කූඹියෙකුත් ඇවිල්ල ඉන්නෙ..? ඒ මොකටද?””මස් ගන්ඩ””එතකොට අර හැට්ටයක් ඇදගත්තු මහත්තයෙක් ඉන්නෙ..””මස් තියෙනවලු හිසක් ගන්ඩ පුළුවන්ද බලන්ඩ ඇවිත්””අද හිස් දෙන්නෙ නෑ කියල කිව්වෙ නැද්ද?””නෑ.. එයා ගාවට ළං වෙන්ඩ බයයි.. මගෙ සිකුරිටි ජීවිතය නැති කරනවා කියලා අපේ තාත්තට ටෙලිෆෝන් කරයිද දන්නෙ නෑ..””මස් වෙනුවට පුංචියට හරි කූඹි හිසක්වත් තිබුණ නම් එහෙම කරන්නෙ නෑ තමයි. පව් ඉතින් මස්වලට මිසක හිස් වලට කැමැති නෑනෙ.. ඒක නෙ ඔය මස් පෙන්නන්නෙ.. කොහොමද බර්ට්රන්ඩ් රසල්, ඇන්ටන් චෙකොෆ්, ඇල්බට් අයින්ස්ටයින් කෙට්ටු.. හකුපාඩා පෑදිච්චි.. මස් නැති මිනිස්සු.. හැබැයි හිස් පිරිල.. යම්තමට මස් පොඩ්ඩක් තියෙන මිනිස්සු.. මසට වඩා හිස වැදගත් කියල හිතාපු මිනිස්සු.. පොඩි කාලෙ ඉඳල හිස හැදුව මිසක මස හැදුවෙ නෑ.. කූඹි ඇඟක්... ගණ දෙවියන්ට වාගෙ ඇත් හිසක්...”සෑර් .. කහට එකක් බීලම කතාකරනවද?.. තාම නුග ගහ යටට ගියෙත් නෑනෙ..””ඔක්කොටම ඉස්සෙල්ල ඒක කොරල ඉන්ඩ එපායැ.. හොඳ වෙලාවට උඹ මතක් කෙරුවෙ.. මුත්‍රාශය පිරිල.. පිරිල.. වගේ දැනෙනව බං..””කඩිනම් ව්‍යාපෘතියක් දාන්ඩ සෑර්”සැක්කරයා නුගගහ මුලට දිව්වේය. ඒ කඩිමුඩි ව්‍යාපෘතියක් සඳහාය.”අන්න බොස් අවදිවෙලා.. සැක්කරයටවත් නැගිට්ටවන්ඩ බෑ කිව්ව සැක්කරයා ඔය නැගිටල ඉන්නේ...”ගේට්ටුව ළඟ පෝලිමේ කට්ටිය කසුකුසු ගාන්නට පටන් ගත්තෝය. හිස් බඩම ඒ කුරුත්තිය කළායින් පසුව එක එක්කෙනාගේ ප්‍රොබ්ලම්ස් විමසන්න පටන් ගත්තේය.”මොකද චීන ඌරෝ.. අදත් මස් මිසක හිස් දෙන්නෙ නෑනෙ.. අනිත් එක උඹට හිසකින් වැඩකුත් නෑනෙ.. මස්වලින් මිසක””ඒක හින්ද තමයි සෑර් ආවෙ.. මට හිසකින් වැඩක් නෑනෙ.. පස්සා ගාත් දෙකට තව මස් ටිකක් දුන්නොත් මරු..ළඟදි වෙඩින් එකක් තියෙනව කියල ආරංචියි.. මටත් ආරාධනා කළා කියල අපේ ෆාම් මැනේජර් කිව්ව.. ඒකට යන්ඩත් එපායැ..””රෙද්දයි බැනියමයි අඳිනවද? ෆුල් ටයිකෝට් ගහනවද?””සජිත් මහත්තය නම් කියන්නෙ සරම බැනියම අඳින්ඩ කියල.. රවි මහත්තය කියන්නෙ ටයිකෝට් ගහන්ඩ කියල.. මොකක් ඇන්දත් මං ඉතින් පෝරුවෙ සෙරමනියට යන්ඩයැ.. කෙළින්ම කෑම මේසෙට යනව මිසක..””උඹ එහෙම කිව්වට සජිත් මහත්තය කැමැතියි රෙද්ද බැනියම අඳින ඩෙවල් එකකට... රවි මහත්තය නම් ඉතින් හැමදාමත් කැමැති ටයිකෝට් ඩෙවල්වලටනෙ.. සිකුරිටි මෙන්න මේ ඌරගෙ පස්ස ගාත් දෙකට තව කිලෝ විස්ස විස්ස වැඩි කරල දෙනවා..””තැන්කියු වේවා සෑර්”ඌරා ගියේය. එතකොටම මීහරකා ආවේය.”හිසක් දෙන්ඩ සෑර්.. මස් එපා වෙලා.. මිනිස්සු කන්නෙත් නෑනෙ.. ගුටිකන එකේ සීමාවක් නෑ.. අපහාස විඳින එකෙත් සීමාවක් නෑ.””ඒ වුණාට බලපංකො උඹේ ඇඟේ ලස්සන.. බලපංකො අත්ගොබවල මස් පිඬු.. නැෂනල් එක අඳීන්නෙ නැතුව.. ඩෙනිමකුයි.. හැට්ටයක් වගේ අත් නැති කමිසෙකුයි ඇඳපං..””විහිළුකාරයෙක් වෙන්ඩ බෑ සර්.. මීහරකෙක් වුණත්..””ගෑනු කැමතියි බං අත් ගොබ පේන හැට්ට වගේ කමිසවලට.. උඹට මනාප ගන්ඩත් පුළුවන්..””වැඩක් නෑ සෑර්.. ලක්ෂ ගණනක් මනාප දුන්නත් ඒ ඉතින් ඔක්කොම මී දෙන්නුනෙ..””ඇයි උඹ රූපවාහිනී නිවේදිකාවකට එහෙම පල් පාට් එකක් දැම්මෙ නැද්ද?””අනේ නෑ සෑර්.. මී හරකෙක් වුණත් මං දන්නවනෙ එහෙම කළොත් මට වෙන දේ.. අනිත් එක සෑර් මම මීහරකෙක් නෙ.. මං දන්නවනෙ ඔය වාගෙ වාදවලින් මට දිනන්ඩ බැරි විත්තිය... මගෙ මී හරක් කම තියාගෙන සද්ද නැතුව ඉන්නව.. ඔය වගේ වැඩ සටහන් තියෙන්නෙ මීහරක්ට නෙමෙයිනෙ සෑර්. මොළකාරයින්ටනෙ..””බලාගෙන ගියාම.. මීහරකෙක් වුණත් උඹට මොළයක් තියෙනවනෙ..””ඔව් සෑර්.. ඉස්සෙල්ල දවසෙ මට මස් දෙනකොට.. සෑර්ගෙ අතේ තිබිල මොළ කෑල්ලකුත් මස් අස්සට ගියා.. තැන්කියු වේවා සෑර්..””එහෙම නම් තමන්ට මොළේ නැති බව දැනගෙන මී හරකෙක් වගේ පැත්තකට වෙලා හිටපංකෝ..””හොඳමයි සෑර්..”මී හරකා ගියේය.එතකොටම රනිල් මහත්තයා ඇතුළට පැන්නේය.”මොකද මිස්ටර් රනිල් අද මස් විතරයි. හිස් නෑ..”සැක්කරයා කීවේය.”හිස් එපා.. මස්... මට හිසක් තියෙනවානේ.. මේ දවස්වල වැඩ වැඩියි.. පොඩ්ඩක් කෙට්ටුවෙලා... මස් තමයි ඕනෑ..””හුඟ දෙනෙක් කියන්නේ මිස්ටර් රනිල්ට හිසක් නෑ කියලා.. මෙච්චර පරාද වෙන්නේ ඒ හින්දලු””මෙච්චර පරාද වෙලත් හොඳ හිසක් නැත්නම් කොහොමද නායකත්වයේ ඉන්නේ..? මේක නියම හිසක්.. හිස් නොවන හිසක්””සිකුරිටී.. මේ මහත්තයට මස් කිලෝ එක හමාර ගානෙ බත් කෙණ්ඩට ගහන්ඩ..”සැක්කරයා නියෝග කෙළේය. ඒ එක්කම පිම්බුණු මහත්තයා ඇතුළට පැනගත්තේය.”මොකද මේ නිවේදිකාවො එක්ක හුට පට දාගෙන..?””කොහොමද ආරංචි වුණේ?””ඇයි මං සැක්කරයා බව අමතක වුණාද?””ඒක තමයි සෑර්.. බැරිද මට හිසක් දෙන්ඩ?.. හිටපු ගමන් මං කවුද කියල මටම අමතක වෙනවා””අද හිස් නෑ මස් විතරයි. අනිත් එක ඔය මහත්තය හිසට වඩා මසට කැමැතියිනෙ.. පොඩි කාලෙ ඉඳල මස හැදුව මිසක හිස හැදුවෙ නෑනෙ.. සිකුරිටි මෙන්න මේ මහත්තයගෙ අත් ගොබවලට තව මස් කිලෝ පහ ගානෙ ගහන්ඩ””මසේ මස්” පිම්බුණු මහත්තයා උඩ පැන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=ab1009052</link>
    <topic>18 වැනි ව්‍යවස්ථා සංශෝධනය</topic>
    <author>සාකච්ඡා කෙළේ අරුණි මුතුමලී</author>
    <content>ආණ්ඩු ක්‍රම ව්‍යවස්ථාවේ දහ අට වැනි සංශෝධනය පිළිබඳ විවාදයට ඇත්තේ තව දින තුනක් පමණි. සංශෝධනය සඳහා නොයෙක් කරුණු ඉදිරිපත් වී තිබුණ ද ඇතැමුන්ගේ කතාබහට වැඩියෙන් ලක්ව ඇත්තේ ජනාධිපති ධුරයේ වාර ගණන වැඩි කිරීම පිළිබඳවය. මේ ව්‍යවස්ථා සංශෝධනය රටට,ජනතාවට සහ අනාගතයට බලපාන ආකාරය පිළිබඳව ගිහි පැවිදි දෙපක්ෂයෙන්ම පළ කරන අදහස් මෙසේ ය.මහාචාර්ය කුඹුරුගමුවේවජිර හිමිරට බිහිසුණු යුද්ධයකින් ගැලවුණේ විධායක ජනාධිපති ධුරයක් තිබුණු නිසා. එහෙම නොතිබුණනම් අදටත් අපි යුද්ධය නිසා දුක් විඳිනවා. ජනතා හිතවාදී පුද්ගලයකුට රටක් පාලනය කරන්න දුන් විට නියම ප්‍රජාතන්ත්‍රවාදය අනුව ජනතා උරුමය ලබා දෙනවා.පවතින ව්‍යවස්ථාවේ හැටියට යම් පුද්ගලයකුට ජනාධිපතිවරණයට ඉදිරිපත් විය හැක්කේ වාර 2 ක් පමණයි. එය මානුෂික හා ප්‍රජාතාන්ත්‍රික අයිතිවාසිකම් සීමා කිරීමක්.මොකද කවුරුන් හෝ පුද්ගලයකු වැඩක් කරන බව නැත්නම් රට සංවර්ධනය කරා යොමු කරමින් ජනතාවට සුබසිද්ධිය උදා කරනවා නම් ඔහු හෝ ඇය රට පාලනය කරනවාට ජනතාව කැමැති නම් ජනතාවට අයිතිය තිබිය යුතුයි ඒ පුද්ගලයා තමන්ගේ නායකයා ලෙස කැමැති කාලයක් රඳවා ගන්න.එහෙත් පවතින ව්‍යවස්ථාව අනුව ජනතාව කැමැති වුණත් නැතත් වාර දෙකකදී ඒ අයිතිය අවසන් වෙනවා.ඒ නිසා මේ ව්‍යවස්ථා සංශෝධනය ප්‍රජාතන්ත්‍රවාදය තහවුරු කරන කටයුත්තක් බවයි මගේ හැඟීම.පාර්ලිමේන්තුවට වග කියන ජනාධිපතිවරයෙක් සිටීම නිසා ජනතාව නියෝජනය කරන පාර්ලිමේන්තුවේ මෙතෙක් තිබු දුර්වලතා මඟහරවා ගන්නටත් ජනතාව වෙනුවෙන් ගන්නා තීරණ කල් මැරීමකින් තොරව කාර්යක්ෂම පරිපාලනයක් යටතේ මෙහෙයවන්නටත් හැකියාව ලැබෙනවා.මේ ව්‍යවස්ථා සංශෝධනයෙන් කෙරෙන්නේ ජනතා පරමාධිපත්‍යය සහ ප්‍රජාතන්ත්‍රවාදී අයිතීන් තහවුරු කිරීමයි.සරත් හෙට්ටිආරච්චි පියතුමාඅප දන්නවා 1815 සිට රටේ ව්‍යවස්ථා ප්‍රතිසංස්කරණ සඳහා වරින් වර පියවර තැබුවා. මැනිං, මැකලම්, ඩොනමෝර්, සෝල්බරි වගේ 1972 සන්ධිස්ථානයක් අපට තිබුණා. 1978 යළි ව්‍යවස්ථාවක් ගෙන ආවා. ඒ සියල්ල සිදු වුණේ කාලෝචිතව, අදාළ යුගයට අවශ්‍ය ආකාරයටයි.නමුත් 78 ව්‍යවස්ථාවේ නොගැලපෙන බවක් දැනෙන්න ගත්තේ විධායක ජනාධිපති ධූරය විවිධ අය විවිධ අයුරින් පාවිච්චි කළ නිසයි. විධායක ජනාධිපති ධූරයක් අත්තනෝමතික අයුරින් හෝ රටට වැඩදායි අයුරින් මෙහෙයවිය හැකියි.වෙන අයුරකින් කීවොත් ජනතාවට වැඩදායි අයුරින් හෝ අවැඩදායි පීඩාකාරී අයුරින් කළ හැකියි.අපේ මතකය අවදි කළොත් 78 සිට වසර 17 ක් පුරා පෙන්වූයේ විධායක ජනාධිපති ධුරය සංහාරවලට යොදා ගන්නේ කෙසේද කියන එකයි. ඊට පසු භාවිත කළ ආකාරය එතරම් අහිතකර නැහැ. ජනාධිපතිතුමාගේ පත්වීමෙන් පසු කාලය විධායක ජනාධිපති ධුරය භාවිත කළ ආකාරය කෙසේදැයි අපට අමතක කරන්න බැහැ. යුද්ධය අවසන් කර ජනතා සුබ සිද්ධිය උදෙසා රටේ සංවර්ධනය සඳහා විධායක ජනපති තනතුර මෙහෙයවන ආකාරය ගැන හොඳම උදාහරණය ඉන් ලැබුණා.මා හිතන්නේ ආණ්ඩුක්‍රම ව්‍යවස්ථාවක් රටට ගැලපෙන අයුරින් සකස් කළ යුතුයි. අද සමහරු කතා කරන්නේ ජනාධිපති ධුරයේ වාර ගණන ගැන පමණයි. නමුත් ජනතාවගේ ප්‍රජාතන්ත්‍රවාදී අයිතියක් පවතින ව්‍යවස්ථා රාමුව තුළ සම්පූර්ණයෙන්ම සිර වෙනවා.ජනතාවට සුබසෙත සලසන පුද්ගලයෙක් හෝ අවැඩ කරන කෙනෙක් ආවත් ඒ දෙදෙනාටම සලකන්නට හැකි වන්නේ එකම අයුරින්. නමුත් මේ ව්‍යවස්ථා සංශෝධනය මඟින් ජනතාවට කැමති නම් තමන්ට සෙත සලසනවා යැයි සිතන නායකයෙක් කැමති කාලයක් නායකත්වයේ තබාගන්න පුළුවන්.ජනාධිපති ක්‍රමය කියන්නේ සංශෝධනයේ එක් අංගයක් පමණයි. තමන්ගේම පක්‍ෂයේ අපේක්‍ෂකයන් අතර තරගය ඇති කරන සමානුපාතික ඡන්ද ක්‍රමය වෙනුවට ඒ ක්‍රමයත් සරල බහුතර ක්‍රමයත් අතර වූ ක්‍රමවේදයක් ඇති කරන්නත් මෙමඟින් කටයුතු කෙරෙනවා.පාර්ලිමේන්තුවට වගකියන අධිකරණයට එකඟ ජනාධිපතිවරයෙක් අප රටට ලැබෙනවා. සමහරු පාරිභාෂිත වචනවලටයි විරුද්ධ වන්නේ. ඒ හැර ප්‍රජාතන්ත්‍රවාදයට විරුද්ධ කිසිවෙක් මෙහි නැහැ. මට පෙනෙන හැටියට ජනතාවට හිතකර ව්‍යවස්ථාවක් තමයි නිර්මාණය වන්නේ.පාර්ලිමේන්තු මන්ත්‍රිනී මාලිනී ෆොන්සේකාඅවුරුදු 30 ක් අපි දුක් වින්දා. සංවර්ධනය කරා රට ගෙන යන්නේ කවුදැයි අපි අවංකවම දන්නවා. එහෙම පරිසරයක් තිබියදී ව්‍යවස්ථා සංශෝධනය අපේ රටේ ලොකුම ප්‍රශ්නය වගේ කතා කරනවා. රටකට තිබිය යුත්තේ සුදුසු පාලන ක්‍රමයක් බව ප්‍රජාතන්ත්‍රවාදය ගරු කරන අය හැටියට අප පිළිගන්නා කරුණක්. නමුත් මෙතෙක් තිබුණු ප්‍රජාතන්ත්‍රවාදයෙන් මොනවද වුණේ. මීට වසරකට දෙකකට කලින් ලෝකයේ පහත්ම රටක් හැටියට අපව හඳුනාගෙන තිබුණේ. ඒත් අද අපි ගාම්භීර ලෙස හිස ඔසවාගෙන අභිමානයෙන් අපේ රට ගැන කතා කරනවා. ප්‍රජාතන්ත්‍රවාදය ආරක්ෂා කරනවාය, ව්‍යවස්ථා සංශෝධනය ප්‍රජාතන්ත්‍ර විරෝධීය කියමින් කෑගසන අය ඒ කාලේ කරපු දේ ප්‍රජාතන්ත්‍රවාදී ද? කොතරම් කලා ශිල්පීන් තරුණයන් වනසා දැම්මා ද?අතීත අත්දැකීම්වලට බයේ තමයි ඔය ගොල්ල අද කතා කරන්නේ.ව්‍යවස්ථා සංශෝධනයෙන් කුමක් කළත් පිළිතුර තිබෙන්නේ අපේ අතේ. අපි වැරදි අය පත් කර ගත්තොත් අපි මයි දුක් විඳින්නේ.මේ සංවර්ධනය කාටද? මහජනතාවටයි. ටිකක් ඇහැ ඇරලා බලන්න. සිදුවන දේ ගැන ධනාත්මකව සිතන්න. මහජනතාව සූදානම් නම්, විවිධ අයගේ ආකල්ප නිසා වෙනස් නොවන පිරිසක් ලෙස ඍජු තීරණයක සිටිනවා නම්, සැම දෙයක් ම සුබවාදීව සිදුවෙයි.එ.ජා.ප පාර්ලිමේන්තු මන්ත්‍රි අර්ල් ගුණසේකරමේ ව්‍යවස්ථා සංශෝධනය ඉතා හොඳයි. අපේ සහයෝගය අනිවාර්යයෙන් දිය යුතුයි. මොකද ඒ සංශෝධන නිසා විපක්‍ෂයටත් ජනතාවටත් විශාල සේවයක් වෙනවා.නිදසුනක් ලෙස දේශපාලන විද්‍යවේ මූලික කියමනක් තිබෙනවා බලයේ සිටින නායකයාගේ ජනපි‍්‍රයත්වය සෑම වසරකදීම සියයට 5 – 10 කින් අඩු වෙනවා කියා. ඉන් කාටද වාසි? විපක්‍ෂයට. ඒ නිසා මේ ගැන වැඩියෙන් ම සතුටු විය යුත්තේ විපක්‍ෂයයි.අනෙක මෙය ජනාධිපතිතුමා බලෙන් තව අවුරුදු 5 ක් ඉන්න හදන ක්‍රමයක් නෙවෙයි. ජනතාවට අවශ්‍ය නම් පමණයි පත්කර ගන්නේ. මේ ක්‍රමය මීට කලින් ව්‍යවස්ථා සංශෝධන හදද්ද අපි ඉරා දැමුවා. යුද්ධය පිළිබඳ වැරැදි තීරණ ගත්තා. මේ දේවල්වලට විරුද්ධව මම කෘත්‍යාධිකාරී මණ්ඩලයේ කතා කළා.ජනාධිපතිවරයා මාස 3ට වරක් පාර්ලිමේන්තුවට ආ යුතුª බව සංශෝධනයේ තිබෙනවා. එයින් පාර්ලිමේන්තුවට බලය ලැබෙනවා. ජනාධිපති පාර්ලිමේන්තුවට වග කියන තනතුරක් බවට පත්වෙනවා. එයින් සිදුවන්නේ් ජනතාවට වගකියන ජනාධිපති කෙනකු පත්වීමයි. ව්‍යවස්ථා සභාව පාර්ලිමේන්තු සභාවක් වීමත් ඉතා හොඳයි. මෙය ජනතාවට ප්‍රජාතන්ත්‍රවාදය තහවුරු කරන වැඩක්. අනෙක ඊළඟට බලයට එන්නේ එ.ජා.ප.යයි. එවිට අපටත් පුළුවන් නායකත්වය හොඳින් කාලයක් පවත්වා ගන්න. මේ ක්‍රමයේ දී රට සංවර්ධනය කරන ජනතාවට සේවය කරන අයට පමණයි කාලයක් නායකත්වය දරන්න පුළුවන් වන්නේ.අපි උත්සහ කරන්නේ පක්ෂයක් හැටියට ව්‍යවස්ථා සංශෝධනයට සහය දෙන්නයි. ඒ ගැන අපි හතර පස් දෙනෙක් කතා වුණා. නායකතුමා සමඟ ලබන සඳුදා සාකච්ඡාවකුත් පටන් ගන්නවා. පක්ෂයක් හැටියට සහය දෙන්න බැරි නම් අපේ හෘදසාක්ෂියට එකඟව තීරණයක් ගන්නවා.මේ උද්ගතවී තිබෙන්නේ ජනාධිපති ධූරයේ වාර ගණන වැඩිවීම ගැන බයක් හෝ ප්‍රජාතන්ත්‍රවාදය ගැන බයක් නොවේ. පුද්ගලයාට ඇති බයක්.රවීන්ද්‍ර රන්දෙණියමා හිතනවා මේ ව්‍යවස්ථා සංශෝධනය පිළිබඳ රජය ඉතා විවෘතව පාර්ලිමේන්තුව නියෝජනය කරන සියලු පක්ෂ වෙත දැනුම් දී මූලික සාකච්ඡා කර ලබාගත් තීරණයක් කියා. ව්‍යවස්ථා සංශෝධනය පිළිබඳව මතුකරන්නේ ජනාධිපති ධූර කාලය දිගු කිරීම පිළිබඳ කරන උත්සාහයක් ලෙස දක්වන්නටයි. නමුත් එහි ඊට එහා ගිය පුළුල් ලෙස රටට වැඩදායක කරුණු රැසක් අන්තර්ගත වෙනවා. රාජ්‍ය පරිපාලනය කාර්යක්ෂමව ඉදිරියට ගෙන යා හැකි ආකාරයේ වෙනස්වීම් මෙහි අඩංගුයි. එහි සෘජු ප්‍රතිඵල වාසිදායකව ලැබෙන්නේ ජනතාවටයි.මහා ප්‍රජාතන්ත්‍රවාදයක් ගැන කතා කරන ඇමෙරිකාවේ පවා ජනාධිපතිවරයෙක් පත්වූ විට අධිකරණ, රාජ්‍ය පරිපාලන කටයුතු සඳහා අවශ්‍ය නිලධාරීන් පත්කරගන්නේ ජනාධිපතිවරයාගේ අනුමැතිය ඇතිවයි.මෙතෙක් ජනාධිපතිතුමා ගෙන ආ පරිපාලන ක්‍රමයෙන් රටට සේවයක් මිස අවැඩක් සිදුවී නැහැ. යුද්ධය නිමා කළා. සංවර්ධනයට රට යොමු කළා. ඒ දේවල් වඩා පුළුල්ව ගෙන යෑමට අවශ්‍ය විධිවිධානයි මේ සකසා ගන්නේ. අනෙක ජනාධිපතිවරයාට වුණත් ඊළඟ ධූර කාලයට තම කැමැත්තෙන් පත්වෙන්න බැහැ. එය සිදුවන්නේ ජනතා කැමැත්ත අනුවයි. ඒ ජනතා කැමැත්තට ව්‍යවස්ථාවෙන් කොන්දේසි දමා තැබීමත් වරදක්. එයයි ප්‍රජාතන්ත්‍ර විරෝධී කියාව. මගේ හැඟීම නම් රට සංවර්ධනයටත් කාර්යක්ෂම රාජ්‍ය පරිපාලනයකටත් මෙවැනි සංශෝධනයක් අවශ්‍යයි. එය කිසිසේත්ම ප්‍රජාතන්ත්‍ර විරෝධී ක්‍රියාවක් නොවේ.සාකච්ඡා කෙළේ අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=ab1009054</link>
    <topic>රන්ජන්ලා මාධ්‍යවේදීන්ට බණිනවා අපට රෙදි ඇඳගෙන යන්න පුළුවන්ද?</topic>
    <author>චන්දන බණ්ඩාර</author>
    <content>ලක්ෂ්මන් රනිල්ගෙන් අසයිගිය සඳුදා ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්වීය. ඒ ව්‍යවස්ථා සංශෝධනය සම්බන්ධයෙන් අවසන් තීරණයක් ගැනීම සඳහාය. “අද විශේෂ දවසක්” යැයි කියමින් ජනාධිපතිතුමා කැබිනට් මණ්ඩල රැස්වීම ආරම්භ කළේය. “මම හිතන විදියට අද ඉතාම හොඳ දවසක්. එහෙම කියන්නේ හේතු දෙකක් නිසයි. එකක් ව්‍යවස්ථා සංශෝධනය අනික අපේ මහාචාර්ය තිස්ස විතාරණ ඇමැතිතුමාගේ උපන්දිනය. අපි මුලින්ම එතුමාගේ උපන්දිනය සමරා කැබිනට් එකේ වැඩ පටන් ගමු.” ජනාධිපතිතුමා එසේ කියමින් උපන්දින කේක් ගෙඩිය කැපීමට තිස්ස විතාරණ ඇමැතිවරයාට ආරාධනා කළේය.ව්‍යවස්ථා සංශෝධනය පිළිබඳ කතා බහ ඇති වූයේ ඉන් අනතුරුවය. “ස්ථාවර රජයක් ඇති කිරීමට ව්‍යවස්ථා සංශෝධනය ඉතාම වැදගත් වෙනවා. වර්තමානයේ ආසියානු කලාපයේ තිබෙන ශක්තිමත්ම රජය අපේ රජයයි. ඒ වගේම අපේ සුළු පක්ෂ පවා මේ ව්‍යවස්ථා සංශෝධනය ඉල්ලා සිටිනවා.” එසේ කියමින් ජනාධිපතිතුමා ව්‍යවස්ථා සංශෝධනයේ කෙටුම්පත ඇමැතිවරුන්ට බෙදා දුන්නේය.ඒ සමඟම ඇමැතිවරු ව්‍යවස්ථා සංශෝධන කෙටුම්පත කියවන්නට පටන් ගත්හ.මේක අවසාන කෙටුම්පත නොවෙයි. මීට සංශෝධන ඉදිරිපත් කළ හැකියි.” ජනාධිපතිතුමා කියා සිටියේය.ඉන් අනතුරුව නව ව්‍යවස්ථා සංශෝධනය ගැන අදහස් දැක්වූයේ කොමියුනිස්ට් පක්ෂයේ නායක ඇමැති ඩිව් ගුණසේකරය. “තිබුණු රාජ්‍ය සේවා කොමිසම නිසා ඇත්තටම රාජ්‍ය සේවාව ව්‍යාකූල වුණා. ඒකේ බලතල ඇමැති මණ්ඩලයට දීම වරදක් නැහැ.” ඇමැති ඩිව් ගුණසේකර කීවේය.විපක්ෂ නායක රනිල් වික්‍රමසිංහ මහතාත් මට කෙටුම්පතක් එවා තිබුණා. එකෙත් මීට සමාන අදහස් තිබෙනවා.” ජනාධිපතිතුමා කියා සිටියේය.“තව මොනවත් අදහස් විරෝධතා එහෙම තියෙනවාද?” ජනාධිපතිතුමා දෙවරක්ම විමසා සිටියේය. නමුත් කැබිනට් මණ්ඩලයෙන් සංශෝධන කිසිවක් ඉදිරිපත් වූයේ නැත. එහෙමනම් සම්මත කර ගන්න ජනාධිපතිතුමා කීවේය.අනතුරුව කැබිනට් මණ්ඩලයේදී ව්‍යවස්ථා සංශෝධන කෙටුම්පත සම්මත වීය.ඉන් අනතුරුව කැබිනට් මණ්ඩලයේ සාකච්ඡාවට ගැනුණේ පළාත් පාලන මැතිවරණ සංශෝධන පනතය. “පළාත් පාලන මැතිවරණය පැවැත්වීම ගැන තවදුරටත් අධ්‍යයනය කළ යුතුයි.” ඇමැතිවරු ජනාධිපතිතුමාට කියා සිටියහ. මගේ ඉලක්කය ඡන්දය දිනන එකයි. ඡන්දය තියන්නේ ආසන ක්‍රමයට ද අනුපාත ක්‍රමයට ද කියලා මට ප්‍රශ්නයක් වෙන්නෙ නැහැ. පක්ෂ නායකයා හැටියට මම ඡන්දය දිනන්ඩ ඕනේ.” ජනාධිපතිතුමා කීවේය. ඉන් අනතුරුව විශේෂ කැබිනට් මණ්ඩල රැස්වීම නිමාවට පත්වීය.අලි අල්ලා ප්‍රශ්නය ඉවර කරන්නනාමල් රාජපක්ෂ මන්ත්‍රීවරයා පසුගිය සතියේ වැඩි කාලයක් වෙන් කර තිබුණේ හම්බන්තොට දිස්ත්‍රික්කයේ සංවර්ධන කටයුතු පිළිබඳ විමසා බැලීමටයි. ඒ සඳහා පැවැත්වුණු දිස්ත්‍රික් සම්බන්ධීකරණ කමිටුව පැවැත්වුණේ දකුණු පළාත් ප්‍රධාන අමාත්‍ය ෂාන් විජයලාල් ද සිල්වා සහ පාර්ලිමේන්තු මන්ත්‍රී නාමල් රාජපක්ෂ ගේ සම සභාපතිත්වයෙන් යුතුවයි.පසුගිය කාලය තුළ අලි පහර දීම් නිසා ජනතාවට සිදුවූ හානිය පිළිබඳ සභාවේ අවධානයට යොමු වුණි. අලි ප්‍රශ්නය ගැන අදහස් දක්වපු නාමල් රාජපක්ෂ කිව්වේ “පසුගිය දවසක කුරුණෑගල තිබුණු රැස්වීමකදීත් අලි ඇල්ලිල්ල ගැන කතා වෙලා.නිලධාරීන් ඔක්කොම නාමල් හම්බන්තොටට අරන් ගිහින් නිසා කුරුණෑගල අලි අල්ලන්න විදියක් නෑ කියල තිබුණා.ඒ නිසා අලි ඇල්ලිල්ලට මාව අල්ලන්නෙ නැතිව අල්ලන අලියෙක් ඉක්මනට අල්ලලා මේ ප්‍රශ්නය ඉවර කරන්න.” මන්ත්‍රී නාමල් කීවේය.ලුණුගම්වෙහෙර සභාපතිවරයා පැවැසුවේ අල්ලන්න ඉන්නෙ අලි දෙතුන් දෙනකු පමණක් නිසා ඒක ඉක්මනට අවසන් කර ගත හැකි බවයි. ඒ ගැන අදහස් දැක්වූ නාමල් රාජපක්ෂ පැවසුවේ කොහොමත් දැන් අපිට රටේම අල්ලගන්න ඉන්නෙ අලි කීප දෙනෙකු පමණක් බවය.මේ අලි ප්‍රශ්නය ගැන නිලධාරීන් පැවසුව දේට වඩා වෙනත් මතයක් සභාවට ඉදිරිපත් වුණි. නිලධාරීන් කිව්වෙ හානි කරන අලි නිශ්චිතව හඳුනා ගත නොහැකි නිසා ඒ සඳහා කාලයක් ගතවෙන බවයි.නමුත් ලුණුගම්වෙහෙර සභාපතිවරයා පැවසුවේ හානිකරන අලින් ජනතාව හඳුනන බවත්, ප්‍රදේශයේ මිනිසුන් මරන අලියාට ප්‍රදේශවාසීන් කියන්නේ ර්‍ණඊ අලියා කියා බවයි. නිලධාරීන් බොහෝ කාලයක් අතිකාල දීමනා ලබමින් මේ අලියා ඇල්ලීමට ගත කර ඇති නිසා ප්‍රදේශවාසීන් මේ නම ඒ අලියාට යොදා ඇති බවයි.වැලිගමදීත් අලියකු මිය ගිය බව මහින්ද අමරවීර නියෝජ්‍ය අමාත්‍යවරයා සිහි කරද්දී සජිත් පේ‍්‍රමදාස මන්ත්‍රීවරයා පැවසුවේ ඒ කකුල් දෙකේ අලියකු බවයි.අපේක්ෂකයා තෝරන්නේපක්ෂයේ කැමැත්තටබටඅත පැවැති කෘෂි ප්‍රදර්ශනය විවෘත කෙරුණේ ජනාධිපතිතුමන් අතිනුයි. කෘෂි ප්‍රදර්ශන භූමියට පිවිසෙන ස්ථානය විවෘත කිරීමෙන් පසු ප්‍රධාන උත්සවය පැවැත්වුණේ ඊට කිලෝමීටරයක් විතර දුරින් උද්‍යානය මැද තිබෙන වැව අසල සුන්දර පරිසරයකයි.උත්සව භූමියට පිවිසෙන තැන සංවිධානය කර තිබූ විවෘත කිරීමෙන් පස්සෙ ජනාධිපතිතුමාත්, චමල් රාජපක්ෂ කතානායකවරයාත්, මහින්ද යාපා අබේවර්ධන නාමල් රාජපක්ෂ , දකුණු පළාත් ප්‍රධාන අමාත්‍ය ෂාන් විජයලාල් ද සිල්වා සමඟ පයින් ගමන් කරමින් සිටියහ.විශේෂ යෝජනා තුනක්අරලියගහ මන්දිරයේදී ශ්‍රී.ල.නි.ප යේ 59 වන සංවත්සරය ගිය බ්‍රහස්පතින්දා පැවැත්විණි. ඒ ශ්‍රී.ල.නි.ප සභාපතිවරයා වන ජනාධිපතිතුමාගේ ප්‍රධානත්වයෙනි. සමුළුව ආරම්භ වූයේ පෙරවරු 11.30 ට පමණය.සමුළුව ආරම්භ වීමෙන් අනතුරුව පිළිගැනීමේ කතාව සිදු කරනු ලැබූයේ ශ්‍රී.ල.නි.ප යේ ජ්‍යෙෂ්ඨ උපසභාපති ඇමැති නිමල් සිරිපාල ද සිල්වා විසිනි.ඉන් අනතුරුව ශ්‍රී.ල.නි.ප යේ හිටපු ජ්‍යෙෂ්ඨතම මන්ත්‍රීවරයකු වන දයාඩී පැස්කුවල් වෙත ජනාධිපතිතුමා අතින් නීල උපහාර සම්මානය පිරිනැමිණි.ඉන් අනතුරුව මහා සමුළුවට අගමැති දි.මු. ජයරත්න, ඇමැති රත්නසිරි වික්‍රමනායක සහ ඇමැති නිමල් සිරිපාල ද සිල්වා විශේෂ යෝජනා තුනක් ඉදිරිපත් කළහ.අනතුරුව ශ්‍රීලනිපයේ විද්යුත් සාමාජික කාඩ්පත් එළිදැක්වීම සිදු විය. ශ්‍රීලනිප සභාපතිවරයා වන ජනාධිපතිතුමා අතින් එම විද්යුත් කාඩ්පතේ ප්‍රථම කාඩ්පත ශ්‍රීලනිපයේ ජ්‍යෙෂ්ඨ උප සභාපති අගමැති දි. මු. ජයරත්න මහතා වෙත පිළිගැන්වූයේය. අනතුරුව කථානායක චමල් රාජපක්ෂ, නිමල් සිරිපාල ද සිල්වා, විනයාගමුර්ති මුරලිදරන් යන මැති ඇමැතිවරුන්ට විද්යුත් කාඩ්පත් පිරිනමනු ලැබිණි.මේ සම්මේලනයේදී ජනාධිපතිතුමා තරුණ පාර්ලිමේන්තු මන්ත්‍රීවරුන් වෙත විශේෂ වගකීමක් ද පැවැරුවේය. එනම් ශ්‍රීලනිපයේ නව මූලස්ථානයේ ඉදිකිරීම් වේගවත් කරන ලෙසටය. “අපට දැනට තිබෙන පක්ෂ මූලස්ථානය 70 දශකයේ ඉදි කළේ.ඒ දැඩි දුෂ්කරතා මධ්‍යයේ. එදා තරුණ මන්ත්‍රීවරයෙක් විදියට මමත් ඊට දායක වුණා. මම තව වසර දෙකහමාරකින් පක්ෂ මූලස්ථානය විවෘත කිරීමට එනවා.” ජනාධිපතිතුමා තරුණ මන්ත්‍රීවරුන්ට කීවේය.ඉන් අනතුරුව ජනාධිපතිතුමා පක්ෂ සම්මේලනය ඇමැතුවේය. “අපි ඉදිරිපත් කර තිබෙන්නේ ජනතාවාදී ව්‍යවස්ථාවක්. මට අවුරුදු හයේ පාලන කාලය වසර දොළහ දක්වා වැඩි කර ගන්න අවශ්‍ය නැහැ.ඉදිරිපත් විය හැකි වාර ගණන වැඩි කළත් ජනාධිපති අපේක්ෂකයා තෝරා ගන්නේ පක්ෂයේ කැමැත්ත අනුවයි. ජනතාවට අවශ්‍ය නම් ඒ පුද්ගලයා ජනාධිපති බවට පත් කැර ගනිවී” ජනාධිපතිතුමා කියා සිටියේය.ජනමත විචාරණයට ගියත් දිනනවාඒ වගේ ම මේ ව්‍යවස්ථා සංශෝධනය කරන්නේ මගේ කාලය දීර්ඝ කර ගැනීමේ අරමුණෙන් නෙවෙයි. දැන් තිබෙන ව්‍යවස්ථාව අනුව ජනාධිපතිවරණයට ඉදිරිපත් විය නොහැක්කේ පිස්සන්ට සහ අල්ලස් ගත් අයට පමණයි. ඒ නිසා දෙවරක් ජනපති වූ අයත් වැටෙන්නේ ඒ ගොඩටම තමයි.” ජනාධිපතිතුමා 59 වන ශ්‍රීලනිප සමුළුව අමතමින් කියා සිටියේය.එජාප කෘත්‍යාධිකාරී මණ්ඩලයේ රැස්වීම සහ පාර්ලිමේන්තු කණ්ඩායම් රැස්වීම ඒකාබද්ධ රැස්වීමක් ලෙස ගිය සතියේ පැවැත්විණි.ඒ එජාප නායකයාගේ ප්‍රධානත්වයෙනි. එම ඒකාබද්ධ රැස්වීමට මන්ත්‍රීවරුන් වන සජිත් පේ‍්‍රමදාස, දිලිප් වෙදආරච්චි, උපේක්ෂා ස්වර්ණමාලි සහ මනුෂ නානායක්කාර පැමිණියේ නැත.කෘත්‍යාධිකාරී මණ්ඩලය සහ පාර්ලිමේන්තු කණ්ඩායම් රැස්වීම ආරම්භයේදීම එජාප නායක රනිල් වික්‍රමසිංහ නව ව්‍යවස්ථා සංශෝධනය ගැන විරෝධය දක්වමින් ප්‍රකාශයක් කළේය. “රජය මෙය පාර්ලිමේන්තුවේ සම්මත කරලා හරියන්නේ නැහැ.ජනමත විචාරණයකින් නව ව්‍යවස්ථා සංශෝධනය අනුමත කර ගත යුතුයි.” එජාප නායකයා තම පැහැදිලි කිරීමේදී කීවේය. ඉන් අනතුරුව එජාප නියෝජ්‍ය නායක කරූ ජයසූරිය අදහස් දැක්වූයේය.ඉන් පසුව ගාමිණී ජයවික්‍රම පෙරේරා සහ මිල්රෝයි පෙරේරා සිය අදහස් ඉදිරිපත් කළහ. රංජිත් අතපත්තු කෘත්‍යාධිකාරී මණ්ඩල සභිකයා අදහස් දැක්වූයේ ඉන් අනතුරුවය. “නායක තුමනි ජනමත විචාරණයක් ගැන කතා කරන්න එපා.එදා ජේ. ආර්. ජනාධිපතිතුමා ජනමත විචාරණය පැවැත්වූ කාලේ මම ඒ කැබිනට් මණ්ඩලයේ ඇමැති කෙනෙක්. එදා අමරා පියසිලි, ජෝන් අමරතුංගලා අපි හැමෝම දන්නවා දිනපු හැටි. හොර ඡන්ද නොදාපු හම්බන්තොට අපේ ආසන කීපයක් විතරයි පැරැදුණේ. මේ ආණ්ඩුවට හොර ඡන්ද ඕන නෑ කොහොමත් ජනමත විචාරණයකට ගියත් දිනනවා” රංජිත් අතපත්තු හිටපු ඇමැතිවරයා කියා සිටියේය.“නායක තුමනි ඒ වගේම ජනපතිවරණයෙන් දෙවරක් පරදින කෙනාට තුන්වන වරටත් ඉදිරිපත් විය නොහැකියි කියලා ව්‍යවස්ථාවෙන් වගන්තියක් දැම්මොත් ඔබතුමා ඉවරයි නේද?” රංජිත් අතපත්තු හිටපු ඇමැතිවරයා කියද්දී කෘත්‍යාධිකාරී මණ්ඩලයේ සිටි සියලු දෙනා සිනාසෙන්නට පටන් ගත්හ.ඉන් අනතුරුව එජාප ගාලු දිසා හිටපු මන්ත්‍රී වජිර අබේවර්ධන කෘත්‍යාධිකාරී මණ්ඩලයට අදහස් දැක්වූයේය. “නායකතුමනි රජයට කොහොමත් තුනෙන් දෙකේ බලය තිබෙනවා. ඒ නිසා ව්‍යවස්ථාව කොහොමත් සංශෝධනය කරනවා. අනෙක තමයි රජය 17 වැනි ව්‍යවස්ථා සංශෝධනයේ කොමිෂන් සභාත් පිහිටුවනවා.ඒ නිසා මේ සංශෝධනය හොඳයි. මොකද මේ නිසා ජනතා නියෝජිතයන්ට වටිනාකමක් ලැබෙනවා.මං කියන්නේ රජයට සහාය දෙන්න කියලා නෙමෙයි.අපි දැන් බලන්න ඕනේ එජාපය නොකැඩෙන විදියට මෙතැනින් එහාට දේශපාලනය කරන විදියක් ගැනයි.” එජාප හිටපු මන්ත්‍රීවරයා එජාප නායකයා හමුවේ අවධාරණය කළේය.ඉන් අනතුරුව මන්ත්‍රී වජිර කීවේ, එජාප නියෝජ්‍ය නායක කරූ ජයසූරිය එජාපය හැර දමා රජයට එක්වූ බවය.“නෑ නෑ මං රජයට එකතු වුණාට එජාපය දාලා ගියේ නැහැ.”එජාප නියෝජ්‍ය නායක කරූ ජයසූරිය කීවේය.“ඔව් මටත් රජයට ගිහින් ඇමැතිකමක් අරගෙන ඇවිත් ඔහොම කියන්ඩ පුළුවන්” හිටපු මන්ත්‍රී වජිර අබේවර්ධන අවධාරණය කළේය.“ඔය රාජ්‍ය සේවා කොමිෂන් සභාව නිසා මමයි සුරනිමල රාජපක්ෂයි හොඳටම බැට කෑවා.දේශපාලන පළිගැනීම් ගැන අපි එදා පැමිණිලි කළාම කොමිසම පළිගැනීමට ලක්වූවන්ට ලියුමක් යැව්වා බැලු බැල්මට පළිගැනීමක් වෙලා නැහැ කියලා.” හිටපු ඇමැති කරුණාසේන කොඩිතුවක්කු කෘත්‍යාධිකාරී මණ්ඩලයට කීවේය.ඉන් අනතුරුව කෘත්‍යාධිකාරී මණ්ඩලයට අදහස් දැක්වූයේ අර්ල් ගුණසේකර හිටපු මන්ත්‍රීවරයාය. “මේ ව්‍යවස්ථාව ආණ්ඩුව කොහොමටත් සම්මත කර ගන්නවා.හැබැයි ආණ්ඩුවට අපේ කට්ටිය අරගෙන සම්මත කළොත් අපේ පක්ෂය නැවත වරක් කඩාගෙන වැටෙනවා.ඒ නිසා මේ ව්‍යවස්ථාව පොදු එකඟතාවයෙන් සම්මත කැර ගැනීමයි හොඳම දේ. එතකොට අපේ පක්ෂය බේරෙනවා.” මන්ත්‍රී අර්ල් ගුණසේකර කියා සිටියේය.එ.ජා.ප කෘත්‍යාධිකාරී මණ්ඩල රැස්වීමේදී මන්ත්‍රී තලතා අතුකෝරාල ඉතාම සංවේදී කතාවක් කළාය.මම උත්තර දුන්නාම ඔයා කතාකරන්න”නායකතුමනි ඔබතුමා කෘත්‍යාධිකාරි මණ්ඩලයටත් නොකියා ජනාධිපතිතුමා සමඟ සාකච්ඡාවලට ගියා. නිමල් සිරිපාල ද සිල්වා ඇමැතිතුමා අපට හිනා වෙනවා.මම ආණ්ඩුව සමඟ ඩීල් දමලා නෙමෙයි මෙහෙම කතා කරන්නේ. අද අපිට පාක්ෂිකයන්ට මුහුණ දෙන්න බැහැ. මම මේ පක්ෂයට ආදරෙයි. මම දේශපාලනයට ආවේ මගේ මැරුණු අයියා නිසායි.” එසේ කියනවාත් සමඟම මන්ත්‍රිනී තලතා අතුකෝරාලගේ දෙනෙතින් කඳු කඩා වැටුණේය.”ගිය සතියේ නාමල් රාජපක්ෂ මන්ත්‍රීතුමා එක්ක අපේ බුද්ධික පතිරණ මන්ත්‍රීතුමා රැස්වීමක හිටියා කියලා බුද්ධික මන්ත්‍රීතුමාට එරෙහි විනය පරීක්ෂණයක් තියන්ඩ යනවා කියලා ආරංචියි. හැබැයි ඔබතුමා ජනාධිපතිතුමා සමඟ එකට තේ බොනවා. එහෙනම් ඔබතුමාටත් විනය පරීක්ෂණයක් තියන්න ඕනේ.” මන්ත්‍රිනී තලතා අතුකෝරාල කීවාය. ඒ සමඟම මන්ත්‍රී බුද්ධික පතිරණ අත ඔසවා කියා සිටියේ තමාට කතා කිරීමට අවශ්‍ය බවයි.”හරි හරි බුද්ධික මම තලතාට උත්තර දුන්නාම ඔයා කතා කරන්ඩ.” එ.ජා.ප නායක රනිල් කීවේය. “තලතා මම කාටවත් හොරෙන් ජනාධිපතිතුමා ළඟට ගියේ නැහැ.මම නියෝජ්‍ය නායකතුමා ඇතුළු පිරිසක් දැනුම්වත් කරලා ජනාධිපතිතුමා හමුවුණේ. අනෙක බුද්ධිකට විනය පරීක්ෂණයක් නැහැ.” එ.ජා.ප නායක රනිල් කියා සිටියේය.”මගෙන් නිදහසට කරුණු විමසන ලියුමක් තිබෙනවාද?” මන්ත්‍රී බුද්ධික විමසා සිටියේය. “එහෙම දෙයක් නැහැ. ඇත්තටම මාතර මොකද වුණේ.” එ.ජා.ප නායක රනිල් විමසා සිටියේ ඇඟට නොදැනෙන ලෙසටය.එ.ජා.ප නායකයාට පිළිතුරු දීමට ඊළඟට මන්ත්‍රී බුද්ධික නැඟී සිටියේය. “නායකතුමනි මාතර සමාධි සංවර්ධන පදනම දේශපාලන ආයතනයක් නෙමෙයි. මීට පෙර සිරිසේන කුරේ, ඉන්දික බණ්ඩාරනායක සහ රවි කරුණානායකයන් ඇවිත් තිබෙනවා. මෙවර මේ පදනමේ ශිෂ්‍ය ක්‍රියාකාරින් තීන්දුවක් ගෙන තිබුණා එහි උත්සවයට උපේක්ෂා ස්වර්ණමාලි, අනර්කලී ආකර්ෂා සහ මන්ත්‍රී නාමල් රාජපක්ෂ ගෙන්වීමට. ඔවුන් මට ඒක දැන්වුවා. උපේක්ෂා එන්ඩ බැහැ කිව්වා. නාමල් මන්ත්‍රිතුමාත්, අනර්කලී මන්ත්‍රීතුමියත් ටෙලිෆෝනයෙන් කළ ආරාධනාව පිළිගත්තා.” මන්ත්‍රී බුද්ධික කියා සිටියේය.”මට විනය පරීක්ෂණයක් තියනවා නම් මීට වසර එකහමාරකට පෙර තියන්ඩ තිබුණේ. මම ජනාධිපතිතුමාගේ හිතවතකු වන හේමන්ත වර්ණකුලසූරියගේ් දුව බැඳලා ඉන්නේ. එතකොට මම නාමල් ළඟ වාඩිවෙලා හිටියට විනය පරීක්ෂණයක් තියන්න යනවා නම් හේමන්ත වර්ණකුලසූරියගේ දුව ළඟ ඉන්නවාටත් විනය පරීක්ෂණයක් තියන්න එපායැ” මන්ත්‍රී බුද්ධික එ.ජා.ප නායකයාගෙන් විමසා සිටියේය.”ඔයා නිත්‍යානුකූලවද එයා ළඟ ඉන්නේ” එ.ජා.ප නායකයා විමසූවේ කාගේත් සිනා හඩ මැදය. “ඔබතුමා මගේ විවාහයට ආවානේ? ඒ නිසා ඒකට පිළිතුර දන්නවා නේද?” මන්ත්‍රී බුද්ධික එ.ජා.ප නායකයාට කියා සිටියේය.”නායකතුමනි නාමල් මන්ත්‍රීතුමා මගේ ගෙදරට ඇවිත් කෑම කාලා ගියා. ඔබතුමා ජනාධිපතිතුමා හමුවෙලා හැලප කාලා පැටිස් කාලා ආවා. ඔබතුමාට වෙඩි නොවදින වාහනයක් ලැබුණා. එහෙම නම් මම ජනාධිපතිතුමාගේ පුතා එක්ක එක ළඟ වාඩිවෙලා හිටියාට මොකද වෙන්නේ.” මන්ත්‍රී බුද්ධික තම කතාව නිම කරමින් විමසා සිටියේය.”නෑ නෑ බුද්ධික මම හැලප කෑවේ නැහැ. කළු කෝපි බිව්වා විතරයි. ඇයි කරූ මන්ත්‍රීතුමාත් තිස්ස මන්ත්‍රීතුමාත් කළු කෝපි බිව්වා.” එ.ජා.ප නායකයා කියනවාත් සමඟම කෘත්‍යාධිකාරි මණ්ඩලයේ සියලු දෙනා යළිත් සිනාසෙන්නට වූහ.ඉන් අනතුරුව නැඟී සිටියේ දයාසිරි ජයසේකර මන්ත්‍රීවරයාය. “නායකතුමනි ඔබතුමා ජනාධිතිතුමා සමඟ සාකච්ඡාවලට ගිය නිසා රජයට එරෙහි උද්ඝෝෂණ කඩාකප්පල් වුණා. අපට අද අපේ පාක්ෂිකයන්ට මුහුණ දෙන්ඩ බැහැ. මහින්ද රාජපක්ෂ ජනාධිපතිතුමා හෙට අනිද්දා අපේ පක්ෂයේ කීප දෙනෙක් රජයට ගනීවි. එහෙම රජයට යන්න සූදානම් වෙන අය ගැන ඔබතුමා දන්නවා නම් දෙයියන්ගේ නාමයෙන් අපට කියන්ඩ. අපි වැඳලා හරි එයාලාව නවත්වා ගන්නම්.” එ.ජා.ප මන්ත්‍රී දයාසිරි ජයසේකර එ.ජා.ප නායකයාට කියා සිටියේ.”අද අපේ පක්ෂය මාධ්‍ය සාදාචාරය ගැන කතා කරනවා. හැබැයි රන්ජන් රාමනායකලා මාධ්‍යවේදිනියන්ට බණිනවා. මෙහෙම අපට රෙදි ඇඳගෙන දේශපාලනය කරන්ඩ පුළුවන්ද?” ලක්ෂ්මන් සෙනෙවිරත්න එ.ජා.ප නියෝජ්‍ය මහලේකම්වරයා කෘත්‍යාධිකාරී මණ්ඩලයේදී කියා සිටියේ වේගවත් කතාවක් සිදු කරමිනි.ඉන් අනතුරුව එ.ජා.ප කෘත්‍යාධිකාරී මණ්ඩලයට අදහස් දැක්වූයේ සබරගමු පළාත් විපක්ෂ නායක ඒ.ඒ. විජේතුංගය.”රන්ජන් මන්ත්‍රීවරයා කියලා තිබුණා පළාත් සභා විපක්ෂ නායකවරුන් රජය සමඟ ඩීල් දානවා කියලා. එයාට මම කියනවා වහාම ඒ ප්‍රකාශය ඉල්ලා අස්කර ගන්ඩ කියලා නැත්නම් මම එයාට රත්නපුර දේශපාලනය කරන්ඩ ඉඩ තියන්නේ නෑ.” ඒ.ඒ. විජේතුංග සබරගමු පළාත් විපක්ෂ නායකවරයා කියා සිටියේය.රැස්වීමට ආ නිසාබෙල්ල කැපේවිශ්‍රී ලංකා ජාතික කර්මාන්ත මණ්ඩලය සංවිධානය කළ වසරේ හොඳම කර්මාන්තකරුවන්ට ත්‍යාග සහ සහතික ප්‍රදානය කිරීමේ උත්සවයක් පසුගියදා කොළඹදී පැවැත්විණි. ඒ අගමැති දි. මු. ජයරත්න මහතාගේ ප්‍රධානත්වයෙනි.හොඳම කර්මාන්ත කරුවා තේරීමේ තරගයට මෙවර යාපනය, වව්නියාව සහ මඩකලපුව යන දිසාවලින් තරග කරුවෝ ඉදිරිපත්ව සිටියහ. ඒ වසර 30 කට පසුවය. හොඳම කර්මාන්ත කරුවන්ට හිමි ජයග්‍රහණ මෙවර ලබා ගත්තේ යාපනය සහ මඩකලපුව දිස්ත්‍රික්කවල කර්මාන්ත කරුවෝය.එහිදී අගමැති දි. මු. ජයරත්න විශේෂ දෙසුමක් කළේය. ඒ ඉංගි‍්‍රසි භාෂාවෙනි. “දැන් උතුරු ප්‍රදේශයේ කර්මාන්ත බිහි වෙමින් පවතිනවා. ඔවුන්ට අත දීම අපේ යුතුකමක්.” එසේ කියමින් අගමැතිවරයා මඳකට තම කතාව නැවැත්වූයේය. “ගිය වසරේ මෙරටට ස්පී‍්‍රතු ගෙන එන්ඩ මිලියන 17,000 ක් සමාගම් වැය කරලා. හැබැයි අපේ පැත්තේ කිතුල් තිබෙනවා. ඒක හොඳ කර්මාන්තයක්.” අගමැතිතුමාගේ කතාවට සියලු දෙනා සිනා සෙන්නට පටන් ගත්හ.“දැන් මේ වේලාවෙ අපි හැමෝම රට සංවර්ධනයට කැප විය යුතුයි. මං මීට වසර ගණනකට පෙර ජපානයට ගියා. මිනී පෙට්ටි සාප්පුවකට තරුණ සේවිකාවක් හිටියා අපේ කාණ්ඩයේ හිටපු අය ඇගේ මුහුණ දිහා බලාගෙන හිටියා.හැබැයි අපට ඇගේ මුහුණ බලන්ඩ බැරි වුණා. ඇය ඉස්පාසුවක් නැතිව වැඩ. අපේ රටේ එහෙම නෙවෙයිනේ. ඒ මට්ටමට අපි කාලය අපතේ නොයවා වැඩ කළ යුතුයි.” අගමැතිතුමා කීවේ කාර්යක්ෂමතාව ගැන උදාහරණයක් දෙමිනි.බැසිල් රාජපක්ෂ ආර්ථික සංවර්ධන ඇමැතිවරයා ගිය සතියේ කිලිනොච්චි සහ මුලතිව් ප්‍රදේශයේ සංචාරයක නිරත වීය. එහිදී ඇමැතිවරයා කිලිනොච්චියේ වගා කිරීමට නියමිත කුඹුරු අක්කර 54000 පිළිබඳ තොරතුරු සොයා බැලීය. “මේ වසරේ තමයි අවුරුදු 40 කට පස්සේ මහා කන්නයේ මුළු රටම වී ගොවිතැන් පටන් ගන්නේ” ඇමැති බැසිල් රාජපක්ෂ මහතා කියා සිටියේය.මේ අතර මුලතිව් ප්‍රදේශයේ සංචාරයක නිරත ඇමැතිවරයාට ජාතික පශු සම්පත් සංවර්ධන මණ්ඩලයේ නිලධාරිනියක් කියා සිටියේ මුලතිව් දිසාවේ පසුගිය මාස හයක් තුළ කිරි ලීටර 136,000 ක් නිෂ්පාදනය කැර ඇති බවය. යුද්ධය නිමාවූ කාලයෙන් මන්නාරම ප්‍රදේශයේ ගවයන් ද මුලතිව්වලට පැමිණි බව ඇමැතිවරයාට තවත් නිලධාරිනියක් කීවාය. “ආ ඒකත් ඇත්තද හැබැයි මන්නාරමේ හරක් එයාලාටම දෙන්ඩ ඕනේ” ඇමැති බැසිල් රාජපක්ෂ මහතා කීවේ කාටත් සිනහ නංවමිනි.ගිය සතියේ ගම්පහ දිසාවේ ප්‍රාදේශීය සම්බන්ධීකරණ රැස්වීම් 5 කට ආර්ථික සංවර්ධන ඇමැතිවරයා සහභාගි වුණේය. ඒ දොම්පේ, වත්තල, මීගමුව, ගම්පහ සහ ජාඇල යන ප්‍රාදේශීය ලේකම් කොට්ඨාසවලය. වත්තල ප්‍රාදේශීය සම්බන්ධීකරණ රැස්වීමට එජාප මන්ත්‍රී ජෝන් අමරතුංග ද සහභාගි වී සිටියේය. එහි ප්‍රාදේශීය සම්බන්ධීකරණ රැස්වීම නිමා වූයේ සවස 6.45 ට පමණය.“සාම්ප්‍රදායිකත්වය රැකගෙන අපේ ජෝන් මන්ත්‍රීතුමා මේ රැස්වීමට සහභාගි වීම මා අගය කරනවා. හැබැයි ජෝන් අමරතුංග මන්ත්‍රීතුමා මෙතැනට ආවාට පක්ෂයෙන් කැපෙන එකක් නැහැ. සමහරවිට එතුමා හෙට අනිද්දා අපේ ආණ්ඩුව පැත්තට එන්ඩත් පුළුවන්” ඇමැති බැසිල් රාජපක්ෂ මහතා කීවේය. “නෑ නෑ මම එහෙම නෑ කියමින් එම රැස්වීමට එක්ව සිටි ජෝන් අමරතුංග මන්ත්‍රීවරයා අත වනමින් කීවේය.දොම්පේ ආසනයේ ප්‍රාදේශීය සම්බන්ධීකරණ කමිටු රැස්වීම ද ගිය සතියේ පැවැත්විණි. ඒ ඇමැති බැසිල් රාජපක්ෂ මහතාගේ ප්‍රධානත්වයෙනි. එම රැස්වීමට එජාප බස්නාහිර පළාත් මන්ත්‍රී හර්ෂණ රාජකරුණා ද පැමිණ සිටියේය. “ඇමැති තුමනි දොම්පේ ආසනයේ පාරවල් කොන්ක්‍රීට් කරන්න යොදවා තිබෙන මුදලට වඩා අඩු මුදලක් පාසල් සංවර්ධනයට යොදවා තිබෙන්නේ. ඒ ඇයි?” මන්ත්‍රී හර්ෂණ රාජකරුණා විමසා සිටියේය.“නැහැ මන්ත්‍රීතුමා දොම්පේ ආසනයේ පාසල්වල තත්ත්වය ඉහළ මට්ටමක ඇති. ඒකයි අධ්‍යාපනයට අඩු මුදලක් වෙන් කරලා ඇත්තේ. මේ ආසනයේ ප්‍රශ්න තිබෙන පාසල් තිබෙනවානම් කියන්ඩ මම මුදල් වෙන් කරලා දෙන්නම්” බැසිල් රාජපක්ෂ ඇමැතිවරයා කීවේය. ඒ අනුව දොම්පේ ආසනයේ ඉඩකඩ නැති පාසලක ගොඩනැඟිලි දෙකක් ඉදිකිරීමට රුපියල් ලක්ෂ 200 ක් වෙන් කැර දීමට ද ඇමැති බැසිල් රාජපක්ෂ මහතා කටයුතු කළේය.මෙහෙම ගියොත්එජාපයක් නෑගිය සතියේ එ.ජා.ප ආධාරකරුවන් පිරිසක් සමඟ එ.ජා.ප මන්ත්‍රී අබ්දුල් කාදර් පාර්ලිමේන්තුවට පැමිණියේය. ඒ ජනාධිපතිතුමාගේ පාර්ලිමේන්තු කටයුතු ලේතම් කුමාරසිරි හෙට්ටිගේගේ කාමරයටය. මේ පිරිස අතර එ.ජා.ප මධ්‍යම පළාත් සභා මන්ත්‍රීවරයෙක් ද සිටියේය.”කොහොමද මන්ත්‍රීතුමා එ.ජා.ප යේ මන්ත්‍රිවරු පිරිසක් ළඟදීම ආණ්ඩුවට එනවා කියලා ආරංචියි. ඔබතුමාත් ඒ පිරිස අතරේ ඉන්නවාද?” හෙට්ටිගේ ලේකම්වරයා මන්ත්‍රී කාදර්ගෙන් විමසා සිටියේය.”ඒකේ ඇත්තක් තිබෙනවා. හැබැයි මම ආණ්ඩුව ඇතුළට යනවාද කියලා කියන්නේ නැහැ. මේ ගමනත් එ.ජා.ප කණ්ඩායම් රැස්වීමට මට ආරාධනා ලැබුණේ නෑ. එ.ජා.ප ය ඇතුළේ බූරුවා ගහනවා නායකයා තෝරා ගන්ඩ. ලෝකේම මේවාට හිනා වෙනවා. මට පේන්නේ ජනාධිපතිතුමා අවුරුදු 20 ක්වත් බලයේ ඉදීවි. එතුමාට අභියෝග කරන්ඩ නායකයෙක් නැහැ.” මන්ත්‍රී කාදර් කීවේය. “ඒ විතරක් නෙමෙයි ඔන්න මේ පළාත් මන්ත්‍රීතුමාත් ආණ්ඩුවට එන්න හදන්නේ. මෙහෙම ගියොත් ඉදිරියට එ.ජා.ප යක් නැති වේද දන්නේ නැහැ.” මන්ත්‍රී කාදර් කියා සිටියේය.සබරගමුව පළාත් හෝටල් පාසල ජනාධිපතිතුමාගේ ප්‍රධානත්වයෙන් ගිය අඟහරුවාදා විවෘත විය. එම හෝටල් පාසල විවෘත කිරීමෙන් අනතුරුව ජනාධිපතිතුමාගේ් ප්‍රධානත්වයෙන් රත්නපුර සහ කෑගල්ල දිස්ත්‍රික් සංවර්ධන කමිටු රැස්වීම පැවැත්විණි.රැස්වීම ආරම්භයේ දීම එක්තරා ලේකම්වරයෙක් ප්‍රගති වාර්තාවක් ඉදිරිපත් කරමින් සිටියේය. ඒ සමඟම ජනාධිපතිතුමා කීවේ “ලේකම්තුමා මේ බලන්න, මේ රත්නපුර නගරයේ පළුඟුපිටිය මංසන්ධියේ පැළවෙන මුල්ගලක්” ජනාධිපතිතුමා කීවේ වර්ණ ඡායාරූපයක් ද අතැතිවය. ඉන් අනතුරුව ජනාධිපතිතුමා කීවේ රත්නපුර දිසාවේ ඉදිකිරීම් ප්‍රමාද වූ මාර්ග පිළිබඳ විස්තරයකි. “කුරුවිට බස් නැවතුම්පොළ, කඳන්ගොඩ පාර, එරත්න පාර” යනාදී වශයෙන් ජනාධිපතිතුමා ලයිස්තුවක් කියවාගෙන ගියේ රජයේ නිලධාරීන් ද විමතියට පත්කරවමිනි.ඒ සමඟම නැඟී සිටි නිලධාරියකු කීවේ පළුඟුපිටියේ පාර අපට අයිති එකක් නොවෙයි කියාය. අයිතිය කාටද කියලා දැන් කියලා වැඩක් නැහැ. කරන්න බැරි වැඩ පටන්ගන්ඩ එපා” ජනාධිපතිතුමා උස් හ¼ඩින් කීය.පළාත් සභා මන්ත්‍රීවරුන් වන ෂලිත කරුණාරත්න, සමන් ජයසිංහ, වරුණ ලියනගේ් සහ ඇඹිලිපිටිය නගරාධිපතිනී පද්මිණී වීරසිංහ, ප්‍රාදේශීය සභා සභාපතිවරුන් වන කීර්ති ශ්‍රීී විජේතුංග, සරත් සන්දනායක සහ ප්‍රේමරත්න මල්කැකුළ යන ජනතා නියෝජිතයන් ඒකාබද්ධ දිස්ත්‍රික් සංවර්ධන කමිටුවේදී ජනතා ප්‍රශ්න පිළිබඳව ජනාධිපතිතුමාගේ අවධානය යොමු කළහ.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=ab1009058</link>
    <topic>රජතුමාගේ සිට විධායක ජනාධිපති දක්වා</topic>
    <author>සුමේධා නවරත්න</author>
    <content>ඉතිහාසය පුරාමආණ්ඩු ක්‍රමය වෙනස් වී ඇත්තේ අවශ්‍යතා අනුවයිවිධායක ජනාධිපති ක්‍රමය බිහි වූයේ ද ශක්තිමත් නායකත්වයක අවශ්‍යතාවක් තිබු බැවිනි. ඒ බව මනාව ප්‍රකට වූයේ අවසන් වූ මානුෂික මෙහෙයුමේදී දේශීය සහ විදේශීය බලපෑම් වලට යට නොවන නායකත්වයක භූමිකාව ඉතා සාධනීය ලෙස ඉටුවූ බැවිනි. 18 වැනි සංශෝධනය ද එවැනිම අවශ්‍යතාවක් ඉටු කරන්නකි.රජුගේ බලය අති ශ්‍රේෂ්ඨය. අසීමිතය... ඔහු සාමය පවත්වයි. යුද්ධ කරයි... රටවැසියාගේ ජීවිතය හා මරණය පිළිබඳ සම්පූර්ණ බලය ඔහු අත පවතී. රජයේ අණපනත් උඩරට රාජ්‍යයේ සිරිත් විරිත් සංස්ථා හා සම්ප්‍රදායන්ට අනුකූලව ක්‍රියාත්මක වෙයි. වැදගත් නව නීති සම්පාදනය හා ක්‍රියාත්මක කිරීමට පෙර ප්‍රධාන රදළයන් හා නායක භික්ෂුන් වහන්සේලා සමඟ සාකච්ඡා කිරීම සිරිතකි. රජුගේ අධිකාරය රජුගේ විවිධ නිලධාරීන් මඟින් ක්‍රියාත්මක කෙරේ.”ජෝන් ඩොයිලි විසින් රචිත A Sketch 08 the Constitution of the Kandyan Kingdom නමැති කෘතියේ එන මේ සටහන මහාචාර්ය එම්. යූ. ද සිල්වා මහතා ශ්‍රී ලංකාවේ ආණ්ඩුක්‍රම විකාශනය හා ජාතික ව්‍යාපාරය නමැති සිය කෘතියට පරිවර්තනය කර තිබුණේ එසේය.1815 දී කන්ද උඩරට ගිවිසුම අස්සන් කර මෙරට සම්පූර්ණයෙන් ම අධිරාජ්‍යවාදීන් යටතට පත්වීමට පෙර, මෙරට තිබූ පාලන ක්‍රමය පිළිබඳ ඩොයිලි කර ඇති මේ ප්‍රකාශය මෙරට පාලන ක්‍රමය කෙබඳු එකක්දැයි මනා ලෙස වැටහීමක් ලබා දෙන්නකි. 1815 දී උඩරට ගිවිසුම අස්සන් කිරීමත් සමඟ මෙරට පාලනය සම්පූර්ණයෙන්ම සිදුවූයේ බ්‍රිතාන්‍යය කිරීටයට වුවමනා පරිද්දෙනි. බ්‍රිතාන්‍ය කිරීට පාලන පීඩනයේ දැඩි බවට ලැබෙන ස්වදේශික පිළිතුර වූයේ 1818 උඩරට මහ කැරැල්ලයි.1815 මාර්තු දෙවන දින උඩරට මඟුල් මඩුවේදී ආණ්ඩුකාර රොබට් බ්‍රවුන්රිග් ගේ හා මෙරට දිසාවේවරුන් 11 දෙනකු ගේ අස්සන් සහිත උඩරට ගිවිසුම මේ කැරැල්ලෙන් පසු යම් සංශෝධනයකට ලක්විය. ජෝන් ඩොයිලි ද මූලික වී උඩරට ප්‍රදේශ සඳහා ක්‍රියාත්මක කළ මේ සංශෝධිත ආණ්ඩු ක්‍රමය ඇතුළත් ප්‍රකාශනය වූයේ, 1818 නොවැම්බර් 21 ප්‍රකාශනයයි.කෙසේ වුවද ලංකාවේ පූර්ණ බලතල ඇති ව්‍යවස්ථාදායකයා බවට පත්වූයේ බ්‍රිතාන්‍යයේ රජුය. ඔහුගේ නියෝජිතයා වූයේ ආණ්ඩුකාරවරයාය.දිසාපති ජේ. පී. ලුවිස් සමඟ උඩරට ප්‍රධානීන්“එතැන් සිට එනම් 1818 සිට 1832 දක්වා බ්‍රිතාන්‍යයන් විසින් මෙරට විෂයෙහි පනවන ලද පාලන ක්‍රමය යුද්ධ ආණ්ඩු ක්‍රමයකැයි කිව යුතුය. ඔවුන්ගේ එකම බලාපොරොත්තුව වූයේ ලංකාව තම වෙළෙඳ භාණ්ඩ සඳහා අවශ්‍ය අමුද්‍රව්‍ය ලබා ගන්නා මධ්‍යස්ථානයක් හැටියටත් නිෂ්පාදිත වෙළෙඳ භාණ්ඩ අලෙවි කරන වෙළෙඳ පළක් හැටියටත් දිගටම පාලනය කරගෙන යාමය. එම සූරා කෑමේ පිළිවෙත ආරක්ෂා කරනු සඳහා දැඩි යුදමය ආණ්ඩු ක්‍රමයක් පවත්වා ගැනීමට බ්‍රිතාන්‍ය පාලකයෝ මැළි නොවූහ.”(ලංකාවේ ආණ්ඩු ක්‍රම විකාශනය - ඩබ්ලියු. ඒ. අබේසිංහ)කුමනාකාරයේ මර්දනකාරී පාලනයක් ගෙන ගිය ද රටේ සම්පත් සූරා ගත්ත ද, බ්‍රිතාන්‍යයන් මෙරටින් ලබන ආදායමට වඩා මෙරට පාලනය සඳහා වූ වියදම වැඩි විය. එබැවින් මේ ක්‍රමයෙන් මිදීමට අධිරාජ්‍යවාදීන්ට ඕනැ විය. කෝල්බෲක් - කැමරන් කොමිසමේ ප්‍රතිසංස්කරණ බිහිවන්නේ ඒ අවශ්‍යතාව ඉටු කිරීමටය.දේශපාලන විචාරකයන්ට, විද්වතුන්ට අනුව මේ කොමිසමේ යෝජනාවල ආණ්ඩුක්‍රම විකාශය සඳහා බලපෑ අතිශය වැදගත් සාධක කීපයක් තිබුණි. ව්‍යවස්ථාදායකය හා විධායක මන්ත්‍රණ සභා දෙක පිහිටුවීම ඒ සාධක අතරින් මූලික ඒවා විය.කෙසේ වුවද කෝල්බෲක් යෝජනා සියයට සියයක් පිළිගැනීමට යටත් විජිත ලේකම් කාර්යාලය සූදානම් නොවීය. විශේෂයෙන් ම ව්‍යවස්ථාදායක සභාවේ සභාපති ලෙස ආණ්ඩුකාරවරයා පත් නොවිය යුතු බවට කෝල්බෲක් කළ යෝජනා පිළිගැනීමට යටත් විජිත කාර්යාලය මැළි විය.ඒ අනුව ඒ සභාවේ සභාපතිවරයා ලෙස ආණ්ඩුකාරවරයා ම පත්විය. එබැවින් ව්‍යවස්ථාදායක සභාවේ සාමාජිකයන්ට නිදහසේ කරුණු ඉදිරිපත් කිරීමට තිබු අවස්ථාව මඟ හැරිණි.මේ ව්‍යවස්ථාදායක සභාව සාමාජිකයන් පහළොස් දෙනකුගෙන් සමන්විත විය. මේ සභාවේ විසුළුසහගතම දේ වන්නේ මේ සාමාජිකයන් සියලු දෙනා ආණ්ඩුකාරවරයා විසින් ම පත් කිරීමයි. එබැවින් ආණ්ඩුකාරවරයා විසින් ඉදිරිපත් කරනු ලැබු කෙටුම්පත් සියල්ල කිසිදු බාධාවකින් තොරව සම්මත විය.කීල්බෲක් යෝජනා කළ ආකාරයටම නොවූවත් විධායක සභාව ද පත්විය. යටත් විජිත ලේකම්, හමුදා අණ දෙන නිලධාරී, නීතිපතී, භාණ්ඩාගාරික හා ගණන් පරීක්ෂක යන රජයේ උසස් නිලධාරීන්ගෙන් මේ විධායක සභාව සමන්විත විය.සැබැවින්ම මේ සභාව “විධායක” යැයි හැඳින්වුවද කරුණු හරි හැටි පරීක්ෂා කරන විට පැහැදිලි වන්නේ එතැන ද ඇත්තේ “නාමික” බව පමණක් බවය. මන්ද යත් විධායක සභාවේ අදහස් විමසා සිටීම ආණ්ඩුකාරයාගේ යුතුකම වුවද එය පිළිගැනීම හෝ නොගැනීම ආණ්ඩුකාරවරයාගේ කැමැත්ත මත සිදුවූ නිසාය.පළමු රාජ්‍ය මන්ත්‍රණ සභාව විවෘත කළ දාමෙරට වර්ග භේදයේ ස්ථාවර පදනමක ආරම්භයත් සිදුවූයේ කෝල්බෲක් ප්‍රතිසංස්කරණ හරහා යැයි කීම අතිශයෝක්තියක් හෝ මුසාවක් නොවන්නේය. ව්‍යවස්ථාදායක සභාව සඳහා පත් කළ නිල නොලත් සභිකයන් හයදෙනා මාර්ගයෙන් ඒ සඳහා මඟ විවර කිරීමට අධිරාජ්‍යවාදීහු කටයුතු කළහ. මේ නිල නොලත් සභිකයන් අතරට යුරෝපියයන් තිදෙනෙක් ද, එක් සිංහලයෙක් ද, එක් දෙමළ ජාතිකයෙක් හා බර්ගර් ජාතිකයෙක් ද පත් විණි.මේ ව්‍යවස්ථාදායක සභාව අවුරුදු 77 ක් තිස්සේ එනම් 1910 දක්වා අඛණ්ඩව ක්‍රියාත්මක විය. එහිදී සිදුවූ එකම වෙනස උඩරට සිංහලයන් හා මුස්ලිම් ජනතාව වෙනුවෙන් නිල නොලත් මන්ත්‍රීවරු දෙදෙනකු පත් කිරීම පමණි.“විසිවන සියවස උදාවන විට මේ රටේ ආර්ථික ජීවිතයේ විශේෂ ලක්ෂණයක් දක්නා ලදී. එනම් සවිමත් ආර්ථික පදනමක පිහිටි ස්වදේශීය ධනපති පංතියක හැඟීමය. මෙම ස්වදේශීය ධනපති පන්තිය විසින් ඉංගිරිසි උගත් මැද පන්තිය දා කරන ලද්දේ විය. එහි ප්‍රතිඵලයක් වශයෙන් මෙතෙක් යුරෝපීය ව්‍යාපාරිකයන් විසින් ගෙන ගිය ආණ්ඩුක්‍රම ප්‍රතිසංස්කරණ උද්ඝෝෂණ, ස්වදේශීය ධනපති පන්තිය අතට මාරු විය. 1907 දී පහත රට “වැවිලි කරු සංගමය” බිහිවනු දක්නා ලදී. ඉන් අනතුරුව “ජාතික සංගමය” බිහිව ආවේය. මෙම සංගම් ආණ්ඩු ක්‍රම ප්‍රතිසංස්කරණ උද්ඝෝෂණයේ ප්‍රමුඛ තැනක් ගත්හ.”(ශ්‍රී ලංකාවේ ආණ්ඩුක්‍රම විකාශනය - ඩබ්ලියු. ඒ. අබේසිංහ)ව්‍යවස්ථාදායක සභාවේ නිල ලත් මන්ත්‍රී සංඛ්‍යාව 11 දක්වා ද නිල නොලත් මන්ත්‍රීන් සංඛ්‍යාව 10 දක්වා ද වැඩි වූයේ මේ කියූ උද්ඝෝෂණවල ප්‍රතිඵලයක් හැටියටය.මෙවැනි ආණ්ඩුක්‍රම ප්‍රතිසංස්කරණයක් සිදු වුවද ආණ්ඩුකාරවරයාගේ බලතල සෙලවුණේ නැත.ඉහත ප්‍රතිසංස්කරණ මැකලම් ආණ්ඩුකාරවරයාගේ හා යටත් විජිත භාර ලේකම් කෲව් ආදිපාදවරයාගේත් අදහස් අනුව සිදුවිය. එබැවින් මේ ප්‍රතිසංස්කරණ හඳුන්වනු ලැබුවේ කෲව් - මැකලම් ප්‍රතිසංස්කරණ ලෙසය.1910 සිදුවූ මේ වෙනස්කම් වලින් ආණ්ඩුක්‍රම ප්‍රතිසංස්කරණ ඉල්ලා උද්ඝෝෂණය කළ ස්වදේශිකයන් සෑහීමකට පත් වූයේ නැත. එබැවින් 1920 දී නැවත ආණ්ඩුක්‍රම ව්‍යවස්ථා ප්‍රතිසංස්කරණ ඇති විය. ඒ අනුව ව්‍යවස්ථාදායක සභාවේ මුළු මන්ත්‍රීන් සංඛ්‍යාව 37 දක්වා වැඩිවිය. ඉන් දාහතර දෙනකු නිල ලත් පිරිස වූ අතර බහුතරය වූ විසිතුන්දෙනා නිල නොලත් සාමාජිකයන් විය. මේ වෙනස්කම්වලින් ද ආණ්ඩුකාරවරයාගේ බලතල සෙලවුණේ නැත. එමෙන්ම ස්වදේශික උද්ඝෝෂකයෝ ද සිය උද්ඝෝෂණ දිගින් දිගටම පැවැත්වූහ. එහෙත් මේ වන විට කෝල්බෲක් ප්‍රතිසංස්කරණවල අධිරාජ්‍යවාදී පරමාර්ථ ඉටුවී තිබුණි. එතෙක් එක් වී උද්ඝෝෂණය ගෙන ගිය සිංහල, දෙමළ ජනතාව දැරූ මත නිසා දෙකඩ වී සිටි අතර ඔවුන් ආණ්ඩුක්‍රම ව්‍යවස්ථා ප්‍රතිසංස්කරණ යෝජනා ද ලබා දුන්නේ වෙන වෙනමය.1924 දී මැනිං ආණ්ඩු ක්‍රමය බිහි වන්නේ එහි ප්‍රතිඵලයක් හැටියටය. ඒ අනුව එම ව්‍යවස්ථාදායක සභාවේ මන්ත්‍රී සංඛ්‍යාව 49 ක් විය. මේ පිරිසෙන් දොලොස් දෙනකු නිල ලත් මන්ත්‍රීවරුන් වූ අතර ඉතිරි 37 දෙනා නිල නොලත් මන්ත්‍රීවරු විය.මැනිං ක්‍රමය යටතේ ආණ්ඩුකාරවරයාගේ බලතල සම්බන්ධයෙන් යම් වෙනසක් සිදුවිය. එනම් ආණ්ඩුකාරවරයා ව්‍යවස්ථාදායක සභාවේ මුලසුන ගනු ලැබුවේ විශේෂ අවස්ථාවලදීය. මෙහිදී ආණ්ඩුකාරවරයා යම් කිසි විදියකින් අනුශාසකවරයකුගේ තත්ත්වයට පත් කෙරුණ ද ව්‍යවස්ථාදායක සභාවට පූර්ණ ව්‍යවස්ථාදායක බලතල ලැබුණේ නැත.ඩොනමෝර් ආණ්ඩු ක්‍රමය බිහි වන්නේ මැනිං ආණ්ඩු ක්‍රමය බෙහෙවින් අවුල් සහගත තත්ත්වයකට පත්වූ පසුය. ඩොනමෝර් කොමිසමේ වාර්තාවට අනුව ප්‍රධාන යෝජනා පහක් විය.සර්වජන ඡන්ද බලය ප්‍රදානය කිරීම, රාජ්‍ය මන්ත්‍රණ සභාවක් පිහිටුවීම, විධායක කාරක සභා ක්‍රමයක් ඇති කිරීම, රජයේ ප්‍රධාන කටයුතු රාජ්‍ය නිලධාරීන් තිදෙනකු යටතේ තැබීම, ආණ්ඩුකාරතුමාගේ බලතල සංශෝධනය කිරීම එම යෝජනා පහ විය.ඩොනමෝර් ආණ්ඩුක්‍රම ව්‍යවස්ථාව එවකට පැවැති ව්‍යවස්ථාදායක සභාවෙන් සම්මත වූයේ වැඩි ඡන්ද දෙකකින් පමණි. එබැවින් එය ද මෙරට සාර්ථක ආණ්ඩුක්‍රම ව්‍යවස්ථාවක් නොවන බව එයින්ම පැහැදිලි විය.72 නව ව්‍යවස්ථාව ගැන සාකච්ඡා කරමින්කෙටියෙන් කියතොත් මේ සියලු ආණ්ඩුක්‍රම ව්‍යවස්ථා සංශෝධන හිසරදයට කොට්ටා මාරු කිරීමක් බඳු විය. සෝල්බරි ආණ්ඩුක්‍රම ව්‍යවස්ථාව බිහිවන්නේ මෙවැනි වාතාවරණයක් යටතේය. ඩොමීනියන් තත්ත්වයට පෙර මඟ සැලසූ සෝල්බරි ආණ්ඩු ක්‍රමයේ සැබෑ නිර්මාපාකයා වූයේ ලංකා විශ්ව විද්‍යාලයේ උප කුලපතිව සිටි සර් අයිවර් ජෙනින්ස් ය. “ඇමැතිවරුන්ගේ කෙටුම්පත” නමැති මේ ව්‍යවස්ථාව සෝල්බරි කොමිසම විසින් සම්පූර්ණයෙන්ම පිළිගෙන තිබිණි.මේ යෝජනා සම්බන්ධයෙන් බ්‍රිතාන්‍ය රජය සාකච්ඡා පැවැත්වූයේ ඩී. ඇස්. සේනානායක මහතා සමඟය. ඔහු එවකට රාජ්‍ය මන්ත්‍රණ සභාවේ සභානායකව සිටියේය.කෙසේ වුවද අයිවර් ජෙනින්ස් ගේ ඇමැතිවරුන්ගේ කෙටුම්පත හෙවත් සෝල්බරි ව්‍යවස්ථාව 1945 දී රාජ්‍ය මන්ත්‍රණ සභාව විසින් සම්මත කර ගත්තේය.මන්ත්‍රණ සභාව එය කෙතරම් පිළිගත්තේ ද කියතොත් ඊට විරුද්ධව ලැබුණේ ඡන්ද තුනක් පමණි. පක්ෂව ඡන්ද 51 ක් ලැබී තිබිණි.මේ නව ව්‍යවස්ථාව යටතේ අලුත් පාර්ලිමේන්තුව බිහිවිය. 1947 පැවැති මැතිවරණයෙන් පසුව නව පාර්ලිමේන්තුව ආරම්භ විය.“නව පාර්ලිමේන්තුවට බ්‍රිතාන්‍ය රජය විසින් තවත් නියෝගයක් (රාජාඥාවක්) එවනු ලැබීය. එනම් 1947 නිදහස් පණතයි. එම නිදහස් පණත ද, ලංකා පාර්ලිමේන්තුව විසින් පිළිගන්නා ලදී. ඒ අනුව 1948 පෙබරවාරි 4 වැනිදා සිට, ලංකාව බ්‍රිතාන්‍ය කිරීටයට යටතේ ඩොමීනියන් රාජ්‍යයක් බවට පත්විය.”(“ශ්‍රී ලංකාවේ ආණ්ඩුක්‍රම විකාශනය”)1947 සිට 1972 මැයි 22 දා තෙක් මෙරට පැවැතියේ සෝල්බරි ආණ්ඩුක්‍රම ව්‍යවස්ථාවයි. “සෝල්බරි ව්‍යවස්ථාව විසින් අප වෙත ප්‍රදානය කරන ලද්දේ වෙස්මිනිස්ටර් ක්‍රමයේ ආණ්ඩු ක්‍රමයක් බව ප්‍රකට කාරණයකි. එමඟින් බිහි වුණු ඩොමීනියන් රාජ්‍ය තුළ මෙරට ජනතාවට භුක්ති විඳීමට ලැබුණේ අඩාල වූ ව්‍යවස්ථාදායක නිදහසක් බව ද එපමණටම ප්‍රකට කාරණයකි.”(“”ශ්‍රී ලංකාවේ ආණ්ඩුක්‍රම විකාශනය”)කෙසේ වුවද මෙරටට සම්පූර්ණ නිදහස දිනාගැනීම වෙනුවෙන් 1972 වෙන තෙක් අපගේ දේශපාලන නායකයන්, විද්වතුන් මෙන්ම ජනතාව ද සිය අධිෂ්ඨානය ක්‍රියාවලියකට පෙරළූහ. අනෙක් පැත්තෙන් බ්‍රිතාන්‍ය පාර්ලිමේන්තු ආකෘතිය සම්පූර්ණයෙන්ම පාහේ මෙරට පාර්ලිමේන්තුවේ ද ක්‍රියාත්මක විය.1948 දී මෙරට නිදහස ලැබුණ බව කියැවුණි ද පූර්ණ ව්‍යවස්ථාදායක නිදහසක් ලැබුණේ 1972 නීතිගත කළ ජනරජ ආණ්ඩුක්‍රම ව්‍යවස්ථාවත් සමඟය. තවත් විදියකින් කියතොත් ශ්‍රී ලංකාව නිදහස්, ස්වෛරී, ස්වාධීන ජනරජයක් බවට පත් වූයේ මේ ව්‍යවස්ථාවත් සමඟය.“ව්‍යවස්ථාදායකය, විධායක, අධිකරණ යන ත්‍රිවිධාකාර බලය හෙවත් පරමාධිපත්‍ය ජනතාව වෙත පවරනු ලැබිණි. අගමැති, කැබිනට් මණ්ඩලය, ජාතික රාජ්‍ය සභාව බල කේන්ද්‍රය කොට ගනු ලැබිණි.”(“දේශපාලන විද්‍යාවේ මූලිකාංග 2” ඩබ්ලියු. ජයවර්ධන)1972 දී බිහි වූ පළමු ජන රජ ආණ්ඩු ක්‍රම ව්‍යවස්ථාවේ ආයුෂ සීමා වූයේ වසර හයකට පමණි. 1977 දී පැවැති මැතිවරණයෙන් සියයට අසූවක ආසන සංඛ්‍යාවක් දිනමින් බලයට පත්වූ එජාප ආණ්ඩුවට විධායක ජනාධිපති ක්‍රමය සහිත ආණ්ඩුක්‍රම ව්‍යවස්ථාව සම්මත කර ගැනීම කිරි කනවා වැනි වැඩක් විය. 1977 බලයට පත් එජාප ආණ්ඩුවේ අගමැති ජේ. ආර්. ජයවර්ධන මහතා විධායක ජනපති බවට පත්වන්නේ එලෙසය. ජේ. ආර්. ජයවර්ධන මහතා විසින් රචිත යුගයක පිය සටහන් නමැති සිය ස්වයං ලිඛිත චරිතාපදාන කෘතියේ විධායක ජනාධිපති ක්‍රමය පිළිබඳ සටහනක් තබා ඇත්තේ මෙලෙසය.“ඡන්දයෙන් තෝරා ගත් විධායක ජනාධිපති ක්‍රමය 1978 සිට ක්‍රියාත්මක විය. මේ පිළිබඳ මූලික අදහස මගේය. මේ පිළිබඳ මුල්ම යෝජනා මවිසින් කරන ලද්දේ 1965 - 70 කාලය තුළ පැවැති ඩඩ්ලි සේනානායක මහතාගේ ආණ්ඩුවේ ඇමැති කෙනකු හැටියට සිටියදීය... තෝරා පත්කර ගනු ලබන ව්‍යවස්ථාදායකයට අවශ්‍ය පදයට නටන්නේ නැතිව පාර්ලිමේන්තුවෙන් පක්ෂයෙන් දෝෂාරෝපණයක් එල්ල වීම ගැන බියක් නැතිව නිවැරැදිව එහෙත් ජනපි‍්‍රය නැති තීරණ ගැනීමට ශක්තියක් ඇතිව බලයේ රැඳී සිටීමට එබඳු විධායකයකට හැකිය. අද අප මුහුණපා සිටින සංවර්ධන වන රටකට මෙය ඉතාමත් අවශ්‍ය ක්‍රමයකැයි මට සිතේ.”ජයවර්ධන මහතා විධායක ජනාධිපති ධුරය ගැන එසේ පැවසුව ද 1972 ආණ්ඩුක්‍රම ව්‍යවස්ථාවේ නිර්මාතෘ වූ ආචාර්ය කොල්වින් ආර්. ද සිල්වා මහතා එම ක්‍රමය ගැන දැරුවේ මෙවන් අදහසකි.“පසුගිය වසර පනහ තුළ ක්‍රමයෙන් වර්ධනය වූත් අපේ රටේ ජනතාවට හුරුපුරුදුව තිබෙන්නා වූත් ප්‍රජාතන්ත්‍රවාදී පාර්ලිමේන්තු ක්‍රමය නව ව්‍යවස්ථාවෙන් අහෝසි කෙරේ. තිබෙන ව්‍යවස්ථාව වෙනුවට මූලික වශයෙන් වෙනස් ව්‍යවස්ථාවක් ඇති කෙරේ. එය ඇමරිකානු ජනාධිපති ක්‍රමයට සම කළ හැකිය. එහෙත් ප්‍රංස ආණ්ඩු ක්‍රමයෙන් ද යම් ලක්ෂණයන් ඊට අඩංගු කර ඇත. ඒ දෙකෙහිම ඇති දුර්වලකම් මේ මිශ්‍රණයේ ඇතත් දෙකෙන් එකක හෝ තිබෙන වාසි එකක්වත් ලැබෙන්නේ නැත.”කෙසේ හෝ වේවා එජාපය මේ ව්‍යවස්ථාව යටතේ වසර 17 ක් අඛණ්ඩව සිය පාලනය ගෙන ගියේය. මේ වසර 17 ට ම විධායකය ඔවුන්ට අගතියක් බවට පක්ෂය ප්‍රසිද්ධියේ ප්‍රකාශයන් නොකළේය.එහෙත් 1994 දී ශ්‍රීලනිපය ප්‍රමුඛ පොදු පෙරමුණ මහ මැතිවරණයට ඉදිරිපත් වූයේ ද එතැන් පටන් සියලුම මැතිවරණවලට ඉදිරිපත් වූයේ ද මේ කියන විධායක ක්‍රමය අහෝසි කරන බවට ප්‍රකාශ කරමින්ය.පොදු පෙරමුණු සන්ධානයෙන් පසුව මැතිවරණවලට සන්ධානගත වූ එක්සත් ජනතා නිදහස් සන්ධානයේ ප්‍රධාන මැතිවරණ පොරොන්දුවක් වූයේ ද විධායක ජනාධිපති ධුර අහෝසි කිරීමය.එහෙත් අද දක්වා ක්‍රියාත්මක නොවී ඇත්තේ ද මෙරට දේශපාලනයේ උතුරු නැඟෙනහිර යුද්ධය හා සමානව ම කථිකාවට ලක්වූ මේ විධායක ජනාධිපති ක්‍රමයය. පුදුමය යනු එහි මාතෘත්වය දරන එජාපය අද වන විට අනෙක් පක්ෂවලටත් වඩා තදබල ලෙස විධායක ජනාධිපති ක්‍රමය ප්‍රතික්ෂේප කරමින් සිටීමයි. ඉදිරියේදී සිදු කිරීමට නියමිත නව ව්‍යවස්ථා සංශෝධනයේදී විධායක ජනාධිපති ක්‍රමය අහෝසි නොකරන්නේ නම් ව්‍යවස්ථා සංශෝධනයට තම සහය නොදෙන බව ද එජාපය සෘජු ලෙසම කියා සිටී. විධායක ජනපති ධුරයේ ඉතිහාසය රටට සෙතක් කර නොමැති බවට අද චෝදනා කරන්නේ ද විපක්ෂයේ සිටින එජාපයයි.1815 සිට මේ දක්වා ව්‍යවස්ථා සංශෝධන දෙස බලන විට පැහැදිලි වන්නේ සියලු සංශෝධනයන් සිදුව ඇත්තේ විධායකය හා ව්‍යවස්ථාදායක අතර බල තුලනයක් උදෙසා බවය. එහෙත් විධායකය කිසි විටෙක ව්‍යවස්ථාදායකයේ බලය සම කරනු නොලැබුවේය. අගමැති ප්‍රමුඛ පාර්ලිමේන්තු ක්‍රමය තුළ ද බලවතා වූයේ අගමැතිය. තරු වට කර සිටින “හඳක්” ලෙස පාර්ලිමේන්තු ක්‍රමයේ අගමැතිවරයා හැඳින්වූයේ ඒ නිසාය.විධායක ජනපති, “හිරු” නම් පාර්ලිමේන්තු අගමැති ක්‍රමය සඳක් වීමෙන් එහි රශ්මියේ දැඩි හා සෞම්‍ය ගතියේ වෙනසක් ඇතැයි යමෙකු තර්ක කරන්නට පුළුවන. එහෙත් මේ දැඩි බව සෞම්‍ය ගතිය තීරණය වන්නේ බලය කේන්ද්‍ර වන නායකයා මත බව ද යමකු කියන්නට පුළුවන.අනෙක් පැත්තෙන් ඒ මෘදු බව හෝ දැඩි බව තීරණය වන්නේ ද, එවැනි තත්ත්වයකට මඟ පාදන්නේ ද ජනාධිපති හෝ අගමැති ව්‍යවස්ථාදායකට වග කියන ප්‍රමාණයේ අඩු වැඩිය මත බව ද යමෙකුට හැඟෙන්නට පුළුවන.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009051</link>
    <topic>18 වැනි ව්‍යවස්ථා සංශෝධනය ජනතා පරමාධිපත්‍යයට පූර්ණ අවස්ථාවක් දීමක්</topic>
    <author>සංවාද සටහන සරත් පෙරේරා</author>
    <content>මහාචාර්ය ගාමිණී සමරනායක18 වැනි ව්‍යවස්ථා සංශෝධනය තුළින් මහජන පරමාධිපත්‍යය ක්‍රියාත්මක කිරීමට පූර්ණ අවස්ථාව ලබාදෙන බවත් රටක ප්‍රජාතන්ත්‍රවාදීව පත්වූ නායකත්වය ඉවත් කෙරෙනවා නම් එසේ කළ යුත්තේ මහජන ඡන්දයෙන් මිස ව්‍යවස්ථා සීමාවකින් නොවිය යුතු බවත් මහාචාර්ය ගාමිණී සමරනායක මහතා පවසයි.සිළුමිණ සමඟ 18 වැනි ව්‍යවස්ථා සංශෝධනය පිළිබඳව සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට මහාචාර්යවරයා දුන් පිළිතුරු මෙසේය.* මේ ඉදිරිපත් කර ඇති ව්‍යවස්ථා සංශෝධන ගැන කතා කළොත්?18 වැනි ව්‍යවස්ථා සංශෝධනය මේ වෙනකොට කැබිනට් මණ්ඩලයට ඉදිරිපත් කොට මේ මස 8 වැනිදා පාර්ලිමේන්තුවට ඉදිරිපත් කිරීමට නියමිතයි. මෙතැනදී මූලික වශයෙන් ජනාධිපතිවරයකුට එම ධූරය සඳහා ඉදිරිපත්වීම දෙවතාවකට සීමා කරමින් ව්‍යවස්ථාවේ තිබූ වගන්තිය ඉවත් කිරීමට තීරණය කර තිබෙනවා. අනෙක් කරුණ ජනාධිපති ධූරයට පත්වන පුද්ගලයා අනිවාර්යයෙන්ම මාස තුනකට වරක් පාර්ලිමේන්තුවට සහභාගි විය යුතුය යන වගන්තිය ඇතුළු වෙනවා. අනෙක් සංශෝධනය තමයි 17 වැනි ව්‍යවස්ථා සංශෝධනය යටතේ පත් කරන ව්‍යවස්ථා සභාවේ සාමාජික සංඛ්‍යාව 10 සිට පහ දක්වා අඩු කිරීම. මේව තමයි මූලික වශයෙන් 18 වැනි ව්‍යවස්ථා සංශෝධනය යටතේ ඉදිරිපත් කර තිබෙන්නේ.* දේශපාලන විද්‍යාව පිළිබඳව විද්‍යාර්ථියකු ලෙස මේ කරන්න යන සංශෝධන දකින්නේ කොහොමද?මෙතැනදි වඩා වැදගත් කරුණ තමයි ජනාධිපතිවරයකුට ජනාධිපති ධූරය සඳහා ඉදිරිපත් විය හැකි දෙවතාවක සීමාව ඉවත් කිරීම. මේ සමඟම මෙතෙක් අවිනිශ්චිතව තිබුණ විධායක ජනාධිපති ක්‍රමය ද කැබිනට් විධායක ක්‍රමය ද යන කාරණාව දැන් නිශ්චිත විසඳුමකට පැමිණ තිබෙනවා.විධායක ජනාධිපති ක්‍රමය පිළිබඳව අදහස පළමුවෙන් ඉදිරිපත් කරනු ලැබුවේ මේ ක්‍රමය 1978 දී හඳුන්වා දුන් ජේ.ආර්.ජයවර්ධන හිටපු ජනාධිපතිතුමා විසින් 1967 වසරේදී. ඔහුම මේ අදහස යළිත් වරක් 1972 ව්‍යවස්ථා සංශෝධන සභාවට ඉදිරිපත් කළා. ජේ.ආර්.ජයවර්ධන මහතා 1977 බලයට පැමිණීමෙන් පසුව 1978 ඉදිරිපත් කළ දෙවැනි ජනරජ ව්‍යවස්ථා යටතේ ;ම් ක්‍රමය ක්‍රියාත්මක කරනු ලැබුවා.ඔහු මේ ක්‍රමය මඟින් මූලික වශයෙන් බලාපොරොත්තු වුණේ සංවර්ධන වේගය ඉක්මන් කිරීම කියන කාරණාවයි. ඔහු විශ්වාස කළා මේ ක්‍රමය තුළ ලංකාවේ සංවර්ධනයට අත්‍යවශ්‍ය දේශපාලන ස්ථාවරභාවය ලැබෙනවා කියලා. මේ පිටුපස එක්තරා ප්‍රමාණයකට 1971 කැරැල්ලක් ඇතිවීම යන කාරණාවත් බලපාන්න ඇති කියලයි මං හිතන්නෙ. එම කාරණයෙනුත් පෙන්නුම් කළේ රටේ දේශපාලන ස්ථාවරත්වයේ ඇති වැදගත් කමයි.ඒ වගේම පසුගිය කාලය තුළ පැවැති ජනවාර්ගික යුද්ධය සම්බන්ධයෙන් විශේෂයෙන් එය පරාජය කිරීමට ක්‍රියා කිරීම පසුපස ඇති ප්‍රධානම සාධකය ලෙස ජනාධිපතිතුමා ඉටු කළ විශාල වැඩ කොටස එම ජනාධිපතිපති ධූරය හා සම්බන්ධ බලතල හා එම ධූරයේ පැවැත්ම කියන සාධක ඉදිරිපත් කරන්න පුළුවනි.* මේ ක්‍රමය නිතර විවේචනයට ලක්වුණා. අගමැති ක්‍රමයට යන්නත් කතා කෙරුණා..?අගමැති ක්‍රමයෙන් විධායක ජනාධිපති ක්‍රමයට ගියත් විධායක ජනාධිපති ක්‍රමයෙන් අගමැති ක්‍රමයට හැරුණ රටක් හොයාගන්න අමාරුයි. දියුණුවෙමින් පවතින අප වැනි රටවල ශීඝ්‍රයෙන් රට සංවර්ධනය කිරීමේ වුවමනාව තිබෙනවා. මේ වුවමනාව මනාව ඉෂ්ට කර ගන්නත් අපේ රට මුහුණදී තිබෙන ජනවාර්ගික ප්‍රශ්නය විසඳාගන්නත් විධායක ජනාධිපති ක්‍රමය තිබීම වැදගත් වෙන බව කිව හැකියි. අපේ රටේ දේශපාලන පක්ෂවලත් යම්කිසි ආකාරයක ජනවාර්ගික පදනමක් දකින්න තිබෙනවා. ඒ නිසා පාර්ලිමේන්තු මැතිවරණවලදී ජනතාවගේ ඡන්දදායක චර්යාව සැලකීමේදී දකින්නට තිබෙන්නේ දේශපාලන ස්වරූපයකට වඩා බොහෝවිට ජනවාර්ගික, ආගමික හෝ ප්‍රාදේශීය ස්වරූපයක්.නමුත් ජනාධිපතිවරණයකදී පෙන්නුම් කරන ලක්ෂණය තමයි සියලුම ජනවාර්ගිකයන් ප්‍රධාන දේශපාලන පක්ෂ හා සම්බන්ධව කටයුතු කිරීම. එසේම ඊට සමාන්තරව දේශපාලන තීන්දුවලට අවතීර්ණය වීමත් දක්නට පුළුවන්. ඒ නිසා ජනවාර්ගික ස්වරූපයට වෙනස්ව දේශපාලන වශයෙන් ඡන්දය දීම කියන කාරණාව එතැනදී වැදගත් වෙලා තියනවා. ඒ නිසා මම දකින්නේ එතන තියෙන්නේ දේශපාලන අනුකලනයක්. ඒ දේශපාලන අනුකලනය ජනවාර්ගික සමඟිය ඇති කිරීමට ප්‍රධාන වන බව සඳහන් කළ හැකියි.* මේ කරන්න යන සංශෝධනවලින් ජනතා පරමාධිපත්‍යයට අවහිර කිරීමක් කෙරෙන බවට චෝදනා කරනවා?නැහැ. ජනතා පරමාධිපත්‍යය අනුව තීරණ ගැනීමට ඉඩදීම තමයි මේ සංශෝධනවල පරමාර්ථය.මෙතෙක් කල් ජනාධිපතිවරයකුගේ ධූර කාලය දෙවතාවකට සීමා කිරීම නිසා යම් ප්‍රමාණයකට මේ රටේ දියුණුවට වැඩ කරන්න පුළුවන් නායකයකුට ලැබෙන අවස්ථාව දෙවතාවකට සීමා වෙනවා. අපේ රටේ අද තත්ත්වය ගත්තත් ජාතික තලයේ නායකයන් විශාල සංඛ්‍යාවක් දකින්න නැහැ. ඒ වගේම රටක ප්‍රජාතන්ත්‍රවාදී නායකත්වය ව්‍යවස්ථාවේ සීමාවකින් නොවෙයි ඉවත් කළ යුත්තේ. ජනතාව ගේ කැමැත්ත අනුවයි ඒ තීරණය ගත යුත්තේ.මේ නිසා මම දකින්නේ මේ ව්‍යවස්ථා සංශෝධනය යටතේ ජනතාවගේ පරමාධිපත්‍යය තවදුරටත් ක්‍රියාත්මක කිරීමට රුකුලක් ලැබී තිබෙනවා. ජනාධිපතිවරයකුට ඡන්දයට ඉදිරිපත් විය හැකි සීමාව ඉවත් කෙරෙනවා. ජනාධිපතිවරණයට ඉදිරිපත් වී පරාජයට පත්වූ පුද්ගලයකුටත් දෙවරක් නොවෙයි ඕනෑම වාර ගණනක් ඉදිරිපත් වෙන්න පුළුවන්නේ.ඒ නිසා මම කල්පනා කරනවා මෙම තීන්දුව ව්‍යවස්ථාවට බැහැරව මහජන කැමැත්තට මෙම ප්‍රතිසංස්කරණ මඟින් ඉඩ ලබාදීම අතිශයින්ම වැදගත් කියා. එය සාධනීය ලක්ෂණයක් ලෙස මම හිතනවා. මගේ මතය රටේ නායකයා පත්කිරීමේදී ව්‍යවස්ථාව තුළින් මහජන කැමැත්තට බාධාවක් නොවිය යුතුය යන්නයි.* 17 වැනි ව්‍යවස්ථා සංශෝධනය වෙනස් කරන්නත් මේ සංශෝධනය තුළින් යෝජනා කෙරෙනවා..?17 වැනි ව්‍යවස්ථා සංශෝධනයෙදිත් අප දැක්ක කාරණාව තමයි ඒ මඟින් බලාපොරොත්තු වුණ කාරණා ඉටුවුණේ නැහැ කියන එක. ඒ තුළින් බලාපොරොත්තු වුණ යහපාලනය ඉටුවුණේ නැතුවා වගේම රටේ ආණ්ඩුවේ ක්‍රියාකාරිත්වය ඇන හිටියා. ඒ නිසා 17 වැනි සංශෝධනය ක්‍රියාත්මක වුණේ නැහැ. 17 සංශීධනයේ තිබුණ අඩුපාඩු දුර්වලතා මඟහරවා එය ක්‍රියාත්මක විය හැකි තත්ත්වයකට 18 වැනි සංශෝධනය මඟින් පත්කිරීමත් රටට වැදගත්. තෙමසකට වරක් ජනාධිපතිවරයා පාර්ලිමේන්තුවට සහභාගිවීම තුළින් මෙතෙක් කල් ව්‍යවස්ථාදායකය හා විධායකය අතර තිබුණ දුරස්ථභාවය ඉවත් වී සමීපස්ථ බවක් ඇතිවෙනවා.ඒ නිසා 18 වැනි සංශෝධනය මඟින් 17 වැනි සංශෝධනයේ තිබුණ දුර්වලතා ඉවත් කර ලංකාවේ ඉදිරි සංවර්ධනය හා ජාතික සමඟිය වර්ධනය කිරීමේ තත්ත්වයකට රට ගෙනියන බව කිව හැකියි.* මේ සංශෝධනය තුළින් ඒකාධිපති ක්‍රමයකට පාර කැපෙන බවටත් චෝදනා කරනවා නේද?මෙතන එහෙම එකක් වෙන්නේ නැහැනේ. බ්‍රිතාන්‍යයේ තියෙන්නේ අගමැති ප්‍රමුඛ විධායක කැබිනට් ක්‍රමය. ඇමෙරිකාවේ තිබෙන්නේ විධායක ජනාධිපති ක්‍රමය. මේ ක්‍රම දෙකම මහජන ඡන්දයෙන් ක්‍රියාත්මක වන ප්‍රජාතන්ත්‍රවාදී ක්‍රමයි.විධායකයේ ජනාධිපති ධූරයක් තිබෙනවාද, ජනාධිපතිගේ ධූර කාලය දෙවතාවකට සීමා කරනවාද නැතිනම් එම සීමා ඉවත් කරනවාද යන කාරණා මත නෙවෙයි ප්‍රජාතන්ත්‍රවාදී හෝ ඒකාධිපති ක්‍රම හඳුනාගන්නේ.පසුගිය කාලයේ ජාතික හා ජාත්‍යන්තර තලයේ දේශපාලනයේ ඇති වැදගත්කම මත යම් රටක කැබිනට් විධායකයක් බොහෝවිට ජනාධිපති විධායකයක් බවට පත්වුණ බවයි සඳහන් වන්නේ. ඒ නිසා ජනාධිපති විධායකයක් මතුපිටින් සලකා බලා පත්වීමට ඇති සීමා ඉවත් කිරීම ඒකාධිපති ක්‍රමයකට පාර කැපීමක් ලෙස හඳුන්වාදීම වැරැදි බවයි කිව යුත්තේ.ඒකාධිපති වෙන්නේ මහජන කැමැත්ත නොසලකා හැරීමෙන් මහජන කැමැත්ත නොසලකා මහජනතාවට තමන්ගේ දේශපාලන අභිමතය බලහත්කාරයෙන් ප්‍රචණ්ඩත්වයෙන් පවරනවා නම් තමයි. එවැන්නකට මෙම ව්‍යවස්ථා සංශෝධන මඟින් ඉඟියක් හෝ නොකරන බව කියන්න පුළුවන්. මෙතන ඡන්ද ක්‍රමයට අවහිර කිරීමක් බහුතර පාලනයට අවහිර කිරීමක් නොව තීරණ ගැනීම ඡන්දදායකයාට බාර කිරීමටනෙ යෝජනා කරන්නේ.* ඒ හැරත් කැබිනට් අනුමැතියෙන් පසු රටේ ප්‍රධාන පක්ෂ දෙකෙන් එකක් ලෙස ශ්‍රී ලංකා නිදහස් පක්ෂය මෙම සංශෝධන සඳහා පූර්ණ අනුමැතිය දී තිබෙනවා..?ශ්‍රී ලංකා නිදහස පක්ෂය ප්‍රධාන එක්සත් ජනතා නිදහස් සන්ධානය ක්‍රියාත්මක වන්නේ සමාජ ප්‍රජාතන්ත්‍රවාදී මූලධර්මයන්ට අනුවනේ. එය මැතිවරණ තුළින් සර්වජන ඡන්ද බලය තුළින් මහජන ඡන්දය තුළින් බලයට පැමිණ එම බලය පවත්වාගෙන යන ප්‍රජාතන්ත්‍රවාදී දේශපාලන පක්ෂයක්. එවැනි පක්ෂයක් කිසිසේත් ව්‍යවස්ථාව වෙනස් කිරීම තුළින් ඒකාධිපතිත්වයකට යාමට කටයුතු කරනවා කීම පිළිගත නොහැකි කරුණක්. ශ්‍රී ලංකා නිදහස් පක්ෂයේ දේශපාලන ඉතිහාසය තුළින් පෙන්නුම් කරදී ඇති කාරණාව නම් එය ඒකාධිපතිත්වයට එරෙහිව ප්‍රජාතන්ත්‍රවාදයට පක්ෂපාතීව කටයුතු කරන පක්ෂයක් බවයි.රටක ආණ්ඩු ක්‍රමයක් පිළිබඳව සලකා බැලීමේදී ඒ රටේ අවශ්‍යතා පිළිබඳව සලකා බැලිය යුතුයි. අද මේ රට විශාල විපර්යාසයකට මුහුණ දී සිටින රටක් වශයෙන් සඳහන් කරන්න පුළුවන්. අවුරුදු තිහක යුද්ධයකට මුහුණ දීමෙන් පසුව අද වෙනකොට දැවැන්ත සංවර්ධන ප්‍රයත්නයකට මුහුණ දී සිටින රටක් කියන්න පුළුවන්. ශීඝ්‍ර සංවර්ධනයක් කෙටි කාලයක් තුළ අත්කරගැනීම රටේ අනාගතයට බලපාන කාරණාවක්. ඒ සඳහා දේශපාලන ස්ථාවරත්වය පවත්වාගැනීම අත්‍යවශ්‍ය කාරණාවක්. එම තත්ත්වයන් සැලකීමේදී ජනාධිපති විධායකය ලංකාවේ විධායක ක්‍රමය වශයෙන් පවත්වා ගැනීමට හා එහි ධූර කාලය මහජන කැමැත්තට අනුව තීන්දු කිරීම ඉතාම කාලෝචිත කාරණාවක් වශයෙන් සඳහන් කරන්න පුළුවන්.* එ.ජා.ප.ය අසූ ගණන්වල ඡන්ද නොපවත්වා ඒ වෙනුවට ජනමත විචාරණ පවත්වන්න ලාම්පු කලගෙඩි සෙල්ලම ගෙනාවා. මැතිවරණ සිතියම අකුලන්න කතා කළා. නමුත් මේ සංශෝධන මඟින් තීන්දු ගැනීම ජනතාවට බාරදෙන්න නේද කටයුතු කරන්නේ?ඔව්. අපට මතකයි 1980 ගණන්වල හිටපු ජේ.ආර්. ජනාධිපතිවරයා 1982 පැවැත්වීමට නියමිතව තිබුණ. මහමැතිවරණය නොපවත්වා ප්‍රජාතන්ත්‍ර විරෝධීව ජනමතවිචාරණයක් පැවැත්වීමට ඉදිරිපත් කළ ප්‍රධානම තර්කය. රටේ ජාතික සංවර්ධනය සඳහා මැතිවරණ සිතියම අවුරුදු දහයකින්වත් හැකිලිය යුතු බව ඔහු කිව්වා. නමුත් මේ කරන්න යන්නේ කිසිසේත් ඡන්ද කල් දමන මගඩියක් නොව තීන්දු තීරණ ගැනීමේ අයිතිය මහජනතාව අතටම පත්කිරීමක්. මෙමඟින් තවදුරටත් මහජන කැමැත්තට වඩා වැඩි අවකාශයක් ලැබෙනවා.හුඟදෙනෙක් අමතක කර තිබෙන කාරණාවක් නම් රටේ ජනවාර්ගික යුද්ධය නිම කිරීම සඳහා මහින්ද රාජපක්ෂ ජනාධිපතිතුමා කරනු ලැබූ විශිෂ්ටතම කැපකිරීම. වරක් මට හමුවූ යුගෝස්ලාවියානු ජාතිකයෙක් කීවේ ‘උඹලාට හොඳ නායකයෙක් හිටිය නිසා උඹලාගේ රට කෑලිවලට නොකඩා එක්සත්ව තබා ගැනීමට හැකිවුණා. අපේ රටට එවැනි නායකයෙක් නොසිටි නිසා අපේ රට කැබලිවලට කැඩී ගියා’ කියන කරුණයි.මෙම කාරණාවෙන්ම අපේ ජනාධිපතිතුමා රටේ පැවැත්මට කරනු ලැබූ මහා දායකත්වය හොඳින්ම පෙන්නුම් කරනවා. එබඳු නායකයකුට මහජනතාවගේ කැමැත්තට අනුව රටේ විධායක බලයේ සිටීමට අවස්ථාව සැලැසීම ඒකාධිපතිත්වයක් ලෙස සැලකිය හැක්කේ කුමන දේශපාලන මිනුම් දඬු අනුවදැයි ප්‍රශ්න කළ යුතුයි. මේ අනුව සැලකීමේදී වර්තමාන ලංකාවේ ආර්ථික සමාජ සංවර්ධනය උදෙසා හා දේශපාලන සුරක්ෂිතභාවය සඳහාත් ඒ වගේම ජනවාර්ගික ඒකාග්‍රතාවය හා ජනවාර්ගික අනුකලනය සඳහාත් අත්‍යවශ්‍ය කාරණාවක් වශයෙන් 18 වැනි ව්‍යවස්ථා සංශෝධනය හඳුන්වා දෙන්න පුළුවන්.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009053</link>
    <topic>රේඛා</topic>
    <author>රූපාන්ති බුලත්සිංහල</author>
    <content>වැටත් නියරත් ගොයම් කා නම් කාට පවසමි ඒ අමාරුව, මේ සිද්ධිය වුණේ බණ්ඩාරගම, මේ හෝඩුවාව ගැන මුලින්ම ලිව්වේ 2 වෙනිදා දිනමිණ, අනේ... ඇත්තට මේ වගේ දේ ලියන්නෙ, ඇස් උඩ තියාගෙන කියවන්න ම පමණක් නෙවෙයි. මේවා කියවලාවත් හැදෙන්න ඕනෙ නිසා.නැත්නම් වෙන්නෙ මහා විනාශයක්. සෞඛ්‍ය පරීක්ෂකවරයකුගේ නිවසේ මදුරු කීටයෝ ගොඩක් කියලා ආරංචි වුණහම හොඳ හොඳ දේවල් මතක් වෙනවා නේද? ඒකට කමක් නෑ. සැත්තැවර සත්වරක් සමාදෙන්න කියලා තියනවානෙ, ඒ හින්දා ඔලුව නරක් කරගෙන උන්දැගෙ හතරවරිගෙට බනින්න එපා. තමන්ගෙ යුතුකම් මීටත් වඩා සැළකිලිමත්ව කරන්න. අන් කෙනෙකුගෙ වැරැද්දට දොස් පැවැරීමට වඩා තමා හරි දේ කිරීමට උනන්දු වීම යහපත්.ලෝ රඟ මඬලලෝකය රඟමඬලක් කියලා ශේක්ෂ්පියර් කිව්වෙ නිකං නොවෙයි. හැමෝම එක එක චරිත රඟපානවා. සමහර වෙලාවට තමන්ට සුදුසු නැති චරිත රඟපාන්න ගිහිල්ලාත් බොහෝ දෙනෙක් අමාරුවෙ වැටෙනවා. මේ අපූරු කතාව අපිට කිව්වෙ 31 වෙනිදා දිවයින. ඔහුට සී අයි. ඩී. නිලධාරියෙක් විදිහට වෙස් වලාගන්න හිතුනෙ ඇයි ද කියලා දන්නෙ නැහැ. ඒත් තරුණියන් මුලා කිරීමේ වැඩ පිළිවෙළ නිරත වුණේ සී. අයි. ඩී. ලේබලයෙන්මයි.සුභාෂිතයේ අලගියවන්න මුකවැටි තුමා කිව්වා වගේ කරන කලට පව් මීරිය මීසේ වුණත්, විඳින කලට නම් දුක ගිනි සේම වැඩිවුණා. වෙස් මූණ ගැලවෙන්න වැඩි කලක් ගියේ නැහැ. මොහු කවුද කියලා කවුරුත් දැනගත්තා. රඟපෑම වුණත් හරි දේ වෙනුවෙන් විතරයි තේරුණා ද ඔයගොල්ලොන්ටත්...හඳුනන - නොහඳුනනපුංචි එකා සබන් කැටයක් ගේන්න කඩේට ගියා. හිතුවෙ නැති කලබැගෑනියකට තමයි මුහුණ දෙන්න වුණේ. හඳුනන මාමා කෙනෙක් තමයි ආවේ, ඒත් ඉතින් හිටි හැටියේ නුවර යන්න, පුංචි පුතාට සැක හිතුණා.කොහොමද ඉතින් හඳුනන කෙනෙක් අඬගැහුවහම එකපාරටම බෑ කියන්නෙ, කොලු පැටියා ඔලුව වැනුවා. මේ බව අන්තිමට හැම පත්තරයකම ලියන්න වෙයි කියලාත් එයාට හිතෙන්නෙ නැතුව ඇති. මොනවා කරන්න ද අන්තිමට සපුගස්කන්දෙ කොලු පැටියා හොයාගත්තෙ තලාතුඔයෙන්.හඳුනන අයත් එක්ක වුණත් ගනුදෙනු කරන්නෙ පරිස්සමෙන් නැත්නම් ඉතින් අපිට වරදිනකම්ම අපි දන්නෙ නැහැ. ළඟින් ඉන්න මිත්‍රයාගෙන් පරිස්සම් වෙන්න මතක තියාගන්න.ආදර්ශය උතුම්කවුරු හරි වැටුණොත්, තවත් දෙකක් ගහන්න නම් ඕනෙ තරම් කට්ටිය ඉන්නවා. ඒවායෙ අඩුවක් තියෙනවා කියලා මුසාවාද ලියලා පුරුද්දක් නැහැ. ඒ හැම දෙයක්ම දැන් සාමාන්‍යකරණය වෙලා. ඒත් ඉතින් වැටුණ යුවතියක් දෙපයින් සිටුවන්න ලක්ෂ 35 ක් වියදම් කළ පුවතක් ඡායාරූපයක් සමඟින් අපිට කිව්වේ, 02 වෙනිදා ලක්බිම. කවුද මේ යුවතිය දැනටත් ඔබ කුතුහලයෙන් නේද?ඒ වෙන කවුරුත් නෙවෙයි වෛද්‍ය සමිතා සමන්මලී. අනේ! අපොයි ... වෙච්ච දෙයක් කියලා හූල්ල හූල්ල ඉන්නෙ නැතුව. ඒ වෙනුවෙන් මොනවා හරි කරන්න ඕනෙ. සී. අයි. සී. සමාගම මේ සඳහා නවීන උපකරණයක් ස්විට්ස්ර්ලන්තයෙන් ගෙනවා. එක එක්කෙනා කරනකම් බලාගෙන හිටියෙ නැහැ. අවවාදෙට වඩා ආදර්ශය උතුම්. සී. අයි. සී. සමාගමේ මනුස්සකමට අපේ හෘදයාංගම ස්තූතිය.රට යන අම්මලාටයිදරුවන් දෙදෙනා තනිකොට රට යන්න කළ උත්සාහය වැරැදුන බව 02 වෙනිදා ලංකාදීපය එළිදරව් කළා. රට යන අම්මලා එක්වෙන්න ඇගේ පැතුමක් ඇති. ඒත් අම්මා ළඟටම වෙලා ඉන්න නම් පොඩි එවුන් දෙන්නාගෙ පැතුමක් තිබුණා. පිය සෙනෙහස විතරක් මදි.අපිට අම්මත් ඕනෙ. පොඩි අය කෙඳිරි ගෑවා. කෝ... ඉතින් මේ අම්මාට වගක්වත් නෑ. රට යන හීනේ හැබෑ කරගන්නවා හැර වෙන කිසිම බලාපොරොත්තුවක් ඇයට තිබුණේ නැහැ. දරුවන්ගෙ වදේට තාත්තා උසාවි ගියා. අන්තිමට රට යන්න බැහැ. මහේස්ත්‍රාත්වරිය තහනම් නියෝගයක් දැම්මා. අකමැත්තෙන් වුවත්, දරු සෙනෙහස වෙනුවෙන් ඇගේ පැතුම බොඳ වුණා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009054</link>
    <topic>ඇමති තුමනි මේ අහන්න?</topic>
    <author>සුභාෂිණී ජයරත්න</author>
    <content>අධිකරණ අමාත්‍ය අතාවුද සෙනෙවිරත්න’නඩු යන්නෝ වැනසෙන්නෝ ය’ කිව්වත් දිනෙන් දින අධිකරණවල ගොඩගැසෙන නඩු ප්‍රමාණය අසීමිතය. තවත් පැත්තකින් බහුතරයක් දෙනා අධිකරණයේ ස්වාධීනත්වය ගැන කතා කරති. අධිකරණ කාර්ය මණ්ඩල පැත්තෙන් ද ගැටලු එමටය. මේ පිළිබඳ පාඨක ඔබ එවූ ගැටලු අපි මෙවර ඉදිරිපත් කරන්නේ අධිකරණ අමාත්‍ය අතාවුද සෙනවිරත්න මහතාටය.උසාවි සේවක පිරිසක්දිසා හා මහේස්ත්‍රාත් උසාවිවල දිනපතා පවරන ලද නඩු සංඛ්‍යාව දිනෙන් දින වැඩිවෙනවා. මේ වැඩි වන නඩු සංඛ්‍යාවට සමගාමීව අපේ උසාවිවල තියන ලේඛනාගර පහසුකම් වැඩිවෙලා නැහැ. නඩු භාණ්ඩවලට තියෙන ඉඩකඩ දිනෙන් දිනම අඩුවෙනවා. මේ නිසා කාර්ය මණ්ඩලය වගේම පැමිණෙන පිරිස දැඩි අපහසුතාවයට පත්වෙනවා. අමාත්‍යංශයෙන් මේ ගැන කිසිම අවධානයක් යොමු කරන්නේ නැහැ. සොයා බලන්න.උසාවිවල නඩු විසඳීම සඳහා ඉඩකඩ මදිවීම දැඩිසේ බලපානවා. අපි දැනට තීන්දු කර තියනවා උසාවි ප්‍රමාණය වැඩි කරන්න. පළමු පියවර ලෙස ගිය ජූලි මස 7 වන විට අපි විශාල උසාවි ප්‍රමාණයක් වැඩි කළා. මහාධිකරණ 7, දිස්ත්‍රික් උසාවි 30, මහේස්ත්‍රාත් උසාවි 30 ආදි වශයෙන් නව උසාවි 67 ක් ඇති කරන්න එක පෑන් පාරින් ක්‍රියාකළා. දැන් ඒවා ඇතිකරලා වැඩ කටයුතු කරගෙන යනවා. සමහරක් අලුතින් ඉඩම් හොයලා අලුතින්ම පටන් ගත්තා. ඉදිරි මාස තුනේ මේ කටයුතු අවසන් කරනවා. මෙයින් අපි බලාපොරොත්තු වෙනවා උසාවිවල තියෙන ඉඩකඩ ප්‍රශ්නය විසඳන්න.මෙවිට නඩු ෆයිල් පවා අලුත් උසාවිවලට ගෙනියන්න හැකිවෙනවා. ඉඩකඩ අඩුපාඩු තැන්වල අලුත් උසාවි තනන්න ලෝක බැංකු ආධාර ලබා ගන්නවා. අපි විනිශ්චයකාරවරුන්ගේ පත්වීම් පවා වැඩිකළා. මහාධිකරණ විනිසුරු පත්වීම් 60 සිට 75 දක්වා වැඩි කළා.නුගේගොඩ රංජනි බණ්ඩාරනායකඋසාවි වලින් ලබා දෙන දඬුවමක් ලෙස ප්‍රජා සේවයේ යෙදවීම අපි අගය කරනවා. නමුත් මේ ප්‍රජා සේවය මීට වඩා විධිමත් විය යුතු බවයි අපේ හැඟීම. ප්‍රජා සේවකයාගෙන් සමාජයට සේවයක් ලබාගෙන එයට සරිලන ලෙස සුළු මුදලක් හෝ ලබාදෙන ක්‍රමයක් ඇතිකළ යුතුයි. මේ ගැන ඔබතුමාගේ අවධානය යොමු කරන්න.මෙය හොඳ සාධාරණ ඉල්ලීමක්. අපි ප්‍රජා විශෝධන වැඩපිළිවෙළ ආරම්භ කළා. දිස්ත්‍රික් නිලධාරින් ලෙස පළපුරුදු නිලධාරින් පත්කර මේ අය පරීක්‍ෂා කිරීමට ඔවුන් යොමු කෙරෙව්වා. ඔබ ඉදිරිපත් කළ මේ අදහස ඉතා හොඳයි. අපි මේ වැඩපිළිවෙළ ශක්තිමත් කරනවා. බන්ධනාගාර ප්‍රතිසංස්කරණ ඇමතිතුමා පවා දැනුවත් කර තියෙනවා. ඒ වගේම ප්‍රජා සේවයේ යෙදෙන්නන්ට විධිමත් උපදේශන සේවාවක් ද ක්‍රියාත්මක කළා. ඉදිරියේදි මිනිස්සු සුළු සුළු දේට හිරේට නියම වන එක නැතිවේවි. ඔවුන්ගේ පවුලේ උදවිය සමඟ සාකච්ඡා කර නිසි ලෙස මේ අයට උපදේශන ලබා දෙන්නට අපි කටයුතු කරනවා.පැපිලියාන දමිතා විජේරත්නඑකම චෝදනාව සම්බන්ධයෙන් වැරැදි කරුවකුට උසාවි 2 කින් දඬුවම් දෙකක් (තීන්දු) දෙන අවස්ථා තියනවා. උදාහරණයක් ලෙස මත්පැන් පානය කර රිය අනතුරකට භාජනය වුවහොත් එක් උසාවියකින් ඇප නොදෙන අතර තවත් උසාවියකින් වැරැදි කාරයෙක් කර සුළු දඬුවමක් නියම කරනවා. මෙලෙස එකම වරදට විවිධ දඬුවම් දීමෙන් නීතියේ විශ්වාසය බිඳ වැටෙනවා. මේ තත්ත්වය නැති කරන්න ඔබතුමා ගන්නා ක්‍රියාමාර්ගය මොකක්ද?එකම වැරැද්දට දඬුවම් කිහිපයක් දිය හැකියි. හිර දඬුවම එහෙමත් නැතිනම් දඩයකුත් සමඟ සිර දඬුවම. එහෙමත් නොමැති නම් අත්හිටවූ සිර දඬුවමක්. ඒ ඒ පුද්ගලයාගේ වැරැද්ද, ස්වභාවය අනුව නඩුකාරතුමාට තීන්දුවක් දිය හැකියි. නමුත් අපි ඉදිරියේදි අග්‍රවිනිශ්චයකාර තුමාත් සමඟ සාකච්ඡා කරගෙන යනවා මඟ පෙන්වීම් සටහනක් හදන්න. එය යම් තීන්දුවකට එළඹීමට පෙර විනිසුරුවන්ට මඟ පෙන්වීමක් සලසනවා. ලිඛිතව ඒ අයට දීමට ඉදිරියේදි කටයුතු කරනවා. මේ ගැන පාර්ලිමේන්තු උපදේශක කාරක සභාව සමඟ ද සාකච්ඡා කර තියනවා.කොළඹ සරත් කුමාරමුලදි උසාවිවල සනීපාරක්‍ෂක කම්කරුවන් ලෙස බඳවා ගත් පිරිස දැන් අමාත්‍යංශය මඟින් බඳවා ගැනීම නතර කර ඇත. ඒ වෙනුවට පිට පුද්ගලයකු ලවා මේ කාර්යය කළ යුතු අතර මාසයකට ඒ සඳහා ගෙවන්නේ රු. 750/= ක මුදලකි. නමුත් රු. 750/= ක වැටුපකට කිසිම කෙනෙක් වැඩට නො එන අතර මේ මුදල දැනුම් දුන්න ද අමාත්‍යංශයෙන් වැඩිකර නැත. අප ඉල්ලා සිටින්නේ සනීපාරක්‍ෂක තනතුර සඳහා නැවතත් අමාත්‍යංශය මඟින් බඳවා ගැනීමක් හෝ ලබාදෙන මුදල වැඩිකිරීමක් කරන්න.මේ ගැන අදම සොයා බලනවා. මෙයට ඉක්මන් ක්‍රමවේදයක් සකස් කළ යුතුයි. මේ අයට මාසයකට ගෙවනවා කියන ඔය දීමනාව කොහෙත්ම ප්‍රමාණවත් නැහැ. ඉතා ඉක්මනින් මේ ගැන සොයන්න පොරොන්දු වෙනවා. සනීපාරක්‍ෂක තනතුර කියන්නේ අත්‍යවශ්‍ය තනතුරක්. පෞද්ගලික අංශයට යොමුකර මේ රාජකාරිය ඉතා හොඳින් කළ හැකියි. මේ අයට නිල ඇඳුම් මෙන්ම සාධාරණ වැටුපක් ද දිය යුතුමයි.බලපිටිය වයි හේමරත්නනඩු පිටපත් ලබා ගැනීමේදි අයකළ යුතු මුදල පිටුවකට රුපියල් 3 ක්. අද මේ මුදලට පිටපත් ලබාදීම ඇත්තෙන්ම පාඩුවක්. ඊට රු. 3/= කට වඩා වැඩි මුදලක් යන නිසා මේ ගැන සොයා බැලුවොත් අමාත්‍යාංශයට දරන්නට සිදුවන පාඩුව යම් තරමක් හෝ වළකාගත හැකිවෙයි.ඔබ ඉදිරිපත් කළ මේ යෝජනාව ඉතා හොඳයි. රුපියල් 3 ක් වැනි සුළු මුදලකට මේ කාර්ය කරන්න බැරි බව මම පිළිගන්නවා. කාලීනව යන වියදම සලකා බලා නව මිලක් තීරණය කරනවා. දැන්වූවාට ස්තුතියි.රදාවෙල ඒ.එල්.ඒ. දිනදාස්මාතර දිසා අධිකරණයේ පැවති නඩුවකින් මට තීන්දුව ලැබුනේ වසර 14 කට පසුය. එය මම නැවතත් අභියාචනා කළද වසර 11 ක් ගතවී ඇතත් මේ වන තෙක් කිසිදු දැනුම්දීමක් කර නැත. නඩුව පවරන විට මගේ වයස 53 යි. දැන් 79 යි. විනිසුරුතුමන්ලාගේ හිඟයක් ඇත්නම් විශ්‍රාමික විනිසුරුතුමන්ලා යොදවා හෝ මෙවැනි නඩු ඉතා ඉක්මනින් විභාගයට ගන්නට ක්‍රමයක් යෙදුවොත් අප වැනි අයට විශාල සහනයක්.විනිසුරුවරුන්ගේ හිඟයක් නැහැ. තියෙන්නේ නඩු විභාග කිරීමේ සම්ප්‍රදායේ ගැටලුවක්. අපි හැම වෙලාවේම උත්සහ කරන්නේ නඩු විසඳීම කල්යන එක නවත්තන්නයි. උසාවි ගණනත් වැඩි කළේ ඒ නිසයි. සමථ මණ්ඩලවල මුල්‍ය වටිනාකම රුපියල් 25,000 ට අඩු පැමිණිලි භාර ගැනීම දැන් රුපියල් ලක්‍ෂය දක්වා දික්කළා. මෙමඟිනුත් උසාවිවලට එන අධික නඩු ප්‍රමාණය අඩුකරගත හැකියි. සමථ මණ්ඩලයේ නඩු වලින් සියයට 60 ක් විසඳිලා. ඇත්තෙන්ම එය සතුටුදායකයි. මෙමඟින් උසාවිවලට තියෙන බර අඩුවුණා. ඒ වගේම අපි තවත් වැඩපිළිවෙළක් යෝජනා කළා. එනම් මහේස්ත්‍රාත් හා දිසා අධිකරණවල උදේ වරුවට කරන්නේ නඩු කල්දැමීම. මම යෝජනා කළා ඒ කාර්යයට විනිශ්චයකාරතුමාගේ සහයට පිරිසක් පත්කරන්න. නිල කාමරයේදිම ඒ කාර්ය ඉවර කරන්න. මෙමඟින් විනිසුරුට දවසකට පැය 3 ක් පමණ කාලය ඉතිරි වෙනවා. ඒ කාලය අනිකුත් නඩුවලට යොදාගත හැකියි.තවත් ක්‍රමයක් යෝජනා කළා, මේ තදබදයට. ඒ තමයි නඩුවක පැමිණිල්ල දමන විට එය අංග සම්පූර්ණ කර ඇත්දැයි නඩුවට පෙර රෙජිස්ටාර් විසින් පිරික්සීම. එහෙම නැතිනම් නඩුව විභාගයට ගත්විට අඩුපාඩු තිබුණොත් තවත් ප්‍රමාදයන් ඇතිවෙනවා.දැනටමත් ලක්‍ෂ 4 ක නඩු ප්‍රමාණයක් ගොඩගැසී තියෙනවා. මේ තොගය ඉක්මනින් විසඳන්න. ඒ ඒ දිස්ත්‍රික්කවල අවශ්‍යතාව අනුව තාවකාලික උසාවි පටන් ගන්නවා. ඒවා වසර 2, 3 කට විනිශ්චයකාරවරුන්ට බාර දෙනවා. විශ්‍රාමික අයටත් මේ තාවකාලික උසාවි වලටත් සහභාගි විය හැකියි.නඩු ප්‍රමාදයට පොලිසියත් කාර්යක්‍ෂම විය යුතුයි. මම මේ ගැනත් අවධානය යොමුකර පොලිස්පතිතුමා සමඟත් මේ ගැන සාකච්ඡා කළා. නීතිඥයන් පිරිසක් සහකාර පොලිස් අධිකාරිවරුන් ලෙස පත්කරන්න. එවිට මේ අය මඟින් මීට වඩා විධිමත්ව මේ කාර්ය සාර්ථක ලෙස නිමකළ හැකියි. පොලිස්පතිතුමාත් මේ අදහසට එකඟවුණා.පානදුර ටී. රාජපක්‍ෂකොළඹ අලුත්කඩේ අංක 6 දරණ දිසා විනිසුරු කාර්යාලය මඟින් අංක 9308 හා දරන නඩුවේ 2000.8.17 වර්ෂයේ සිදුවූ නඩු තීන්දුව ඇතුළත් විස්තර ලිපි ගොනුව අස්ථානගතවී ඇති බැවින් මට සෙලින්කෝ ක්‍රෙඩිට්කාඩ් සමාගමෙන් ලැබිය යුතු නඩු ගාස්තු පසුගිය වර්ෂ 10 ඇතුළතදි උත්සාහ කළමුත් ලබා ගැනීමට නොහැකි විය. මට සුදුසු නඩු ගාස්තුවක් ලබා ගැනීමට උපකාර කරන්න. (විස්තර සියල්ල ඉදිරිපත් කර ඇත.)ඔබගේ මෙම ගැටලුව අධිකරණ සේවා කොමිසම් සභාවට යොමු කළ යුතුයි. එය අධිකරණ සේවා කොමිසම් සභාවේ ලේකම් නමට හෝ නැතිනම් මගේ නමට ලියා එවන්න. එවිට අවශ්‍ය පියවර ගත හැකියි.රත්නපුර – උසාවි සේවක පිරිසක්රත්නපුර දිසා අධිකරණ සංකීර්ණයේ කාර්ය මණ්ඩලයට ඇති ඉඩකඩ ඉතා සීමිතයි. අලුත් ගොඩනැඟිලි සෑදීමට ද ඉඩකඩක් නැත. කිහිප විටක්ම අමාත්‍යංශය දැනුවත් කළද සාර්ථක පිළිතුරක් නොලැබුණි. මේ සඳහා අවශ්‍ය පියවර ගැනීමට ඔබතුªමාගේ අවධානය යොමු කරන්නේ නම් ඉතා අගනේය.රත්නපුර අධිකරණ භූමියේ ඉඩකඩ ප්‍රශ්නය පිළිබඳව අපි විශේෂ අවධානයක් යොමු කරන්නම්. තිබෙන ඉඩකඩ සොයා බලා අලුත් ඉඩමක් ලබාගෙන හෝ පුළුල් කිරීමට කටයුතු යොදන්නම්.අධිකරණ අමාත්‍යංශයේ සේවකයෙක් (නම හෙළි නොකරයි)අධිකරණයන්හි කාර්ය මණ්ඩලය කොටස් 2ක් සිටින අතර මේ දෙකොටසින් එක් කොටසක් පාලනය වන්නේ අධිකරණ සේවා කොමිසම් සභාවෙන් වන අතර අනෙක් කොටස පාලනය වන්නේ අධිකරණ අමාත්‍යාංශය මඟිනි. එකම ආයතනයක කොටස් දෙකක් ස්ථාන දෙකකින් පාලනය වීමේදී පැනනඟින පරිපාලන ගැටලු එමටයි. මේ ගැන ඔබ දැනුවත්ව සිටියාද නැද්ද යන්න නොදනිමි. මේ දෙකොටසම එකම ආයතනයක් යටතේ පරිපාලනය වීමට ඉඩ සලසන්නේ නම් පරිපාලන ගැටලු පැන නොනඟියි.මේ දෙපාර්ශ්වයේම පාලනය තියෙන්නේ විනිශ්චයකාරතුමා අතයි. උසාවියේ නඩු තීන්දු දීම මෙන්ම පරිපාලන කටයුතුªද ප්‍රධානියා වන්නේ විනිශ්චයකාරතුමායි. මම හිතන්නෙ නැහැ එහෙම ගැටලුවක් පැනනඟී කියා. තවමත් මට මේ ගැන පැමිණිලි නැහැ. නමුත් ඔබ ඔය කියන කාරණය ගැන මම නැවතත් සොයා බලන්නම්.පාදුක්ක රංජිත් සිල්වාඋසාවිවල නඩු විභාගවලට එන අයට කිසිම පහසුකමක් නැත. බොහෝවිට අපට වාඩිවන්නට ඉඩක් නැත. මේ නිසා පැය ගණන් හිටගෙන සිටින්නට සිදුවේ. මේ නිසා තැන තැන ඇවිද ඇවිද සිටින්නට ද සිදුවන අවස්ථා එමටය. උසාවිවල මහජන පහසුකම් වැඩි කරන්නට උත්සාහ කරන්නේ නැද්ද?අපි දැනටමත් ක්‍රියාත්මක කර ඇති වැඩ පිළිවෙළ මඟින් උසාවිවල තියන ප්‍රශ්න විසඳෙනවා. උසාවිවල තියන නඩු ඉක්මන් කළ සැනින් මේ ප්‍රශ්නය විසඳෙයි. දැනටමත් තියන උසාවිවල පහසුකම් විසඳීමට වැඩ පිළිවෙළ සකසමින් යනවා. සාක්ෂිකරුවන් සඳහා සාක්ෂි මණ්ඩපයක් හදන්නත් කටයුතු කරනවා. සමහර නඩු (ජනප්‍රිය නඩු) විභාගවන ආකාරය බලන්න රංචුපිටින් එනවා. අපිට ඔවුන් නවත්තන්න බැහැ. එවැනි දිනවල ඔබ ඔය කියන ගැටලුව ඇතිවෙන්න පුළුවන්.කුමාරි සිල්වාකොළඹින් පිට උසාවිවලට සුළු සේවකයන් ලෙස වැඩිපුර බඳවාගන්නේ කාන්තාවන්. කොළඹින් පිට අධිකරණවලට අවශ්‍ය ආකෘති පත්‍ර හා ලේඛන රජයේ මුද්‍රණාලයෙන් ගෙන්වා ගැනීමේදී අපට ගැටලු රාශියකට මුහුණපාන්නට සිදුව ඇත. එසේම මේ සඳහා ඇති ප්‍රවාහන පහසුකම් ද සීමා සහිතය. මේ ගැනත් අවධානය යොමුකර ප්‍රායෝගික විසඳුමක් ලබාදෙන්න.කාන්තාවන්ගේ ඉදිරිපත් වීමේ සැලකිය යුතු වෙනසක් අද දකින්න තියනවා. පාසලක වුණත් සියයට 70ක් ගුරුවරියන්. කාර්යාලයක් වුණත් එහෙමමයි. අධිකරණ කාර්යාලවල වුණත් කාන්තා ඉදිරිපත් වීම ඉහළයි. කාන්තාවන් රාජ්‍ය සේවය සඳහා බඳවා ගැනීමේදී ප්‍රායෝගික ගැටලු තියෙනවා. නමුත් අපි එහෙම හිතලා බඳවා ගැනීම් නොකර ඉන්නේ නැහැ. ඒ වගේම ඔබ කියූ කාරණය ගැනත් අපි සලකා බලන්නම්.ඩී.ප්‍රියන්ත කුරුවිටමහෙස්ත්‍රාත් උසාවිවලින් ආදායම් උපලේඛන සෑදීමේදී ගෙවනු ලබන දිරි දීමනා මීට වසර 5කට පමණ පෙර අධිකරණ අමාත්‍යංශයෙන් නතර කෙරිණි. පළාත් සභාවලින් මේ දිරි දීමනාව ගෙවීමට කැමැතියි. මෙය නැවත ක්‍රියාත්මක කරන්න.මේ ක්‍රමය ක්‍රියාත්මක කරන්න දැනටමත් වැඩ පිළිවෙළක් සකස් කර තියනවා. දැනටමත් කැබිනට් පත්‍රිකාවක් යොමු කැර තිබෙනවා. මාස 2කින් ක්‍රියාත්මක කළ හැකියි.පොලිස් නිලධාරිණියක් – නම සඳහන් කර නැත.උසාවිවලට දවසකට ලක්ෂ ගණනින් දඩ මුදල් ලැබෙනව. මේ මුදල් යන්නේ පළාත් සභාවට. උසාවි ආදායම් උපයන තැනක් වුණාට කාර්ය මණ්ඩලයට කිසිම පහසුකමක් සලසා නැති බව (සුබසාධන පහසුකම්) පවසන්නේ කනස්සල්ලෙන්. සමහර උසාවිවල ආහාර ගැනීමට පවා තැනක් නැත. බොහොමයක් විනිසුරුවරුන්ගේ නිල නිවාස වසර ගණනකින් පිළිසකර කර නැත. නඩත්තු කරන්නේ ද නැත. ඔබතුමා මේ ගැන සැලකිලිමත් වුණොත් හොඳයි.සුබසාධන ඇතුළු අනිකුත් පහසුකම් සැලැසීම ගැන අපි දැනටමත් ක්‍රියාත්මකයි. විශේෂ සැලකිල්ලක් යොමුකර විනිසුරු නිල නිවාස පවා අලුත්වැඩියා කරන්න පියවර ගන්නවා.සපුගස්කන්ද අනුත්තරා ජයනෙත්තිඅපේ බන්ධනාගාරවල තත්ත්වය අද ඉතාමත් දුක්ඛිතයි. වැරැදිකරුවන්ට පවා ඔවුන් ගතකරන ජීවිතය ඉතා පීඩිතයි. සිරමැදිරි පහසුකම් ඉතා අඩුයි. කිසිදිනෙක ඉර එළිය පවා නොවැටෙන තැන් ඇත. මෙවන් පරිසරයක වැරැදිකරුවන් පුනරුත්ථාපනය කරන්නේ කෙසේද? යන්න ගැටලුවක්. මේ තත්ත්වය හැකි ඉක්මනින් වෙනස් කළ යුතුව ඇත.මගේ බාරයේ නෙමේ දැන් මෙය තියෙන්නේ. නමුත් බන්ධනාගාර ප්‍රතිසංස්කරණ වැඩ පිළිවෙළ යටතේ විශේෂ වැඩසටහන් රැසක් අපි සකස් කර තියෙනවා. මේ යටතේ අලුතින් බන්ධනාගාර හදනවා. කොළඹ හා මහනුවර බන්ධනාගාර වෙනත් ඉඩකඩ තියන තැනකට ගෙනියන්න කටයුතු යොදනවා. සුළු දඬුවම් සඳහා රිමාන්ඩ් භාරයට පත්කිරීම හැකිතරම් අඩුකරන්න පියවර ගෙන තියෙනවා. ඒ වගේම නීතිරීති වෙනස් කිරීමේ කටයුතුª ද සිදුකරමින් පවතිනව.බන්ධනාගාර වල 12,000කට ඉඩකඩ තිබුණත් 25,000ක් පමණ ඉන්නවා. මේ වැඩිම පිරිස කොළඹ හා අවට අය. ඒ කුඩු ප්‍රශ්න නිසා. රස පරීක්ෂක වාර්තාව, නීතිපති උපදේශනය ඉක්මන් කර මේ නඩු ඉතා ඉක්මනින් විසඳන්න කටයුතු යොදනවා.මොරටුව එල්.ඒ.පෙරේරාළමා උසාවියක් අලුතින් තැනූ බවට ප්‍රචාරය ලැබෙනු අප දුටුවා. ඒ මඟින් වත් පාරේ හිඟමනේ යදින ළමයින් පිළිබඳ හා ඔවුන්ට සිදුවන අකටයුතුකම් හා අයිතිවාසිකම් අහිමිවීම පිළිබඳව කටයුතු කළ හැකිද?දරුවන් පිළිබඳව කටයුතුª කරන්න පරිවාස හා ළමාරක්ෂක දෙපාර්තමේන්තුව වගේම ළමා සංවර්ධන හා වනිතා කටයුතු අමාත්‍යංශයක් තියෙනවා. මේ ළමා උසාවියෙන් දරුවෙකුගෙන් තොරතුරු ගන්නේ දරුවාගේ තත්ත්වය, මානසික මට්ටම හොඳින් තේරුම් ගෙනයි. සාමාන්‍ය උසාවියක තත්ත්වය නෙමෙයි මෙහි දකින්න තියෙන්නේ. ගෙදර වගේ සුහද පරිසරයක් දරුවන් තුළ මෙතැනදි ඇති කරනවා. අපි බලාපොරොත්තු වෙන්නේ ටයි කෝට් පවා ඇද නොගත් නීතිඥයින් පිරිසක් මෙහි තබන්න. සිඟමනේ යෙදන දරුවන් සම්බන්ධව ළමා සංවර්ධන හා වනිතා කටයුතු අමාත්‍යංශය කටයුතුª කළ යුතුයි.වසන්ත කුමාර – හල්පේසමථ මණ්ඩලය පිහිටුවීමෙන් ගමේ ප්‍රශ්න විසඳන්නට විශාල මෙහෙයක් කෙරෙන බව අපි පිළිගන්නවා. නමුත් මේ සමථ මණ්ඩලවල පිරිස පවා බොහෝවිට ක්‍රියාකරන ආකාරය ගැන අපට සෑහීමකට පත්වන්න පුළුවන්ද කියලත් සිතෙනවා. අනෙක දැන් සමථ මණ්ඩල හොඳීන් ක්‍රියාකාරී මට්ටමේ තිබෙනවද?සමථ මණ්ඩල පිහිටුවා දැනට වසර 20යි. වසර 20ක අත්දැකීම ඔවුන්ට තියනවා. දැනටමත් සමථ මණ්ඩල වැඩි දියුණු කරන්න අවශ්‍ය පියවර ගනිමින් පවතිනවා. මොවුන්ගේ දැනුම වැඩිකරන්නත් අපක්ෂපාතීව වැඩ කටයුතු කරන්නත් කටයුතුª කරගෙන යනවා. පැමිණිලි ආවොත් අපි ඒ අය ඉවත් කරනවා. විශ්‍රාම ගිය රජයේ නිලධාරීන්, පූජකවරුන් පවා යොදාගෙන මේ සේවය සැලැස්වීමටයි අපි උත්සාහ කරන්නේ. සමථ මණ්ඩල සාමාජිකයන් තේරීමේදී අපි දේශපාලන නම් ලැයිස්තු අනුව කටයුතු කරන්නෙ නැහැ. සාමාජිකයන් තෝරාගන්නේ විධිමත් පරීක්ෂණයකින්. සමථ මණ්ඩලවල 20 වැනි සංවත්සරය ඔක්තෝබර් 04 දා ජනාධිපතිතුමාගේ ප්‍රධානත්වයෙන් පවත්වනවා. මේ ගැන රටේ ජනතාවට වැඩි දැනුමක් දෙන්නත් නීතිය ගැන රටපුරා දැනුවත් කරන්නත් ඉදිරියේදී බලාපොරොත්තු වෙනවා.මේ වන විටත් “ඇමැතිතුමනි මේ අහන්න” අප ආරම්භ කළ විශේෂාංගය පාඨක ඔබ අතර බෙහෙවින් ජනප්‍රිය වී ඇති බවට සැකයක් නැහැ. දිනපතා ඔබ එවන්නා වූ විශාල ප්‍රමාණයක් ගැටලුවලට ඉතා ඉක්මනින් විසඳුම් ලබාදීම අපගේ බලාපොරොත්තුවයි. ඔබේ ගැටලු, යෝජනා චෝදනා අදම අප වෙත එවන්න.සුභාෂිණී ජයරත්නඅරුණි මුතුමලීඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009055</link>
    <topic>වැරැද්ද වදාපු අම්මලගෙද? හදාපු ගුරුවරුන්ගෙද?</topic>
    <author>සටහන් -උපාලි සමරසිංහ</author>
    <content>විහාරාධිපති තුම්මෝදර සමිතසෝම හිමිගම්පහ ශ්‍රී සුනන්දාරාම විහාර භූ®මියට පාවහන් නොගලවා ඇතුළුවීමට යත්න දැරූ දේශීය වෛද්‍යවරියන් පිළිබඳ කනගාටුදායක පුවත කන වැකුණු මට එකවරම සිහිවූයේ බිම්බිසාර රජතුමාය.පෙර ආත්ම භවයකදී සිටු කුලයක ඉපිද සුරා මතින් පාවහන් ලාගෙන බෝමළුවේ ඇවිද ගිය පාපයෙන් හෙතෙම බිම්බිසාර රජුව සිටි කාලයේදීම තම පුත්‍රයාගේ අණින් කකුල් පලා ලුණු දමා වැලි පොළොවේ ඇවිද්දවීමට තරම් කුරිරු වධබන්ධනයකට යටත් වූ බැව් බෞද්ධ ජනශ්‍රැති වලින් පැහැදිලිය.මේ ගැන වැඩිමනත් දැනගැනීමට මම දිවියාගහ යසස්සී මාහිමියන් ඇමතීමි. අජාසත්ත මහා පීතෘ ඝාතකයෙකි. ඔහුගේ කෲරත්වය හුදී ජනයාට පහන් කරනු පිණිස යට කී සිද්ධිය එසේ පැවැසීම අතීත පාපයෙන් සිදුවූ බව සිතන්නට අනුබල දීමක් විය හැකි බැවින භික්ෂූන් ඒ බැව් නොවදාරන බව උන්වහන්සේ කීහ.සායනය පැවැති සුනන්දාරාම විහාර මන්දිරයකෙසේ වුවත් දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ උපන් දිනය නිමිත්තෙන් ඉහත කී විහාරයේ සිදුවූ පින්කම් මාලාවට අදාළව බොරැල්ල ආයුර්වේද රෝහලට සම්බන්ධ වෛද්‍යවරියන් සිවු දෙනෙකු එහි පැවැති සායනයට කිසිදු ආකාරයකින් සහභාගි වී නැත. ඒ පිළිබඳ සත්‍ය කතාව අපි විහාරාධිපති තුම්මෝදර සමිතසෝම හිමියන් ගෙන් විමසමු.”මේ සායනය සංවිධානය කළේ පණ්ඩු බණ්ඩාරනායක දේශීය වෛද්‍ය නියෝජ්‍ය ඇමැතිතුමාගේ මාධ්‍ය කමිටුව. ඊට පෙරදා ඉඳිගොල්ලේ සිය නමකට දානයක් දීලා ඒ උදවිය පසුදා මේ සායනයට ආවා. සායනය පැවැතියේ විහාර මන්දිරයේ. දියවැඩියාව, හෘදයාබාධ, අධි රුධිර පීඩනය හා වෙනත් බොහෝ රෝ දුක්වලින් පීඩා විඳින දහසක් පමණ අහිංසක රෝගී ජනතාවක් නොමිලයේ පැවැති මේ සායනයෙන් යම් සහනයක් අපේක්ෂාවෙන් සිටියා. විහාරයේ පසෙකින් ඇති දොර විවෘත කැර ජනතාවට එහි ඇතුළුවන්නට මා අවසර දී තිබුණා.අනෙක් පැත්තේ දොර වසා දමා තිබුණේ ඔවුනගේම ආරක්ෂාවට. ඒ අතර දේශීය වෛද්‍ය අමාත්‍යංශයේ ලෙඩුන්ට අවශ්‍ය බෙහෙත් ආදිය අරගෙන ලොරියක් ආවා. මං ඒ පැත්තේ දොර ඇරියෙ බෙහෙත් ගෙනයන්න. ඒ වෙලාවෙ මා දුටුවා දේශීය වෛද්‍යවරියන් කීපදෙනෙක් පාවහන් දාගෙන ඇවිත් ඉන්නවා. ඔවුන් එහෙමම ඇතුළට යන්න උත්සාහ කළා. මා කීවා ජනාධිපතිතුමන් ආවත් විහාරයකට යන්නෙ පාවහන් ගලවලා. එදා මේ විහාරයට ජේ.ආර්.ජයවර්ධන මහත්මයත් ආවෙ එහෙමයි.කරුණාකර පාවහන් ගලවා ඇතුළු වන්න කියලා. ඔවුන් මෙහෙම සායනවලට යන්නෙ කොහොමද කියාගෙන සපත්තු ගලවලා ඇතුළට යන විදියක් පෙන්නුම් කළා. මා නැවත මගේ කුටියට ආවා. ඊටපස්සෙ මේ අය වෛද්‍ය අමාත්‍යංශයේ වාහනයට නැවත ගිහින් සායනය පවත්වා අවසන් වන තුරුම වාහනයේ හිටියා. සායනයේ වැඩ කළේ වෛද්‍යවරුන් දෙන්නයි. ඔවුන් සායනය අවසන් වනතුරු කෑම ටිකවත් කාලා තිබුණෙ නෑ.තුෂාර සඳරුවන්අනෙක ඒ වෛද්‍යවරියො අපට කෑම කන්න වෙනම කාමර ඕනෑ කියලත් හටනක් කරලා තියෙනවා. මේ අයට රජයේ පඩි ගෙවනවා. අතිකාල ගෙවනවා. මෙවැනි රජයේ සේවකයො රාජ්‍ය තන්ත්‍රයට පිළිලයක්. ඇමතිතුමා අතිරේක ලේකම්තුමිය හරහා පණිවුඩ යැව්වත් මේ අය සායනයට ආවෙ නෑ.ඔවුන් ඒ අය සමඟ වාද විවාද කරලා. මේකට විනය පරීක්ෂණ පවත්වා දඬුවම් දෙන්නැයි මා රජයේ වගකිවයුත්තන්ගෙන් ඉල්ලා සිටිනවා. පණ්ඩු බණ්ඩාරනායක ඇමැතිතුමා හොඳ වැඩියි. මේවගේ අය පාලනය කරන්න මර්වින් සිල්වා වගෙ ඇමැතිවරයෙක් ඕනෑ.උන්වහන්සේ කතා කළේ දැඩි අප්‍රසාදයෙනි. දේශීය වෛද්‍ය ක්‍රමයේ පදනම අපේකම හා බෞද්ධ සංස්කෘතියයි. අනාදිමත් කලක සිට දේශීය වෛද්‍යවරයා වැඩ කළේ මුදල් හෝ ලාබ ප්‍රයෝජන තකා නොවේ. ඔහු තම වියදමින් ශ්‍රමයත් කාලයත් කැපකරමින් ජනතාවට සේවය කළ කෙනෙකි.එසේනම් මේ අමුතුම වර්ගයේ නෝනාවරුන්ට වැලි පෑගීම අගුණද? ලොකු හාමුදුරුවන් පවසන අන්දමට ඔවුහු එතැනට වැලිමළුව සපත්තුවෙන් පාගාගෙන පැමිණ සිටියහ. නැත්නම් මේ නෝනාවරුන්ගේ පාදවල කුර තිබිය යුතුය. එසේත් නැත්නම් ඒ කුරවලට ලාඩම් ගසා තිබිය යුතුය.නැත්නම් මේ නෝනලා ගම්පහ වික්‍රමාරච්චි මහ වෙදැදුරුගේ කීර්ති නාමය නසන්නට ආ යක්ෂණියෝ ද? දේශීය වෛද්‍ය ක්‍රමයට අගෞරව කරන මෙවැනි ඉහඳ පණුවන් රක්ෂා කළ යුතුද? ඒ මා සිත්හි පැන නැඟි ප්‍රධාන පැනයයි.ප්‍රාදේශීය ලේකම් කාර්යාලය, ග්‍රාමසේවකවරුන් හා වෙනත් රාජ්‍ය ආයතන කිහිපයක්ද මේ සායනයට සහභාගි වූයේ ජනතාවට සැබෑ සුව සෙත සලසමිනි. හැඳුනුම්පත් ලබාගැනීමට අවශ්‍ය පෝර්ම පුරවා දීම, ආබාධිතයන්ට රෝද පුටු, කණ්ණාඩි ප්‍රදානය සඳහා ද වෙනම අංශයක් තිබිණි. මේවා ඉතා ඉහළින් ක්‍රියාත්මක වෙද්දී ආයුර්වේද වෛද්‍යවරියන් මෙසේ කළේ ඇයි?සායනයේදී පණ්ඩු බණ්ඩාරනායක ඇමැතිතුමා රෝද පුටු බෙදාදුන් අවස්ථාවමම මඩුගස්වලව්වට ගොස් පණ්ඩු ඇමැතිතුමාද හමුවීමි. “ඒ අය මා කියූ දෙයක් පිළිගෙන නෑ. සායනයට සහභාගීවෙලා නෑ. මා ඒ පිළිබඳ විධිමත් විනය පරීක්ෂණයක් පවත්වන්න දැන් කටයුතු කරගෙන යනවා” එතුමා කීවේය. ලියන්නලාගේ තුෂාර සඳරුවන් එතුමාගේ මාධ්‍ය ලේකම් මට මෙහිදී කරුණු පැහැදිලි කළේය.මේ වෛද්‍යවරියෝ ඒ අයට කෑම කන්න වෙනම කාමර ඉල්ලුවා. සපත්තු දාගෙන පන්සලට යන්න දුන්නෙ නැති එකට අප සමඟ වාද කළා. ඇමැතිවරුන්ට ඕනෑ හැටියට හාමුදුරුවන්ට ඕනෑ හැටියට අපි ජීවත්වෙන්නේ නෑ යැයි කීවා. වෙනත් කිසිම අංශයක මෙවැනි ප්‍රශ්නයක් මතුවූයේ නෑ. අතිරේක ලේකම්වරිය ඇමැතිතුමාගේ පණිවුඩය කී විට ඔවුන් තවත් උරණව කරුණු කීවා මිසක් වාහනයෙන් බිමට බැස්සේවත් නෑ. මේ ගැන පරීක්ෂණයක් පවත්වන්නැයි අපත් ඉල්ලා සිටිනවා.මේ දේශීය වෛද්‍ය අජාසත්තවරුන්ට දිය යුතු දඬුවම කුමක්ද? සායනය අසාර්ථක නොවුවත් දහසක් බලාපොරොත්තු තබාගෙන පැමිණි ජනතාව හිස් අහසට අත්ඔසවා ඇසුවේ එයයි. ඔවුනට වැලි පාගවනවාද? කුරගලවනවාදැයි සොයාබැලීම වගකිවයුත්තන්ගේ වගකීමය.මර්වින් සිල්වා ඇමැතිතුමන් වෛද්‍ය ඇමැති ලෙස සිටියා නම් කොතරම් හොඳදැයි සිතෙන්නේ මේ වේලාවටය.”වදාපු අම්මලගෙ වැරැද්ද?” පන්සලේ සිටි උපාසිකාවක් අප සමඟ කීවාය.සටහන් -උපාලි සමරසිංහඡායා - -දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009056</link>
    <topic>බෙල්ල මිරිකලා වැවට තල්ලු කරද්දි මට අම්මා සිහිවුණා</topic>
    <author>සටහන් -උපාලි සමරසිංහ</author>
    <content>කප්පම්කරුවන්ගෙන් දිවි ගලවා ගත් යසස් කියයි”වේගයෙන් ආපු ත්‍රිවිලරය එකපාරටම නැවතුණා. ඒක පාළු තැනක්. මාමලා කිව්වා “වැවේ මාළු අල්ලනවා. එන්න පෙන්වන්න.” කියලා. මං ත්‍රිවිලරයෙන් බැස්සා විතරයි එක මාමා කෙනෙක් මගේ බෙල්ල මිරිකලා පහළ වැවට තල්ලු කළා. කවුරුත්ම ඒ හරියෙ පෙනෙන්න හිටියෙත් නෑ. මාව පෙරළිලා පෙරළිලා පල්ලෙහාට යනකොට ලොකු ගලක් ළඟ පඳුරක හිරවුණා. ත්‍රීවිලරය ඈතට වේගයෙන් ඝන සද්දෙ මට ඇහුණා. ගස්මුල් හා ගල්වල එල්ලි එල්ලී මං ඒ මහා ප්‍රපාතෙන් ගොඩට ආවා...”බෙහෙවින් කම්පිත හදින් බියමුසුව වටපිට බලමින් තවමත් සිටින මාකොළ සපුගස්කන්දේ සභාව පාරේ යසස් රසාංජන (අවුරුදු 9) පුංචි දරුවා පැවැසීය.කප්පම්කරුවන් විසින් පැහැර ගනු ලැබ මහනුවර තලාතුඔය පොලිස් බල ප්‍රදේශයේදි වික්ටෝරියා ජලාශයට තල්ලුකිරීමෙන් පසු දිවි ගලවා ගත් රසාංජනගේ මේ කතාව දූ පුතුන් සිටින සියලු මවුපියවරුන් විසින් කියවිය යුත්තකි. දරුවන් පැහැරගෙන කප්පම් ඉල්ලනු ලබන පාහරයන් මට්ටු කළ පැය අටේ පොලිස් මෙහෙයුම ලෙස ද මෙය ඉතිහාසගත වනු ඇත.මේ මෙහෙයුම ගැන විස්තර සොයා සපුගස්කන්ද පොලිසියට පැමිණෙන විට සිද්ධියට සම්බන්ධ පළමු සැකකරු පොලිස් කූඩුවේ සිටියේය. ඔහු හමුදාවෙන් පැන ගිය සුරේෂ් කුමාර් නමැත්තෙකි. සුරේෂ් කුමාර් කලකට පෙර වැඩ කළේ පුංචි රසාංජනගේ පියා යටතේය. සෙරමික් වැඩපළක් පවත්වා ගත් රසාංජනගේ පියා ගොඩකුඹුරගේ කරුණාතිලකය. මව අනෝමා රත්නායකය.ඇය මෙම සිද්ධිය මෙසේ විස්තර කළාය.උදේ 9 ට විතර මං පොඩි පුතා කඩේට ඇරියා. ගෙදරට අවශ්‍ය සබන් කුඩු වර්ගයක් ගෙනෙන්න. පුතා ගෙදර එන්න ප්‍රමාද වුණා. මං බය වුණා. වටපිටාවෙ අයත් එක්ක මං දස අතේ පුතා හොයන්න පටන් ගත්තා.පුතා නැතිවෙලා හෝරාවක් ගියේ නෑ. ගෙදරට දුරකථන ඇමතුමක් ලැබුණා පුතා උඹලට ඕනෙ නම් රුපියල් ලක්‍ෂ 8 ක් ලෑස්ති කරපන්. පුතා අප ළඟ ඉන්නවා කියලා. මගේ ඔළුව කරකැවෙන්න ගත්තා. අනේ මගෙ පුංචි පුතා කියාගෙන මා විලාප තිබ්බා. මොනවා කරන්නද කියලා හිතාගන්නවත් බැරි වුණා. දරුවා හොයාගත්තට පස්සෙ රෑ තමයි මං හරියටම දැනගත්තේ අපේ ගෙදරම හිටපු සුරේෂ් කුමාර් කියන දෙමළ සේවකයා තමයි මේ වැඩේ කරලා තියෙන්නෙ කියලා. මගෙ ගම මහනුවර. නුවර අපේ ගෙවල් කිට්ටුව තමයි ඔහුගේ ඥාතීන් ඉන්නෙ. ඒ හිතවත්කම නිසයි කුමාර් වැඩට ගත්තෙත්.අපේම දරුවකුට වගේ සලකපු මේ මිනිහා මෙහෙම කැත වැඩක් කරයි කියලා මං නම් හීනෙකින්වත් හිතුවෙ නැහැ. අවුරුදු 5 කට විතර කලින් ඔහු අපි ළඟින් ගියේ. මේ සිද්ධියට මුහුණ දුන්න පුතාට අමතරව පියුමාල් සඳරුවන් කියලා අවුරුදු 14 ක තවත් පුතෙක් මට ඉන්නවා. ඒත් මේ පවුලෙ අහිංසකයා. මගෙ පැටියා මුන් මොන හිතකින් මරන්න හැදුවාද?සැකකරුඋසාවියට ගෙන යද්දීඑසේ කියූ ඇය සුසුම් ලන්නට පටන් ගත්තාය. තම සුරතල් පුතු වැළඳගත් ඈ වැලහින්නක් මෙන් වැළපුණාය.පියුමාල් සඳරුවන් ද මට ඔවුන්ගේ සභාව පාරේ ගෙදරදි හමුවිය.මල්ලි කඩේට ගියා. මායි නැන්දයි සෙරමික් කඩේ අරින්න යන්න සූදානම්ව එළියට බැස්සා. මං දැක්කා එතකොට කට්ටියක් මල්ලි ත්‍රිවිලරයක දාගන්නවා වගේ. මා දැක්කේ එයා ඇඳගෙන හිටපු ටීෂර්ටය විතරයි. එයා හිටියෙ පසුපස හරවලා. ඒ වෙලාවෙම ත්‍රීවිලරයට නැංග නිසා හරියටම දැක ගන්න බැරිවුණා. මං නැන්දට මේ ගැන කීවා. එයා ඒ වෙලාවෙ ඒක ගණන් ගත්තෙ නෑ,,රසාංජනගේ පියාද පොලිසියේ සිටියේ මහත් වික්ෂෝපයෙනි. මම ඔහුට ද කිට්ටු වීමි. සිද්ධිය මාධ්‍ය වෙත හෙළි කරන්නට ඔව්හු තරමක් මැළිවූහ.”පුතා අතුරුදන් වුණාට පස්සේ උදේ 10.30 ට විතර ගෙදරට ඇමතුමක් ආවා. කතා කරපු කෙනා කිව්වෙ අපි ගාව දරුවා ඉන්නවා. රුපියල් ලක්‍ෂ 8 ක් ලෑස්ති කරපන් කියලයි. (033) ගම්පහ අංකය සහිත ඒ දුරකථන අංකය මට මතකයි. ලක්‍ෂ 8 දුන්නොත් දරුවා දෙනවා කියලත් කීවා. මා කීවා අනේ සල්ලි දෙන්නම්. දරුවා නැතිව අපට ජීවත් වෙලා වැඩක් නෑ. දරුවට මුකුත් කරන්ඩ එපා කියලා. සල්ලි ගේන්ඩ ඕනෑ තැන පස්සෙ කියන්නම් කියලා ඔවුන් දුරකථනය විසන්ධි කළා.අපි හෙම්බත්ව ඉන්නකොට ආයිත් දවල් 2.30 ට විතර ඇමතුමක් ආවා. රුපියල් ලක්‍ෂ 8 ලෑස්තිද? පොලිසියට කීවොත් දරුවා මරනවා. ඔවුන් ඒ වතාවෙ කීවෙ එහෙමයි. මා කීවා පොලිසියට කීවෙ නෑ. සල්ලි ලෑස්තියි කියලා. එහෙනම් පැය දෙකකින් වරකාපොළට සල්ලි අරන් එන්න කියලා ඔවුන් කීවා. ඒ වෙද්දි දරුවාට වෑන් රථයක සිටි මහත්මයෙක් උදව් කරලා. කොහොම හරි තලාතුඔය පොලිසිය දරුවාව හොයාගෙන.කප්පම්කරුවන් ඒ වන විටත් හිතාගෙන ඉඳලා තියෙන්නෙ වික්ටෝරියා වේල්ලෙන් පහළට තල්ලු කරපු පුතා ජීවතුන් අතර නෑ කියලයි. දෙවියෝ මගේ පුතා හාස්කමකින් වගේ බේරුවා. මේවා හෙණ ගහන අපරාධ.පොලිස් පරීක්‍ෂක තුසිත ජයකොඩිසපුගන්කන්ද පොලිසියේ පොලිස් පරීක්‍ෂක තුසිත ජයකොඩි මහතා මේ පිළිබඳව පරීක්‍ෂණ පැවැත්වූ ප්‍රධාන නිලධාරියාය. ඔහු අපට කළ විස්තරය මෙසේය.අපි සිද්ධිය දැනගත් වෙලාවෙම ක්‍රියාත්මක වුණා. මං තවත් නිලධාරින් පිරිසක් අරන් වරකාපොළට ගියා. මුදල් පාර්සලයක් අරන් දරුවාගේ තාත්තාටත් එන්න කීවා. වරකාපොළට ගියා විතරයි දරුවාගේ පියාගේ දුරකථනයට නැවත ඇමතුමක් ආවා.තමුසෙ පොලිසියට කීවා නේද? තමුසෙ ගැන අපට සැකයි. ඒ පැත්තෙන් කියැවුණා. මං ඒ තාත්තට ඉඟි කළා අඬලා නෑ කියන්න කියලා.දරවාගෙ තාත්තා හඬමින් කිව්වා අනේ පොලිසියට කියලා නෑ. සල්ලි ලෑස්තියි. දරුවා දෙන්න කියලා. අපට දරුවා නැතිව සල්ලි වැඩක් නෑ දරුවගෙ තාත්තා අඬලා කීවා. නෑ.. ඔතැන බෑ. එහෙනම් කුරුණෑගලට එනවා කප්පම්කරුවන් ඒ පැත්තෙන් කීවා. ඊටත් ටිකකට පස්සෙ කීවා නෑ. නෑ. කුරුණෑගල පුත්තලම පාරේ ළමා උද්‍යානය ළඟ කසළ ගොඩක මේ සල්ලි තියන්න කියලා. ඒ තාත්තා ලවා පොලිස් නිලධාරින්ගේ සහයෝගයෙන් මුදල් පාර්සලය කුණු ගොඩේ තැබුවා. ඒත් ඒ වෙනකොටත් උපක්‍රමශීලීව මා පොලිස් නිලධාරියෙක් කුණු ගොඩේ සඟවා තැබුවා.අම්මා තාත්තා අයියා සමග කුඩාකලදීවිනාඩි 15 කට විතර පස්සෙ දරුවගෙ පියා එතැනින් ටිකක් එහාට ගියාම ත්‍රිරෝද රථයක දෙදෙනෙක් එතැනට ආවා. එක් පුද්ගලයෙක් ත්‍රිවිල් එකෙන් බැස්සා. මා ඔහුත් සමඟ පැය භාගයක් පමණ පොර බැදුවා. ඒ අතර ත්‍රිවිලරය පලා ගියා. ඒත් හමුදාවෙන් පැන ගොස් සිටි ත්‍රිවිලරයෙන් බැස්ස කප්පම ගැනීමට පැමිණි සුරේෂ් කුමාර් අල්ලා ගත්තා.රසාංජන දරුවා නූලෙන් ජීවිතය ගලවා ගත් මේ ස්ථානය මීට පෙරද මිනිමැරුම් ගණනාවක් සිදුවූ ස්ථානයක් බව පොලිසිය පවසයි. දරුවාගේ ධෛර්යවන්තකම නිසාම ඒ ජීවිතය ගැලවුණු බවද සිතිය හැකිය.ගෙදර වැඩට සේවකයන් ගැනීමේදී මීට වඩා සැලකිල්ලෙන් ක්‍රියා කිරීම වටී. සුරේෂ් කුමාර් නමැති දෙමළ සේවකයා දරුවා කඩයට එනතුරු කොතරම් වේලාවක් මෙහි රැඳී සිටියේද යන්න ද ප්‍රශ්නයකි. දරුවා කඩයට යන වේලාව කලින් සිටම ඔවුන් දැන සිටින්නට ද ඇත. දරුවන් පැහැරගෙන කප්පම් ගන්නා පාහරයෙක් පැය අටකදි කොටු කැර ගැනීමද විශිෂ්ටය.එහෙත් පලාගිය ත්‍රිරෝද රියදුරු හා අනෙක් පුද්ගලයා තවමත් නිදැල්ලේය. හිරිමල් කැකුළක් වන් පුංචි යසස් වැනි තවත් දරුවන් අප ඔවුන්ගෙන් බේරාගන්නේ කෙසේද? ඔවුන් ද ඉක්මනින් අත්අඩංගුවට ගැනීම පොලිසියේ වීරකමයි.මාකොළ සෝභිත විද්‍යාලයයේ 4 වසරේ ඉගෙනුම ලැබූ මේ පුංචි දරුවා මරන්නට තරම් සිත්පිත් නැත්තන් බිහිවූ ලෝකයට අපි ශාප කරමු.මැදපෙරදිග මෙන් මොවුන් ගල් ගසා මරා දමන්නේ කවරදාද? ඒ යුක්තිය ඉක්මනින් ඉටුවිය යුතුව තිබේ.සටහන් -උපාලි සමරසිංහඡායා - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009057</link>
    <topic>සිත නැවතුණු තැනක්</topic>
    <author>ටිරෝනි</author>
    <content>මුහුද නොවෙනස්ය. අදත් එදා මෙන්ම ගලා යන රළ වෙරළේ හැපී නතරවෙයි. එහෙත් තමා ගැන කුමක් කියන්නද? එදා මෙන් අද දෑත වාරු නැත. අහසට එසවෙන මාරියාව පරදවන්නට හබල සමඟ ඔට්ටුවීමට දැන් ඒවාට නොහැකිය. ඈත මුහුද දෙසට යොමු වී ඇති ඔහුගේ ඇස්වල පිය සැලෙන්නේ නැත.ලුණු හුළඟට මා අකමැතිය. එය මගේ හිසකෙස ද අකීකරුව විසිරුවා දමයි. රළ පහර සහ වෙරළ සිතට ජීවය මුසු කළ ද ලුණු හුළඟ එසේ නැත. එහෙත් ඔහු කුමක්දෝ කියන්නට වෙර දරයි. එබැවින්ම මා ඉවසිය යුතු නොවේද?”මේ ඉසව්ව මට මගේ ගෙදරට වැඩිය හුරුයි නෝනා.” ඔහු ඈත මුහුදට අත දිගු කරමින් කියයි. වල්මත් වූ ලිහිණියකු ගොඩබිම දෙසට පියඹා එනු පෙනේ. “අවුරුදු ගාණක් මුහුදු රස්සාව කළා. ජීවිතේම මුහුද තමයි.” ඔහු රත්පැහැ දෙනෙතින් මදෙස බලයි. ඒවායේ පිය සැලෙන්නේ අවමයෙනි. මා මෙන් නොව ඔහු ලුණු හුළඟ පරාජය කරන්නට ඇත. එහෙත් දුටු පමණින් රත්පැහැ වූ දෙනෙත් මසිතට බියක් කාන්දු කරවීය. සුරාවෙන් මත් වී සිටින බවට ඉඟිකරන්නේ යැයි ඒ මොහොතේ මා සිතුවද ඔහුගේ කතාබහ ඒ සිතුවිල්ලෙන් මා මුදවයි.”මාළු මැරෙනකොට දුකයි නෝනා. පව්. උන් දුක් විඳලයි මැරෙන්නේ. ඒත් මේක අපේ රස්සාව. දරුවො හතරදෙනයි. උන්ගේ අම්මයි පාරට යවන්න මට බෑ.”මම ගල්වැටියේ අසුන් ගනිමි. එය නිමවී ඇත්තේ සුනාමි ව්‍යසනයෙන් පසුවය. බැස යන හිරු සැඳෑ අහසට වර්ණ ගැලපීමට සූදානම් වෙයි. සෑම දිනෙකම මේ දසුන දකින ඇසකට මෙතරම් චමත්කාරයක් විඳ ගත නොහැකි වනු ඇතැයි සිතේ.”මුහුදේ අර ඈත පේන හරියට මෝරු එනවා පැටව් දාන්න. අර පේන ගල්පරයේ ඉන්න මාළු වර්ගයක් කන්න උන් හරිම කැමැතියි. ඒ මාළුන්ට කියන්නේ අප්පල්ල කොස්සා කියලයි. ගල් පරයෙන් එහා පැත්ත ගැඹුරයි. අඩි හයක් හතක් දිග මෝරු ඒ හරියේ කරක්ගහනවා මම දැක්කෙ කොල්ල කාලෙදි.”තාරුණ්‍යය ඉක්ම ගොස් ඇති බව ඔහු යළිත් අවධාරණය කරයි. එය කනගාටුවට කරුණක් වුවද පොදු දහමක් නොවේද? එසේ නම් ඔහු කියන්නට වෙර දරන්නේ කුමක්ද?”මේ මුහුදේ හක්කලං කරන එක මට ඒ තරම් දෙයක් නෙමෙයි. හවහට නාන්න බැස්සත් කිලෝමීටරේ හමාරේ දියඹට පීනනවා. හැබැයි ඒ තරුණ කාලේ.””තරුණකම හැමදාමත් තියාගන්න බෑනේ ජෝසප්. ඒක හිමිහිට අපි අත ඇරලා යනවා.” මම නිහඬතාව බිඳිමි. ඔහුගේ පිය නොසැලෙන දෙනෙත් මුහුදු ඉමෙන් නික්ම බිමට යොමුවේ.”ඒක මං නොදන්නවා නෙමෙයි නෝනා. ඒ ගැන මට දුකක් නෑ. මුහුදු රස්සාවට විශ්‍රාම වැටුප් නෑ. දරුවෙක් කන්ඩ දුන්නේ නැත්තං මොනවා හරි වෙන දෙයක් වෙයි. ඒ ගැන මට දුකක්වත් බයක්වත් නෑ. ඒත් මක්කරලාවත් නිදහස් කරගන්න බැරි දුකක් මගේ හිතේ තියෙනවා.”ඔහු යළි නිහඬතාවක ගිලේ. එහෙත් මුහුද දොඩමළුය. ඊළඟ මොහොතේ ඔහු දොඩමළු මුහුද අමතන්නට පටන් ගත්තේය.”ලස්සන කොලු පැටියෙක්. අවුරුදු දාසයයිලු වයස. මං හිටියේ අර හරියේ. දැල් සුද්ද කර කර. පස්සෙයි දැනගත්තෙ කුරුණෑගල කියලා ගම. යාළුවෙක් එක්ක නාන්ඩ ඇවිත්. අඩුම තරමේ කෑගැහුවා නම් මම මොනවා හරි කරනවා. යාළුවා බයවෙලා දුවලා. සෑහෙන දුරක් දුවලා තමයි මිනිස්සුන්ට කියලා තියෙන්නේ මෙහෙම දෙයක් සිද්ද වුණු බව. මිනිස්සු මෙතනට දුවගෙන ආවා. පරක්කු වැඩියි. දවස් දෙකකට විතර පස්සේ වෙරළට ගොඩගැහුවා. සීදේවි කොලු පැටියෙක්. මම මෙතන හිටියා. මට කියන්ඩ තිබුණා. දැන ගත්තා නං මං නිකං ඉන්නෙ නෑ. මේ කරදිය වළල්ල වටේ ගිය මිනිහෙක් වෙළත්.....”මම තව පිරිමි දරුවො දෙන්නෙක් ගේ ජීවිත මේ අත්දෙකෙන් බේරලා තියෙනවා. ඒත් මේ මෝරවල ළඟදීමයි. නාන්න ආපු උදවිය. මම මේ වතුරට බය නෑ නෝනා.”සිත ගොළුවී ඇති බවක් හැඟේ. මිනිස් ජීවිත දෙකක් සියතින් බේරා දුන් ඔහු අහිමි වූ එක් ජීවිතයක් වෙනුවෙන් උහුලනා දුක කොතරම්ද? ඔහු අතින් දිනපතා මියෙන මසුන් දහස් ගණනක් නොවේද? එහෙත් ඔහු මිනිස් ජීවිතයක අගය තහවුරු කර ඇති සේය. ජීවිත නැසීම පහසුය. අපහසුවන්නේ ජීවිතය ජීවත් කරවීමයි.”කිව්වත් වාගේ අපූරු කොල්ල නෝනා. අවුරුදු දාසයක් විතර වෙන්න ඇති. ජීවත්වුණා නං තරුණ කාලෙ කොච්චර දේවල් කරන්න තිබුණද?”හාත්පස අඳුරට යට වෙමින් තිබේ. එහෙත් මුහුද දොඩමළුය. නොවෙනස්ය.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af1009059</link>
    <topic>දේශපාලනයත්, කලාවත් ජීවිතය හා මුසු කරගත් ලක්ෂ්මන් ජයකොඩි</topic>
    <author>පාලිත ධර්මරත්න</author>
    <content>ගම්පහ දිස්ත්‍රික්කයේ ජ්‍යෙෂ්ඨ ශ්‍රී.ල.නි.ප. සාමාජිකයකු හිටපු අමැතිවරයකු කලාකරුවකු මෙන්ම රසවතකු වූ අභ්‍රාවප්‍රාප්ත ලක්ෂ්මන් ජයකොඩි මහතාගේ අවසන් කටයුතු පසුගිය බ්‍රහස්පතින්දා සිදු කැරිණි. මේ එතුමාගේ සේවය අනුස්මරණය කිරීමකි.ලක්ෂ්මන් ජයකොඩි මහතා ශ්‍රී ලංකා නිදහස් පක්ෂයට බැඳුණේ 1954 වර්ෂයේදීය. 1960 වර්ෂයේ ප්‍රථම වරට පාර්ලිමේන්තුවට තේරී පත්වූ ඒ මහතා 1960 සිට 1977 දක්වා දිවුලපිටියේ මහජන නියෝජිතයා වශයෙන් කටයුතුª කෙළේය. ඔහු 1970 සිට 1977 දක්වා පැවැති සිරිමාවෝ බණ්ඩාරනායක මැතිනියගේ රජයේ රාජ්‍ය ආරක්ෂක හා විදේශ කටයුතු අමාත්‍යවරයා වශයෙන් කටයුතුª කළ අතර 1976 දී පැවැති නොබැඳි ජාතීන්ගේ සමුළුව සාර්ථක ලෙස පැවැත්වීම සඳහා මහත් කැපවීමෙන් කටයුතු කෙළේය. එමෙන්ම ශ්‍රී ලංකා රාමඤ්ඤ නිකායේ නිකාය ආරක්ෂක සභාවේ ලේකම්වරයකු මෙන්ම බලගල්ල සරස්වතී පිරිවෙණේ ප්‍රධාන දායකයකු ද විය.පුරා දශක හතරක් මහජන නියෝජිතවරයකු ලෙස මැති ඇමැතිකම් දැරූ ලක්ෂ්මන් ජයකොඩි මහතා මහත්මා දේශපාලනයේ යෙදුණු නිහතමානී දේශපාලනඥයකු ලෙස කා අතරත් ජනප්‍රියව සිටියේය. ගම්පහ දිස්ත්‍රික්කයේ සියනෑ කෝරලයේ බණ්ඩාරනායකවරුන් අතර ගැවසී සිය දේශපාලන ජීවිතය ආලෝකමත් කරගත් ජයකොඩි මහතා සැමවිටම දේශපාලනය සදාචාර සම්පන්න බව දෙකක් නොව එකක් ලෙස බද්ධ වී තිබිය යුතු බව විශ්වාශ කෙළේය.ශ්‍රී ලංකා නිදහස් පක්ෂයේ සංස්කෘතික ප්‍රතිපත්තිය කෙරෙහි සුවිශේෂී ලැදියාවක් දැක්වූ ජයකොඩි මහතා බණ්ඩාරනායක මැතිනියගේ ළඟම හිතවතකු ලෙස ප්‍රසිද්ධියට පත්ව සිටි දේශපාලනඥයෙකි. ඒ හිතවත්කම කෙතරම්ද යත් බණ්ඩාරනායක මැතිනියගේ ප්‍රජා අයිතිය ඉවත් කිරීමේ අවස්ථාවේ හිස්වූ අත්තනගල්ල ආසනයට පත් කැරුණේද ලක්ෂ්මන් ජයකොඩි මහතාය.1994 වසරේ සංස්කෘතිත හා ආගමික කටයුතු ඇමැතිවරයා වශයෙන් කල මෙහෙවර ගැන සාකච්ඡා කිරීමේදී සාහිත්‍ය උන්නතිය පිළිබඳ කළ සේවාව ගැන සඳහන් කළ යුතුමය.වර්තමාන සාහිත්‍ය උත්සවයට නවාංග එකතු කරමින් අංග සම්පූර්ණ කලා මහෝත්සවයක් බවට පත්කිරීමේ ගෞරවය හිමිවනුයේ එතුමාටය. දිවයින පුරා සංස්කෘතික මධ්‍යස්ථාන ආරම්භ කිරීම මඟින් කලා කටයුතු හා සංස්කෘතිකාංග පිළිබඳව පුනරුදයක් ඇති කිරීමට ජයකොඩි මහතා සමත් විය.තම ඡන්දදායකයන් මෙන්ම රාජකාරි කටයුතුª සඳහා පැමිණෙන අය වෙනුවෙන් ඉමහත් කැපවීමෙන් කටයුතු කළ අයකු ලෙසද ජයකොඩි මහතා ප්‍රසිද්ධය.ප්‍රසිද්ධිය බලාපොරොත්තු නොවී සාමාන්‍ය පුද්ගලයකු ලෙස කටයුතු කිරීමට එතුමා වඩාත් කැමැති විය.දේශපාලන කටයුතුවල නිරත වූවත් ලක්ෂ්මන් ජයකොඩි මහතා නාට්‍ය කලාවට දැක්වූයේ නොමඳ ලැදියාවක්. ඒ ඔහුගේ පවුලේ සාමාජිකයන් මෙරට නාට්‍ය කලාවට දැක්වූ සුවිශේෂී දායකත්වය සමඟ ඔහු සතුවූ බැඳීම නිසාය.ඔහුගේ මාමණ්ඩිය වූ නීතිඥ චාල්ස් ඩයස් සූරීන් විසින් රචිත නාට්‍ය කිහිපයකම නළුවෙක් මෙන්ම ගායකයෙක් ලෙසින් ද ඔහු කටයුතු කෙළේය. ඇමැතිවරයෙක් ලෙස කටයුතු කරමින් සිටියදී වෙස්සන්තර නාට්‍යයේ භූ®මිකාවක් රඟපාමින් ලක්ෂ්මන් ජයකොඩි මහතා නාට්‍ය කලාවට තම කැපවීම ප්‍රදර්ශනය කෙළේය.ටවර් හෝල් නූර්ති නාට්‍යවල ගීත ගායනා කිරීමට ජයකොඩි මහතාට ඉහළ හැකියාවක් තිබුණි. කුසලතා පූර්ණ රංගධරයකු වූ ජයකොඩි මහතා චාම් ජීවිතය සිය දේශපාලනයට එක්කැර ගත්තේය. ජාතික නිදහස් අරගලයේ කේන්ද්‍රස්ථානය වූ ටවර් රඟහල හා එහි රඟදැක්වූ නූර්ති නාටක ගැන රසවත් කතා ලක්ෂ්මන් ජයකොඩි මහතා පැවසුවේ අතීත නාට්‍ය කලාව පිළිබඳ සිය දැනුම පළ කරමිනි.ටවර්හෝල් යුගයේ රඟදැක්වුණු නාට්‍ය ගීත වැඩිහරියක් මතකයෙන් ගයන්නට හැකියාවක් ලක්ෂ්මන් ජයකොඩි මහතා සතු විය. ඔහු ඉඳහිට ගුවන් විදුලියට, රූපවාහිනී නාලිකාවකට පැමිණ අතීතයේ ටවර්හෝල් නාට්‍යවල ගැයුණු රසාලිප්ත ගීත නිවැරැදි ශ්‍රැතියෙන් ගැයුවේ ගායකයකු සතු දස්කම් පෙන්වා දෙමිනි. සිය මාමණ්ඩිය වූ චාල්ස් ඩයස් මහතා රචනා කළ නාඩගම් පොත් ටවර් හෝල් රඟහල පදනමට පරිත්‍යාග කෙළේ කලක් මේ නාට්‍යවලට අදාළ තොරතුරු සංරක්ෂණය කොට තැබීමේ බලාපොරොත්තුවෙනි.ලක්ෂ්මන් ජයකොඩි මහතා ක්‍රියාකාරී දේශපාලනයෙන් මඳක් බැහැර වුවත් තම සේවාව රජයට හැකි පමණින් ලබා දෙන්නට සැමවිටම ඉදිරිපත් විය. ජනාධිපතිතුමා ජයකොඩි මහතාට උපදේශක තනතුරක් පිරිනැමුවේ ඔහුගේ දක්ෂතා අගයමිනි. ලක්ෂ්මන් ජයකොඩි මහතා මෙරට දේශපාලනයේ මෙන්ම කලා ලෝකයේ ද නොමැකෙන චරිතයක් ලෙස සඳහන් කළ හැකිය.පාලිත ධර්මරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=af10090510</link>
    <topic>ඇදුරුතුමියනි ඔබ සදානුස්මරණීයයි!</topic>
    <author/>
    <content>අභාවප්‍රාප්ත මහාචාර්ය පියසීලී විජේගුණසිංහ සමරුවකි1971 අසාර්ථක තරුණ කැරැල්ලේ එක් අතුරු ඵලයක් වූයේ, ඊළඟ තරුණ පරම්පරාව මාක්ස්වාදී අධ්‍යයනයන් කරා යොමු වීමයි. විශ්ව විද්‍යාල ශිෂ්‍ය ප්‍රජාව මතු නොව සාහිත්‍ය කලාව, සිනමාව හා නාට්‍යය ආදී ක්ෂේත්‍රයන් හි නිරතව සිටි තරුරණ ජනයා මාක්ස්වාදී දේශපාලන දර්ශනය වෙතට සේම මාක්ස්වාදී විචාර කලාව කෙරෙහි ද ආසක්ත වූයේ 71 කැරැල්ලෙන් සැපයුණු උත්තේජනයත් සමඟිනි.පියසීලී විජේගුණසිංහ නම් මාක්ස්වාදී විචාරිකාවගේ නම අපට ජනමාධ්‍ය හා විවිධ සංවාද මණ්ඩප ඔස්සේ ශ්‍රවණය කිරීමට මඟ පෑදෙන්නේ මේ සමයේ ය. පේරාදෙණිය විශ්ව විද්‍යාලයෙන් උපාධියක් දිනාගන්නා පියසීලීට 1967 වසරේ දී කොළඹ විශ්ව විද්‍යාලයේ සහය කථිකාචාර්යවරියක් ලෙස පත්වීමක් ලැබේ. පේරාදෙණිය සරසවියේ දී මුණ ගැසුණු ට්‍රොට්ස්කිවාදී ශිෂ්‍ය නායකයකු වන විජේඩයස් සමඟ පෙම් දමක පැටලී සිටින පියසීලී ඒ වනවිටත් මාක්ස්වාදය හා ට්‍රොට්ස්කිවාදය ඇසුරෙන් සාහිත්‍ය කලාවන් විමසීමට පෙළඹී සිටියා ය.පසුව කොළඹ සරසවියේ ම සහය කථිකාචාර්යවරයකු ලෙස පත්ව එන විජේඩයස් සමඟ යුග දිවිය අරඹන ඇය 1969 දී ආචාර්ය උපාධිය ලබාගැනීම සඳහා මහා බ්‍රිතාන්‍යය බලා පිටත්ව යන්නී ය.ආචාර්ය උපාධි දිනාගෙන ආපසු මව් රටට පැමිණෙන ඔවුහු කොළඹ විශ්ව විද්‍යාලයේ ඉගැන්වීමේ කාර්යයේ නිරතවන අතරම හතරවන ජාත්‍යන්තර කමිටුවේ ලංකා ශාඛාව වන විප්ලවවාදී කොමියුනිස්ට් සංගමය හා එක්ව ට්‍රොට්ස්කිවාදී දේශපාලන දර්ශනය පිළිබඳව පමණක් නොව යථාර්ථවාදී කලා විචාරය පිළිබඳව ද කතාබහ කරන්නට පටන් ගත්හ. ‘මාක්ස්වාදී සෞන්දර්ය විද්‍යාව‘ නමින් අලුත් විෂය දහරාවක් කොළඹ සරසවියේ ආරම්භ කිරීමට මුල පිරුවේ ද පියසීලී විජේගුණසිංහ ය.මීට හරියට ම වසරකට පෙර ‘සිළුමිණ’ පුවත්පතේ පුන්කලස සාහිත්‍ය විශේෂාංගය සඳහා මා ලියූ වනස්පති හමුව ලිපි මාලාව වෙනුවෙන් මහාචාර්ය පියශීලී විජේගුණසිංහ හමුවීමට මට අවස්ථාවක් ලැබිණි. පන්නිපිටිය පෙදෙසේ නිදහස්කාමී පරිසරයක තම විශ්‍රාම දිවිය ගෙවමින් සිටි ඇයගෙන් මා විමසූ එක් පැනයක් වූයේ එබඳු ගැමි වටාපිටාවක හැදී වැඩුණු අහිංසක දැරියක් මෙබඳු සටන්කාමී දේශපාලන දහරාවක නායිකාවක් වූයේ කෙලෙසදැයි කියා ය.ගාල්ලේ සවුත්ලන්ඩ්ස් බාලිකාවෙන් පේරාදෙණියට පිවිසි මුල් ම ශිෂ්‍යාව ලෙස වාර්තා පොතට එක්ව ඇත්තේ පියසීලි විජේගුණසිංහගේ නම ය.ඇගේ සරසවි ජීවිතයේ ගුරු භවතුන් වූයේ මෙරට සාහිත්‍ය කලා ක්ෂේත්‍රයේ මහා පුරුෂයන් වන එදිරිවීර සරච්චන්ද්‍ර, සිරී ගුණසිංහ හා ජේ.බී. දිසානායක ආදී ඇදුරුතුමන්ලා ය. එවකට පේරාදෙණිය සරසවියට අනුබද්ධව පැවති බෞද්ධ විශ්වකෝෂ කාර්යාලයේ සේවය කළ ප්‍රවීණ නාට්‍ය ශිල්පී බන්දුල ජයවර්ධනයන් පිළිබඳව ඇය සිහිපත් කළේ මහත් ගෞරවයකිනි.කවර දේශපාලන දහමකට නැඹුරුව සිටිය ද ඇය තම වෘත්තීය වගකීම් මැනවින් ඉටු කළා ය. සිසු පරපුර අතර ඇය ජනප්‍රියව සිටියේ ‘පියසීලී මැඩම්’ ලෙසිනි. සම්ප්‍රදායෙහි සරු ලක්ෂණ අගයමින් නිසරු පැති විවේචනය කිරීමට තරම් තුලනාත්මක සමාජ දේශපාලන අවබෝධයක් ඇය ගොඩනඟාගෙන සිටියා ය.මෙරට සාහිත්‍ය කලා විචාරයේ නිම්වළලු පුළුල් කිරීමට දායක වූ ‘සාහිත්‍යය භෞතිකවාදී අධ්‍යනයක්’, ‘නූතන සිංහල සාහිත්‍ය විචාරය මාක්ස්වාදී අධ්‍යනයත්’, ‘අරුන්දතී රෝයි විචාරයත් හා පිළිතුරක්’, ‘කලා විචාරයේ මාක්ස්වාදී මූලධර්ම’ ආදී කෘති රැසක් ඇය අතින් ලියවුණේ කිසියම් දේශපාලන දැක්මක පිහිටා කළ අධ්‍යයනයන්ගේ ප්‍රතිඵලයක් වශයෙනි.2010 සැප්තැම්බර් 02 දින ඇය සදහටම දෑස් පියාගන්නා විටත් විද්‍යාත්මක ලෝක දෘෂ්ටියක් වශයෙන් මාක්ස්වාදී දර්ශනවාදයෙහි ඈ තිරසාරව එල්බගෙන සිටියා ය. තමා නිවැරදි යයි විශ්වාස කළ එම ජීවන දර්ශනය වෙනුවෙන් ඇය ඉතා අව්‍යාජවත් - අදිටන් සහගතවත් කැප වූවා ය.පසුගිය වසරේ ඈ හා කළ කතාබහ අවසානයේ සමුගන්නට සූදානම් වූ මට ඇගේ මුවින් අසන්නට ලැබුණු අවසන් වැකිය මේ කෙටි සටහන සමාප්ත කිරීම සඳහා නැවතත් ආවර්ජනය කිරීම මැනවයි සිතේ.‘සහෝදරයා, මම මෙතෙන්ට එන්ඩ කරපු අරගලය පීඩාකාරී වුණත් බොහොම ප්‍රීතිජනක ප්‍රතිඵල ලබා දී තියෙනවා. ඒ නිසා ආපසු හැරී බලනවිට ලොකු සතුටක් දැනෙනවා. මම අපෝහක භෞතිකවාදී දර්ශනය පිළිගන්න කෙනෙක් නිසා සිදුවුණ දේවල් හෝ සිදුවීමට තිබෙන දේවල් ගැන කිසිම කම්පනයක් මගේ හිතේ නැහැ.”කමල් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009051</link>
    <topic>ගොවිකමද වෙදකමද දෙකම එක මිටට ගත් ජීවක ගොවියා</topic>
    <author>සටහන හා සේයාරූ ඉඳුරුව සමූහ ඇම්.පී.මුනිදාස</author>
    <content>ගොවිකමද වෙදකමද දෙකම එක මිටට ගත් ජීවක ගොවියාසුව කිරීමට අපහසු නිදන්ගත රෝග ඇතුළු සර්වාංග රෝගාබාධවලට දේශීය ඖෂධ මඟින් නිසි ප්‍රතිකාර ලබා දෙන ඔහු වරෙක මහා සෘෂිවරයෙකි. කෘෂිකර්ම දෙපාර්තමේන්තුවේ ලියාපදිංචි බීජ සපයන්නකු ලෙසින් මෙන්ම ගෙවත්ත පුරා ඖෂධ පැළෑටි වර්ග සිටුවන, යල මහ දෙකන්නයට කුඹුරු අස්වද්දන ඔහු වරෙක මහා ගොවියෙකි. ග්‍රාමෝදය මණ්ඩලය හා තවත් විවිධ පැතිකඩවල් ඔස්සේ ගම බබළවන ඔහු ප්‍රකට සමාජ සේවකයෙකි. මිල මුදලට ගැති නොවී තමන් නිපදවන අරිෂ්ඨ, ආසව, කල්ක හා තෙල් වර්ග නොමිලේ ජනතාවට ලබා දෙන හේ මහා පරිත්‍යාගශීලියෙකි.පද්මසිරි මහතා පුස්කොළ පොත කියවමින්මේ විවිධාකාර චරිත රඟ දක්වමින්, “ලොවින් එකෙක් එක් දෙයකට වෙයි සමත” කියමන මුසාවක් බවට පත් කර ඇත්තේ, ගෝනගලපුර, දොඹගහවත්තේ, “පද්මසිරි මැදුරේ” පදිංචිව සිටින බී.එච්.පද්මසිරි නම් වූ අපූර්ව චරිතයයි. ඔහුගේ වත්තට ඇතුළුවන විටම, පැදුරුවල දමා වියළෙන දේශීය ඖෂධ වර්ගවල සුගන්ධය නැහැපුඬුවලට මුසුකරන්නේ පෙර නොවිඳි වින්දනයකි.දඹදෙණි රාජ වෙද පරපුරට අයත්ව තිබූ පිටු 588කින් සමන්විත මහා පුස්තකයෙහි, මිනිස් සිරුරේ සකල රෝගයන්ට, ඖෂධ, ප්‍රතිකාර, සියල්ල මනාව සටහන් කර ඇත. දැනටමත් මේ පුස්කොළ පොතෙහි ඇති විවිධ ප්‍රතිකාර විධිවලින් ගතට, සිතට, ශාරීරික හා මානසික සුවයක් ලද පිරිස අති මහත් බව, වෙදැදුරු, බී.එච්.පද්මසිරි මහතා පවසයි.සිංහල වෙදකමත්, ගොවිතැනත් යන දෙකම අපේ සංස්කෘතික හර පද්ධතීන් වශයෙන්, ඈත අතීතයේ සිටම ඒකාබද්ධව පැවැති බවට ඉතිහාසය සාක්ෂි දරනු ඇත. බෙන්තොට ප්‍රාදේශීය ලේකම් බලප්‍රදේශයට අයත්, ඉඳුරුවේ, ගෝනගල පුර, දොඹගහවත්තේ, පදිංචිව සිටි, බී.එච්.සිංඤෝ අප්පුහාමි වෙද මහතා ද ඒ සඳහා ප්‍රබල සාක්ෂියකි. දූ දරුවන් දහහතර දෙනකුගෙන් යුත් පවුලේ, දොළොස්වැනි පුත්‍රයා වන්නේ බී.එච්.පද්මසිරි මහතාය.”පද්මසිරි මහත්තයාට වටිනා පුස්කොළ පොතක් ලැබිලා... ඈත දුර පළාත්වල ඉඳලා රෝගීන් එනවා... බේත් කරන්නේ නොමිලේලු.. පත්තරේට හොඳ කතාවක්..”කීප දෙනෙකුගෙන්ම ලැබුණු තොරතුරු ඔස්සේ, මම ඔහු සොයා ගියෙමි.තරමක් දුෂ්කර වූ මාර්ගයක, වෙල්යාය සහ කැලෑ මැදින් ඔහුගේ නිවෙසට යන විටත්, මහා පුස්කොළ පොතක් පෙරළමින් සිටි පද්මසිරි මහතා හමුවී ප්‍රතිකාර ලබා ගැනීමට පැමිණි කීප දෙනෙක්ම වූහ..දිලිනි හා ඉනෝකා හිසට දමන තෙල් සිඳිද්දී.”වෙද මහත්තයාගේ ප්‍රතිකාරවලින් අපට සාර්ථක ප්‍රතිඵල ලැබුණා. ප්‍රතිකාර කෙරුවෙත් නොමිලේමයි. ඒත් අපේ නම්, ගම්, පින්තූර, පත්තරේ දානවට නං කැමැති නැහැ..”ඔවුන්ට කරුණු අවබෝධ කරදීමට මා ගත් උත්සාහයෙන් පලක් නොවීය.පිටු පන්සිය අසූ අටකින් යුත් මහා පුස්කොළ පොත පද්මසිරි මහතාට හිමි වී ඇත්තේ පිය උරුමයෙනි. පියා හෝ මේ පුස්කොළ පොතෙන් එතරම් පල ප්‍රයෝජනයක් ගෙන නොමැත.”දඹදෙණිය රාජධානියේ, රාජ වෛද්‍ය වාසල වෙද මුදලි සේනාතිලක වෙද පරපුර, පරසතුරු ග්‍රහණයෙන් මිදී, දකුණු ලක, බෙන්තොට ප්‍රදේශයට ප්‍රවිෂ්ඨව “බෙන්තර හේනගේ” ව්‍යාජ නාමයෙන් අප්‍රසිද්ධව වෙද සතර, ආරක්ෂා කළෙන් මතු පරපුර දැනුවත් විය යුත්තේය.” යනුවෙන් එම පුස්තකයේ මුල් පිටුවේම ලියා ඇත.”මේක දඹදෙණි රාජ වෛද්‍ය පරම්පරාව මඟින් මගේ පියාට ලැබිලා. මේ මෑතකදි තමයි මං හොයා ගත්තේ... ආයුර්වේද ඖෂධ නිෂ්පාදනය, දරුපල ලැබීමට ඖෂධ.. හා පිළිවෙත්.. පාසල් දරුවන්ට ඥාන ශක්තිය... මතක ශක්තිය.. හා ශරීර ශක්තිය වර්ධන කරගැනීමට තෙල් බේත්, ප්‍රතිකාර හා පිළිවෙත්.. සර්වාංග රෝග හා දෝෂ අපල දුරු වීමට සෙත් ශාන්තී, යන්ත්‍ර මන්ත්‍ර ආදී සියලු දේ මෙහි සඳහන් වෙනවා.”“නිල්රාවී” වර්ගයේ කළු ගවයෙක්1939 මැයි මස 27 වැනිදා මෙලොව එළිය දුටු පද්මසිරි මහතා, අත පොත් තබා ඇත්තේ, එකල ගෝනගල සුධර්මාකර පිරිවෙන් විහාරස්ථානයේ වැඩවිසූ, ශ්‍රේෂ්ඨ පඩිරුවණක් වූ යගිරළ පඤ්ඤානන්ද නාහිමිපාණන් වහන්සේ වෙතිනි.ඉන් අනතුරුව ගෝනගල මහ විදුහලෙන් අධ්‍යාපනය ලබා ජ්‍යෙෂ්ඨය සමත් වී, පියා සමඟ වෙදහෙදකම්වලටත්, ගොවිතැන් කටයුතුවලටත් යොමුවී ඇත. පිය පරපුරෙන් උරුම වූ වෛද්‍ය ශාස්ත්‍රයේ නියැළෙන පද්මසිරි මහතාගේ සොහොයුරකු ගෝනගල ධම්මාලංකාර හිමි නමින් පැවිදි වී මිහින්තලය ප්‍රදේශයේ වැඩ වෙසෙන බවද දැනගන්නට ලැබිණි.තවත් සොහොයුරෙක් බන්දුපාල නමින්, මේ ප්‍රදේශයට නුදුරුව වෙදකම් හා මන්ත්‍ර ශාස්ත්‍රයේ නියැළෙමින් සිටී. වෙදකම හා ගොවිතැන දෙකම කරන්නේ පද්මසිරි මහතා පමණි.”..දවසේ පැය විසිහතරේම මේ “පද්මසිරි මැදුරේ” ගේට්ටුව රෝගීන් වෙනුවෙන් විවෘතයි. මුළු ලංකාවෙන්ම රෝගීන් එනවා. මේ බේත් හා තෙල් වර්ග පුස්කොළ පොතේ දක්වා ඇති ආකාරයටම මගේ අධීක්ෂණය යටතේ නිෂ්පාදනය කරනවා..””..සුවඳ කාරක, රස කාරක, වර්ණ කාරක, කිසිවක් මේ බේත් සඳහා යොදන්නේ නැහැ. එවිට බේත්වල බලය හීන වෙන බව මේ පොතේ දක්වා තිබෙනවා. තමන්ගේ දරුවාටත්, හතුරාටත්, එකසේ බේත් කිරීමට මේ පොතෙන් උපදෙස් ලැබී තිබෙනවා. ප්‍රතිඵල ලැබූ අයගෙන් තුති පැසසුම් හා තෑගි බෝග ලැබෙනවා. බෙහෙත් ඖෂධ නිපදවීමට අවශ්‍ය කස්තුරි වැනි අධික මිළකින් යුක්ත දේවල් සමහරුන් පරිත්‍යාග කරනවා. ප්‍රතිකාර කොට ලැබෙන සියලුම දේ නැවතත් මේ ඖෂධ නිපදවීමටත්, මරණයට කැපවූ ගවයින් නිදහස් කිරීමටත් යොදා ගන්නවා..”උසස් පෙළ විභාගයට ඉදිරිපත්වන සිසුවියකට “මහා සරස්වතී ජීවය” යන්ත්‍රයක් පළඳවමින්”අද සමාජය ක්ෂණික කෑම වර්ග හා බීමවර්ගවලට පුරුදු වෙලා. මේක ඉතා භයානකයි. පැණිබීම, කොත්තු, පීසා වැනි දේට අද ළමයි පුරුදු වෙලා. ඔවුන්ට ඒවා නැතුවම බැහැ. මේවා කෙසේ හෝ නතර කළ යුතුයි. යහපත් සමාජයකට ශක්තිමත් දූ දරුවන් සිටිය යුතුයි. ඒ සඳහා මෙවැනි කෑම බීමත්, හිතූමතේ ගන්නා විටමින් වර්ග, සිරුරට ඉතා අහිතකර ඉංග්‍රීසි බේත් වර්ග, හොඳ මදියි. සිංහල බේත් වර්ග අපේ දරුවන්ට පුරුදු පුහුණු කළ යුතුයි.””අරිෂ්ඨ, ආසව, කල්ක ආදිය මම ගෙදරම නිපදවනවා. මේ සඳහා මට උදව් උපකාර කරන පිරිසක් ඉන්නවා. පියසීලි පද්මසිරි මගේ දයාබර බිරිය මුලදී මට මේ සඳහා විශාල සහයෝගයක් ලබාදුන්නා. දැන් ඇය අංශභාග රෝගය වැළඳී සුවපත් වෙමින් සිටින නිසා, බර වැඩවල යෙදීමට අපහසුයි. බේත් කෙටීමට, තෙල් හිඳීමට, ගාමිණී, දිලිනි, ඉනෝකා යන අසල්වාසීන් සහයෝගය දෙනවා. මගේ පුතා අනුරුද්ධ පද්මසිරිත් ඉඩ ඇති පරිදි උදව් කරනවා. ගොවිතැන් වැඩ ඔහුම තමයි කරන්නේ..”වෙදකමට අවශ්‍ය කරන බෝතල්, කුප්පි ආදිය පවා, හිඟ වූ විට, වෙළඳපොළෙන් මිළදී ගන්නා බවද දැනගන්නට ලැබිණි. වත්ත පුරා විවිධ ඖෂධ පැළෑටි රෝපණය කර ඇති අතර, කෘෂිකර්ම අංශයෙන් ද පද්මසිරි මහතා කරනුයේ සුවිසල් මෙහෙවරකි.1965 සිට මේ දක්වා කෘෂිකර්ම දෙපාර්තමේන්තුවට බීජ වී ලබාදීමට ඔහු ලියාපදිංචි වී ඇත. දකුණු පළාතේ ගොවි ජනතාවට යල මහ කන්න දෙකටම අවශ්‍ය නුමුහුන් පැරැණි ගම්බද වී වර්ග නිෂ්පාදනය කොට, ලබුදූව කෘෂි පර්යේෂණ ආයතනයට ලබාදුන් ඔහු දැන් එම ආයතනයෙන් ලබා දෙන නවීන වී වර්ග “බාන්වැල්දූව“ ප්‍රදේශයේ අක්කර හතක් තරම් වූ කුඹුරු යායේ වගා කොට නැවත ලබා දෙයි.මේ වගා කටයුතු සඳහා වැඩිපුර යෙදෙන්නේ ඔහුගේ පුත් අනුරුද්ධ පද්මසිරි මහතාය. ඔහු මීට වසර හතකට පමණ පෙර “ශ්‍රී” ක්‍රමයේ වී වගා ආදර්ශන යායකින්, ඹ්ච්-356 වර්ගයේ වී කිලෝ එකක් වපුරා, කිලෝ විස්සක වාර්තාගත අස්වැන්නක් ලබාගත් අයෙකි. ගොම පෝර කිලෝ 500ක්, කුකුළු පෝර කිලෝ 1000ක්, දහයියා අළු කිලෝ 800ක් (යූරියා සුළු වශයෙන් ද යොදා) සහිත කාබනික පොහොර මඟින් එම අස්වැන්න ලබාගෙන ඇත. දැනට ලබුදූව කෘෂි පර්යේෂණ ආයතනය මඟින් බීජ වී ලබාගැනීම සඳහා එම ආයතනය හඳුන්වා දෙන නවතම වී වර්ග ලබා දේ. එම වී වගා කොට, ඔවුන්ගේ උපදෙස් පරිදි රැක බලා ගෙන නැවත සැපයීම මඟින් දකුණු පළාතේ ගොවියන් අතරේ එම බීජ වී වර්ග ප්‍රචලිත කිරීම සිදුවේ.මෙයට අමතරව පද්මසිරි මහතා, මීකිරි නිෂ්පාදනය කිරීමේ කටයුතුවලද යෙදේ. ඒ සඳහා නිල් රාවී, හා මූරා යන උසස් වර්ගවල ගව දෙනුන් කීප දෙනෙක් ඔහු සතුය. එම ගව දෙනුන්ගෙන් ලැබෙන ගොම යොදා පෝර සකස් කරන ජීව වායු ඒකකයක් ද නිවස පිටුපස ඇත.තෙල් සිඳීමට පෙර බෙහෙත් ඖෂධ වර්ග කොටද්දීගෝනගලපුර ප්‍රදේශයේ ග්‍රාමෝදය සභාපති වශයෙන් වසර නවයක් සේවය කර ඇති පද්මසිරි මහතා, සිය නිවසට වෙනත් අවශ්‍යතාවකට යන අයට පවා, හිසට දමන තෙල් කුප්පියක් ලබාදීමට තරම් පරිත්‍යාගශීලීය. විහාරස්ථානවලට ගොස් දහම් පාසල් සිසුන් සඳහා එම හිසට දමන තෙල් වර්ග බෙදා දීමේ වැඩසටහනක් ළඟදීම ආරම්භ කිරීමට බලාපොරොත්තු වන බවද පද්මසිරි මහතා පැවැසීය.දරු සම්පත අහිමිව සිටි විශාල පිරිසකට මෙම පුස්කොළ පොතේ දැක්වෙන උපදෙස් පරිදි බේත් හා ප්‍රතිකාර කිරීමෙන් සාර්ථක ප්‍රතිඵල ලබා දී ඇති බවත්, මෙහිදී තමන් දෙන උපදෙස් අනුව ආහාරාපානාදිය ගැනීම හා හැසිරීමේ රටාවන් හී වැදගත්කම බේත් හා ඖෂධවලටත් වඩා බලපාන බවත් ඒ මහතා පෙන්වා දෙයි.වරෙක වෙදැදුරකු වශයෙනුත්, ගොවියකු වශයෙනුත්, සමාජ සේවකයකු වශයෙනුත්, විවිධාකාර මෙහෙවර ඉටු කර ඇති පද්මසිරි මහතාට, ඉදිරියටත් එම කටයුතු සාර්ථකව පවත්වාගෙන යාම සඳහා ශක්තිය, ධෛර්යය නොමඳව ලැබේවා!සටහන හා සේයාරූ ඉඳුරුව සමූහ ඇම්.පී.මුනිදාසකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009052</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඅපේ ගෙවත්ත විශාල ය.උදෑසන අවදි වන මා කරන එක් කාර්යයක් වනුයේ ගෙවත්ත අතු පතු ගා කුණුරොඩු ටික ඉවත් කර දැමීම ය.මගේ දරු පැටවු දෙදෙනා දිනපතා සවස ගෙවත්තෙහි සෙල්ලම් කිරීමට පුරුදුව සිටිති. එය, ගෙවත්ත මැනැවින් පිරිසිදු කිරීමට මා පෙළැඹී ඇති එක් හේතුවකි.අපේ අසල්වැසියා ගේ ගෙවත්තේ තත්ත්වය මීට වඩා හාත්පසින් වෙනස් ය.ඒ නිවෙසෙහි ද අපේ මෙන් ම දරුවන් සිටියත් නිවැසියා ගෙවත්ත නිතිපතා පිරිසිදු කිරීමට පුරුදු වී නොසිටියි. ගහ කොළින් වැටෙන කොළ රොඩුවලින් ද, ගෙදරින් ඉවත දැමෙන පොලිතින් හා වෙනත් දේවලින් ද ගෙයි පිටුපස පැත්තෙන් වීසි කරනු ලබන අපද්‍රව්‍යවලින් ද එය නිරන්තරව අපවිත්‍ර වෙයි. දිරා යන අහර ගිල දමන්නට කබරගොයෙකු ද එනු පෙනේ.පසුගිය දවසක ත්‍රිරෝද රියක බැඳි ශබ්ද වාහිනියක් පාරේ ගියේ ය. ඩෙංගු මදුරුවන් බෝවන තැන් පිරික්සීමට මහජන සෞඛ්‍ය්‍ය පරීක්‍ෂකවරුන් එන බව ද මදුරුවන් බෝවන තැන් පවත්වාගෙන යෑම දඬුවම් ලැබිය හැකි වරදක් බව ද ඉන් කියැවිණ.අපේ අසල්වැසියා පසු දා රැකියාවට පවා නොගොස් වත්තපිටිය පිරිසිදු කරන හැටි දක්නට ලැබිණ. කුණු රොඩු තැන් තැන්වලට එකතු කළ හේ ඒවාට ගිනි තැබුවේ ය.පසු දින පරීක්‍ෂකවරු ආහ. දිනපතා ගෙවත්ත පිරිසිදු කරන මට මෙන් ම කලින් දා වත්ත පිරිසිදු කළ අපේ අසල්වැසියාට ද ප්‍රශ්නයක් ඇති වූයේ නැත.තවත් දවසක් උදාවිය. මම සුපුරුදු ලෙස මගේ කාර්යයෙහි යෙදුණෙමි. ගෙවත්ත පිරිසිදු කරන්නැයි මට ශබ්ද විකාශනවලින් කියන්නට අවශ්‍ය නැත. එහෙත් අපේ අසල්වැසියා නම් ගෙවත්තෙහි දක්නට නොවීය.යළි දිනෙන් දින ඔහු ගේ ගෙවත්තට කුණු රොඩු එකතු වෙයි. එය යළිත් කෙමෙන් අපායක් බවට පත් වෙමින් තිබේ. විසි කරන ලද අහර කැබැලි කන්නට පෙර සේ ම කබරගොයා ද එනු පෙනේ.මෙය මුවට සිනා නංවන තත්ත්වයකි.පරීක්‍ෂකවරුන් පැමිණිය යුත්තේ නොදන්වා රහසේ ම යැයි මට සිතේ. එවිට සැබෑ තත්ත්වය අවබෝධ වෙයි.දිනපතා උදෑසන නැගිට මිදුල ගෙවත්ත පිරිසිදු කිරීම පුරුද්දක් බවට පත් කර ගත යුතු ය. එවිට ගෙදර දොර ප්‍රසන්න වෙයි. ඒ දකින හිත් පිරිසිදු වෙයි. ආයු කාලය දිගු වෙයි. ලෙඩ රෝග බෝවන තත්ත්වය වැලකෙයි. තමනුත් බේරී රටත් බේරාගත හැකි වෙයි.  හෝමාගම ප්‍රදේශයේ සිළුමිණ පාඨකයකු විසින් යොමු කරන ලද ලිපියක් ඇසුරිනි.මාඅසුන් ගෙන සිටි ඒ බසයේ මා ඉදිරියේ වූ අසුනක වියපත් පියෙක් හිඳ සිටියේ ය.ඔහු හැඳ සිටි සරමත්, කමිසයත් තරමක් කිළිටි ය.බසය ගමන් අරඹන තෙක් ඔහු වටපිට බලමින් සිටියේ ය.වෙළෙන්දෙක් බසයට ගොඩ වූයේ ය.“රොකට් බැලුං... රොකට් බැලුං...”වෙළෙන්දා සිය බැලුන පිළිබඳ වර්ණා කරන්නට වූයේ ය.වියපත් පියා බැලුනයක් මිලදී ගෙන සිය මල්ලේ ලා ගත්තේ ය.වුරුදු හයක පමණ දරුවෙක් බසයට ගොඩ වූයේ ය. ඔහු ආයේ සිය පියා සමඟ ය. පියා තරුණ ය.පියාට සහ දරුවාට වියපත් පියා අසල අසුනේ ඉඩ ලැබිණ. පියා හිඳ ගත්තේ ය. දරුවා පියා ගේ ඔඩොක්කුවේ හිඳ ගත්තේ ය.“ආ... රොකට් බැලුං... රොකට් බැලුං...”රොකට් බැලුන දරුවාගේ හිත පැහැර ගත්තේ ය.“තාත්තෙ, බැලුමක් අරං දෙන්ඩ?”පියා නෑසුණ ගාණට හිටියේ ය.“තාත්තෙ, බැලුමක්!”දරුවා ගේ ආයාචනා පියාට නෑසුණේ ය.දරුවාගේ ආසාව ඉව වැටුණ බැලුන් වෙළෙන්දා පියා දෙස බලාගෙන සිටියේ ය. පියා අහක බලා ගත්තේ ය.බැලුන් වෙළෙන්දා බසයේ පිටුපස දොරින් බැස ගියේ ය.දරුවා ගේ වත මැළැවිණ.බසය පිටත් විය.දරුවා කෙරෙහි වූ මගේ අවධානය ද බිඳිණ.“පුතේ, ඔයා මේ බැලුම තියා ගන්ඩ.”වියපත් පියා ගේ හඬින් මම අවදි වීමි. වහා මම ඔවුන් දෙස බැලීමි.වියපත් පියා සිය මල්ලේ වූ බැලුනය ගෙන දරුවාට පෑවේ ය.දරුවා එය ගැනීමට අත දිගු කළේ ය. එහෙත් ඔහු එක වරම එය නොගෙන හැරී පියා ගේ මුහුණ දෙස බැලුවේ ය. පියා නොදන්නා සේ සිටියේ ය.“මේක ගන්ඩ! මං මේක ගත්තෙ මගෙ මුනුබුරාට දෙන්ඩ. එයත් පුතා විතර ඇති. මං ඒ දරුවට වෙන මොනව හරි ගෙනියන්නංකො.”වියපත් පියා ගේ මුහුණෙහි මතු වී ආයේ මුදු මොළොක් බවකි. දරුවා මොහොතක් ඔහු දෙස බලා සිට බැලුනය අතට ගත්තේ ය. අනතුරු ව, ඔහු එය මුවෙහි තබා මදක් පුම්බා බැලුවේ ය.දරුවාට වහා යමක් සිහිපත් වූ සේ ය. ඔහු බැලුනය අතට ගෙන අමුත්තා දෙස බැලුවේ ය.“එතකොට සීයගෙ පුතාට බැලුමක් නෑනෙ” දරුවා බැලුනය ආපසු දිගු කළේ ය.“කමක් නෑ පුතේ. පුතා ඕක තියා ගන්ඩ. මං වෙන දවසක එයාට බැලුමක් ගෙනිහිං දෙන්නං.”දරුවා එබසින් සැනසුණු සේ ය. ඔහු දික් කළ අත ආපසු ගත්තේ ය.මේ සියල්ල හමුවේ දරුවා ගේ පියා කිසිදු ප්‍රතිචාරයක් නොදැක්වී ය. ඔහු කතා කළ නොහැකි කෙනෙකැයි මට සිතිණ.“ඉස්සරහ හන්දිය බහිනව“ හිටි අඩියේ ම දරුවා ගේ පියා කොන්දොස්තරට කීවේ ය. ඔහු පිළිබඳ මගේ නිගමනය මසිතේ ම ගොළු විය.බසය නවතින විට ම පියා දරුවා ද සමඟ නැගිට්ටේ ය.“අපි බහිනව සීයෙ”දරුවා පියා ගේ අතේ එල්ලී ගෙන බසයෙන් බසින ගමන් සීයා දෙස හැරී සමුගන්නට අත වැනුවේ ය.වියපත් පියා ද බසයෙන් බසින දරු පැටියා දෙස බලා සිටියේ සිනා පොදක් ඉතිරී ගිය මුවිනි.බසය යළි ගමන ඇරඹී ය.බොහෝ දුරක් යන තුරු සිතන්නට මට යමක් ඉතිරි විය.වියපත් පියා තම මුනුබුරා වෙනුවෙන් මිල දී ගත් බැලුනය නාඳුනන දරු පැටියාට තිළිණ කළ ආකාරය, දරුවා එය බාරගෙන නැවතත් එය ආපසු දෙන්නට හැදූ හැටි, වියපත් පියා දරුවා ගේ හිත හදා බැලුනය දරුවාට ම සින්න කළ ආකාරය, මේ සියලු දේ හමුවේ දරුවා ගේ පියා නෑසූ කන් ඇතිව සිටි හැටි යන මේ සියල්ල මිනිස් ස්වභාවය පිළිබඳව සියුම්ව සිතන්නට මා පෙළඹ වී ය.  කැලණියේ ධර්මාලෝක මාවතේ, නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.උදෑසන හතයි කාලට පමණ මම රජයේ කාර්යාලයයකට ගියෙමි. ඒ, රාජකාරියක් කරවා ගෙන ම මගේ දෛනික රාජකාරියට යනු පිණිස ය.ඒ වන විට, පිරිසිදු කිරීමේ කටයුතුවල නිරත ව සිටි කිහිප දෙනකු හැරුණු කොට නිලධාරීන් හෝ සේවක ජනයා පැමිණ සිටියේ නැත.මම ඔරලෝසුව දෙස බලමින් ප්‍රධාන ගේට්ටුව අසල රැඳී සිටියෙමි.මෝටර් රියක් කාර්යාල භූමියට පැමිණියේ ය.ඉන් බැස ගත් අයෙක් මදෙස බැලුවේ ය.‘ආවෙ මොකක් හරි රාජකාරියකට ද?’ ඔහු ඇසුවේ ය. ඒ හඬ පි‍්‍රය මනාප ය; සුහදශීලි ය.මම මගේ අවශ්‍යතාව ගැන කීමි.‘හොඳයි, වැඩට ඇවිත් ඉන්න කෙනෙකුට කියල මගෙ කාර්යාලෙට එන්ඩකො’ ඔහු කඩිනමින් යන්නට ගියේ ය.මම ඔහු කී පරිදි ම කළෙමි.ඔහු රාජකාරි අසුනෙහි හිඳ සිටියේ ය.‘වාඩි වෙන්ඩ!’මම වාඩි වීමි.ඔහු කඩිනමින් මගේ අවශ්‍යතාව ඉටු කර දුන්නේ ය.මම තුති පුදා මගේ රාජකාරියට වේලාවට ගියෙමි.මේ පරණ කතාව මගේ මතකයට ආවේ පුවත්පතක අලුත් පුවතක් දැකීමෙනි. ඒ පුවත නම්, කළමනාකරණ හා ඇගැයුම් තරගයකින් කොළඹ දිස්ත්‍රික්කයේ ප්‍රථම ස්ථානයත්, දිවයිනේ තුන් වන ස්ථානයත් මා පෙර කී කාර්යාලයයට හිමි වී තිබීම ය. සම්මාන පිරිනැමී ඇත්තේ එදා උදෑසන මගේ රාජකාරිය ඉටු කර දුන් නිලධාරී මහත්මයාට ය.මේ රජයේ කාර්යාලයය මහරගම ප්‍රාදේශීය ලේකම් කාර්යාලයයි. නිලධාරී මහතා එහි ප්‍රාදේශීය ලේකම් චන්ද්‍රරත්න පල්ලේගම මහතායි.මේ සටහන ඔහුට උපහාර පිණිස වේවා!මහරගම, ගොඩිගමුවේ, නීලම්මහර පාරේ, දයා නුගේකොටුව මහතා විසිනි.අපි රූපවාහිනිය දෙස බලාගෙන සිටියෙමු.කුඩා දරුවකු ගඟෙහි ගසාගෙන යයි.“අනේ මගෙ රත්තරං පුතේ!”ඒ, අප නිවෙසෙහි වැඩ පළ කර දෙන්නට ආ වියපත් කත ගේ විලාපයයි.ඇය ළයෙහි අත් ගසා ගනිමින් දිගින් දිගටම වැළපෙන්නට වූවා ය.අපි ඇය වත්තන් කර ගතිමු.“ඇයි අඬන්නෙ?”“අනේ දෙයියනේ, මගෙ මුනුබුරත් ඔය විදිහට ගඟක මූදක දාල ද දන්නෙ නෑ.”රූපවාහිනිය වසා දැමූ අපි ඇය සනසන්නට වීමු.ඇය සිය කතාව කීවා ය.“මගෙ දුව දරුවව කාටදෝ දීල! මං හිටිය නං කීයටවත් දෙන්නෙ නෑ. අනේ මගෙ රත්තරං කොල්ල! ආච්චියෙ කිය කියා මාව හොයනව ඇති...”ඇගේ එක ම මුනුබුරා කෙසේ හෝ අන් සතුව ඇතැ’යි අපට හැඟිණි.අපි ඇය ද සමඟ පොලිසියට ගියෙමු.පැමිණිල්ල සටහන් කර ගැනිණි.“අනේ, දරුවට නරකක් වෙයි ද?” ඈ දවස පුරා ම ඇසුවේ ඒ පැනය යි.පසු දින අම්මාත්, හදා ගන්නා අම්මාත් ඇතුළු බොහෝ දෙනකු පොලිස් ස්ථානයට කැඳවිණි.දරුවා මවගේ කැමැත්ත පරිදි ලබා ගත් බව හදා ගන්නා මව කීවා ය.“මට මගෙ මුනුබුරා ඕනෑ, එයාටත් මාව ඕනෑ, අපිව වෙන්කරන්න හදන්න එපා!” මිත්තණිය හඬා වැටෙමින් දියණියටත්, පොලිස් නිලධාරීන්ටත් බැණ වැදුණා ය. එදින රැයෙහි ඇය අප නිවෙසෙහි ම රැඳී වැළපුණා ය. පසුදා සිට මුනුපුරා ගේ විමුක්තිය පතා බෝධි පූජා පැවැත්වූවා ය; දෙවියන්ට කන්නලව් කළා ය.දරුවා හදා ගන්නට වැදූ මවට හෝ මිත්තණියට ආදායමක් නැතැ’යි හදාගන්නා මව පොලිසියේ දී කීවා ය. මිත්තණිය ඊට දුන් ප්‍රතිඋත්තරය වෙනුවෙන් ලැබුණේ පොලිස් කම්මුල් පහරකි. ඇය වෙඩි කෑ ඊරියක සේ පොලිසිය දෙවනත් කළා ය.අවසානයේ ඇගේ කඳුළ ජය ගත්තේ ය.එදා සවස ඇය සිය මුනුබුරා වඩාගෙන අප නිවෙසට ආයේ ලොවක් දිනූ සේ ය.“ආච්චියෙ ඇයි මේ ඇස්වල කඳුළු?” මුනුබුරා අත්තම්මා වැළඳ ගෙන මුහුණ ඉම්බේ ය.මවට බියෙන් ඈතට වී සිය පුතු දෙස බලා සිටි දියණිය ද හෙමිහිට පැමිණ පුතු සිම්බා ය.“අම්මෙ, අලුත් අම්මට මාව ආයෙ දෙනවද?”“නෑ පුතේ, කන්ඩ නැතුව මැරුණත් මගෙ පුතාව කාටවත් දෙන්නෙ නෑ.”දරු පැටියා සිය මවත්, අත්තම්මාත් වැළඳ ගත්තේ ය. ඒ දෙදෙනා ද දරු පැටියා වැළඳ ගත්තෝ ය.අපි තෙත් වූ දෑසින් ඔවුන් දෙස බලා සිටියෙමු.කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.ජංගම දුරකථනය කනේ තබා ගෙන පාර පැන ආ කාන්තාව බසයේ හැප්පෙන්නට ගියේ ය.වහා බසය නවත්වා ගත් රියැදුරු ඇයට කෑගැසුවේය.‘මිස් ළමයින්ට පාරෙ යන්න උගන්නන්නෙත් ඔහොම ද? අපිවත් අමාරුවෙ දානව!’ඇය බසය මග හැර යන්නට ගියා ය.පාසල් දරුවන් ද පාරේ යමින් සිටියෙන් ඇය ගුරුවරියක විය යුතු යැයි මට සිතිණ.බසය ඉදිරියට ගොස් නැවතිණ.මම ඉන් පිටත බැලීමි.පාර මාරු වීමට යත්න දරමින් සිටියකු මගේ නෙත ගැටිණ. ඔහු අත සුදු සැරයටියක් ද වීය.විටෙක සුදු සැරයටිය ඉදිරියට දිගු කරමින් අඩියක් ඉදිරියට තබන ඔහු වාහන හඬක් කන වැකුණු විගස ඒ අඩිය වහා පස්සට ගනියි.ලොකු පාසල් දරුවන් ද, වැඩිහිටියන් ද ඔහු පසු කොට ඔබ - මොබ ගියහ. එහෙත් කිසිවකු ඔහුට අත නොදීම මසිත රිදවීය.කුඩා පාසල් දැරියන් දෙදෙනකු ඔහුට ළං වනු දැක මම විමසිලිමත් වීමි.පළමුව, දෙදෙනා අතර වූයේ කෙටි සංවාදයකි. දෙවනුව, අන්ධ පුද්ගලයා දෙපයින් ළං වූ දෙදෙනා ඔහු ගේ දෑතින් අල්ලා ඔහු මැදි කරගෙන පාර අයින දිගේ ම ඉදිරියට ගියෝ ය.ටිකකින් දෙදෙන ඉදිරියේ වූ කහ ඉර ඔස්සේ අන්ධ පුද්ගලයා ද කැඳවාගෙන පාර පනිනු මම දිටිමි. ඒ දසුන මා දෑසට රසඳුනක් ම වූයේ ය.දැරියන් දෙදෙනා ගේ පාසල් ඇඳුමේ කර පටි මට මතක ය. ඒ රත්නපුර මහින්ද විද්‍යාලයයේ ඒවා විය යුතු ය. පුංචි දූවරුනි, නන්නාදුනන ඔබ දෙපළ වැඩිහිටි ලෝකයාට දුන්නේ කදිම ආදර්ශයකි.මේ සටහන ඔබ දෙදෙනා ගේ මතු දිවිය ඔපවත් කරන්නක් වේවා!ඕපනායක, උතුරු හුණුවල තමාලි නානායක්කාර මෙණෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009054</link>
    <topic>සෞදියේදී විපතට පත් තිහගොඩ ආරියවතීට විදේශ සේවා කාර්යාංශයෙන් නිවෙසක්</topic>
    <author>සුනිල් දයා අල්විස්</author>
    <content>සෞදියේදී විපතට පත් තිහගොඩ ආරියවතීට විදේශ සේවා කාර්යාංශයෙන් නිවෙසක්සෞදියේ රියාද් නුවර නිවසක ගෘහ සේවයට ගිය මාතර තිහගොඩ බටුවිට උඩදෙණියේ පදිංචි එල්. පී. ආරියවතී මහත්මියගේ ශරීරයට ඇණ කටු සහ කම්බි කූරු රත්කොට ඇතුල් කරමින් දරුණු වධ හිංසාවලට භාජනය කළ නිවෙස් හිමියා සහ කාන්තාව එරට නීතිය හමුවට පමුණුවා මේ සිද්ධිය පිළිබඳ පූර්ණ පරීක්ෂණයක් සිදු කිරීමට එරට බලධාරීන් ඉදිරි දින කිහිපය ඇතුළත අවශ්‍ය පියවර ගනු ඇත.එරට විදේශ කටයුතු අමාත්‍යංශයට සහ අභ්‍යන්තර කටයුතු අමාත්‍යංශයට මේ පිළිබඳව ශ්‍රී ලංකා රජය විසින් විදේශ කටයුතු අමාත්‍යංශය හරහා යවන ලද තොරතුරු අනුව අවශ්‍ය ක්‍රියා මාර්ග ගනිමින් සිටින බව ද වාර්තා වේ. සෞදියේ ලංකා තානාපති කාර්යාලය හරහා මේ පිළිබඳ මෙයට අදාළ සියලු විස්තර ඉදිරිපත් කිරීමට ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක, නියෝජ්‍ය සාමාන්‍යාධිකාරී එල්. කේ. රුහුණගේ සහ නීති අංශයේ නියෝජ්‍ය කොමසාරිස් මුතුකුමාරණ යන මහත්වරු මේ වන විටත් සවුදියට ගොස් ඇත.ආරියවතී මහත්මියආරියවතී මහත්මිය සෞදියේ සිටි නිවසේ මේ දරුණු වධ හිංසාවලට මුහුණ දී එරටටත් මෙරටටත් මේ සිද්ධිය නොකියා නිහඬව පැමිණ කඹුරුපිටියේ ආඳපාන රජයේ මූලික රෝහලට ඇතුළත් වූයේ පසුගිය 23 වැනිදාය. ඇය මෙරටට පැමිණියේ පසුගිය 21 වැනිදාය. 27 වැනිදා ඇය සැත්කමකට භාජනය කර ආඳපාන රෝහලේ ශල්‍ය විශේෂඥ වෛද්‍ය කමල් වීරතුංග මහතා ප්‍රමුඛ වෛද්‍ය කණ්ඩායම ආරියවතී මහත්මියගේ සිරුරේ තිබුණ ඇණ 18 ක් ඉවත් කරන ලදී.නැවතත් ඉකුත් 30 වැනිදා ඇගේ දකුණු පිටි අල්ලේ තිබුණ කටුවක් ද ඉවත් කිරීමට ද සැත්කමක් මේ රෝහලේදීම සිදුකර තිබේ.ආරියවතී මහත්මියට මෙලෙස දරුණු ලෙස වධ හිංසා පමුණුවා ශරීරයට ඇතුල්කර ඇති ඇණ හා කටු ඉවත් කිරීමේ සැත්කම සිදුකරන ලද අවස්ථාව සහ ඇගේ රෝගී තත්ත්වය ඇතුළත් සියලු තොරතුරු කඹුරුපිටිය ආඳපාන රෝහලෙන් මෙරට මෙන්ම විදේශ මාධ්‍ය හරහා ද ප්‍රචාරයට පත්වීම නිසා මේ සිද්ධිය ආන්දෝලනාත්මක පුවතක් බවට මේ වන විටත් පත්වී තිබේ.ආරියවතී මහත්මිය සෞදියේදී මුහුණපාන ලද අවාසනාවන්ත තත්ත්වයට අදාළ සියලු කරුණු නීතිපතිවරයා වෙත යොමු කොට එරට හාම්පුතා ඇතුළු වගකිවයුත්තන්ට එරෙහිව නීතිමය ක්‍රියාමාර්ග ගැනීමට අවධානය යොමු කරවන බව ද සෞදියේ කරන තමාගේ මෙම සංචාරයේ ප්‍රධාන අරමුණ එය බව ද ශ්‍රී ලංකා විදේශ සේවා නියුක්ති කාර්යාංශයේ සභාපතිවරයා කීය.මේ සිදුවීම මානව හිමිකම් උල්ලංඝනය කිරීමක් බවත් සෞදියේ මානව හිමිකම් අංශයට පමණක් නොව ජාත්‍යන්තර මානව හිමිකම් සංවිධානවලට ද මේ සම්බන්ධයෙන් දැනුවත් කිරීම් සිදුකරන බව ද හෙතෙම වැඩිදුරටත් පැවසීය.ආඳපාන රෝහලේ වැඩ බලන වෛද්‍ය අධිකාරී වෛද්‍ය ප්‍රභාත් ගජධීර මහතා පැවසුවේ ආරියවතී මහත්මියට ප්‍රතිකාර සලසන වෛද්‍ය කණ්ඩායම ඇය දිනපතාම පරීක්ෂාවට ලක්කරමින් ක්‍රියා කරන බවය.රෝහලට ඇතුළත් වූ අවස්ථාවට වඩා ඇය සැත්කමට භාජනය කිරීමෙන් පසු සුවය ලබමින් සිටින බවත් සැත්කම සඳහා සිදුකරන ලද කැපුම් තුවාල වේලීමට ප්‍රතිජීවක පවා ලබා දෙමින් කටයුතු කරන බවත් ඔහු කීය.ඇයට රෝහලෙන් පිටව ගියද සම්පූර්ණ සුවය ලැබෙන තුරු නියම කරන දිනවලට වෛද්‍ය පරීක්ෂාවට රෝහලට පැමිණිය යුතු බව ද වැඩ බලන වෛද්‍ය අධිකාරිවරයා පැවැසීය.ආරියවතී මහත්මිය ඉසුරු සොයා සෞදි රාජ්‍යයේ නිවසකට මෙරටින් පිටත්ව ගියේ මාර්තු 25 වැනිදාය. ඇගේ ප්‍රධාන අරමුණ වූයේ ජරාවාසව කඩා වැටෙන්නට ආසන්න වූ ඇය පදිංචි කුඩා නිවස වෙනුවට අලුත් නිවසක් සෞදියෙන් උපයන රට සල්ලිවලින් ගොඩනඟා එහි පදිංචි වීමටය.දහසකුත් එකක් බලාපොරොත්තු මවාගෙන හිතේ් පැළ පදියම්ව පැවැති එම අරමුණ බලාපොරොත්තුව ඉටු නොවූයේ ඇයට අත්වූ මේ ඛේදනීය ඉරණම නිසාය. වධ හිංසාවලට භාජන වුවද නොමැරී යළිත් ශ්‍රී ලංකාවට පැමිණීමට වාසනාව ආරියවතී මහත්මියට මේ වන විට ලැබී ඇත. ඇගේ ශරීරයේ තුවාල ද සනීප වී යා හැකිය.මේ අකරතැබ්බට මුහුණ දී රෝහල් ගත වීමත් සමඟ ඇයට නිවසක් හදා දෙන්නට විදේශ සේවා නියුක්ති කාර්යාංශයේ සභාපතිවරයා ඇය බැලීමට රෝහලට ගිය අවස්ථාවේ පොරොන්දු විය.ඒ පොරොන්දුව වහා ඉටුකර දීමත් ඇයට සාධාරණ වන්දි සෞදි රජය හරහා ලබාදීමටත් ඇයට වරද කළ නිවෙස් හිමියන්ට උපරීම දඬුවම් ලබාදීමට එරට බලධාරීන්ගෙන් ඉල්ලා සිටීම ද අවශ්‍යම සිදුවිය යුතු කටයුක්තකි. වගකීමෙන් තොරව මෙවැනි අහිංසක කාන්තාවන් අපාදුක් විඳීමට පිටරට සේවා සඳහා යවන රැකියා ඒජන්සි අවලංගු කිරීමට පමණක් නොව නීතිය අනුව ඔවුන්ට එරෙහිවත් ක්‍රියා කිරීම ආරියවතී මහත්මියට පමණක් නොව පිටරට සේවයට යන ආරියවතීලා වැනි සියලුම කාන්තාවන්ට ද කරන සාධාරණයකි.එසේම කෙටි කලක පුහුණුවක් ලබාදීම හා පිටරට රැකියා සඳහා යවන්නන් වාලේ අපේ කාන්තාවන් නොයවා දැන්වත් වඩා වගකීම් සහිතව කාන්තාවන් රට රැකියාවලට යැවීම විශේෂයෙන්ම ගෘහ සේවයට යැවීමට වග බලා ගැනීමට ද මේ සිද්ධියෙන් ශ්‍රී ලංකා විදේශ සේවා නියුක්ති කාර්යාංශයේ ද වගකීමකි.මේ අතර සෞදි බලධාරීන් විසින් ආරියවතී මහත්මියට වධ හිංසා පමුණුවන ලද ඇය සේවය කළ නිවසේ හාම්පුතා සහ ඔහුගේ බිරිය අත්අඩංගුවට ගැනීමට සොයමින් සිටින බව ද ඔවුන් බලධාරීන් ගෙන් මඟ හැරී සිටිමින් ක්‍රියා කරන බව ද එරට පුවත්පත් වාර්තා කරයි.මේ සිද්ධියට එරට පුවත්පත් මඟින් ද පුළුල් ප්‍රචාරයක් ලැබීම නිසා බලධාරීන් මේ යුවළ කොටු කර ගැනීමට පරීක්ෂණ පුළුල් කර තිබේ.මෙරට සිටින සෞදි තානාපතිවරයා විදේශ අමාත්‍යාංශයේදී විදේශ ඇමැති මහාචාර්ය ජී.එල්. පීරිස් මහතා හමුවී ආරියවතී මහත්මිය පිළිබඳ සිද්ධිය සාකච්ඡා කර ඇත.මේ සිද්ධිය පිළිබඳව මෙතෙක් පවතින තත්ත්වය ගැන ඇමැතිවරයා සහ තානාපතිවරයා අවධානය යොමු කළ අතර මේ සාකච්ඡාවේ පදනම් වූ කරුණු අනුව වාර්තාවක් සෞදි ලංකා තානාපති කාර්යාලයට ඉදිරිපත් කර ක්‍රියාකරන්නැයි ද උපදෙස් විදේශ කටයුතු අමාත්‍යාංශය මගින් ලබාදී තිබේ.දෙරට අතර මේ සිද්ධිය හේතු කොට ගෙන සබඳතා හා මිත්‍රත්වයේ කිසිදු ගැටලුවක් හා ප්‍රශ්නයක් පැන නැඟී නැතැයි ද අමාත්‍යාංශය පවසයි.මේ අතර විදේශ සේවා නියුක්ති කාර්යාංශයෙන් හා ආරියවතී මහත්මියට ප්‍රතිකාර කරන ලද කුඹුරුපිටිය ආඳපාන රෝහලේ ඇඳ ඉහපත් වාර්තා ද ලබාගෙන විදේශ කටයුතු අමාත්‍යාංශය මඟින් එරට බලධාරීන්ගේ අවධානයට යොමු කරවීමට සෞදියේ ලංකා තානාපති කාර්යාලයට යවා ඇත.මීට අමතර දැනට එරටට ගොස් සිටින ශ්‍රී ලංකා විදේශ සේවා නියුක්ති කාර්යාංශයේ සභාපතිවරයා ඇතුළු නියෝජිත කණ්ඩායම එරට විදේශ අමාත්‍යාංශයට හා මානව හිමිකම් කොමිසමට ද මේ සම්බන්ධයෙන් කරුණු ඉදිරිපත් කරනු ඇත.ආඳාපාන රෝහලේ වැඩ බලන වෛද්‍ය අධ්‍යක්ෂ මහතාගේ ඉල්ලීම පරිදි ආරියවතී මහත්මියගේ සිරුරේ ඇණ ඉවත් කිරීමේ වෛද්‍ය කණ්ඩායමේ ප්‍රධානි විශේෂඥ ශල්‍ය වෛද්‍ය කමල් වීරතුංග මහතාගේ ඉල්ලීම පරිදි මානසික විශේෂඥ වෛද්‍යවරියගේ පරීක්ෂාවට ද ඇය පසුගිය දින යොමු කරවා ඇත.මෙම පරීක්ෂණය අනුව ඇය කිසිදු මානසික ආබාධයකට ගොදුරුවී නැති බවද යකඩ ඇණ ශරීරගත වීමෙන් පසුව ඇය මානසික පීඩාවට පත්ව සිටියද ශල්‍යකර්මයෙන් පසු ඇයගේ් මානසික මට්ටම ඉතාම යහපත් බවද තහවුරු වී තිබේ.පසුගිය දිනවල ආරියවතී තමා විසින්ම ශරීරයට ඇණගසා ගෙන මෙරටට පැමිණි බවට ඇතැම් අංශ විසින් ගෙන හැරපාන කරුණු ප්‍රතික්ෂේප කරන වෛද්‍යවරු ඇයට ඇණගසා ඇත්තේ සෞදියේදීම බව එකහෙළා අනුමත කරයි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009055</link>
    <topic>රට පිට</topic>
    <author/>
    <content>රට පිටඑංගලන්තෙ ඩැඩී ඉන්නෙ මහ ඉහළින් කියන්නේ ඉතාලියේ මමී ඉන්නේ උජාරුවට කියන්නේ සිංහලකම අමතක කර හායි බායි කියන්නේ එහෙව් අයට අපෙ ඈයො මහ ඉහළින් පුදන්නේ බඩ ගින්නට දරු පැටවුන් ඉකි ගසමින් හඬන්නේ පිදුරු සෙවිලි කළ පැල්පත මහ වැස්සට තෙමෙන්නේ නැතිබැරිකම ජය ගන්නයි මැද පෙරදිග දුවන්නේ එහෙව් අයට නෑයො කියා කීම ද නිගා කරන්නේභාග්‍යා එම්. හේරත් කැකිරාවකොළඹ විශ්වවිද්‍යාලයේ විද්‍යා අංශයේ සහකාර කථිකාචාර්ය වරියක වූ ශිෂ්‍යත්වයක් ලැබ ඇමෙරිකාවේ මිචිගන් විශ්වවිද්‍යාලයයේ ආචාර්ය උපාධිය හදාරමින් සිටිනදියණියට.... පියාගෙන්. සිප් සයුරේ නව ඉමකට යනු රිසිව සය වසරකට මවුපිය සෙවණින් දුරුව සත් සමුදුරෙන් දුරු රටකට පිය නැඟුව පෙම්බර දියණි! ඔබටයි මෙකඳුළු බිඳුව! සස්සඳ සසඳ දිය මතුපිට මල සේම දසතම සුවඳ පතුරා පිපුණා සේම දැනුණා පෙර ලකුණු බිඳ අවහිර සෑම දණගා ඇවිත් අත ගත් දිනයේ සිටම! දෙදණ සිඹින වරලස දෙ කරලට ගොතා සුදු රැලි ගවුම හැඳ කියමින් බොළඳ කතා දෙපා නැමැද හැම උදයෙම තුටින් ඉතා පාසල් ගියා දැරියක සේ ජය ම පතා! සිනහව අමනාප මුසු, බස් නඟා හඬ ආ ගිය ගමන් පොත් මිටි ගෙන ප පා හැඩ හැන්දෑ යාමයට පාළුව කර දෙකඩ තවමත් ඇහෙනවා දොරටුව ඇරෙන හඬ! රටින් රට ගියත් දියණිය මෙරට දෙස අවමන් ඇසින් නො බලනු කිසි ලෙස අලස මවුපිය සෙවණ ගුරු මිතුරන් සොයුරු රැස අක්මුල් සේ ම මෙහි ඇත නොසිෙඳනා ලෙස! හැර ගිය දා පටන් නිවසම අඳුරු වෙලා ඇතිමුත් හැම අතේ පාළුව නිහඬ වෙලා දෙ මැදියමේ පියවර හඬ සවන පෙළා නින්දෙන් අවදි කරවයි ඔබ රුව මැවිලා! සිහිනෙන් පවා නො පැතූ ලොව කිරුළු දරා මවුපිය පැතුම් එකිනෙක ගෙන දී සපුරා ශිල්ප උගෙන අගතැන් ගෙන වෙහෙස දරා සරා සඳක් වෙනු සුවිසල් අඹර අරා!ගාමිණී චන්ද්‍රසේන මාකොළ දකුණජීවන උයන් තෙර පිපිලා සුවඳ දුන් පුෂ්පය ඔබයි පියතුම මම දිවි දුන් බොදු ඇස පාදමින් යහමඟ නිති යවමින් කළ මෙහෙවරට ගුණ ගයනෙමි කවියෙන් ඔබගේ ලයේ රැඳි පිවිතුරු කුළුණු ගුණේ හැඳිනා ගතිමු බහ තෝරන ළමා වියේ අප සිව් දෙනා තුරුළුව ඔබගේ ඇකයේ සිටිනා විට වෙන සැපතක් කොහිද පියේ බිඳුණු හද නොරිදෙන්න ඔවා දුන්නේ ඔබයි වැටුණු කල නැගිටින්න දෑත පෑවේ ඔබයි නෙතඟ රැඳී කඳුළැල්ල පිස දැමුවේ ඔබයි දියුණුවක් ලැබ ගන්න නුවණ දුන්නේ ඔබයි දහසක් අකුරු තිබුණත් ඔබ නමට පියේ ගුණ ගී ගයා නිම කෙරුමට නොහැක ලයේ ගත දුබලව සිටියත් අද මහලු වියේ ඔබෙ සෙනෙහසේ මට අඩුවක් නොමැත පියේ මල් දෝ්තක් ගෙන ඔබෙ පා යුග මත තබලා වැන්ඳත් මදි පියතුමනි අප දෑතම එක් කරලා ගයමින් ඔබේ යහගුණ මා කවි ගී කරලා පතනෙමි මතු බවෙත් මට පියතුම වේ කියලාබණ්ඩාරගම දේවිකා නිශාන්ති සයිප්‍රස් - නිකෝසියා සිටපුංචි සුරංගනාවියක් ගැන මම අසා ඇත්තෙමි. එහෙත්; ඒ පුංචි සුරකුමරියන් දෝතට ගත හැකි බවක් මම නොදැන උන්නෙමි. එහෙත් එක දවසක පුංචි සුරකුමරියක් මගේ දෝතට වැඩියා ය. මම පුදුමයෙන් යුතුව, එහෙත් ආසාවෙන් එම පුංචි සුරංගනාවිය දෙසට බලා උන්නෙමි. මගේ දෑසට කඳුළු පිරුණ ජීවිතයේ විඳි අනන්ත අප්‍රමාණ වූ දුකට දෙවියන් විසින් මට මේ පුංචි සුරංගනාවිය දෙන ලැදැයි මම විශ්වාස කෙළෙමි. ඒ නිසා මම මගේ රත්තරන් දියණියට ‘සුරන්දිමා’ යන නම තැබුවෙමි. සැබැවින් ම ඇය දෙවියන් දුන් පඬුරක් ම විය. ජීවිතයේ එකම සම්පත වූ මගේ රත්තරන් දුවේ; සීමා මායිම් නඟි අනන්ත අපරිමිත වූ සෙනෙහසට කරුණාවට හා ආදරයට තාත්තාගේ මෙම පුංචි සටහන ඔයාලාට ආශිර්වාදයක් ම වේවා! ඉත්තක පිපුණු ලස්සන මල් දෙකක් වගේ ගුණ සුවඳින් පිරි ජීවන ගමන් මගේ බාධක මැදින් නොසැළී මහමෙරක් වගේ ජීවත් වෙන්න ඔබ දිරි දියණියන් වගේ මා පැතු සිහින මල්ලකි ඔබ නිසා දුවේ ඒ සිහිනයන් මත මගෙ කල දවස ගෙවේ මගෙ ලෝකයේ ආලෝකය නුඹයි දුවේ මගෙ ආයුෂ ද ගෙන ජීවත් වෙයන් දුවේආර්.ඩී. ධර්මදාස, මාහේන, පහළයාගොඩ. (ඕමාන් හමිරීටි සිට)දසදෙස පතළ මෙත් කරුණා පිරුණ සිතින් ඔබ හිරු විලස බබළයි හද ගැබෙහි නිතින් බෝසත් පියතුමකු ලද පෙර බවේ පිනින් දිවියෙහි අරුත මම වටහා ගතිමි ඔබෙන් පියවර නඟයි පැල්පත්, මන්දිර ගානේ ඔබ නොහඳුනයි ඉරිසීයා මද මානේ ගුණ සුවඳින් සුවඳ කරවන ගම්මානේ කඩුපුල් මලකි ඔබ සුපිපුණ සඳපානේ ගලනා විටකදිත් දුක් කඳුළක් දෝරේ හිනැහී හිඳිමි ඒ ඔබගෙන් ලද ආරේ හමුවන තුරා කඩඉම බව සංසාරේ ඔබෙ දියණියයි මා ඉපදෙන හැමවාරේ මදනල පවා ගම පිස එන හිමින් සැරේ ඔබෙ ගුණ කියා දොඩමළු වෙයි දොරින් දොරේ නිරහංකාර කම පෙන්වන නිරන්තරේ සරලයි පියාණෙනි ඔබෙ දිවි කතන්දරේ සැනසුම සතුට නිති සිත තුළ රැව්දේවා කෙළවර නිවන සසරේ පැතුමක් වේවා සිත සවිබල ඔබට රෝ දුක් බිය නේවා සියවස් ආයුලැබ නිදුකින් වැජඹේවාමීරිගම රූපානි කැකුලාවල ඕස්ට්‍රේලියාවේ සිට (වයස අවුරුදු 90 ක් සපුරන මගේ පියාණන්ට උපහාරයකි)හිනහෙද්දි සඳ පිපී තනිතරුව ළඟ නතර සිසිල ගත වෙලුණු රැය දෙතොල්පට වෙව්ලවයි ගත වැටෙන පිණි බිඳක තුරුණු සිත් දියවයන මෙයයි සිතුවිලි දවන රාගයේ හෝරාව... අනන්තෙට ඉගිළ යන ඔබේ සුව සෙනෙහසින් ජීවිතය දිනන්නට බැරිව ඉකිලා ලතව පැමිණ හැර ඔබෙ සුවඳ උණුසුමින් පිරුණු බිම හිමි සඳුනි නිබඳ මම තැවෙමි වාවනු බැරිව නෙතු අගින් බොදවෙද්දි - සොඳුරු සිහිනය දුටුව නින්ද නැති දවස් කොයිතරම් ගත වුනෙද? හිමි සඳුගෙ සුවඳ නැති මේ කටුක ඉසව්වක සුවහසක් කඳුළු මල් අමුණමින් ගොතන්නෙමි හිඟ නොමැති තනිකමින් - හුඳකලා පුරවරක මුලා වූ බොහෝ සිත් දැවෙයි සිල් බිද ලමින් පැනයන්න සිතක් නැත - ඔබේ සිරගෙයින් මට හිමියනේ මම ඔබේ ‘සෙනෙහසේ දාසියයි’චම්පිකා පද්මපෙරුම අල් - එන් - නගරයේදීඕස්ට්‍රේලියාවේ සිඩ්නි නුවර පදිංචියට ගිය සුදු දුව රුවන්තීට සහ බෑණනුවන් වන ගයාන් පුතුට සෙනෙහසින් මලක් ලෙසින් සැදූ දුව අප කවා පොවා විදා යුග පියා නුබ ගැබ සරා ගියා විලක් පිරෙන්නට සැලුමුත් කඳුළු මෙමා පසක් කළෙමි දැන් ඇය ඔබ සතුය කියා ගහකොළ නැතත් වෙනදා ඔබ නෙත පිනවූ මිතු කැල නැතත් පෙරදා ඔබ මන පිනවූ සොයුරන් නැතත් ළඟ පාතක කළ රණ්ඩූ අප සිත් ඔබ ළඟය සෙනෙහස හද පිරවූ තරුවක් නොවී පුන්සඳ වී මන බඳින කඳුලක් නොවී කුසුමක් වී සිනහ සෙන සුළඟක් නොවී මඳ නල වී හිමි සොඳින රැකගත් දෝණි ඔබමය නිවසේ පහන පැනයක් වෙතොත් යහතින් විසඳා ගන්න මැදියම් පිළිවෙතට මුල් තැන ගෙන දෙන්න ලද දෙය ගැන සිතා දෙදෙනම තුටු වන්න පුත ඔබ දෙනෙත මෙන් සුදු දුව රැක ගන්න මෙත් භාවනාවෙන් අලුයම පිබිදෙන්න තෙරුවන් නමැද සැමදා නින්දට යන්න හෙළ ගති බොදු සිරිත් බැතියෙන් රැකගන්න මවු බිම - ඔබේ දෙව් ලොව මෙන් සළකන්නආදර අම්මා, පුෂ්පා වෙත්තසිංහ ඇතුගල්පුරවරයෙන්”එංගලන්තයෙ අනිත් රටවල් වල වගේ නෙවෙයි. මාර්ග නීතිය අකුරටම පිළිපදිනවා. නොහික්මුණු රියදුරන්ට වඩා විනයගරුක රියදුරන් ඒ රටේ ඉන්නවා. මේ නිසා හදිසි අනතුරු අඩුයි. හැමෝම රිය පැදවීමේදී ඉතාමත් කල්පනාකාරී වෙනවා. අඩු වයසින් සිදුවෙන මරණ ඒ රටේ අහන්න ලැබෙන්නෙ නැහැ. ශරීර සෞඛ්‍ය අතින් පවා ඒ රටේ මිනිස්සුන්ගේ සෞඛ්‍ය වඩාත් හොඳයි. හැමෝම තමන්ගේ සෞඛ්‍ය ගැන උනන්දු වෙනවා.  ඒ රටවල ආබාධිතයන්ට විශේෂිත තැනක් හිමි වෙනවා. බස්රථවල වැනි ප්‍රවාහන සේවාවල ආබාධිතයන් වෙනුවෙන් විශේෂ පහසුකම් සලසා තියෙනවා. රෝද පුටුවෙන් බස්රථයටම ගොඩවෙන්න තරම් පහසුකම් ඒ රටේ තියෙනවා.හැමදේම පිළිවෙළට තමයි කරන්නෙ. ඒ රටේ පෝලිමේ ඉඳලා තමයි හැම දෙයක්ම කරන්නෙ, කවුරුත් රණ්ඩුසරුවල් වෙන්නෙ නැහැ. හැසිරීම අතින් හරිම විනීතයි. කොච්චර රාජකාරි බහුල වුණත්, අනෙක් කෙනාට පහර දීගෙන ඉස්සර වෙන්න හදන්නෙ නැහැ.ජොබ්එකක් කරනකොට මං තනියම මගේ වැඩ කරගත්තා. වෙහෙස මහන්සිය ඉතාමත් වැඩියි. ඒත් ඒ කාර්යය බහුල ජීවිතේ සුන්දරකමකුත් තියෙනවා. වෙළෙඳ සලකදිත් එකිනෙකා තම තමන්ගේ කාර්යය ඉටුකරනවා විතරයි. ඒ ඇරෙන්න ගෞරව කිරීම් නැහැ.බොහෝ දෙනෙක් යන්න කැමැති පොදු ප්‍රවාහන සේවාවල, පෞද්ගලික ඒවායෙ යාමට එතරම් කැමැත්තක් නැහැ. ලොකු සල්ලිකාරයෙක් වුණත් පෞද්ගලික වාහනය පදවාගෙන යන්න කැමැති නැහැ. ඒකට හේතුවක් තියෙනවා. වාහන තදබදයේ වාහන එළවීමට ඇති කරදරයයි.ඒ රටවල මැති ඇමැතිවරු සාමාන්‍ය ජනතාව කියලා විශේෂයක් නැහැ. ඡන්දෙ කාලයට විශේෂ ප්‍රචාරයක් දෙන්නෙ නැහැ. පක්‍ෂයෙන් ඉදිරිපත් කළ අපේක්‍ෂකයෝ පමණක් ඡන්දයට ඉදිරිපත් වෙනවා. පෝස්ටර් ගැහීම් පෙළපාලියෑම් නැහැ. එක එක පක්‍ෂ සාමකාමීව තම තමන්ගේ කාර්යයන් ඉටු කරනවා. කාර්ය බහුලතාව සමඟ හික්මුණු බව මං අගේ කරනවා.” තමරි කතාව අවසන් කෙළේ හැඟීම්බරවයි.රූපාන්තිමව සහ නංගිලාගෙන්... වෙන් වෙලා හිස් අහස් තලයේ... තනියම ගුවන් ගත වෙද්දී... සිහියට නැඟෙයි ඔබෙ රුව... ලස්සනට හිනැහිලා... සුවඳ... යහගුණ... පුතු සමඟ... යුග දිවිය යහපත් වන්න... ඔබ දෙදෙනමයි හිරු කිරණ... අපහට ටික කලකට වුවත් වෙන් වෙලා... ගියත් ඔබෙ අපෙ හද අඹරේ... මවු ලෙසින් සුපුරුදු... බැතිබරව... දහසක් පැතුමන් ජය ගන්න.. පතමි මම... සෙනෙහසින්... දෑසක් අබියස... දෑසක් තරමට... වටිනා මෙමට ඔබ දෙපළ... ඈත දිලෙන රන් තරුව ඔබයි අහිංසක මුව කමල... විහිළු බස් දෙඩු හැටි... ගව් ගතින් දුරින් සිට... සතිපතා කතාකර... ඒත් ඔබ එනතෙක්ම... මඟ බලා සිටින්නෙමි... ඔබ ළඟට එන්නට වරම් කෝනවසීලන්තයේ ඔක්ලන්ඩ් නුවර සිටින මාගේ ලොකු දුවට අම්මාගෙන් ඉඩම්පිටියේ උදුලා කාරියවසම්ගතින් දුරස් වී - සිටියත් කතරක සිතින් දහස්වර - සක්මන් කර කර ගෙපැලට ගොඩ වී දුක සැප විමසා දරුවන් සමඟින් සෙල්ලම් කර එමි කාටත් රහසින්ඒ.එම්. දයානන්ද අබේසිංහ සාජා යූ.ඒ.ඊඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි. අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් - editor@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009056</link>
    <topic>අම්මා හපලා දෙන බුලත් විට කන්න මං අදත් ආසයි</topic>
    <author>සටහන උපාලි සමරසිංහ ඡායා - විමල් කරුණාතිලක</author>
    <content>අම්මා හපලා දෙන බුලත් විට කන්න මං අදත් ආසයි- විශාරද එඩ්වඩ් ජයකොඩිසිංහල ජන ගී ආරට මුසුවූ නාද රටා ඔහුගේ කටහෙඩ් දෝංකාරය වීය. කරදිය ගැඹරේ සිට දරුවන්ගේ අත් යදඬු කරන්නට වෙහෙසෙන ධීවරයකුගේ චිත්තාභ්‍යන්තරය, යටලීයෙන් නාරිලතා මල් පූදින තෙක් බලා සිටි හුදෙකලා යෞවනයකුගේ සිතිවිලි, මුව මුක්තාලතා පිපි හංසාංගනාවක මෙන් හසරැළි නඟන ප්‍රේමවන්තියක්.පදික වේදිකා පසුකැර යන්නට පුංචි කරත්තය තල්ලු කරන්නැයි පුංචි පුතුට කියන දිළිඳු පියකුගේ මානසිකත්වය මේ ආදී වශයෙන් ඔහුගේ ගී විෂය අතිශය ප්‍රබලය; විවිධය; විෂයාතිකාන්ත්‍රය. එයින් හැමදා වැගිරුණේ අපේකම, බෞද්ධකම හා සිංහලකම යැයි කීම අතිශයෝක්තියක් ද නොවේ.එහෙත් මෙබඳු වූ ඒ පුතු උපන් කතෝලිකයකු බව දන්නේ කීයෙන් කීදෙනාද? ඒ සෑම ජාතියක්ම සෑම ආගමක්ම සමාන ගරුත්වයකින් සලකන්නැයි ඔහුට උගැන්වූ ඒ උදාර මවගේ මඟපෙන්වීම නිසාය.සංගීත විද්‍යාලයයෙන් මෙරට සංගීත ක්‍ෂේත්‍රයට නිර්මාණය කළ අවසන් ගායන පරපුරේ දැවැන්තයා ඔහුය. අධ්‍යාපන අමාත්‍යාංශයේ සංගීත අංශය බාර සංගීත අධ්‍යක්ෂ විශාරද එඩ්වඩ් ජයකොඩි තම මෑණියන්ගේ වගතුග කියන්නට අද සාමීචියට පැමිණෙයි.අම්මගෙ ගම කෑගල්ල හෙට්ටිමුල්ල වුණාට ජාඇල බෝපිටිය පමුණුගම පැත්තට ඇයට සම්බන්ධයක් තිබුණා. ඒ අම්මගෙ තාත්තා අම්මා ඒ පැත්තෙ ජීවත් වූ අය නිසයි. මගෙ අම්මා නම්වර ලැබුවෙ බෙම්මුල්ලගේ වික්ටෝරියා මෙන්ඩිස් නමින්. හෙට්ටිමුල්ල කියන්නේ සොබාව සෞන්දර්යයෙන් පිරි ළඳු, කඳුවැටි, ඇළ දොළ, ඔය ආදියෙන් සුසැදි දර්ශනීය ගමක්.තාත්තා ජාඇළ පමුණුගම පැත්තෙ කෙනෙක්. දොන් රපියෙල් ජයකොඩි. රස්සාව හැටියට කරලා තියෙන්නෙ කෑම හෝටල පවත්වා ගැනීම. කොටින්ම පළාතෙ සුළු ව්‍යාපාරිකයෙක්. අපේ ගෙවල් වටේටම කුඹුරු තිබුණත් අපි හාල් කෑවෙ කඩෙන්.අපේ මහගෙදර පොල්අතු හෙවිලි කළ ගෙයක්. මංමාවත් කීපයක් සම්බන්ධ වන තැනක හන්දියෙ මේ ගෙය පිහිටියා. අම්මගෙ සහෝදර සහෝදරියන් හැමෝම ජීවත්වෙලා පිටත්ව ගිය තැන නිසා පවුලෙ බාල සහෝදරියක් වුණත් අම්මා ජීවත්වූ මේ ගෙදර කාටත් මහගෙදර වුණා.අපෙ අම්මා හරිම සුදුයි. ලස්සනයි. ගෙවල් ළඟ පිටුපසින් තිබුණු ඔයේ දිය බුං ගහන්න පීනන්න ඇය හරි දක්ෂයි. දියරෙද්ද ඇඳලා වතුරේ පීනනකොට මා ඇය දුටුවෙ කිඳුරංගනාවක් වගේ. ඇය වතුරේ ගිලිලා නැවත උඩට ඇවිත් ආයිත් වතුරේ ගිලී යන විට මගෙ පුංචි හිතට පෙනුණෙ ඇගෙ දිගු කෙස් වැටියෙ චලනයයි. ඒක හරියටම ජලජ පියුමක් වගේ.තාත්තා ඒ කාලෙ හෝටලයක් කරලා තියෙන්නෙ කෑගල්ලෙ. ස්ටාර් හෝටලය නමින් හැඳින්වූ ඒ හෝටලයේ අයිතිකාරයා තාත්තා ගැමියන්ට ස්ටාර් මුදලාලි වුණා. මේ ස්ටාර් මුදලාලි අම්මව දැකලා තියෙන්නෙ ඈ කිසියම් වුවමනාවකට වැඩිහිටියන් සමඟ කෑගල්ලට ගිය ගමනකදි.දෙන්නා අතර යෞවනයේ ප්‍රේමාන්විත හැඟුම් මෝරන්න ඇති. ඉස්සර මෙහෙම ඇතිවන අහිංසක ප්‍රේම වෘත්තාන්ත අන්තිමට යෝජිත වෙනවා. එහෙම බැලුවාම අම්මයි තාත්තයි දරුවන් ඇතුළු කුටුම්භයේ දරුවන් 7 දෙනයි. මං හයවැන්නා. මට අක්කලා දෙන්නයි, අයියලා දෙන්නයි, නංගිලා එක්කෙනයි.කීවට පිළිගන්න මගෙ අම්මයි තාත්තයි උග්‍ර කතෝලිකයෝ. පල්ලියෙ පූජාවට යාම අපට අනිවාර්ය දෙයක්. ඉරිදට නොවරදවාම පල්ලි යන්ඩ ඕනෑමයි. පල්ලියෙ කියන හැම වාක්‍යයකම හැම ගීතිකාවකම පුදුමාකාර ගීතවත් බවක් තිබුණා. ඒක හරියටම ස්වර අභ්‍යාසයක් වගේ. අම්මගෙ මියුරු ගී හඬ මේ පල්ලියෙ ගීතිකා අතර මුසුවුණා. ඒ හඬම අපේ ගෙය පුරා නිබඳව රැව් දුන්නා.තාත්තා ග්‍රැමෆොන් ගී අහන්න ආසයි. පැරැණි වර්ගයේ දුලබ ග්‍රැමෆෝනයක් අපේ ගෙදර තිබුණා. ෆුට් බෙලෝ සර්පිනාවක් ද තිබුණා. ගමේ මිනිස්සු (රසවතුන්) තාත්තා ඉන්නා හැන්දෑ යාමයක මේවා සෙල්ලම් කරලා යන්ඩත් එනවා. එදාට මේ පුංචි ගෙදර එළිපත්ත ළඟ පවුලේ හැමෝම වාඩිවෙලා ගී. කියනවා.රූපසිංහ මාස්ටර්ගේ ගීත වැඩිමනත් කීවා මතකයි. අම්මත් දරුවන් එක්ක මේ වෙලාවට ගී කීවා. මං හිතන විදියට ගමේ රේඩියෝ එකක් තිබුණු ගෙවල් කීපය අතරින් එකක් අපේ ගෙදර. අපට ආර්ථිකයේ මහා සුඛිත මුදිත කමක් තිබුණේ නෑ. ඒත් අගහිඟකමේ පත්ලටම වැටුණෙත් නෑ.තාත්තා කෑගල්ලෙ ස්ටාර් හෝටලෙ කළත් අම්මා හැමදාම ගමේ කඩවලට ඉඳියප්පන් හැදුවා. ලැවරියා හැදුවා. අම්මා ගෙදර මුදල් පරිපාලනය කළ නිසා ඇය සකසුරුවම්කම හිතට අරන් වැඩ කළා.අපට සීනිබනිස්, විස්කිරිඤ්ඤා ආදිය උදේට හවහට මේ මුදලින් තමයි බොහෝ විට කන්ඩ දෙන්නෙ. විදුලිය නැතිව ලාම්පුතෙල් බෝතලයෙන් පණපෙවුණු කුප්පි ලාම්පුවෙන් තමයි අම්මා ගෙදර එළිය කළේ. ඒ එළියෙන්ම ඈ ඉරිමා උදේම නැඟිටලා කඩයප්පන් පිසුවා. මේවා කඩවලට දාන්ඩ යන්නෙ මමයි අයියයි. හැන්දෑවට සල්ලි එකතු කරන්ට යන විට අපි හිතින් කියාගෙන යන්නෙ ‘අනේ ඔක්කොම විකිණෙන්න එපා.ටිකක් ඉතිරි වෙන්ඩ’ කියන ප්‍රාර්ථනයෙන්. අම්මා මේවා කරන්නෙ පවුලේ හයියට කියන එක අපේ නොමේරූ මනසට එදා තේරුණේ නෑ. අපි අර විදියටම හිතමින් ඒ කඩවලට යන්නෙ ඉතිරිවන ලැවරියා හරිම රසවත් නිසයි.ලැවරියා මැද තියෙන පැණිපොල්වලින් ඒ වන විට ලැවරියා තෙත්වෙලා පුදුමාකාර රසයක් ගෙනෙන්නෙ. මේවා කන්ඩ බලාගෙන තමයි අප එදා ඒ විදියට හිතුවෙ. ඒත් ඒකෙ කැටිවෙලා තිබුණෙ අම්මගෙ දයාව, කරුණාව, කඳුළ, උණුසුම, සුසුම, ධෛර්යය කියලා අපට අදයි තේරෙන්නෙ.අපේ ගෙදර කිසිම දරුවකුට අම්මා නැතුව බෑ. රෑට අපෙ අම්මා නැතිවේදෝ කියලා හිතෙනවා. තනිවම මා එහෙම හිතලා බොළඳ විදියට අඬලත් තියෙනවා. ගමේ මළගෙයක් සිදුවෙලා කවුරුන් හරි මැරුණු දවසට මේ දුක වැඩිවෙනවා.අම්මගෙ කිළිටි රෙදි අපිට සුදුමුදු පොරෝනා. ඒක ගන්ඩත් අපි පොරකනවා. අම්මා ළඟින්ම නිදාගන්ඩත් පොරකනවා. අම්මගෙ ඇඟට අතක් දාගෙන නිදියාගන්ඩ ඇගෙ කකුලක ඇඟිල්ලක හරි වැදිලා නිදාගන්ඩ මාත් ආසයි. මං පවුලෙ හයවැන්නා නිසා නංගිට පස්සෙ මටත් ඒ වරප්‍රසාදය ලැබුණා. ඇඳුම් මහනකොට තාත්තා එකවර ගෙනෙන්නෙ චීත්ත රෙදි කච්චියක්.මේකෙන් සියලුම දෙනාට කලිසම් ගවුම් අම්මට සාරි පවා මහගන්නවා. අම්මා තමයි ගැහැනු ළමයින්ට මහන්නෙ. අපට වෙනම ටේලර් කෙනෙකුට කියලා මස්සවනවා. අම්මා එක්ක ගුලිවෙලා ඉන්න අප අඳුරටත් බයයි. තාත්තා අපේ වීරයා. එයා තමයි මේ අඳුර පලවා හරින ප්‍රැටෝමැක්ස් එක පත්තු කරන්නෙ.ඒක දන්නෙත් එයා විතරයි. රෑ දෙගොඩ ජාමේ බල්ලෙක් වත්ත පල්ලෙහා බිරුවොත් පොල්ලක් අරන් වත්තට පැනලා විමසුම් කරන්නෙත් තාත්ත. එහෙම බැලුවාම තාත්තා අපෙන් අම්මගෙත් සුපිරි ආරක්ෂකයා. ඒ නිසා තාත්තා අපට වීරයා. අම්මා අපේ දේවතාවිය.අපේ අම්මා තුළ විතරක් නොවේ තාත්තා තුළත් සෞන්දර්ය තිබුණා. අම්මා මේක හොඳින් පෙන්වුවත් තාත්තා නිහඬව සඟවාගෙන හිටියා. ඒක තරමක් හෝ ප්‍රකට වුණේ මිදුලෙ කවි සින්දු ගයපු දවසටයි. බැත කෙත, නියර, අම්බරුවො අපට අලුත් දේවල් නොවේ. ගොයම් කවි නෙළුම් කවි අපේ ගමේ නිතර ඇහුණා. ගමේ වැඩිහිටියෙක් ගේ ඉදිරිපිටින් ගියත් ඔහු ගියෙත් ටීකා සීපදයක් කියමින්.ගමේ කමතේ, තොවිල්පළේ, මගුල් ගෙදර මේ හැම තැනකම තිබුණේ කවි, සීපද. සමහර විට කවි මඩු, ගම්මඩු, දෙවොල් මඩු අපේ ගමේ අයට නිතරම හුරු පුරුදු දේවල්.යාචකයෙක් වුණත් අපේ ගමට ආවෙ යමක් ඉල්ලාගෙන හොඳ විරිඳු පෙළක් කියමින්. නැත්නම් දිග කවි හෑල්ලක් ගයමින්. මේ නිසා කවිය ගීතය පිළිබඳ මගේ කුහුල වැඩුණා. අම්මගෙ දරු නැළවිලි ගීය, පල්ලියේ ගීතිකා, හරහා මේ මූලාශ්‍ර මගේ ගීත අභ්‍යාසය වැඩිදියුණු කළා කියලා හිතෙනවා.ගමේ අවුරුදු චාරිත්‍රයට අපේ අම්මත් ඒ විදියටම කටයුතු කළා. ඔන්චිලි වාරම් කවි රබන් සුරල් පද අපේ වටපිටාවෙත් තිබුණා. අම්මත් මමත් අවුරුද්ද සම්බන්ධයෙන් හිටියෙ එකම මතයක. ඇයි මේක සිිංහල හින්දු අලුත් අවුරුද්ද කියන්නෙ.ඒකට කතෝලික අය නැද්ද? අම්මට තිබුණු ප්‍රශ්නය. මේක ශ්‍රී ලාංකිකයන්ගෙ අලුත් අවුරුද්ද විය යුතුයි. අම්මා එහෙම කීවෙ ඔය ධනාත්මක චින්තනය නගරයේ ගොඩගලන්නට කලින්. අපෙ අම්මා තමන්ගෙ කුසින් වදපු දරුවන්ට වගේම අනෙක් ගමේ දරුවන්ටත් ආදරෙයි. අපේ මාමලා නැන්දලගේ දුවල පුතාලත් ඇයට තමන්ගෙම දරුවො විතරයි.උපන් කතෝලිකයො නිසා අම්මලා තාත්තලා හා ඒ පරම්පරාවෙ අය මස් මාළු කන්න ප්‍රියයි. විනෝදයටත් බරයි. ලොරියක් අරගෙන පවුලෙ හැමෝම තලවිල මංගල්ලෙට මඩු පල්ලියට වාර්ෂිකව යන දවස අපේ ජීවිත තවත් හැඩ කළා.කෑගල්ලට චිත්‍රපටයක් එන බව ආරංචි වුණාම අම්මා කලින් සිටම සූදානම් වෙනවා දරුවන් සමඟ යන්න. සමහර විට අපේ පාඩම් පොත්වල අවසාන පිටුවෙ එනවා එනවා අහවල් චිත්‍රපටය අසවල්දාට එනවා කියලා අප ලියාගන්නවා. ඒ වගේම ඒ ගමනක් වරදන්නෙත් නෑ.පල්ලියෙදි සමහරදාට අම්මත් මාත් එකට අඬන අවස්ථා තියෙනවා. ”මා මවුනි අති ප්‍රේමණීය මේ ලෝකෙ මගෙ ආධාර..” මේ වාක්‍ය ඛණ්ඩය ඉතාම හැඟීම්බරව ගයන විට දේව මව්තුමිය වෙනුවෙන් ඈ තුළ වූ බැතියට ඇය අඬනවාමයි.ඇය ගෙදරදිත් සුරුවම් කූ®ඩුව අරගෙන මේ වාක්‍ය ඉතාම මියුරුව ගයනවා. අපේ තාත්තා ගමේ ගෞරවයක් තිබුණු කෙනෙක්. අම්මත් බියමුසු ගෞරවයක් තාත්තාට දැක්වූවා. අපෙ අම්මාට ගේ වටේටම කුඹුරු තිබුණත් කුඹුරු කෑල්ලක් තිබුණේ නෑ.ඒ නිසා හාල් කඩෙන් ගෙනෙන එක නවත්වන්න ඇය උපක්‍රමශීලී වැඩ කළා. ඒ හාල් සීට්ටු දැමීමයි. ජේන් අක්කලා රොසලින් නැන්දලා අල්ලාගෙන මාසෙකට එක් ගෙයකින් හාල් සේරුවක් ගානේ සේරු 40-50ක් සීට්ටුව ලැබෙන ගෙදරට එන විදිහට ඇය සීට්ටු ක්‍රියාත්මක කළා. අම්මා කුමාරෝදයෙ කවියකට හරිම ආසා කළා. ඒ නිසාම මාත් ඒක පුංචි කාලෙ ඉඳන්ම ගැයුවා. පසු කාලයක ඒ කොටස මගේ ගී ඛණ්ඩයක් ද වුණා.මේ ඊරී බිම සීරී – කුණ්ඩුමනී හිස පීරීපල්ලියට නොගිය දවසට ගෙදර ගෝරි ගොඩයි. සමහරදාට පල්ලි යනවා කියා සුබ්‍රමනියම් අයියා එක්ක කෑගල්ලට ගිහින් දෙමළ චිත්‍රපටි බලලාත් මා ඇවිත් තිබෙනවා. කතෝලික බයිබල් කතා ආශ්‍රයෙන් ඉතා හොඳ ජීවිත උපහැරණ කතා කීමට අම්මටත් තාත්තටත් පුදුමාකාර දක්ෂතාවක් තියෙන්නේ. දිව්‍ය සත්ප්‍රසාද ලැබීම මඟහැරපු ළමයින්ට වෙච්ච දේවල් මේ කතා අතර තිබුණා.ඒ නිසාම අපි පල්ලි ගමන වැරදුවෙ නෑ. කෘෂිකාර්මික බෞද්ධ ගමක් වූ හෙට්ටිමුල්ලේ කතෝලික ගෙවල් තිබුණේ දෙක තුනයි. ඒ නිසා නත්තලට කෑම පිඟන් බෙදන්නත් අපට සිද්ධ වුණේ ගමටම. ඒ කෑම බෙදන නත්තල් දවසේ අපේ ග්‍රැමෆෝනයෙන් වාදනය වුණේ ඉබ්‍රාහිම්ගේ, රූපසිංහ මාස්ටර්ගෙ, ඇලන් රත්නායකගේ ගීත. අමරදේව, සුනිල් ශාන්තටත් අම්මා ප්‍රිය කළා.සුබ්‍රමනියම් අයියා සමඟ එම්.ජී.ආර්.ගේ සිවාජිගේ නම්බියාර්ගේ චිත්‍රපටි බලන්න මා යන්නෙ බයිසිකලයේ. බයිසිකලය පැද්දෙ අයියා. මා ඒ චිත්‍රපටිවලට ප්‍රිය කළේ එහි තිබූ මනරම් ගීතවලට බව අම්මා දැනගත්තා. මගේ ගී ගැයීමේ හැකියාව හා කුහුල තේරුම්ගත් අම්මා ඒ සඳහා මට යම්බඳු අවසරයක් දුන්නා. අපේ අම්මා බීරළු ගොතන්නත් හරිම දක්ෂයි. ඉවුම් පිහුම් ගැන කතාකරන්න දෙයක් නෑ. හරිම රසවත්.එයා හදන පොල් සම්බෝලෙ මං තවම කොතැනකින්වත් කාලා නෑ. අද වයස 87යි. අක්කලා නංගිලාගෙ ගෙවල්වල ඉඳලා ....... මෙහෙට ආවාම මා අම්මට කියලා තවමත් පොල්සම්බෝල හදාගන්නවා. ඒක අම්මගෙ අත්ගුණේද කියලා හිතෙනවා. ඇය බත්වේලලා අග්ගලා හදනවා.ඒකත් පුදුමාකාර රසයක්. දෙල් මයියොකු වේලලා නොයෙක් රසවත් කෑම හදනවා. කොස්ඇට මාළුව, වැලිකොස්ඇට, අටුකොස් ඇගෙ සූපවේදී ජීවිතය ඔප කළා.අම්මා තාත්තා කතෝලික වුණාට අපේ ගෙදර නොවරදවාම අවුරුද්දට දාන කීපයක් තිබුණා. මීදෙනිය පන්සල, තලේවෙල පන්සල, මාකූර පන්සල මේ පන්සල්වලට දානය දුන්නා මතකයි. සමහරදාට දානයට පන්සලේ හාමුදුරුවන් ගෙදරට වඩම්මන ගමන් පල්ලියෙ ස්වාමිටත් එන්ඩ කියනවා. ඇගෙ සත්ත්ව කරුණාවත් හරිම ඉහළයි.අපේ වත්තෙ පලතුරු ගස් ගොඩාක් තිබුණා. මේවා වැව්වෙ අම්මා. ඒවයින් එක ගහක් ඇරලා තිබුණේ ලේනුන්ට. ගිරවුන්ට, කුරුල්ලන්ට. ගේ ඉදිරිපිට තිබුණු ජම්බු, පේර ගස්වලට පාසල් යන ළමයින් ගල් මුල් ගහනවා. ඉදුණු ජම්බු පේර කඩාගන්නට පොලු ගහන මේ කට්ටිය අම්මා දැක්කම දුවනවා. ඒත් අම්මා මේ ළමයින් ගැන කරුණාවෙන් පාසල් ඇරිලා ඒ ළමයින් එන වෙලාවට ඒ ජම්බු පේර කඩවලා මේසයක තියලා ළමයින්ට අඬගහලා කන්ට දෙනවා.සමහරදාට මේ ළමයි වෙනුවෙන් අම්මා උදේ හිටන් ජම්බු පේර අහුලනවා කියලා ගැමියන් කියනු මා අසා තිබෙනවා. ඇය වචනයේ පරිසමාප්තියෙන් උත්තම මවක්. මං මුලින්ම ගියේ හෙට්ටිමුල්ල බණ්ඩාරනායක කනිටු විදුහලට. දෙවැනි ශ්‍රේණියේ ඉඳන් 9 වැන්න දක්වා කෑගල්ලෙ ශාන්ත මරියාවට. ඊට පස්සෙ නුගවෙල මධ්‍ය මහා විද්‍යාලයට. උසස් පෙළ කරන්න ආයිත් හෙට්ටිමුල්ල බණ්ඩාරනායක මහා විද්‍යාලයට ආවා.මට මතකයි 1967 වසරෙ පුදුම වැඩක් වුණා. එතකොට මං ශාන්ත මරියා විදුහලේ. අවුරුදු 13-14 ළමයෙක්. මගේ ලොකු අක්කගේ මඟුල් ගේ යෙදිලා තිබුණේ ජූනි 28 වැනිදා. හරියටම එදාට පෙර දින එනම් ජූනි 27 වැනිදා සමස්ත ලංකා පාසල් සංගීත තරගයට (යුනෙස්කෝ) මාතර යන්න මට සිද්ධ වෙලා තිබුණා. තාත්තා දැඩි මතයක හිටියා මාතර ගිහින් අක්කගෙ මඟුලට ඉන්ඩ බෑ.ඒ නිසා යන්ඩ එපා කියලා. ඒත් අම්මා කීවා අපි කොලුවාව යවමු. ඒ වගේම මඟුලටත් ගෙන්වා ගනිමු කියලා. අම්මත් මේ වෙලාවෙ ගෙදර ඉන්න ඕනෑ නිසා මාව යවන එක දැන් ප්‍රශ්නයක්. මගේ ගුරුවරයා එච්.සමරපාල මහත්මයයි විදුහල්පතිතුමයි ගෙදරට ඇවිත් තාත්තට කරුණු පැහැදිලි කළා. මෙයා අපේ ඉස්කෝලෙ කණ්ඩායම් නායකයා. කොහොම හරි මේ ගැනත් හිතන්න කියා.අන්තිමේ පුංචි සහනයක් අත්වුණා. ඒ මට වඩා අවුරුදු දෙකක් තුනක් වයස ඥාති අයියා කෙනෙක් එක්ක මාතර යවන්න. මට මතකයි අම්මගෙ ආශිර්වාදයෙන් මං කොහොමහරි තරගාවලියට ගියා. කෝච්චියෙන් පොල්ගහවෙලට ඇවිත් පාන්දර 5-6 වෙනකොට ගෙදරටත් ආවා. දෛවය පුදුමාකාරයි. අද වන විට මා තමයි මේ පාසල් සංගීත තරග බාර අධ්‍යාපන අමාත්‍යාංශයේ අධ්‍යක්ෂ.සමරපාල සර් මගේ කලා හැකියාවන් අගය කළ කෙනෙක්. එතුමා සරිගමපධනිස වත් ඒ කාලෙ කියන්ඩ අකමැති මාව ජාතික ගාන්ධර්ව විභාගයට වාඩිකරන්න අයදුම්පතක් දැම්මා. සම්මුඛ පරීක්ෂණය තිබුණේ නුවර පුෂ්පදානෙ. ස්වර ඥානයක් නැති මා මේ තරගයට යන්න අකමැති වුණා. මරන්න ගෙනියන්ඩ නියමිත හරකෙක් වගෙ හිටි මාව දිරිමත් කළේ අම්මා.“පුතේ නිකමට ගිහින් එමු. යමු පුතේ.. “ ඈ ඇවිටිලි කළාම ඇත්තටම මා මේ ගමන ගියා නොවේ අම්මා ගෙන ගියා කියලා හිතෙනවා. එතැනට ගියාම මගේ බිය දෙගුණ තෙගුණ වුණා. තරගයට ආපු ළමයි ශ්‍රැති පෙට්ටි හඬවනවා. තාම්පුරා වාදනය කරනවා. නොයෙක් ශිල්ප දක්වනවා. මට හීන්දාඩිය දැම්මා. මං කිව්වා අම්මේ මං ස්වර දන්නෙ නෑ ගෙදර යමු කියලා.අම්මා කීවා කලබල වෙන්ඩ එපා ආපු එකේ ඉඳලම යමු කියලා. ඔක්කොම තරගකරුවො ගියාම අන්තිමයට යමු අම්මා බැරිම තැන යෝජනා කළා. මාත් කරපු මෝඩකම, ආපු මෝඩකම කියාලා ඔහේ හිටියා. සමහරු එළියේ ස්වර ගායනා කරමින් හිටියා. මා අන්තිමට යනවිට තරගකරුවො ගිහිල්ලා. මගෙ හිතට සැනසුමයි. මං ගිහින් පැදුරෙ වාඩිවුණේ ආයෙත් නම් මේ වගේ ගමන් එන්නෙ නෑ කියලා හිතාගෙනයි.අම්මා පැත්තක ඉඳන් බලාපොරොත්තු දල්වාගෙන බලා උන්නා. අපේක්ෂකයොත් නැති නිසා මගේ බයත් ටිකක් තුරන් වුණා. මං දැක්කා බොහොම තේජාන්විතව මා දෙස බලා සිටින පරීක්ෂකයා. එයා සල්වාරි හැඳලා ජෝතිය ඇඳලා නියම භාරතීය ඇඳුමින් හිටියෙ.මේ ළමයා බහිරවී රාගය දන්නවද? ඔහු ඇහුවා. මා කරකවලා අත්හැරියා වගේ. මට කිසිම රාග දැනුමක් නෑ. මා කීවා. එහෙනම් යමන් කියලා රාගයක්වත් අහලා තියෙනවද. පරීක්ෂකයාගේ ඊළඟ පැනය. මං නෑ කීවා. පරීක්ෂකයා අම්මගෙ මුහුණ බැලුවා. ඇයගේ මුහුණේ කඩවුණු බලාපොරොත්තු දහසක්.එහෙනම් මේ ළමයා විභාගයට ආවෙ මොකටද? ඊළඟ ප්‍රශ්නය ඔහු තරමක වේගවත් ස්වරයක් පාවිච්චි කළා. මං කීවා අම්මගෙ ඉල්ලීමට හා ගුරුතුමාගේ ඉල්ලීමට ආවා කියලා. පරීක්ෂකයා හිනාවුණා.තමුන්ට සින්දු කියන්ඩ පුළුවන්ද ඔහු ඊළඟට ඇසුවා. මා ඔව් කීවා. අවසරය අනුව මා සිටුදේවි සුජාතා ගීය සමරපාල ගුරුතුමා ලියූ ගීය කීවා. පරීක්ෂකයාගේ මුහුණේ සොම්නස දනවන ඉරියව් පළවුණා. මේක අහවල් රාගෙන් හදපු ගීයක්. හොඳට ගායනා කළා.ඔහු ප්‍රශංසා කළා. මධ්‍යම කොටසට ගියොත් සංගීතය හදාරනවද? එහෙම අහපු පරීක්ෂකයා අම්මට කීවා පුතාව මේ පැත්තෙන් යවන්න අනිවාර්යයෙන් දක්ෂයෙක් වෙනවා එතුමා කීවා. අම්මගෙ දෙකොපුල රතුවුණා. හැඬුම්බර දෙනෙත මට පෙනුණා. කඳුළු බිඳක් ගලා ආවා. මා පසු කාලයක දැනගත්තා ඒ පරීක්ෂකයා කවුරුන්ද කියා. ඒ මහා සංගීතවේදී ලයනල් එදිරිසිංහ සූරීන්.මට සංගීතය කරන්න විශ්වවිද්‍යාලයට යවන්න අම්මා නොවිඳිනා දුක්වින්දා. නැවතත් කඩයප්පන් වෙළඳපළට ගියා. බීරළු ගෙතුණා. සීට්ටු වැටුණා. අම්මා බොහෝ වෙලවෙට බඩපුරෝදාලා හිටියා.මා එහෙම කීවෙ අපට කන්ට දීලා ඇය නොකා අපටම බෙදන්න ඇය පාව්චිචි කළ වචනය ‘අද මගේ බඩ පුරවාදාලා’ කියන එක නිසයි. මට ස්වර ඥානය සංගීතය විතරක් නොවේ මේ මුළු ලෝකයම පහළකළේ මගේ රත්තරං අම්මායි.ඒ බර කරට ගත් මගේ ලොකු අක්කා (මුල්ම යුගයේ) පොලිස් කාන්තාවක් ලෙස වැඩකරලා අපේ පවුල පෝෂණය කළා. එයා අපේ දෙවැනි අම්මා. මේ ළඟදි ‘සිරි රජ සිරි’ සරසවි සම්මාන ගත් වෙලාවෙ ‘පුතේ උඹට වරදින්නෙ නෑ’ කියලා අම්මා මාව වැළඳගත්තා.අපේ අම්මා ඉඳහිට බුලත් කන සිරිතක් තිබුණා.. ඒ කන බුලත්විටේ හපය වීසිකරන්න අපි එදා ඉඩදුන්නෙම නෑ. ඒක අපට අමුතුම රස මිහිරක්. ඒ බුලත් හපය අරගෙන රස කර කර කන්න අදත් මං ආසයි.ඒකෙ අම්මගෙ ආදරය, ළෙන්ගතුකම, සෙනෙහස, කැටිකරගත් දයාවේ රසය තියෙනවා කියලා මං හිතනවා. අද මගේ අම්මාත් මා කියන ගීතයකම අම්මා වෙලා. එයා දරුවන් මිණිබිරියන් බලාගෙන ආසාවෙන් අදත් ජීවත්වෙනවා.බැරි බර හින්දයි දරුවන් දුන්නේ දරුවන්ටත් දැන් දරුවන් ඉන්නේ මිත්තණිය ඔබ මිනිබිරියන්නේ බැරි බර ඇයි උහුලන්නේ අම්මේප්‍රේමකීර්තිගේ මේ සංකල්පනාව අපේ අම්මා ඇතුළු ලෝකයේ විශිෂ්ට අම්මාවරුන් සැමට ගැළපෙනවා.සටහන උපාලි සමරසිංහ ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009057</link>
    <topic>මිනිත්තුවක කතාවක්</topic>
    <author>වීදාගම අමරදාස දූවගේ</author>
    <content>මිනිත්තුවක කතාවක්දෙවැනි ලෝක යුද සමයේ ජපනුන් කොළඹට බෝම්බ දැමූවිට බොහෝ සාමාන්‍ය මිනිසුනට පිටිසරට පල්ලම් බැසීමට සිදුවිය. තැනින් තැන ගෙවල් කුලියට ගෙන පදිංචි වූ ඔවුහු සුළු සුළු රැකියා කරමින් ජීවත් වූහ.පීටර් සිල්වා ද එවැනි අයෙකි. පුහු ආටෝපයෙන් ජීවත් වූ ඔහු නාගරික උජාරුව ගැමියනට පෙන්වීමට නිතර උත්සාහ දැරීය. සවසට අරක්කු ටිකකින් උගුර තෙමාගන්නා හෙතෙම ගමේ ගැටවරයන් කීප දෙනකු සමඟ පාලම් ගැට්ටක වාඩිවී කයිවාරු ගසන්නේය. පාරේ ලස්සන කාරයක් යනවිට වහා සැලියුට් දමන්නේය. කාරයේ යන අයද අත වනාගෙන යන්නේ, කොහේද යන පිස්සෙක් යැයි හිතාගෙන විය හැක.”සරුව ජනෙල් කන්තෝරුවේ චීප් ක්ලාක්! මිස්ට බැස්ටියන්, මගෙ ක්ලාස්මේට් කෙනෙක්.” කාරය ගිය පසු ඔහු කොල්ලන්ට විස්තර කරන්නේය. සමහර දිනවල කාර්, වෑන්වලට අත ඇල්ලූවිට රියැදුරන් වාහන, නතර කොට“ඇයි මහත්තයා මොකක්ද උවමනාව“ යැයි අසන්නේය.”ආ අයෑම් සොරි! මං හිතුවෙ අපේ අංකල්ගෙ කාරෙක කියල” රියැදුරා හිනාවී රථය පදවාගෙන යන්නේය. එක් දවසක් ජීප් රථයක් ඈතින් එනු දුටු සිල්වා සුපුරුදු පරිදි අතදැම්මේය.අවාසනාවකටදෝ එය පොලිස් ජීප්රියකි. රථය නතර කළ පොලිස් රියැදුරා, රථයෙන් බැස සිල්වා වෙත පැමිණියේය. මොකද අයිසෙ? තමුසෙ ජීප් එක නතර කළේ? සිල්වාට හීන්දාඩිය දැම්මේය.”ආ රාලහාමි පොඩි වැරදීමක් වුණේ. මම හිතුවෙ අපේ මස්සිනාගෙ ජීප් එක කියලා””ආ එහෙමද?” පීටර් සිල්වාට කණ හරහා පාරක් වැදිණි.”මින් පස්සෙවත් ගොං වැඩ නොකර ඉන්න ඉගෙන ගන්නව“ එසේ කියූ පොලිස් භටයා රියට ගොඩවන විට, පීටර් සිල්වා කණ අතගාමින් මෙසේ කීවේය.”ආ! රාලහාමි ඔය ගැහුවද? ඕකත් ගැහිල්ලක්ද?” ජීප් රියේ පසුපස අසුනේ උන්නේ පොලිසියේ ලොකු මහතාය. දත්මිටි කමින් රියෙන් බැසගත් ඔහු, සිල්වා වෙත කඩා පැන්නේය.”මොකක්ද බොල තෝ කිව්වේ? චටස්! පටාස්!! ගා කම්මුලට දෙකක් දුන් ඔහු අතිරේකව පා පහරක් ද ගැසුවේය. කොන්ඩෑරියක් පෙරළී කාණු පල්ලට වැටුණ සිල්වා යළිත් දඩි පඩි ගසා නැඟී සිටියේය. ඔහු කලින් පහරදුන් පොලිස් භටයා දෙස බලා මෙසේ කීවේය.”අන්න! නියම ගැහිලි! ගහනව නම් අන්න එහෙම ගහන්න ඕන”ජීප් රිය නොපෙනී ගිය පසු ගැටවරයන්ගේ හිනාහඬ මැද යළිත් පාලම් ගැට්ටට හේත්තු වූ සිල්වා කෙඳිරි ගාන්නට පටන් ගත්තේය. ඉංගිරිසි ආණ්ඩු කාලයේ පොලිසිය, අද අපේ පොලිසිය තරම් ශිෂ්ට සම්පන්න නුවූ බවද කිව යුතුය.වීදාගම අමරදාස දූවගේමාක් ට්වේන් තමාගේ ළමා ජීවිතය ගැන ශෝකජනක කතාන්දරයක් කියයි. ඒ කතාන්දරය අනුව ඔහු ඉපදී ඇත්තේ නිවුන් දරුවකු ලෙසටය. දෙදෙනා ;කායිතරම් සමාන වී ද යත්, ඔහුගේ මවට ද ඔවුන් දෙදෙනා වෙන්කොට හඳුනා ගැනීම ඉතාමත් අසීරු කරුණක් වුණි. එක් දිනක් දෙදෙනා ගඟේ දිය නාද්දී, ඉන් එක් අයෙක් ගඟේ ගිලී ගියේ ය. දෙදෙනාගෙන් කවුරු දියේ ගිලී නැසුණේ දැයි කිසිවෙක් නොදත්තෝය.”ඔන්න ඔය විදිහට තමා,” මාක් කියයි, ශෝකාන්ත නාටකය පටන් ගත්තේ. කවුරුත් හිතන්නේ පණ බේරාගත්තු කෙනා මං කියලායි. ඒත් ඒක වැරැදියි. මගේ් සහෝදරයා තමයි ජීවත් වෙන්නේ. ගඟේ ගිලී මැරුණේ මම යි!”ගන්නොරුවේ පරාක්‍රම ඇස්. විජේවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009058</link>
    <topic>මංජේශ්වරී</topic>
    <author>තව කොටසක් ලබන සතියේ</author>
    <content>මංජේශ්වරීචාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි.ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.අද එතැන් සිට...හඳුනාගැනීමේ පෙරෙට්ටුව ඉතාමත් විධිමත්ව සූදානම් කර තිබිණ. රට රටවල කොඩි අඩ කුඹකර තිබූ අතර ඒවා එසවීම ඒ ඒ රටවල නියෝජිතයන්ට බාර විය.ප්‍රථමයෙන්ම කොඩිය එසවීමේ වාරය සම්පත් දායකයා වූ ඉන්දියාවට ලැබිණ. ඉන්දීය ජාතික ස්වප්න ජිත් ඉදිරියට පැමිණ හැමගේ අත්පොලසන් මධ්‍යයේ කොඩිය එසවීය. මොකක්දෝ වාසනාවකට ශ්‍රී ලංකාව වෙනුවෙන් කොඩිය එසවීමේ වරම මට ලැබිණ. අත්පොළසන් හඬේ අඩුවක් නොවීය.භූතානය, නේපාලය, ඇෆ්ගනිස්ථානය, කොරියාව, මොරොක්කෝ, ඉරානය හා පකිස්ථානය අනෙකුත් කණ්ඩායම් විය. ඉන්දියාවෙන් විසිදෙනෙකුගෙන් යුත් කණ්ඩායමක් පැමිණ සිටි නිසා එය රටවල් දෙකක නියෝජනයකට සමාන විය.ඒ ඒ රටවල නියෝජිතයන් අනෙක් රටවල නියෝජිතයන්ට අතට අතදී පිළිගැනීමද විශේෂ සිද්ධියක් විය. පෙරෙට්ටුවට පැමිණි, හැමදෙනෙක්ම තම රටේදී ලද පුහුණුව නිසා ඉතාමත් විධිමත්ව පෙරෙට්ටුවට සහභාගි වූහ.අපට මෙය ජීවිතයේ වැදගත්ම අවස්ථාවකි. අප රට ත්‍රස්තවාදී හමුදාවක් හා යුද්ධ කරන අවස්ථාවක මේ පුහුණුවේ අවසානය අප ඔවුන්ට එරෙහිව යුද වැදීමකි.දේශ සීමා ප්‍රශ්නවලදී නාවික හමුදාව මගින් කෙරෙන කාර්යය ඉතාමත් වැදගත්ය. පැනයෑමට අර අදින එල්.ටී.ටී. ත්‍රස්තයන් මුහුදු සීමාවලදී මෙල්ල කළ හැක්කේ නාවිකයන්ටය.ඒ ගෞරවය රැකගත යුතුය යන හැඟීම කවදත් අප තුළ තිබිණ. හැමදාම යුදවදින පාකිස්ථානයත් ඇෆ්ගනිස්ථානයත් අපට දෙවැනි නොවීය. පැමිණි හැම රටකම නාවිකයන් සිටියේ යුද මානසිකත්වයෙනි.ආයතනයේ අධිපති නාවික ලුතිනන් කමාන්ඩෝ රාම් මෝහන්ද පැමිණ සිටියේය. ඔහු ඉතාමත් සුහද මිනිසෙකි. ඔහු පුංචි දේශනයක් පැවැත්වූයේ අපේ සිත් ඇද බැඳ ගනිමිනි.”අපට හැමදාමත් දේශසීමා අරගල තියෙනවා. ඒ නිසා යුද්ධය අපට අසාමාන්‍ය දෙයක් නොවේ. අපේ සොල්දාදුවො ජීවිතය පරදුවට තබා යුද්ධ කළා. බොහෝදෙනෙක් දිවි පිදුවා. පාකිස්ථානය ඇෆිගනිස්ථානය පමණක් නොවෙයි දැන් ශ්‍රී ලංකාවත් යුද්ධයට මැදිවෙලා. මැද පෙරදිග රටවලුත් එහෙමයි. ඒත් අපි ලෝක බලවතුන්ගේ අතකොලු බවට පත්වෙන්න නරකයි.අපි පුංචි වුණත් නිදහස් රටවල්. අපි හුඟදෙනෙක් නොබැඳි සමුළුවට සහභාගිවුණා. එදා මුල්ම නොබැඳි සමුළුව පැවැත්වුණේ ශ්‍රී ලංකාව කියන පුංචි දිවයිනේ. ලෝකයේ ප්‍රථම අගමැතිනිය බිහිවුණේ ඒ පුංචි රටෙන්. සිරිමාවෝ බණ්ඩාරනායක.එදා අප එහිදී ලැබූ සත්කාර කිව නොහැකි තරම්. මේ දරුවො සමහරවිට ඒ වෙනකොට ඉපදිලත් නැතුව ඇති. ඒ නොබැඳි පිළිවෙත අපි තවමත් අගය කරනවා. මම දිගින් දිගටම කතා කරන්න යන්නෙ නැහැ. ඒත් තව එක දෙයක් කිව යුතුයි.ඔබ මේ පුහුණුව ලබන කාලය තුළ මේ අවුරුදු හතර තුළ දැඩි විනයකින් බැඳිල ඉන්නව. විදේශ රටක විදේශිකයන් සමඟ ඔබට ආදර සම්බන්ධතා අවශ්‍ය නැහැ. ඔබ තරුණයි. ඔබ අවිවාහකයි. ඒක ඇත්ත. ඒත් මුලින්ම තම රට ජාතිය ගැන හිතන්න.ඔබ මෙහි පැමිණියේ රට වෙනුවෙන් අති විශාල වැදගත් රාජකාරියකට. මොන මොන අඩුපාඩු තිබුණත් තමන් පැමිණි රාජකාරිය ගැන හිතන්න. මම ඔබ හැමට සුබ පතනවා. මෙහිදී හොඳ පුහුණුවක් ලබා රට ජාතිය වෙනුවෙන් දිවි හිමියෙන් සේවය කරන්නට හැකියාව ලැබේවාය කියල.”අප හැමදෙනම ඔහුගේ කතාව මීයට පිම්බාක් මෙන් සාවධානව අසා සිටියෙමු.ඉන්පසු ගම හරහා දිවීම සඳහා කණ්ඩායම් සැදුණේ රටවල් අනුවය. මා මෙන්ම ගමේදී ගම හරහා දුවමින් තරග වැදුණු කිහිපදෙනෙක්ම අප අතර සිටියෝය. සමහර වේගවත් ධාවකයන්ය. තවත් අය බයිසිකල් ධාවකයන්ය. ඒ නිසා අප බොහෝදෙනෙකුට මෙහි අමුත්තක් නොවීය. සියලු දෙනාම දිවීම ඇරැඹුවේ සිනාමුසු මුහුනිනි.”මේක රට හරහා දිවීමේ තරගයක් නෙවෙයි. අපි අපි අතර කිසිම තරගයක් නෑ. රට රටවල් අතරත් කිසිම තරගයක් නෑ. මේක ආරම්භක ව්‍යායාමයක් පමණයි.”අප ඉදිරියෙන් දුවන පුහුණුකරු අපට ඇසෙන්නට කීවේය. පුදුමයකට මෙන් ඔහු එසේ කියමින් හැරුණේ සපුහාරා පාර දෙසටය. අපිද ඔහු පසුපසින් හැරුණෙමු.උදෑසන සුළඟේ සීතල ගත සිත පුබුදු කළේය. ගස්වැල්වල මල් පිරී තිබිණ. වසන්තය රට රටවලට වෙනස්යැයි මට සිතුණා.සපුහාරා පාරෙන් අපි තවත් පාරකට හැරුණෙමු. එය අප නොදන්නා ඉමකි. කිසිවකුගෙන් කිසිවක් අසන්නට සිතට ඉඩක් නැත. සිත පුරා ඇත්තේ ධාවන වේගය පමණි. දිවීමේ වේගයට වඩාත් සමීපව ඇසෙන්නේ අපේම සපත්තු හඬය. පුහුණුකරු විටින් විට හති දමමින් කෑගසයි. හයි... හයි. හයි...වචනවල කිසිම තේරුමක් නැත. පාගැටෙන හඬට ඒ ශබ්දය එකතුවෙයි.... අපි මේ කොයිපැත්තටද යන්නෙ...මගේ සිත මගෙන්ම අසයි. විනාඩි කිහිපයකට පසු අපි යළිත් සපුහාරා පාරේ අනිත් කෙළවරට අවතීර්ණවීමු. දිගටම අපේ දෑසට හසුවූයේ කුඩා තනි තට්ටුවේ ගෙවල්ය. ඒවා ඈතට පෙනුණේ කුඩා, පෙට්ටි මෙනි. කිසිම ලස්සනක් නැත. පරිසරයේ තිබූ ලස්සනද මේ පෙට්ටි ගෙවල් නිසා අවලස්සනවී තිබිණි.ඉඳහිට තැනක උදැල්ලක් කරගහගත් ගොවියෙක් ගමන් කරයි. උඩුකය නිරුවත් දෝතියක් ඇඳගත් ඔහු ගාන්ධිතුමාගේ ප්‍රතිරූපයට බෙහෙවින් සමානයි. ඇතැම්විට සාරියක් පටලවාගත් ගැහැනියක් හෝ දිගු සායක් ඇඳගත් ගැහැනියක් සෙම්බුවක් හිස මත තබාගෙන ගමන් කරයි. ඔවුන් යන්නේ දිය ගෙන ඒම සඳහා විය යුතුය. හිස මත තැබූ තලප්පාව සෙම්බුව නොවැටී තබා ගැනීමට ආරක්‍ෂාව සලස්වයි. මේ සියල්ලෝම අපේ ගමනට ඉඩ දෙමින් පාර අයිනටවී ගමන් ගත්තෝය.මහ පුදුමයකි. අප ආපසු එන ගමන වැටී තිබුණේ් චින්තාගේ නිවස අසලින්ය. දුරදීම මට නිවස හඳුනා ගැනීමට හැකිවිය. මගේ නෙත් යොමු වූයේ චින්තාගේ නිවස දෙසට නොව අනික් පැත්තේ ඇති නිවස දෙසටය. ගෙමිදුලේ මල් පිරී තිබේ. ඇන්තූරියම් තවානකි. පෙට්ටි ගෙයි අවලස්සන මේ මල් නිසා මැකී ගොස්ය.තරුණියක් මිදුලේ සිටිනු මා ඈතදීම දුටුවාය. ඇඳුම විලුඹ දක්වා වැටුණු දිග සායක් හා අත්දි කොලපාට හැට්ටයකි. ඇගේ අතේ මල් කිහිපයකි. ඈ පෝච්චියකට දැමීමට හෝ පූජා කිරීම සඳහා මල් නෙළනවා විය යුතුය. අපේ සපත්තු හඬ ඇසී ඈ කෙළින්වී පාර දෙස බැලුවාය.දෙවියන්ටම ඔප්පු වෙච්චාවෙ. මේ මා පෙරදින සවස දුටු තරුණියමය. මංජු - මංජේශ්වරී. මගේ දෙපා නවතින්නට උත්සාහ කළහ. මට එය කළ නොහැක්කක් විය. මම දකුණු දෙස නෙත් හරවාගෙන ගමන් කළෙමි. ඈ මා දෙස නොව අප දෙස බලා සිටියාය.ඇයට මා හඳුනා ගැනීමට අවශ්‍යතාවක් නොවීය. මා හමුදා සෙබළුන්ගෙන් තවත් එකකු පමණි. චින්තාගේ දියණිය සමඟ පෑන් කේක් රැගෙන ගිය දිනයේදී ඈ මා දුටුවේ නැත. හරක් ගාලක් මෙන් දුවන අප දෙස ඈ මෙතරම් උනන්දුවකින් බලා සිටීම මට පුදුමයක් විය.දිවීම අවසානයේ දෙපා වාරු නැතුවාක් මෙන් රිදුම් දෙන්නට විය. සිත කය දෙකම හෙම්බත් වූවාක් මෙනි. පුදුම විදියට ගත නහවමින් දහදිය බේරේ. ඉරුරැස් ගස් සෙවණ මුවා කරමින් තිබුණද, තැනින් තැන තණපත් මත පැල්ලම් වැටී දිලිසෙමින් තිබේ. සිවුමහල් ගොඩනැගිල්ලේ මිදුල අති විශාලය. ව්‍යායාම් සඳහා කොටසක් වෙන්ව තිබේ. පාපන්දු සඳහා තවත් කොටසකි. තණ නිල්ල සඳහා වෙන්වූ කොටස මේ දෙකටම වඩා විශාලය. තැන තැන තල් ගස්ය. මාර ගස් සෙවනේ සමහර තැන රතු මල් වැටී තිබේ. මල් වැටී නැති තැනක තණ නිල්ල මත මම වැතිරී ගතිමි. දෑත හිසට කොට්යක් විය. පාවහන් ගලවා දැමීමට සිතුණේ ද නැත. වෙනදා නම් පැයක දෙකක අභ්‍යාස ඇඟට නොදැනෙනා තරම්ය. වෙහෙස දැනෙන්නේ ගතට හොරා සිත ඔද්දල්වූ බැවිනි.විනයගරුක වීම, ආචාරශීලීව ඒවා අපට අලුත් දේවල් නොවේ. ලංකාවේදීත් අපට මේවා ඇසුණු වාර ගණන ගණන් කිරීමටත් බැරිතරම්ය. එහෙත් දැන් අප සිටින්නේ විදෙස් රටකය. අප නීති රීතිවලට ගරුකළ යුතුය. ඒවා පිළිපැදිය යුතුය. නාවික ලුතිනන්වරයා ඉතා සුහදව කළ කතාබහ මට දැනුණේ හදවතට ඇතුළු වූ ඊයම් බරුවක් මෙනි.මම ඈතින් මෑතට නෙත් යොමු කළෙමි. මා මෙන්ම කිහිපදෙනෙක් අතන මෙතන වැතිර සිටිති. ජීවිතය සුන්දර අත්දැකීමක් කර ගැනීමට මා සිතුවා පමණි. සිත පාළුය. කනස්සල්ල පොදි බැඳගෙන එයි. තිලකා අමතක කිරීමට නම් තවත් කවුරුන් හෝ මගේ සිතට ඇතුළුකර ගත යුතුය.එහෙත් තිලකා අමතක නොවේ. උදයකුමාරට ජානකී අමතක කළ නොහැක්කාක් මෙනි. තිලකා එදා අයියා සමඟ පැමිණියේ මක්නිසාද? එයත් මහම පුදුමයකි. තිලකා මෙසේ සංකීර්ණ චරිතයක් බවට පත්වූයේ මක්නිසාද? එයත් පුදුමයට කරුණකි.අයියා පවසන අන්දමට ඈ වෙනත් තරුණයකු හා සම්බන්ධයක් අරඹා ඇත. ඒ කෙසේ වෙතත් ඈ මා ගැන සොයන්නට පැමිණියේ අයියා සමඟය. එය එසේ වූයේ සමහරවිට ඇයට පැමිණීමට වෙනත් අයකු නොවූ නිසා විය යුතුය. සියල්ල මහා පටලැවිල්ලකි. මා තව දින කිහිපයක් හෝ ලංකාවේ සිටියා නම් මේ පටලැවිල්ල තේරුම් බේරුම් කර ගැනීමට අවස්ථාව ලැබෙන්නට ඉඩ තිබුණි. සමහරවිට තිලකාගේ ප්‍රශ්නය කාලය විසින් විසඳීමට ඉඩ තිබුණා විය හැක.අප ගන්නා හදිසි තීරණ නිසා අප බොහෝවිට අයාලේ යයි. තිලකා සම්බන්ධයෙන් මා ගත් තීරණයට හේතු වූ කිසිවක් මා මගේම දෑසින් දුටුවේ නැත.මා ගමේ ගිය විට තිලකා හමු නොවීම එක් අවස්ථාවකි. එයට සාක්කිකරු අයියා පමණි. තිලකාට යැවූ ලියුම්වලද ගනුදෙනුකරු අයියාය. මුලින්ම තිලකා සමඟ මිතුරුවීමට උත්සාහ ගත්තේද අයියාය. ඔහුට බේකරියේ රැකියාව නැතිවීමට හේතු වූයේද එයමය. හැමතැනකම ඇත්තේ අයියාගේ රූපය පමණයි. එය කිසිවකින් වසා දැමිය නොහැක.මා තවදුරටත් කල්පනා කළ යුතුව තිබුණි. එහෙත් එයට ඉඩක් වෙලාවක් ලැබුණේ නැත.දෛවයේ සරදම් බොහෝය. එයට මාත් තිලකාත් අයියාත් හසුවූයේ අප එකිනෙකාට රහසිනි.”තේ වෙලාව හරි. සීනුවක් ගහනව ඇහුණා. තේ බොන්න යන්නෙ නැද්ද?”උදයකුමාර මා අසලට විත් බිම ඉඳ ගත්තේය.”චාමික වෙනස්වෙලා. මොකද මේ. දාඩිය දාල. මූණ මැලවිලා. ලෙඩෙක් වගේ.””නෑ. ටිකක් මහන්සියි.”මම වැතිර උන් තැනින් නැගිට ගතිමි. කෑම වේල් සඳහා අප නියමිත වේලාවට යා යුතුය. පැය ගණන් පමා විය නොහැක.”යමු එහෙනම්.”මම උදයකුමාර පසුපස ඇදුනෙමි. තවත් කිහිප දෙනෙක්ම අප සමග විය. බොහෝදෙනා තම තමන්ගේ දේශීය බාසාවෙන් කරන කතාබහ අපට තේරුම් නොගියේය. කෑම මේසය ඒ ඒ රටවල් සඳහා වෙන්කරනු නොලැබුවද ලංකාවෙන් පැමිණි අප ඉඳගත්තේ බොහෝවිට එකම මේසයේය. කෑම කා අවසන්කොට අප උදය වරුව පුස්තකාලයට යායුතු විය.ඒ නාවික යාත්‍රා පිළිබඳ පොත පත කියවීමටය. එය අලුත්ම අලුත් අත්දැකීමකි. බොහෝ පොත පත ලියවී තිබුණේ ඉංගී‍්‍රසි භාෂාවෙනි. සමහර පොත් පත් ඉන්දීය සම්භවයට නෑකම් කීවේය. තෙළිඟු ගුජරාටි ආදි භාෂාවලින් ලියවුණු පොත පතද ඒ අතර විය. භාෂාව නොදනිතත් තෙලිඟු බසින් ලියවුණු පොතක් අතට ගෙන මා එය එහා මෙහා පෙරළන්නට වූයේ එහිවූ පින්තූර බලනු රිසියෙනි. කොතෙක් පොත පත බැලුවද සිත තුළ වූ උදාසීන බවේ නිමක් නොවීය.දහවල් කෑමෙන් පසු හවස තුන පමණ වනතුරු අපට විවේකයක් ලැබිණ. ඒ විවේකයෙන් තවදුරටත් සිතට දැනුණේ දැඩි නොසන්සුන්බවකි. ඒ දැඩි අවුරැස් ගත සිතට උරාගන්නට වූ බැවිනි.”මොකද තවම අර ලංකාවෙ කෙල්ල ගැන හිතනවද?”උදයකුමාර ඇසුවේ විවේකාගාරයේ පුටුවක ඈඳි ගනිමිනි.”හිතන්නෙ නම් නෑ. ඒත් හිතෙනව.””උඹ එහෙනම් තවම ඒ කෙල්ලට ආදරෙයි.”ආදරේද නැද්ද කියල මට නම් තවම හිතාගන්න බැහැ. ඒ කෙල්ලව රවට්ටල මගෙන් වසන් කරා කියල මට එක පාරකට හිතෙනව.””රවට්ටල වසන් කරන්න තරම් පොඩි එකෙක්ද තිලකා. ආදරය එහෙම වීසි කරන්න බෑ චාමික. හමුදා නිලධාරියෙකුට ඒක කරන්න පුළුවන් වුණත් ඇත්තටම ආදරය කරන කෙල්ලෙකුට ඒක කරන්න බෑ. සැබෑ ආදරය ගලේ ගැහුවත් සෙලවෙන්නෙ නෑ.”මට උදයගේ කතාවට හිනා ගියේය..... හමුදා නිලධාරියකුගෙ ආදරය වෙනස් වෙන්නෙ කොහොමද?... මොකෝ අපි වැඩිපුර තුවක්කු බටයට ආදරය කරන නිසාද? තුවක්කු බටයටත් වැඩිය අපට ආදරය කරන්න වෙලා තියෙන්නෙ නාවික යාත්‍රාවලට... නාවික යාත්‍රාවක වතුර පිරුණොත් අපි සේරම මූදු පතුලෙ...හිනාවත් සමගම මගේ සිතිවිලි ඈතට ඈතට ගමන් කළේය. උදයකුමාරගේ මුහුණට නොරිස්සුම් සහගත බවක් එක්විය. බෝම්බයට හසුවූ තම පෙම්වතිය යළි කිසිදාක නොපැමිණෙයි. ඉරණමේ සරදමට හසුවූයේ තමා පමණක්ද?”තුනට දේශනයක් තියෙනව. දැන් ඒකට වෙලාව හරි යමු...”උදයකුමාර සමඟ මම ද නැගිට්ටෙමි. විවේකාගාරයේ බිත්ති ඔරලෝසුවේද තුන සටහන්ව තිබිණ.*********දින කිහිපයක්ම කිසිදු වෙනසක් නැතිව ගෙවී ගියේය. ව්‍යායාම්, දේශන හා පුහුණු පරීක්‍ෂණ නොනවත්වාම සිදුවිය. හදිසියේම එක් හවසක ලතීෆ් අපට ආරාධනයක් කරනු සඳහා පැමිණියේය.”අන්න චින්තා අද හවස ඒ පැත්තෙ එන්න කිව්වා.””මොකටද?”උදයකුමාර ඇසුවේය.”ගෙදර පොඩි පාටියක්.””ඒ මොකද?””ලොකු දුවගෙ උපන්දිනේ.””හුඟ දවසකින් ගියෙත් නැති හින්ද යමු නේද?”උදය කුමාර මගෙන් ඇසුවේය.”හ්ම්. යමු””තෑග්ගකුත් ගෙනියන්න එපායැ.”ලතීෆ් නික්ම ගියපසු උදය කුමාර පැවසීය.”ඒක තමයි.”අපි සාප්පුවකට ගොස් ඇඳුමක් හා බෝනික්කකු මිලදී ගතිමු. බෝනික්කා මගෙනි. ඇඳුම උදයගෙනි.අප දෙදෙනා තුළම එකිනෙකාගෙන් සඟවා ගත් කිසියම් රහසක් ඇතැයි මට සිතේ. විදේශගතව සිටින අපට කිසියම් සෙනෙහසක් අවශ්‍ය, බවද හැඟේ. අම්මාට ලිපියක් ලිවිය යුතුයැයි සිතුණේ ඒ අතරය. චින්තාගේ නිවසට යන අතර ලිපිය ලියා රැගෙන ගියෙමු. ඒ ලිපිය තැපැල් කළ යුතු ස්ථානයක් නොදත් බැවිනි.තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as1009059</link>
    <topic>උඩවැඩියා වුවත් උඩ නොපිපී බිම පිපෙනා මල්</topic>
    <author>සඳමල් රශ්මී. ශ්‍රී. බුද්ධික</author>
    <content>උඩවැඩියා වුවත් උඩ නොපිපී බිම පිපෙනා මල්වනජීවී නියාමකවරයකු ගේ අත්දැකීම්මාගේ වනගත දිවියේ හද සසල කළ ජන ප්‍රවාදිත කතාන්තරයක්, වනයේ ගුප්ත බව, නිහඬ බව පසක් කරනා සෑම කල්හීම මතකයට නැඟේ. එකී කතාන්තරයට වස්තු බීජය වන්නේ ‘උඩවැඩියා’ ශාකයකි. හෝර්ටන්තැන්නේ කරනා සංචාරයන්හීදී නිබඳවම නෙත ගැටෙනුයේ ද ගස් කඳන්මත වැඩී ඇති ‘උඩවැඩියා’ සහ ‘මහරාවණ රැවුල’ ආදියයි. ඉඳින් එකී ශාකයන් පිළිබඳව අධ්‍යයනයේ දී යටකී ජන කතාන්තරය යළි යළිත් සිහිපත් වීම අරුමයක් නොවේ.මෙරටින් වාර්තා වන විශේෂ 188 කට ආසන්න ප්‍රමාණයක් වූ උඩවැඩියා විවිධÀවය අතරේ ‘නගාමැරූ අල’ නමැති උඩවැඩියාවට ගැමි සමාජයේදී හිමි වනුයේ සුවිශේෂීÀවයකි. මන්ද යත් නමට සරිලන අයුරින්ම මහා ඛේදවාචකයකට හේතු - භූත වූ ශාකයක් බවට මෙකී උඩවැඩියා විශේෂය පත්ව ඇත. එම ශාකය හට ගනුයේ ද සෙසු උඩවැඩියා හා සමැව ගස් කඳන්මත නොව බිම් මට්ටමේ තණකොළ ආදිය අතර ය.එකී ශාකයේ අල දෙකත් – එකත් අතර සංඛ්‍යාවක් හට ගනී. මෙකී අලවල යුෂයන්හී යම් වාජීකාරක ගුණයක් ඇතැ යනුවෙන් ගැමි විශ්වාසයක් වේ. කහ පාටැති මල් දරනා එහි කොළ ඉඳි කොළ හා සමය.මෙකී කතා පුවත ගෙතී ඇත්තේ ලේ නෑකමින් ඥාතීත්වයක් සහිත වැදි අයිය – නගෝ දෙදෙනෙකු වටාය. එනම් එක් කුස උපන් සහෝදරයන් දෙදෙනෙකු ගේ් දුව සහ පුතා වටා ය. වැදි සමාජයේදී ලේ නෑකමින් සමානයින් අතර ආවාහ – විවාහ ගිවිස ගැනීම් කිසිඳු කලක සිදු නොවේ. එය අසම්මත ක්‍රියාවකැයි යන්න ඔවුන් ගේ මතයයි.වැදි පරපුරක අවසානයත් හා සමඟම අවසන් පුරුක් දෙක වශයෙන් ඉතිරි වූ පෙර සඳහන් ඥාතීත්වයට අයත් අයියා - නගෝ දෙදෙනෙක් තවත් වැදි පරපුරක් හා එකතුවීමේ අටියෙන් තමන් පොඩි සන්දියේ සිටම සැරි සැරූ වන පෙත අතැර කැලෑ වැදුණහ. දින තුනක් පමණ රාත්‍රියට වනයේ ගල් ගෙවල ලගිමින් ලැබෙන මීයක්, මසක්, ගෝන අලයක් පුච්චා කමින් ගමන් කළ ඔවුහු දිනක් සවස් යාමයේ එක් ස්ථානයක මදක් ගිමන් හරිනා අටියෙන් නතර වූහ. එහිදී නිතරම තම හනු අතර සිරව ඇඹරෙන ‘විට හපය’ අලුත් කර ගත යුතුය යන්න තරුණයාට සිතිණි. තම අත තිබූ දුන්න පසෙකින් තැබූ හේ, හී මිටිය වැදි සිරිතට අනුව උල තැබුවාක් හා සමැව බිම සිටුවන ලදී. අනතුරුව තම විට ඒදන්නට විය. මෙය දුටු වැදි නඟා,”අයියණ්ඩි මටත් දියකෝ ඔයි විටක්” යනුවෙන් තම අයියණ්ඩියට පැවසුවාය.විටට අවැසි අඩුම කුඩුම නඟාට දුන් අයියණ්ඩිය තම හින බැඳි හුණු කිල්ලෝටයෙන් හුණු බිඳක් බිම හිටවූ හී තලයක් ගෙන එහි තුඩඟ රඳවා නැඟනිය වෙත පෑයේ ය. ඉඳින් ඔය අයුරින් විට සප්පායම් වූ දෙදෙනාම මදක් එහාට මෙහාට වී විඩා නිවා ගත්තෝය.මඳ වේලාවකට පසුව තම අයියණ්ඩිය ඇමතූ වැදි නගා ගේ යම් ප්‍රේමාන්විත බවක් අයියණ්ඩිය දුටුවත් එය ගණනකට නොගෙන සුපුරුදු පරිදි ඇය හා කතාවට වැටිණි.වනය සිසාරා නැගෙන සියොත් රාවය, ගස්, වැල් මල් - ඵල දරා ඇති බව, මී මැසි කෙල්ලන්ගේ ගුමු ගුමුව සහ තම පෙම්වතාට අඬ ගසනා මුවැත්තියක ගේ ‘ටං’ ගෑමත් වෙනදාට වඩා වෙනස් අයුරින් නැගණිය ගේ නෙත හා සවනත වැකුණි. මුළු වනපෙතම ප්‍රේමයට අඬ ගසතැයි ඈට සිතිණි.”අයියෝ..., අද හිමේ කොච්චර අපූරුද? ලස්සන ද? බොට ඒ ලස්සන පේන්නැද්ද?”කෝල බැල්මක් වැදි තරුණයා දෙසට හෙළූ තරුණිය ඔහුගේ ඇඟේ ගෑවෙමින් ඇසුවා ය. වනය පුරා විකසිත වන මලින් හිස සරසා ගෙන අන් දිනයන්ට වඩා තම රූ සපුව පිළිබඳව සැලකිලිමත් වූවාය.මේ පිළිබඳව වගේ වගක් නැති තරුණයා වෙහෙසින් නිදන්නට විය. ඒ ඇසිල්ලේ වනයට රිංගු තරුණිය නියඳ වැලක් සොයා එය තලා ඉන් රැහැන් කිහිපයක් ගෙන තරුණයා අසලටම විත් ඉන් රැහැන් ලණුවක් වියන්නට වූවාය. මද වේලාවකින් නිදි ලොවින් පියෙවි ලොවට පිවිසි තරුණයාට තම නගා නියඳ ලණුවක් ගොතනු දැක සිනහ පහළ විය.”අඩී..., මොකෑ උඹ දැන්ම තියාම නියඳ ලණුවක් ගොතන්නේ? පොඩියක් ඉස්පාසුවේ ඉඳින්. අපි වැදි සේරක අයිරුවකයි මේ ගාටන්නේ. උන් හදි ගැහුණාම බොට යස ගැටයෙක් සොයා දෙන්ට බැරියැ...”ඒ බස් අසා සිනා සුණු තරුණිය”අයියණ්ඩියේ, බොටත් – මටත් ආලේ පාන්ට තහංචිදැ”යි විමසුවා ය. ඉන් කිපුණු තරුණයා දත් මිටි සපන්නට විය.”බොට මළ යකුන් වැහිලා ද? අපේ මාපියන් වැදි තහංචි බොට කියාදීලැ නැති ද? ඒ මගුල්තුලා තහංචි නැති බව බොට අමතක වීලාද? බොට අහවල් විසප්පු ගායක් හැදිලා ද?” යි ගොලූ ගන්නට විය.ඒ කිසිත් හෝ නොතැකූ තරුණිය නියඳ ලණුව ගොතා අහවරව තරුණයා සමීපයට ගියාය.”අයියණ්ඩි ඒකට කම් නැතිවා. මයේ මනමාලයාට පළඳන්ට නියඳ ලණුවක් ගොතාන තිබා ගත්තාට මක් වෙනවාද?... අයියණ්ඩි ඩිංගිත්තක් මෙහාට හැරියන්, මේ ලණුව දිග ඇති වෙන්ට ගෙතුණාදැ’යි බලන්ට...”බාල වියේ සිට කෙළිදෙළෙන් පසු වූ තම ඥාති නැගණිය ගේ උසුළු - විසුළු අත් විඳ ඇති තරුණයා සිනහ මුවින් සැරසී තම නැගණිය ගේ ක්‍රියාව තවත් විසුළුවකැ’යි සිතා ඇයට ළං විය. නගාත් විසුළුවෙන්ම නියඳ ලණුව තම අයියණ්ඩිය ගේ ඉණ වා යවා වෙව්ලන දෑතින්ම තරයේ ලණුව ඉනට සරිලන සේ සිර කරමින්ම ගැටයක් ලූවා.වැදි සිරිතට – විරිතට අනුව තරුණියක් නියඳ ලණුවක් ගොතා එය තම සිත් ගත් තරුණයා ගේ ඉණ බැඳීම යනු සම්මත සමාජයේ විවාහ ගිවිස ගැනීමක් හා සම වන්නේ ය. ඉඳින් වැදි තරුණයා ගේ ඉණෙහි අලුතින් ගෙතූ නියඳ ලණුව බැඳි තරුණිය, තරුණයා වැළඳ ගනිමින්...”අයියණ්ඩී බෝ වෙනුවෙන්මයේ හඳුන් පත කී ගානවා බොට තේරුන් නැතුවා, මයේ මනමාලයා උඹම තමයි අඩා, උඹ මට ආලවන්තකම් පානවා නෙවදැ”යි විමසත් ම තරුණයා තම නැගණියගේ විසිළුවේ තරම හොඳින් සිහිපත්ව පියෙවි සිහියට පත්විය. ඇගේ රැඟුම විහිළුවක් නොවන බවත්, එය චිරාත් කාලයක් පුරාවට පැවතෙන පරම්පරාගත වැදි සම්මත සිරිත් – විරිත් කඩා බිඳ දැමීමක් බවත් සිහි පත් විය.මේ නම් නැගණියට අරක් ගත් මළවුන්ගේ ආත්මයක් කළ සංගදියක්ම විය යුතුය. වනයේ අහුමුලුවලින් බැලුම් හෙළනා මළ ආත්මයන් තමන්ටත් බැලුම් හෙලීමට ප්‍රථම, තමන් ගේ සිතට වෙනත් සිතුවිල්ලක් අරක් ගෙන වින කිරීමට ප්‍රථම නැගණිය පසෙකට තල්ලු කළ හේ පසෙක තිබූ දුන්නට හී තලයක් මානා දුනු දිය වර පට තම කන තෙක් වැරෙන් ඇද මුදා හැරියේ ය.’කීස්’ හඬින් සුළඟ කපා ගෙන ගමන් කළ හීය නතැර වූයේ වැදි තරුණිය ගේ හදවත පසාරු කරමිනි. හදවත පත්ලේ කිදා බැස ගත් හී පහර හා සමඟම ඇද වැටුණු ඈ තරුණයා දෙසට අහිංසක බැල්මක් නෙතට නඟා මුවඟට මන්දස්මීතයක් නගා ගෙනම ‘අයියණ්ඩී’ යී අවසන් වරට මුමුණමින්ම මියැදුණා ය.සිදු වූයේ කුමක්දැ’යි වටහා ගත නොහී භීතියට පත් වූ තරුණයා විගස එම ස්ථානය අතැර පලා ගියේ ය. පලා යන අතරේ මළ වුන්ගේ ආත්මය තමා සොයා පැමිණෙත්දෝයි බිය ගත් තරුණයා විගස තවත් වැදි සේරක අයිරුවක් සොයා විත් ඔවුනට එකතු විය. එම වැදි සේටර් අයෙක් තරුණයා ගෙන් තොරතුරු විමසත්ම තමන් ගේ වගවිත්ති හෙළි කළ හේ අවසානයේ දී සිදු වූ ඛේදවාචකය ද නොසඟවා පැවසී ය. එකී කතා පුවත අසා සිටි දැනමුතු කම් සහිත වැද්දෙක් මදක් විමතියට පත්ව එකී තරුණියගේ අසම්මත හැසිරීමට හේතු කාරක වූ යමක් ඇතැ’යි සිතුවේය.”අඩා වර... මට නඟා මළ තැන බලන්ට” වනය යනු කෙබඳු ස්ථානයක්දැ’යි යන්න පැසුණු වැද්දා දනී. එහි සිදු වන බොහෝ අපූර්ව වූත්, විශ්මිත වූත් සිද්ධීන්වලට ගෙවුණු කාලය තුළදී හේ හොඳ හැටි මුහුණ දී ඇත.වැඩිහිටි වැද්දාත්, වැදි තරුණයාත් සිද්ධිය වූ ස්ථානයට පැමිණි කල, යළිත් සිද්ධිය මුල සිටම තරුණයාගෙන් අසා දැන,”හොඳයි අඩා... මට පෙන්නපිය බෝ හීතල හිටවපු තැන...” යි විමසා අදාළ ස්ථානය තරුණයා දක්වත්ම වැඩිහිටි වැද්දා අදාළ ස්ථානය පරීක්‍ෂා කොට බැලුයේය. එහිදී යම් කිසි ශාක කොටසක් නෙත ගැටුණු හේ වඩාත් පරීක්‍ෂා කාරීව එම බිම් ප්‍රදේශය කණින්නට පටන් ගත්තේ ය. මඳ වේලාවකින් කුඩා විදුලි බුබුළු දෙකක් හා සමැවූ අල ගෙඩි දෙකක් ඔහුට හමු විය. එම අල ගෙඩි අතට ගත් හේ යමක් වටහා ගත්තෙකු සේ හිස වනමින් ඒවා සියුම් ලෙස පරීක්‍ෂා කර බලත්ම, එක් අල ගෙඩියක තිබූ යම් කඩතොල්ලක් නෙත ගැටිණී. එය ඇස ගැටෙත්ම තම සැකය තහවුරු කර ගත් හේ එකී කඩතොල්ල දෙසට අත දිගු කළේය.”අඩා බොගේ නඟා විකාර නැටුවේ ඇගේ වරදින් නෙවේ ඩා. ඇගේ හැසිරීමට හේතුව තමයි මේන්න මේ අල ගෙඩියේ තිබෙන කඩතොල්ල බොලන්. උඹ හීය බිම හිටවපු දොහේ හී තලය පස් අතරේ තිවුණ මේන්න මේ අලයේ වැදිලා තියෙනවා. නගාට හුණු ඩිංගිත්තක් දෙන්ට ඒ හී තලය නොවැ උඹ අරගෙන තිබෙන්නේ. ඉතින් ඩා, ‘හී’ තුඩේ තිවුණ අලේ ඉස්ම හුණුත් එක්ක බොගේ නඟාට කැවිලා. ඒකයි ඈ මේ අනඟ රැගුම් රැඟුවේ. පව් අහිංසකී. ඇගේ වරදක් නෑ ඩා...””අඩා... උඹ කියන්නේ මයේ නඟා මරන්ට මුල් වුණේ ඔය අල ගෙඩිය කියලා ද?””හෙන් ඩා ‘නගා මැරූ අල’ ගෙඩිය තමා මේ තියෙන්නේ...”ඉඳින් ‘නඟා මැරූ අල’ උඩවැඩියා ශාකයේ උත්පති කතාව එබඳුය. තවද මෙවැනිම වූ අපූර්වÀවයෙන් අනූන අපමණ කතාන්තර වන ගතේ නිහැඬියාව හා සමඟ අතිනත් බැඳ ගෙන සැඟව පවතී. සීතලට පි‍්‍රය කරමින් පූදින මහා රත්මල් ශාකයේ ලේ පැහැති රත් පැහැයත්, වලාකුළු වනාන්තරයක දී නිබඳවම නෙත ගැටෙනා ‘මහරාවණා රැවුල’ නමැති පෙඳ පාසී විශේෂයත්, වන තුරුපත් මත සිට “මම දනිමි එය” “මම දනිමී එය” යනුවෙන් පවසමින් දෝ නිහඬවම හිස වනනා ‘අං කටුස්සාත්’ යන සැවොම මිහිඳුම් සෙවණැලි අතර සැඟවී පැවසීමට තතනන ‘වනයේ හඬ’ කුමක් ද? ඒ “වන පෙත ඔබට අඬ ගසයි, එන්න එතුළ සැඟවුණු සියල්ලම විවරණය කරන්න. එය අදට නොව, හෙටට නොව, අනාගතයට ඔබ ඉතිරි කර යන අමිල වූ සම්පතක් වනු ඇත...” යන්න නොවන්නේ ද? ඉඳින් මේ සීත කඳුකරය පුරාවට විසිර ඇති යෝධ ‘ඇත්හොඬ’ ශාකයන් අදින් වසර මිලියන 250 කට පමණ පෙර යුගයේ සිටම තමන් මිහිමත ජීවත් වූ බව අපට සිහිපත් කරනුයේ මේ අනඟ වන පෙත්වල අගය මොනවට පසක් කරමිනි.සඳමල් රශ්මී. ශ්‍රී. බුද්ධිකවන ජීවී නියාමකහෝර්ටන්තැන්න ජාතික වනෝද්‍යානයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as10090510</link>
    <topic>තාත්තා හැමදාම රට මං මට ඕන විදිහට හැම තැනම ඇවිද්දා</topic>
    <author>ටෙක්ලා පද්මිණී කාරියවසම්</author>
    <content>තාත්තා හැමදාම රට මං මට ඕන විදිහට හැම තැනම ඇවිද්දා“කොල්ලට තාත්තා කොම්පියුටරයකුයි ෆෝන් එකකුයි අරන් දුන්නා. ඕක තමයි ඔක්කෝටම මුල. තාත්තා අරන් දුන්න ෆෝන් එක තාත්තාගේ මල්ලි අරන් යනවා. ඉතිං කොල්ලට තරහ යන්නේ නැද්ද. ඉල්ලලා දුන්නෙම නැතිකොට කොල්ලා ඒක ගේන්න ගෙදරින් පැනලා යනවා බාප්පලයි ගෙදර. තාත්තා අල්ල ගන්නවා කොටුවෙදි. දෙනවා කන රත්වෙලා කැරකිලා වැටෙන්න. ගහලා ගෙදර එක්ක එනවා”චිත්‍රපටයක් බලලා ඒකේ කතාව තව කෙනෙකුට කියනවා වගේ කොල්ලා රඟපෑම් ටිකකුත් එක්ක ඒ මේ අතට වැනෙමින් කතාව කියනවා. මට අහන්න දෙයක් ඇත්තෙම නැහැ. කොල්ලගේ ගම ඕන නැහැ. නම ඕනත් නැහැ. මොකද මේවගේ දේවල් වෙන ළමයි ලංකාව වටේම ඉන්නවා. කොල්ලා ටිකක් කටකාරයි. ලස්සනට හිනාවෙනවා. නිවාසේ පාලන අධිකාරියෙත් හිත් දිනාගෙන ඉන්නේ.”ඔය ළමයගේ තාත්තා හොඳ සල්ලිකාරයා. නිතරම ළමයා බලන්න එනවා. ළමයගේ් ඉගෙනීමේ කටයුතුවලටත් වියදම් කරනවා. ළමයව හොඳ ඉස්කෝලෙකට දාන්න තාත්තට ඕන වුණා. ඒත් මෙහේ ඉන්න ළමයි ඉස්කෝලෙට ගන්න ඒ ඉස්කෝලේ විදුහල්පතිතුමා කැමැති වුණේ නැහැ. දැන් ළමයා පිරිවෙනට ඉගෙන ගන්න යන්නේ. ළමයා දැන් ඉගෙනීමේ වැඩත් හොඳට කරනවා”අලුත් සර් මාත් එක්ක කීවා. මම යන කොට කොල්ලා අලුත් සර්ගේ කාමරේ පිහදමනවා. කොල්ලට හුඟක් කල් ඉඳලා මා එක්ක කතාකරන්න ඕන වෙලා තිබුණේ.කොල්ල දඩිබිඩි ගාලා කාමරේ පිහිදල ලයිට් නිවලා මට හරි කීවා. එහෙම කියලා මාව එක්ක ගිහින් කැරම් කාමරේ වාඩි වෙන්න ඉඩකඩ හදලා දුන්නා. මමත් ආගන්තුක සත්කාර පිළිගත්තා. කොල්ලා ඊට පස්සේ ලස්සනට හිනාවෙලා කතාව පටන්ගත්තා. එයාගේ ඇස් හරිම දීප්තිමත්. හිනාව පියකරුයි. අනෙක් ළමයින්ට වඩා පිරිසුදුව පිළිවෙළකට ඉන්න නිසා ළමයි අතරේ කැපී පෙනුණා.කටකාරකමයි, හිනාවයිත් එයාව අනෙක් අයගෙන් වෙන්කර තියන්න ම එයාට ලැබුණු එකක්. කොල්ලා කටකාරයා නිසා මට කිසිම දෙයක් අහන්න ඕන වුණේ නැහැ. කොල්ලා සේරම කියනවා. හරියට එෆ්.එම්. රේඩියෝවක් වගේ.අපේ තාත්ත ‘එකවුන්ටන්’ මහත්තයෙක්. අම්මා කරන්නේ සල්ලි පොලියට දෙනවා. අම්මා ගෙදර වෙනම ඔෆිස් කාමරයක් දාගෙන ඉන්නේ. තාත්තා අම්මගේ බිස්නස් එකට මොකුත් කියන්නේ නැහැ. හැබැයි ඉතිං ණයකාරයො සල්ලි නොදී පොලිසි යන්න වුණහම තාත්තා බැණ බැණ පොලිසි යනවා. අම්මව කවදාවත් පොලිසි යවන්නේ නැහැ.තාත්තා කියන්නෙ නැද්ද අම්මට සල්ලි පොලී කරන්න එපා කියලා?”මොකටද එහෙම කියන්නේ. ඒකෙන් හොඳ ආදායමක් ලැබෙනවනේ.”කොල්ලා කිව්වා. ණය ගැනීම හා පොලියට මුදල් දීම ලජ්ජාවට කරුණක් වුණු කාලයක් ලංකාවෙ තිබුණා. ඒ කාලේ අපිටත් මතකයි. දැන් ‘ණය’ අත්‍යාවශ්‍ය දෙයක් වෙලා. ලංකාවම ණය පිට දුවනවා වගේ තමයි කොල්ලා කතාකළේ.ඔයත් මෙහෙන් ගියහම අම්මගේ බිස්නස් එක කරනවද?”බලන්න ඕන. මම තාම පිරිවෙන් යනවනේ. දැන් අටේ. මං කොහොමහරි ඉගෙන ගන්නවා. නැත්නම් බෑ”ඒ වචනවලින් පෙනුණේ කොල්ලා ඉදිරි අනාගතයක් පිළිබඳ සිහින මවන බවයි. අනේ වාසනාවන්...ඉතිං හොඳට ඉස්කෝලෙ යමින් හිටිය ළමයා මොකද මෙහේ ආවේ?මට පොලී සල්ලි අමතක කරන්න ඕන වුණා. ඒක නිසා කොල්ලගේ අවධානය වෙනස් කළා.”අපේ තාත්තා මගේ ජීවිත කාලයෙන් වැඩි කාලයක් හිටියෙ රට. තාත්ත රට හිටියා. පුතා නන්නත්තාර වුණා.නන්නත්තාර මම ඒ වචනයට කැමැති වූයේම නැහැ. කොල්ලා ඒ වචනය වෙනස් කරන්න කැමැති වුණෙත් නැහැ. මට එකඟවෙන්න වුණා.මම පොඩිකාලේ ඉඳලම යාළුවෝ එක්ක එහේ මෙහේ ඇවිදින්න යනවා. ගෙදර ඉන්නේ නැහැ.සෙල්ලම් කරන්න හවසට ක්‍රිකට් ගහන්න. ඉස්කෝලෙ වැඩත් ඉතිං පිළිවෙළක් නැහැ. තාත්තා ආවට පස්සෙත් ඉතිං එහෙම තමයි. තාත්තා කම්පියුටර් එකයි ෆෝන් එකයි අරන් දුන්නා. ගෙදර ඉන්න කීවා. ඒත් ඉතිං මං පැනලා යනවා. මගේ ෆෝන් එක පොඩි බාප්පා ගත්තා. ඉතිං ඒක ඉල්ලුවා, ඉල්ලුවා දුන්නෙම නැහැ.මම රණ්ඩුත් කළා. ඒක දුන්නේ නැහැ. බාප්පගේ ෆෝන් එක සීයා ගත්තා. තාත්තා මාව ගෙදර එක්ක ආවා. තාත්තත් ෆෝන් එක මට ඉල්ලලා දුන්නේ නැහැ.ගෙදර ඇවිත් මම අඬ අඬා ඉඳලා ෆෝන් එක ගේන්න ගෙදරින් පැනලා ගියා බාප්පගේ ගෙදර යන්න. කොටුවෙදි මාව පොලිසියෙන් ඇල්ලුවා.තාත්තත් මාව හොය හොයා ඇවිත් තිබුණේ. තාත්තට අතටම අහුවුණා. කන රත්වෙන්න දීලා තාත්තා මාව ගෙදර එක්ක ගියා. ඊට පස්සේ ඉතිං මොනවා කරන්නද ගෙදරට වෙලා හිටියා. ෆෝන් එකක් නැතිවම බැහැ මිස්”මොනවද ෆෝන් එකෙන් කළේ. කාටද කෝල් කළේ?”කාට කතාකරන්නද? ගේම් ගැහුවා”ඉතිං?”මට මතක් වුණා මගේ යාළුවෙක්ට ෆෝන් එකක් තියෙනවනේ කියලා. මං ඉතිං ඒක ගන්න යන්න ගියා. මං යනකොට යාළුවා ඇඳේ නිදි. ජනේලෙ ළඟ මේසෙ උඩ ෆෝන් එක තිබුණා. මම ඒක හොරෙන් අරගෙන ආවා. ගෙදර ඇවිල්ලා කල්පනා කරද්දි දුක හිතුණා.යාළුවට ආයෙ දෙන්න කියලා එයාගේ ගෙදර ගියා. යනකොටත් එයාලා පොලිසියේ පැමිණිල්ලක් දාලා ෆෝන් එක නැතිවෙලා කියලා.ඉතිං පොලිසියට යන්න වුණා. පොලිසියෙන් උසාවි දාලා තාත්තට මොනවද ඉංග්‍රීසියෙන් කීවා. උසාවියෙත් තාත්තා එක්ක ඉංග්‍රීසියෙන් කතාකළේ. තාත්තා ඉංග්‍රීසියෙන් මොන මොනවාදෝ කීවා.අන්තිමට මෙහේට එව්වා. දැන් මෙහේ. පිරිවෙන් ගිහින් ඉවර වෙනකල්ම මෙහේ ඉන්නවා. තව අවුරුදු දෙකයි නේ”ඔයා ඔක්කොම බොරු නේද කීවේ?”මොකටද බොරු කියන්නේ. ඔය ඇත්තම තමයි. කොල්ලා කීවෙත් හිනාවෙවී. කේන්ති ගිය බවක් පෙනුණෙ නැහැ.මෙතැන ඉන්න ළමයි යවන්න තියෙන හොඳම තැන තමයි පන්සල. පන්සල ආශ්‍රයෙන් පුද්ගලයන් ඉබේම තැන්පත් වෙනවා.ඒත් සියලු දෙනාටම පිරිවෙන් අධ්‍යාපනය ලබාදෙන්න බෑ තමයි. ඒ සඳහා රජයට අමතර වියදමක් දරන්න වෙනවා. ඒත් මේ දරුවන්ට පාසල් අධ්‍යාපනය යහමඟ කියා දෙන්නේ නැත්නම් දැනට කරන වියදමත් අපතේ යනවා නම් ඉගෙන ගන්න කැමැති කීපදෙනාට හෝ විශේෂ අවධානයක් යොමු කිරීම වැදගත් බවයි පෙනී යන්නේ. හැබැයි අමතක කරන්න හොඳ නැහැ පැවිදි ජීවිතයට අනුයුක්තව සිටි පුංචි සාමණේර හාමුදුරුවරුත් මේ තැන්වල ඉන්නවා. ඒ ඉන්නේ ඇයි කියලා ලියන්න වෙන්නේ වෙනම ලිපියකින්.වැඩිහිටි ස්වාමීන් වහන්සේ බොහෝ දෙනෙක් කුඩා සාමණේරවරුන් බලාගන්නේ දරුවන් වගේ. ඒත් ඉතින් ටික දෙනෙක්ට පොඩි පොඩි ප්‍රශ්න තියෙනවා.මම මේ ළඟදි පාරෙ යනකොට දැක්කා අපූරු දෙයක්.වෑන්එකක දානෙකට වඩින හාමුදුරුවරු පිරිසක්. තාත්ත කෙනෙක් දරුවකුට පාර තොට පෙන්නනවා වගේ ලොකු හාමුදුරු නමක් පුංචි සාමණේර හාමුදුරු නමක් උකුලේ තියාගෙන මඟතොට පෙන්වනවා.ඒක දැකලා මට ඇතිවුණේ දුකක්ද, කනගාටුවක් ද කියලා මම දන්නේ නැහැ. මට කියන්න ඕන මෙච්චරයි. මේ රැඳවුම් නිවාස පරිවාස නිවාසවල දරුවන්ට දහම් දැනුම අවබෝධය ලබාදිය යුතුයි. ඔවුන් උදේටයි හවසටයි පන්සිල් සමාදන් කරවලා විනාඩි දහයක් භාවනා කරවලා පුනරුත්ථාපනය කරන්න බැහැ. ඔවුන්ට තියෙන්නේ දඩබ්බර හිත්. ඒවා දඩබ්බර වෙලා තියෙන්නේ ආදරය සෙනෙහස නැතිව.ඉතින් ආදරේ ;සනෙහස මානසික විවේකය දෙන්න ඕන. ආකල්ප වෙනස් කරන්න උත්සහ ගන්න ඕන. මානසික ප්‍රතිකාර ලබා දෙන්නම ඕන. දහම් අධ්‍යාපනය අවශ්‍යමයි. කහ සිවුරක් දරුවන්ට පේන්න රැඳවුම් නිවසේ නවත්තලා තිබුණට මදි.ඒ විතරක් නොවෙයි. ආයතනික ගැටලු විසඳලා නිලධාරීන්ගේ මනස සන්සුන් කරන්න ඕන.ඔවුන් කරන්නේ රැකියාවක්. රැකියාව නිසියාකාරව කරන්න සන්සුන් මනසක් අවශ්‍යයි.කොල්ලන්ට කෙල්ලන්ට අමුතිත්ත කුණුහරුපෙන් කතා කරන නිලධාරීන් ඉන්න කල් මේ දරුවන් පුනරුත්ථාපනය කරන්න බැහැ.ළමයාට කුණු හරුපයෙන් බණින බණින වාරයක් පාසා ළමයින්ගේ සිත්හි ඇති ලජ්ජාව හා බය ඉවත්ව යනවා. කෝපය වෛරය හා පළිගැනීමේ චේතනාව පමණක් ඔඩුදුවනවා. ප්‍රශ්න ගොඩක්.මම අද කතාකළ දරුවගේ තාත්තට සල්ලි තියෙනවා. එයා පවුලෙ එකම දරුවා. ඒත් ඉතිං එයාටත් පරිවාසෙට එවන්න වුණා.පොලිස් නිලධාරින්ට, පරිවාස නිලධාරින්ට උවමනාවක් තිබුණා නම් උගත් තාත්තට මේ ළමයව බාර දීලා හදාගන්න මඟපෙන්වන්න තිබුණා.ෆෝන් එක හොරකම් කළ වරදට මේ දරුවා උසාවියට එවපු නිලධාරීන් කිසිවකුවත්, ෆෝන් එක අයිති පවුලේ කිසිවෙකුවත් ළමා වියේදී විහිලුවට වත් හොරකම් නොකරපු අය වෙන්න ඇති.නීතිය කොහොම වෙතත් ළමයි කරන වැරැදිවලට සමාවක් දෙන්න ඕන. වරක් දෙවරක් තුන්හතර වරක් වුණත් වැඩි නෑ. අනේ ඉගෙනීම කඩලා දරුවො මෙතැන හිරකරන එක නම් පාපයක්.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as10090511</link>
    <topic>සැමියාගේ සිත නිවන්නට බිරියගේ ආදරණීය වචනයකට පුළුවන</topic>
    <author>සාකච්ඡා කළේ -රමණී සුබසිංහ</author>
    <content>සැමියාගේ සිත නිවන්නට බිරියගේ ආදරණීය වචනයකට පුළුවනශ්‍රී ජයවර්ධනපුර විශ්ව විද්‍යාලයේසිංහල හා ජනසන්නිවේදනඅධ්‍යයන අංශයේ කථිකාචාරිණීඅනුරාධා සුධම්මිකා මෙහෙණින් වහන්සේනිවසකට සවි ශක්තිමත් පදනමක් ඇවැසි වන්නේ එහි කල් පැවැත්ම සහ ශක්තිමත් බව උදෙසා ය. පදනම සිදුරු සහිත නම් එහි ඉදිවෙන ගොඩනැගිල්ලේ ද වටිනාකමක් අපේක්ෂා කළ නො හැකිය. ජීවිතය ද එසේ ය. ජීවිතය සාර්ථක වීමට නම් සවි ශක්තිමත් පදනමක් ඇවැසිය. බුදු දහමේ ඉගැන්වෙන ශීලය ජීවිතයට ශක්තිමත් පදනමකි. විශේෂයෙන් නිවෙසක වැඩි වගකීමක් හිමි කර ගන්නා කාන්තාව සිල්වත් නම්, ශීලයෙහි පිහිටනවා නම් එහි සාමාජිකයන් ගේ ජීවිත පැවැත්ම ද සුවදායි වන්නේ ය. ඒ නිවහනට සතුට සැනසීම උදා වන්නේ ය.ශීලය නම් කය සහ වචනයේ සංවර බව ය. ගිහියා විසින් පිළිපැදිය යුතු නිත්‍ය ශීලය වූ පංචශීලය පිළිබඳ විමසා බැලීමේ දී ශරීරයෙන් සිදුවන ප්‍රධාන අකුසල් තුනක් ගැන සඳහන් ය. ප්‍රාණඝාතයෙන් වැළකීම, අදත්තාදානයෙන් වැළකීම සහ කාමය වරදවා හැසිරීමෙන් වැළකීම ය.ප්‍රාණඝාතයෙන් වැළකීම යනු අභය දානය දීම ය. සියලු සත්ත්වයෝ මරණයට බිය වෙති. තවත් කෙනෙකු තම ජීවිතය උදුරා ගන්නවා දැකීමට කිසිවකු කැමැති නැත. මනුෂ්‍ය ජීවිතයකට හෝ වේවා කිසියම් සත්ත්වයකුට හෝ වේවා අනතුරක් මරණ බියක් ඇති නොකරන තත්ත්වයකට තමන් ගේ සිත සකසා ගත හැකි නම් එය දක්ෂතාවයකි. ඒ දක්ෂ බව කුසලයකි. දුක් මහන්සියෙන් හරි හම්බ කරගත් ධනය තවත් කෙනෙක් සොරා ගන්නවාට ඔබ කැමැති නැත.ඔබ පමණක් නොවේ. මේ සමාජයේ කිසිවෙක් කැමැති නැත. සොර සතුරන් ගෙන් තොර පරිසරයක දිවි ගෙවීමට අපි ප්‍රිය කරමු. තවත් කෙනකු ගේ දෙයක් සොරකම් කරනවා යනු ඒ පුද්ගලයාට බියක් ඇති කිරීම ය. අදත්තාදානයෙන් වළකිනවා යනු තවත් කෙනකු ගේ බිය නැති කිරීමකි. අභය දානය දීමකි.කාමය වරදවා හැසිරීමෙන් වැළකීම උතුම් ශීලයකි. එය විවිධාකාරයෙන් විග්‍රහ කළ හැකි ශික්ෂා පදයකි. විවාහක කාන්තාවක් නම් ඇය කිසිවිටෙකත් ස්වාමියා ඉක්මවා නොයා යුතුය. එය ධර්මයේ සඳහන් වන්නේ ‘සදාර බ්‍රහ්ම චරියා’ යනුවෙනි. විවාහ ජීවිතයේ දී එක් ස්වාමියෙක් සහ එක්බිරියක් යන සීමාවේ රැඳී සිටිය යුතු ය. ඒ සීමාව ඉක්මවා යනවා නම් එතැන සිදුවන්නේ සුවිශාල වරදකි. ස්වාමියා ඉක්ම ගිය කාන්තාව සෑම මොහොතකම දිවි ගෙවන්නේ බියෙනි. සැකයෙනි. මට අනතුරක් සිදුවේ ද, මගේ දරුවන්ට අපවාදයක් වේද යන දෙගිඩියාවෙනි. ස්වාමි පුරුෂයාට ද මේ හා සමාන ගැටලුවලට මුහුණ දීමට සිදුවේ.මෙවැනි හැසිරීම් ශරීර සෞඛ්‍යයට ද අහිතකර ය. ‘විෂම පරිහාරිකා ආබාධා’ විෂම පැවතුම් හා වැරැදි හැසිරීම් නිසා ඇතිවන ලෙඩ දුක්වලින් වැළකීමට අපි සිල්වත් විය යුතු බව ගිරිමානන්ද සූත්‍රයේ සඳහන් ය. මුසාවාදය හෙවත් බොරුව වචනයෙන් සිදුවන අකුසලයකි. අන්‍යයන් ගේ රැවටීමට හසු වීමට ඔබ කැමැති නැත. ඔබගේ මුසාබසට රැවටීමට සමාජයේ අන් අය ද කැමැති නැත. තමන් ගැන සිතා අනුන් බොරුවෙන් රැවටීම නොකළ යුතු ය. ඇතැම් විටෙක අපි දුර දිග සිතා නොබලා කරන බොරු ප්‍රකාශයක් තවත් කෙනකු ගේ ජීවිතය විනාශය කරා ගෙන යාමට ද පුළුවන.පවුලේ හෝ වේවා සමාජයේ හෝ වේවා ඇතිවන බොහෝ ගැටුම්වල මූලික පදනම කේලම ය. කෙනෙක් කී දෙයක් තව තවත් කරුණු එක් කරමින් අනෙක් පුද්ගලයාට පැවසීම මහා ගැටුමක ආරම්භයක් විය හැකි ය. හිස් වචන බිණීම ද වටිනා කාලය විනාශ කිරීමකි. තමන්ටත් ප්‍රයෝජනයක් නැති, අනුන්ටත් නිශ්ඵල කතා කීමෙන් වැළකීම තමන්ට මෙන් ම අනුන්ට ද හිතකර ය. කෙනකු ගේ සුළු හෝ වරදක් දුටු තැන එය විශාල කොට දකිමින්, මාතෘකාවක් කරගනිමින් කරන කතා අද මඟ තොටේ දී, යාන වාහනවල දී පමණක් නොව ආයතනික වශයෙන් ද දැකගත හැකි ය. තමන්ට නියමිත රාජකාරිය පසෙකලා අනුන්ගේ දේ සොයමින් අනුන් හා දොඩමින් පසුවෙන පිරිස් සමාජයට ම අනර්ථයකි.“තමන් ගේ ඇහේ තියෙන පොල් පරාළේ පෙනෙන්නේ නෑ. අනුන්ගේ ඇහේ තියෙන පොල් කෙන්ද පේනවා” යන කියමන ජනවහරට එක් වී ඇත්තේ ද මෙවැනි හිස් කතා සැලකිල්ලට ගැනීමෙනි.“තමා වරද නොදිස්නේ  මෙරමා දොස් ම දිස්වේ”යනුවෙන් කව් සිළුමිණෙහි පෙන්වා දුන්නේ ද, මේ කරුණම ය.අනුන් සිත රිදවන වචනයෙන් වැළකීම ද ශීලයට අනුකූලය. තමන් කතා කරන එක ආදරණීය වචනයකින්, ප්‍රිය වචනයකින් අනික් තැනැත්තා ගේ සිත නිවන බව ඔබ වටහා ගත යුතු ය. ප්‍රිය වචන කතා කිරීමෙහි ලා මිල මුදල් වැය කිරීම ඇවැසි නැත. මවක් තම දරුවන්ට සැමියාට ප්‍රිය වචනයෙන් අමතනවා නම් දරුවන් ද සැමියා ද ඒ මගම යනු ඇත. එවන් පරිසරයක දිවි ගෙවීම ද ප්‍රිය ශීලි ය. ආයතන ප්‍රධානියා පරුෂ වචනයෙන් තම සේවකයන්ට ආමන්ත්‍රණය කරනවා නම් එහි රැකියාව කිරීම අප්‍රසන්න ය. එය ආයතනයේ බිඳ වැටීමට ද හේතුවකි. තමන් වෙසෙන කවර තැනෙක දී වුව ද යහපත් වචන කතා කරන්නේ නම් තමන් වෙත ළඟා වෙන බොහෝ උවදුරුවලින් නිදහස් වීමට ද ඔබට අවකාශය සැලසෙනු ඇත.තම ජීවිත කාලය තුළ දී කාන්තාව විවිධ චරිත නියෝජනය කරන්නී ය. විටෙක ඇය යහපත් බිරියකි. තවත් අවස්ථාවක ආදරණීය මවකි. ගුණගරුක සොහොයුරියකි. හොඳ මිතුරියකි. සමාජයේ යහපත් සාමාජිකාවකි.විවාහපත් වන දෙදෙනකු ගේ ප්‍රධාන අපේක්ෂාව වාසනාවන්ත දරුවන් ලැබීමය. ගුණ ගරුක දරුවෙක් මෙලොව බිහිවීමට නම් මව සිල්වත් විය යුතු ය. ඇය ගේ ක්‍රියාකාරකම් හා සිතිවිලි කුසහොත් දරුවාගේ ක්‍රියාකාරිත්වය කෙරෙහි ද සුවිශේෂී බලපෑමක් ඇති කරයි. සිදුහත් කුමරු කුස පිළිසිඳගත් දා මහාමායා දේවිය සිල් සමාදන් වී සිටි බව බණ කතාවල සඳහන් ය. මේ නිසා මවක් බුදුරජාණන් වහන්සේ දේශනා කොට වදාළ මෙත්තා, කරුණා, මුදිතා, උපේක්ඛා යන සතර බ්‍රහ්ම විහරණයන් තම අධ්‍යාත්මයෙහි වර්ධනය කර ගැනීමට උත්සාහ කළ යුතු ය.සිල්වත් මවුපියන්ට ද මන්ද බුද්ධික, ආබාධ සහිත දරුවන් උපදිනවා නේදැයි ඔබ මෙහි දී තර්ක කිරීමට පුළුවන. සසර කරන ලද අකුසල කර්මයන් ඊට හේතු වූවා වීමට පුළුවන. බෞද්ධ කාන්තාව ගුණගරුක මවක ගේ චරිතය මෙන් ම යහපත් බිරියක ගේ චරිතය ද හොබවන්නී ය. ඇය සිය සැමියාට විශ්වාසවන්ත විය යුතු ය. අවංක විය යුතු ය. ස්වාමියා ඉක්මවා නොයා යුතු ය. ඇය ඉතා පක්ෂපාතීව, යටහත් පහත් ව සිටීමක් පිළිබඳ මෙයින් අදහස් කැරෙන්නේ නැත. ඇය සැමියාට හොඳ මිතුරියක් වීම වැදගත් ය. කළ්‍යාණ මිතුරන් අත රහස් නැත. දුකෙහිදීත් සැපෙහිදීත් ඔවුනොවුන් සමව පවතී. එකිනෙකා ආරක්ෂා කර ගනී. ලෙඩ දුකෙහි දී වුව ද ඔවුනොවුන් කෙරෙහි පිළිකුල් නූපදී. දෙදෙනා අතර දැඩි මානසික බැඳීමක් පවතී.තම ස්වාමියා ඉක්මවා වෙනත් සබඳතා පවත්වාගෙන යන කාන්තාවන් අප සමාජයේ දුලබ නැත. ඔවුන් තම මවුපියන්ගේ බලකිරීමට විවාහ වූ බව හෝ වෙනත් හේතූන් ගෙන හැර පාමින් තම වැරැදි සාධාරණීකරණය කරන්නට පෙළඹෙන අවස්ථා ද ඇත. එහෙත් බෞද්ධ කාන්තාවක ගේ හැසිරීම එය නොවේ. ඇය තම විවාහය ආරක්ෂා කරගන්නට, සැමියාට, දරුවන්ට නිවෙසේ හොඳ පරිසරයක් නිර්මාණය කර දෙන්නට යම් කැප කිරීමක් කළ යුතුම ය. පතිදම් රැකීමේ බලය පිළිබඳ කියැවෙන, කාන්තාවකට අභියෝග හමුවේ වුව ද පතිදම් ආරක්ෂා කළ හැකි බව පැවසෙන ‘සම්බුලා ජාතකය’ බොදු කාන්තාවට මහඟු ආදර්ශයකි. සොත්ථිසේන රජු ගේ කුෂ්ඨ රෝගය සුව වූයේ සම්බුලා දේවිය තම පති භක්තිය පිළිබඳ කරන ලද සත්‍ය ක්‍රියාවේ බල මහිමයෙනි. තමන් කෙරෙහි පවත්නාවූ ගුණ ධර්මවල ශක්තිය ඒකරාශි කොට කිරණක් බවට හැරවීමෙන් අනෙක් පුද්ගලයාට සම්ප්‍රේෂණය කළ හැකි බව ඔප්පු කළ අවස්ථාවකි. වෙසතුරු රජු රජකම හැර පියා වන ගත වන්නට සැරසුණු මොහොතේ, වග වලසුන් පිරි වනයේ අනතුරු බොහොමැයි හඟවද්දීත් මන්ද්‍රී දේවිය තම සැමියා හැර නොගියා ය. දරුවන් ද කැටිව ඇය වනගත වූවා ය. සාහිත්‍යයේ ඉගැන්වෙන මෙම චරිත කාන්තාවට සදූපදේශයන් ය. මේ සාහිත්‍ය කෘති අප වර්තමානයට ආදේශ කරගත යුතු ය.අද අන්තර්ජාලයෙන්, රූපවාහිනිය වැනි විද්‍යුත් මාධ්‍යයන්ගෙන් සමාජයට දෙන පණිවුඩ යහපත් සමාජයකට දොරටුව විවර කරන්නේ නැත. අද බොහෝ ටෙලි නාට්‍යවලින් පෙන්වන්නේ අනියම් සබඳතා හා ඒවා පවත්වාගෙන යන ආකාරය පිළිබඳව ය. ජීවිතේට අලුත් දෙයක්, ආදර්ශයක්, ධනාත්මකබවක් ගෙන හැර පාන්නේ නැත. මේ වැඩසටහන් නරඹන අයට හැඟෙන්නේ ‘අපිත් මෙහෙම හැසුරුණාට වරදක් නෑ” යන අදහස ය. එහෙත් කාන්තාවක් අවබෝධ කරගත යුතු කරුණකි. දරුවන්ගේ, සැමියාගේ, නෑදෑ හිත මිතුරන්ගේ, සමාජයේ ආදරය, ගෞරවය හිමිවන්නේ තම හැසිරීමට අනුව වන බව ය.ගීත සාහිත්‍යයේ ද මේ පිළිබඳ නිදසුන් බොහෝ ය.“තාත්තා වුණත් මා බත සරි කරන අම්මා නුඹයි මගෙ දරු දැරියන් රකින”සැමියකු ගේ සිතෙහි තම බිරිය පිළිබඳ මෙවන් උතුම් අධ්‍යාත්මික බැඳීමක් ඇති වීමට නම් ඇය ගුණ ගරුක, සිල්වත් කාන්තාවක් විය යුතු ම ය. ජීවිතයේ සතුට රඳා පැවතීමට සුවිසල් මන්දිර, යාන වාහන ඇවැසි නොවන්නේ ය. දිළිඳු පැල්පතක වුව මවුපියන් දරු දැරියන් සමඟි සම්පන්න නම්, ගුණ යහපත් නම් එයින් ලැබෙන්නා වූ සතුට මිල කළ නොහැකි ය. එවන් පරිසරයක් නිර්මාණය කළ හැකි වන්නේ ද සිල්වත් කාන්තාවකට ය. කාන්තාව තවත් අවස්ථාවක ගුණ ගරුක සහෝදරියකි. බාල සොයුරු සොයුරියන්ට ඇය නිසි මඟ කියා දිය යුතු ය. අධ්‍යාපනය ලැබීමෙන්, හැසිරීමෙන් ආදර්ශ සම්පන්න විය යුතු ය.සැබෑ මිතුරන් සෙවීම ඉතා දුෂ්කර කාර්යයකි. කාන්තාවක් ලෙස ඔබ හොඳ මිතුරු මිතුරියන් ගේ ආශ්‍රය අපේක්ෂා කරනවා නම් පළමුව තමන් ඔවුන්ට හොඳ මිතුරියක් විය යුතු ය. අනෙක් පුද්ගලයා ගේ දුකට ඇහුම්කන් දෙන්නේ කෙසේද, පිහිට වන්නේ කෙසේ ද, අයහපතෙහි යෙදෙනවා නම් ඉන් මුදා ගන්නේ කෙසේ ද යන අවබෝධය ඇයට තිබිය යුතුම ය. යහපත් මිතුරියක් විය හැකිවන්නේ එවිට ය.සමාජ සාමාජිකාවක් ලෙස ද කාන්තාවගේ වගකීම සුවිශාල ය. ඇය ගුරුවරියක් විය හැකි ය. එහිදී ඇයගේ සියලුම හැසිරීම සිසු දරුවන්ට ආදර්ශ සම්පන්න වන ලෙස හසුරුවා ගත යුතු ය. කවර වෘත්තියක් නියෝජනය කළ ද ඇය එහි ගෞරවය ආරක්ෂා වන ලෙස කටයුතු කළ යුතු ය. ඒ ඒ අවස්ථාවන්හි තමන් නියෝජනය කරන චරිතය තමන්ටත්, අනුන්ටත් ප්‍රයෝජනවත් වන ලෙස හැසිරවීමට කාන්තාව සමත් විය යුතු ය.ආචාර සම්පන්නව සහ නුවණැතිව ක්‍රියා කරන කාන්තාව සමාජයට රත්නයකි. ඇය නියෝජනය කරන සෑම චරිතයක දීම චරිතවත් වනවා නම්, චරිතය ගොඩ නඟා ගැනීමට ප්‍රඥාව උපයෝගී කර ගන්නවා නම් ඇය ජීවත්වන සමාජය ද ආලෝකමත් වනු නියතය. අර්ථ සම්පන්න වනු නියත ය. ගැටුම් අවම වන්නේ එවැනි සමාජයක ය.සාකච්ඡා කළේ -රමණී සුබසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=as10090512</link>
    <topic>අපි වෙනුවෙන් අපි චිත්‍ර ප්‍රදර්ශනය බලංගොඩදී</topic>
    <author>ඉසවි</author>
    <content>අපි වෙනුවෙන් අපි චිත්‍ර ප්‍රදර්ශනය බලංගොඩදීයුද්ධය නිමාවිය. එය නිමාවූයේ නිකම්ම නොවේ. ඒ වෙනුවෙන් ලෙයින් කඳුලින් දිවි පිදුවෝ මෙන්ම ඒ වෙනුවෙන් විවිධ අයුරින් කැපකිරීම් කළ අය වෙති.එහි මුල්ම හවුල්කරුවන් වන්නේ ත්‍රිවිධ හමුදාවය. ජීවිත පූජාවෙන් මවුබිම වෙනුවෙන් සටන් කළ ත්‍රිවිධ හමුදාව වෙනුවෙන් යුතුකම් ඉටුකිරීමට, ඔවුන් සිහිපත් කිරීමට බොහෝ දෙනා ඉදිරියට ආහ. මවුබිමේ නොසිටියද තම රට වෙනුවෙන් යුතුකම් ඉටුකිරීමට පෙරට ආ අයෙකි ජානක කුලසේකර.තමන් උගත් දෙයින්, තම සහජ හැකියාවෙන් රසිකයන් පිනවා මවුබිම වෙනුවෙන් පෙරමුණ ගත් රණවිරුවන්ගේ ජීවිත සුරක්‍ෂිත කිරීමට ජානක ගත් උත්සාහය අපමණය.මැදපෙරදිග රටක් වන දෝහා කටාර් හි දෝහා නුවර පාසලක චිත්‍ර ගුරුවරයකු ලෙස සේවය කරන ජානක නිරන්තරයෙන්ම මවුබිම පිළිබඳව උනන්දුවෙන් සිටියේය.ඔහු අන්තර්ජාලය හරහා රටේ තොරතුරු සොයා බැලුවේය. මානුෂීය මෙහෙයුම දියත් කළ අවදියේ ඔහු නිරන්තරයෙන්ම ඒ පිළිබඳව උනන්දුවෙන් තොරතුරු බැලුවේය. උතුරේ ගම්බිම්වල ජනතාව යුද මුක්ත කලාපයට එන දසුන් නැරැඹුවේය.ඒ ඔස්සේ අවදි වූ හදවතෙහි දහසක් සිතුවම් ඇදී ගියේය. තෙලිතුඩ අතට ගත් ඔහු යුද්ධයේ බොහෝ සිදුවීම්, මානුෂීය මෙහෙයුමේ දසුන් සිතුවමට නැගුවේය. ඒ හැම සිතුවමක්ම එක්කොට ඔහු “අපි වෙනුවෙන් අපි” බීටුගෙදර් ෆෝ ඕල්”(Be together for all)නමින් චිත්‍ර ප්‍රදර්ශනයක් සංවිධානය කළේය. දෝහාවල පිහිටි ශ්‍රී ලංකා තානාපති කාර්යාලයේදී ජානක ඇඳි සිතුවම් එක්කොට පසුගිය වසරේදී “අපි වෙනුවෙන් අපි” ප්‍රදර්ශනය පැවැත්වූයේය.ජානක කුලසේකර”කැලණිය විශ්ව විද්‍යාලයෙන් උපාධිය ලබා ගත් මම 2004 වසරේ තමයි දෝහා කටාර් ගියේ. මම එහි පාකිස්තානු පාසලක කලා අංශයේ ප්‍රධානියා ලෙස කටයුතු කරනවා. විදේශයක ජීවත් වුණාට අපි හැමවිටම මවුබිම ගැන උනන්දුවෙන් හිටියේ. මම “අපි වෙනුවෙන් අපි” ප්‍රදර්ශනය පැවැත්වීම සඳහා චිත්‍ර ඇඳීමට පටන් ගත්තේ 2008 වසරෙදි. දෝහාවල ඉන්න ශ්‍රී ලාංකිකයෝ වගේම ඒ රටේ අයත් මේ ප්‍රදර්ශනය නැරැඹීමට පැමිණියා.ප්‍රදර්ශනයෙන් ලැබුණු රුපියල් ලක්‍ෂ තුනක මුදල මම අපි වෙනුවෙන් අපි රණවිරු සත්කාරය සඳහා ආරක්‍ෂක අමාත්‍යංශයට බාර දුන්නා. ප්‍රදර්ශනය සඳහා චිත්‍ර පනස්පහක් පමණ ප්‍රදර්ශනයට තබා තිබුණා.”පසුගිය දිනවල ජනක කෙටි නිවාඩුවකට පැමිණියේය. ඔහු පැමිණියේ හිස් අතින් නොවේ. දෝහාවලදි පැවැත්වූ චිත්‍ර ප්‍රදර්ශනයේ චිත්‍ර ද රැගෙනය. හෙතෙම සියල්ල එකතුකොට ලබන 9, 10 සහ 11 යන දිනවලදී බලංගොඩ තුඹගොඩ ධර්මවිජය ශාලාවේදී “අපි වෙනුවෙන් අපි” චිත්‍ර ප්‍රදර්ශනය පැවැත්වීමට සූදානම් වන්නේය.”මට හිතුණා අපේ රටේදි විශේෂයෙන්ම මගෙ ගමේදි මේ ප්‍රදර්ශනය පවත්වන්න ඕනෑය කියලා. මේ ලැබෙන ආදායමත් රණවිරුවන් වෙනුවෙන් වෙන්කරනු ලබනවා. මම ලෝකෙ කොහේ හිටියත් මගෙ රටට ආදරය කරනවා.”ජනක අවසන් වශයෙන් පැවැසුවේය. ඔහූ උගත් දේ සහජයෙන් ලබාගත් දෙයින් මවුබිම වෙනුවෙන් යුතුකම් ඉටුකිරීමට යොදා ගැනීම අගය කළ යුත්තකි.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009051</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්අපේ සංගීත ක්‍ෂේත්‍රයේ ප්‍රවීණ ගායක ගායිකා යුවළක් වන සිසිර සේනාරත්න සහ ඉන්ද්‍රානි සේනාරත්න යුවළගේ ගීත රැසක් ඇසීමේ අවස්ථාව පසුගිය සතියේ අපට උදාවුණා.ඒ ශ්‍රී ලංකා ගුවන්විදුලි සංස්ථාවේ ‘ආරාධනා’ වැඩසටහනෙන්. මේ දිනවල මේ දෙදෙනාගේම අවධානය යොමු වී ඇත්තේ ඔවුන්ට පෙම් බැඳි අපේ රටේ ශ්‍රාවක හිතවතුන් පිනවීම පිණිසය.මෙතෙක් ශ්‍රී ලාංකේය රසික හිතවතුන්ට විඳගැනීමට නොහැකිවූ අත්දැකීමක් වන ‘සිසින්ද්‍රා’ ප්‍රසංගය ලංකාවේ පැවැත්වීමට මේ දෙදෙනාම මේ දිනවල සූදානම් වෙනවා. පසුගිය කාලයේ සිසිර සේනාරත්නයන් මඳක් අසනීපයෙන් පසුවූ බැවින් නිහැඩියාවකින් පසු වුවත් දැන් ඒ සියල්ල යථා තත්ත්වයට පත්වෙලා.ඒ සමඟම ඉන්ද්‍රානි සේනාරත්න සිය සංගීත දිවියේ සුවිශේෂි අත්දැකීම් අළලා ලියූ ‘රන් පියවර’ නම් ග්‍රන්ථය ද එළිදක්වන්නට සූදානමින් ඉන්නවා.නදී චන්ද්‍රසේකර ආධුනික නිළියක වශයෙන් ක්ෂේත්‍රයට පැමිණ ඉතාම කෙටි කලක් ඇතුළත ජනප්‍රියත්වයේ හිණි පෙත්තටම ගිහින්. ඒත් පසුගිය මාස කිහිපයේදී ඈ අපට ටෙලි නාට්‍ය ඔස්සේ දක්නට ලැබුණේ ඉතාම අඩුවෙන්.මේ දිනවල ‘රිදී ඉට්ටංකරය’ නැවත විකාශය වන නිසා එහි ඇය දක්නට ලැබෙන නමුත් අලුත් ටෙලි නාට්‍යයක් හරහා ඇගේ රංගනයන් අපට දක්නට ලැබුණෙ නෑ.මේ නිසාම පසුගිය දිනක අපි ඇයට කතා කළ විට අසන්නට ලැබුණේ මේ කාලයේ වැඩියෙන් නිර්මාණය වන්නේ මෙගා ටෙලිනාට්‍ය නිසා තමා ඒවාට සම්බන්ධ නොවීමට තීරණය කරගෙන සිටින බවයි.නිරෝෂා විරාජිනිත් අලුත් සින්දු දෙකකින් රසිකයන් වෙතට එන්නට සූදානමක් තිබෙන බව පසුගිය දිනක දැනගන්නට ලැබුණා.චාමින්ද රත්නසූරියගේ පද රචනයට නදීක ගුරුගේ සංගීතවත් කළ එක් ගීතයක් සඳහා තව නොබෝ දිනකින් රූප රචනාවක් කරන්නට ඇය සූදානම්ව ඉන්නවා. ඒ සමඟම මේ දිනවල ඇය සිය සංගීත අධ්‍යයන කටයුතුවලත් නිරතව සිටින බව දැනගන්නට ලැබුණා.ඒ සංගීත විශාරද අවසන් පරීක්ෂණයට පෙනී සිටීම සඳහා සහ පියානෝ වාදනය පිළිබඳ විභාගයකට ද පෙනීසිටීමට.’සමාරා’ චිත්‍රපටය සමඟ සිංහල සිනමාවේ නිර්මාණ කාර්යයන්ට එක්වූ සංජය නිර්මාල් ඉන්පසු ‘රෝස කැලේ’ සහ ‘ජුසේවාස්’ වැනි චිත්‍රපට ද නිර්මාණය කරමින් සිනමාවේ දිගු ගමනකට එක්වූ තරුණයෙක්.පුංචි තිරය ඔස්සේ ද ‘නොනිමි යාත්‍රා’, ‘දිව්‍යා’, ‘රාත්‍රිය වී’, ‘සිහින වසන්තයක්’ වැනි නිර්මාණ හරහා පේ‍්‍රක්ෂක ජනාදරය දිනාගත් ඔහු අලුත්ම නිර්මාණ කාර්යයකටත් පසු ගියදා අත තියලා. එය ළමා මාලා නාටකයක්.මහාවංශය පදනම් කරගෙන මේ මාලා නාටකය සැකසෙන අතර පුරා විද්‍යා චක්‍රවර්ති එල්ලාවල මේධානන්ද හිමියන් සහ මහාචාර්ය මැන්දිස් රෝහණධීර මේ සඳහා උපදේශකත්වය සපයනවා.මෙම මාලා නාටකය නම් කොට ඇත්තේ ‘රකුන්සැරය’ නමින්.  කලාවට සම්බන්ධ පරපුරකින් පැවතගෙන එන නළුවෙකු වන ධනංජය සිරිවර්ධන මේ දිනවල අපට ද්විත්ව චරිත නිරූපණයකින් මුණගැසෙනවා.ඒ ප්‍රසාද් සූරියආරච්චිගේ ‘පිංගල දනව්ව’ ටෙලිනාට්‍යයෙන්. 70 දශකයේ කතා පුවතක් වන මෙහි ‘මැක්ස්’ සහ ‘රංකිරා’ යන ද්විත්ව චරිතයන්ටයි මේ දිනවල පණ දෙමින් සිටින්නේ.  අනූෂා දමයන්ති ‘සිස්ටර්’ කෙනෙක් වෙලා කියලා පසුගිය දිනවල අපට ආරංචියක් ලැබුණා. ඒ කතාව ඇත්ත. ඒක ඔප්පු කරන්නට ඡායාරූපයකුත් අපට ලැබුණා.අනූෂා කන්‍යා සොයුරියක වූයේ කුසුම්චන්ද්‍ර ගමගේ අධ්‍යක්ෂණය කරන ‘මුතු සළඹ’ චිත්‍රපටයේ.”කන්‍යා සොයුරියකගේ චරිතයක් මම රඟපෑවේ ජීවිතේ පළවෙනි වතාවට. ආදරය කරලා පැරදිලා, කලකිරීමෙන් ලෝගුවට යන තරුණියකගේ චරිතය තමයි මම රඟපෑවේ. ඒ ඇඳුම ඇඟට දාගත්තම ඉතිං අපේ ඇඟට ඒ සංවරශීලී බව ශාන්ත බව දැනෙනවා”.  දීපිකා ප්‍රියදර්ශනී පීරිස් වසර හතකට පසු ඇගේ නවතම ගීත එකතුව එළිදැක්වීම නිමිත්තෙන් මාධ්‍ය සාකච්ඡාවක් පසුගියදා සංවිධානය කර තිබුණා. මේ අවස්ථාවේ දීපිකාගේ සංගීත දිවිය පිළිබඳ කතාකරන්නට බොහෝ විද්වත් පිරිසක් පැමිණ සිටියාහ.මේ අතරට එක්වුණු මහාචාර්ය කාලෝ ෆොන්සේකා දීපිකාගේ සුගායනීය හඬ පිළිබඳව හා යහපත් ‘ගීත කලාවක්’ වෙනුවෙන් පෙනී සිටීම පිළිබඳ ප්‍රශංසාත්මකව කතා කළා.එහිදී ඔහු අවසන් වරට සඳහන් කළේ තමන් මරණ මංචකයේ සිටියදී පවා අහන්නට කැමැති ගීත තුනක් ගැනයි. ඉන් එකක් ‘දීපිකාගේ ‘කවිය ඔබ’ ගීතයයි.පැමිණ සිටි පිරිස අතරින් අනෙක් ගීත දෙක පිළිබඳව විමසීමක් කළත්, මහාචාර්යතුමා පැවසුවේ එය ‘පෞද්ගලිකයි, රහසිගතයි’ කියලයි.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009052</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳඅසනීපයෙන් පසු වූ නිහාල් ගේ උණ බලා වැරදි ලෙස උණ කටුව කියැවූ අනෝමා බියට පත්ව වහාම තම පවුලේ වෛද්‍යවරයාට දුරකතන ඇමතුමක් දුන්නාය.”අනේ ඩොක්ටර් ඉක්මන් කරලා එනවද?මගෙ මහත්තයගෙ උණ අංශක එකසිය විස්සට නැඟලා.””එහෙනං මිසිස් අනෝමා මට ඇවිත් වැඩක් නැහැ.ගිනි නිවන හමුදාවට කෝල් කරන්න.” වෛද්‍යවරයා වහා පිළිතුරු දුන්නේය.ඡායාරූප ශාලාවේ කවුන්ටරය වෙත ගොස්, රිසිට්පත ඉදිරිපත් කොට ඡායාරූප ඇතුළත් කවරය ලබාගත් පියතිස්ස එතැනම හිඳ ඡායාරූප එකින් එක නරඹන්නට විය.”මොකද්ද ඕයි. මේ තමුසෙලා ගත්ත ෆොටෝවල හැටි. මම හරියට අවුරුදු පනහ පැන්න මිනිහෙක් වගේනෙ මේවයෙ වැටිලා තියෙන්නෙ.” කළමනාකරු වෙත ගිය පියතිස්ස කීවේ කෝපයෙනි.”මේවා නරක නෑ සර්. මූණ දිහා බැලුවාම සර්ට හැටකටත් වඩා වැඩියි වගේනෙ පේන්නෙ.” කළමනාකරු කීවේ පියතිස්සගේ මුහුණ දෙස සුපරික්‍ෂාකාරී ලෙස බලමිනි.”ඊයෙ මම තනියම අර පාළු පාර දිගේ එනකොට එකපාරටම හොරෙක් ඇවිත් මගෙ ඔරලෝසුවයි, පර්ස් එකයි උදුර ගත්තනෙ.” නෙවිල් තම මිතුරු මනෝජ් සමඟ කීවේය.”ඇයි තමුසෙ ගාව පිස්තෝලයක් තිබුණා නේද?” මනෝජ් ඇසුවේ පුදුමයෙනි.”තිබුණා තමයි. හොඳ වෙලාවට හොරාට ඒක අහුවුණෙ නැහැ.” නෙවිල් පිළිතුරු දුන්නේ ආඩම්බරයෙනි.කළුතන්තිරි මහතා වසර ගණනාවක් තිස්සේ මන්ත්‍ර ගුරුකම් ආදිය පිළිබඳ ගවේෂණ කළ අයෙකි. පරණ පුස්කොළ පොතක් අධ්‍යයනය කොට මහා බලගතු තෙල් වර්ගයක් හිඳගත් හේ එය අත්හදා බලන්නට සිතා නගරය මැද පිහිටි වීර සෙබළාගේ ප්‍රතිමාවට ඉන් බිංදු 3 ක් ඉස්සේය. ඔහු සිතූ පරිදිම ප්‍රතිමාව පණ ආවේය.”ඕන් මං තමුසෙට ආයෙත් ජීවිතේ ලබා දුන්නා. දැන් මොකද්ද තමුසෙ මුලින්ම කරන්ඩ අදහස් කරන්නෙ?””මම ඉස්සෙල්,ම මේ අවට ඉන්න සේරම කපුටො මරලා දානවා.”තම අත රැඳි තුවක්කුව පිරික්සමින් සෙබළා කීය.”දයාදේවයා හිතාගෙන ඉන්නෙ ඌ හරියට ජුලියස් සීසර් වගෙ කියල.”සොයිසා ලකී මල්ලි සමඟ කීවේ නාට්‍යයේ විවේක කාලයේදීය.”ඒක හරි බං, ඕකාත් කවදා හරි මැරෙන්නෙ පිහි ඇනුමකින්.”ලකී කීවේ දෑසින් සිනාසෙමිනි.අජිත් පුවත්පත් කන්තෝරුවේ දැන්වීම් කවුන්ටරය වෙත ගියේ තම මවගේ මරණ දැන්වීමක් ඊට පසුදින පුවත්පතේ පළකර ගැනීමේ අදහසිනි.”නෝනා, මරණ දැන්වීමකට කීයක් අයකරනවද?”කවුන්ටරයේ සිටි තරුණ කාන්තාවගෙන් හේ විමසීය.”අඟලකට රුපියල් 20 ක් ගන්නවා.” ඈ පිළිතුරු දුන්නාය.”මළා... අපේ අම්මා අඩි පහයි අඟල් හයක් උසයිනෙ.” අජිත් ඔළුවේ අත ගසා ගනිමින් කීවේය.හොර සුරා පෙරීමේ වරදට තමා හමුවට පමුණවනු ලැබූ විත්තිකරු දෙස තියුණු බැල්මක් හෙළූ විනිශ්චයකරු ගැඹුරු හඬකින් මෙසේ කීය.”එක අවුරුද්දක් ඇතුළත තමා එකම වරදට මේ උසාවියෙදි මා ඉදිරියට ආ 5 වැනි වතාව මේක. ඇත්තටම තමාට මේ ගැන ලැජ්ජා හිතෙන්නෙ නැද්ද?””තමුන්නාන්සෙ වෙන උසාවියකට මාරුවෙලා යන්නෙ නැතුව මෙහෙම ඉන්නවට ඉතින් මං මොනවා කරන්ඩද?” විත්තිකරු, නඩුකාරවරයා දෙස බලා හිස කසමින් කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009053</link>
    <topic>ගැහැනුන් තුළ තියෙන්න ඕන ආඩම්බරකම මගෙ ළඟ තියෙනවා</topic>
    <author>ගාමිණී සුසන්ත</author>
    <content>ගැහැනුන් තුළ තියෙන්න ඕන ආඩම්බරකම මගෙ ළඟ තියෙනවාපබෝදා සංදීපනීපබෝධා සංදීපනී; අපට සිටින දක්ෂ රූමත් තරුණ රංගන ශිල්පිනියක්. රංගන හැකියාව ඇයට පවුලෙන් ලැබුණු දායාදයක්. පුංචි තිරයේත් රිදී තිරයේත් අමතක නොවන චරිත කීපයක් ම නිරූපණය කිරීමට මේ වනවිට පබෝධාට හැකි වී තිබෙනවා.මේ දිනවල පබෝධා පිළිබඳව වඩාත් කතා බහ වන්නේ ‘පබළු’ ටෙලි නාට්‍යයේ කරනු ලබන අපූරු රංගනය නිසයි. කෙළිලොල් දඟකාරියක ගේ චරිතයට පබෝධා කරනු ලබන සාධාරණත්වය එම චරිතය මෙන් ම එම ටෙලිනාට්‍ය ය ද ප්‍රේක්ෂකයින් අතර ජනප්‍රිය වීමට හේතු වී තිබෙනවා. අද අප සතුටු සාමීචියෙන් පබෝධා සංදීපනී හමුවුණේ ඇයගේ නවතම කලා තොරතුරු පිළිබඳව කතා බහ කිරීමටයි.‘පබළු’ ටෙලිනාට්‍යයට ලැබෙන ප්‍රතිචාර මොනවාද?මට ඉන්න හොඳම යාළුවො පිරිමි ළමයි. මගෙ හොඳම යාළුවත් පිරිමි ළමයෙක්. ඒ බව මම ළඟින් ඇසුරු කරන අය හොඳින් දන්නව. ඒකෙන් කියවෙන්නෙ නෑ මට ගැහැනු යාළුවො නැහැ කියල. දෙගොල්ලම ගොඩක් ඉන්නව. පිරිමි ළමයින්ගෙ ට්‍රේල් බයික්වල පිටිපස්සෙ ඉඳගෙන යන එක මට සාමාන්‍ය දෙයක්. හැබැයි ‘පබළු’ ටෙලිනාට්‍යයේ රඟපාන්න ඉස්සර මම ට්‍රේල් බයික් පදින්න හරියටම දැනගෙන හිටියෙ නෑ.සීන් එක ගන්න විනාඩි 10 කට විතර ඉස්සර වෙලා තමයි මම බයික් එක පැද්දේ. දැන් මට හොඳට බයික් පදින්න පුළුවන්. ‘පබළු’ ටෙලිනාට්‍යයේ චරිතය මගේ නියම ජීවිතයේ චරිතය නිරූපණයක් කීවොත් එය නිවැරැදියි. මේ චරිතයට මම ගොඩක් ආසයි. මෙහිදී ශානක පොන්නම්පෙරුම, ශාන්ත සොයිසා, වසන්ත කුමාරසිරි යන අයගේ සහයෝගය මතක් නොකරම බැහැ.මේ දිනවල යෙදී සිටින වෙනත් කලා කටයුතු?‘පබළු’ ටෙලිනාට්‍යයේ රූපගත කිරීම් දිගටම කෙරෙනවා. ඊට අමතරව රෙජිනෝල්ඩ් ජයමාන්නගේ නවතම ටෙලි නාට්‍යයේ රඟපාන්න මට අවස්ථාව ලැබුණා. ඒක ඉතාම ලස්සන කතාවක්. එහි මගෙ පෙම්වතාට රඟපාන්නෙ මගෙ අයිය, බිමල් ජයකොඩි. ඊට අමතරව උදාර පල්ලියගුරු අධ්‍යක්ෂණය කරන ‘සුපර් සික්ස්’ චිත්‍රපටයේ වැඩකටයුතු වලටත් මේ දිනවල අත ගහල තියෙනව. ඒ චිත්‍රපටයත් මගෙ රංගන ජීවිතයේ විශේෂ අවස්ථාවක් වේවි.‘සුපර් සික්ස්’ දැවැන්ත චිත්‍රපටයක්. මෙම චිත්‍රපටයට මට රඟපාන්න අවස්ථාව ලැබුණේ පබළු ටෙලිනාට්‍යයේ රංගනය නිසා බව දැනගන්න ලැබුණා. මෙම චිත්‍රපටයේ මම නිරූපණය කරන්නේ කෙළිලොල් දඟකාර චරිතයක්. මම රංගනයෙන් දායක වුණු ‘සුසීමා’ චිත්‍රපටයේ වැඩකටයුතු තවම අවසන් නෑ. ඒ චිත්‍රපටයත් ළඟදීම අවසන් වේවි. මේ දිනවල සුපර් සික්ස් චිත්‍රපටයේ ගීත ජවනිකාවල නර්තනයන් පුහුණු වෙනවා.අලුත් ගෙදර පදිංචියට ගියා ද?තවම නැහැ. ලබන අවුරුද්දෙ තමයි අලුත් ගෙදර පදිංචියට යන්න හිතාගෙන ඉන්නෙ. කදානට ආසන්නව තමයි ගේ හදල තියෙන්නෙ.මේ අවුරුද්දෙ විවාහය සිදුවෙනවද?නැහැ. අනිවාර්යයෙන් ම තව අවුරුදු දෙකකින් පස්සෙ තමයි එහෙම දෙයක් ගැන හිතන්නෙ. ඒ මොකද මම මේ දිනවල පටන්ගන්න වැඩවලට මූලිකත්වය දීලයි තියෙන්නෙ. ඒ වැඩ අවසන් වෙලා තමයි විවාහය ගැන හිතන්නේ. මම දැන් මගෙ ජීවිතයේ මූලිකම දේවල් හැටියට සලකන්නෙ කලා කටයුතු.ක්ෂේත්‍රයේ වැඩකටයුතු කරද්දී ඔබ ආඩම්බරයි කියන්නෙ ඇත්තද?ඒක නම් බොරුවක්. හැබැයි ගැහැනුන් තුළ තියෙන්න ඕන ආඩම්බරකම මගෙ ළඟ තියෙනව, නමුත් සහෝදර ශිල්පීන්ට ප්‍රවීණයන්ට මම ආඩම්බරකම් පෙන්වන්නේ නෑ. හැමෝමත් එක්කම සුහදව හිනාවෙලා ඉන්න තමයි මම කැමැති.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009054</link>
    <topic>සචින්ගේ සිහින මාලිගාව ඇත්තටම සිහිනයක්</topic>
    <author>සේමාලි කැල්ලපත</author>
    <content>සචින්ගේ සිහින මාලිගාව ඇත්තටම සිහිනයක්‘මාස්ටර් බ්ලාස්ටර්’ හෙවත් ඉන්දීය සුපිරි ක්‍රිකට් ක්‍රීඩක සචින් තෙන්දුල්කාර් ගේ දිගු කාලීන සිහිනයක් ව තිබුණේ ඔහුගේ සිතැඟි පරිදි නිවෙසක් තනා ගැනීමයි. පසුගිය වසරේ ඔහු ඒ සිහිනය සැබෑ කර ගත්තේය. මුම්බායි නගරාසන්න බටහිර බංඩ්‍රා ප්‍රදේශයේ පැරැණි මන්දිරයක් විශාල මුදලක් ගෙවා ඔහු මිලදී ගත්තේ එතැන තම සිහින මාලිගාව ඉදිකර ගැනීමේ අදහසිනි.1920 ගණන්වල තැනූ මෙහි පදිංචිව සිට ඇත්තේ පාසි පරම්පරාවකි. තනි මහලකින් යුත් මේ නිවෙස ඉතා විශාලය. ගෙවත්ත ද විශාලය. සචින් මේ නිවෙස මිලදී ගෙන කලක් ගත වූ පසු හැම තැනම ප්‍රචාරය වුණේ එහි ඔහු තැනූ අලුත් නිවහන ගැනයි. මේ සුපිරි ක්‍රිකට් තරුව තමා හරිහම්බ කළ සියලු මුදල් මේ සිහින මාලිගාව තැනීමට වියදම් කළ බවයි වාර්තා වුණේ.මේ අපූරු නිවෙස නිර්මාණය කර ඇත්තේ බෙලිකටුවක හැඩයටයි. මතුපිටින් වගේම ඇතුළතිනුත් එහි පෙනුම බෙලිකටුවක හැඩය ගනී. නිවෙසේ ඇතුළත ඉන්න ඕනෑම කෙනෙකුට ඇතිවන්නේ තමා බෙලිකටුවක් ඇතුළේ ඉන්නවා ය යන හැඟීමකි. මුළු නිවෙසම ඇතුළත ගෘහ අලංකරණය වී ඇත්තේ ද බෙලිකටුවල හැඩතල ඉස්මතු වන ආකාරයෙනි.බෙලිකටුවක ඇතුළත ඇති පැහැයෙන් වර්ණවත් කර තිබෙන විසිත්ත කාමරයේ ඇතුළත අලංකාර කර ඇත්තේ ජෙලි ෆිෂ් වර්ගයේ මාළුවකුගේ හැඩයටය. නාන කාමරයේ නාන බේසමට වතුර වැක්කෙරෙන්නේ ගොළු බෙලි කටුවක හැඩයට තැනූ විශාල බෙලිකටුවකිනි. එහි ඇතුළත පිඟන් ගඩොල් පවා බුබුළු ආකාරයේ ගල් අල්ලා අලංකාර කර තිබේ.රූපවාහිනී කාමරය, මුළුතැන්ගෙය, නිදන කාමර සහ අමුත්තන්ගේ කාමර පවා ඇතුළත ගෘහාලංකරණය වී ඇත්තේ බෙලිකටුවක ඇතුළත සිටිනවා ය යන හැඟීම දෙන අයුරිනි. විසිත්ත කාමරයේ වටේ බිත්තිවලට අල්ලා ඇති වර්ණවත් වීදුරු ගල්වලින් ඇතුළට එන්නේ වර්ණවත් එළියකි. ගෘහ අභ්‍යන්තරයේ තැනින් තැන විහිදී ඇති කොරිඩෝර සහ පඩිපෙළ පවා තනා ඇත්තේ බෙලිකටුවක ඇතුළත මෙනි.අලුත් නිවෙස නිසා මේ සුපිරි ක්‍රිකට් ක්‍රීඩකයාට ක්ෂේත්‍රයේ ඉහළට ම යෑමට තවත් වාසනාව උදාවනු ඇතැයි පුවත පළ කර තිබූ පුවත්පත ප්‍රකාශ කර තිබිණ.සචින් ගේ මේ අපූරු නිවහන පිළිබඳ පුවත මුලින්ම පළකර තිබුණේ කල්කටා නුවර පළවන පුවත්පතකය. ලේඛකයා සුපිරි නළු නිළියන් හා ක්‍රිකට් තරු නිතර ඇසුරු කරන්නෙකි. සචින්ගේ නිවෙස නිර්මාණය කළ ගෘහ නිර්මාණ ශිල්පියා ලෙස එහි සඳහන්ව තිබුණේ මෙක්සිකානු ගෘහ නිර්මාණ ශිල්පියකු වන ජාවියට් සෙනෝසියන් නමැත්තා ය.මේ පුවත පළවීමත් සමඟ ඒ ගැන කුතුහලයෙන් පෙළුණු එක්තරා විද්යුත් මාධ්‍යවේදියෙක් සෙනෝසියන්ට ඇමැතුමක් දී ඇත්තේය. තමා සහ සෙනෝසියන් අතර වූ දුරකථන සංවාදය ගැන එම විද්යුත් මාධ්‍යවේදියා මෙසේ සඳහන් කරයි.“ඒ දුරකථන ඇමතුමට පිළිතුරු ලැබුණේ නුහුරු නුපුරුදු භාෂාවකින්. ඒ මෙක්සිකානු භාෂාවෙන් විය හැකියි. මා ඔහුගෙන් සචින් තෙන්දුල්කාර්ගේ අලුත් නිවෙස තැනුවේ ඔබදැයි ඇසුවා. ජීවිතේ කිසිදාක එවන් නමක් අසා නැති බවක් ඔහුගෙන් පළවුණා.සමහරවිට ඔහුට ඉංගි‍්‍රසි භාෂාව නොතේරුණ නිසා විය හැකියි. ඉන්පසු මා ඔහුගෙන් ඔබ ඉන්දියාවට පැමිණ තිබේදැයි විමසුවා. එයට ද ලැබුණු පිළිතුර අපහැදැලියි. පසුව මා ඔහුගේ නමට විද්යුත් තැපැල් පණිවුඩයක් යැව්වා. ඔහු එයට පිළිතුරු එවා තිබුණා.එහි සඳහන් වූයේ ඔහු සචින් තෙන්දුල්කාර් නමැති පුද්ගලයකු ජීවිතයට ම මුණ ගැසී නැති බවත් ජීවිතේ කිසිම දිනක ඉන්දියාවට පය ගසා නැති බවත් ය.”එසේනම් සචින් තැනුවා යි කියන මේ අපූරු නිවහන කුමක් ද?බෙලිකටුවක හැඩය ගත් නිවෙසේ ඉදිරිපසඇත්තෙන්ම එවැනි නිවෙසක් ඇත. සචින්ගේ අපූරු නිවහන කියමින් පළකර තිබූ බෙලිකටු නිවෙසේ පින්තූර ද ඇත්ත පින්තූරය. නමුත් ඒ නිවෙස ඇත්තේ ඉන්දියාවේ සිට ලෝකයෙන් බාගයකටත් එපිටින් පිහිටි මෙක්සිකෝවේ ය.එරට මෙක්සිකෝ නගරයට උතුරු දෙසින් පිහිටි නවුකැල්පන් නම් නගරයේ ය. ඒ නිවෙස නිර්මාණය කළ ගෘහ නිර්මාණ ශිල්පියා ඉහත නම සඳහන් කළ පුද්ගලයාය. නමුත් නිවෙස නම් සචින් ගේ නොවේ.මෙක්සිකෝවේ පිහිටි මේ නිවෙසේ නම නවුටිලස් ය. එහි තේරුම බෙලිකටුවක පෙනුමැති නිවහන යන්නය. පදිංචි ව සිටින්නේ මෙක්සිකානු පවුලකි. මගාලි මයෝග්රා බිරිය ය. ෆර්නැන්ඩෝ සැමියා ය. ඇලන් හා ජොසුවා පුතුන් දෙදෙනා ය.නිතර භූ කම්පා සිදුවන මෙක්සිකෝවේ පිහිටි මේ අපූරු නිවහන එහි හැඩය නිසා භූමිකම්පාවලට ද ඔරොත්තු දෙන බව වාර්තා වෙයි.“ගොළුබෙල්ලෙක් උගේ කටුව ඇතුළේ ජීවත් වෙනවා වගේ අපේ ලෝකය ඇත්තේ මේ ගේ ඇතුළේයි” මගාලි පවසන්නීය.සේමාලි කැල්ලපතදිල්හානි වික්‍රමරත්න ලියූ අලුත් නවකතා තුනක් පසුගියදා දොරට වැඩියේය. ‘කඳුළු පියාපත්’, ‘නිම් නැති සිහිනේ’, ‘සඳ දියෙන් ඇබින්දක්’ එම නවකතා තුනය.ෂෙල්ටන් මිහිඳුකුලසූරිය සංගීතවත් කරමින් නිෂ්පාදනය කරන ‘සිකුරා’ වේදිකා නාට්‍යය මේ මස 11 වැනිදින පස්වරු 3.30 ට සහ 6.30 ට මරදාන එල්පින්ස්ටහීදී රංගගත වෙයි. නාලක පෙරේරා පදනම නිෂ්පාදනය කරන මේ නාට්‍යය සරත් දික්කුඹුරගේ ඉදිරිපත් කිරීමකි.  ජේ. ජයනෙත්ති සම්පාදනය කළ ‘මාර්ටින් වික්‍රමසිංහ හා කෞතුකාගාරය’ අත්පොත මාර්ටින් වික්‍රමසිංහ භාරකාර මණ්ඩලයේ ප්‍රකාශනයක් වශයෙන් එළිදක්වා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009055</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයි අපි නැවතුණේ නාරාහේන්පිට, පොල්හේන්ගොඩ උද්‍යානයේ කෙළවර වූ දෙමහල් නිවෙසක් අබියස. ඕන කෙනෙකුට ඇතුළුවෙන්න පුළුවන් විදියට නිවෙසේ ගේට්ටු දෙක දෙපැත්තට ඇරදාලා තිබුණා. හොර හතුරු බියක් නම් ගෙහිමියන්ට නැතුවා වගේ.ගේට්ටුවෙන් ඇතුළු වෙනකොටම අපි පිළිගන්න ආවේ මේ නිවෙසේ ගෘහ මූලිකයා. ඔහු අපි කවුරුත් දන්න හඳුනන ප්‍රවීණ නළුවෙක්. ඒ විතරක් නොවෙයි දක්ෂ තිරනාටක රචකයෙක්. එපමණකුත් නොවෙයි පසුගිය කාලයේ මහජනතාවට සේවය කරන්න දේශපාලනයට ආ දේශපාලනඥයෙක්. සංජය ලීලාරත්න.දියණිය සහ පුතා සමඟසංජය ඔහුගේ බිරිඳ මනෝහාරිත් දරු දෙදෙනාත් ජීවත්වෙන්නේ මේ නිවහනේ. එහෙත් වර්තමානය වන විට මේ නිවෙසෙ ඉන්නේ සංජයත් – බිරිඳත් විතරයි. ඒකට හේතුව දරු දෙදෙනාම ඉගෙනීමට විදේශගතවී සිටීම. දරුවන් නැති පාළුව ගේ ඇතුළත තිබුණත් මේ නිවෙස කොයි වෙලේත් කවුරුන්ගෙන් හරි පිරී තිබීම සාමාන්‍ය සිරිතක්.’පාන්දර පහේ ඉඳලා මේ නිවෙසේ දොරවල් ඇරලා. ටෙලිෆෝන් දෙකටත් උදේ 8.30 වෙනකම් නිවනක් නෑ. උදේ 8.30ට සංජය කාර්යාලයට යන නිසා මහජන වෙලාව තිබෙන්නේ උදේ 6.00 ඉඳන්. මේ වෙලාවට කාගේ කාගේත් ඕනෑ එපාකම් කර දෙන්න, කාට කාටත් උදව්වක් කරදෙන්න තමයි සංජයගේ කාලය වැය වෙන්නේ.වර්තමානයේ සංජය මිල්කෝ ආයතනයේ උප සභාපතිවරයා හැටියට කාර්ය බහුල ජීවිතයක් ගෙනියන කෙනෙක්. අපට මතකයි ඔහුගේ පළමුවැනි රැකියාව වුණේ වරාය අධිකාරියේ. ඒ විධායක නිලධාරියෙක් වශයෙන්.ඉන්පසු ඔහු විදේශ රටක වරායක ප්‍රධාන පරීක්ෂක වශයෙන් ද, ශ්‍රී ලංකා වරාය අධිකාරියේ පරිපාලන නිලධාරියෙක් හැටියට ද සළුසල ආයතනයේ ක්‍රියාකාරී අධ්‍යක්ෂ වශයෙන් ද, දැව සංස්ථාවේ සභාපතිවරයාගේ ජ්‍යෙෂ්ඨ උපදේශකවරයා වශයෙන් ද, ඇල්කඩුව වැවිලි සමාගමේ සභාපතිවරයා වශයෙන් ද, ජාතික කඩදාසි සංස්ථාවේ මාණ්ඩලික විධායක අධ්‍යක්ෂවරයා වශයෙන් ද කටයුතු කළා.”ඇත්තටම කිව්වොත් මගේ ජීවිතේ කාර්ය බහුලම කාලේ ගෙවෙන්නේ දැන් තමයි. ඒකට හේතුව උදේ 8.30 ඉඳලා රාත්‍රි 7.30 විතර වෙනකම් මම මිල්කෝ ආයතනයට මගේ සේවය ලබා දෙනවා.මම සාමාන්‍යයෙන් උදේ පාන්දරින්ම නැඟිටින කෙනෙක්. නැගිට්ට ගමන් කරන්නේ අපේ ගෙදර මැද මිදුලේ තිබෙන පොකුණේ ඉන්න මාළු දිහා බලාගෙන ඊයෙ දවසේ මටකරන්න බැරිවුණ දේ මොනවාද, අද දවසේ මම කරන්න ඕන මොනවද කියලා කල්පනා කරන එක. ඊට පස්සේ තේ බීලා නාලා කෙළින්ම යන්නේ බුදුන් වඳින්න.අපි දෙන්නා ජීවත්වෙන්නගොඩක් දුක් වින්දා- මනෝහාරිසංජයගේ නිවෙසේ විසිත්ත කාමරයට අල්ලලා වෙනමම හදල තිබෙන්නේ බුදු මැදුරක්. උදේ හවස බුදුන් වඳින එක මේ නිවැසියන්ගේ දින චරියාවේ අංගයක්.අපි නිවෙසට ගොඩවදින විටත් සංජයගේ බිරිඳ දකින්න ලැබුණේ නෑ. ටික වේලාවකින් ඇය නිවෙසට ගොඩවැදුණේ ‘මම ළඟ තියන කෝවිලට පොඩ්ඩක් ගියා’ කියාගෙන.මනෝහාරි කිව්වේ ඇය තමාගේ ජීවිතේ බුදු දහමට අනුව හැඩගස්වාගෙන තිබෙන අතර අන්‍ය ආගම් හැම එකකටම ගෞරව කරන බවයි.සංජය – මනෝහාරි ගේ වැඩිමල් පුතා යාදේව අභිෂේක් දැන් විවාහ වෙලා විදේශයක පදිංචි වී සිටිනවා. දියණිය ඔස්ට්‍රේලියාවේ කැන්බරා නුවර විශ්වවිද්‍යාල අධ්‍යාපනය ලබමින් සිටිනවා.”දරුවෝ දෙන්නා අපි ළඟ නැති නිසා අපේ මනසට පාළුවක් දැනෙනවා. අපේ නිවෙසේ සමහර කාමර වහලා බැලූ බැල්මට ගේ ඇතුළ පාළුයි. මමත් බිරිඳත් දෙන්නම උදෙන් නැගිටිනවා. මනෝහාරි නැගිටපු ගමන් කරන්නේ එයාගේ පූසෝ තුන්දෙනාට, මාළුන්ට සහ කුරුල්ලන්ට කෑම දාන එක. ඊට පස්සෙ තමයි එයා මගේ කෑම ලෑස්ති කරන්නේ.සංජය කියන්නේ හිනාවෙවි. බලන් යනකොට දෙන්නගෙම තියෙන්නේ පුදුම සත්ව කරුණාවක්.මේ නිවෙසේ ගෙදර දොර වගකීම් සියල්ලම තියෙන්නේ මනෝහරීගේ කරපිට. සංජය කියන්නේ එයා නම් ඒ ගැන කිසිම දෙයක් දන්නේ නෑ කියලයි.’ඇත්තටම සංජය කාර්ය බහුල කෙනෙක් නිසා ගෙදර දොර කටයුතු හොයල බලන්න කාලයක් එයාට නෑ. ඉස්සර රැකියාවට යනකොටත් ෂූටිං ගියොත් දවස් ගාණකින් ගෙදර එන්නේ. ඒ නිසා ඉස්සර ඉඳන්ම ඒ කටයුතු හොයලා බැලුවේ මම. ගෙදර ලයිට් බිල්, වතුර බිල්, ටෙලිෆෝන් බිල්, දරුවන්ගේ අධ්‍යාපන කටයුතු මේ ඔක්කොම කලට වෙලාවට කරන්නේ මම.”ලයිට් බිල් ගෙවන්න මට දුන්නොත් ලයිට් කපල යනකම් බිලයි සල්ලියි මගේ ලඟ තියේවි”. සංජය කියන්නේ හිනාවෙවි.සංජය – මනෝහාරි ගේ විවාහ දිවියට දැන් අවුරුදු 31ක්. මේ කාලය ඇතුළත ජීවිතේ විවිධ හැලහැප්පීම් සුඛ, දුක්ඛයන් සංජය එක්ක ඉවසීමෙන් සම සිතින් දරාගත් බවයි.”අපි දෙන්නා විවාහ වුණේ ප්‍රේම සම්බන්ධයකින්. අපේ ගෙවල් ළඟ පෝස්ට් ඔෆිස් එකට සංජය ආවම දැකලා කතාබහ කරලා තමයි අපි යාළු වුණේ. අපේ සම්බන්ධයට මගේ ගෙදරින් කැමැති වුණේ නෑ.නමුත් අපි දෙන්නා විරුද්ධත්වය නොතකා විවාහ වුණා. මුල් කාලේ අපේ ගෙදරින් අපට කිසි උදව්වක් තිබුණේ නෑ. එතකොට සංජය වරායේ රස්සාව කරනවා. නළුවෙක් වෙලා හිටියේ නෑ. ගෙදරිනුත් කිසි උදව්වක් නැතුව අපි දෙන්නා ජීවත් වෙන්න දුෂ්කරතා ගොඩාක් වින්දා.පස්සෙ කාලෙක ඉතින් අපේ ගෙදර අයගේ ආශිර්වාදය ලැබුණා.මම සංජය එක්ක විවාහ වෙනකොට මට අවුරුදු 19යි. ඒ වුණාට අපේ තාත්තා ඒ වෙනකොටත් අපිට ගෙදර වගකීම් දරන්න දීලා තිබුණු නිසා පවුල් ජීවිතේ වගකීම් දරාගන්න මට පුළුවන් වුණා.අපි මෙතන ගෙවල් දොරවල් ටිකෙන් ටික හදාගෙන දරුවන්ටත් උගන්නගෙන අමාරුවෙන් තමයි ගොඩනැඟුණේ. මට නම් මගේ ජීවිතේ දිහා ආපස්සට හැරිලා බලත්දි ලොකු සතුටක් දැනෙනවා. ආව හැම ප්‍රශ්නෙකටම මම ඉවසීමෙන් මුහුණ දුන්නා.”සංජයගේ බිරිඳ මනෝහාරිත් පිනට දහමට ළැදි, අනුන්ට උපකාර කරන්නට නිරන්තරව කැප වුණු කෙනෙක්. සිංහ සමාජයේ සාමාජිකාවක් ලෙසට ඈ නිතරම සමාජ සේවය කරන කෙනෙක්.මට ලයිට් බිල ගෙවන්න දුන්නොත්ලයිට් කපනකම්ම බිල මගේ ළඟ තියේවි- සංජයඉස්සර ඉඳන්ම මේ ගෙදර උපන් දිනයකටවත් උපන්දින සාදයක් තිබ්බ තැනක් නොවෙයිලු. ඒ වෙනුවට ඔවුන් කළේ මරණයට කැපවූ ගවයෙකු නිදහස් කිරිම වැනි පින් අතේ වැඩක්.අද ඔස්ටේ‍්‍රලියාවේ ඉගෙනුම ලබන සංජයගේ දියණිය ගෙදරින් යවන මුදල පිරිමහගෙන ඉතිරි කරගෙන ඈ ලංකාවේ දරුවන් තිදෙනෙකුට අධ්‍යාපන කටයුතු සඳහා උදව් කරන බවද අපට දැනගන්නට ලැබුණා.දරුවන් දෙදෙනාම තාත්තා වගේ කලාවට කැමැතියිලු. හැබැයි ප්‍රසිද්ධියට කැමැති නැතිලු.සංජයගේ බිරිඳ මනෝහාරි කලක් පෙර පාසල් ගුරුවරියක් වශයෙන් ෂින්යෝඑන් සහ ජොයිස් ගුණසේකර පෙර පාසල්වල කටයුතු කර ඇති අතර දැන් ඈ නිවෙසේ වගකීම් දරමින් ආගමට ළැදිව ආගමානුකූල ජීවිතයක් ගතකරයි. ඈ බොහෝවිට පොත්පත් කියවන්නට යොමු වී සිටියි. ඇගේ ප්‍රියතම ලේඛිකාවන් වන්නේ සුනේත්‍රා රාජකරුණානායක සහ සුමිත්‍රා රාහුබද්ධයි.හේමාලි විජේරත්නඡායාරූප – දයාන් විතාරණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009057</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාඋපන්දා සිට මිනිස්සුන්ට ප්‍රශ්න එල්ල වෙන්නේ කිරලා මැනලා හොයලා බලලා නම් නෙමෙයි. ඒක ඔබටත් මටත් කාටත් පොදුයි. හැමදේම තිබුණු පලියට සමහරු හිතන්නේ අපි හරි වාසනාවන්තයි කියලා.ඒ වගේම කෙළවරක් නැති ප්‍රශ්න එතකොට අපි හරි අවාසනාවන්තයි කියලත් සමහරු හිතනවා. ඒත් ලැබුණු ජීවිතේ මේක නම් එන ඕනෑම දේකට මුහුණදීලා සියල්ල ආශිර්වාදයක් කරගත්ත මිනිස්සු ඒ අතර ඉන්න වග අමතක කරන්න එපා. අපි අශෝකව දාන්නේ අන්න ඒ මිනිසුන් අතරට. ඒ ඇයි කියන එක තීරණය කරන්න මෙතැනින් පස්සේ අපි ඔබට බාර කරනවා.“මම උපන්නේ දකුණු පළාතේ. මාතර රාහුල විද්‍යාලයෙයි මම ඉගෙන ගත්තේ. පුංචි කාලේ ඉඳලම මම ගොඩක් දුක් වින්දා. මගේ තාත්තා විදුහල්පති කෙනෙක් විදිහට රස්සාව කළත් අවුරුදු 29 ක්ම එක්තැන් වෙලා ගොඩක් දුක් විඳලා නැතිවුණේ. තාත්තගේ හැමදේම කරන්න වුණේ මට. අපිට තිබුණු හැමදේම විකුණන්න වුණේ තාත්ත සනීප කරන්න. ඒත් ඒ වාසනාව අපිට නැතිවුණා. ඊට පස්සේ අම්මා අමාශයේ පිළිකාවක් හැදිලා ගොඩක් දුක් විඳලා අම්මත් අපිට අහිමි වුණා. අපේ පවුලේ හතරදෙනෙක්. පවුලේ වැඩිමලා විදිහට ඒ බර කරට ගන්න වුණේ මට. ඒත් පුළුවන් විදිහට අපි කොහොමහරි ජීවත්වුණා.”අශෝක වයසට වඩා ජීවිතයේ බොහෝ බර කරට අරන්. ඒත් ඔහු ඒ ජීවිතයෙන් පලායන්න කිසි විටෙකත් උත්සාහ කළේ නැහැ. සමහරු නම් මෙහෙම ප්‍රශ්න ගලාගෙන එනකොට කාටත් හොරා ජීවිතයෙනුත් පලා යනවා. ඒත් අශෝක එන්න එන්නම ශක්තිමත් වුණා මිසක එන ප්‍රශ්නවලින් පැනලා ගියේ නැහැ. ඒ නිසාම 1993 සැප්තැම්බර් මාසේ 9 දා අශෝක ගේ ජීවිතයට එළියක් වැටෙන්න ගත්තේ දයාබර සහකාරියක් අශෝකට එක්වුණ නිසයි.“මම ගොඩක් ජීවිතය තේරුම් ගත්ත කෙනෙක්. මම මනෝ විද්‍යාවට ගොඩක් ඇලුම් කළා. ඒ වගේම භාවනා කරන්න ගත්තා. අපි දෙන්නගේ එකම ප්‍රාර්ථනය වුණේ නිවුන් දරුවන් අපිට ලබා දෙන්න කියලයි. ඒ ප්‍රාර්ථනය වෙනුවෙන් අපි බෝධි පූජා තිබ්බා. කරන්න පුළුවන් හැමදේම අපි කළා.”කොහොම වෙතත් අශෝකගෙත් බිරියගෙත් ඒ ප්‍රාර්ථනය ඉටුවුණේ විවාහයෙන් වසර දහයකට පස්සේ. 2003 දෙසැම්බර් මාසේ නමවැනිදා කාගෙත් සිත්වලට බලාපොරොත්තු ඉටුකරමින් අශෝකගේ බිරියට තුන් නිවුන් දරුවන් ලැබුණේ ඒ ප්‍රාර්ථනා මල්ඵල දරමින්. ඒත් අපි මුලිනුත් කිව්වා මොන වගේ ප්‍රශ්න ජීවිතේට කොයි වෙලේ එල්ල වෙයිද දන්නෙ නැහැ කියලා. නොසිතූ අයුරින් ප්‍රසූත සැත්කමේදී අශෝකගේ එක් බලාපොරොත්තුවක් මිලින වී ගියා.“අපිට පුතාලා තුන්දෙනෙක් ලැබුණේ. ඒත් ඒ සැත්කමේදී එක පුතෙක් නැතිවුණා. අනෙක් පුතාලා දෙන්නගෙන් එක පුතෙක්ගේ බර හොඳටම අඩුයි කියලා කිව්වා. ඊට පස්සේ පුතාව වීදුරු පෙට්ටියකට දාන්න ඕන කියලා දොස්තර මහත්තුරු කිව්වා.”මින්පසු හෙළිවන සියල්ල ඔබ අප කාටත් ජීවිතේට හොඳ පාඩමක් කියන එක අපි කියන්න ඕන. සමහර දේවල් නොසිතු විදිහට අත්වැරැදීම් වෙන්න පුළුවන්. හැබැයි ඒ අත්වැරැදීම් කෙනකුගේ ජීවිතයට සදාකාලිකව බලපෑමක් කරයි නම් ඒ ගැන අපිට දෙපාරක් හිතන්නම වෙනවා. අද අපි ‘හදවතක වේදනාවේ’ හෙළිදරව්ව වෙන් කරන්නේ වීදුරු පෙට්ටියට වැටුණු අශෝකගේ පුංචි පුතා අකිඳු බී ගමගේ වෙනුවෙන්. අද වෙනකොට මේ අකිඳු පුතාට වයස අවුරුදු 7 ක්.“පුතා එදා වීදුරු පෙට්ටියට දැම්මේ ගොඩක් දුර්වලයි කියලා. ඒත් ඊට කලින් ඒ පෙට්ටියේ ඉඳලා තියෙන්නේ මොළේ උණ හැදුණ දරුවෙක්. පුතාට උණ හැදුණා. ඊට පස්සේ පුතාට දුන්න ඉන්ජෙක්ෂන්වල මාත්‍රාව වැඩිවෙලා පුතාගේ ස්නායු අඩපණ වෙන්න ගත්තා.දොස්තර මහත්තුරු අපෙන් ඇහැව්වේ එක බබෙක් හිටියම ඇති නේද කියලා. එහෙම දෙයක් අපිට අහන්න පුළුවන්ද මහත්තයෝ. අනෙක මෙහෙම දෙයක් වුණේ අපේ වරදින් ද? පුතා එන්න එන්ම දුර්වල වුණා. ඒත් මම පන්සල් ගාණේ ගිහින් බෝධි පූජා තියලා ප්‍රාර්ථනා කළේ කොහොමහරි පුතා බේරලා දෙන්න කියලා.”මෙහි හරි වැරැද්ද කාගේද කියන එක දැන් හොයා බලන එක කිසිම තේරුමක් නැහැ. ඒ මේ වෙන කොටත් වෙන්න තියෙන දේ සිදුවෙලා තියෙන නිසා. අශෝක උපන්දා සිට දුක් වින්දා වගේම තව තවත් පඹ ගාලක පැටළුණේ තමන්ගේ ආදරණීය පුංචි පුතා නිසා.“මගේ හිතේ විශ්වාසයක් තිබුණා පුතා හොඳ වෙනවාමයි කියලා. ඇත්තටම පුතාව අපිට ගෙදර එක්කරගෙන එන්න පුළුවන් වුණා.”මේ අකිඳු මල්ලිත් අනුග අයියත් ඉන් පස්සේ සුවසේ වැඩෙන්න ගත්තා. ඒත් ඒ වෙනකොටත් අකිඳු පුතාගේ ස්නායු අඩපණ වීම නිසාම කන් දෙකේම ඇසීම නැවතෙන්න පටන් අරන් තිබුණා.“මුලින් අපිට කිව්වා පුතාට අතුරු ආබාධ එයි කියලා. මේක පුතා උපතින් ගෙනාව දෙයක් නෙමෙයි. කාගේ හෝ අත්වැරැදීමකින් ඒ දේ පුතාට වුණේ. මට තේරුණා පුතාගේ යම් යම් දුර්වලතා තියෙනවා කියලා. එයාට අපි මොනතරම් කතා කළත් කිසිම ප්‍රතිචාරයක් නැහැ. පස්සේ අපි පුතාව ළමා රෝහලට අරගෙන ගියාමයි දැනගත්තේ පුතාගේ ශ්‍රවණ ස්නායු මැරිලා කියලා. ඒකට ස්නායු බද්ධයක් කරන්න ඕන ඒ සැත්කමට ලක්ෂ 30 ක් හොයාගන්න කියලා කිව්වේ.ඒ වෙනකොටත් අශෝක ප්‍රශ්න ගණනාවකට මුහුණ පාලා. ඒත් තම ආදරණීය පුතාගේ ජීවිතයට ආලෝකයක් වෙන්න ඔහු නොවිඳිනා දුක් වින්දා.“මට ඕනකම තිබුණේ පුතාව කොහොමහරි හොඳ කරගන්න. ඒ නිසාම පුළුවන් තරම් මහමඟ ඇවිදලා දුක්විඳලා ඒ මුදල හොයලා සැත්කම කරන්න ලෑස්තිවුණා. ඒත් අපේ අවාසනාවට පුතාට ඒ සැත්කම කළේ වැරැදි විදිහට. දකුණු කනට සිදු කරන්න ඕන සැත්කම කළේ වම් කනට. අපි මේවා කාට කියන්න ද? මේ අපේ කරුමේ.”මේ සියල්ලත් එක්ක අද අකිඳු පුතා බලා ඉන්නේ හෙට දවස ඔහුට පැහැබර වෙනකම්. ඒත් මේ වෙනකොටත් දෛවයේ විවිධ කෙනෙහෙළිකම්වලට මේ පුංචි පුතා මුහුණපාලා. අද මේ පියා තම පුංචි පුතා වෙනුවෙන් ඔබෙන් සරණක් බලාපොරොත්තු වෙන්නේ වෙන කළ හැක්කක් නොමැති නිසාවෙන්.පෙර කළ සැත්කමෙන් පසු එම උපකරණයේ ඉලෙක්ට්‍රෝඩ 10 ක් හිටිගමන්ම ක්‍රියා විරහිත වෙලා. ඒ නිසාම නැවත වතාවක් ශ්‍රවණ ස්නායු විනාශ වෙන්න පටන් අරන්. හැකි ඉක්මනින් සැත්කමක් කරන්න කියලයි වෛද්‍යවරුන් නැවතත් අශෝකට කියන්නේ. ඒත් ඒ වෙනුවෙන් තවත් රුපියල් ලක්ෂ 36 ක මුදලක් සොයාගත යුතුම වෙනවා.”දැන් අපි හෙම්බත් වෙලා ඉන්නෙ. මම දන්නා කියන කාලේ ඉඳලා ගොඩක් දුක් වින්දා. අදටත් එහෙමයි. ඒත් මම පුතාව කොහොමහරි හොඳ කරගන්න ඕන. ජනාධිපති අරමුදලින් ලක්ෂ තුනක් දෙනවා කිව්වා.ඒ අතරම පුතාට ඒ මුදල හොයන්න අපි විවිධ දේවල් කරනවා. ඉන්දියාවේ හා ශ්‍රී ලංකාවේ බුදුන්ගේ පහස ලැබු ස්ථාන 376 ක වීඩියෝ දර්ශන ඇතුළත් සීඩී තැටියක් අපිට ලබා දුන්නා ඒ අලෙවියෙන් පුතාගේ සැත්කමට මුදල් හොයන්න කියලා.”සියල්ල අපි හැකි අයුරින් කෙටියෙන් ඔබට කිව්වත් මේ වැරැදි වලට කවුරුන් වගකිව යුතු ද කියන එක ඔබම තීරණය කරන්න. ඒත් හය හතරක් නොදත් මේ පුංචි අකිඳු පුතා හෙට දවස ගැන ගොඩක් බලාපොරොත්තු පොදි බැඳගෙන. ඒ වගේම මේ අම්මයි අයියයි තාත්තයි ඒ බලාපොරොත්තුවල කොටස්කරුවන්. ඒ නිසාම හැකිනම් අකිඳු පුතාගේ ජීවිතයට සරණක් වෙන්න ඒක ඔබ ආත්ම ගාණකට රැස්කරගන්නා ලොකු පිනක් වෙයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009058</link>
    <topic>සින්දු කියන අය රඟපානවා රඟපාන අය සින්දු කියනවා</topic>
    <author>ටානියා මෝසස්  </author>
    <content>සින්දු කියන අය රඟපානවා රඟපාන අය සින්දු කියනවානෙලූ අධිකාරිප්‍රාසාංගික වේදිකාව භාව පූර්ණ හඬක් සොයමින් සිටි අවදියක සරල ගීත කලාවට නවමු රසක් එක් කරමින් අපූර්ව ගායිකාවකගේ ආගමනය සිදුවිය. ‘ඔබ අසා සිටී නම්’, ‘නඟේ මලේ’, ‘සයුරේ රළ සේ’ මියුරු හඬින් රසිකයාගේ සවන් පිරවූ ඇය නමින් නෙලූ අධිකාරී.2002 වසරේ ‘සයුරේ රළ සේ’ ප්‍රථම ගී එකතුව එළි දක්වමින් රසිකයන් තුළද, ක්ෂේත්‍රය තුළද, ඉතාම ඉක්මනින් ස්ථාවරත්වයක් ගොඩ නඟා ගැනීමට නෙලූට හැකි වන්නේ සංගීතය ගැන ඇයට තිබූ දැනුමෙන් හා ජන්මයෙන් ලද වාසනා ගුණය නිසාවෙනි. ඉතා නිහඬ ගමනක යෙදෙමින් හැම විට ම හොඳ නිර්මාණයක් එළි දැක්වීමට උත්සහා දරන නෙලූ ඇගේ දෙවැනි ගීත එකතුව ‘මං නැතිදා’ නමින් එළි දක්වන්නීය.වසර කිහිපයක නිහැඬියාවකින් පසු ‘කඳුළු’ නම් වූ ඇගේ නවතම ගී එකතුවත් සමඟ නෙලූ යළි සිය මියුරු හඬ අවදි කරමින් ඇගේ රසිකයන් ආමන්ත්‍රණයට දරා ඇති උත්සාහය පිළිබඳ කෙරුණු පිළිසඳරකි මේ.ඔබගේ අලුත්ම ගී එකතුව ගැන දැන ගන්න කැමැතියි.මාගේ අලුත්ම ගී එකතුව ‘කඳුළු’ නමිනුයි එළිදැක්වුණේ. මේ මාගේ 3 වැනි සංයුක්ත තැටියයි. ගීත රචනයේ හා තනු නිර්මාණයෙන් රෝහණ වීරසිංහ, මහින්ද බණ්ඩාර, සරත් ද අල්විස් වැනි ප්‍රවීණයන්ගේ ද නවක ශිල්පීන්ගේ ද එකතුවෙනුයි මෙවර මාගේ ගී නිර්මාණ බිහි වුණේ.දිගු නිහැඬියාවකට පසුයි ‘කඳුළු’ ත් සමඟ නැවත පිවිසෙන්නේඔව්. හොඳ නිර්මාණයක් බිහි කරන්න කාලය අවශ්‍යයි. මගේ ගීත ඇතුළත් පළමු සංයුක්ත තැටිය බිහි වී වසර 3 කට පසුවයි දෙවැනි ගී එකතුව එළි දැක්වුණේ. ඉතින් ‘කඳුළු’ නිර්මාණය කරන්න වසර 2 ක් පමණ ගත වුණා.මොනවාගේ ශෛලීන් ද මෙවර ඔබගේ ගී එකතුව සඳහා යොදා ගත්තේ?ජන නිර්මාණවලට හුරු ගීත ‘කඳුළු’ ගීත එකතුවට යොදා ගෙන තිබෙනවා. ඊට අමතරව පුංචි පුංචි වෙනස්කම් කිහිපයක්ම මෙවර ඇතුළත් වන අතරම මගේ ඉතාමත් ජනපි‍්‍රය වුණු ගීතයක් වන ‘අහසට සොඳුරුද’ ගීතය ද මේ ගී එකතුවට ඇතුළත්.සැමියාගෙන් ලැබෙන සහයෝගය ගැනත් දැනගන්න කැමැතියි.මගේ වැඩකටයුතුවලදී ඔහුගෙන් ලැබෙන සහය අති විශාලයි. අපි හැම වැඩක්ම කරන්නේ ඉතාමත්ම සහයෝගයකින් යුතුවයි. මේ ගී එකතුව සඳහා ද කපිල මා පසු පස සිටිමින් මට විශාල දායකත්වයක් ලබා දී තිබෙනවා. ඔහු ගේ නිර්මාණ 3 ක් පමණ මේ සංයුක්ත තැටියට එක්කොට තිබෙනවා.සංගීත ක්ෂේත්‍රයට පැමිණෙන බොහෝ දෙනෙක් ඉතා සීමිත කාලයයි ජනපි‍්‍රයත්වයේ රැඳී සිටින්නේ. ඉතින් මේ ක්ෂේත්‍රය තුළ ඔබ කොතරම් දුරට ස්ථාවරද?මේ ක්ෂේත්‍රයට එකතු වන නවකයන්ට මෙවැනි කලදසාවක් උදාවීමට හේතුවන කරුණු කාරණා කිහිපයක්ම තිබෙනවා. ඒත් මා ක්ෂේත්‍රයට පිවිසුණු කාලය වාසනාවන්තයි කියලයි මට දැනෙන්නේ. මොකද මම ක්ෂේත්‍රයට පැමිණි කාලේ මෙතරම් ලොකු තරගකාරිත්වයක් තිබුණේ නැහැ. අපේ ප්‍රවීණයන්ගේ කාලයේදී මෙරට මාධ්‍ය ආයතන තිබුණේ දෙක තුනක් පමණයි.ඒ මාධ්‍ය හරහා ඔවුන්ගේ ගීත නිතරම ඇසෙන්නට වූ නිසා එම ගීත බොහොමයක් රසිකයන් අතරට ගොස් ඔවුන් මතකයේ රැඳුණා. නමුත් අද මාධ්‍ය ආයතන විශාල ප්‍රමාණයක් බිහිවී තිබෙන නිසා රසිකයනුත් තමන් ශ්‍රවණය කරන්නට හෝ නැරඹීමට කැමැති මාධ්‍යයක් තෝරා ගන්නා නිසා රසිකයන් බෙදී ගොස් තිබෙනවා. මේ නිසයි අපගේ ගීත එක් මාධ්‍යයක් හරහා වරක් ප්‍රචාරය වුණත් සීමිත පිරිසකට පමණක් ගීතය රස විඳින්නට සිදුවන්නේ.මේ හේතූ නිසාම අපි අපගේ ස්ථාවරත්වය තබා ගත්තත් අපි පවා ඒ මාධ්‍ය ගැටලුවට මුහුණ පා තිබෙනවා යැයි කීවොත් නිවැරැදියි. ගායකයාවත් රසිකයාවත් එකතු කරන පාලම තමයි මාධ්‍යය.ගායකයකුගේ හොඳ නිර්මාණයක් එළි දක්වන්න මාධ්‍ය අපිට සහාය වුණේ නැත්නම් අපේ නිර්මාණ කොතරම් හොඳ වුණත් ඒවා රසිකයන් අතරට යන්නේ නැහැ. ඉතින් මගේ පළමු සහ දෙවැනි ගීත එකතුව රසිකයන් අතරට ගියෙත් නඟේ ‘මලේ, මම යන්නම්, සයුරේ රළ සේ’ වැනි ගීත බොහොමයක් රසිකයන් ආදරයෙන් වැළඳගත්තේ විද්‍යුත්, මුද්‍රිත මාධ්‍ය හරහා මට ලැබුණු සහයෝගය නිසයි.එහෙත් අද වන විට මාධ්‍ය ආයතන වගකීමකින් තොරව හරයක්, රසවින්දනයක් නැති ගීත ප්‍රචාරය කිරීම තුළ හොඳ ගීත ප්‍රචාරය වීම අඩු වෙනවා. මේ නිසා තමයි ක්ෂේත්‍රයේ සිටින හෝ ක්ෂේත්‍රයට එන බොහෝ ගායක ගායිකාවනට අද ස්ථාවරත්වයක් පවත්වා ගන්නට අසමත් වෙන්නේ.ඔබ වඩාත් පි‍්‍රය කරන්නේ කුමන ශෛලියේ ගී සඳහාද?මගේ ගායන හැකියාවට මම සීමා මායිම් පනවා නැහැ. විවිධ ශෛලීන් අනුගමනය කිරීමේ හැකියාවක් තිබෙනවා යැයි මා විශ්වාස කරනවා. සාමාන්‍යයෙන් මම ගායනා කරන්නේ සරල ගීතයි.වෙනස් ශෛලීන්වලට අයත් ගීතද ගායනා කරල තිබුණත් රසිකයන් අතර මා ජනපි‍්‍රය වී සිටින්නේ සරල ගී ගායනා කරන කෙනකු ලෙසයි.ඔබේ කාර්යබහුලත්වයත් සමඟ ගේදොර කටයුතු සමබරව පවත්වාගෙන යන්නේ කොහොමද?දැන් නම් එතරම් කාර්ය බහුලත්වයකට මුහුණ දෙන්නට සිදු වන්නේ නැහැ. ක්ෂේත්‍රයට ආපු මුල් කාලයේදී නම් ප්‍රසංග බොහොමයකට ආරාධනා ලැබුණා. ඒ කාලයේදි වගේම අදත් අපි නිවෙසේ රැඳෙන්නේ නැති සෑම අවස්ථාවකම කපිලගෙත් මගෙත් දෙමාපියන්ගෙන් විශාල සහයෝගයක් ලැබෙනවා. එය අපට ලොකු ශක්තියක්.රඟපාන්න එහෙම ආරාධනා ලැබිලා නැද්ද?අනේ නැහැ මේ වනතෙක් එවැනි ආරාධනයක් ලැබී නැහැ. මට රඟපාන්න හැකියාවක් ඇති කියලා නම් මම විශ්වාස කරන්නේ නැහැ.එවැනි හැකියාවක් තිබුණත් මට උරගා බැලීමට තරම් අවශ්‍යතාවයක් නැහැ. කලා ක්ෂේත්‍රයේ දැන් සිදුවන දේවල් දුටුවාම කලකිරිමක් ඇතිවෙන්නේ. සින්දු කියන අය රඟපානවා රඟපාන අය සින්දු කියනවා. මේ තුළ දෙකෙන් එකකටවත් හරි සාධාරණයක් ඉටු වන්නේ නැහැ. ලොවෙන් එකෙක් එක් දෙයකට වෙයි සමත කියලා කිව්වාට ඊට වඩා හැකියාවලින් පූර්ණ අය අප අතර සිටින්නට පුළුවනි.නමුත් තමන් යෙදිලා සිටින විෂය තුළ එයට සාධාරණත්වයක් ඉටු කළොත් පමණයි එහි සාර්ථකත්වය රැඳෙන්නේ. වඩාත් හොඳ දේ අපිට වඩාත්ම හැකියාව තිබෙන පැත්ත හඳුනාගෙන ඒ ඔස්සේ ඉදිරියට ගමන් කිරීමයි.ඉදිරි වැඩ කටයුතු ගැනත් දැන ගන්නට රසිකයන් කැමති වේවි.මේ වන විට මම සංගීත පන්තියක් පවත්වාගෙන යනවා. මම ළමා පරපුරට උගන්වන්න බොහොම කැමැතියි. ඒ නිසාම ඉදිරියේදී කොළඹ අවට මගේ කලා ආයතනයක් ආරම්භ කිරීමේ ලොකු බලාපොරොත්තුවක් තිබෙනවා. බොහෝ දුරට ලබන වසරේදී මට ඒ පැතුම ඉටු කරගන්නට හැකි වේවී.ටානියා මෝසස්  විශාරද දීපිකා ප්‍රියදර්ශනී සත් වසරකට පසු ‘සුදු හංසිනී’ නමින් ගීත එකතුවක් එළි දක්වන්නට සූදානමින් සිටියි. සැප්තැම්බර් 18 වැනි දින සවස 6.30 කොළඹ බණ්ඩාරනායක සම්මන්ත්‍රණ ශාලා පෙරටු පරිශ්‍රයේදී ‘සුදු හංසිනී’ දොරට වඩින අතර ඊට සමගාමීව ඈ ගායනා කළ ගීත රචනා හා තනු නිර්මාණ ද ඈ පිළිබඳ ලියවුණු විවිධ ලිපි ද එක් කළ ‘සුදු හංසිනි’ ග්‍රන්ථය ද දොරට වඩී. එය ප්‍රවීණ මාධ්‍යවේදියකු විචාරකයෙකු වන බුද්ධදාස ගලප්පත්තිගේ සංස්කරණයකි.මීට ප්‍රථම ‘සිනා පොදක්’ (1991) ‘සරෝජා’ (1996) ‘මල්වරුසා’ (2000) ‘නුඹට ඉන්නේ මං විතරද’ (2003) යනුවෙන් ගීත එකතු හතරක් ඇය එළි දක්වා ඇත.දීපිකාගේ පස්වැනි ගී එකතුව වන ‘සුදු හංසිනි’ සැරසෙන්නේ ඇයට දශක දෙක හමාරක් ගී ලියූ ප්‍රවීණ ගීත රචකයන් අතුරින් තෝරාගත් පස් දෙනෙකුගේ ගී වලිනි. ඒ මහාචාර්ය සුනිල් ආරියරත්න, කුලරත්න ආරියවංශ, කුමාරදාස සපුතන්ත්‍රී, සුනිල් ආර්. ගමගේ සහ බන්දුල නානායක්කාරවසම් ය. රෝහණ වීරසිංහයන්ගේ ගී තනු නිර්මාණ සහ සුරේෂ් මාලියද්දේ මෙහි සංගීත සංයෝජනයට එක් වෙති. යුග ගායන සඳහා එක් වනුයේ අමල් පෙරේරා හා භාතිය, සන්තුස් ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av1009059</link>
    <topic>අමරදේවයන් ගැයූ දළදා ගීතය හා සුනාමි ගීතය සංගත තැටියකට නැඟෙයි</topic>
    <author>හේමාලි විජේරත්න</author>
    <content>අමරදේවයන් ගැයූ දළදා ගීතය හා සුනාමි ගීතය සංගත තැටියකට නැඟෙයිජගත් මෝහිනි – මධුර භාෂිණී’ මේ අපි කවුරුත් අද සරස්වතී දේවියට වන්දනා කරන ගීතයයි. මේ ගැඹුරු අමර ස්වරය ආචාර්ය පණ්ඩිත් අමරදේවයන්ගේමය. එයින් ඇරඹෙන මධුර ගීතාවලිය ‘ඈත කඳුකර හිමව් අරණේ’ ‘මළ හිරු බසිනා සැන්දෑ යාමේ’, ‘ඇසේ මතුවන කඳුළු බිඳු ගෙන’, ‘බඹරෙකු ආවයි’, ‘දස්කොන් සකි සඳ’, ‘පසළොස්වක සඳ’ ආදී වූ මියුරු ගී රස හා බැඳේ.දේශයේ අග්‍රේෂ්වර ගාන්ධර්වයාණන් වන ආචාර්ය පණ්ඩිත් අමරදේවයන්ගේ මේ මියුරු ගීතාවලිය පසුගිය දිනක අප සවන්පත් මෝහනයට පත් කළේ ඔහුගේ අමරණීය ගී දහසයක් ඇතුළත් ’බඹරකු ආවයි’ සංයුක්ත තැටිය පසුගියදා නිකුත් වීමෙන් පසුවය.වැදගත් හරවත් නිර්මාණ රැසක් කවදත් ශ්‍රාවකයන් හමුවට එහි රසය නොනැසෙන අයුරින් තිළිණ කරන්නට උත්සාහ දරන සරත් කොතලාවලගේ ‘ටොරානා’ ආයතනයේ නිෂ්පාදනයක් ලෙස එය දොරට වැඩුණේ බොරැල්ල නාමෙල් - මාලිනි පුංචි තියටර් හිදී පැවැත්වුණු චාම් උත්සවයකදීය.මේ අවස්ථාව වර්ණවත් කරන්නට පැමිණි ආචාර්ය පණ්ඩිත් අමර දේවයන්ගේ සම්ප්‍රාප්තිය අතිශයින්ම වැදගත් විය. වසර ගණනාවක ඉතිහාසයකට හිමිකම් කියන මෙහි අඩංගු බොහෝ පැරණී, ජනපි‍්‍රය ගීත මීට මාස තුනකට පමණ ඉහතදී අමරදේවයන් විසින් නව සංගීත සංයෝජනයට ගායනා කරන ලද ඒවා විය. දශමයකුදු වෙනස් නොවී, ඒ රසය ඒ ආකාරයෙන්ම පැවතෙන අයුරින් අමරදේවයන්ගේ අමර සරය හැඬවී තිබීම මෙහි තිබුණු සුවිශේෂිත්වයම විය.ශි‍්‍ර චන්ද්‍රරත්න මානවසිංහයන් විසින් විරචිත ‘ජගත් මෝහිනී’ (සරස්වතී ගීතය) ගීතයෙන් ඇරඹෙන අමර ගීතාවලිය මහගම සේකරයන්ගේ ‘ඈත කඳුකර හිමව් අරණේ’, ‘මළ හිරු බසිනා සැන්දෑ යාමේ’, ‘ඇසේ මතුවන කඳුළු බිඳු ගෙන’, ‘ඔබේ දෑසයි ඔබේ දෑසයි’, ‘ඔබ මා තුරුලේ’ යන ගීතවලින් වඩ වඩාත් රසාලිප්ත වේ.මඩවල එස්. රත්නායකයන්ගේ ‘බඹරෙකු ආවයි’ මෙන්ම ඩෝල්ටන් අල්විස් ශූරින්ගේ ‘පෙම්බර මා පුතණුවනේ’ පදවැල් ද මෙම ගීත සමුච්චය සඳහා අමරදේවයන් යළි ගයා තිබේ. ‘දස්කොන් සකි සඳ’ පණ්ඩිත් අමරදේවයන්ගේ සංගීතය) ‘පසළොස්වක සඳ’ (ආචාර්ය ප්‍රේමසිරි කේමදාසයන්ගේ සංගීතය) යන මියුරු යුග ගීත මේ ගීත එකතුවට විශාරද නීලා වික්‍රමසිංහ සමඟ යළි ගයා තිබීමද සුවිශේෂීය. විශාරද චරිතා පි‍්‍රයදර්ශනී පීරිස් සමඟ මෑතකදී ගැයූ ගීතයක්ද මේ අතර වේ.මේ ගීත එකතුවේ අනෙක් සුවිශේෂිම කාරණය වනුයේ දන්ත ධාතූන් වහන්සේ උදෙසා කළ ගීතෝපකායක් ලෙස මෙහි අඩංගු වන දළදා ගීතයයි. එය මින් පෙර කිසිදු සංයුක්ත තැටියකට ඇතුළත් නොවූවකි.”දන්ත ධාතූන් වහන්සේ උදෙසා ගායනා කළ මෙම ගීතය මීට ප්‍රථම මම මහනුවරදි දළදා වහන්සේ උදෙසා පූජා කළා. මේ ගීතය මට රචනා කළේ ඩබ්ලිව්.ඒ. අබේසිංහ ශූරින්. එහි යුග ගායනය සඳහා විශාරද නන්දා මාලිනි ඇතුළු පිරිස එක්වෙනවා.මම අන්තිමට සංයුක්ත තැටියක් එළි දැක්වූයේ 2002 වර්ෂයේදී. ඒ ‘වැලිතල අතරින්’ සංයුක්ත තැටිය. අවුරුදු 8 කින් තමයි මේ සංයුක්ත තැටිය එළි දකින්නේ. අලුත් නිර්මාණ කිහිපයකුත් එක්ක මේ සංයුක්ත තැටිය එළි දක්වන්න ලැබීම ගැන මට ලොකු සතුටක් තිබෙනවා.” දළදා ගීතය ලියවුණේ ඩබ්ලිව්.ඒ. අබේසිංහයන් අතින්. ගීතයේ පසුබිම ගැන අබේසිංහ මහතා අදහස් දැක්වූයේ මෙසේය.”මේ ගීතය මගේ අතින් ලියවුණේ මහනුවර දළදා මාලිගාවේ දියවඩන නිළමේ ලෙස නෙරංජන් විජේරත්න මහතා වැඩ කරන කාලයේ. දියවඩන නිළමේ තුමාගේ ළඟම මිත්‍රයකු වූ ජනාධිපති නීතිඥ විජය වික්‍රමරත්න මහතා තමයි මේ ගීතය නිර්මාණය කරන්නට මැදිහත් වුණේ. මුලින්ම මේ ගීතය පණ්ඩිත් අමර දේවයන් තනියම ගායනා කළේ. දැනට අවුරුදු 04 – 05 ට ඉස්සර තමයි රෙකෝඩ් කළේ.”පණ්ඩිත් අමරදේවයන් පසු පස රැඳෙමින් ඔහු ආදරයෙන් බලා කියා ගන්නේ දයාබර බිරිඳ විමලාවන්ය. ඔහුට මෙන්ම ඔහුගේ නිර්මාණයන්ට ද බෙහෙවින් ආදරේ කරන විමලාවන් මෙම නිර්මාණ කාර්යයේදිත් ඔහු පසු පස නිබඳවම රැඳීහුන් බව අපට දැන ගන්නට ලැබුණි. විශේෂයෙන්ම මේ ගීත තේරීමේදී අමරදේව පවුලේ රංජන අමරදේව ඇතුළු පිරිසගේ සුවිශේෂි අවධානය යොමුවූ බවද පැවසිණ.මානවසිංහයන්, මහගමසේකර, මඩවල එස්. රත්නායක, ඩෝල්ටන් අල්විස් හා ඩබ්ලිව.ඒ. අබේසිංහයන්ට අමතරව මහාචාර්ය සුනිල් ආරියරත්න, ආචාර්ය අජන්තා රණසිංහ, පූජ්‍ය රඹුකන සිද්ධාර්ථ හිමි උදයසිරි පතිරණ හා යමුනා මාලිනි පෙරේරා මෙහි සෙසු ගී පද රචනා කර තිබේ.සරත් ද අල්විස් මහින්ද බණ්ඩාර සංගීතවේදීන්ගේ ගීත අධීක්ෂණයෙන් යුතුව හේමලාල් ගීතදේව, විද්‍යා මුණසිංහ හා රංග දියබලනගේ ටොරානා ශබ්දාගාරයේදී ‘බඹරෙකු ආවයි’ ගීතාවලිය පටිගත කර ඇත. මෙම ගීත 16 න් 15 ගේම ගී තනු නිර්මාණය පණ්ඩිත් අමරදේවයන්ගේමය.හේමාලි විජේරත්නසිංහල ගීත රචනා ක්ෂේත්‍රයට මෑතකදී පිවිසි යතිවරයාණන් වහන්සේ නමක් ලෙස මඩාටුගම සෝරත හිමියන් හැඳින්විය හැකි ය. පාසල් අවධියේ පටන් නිර්මාණකරණයට ඇලුම් කළ සෝරත හිමියන් 1992 පැවිදි බිමට පිවිසීමෙන් අනතුරුව ද නිර්මාණ කටයුතු අමතක කළේ නැත. කැලණිය විශ්වවිද්‍යාලයෙන් උපාධිය ලබාගත් උන් වහන්සේ දිගින් දිගට ගීත නිර්මාණයේ නියැලෙමින් තම හැකියාව වැඩිදියුණු කරගත්හ.මඩාටුගම සෝරත හිමියෝ තමන් රචනා කළ ගීත ජනප්‍රිය ගායකයින් පිරිසක් ලවා ගායනා කරවා එම ගීත සංයුක්ත තැටියක් ලෙස එළිදැක්වීමට මේ දිනවල සූදානම් වෙමින් සිටිති. ඒ වෙනුවෙන් ‘රසඳුන’ සමඟ කළ කතාබහක සටහනයි මේ.‘මම රචනා කළ ගීතයක් පළමුවෙන් ම පටිගත කළේ 2004 වසරේදී. ඉන්පසුව මම ගායක ගායිකාවන් රැසක්ම වෙනුවෙන් ගීත රචනා කළා. මට ආශාවක් ඇති වුණා. මා විසින් රචනා කළ ගීත එකතුවක් ජනප්‍රිය දක්ෂ ගායක ගායිකාවන් පිරිසක් ලවා ගායනා කරවමින් සංයුක්ත තැටියක් නිර්මාණය කරන්නට. එම ආශාව, බලාපොරොත්තුව මුදුන් පත්වීම තමයි මේ ‘සසල නෙතු යුග‘ ගීත එකතුව.බුදුදහම, මව්පිය සෙනෙහස, යෞවන ප්‍රේමය, විරහව, වැනි විෂයයන් ගණනාවක් ම යටතේ මෙම ගීත රචනා වී තිබෙනවා. මම හිතනව ඕනෑම වයස් කාණ්ඩයක අයකුට මේ ගීත රසවිඳිය හැකි යැයි කියා. සාන්ත ජයලත් තිසේරා, මහින්ද බණ්ඩාර, නන්දසේන කටුවාවල, සුරේශ් මාලියද්ද වැනි සංගීතඥයින් මෙහි සංගීත නිර්මාණ කටයුතු කර තිබෙනවා.සෝමසිරි මැදගෙදර, දයාන් විතාරණ, ඉමාන් පෙරේරා, ලක්ෂ්මන් හේවාවිතාරණ, විජය බණ්ඩාර වැලිතුඩුව වැනි ගායකයින් මෙහිදී ගීත ගායනයෙන් දායක වී තිබෙනවා. මෙම ගීත එකතුව සාර්ථකව එළිදක්වන්න සංගීතඥ සාන්ත ජයලත් තිසේරා ගෙන් ලැබුණේ නොමඳ සහායකි.පාසල් අවධියේදී මගේ ගීත නිර්මාණ අගය කළ ගුරුවරුන් වටපාන සරණංකර හිමියනුත් මගේ ජීවිතයට ආලෝකයක් වුණා. ‘සසල නෙතු යුග‘ ගීත එකතුව මේ මස 09 වැනිදා සවස 3.00 ට මහනුවර ධර්මරාජ විද්‍යාලීය ශාලාවේදී එළිදක්වන්න සූදානම් කරල තිබෙනවා.”සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>05</day>
    </date>
    <link>http://www.silumina.lk/2010/09/05/_art.asp?fn=av10090510</link>
    <topic>හෙළ කලාව යළි පණ ගැන්වූ ‘හොරණ ශ්‍රීපාලියට’ 75යි</topic>
    <author>හේමාලි විජේරත්න</author>
    <content>හෙළ කලාව යළි පණ ගැන්වූ ‘හොරණ ශ්‍රීපාලියට’ 75යි තාගෝර් තුමන් විසින් මුල්ගල තබන ලද ගොඩනැඟිල්ලරමණීය කඳුගැටයක් පාමුල ඉදිවුණු මේ අපූරු ගොඩනැඟිල්ල අපට කියාපාන්නේ දශක ගණනාවක ඉතිහාසයක අනුස්මරණීය මතකයක්. ගොඩනැඟිල්ලට ඉහළින් අහසට විහිදුණු දැවැන්ත සියඹලා රුකත් මේ ඉතිහාසයටම නෑකම් කියන්නක්. අද මේ කඳුගැටය පුරා විහිදුණු ගොඩනැඟිලි සියල්ල සෙවණ දෙන්නේ අපේ රටේ අනාගතය බාර ගන්නට ඉන්න ආදරණීය දූ දරුවන් රැසකට.දශක ගණනාවක මනරම් අතීතයක සුවඳත් සමඟ මා පිවිස තිබුණේ හොරණ ශ්‍රීපාලි විද්‍යාලයට.1934 මැයි මස 20 වැනි දින භාරතීය මහා කවි රවීන්ද්‍රනාත් තාගෝර්තුමන් අතින් මුල්ගල තබා ආරම්භ කරන ලද ‘ශ්‍රීපාලිය’ එදා මෙදා තුර මෙරට සෞන්දර්ය කලා විෂයයන් සඳහා ලබාදුන් දායකත්වය අතිමහත්ය.හොරණ ශ්‍රීපාලියේ නිර්මාතෘවරයා වනුයේ විල්මට් ඒ.පෙරේරා මහතාය.එකල පැවැති අධිරාජ්‍යවාදී පාලන ක්‍රමය යටතේ වූ අධ්‍යාපන විසමතා පිළිබඳ නිරන්තර උනන්දුවකින් කටයුතු කළ විල්මට් ඒ.පෙරේරා ගේ හිත රටට ඔබින ජාතික අධ්‍යාපන ආයතනයක අවශ්‍යතාව පිළිබඳ යොමුවීමේ ප්‍රතිඵලයක් ලෙස ශ්‍රීපාලිය මෙරටට තිළිණ විය. ජාතික නැටුම් ගැයුම්වලට මුල්තැන දුන් කේරළ මහා කවි ‘වලතොල්’ ගේ කේරළ කලා මණ්ඩලයට ගිය විල්මට් ඒ.පෙරේරා බෙංගාලයේ මහා කවි රවීන්ද්‍රනාත් තාගෝර්තුමාගේ ශාන්ති නිකේතනයට ද ගියේය.ඉංග්‍රීසි අධිරාජ්‍යවාදීන්ට විරුද්ධව ඉන්දියාවේ නිදහස් සටනට පණපෙවූ මහත්මා ගාන්ධි, රවීන්ද්‍රනාත් තාගෝර්, ජවහර්ලාල් නේරු, සරෝජිනී නායිදු ආදී ඉන්දියානු නායකයින්ගේ නිදහස් සටන් ව්‍යාපාරය දුටු ඔහු ශාන්ති නිකේතනයේ අධ්‍යාපන කටයුතු පිළිබඳ මනා අවබෝධයකින් පසු පෙරළා මෙරටට පැමිණියේ ලංකාවේද ශාන්ති නිකේතනයක් ආරම්භ කිරීමේ පරමාර්ථය ඇතුවයි.තාගෝර් තුමන් විසින් රෝපණය කරන ලද සියඹලාගසඒ අනුව හොරණ – කළුතර පාරට මුහුණලා පිහිටි ඔහුට අයිති ‘කපුකුල’ නම් වූ රබර් ඉඩමෙහි මෙම විද්‍යාලය ආරම්භ කිරීමට ඔහු සැලසුම් කළේය. ඔහුගේ ආරාධනයෙන් 1934 දී මෙරටට පැමිණි මහාකවි රවීන්ද්‍රනාත් තාගෝර්තුමන් අතින් එම විද්‍යාලය සඳහා මුල්ගල තබන ලදී. එදිනම එතුමන් විසින් රෝපණය කරන ලද සියඹලා පැළය අද මහා වෘක්ෂයක්ව ශ්‍රීපාලි භූ®මියේ විශාල පෙදෙසකට සිසිලස පතුරයි. මෙම සියඹලා ගස පා මුල දක්නට ලැබෙනුයේ රවීන්ද්‍රනාත් තාගෝර්තුමන්ගේ කවි පන්තියක් කොටන ලද ශිලා පුවරුවකි.වර්තමාන විදුහල්පති ජේ.ඩී.එල්.වී.කේ.ජාසිංහශ්‍රීපාලි විද්‍යාලයට ශ්‍රීපාලි යන නාමය තබන ලද්දේ ද තාගෝර්තුමන් විසිනි. ශ්‍රියා කාන්තාව වාසය කරන ස්ථානය යන අරුත් ඇතිව ‘ශ්‍රීපොල්ලි’, ‘ශ්‍රීපාලි’ යන නම තබනු ලැබීය. අවට ගම්වාසීන් ඇතුළු මහජනයාගෙන් පිරීගිය උත්සවයකදී ජාතික ඇඳුමින් සැරසුණ රත්නවීර සිරිසේන, ජයසුන්දර හා ගුණතිලක යන නම්වලින් යුතු දරුවන් හතර දෙනෙකු තාගෝර්තුමාගේ ආශිර්වාදය ලබාගෙන ශ්‍රීපාලියෙහි පළමුවන ශිෂ්‍යයින් වශයෙන් බඳවා ගැනිණි.ශ්‍රීපාලිය පිරිමි ළමයින්ගේ ඉංග්‍රීසි පාඨශාලාවක්, කර්මාන්ත ශාලාවක්, කලා භවනක්, ගොවිපළක්, පුස්තකාලයක්, කියවීම් ශාලාවක් හා ගම්බද ක්‍රීඩා පිටියකින් ද සමන්විත විය. කඳුගැටය මුදුනේ පිහිටි පැරණි නිවාසය ශිෂ්‍ය නිවාසය මෙන්ම නැටුම් ගැයුම් වැයුම් ඉගැන්වීමේ සහ චිත්‍ර ශිල්පය හැදෑරීමේ ස්ථානය ද විය. ශිෂ්‍ය නිවාසය අසල කඳුමුදුනේ ගල්තලාවේ සෑම ශිෂ්‍යයෙකුටම ආගම ඇදහීම සඳහා උපාසන මළුවක් සාදනු ලැබීය.මේ උපාසන මළුව අද ද දක්නට ලැබෙන අතර අද ද පාසල ආරම්භවන්නට පෙර සියලු ශිෂ්‍ය ශිෂ්‍යාවෝ මෙතැනට රැස්ව ආගම සිහිකර ශ්‍රීපාලියටම වෙන්වුණු ගීත ගායනා කරමින් පෙරහරින් පාසල වටා පැදකුණු කරති.ශ්‍රීපාලියේ මුල්ම විදුහල්පතිවරයා වූයේ හොරණ වෑවල ඩබ්ලිව්.ඒ.එස්.ෆොන්සේකා මහතාය. ජාතික ඇඳුමින් සැරසුණු ඔහු ශ්‍රීපාලිය වඩා වර්ධනය කිරීමට එහි නිර්මාතෘ විල්මට් ඒ.පෙරේරා මහතාට මහත් වූ සහයෝගයක් දැක්වීය. අද දක්වාම ශ්‍රීපාලියේ භාවිතා වන ‘මේ සිරි ලක්දිව තුම් ශ්‍රීපාලි අපේ’ යන ගීතය ඔහුගේ රචනයකි.පාණදුර වලපොල ජෝතිරතන ස්වාමීන්වහන්සේ ශ්‍රීපාලියේ සිංහල, පාලි, සංස්කෘත භාෂා ඉගැන්වූ ආචාර්යවරයා වූ සේක. ශ්‍රීපාලි කඳුමුදුනේ උපාසන ගල අසල කුටියක උන්වහන්සේ නේවාසිකව වැඩ සිටි සේක. මේ කර්මාන්ත අංශය එකල හැඳින්වූයේ ශිල්පායතනය නමිනි.කලාභවනෙහි සංගීත ඉගැන්වීම සඳහා මුලින්ම පැමිණි ආචාර්යවරයා වූයේ සරණගුප්ත අමරසිංහ මහතා ය. ඩිල්රුබා, එස්රාජ් වැනි භාණ්ඩ වාදනය ඉගැන්වීම හා ගායනය ඉගැන්වීම ඔහුට භාරවිය. ශාන්ති නිකේතනයේ හා ලක්නව් භාත්ඛණ්ඩ සරසවියෙන් උගත් ඔහු එකල විසූ දක්ෂ සංගීතඥයෙකු විය. විල්මට් ඒ.පෙරේරා මහතාගේ බිරිඳ වූ පෙරේරා මැතිනිය චිත්‍ර ශිල්පය ඉගැන්වූ ආචාර්යවරිය වූවාය. ඉංග්‍රීසි පාසලේ උගන්නා සෑම ශිෂ්‍යයකුටම ශිල්පායතනයෙන් කිසියම් වූ කර්මාන්තයක් ඉගෙනීම ද එකල අනිවාර්ය විය.එකල පිරිමි ශිෂ්‍යයන් 17 – 20ක් පමණ වූ ශ්‍රීපාලියට දරුවන් එවීමට බොහෝ මව්පියෝ අකැමැති වූහ. චිත්‍ර, නැටුම්, සංගීත ආදිය ඉගෙනීමෙන් තම දරුවන්ට අනාගතයක් නැතැයි යන හැඟීම එකල මව්පියන් සතුවිය. සෞන්දර්යය අංශයන් සඳහා දක්ෂතම ආචාර්යවරුන් තෝරාගැනීම විල්මට් ඒ.පෙරේරාගේ අභිප්‍රාය වූයෙන් ඔහු 1935 දී ලංකාවේ කෑගල්ල ප්‍රදේශයේ ඇතිවුණු දරුණු මැලේරියා වසංගතයට සහනාධාර ලබාදීමට ගියේය.ශ්‍රීපාලියේ පැරැණි ගොඩනැඟිල්ලක්එහිදී දක්ෂතම නැටුම් පරපුරක නැට්ටුවන් මුණගැසීමෙන් ඔවුන් ශ්‍රීපාලියට කැඳෙව්වේය. ඒ අනුව කෑගල්ල අරණායක ගැවිලපිටියේ බුදවත්තේ නැටුම් පරපුරේ ජේම්ස් දම්මන්නාගොඩ ශ්‍රීපාලියේ මුල්ම උඩරට නැටුම් ගුරුවරයා විය. ඔහුගෙන් පසු එම නැටුම් පරපුරෙහිම පුංචිගුරු ටී.සුබන්චි, සුමිත්‍රා යන ආචාර්යවරු ශ්‍රීපාලියෙහි උඩරට නැටුම් ගුරුවරුන් ලෙස වරින් වර සේවය කළෝය.මේ නැටුම් ශිල්පය කෙතරම් අනර්ඝ වූයේ ද කිවහොත් රවීන්ද්‍ර සංගීතයෙහි නිපුණයෙකු වූ ද, ශාන්ති නිකේතනයේ දක්ෂතම නෘත්‍ය නාට්‍ය (මුද්‍රා) ශිල්පියා වූ ද, මනිපූරි හා බාලි නැටුම් ප්‍රගුණ කළ ශාන්ති දේව ඝෝෂ් ශිල්පියා 1936 වර්ෂයේ දී උඩරට නැටුම් හදාරනු පිණිස ශ්‍රීපාලියට පැමිණියේය. ඒ සමඟම ඔහු ශ්‍රීපාලි ශිෂ්‍යයන්ට සංගීතය ඉගැන්වූයේය.1937 දී ලක්නව් හි භාත්ඛණ්ඩ විද්‍යාලයේ උපාධිධරයකු වූ සංගීත විශාරද ‘විද්‍යාධර්වසල්වාර්’ නම් මරාටි සංගීතඥයා ශ්‍රීපාලියට එක්විය. කේරළයේ කේරළ කලා මණ්ඩලයේ ‘ආනන්ද ශිවරාමන්’ නම් දක්ෂතම කථකලි නළුවා ශ්‍රීපාලියේ කථකලි නර්තන ආචාර්යවරයා වශයෙන් පත්ව ආවේය. චිත්‍ර ශිල්පය ඉගැන්වීම සඳහා ශාන්ති නිකේතනයෙන් ‘කිරාන් දේ’ නම් වංග චිත්‍ර ශිල්පියා ශ්‍රීපාලියට පැමිණියේය. ඔහු රවීන්ද්‍ර සංගීතයෙහි ද අති දක්ෂයකු වූ අතර සංගීතය ද ඉගැන්වූයේය. ඔහු විසින් අඳින ලද බිතු සිතුවම් කිහිපයක් ශ්‍රීපාලියේ රවීන්ද්‍ර ශාලාවේ මේ දක්වා ද දක්නට ලැබේ.ආනන්ද සමරකෝන්, ඇල්.ටී.පී.මංජු ශ්‍රී යන ලංකාවේ සුප්‍රසිද්ධ ශිල්පියෝ එදා ශ්‍රීපාලියට පැමිණ කිරාන් දේ මහතාගෙන් චිත්‍ර ශිල්පයේ ආභාසය ලබාගත් අය අතර වූහ.1938 දී ‘ජයන්ති ලාල් පරාක්’ නම් චිත්‍ර ශිල්පියා බොම්බායේ සිට මෙහි පැමිණියේය. ඔහු ශ්‍රීපාලියෙන් උඩරට නැටුම් ඉගෙන ගෙන මෙහි නැටුම් උගනමින් සිටි සිසුන්ට ඉන්දියානු නැටුම් උගන්වා කලකින් සියරට ගිය තවත් ආචාර්යවරයෙකි.එකල ශ්‍රීපාලි ශිෂ්‍යයන්ගේ පාසල් ඇඳුම වූයේ රෙදි බැනියමින් යුත් ජාතික ඇඳුමයි. ශාන්ති නිකේතනයේ වැඩිහිටි ශිෂ්‍යයන් ඇමතූ වදන් වූ ‘ශාන්තිදා (ශාන්ති අයියා) ‘බච්චු දී’ (අක්කා) යන සම්ප්‍රදාය අනුගමනය කරමින් ශ්‍රීපාලි ශිෂ්‍යයෝ ද තම වැඩිහිටි ශිෂ්‍යයන්ට ‘අයියා’ යනුවෙන් ඇමතූහ.එකල ශ්‍රීපාලියට ඇතුළත් වූ සෑම ශිෂ්‍යයකුම නේවාසික විය යුතු බව ප්‍රතිෂ්ඨාචාර්යතුමාගේ අදහස විය. ගුරු ඇසුරෙහි හැදී වැඩී යාම පැරණි ගුරුකුල ක්‍රමයට අයත් වූවක් විය. මේ නිසා ආරම්භයේ සිටම සෑම ශිෂ්‍යයෙකුම ‘අවන්ති’ නිවාසයේ නේවාසික වූයේය. එම ශිෂ්‍යයෝ සහෝදරයන් මෙන් එක පවුලක ඇතිදැඩි වූහ. ඔවුන්ගේ ආහාරය සඳහා එකල ලැබුණේ නිවුඩු සහිත සිංහල හාලේ බතය.එයට හාල් ලැබුණේ විල්මට් පෙරේරා මහතාට අයත් අනුරාධපුරයේ කුට්ටම්පොකුණ වෙල් යායෙනි. මාළුපිනි අතර පරිප්පු අනිවාර්යය විය. මේ බත සැපයීම සඳහා ඉන්දියාවෙන් ගෙන්වන ලද පිත්තල තැටි හා පිත්තල ජෝගුද විය. 1950 දශකය අවසන් වන තුරුම මේ තැටි හා ජෝගු විය. ශිෂ්‍ය නිවාසයට අවශ්‍ය කිරි සැපයීම සඳහා රයිගම් කෝරළ ග්‍රාම ජීවිත සංරක්ෂණ සංගමය මඟින් බේත් කොටුවට යාබද කිරි ගොවිපළක් ද පවත්වාගෙන යන ලදී. පසු කලෙක ගොවිපළෙන් කොටසක් ශ්‍රීපාලි ක්‍රීඩා භූ®මිය ලෙසට සකස් කරන ලදී.යටත්විජිත යුගයේදී හෙළ කලාවන් යළි පණගැන්වීම අරමුණු කරගනිමින් ආරම්භ කළ ශ්‍රීපාලිය 1936 ජනවාරියේ පටන් ආධාර ලබන තුන්වැනි ශ්‍රේණියේ විදුහලක් වශයෙන් ලියාපදිංචි කරන ලදී. එහිදී ඉංග්‍රීසි අනිවාර්යයෙන් උගත යුතු අතර ශ්‍රීපාලියට ආවේණික වැදගත් නියමයන් එලෙසම පවත්වාගෙන ගියේය. මුලින්ම ඇති කළ පරිදි බදාදා සහ ඉරිදා සතියේ නිවාඩු දිනයක් වූ අතර ඉතිරි පස් දවස පාසල් දින විය.විදේශීය නම් ගම් ලබා සිටි හැම දෙනාම දේශීය හෝ පෙරදිගට ගැළපෙන නම් ලබාගත යුතු විය.1941 දී ශ්‍රීපාලියට කාන්තාවන් ඇතුළු කරගැනීම ආරම්භ විය. සැම ශිෂ්‍යාවක්ම අනිවාර්යයෙන්ම ළමා සාරියෙන් සැරසිය යුතුªයි.ශ්‍රීපාලි භූමියේ අදත් ප්‍රෞඩව නැඟී සිටින්නේ එදා රවීන්ද්‍රනාත් තාගෝර්තුමන් විසින් මුල්ගල තබා ඉදිකරන ලද ගොඩනැඟිල්ලය. වර්තමානයේ එය භාවිතාවනුයේ පුස්තකාල ගොඩනැඟිල්ල වශයෙනි. ස්වභාව ධර්මයේ සුන්දරත්වයෙන් පොහොසත් රමණීය කඳුගැටයක ඉදිවුණු ශ්‍රීපාලියේ සියලු ගොඩනැඟිලි දේශීයත්වයට අදාළ ලෙස ගොඩ නඟන්නට එදා විල්මට් ඒ. පෙරේරා දැඩි උත්සාහයක් ගත්තේය.ශ්‍රීපාලිය රජයට පවරා ගැනීමෙන් පසු මේ දක්වාම දිවයිනේ කීර්තිමත් නමක් දිනාගත් පාසලක් වශයෙන් අධ්‍යාපන ක්ෂේත්‍රයේ බබළයි. මේ වන විට 75 වැනි වසර සමරන ශ්‍රීපාලියේ වර්තමාන විදුහල්පතිවරයා වන්නේ ජේ.ඩී.එල්.වී.කේ.ජාසිංහ මහතාය. 75 වැනි සංවත්සරය වෙනුවෙන් වසර පුරාම විශේෂ උත්සව මාලාවක් සංවිධානය කර තිබෙන අතර මේ වන විට සිසුන් 4000ක් ගුරුවරුන් 152ක් හා අනධ්‍යයන කාර්ය මණ්ඩලය 31 දෙනෙක් ශ්‍රීපාලියට ඇතුළත් වෙති.සාරධර්ම අගයන සමාජයක් බිහිකිරීම උදෙසා විල්මට් ඒ. පෙරේරාගේ දර්ශනය හා අරමුණු මූලික කරගනිමින් ශ්‍රීපාලි සම්ප්‍රදායයන් රකිමින්, නව ලොවට උචිත, නවීන දැනුමෙන් සන්නද්ධ පුරවැසියන් බිහිකිරීම පිණිස වර්තමානයේ ශ්‍රීපාලිය කැපවී සිටියි.හේමාලි විජේරත්නඡායාරූප – බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post></root>