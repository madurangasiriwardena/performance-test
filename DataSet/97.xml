<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061715</link>
    <topic>එක් දරු මවක් අභිරහස් ලෙසඝාතනය කරලා</topic>
    <author>බෙන්තොට සමූහ රිච්මන්ඩ් විජේසේකර</author>
    <content>කොස්ගොඩ පොලිස් බල ප්‍රදේශයට අයත් මහඉඳුරුව වරකාමුල්ල ප්‍රදේශයේ ජීවත්වූ 33 හැවිරිදි එක් දරු මවකගේ මළ සිරුර (14 වැනිදා) නිවෙස තුළ තිබී හමුවී ඇත. මියගිය කාන්තාවගේ සැමියා එදින දවල් දිවා ආහාරය ගැනීමට නිවසට පැමිණි විට නිවසේ සාලයේ වැටී සිටි බිරිඳගේ සිරුර දැක පොලිසියට දන්වා ඇත.මෙසේ මියගොස් ඇත්තේ නාගොඩ ගමගේ ගංගා කල්‍යාණි නැමැති 5 හැවිරිදි දියණියකගේ මවකි. බලපිටිය මහේස්ත්‍රාත්වරයා පැමිණ නිවස නිරීක්ෂණය කර ඇති අතර වැඩිදුර පරීක්ෂණ සඳහා සිරුර කරාපිටිය රෝහලට යවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061716</link>
    <topic>කුලී පදනමට වාහන ගෙන විකුණන කල්ලියක්දැලේ</topic>
    <author>රාවතාවත්ත සමූහ</author>
    <content>කොහුවල, දෙහිවල සහ ගල්කිස්ස යන ප්‍රදේශවල කුලී පදනම මත වාහන ලබාදෙන ආයතනවලින් වාහන ලබාගෙන ඒවා වෙනත් පුද්ගලයන්ට අලෙවි කැර මුදල් උපයන හොර ජාවාරම් කල්ලියකට අයත් තවත් පුද්ගලයකුව රුපියල් කෝටි එකහමාරක් වටිනා වාහන 4ක් සමඟ ගල්කිස්ස කොට්ඨාස අපරාධ මෙහෙයුම් විමර්ශන ඒකකය මගින් 14 වැනි දින අත්අඩංගුවට ගෙන ඇත.මීට ප්‍රථම පසුගිය 04 වැනි දිනද මෙම කල්ලියට අයත් තවත් සාමාජිකයන් දෙදෙනකු බම්බලපිටිය හා ගල්කිස්සේදී ද, රුපියල් කෝටියකට වඩා වටිනා වාහන 03ක් සමඟ ගල්කිස්ස කොට්ඨාස අපරාධ මෙහෙයුම් විමර්ශන ඒකකය මඟින් අත්අඩංගුවට ගෙන අධිකරණයට ඉදිරිපත් කිරීමෙන් පසු දැනට රක්‍ෂිත බන්ධනාගාර ගතව සිටී.ඔවුන්ගෙන් ලබාගන්නා ලද තොරතුරු අනුව මෙම තුන්වැනියාව ද මාකොල ප්‍රදේශයේදී අත්අඩංගුවට ගත් බව පොලිසිය පවසා සිටියි.මෙම සැකකරු කිරිබත්ගොඩ මා කොළ ප්‍රදේශයේ පදිංචි 39 හැවිරිදි අයෙකි.වාහන අලෙවියෙන් හා උකස් කිරීමෙන් ලත් මුදල්වලින් බම්බලපිටියේ රාත්‍රී සමාජ ශාලාවලට ගොස් සූදු කෙලීමේ නිරතවෙමින්, ගණිකාවන් ඇසුරු කරමින් සුඛෝපබෝගි ජීවිතයක් ගත කර ඇති බව හෙළිවී තිබේ.පොලිසිය සොයාගත් වාහන 4 අතරින් රුපියල් ලක්‍ෂ 50 කට අධික වටිනාකමක් ඇති මොන්ටෙරා වර්ගයේ ජීප් රථය කිසියම් අපරාධ ක්‍රියාවන් සඳහා භාවිතාකැර පසුව පෑලියගොඩ ප්‍රදේශයේ අතහැර දමාගොස් තිබියදී පොලිසිය සොයාගෙන ඇත.වැඩිදුර පරීක්‍ෂණ ගල්කිස්ස කොට්ඨාස භාර පොලිස් අධිකාරී රවීන්ද්‍ර කරවිට මහතා සහ සහකාර පොලිස් අධිකාරී ජේ. එම්. පී. ජයලත් මහතාගේ අධීක්‍ෂණයෙන් ගල්කිස්ස මූලස්ථාන පොලිස් පරීක්‍ෂක ඩබ්ලිව්. එච්. චන්ද්‍රපාල මහතාගේ උපදෙස් පිට කොට්ඨාස අපරාධ මෙහෙයුම් විමර්ශන ඒකකයේ ස්ථානාධිපති උප පොලිස් පරීක්‍ෂක කුමාර තලවංශ මහතා සමඟ පොලිස් සැරයන් 41086 ටෙරන්ස්, 52690 මුණසිංහ, කොස්තාපල්වරුන් වන 77489 සම්පත්, 44713 ජයසුන්දර, 44753 ෆයිසර් 89138 හර්ෂණ, 89205 පුබුදු සමඟ කාන්තා කොස්තාපල් 7112 මහේෂිකා යන අය විසින් සිදුකරගෙන යනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061717</link>
    <topic>ශ්‍රී ලංකා මුහුදු සීමාව උල්ලංගනය කළ ධීවරයන් 8ක්, ටෝලර් යාත්‍රා 2ක් අත්අඩංගුවේ</topic>
    <author>රක්ෂණ ශ්‍රියන්ත</author>
    <content>තලෙයිමන්නාරම උතුරු මුහුදු තීරයේ ශ්‍රී ලංකා මුහුදු සීමාව උල්ලංගනය කර ධීවර කටයුතවල යෙදුන ධීවරයන් 08 දෙනෙකු හා ටෝලර් යාත්‍රා 02 ක් නාවික හමුදාව විසින් පෙරේදා (15) අත්අඩංගුවට ගෙන ඇත.තලෙයිමන්නාරම නාවික හමුදා කඳවුරේ නිලධාරීන් පිරිසක් විසින් මෙම අත්අඩංගුවට ගැනීම සිදුකර ඇත. මෙම පිරිස නීතිමය පියවර ගැනීම සඳහා තලෙයිමන්නාරම පොලිස් ස්ථානය වෙත භාරදී තිබේ. ටෝලර් යාත්‍රා දෙක ආරක්ෂා සහිතව තලෙයිමන්නාරම නාවික හමුදා කඳවුරේ තබා ඇත.අත්අඩංගුවට ගන්නා ලද ධීවරයන් 08 දෙනා ඊයේ (16) මන්නාරම මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබූණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061719</link>
    <topic>ඔබේ ප්‍රශ්න ජනපති ලේකම්ට කියන්න</topic>
    <author/>
    <content>ජනාධිපති ලේකම් ලලිත් වීරතුංග මහතා ලබන බදාදා (19) ප.ව. 02.30 සිට ප.ව. 04.00 දක්වා ටිවිටර් ඔස්සේ ප්‍රශ්නවලට පිළිතුරු දෙයි.ජනාධිපති රාජපක්ෂ ටිවිටර් ගිණුම (@PresRajapaksa ) ඔස්සේ කථාබහ සිදු වෙයි. ඔබේ ප්‍රශ්න #AskLW මඟින් යොමු කරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061720</link>
    <topic>කසල තේ කිලෝ ග්‍රෑම්35000ක් සමග4ක් අත්අඩංගුවට</topic>
    <author>රක්ෂණ ශ්‍රීයන්ත</author>
    <content>විශේෂ කාර්ය බලකාය විසින් වැල්ලම්පිටිය ප්‍රදේශයේ කරන ලද සෝදිසි මෙහෙයුමකදී කසල තේ කිලෝ ග්‍රෑම් 35000 ක් උපකරණ හා සැකකරුවන් හතර ‍දෙනෙකු අත්අඩංගුවට ගෙන ඇත.මෙම‍ මෙහෙයුම පසුගිය 14 වෙනිදා සිදුකර ඇති අතර වැල්ලම්පිටිය කිත්තම්පහුව ප්‍රදේශයේ ස්ථාන දෙකකින් මෙම කසල තේ තොගය අත්අඩංගුවට ගෙන ඇත. මීට අමතරව තේ වර්ග කිරීමට යොදාගන්නා මැෂින් 02 ක්,ස්ටෙන්සිලි 10ක්, තේ වර්ග කිරීමට යොදාගන්නා රයිසි 34 ක් , විදුලි තරාදි 03ක්ද අත්අඩංගුවට ගෙන තිබේ.අත්අඩංගුවට පත් භාණ්ඩ හා සැකකරුවන් වැඩිදුර විමර්ශන කටයුතු සදහා වැල්ලම්පිටිය පොලිසියට භාරදී ඇත. මෙම වැටලීම විශේෂ කාර්ය බලකාට බුද්ධි අංශයේ නදීක සිල්වා මහතා ඇතුළු පිරිසක් සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061721</link>
    <topic>ගෙල කපා මරා දමන ලදමළ සිරුරක් සොයා ගෙන</topic>
    <author>අවිස්සාවේල්ල විශේෂ</author>
    <content>තියුනු පිහියකින් ගෙලකපා මරා දමන ලද මළසිරුරක් කළුඅග්ගල - වනසාගොඩ දසවේල්ල ආසන්නයේදමා ගොස් තිබියදී හංවැල්ල පොලිසියේ නිලධාරීන් 14 වැනි දින සවස සොයාගෙන ඇත.අවුරුදු 45 පමණ වන පිරිමියකුගේ මළසිරුරක් වන මෙය තවම කිසිවකු හඳුනාගෙන නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061722</link>
    <topic>විවාහයට විරුද්ධ වූ තරුණ මවටදියණියගේ පෙම්වතා පිහියෙන් ඇනලා</topic>
    <author>කොළොන්නාව සමූහ</author>
    <content>14 හැවිරිදි පාසල් ශිෂ්‍යාවක් විවාහ කර ගැනීමට තරුණ පෙම්වතා කළ ඉල්ලීම ඇගේ මව ප්‍රතික්ෂේප කළ නිසා ඔහු මවගේ බඩට පිහියෙන් ඇණ මරා දැමීමේ පුවතක් වැල්ලම්පිටිය පොලිසියෙන් වාර්තාවේ.මෙම සිද්ධියෙන් මියගොස් ඇත්තේ වැල්ලම්පිටිය කොටුවිල ප්‍රදේශයේ පදිංචි අනුෂා මධුවන්ති නමැති 30 වියැති එක්දරු මවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061723</link>
    <topic>බීමත් ත්‍රිරෝද රියැදුරා මවක් බිලිගනී</topic>
    <author>කොළොන්නාව සමූහ</author>
    <content>බීමත් ත්‍රිරෝද රථ රියැදුරෙකුගේ නොසැළකිළිමත් රිය පැදවීම නිසා වැල්ලම්පිටිය විද්‍යාවර්ධන විදුහල අසළ පදික මාරුවේ සියදියණිය සමඟ (කහ ඉර) පනිමින් සිටි තිදරු මවක් එම රියේ හැපී කොළඹ මහ රෝහලට ඇතුළත් කිරීමෙන් පසු මිය ගොස් ඇත.මෙසේ මියගියේ වැල්ලම්පිටිය පොලිස් නිවාසවල පදිංචිව සිටි තිස් පස් වැනි වියේ පසුවූ තිදරු මක් වන රත්නායක මුදියන්සේලාගේ ප්‍රේම ලතා මහත්මියයි.ඇය වැල්ලම්පිටිය පොලිසියේ සේවය කරන පොලිස් කොස්තාපල්වරයකු වන ධනපාල මුදියන්සේලාගේ චන්ද්‍රපාල මහතාගේ ප්‍රියාදර බිරියයි.මෙම අනතුරින් ඇගේ දියණියක වන 12 හැවිරිදි ඉමාෂා චමෝදි දැරිය හා තවත් කාන්තාවක්ද තුවාල ලබා සිටිති.ැල්ලම්පිටිය පොලිස් නිල නිවාසයක පදිංචිව සිටි මෙම මව සිය දියණිය උපකාරක පන්තියකට ඇරැලවීම සඳහා ගමන් කරමින් සිටියේය.ඒ වේලාවේ පැමිණි මෝටර් රථයක් මොවුන්ට පදිකමාරුවෙන් පැනීම සඳහා රථය නතර කොට ඉඩ ලබාදී ඇති නමුත් ඊට පසුපසින් වේගයෙන් ආ ත්‍රි රෝද රථය එම මෝටර් රථයේ හැපී පෙරැළීමෙන් මෙම අනතුර සිදුවී ඇති බව පොලිසිය කියයි.සිද්ධියට සම්බන්ධ සැකකාර රියැදුරු හා ත්‍රි රෝද රථය වැල්ලම්පිටිය පොලිසිය මගින් අත්අඩංගුවට ගෙන කොළඹ අළුත්කඩේ අංක 7 රථවාහන උසාවියේ මහේස්ත්‍රාත් ජේ. ට්‍රොට්ස්කි මහතා වෙත පමුණුවන ලදුව මෙම 26 දා තෙක් රියැදුරු රක්ෂිත බන්ධනාගාර ගත කිරීමට නියම විය. වැල්ලම්පිටිය පොලිස්ථානාධිපති ප්‍රධාන පොලිස් පරීක්ෂක බණ්ඩාර මුණසිංහ මහතාගේ උපදෙස් පරිදි 26035 පො.සැ. චන්ද්‍රසිරි මහතා වැඩිදුර පරීක්ෂණ කැරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306171</link>
    <topic>කොළඹ මහ නගර සභාවෙන්හරිත නගර සැලැස්මක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>මීට වර්ෂ 50කට පෙර කොළඹ නගරය පැවති හරිත නගර තත්ත්වය යළි ඇති කිරීමේ වැඩපිළිවෙළක් කොළඹ මහ නගර සභාව සැලැසුම් කරයි. කොළඹ මහ නගර සභාවේ ඉඩම් හා පාරිසරික සංවර්ධන අධ්‍යක්ෂවරයා (ඉංජිනේරු) විසින් කෙටුම්පත් කර නාගරික කොමසාරිස්, නියෝජ්‍ය නාගරික කොමසාරිස්, නාගරික භාණ්ඩාගාරික හරහා ඉදිරිපත් කරන ලද එම සැලසුම මුදල් පිළිබඳ ස්ථාවර කොමිටිය ප්‍රතිපත්තියක් වශයෙන් පිළිගෙන තිබේ.මීට වර්ෂ 50කට පෙර කොළඹ හරිත නගරයක් වූ අතර අඩු රථවාහන ප්‍රමාණයක් තිබූ හරිත බහුල, අපද්‍රව්‍ය අඩු, පිරිසුදු වාතය තිබූ, ශබ්දය අඩුවෙන් තිබූ ආරක්ෂාකාරී ලෙස ගමන් කළ හැකි ට්‍රෑම් කාර්, ට්‍රොලි බස්රථ තිබූ, ගංවතුරින් තොර ආසියාවේ උද්‍යාන නගරයක් ලෙස සලකනු ලැබූ බව පාරිසරික සංවර්ධන අධ්‍යක්ෂවරයා සකස් කළ කෙටුම් පතේ සඳහන් විය.සංවර්ධනය පිණිස ගොඩනැඟිලි නිවාස හා ක්‍රීඩා භූමි ඉදිකිරීම සඳහා මඩවගුරු පුරවනු ලැබීය. මාර්ග සහ ගොඩනැඟිලි ඉදිකිරීම සඳහා ගස් කපා දමනු ලැබීය. විදුලි බලයෙන් සහ මිනිස් බලයෙන් දිවෙන ප්‍රවාහන වාහන අත්හැර දමන ලදී.ප්‍රමාණයේ අධිකභාවය සහ සම්පත් හිඟකම නිසා අපද්‍රව්‍ය කළමනාකරණය ප්‍රශ්නය පාලනය කරගත නොහැකි තත්ත්වයකට පත්විණි. ජලය හා විදුලිය ඉල්ලීම් වේගයෙන් වැඩිවිය. ගොඩනැගිලි වඩ වඩා කුඩා වූ අතර ශක්ති ඉල්ලුම වැඩිවිය.වේගයෙන් සංවර්ධනය සමඟ කොළඹ හරිත තත්ත්වයෙන් ක්‍රමයෙන් ඉවතට යන බවක් දක්නට ලැබිණ. මෙම ප්‍රශ්නය කොළඹට පමණක් සීමා නොවේ. බොහෝ නගර පාරිසරික ප්‍රශ්න හේතුවෙන් වාසයට නුසුදුසු තත්ත්වයකට පත්වෙමින් පවතී. මෙම තත්ත්වයෙන් මිදීම සඳහා ලොව පවා ඇති ඇතැම් නගර ඔවුන්ගේ නගර හරිත බවට පරිවර්තනය කර ගැනීම ආරම්භ කර ඇත.යටගිය අභිමානය යළිත් ළඟාකර ගැනීම සඳහා පරිසරය රැකගනිමින් සංවර්ධන වැඩපිළිවෙළ තවදුරටත් ඉදිරියට ගෙනයාම සඳහා කොළඹ හරිත නගරයක් කිරීමට කාලය දැන් එළැඹ තිබේ.ගස් සිටුවීමෙන් නගරයක් “හරිත නගරයක්” බවට පත් කෙරෙන බව සාමාන්‍ය පිළිගැනීමයි. වාතයේ ගුණාත්මකතාවය වැඩිදියුණු කරමින් සහ උෂ්ණය සහ ජලය අවශෝෂණය කරමින් ගස් නගරයට අලංකාරයක් වන අතර ජන ජිවිතයට හිතකාමිදවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306172</link>
    <topic>බිරියට ගල් පහර දී මරා දැමූසැමියාට බරපතළ සිර දඬුවම්</topic>
    <author>පානදුර සමූහ – කපිල සෝමරත්න</author>
    <content>පෞද්ගලික අරියාදුවක් මත බිරිඳට ගල් පහරක් දී මරා දැමීම සම්බන්ධයෙන් අධිචෝදනා ලැබූ ඇගේ සැමියාට අවුරුදු අටක බරපතළ සිර දඬුවමක් සහ රුපියල් දහදාහක දඩයක් මහාධිකරණ විනිසුරු මාලනි ගුණරත්න මෙනෙවිය පානදුර පළාත් බද මහාධිකරණයේදී නියම කළාය.මෙම සිර දඬුවම නියම වූයේ අගුරුවාතොට පදිංචි පුද්ගලයකුටය.ඔහු අධිචෝදනා ලබා සිටියේ ඔහුගේ විවාහක බිරිය වූ ජාමුණි ප්‍රේමවතී නමැත්තියට ගල් පහරක් එල්ල කර වර්ෂ 2007.06.12 දින මරා දැමීම සම්බන්ධයෙනි.නඩුව විභාගයට ගත් විට අනියම් මිනීමැරුමක් සිදුකිරීම සම්බන්ධයෙන් වරද පිළිගන්නා බව විත්තිකරු අධිකරණයට දන්වා සිටියේය. පෙර දඬුවම් නොමැති නිසා සාමාන්‍ය සිර දඬුවමක් විත්තිකරුට විනිසුරුවරිය නියම කළාය.රජයේ නීතිඥ චතුරංගි සමරසිංහ මහත්මිය පැමිණිල්ල ඉදිරිපත් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306173</link>
    <topic>යාචකයන්ගෙන් හා වෙළෙඳුන්ගෙන්දුම්රිය මඟීන්ට කරදර</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ ගම්පහ දුම්රිය ස්ථානවල රැඳී සිටිමින් දුම්රියට ගොඩවැදී සිඟමන් යදින්නන් හා සිඟන වෙස්ගත් අයවලුන් නිසා තදබදවී දුම්රියේ ගමන් ගන්නා තමන් දැඩි අපහසුතාවට පත්වන බව මගීහු චෝදනා කරති.දුම්රිය ඇතුළේ කරන වෙළඳාම් නිසාද තමන් තවත් අපහසුතාවට පත්වන බවද ඔවුහු පවසති. දුම්රියේ සිඟමන් යැදීම හා වෙළෙඳාම් කිරීම තහනම් කොට තිබුණද ඔවුන් ඒ ගැන තැකීමක් නොකරන බවද මගීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306174</link>
    <topic>ගම්පහ ප්‍රසිද්ධි ස්ථානයක මත්පැන් පානය කළ 8ක් දැලේ</topic>
    <author>යක්කල විශේෂ - රුවන් සමන්ත අධිකාරි</author>
    <content>මහජනතාව අපහසුතාවයට පත්වන අයුරින්, ප්‍රසිද්ධ ස්ථානයක මත්පැන් පානය කරමින් සිටි පුද්ගලයන් 08 දෙනෙකු ගම්පහ පොලිසියේ කොට්ඨාස දූෂණ මර්දන අංශයේ නිලධාරීන් විසින් අත්අඩංගුවට ගෙන ඇත.අත්අඩංගුවට ගත් පුද්ගලයින් ගම්පහ සහ කඩවත ප්‍රදේහයේ පදිංචි කරුවන් වන අතර ඔවුන් අධිකරණය හුමවට ඉදිරිපත් කිරීමට නියමිතය.ගම්පහ පොලිසියේ මූලස්ථාන ප්‍රධාන පොලිස් පරීක්ෂක චරිත,, ඒ.බී. ජයසුන්දර මහතාගේ උපදෙස් මත එම ඒකකයේ ස්ථානාධිපති උ.පො.ප. රණසිංහ (පො.කො) ජයන්ත 35432, ප්‍රියන්ත රණවීර 52297, මයුර 81647, රත්නායක 66395 යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306175</link>
    <topic>රුපියල් ලක්ෂ 142කින් ඉදිකළඅලුත්ගම සතිපොළ ජනතා අයිතියට</topic>
    <author>නාගොඩ විශේෂ එන් . විජේරත්න කළුතර දිස්ත්‍රික් සංචාරක</author>
    <content>ඉෆාඩ් ප්‍රතිපාදන යටතේ රුපියල් ලක්ෂ 142ක වියදමින් ඉදිකළ අළුත්ගම සතිපොළ සහ බේරුවල ප්‍රාදේශීය සභා අරමුදල් යටතේ නවීකරණය කළ (රුපියල් ලක්ෂ 100ක් වැයකර ) බේරුවල ප්‍රාදේශීය සභා ගොඩනැගිල්ලේ කඩ කාමර පසුගිය දින විවෘත කැරුණි.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා මෙම ව්‍යාපෘති ජනතා අයිතියට පත් කළේය.බේරුවල ප්‍රා. සභා සභාපති ප්‍රසන්න සංජීව මහතා මේ සඳහා මූලික වී කටයුතුකර තිබේ.මෙම ව්‍යාපෘති ජනතා අයිතියට පත්කරමින් එහි පැවැති උත්සව සභාව ඇමතූ® ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා මෙසේ පැවසීය.පසුගිය අවුරුදු තුනේදී බේරුවල ප්‍රදේශයේ ජනතාවට අත්‍යවශ්‍ය වූ ඉතා උග්‍රව තිබූ පානීය ජලව්‍යාපෘතිය වෙනුවෙන් රුපියල් කෝටි 137ක් වැය කළා. මේ මුදල ජලය ලබාදීම සඳහා එක ආසනයකට මෙතෙක් වැයකළ විශාලම මුදල වෙනවා. මින් අලුතින් 90,000 ක ජනතාවකට ජලය ලැබී තිබෙනවා. දෙවැනි අදියර යටතේ තවත් 30,000කට ජලය ලබාදීමට කටයුතු කරනවා.මේ අනුව 1,20,000කට අවශ්‍ය ජලය ලබාදීමට හැකිවෙනවා. බේරුවල ආසනයේ ජනතාවගේ විදුලි අවශ්‍යතාවය 2014 දී සම්පූර්ණ කිරීමට පියවර ගන්නවා. රුපියල් කෝටි 35ක වියදමින් කි. මි. 35ක මාර්ග කාපට් අතුරා සංවර්ධනය කර තිබෙනවා. අධ්‍යාපන හා සෞඛ්‍ය ක්‍ෂෙත්‍ර සංවර්ධනය සඳහාද විශාල මුදලක් මේ වනවිට වැයකර තිබෙනවා.මෙම උත්සව සභාව අමතා බ.ප . මන්ත්‍රී රංජිත් සෝමවංශ , බේරුවල ප්‍රා.සභා සභාපති ප්‍රසන්න සංජීව යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r13061714</link>
    <topic>හෝමාගම ඔළුපට්ටාව වැවවිනාශවීමේ අවදානමක්</topic>
    <author>හෝමාගම සමූහ - ආනන්ද ප්‍රේමතිලක</author>
    <content>රජයේ වත්මන් සංවර්ධන වැඩපිළිවෙළ යටතේ ශීඝ්‍රයෙන් දියුණුව කරා පියනගන හෝමාගම මැතිවරණ කොට්ඨාසයේ සියඹලාගොඩ උතුර ග්‍රාමයේ දැකුම්කළු පරිසරයක පිහිටා ඇති ‘ඔළුපට්ටාව වැව‘ මුළු ප්‍රදේශයටම මහත් සම්පතකි.අක්කර 20 ක් පමණ ප්‍රදේශයක් පුරා පැතිර තිබූ මෙම වැව නිසි ලෙස නඩත්තු නොවීම නිසා හා වැවේ රක්ෂිතය ඇතැමුන් අත්පත් කරගෙන තිබීම නිසා අද අක්කර 14කට පමණ සීමා වී ඇතැයි ද පැවසේ.හෝමාගම ප්‍රාදේශීය සභාවේ මන්ත්‍රී හා ‘මිහිත’ ප්‍රජා මූල සංවිධානයේ සභාපති මහින්ද උඩුවන මහතා:- මේ වැව මුළු ප්‍රදේශයටම මහා සම්පතක්. වැව යටින් භූගත ස්වාභාවික ගංඟාවක් තියෙනවා. එහි පාෂාණ කැඩී වැවට ජලය පිරෙනවා. කිසිම කාලයක වැවේ ජලය අඩුවන්නේ නැහැ.වැවට එල්ලවී ඇති විවිධ තර්ජන හමුවේ එය දූෂිත වීමට පටන් අරන්.දැකුම්කළු පරිසරයක පිහිටා ඇති මෙම ස්ථානය සංචාරකයන්ට නිදහසේ සැරි සැරිය හැකි, විනෝද විය හැකි ස්ථානයක් බවට පත්කළ හැකියි. දැනටමත් බොහෝ පිරිස් මෙම ස්ථානය නැරඹීමට පැමිණෙනවා. එහෙත් කිසිම පහසුකමක් නැහැ.ධීවර සමිතියේ සභාපති :- එස්.නිහාල් රංජිත් මහතා - මෙහි ධීවර කටයුතු ආරම්භ කර වසර 6ක් පමණ වෙනවා. ගම්වාසීන්ට අවශ්‍ය මසුන් සපයනවා. උඩවලව මධ්‍යස්ථානයෙන් මත්ස්‍ය පැටවුන් ගෙනවුත් වැවට මුදා හරිනවා.වැව අවට රබර් මිශ්‍ර කර්මාන්ත ආයතන වලින් මුදා හරින අප ජලය වැසි ජලය හා මිශ්‍රව වැව් ජලයට එක්වෙනවා. වැවේ මාළුවන්ට එය බලපානවා. ඇතැමුන් වැව් රක්ෂිතය අල්ලාගෙන. වැව අයිනේ වැසිකිළි වළවල් ඉදිකරලා.ප්‍රජා ජල සම්පාදන හා සනීපාරක්ෂක ව්‍යාපෘතියේ පොම්පාගාරය භාරකරු ඩී.ජී.සලමන් මහතා:- මේ වැවේ නාන්න විශාල පිරිසක් එනවා. මත්පැන් පානය කර හිස් බෝතල් කෑන් ඇතුළු අපද්‍රව්‍ය තැනින් තැන දමා යනවා. වැවට එන පාර කොටසක් බොහෝම අබලන් වෙලා. වැවට ගෙනැවිත් වාහන සෝදනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306176</link>
    <topic>හිටපු ඇමැති රත්වත්තේගේ පිළිරුවක් ඉදිකිරීමට මුල්ගල තබයි</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>ශ්‍රී ලංකා නිදහස් පක්ෂයේ ජාතික සංවිධායකවරයකු මෙන්ම හිටපු ආරක්ෂක නියෝජ්‍ය අමාත්‍ය වරයෙකු වූ අභාවප්‍රාප්ත ජනරාල් අනුරුද්ධ රත්වත්ත මහතා සිහිපත් කෙරෙමින් මහනුවර ජෝර්ජ් ඊ ද සිල්වා උද්‍යානයේ (ඔරලෝසු කණුව වටරවුමට මුහුණ ලා) පිළිරුවක් ස්ථාපති කිරීම සඳහා එතුමාගේ දෙටුපත් වත්මන් මහනුවර නගරාධිපති මහේන්ද්‍ර රත්වත්ත මහතා විසින් මුල්ගල තැබීම සිදුකෙරිණි.මෙම අවස්ථාවට උප නගරාධිපති සේන දිසානායක මහතා ඇතුළු පක්ෂ විපක්ෂ නාගරික මන්ත්‍රීවරු පළාත් සභා සහ ප්‍රාදේශීය සභා මන්ත්‍රීවරු රාජ්‍ය නිලධාරීහු ඇතුළු ආරාධිතයෝ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306177</link>
    <topic>කිරිඳිවිට සුසානභූමිය අසලකුණු කන්ද හිරිහැරයි</topic>
    <author>යක්කල විශේෂ - රුවන් සමන්ත අධිකාරි</author>
    <content>කිරිදිවිට සිට ගනේමුල්ල දක්වා ගමන් කිරීමට ඇති ප්‍රධාන මාර්ගයේ කිරිදිවිට පොදු සුසානභූමිය අසල වෙල්යායේ විශාල කුණු කන්දක් ගොඩ ගසා ඇති නිසා එම මාර්ගයේ ගමන් කරන ජනතාව දැඩි අපහසුතාවයකට පත්ව සිටිති.අවට ප්‍රදේශවාසීන් මෙන්ම රථවාහන වලින් පැමිණෙන පිටස්තර ජනතාව විසින් බෑග්වලට පුරවාගෙන එන කුණු මෙම ස්ථානයට විසිකර යන බව පවසන ප්‍රදේශවාසීහු මෙම තත්ත්වය අවම කර ගැනීම සඳහා අදාළ බලධාරීන්ගේ අවධානය යොමුකරන ලෙස ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306178</link>
    <topic>පිළියන්දල ඉරිදා-පෝය දිනවලබස් ධාවනය අඩාළයි</topic>
    <author>කැස්බෑව සංචාරක ධර්මසිරි සුරවීර</author>
    <content>මාර්ග අංක 162/1 පිළියන්දල අම්බලන්ගොඩ මාර්ගයේ පෞද්ලික බස්රථ ධාවනය ඉරිදා සහ පෝය දිනවල අත්හිටුවා ඇති බව මගීහු පවසති.පෞද්ගලික බස්රථ හිමියන් විසින් ගෙන ඇති මෙම තීරණය හේතුවෙන් එම මාර්ගයේ ගමන් ගන්නා මගී ජනතාව දැඩි දුෂ්කරතාවට පත්ව සිටින බව මගීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r1306179</link>
    <topic>රද්දොලුගම මාර්ග රැසක් අබලන්</topic>
    <author>කටාන සමූහ රන්ජිත් ලොකුපෝතාගම</author>
    <content>රද්දොලුගම නිවාස සංකීර්ණයේ ප්‍රධාන මාර්ගයද ඇතුළුව අතුරු මාර්ග විශාල සංඛ්‍යාවක් දැඩිලෙස අබලන් වී ඇත.කටාන ප්‍රාදේශීය සභාව මගින් ප්‍රතිසංස්කරණය කරන ලද ඇතැම් මාර්ග ජල නළ එළීම සඳහා ජල සම්පාදන මණ්ඩලය මගින් නැවත කැණීම් සිදු කිරීම නිසාද මාර්ග අබලන් වීම සිදුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r13061710</link>
    <topic>මීගමුව අතහැර දැමූ බෝට්ටුවපොලිස් භාරයට</topic>
    <author>මීගමුව විශේෂ – එම්.ප්‍රනාන්දු</author>
    <content>නීති විරෝධී ලෙස ඕස්ට්‍රේලියාවට යෑමට තැත් කළ පිරිසක් මුහුදේ පවතින ප්‍රචණ්ඩත්වය නිසා පෙරළා පැමිණ මීගමුව වෙරළ තීරයේ අතහැර දමා ගිය බව කියන බෝට්ටුවක් මීගමුව පොලිසිය අත්අඩංගුවට ගෙන තිබේ.මෙම බෝට්ටුව පොලිසිය අත්අඩංගුවට ගෙන තිබෙන්නේ කැට්ටිදූව වෙරළ තීරයේදීයි.වෙරළ අසල පදිංචි ධීවරයන් පිරිසක් විසින් කරන ලද දැනුම් දීමකින් පසුව පොලිසිය මෙම අඩි 40ක් පමණ දිගැති ධීවර බෝට්ටුව අත්අඩංගුවට ගෙන ඇත.පොලිසිය එහි තිබී ඇඳුම්, කිරිබෝතල්, සූප්පු, සෙරෙප්පු ආදිය අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r13061711</link>
    <topic>බස් රියැදුරකුට යකඩ පොලු ප්‍රහාරයක්</topic>
    <author>ගම්පහ මධ්‍යම සමූහ – පී. ඒ. ඔලිවර් පෙරේරා</author>
    <content>දුර ගමන් සේවා පෞද්ගලික බස් රථයක රියැදුරකුට යකඩ පොලුවලින් පහර දී බරපතළ තුවාල සිදුකළ බව කියන තවත් දුර ගමන් සේවා බස් රථයක සැකකාර සේවකයින් තිදෙනකු රිමාන්ඩ් බාරේ තබන ලෙස අත්තනගල්ල අතිරේක මහේස්ත්‍රාත් හා අතිරේක දිසා විනිසුරු කවින්ද්‍රා නානායක්කාර මෙනවිය නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r13061712</link>
    <topic>හොර බලපත් භාවිතා කළ දෙදෙනකුට නඩු</topic>
    <author>හල්තොට සමූහ – විනීතා මානෙල් ගමගේ</author>
    <content>කූට ලේඛනයක් ලෙස ව්‍යාජ රියැදුරු බලපත්‍ර පාවිච්චි කිරීම හා ළඟ තබාගැනීමේ චෝදනා යටතේ අධිකරණයට ඉදිරිපත් කර වැරදිකරුවන් වූ පුද්ගලයින් දෙදෙනකුට රුපියල් 9000 බැගින් රුපියල් 18,000 ක දඩ මුදලක් ගෙවන ලෙස බණ්ඩාරගම සංචාරක මහේස්ත්‍රාත් මහින්ද පී. රණසිංහ මහතා විසින් නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=r13061713</link>
    <topic>බුලත්සිංහල ගව මස් අලෙවිය තහනම්යෝජනාව ප්‍රා. සභාවේදී එකච්ඡන්දයෙන් සම්මතයි</topic>
    <author/>
    <content>බුලත්සිංහල ප්‍රාදේශීය සභා බල ප්‍රදේශයේ ගව ඝාතනය කිරීම හා ගව මස් අලෙවි කිරීම සම්පූර්ණයෙන්ම තහනම් කිරීමේ යෝජනාවක් ප්‍රාදේශීය සභාවේ මාසික රැස්වීමේදී එකච්ඡන්දයෙන් සභා සම්මත විය. සභාපති තුසිත කුලරත්න (එ.ජ.නි.ස ) මහතාගේ ප්‍රධානත්වයෙන් ප්‍රාදේශීය සභා රැස්වීම් ශාලාවේදී ජූනි 13 දින මෙම රැස්වීම පැවැත්වුණි.බුලත්සිංහල ශාසනාරක්ෂක මණ්ඩලයේ ලේඛකාධිකාරී මොරපිටියේ ධම්මතිලක හිමියන් ප්‍රමුඛ මහා සංඝරත්නය විසින් ගව ඝාතනය නතර කරන ලෙස ප්‍රාදේශීය සභාවෙන් කරන ලද ඉල්ලීමක් අනුව මෙම යෝජනාව සභාපතිවරයා විසින් සභාවට ඉදිරිපත් කරන අවස්ථාවේ භික්ෂුන් වහන්සේ විශාල සංඛ්‍යාවක් ද රැස්වීම් ශාලාවට පැමිණ අසුන්ගෙන සිටියහ.යෝජනාව ඉදිරිපත් කරමින් කතා කළ සභාපති තුසිත කුලරත්න (එ.ජ.නි.ස) මහතා සියයට අනූ අටක් බෞද්ධ ජනතාව සිටින බුලත්සිංහල ප්‍රාදේශීය සභා බල ප්‍රදේශයේ මහා සංඝරත්නයේ ඉල්ලීම අනුව ගව ඝාතනය හා ගව මස් අලෙවිය වහාම නතර කළ යුතුව ඇති බැව් කියා සිටියේය.විපක්ෂ නායක නිහාල් මැන්ඩිස් (එ. ජා. ප)මහතා අදහස් දක්වමින් මේ සම්බන්ධව පනතක් පාර්ලිමේන්තුවේ සම්මතකර තිබුණේ නම් ගව ඝාතනය ලෙහෙසියෙන්ම නතර කිරීමට හැකිව තිබුණු බැව් පෙන්වා දුන්නේය.ජනකාන්ත වැලිකල, සරත් රූපසිංහ, උප සභාපති ඉන්දික හේවගේ, ඇම් . කේ. චන්ද්‍රපාල යන ප්‍රාදේශීය සභා මන්ත්‍රීවරුද කතා කළ අතර යෝජනාව ඒකච්ඡන්දයෙන් සම්මත විය ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306171</link>
    <topic>අද පැරදුනොත් හෙට ගෙදර</topic>
    <author/>
    <content>එංගලන්තයට එරෙහිව අති විශිෂ්ට ජයග්‍රහණයක් ලබා ගත් ලන්ඩනයේ ඕවල් තරග බිමට ශ්‍රී ලංකාව අද පිවිසෙන්නේ චැම්පියන්ස් කුසලාන ක්‍රිකට් තරගාවලියේ අඩුවෙන්ම ලකුණු ලබා ගෙන සිටින ඔස්ට්‍රේලියාව තරගාවලියෙන් පලවා හැරීමේ අරමුණිනි.අද තරගය දෙපිලටම “ජය ගත යුතුම” සටනක් බවට පත්ව තිබේ. පරදින කණ්ඩායම තරගාවලියෙන් ඉවතට වීසි වනු ඇත. ශ්‍රී ලංකාව දැන් ලකුණු දෙකක් ලබා ගෙන සිටින අතර ඔස්ට්‍රේලියාව ට ඇත්තේ එක් ලකුණක් පමණි. අද පැවැත්වෙන්නේ තරගාවලියේ මූලික වටයේ අවසාන තරගයයි.අද තරගයට හොඳින් සූදානම්ව සිටින ශ්‍රී ලංකා ක්‍රීඩකයින් තමන් කෙරෙහි උපරිම විශ්වාසය තබමින් තරගයට මුහුණ දිය යුතු වෙයි. මීට සිවු දිනකට පෙර මේ ක්‍රීඩාංගණයේදීම එංගලන්ත කණ්ඩායමේ ලකුණු 293ක දැවැන්ත ඉලක්කය කඩුලු තුනක් පමණක් අහිමි කර ගෙන තරගයේ තවත් පන්දු 17ක්ද ඉතිරි කර ගෙන ශ්‍රී ලංකාව ජයග්‍රහණය කළේ තමන්ට එය කළ හැකි බවට තිබූ දැඩි විශ්වාසය නිසාය.ශ්‍රී ලංකාව ඔවුන්ගේ පන්දු රැකීමේ අඩුපාඩු මකාගෙන අද තරගයට පිවිසීම වැදගත්ය. එංගලන්ත තරගයේදී ශ්‍රී ලංකාව වෙතින් උඩ පන්දු හතරක් ගිලිහිණි. ආරම්භක පිතිකරු කුසල් ජනිත් පෙරේරා ඔහුගේ සුපුරුදු ආක්‍රමණශීලී පිතහරඹයට මේ තරගයේදී හෝ ප්‍රවිශ්ට වීම ශ්‍රී ලංකාවට ජයග්‍රහණයේ මාවත විවර කරන්නක් විය හැක.නායක ඇන්ජලෝ මැතිව්ස් ට කණ්ඩායමේ ජ්‍යෙෂ්ඨ හා තරුණ යන කොටස් දෙකේම සම්පූර්ණ සහාය ලැබී තිබේ. චැම්පියන්ස් කුසලාන තරගාවලයේ අවසන් පූර්ව වටයට පිවිසීමට ශ්‍රී ලංකාව උත්සාහ කරන මේ මොහොතේදී, ඉහළම තලයේ නායකත්වයේ කලාව ඉගෙන ගන්නා අතරවාරයේ මැතිව්ස් ලකුණු හා කඩුලු අතර සිටීමේ වැදගත්කම හිටපු නායක මහේල ජයවර්ධන විසින් අවධාරණය කර තිබේ.“ඇන්ජි ක්‍රීඩකයෙකු ලෙසින් දායක වීම ඉතා වැදගත්. මා එය ඔහුට කියා තිබෙනවා. ඔහු කණ්ඩායමේ එකොළොස් දෙනාගෙන් කෙනෙක්. නායකයා පමණක් නෙවෙයි. එය දෙවැනි කාරණයකි. පිටිය වටා අණ දෙන විට එය ඔහුට ස්වභාවයෙන්ම ඒවි. ඒ කාර්යයේදී ඔහුට සහාය වෙන්න ජ්‍යෙෂ්ඨ ක්‍රීඩකයන් කිහිප දෙනෙකුද ඉන්නවා” ජයවර්ධන පවසයි.මැතිව්ස් මේ තරගාවලියේ ඔහුගේ කාර්යභාරය පිළිබඳ විශ්වාසය වැඩිකර ගෙන ඇති සැටියකි. නවසිලන්තය සමග තරගයේදී පිත්තෙන් අසාර්ථක වූ ඔහු එම තරගයේදී පන්දු යැවීමෙන් වැළකී සිටියේය. එහෙත් ලකුණු 138ක් ආරක්ෂා කිරීමේ ආසන්නයටම පිවිසි ඒ තරගයේදී මැතිව්ස් තම ක්‍රීඩකයන් පිටියේදී මෙහෙයවූයේ හොඳ ආත්ම විශ්වාසයකින් යුතුවය. ඉන්පසුව, නුවන් කුලසේකර අංක 5 පිතිකරු ලෙසින් පිටියට යැවීමට ගත් නායකත්ව තීරණය එංගලන්තයට එරෙහි තරගයේදී ශ්‍රී ලංකාවට මහඟු ඵල ගෙන දුන්නේය.“කුලේව පිතිකරු පෙලේ ඉහළට ගෙන ඒමෙන් සාර්ථක ප්‍රතිඵල අත් නොවුනා නම් අපට විශාල වශයෙන් විවේචන එල්ල වීමට ඉඩ තිබුනු බව මට හොඳටම විශ්වාසයි. නමුත් එය සාර්ථක වුණා. ක්‍රීඩාව කෙරෙන්නේ එහෙමයි” ජයවර්ධන කියයි.බ්‍රහස්පතින්දා ජයග්‍රහණයේදී ප්‍රධාන කාර්යයක් ඉටු කළ ජයවර්ධන, ශ්‍රී ලංකා ඉනිමේ ස්ථාවර ආරම්භය හා සාර්ථක අවසානය යාකරමින් ශීඝ්‍රයෙන් ලකුණු 42ක් රැස් කළේය. කුමාර් සංගක්කාර සමග එක්ව එම තරගය අවසන් කිරීමට තිබුණා නම් හොඳ බව පවසන මහේල ජයවර්ධන අද තරගයේදී එවැන්නක් කිරීමේ බලාපොරොත්තුවෙන් පසුවෙයි.ඔස්ට්‍රේලියාවට එරෙහිව ශ්‍රී ලංකාව මෑතකදී ප්‍රදර්ශනය කළ සාර්ථකත්වය නිසා මානසිකත්වය අතින් ශ්‍රී ලංකාවට වැඩි තිබෙන බව ජයවර්ධන පෙන්නා දෙයි. දෙපිල අතර මීට පෙර අවසන් වතාවට පැවැති ජාත්‍යන්තර එක්දින තරග දහය ම ක්‍රීඩා කර ඇත්තේ ඔස්ට්‍රේලියාවේදීය. මෙයින් තරග හයක් ශ්‍රී ලංකාව ජය ගෙන තිබේ.පසුගිය දෙවසරක පමණ කාලය තුළ ශ්‍රී ලංකාව, ඔස්ට්‍රේලියාවට එරෙහිව එක දිගටම සාර්ථක වී ඇති බව පවසන ජයවර්ධන ඉදිරියටත් ඒ දස්කම් එසේම පවත්වා ගෙන යාමට හැකිවේ යැයි අපේක්ෂා කරයි.එංගලන්තය සමග තරගයේදී මෙන් අද තරගයේදීත් උපරිම ශක්තියෙන් ක්‍රීඩා කළ යුතු බව ඔහු කියයි.කෙසේ වෙතත් මේ ආකාරයේ තරගාවලියකදී ඔස්ට්‍රේලියාව ලෙහෙසියෙන් මැඩපැවැත්විය හැකි කණ්ඩායමක් නොවේ. සටනක් නොදී පසුබසින කණ්ඩායමක්ද නොවේ. නායක මයිකල් ක්ලාක් ක්‍රීඩා නොකිරීම ඔවුනට ලොකු ප්‍රශ්නයක් බව ඇත්තය. ඩේවිඩ් වෝනර් ද, එංගලන්ත පිතිකරු ජෝ රූට් ට පහර දීම නිසා ආපසු සියරට යවා තිබීමද ඔවුනට මානසික අසහනයකි.ක්ලාක් ක්‍රීඩා කළ හැකි තත්ත්වයට ගෙන ඒමට ඔස්ට්‍රේලියානු කළමනාකාරිත්වය ඉමහත් වෙහෙසක් දරමින් සිටී.ඔහු ක්‍රීඩා කළහොත් එය කණ්ඩායමට ඉමහත් ශක්තියක් වනු ඇත. ඔස්ට්‍රේලියාව තරගාවලියෙන් ඉවතට වීසි නොවීමට නම් ක්ලාක්ගේ පිතිකරණය හා නායකත්වය ඉතාමත් වැදගත් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s13061710</link>
    <topic>නවසිලන්තය අසීරු තත්ත්වයක</topic>
    <author>වර්නන් ගුණසේකර එංගලන්තයේ සිට</author>
    <content>කාඩිෆ් නුවරදී ඊයේ පිලකට ඕවර 24 බැගින් කෙටි කරන ලද චැම්පියන්ස් කුසලාන ක්‍රිකට් තරගයේ ලකුණු 170ක ජයග්‍රාහී ඉලක්කයක් හඹා යමින් සිටි නවසිලන්තය ඕවර17ක් අවසන් වන විට කඩුලු 5ක් දැවී ලකුණු 93ක් රැස්කර ගෙන සිටියේය.වර්ෂාව හේතුවෙන් ඊයේ පස්වරු 3.45 ට ඇරැඹුනු තරගයේ පළමුව පන්දුවට පහර දුන් එංගලන්තය ඕවර 23යි පන්දු 3කදී ලකුණු 169කට දැවී ගියේය. ඇලස්ටෙයාර් කුක් ලකුණු 64ක්ද, ජෝ රූට් ලකුණු 38ක්ද ලබා ගත්හ.චැම්පියන්ස් කුසලාන තරගාවලියේ අවසන් පූර්ව වටයේ ස්ථානයක් සඳහා වූ මේ තීරණාත්මක තරගයේදී නවසිලන්තයට ඉතා වැදගත් වාසියක් හිමිවෙමින් ඔවුන් කාසියේ වාසිය දිනා ගෙන පළමුව පන්දු යැවීමට තීරණය කළහ. වැසි පතිත වීමේ අවදානම තිබෙද්දී ඩක්වර්ත්/ලුවිස් ක්‍රමවේදය අවශ්‍ය වන විට දෙවැනියට පන්දුවට පහර දීම වාසියකි.නායක ඇලස්ටෙයාර් කුක් හා ජෝ රූට් එංගලන්ත මුළු ලකුණු ප්‍රමාණය 100 දක්වා ඉහළ නංවමින් සිටියදී 15 වැනි ඕවරයේදී රූට් දැවී ගියේය. ඔහු ආපසු ක්‍රීඩාගාරයට ගියේ මැක්ලෙනගන්ගේ පන්දුවට කඩුලු රකින ලූක් රොන්චි අතට පහසු උඩ පන්දුවක් දෙමිනි. හතරේ පහර 2ක් හා හයේ පහරක් එල්ල කළ රූට් පන්දු 40කින් ලකුණු 38ක් රැස් කළේය.ඇලස්ටෙයාර් කුක් වේගවත් ඉනිමක නිරත වෙමින් පන්දු 47කින් ලකුණු 64ක් ලබා ගත්තේය. හතරේ පහර 4ක් සහ හයේ පහර 2කින් ඔහුගේ ඉනිම සන්නද්ධව තිබිණි. 19 වැනි ඕවරයේ මුළු ලකුණු 141දී කුක් දැවී ගියේ නේදන් මැකලම්ගේ පන්දුවට ඔහු අතටම උඩ පන්දුවක් ලබා දෙමිනි. නේදන් මේ උඩ පන්දුව රැක ගත්තේ ඊට කළින් උඩ පන්දු තුනක් අතහැරීමෙන් පසුවය.එංගලන්තය-169 (ඕවර 23.3) ඇලෙස්ටෙයාර් කුක් 64, ජෝ රූට් 38 (කයිල් මිල්ස් 30/4, මිචල් මැක්ලෙනගන් 36/3)නවසිලන්තය-93/5 (ඕවර 17) කෙන් විලියම්සන් ‍නොදැවී 43,ඇන්ඩර්සන් නොදැවී 11..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306179</link>
    <topic>චින්තන විදානගේ ශ්‍රී ලංකා වාර්තාවක් පිහිටුවයි</topic>
    <author> ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය බර ඉසිලීමේ රන් පදක්කම් දිනු චින්තන ගීතාල් විදානගේ ඊයේ නව ශ්‍රී ලංකා වාර්තාවක් බිහි කිරීමට සමත්විය. අනුරාධපුර මහජන ක්‍රීඩාංගණයේ පැවැති උතුරු මැද පළාත් බර ඉසිලීමේ තරගාවලියේදී කි.ග්‍රෑ.85 බර පන්තියෙන් තරග කළ ඔහු ස්නැච් ක්‍රමයට කි.ග්‍රෑ. 128ක් ඔසවා මේ නව ශ්‍රී ලංකා වාර්තාව බිහි කළේය.මෙයට පෙර රන්සිළු ජයතිලක කි.ග්‍රෑ.127ක් ඔසවා මේ වාර්තාව පිහිටුවා තිබුණි.චින්තන විදානගේ තහනම් උත්තේජක චෝදනාවට ලක්වී වසර 4ක තහනමකට ලක්වු අතර එය වසර දෙකක් දක්වා අඩුවී සහභාගීවු පළමු තරගාවලිය මෙයවීම විශේෂත්වයකි.ඔහුගේ මීලග ඉලක්කය ජාතික මහා ක්‍රීඩා උළෙලේ පෙරැළියක් කිරීම බව අප කළ විමසුකමදී සඳහන් කළේය. ඔහු කි.ග්‍රෑ 85 බර පන්තියේදී ක්ලීන් ඇන්ඩ් ජර්ක් ක්‍රමයට කි.ග්‍රෑ 155ක් එසැවීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306172</link>
    <topic>ඉන්දියාව-දකුණු අප්‍රිකාව අවසන් පූර්ව වටයට</topic>
    <author/>
    <content>දකුණු අප්‍රිකා - බටහිර ඉන්දියා කොදෙව් පිල අතර පැවැති තරගය වර්ෂාව හේතුවෙන් ඩක්වර්ත් ලුවිස් ක්‍රමවේදයට අනුව ලකුණු සමවීම නිසා දකුණු අප්‍රිකාවත්, පාකිස්තානට එරෙහිව ජය ලැබූ ඉන්දියාවත් අයි.සී.සී.චැම්පියන් කුසලාන තරගාවලියේ 'බී' කාණ්ඩයෙන් අවසන් පූර්ව වටයට සුදුසුකම් ලබා ගත්හ. දකුණු අප්‍රිකාව අවසන් පූර්ව වටයට පිවිසියේ ලකුණු ලබාගැනීමේ දළ වේගය අනුවය.වර්ෂාව හේතුවෙන් ප්‍රමාදවී ආරම්භ කළ මේ තරගය ඕවර 31කට සීමාවිය. පළමුව පන්දුවට පහරදුන් දකුණු අප්‍රිකාව ඕවර 31අවසානයේ කඩුලු 6කට ලකුණු 230ක් ලබා ගත්තේය. පිළිතුරු ඉනිම ක්‍රීඩා කළ කොදෙව් පිල ඕවර 26.1කදී කඩුලු 6කට ලකුණු 190ක් ලබා සිටියදී යළි වර්ෂාව ඇදහැලීම හේතුවෙන් අතහැර දැමිමට සිදුවිය.ඒ වනවිට ඩක්වර්ත් ලුවිස් ක්‍රමවේදය අනුව තරගයේ ජය ලැබීමට කොදෙව්වන් ලබාගත යුතුව තිබූ ලකුණු සංඛ්‍යාව 191ක් විය. වර්ෂාව ඇද හැලීමට මො‍හොතකට පෙර කොදෙව්වන් ඉදිරියෙන් සිටියත් කොදෙව් පිතිකරු කීරන් පොලාර්ඩ් දැවීයාම අසාමාන්‍ය ලෙස ලකුණු සමවීමට හේතුව විය.ඉන්දියා - පාකිස්තාන තරගයේ පළමුව පන්දුවට පහරදුන් පාකිස්තානය වර්ෂාව හේතුවෙන් ඕවර 40කට සීමාවූ මේ තරගයේ ඕවර 39.4කදී ලකුණු 165කට දැවී ගියේය.එහෙත් වරින් වර වර්ෂාවෙන් බාධා එල්ලවීම හේතු‍වෙන් ඉන්දියාවට ලැබූණු ඉලක්කය වූයේ ඕවර 36කදී ලකුණු 157කි. එහෙත් අවසානයේ එය ඕවර 22කදී ලකුණු 102 දක්වා අඩුකිරීමට විනිසුරුවන්ට සිදුවිය. ඕවර 19.2කදී කඩුලු 2ක් පමණක් දැවී ජය වාර්තා කිරීමට ඉන්දියාව සමත්විය.'බී' කාණ්ඩයේ ප්‍රසාද ලකුණු සටහන අනුව ඉන්දියාව පෙරමුණේ පසුවන අතර දකුණු අප්‍රිකාව දෙවැනි තැන සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306173</link>
    <topic>සමූපකාර වොලිබෝල් ශූරතා කුණ්ඩසාලේට සහ තලාතුඔයට</topic>
    <author>පී.ඒ.කපුරුබණ්ඩාර ආරච්චි තලාතුඔය විශේෂ</author>
    <content>මධ්‍යම පළාත් සමුපකාර දෙපාර්තමේන්තුව ජාත්‍යන්තර සමුපකාර දිනය සැමරීම සඳහා සංවිධාන කළ ක්‍රීඩා උළෙලේ පිරිමි වොලිබෝල් ශූරතා හිමිකර ගැනීමට කුණ්ඩසාලේ වි.සේ.ස.සමිතිය සමත්වු අතර කාන්තා ශූරතාව තලාතුඔය වි.සේ.ස.සමිතියට හිමිවිය.අනුශූරතාවන් පිළිවෙළින් තලාතුඔය මාරස්සන සමිතිය සහ තෙල්දෙණිය සමිතිය දිනාගත්තේය. තරගාවලියේ නෙට්බෝල් ශූරතාව මධ්‍යම පළාත් ප්‍රාග්ධන සමුපකාර සංගමය දිනාගත් අතර අනුශූරතාව මහනුවර වි.සේ.ස.සමිතිය හිමිකර ගත්තේය.මධ්‍යම පළාත් ආණඩුකාර ටිකිරි කොබ්බෑකඩුව, මධ්‍යම පළාත් ප්‍රධාන ඇමැති සහ සමුපකාර සංවර්ධන ඇමැති සරත් ඒකනායක යන මහත්වරුන්ගේ ප්‍රධානත්වයෙන් තරගාවලිය පසුගියදා බෝගම්බර පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306174</link>
    <topic>බ්‍රැඩ්බි පලිහ ත්‍රිත්ව විදුහලට</topic>
    <author>ෆවුස් මොහොමඩ්</author>
    <content>රාජකීය විදුහල හා ත්‍රිත්ව විදුහල අතර 69වැනි වරටත් පැවැති සුප්‍රකට බ්‍රැඩ්බි පලිහ රගර් තරග ද්විත්වයේ දෙවැනි තරගය ලකුණු 13-9ක් ලෙස ජයග්‍රහණය කිරීමට රාජකීය විදුහල් පිල සමත්වූවද සමස්ත ලකුණු ප්‍රමාණය අනුව පිට පිට තුන්වැනි වරටත් බ්‍රැඩ්බි පලිහ අත්කර ගැනීමට ත්‍රිත්ව විදුහල් පිල සමත්විය.රාජකීය විදුහල් ක්‍රීඩා සංකීර්ණයේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති මේ තරගයේ පළමු භාගයේ දී ලකුණු 6-3ක් ලෙස පෙරමුණ ගැනීමට සමත්වූයේ ත්‍රිත්ව විදුහල් පිලය. එහෙත් දෙවැනි භාගයේ දී විශිෂ්ට ක්‍රීඩා රටාවක නිරතවූ රාජකීය විදුහල් ක්‍රීඩකයන් තරගයේ ජය තම විදුහලට අත්කර දීමට සමත්වූහ.රාජකීය විදුහල් පිල ගෝලයක්, දඬුවම් පහරක් හා ඩ්‍රොප් ගෝලයක් වාර්තා කළ අතර ත්‍රිත්ව විදුහල් පිල දඬුවම් පහර තුනක් එල්ල කළේය. තරග ද්විත්වයේ සමස්ත ලකුණු සංඛ්‍යාව අනුව ත්‍රිත්ව විදුහල් පිල ලකුණු 46-38කින් ඉදිරියෙන් සිටියේය.උණුසුම් මුහුණුවරක් ගත් බ්‍රැඩ්බි දෙවැනි අදියරේ තරගය නැරැඹීමට විපක්ෂ නායක රනිල් වික්‍රමසිංහ මහතා ද එක්වී සිටියේය‍. ප්‍රවීන තරග තීරක ඩිල්රොයි ප්‍රනාන්දු විනිශ්වය කළ අවසන් රගර් තරගය මෙය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306175</link>
    <topic>පුනේ ආසියානු ශූරතාවලියට ශ්‍රී ලංකා පිල තෝරයි</topic>
    <author>ප්‍රින්ස් ගුණසේකර</author>
    <content>ආසියානු මලල ක්‍රීඩා ශූරතාවලියට සහභාගීවන ශ්‍රී ලංකා කණ්ඩායමට ක්‍රීඩක ක්‍රීඩිකාවන් 20ක් ඇතුළත්ව සිටිති. කොළඹ සුගතදාස ක්‍රීඩාංගණයේ පෙරේදා නිමාවට පත්වු මලල ක්‍රීඩා තේරීම් තරගයෙන් අනතුරුව ක්‍රීඩක ක්‍රීඩිකාවන්ගේ නාම ලේඛනය ක්‍රීඩා ඇමැතිවරයාගේ අනුමැතියට යොමු කර ඇත.ආසියානු මලල ක්‍රීඩා ශූරතාවලියකට ශ්‍රී ලංකාවෙන් සහභාගීවන වැඩිම පිරිස මෙවර ඉදිරිපත් කර ඇත. තේරීම් තරගවලට සහභාගී නොවු චන්ද්‍රිකා සභාෂීනී, ක්‍රිස්ටීන් මෙරිල්, නදීකා ලක්මාලි හා සචිත් මධුරංග යන අයගේ දක්ෂතාමත ආසියානු ශූරතාවලියට නම්කොට ඇත.ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ ඉල්ලීමක් අනුව නදීකා හා සචිත් පින්ලන්තයේ පුහුණුවීම්වල නිරතවන අතර ක්‍රිස්ටීන් මෙරිල් අමෙරිකාවේ පදිංචිවී සිටී. චන්ද්‍රිකා සුභාෂිනී වෛද්‍ය සහතිකයක් ඉදිරිපත් කොට තිබුණි.ශ්‍රී ලංකා කණ්ඩායම නියෝජනය කරන මීටර් 400x4 සහාය දිවීම, කාන්තා හෙල්ල විසි කිරීම, මීටර් 400 කඩුලු, කාන්තා මීටර් 400 යන ඉසව්වලින් පදක්කම් ලබාගත හැකි බවට බොහෝ දෙනාගේ විශ්වාසයවී තිබේ.ආසියානු මලල ක්‍රීඩා ශූරතාවලිය ජුලි 3දා සිට 7වැනිදා දක්වා ඉන්දියාවේ පුනේ හිදී පැවැත්වේ.ශ්‍රී ලංකා කණ්ඩායම මෙසේයි.කසුන් කල්හාර සෙනෙවිරත්න, මහින්ද ජයසේකර, දිලාන් ආලෝක, ඩී. ප්‍රියශාන්ත (මීටර් 400x4 පිරිමි), චන්ද්‍රිකා සුභාෂිනී (මීටර් 400), උපමාලී රත්නසේකර, දුලක්ෂි පත්මකුමාරි, දර්ශිකා සඳමාලි (මීටර් 400x4 කාන්තා), ක්‍රිස්ටීන් මෙරිල් (මීටර් 400 කඩුලු), එරංගා දුලක්ෂි (මීටර් 3000 බාධක), නදීකා ලක්මාලී (හෙල්ල), සචිත් මධුරංග (හෙල්ල), චාමර ගමගේ (තුම්පිම්ම), මංජුල කුමාර (උස පැනීම), අංජන ගුණරත්න (මීටර් 400), ගීතානි රාජසේකර (මීටර් 5000), ඩබ්ලිව්.කේ.එල්.ඒ.නිමාලී (මීටර් 800), ජානි චතුරංගනි (මීටර් 100), සුජානි බුද්ධිකා (මීටර් 200)..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306176</link>
    <topic>කාල්ටන් සෙවන්ස් කුසලානය එළිදකී</topic>
    <author>ෆවුස් මොහොමඩ්</author>
    <content>මෙරට ග්‍රාමීය මට්ටමේ යොවුන් ක්‍රීඩකයන්ට අන්තර් ජාතික රගර් තරගබිමේ දොරටු විවර කළ ආසියාවේ විශිෂ්ටතම රගර් තරගාවලියක් ලෙස සැළකෙන 'කාල්ටන් සෙවන්ස් ' සිවුවැනි තරගාවලියේ කුසලානය එළිදැක්වීම පසුගියදා කොළඹ තුරඟ තරග පිටියේ දී සිදුකෙරිණි.'තාරුණ්‍යයට හෙටක්' සංවිධානයේ සභාපති, පාර්ලිමේන්තු මන්ත්‍රී නාමල් රාජපක්ෂ මහතාගේ උදාර සංකල්පයක් අනුව මීට සිවු වසරකට පෙර ආරම්භ කළ කාල්ටන් සුපර් සෙවන්ස් රගර් තරගාවලියේ කුසලානය එළිදැක්වීමේ උත්සවය පැවැත්වූයේ ද ඒ මහතාගේ ප්‍රධානත්වයෙනි. ලෝක රගර් සංගමයේ සභාපති බර්නාඩ් ලැපසෙට් මහතා විශේෂ ආරාධිතයකු ලෙස මේ අවස්ථාවට සහභාගි විය. ප්‍රංශ රගර් සංගමයේ මෙන්ම එරට ජාතික ඔලිම්පික් කමිටුවේ ද සභාපතිවරයා වන ලැපසෙට් මහතා ශ්‍රී ලංකාවේ සංචාරය කරන පළමු අවස්ථාව මෙයවේ.කාල්ටන් සෙවන්ස් තරගාවලියට ලෝක රගර් සංගමයේ පූර්ණ සහයෝගය ලැබෙන බව ලැපසෙට් මහතා මේ උත්සවයේ දී ප්‍රකාශ කළේය. ලෝක සත් සාමාජික රගර් තරගබිමේ විශිෂ්ට කණ්ඩායමක් ලෙස නැගී සිටීමට කාල්ටන් සෙවන්ස් තරගාවලිය ශ්‍රී ලංකාවට විශාල දායකත්වයක් සපයනු ඇතැයි ඒ මහතා විශ්වාසය පළ කළේය.දෙවැනි වරටත් ශ්‍රී ලංකා ඉන්ෂුවරන්ස් ආයතනයේ පූර්ණ අනුග්‍රාහකත්වය ලැබූ මේ තරගාවලියේ කුසලානය පසුගිය වස‍රේ සම ශුරයන් වූ ජැෆ්නා චැ‍ලෙන්ජර්ස් කණ්ඩායමේ කළමනාකරු අනුරාධ ෆොන්සේකා හා නෝර්ත් වෙස්ටර්න් බ්ලැක්ස් කණ්ඩායමේ සභාපති ජොහාන් ප්‍රනාන්දු මහත්වරු විසින් උත්සව මණ්ඩපය වෙත ගුවනින් රැගෙන එනු ලැබීම විශේෂ සිදුවීමක් විය. එම කුසලානය ප්‍රධාන මණ්ඩපයේ තැන්පත් කරනු ලැබුවේ ලැපසෙට් මහතා විසිනි.තරගාවලියට සමගාමීව රගර් ක්‍රීඩාවේ ඉතිහාස තොරතුරු, ක්‍රීඩාවේ ස්වභාවය ආදී කරුණු ඇතුළත් විශේෂ ප්‍රදර්ශනාත්මක රථයක් දිවයින පුරා සංචාරය කිරීමට නියමිතය. එහි ආරම්භය සනිටුහන් කරමින් නාමල් රාජපක්ෂ මහතාගේ ආරාධනයෙන් බර්නාඩ් ලැපසෙට් මහතා විසින් ප්‍රදර්ශන රථයේ ගමන ආරම්භ කිරීමේ සංඥාව නිකුත් කරනු ලැබීය.කාල්ටන් සෙවන්ස් තරගාවලිය මෙවර දේශීය හා විදේශීය වශයෙන් කොටස් දෙකකින් හා අදියර 4කින් යුතුව පැවැත්වේ. දේශීය තරගාවලියේ පළමු අදියර මේ මස 29-30 දෙදින නුවරඑළියේදිත්, දෙවැනි අදියර ලබන ජූලි මස 6-7දෙදින නාවලපිටියේදිත් පැවැත්වෙන අතර ජාත්‍යන්තර තරගාවලියේ පළමු අදියර ලබන ජූලි මස 27-28දෙදින ගාල්ලේදිත්, දෙවැනි අදියර අගෝස්තු මස 2-3දෙදින කොළඹදිත් පැවැත්වේ.සමස්ත පළාත් නවයම ආවරණය වන ලෙස කණ්ඩායම් 10ක් තරග වදින කාල්ටන් සෙවන්ස් තරගාවලියට සදර්න් ෂාක්ස්, නෝර්ත් වෙස්ටර්න් බ්ලැක්ස්, නෝර්ත් සෙන්ට්‍රල් ටයිපූන්ස්, ජැෆ්නා චැලෙන්ජර්ස්, නෝදර්න් ගැලැඩියේටර්ස්, ඌව වයිපර්ස්, වෙස්ටර්න් වොරියර්ස්, සෙන්ට්‍රල් කිංග්ස්, ඊස්ටර්න් ඊගල්ස් සමග සබරගමුව ස්ටැලියොන්ස් කණ්ඩායම් ඇතුළත් වෙති.ශ්‍රී ලංකා ඉන්ෂුවරන්ස් ආයතනයේ කළමනාකාර අධ්‍යක්ෂ හා ප්‍රධාන විධායක නිලධාරී මොහාන් ද අල්විස්, එම ආයතනයේ විධායක අධ්‍යක්ෂ පියදාස කුඩාබාලගේ, අධ්‍යක්ෂ සංජය සමරසිංහ මහත්වරු සමග ශ්‍රී ලංකා රගර් සංගමයේ සභාපති අසංග සෙනෙවිරත්න, එම සංගමයේ ලේකම් රිස්ලි ඉල්යාස් මහත්වරු ද මේ අවස්ථාවට එක්වූහ. තරගාවලියට එක්වන කණ්ඩායම් නායකයන් ඇතුළු ක්‍රීඩකයන් පිරිසක් ද උත්සවයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306177</link>
    <topic>පාපැදි ශූරයන් 2කට කොරියාවේ දී පුහුණුව</topic>
    <author/>
    <content>ශ්‍රී ලංකා පාපැදි ශූරයන් දෙදෙනකුට හා පුහුණුකරුවකුට කොරියාවේ පුහුණු සැසියකට සහභාගිවීමේ අවස්ථාව හිමිවී තිබේ. ශ්‍රී ලංකා පාපැදි අතුරු පාලක කමිටුවේ සභාපති එයාර් වයිස් මාෂල් ගඟන බුලත්සිංහල මහතා හා කොරියානු පාපැදි සම්මේලනයේ සභාපති අතර පසුගියදා පැවැති සාකච්ඡාවකින් අනතුරුව මේ අවස්ථාව හිමිවූ බව නිවේදනයක් නිකුත් කරමින් ක්‍රීඩා අමාත්‍යංශය සඳහන් කරයි.ඉන්දියාවේ පසුගියදා පැවැති ආසියානු පාපැදි සම්මේලනයේ සම්මන්ත්‍රණය අතරතුර දී බුලත්සිංහල මහතා කොරියානු පාපැදි සම්මේලනයේ සභාපතිවරයාගෙන් කළ ඉල්ලීමක් අනුව මේ අවස්ථාව ලැබී ඇතැයි එම නි‍වේදනයේ සඳහන් වෙයි.ඒ අනුව ශ්‍රී ලංකාවේ අවුරුදු 23න් පහළ පළමු ක්‍රීඩකයා වන තුෂාර රාජපක්ෂ, සුපිරි ක්‍රීඩක නුවන් රුචිර හා ජාතික පාපැදි සංචිතයේ පුහුණුකරු ටියුඩර් විජේසූරිය මහතා මේ පුහුණු සැසියට තෝරාගෙන ඇතැයි එම නිවේදනයේ වැඩි දුරටත් සඳහන් වෙයි. ලෝකයේ ප්‍රබලතම පාපැදි ශූරයන් හා පුහුණුකරුවන් රැසක් සහභාගි වන මේ පුහුණු සැසිය අද (17) සිට අගෝස්තු මස 4දින දක්වා කොරියාවේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=s1306178</link>
    <topic>වෙ‍රෝනිකාට තහනම් උත්තේජක චෝදනා</topic>
    <author/>
    <content>මීටර් 200 කාන්තා ධාවන ඉසව්වේ ලෝක ශූර ජැමෙයිකාවේ වෙරෝනිකා කැම්බල් බ්‍රවුන්ට තහනම් උත්තේජක භාවිතා කිරීමේ ‍‍චෝදනා එල්ලවී ඇත. පසුගිය මැයි මාසයේ 4වැනිදා කිංග්ස්ටන් නුවර පැවැති ජැමෙයිකානු මලල ක්‍රීඩා තරගාවලිය අතරතුර මේ පරික්ෂණය සිදුකොට තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=f1306171</link>
    <topic>පොලිස් හා ඉඩම් බලතල රටක තීරණාත්මක සාධක</topic>
    <author>සාකච්ඡා කෙළේ උදිත ගුණවර්ධන</author>
    <content>* මේ දිනවල ප්‍රධාන කතා බහක් බවට පත්ව තිබෙන්නේ 13 වෙනි සංශෝධනය යළිත් සංශෝධනය කිරීම පිළිබඳවයි. මේ සංශෝධන ගැන ඔබේ අදහස පැහැදිලි කළ හැකිද?1997 දී මේ 13 වෙනි ආණ්ඩුක්‍රම ව්‍යවස්ථා සංශෝධනය ඇති කෙළේ ඉතාමත් කඩිමුඩියේ. එදා එතැනදි මේ සංශෝධනය සිදු කරද්දි කිසිදු විමසා බැලීමක් හෝ විමසිල්ලක් කළේ නෑ. එදා බලහත්කාරයට සමාන විදිහට තමයි දහතුන සංශෝධනය ඇති කළේ. ඒ විදිහේ තත්ත්වයක් තුළ ඇති කළ ආණ්ඩුක්‍රම සංශෝධනයක් ගැන කල්ගත වී හෝ විමසා බැලීමත් අවශ්‍ය ආකාරයේ සංශෝධන සිදු කිරීමත් අවශ්‍ය දෙයක් විදිහටයි මා දකින්නේ.මෙහිදි ආණ්ඩුවේ තනි මතය ක්‍රියාත්මක කළ යුතු යැයි මා යෝජනා කරන්නේ නැහැ. අපට පුළුවන් සියලු පාර්ශ්ව සමඟ කතාබහ කර එක් මතයකට එන්න නැතිනම් බහුතරය පිළිගන්නා ස්ථානයකට අප යොමුවීමට පුළුවන්. අනවශ්‍ය අංග මේ සංශෝධනවල තිබෙනවා නම් ඒවා ඉවත් කිරීමයි කළ යුත්තේ. ඒ සඳහා අවශ්‍ය සාකච්ඡා හා සංවාද පවත්වාගෙන යාම තමයි අත්‍යවශ්‍ය කරුණ වන්නේ. එමඟින් තමයි දහතුන්වෙනි සංශෝධනය රටට ඵලදායි තත්ත්වයකට පත්කර ගැනීමට පුළුවන්කම ලැබෙන්නේ.* ඔබ කියන්නේ දහතුන සංශෝධනය රටට අවැඩදායක දෙයක් කියලද?එක් දෙයක් ගැන අපට එක් එක් අංශවලින් බලන්න පුළුවන්. එක් එක් අංශවල මෙන්ම එක් එක් දේවල්වල හොඳ අංග මෙන්ම නරක අංගත් තිබෙන්න පුළුවන්. මේ සියලු අංශ කළමනාකරණය කළ හැකි නම් අනාගතය සුබදායී කර ගැනීමට පුළුවන්කම තිබෙනවා.* අද වඩාත් කතාබහට ලක්වෙලා තිබෙන්නේ පළාත් සභාවලට පැවරී ඇති ඉඩම් හා පොලිස් බලතල පිළිබඳවයි. මේ පිළිබඳව ඔබේ මතය පැහැදිලි කළ හැකිද?පොලිස් බලතල කියන්නේ වෙනම බලයක් වෙනම ශක්තියක් ඇති කර ගැනීම කියන කාරණයයි. ඉඩම් බලතල කියන්නෙත් එවැනි දෙයක්. ඒ නිසා මේ ගැනත් අවධානයෙන් සිටිය යුතුයි වගේම මේ ගැන අවධානයෙන් බලා කටයුතු කිරීමත් හොඳ දෙයක් විදිහටයි හඳුන්වන්න පුළුවන්. රටක ඒකීයභාවයට මේ විදිහේ බලතල පැවරී තිබීම අභියෝගාත්මක තත්ත්වයක් විය හැකියි.* ඉදිරි දිනවල දී උතුරු පළාත් සභාව, මධ්‍යම හා වයඹ පළාත් සභා විසුරුවා මැතිවරණ පැවැත්වීමට නියමිතයි. මේ මැතිවරණවලට මුහුණ දීමට ආණ්ඩුවට තිබෙන්නේ මොන විදිහේ ශක්තියක්ද?අපේ ආණ්ඩුව නිතරම ජනතාව ගැන මහජන වරම ගැන විශ්වාසය තබා තමයි කටයුතු කරන්නේ. අපට කිසිදු බයක් චකිතයක් නැහැ ජනතාව ඉදිරියට යාමට. මොකද අප විශාල වැඩ කොටසක් විශාල මෙහෙවරක් රට වෙනුවෙන් ජනතාව වෙනුවෙන් ඉටු කර තිබෙනවා. විශාල සංවර්ධන මෙහෙවරක් ඉටු කර තිබෙනවා. ඒ මෙහෙවර මහා ව්‍යාපෘතිවලට සීමාවෙලා නැහැ. ගමේ පාරවල්, පාලම් වාරිමාර්ග විශාල ප්‍රමණයක් සංවර්ධනය කර ජනතාව වෙත යළිත් පවරා දී තිබෙනවා. අවුරුදු හතකට පෙර රට තිබූ තත්ත්වය හා අද තත්ත්වය සසඳා බලද්දී විශාල වෙනසක් දක්නට තිබෙනවා. ඕනෑම මැතිවරණයකදී ජනතාව මේ සියලු දේවල් සමබර ලෙස සලකා බලනවා.ඒ අනුව තමයි ඔවුන් ඉදිරි වැඩ කටයුතු කරන්නේ. මැතිවරණවලදී තීන්දු තීරණ ගන්නේ ඡන්දය පාවිච්චි කරන්නේ. මේ සියල්ල සලකා බැලීමෙන් පසුවයි.මේ සියල්ල සලකා බලද්දී අපට වාසිදායක විදිහට තමයි මෙරට දේශපාලන චිත්‍රය සකස් වී තිබෙන්නේ. මට විශාල විශ්වාසයක් තිබෙනවා මේ පළාත් සභා තුනෙන්ම අපට විශාල ජයග්‍රහණයක් ලබා ගැනීමට පුළුවන් කියා. ජනතාව අපි සමඟ සිටින තාක්කල් මැතිවරණවලට මුහුණ දීමට අප කිසිදු චකිතයක් බියක් දක්වන්නේ නැහැ.රටට ශාපයක් වූ යුද්ධය නිමා කර සාමය උදා කිරීමේ ගෞරවයද ජනපතිතුමාටත් ආණ්ඩුවටත් හිමියි. ජනතාව මේ කාරණයද මැතිවරණයකදී විශේෂයෙන් සලකා බලනවා.* ඔබ බුද්ධශාසන හා ආගමික කටයුතු විෂයත් ආවරණය කරනවා. ඒත් ඔබට පසුගිය කාලයේදී ඇතැම් හිමිවරු හා සංවිධාන චෝදනා කළා ඔබගේ වගකීම් නිසි විදිහට ඉෂ්ට නොකරන බවට. මේ චෝදනා ගැන ඔබේ ප්‍රතිචාරය පැහැදිලි කළ හැකිද?මෙවැනි චෝදනා එල්ල කරන්නෙ බහුතරයක් වූ ස්වාමින් වහන්සේලා නොවෙයි. ඉතාමත් සුළුතරයක් වූ හිමිවරු කිහිපදෙනෙකුයි. බහුතර හිමිවරු මේ විදිහේ චෝදනා කිරීමක් හෝ ප්‍රශ්න කිරීමක් සිදු කරන්නේ නැහැ. දේශපාලනයේදී ඇතැම් දේශපාලනඥයන් විවිධ විෂම දේවල්වල යොමුවීමට ඉඩ තිබෙනවා. ඒ වගේම පැවිදි සමාජය තුළත් විවිධ විෂම දේවල්වලට යොමු වූ චීවරධාරීන් සිටිනවා. මෙවැනි චීවරධාරීන් අපෙන් විවිධ ඉල්ලීම් මුදල් ආධාර ඉල්ලනවා. ඒත් අමාත්‍යාංශයක් වුණාම හිතුමතේ එම ආධාර මුදල් දෙන්න බැහැ. ඒවාට විධිමත් ක්‍රමවේද තිබිය යුතුයි. අපි නිතරම බුද්ධශාසන හා ආගමික කටයුතු අමාත්‍යාංශය විදිහට කටයුතු කරන්නේ වගකීමක් ඇතිවයි. අපි නිතරම වගකීම මූලික කරගෙන කටයුතු කරන පිරිසක්.* ඔබට එල්ල වූ තවත් චෝදනාවක් වන්නේ සියලු ආගම් සමාන බවට ඔබ ප්‍රකාශයක් කළ බවටයි. ඔබ මේ චෝදනා වලට දක්වන්නේ මොන විදිහේ ප්‍රතිචාරයක්ද?මම කීවේ සියලු ආගම් සමානයි කියන කතාව නොවෙයි. හැම ආගමේම උගන්වන්නේ හොඳ දේවල්. හැම ආගමකම තිබෙන්නේ යහපත් දේවල් කියන කාරණයයි. ඒ කතාවේ වරදක් මා නම් දකින්නේ නැහැ. ඒත් දර්ශන විදිහට ගත්තම හින්දු ආගම, කතෝලික ආගම. ඉස්ලාම් ආගම මේ දේවල් අතර වෙනස්කම් රාශියක් තිබෙනවා. යහ ධර්ම ගුණ ධර්ම අතින් සමානකම් තිබෙනවා. මා ආගම් ගැන දරන්නේ එවැනි මතයක්.* ඔබ පසුගියදා චීනයේ සංචාරයක නිරත වුණා. මේ සංචාරයේ අරමුණු හා ප්‍රතිඵල ගැන පැහැදිලි කිරීමක් කළ හැකිද?මේ චීන සංචාරයේදී ගිවිසුම් රැසකට අත්සන් කළා. මේ ගිවිසුම්වල ප්‍රතිලාභ චීන උප අගමැතිවරයා සමඟත් සාකච්ඡා කළා. මේ සාකච්ඡා නිසා මෙරටට විශාල ප්‍රතිලාභ ප්‍රමාණයක් ලබා ගැනීමට පුළුවන්කම ලැබුණා. අප රටේ සංවර්ධන කටයුතු ඇතුළු විවිධ ව්‍යාපෘති සඳහා ද චීනයේ සහයෝගය ලබාදීමට එකඟතාවකට පැමිණීමට පුළුවන් වුණා.* කොළඹ, කුරුණෑගල, මහනුවර අධිවේග මාර්ග චීන ආධාරවලට අදාළ ද?මේ සඳහා චීනයෙන් විශාල ආධාර ප්‍රමාණයක් ලැබීමට නියමිතව තිබෙනවා. මහනුවර අධිවේගී මාර්ගයේ ඉදිකිරීම් කටයුතු ද ඉදිරි කාලයේදී ආරම්භ කිරීමට සැලසුම් කර තිබෙනවා. මේ මඟ ඉදිවීම මඟින් උඩරට ප්‍රදේශයට වගේම වයඹ ප්‍රදේශය සංවර්ධනය වීමටත් විශාල පිටිවහලක් වෙනවා.මේ සියලු අධිවේගී මාර්ග සංවර්ධනය වූ පසු මුළු රට පුරාම පැතිර ගිය ඉහළ පහසුකම් සහිත මාර්ග ප්‍රමාණයක් ඇතිවෙනවා. මේක රටේ දියුණුවට විශාල උපකාරයක් විදිහට හඳුන්වා දෙන්න පුළුවන්.* ආගම් සහ ජාතීන් අතර සමගිය හා සහජීවනය ඇති කිරීම ජාතික අවශ්‍යතාවක් වූ මේ කාලයේදී ඒ තත්ත්වය ඇති කිරීම සඳහා ආණ්ඩුව ගෙන ඇති ක්‍රියා මාර්ග පිළිබඳව පැහැදිලි කිරීමක් කළ හැකිද?ජාතීන් අතර සමගිය සහජීවනය මෙන්ම ආගමික සහජීවනයද රටකට අත්‍යවශ්‍ය කරනවා. දියුණුව හා ඉදිරි ගමන සඳහා බලපාන ප්‍රධානම සාධකය බවට පත්වන්නේ මෙයයි. මේ කරුණ මූලික කරගෙන තමයි රටක ජනතාව අතර සහජීවනය හා ඒකාබද්ධතාවය ඇති කළ හැක්කේ. මේ කාර්යයේදී ආගමික පාර්ශ්වයටත් විශාල කාර්ය භාරයක් පැවරී තිබෙනවා. ආගමික කටයුතු අමාත්‍යාංශයටත් මෙහිදී විශාල කාර්ය ප්‍රමාණයක් පැවරී තිබෙනවා. ආගමික සහජීවනය ජාතීන් අතර සහජීවනය තමයි රටක ඉදිරි ගමනට ප්‍රධාන ලෙස බලපාන්නේ.ඒ නිසා මේ සහජීවනය ගොඩනැඟීමට සියලු දෙනා එකට එක්විය යුතුයි කියන ස්ථාවරයේ තමයි මා සිටින්නේ. අද සියලු දෙනා කළ යුතුව ඇත්තේ ආගම් අතර සහජීවනය. ජාතීන් අතර සහජීවනය ඇතිවන ලෙස කටයුතු කිරීමයි. එය රටේ දියුණුවට ප්‍රමුඛ ලෙස බලපානවා.ඒ ගැන අවධානයෙන් යුතුව කටයුතු කිරීමයි.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306182</link>
    <topic>පළාත් මන්ත්‍රීගෙන් හිරිහැර විඳි ගුරුවරියට ජනපතිගෙන් දුරකතන ඇමැතුමක්</topic>
    <author/>
    <content>වයඹ පළාත් සභා මන්ත්‍රී ආනන්ද සරත් කුමාර විසින් දණගැස්සවූ බව කියන නවගත්තේගම නවෝද්‍යා විද්‍යාලයේ එච්.එම්. ප්‍රියානි සුසිලා හේරත් ගුරුවරියට ජනාධිපති මහින්ද රාජපක්ෂ මහතා විසින් ඊ‍යේ (18) උදෑසන දුරකථන ඇමතුමක් ලබාදී ඇත.සිද්ධියට මුහුණ පෑ ගුරුවරිය අමතා සුවදුක් විමසා ඇති ජනාධිපතිවරයා අදාළ සිදුවීම සම්බන්ධයෙන් උපරිම ක්‍රියාමාර්ග ගන්නා බව ප්‍රකාශ කර තිබේ.නිල ඇඳුම සම්බන්ධයෙන් ගුරුවරිය ශිෂ්‍යාවකට අවවාද කිරීමෙන් අනතුරුව අවවාදයට ලක් වූ ශිෂ්‍යාවගේ පියා වන පළාත් සභා මන්ත්‍රීවරයා පසුගිය සිකුරාදා (14) පාසලට පැමිණ ගුරුවරිය දණ ගස්සවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306183</link>
    <topic>ගුරු ගෞරවය කෙළෙසූ මන්ත්‍රීට ශ්‍රීලනිපයෙන් දැඩි විනය පියවර</topic>
    <author>සන්ධ්‍යා කරුණාරත්න</author>
    <content>නවගත්තේගම ප්‍රදේශයේ පාසලක ගුරුවරියකට කායික හා මානසික හිංසා කළ වයඹ පළාත් සභාවේ එජනිස මන්ත්‍රීවරයාට එරෙහිව ගත හැකි ඉහළම විනය පියවර ගැනීමට ශ්‍රී ලංකා නිදහස් පක්ෂය තීරණය කර ඇති බව පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.මන්ත්‍රීවරයා විසින් ගුරු මහත්මියට සිදු කර ඇති මිලේච්ඡ ක්‍රියාව සම්බන්ධයෙන් ශ්‍රීලනිපය තීරණ කිහිපයක් ගත් බව ද ඇමැතිවරයා ප්‍රකාශ කරයි.සිද්ධිය සම්බන්ධයෙන් අඳාළ පළාත් සභා මන්ත්‍රීවරයා සිදු කර ඇත්තේ බරපතළ වරදක් බව ශ්‍රීලනිපය තීරණය කර තිබේ.ගුරු මහත්මියක් සිසුවියකගේ විනය සම්බන්ධයෙන් ගන්නා ලද ක්‍රියාමාර්ගයකට එරෙහිව ගොස් ගුරුවරිය ක්‍රීඩා පිට්ටනියක දණ ගැස්සවීම ඉතාම පිළිකුල් නින්දා සහගත ක්‍රියාවක් ලෙස ශ්‍රී ලංකා නිදහස් පක්ෂය හෙළා දකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306184</link>
    <topic>ව්‍යාපෘති, නියමයන්ට අනුකූල නම් මාස 3ක් ඇතුළත අනුමැතිය</topic>
    <author>නුවන් කොඩිකාර</author>
    <content>ශ්‍රී ලංකා ආයෝජන මණ්ඩලයේ නියමයන්ට අනුකූලව ඉදිරිපත් කරනු ලබන ව්‍යාපෘති සඳහා මාස 3ක් ඇතුළත ඊට අදාළ සියලු අනුමැතියන් ලබාදීමට පියවර ගන්නා බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවසීය.අයැදුම්පත් ඉදිරිපත් කිරීමේ ඒකකයක් ජූලි මස 1 වන දින සිට හඳුන්වා දීමට නියමිතය බවත් එහි විවිධ භාෂා කථා කළ හැකි නිලධාරීන් 6 දෙනෙකුගේ සේවය ලබා දෙන බවත් හෙතෙම කීවේය.ඉදිරිපත්වන ආයෝජන ව්‍යාපෘති සඳහා විවිධ ආයතන හා දෙපාර්තුමේන්තු තුළින් ලබාගත යුතු සියලු අනුමැතියන් මේ ඒකකයේ මැදිහත් වීමෙන් ලබාදෙන බවද ඒ මහතා ප්‍රකාශ කළේය.සෑම අයැදුම්පතකම පිටපතක් ඇමැතිවරයාටත් අමාත්‍යාංශය ලේකමිවරයාටත් ශ්‍රි ලංකා ආයෝජන මණ්ඩලයේ සභාපතිවරයාටත් අයැදුම්පත බාර දෙන අවස්ථාවේදී ම යොමු කරනු ලබන බව අබේවර්ධන මහතා අවධාරණය කළේය. තමන්ගේ ප්‍රධානත්වයෙන් පවත්වනු ලබන අමාත්‍යාංශ ප්‍රගති සමාලෝචන කමිටු රැස්වීමේ දී මේ අයැදුම්පත්වල ප්‍රගතිය සොයා බලන බවත් අමාත්‍යාංශ මට්ටමින් විසඳුම් ලබාගැති නොහැකි ගැටළු පිළිබඳ ජනාධිපතිතුමාගේ ප්‍රධානත්වයෙන් පැවැත්වෙන අමාත්‍යාංශ ප්‍රගති සමාලෝචන රැස්වීමේදී ඉදිරිපත් කරනු ලබන බවත් ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061819</link>
    <topic>සිරිකොතට පහර දුන්නැයි එජාපයේ විස්සක් නෙරපයි</topic>
    <author>පණ්ඩුක සමරසේකර</author>
    <content>එක්සත් ජාතික පක්ෂ මූලස්ථානය වන සිරිකොතට පහරදීම සම්බන්ධයෙන් චෝදනා එල්ල වු පළාත් සභා මන්ත්‍රීවරුන් වන ශිරාල් ලක්තිලක සහ මෛත්‍රී ගුණරත්න මහත්වරුන් ඇතුළු එජාප ක්‍රියාකාරීන් 20 දෙනෙකු පක්ෂයෙන් නෙරපා හැරීමට එජාප කෘත්‍යාධිකාරී මණ්ඩලය ඊයේ (17) තීරණය කළේය.එජාප පාර්ලිමේන්තු මන්ත්‍රී ජෝශප් මයිකල් පෙරේරා මහතාගේ ප්‍රධානත්වයෙන් පත් කෙරුණු කමිටුවේ නිර්දේශවලට අනුව ඔවුන් පක්ෂයෙන් නෙරපීමට තීරණය කළ බව එජාපය ඊයේ නිවේදනය කළේය.මීට අමතරව තවත් ප්‍රාදේශීය දේශපාලනඥයන් පිරිසකගේ පක්ෂ සාමාජිකත්වය වසරක කාලයකට අත්හිටුවීමටද තවත් පිරිසකට සමාවදීමටද කෘත්‍යාධිකාරි මණ්ඩලය තීරණය කර ඇති බව එජාප ආරංචිමාර්ග සඳහන් කරයි. මේ සම්බන්ධයෙන් එජාප පළාත් සභා මන්ත්‍රී නීතිඥ ශිරාල් ලක්තිලක මහතාගෙන් දිනමිණ කළ විමසීමකදී ඒ මහතා ප්‍රකාශ කළේ එය ප්‍රජාතන්ත්‍ර විරෝධීව රනිල්ට හිතවත් පිරිසක් කළ ඒකපාර්ශ්වීය පරික්ෂණයක් බවයි.පළාත් සභා මැතිවරණයක් අභියස පක්ෂයේ සමගිය වෙනුවට අසමගිය පෙන්නුම් කිරීමෙන් එජාපය දිනෙන් දිනම කඩාවැටෙන අතරතුර එහි සාමාජිකයින්ද අසරණ භාවයට පත්වන බවත් හෙතෙම සඳහන් කළේය.ගුරුවරිය දණගැස්සවූ...මේ සම්බන්ධයෙන් සිය තීරණය අදාළ මන්ත්‍රීවරයාට දැනුම් දෙන ලෙස ජනාධිපතිවරයා ජ්‍යෙෂ්ඨ ඇමැති මිල්රෝයි ප්‍රනාන්දු මහතාට උපදෙස් දුන් බවත් ඇමැතිවරයා පැවසීය. නවගත්තේගම නවෝද්‍යා මහා විද්‍යාලයේ ගුරුවරියක පසුගිය 14 වැනිදා දණගැස්සවීමේ චෝදනාවට වයඹ පළාත් සභා මන්ත‍්‍රී ආනන්ද සරත් කුමාර ලක්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061820</link>
    <topic>ගුරුවරිය දණගැස්සවූ වයඹ පළාත් මන්ත්‍රීට ඉල්ලා අස්වන ලෙස ජනාධිපති දන්වයි</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>ගුරුවරියක දණගැස්සවීමේ චෝදනාවට ලක්ව සිටින වයඹ පළාත් සභා මන්ත්‍රී ආනන්ද සරත් කුමාරට මන්ත්‍රී ධුරයෙන් ඉල්ලා අස්වන ලෙස ජනාධිපති මහින්ද රාජපක්ෂ මහතා දැන්වූ බව රාජ්‍ය කළමනාකරණ හා ප්‍රතිසංස්කරණ ඇමැති දයාශ්‍රිත තිසේරා මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061821</link>
    <topic>කිරිබත්ගොඩ ව්‍යාපාරිකයකු ඝාතනයටත්වාස් ගුණවර්ධනගේ සැලසුමක්</topic>
    <author>සිරන්ජනි කුමාරි</author>
    <content>කිරිබත්ගොඩ ප්‍රදේශයේ ව්‍යාපාරිකයකු වන හට්පුටු තිලක් නමැත්තා ඝාතනය කිරීමේ සැලසුමක් බස්නාහිර උතුර නි. පොලිස්පති වාස් ගුණවර්ධන මහතා සතුව තිබූ බවට සිංගප්පූරු සරත් නමැත්තා සිද්ධියට අදාළව සාක්කි දෙමින් පැවසූ බවට අධිකරණයෙන් කරුණු අනාවරණය විය.මෙම ව්‍යාපාරිකයා මර්වින් සිල්වා අමාත්‍යවරයාගේ සමීපතයකු බව පැවසෙයි.තිලක් නැමැත්තා නියෝජ්‍ය පොලිස්පති වාස් ගුණවර්ධණ මහතා හමුවට ගෙන ගොස් ඇත්තේද මර්වින් සිල්වාගේ සම්බන්ධීකරණ ලේකම්වරයෙකු වන සිංගප්පූරු සරත් නැමැත්තාය.මත්කුඩු ජාවාරම් කිරීම හා ගිනි අවි භාවිතය සම්බන්ධයෙන් ක්‍රියාකරන බවට මොවුන්ට චෝදනා කර ඇති නියෝජ්‍ය පොලිස් පතිවරයා ඔවුන් මත්කුඩු ජාවාරම්කරුවන්ගේ ඝාතන ලැයිස්තුවේ සිටින බව පවසමින් තර්ජනය කොට ඇති බවට ද තොරතුරු හෙළි වී තිබේ.දොන් සරත් කුමාර එදිරිසිංහ නොහොත් සිංගප්පූරු සරත් නැමැත්තා ප්‍රකාශයක් ලබා දී පවසා ඇත්තේ තමා ඝාතනය කිරීමට සැලසුමක් නියෝජ්‍ය පොලිස්පති වාස් ගුණවර්ධන මහතා සතුව ඇති බවට සහෝදරයකුට ලද දුරකථන ඇමතුමකින් දැන ගත් බවය.එම ඇමතුමින් ලද තොරතුරුවලට අනුව පොලිස්පතිවරයාගේ හිතවතකු බව කියන ක්‍රිෂාන්ත නැමැත්තා හමුවීමට රාජගම පිහිටි ගොඩ්ප්‍රිගේ නිවෙසට ගිය බව සඳහන් වේ.අනතුරුව ක්‍රිෂාන්ත නොහොත් චූටා ගන අය සමඟ නියෝජ්‍ය පොලිස්පතිවරයාගේ කාර්යාලයට ගිය බවත් එහිදී තමා මරා දැමීමට සැලසුමක් ඇති බවට නියෝජ්‍ය පොලිස්පතිගේ උපදෙස් මත එහි සිටි පොලිස් නිලධාරියෙකු ගොනුවක් පෙන්වූ බවට සඳහන් ය.පසුව ක්‍රිෂාන්තගේ කෝට්ටේ නිවෙසේදී නියෝජ්‍ය පොලිස් පති වාස් ගුණවර්ධන මහතා හමු වූ බවත් එහිදී සහනයක් අවශ්‍ය නම් චූටා සමඟ කතා කර සහනයක් ලබා ගන්න යැයි නියෝජ්‍ය පොලිස්පත්වරයා සඳහන් කළ බව පැවසේ. මෙහිදී චූටා නැමැත්තා හමුවීමෙන් අනතුරුව ඔහු ලක්ෂ 30ක මුදලක් නියෝජ්‍ය පොලිස්පතිවරයාට දීමට අවශ්‍ය බව සඳහන් කර තිබේ.පසුව ලක්ෂ 25දක්වා එය අඩු කර ගත් බව කියන සරත් කුමාර නැමැත්තා දාහතරලක්ෂ අසූදහසක මුදලක් ක්‍රිෂාන්තට දුන් බවත් ඉතිරි මුදල් ලබාදීමට යාමේදී කොළඹ අපරාධ කොට්ඨාසය විසින් ක්‍රිෂාන්ත නැමැත්තා අත්අඩංගුවට ගෙන තිබූ බැවින් එම මුදල දීමෙන් වැළකුණු බවට වැඩිදුරටත් කරුණු අනාවරණය විය.මෙම ගනුදෙනුව සිදු වන අවස්ථාවේදී තමා කිරිබත්ගොඩ ව්‍යාපාරික හට්පුටු තිලක් නැමැත්තා ඝාතනය කිරීමට ද නියෝජ්‍ය පොලිස්පතිවරයා සතුව සැලස්මක් තිබූ බවට දැනගත්තේ යැයි සරත් නැමැත්තාගේ ප්‍රකාශයේ වැඩිදුරටත් සඳහන් ය.බම්බලපිටියේ කෝටිපති ව්‍යාපාරික මොහොමඩ් සියාම් මහතාගේ ඝාතනය සම්බන්ධයෙන් රහස් පොලිසියේ රැඳවුම්භාරයේ උප පොලිස් පරීක්ෂක ලක්මිණ ඉන්දික, කොස්තාපල් සහන්චන්ද්‍ර, කොස්තාපල් ප්‍රියන්ත් සංජීව හා කොස්තාපල් කැලුම් රංගන දිසානායක යන අය රඳවා සිටී.මොවුන් අතරින් ඊයේ (17) එක් කොස්තාපල්වරයෙකු කොළඹ අතිරේක මහේස්ත්‍රාත් නිශාන්ත පිරිස් මහතා හමුවේ සිද්ධිය සම්බනධයෙන් ප්‍රකාශයක් ලබා දුන්නේය.සිද්ධිය සම්බන්ධ වැඩිදුර විමර්ශන රහස් පොලිසිය සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061822</link>
    <topic>රට දෙකඩවන වගන්ති ඉවත් කරන්න සැවොම ජනපතිට සහාය විය යුතුයි</topic>
    <author>අසේල කුරුළුවංශ</author>
    <content>දහතුන්වන ව්‍යවස්ථා සංශෝධනය හරහා පළාත් සභාවලට ලබාදී ඇති රට දෙකඩ කිරීමට හේතුවන්නා වූ වගන්ති ඉවත් කිරීම සඳහා සෑම පක්ෂයක්ම ජනපති මහින්ද රාජපක්ෂ මහතාට සහාය දැක්විය යුතු බව ශ්‍රී ලංකා රාමඤ්ඤ මහ නිකායේ මහානායක අතිපූජ්‍ය නාපාන පේමසිරි හිමියෝ පවසති.ගෙය ගිනිගත් පසු ළිං හාරා පලක් නොමැති සේ දැන්ම ඉදිරිය පිළිබඳ සිතා අදාළ වගන්ති සංශෝධනයට ක්‍රියාකළ යුතු බවද උන්වහන්සේ පැවසූහ.තිස් වසරක් පුරා යුද්ධයෙන් දිනාගත නොහැකිවූ ඊළාම් සිහිනය පළාත් සභා මගින් ලබාගැනීමට බෙදුම්වාදීන් උත්සහ කරන බවත් එම වෑයම පරාජය කරන්නට රජය ව්‍යාවස්ථාවට ගෙනඑන සංශෝධනවලට සහාය නොදෙන පක්ෂ වක්‍රාකාරව සිදු කරන්නේ බෙදුම්වාදීන්ට සහාය වීම බවත් මහ නාහිමියෝ කීහ.පළාත් සභා එකක් හෝ ඊට වැඩි ප්‍රමාණයකට ඒකාබද්ධ වීම සඳහා ආණ්ඩුක්‍රම ව්‍යවස්ථාවෙන් ලැබී ඇති බලතල අහෝසි කිරීමට රජය ගත් වැදගත් තීරණයක් බවත් එය සිදුකිරීමට මෙය අවස්ථාවක් නොවන බව පවසන පිරිස් සිදුකරන්නේ නියපොත්තෙන් කඩන්නට ඇතිදේ පොරවෙන් කොටන තෙක් වැඩීමට ඉඩ සැලසීම බවත් මහ නාහිමියෝ අවධාරණය කළහ.දස දහස් ගණන් රණවිරුවන් ජීවිත පරිත්‍යාග කළේ මේ රට මතුපරපුර සඳහා ඒකීය රටක් ලෙස පවත්වාගෙන යෑමට බවත් බෙදුම්වාදයට රුකුල් දෙන පිරිස් සිදු කරන්නේ ඒ රණවිරුවන්ටද අගෞරව කිරීමක් බවත් උන්වහන්සේ කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061823</link>
    <topic>ප්‍රාදේශීය දේශපාලන නායකයන් එක්ව වැඩ කළ යුතුයි</topic>
    <author/>
    <content>සංවර්ධන ව්‍යාපෘති ක්‍රියාත්මක කිරීමේදී ප්‍රාදේශීය දේශපාලන නායකයන් සියලු දෙනා එක්ව කටයුතු කළ යුතු බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කළේ මහින්ද චින්තන ඉදිරි දැක්ම වැඩපිළිවෙළට අනුව වයඹ සහ මධ්‍යම පළාත්වල සංවර්ධන කටයුතුවල ප්‍රගතිය සම්බන්ධයෙන් අරලියගහ මන්දිරයේ දී ඊයේ (17) පැවැති සාකච්ඡාවකදීය. මහාමාර්ග, විදුලිය ඇතුළු යටිතල පහසුකම් සංවර්ධනය කිරීමේ ව්‍යාපෘති සඳහා ප්‍රමුඛත්වය ලබාදීම පිළිබඳවත් වතු ආශ්‍රිත ජනතාවගේ නිවාස පහසුකම් වැඩි දියුණු කිරීම පිළිබඳවත් මෙහිදී දීර්ඝ වශයෙන් සාකච්ඡා විය.පළාත තුළ අධ්‍යාපන පහසුකම් වැඩි දියුණු කිරීම පිළිබඳවද මෙහිදී සාකච්ඡා වූ අතර ග්‍රාමීය පාසල්වල භෞතික සම්පත් සංවර්ධනය කිරීම සේම අධ්‍යාපනයේ ගුණාත්මකභාවය වර්ධනය කිරීම පිළිබඳවද අවධානය යොමු විය.පසුගිය ස්වභාවික ආපදාවන්හිදී විපතට පත්වූ ජනතාව මෙම ප්‍රදේශවල සිටීනම් ඔවුන්ට කඩිනම් සහන සැළසීමේ අවශ්‍යතාවද ජනාධිපතිතුමා මෙහිදී පෙන්වා දුන්නේය.අග්‍රාමාත්‍ය දි.මූ.ජයරත්න, ජ්‍යෙෂ්ඨ අමාත්‍යවරුන් වන එස්.බී. නාවින්න, සරත් අමුණුගම, මිල්රෝයි ප්‍රනාන්දු, අමාත්‍යවරුන් වන මෛත්‍රීපාල සිරිසේන, බැසිල් රාජපක්ෂ, සුසිල් ප්‍රේමජයන්ත, ඩලස් අලහප්පෙරුම, අනුර ප්‍රියදර්ශන යාපා, එස්.බී. දිසානායක යන මහත්වරු ඇතුළු මැති ඇමැතිවරු පිරිසක් ද පළාත් සභා නියෝජිතයන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306185</link>
    <topic>උතුරු පළාත් මැතිවරණයට සිවිල් ජනතාව උද්යෝගයෙන්</topic>
    <author>චන්ද්‍රිකා පෙරේරා</author>
    <content>උතුරේ පැවැත්වීමට නියමිත පළාත් සභා මැතිවරණය සඳහා සිවිල් ජනතාව උද්යෝගිමත්ව ඉතා සාමකාමීව සූදානම් වන බව යාපනය ආඥාපති මහින්ද හතුරුසිංහ මහතා දිනමිණට පැවසීය.ආරක්ෂක අංශ සමඟ සමීපව සාමාන්‍ය ජන ජිවිතයට අනුගතව සිටින සිවිල් ජනයා අතර සිටින ඡන්ද අපේක්ෂකයින් පොකුරු සාකච්ඡා (පොකට් මිටින්) පවත්වමින් ඡන්ද ව්‍යාපාරයේ යෙදී සිටින බවත් ඔවුන් ට සිය ඡන්ද කටයුතු මෙන්ම දෛනික කටයුතු ද පවත්වාගෙන යාමට හමුදාව ආරක්ෂාව මනා ලෙස සපයා දෙමින් ඔවුන්ට පැන නගින ගැටළුවලට රජයේ පූර්ණ අනුග්‍රහය ඇතිව විසඳුම් ලබාදීමට පැය විසි හතර පුරා ක්‍රියාත්මකව සිටින බවත් හෙතෙම කීය.ඒ -9 මාර්ගය මහින්ද රාජපක්ෂ මහතා අතින් ජනතා අයිතියට පත්වීමෙන් පසු ප්‍රදේශයේ ආර්ථික දියුණුව ද වැඩි දියුණු වෙමින් තිබේ. කොළඹ නගරය මෙන් ම දියුණු තත්ත්වයට පත්ව ඇති යාපනය නගරය මෙන් අවට ප්‍රදේශයේ ගම්මාන ද නාගරික තත්ත්වයේ පහසුකම් ස්ථාපිත වන තත්ත්වයට නවීකරණය වෙමින් පවතී.‍ රාජ්‍ය ආරක්ෂක හා නාගරික සංවර්ධන අමාත්‍යාංශය යාපනය නගරයේ සියලු යටිතල පහසුකම් සපුරාගමින් වැසි ජලයෙන් යට විම ද පාලනය කර තිබේ‍.මේ හේතුවෙන් ප්‍රදේශයේ ජනතාව මානුෂික මෙහෙයුමෙන් පසු ඇතිවී ඇති සාමකාමී හා පොදු පහසුකම්වලින් පරිපූර්ණ වාතාවරණය යටතේ ඉතා කැමැත්තෙන් තමන්ගේ ප්‍රදේශයට වැඩ කිරීමට කැමති මන්ත්‍රීවරයෙක් පත්කර ගැනීමට පොදු ඡන්ද ක්‍රමය යටතේ සූදානම් වන බව හොඳින්ම පෙනී යන්නේ යැයි හතුරුසිංහ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306186</link>
    <topic>ඇතැම් ප්‍රාදේශීය දේශපාලනඥයන් කරන විවිධ අක්‍රමිකතා අපේ සදාචාරයට හානියක්</topic>
    <author>කටුගස්තොට සමූහ - ගාමිණි චන්ද්‍රසේන</author>
    <content>මේ රටේ ප්‍රජාතන්ත්‍රවාදය රැකෙන්න නම් ඒ පිළිබඳ අවබෝධයක් ඇති අය පාලනයට එක් විය යුතුයි. ඒ නිසා ඡන්දෙට ඉදිරිපත් වන ස්ත්‍රී දූෂකයන්ට, මිනීමරුවන්ට, කසිප්පු කාරයන්ට, නොවේ උගත් වැදගත් බුද්ධියක් ඇති අයට ඡන්දය දීල පළාත් සභාවට, ප්‍රාදේශීය සභාවට පාර්ලිමේන්තුවට යවන්න ඡන්ද දායකයන් උනන්දු විය යුතු යයි ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම මහතා පෙරේදා (16) හතරලියද්දේදී පැවසීය.රුපියල් මිලියන 100කින් ඉදිකිරීමට යෝජිත හතරලියද්ද නව නගරය සඳහා මුල්ගල තැබීම නිමිත්තෙන් පෙරේදා හතරලියද්දේදී පැවැති උත්සවයේදී ඇමැතිවරයා එසේ පැවසීය.එහිදී ඇමැතිවරයා මෙසේද පැවසීය.අද රටේ දේශපාලනය දෙස බැලීමේදී ප්‍රාදේශීය දේශපාලකයන් විසින් කරන විවිධ අක්‍රමිකතා පිළිබඳ වාර්තා වෙනවා. එය අපේ සදාචාරයට විශාල හානියක්.ජනාධිපතිතුමාත් මේ ගැන විශේෂ අවධානයකින් සිටිනවා. එය ප්‍රජාතන්ත්‍රවාදයට විශාල හානියක්. එදා 1977 කාලයේ මේ ගලගෙදර ප්‍රදේශයේත් මිනීමරාගෙන දේශපාලනය කළ අය හිටිය. අද අප ඒ තත්ත්වය වෙනස් කර තිබෙනවා. අද ගලගෙදර කසිප්පුකාරයෝ නැහැ. මිනීමරුවෝ නැහැ. අපි ඉතා සුන්දර නගරයක් ලෙස ගලගෙදර හතරලියද්ද පත් කරනවා.මේ අවස්ථාවට ගලගෙදර ප්‍රාදේශීය සභා සභාපති ලාල් ගිරිහාගම මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306187</link>
    <topic>ජාතික දේශගුණ විපර්යාස ප්‍රතිපත්තියට ඇමැති මණ්ඩල අනුමැතිය</topic>
    <author>වයිමන් හෙට්ටිආරච්චි</author>
    <content>පරිසර අමාත්‍යාංශය විසින් සියලු පාර්ශ්වයන්ගේ සහභාගීත්වයෙන් සකස් කෙරුණු ජාතික දේශගුණ විපර්යාස ජාතික ප්‍රතිපත්තියට අමාත්‍ය මණ්ඩල අනුමැතිය ලබා දී ඇත.රජය දේශගුණ විපර්යාසයන්ගේ අහිතකර ප්‍රතිවිපාක දැනටමත් හඳුනාගෙන ඇති අතර ඒ සඳහා පහත සඳහන් ක්‍රියාමාර්ග අනුගමනය කෙරේ.රජය ආසියානු සංවර්ධන බැංකුවේද සහයෝගය ඇතිව ජාතික දේශගුණ විපර්යාස උපායමාර්ගික සැලැස්ම (2011 - 2016) පිළියෙළ කර ඇත. මේ උපාය මාර්ගික සැලැස්ම තුළ අන්තර්ගත ප්‍රධාන කරුණු වන්නේ ජාතික සංවර්ධනයට සහ සැලසුම්කරණයට දේශගුණික විපර්යාස අනුගත කිරීම මානව ජනාවාස දේශගුණික විපර්යාසවලට මුහුණ දිය හැකි ලෙස ගොඩනැගීම දේශගුණික විපර්යාස නිසා ආහාර සුරක්ෂිතතාවට සිදුවිය හැකි බලපෑම් අවම කිරීම, මූලික ආර්ථික අංශ දේශගුණික විපර්යාසවලට මුහුණ දිය හැකි ලෙස ශක්තිමත් කිරීම සහ දේශගුණික වෙනස්වීම් වල බලපෑමෙන් ස්වභාවික සම්පත් සහ ජෛව විවිධත්වය සුරැකීම යනාදියයි.දේශගුණික විපර්යාස‍යන් නිසා ඇතිවන අහිතකර බලපෑම්වලට ඵලදායි හා කාර්යක්ෂම ලෙස විසඳුම් සෙවීමට අවශ්‍ය මඟ පෙන්වීම සඳහා වූ 'ජාතික දේශගුණික විපර්යාස ප්‍රතිපත්තිය' අදාළ පාර්ශ්වකරුවන් වෙත රජය විසින් එළිදක්වනු ලැබ ඇත. දේශගුණික විපර්යාසවලට අනුගතවීම හා හරිතාගාර වායු විෂම වීම අවම කිරීම සඳහා සුදුසු තාක්ෂණය හඳුනාගැනීමට ගෝලීය පාරිසරික පහසුකම් ආයතන‍යන්හි ආධාර ඇතිව තාක්ෂණ අවශ්‍යතා තක්සේරු කිරීමේ ව්‍යාපෘතිය දැනටමත් ක්‍රියාත්මක වෙමින් පවතී.වසර 2020 වන විට වන ආවරණය සමස්ත භූමි ප්‍රමාණයෙන් සියයට 35දක්වා වර්ධනය කිරීමේ අරමුණින් 'දැයට සෙවණ' 'හරිත ගම්මාන' 'අලංකාර නගර' 'පියකරු පුරවර' වැනි දේ ආවරණය වර්ධනය කිරීමේ වැඩසටහන් දැනටමත් ක්‍රියාත්මක වෙමින් පවතින බව මුදල් හා ක්‍රමසම්පාදන අමාත්‍යාංශය කියයි.කෙසේ වුවද යෝග්‍ය ක්‍රියාමාර්ග තුළින් පාරිසරික චිරස්ථායිතාවය හා පරිසර පද්ධති සමතුලිතතාවය ආරක්ෂා කිරීම සඳහා තවදුරටත් පියවර ගත යුතු වන අතර ඒ සඳහා පුනර්ජනනීය බලශක්ති භාවිතය තුළින් ඉන්ධන පරිභෝජනය අඩුකිරීම වායු පිරිපහදු තාක්ෂණය ප්‍රවර්ධනය කිරීම වැනි ක්‍රියාමාර්ග සියලු පාර්ශ්වයන් විසින් අනුගමනය කළ යුතු බවද අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306188</link>
    <topic>‘පොසොන් සමයේ මිහින්තලේට සුදු ඇඳුමින් එන්න’</topic>
    <author>තෙන්නකෝන් කුලසේකර</author>
    <content>ඓතිහාසික මිහින්තලා පුණ්‍ය භූමියට අසංවර ඇඳුමෙන් සැරසී නොපැමිණෙන ලෙස මිහින්තලා රාජමහා විහාරාධිපති වලවාහැංගුණවැවේ ධම්මරතන නාහිමිපාණන් වහන්සේ මහජනතාවගෙන් ඉල්ලා සිටිති.ලක්දිවට බුදු සසුන වැඩම කළ ස්ථානය වූ ද මුළු රට පුරා සම්බුදු දහම ප්‍රචලිත කළ ස්ථානය වූ ද සතර බුදුවරුන්ගේ ද මිහිඳු මහරහතන් වහන්සේ ඇතුළු ලක්ෂ සංඛ්‍යාත මහරහතන් වහන්සේලාගේ පාද ස්පර්ශයෙන් පාරිශුද්ධියට පත් මිහින්තලා පුණ්‍ය භූමියට සුදුවතින් සැරසි පැමිණ ඉතා සංවරව වන්දනාමාන කටයුතුවල නියැළෙන ලෙස නාහිමිපාණන් වහන්සේ බැතිමතුන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n1306189</link>
    <topic>කුරුණෑගල-හබරණ නව දුම්රිය මාර්ගයේ වැඩ ඇරැඹීමට පියවර</topic>
    <author>දඹුල්ල සමූහ ආනන්ද දසනායක</author>
    <content>කුරුණෑගල, දඹුල්ල හරහා හබරණ දක්වා ඉදි කිරීමට සැලසුම් කර ඇති නව දුම්රිය මාර්ගය ඉදිකිරීම් සඳහා අවශ්‍ය මැනුම් කටයුතු ලබන සැප්තැම්බර් මාසය අවසන් වන්නට පෙර නිම කරන ලෙස ආර්ථික සංවර්ධන ඇමැති බැසිල් රාජපක්ෂ මහතා අදාළ නිලධාරීන්හට නියෝග කළේය.ඇමැතිවරයා මේ නියෝගය කළේ පසුගියදා ඉබ්බාගමුව ප්‍රාදේශීය ලේකම් කාර්යාලයේ පැවැති රැස්වීමකට සහභාගී වෙමිනි.ගමේ සංවර්ධනය ඉතා කඩිනමින් සිදු කෙරෙන නිසා කුරුණෑගල දඹුල්ල හරහා හබරන දක්වා දුම්රිය මාර්ගය ඉදිකිරීම ඉතා මන්දගාමීව කටයුතු කරන නමුත් එසේ පසුබෑමකට ලක් නොකොට මේ වසරේ අවසන් වන්නට පෙර අඩකින් හෝ දුම්රිය මාර්ගය සංවර්ධනය කළ යුතුම බව ඇමැති බැසිල් රාජපක්ෂ මහතා නිලධාරීන්ගේ අවධානය යොමු කළේය. මේ අවස්ථාවට පළාත් ඇමැතිවරු පාර්ලිමේන්තු මන්ත්‍රීවරු ප්‍රාදේශීය සභා පළාත් සභා මන්ත්‍රීවරු හා රාජ්‍ය නිලධාරීන් රැසක්ම සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061810</link>
    <topic>පොළොන්නරුවේ මැණික් වෙහෙරට ගිනි තබලා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුවේ තමන්කඩුව ප්‍රාදේශීය ලේකම් කොට්ඨාසයේ පිහිටි ඓතිහාසික මැණික් වෙහෙරට කිසියම් පිරිසක් විසින් ගිනිතබා හානි සිදු කර තිබේ.මේ ගිනිතැබීමට පෙර මැණික් වෙහෙරේ පැති බැමි ස්ථාන කිහිපයකින් හාරා පස් ඉවත් කොට ඇති බව පෙනෙන්නට ඇත.අනුරාධපුර යුගයට අයත් බව සැලකෙන මේ මැණික් වෙහෙර දුටුගැමුණු රජතුමාට වන්දනා කිරීමට ඉදි කර තිබූ බව සඳහන්. එළාර - ගැමුණු යුද සමයේ විජිතපුර සටන පැවති කාලයේ මේ මැණික් වෙහෙර ඉදිකොට පුද පූජා පැවැත්වූ බව වැඩිදුරටත් ඉතිහාස ග්‍රන්ථවල සඳහන් වේ.මේ මැණික් වෙහෙර පිහිටි ප්‍රදේශයේ අනවසරයෙන් පවුල් 50ක් පමණ පදිංචිව සිටින අතර චෛත්‍යය සංරක්ෂණය කිරීමක් මෙතෙක් සිදු කර නැතැයි පැවසේ.මේ ගිනිතැබීමේ සිද්ධිය සම්බන්ධයෙන් පොළොන්නරුව පොලිසිය හා පුරාවිද්‍යා දෙපාර්තමේන්තුව පරීක්ෂණයක් ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061811</link>
    <topic>‘කුණු කෑම’ විකුණූ වෙළෙඳුන්ගෙන් කෝටි එකහමාරක දඩ</topic>
    <author>බන්ධුල ගුණසේකර</author>
    <content>වසරේ ගතවූ මාස 6කට ආසන්න කාලය තුළ ආහාර පනත යටතේ සිදු කළ වැටලීම්වලින් රුපියල් එක්කෝටි හැත්තෑ දෙලක්ෂ විසිපන් දහසක මුදලක් දඩ වශයෙන් අය කර ගෙන ඇත.එම කාලය තුළ රට පුරා වෙළඳ සල් දහසය දහස් දෙසිය තිස් තුනක් පරීක්ෂාවට ලක් කළ අතර ඉන් වෙළඳ සල් තුන්දහස් දෙසි අසූහයකට එරෙහිව අධිකරණය හමුවේ නඩු පවරා ඇති බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය නියෝජ්‍ය ලේකම් සී.එස්. මුතුකුඩ මහතා සඳහ න් කළේය.පරිභෝජනයට නුසුදුසු ආහාර අලෙවි කිරීම හා කල්ඉකුත් වූ ආහාර අලෙවි කිරීම ඇතුළු චෝදනා කිහිපයක් සම්බන්ධයෙන් මේ වෙළඳ සල් හිමියන්ට එරෙහිව නඩු පවරා ඇති බවද ඒ මහතා වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061812</link>
    <topic>පොසොන් සමයට අනුරපුරේ පාසල් 13ක් 20-25 දිනවල වැසේ</topic>
    <author>චිත්‍රාරත්න කළුආරච්චිහිඳෝගම සමූහ</author>
    <content>පොසොන් උත්සවය වෙනුවෙන් අනුරාධපුර - මිහින්තලේ - තන්තිරිමලේ ප්‍රදේශවල පාසල් 13ක් මේ මස 20 වනදා සිට 25 වන දින දක්වා වසා තැබෙනු ඇති බව උතුරුමැද පළාතේ අධ්‍යාපන දෙපාර්තමේන්තුව පවසයි.පොසොන් උත්සවය සමයේ අනුරාධපුර මිහින්තලේ සහ තන්තිරිමලේ පූජා භූමි ප්‍රදේශ ආශ්‍රිතව ආරක්ෂක රාජකාරී සඳහා පිට පළාත් වලින් පැමිණෙන පොලිස් නිලධාරීන් හට ජීවිතාරක්ෂක කණ්ඩායම් වලට සහ සෙසු ආරක්ෂක අංශවලට නවාතැන් පහසුකම් සැලසීම සඳහා මේ පියවර ගෙන ඇති බවත් දන්වා සිටී.අනුරාධපුර මධ්‍ය විදුහල - ස්වර්ණපාලි බාලිකා විදුහල - වලිසිංහ හරිස්චන්ද්‍ර විදුහල - ශාන්ත ජෝශප් විදුහල - නිවන්තකචේතිය විදුහල - කේ.බී. රත්නායක විදුහල - මහාබෝධි විදුහල - දේවානම්පියතිස්ස විදුහල - මිහින්තලේ මහ විදුහල - මිහින්තලේ කණිෂ්ඨ විදුහල - කම්මලක්කුලම විදුහල - තන්තිරිමලේ විමලඥාන මහ විදුහල යන විදුහල් මෙසේ වසා තැබෙන බව දන්වා සිටින අතර මේ මස 20, 21, 24 - 25 අධ්‍යාපන දින හතර සඳහා ඉදිරි සෙනසුරාදා දිනයන්හි එම පාසල්වල අධ්‍යාපන කටයුතු සිදු කෙරෙන බවද පළාත් අධ්‍යාපන දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061813</link>
    <topic>වසර 24කට පසුව ආසියානු රටක පැවැත්වෙන පොදුරද මඩුලු සමුළුවෙන් වාසි අත්කර ගත යුතුයි</topic>
    <author>රක්ෂණ ශ්‍රියන්ත</author>
    <content>පොදු රාජ්‍ය නායක සමුළුව වසර විසි හතරකට පසුව ආසියානු රටක පැවැත්වෙන්නේ ශ්‍රී ලංකාවේ බවත් මේ මහගු අවස්ථාවෙන් අප සැවොම ප්‍රයෝජන ගතයුතු බව විදේශ කටයුතු ඇමැති මහාචාර්ය ජී.එල්. පීරිස් මහතා පෙන්වා දෙයි.ඇමැතිවරයා මේ බව පැවසූවේ ඊයේ (17) ‍ශ්‍රී ලංකාවේ දී නොවැම්බර් 15 සිට 17 දක්වා පැවැත්වෙන පොදු රාජ්‍ය නායක සමුළුවට අදාළ වෙබ් අඩවිය (www.chogm2013.lk) විදේශ කටයුතු අමාත්‍යාංශයේදී විවෘත කිරීමේ උත්සවයට සහභාගිවෙමිනි.මෙහිදී වැඩිදුරටත් අදහස් දැක්වූ ජී.එල්.පීරිස් මහතා, ජනාධිපති මහින්ද රාජපක්ෂ මහතා උපදෙස් දී තිබෙනවා මෙවර සමූළුවේ තේමාව අපේ රටේ ප්‍රමුඛතාවලට සමීප වියයුතුයි යනුවෙන්. එබැවින් මෙවර තේමාව "ආර්ථික සංවර්ධනය" යනුවෙන් නම්කර තිබෙනවා.මහින්ද චින්තන ජාතික ප්‍රතිපත්තියේද ආර්ථික සංවර්ධනය සාධාරණ ලෙස සියලුම ජන කොටස්වලට ව්‍යාප්ත විය යුතුයි යනුවෙන් සදහන් කොට තිබෙනවා. එය නාගරික පමණක් නොව ග්‍රාමීය ජන කොටස්වලටත් සමානව බෙදී යායුතුයි යන්න මහින්ද චින්තනයයි.අපේ රටේ තරුණ පිරිස්වලට රුකියා ජනිත වන ලෙස ආර්ථිකය සංවර්ධනය වියයුතුයි යන මතයේ සිට රජය කටයුතු කරනවා.මේ සමුළුව සදහා රටවල් 53 ‍කින් රා‍ජ්‍ය නායකයන් හා විදේශ ඇමැතිවරුන් ඇතුළු උසස් නිලධාරීන් පැමිණෙනවා. ලෝකයටම අපේ රට ගැන අවබෝධයක් ලබාදිය හැකි අවස්ථාවක් ලෙස මේ පොදු රාජ්‍ය නායක සමුළුව පෙන්වා දිය හැකියි. මේ තුළින් අපේ රටට විශාල ගෞරවයක් හිමිකර ගත හැකියි.අගමැතිවරයාගෙන් සමන්විත කමිටුවකින් මේ උත්සවයේ සියලුම කටයුතු සංවීධාන වන අතර, ජනාධිපති ලේකම්වරයාගේ ප්‍රධානත්වයෙන් තවත් කමිටුවක් ඇතුළු කමිටු 15 කින් මේ සමුළුව සංවීධාන කිරීම සඳහා සහාය වනවා. මේ අවස්ථාව සදහා ‍ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, විදේශ කටයුතු නියෝජ්‍ය ඇමැති නියෝමාල් පෙරේරා, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, විදේශ කටයුතු අමාත්‍යාංශ ලේකම් කරුණාතිලක අමුණුගම, ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල, රුපවාහිනී සංස්ථාවේ සභාපති ප්‍රවීණ මාධ්‍යවේදී මොහාන් සමරනායක, ස්වාධින රූපවාහිනි සංස්ථාවේ සභාපති ප්‍රවීණ මාධ්‍යවේදී රොස්මන්ඩ් සේනාරත්න මහත්වරු ඇතුළු උසස් නිලධාරිහු රුසක් එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061814</link>
    <topic>විවාහක ආසියානු රූ රැජින 2013 නිලංගා</topic>
    <author>ඡායාරූපය - කුමාරසිරි ප්‍රසාද්</author>
    <content>විවාහක ආසියානු රූ රැජින 2013 තරගාවලියේ දී ශ්‍රී ලංකාව නියෝජනය කළ නිලංගා සේනානායක විවාහක ආසියානු ජාත්‍යන්තර රූ රැජිණ කිරුළ දිනා ඇත.මැලේසියාවේ ක්වාලාලම්පූර් හිදී ජුනි 13 සිට 16 දක්වා පැවැති මෙම තරගාවලියේ දී ඇය හොඳම නිරූපිකා කිරුළ ද ලබා ඇත. නිලංගා සේනානායක නුගේගොඩ සමුද්‍රදේවි බාලිකා විද්‍යාලයේ ආදි ශිෂ්‍යාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061815</link>
    <topic>උදයන් පුවත්පත මගේ දේශපාලන දිවියට මඩ ගහනවා</topic>
    <author>රක්ෂණ ශ්‍රියන්ත</author>
    <content>යාපනය පිළිකා රෝහලේ ළමා පිළිකා ඒකකය විවෘත කිරීමේ උත්සවයට ආරාධනයකින් තොරව ඇතුළු වූ ඇමැති ඩග්ලස් දේවානන්ද මහතා බලෙන් එය විවෘත කළ පුවතක් පසුගියදා උදයන් පුවත්පත ද්වේශ සහගත ලෙස වාර්තා කර තිබුණි.දිනමිණ මේ පුවත පිළිබඳව කරුණු විමසුවේ සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතාගෙනි. ඒ මහතා අදහස් දක්වමින් මෙසේ කීය.මෙම උත්සවය සංවිධාන කර තිබුණේ රොටරි සමාජය හා කලර්ස් ඔප්කරේජ් ආයතනය බවත් තමාට කලර්ස් ඔප් කරේජ් ආයතනයේ හෂන්ත තුඩාව මහතා ආරාධනය කළ බවත් ඒ සඳහා අවශ්‍ය නම් සාක්ෂි තමා සතු බවත්ය.මෙම පුවත් පළ කිරීමෙන් උදයන් පුවත්පත උත්සාහ කරන්නේ තමාගේ දේශපාලන දිවියට මඩ ගැසීම බවද අමාත්‍යවරයා පෙන්වා දෙයි.පසුගිය 07 වැනිදා යාපනය රෝහලට අඩුපාඩුවක්ව පැවති ළමා පිළිකා ඒකකයක් විවෘත කිරීමට හැකි වීම සතුටට කරුණක් බවත්, මේ සඳහා රුපියල් මිලියන 12.5 ක වෛද්‍ය උපකරණ හා ඇඳන් ලබාදුන් රොටරි ආයතනය ඇතුළු ආයතනවලට ස්තූතිය පළ කරන බවද ඇමැතිවරයා කීය.යාපනය ශික්ෂණ රෝහලේ පවතින විවිධ අඩුපාඩු පියවරෙන් පියවර සම්පුර්ණ කරන බවත් මෙම රෝහල දකුණු ආසියාවේ තිබෙන හොඳම රෝහලක් බවට පත් කිරීම තමාගේ බලාපොරොත්තුව බවත් ඇමැතිවරයා කීය.රටේ සිදුවන දැවැන්ත සංවර්ධන හා උතුරේ ජනතාව අත්වැල් බැඳගෙන සිටීම නිසා එයට ඊර්ෂ්‍යාවෙන් උදයන් පුවත්පත ගෙන යන ද්වේශ සහගත වැඩපිළිවෙළ තරයේ හෙළා දකින බවද අමාත්‍යවරයා අවධාරණය කර සිටී.උදයන් පළ කර ඇති මෙම පුවත පිළිබඳව අමාත්‍යවරයාගේ මාධ්‍ය ලේකම්වරයාට දුරකථනයෙන් ඇමතූ බව උදයන් කියා සිටියද එසේ තමාට කිසි විටෙක උදයන් පුවත්පත දුරකථනයෙන් ඇමතුවේ නැති බව මාධ්‍ය ලේකම්වරයා වගකීමෙන් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061816</link>
    <topic>ගමේ ජනතාවට ප්‍රතිලාභ රැසක් අත්කරදීම දැයට කිරුළේ අරමුණයි</topic>
    <author>ජයසිරි මුණසිංහ, ගිරිඋල්ල සමූහ, වාරියපොල මධ්‍යම සමූහ, දඹදෙණිය සමුහ,කුලියාපිටිය විශේෂ</author>
    <content>දැයට කිරුළ 2014ට සමගාමීව කුරුණෑගල, පුත්තලම හා කෑගල්ල දිස්ත්‍රික්ක තුනේ ගම් මට්ටමින් ජංගම සේවා 2731ක් පැවැත්වෙනවා. මේවායින් ගමේ ජනතාවට රජයේ සේවා හා ප්‍රතිලාභ රැසක් ලැබෙනවා. ඒවා හිමිවිය යුත්තාට හිමිකරදීම ගමේ නායකයන් හා අප සැමගේ වගකීම යැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.දැයට කිරුළ වැඩපිළිවෙළ යටතේ කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් දේශපාලන අධිකාරිය, රාජ්‍ය නිලධාරීන් සහ ප්‍රජාමූල සංවිධානවල නියෝජිතයෝ දැනුවත් කිරීමේ හමුවට එක්වෙමින් ඇමැතිවරයා මෙසේ කීය.ප්‍රතිලාභ රැසක්වාරියපොළ, කුලියාපිටිය, කටුගම්පොල, දඹදෙණිය මැතිවරණ කොට්ඨාස හතරට අයත් ප්‍රාදේශීය ලේකම් කොට්ඨාස සියල්ල ආවරණය වන පරිදි මේ හමුව පැවැත්විණි.එහිදී වැඩිදුරටත් අදහස් දැක්වු ඇමැතිවරයා මෙසේද කීය.මීට අවුරුදු හතකට පෙර ජනාධිපතිතුමා දැයට කිරුළ වැඩසටහන හඳුන්වා දුන්නා. ඒ එදා අපේ රටේ මානුෂීය මෙහෙයුම ක්‍රියාත්මක කළ කාලයේ දී යි. එදා හමුදාව රට බේරා ගැනීමට ජීවිත පුජාවෙන් කළ ක්‍රියාදාමය පවතිද්දීයි.අපිට කොටි ත්‍රස්තවාදය නිසා තිස් වසරක් අහිමි වූ දේ බොහෝයි. අපේ රටේ භූමියෙන් තුනෙන් එකක් මහ මුහුදෙන් තුනෙන් දෙකක් ඒ ඔක්කෝටමත් වඩා ඔබේ අපේ නිදහස නැතිවී තිබුණා. ජනාධිපතිතුමාගේ අභීත නායකත්වය මත රණවිරුවෝ රට නිදහස් කර දුන්නා. එදා අපේ රණවිරුවෝ ක්‍රියාත්මක කළ මෙහෙයුම ගැන කොළඹ හා අවට දැනුවත් කිරීමට දැයට කිරුළ පැවැත්වූවා.ඒ වැඩපිළිවෙළ සාර්ථක වුණා. තුන් වරක් මෙය කොළඹ පැවතුණා. ඊට පස්සේ මෙය මහනුවරට, බුත්තලට, අනුරාධපුරයට ගෙන ගියා.මේ අවස්ථාවලදී අපි ඒ පළාත්වලට සංවර්ධනයත් ගෙන ගියා. දැවැන්ත සංවර්ධනයක් සිදු වුණා. එදා 88 / 89 භීෂණ සමයේ ජනතා විමුක්ති පෙරමුණේ අය පැහැර ගත්තු ජාතික හැඳුනුම්පත් 69000ක් වෙනුවට අලුතින් හැඳුනුම්පත් 69000ක් මොනරාගලදී අපි ලබා දුන්නා. අනුරාධපුරයේදී උළු සෙවිලි කළ නිවාස 38000ක් තනා දුන්නා. මේ වාගේම රොන් මඩ පිරුණු වැව් දහසක් නැවත ප්‍රතිසංස්කරණය කළා.අත්වන වාසිප්‍රදර්ශනයකදී ගුවන් යානා ආකෘතියක් දමා ඇවිත් ඒක වල්වැදී තිබෙන පිංතූර දමා ලොකුවට ජනමාධ්‍ය ඔස්සේ කථා කරවා. එයට අප අකමැති නැහැ. නමුත් දැයට කිරුළෙන් ජනතාවට අත් වූ දැවැන්ත වාසි ගැනත් කතා කරන්න ඕනෑ.මේවාගේ පුංචි දුර්වලකමක් හෝ සිදු ‍නොවන තැනට වගබලා ගන්න කියා ජනපති අපට උපදෙස් දුන්නා. අපි මෙවර වැඩි ජනතා සහභාගීත්වයක් සහිත දැයට කිරුළ වැඩපිළිවෙළක් ක්‍රියාත්මක කරන්න බලාපොරොත්තු වෙනවා.සෑම සංවර්ධන වැඩසටහනක්ම ක්‍රියාත්මක කිරීමට පෙර ඒවායේ ප්‍රමුඛතාවය තෝරා ගැනීමට ගම්මුන්ට අවස්ථාව ලබාදීමට අප මෙවන් කටයුතු කරනවා. ගමේ ජනතාවගේ වැඩි කැමැත්ත මත සෑම සංවර්ධනයක්ම විය යුතුයි. තෙවැන්න ජනතාව සහ රජයේ නිලධාරීන් අතර මනා සම්බන්ධීකරණයක් ඇති කරලීමට මේ ජංගම සේවා වැඩසටහන යොදා ගැනීමයි මේ වැඩසටහනට පළාත් සභා පළාත් පාලන ආයතනවල මහජන නියෝජිතයන් සහභාගී වෙනවා.මේ සියලු කාර්යයන් පාර්ලිමේන්තු මැති ඇමැතිවරු පළාත් සභා පළාත් පාලන ආයතනවල මහජන නියෝජිතයන්ගේ පූර්ණ සහභාගීත්වය මත සිදු විය යුතුයි.දැයට කිරුළ ප්‍රදර්ශන කමිටුවේ සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා- දැයට කිරුළ කියන්නේ ජනාධිපතිතුමා අපේ රටේ ජනතාවට ලබාදුන් දැවැන්තම තිළිණයයි. එතුමාගෙන් අපේ රටේ ජනතාව කරුණු දෙකක් බලාපොරොත්තු වුණා. එක කොටි ත්‍රස්තවාදයෙන් රට නිදහස් කර ගැනීම දෙක රට සංවර්ධනය කිරීමයි.ජනාධිපතිතුමා මේ බලාපොරොත්තු වලින් පළමු එක ඉටු කර අවසන්. දෙවැනි එක ක්‍රියාත්මක කරමින් තිබෙනවා.ජනතාවගේත් රටේත් ආර්ථිකය නංවාලීම දැන් ක්‍රියාත්මකයි. අපි අවුරුදු 8ක් පිට පිට සීයයට 6 ඉක්ම වූ ආර්ථික වර්ධනයක් ළඟා කර ගත් රටක්.ඛණිජ තෙල් කර්මාන්ත සංවර්ධන ඇමැති අනුර ප්‍රියදර්ශන යාපා මහතාඅපේ රට 2004 - 2005 දී මහා අගාධයකට ගමන් කරමින් තිබුණා. එදා රටේ ජනතාවට කිසිම විශ්වාසයක් තිබුණේ නැහැ තමන්ගේ ජීවිත ගැන.එදා ජනතාව කොයි වෙලාවේ කොතැනක බෝම්බ පුපුරයිද යන තැති ගැනීම තිබුණා.මේ කොටි ත්‍රස්තවාදය පරාජයට පත් කරන්න හැකි නායකයෙක්. විශ්වාසවන්ත රාජ්‍ය නායකයෙක් ජනතාව සොය සොයා හිටියේ. ජනාධිපතිතුමා තමයි එදා අපේ රටේ ජනතාවගේ විශ්වාසය දිනා ගත් නායකයා බවට පත් වුණේ. එතුමා බලයට පත්වී කොටි ත්‍රස්තවාදය පරාජයට පත් කළා.ජනපතිඳුන්ගේ තිළිණයක්රටේ සෑම ගමක් ගෙයක් දක්වාම සම්පත් ගලා ඒමට වැඩපිළිවෙළ යෙදුවා.අපේ රටේ වැඩිම මුදලක් ප්‍රාදේශීය සංවර්ධනයට යොදා ගත්තේ ජනාධිපතිතුමාගේ නායකත්වයෙන් යුතු කාල පරිච්ඡේදයේදී බව අපිට නොබියව කියන්න පුළුවන්.ගමට, ගමේ දරුවට නව තාක්ෂණය ගැන වෙහෙසක් නැතිව ඉගෙන ගන්න අවස්ථාව සලසා දුන්නේ අපේ ආණ්ඩුවයි.ගමට යටිතල පහසුකම් බේදයකින් තොරව ගෙන ආවේ අපියි. ගමට වැඩක් කළ නායකයෙක් යටතේ අද වඩාත් සංවිධානාත්මකව රට ගම හදන්න අපි පියවර ගන්නවා.මහා සංඝරත්නය ප්‍රධාන ආගමික නායකයන් ජ්‍යෙෂ්ඨ ඇමැති එස්.බී. නාවින්න, පාර්ලිමේන්තු මන්ත්‍රී ශාන්ත බණ්ඩාර, වයඹ මහ ඇමැති අධිනීතිඥ අතුල විජේසිංහ, රාජ්‍ය නිලධාරීන් ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061817</link>
    <topic>රට පුරා දැවැන්ත ආර්ථික දියුණුවක් ඇති කිරීමට නම් යල් පැන ගිය සැලසුම් ඉවතලා නව උපක්‍රම යොදා ගත යුතුයි</topic>
    <author>චන්දිමා එදිරිමාන්න</author>
    <content>දැවැන්ත ආර්ථික සංවර්ධනයට කවර ආකාරයෙන් හෝ බාධාකාරී වන දේ ඇත්නම් ඒවා අත්හැර සංවර්ධනයේ අභිලාෂයන්ට අවශ්‍ය කරන ශක්තිය දෙන ක්‍රමවේද හා නීතිරීති නිර්මාණය කිරීමත් යල්පැන ගිය ක්‍රමවේද වෙනුවට නව ක්‍රමවේද හදුන්වා දීමටත් කටයුතු කළ යුතු බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.ඇතැම් ඵෙතිහාසික වාතාවරණයන් යටතේ අප ගත් තීරණ වෙනත් තත්ත්වයන් යටතේ නැවත අවලංගු වෙන බවද ඒවා එසේ අවලංගු වන්නේ ඒ තීරණවල පැවැති අඩුපාඩු නිසාම නොව, ඊට ඉහත වෙනත් වාතාවරණයක් යටතේ ගත් තීරණ එතරම් සුදුසු නැතැයි කියා අපටම සිතෙන නිසා බවද ඇමතිවරයා පැවසීය.බොහෝවිට කෙනෙකු නිරෝගීව සිටිය දී හා ලෙඩ වූ පසු හැසිරෙන ආකාරය එකිනෙකට වෙනස් බවත් ලෙඩ වූ පසු ආහාරයට ගන්නා කෑම බීම හා නිරෝගී වූ පසුව ගන්නා කෑම බීම අතර ද පැහැදිලි වෙනසක් ඇති බවද හෙතෙම අවධාරණය කළේය.ඇමතිවරයා මේ අදහස් පළ කළේ ශ්‍රී ලංකා ඉදිකිරීම්කරුවන්ගේ ආයතනය සංවිධාන කළ කන්ස්ට්‍රක්ෂන් එක්ස්පෝ - 2013 ප්‍රදර්ශනය ආරම්භ කිරීමේ අවස්ථාවට සහභාගී වෙමිණි.මෙම ප්‍රදර්ශනය කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ පිහිටි සිරිමාවෝ බණ්ඩාරනායක අනුස්මරණ මධ්‍යස්ථානයේ දීය.මෙහි දී වැඩි දුරටත් අදහස් දැක් වූ විමල් වීරවංශ ඇමැතිවරයා මෙසේ ද පැවසීය.අද වෙනකොට අපි රටක් හැටියට සාමය දිනාගෙන තියෙන රටක්. ඒ වගේම ගැටුම් අවසන්කර ගත්ත රටක්. වෙන වෙන පොඩි පොඩි ගැටුම් තිබුණත් ඒ ගැටුම් යටපත් කරගෙන ස්ථාවරබාවය ලබා ගත් රටක්. ඒ නිසා අද මේ රටට හැම අතින්ම වේගයෙන් ඉදිරියට යාමට අවශ්‍ය ශක්තිය දෙන්න ඕනේ. අපේ නීතිවලින් ද ඒ සඳහා ශක්තිය දෙන්න අවශ්‍යයි.අපේ ව්‍යවස්ථාවෙන් ඒකට ශක්තිය දෙන්න ඕනේ, අපේ අණපනත්වලින් ඒකට ශක්තිය දිය යුතුයි. ඇතැම්විට අපේ ආර්ථිකය බොහොම හෙමින් ගමන් කරන කාලෙක අපි හදපු ඇතැම් නීති අපි තාමත් කරතියාගෙන යනවා. ඒ වගේම ගැටුම් තියෙනකොට ඒ ගැටුම දිහා බලාගෙන හදපු නීති අපි තාමත් පවත්වාගෙන යනවා.ඒක හරියට අපි ලෙඩවෙලා ඉන්නකාලේ කාපු බීපු දේවල් නිරෝගීව ඉන්නකොට කනවා බොනවා වගේ වැඩක්.ඉදිකිරීම් කියන වචනය පවා අද වන විට දැඩි සංකීර්ණතාවක් මතුකරන වචනයක් බවට පත්වෙලා. අපි සියලුදෙනාම දන්නවා අනුමැතිය ගන්න ස්ථාන වැඩිවන තරමට ඉන් පැහැදිලිවන්නේ අල්ලස් දෙන තැන් වැඩිවෙනවා කියන කාරණය. එම තත්ත්වය සංවර්ධනයට උදව්වකට වඩා බාධකයක් බවටයි පත්වන්නේ.ගෙවී ගිය ඉතිහාසයේ අපට අවස්ථා නොලැබුණු ජාතියක් නෙවෙයි. අපට ගොඩක් අවස්ථා ලැබුණා. සිංගප්පූරුව එක්තරා කාලෙක දී කිව්වේ ලංකාව වගේ දියුණු විය යුතුයි කියලා.ජපානයයි, අපේ ආර්ථිකයයි සමානවෙලා තිබුණු කාල තිබුණා. අපි හිටියේ දියුණුව සඳහා ඕනතරම් අවස්ථා තිබෙන තැනක.අපේ රටේ ස්වභාවික සම්පත්, දේශගුණික පිහිටීම, ජෛව විවිධත්වය, අපිට ඵෙතිහාසිකව තියෙන උරුමය වගේම නූතනත්වය ඉතා ඉක්මනින් සොයාගෙන යාමට අපේ දරුවන්ට තියෙන ශක්තිය ගත්තත් අපට විශාල අවස්ථාවන් ඉතිහාසයේ තිබුණා. ඒත් කුමන හෝ අවාසනාවන්ත හේතූන් මත ඒ තත්ත්වය අපතේ ගියා.එහෙත් දැන් අපට අවස්ථාව උදාවී තියෙනවා අතීතයට දෝෂාරෝපණ එල්ල නොකර ඉදිරියට යන්න.ඔස්ට්‍රේලියානු සිවිල් ඉදිකිරීම්කරුවන්ගේ සංගමයේ අධ්‍යක්ෂක මණ්ඩල සාමාජික “කාල් වේගන්” මහතා- ලංකාවේ ජනාධිපති මහින්ද රාජපක්ෂ මැතිතුමා ඉතා ශක්තිමත් නායකයෙක්. සමහර අය කැමති නැහැ ඔහු කළ දෙයට.නමුත් අවසානයේ දී එතුමා ලංකා ජාතිය පත්වියයුතු තැනට පත් කළා. ඒ කුමක්ද යත් දියුණුවන ව්‍යාපාරික ලෝකයේ ඉතාමත් ශක්තිමත් රටක් බවටපත් කළා.ඉතිහාසය වෙනස් කරන්න කවදාවත් බැහැ. ඒත් ඉතිහාසයට පුළුවන් ඔබව වෙනස් කරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061818</link>
    <topic>ජෙනරාල් ජයසුරියට සම්මාන මුර</topic>
    <author>චන්ද්‍රිකා පෙරේරා</author>
    <content>යුද හමුදාපති ජගත් ජයසුරිය මහතා ජෙනරාල් ධූරයට උසස්වීමේ නිල උත්සවය ඊයේ (17) පෙ‍රවරුවේ ආරක්ෂක හා නාගරික සංවර්ධන අමාත්‍යාංශ පරිශ්‍රයේදී උත්සවාකාරයෙන් පැවැත්විණි.එහිදී සන්නාහ සන්නද්ධ බළකාය විසින් සම්මාන මුරයක් හා සම්මාන පෙළපාළියක් පවත්වා උත්සව භූමියට පැමිණි ජෙනරාල්වරයා පිළිගනු ලැබීය.ඉකුත් පළමුවැනිදා ජගත් ජයසූරිය මහතා එම නිලයට උසස් කළ අතර ඒ වෙනුවෙන් පැවැති නිල උත්සවයේදී සම්මාන මුරය පිළිගනිමින් නිරීක්ෂණ චාරිකාවක ද නිරත විය...</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061824</link>
    <topic>රටේ ඒකීය භාවයට මිස පෙඩරල් ක්‍රමයකට බහුතර ජනතාව අකමැතියි</topic>
    <author>උපාලි කරුණාරත්න</author>
    <content>උතුරු පළාත් සභාවේ පොලිස් බලතල දමිළ ජාතිවාදී මහ ඇමැතිවරයෙකු අතට පත් වුවහොත් සිංහල මුස්ලිම් ජනතාවට විශාල ගැටළු ඇතිවන බව ජාතික හෙළ උරුමයේ ප්‍රධාන ලේකම් තාක්ෂණ පර්යේෂණ හා පරමාණුක බල ශක්ති ඇමැති පාඨලි චම්පික රණවක මහතා පැවසීය.රට රැක ගැනීමට රණ විරුවන් ජීවිත පූජා කළේ ඔවුන් සහ අහිංසක ජනතාව ඝාතනය කළ මිනිමරුවන්ගේ දේශපාලන පෙරමුණු වලට උතුරේ බලය පවරා දෙන්න නොවන බව ද ඒ මහතා ප්‍රකාශ කළේය. දමිළ ජනතාවට අවශ්‍ය ආරක්ෂාව සිංහල ජනතාව අතර තිබෙන බවට දකුණේ ජීවත්වන අති විශාල දමිළ ජනතාව ඔප්පු කර තිබෙනවා යයි කී ඇමැතිවරයා රටේ ඒකීය භාවයට මිස පෙඩරල් ක්‍රමයකට බහුතර ජනතාව අකමැති බවද කීය.රට රැක ගැනීමට ක්‍රියා කරන ජාතික බලවේගයන් ගේ ක්‍රියාදාමයන් ප්‍රතික්ෂේප කරමින් කටයුතු කරන්නන් ජයග්‍රහණ ලබා ගැනීමට සිතනවා නම් එය ඔවුන්ට සිදු වු ලොකු වැරදීමක් යයි ද ඇමැතිවරයා පැවසීය.ඇමැති පාඨලි චම්පික රණවක මහතා මේ අදහස් පළ කළේ ඊයේ(17)බත්තරමුල්ල ජාතික හෙළ උරුමය මුලස්ථානයේ පැවති මාධ්‍ය හමුවක් අමතමිණි. හෙළ උරුමයේ ස්ථාවරය පළාත් සභා අහෝසි කළ යුතු බවයි.එකවර එසේ ක්‍රියා කිරීමට නොහැකි නම් පළාත් සභා ක්‍රමයේ ඉවත් කළ යුතු භයානක කොටස් පහක් සම්බන්ධයෙන් අපි ආදාළ බලධාරීන් දැණුවත් කර තිබෙනව.ඉන්දියාවේ වත් නැති බලයක් අපේ පළාත් සභාවන්ට තිබෙනව.17,18 සංශෝධනයන්ගෙන් පළාත් පොලිස් බලතල වලට කිසිම බලපෑමක් ඇති වුණේ නැහැ.අන්තවා දී කොටස් උතුරෙන් නැඟෙනහිරින් සිංහල මුස්ලිම් ජනතාව පළවා හැරියෙ පළාත් පොලිස් බලතළ නැතිව.ඉඩම් බලතළද පළාත් සභා වලින් ඉවත් කල යුතුයි.මේවා ඉවත් නොකළොත් භයානක ප්‍රතිළුල ඇති වෙනව.ජාතික හෙළ උරුමය ජනප්‍රිය වන්න දේශපාලන මත ඉදිරිපත් කරන්නෙ නැහැ.අපි රට රැක ගැනීමටයි ක්‍රියා කරන්නෙ.පළාත් සභාවන්ට එරෙහි වැඩ පිළිවෙළ අපි දිගටම ගෙන යනව.සමහරු එදා කීවෙ ප්‍රභාකරන් සහ දමිළ ජනතාව හරියට මාලුවයි වතුරයි වගේ කියල.මාලුවා වතුරෙන් වෙන් කරන්න පෙඩරල් ක්‍රමයක් අවශ්‍යයි කීව.එහෙම නැතුව ප්‍රරභාකරන්ව පරාජය කරන්න බැහැ කීව.අවසානෙදි මොකද වුණේ.අපි එදා කීවෙ පෙඩරල් නැතිව ප්‍රභාකරන් පරාජය කල හැකි බවයි.අතීතයේ විවිධ පුද්ගලයන් රටේ ජනතාව ඝාතනය කරන්න අවශ්‍ය ශක්තිය කොටින්ට ලබා දුන්න.උතුරැ පළාත් සභාවේ බලය ‍එල්.ටී.ටී.ඊ හිතවාදී දේශපාලන පෙරමුණට ගියහොත් ඉතා භයානක තත්ත්වයක් ඇති වෙනව.සම්බන්ධන්ල එදා එල්.ටී.ටී.ඊ හිතවාදීන් ලෙසයි ක්‍රියා කළේ.13 සංශෝධනය එදා ගෙනාව ඉතා හදිසියේ.පළාත් ලැයිස්තු සමගාමි ලැයිස්තු ඉන්දියාවේ දි තමයි ටයිප් කළේ.එක ලැයිස්තුවක තිබුණා නාලනි කියල නමක්.‍කිසිම විධිමත් භාවයකින් නොවේ එදා කටයුත් කළේ.එක්සත් ජාතික පක්ෂය උතුරේ ඡන්දය සම්බන්ධයෙන් කොන්දේසි ඉදිරිපත් කිරීම අපි හෙළා දකිනව.උතුරෙන් පලවා හැරි සිංහල මුස්ලිම් ජනතාව සම්බන්ධයෙන්ද එ.ජා.ප ය ක්‍රියා කළ යුතුයි.සම්බන්ධන් මහතාට ගමන් ගැනීමට නන්දිඩාල් දෙසට එදා ගමන් ගත් මාර්ගය හෝ ඒ-09 මාර්ගයේ දකුණට තිබෙන සාමයේ මාර්ගය තිබෙන බවද පාඨලි චම්පික රණවක ඇමැතිවරයා පැවසීය.මේ අවස්ථාව සඳහා බස්නාහිර පළාත් ඇමැති නීතිඥ උදය ගම්මන්පිල,ජාතික හෙල උරුමයේ ජාතික සංවිධායක නිශාන්ත ශ්‍රී වර්ණසිංහ මහත්වරුන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061825</link>
    <topic>ලංගමේ හොරකම් අඩු කරන්න ඉලෙක්ට්‍රොනික් කාඩ්පත් ගෙන ආ යුතුයි</topic>
    <author>ශීලා උඩුවර</author>
    <content>ලංගමයේ සිදුවන හොරකම හා වංචාව නැවැත්වීම සඳහා ඉතා ඉක්මනින් ඉලෙක්ට්‍රොනික් කාඩ්පත රට පුරාම ක්‍රියාත්මක කරන බව ප්‍රවාහන ඇමැති කුමාර වෙල්ගම මහතා පැවැසීය.ලැබෙන ආදායම නිසිපරිදි ආරක්ෂා කර ගැනීමට නම් ලංගමයේ සිදුකරන හොරකම හා වංචාව නැවැත්වීම අනිවාර්යයෙන්ම සිදුකළ යුතු බවද හෙතෙම කීය.වර්තමානයේ ලංගම පිළිබඳ මහජනතාවගේ විශාල පිළිගැනීමක් තිබේ. ඊට හේතුව එහි සේවකයින්ගේ ගුණගරුකභාවය බව හෙතෙම අවධාරණය කරයි.රටපුරා සියලු ප්‍රදේශ ආවරණය වන පරිදි බඳවා ගන්නා ලද නව රියදුරු කොන්දොස්තරවරුන්ට පත්වීම් බෙදාදීම සඳහා නාරාහේන්පිට ශාලිකා ශාලාවේදී පසුගියදා පැවැති උත්සවයේදී ඇමැතිවරයා එම අදහස් පළ කළේය.එහිදී තවදුරටත් අදහස් දැක්වූ වෙල්ගම මහතා ලංගමට කොන්දොස්තරවරු බඳවා ගැනීමේදී පවා අ.පො.ස. සාමාන්‍ය පෙළ ගණිතය විෂය සහිත විෂයයන් හයක් සහ සම්මාන දෙකක් සහිත සුදුසුකම් අවශ්‍ය බවද අවම වශයෙන් වසර දෙකක් රියදුරු බලපත්‍රය පැරණි වූ රියදුරන් එක්කර ගන්නා බවද ච්ය.පෞද්ගලික අංශය මීට වඩා සම්පූර්ණයෙන්ම වෙනස් වන අතර කොන්දොස්තරවරු මුදල් වංචා කිරීමට කිසිවිටෙකත් කටයුතු නොකරන ලෙස ද පැවැසීය. එවැනි වංචාවලට සම්පූර්ණයෙන්ම වැට බඳින බවත් ඒ සඳහා ඉලෙක්ට්‍රොනික කාඩ් ක්‍රමය හඳුන්වා දෙන බවද බස් මගීන්ට ඉන් පහසු වන අතර කාඩ්පතින් අදාළ මුදල පමණක් අයවන බැවින් වංචා කිරීමට අවස්ථාවක් නොලැබේ. ඉතිරි මුදල් නැහැ කියා දොස් නැගීමටද සිදුනොවන අතර මේ කාඩ්පතින් වංචා කිරීමට අවස්ථාවක් නොලැබෙන බව සඳහන් කරයි.ලංගමයේ නිලධාරින්ට පවා නැති දිරි දීමනාවක් එහි රියදුරන්ට හා කොන්දොස්තරවරුන්ට ලබාදෙන බැවින් වංචා කිරීමට කටයුතු නොකරන ලෙස ඉල්ලීමක් කෙළේය.මෙවර පත්වීම් ලබන රියදුරු හා කොන්දොස්තර මහත්වරු උතුරු නැගෙනහිර ඇතුලු රටපුරා සියලු පළාත් නියෝජනය වන අතර ග්‍රාමීය බස් රථ සේවා සඳහා මේ අය යෙදවීමට නියමිතය. අවංක සේවයක් ඉටුකර ලංගමයේ ආදායම රැකගැනීමට කටයුතු කරන ලෙස හෙතෙම ඉල්ලා සිටියේය. ලංගම සභාපති ශශී වෙල්ගම, උප සභාපති එල්. ඒ. විමලරත්න මහත්වරු ඇතුලු නිලධාරිහු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=n13061826</link>
    <topic>සබරගමුව සරසවි සිසුන් කිහිපදෙනකුගේ ශිෂ්‍යභාවය අහෝසි කිරීම වළකමින් අතුරු නියෝගයක්</topic>
    <author>නෙල්කා මැදගෙදර</author>
    <content>සබරගමුව විශ්වවිද්‍යාලයෙහි සිසුන් කිහිපදෙනෙකුගේ ශිෂ්‍යභාවය අහෝසි කිරීමට එහි පාලනාධිකාරිය ගෙන ඇති තීරණය ක්‍රියාත්මක වීම වළක්වන අතුරු නියෝගයක් අභියාචනාධිකරණය ඊයේ (17) නිකුත් කෙළේය.එම සිසුන්ට විභාගවලට පෙනී සිටීමට අවස්ථාව දෙන ලෙස එම විශ්වවිද්‍යාල පාලනාධිකාරියට නියම කළ අභියාචනාධිකරණය, පාලනාධිකාරියෙහි තීරණයන්ට එරෙහිව සිසුන් ගොනුකර ඇති රිට් පෙත්සම් විභාග කර අවසන් වන තෙක් එම විභාග ප්‍රතිඵල නිකුත් නොකරන ලෙස එහි උපකුලපතිවරයා ඇතුළු බලධාරින්ට නියම කෙළේය.පෙත්සම සම්බන්ධයෙන් කරුණු ඉදිරිපත් කිරීම සඳහා ජූලි මස 01 වැනිදා අධිකරණය හමුවෙහි පෙනී සිටින ලෙස නියෝග කරමින් සබරගමුව විශ්වවිද්‍යාලයෙහි උපකුපතිවරයා ඇතුළු වගඋත්තරකරුවන්ට නොතීසි නිකුත් කරන ලදී.කෙසේ වුවද සිසුන් විශ්වවිද්‍යාලවල පවතින නීති රෙගුලාසිවලට අවනත විය යුතු බව අධිකරණය සඳහන් කෙළේය. මේ අතුරු නියෝගයන් ජූලි මස 01 වැනිදා තෙක් බල පැවැත්වේ.අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ අභියාචනාධිකරණ විනිසුරු මාලනී ගුණරත්න මහත්මිය ඉදිරියෙහි මේ පෙත්සම් ඊයේ (17) කැඳවන ලදි.එම විශ්වවිද්‍යාලයෙහි මහා ශිෂ්‍ය සංගමයෙහි නිලධාරින් වන එච්. එම්. සම්පත් බණ්ඩාර ගුණසේකර, එම්. එල්. ඩී. දමයන්ත සම්පත් කුමාර, ටී. එච්. නුවන් චින්තක, ඊ. එම්. එච්. පී. ඒකනායක විසින් මේ පෙත්සම් ඉදිරිපත් කර තිබිණි.ශ්‍රී ලංකා සබරගමුව විශ්වවිද්‍යාලය එහි උපකුලපති මහාචාර්ය මහින්ද එස්. රූපසිංහ, පීඨාධිපතිවරු, සහකාර ලේඛකාධිකාරිවරයා ඇතුළු 19 දෙනකු පෙත්සම්වල වගඋත්තරකරුවෝ වෙති.ඊයේ (17) පෙත්සම් කැඳවූ අවස්ථාවේදී පෙත්සම්කාර සිසුන් වෙනුවෙන් නීතිඥ සාලිය පීරිස් මහතා කරුණු ඉදිරිපත් කළේය.පෙත්සම්කාර සිසුන් මහා ශිෂ්‍ය සංගමයෙහි නිලධාරින් වන අතර ශිෂ්‍ය සංගමයෙහි මහා සභා රැස්වීමක් හදිසියෙහි මාර්තු මස 12 වැනි දින විශ්වවිද්‍යාල පරිශ්‍රයෙහි කැඳවූ බව සඳහන් වේ. මේ සම්බන්ධ අභ්‍යන්තර පරීක්ෂණයක් හදිසියේ පවත්වා හේතු 3ක් යටතේ පන්ති තහනම් කළ බවද, ජූනි සහ ජූලි මාසවල පවත්වන විභාග සඳහා පෙනී සිටීමට නොහැකි වන බවද පෙත්සම්කරුවන්ගේ නීතිඥවරයා අධිකරණයට දන්වා සිටියේය. තමන්ට එරෙහි චෝදනා සම්බන්ධයෙන් නිදහසට කරුණු දැක්වීමට ප්‍රමාණවත් අවස්ථාවක් නොදුන් බවද, සිසුන්ට දඬුවම් පැමිණ වූ ක්‍රමවේදය දෝෂ සහගත බවද පෙත්සම්කරුවන්ගේ නීතිඥවරයා කරුණු ඉදිරිපත් කෙළේය. කරුණු සලකා බැලූ අභියාචනාධිකරණය විශ්වවිද්‍යාල සිසුන් එහි පවතින නීති රෙගුලාසිවලට අවනත විය යුතු බව ද එසේ නොවුනහොත් විශ්වවිද්‍යාල පරිපාලනය නිසිපරිදි පවත්වාගෙන යා නොහැකි බව සඳහන් කෙළේය.සිසුන්ගේ ශිෂ්‍යභාවය අහෝසි කළ ආකාරය සලකා බලා එම තීරණ ක්‍රියාත්මක වීම තාවකාලිකව අත්හිටුවීමට නියෝග කරන බව අධිකරණය සඳහන් කෙළේය. නීතිඥ මංජුල බාලසුරිය මහතාගේ උපදෙස් මත නීතිඥ සාලිය පීරිස් මහතා පෙත්සම්කරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306181</link>
    <topic>මොරගහකන්ද භූමියෙන් මතුවූ අලයක් පුච්චා කෑ චීනා මරුට</topic>
    <author>සීගිරිය විශේෂ සහ මාතලේ සමූහ</author>
    <content>‍ෙමාරගහකන්ද ජලාශ ඉදිකිරීම් භූමියේ පස් ඉවත් කිරීමේ දී පොළව යටින් මතුවූ අල විශේෂයක් පුළුස්සා ආහාරයට ගත් එම වැඩ බිමෙහි සේවයෙහි නිරතව සිටි චීන ජාතිකයකු මියගොස් තවත් අයෙකු රෝගාතුර වී රෝහල් ගත කර ඇතැයි නාවුල පොලිසිය කියයි.16 දින පස්වරුවේ ව්‍යාපෘති වැඩබිමේ සේවය කරමින් සිටිය දී මෙම චීන ජාතිකයන් දෙදෙනා බැකෝ යන්ත්‍රයකින් පාර කපද්දී හමුවූ මෙම අල විශේෂය පුළුස්සා ආහාරයට ගැනීමෙන් පසු රෝගාබාධයට ලක්වී නාවුල කෝන්ගහවෙල රෝහලට ඇතුළත් කර ඇත. කෝන්ගහවෙල රෝහලේ දී එක් අයෙකු මියගොස් ඇති අතර අනෙක් පුද්ගලයා දඹුල්ල රෝහලට මාරුකර යවා තිබුණි.මෙසේ මියගොස් ඇත්තේ චීන ජාතික ලීෂා ෂින් (46) නැමැති සේවකයෙකි.මෙම මරණය පිළිබඳව මහේස්ත්‍රාත් පරීක්ෂණය පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306182</link>
    <topic>ලොව වයස්ගතම කාන්තාව බලත්ගමුවේ කිරි අම්මාද?</topic>
    <author>ගම්පොල සමූහ</author>
    <content>ලෝකයේම ආදර සත්කාර ගෞරව ලබන්නට සුදුසු මවක් අප රටේ සුන්දර ගම්මානයක අප්‍රකටව ජීවත් වන්නීය.ඇය ගැන කතා කළ යුතුව ඇත්තේ ජීවිතයේ අනේක වූ දුක්ඛ දෝමනස්සයන්ට මුහුණ දී ජීවිතය ජයගත් කාන්තාවක් නිසා පමණක් නොව අප රටේ පුරවැසියෙකු සතු නෛතික වටිනාකමක් ඇති සහතිකයකට අනුව ඇය ලෝකයේ වයස්ගතම කාන්තාව වන නිසාය.බලත්ගමුවේ කිරිඅම්මා ලෙස ප්‍රකට මාවනැල්ල කෙහෙල්පන්නල බලත්ගමුව ගම්මානයේ අංක 82 හි පදිංචිව සිටින අපුල්නලෑ උක්කු නමැති මේ මවගේ වයස අවුරුදු 116 කි.ඇය සතු පුද්ගලයින් ලියාපදිංචි කිරීමේ දෙපාර්තමේන්තුව මගින් නිකුත් කළ ජාතික හැඳුන්ම්පතට අනුව ඇය ඉපදී ඇත්තේ 1897 අගෝස්තු මස 22 වන දිනයි. එහි අංකය වී අත්තේ 977960037 ඍ ය.. ඒ අනුව ඇයගේ වයස අවුරුදු 116කි.ජපානයේ එමෝන් කිමුරාමෙතෙක් ලෝකයේ වයස්ගතම පුද්ගලයා යන විරුදාවලිය දරා සිටි ජපානයේ කි‍යුතෝහි ජීවත් වූ ජිරෝ එමෝන් කිමුරා පසුගිය 12 දින මිය ගියේය.මිය යන විට ඔහු 116 වැනි වියේ පසුවිය. මිය යාමත් සමඟ ඊළඟට ලෝකයේ වයස්ගතම පුද්ගලයා ලෙස මේ වන විට ඒ සඳහා නිල වශයෙන් උරුමකම් කියා ඇත්තේද ජපන් කාන්තාවකි. ඒත් ඇයගේ වයස අවුරුදු 115 කි.ඒත් අපේ බලත්ගමුවේ කිරිඅම්මාගේ වයස අවුරුදු 116කි. එසේ නම් ලෝකයේ වයස්ගතම කාන්තාව ඇය නොවේද යන්න සොයා බැලීම කාහටත් වටිනා දෙයකි.ඇයට දරුවන් අටදෙනෙකි. එයින් ඇයගේ වැඩිමහල් දියණියගේ වයස අවුරුදු 85කට ආසන්න බව දරුවෝ පවසති.මේ කිරිඅම්මා අද පරම්පරා තුනක දරු මුණුපුරන් දැක සිව්වන පරම්පරාව අබියස තවමත් දෙපා වාරුවෙන් දිවි ගෙවන්නීය.ඇයගේ දරුවන් අතර පරතරය ද අද මෙන් වසරින් වසර නොව වසර 05කට ආසන්න කාලයකි. ඒ අනුව අපට මේ කතාව පැවසූ ඇයගේ මුණුපුරකු වන සුමිත් විජේවීරගේ පියාගේ වයස අවුරුදු 72කි. ඔහු මේ කිරිඅම්මාගේ සිව්වන පුතාය.ගම්පොල හෙම්මාතගම හරහා මාවනැල්ල මාර්ගයේ ඇති අම්බුළුවාව කඳු පාමුල පිහිටි බලත්ගමුව සුන්දර ගම්මානයකි. ඉතා දුෂ්කර මාර්ගයක් මතින් අම්බුළුවාව කන්දෙන් පහලට විහිදී ඇති මාර්ගයේ ගිය පසු කන්ද අවසන් වන තැන පිහිටි තැනිතලා බිමෙහි ඇත්තේ මෙම සුන්දර ගම්මානයයි.මේ කිරි අම්මාගේ දින චරියාවද ඉතා සරලය. වයසට යන විට නොයෙක් දේ පොදි බැඳ ගත්තද ඇයට ඒවා අවශ්‍ය නැත. ඇයගේ මිණිබිරියන් කියන පරිදි ඇයට අද ඇත්තේ චීත්ත කෑලි දෙකකි. ඒ නැති බැරි කමට නොව නිවෙසට පැමිණෙන බොහෝ කාන්තාවන්ට ඇය සතු බොහෝ දේ දීමට පුරුදුව සිටින නිසාවෙනි.එමෙන්ම ඇයට යම් කෙනෙක් යමක් දෙනවානම් එයද දිය යුත්තේ මද වශයෙනි. කෑමක් හෝ මොනම දෙයක්වත් වැඩි ප්‍රමාණයක් දුන්නොත් ඇය ඒ ගැන අසතුටු වේ. ඒවා අනෙක් අයටත් දෙන්න යැයි කියයි.ඇය බෙහෙත්වලටද අධික අකමැත්තක් දක්වයි. දරු මුණුපුරන් පවසන්නේ කිරිඅම්මාට කිසි දිනක උණක් හෙම්බිරිසාවක් හැරුණු කොට කිසිම බරපතළ රෝගී තත්ත්වයක් හට නොගත් බවයි. අධික වර්ෂාව නිසා ඇයට මද සෙම් ගතියක් තිබුණද එයටද බෙහෙත් ගැනීමට ඇය අකමැතිය.ඇයට දිනපතා නෑමට අවශ්‍ය අතර අදටත් ඇය මුහුණ සේදීම කොණ්ඩය පීරීම, වැසිකිළි කැසිකිළි යාම තනිවම කරයි.මේ කිරිඅම්මාගේ ස්වාමිපුරුෂයාද අවුරදු 111 ක් ජීවත්ව මිය ගිය බව දරු මුණුපුරෝ පවසති.ඇය තරුණ කාලයේ වත්තේ පිටියේ හේනේ කුඹුරේ ඉතා වෙහෙස මහන්සිවී වැඩපල කොට පසුව ගේ දොර වැඩපොළද ඉතා සතුටින් කළ බව දරුවෝ පවසති.මේ කිරිඅම්මාගේ දරුවන් අද වයෝවෘද්ධය, ඇයගේ වැඩිමහල් දියණිය මේ අම්මාට වඩා වයෝවෘද්ධ බවක් පෙන්වයි. ඔවුන්ගේ කෙස් කලඹවල් සුදුපැහැ ගැන්වී තිබුණද මැයගේ එසේ නොවීමද විශේෂත්වයකි.ඇයගේ දරුවන්ට දරුවන් 31 කි.. ඒ ඇයගේ මුල් පරපුරේ මුණුපුරු මිණිපිරියන්ය. ඒ අයටද දරුවන් 44 දෙනෙකි. ඒ දෙවන පරපුරය. ඒ දරුවන්ටද අද දරුවන් සිටින අතර මේ කිරිඅම්මා ඔවුන්ද දැක ඇත.කෙසේ නමුත් අපේ රටට සම්පතක් වූ මේ මව ගැන සොයා බැලිය යුතුය. අප රටේ 1800 වසර වල මිනිසුන්ට උප්පැන්න සහතික තිබුණේ නැත. ඔවුන්ට නිසි අධ්‍යාපනයක්ද ලැබී නැත. නමුත් එම කාලවල අපට ධෛර්යවන්ත මිනිසුන් බිහිව සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306183</link>
    <topic>ගම්පහ ගොවීන් 2000කට කාබනික පොහොර නිපදවීමට පුහුණුව</topic>
    <author>ගම්පහ මධ්‍යම සමූහ - පී.ඒ.ඔලිවර් පෙරේරා</author>
    <content>ගම්පහ දිස්ත්‍රික්කයේ වී වගාව සඳහා රසායනික පොහොර භාවිතය අවම කරලීමේ අරමුණින් ගොවීන් මගින් කාබනික පොහොර නිෂ්පාදනය කිරීමේ වැඩ පිළිවෙළක් ක්‍රියාත්මක කෙරෙන බව දිස්ත්‍රික් කෘෂිකර්ම අධ්‍යක්ෂක නෙල්සන් සිල්වා මහතා පැවැසීය.මේ සඳහා ප්‍රාදේශීය ලේකම් කොට්ඨාස මට්ටමින් ගොවින් 2000ක් තෝරාගෙන ඇති බවත් මේ ගොවින්ගේ වී ගොවිතැන් සඳහා කාබනික පොහොර යෙදවීමට යොමු කිරීම මෙහි අරමුණ බවත් අධ්‍යක්ෂකවරයා පැවැසීය.මේ වැඩපිළිවෙළ යටතේ එක් ගොවියකුට අවම වශයෙන් කාබනික පොහොර මෙට්‍රික් ටොන් 2ක ප්‍රමාණයක් වසරකදී නිෂ්පාදනය කරලීම පිණිස යොමු කිරීම අපේක්ෂා වී තිබේ.පොහොර නිපදවීමට ඒ ඒ කොට්ඨාසයන්හි ගොවීන් කණ්ඩායම් වශයෙන් තෝරාගෙන කෘෂිකර්ම උපදේශකවරුන් හරහා තාක්ෂණික දැනුම ලබාදෙන අතර අවශ්‍ය උපකරණ නොමිලේ සැපයෙන බැව් අධ්‍යක්ෂවරයා කීහ.මේ සඳහා කෘෂිකර්ම අමාත්‍යංශය යටතේ ප්‍රතිපාදන ලබා දීම සිදු කෙරෙන බවත් 2013/2014 මාස් කන්නයේ ගොවිතැන් කටයුතු සඳහා කාබනික පොහොර භාවිතා කිරීමේ වැඩපිළිවෙළෙහි අපේක්ෂාව බවත් අධ්‍යක්ෂක නෙල්සන් ද සිල්වා මහතා වැඩිදුරටත් පැවසීය. වැඩපිළිවෙළෙහි අධීක්ෂණ කටයුතු ප්‍රාදේශීය කෘෂිකර්ම කමිටුව මඟින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306184</link>
    <topic>බියගම විශේෂ විහිදුම් බළකාය ඩෙංගු මදුරුවන් සොයා මෙහෙයුමක</topic>
    <author>බියගම විශේෂ – රංජිත් අම්පිටියාවත්ත</author>
    <content>අධික වර්ෂා කාලගුණයත් සමඟ යළිත් ඩෙංගු මදුරු උවදුර ගැන සෞඛ්‍ය අංශවලට වාර්තාවීමත් සමඟ බස්නාහිර පළාත් සෞඛ්‍ය අංශ ක්‍රියාත්මක වෙමින් ඩෙංගු මර්දන ක්ෂණික විහිදුම් බළකාය ගෙයින් ගෙට යමින් පරීක්ෂා කිරීමේ කටයුතු ආරම්භ කර ඇත.ඒ අනුව බියගම සෞඛ්‍ය වෛද්‍ය අංශය ද ප්‍රධාන වෛද්‍ය නිලධාරිනි කුමාරි විජේසූරිය මහත්මියගේ උපදෙස් පරිදි පරීක්ෂණ කිරීම ආරම්භ කළහ. කොට්ඨාස වශයෙන් කරනු ලබන පරීක්ෂණ අනුව මාකොළ උතුර ප්‍රදේශයේ ස්ථාන 18ක් හඳුනා ගන්නට හැකිවී ඇති අතර ඩෙංගු රෝගීන් ගැනද වාර්තා වේ.මදුරු කීට සෙවීමේ දී පරීක්ෂණ අවස්ථාවල දී හඳුනා ගැනීමට තරම් නොතිබුණ ද ජලය එකතුවන ස්ථාන ගැන අවවාද කොට දින තුනක කාලයකදී පවිත්‍ර කිරීම අවශ්‍ය බවත් දන්වා සිටී.ප්‍රධාන සෞඛ්‍ය නිලධාරි කුමාරි විජේසූරිය මහත්මියගේ උපදෙස් පරිදි මහජන සෞඛ්‍ය පරීක්ෂක (පරිපාලන) ගාමිණී අබේනායක මහතාගේ මෙහෙයවීමෙන් මාකොළ මහජන සෞඛ්‍ය නිලධාරි රෝහන ද සිල්වා මහතා සමඟ සහාය නිලධාරි නිරෝෂන් ඩයස් මහතා ක්ෂණික විහිදුම් බළකාය සමඟ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306185</link>
    <topic>වතුර යැයි සිතා රැවටී ඇසිඩ් පෙවුණා යැයි සැමියා රෝහලේදී කීවා</topic>
    <author>උතුරු කොළඹ සමූහ – ඒ.මදුරවීරන්</author>
    <content>මුලතිව්හි පෞද්ගලික වෙළඳ සමාගමක සේවයකළ සැමියා එහිම නැවතී සිටියා. සතියකට වරක් ගෙදර ඇවිත් ගියා. සැමියා ඇසිඩ් පානයකර ඇති සිද්ධිය එහි වැඩකරන කෙනෙක් දුරකථනයෙන් දැනුම් දුන්නා .ඔහු බැලීමට වව්නියාව රෝහලට ගියත් කතා කිරීමට බැරිවුණා යැයි රසායනික බෙහෙත් අලෙවි කරන ආයතනයක සේවකයකු වතුර යැයි සිතා වැරදීමකින් ඇසිඩ් පානයකර මරණයට පත් වීමේ සිද්ධියක් සම්බන්ධයෙන් කොළඹ ජාතික රෝහලේ පැවැත්වූ මරණ පරීක්ෂණයකදි මියගිය අයගේ බිරියවන ශ්‍රියාණි ගීතාංජලී නැමැති අය සාක්කි දුන්නාය.මෙසේ ඇසිඩ් පානය කිරීමෙන් පසු වවුනියාව රෝහලටත්, ඉන් අනතුරුව කොළඹ මහ රෝහලටත් ඇතුළු කිරීමෙන් පසු මියගොස් ඇත්තේ, ආගරපතන ග්‍රැවල් බෲක් වතුයායේ පදිංචි තිස්අට හැවිරිදි ඩී. ජී. ඩී. විජේසිරි නැමැති අයෙකි. මරණ පරීක්ෂණය කොළඹ නාගරික අතිරේක හදිසි මරණ පරීක්ෂක එම් . අෂ්රප් රූමි මහතා විසින් පවත්වන ලදී.මරදාන පොලිසියේ කොස්තාපල් සෝමරත්න මහතාගේ මෙහෙය වීම යටතේ් සාක්කි දුන් සාක්කිකාරිය මෙසේද කීවාය. කොළඹ ජාතික රෝහලට මාරු කිරීමෙන් පසු ඔහු මා සමඟ කතා කළා. වතුර කියල මට ඇසිඩ් පෙවුණා ශ්‍රියාණි, යැයි ඔහු රෝහලේදී මා සමඟ කීවා. ඊට පසු දිගටම කතා කළා. මේ ඇසිඩ් වැඩපොළේ ඔහුගේ බාරයේ තිබූ ඒවා බවත් කියා සිටියා. වැරදීමකින් මේවා ඔහුට පෙවෙන්නට ඇතැයි සිතනවා. මරණය ගැන සැකයක් නැහැ.කොළඹ නියෝජ්‍ය අධිකරණ නිලධාරී දොස්තර ජී. ඩබ්. විජේතුංග මහතා පශ්චාත් මරණ පරීක්ෂණය පැවැත්වීය.සාක්කි සටහන් කිරීමට අවශ්‍ය හෙයින් මේ පිළිබඳව වැඩිදුර විභාගය වෙනත් දිනයකට කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306186</link>
    <topic>මාපාමඩුල්ල – යහලතැන්න මාර්ගයේ සංවර්ධන වැඩ නැවතිලා</topic>
    <author>මහනුවර දිසා සමූහ -- කේ. චන්ද්‍රරත්න</author>
    <content>මාපාමඩුල්ල යහලතැන්න ප්‍රධාන මාර්ගයේ කිලෝ මීටර් තුන හමාරක මැනුම් කටයුතු සිදුකර කිලෝ මීටර් දෙකක් පමණ කාපට්කර සංවර්ධනය කිරීමට මාර්ග සංවර්ධන අධිකාරිය පියවර ගෙන තිබේ.දැනට සංවර්ධන කටයුතු අතර මඟ නතරකර තිබෙන කිලෝ මීටර් එක හමාරක් පමණ වන මාර්ගයේ ඉතිරි කොටසේ ගල් ගැලවී වළවල් හෑරී තිබේ. වාහනයකින් තබා පයින්වත් යාමට නොහැකි බව මගීහු පවසති.මාර්ගය පුළුල් කිරීමට යැයි කියා පෞද්ගලික ඉඩම්වල වටිනා ගස් කොළන් කපා දමා තිබේ. මාර්ගය දෙපස ඉඩම් බැකෝ යොදාගෙන කපා පස් ඉවත් කරගෙන වෙනත් ස්ථාන කරා ගෙන ගොස් තිබේ. මෙම තත්ත්වය යටතේ අධික ලෙස වර්ෂාව පවතින දිනවලදී ඉඩම් සෝදා පාලුවට ලක් වේ.මෙම මාර්ගය භාවිත කරන යහලතැන්න කන්ද, ජයසිරිගම, මහතැන්න, කිදවැල්ගොල්ල, යටිහලගල, කුරුදුගහමඩ යන ගම්මානවල පවුල් දහස් ගණනක් දැඩි අපහසුතාවන්ට මුහුණ දෙති.මෙම මාර්ගයේ සංවර්ධන කටයුතු අඩපණ වී දැනට වර්ෂ දෙකකට ආසන්න බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306187</link>
    <topic>චන්ද්‍රිකා වැවේ බැම්ම ශුද්ධ කිරීමෙන් වැවට හානි වන බවට ගොවීන්ගෙන් මැසිවිලි</topic>
    <author>ඇඹිලිපිටිය විශේෂ - සිරිල් ජයවීර</author>
    <content>උඩවලව ජලාශයට අයත් චන්ද්‍රිකා වැව හුලංදාඔය හරහා තැනූ පස් බැම්මක් සහිත වේල්ලක් ඇති ජලාශයකි. 1957 වර්ෂයේ ආරම්භ කරන ලද චන්ද්‍රිකා වැව ව්‍යාපෘතියට වැයකර ඇති මුදල රු 1,25,00,000කි.මෙම ජලාශය සැළසුම්කර තනා ඇත්තේ ජලය අක්කර අඩි 22000ක් එක් රැස් කර කුඹුරු කිරීමටය. ප්‍රධාන ඇළ දිගින් සැතපුම් 7කි. සැතපුම් 32ක් වන බෙදුම් ඇළවල්ද මෙයට ඇත.මෙවැනි තත්ත්වයක් යටතේ් පවතින චන්ද්‍රිකා වැව ශෝචනීය තත්ත්වයක් උද්ගත වන බවට ප්‍රදේශයේ රාවයක් පවතී.මෙසේ වීමට හේතුව ගොවි සංවිධාන හා ප්‍රදේශවාසීන් දැනුවත් කිරීමකින් තොරව වැව් බැම්ම ශුද්ධ පවිත්‍ර කිරීමයි.මේ පිළිබඳව 1/5 ගොවි සංවිධානයේ අනුශාසක විශ්‍රාමලත් ගුරුවරයෙක් වන ඒ . ඩී. ගුණසේන මහතා මෙසේ පැවසීය.චන්ද්‍රිකා වැව අවුරුදු ගණනාවකින් සංවර්ධනය කරලා නැහැ. දැනට සංවර්ධනයක් කරනවා නම් ඒ පිළිබඳව අපි දැනුවත් කර නැහැ. චන්ද්‍රිකා වැවට ප්‍රධාන අතු ඇළවල් 2ක් තිබෙනවා. කුඹුරු අක්කර 5000ක් පමණ තිබෙනවා. ගොවීන් 2000ක් පමණ සිටිනවා .දැන් මේ ජනපදයේ පළමු පරම්පරාව අවසන්. දැනට වැව් රක්ෂිතය කොම්පැනි වලට දීලා. විශාල ජලය නාස්තියක් වෙනවා. බලධාරීන් අපට කියන්නේ කුඹුරු සඳහා විශාල වශයෙන් ජලය වැය වෙනවා එම නිසා අතුරු භෝග කරන ලෙස .1/5 ගොවි සවිධානයේ සභාපති ඩබ් . කේ ජයතිස්ස මහතා අපේ ගොවි සංවිධානය තිබෙන්නේ චන්ද්‍රිකා වැව ඉදිරිපිට .වැවේ බැද්ද එළි පෙහෙළි කිරීම ගැන අපි දැනුවත් කරලා නැහැ. මේ පිළිබඳව සම්බන්ධීකරණ රැස්වීම් වලදී ව්‍යාපෘති කොට්ඨාස රැස්වීම් වලදී බලධාරීන් අප දැනුවත් කර නැහැ. ගොවීන් ඇතුළු ගොවි පවුල් 2000කුගෙ ජීවිත රඳාපවතින්නෙ චන්ද්‍රිකා වැව ජලාශයෙන් . වසරට වාර දෙකක් කුඹුරු ගොවිතැන් කරනවා.නන්දසිරි ලියනගේ මහතා මම චන්ද්‍රිකා වැව ව්‍යාපාරය ඉදිරිපිට වෙළඳ සළක් පවත්වනවා. වැවට ආසන්න නිසා වැවේ සිසිලස හොඳට ලබනවා. පසු ගිය කාලේ චන්ද්‍රිකා වැවට අවුරුදු 50ක් පිරීම නිමිත්තෙන් විශාල උත්සවයක් පවා තිබුණා.මම අවුරුදු 40ක්ම වැව ඉදිරිපිට පදිංචි වෙලා සිටින්නෙ. වැව් බැම්ම ශුද්ධ පවිත්‍ර කරන ආකාරයට වැවට හානි වෙන්න පුළුවන්. මෙය අපේ ජාතික සම්පතක්. රැක ගැනීම අප සතු යුතුකමක්.මෙම කරුණු කාරණා මහවැලි අධිකාරියේ වලව විශේෂ බල ප්‍රදේශයේ නේවාසික ව්‍යාපාර කළමනාකාර අසංක ගුණතිලක මහතාට පැවසීමේදී ඔහු මෙසේ පැවසීය.වලව ව්‍යාපාරයේ මුළු ගොවීන් 35000ක් කොට්ඨාස 284ක් ගොවි සංවිධාන 284ක් මිලියන 210ක වියදමින් ප්‍රධාන වැව් 80ක ප්‍රධාන ව්‍යාපෘති 32ක් ක්‍රියාත්මක කරනවා.මෙම අලුත්වැඩියා වලින් වැවට කිසිම හානියක් සිදුවන්නේ නැහැ. වැව් බැම්මේ ඇති ඇතැම් ගස් වල මුල් යටට ගිහිල්ලා. වැව් බැම්ම ආරක්ෂා වන පරිදි කටයුතු කරන්නේ .මුල් ගලවා දමා මනා ලෙස පිඩලි අල්ලනවා. මේ පිළිබඳව ඉදිරි කන්න රැස්වීම් වලදී ගොවි ජනතාව දැනුවත් කරනවා. එම නිසා වැවට හානියක්වන බවට කිසිවෙකුª කවර ලෙසකින් වත් බියක් ඇති කර ගත යුතු නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306188</link>
    <topic>‘පොප් කෝන්’ වගා ව්‍යාපෘතියක් අනුරාධපුරයේ ඇරැඹීමට සැලසුම්</topic>
    <author>අනුරාධපුර අතිරේක - දිස්ත්‍රික් සමූහ</author>
    <content>ශ්‍රී ලංකාව පොප් කෝන් වගා කිරීමේ ව්‍යාපෘතියක් ආරම්භ කිරීම කෙරෙහි කාෂිකර්ම අමාත්‍යාංශයේ අවධානය යොමු වෙයි. මෙරට බඩඉරිඟු වගාව ස්වයංපෝෂිත මට්ටමකට ළඟාවී ඇතත් පොප් කෝන් හෙවත් පොරි (විලඳ) සෑදීමට අවශ්‍ය පොප් කෝන් නම්වූ බඩඉරිඟු විශේෂය විශාල වශයෙන් පිටරටවලින් ආනයනය කිරීමට සිදුව ඇතැයි කෘෂිකර්ම අතිරේක ලේකම් ආචාර්ය ඩී. බී. ටී. විජේරත්න මහතා පැවැසීය.ශ්‍රී ලංකාවට පොප්කෝන් ආනයනය කිරීම සඳහා වාර්ෂිකව ඇමරිකානු ඩොලර් 4,00000ක විදේශ විනිමයක් වැය කිරීමට සිදුව ඇතැයිද ඔහු වැඩිදුරටත් අවධාරණය කළේය.පොප් කෝන් වාණිජ මට්ටමෙන් වගා කිරීමේ නියමු වගා ව්‍යාපෘති ආරම්භ කිරීම සම්බන්ධයෙන් දැනටමත් මහඉලුප්පල්ලම ක්ෂේත්‍ර භෝග පර්යේෂණ හා සංවර්ධන අධ්‍යක්‍ෂවරයා, පැළෑටි නිරෝධායතන සේවා අධ්‍යක්‍ෂවරයා සහ අනුරාධපුර, පොළොන්නරු, පුත්තලම, කුරුණෑගල හා මොනරාගල දිස්ත්‍රික් කෘෂිකර්ම අධ්‍යක්‍ෂවරුන් දැනුවත් කර ඇත. මේ නිලධාරින්ගේ සහභාගිත්වයෙන් විශේෂ දැනුවත් කිරීමේ සාකච්ඡාවක් පසුගියදා ගන්නෝරුව සේවා සංස්කරණ ආයතනයේදී පැවැත්විණි.අනුරාධපුර දිස්ත්‍රික්කයේ අක්කර 200ක ආදර්ශ පොප් කෝන් බඩඉරිඟු වගා ව්‍යාපෘතියක් ආරම්භ කිරීමට සැලසුම් කර ඇති අතර අත්හදාබැලීමේ ආදර්ශ වගාවක් මහඉලුප්පල්ලම රජයේ ගොවිපළ පරිශ්‍රය තුළ බලගැන්වීමටද නියමිතය.2002 වසරේදී උතුරුමැද පළාත් සභාවේ මෙහෙයවීමෙන් අක්කර 2000කින් ආරම්භකළ බඩඉරිඟු වගාව මේ වනවිට අක්කර ලක්‍ෂය දක්වා ඉහළ ගොස් ඇතත් මේ දක්වා පොප්කෝන් බඩඉරිඟු වගාව හඳුන්වාදීමේ වැඩසටහනක් ආරම්භ කර නොමැත. මෙරට සංචාරක ව්‍යාපාරයේ වර්ධනය හා සමගාමීව එයට රුකුල්දෙන පොප් කෝන් වැනි වගාවන් ශ්‍රී ලංකාව තුළ ආරම්භ කිරීම අමාත්‍යංශයේ අරමුණ බවද ආචාර්ය විජේරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r1306189</link>
    <topic>කලකින් ප්‍රතිසංස්කරණය නොකිරීමෙන්හිරියාලේ ඇළ මාර්ග වල්බිහිවෙලා</topic>
    <author>ආරියරත්න රණවැල්ලවයඹ පළාත් සමූහ</author>
    <content>හිරියාල ආසනයේ විශාලතම වාරිමාර්ග යෝජනාක්‍රමය වන ඉබ්බාගමුව, බතලගොඩ වාරිමාර්ග ව්‍යාපාරය මගින් ගනේවත්ත, කුඹුක්ගැටේ සහ ඉබ්බාගමුව යන ගොවිජන සංවර්ධන කමිටු බලප්‍රදේශ තුනක කුඹුරු වගාකටයුතු සඳහා ජලය බෙදාහරින ප්‍රධාන ඇළවල් කීපයක් මේවන විට ගොඩවී වල්බිහිවී ගොස් ඇත.දීර්ඝ කලකින් ක්‍රමවත් ප්‍රතිසංස්කරණයකට ලක් නොවීම නිසා, එම ඇළවල් මෙසේ වල්බිහිව ගොස් තිබේ. මීට වසර 25කට පමණ පෙර අඩි 10ක් පමණ පළලැතිව හා අඩි පහක් පමණ ගැඹුරැතිව තිබූ ඇතැම් ඇළවල්, දෙපස ඉවුරු ඇතුළතට කඩාවැටී වල්බිහිවී මේවනවිට අඩි දෙකක් පමණවත් පළල හා ගැඹුර නොමැති තත්ත්වයට පත්ව ඇත.සමහර ඇළවල් මගින් කුඹුරුවලට ජලය බෙදා හරින සුලුසිවල කානුකැට, දොරවල් සහ හරස්බැම්ද, ඇළවල්වල බෝක්කු හා පැති බැමිද කැඩී බිඳී ගොස් තිබේ.මේ නිසා, කුඹුරු වගාවන් වෙත ජලය ගලා යාම ප්‍රමාදවීමත්, නිකරුනේ ජලය විශාල වශයෙන් අපතේ යාමත්, ගොවීන් විශාල පිරිසකගේ එම වගා කටයුතුවලට බලවත් බාධාවක් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r13061810</link>
    <topic>මාවක් ඔය පිටාර ගලනදාට ඉස්කෝලේ නෑ.... දරුවෝ ගෙදර</topic>
    <author>ඉංගිරිය සමූහ – ප්‍රියදර්ශනී කහවල</author>
    <content>පාලමක් ඉදිකිරීමට ගෙනවිත් දමන ලද රුපියල් ලක්ෂ ගණනාවක් වටිනා බෝක්කු කටවල් තොගයක් ප්‍රයෝජනයට නොගෙන , වසර ගණනාවක් තිස්සේ කැලෑවට යට වෙමින් පවතින අපරාධයක් පිළිබඳ පුවතක් හොරණ මැතිවරණ කොට්ඨාසයේ හඳපාන්ගොඩ , කඳනපිටිය ප්‍රදේශයෙන් වාර්තා වේ .හඳපාන්ගොඩ , කඳනපිටියේ පින්න කනත්ත පාරට පිවිසීම සඳහා මාවක් ඔය හරහා පාලමක් ඉදිකිරීමේ අරමුණින් මේ බෝක්කු කටවල් තොගය ඇතුළු තවත් භාණ්ඩ රැසක්ම මේ ස්ථානයට ගෙනවිත් දැමුවද, අධික බරින් යුත් මේ කොන්ක්‍රීට් බෝක්කු කටවල් තොගය හැරුණු විට ගෙනවිත් දැමූ අනෙකුත් භාණ්ඩ සියල්ල මේ වනවිට අස්ථානගතව ඇති බවත්, ඒවාට සිදු වූ දෙයක් තමන් නොදන්නා බවත් ප්‍රදේශවාසී්හු පවසති.මේ සම්බන්ධයෙන් හොරණ ප්‍රාදේශීය සභාවේ මන්ත්‍රීවරයකු වන චන්ද්‍රදාස කළුබෝවිල මහතා මෙසේ කීය.“ මේවා ජාතික අපරාධ අපිට දේශපාලන වාදයක් භේදයක් නැහැ. ගමේ වැඩක් කළොත් ඒකෙන් ප්‍රතිලාභ ලබන්නේ ගමේ අය. බලන්න මේ ලක්ෂ ගාණක මහජන මුදල් , රජයේ සල්ලි කැලෑවට යටවෙන හැටි ? කොන්ක්‍රීට් බෝක්කු ටිකයි, මේකට අවශ්‍ය අනෙක් බඩුයි අපිට භාර දෙනවා නම් අපිට පුළුවන් පාලම හදාගන්න. මේක ප්‍රාදේශීය සභාවට වියදම් දරලා කරන්න පුළුවන් දෙයක් නෙමෙයි. ලොකු ව්‍යාපෘතියක් .මාලනී රණතුංග මහත්මියවැහි කාලයට මාවක් ඔය පිටාර යනවා. එදාට අපේ ළමයින්ට ඉස්කෝලෙ යන්න බැහැ. සමහර දාට පාසල් ඇරිලා ගෙදර එන්න බැහැ. ඔය ගලලා ඒ අය එගොඩහ කොටු වෙනවා.දසානි මල්ලිකා මහත්මියගෙනැල්ලා දාලා තියෙන බෝක්කු කටවල් වලින් ටිකක් අපි දිය පහර හරහා දාගෙන තාවකාලිකව ගමන් මාර්ගයක් හදාගෙන තිබුණත්, ඒකත් හරි භයානකයි. දියසෙවල බැඳීලා ලිස්සනවා. කවුරුහරි මැදිහත් වෙලා මේ පාලම හදලා දෙනවා නම් ලොකු දෙයක් .සුනිල් ඇළපාල මහතාකොන්ක්‍රීට් බෝක්කු කටවල් ගෙනැල්ලා බාද්දි එදා අපි හිතුවා පාලම ඉක්මණින් හැෙඳයි කියලා. ඒත් ඒ බලාපොරොත්තු සිහින පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=r13061811</link>
    <topic>ගාලු කුමාරිගේ මැදිරි ගණන වැඩි කරන්නැයි ඉල්ලීමක්</topic>
    <author>වාද්දුව සමූහ – එස්. ආර්. පියදාස</author>
    <content>මැදිරි අටකින් සමන්විතව ධාවනයට යොදවා තිබූ මරදාන මාතර ගාලු කුමාරි ශීඝ්‍රගාමී දුම්රියට මැදිරි හයේ බලවේග කට්ටලයේ ඉඩ මදිවීම නිසා එහි ගමන් කරන මගීන් දැඩි අසීරුතාවට මුහුණපාන බව මුහුදුබඩ දුම්රිය මගීහු පවසති.මැදිරි ප්‍රමාණය අඩුවීම නිසා ඉඩකඩ ඇහිරීමෙන් එහි ගමන් කරන මගීහු ගමනාන්තයට යන විට තැම්බුණු ඉස්සන් මෙන් මලානිකව සිටින බවත්, ගල්කිස්ස මොරටුව යන දුම්රිය ස්ථානවලදී තව තවත් මගීනට ගොඩවීමට ඉඩකඩ නොමැති බව ද දුම්රිය මගීහු පෙන්වා දෙති.එම දුම්රියේ මෙසේ සිදුවන ඉඩකඩ මඳවීම නිසා කාන්තාවන් පමණක් නොව ඇතැම් අවස්ථාවලදී භික්ෂූන් වහන්සේ පවා අත්වාරුවල එල්ලී, පාපුවරුවේ එල්ලී ගමන් කරන බවද මුහුදුබඩ දුම්රිය මගීහු පවසති. මේ නිසා ගාලු කුමාරි ශීඝ්‍රගාමී දුම්රියට පෙර මෙන් මැදිරි අටක දුම්රියක් යොදවා එහි පවතින තදබදයට පිළියම් යොදන මෙන් මුහුදුබඩ දුම්රිය මගීහු දුම්රිය බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s1306181</link>
    <topic>මහේලගේ පිත්තෙන් ශ්‍රී ලංකාව චැම්පියන්ස් කුසලාන අවසන් පූර්ව වටයට</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>මහේල ජයවර්ධනගේ තාක්ෂණයෙන් පොහොසත් සුපිරි පිතිහරඹය මත ශ්‍රී ලංකාව ඊයේ ලන්ඩනයේ ඕවල් ක්‍රීඩාංගණයේදී ඔස්ට්‍රේලියාව ලකුණු 20කින් පරාජය කරමින් චැම්පියන්ස් කුසලාන තරගාවලියේ අවසන් පූර්ව වටයට පිවිසියේය.ශ්‍රී ලංකාව ලබන 20 වැනිදා වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේදී ඉන්දියාව සමග අවසන් පූර්ව තරගයට මුහුණ දෙයි. පළමු අවසන් පූර්ව ගැටුම හෙට (19) එංගලන්තය හා දකුණු අප්‍රිකාව අතර ඕවල් ක්‍රීඩාංගණයේදී පැවැත්වේ.ලකුණු 254ක ජයග්‍රාහී ඉලක්කය හඹා ගිය කැන්ගරුවෝ ඕවර 42.3කදී ලකුණු 233කට දැවී ගියහ.‘තරගයේ වීරයා’ බවට පත්වූ මහේල ජයවර්ධන ලකුණු 84ක ප්‍රබල පිතිකරණයක් ප්‍රදර්ශනය කරමින් ශ්‍රී ලංකාව කඩුලු 8කට ලකුණු 253ක් කරා ගෙන යාමෙන් පසුව නුවන් කුලසේකර ලකුණු 42කට කඩුලු 3ක් ලබා ගත්තේය. දඟ පන්දු යවන රංගන හේරත් ලකුණු 48කට කඩුලු 2ක් ලබා ගත්තේය.කුලසේකර ඊයේ තරගයේ ඔහුගේ දෙවැනි පන්දුවෙන්ම ඔස්ට්‍රේලියා කණ්ඩායමේ වටිනා ම කඩුල්ල වන ෂේන් වොට්සන් ලකුණු 5කට දවාලීමට සමත් විය. මේ බියකරු පිතිකරුවාට මුහුණ දීමට හැකිවූයේ පන්දු 7කට පමණි. වොට්සන්, ඔහුගේ මෙන්ම ඔස්ට්‍රේලියානු ඉනිමේද පළමු පන්දුවට (ශමින්ද එරංග ගේ) හතරේ පහරක් එල්ල කළේය. ඊළඟ ඕවරයේදී කුලසේකරගේ පන්දුව වොට්සන්ගේ පිත්ත පරදවමින් කඩුල්ලේ වැදුනු විට ශ්‍රී ලාංකික නරඹන්නන්ගෙන් නැගුනු ජය ඝෝෂාවෙන් ඕවල් ක්‍රීඩාංගණය දෙදරන්නට විය.එහෙත් ඉන්පසුව ඇසෙන්නට වූයේ ඔස්ට්‍රේලියානු ප්‍රීති ඝෝෂාවන්ය. ඒ, ග්ලෙන් මැක්ස්වල් වේගවත් පිතිහරඹයක නියැලෙන්නට වූ හෙයිනි.මැක්ස්වල් හා පිල් හියුස් ඕවර හතරකදී ලකුණු 36ක් ලබා ගත්හ. කුලසේකරගේ පන්දුවට හියුස්ගේ පිත්තේ වැදී ආ උඩ පන්දුව කඩුලු රකින කුමාර් සංගක්කාර රැක ගැනීමත් සමග හියුස් ලකුණු 13කට දැවී ගියේය. මින් ලකුණු 12ක්ම හියුස් ලබා ගත්තේ හතරේ පහරවලිනි. ඔහු පන්දු 10කට මුහුණ දුන්නේය.ලසිත් මාලිංග පැමිණ ඔහුගේ තෙවැනි පන්දුවෙන් මැක්ස්වල්ගේ කඩුලු බිඳ දැමීමත් සමග ඔස්ට්‍රේලියා ජය ඝෝෂා නතර වී ශ්‍රී ලාංකික ධජ යළි ලෙලදෙන්නට පටන් ගත්තේය. මැක්ස්වල් පන්දු 20කට පමණක් මුහුණ දෙමින් හතරේ පහර 5ක් හා හයේ පහරක් එල්ල කර ලකුණු 32කට දැවී ගියේය. ඔස්ට්‍රේලියාව කඩුලු 3 ට ලකුණු 59 යි, ඕවර 6.3 යි.මුළු ලකුණු 69දී සිවුවැනි කඩුල්ල බිඳ වැටිනි. එවර දැවී ගියේ නායක ජෝජ් බේලි (4) ය. නවවැනි ඕවරයේදී මාලිංගගේ පන්දුවට මුහුණ දීමෙන් පසුව බේලි ‘ලෙග්-බයි’ ලකුණක් සොරකම් කිරීමට දුවද්දී ‘ෂෝට් ෆයින් ලෙග්’ ස්ථානයේ පන්දු රකිමින් සිටි කුලසේකර පන්දුව කෙළින්ම කඩුල්ලට එවන විට බේලි සිටියේ සීමාවට බොහෝ ඈතිනි.ඇන්ජලෝ මැතිව්ස්ගේ පන්දුව කෙළින්ම කඩුල්ලේ ගැටීමෙන් මිචල් මාෂ් ලකුණු 4කට දැවී ගියේය. 13 වැනි ඕවරයේදී ඔස්්ට්‍රේලියානුවන්ට ඔවුන්ගේ පස්වැනි කඩුල්ල අහිමි වන විට මුළු ලකුණු ප්‍රමාණය 80ක් විය.ඊළඟට දැවී ගියේ ආක්‍රමණශීලී පිතිහරඹයක් ක්‍රීඩා කරමින් සිටි මැතිව් වේඩ් ය. හතරේ පහර 4ක් සහ හයේ පහරක් එල්ල කර පන්දු 23කින් ලකුණු 31ක් රැස්කර ගෙන සිටි වේඩ්, 20 වැනි ඕවරයේදී කුලසේකරගේ පන්දුවට උඩු ගුවනට එල්ල කළ පහරින් ‘ලෝන්ග් ඕන්’ ස්ථානයට පැමිණි පන්දුව ඩිල්ෂාන් රැක ගත්තේය. වේඩ් හා ඇඩම් වෝග්ස් හයවැනි කඩුල්ල වෙනුවෙන් පන්දු 37කින් ලකුණු 47ක් එක් කළහ.වේඩ් දැවී යාමෙන් පසුව පිටියේ එක්වූ වෝග්ස් හා ජේම්ස් ෆෝල්ක්නර් මුළු ලකුණු සංඛ්‍යාව 127 සිට 163 දක්වා ඉහළ නංවමින් සිටියදී ෆෝල්ක්නර්, රංගන හේරත්ගේ පන්දුවට කඩුලු රකින සංගක්කාර අතට උඩ පන්දුවක් ලබා දෙමින් ලකුණු 17කට දැවී ගියේය. මේ දෙදෙන පන්දු 30කින් ලකුණු 36ක් හත්වැනි කඩුල්ලට එක් කළහ. හතරේ පහර 3ක් එල්ල කරමින් ෆෝල්ක්නර් පන්දු 14කින් ලකුණු 17ක් ලබා ගත්තේය.අවසන් කඩුල්ල වෙනුවෙන් එක්වූ ක්ලින්ට් මැකේ හා සේවියර් ඩොහර්ටි ශ්‍රී ලංකාවට ප්‍රබල අභියෝගයක් එල්ල කරමින් ඔස්ට්‍රේලියා මුළු ලකුණු ප්‍රමාණය 192 සිට 233 දක්වා ගෙන එමින් සිටියදී 43 වැනි ඕවරයේදී මැකේ, ඩිල්ෂාන්ගේ පන්දුවට එල්ල කළ පහරින් පෙරළා තමන් වෙතටම ආ උඩ පන්දුව ඩිල්ෂාන් ඔහුගේ වමත දිගු කොට අල්ලා ගැනීමත් සමග ශ්‍රී ලංකා ජයග්‍රහණය තහවුරු විය. මැකේ පන්දු 58කින් ලකුණු 30ක් ලබා ගත් අතර ඩොහර්ටි නොදැවී ලකුණු 15ක් රැස් කළේය.කාසියේ වාසිය දිනා ගත් ඔස්ට්‍රේලියාව පළමුව පන්දු යැවීමට තීරණය කිරීමෙන් පසුව මිචල් ජොන්සන් එවූ තරගයේ පළමු පන්දුවටම ‘පොයින්ට්’ ස්ථානයට ඉහළින් දර්ශනීය හතරේ පහරක් එල්ල කළ කුසල් ජනිත් පෙරේරා තෙවැනි පන්දුවට කඩුල්ල මුවා කරමින් දැවී ගියේය. පා පෙදෙසට පහරක් එල්ල කිරීමට යාමේදී පන්දුව පා ඉන්න ඉදිරිපිටදී කුසල්ගේ පාදයේ වැදුනේය.පෙර තරගයේදී එංගලන්තයට එරෙහිව විශිෂ්ට පිතිහරඹයක නියැලෙමින් ශ්‍රී ලංකාව ජයග්‍රහණය කරා ගෙන ගිය කුමාර් සංගක්කාර ඊයේ ලකුණු 3කට දැවී ගියේ ඕවල් ක්‍රීඩාංගණයට රොද බැඳගෙන පැමිණ සිටි ශ්‍රී ලාංකික ක්‍රිකට් ලෝලීන්ගේ බලාපොරොත්තු සුන් කරමිණි. තරගයේ සිවුවැනි ඕවරයේ පිට ඉන්නට එපිටින් ආ ක්ලින්ට් මැකේ ගේ දෙවැනි පන්දුවට ‘සංගා’ එල්ල කළ පහරින් පන්දුව කෙළින් ම ගියේ ‘පොයින්ට්’ හි පන්දු රකිමින් සිටි ග්ලෙන් මැක්ස්වල් වෙතය. පන්දු 11කට පමණක් මුහුණ දී සංගක්කාර දැවී යන විට මුළු ලකුණු සංඛ්‍යාව 20ක් විය.තිලකරත්න ඩිල්ෂාන් හා ලහිරු තිරිමාන්න ශ්‍රී ලංකා ඉනිම ලකුණු 92 දක්වා ඉහළ නංවමින් සිටියදී ඩිල්ෂාන්, සේවියර් ඩොහර්ටිගේ පන්දුවට ‘ස්ලිප්’ හි ෂේන් වොට්සන්ගේ අගනා උඩ පන්දු රැකීමකින් 23 වැනි ඕවරයේදී දැවී ගියේය. වොට්සන්, ඉතාමත් පහළින් ආ එම උඩ පන්දුව අල්ලා ගත්තේ ඔහුගේ දකුණු පසට පනිමින් තනි අතිනි. පන්දු 58කට මුහුණ දුන් ඩිල්ෂාන් ට එල්ල කිරීමට හැකිවූයේ එක් හතරේ පහරක් පමණි. ලකුණු 34කට ඔහු දැවී ගියේය. ඩිල්ෂාන් හා ලහිරු තිරිමාන්න තෙවැනි කඩුල්ල වෙනුවෙන් ඕවර 19කින් ලකුණු 72ක සබඳතාවක් පිහිටුවූහ.අංක 4 පිතිකරු ලෙස පිටියට පිවිසි තිරිමාන්න ඔහුගේ 5 වැනි ජාත්‍යන්තර එක්දින අර්ධ ශතකය වාර්තා කළේය. ඔහු සහ මහේල ජයවර්ධන සිවුවැනි කඩුල්ලට ලකුණු 36ක් පන්දු 55කින් එක් කළ අතර එම සබඳතාව 32 වැනි ඕවරයේදී බිඳ දැමුවේ ජොන්සන් ය. ඔහුගේ පන්දුවට තිරිමාන්න ‘මිඩ් විකට්’ ස්ථානයට එල්ල කළ උඩ පන්දුව වොට්සන් පහසුවෙන් අල්ලා ගත්තේය. හතරේ පහර 4ක් එල්ල කළ තිරිමාන්න පන්දු 86කින් ලකුණු 57ක් ලබා ගත්තේය.ජයවර්ධන හා නායක ඇන්ජලෝ මැතිව්ස් ඕවර පහයි පන්දු තුනක් කඩුල්ලේ රැඳී සිට මුළු ලකුණු ප්‍රමාණය 128 සිට 159 දක්වා ගෙන එමින් සිටියදී මැතිව්ස් දැවී ගියේය. මැතිව්ස් හතරේ පහරක් සමග පන්දු 20කින් ලකුණු 12ක් ලබා ගත්තේය. ඔහු මෙවර තරගාවලියේ පිතිකරණයේ අසාර්ථක වූ දෙවැනි අවස්ථාව මෙය විය.උප නායක දිනේෂ් චන්දිමාල් හතරේ හා හයේ පහරක් බැගින් එල්ල කර පන්දු 32කින් ලකුණු 31 රැස් කිරීමෙන් අනතුරුව දැවී ගියේය. 47 වැනි ඕවරයේ මුළු ලකුණු 224දී දැවී යාමට පෙර ඔහු සහ ජයවර්ධන පන්දු 57කින් ලකුණු 65ක් හයවැනි කඩුල්ලට එක් කළහ. චන්දිමාල් දැවී ගියේ ජොන්සන්ගේ පන්දුවට ‘මිඩ් ඕන්’හි පිල් හියුස් අතට උඩ පන්දුවක් දෙමිනි.එංගලන්තයට එරෙහි තරගයේදී ප්‍රවේගකාරී පිතිහරඹයක යෙදුනු නුවන් කුලසේකර ඊයේ ලබා ගත්තේ ලකුණු 6ක් පමණි. පන්දු 5කට පමණක් මුහුණ දුන් ඔහු 48 වැනි ඕවරයේදී දුවද්දී දැවී ගියේය. 7 වැනි කඩුල් බිඳ වැටෙන විට ශ්‍රී ලංකා මුළු ලකුණු සංඛ්‍යාව 234ක් විය.රංගන හේරත් (2) අවසාන ඕවරයේදී දැවී ගියේද ලකුණක් කරා දුවද්දීය. ඒ, මුළු ලකුණු 244දීය. ලසිත් මාලිංග නොදැවී ලකුණු 2යි.ශ්‍රී ලංකා ඉනිම අවසන් වන විට මහේල ජයවර්ධන නොදැවී ලකුණු 84ක් රැස්කර ගෙන සිටියේය. ශ්‍රී ලංකාව කඩුලු 8කට 253ක තරගකාරී මුළු ලකුණු ප්‍රමාණයක් කරා ගෙන ගිය ජයවර්ධනගේ පන්දු 81ක අති අගනා ඉනිම හතරේ පහර 11කින් වර්ණවත් වී තිබිණි.ජයවර්ධන 45 වැනි ඕවරයේදී ක්ලින්ට් මැකේගෙන් ලකුණක් උදුරා ගනිමින් ජාත්‍යන්තර එක්දින ක්‍රිකට් ලකුණු 11,000 ඉක්මවා ගියේය. ඔහු ලකුණු 25ක් රැස්කර ගෙන සිටියදී ජොන්සන්ගේ පන්දුවට දුන් උඩ පන්දුව ‘ෂෝට් මිඩ් විකට්’හිදී වොට්සන් විසින් අතහරිනු ලැබිනි.37 වැනි ඕවරයේදී ලැබුනු නිදහස් පහරකට ජයවර්ධන හතරේ පහරක් එල්ල කළ අතර එය මෙවර චැම්පියන්ස් කුසලාන තරගාවලියේ නිදහස් පහරකින් වාර්තා වූ පළමු හතරේ පහර විය.ශ්‍රී ලංකාව ඔවුන්ගේ අවසන් ඕවර දහයේදී ලකුණු 75ක් රැස් කළේය. මිචල් ජොන්සන් ලකුණු 48කට කඩුලු 3ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s1306182</link>
    <topic>කොළඹ රාජකීය සහ විශාඛා 17න් පහළ හොකී ශූරතා දිනයි</topic>
    <author>අසෝක හිඳගොඩමාතලේ දිසා විශේෂ</author>
    <content>පාසල් හොකී සංගමය සංවිධාන කළ සමස්ත ලංකා පාසල් වයස අවුරුදු 17න් පහළ හොකී තරගාවලියේ බාලික ශූරතාව දිනාගැනීමට කොළඹ රාජකීය විදුහල සමත්වු අතර බාලිකා ශූරතාව කොළඹ විශාඛා බාලිකාවට හිමිවිය.බාලක කණ්ඩායම් 36ක හා බාලිකා කණ්ඩායම් 24ක සහභාගිත්වයෙන් පැවැති තරගාවලියේ බාලක අවසන් තරගයේදී මාතලේ ක්‍රිස්තුදේව ජාතික පාසල් පිල ගෝල් 1-0කින් පරාජය කිරීමට කොළඹ රාජකීය විදුහල් පිල සමත්විය.ජයග්‍රාහී ‍ගෝලය මලිත් රසංග විසින් වාර්තා කළේය. ශූරතාව දිනු රාජකීය පිල ශහිර් ඛාරි විසින්ද ක්‍රිස්තුදේව පිල චතුරංග චන්ද්‍රසේන විසින්ද මෙහෙයවීය.බාලිකා අවසන් මහා තරගයේදී කොළඹ මියුසියස් විදුහලට එරෙහිව ගෝල් 1-0ක ජයක් වාර්තා කිරීමට විශාඛා විදුහල් කණ්ඩායමට හැකිවිය. ජයග්‍රාහී ගෝලය වාර්තා කළේ මිතින්දි සෙනෙවිරත්න විසිනි. විශාඛා විදුහල් කණ්ඩායම විශානි රන්මිණි විසින්ද මියුසියස් විදුහල පිල දිනිති සත්‍යපාල විසින්ද මෙහෙයවුහ.මෙවර තරගාවලියේ බාලක බාලිකා ශූරතා දෙකම කොළඹට හිමිවීම ‍විශේෂ සිදුවීමක් විය.තරගාවලියේ දක්ෂතම ක්‍රීඩකයන් ලෙස චතුරංග චන්ද්‍රසේන (ක්‍රිස්තුදේව), සහ සහිර් ඛාරි (රාජකීය) නම් කළ අතර දක්ෂතම ක්‍රීඩිකාව ලෙස යෙලනි පෙරේරා (විශාඛා) නම් කෙරිණි. තරුෂී බෝමුල්ල (මියුසියස්) දක්ෂතම ගෝල් රකින්නිය ලෙස සම්මාන ලැබුවාය.බාලක තෙවැනි ස්ථානය කොළඹ ආනන්ද විදුහල පරාජය කළ මාතලේ සහිරා විදුහලට හිමිවු අතර බාලිකා තෙවැනි ස්ථානය මාතලේ ශ්‍රී සංඝමිත්තා බාලිකා විදුහලට හිමිවිය. සංඝමිත්තා විදුහල හමුවේ මාතලේ සීතාදේවී බාලිකා විදුහල පරායට පත්විය.මහනුවර බිකාස් අධ්‍යාපන ආයතනයේ අනුග්‍රහයෙන් පසුගියදා මාතලේ නන්දිමිත්‍ර ඒකනායක අන්තර්ජාතික කෘත්‍රීම හොකී ක්‍රීඩාංගණය කේන්ද්‍ර කරගනිමින් පැවැති තරගාවලියේ සමාරම්භක උළෙල මාතලේ පුරපති හිල්මි කරීම් මහතාගේ ප්‍රදානත්වයෙන් ද සමාප්ති උළෙළ සහ ජය සංකේත ප්‍රදානය මහනුවර බිකාස් අධ්‍යාපන ආයතනයේ අළෙවි කළමණාකාර අධ්‍යක්ෂ මොහොමද් ඉස්තිකාර් මහතාගේ ප්‍රධානත්වයෙන් ද පැවැත්විණි.මේ අවස්ථාවට ශ්‍රී ලංකා පාසල් හොකී සංගමයේ ලේකම් ඉන්ද්‍රවංශ හේරත්, තරග කමිටු සභාපති ඒ.එච්.එම්.හනිෆ, මාතලේ පාසල් හොකී කමිටු සභාපති සහිරා විදුහල්පති ජේ.එම්.ඉක්බාල් යන මහත්වරුන්ද එක්වුහ.   .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s1306183</link>
    <topic>තායිවාන මැරතන් තරගයේ වැඩි දස්කම් කෙන්යාවෙන්</topic>
    <author/>
    <content>පළමු වරට තායිවානයේ පැවැති අන්තර් ජාතික මැරතන් තරගයේ කාන්තා පිරිමි දෙඅංශයෙන්ම වැඩි දස්කම් දැක්වීමට කෙන්යානු ක්‍රීඩක ක්‍රීඩිකාවන් සමත්වූහ.එහි පිරිමි තරග අංශය ජය ගැනීමට කෙන්යාවේ චාල්ස් කිමුටි සමත්වූ අතර කාන්තා තරග ඉසව්ව ජය ගනු ලැබුවේ මර්සි ජෙලීමෝ විසිනි.දෙඅංශයෙන්ම පළමු ස්ථානයට හිමි තෑගි මුදල වූයේ අමෙරිකානු ඩොලර් 16900 කි. කිලෝමීටර් 42ක දුරකින් යුත් මේ තරගයට ක්‍රීඩක ක්‍රීඩිකාවන් 3000කට අධික ප්‍රමාණයක් සහභාගි වූහ.පිරිමි තරගයේ පළමු ස්ථානය දිනූ කිමුටිට ගතවූ කාලය පැය 2කුත්, මිනිත්තු 23ක් හා තත්පර 35කි. කාන්තා තරගය ජයගත් ජෙලීමෝට පැය 2කුත්, මිනිත්තු 44ක් හා තත්පර 37ක් ගත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s1306184</link>
    <topic>ගලේවෙල ප්‍රා.ලේ.ක්‍රීඩා ශූරතාව පාසල් කණ්ඩායමට</topic>
    <author>දේවහුව සමූහ</author>
    <content>ගලේවෙල ප්‍රාදේශීය ලේකම් කොට්ඨාස අන්තර් ක්‍රීඩා සමාජ මලල ක්‍රීඩා උළෙලේ සමස්ත ශූරතාව හිමිකර ගැනීමට ගලේවෙල පාසල් ක්‍රීඩා සමාජය සමත්විය. පාසල් ක්‍රීඩා සමාජය ලකුණු 195ක් ලබාගත් අතර ලකුණු 118ක් ලබාගත් පට්ටිවෙල බ්ලු ඩ්‍රැගන් ක්‍රීඩා සමාජය අනුශූරතාව හිමිකර ගත්තේය.පට්ටිවෙල බ්ලු ඩ්‍රැගන් ක්‍රීඩා සමාජයේ එම්.ජී.ඩී.ඒ.ගුණවර්ධන දක්ෂතම ක්‍රීඩකයා ලෙසත් ගලේවෙල පාසල් ක්‍රීඩා සමාජයේ ආර්.එම්.ඒ.විදුමිනී රත්නායක දක්ෂතම ක්‍රීඩිකාව ලෙසත් සම්මාන හිමිකර ගත්තේය.තරගාවලිය ගලේවෙල ප්‍රාදේශීය සභාවේ සභාපති එල්.ඒ.මොෂාත් නිමලසිරි මහතාගේ හා ප්‍රාදේශීය ලේකම් ඒ.එම්.කේ.සී.කේ.අතපත්තු මහත්මියගේ ප්‍රධානත්වයෙන් පසුගියදා ගලේවෙල මහජන ක්‍රීඩාංගණයේදී පැවැත්විණි.තරග ප්‍රතිඵල මෙසේය.පිරිමි: මීටර් 100-1.එස්.ජී.අයි.කාවින්ද (පාසල් ක්‍රී.ස), 2.එම්.බී.වර්ණසිරි බණ්ඩාර (බ්ලු ඩ්‍රැගන් ක්‍රී‍.), මීටර් 200-1.එස්.ඒ.අයි‍.එම්.සුබසිංහ (පාසල් ක්‍රී.ස), 2.එස්.ඒ.අයි.කේ.සුබසිංහ (පාසල් ක්‍රී.ස), මීටර් 400-1.ආර්.ඒ.එන්.ඩී.රණසිංහ (පාසල් ක්‍රී.ස), 2.ඊ.ජී.ඩී.බී.බී.ඇ‍ල්ලේපොල (බ්ලු ඩ්‍රැගන්), මීටර් 800-1.එම්.ජී.ඩී.ජී.ගුණවර්ධන (බ්ලු ඩ්‍රැගන්), 2.ආර්.ඒ.එස්.ඩී.රණසිංහ (පාසල් ක්‍රී.ස), මීටර් 1500-1‍.එම්.ජී.ඩී.ජී.ගුණවර්ධන (බ්ලු ඩ්‍රැගන්), 2.ඒ.ජී.නාමල් ප්‍රදිප් කුමාර (සමනල ක්‍රී.ස), මීටර් 5000-1.එම්.ජී.ඩී.ඒ.ගුණවර්ධන (බ්ලු ඩ්‍රැගන්), 2.ජී.ජී.ඒ.ප්‍රදීප් කරුණාරත්න (සමනල ක්‍රී.ස), දුර පැනීම-1.ඊ.ජී‍.ඩී‍‍.පි.ජී.ඇල්ලේපොල (බ්ලු ඩ්‍රැගන්), 2‍‍.පී.ජී.ජී.ඩී.සංජීව (පාසල් ක්‍රී.ස), තුන්පිම්ම-1.එස්.ඒ.අයි.කේ.සුබසිංහ (පාසල් ක්‍රී.ස), 2.පී.ජී.ජී.ඩී.සංජීව (පාසල් ක්‍රී.ස), යගුලිය විසිකිරීම-1.එච්.ඒ.ඩී.ඒ.දක්ෂිණ (පාසල් ක්‍රී.ස), 2.එච්.ටී.එන්.ආර්.ප්‍රනාන්දු (‍අශෝක ක්‍රී.ස), කවපෙත්ත විසිකිරීම-1.ඩී.එම්.ප්‍රදීප් සම්පත් දිසානායක (පාසල් ක්‍රී.ස), 2.එම්.ටී.රෝයි ප්‍රනාන්දු (අශෝක ක්‍රී.ස), හෙල්ල විසිකිරීම-1.ඩී.ඒ.අයි.මධුමාල් ආරච්චි (එන්.එම්.වී.ක්‍රී.ස.), 2.ඒ.ජී.නාමල් ප්‍රදීප් කුමාර (සමනල ක්‍රී.ස), මිටර් 100x4 සහාය දිවීම-1.පාසල් ක්‍රී.ස, 2.බ්ලු ඩ්‍රැගන් ක්‍රී.ස, මී.400x4 සහාය දිවීම-1.පාසල් ක්‍රී.ස, 2.බ්ලු ඩ්‍රැගන් ක්‍රී.ස.කාන්තා-මීටර් 100-1.එම්.ඩබ්.එම්.සාචිනී නිලුෂිකා (පාසල් ක්‍රී.ස), එච්.එම්.ඩී.එන්.කේ.බණ්ඩාර (පාසල් ක්‍රී.ස), මීටර් 200-1.ආර්.එම්.ඒ.විදුමිනී රත්නායක (පාසල් ක්‍රී.ස), එච්.එම්.දුලාංජලී කුමාරි (පාසල් ක්‍රී.ස), මීටර් 400-1.ටී.දිල්කි නිමේෂා (අරුනළු ක්‍රී.ස), 2.ඩබ්.එම්.හංසිකා කුමාරි (පාසල් ක්‍රී.ස), මීටර් 800-1.සී.යූ.කෞෂල්‍යා කුමාරි (පාසල් ක්‍රී.ස), ටී.දිල්කි නිමේෂිකා (අරුනළු ක්‍රී.ස), මීටර් 1500-1‍.සී.යූ.කෞෂල්‍යා කුමාරි (පාසල් ක්‍රී.ස.), 2.ආර්.ඒ.සන්ධ්‍යා කුමාරි (නිල්වලා ක්‍රී.ස), මීටර් 5000-1.ආර්.ඒ.සන්ධ්‍යා කුමාරි (නිල්වලා ක්‍රී.ස), 2.ඒ.එල්.දිලානි (නිල්වලා ක්‍රී.ස), දුර පැනීම-1.ආර්.‍එච්.ඒ.විදුමිනී රත්නායක (පාසල් ක්‍රී.ස), 2.එච්.එම්.ඩී.එන්.කුමාරි බණ්ඩාර (පාසල් ක්‍රී.ස), තුන් පිම්ම-1.ආර්.එම්.ඒ.විදුමිනී රත්නායක (පාසල් ක්‍රී.ස), 2.ආර්.එම්.එච්.රණසිංහ (පාසල් ක්‍රී.ස), යගුලිය විසිකිරීම-1.සී.ජී.කවිදු කුමාරි (පාසල් ක්‍රී.ස), 2.එච්.ජී.යුරේකා හංසමාලි (පාසල් ක්‍රී.ස), කවපෙත්ත විසිකිරීම-1.සී.ජී.කවිදු කුමාරි (පාසල් ක්‍රී.ස), 2.එන්.ජී.යුරේකා හංසමාලි (පාසල් ක්‍රී.ස), හෙල්ල විසිකිරීම-1.ඒ.ජී.එම්.ඩී.නිරෝෂා කුමාරි (පාසල් ක්‍රී.ස), 2.සී.ජී.කවිදු කුමාරි (පාසල් ක්‍රී.ස), මී 100x4-1.පාසල් ක්‍රී.ස, 2.නිල්වලා ක්‍රී.ස, මී.400x4-1.නිල්වලා ක්‍රී.ස, 2.බ්ලු ඩ්‍රැගන් ක්‍රී.ස.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s1306185</link>
    <topic>එංගලන්තය චැම්පියන්ස් කුසලාන අවසන් පූර්ව වටයට</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>එංගලන්තය පෙරේදා කාඩිෆ් නුවර සොෆියා ගාඩ්න්ස් ක්‍රීඩාංගණයේදී නවසිලන්තය පරදවමින් චැම්පියන්ස් කුසලාන ක්‍රිකට් තරගාවලියේ අවසන් පූර්ව වටයට පිවිසියේය.වර්ෂාව හේතුවෙන් පිලකට ඕවර 24 බැගින් සීමා කෙරුණු මේ තරගයේ පළමුව පන්දුවට පහර දුන් එංගලන්තය ඕවර 23යි පන්දු 3කදී ලකුණු 169ක් රැස් කළ අතර එය හඹා ගිය නවසිලන්තයට ලබා ගත හැකිවූයේ කඩුලු 8ක් දැවී ලකුණු 159ක් පමණි.ලකුණු 10ක එංගලන්ත ජයග්‍රහණයේ වේදිකාව වූයේ නායක ඇලස්ටෙයාර් කුක් පන්දු 47කින් ලබා ගත් ලකුණු 64 යි.තරගයේ රිස්සුම් නැති අවස්ථා කිහිපයක්ද තිබිණි. මින් එක් විශේෂ මොහොතක් දුක් උපදවන්නක් විය. එහිදී එංගලන්තයට වාසි ගෙන දෙමින් තෙවැනි විනිසුරු ‘නෝ බෝල්’ තීරණයක් ලබා දුන් අතර මේ නිසා කේන් විලියම්සන්ට ලකුණු 67ක් ලබා ගෙන ආපසු ක්‍රීඩාගාරයට යාමට සිදුවිය. නවසිලන්ත අංක 3 පිතිකරු විලියම්සන් ඒ වන විට එංගලන්තයට තර්ජනයක් වෙමින් හතරේ පහර 8ක් හා හයේ පහරක් එල්ල කර පන්දු 54කින් ලකුණු 67ක් ලබා ගෙන සිටියේය.ඒ හැරුනු විට, සාමාන්‍යයෙන්, තරගයේ ආධිපත්‍යය පතුරුවා ගෙන සිටියේ එංගලන්තය යි. ඇලස්ටෙයාර් කුක් ඔහුගේ එංගලන්ත ක්‍රිකට් දිවියේ ප්‍රථම වතාවට ඉනිමකදී හයේ පහර 2ක් එල්ල කළේය. මීට අමතරව ‘ස්කූප්’ පහරක්ද එල්ල කිරීමට ඔහු සමත් විය.මේ අසාමාන්‍ය ක්‍රියාදාමයන්ට තවත් විකාර සිදුවීමක් එක් කරමින් කුක් ගේ උඩ පන්දු තුනක් ම අතහැරිණි. තෙවතාවක්ම උඩ පන්දු ගිලිහුනේ නේදන් මැකලම්ගේ දෑතිනි.ඕවර 23.3ක ඉනිම තුළ නවසිලන්ත නායක බ්‍රෙන්ඩන් මැකලම්ගේ සොහොයුරා උඩ පන්දු තුනක් අතහැර උඩ පන්දු හතරක් අල්ලා ගත්තේය.පස්වරු 3.45 ට තරගය ආරම්භ වීමෙන් පසුව එංගලන්තය ලකුණු 200ක් කරා යන බවක් දිස්වුනද අවසානයේ සියළු දෙනා ලකුණු 169කට දැවී ගියහ.කුක් දැවී යාමෙන් පසුව එංගලන්තයට ලකුණු 28කට කඩුලු 7ක් අහිමි වූ අතර ඔවුන්ගේ අවසන් කඩුලු 5 පන්දු 12කදී බිඳ වැටුනේ ලකුණු 10කටය.නවසිලන්තය ඉලක්කය හඹා යාමේදී ලබා ගත් දුර්වල ආරම්භයෙන් පසුව සටන්කාමී ඉනිමක නියැළුනු විලියම්සන්, අවසානයේ ස්ටුවර්ට් බ්‍රෝඩ් ගේ පන්දුවට ඉහළට පහරක් එල්ල කළ අතර ජේම්ස් ඇන්ඩර්සන් ‘කවර්’ ස්ථානයේ උඩ පන්දුව රැක ගත්තේය. බ්‍රෝඩ් ගේ විලුඹේ ඉතා කුඩා කොටසක් සීමාවෙන් පිටුපස තිබෙන බවට තෙවැනි විනිසුරු ස්ටීව් ඩේවිස් තීන්දු කරන තුරු බලා සිටින ලෙසට විලියම්සන් ට දන්වන ලදී.විලියම්සන් දැවී යාමත් සමග නවසිලන්තයේ අවසාන බලාපොරොත්තුවද නැතිව ගියේය.එංගලන්තය-169 (ඕවර 23.3) ඇලෙස්ටෙයාර් කුක් 64, ජෝ රූට් 38 (කයිල් මිල්ස් 30/4, මිචල් මැක්ලෙනගන් 36/3)නවසිලන්තය-159 (ඕවර 24) කෙන් විලියම්සන් ‍67, කොරි ඇන්ඩර්සන් 30 (ජෙම්ස් ඇන්ඩර්සන් 32/3, රවී බොපාරා 26/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s13061810</link>
    <topic>පාසල් පිහිනුම් තරගාවලිය අද කොළඹ දී ඇරැඹේ</topic>
    <author>ප්‍රින්ස් ගුණසේකර</author>
    <content>හතළිස් වැනි වරට පැවැත්වෙන ශ්‍රී ලංකා පාසල් වයස් සීමා පිහිනුම් හා කිමිදුම් තරගාවලිය අද සිට 21 වැනිදා දක්වා කොළඹ සුගතදාස පිහිනුම් තටාකයේදී පැවැත්වේ.අවුරුදු 19න්, 11න්, 13න්, 15න්, 17න් හා 19න් පහල බාලක බාලිකා තරග ඉසව් 140ක් හා සහය පිහිනුම් තරග ඉසව් 24ක් යටතේ පැවැත්වෙන මේ තරගාවලියේ සියලුම වයස් සීමාවල දක්ෂතම ක්‍රීඩකයා හා ක්‍රීඩිකාව තෝරා ගැනේ.එයට අමතරව කනිෂ්ඨ හා ජ්‍යෙෂ්ඨ අංශවල ජයග්‍රහණ මත බාලක බාලිකා ශූරතාද සමස්ත ශූරතාද පිරිනැමීමට කටයුතු යොදා ඇත.සී/ස නෙස්ලේ ලංකා සමාගමේ අනුග්‍රහයෙන් ශ්‍රී ලංකා පාසල් ජල ක්‍රීඩා සංගමය මේ තරගාවලිය මෙහෙයවනු ලබන අතර පිරිනැමෙන මුලු ශූරතා ගණන 18කි.බස්නාහිර පළාතෙන් පාසල් 68ක් සහභාගීවන අතර මධ්‍යම පළා‍තෙන් හා දකුණු පළාතෙන් පාසල් 28 බැගින් සහභාගී වේ.සබරගමුවෙන් 16ක්,ඌවෙන් 14ක්,වයඹෙන් 12ක් හා උතුරු මැද පළාතෙන් පාසල් 8ක් එක්වේ.නැගෙනහිර පළාතෙන් පාසල් 5ක් හා උතුරු පළාතේ යාපනය මධ්‍ය මහා විදුහලද මෙවර පාසල් පිහිනුම් ශූරතාවලියට සහභාගී වේ.සමාරම්භක උත්සවය අධ්‍යාපන අමාත්‍යාංශයේ ක්‍රීඩා අධ්‍යක්ෂ බී.ඒ.අබේරත්න මහතාගේ ප්‍රධානත්වයෙන් සිදුවන අතර ජය සංකේත ප්‍රදානය අධ්‍යාපන ඇමැති බන්දුල ගුණවර්ධන මහතාගේ අතින් සිදුකෙරේ.පසුගිය වසරේ මෙම තරගාවලියේ බාලක ශූරතාව කොළඹ සාන්ත ජෝෂප් විදුහල විසින් දිනාගත් අතර බාලිකා ශූරතාව මහනුවර මහමායා විදුහල සතු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s13061811</link>
    <topic>ක්‍රීඩාවට ලැදි ජනාධිපතිවරයකු සිටීම මෙරට රගර් ක්‍රීඩාවේ දියුණුවට බලපෑවා</topic>
    <author>- ෆවුස් මොහොමඩ්</author>
    <content>ජනාධිපති මහින්ද රාජපක්ෂ මහතා රගර් ක්‍රීඩාවට අතිශයින්ම ප්‍රිය කරන ක්‍රීඩා ලෝලියකු වීම ශ්‍රී ලංකාවේ රගර් ක්‍රීඩාවේ දියුණුවට විශාල පිටිවහලක් වු බව ලෝක රගර් සංගමයේ (IRB) සභාපති බර්නාඩ් ලැපසෙට් මහතා ප්‍රකාශ කළේය. එමෙන්ම මෙරට රගර් ක්ෂේත්‍රයේ පරිපාලනය සම්බන්ධව සිය ප්‍රසාදය පළ කළ ලැපසෙට් මහතා ශ්‍රී ලංකාවේ රගර් ක්‍රීඩාව දියුණු කිරීමට ඔවුන් දක්වන කැපවීම හා උනන්දුව පිළිබඳව සතුටට පත්වන බවත් කීවේය.ලැපසෙට් මහතා මේ අදහස් පළ කළේ පසුගියදා ගලධාරී ‍හෝටලයේ පැවැති මාධ්‍ය හමුවේදිය. ලෝක රගර් සංගමයේ සභාපතිවරයා ශ්‍රී ලංකාවේ සංචාරය කරන පළමු අවස්ථාව මෙය වේ. සිය කෙටි සංචාරයේ දී මෙරට රගර් ක්‍රීඩාව ලබා ඇති දියුණුව දැක ගැනීමට ලැබීමෙන් අතිශයින්ම සතුටට පත්වූ බවත් ඔහු කී‍වේය.ශ්‍රී ලංකා සත් සාමාජික රගර් කණ්ඩායම ඉතා විශිෂ්ට කණ්ඩායමක් බවත්, ඔවුන් ඉතා සාර්ථක මුහුණුවරකින් යුතුව ඉහළ මට්ටමේ තරගවලදී දස්කම් දක්වන බවත් කී ලැපසෙට් මහතා විශිෂ්ඨ ක්‍රීඩකයන්ගෙන් යුත් ශ්‍රී ලංකා සත් සාමාජික රගර් පිල ඉදිරියේ දී ප්‍රධාන පෙළේ අන්තර් ජාතික තරගාවලි සඳහා සුදුසුකම් ලබනු ඇති බවට විශ්වාසය පළ කළේය.'නවසීලන්තය, ඔස්ට්‍රේලියාව, එංගලන්තය හා දකුණු අප්‍රිකාව පමණක් නොවෙයි. අපිට ලෝක රගර් තරගාවලි සඳහා අලුත් කණ්ඩායම් අවශ්‍යයයි. මේ වනවිට ශ්‍රී ලංකාවත් රගර් ක්‍රීඩාවට ඉතා වැදගත් රටක් බවට පත්වෙමින් තිබෙනවා. එය විශාල සතුටක්.' ලැපසෙට් මහතා කීවේය.2019 ලෝක කුසලාන රගර් තරගාවලියට ජපානය සත්කාරකත්වය ලබා දෙන බව පැවසූ ලැපසෙට් මහතා, තවත් ආසියානු රටකට එම තරගාවලියට සුදුසුකම් ලැබීමට අවස්ථාව ඇති බව කීවේය. දැනට ශ්‍රී ලංකාවේ රගර් ක්‍රිඩාව ලැබී ඇති වර්ධනය විශ්ලේෂණය කිරීමේ දී එම තරගාවලිය නියෝජනය කිරීමට තරම් ශක්තිමත් කණ්ඩායමක් ඒ වනවිට ගොඩ නගා ගැනීමට හැකිවනු ඇතැයි ද විශ්වාසය පළ කළේය.මෙරට පාසල් රගර් තරග සැලැස්ම කෙරෙහි වැඩි අවධානයක් ‍යොමුකළ ලැපසෙට් මහතා, එය ඉතා සාර්ථක බව සඳහන් කළේය. එමෙන්ම එය වැඩි දුරටත් දියුණු කිරීමට දක්ෂ පුහුණුකරුවන් හා තරග තීරකවරුන් අවශ්‍ය වන බවත් ඔහු කීවේය.'හොඳ රගර් ක්‍රීඩකයන් බිහි කිරීමට නම් පුහුණුකරුවන් හා තරග තීරකවරුන් කෙරෙහි වැඩි අවධානයක් යොමුකළ යුතුයි. ඔවුන්ගේ හැකියාව තව දුරටත් දියුණු කිරීමට අපේ සහයෝගය ලබාදිය යුතුයි.මෑත කාලයේ තරග තීරකවරුන්ගේ විනිශ්වයන් සම්බන්ධව පාසල් රගර් පිටියේ උණුසුම් තත්ත්වයක් ඇතිවූ බව මම දන්නවා. ඒත් ඒ සියල්ල අමතක කොට විශිෂ්ඨ ක්‍රීඩකයන් බිහි කිරීමට පුහුණුකරුවන් හා තරග තීරකවරුන්ගේ හැකියාව වර්ධනය කිරීමට පියවර ගත යුතුයි.' ඔහු පැහැදිලි කළේය. ලෝක රගර් සංගමයේ සභාපතිධුරයට අමතරව ඒ මහතා ප්‍රංශ රගර් සංගම‍යේ හා එරට ඔලිම්පික් කමිටුවේ ද ප්‍රධානියා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=s13061812</link>
    <topic>ජගත් ක්‍රිකට් කරළියට තවත් සම්පතක්</topic>
    <author>ගයාන් මනීෂාන්</author>
    <content>වසර 2012දී අන්තර් ක්‍රීඩා සමාජ පළමු පෙළ තරගාවලියේ දී දක්ෂතම පිතිකරු ලෙස සම්මාන දිනූ ගයාන් මනීෂාන් කෙරෙහි ශ්‍රී ලංකා ක්‍රිකට් තේරීම් කමිටුවේ අවධානය යොමුවිය යුතුවේ. වමතින් පන්දුවට පහරදෙන ආකර්ශණීය නව යොවුන් පිතිකරුවකු වූ මනීෂාන් කඩුලු රකින්නකු ලෙස ද දක්ෂතා දක්වමින් සිටී‍.තරග දිනවන්නකු ලෙස ප්‍රකට මේ නැගී එන ක්‍රීඩකයා පසුගිය කාලයේ ශ්‍රී ලංකා ක්‍රික‍ට් සංවර්ධන සංචිතයේ හා ශ්‍රී ලංකා 'ඒ' සංචිතයේ සිටිය ද තරග සංචාරයක දී දක්ෂතා දැක්වීමට අවස්ථාවක් නොදීම බො‍හෝ දෙනාගේ කතාබහට ලක්වී ඇත.ශ්‍රී ලංකා වරාය අධිකාරි ක්‍රිකට් කණ්ඩායමේ ක්‍රීඩා කරන ගයනා මනීෂාන් අවසන් වරට සහභාගි වූ පළමු පෙළ තරගයේ දී සී.සී.සී‍‍. පිලට එරෙහිව ලකුණු 234ක් ලබා තම පරිනත බව ප්‍රදර්ශනය කළේය. ඔහු එම තරගයේදී පන්දු 392කදී හතරේ පහර 22ක් එල්ල කරමින් දැක්වූ සංයමයෙන් යුතු ක්‍රීඩා විලාසය යොවුන් ක්‍රිකට් ක්‍රීඩකයකුට කදිම ආදර්ශයක් විය.විසි දෙහැවිරිදි වියෙහි පසුවන මේ දක්ෂ ‍යොවුන් පිතිකරුට ජාත්‍යන්තර පිටියේ අවස්ථාවක් ලබා දිමේ යුතුකම ශ්‍රී ලංකා ක්‍රිකට් තේරීම් කමිටුව සතු කාර්යයකි.කුරුණෑගල මලියදේව විදුහලෙන් ක්‍රීඩා පිටියට අවතීර්ණ වූ ගයාන් මනීෂාන් පාසල් අවධියේම කුරුණෑගල යොවුන් ක්‍රිකට් පිලට එක්වී ගුවන් හමුදාවට එරෙහිව ලකුණු 150ක් ලබා ගත්තේය. පසුව එස්.එස්.සී‍. පිලට එක්වී දැක්වූ දක්ෂතා හේතුවෙන් වසර 2010 පැවැති 19න් පහළ ක්‍රිකට් ලෝක කුසලාන සංචිතයට තෝරා ගැනුණි. 2011දී පළමු පෙළ තරගාවලියට ක්‍රීඩා කළ ඔහු 2012දී ශ්‍රී ලංකා වරාය අධිකාරි ක්‍රිකට් පිලට එක්ව තව තවත් දක්ෂතා ප්‍රගුණ කර ගත්තේය.2012 -2013 පළමු පෙළ තරග වාරයේ දී ගයාන් මනීෂාන් තරග 9කට ක්‍රීඩා කර ඉනිම 13කදී ලකුණු 596ක් ලබාගත් අතර එහි සාමාන්‍යය 49.66ක් විය. එයට ද්විත්ව ශතකයක් හා අර්ධ ශතක දෙකක් ඇතුලත්ව තිබුණි. එම තරග වාරයේ දීම කඩුලු රකින්නකු ලෙස දවාගැනීම් 20කට ඔහු දායක වූයේ උඩපන්දු 17ක් හා ස්ටම්ප් කිරීම් 3ක් ද සමගිනි.ශ්‍රී ලංකා පළමු පෙළ ක්‍රිකට් තරගාවලියේ හොඳම පිතිකරුවන් දහසය දෙනා අතර සිටින ගයාන් මනීෂාන් එස්.එල්.පී.එල්.තරගාවලියේ දී නැගෙනහිර නාගාස් පිලට ක්‍රීඩා කරයි.ඔහු වසර 2ක් වැනි කෙටි කාලයක දී පළමු පෙළ ක්‍රිකට් තරග 21කට සහභාගි වී ඉනිම 35ක දී ලකුණු 1670ක් ලබා ඇත. එහි සාමාන්‍යය 52.18ක් වැනි ඉහළ මට්ටමක පැවැතීම ඔහුගේ කුසලතාවට කදිම සාක්ෂියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=f1306181</link>
    <topic>දහතුනේ හොඳ නරක දෙකම තිබෙනවා</topic>
    <author/>
    <content>ඉන්දියාවේ මැදිහත් වීමෙන් ආණ්ඩුක්‍රම ව්‍යවස්ථාවේ 13 වන සංශෝධනය සිදුවූයේ මෙරට පැවැති වාර්ගික ගැටුමට පිළියමක් ලෙස. එය අපට බලෙන් පැටවූ එකක් ලෙසට ආණ්ඩුවේම සිටින ඇතමුන් හුවා දක්වන අතර තවත් අය පවසන්නේ එය ජනවාර්ගික ගැටලුවට ස්ථිර විසඳුමක් ලෙස ය. මේ පිළිබඳව අප සුළු අපනයන භෝග පිළිබඳ කැබිනට් අමාත්‍ය රෙජිනෝල්ඩ් කුරේ මහතා සමඟ කළ සාකචිඡාවකි මේ.මේකෙ මූලික කාරණය ඔය ඉන්දියාවේ මැදිහත්වීම කියන එකනෙ. මේකෙදි කියන්නෙ අපේ රටට අනවශ්‍ය දෙයක් බලෙන් පැටවූවා කියන එක. හොඳයි එහෙමනම් අපේ නිදහස ලබා ගත්තෙ කොහොමද සපත්තු අස්සෙ පෙත්සම් ගෙනිහිල්ලා සීමිත ධනේෂ්වර අධිරාජ්‍යවාදී ගැති පන්තියට බලය මාරු කළා මිසක් මේ රටේ සිටින මිනිසුන්ට ලැබුන දෙයක් නැහැනෙ. ඒක ජනරජ ආණ්ඩුවක් දක්වා අපි අරන් ගියා. පස්සෙ අපි හැඩතල හදාගත්තා තමයි. ඒක අපිට කියන්න පුළුවන්ද ඩී. එස්. සේනානායක මහත්තයා නිදහස ලබා ගත්ත එක වැරැදියි කියලා. අනෙක බලන්න ප්‍රජාතන්ත්‍රවාදී සංකල්පය. අපේ රටේ තිබුණෙ රාජාණ්ඩුක්‍රමයක්නෙ ප්‍රජාතන්ත්‍රවාදී ආණ්ඩුක්‍රමය පිටින් ආව එකක්. ඒක වැරැදිද? බුදු දහම ගන්න. ඒකත් ඉන්දියාවෙන් ආපු එකක්නෙ. ඒක වැරැදි කියල අපි බැහැර කරනවද? නවීන විද්‍යා හා තාක්ෂණය බලන්න. මේවාත් අපට ඇවිල්ල තියෙන්නෙ පිටරටින්නෙ. ඉතින් මේ පිටරටින් ආව හැම දෙයක්ම අපට අකැපයි කියල බැහැර කරන්න බැහැනෙ.එහෙමනම් විප්ලවයක් ගනිමු. ඒකෙදි පාවිච්චි වෙන්නෙ බලය නෙවෙයිද. අධිරාජ්‍යවාදීන්ගේ බලයට විරුද්ධව දේශප්‍රේමීන්ගේ බලයට පාවිච්චි කරල බලයට බලය එරෙහිව තමයි ජයග්‍රහණයක් ලබන්නෙ. ඒ නිසා බලහත්කාරයෙන් පැටවූවා කියන එක මෙහිදී වැදගත් වෙන්නෙ නැහැ.අපේ රටේ ජනවාර්ගික අරගලයක් නිසා ලේ හැලෙන යුද්ධයක් පැවතුන වෙලාවෙ තමයි 13 වැනි ව්‍යවස්ථා සංශෝධනය ගෙනැල්ල පළාත් සභා ක්‍රමයක් මෙහි පිහිටෙව්වෙ ඒකට විසඳුමක් හැටියට. මේ ලේ හැලෙන යුද්ධයට මූලික වුණේ භාෂා ප්‍රශ්නය. භාෂා දෙකක් රාජ්‍ය භාෂාව කළා නම් රට දෙකට කැඩෙන්නෙ නැහැනෙ. ආරම්භය වුණේ එතන. බණ්ඩාරනායක මහත්තයා රට සභා ගෙනාවා. ඒකෙන් ඊට වඩා තවත් ගැඹුරට වාර්ගික ප්‍රශ්නය ගියා. මේ සියලු සාමකාමී අවස්ථා බිඳ වැටුණා. ඉන් පස්සෙ තමයි යුද්ධෙකට ගියේ. යුද්ධයට ගිය රට නැවත සාමකාමී ප්‍රජාත්‍රන්තවාදී මාවතකට ගේන්න උපක්‍රමයක් වුණේ පළාත් සභා ක්‍රමය. එහි අඩු ලුහුඬුකම් තියෙන්න පුළුවන්. නමුත් ඒ හැරවුම පිළිගන්න අයත් නොපිළිගන්න අයත් හිටියා. එය පිළිනොගත්ත ත්‍රස්තවාදී කණ්ඩායම් ඉන්දියාව සමඟ තිබුණ සහ සබඳතා බිඳවැටුනා. ඉතින් පළාත් සභා ක්‍රමයෙන් අපේ රටට අවාසිදායක තත්ත්වයන් ඇති වුණා කියල කියන්න බැහැනෙ.යුද ජයග්‍රහණය පෙනි පෙනී තිබියදී ඉන්දියාවෙන් ඇවිත් උඩින් පරිප්පු දාලා ඒ කරපු අනතුරු ඇඟවීම නිසා ජේ. ආර්. ජයවර්ධන මහතාට පළාත් සභා ක්‍රමයක් ඇති කරන්නට ව්‍යවස්ථා සංශෝධනයක් කරන්න සිද්ධ වුණා. එහෙම නොකළා නම් එයා දැනගෙන හිටියා ඊළඟට ඇතිවන ප්‍රතිඵලය අති බිහිසුණුයි කියලා.ඒක හරියට වෘත්තීය සමිති සටනක් ජයග්‍රහණය කරල හොරිකඩයින්ට පඩි වැඩිවීමක් දුන්නා වගේ දෙමළ ජනයාගේ ප්‍රශ්නයට විසඳුමක් හොයලා ලේ හලලා, ජීවිත පූජා කරලා දිනාගත්ත සටන තලු මර මරා රස වින්දෙ සිංහල මිනිස්සුයි. දකුණෙ ජනතාවයි. දෙමළ මිනිස්සුන්ගෙ ප්‍රශ්නය එතනමයි. ඒක නිසා 13 වැනි සංශෝධනය එක්තරා යුගයක අවශ්‍යතාවයක්.මොකක්ද තියෙන දේශපාලන විසඳුම. රට ඒකීය බවට පත් කිරීම මිස බලය බෙදීම නොවේ නම් අපි ආයෙමත් යන්නෙ එදා තිබුණ තැනට නේද? අපි අතීතයෙන් පාඩම් ඉගෙන ගෙන නැහැ කියන එක නොවේද? නැත්නම් එදාත් මේ ප්‍රශ්නය මතු නොවී ඉන්න තිබුණා නේද? යුද්ධ කරලා ලේ හලලා ජීවිත පූජා කරලා රට විනාශ කරලා ආයෙත් කියන්නෙ බලය බෙදිය යුතු නැහැ කියන එකද?පොලිසිය තියෙන්නෙ රටක සිවිල් නීතිය ආරක්ෂා කරන්න. රට ආරක්ෂා කරන්න නෙමෙයි. පොලිසිය හමුදාවක් වුණේ ත්‍රස්තවාදය නිසයි. ඉස්සර පොලිසිය 2 ය 2 පොල්ලයි කොට කලිසමයි ඇඳගෙන රාජකාරි කෙරුවේ. ඒක සිවිල් පාලනය. ත්‍රස්තවාදී සමයෙ වගේ ටී 56 දීල, යුද්ධෙට යවන පොලිසියක් නොවෙයි. ඉස්සරහට එන්නේ ඉතින් මේ පොලිසිය පාලනය වන්නෙ පොලිස් කොමිසම මඟින් පොලිස් කොමිසම පත් කරන්නෙ මධ්‍යම ආණ්ඩුව මඟින්. ඉතින් උතුරට පොලිස් කොමිසමක් පත් නොකළොත් ඔය දේ සිද්ධ වෙන්නෙ නැහැනෙ.13 වන ව්‍යවස්ථා සංශෝධනයේ හැටියට ජාතික ආරක්ෂාව පිළිබඳව සියලුම තීන්දු තීරණ ගැනීමේ අයිතිය තියෙන්නෙ මධ්‍යම ආණ්ඩුවට. ඒ නිසා ඒ ගැන කිසිම ගැටලුවක් ඇතිවෙන්නෙ නැහැ. ඉඩම් ප්‍රශ්නයත් එහෙමයි. ඉඩම් පිළිබඳව පූර්ණ අයිතිය පළාත් සභාවට නැහැ. ජාතික වැඩපිළිවෙළකදී ඉඩම් පරිහරණය කිරීමේ පූර්ණ අයිතිය තියෙන්නෙ මධ්‍යම ආණ්ඩුවට.ඒකට ජාතික ප්‍රතිපත්තියක් තියෙනවා. මුලින්ම එහි පදිංචි කරුවන්ට ඉන් පස්සෙ අවට සිටින අයට. මොකද අපි කැමැතිද ඉඩමක් නැතිව ගමේ ඉඳීද්දි පිටින් කෙනෙක් මෙහි ගෙනල්ල පදිංචි කරන එකට. නැහැනෙ. මේ ප්‍රතිපත්තිය අනුගමනය කළාම ඒකෙ කිසිම ප්‍රශ්නයක් වෙන්නෙ නැහැ. ඒක හරි සාධාරණ දෙයක්නෙ. පුද්ගලික ඉඩම් ඒ අයට අයිතියි. රජයේ ඉඩම් පවරාදීමේදී යම් ප්‍රතිශතයකට අනුව ඒ දේ සිද්ධ වෙන්න ඕනෑ.ඔය ප්‍රශ්නෙට මම මෙහෙම අහන්නම්කො. ඇයි හෙළ උරුමය, ජාතික නිදහස් පෙරමුණ වගේ පක්ෂවල අය එක එක්කෙනාට කෑගහන්න දීල ඉන්නෙ. මේ වගේ ප්‍රශ්නය අප ඉතාමත් කල්පනාකාරී හා මැදහත් ලෙස විසදා ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=f1306182</link>
    <topic>මිහිඳු මාහිමි ගිය මඟ</topic>
    <author/>
    <content>මිහිඳු හිමියන් ලක්දිවට වැඩම කළ පොසොන් දිනය ශ්‍රී ලාංකික ජනතාවට මහා සැණකෙළි දිනයකි. දෙවන පෑතිස් රජු අනුරාධපුරයේ උත්සව සංවිධානය කරමින්, තම පිරිස සමඟ මිස්සක පව්වේ මුව දඩයමේ නිරත විය. මෙම මොහොතේදී මිහිඳු මහ රහතන් වහන්සේ දෙවන පෑතිස් රජුගේ පරිපාලනය හා ඥාන ශක්තිය අවබෝධ කරගනිමින් බෞද්ධ දර්ශනය දේශීය සංස්කෘතියට බද්ධ කරයි.සමනාමයං මහාරාජ - ධම්ම රාජස්ස සාවකා තවේව අනුකම්පාය - ජම්බුදීපා ඉධාගතාමේ ප්‍රකාශයත් සමඟ මිහිඳු මහ රහතන් වහන්සේ දේශනා කළ චුල්ලහත්ථි පදෝපම සූත්‍රය, දේවදූත සූත්‍රය, බාල සක්චිත සූත්‍රය, විමානවස්තු දේශනය, පේතවත්ථු දේශනා ආදී දේශනා මගින් ගැඹුරු සමාජ ධර්ම අන්තර්ගතයන්ට අපට මග පෙන්වා දෙන ලදී.මූලික දාර්ශනික පදනම විමර්ශනයයි. කුඩා ඇත් පා සටහන් දැක ඒ පා සටහනෙන් දැක්වෙන්නේ වනයේ ජීවත් වන ලොකුම ඇතා යැයි නො සිතිය යුතුය. වැඩිමනත් වශයෙන් ඔබ විසින් සොයා විමසා බලා විමංසනයෙන් යුතුව කටයුතු කළ යුතුය.සිරිලක ප්‍රථම බුද්ධි පරීක්ෂණය ලෙස සැලකෙන දෙවන පෑතිස් හමුවේදී, ක්ෂණික අවබෝධය හා වැටහෙන බුද්ධියේ සුවිශේෂ ලක්ෂණ මිහිඳු හිමියන් තේරුම්ගෙන අවබෝධය සහ තාර්කික බව සමාජයට ප්‍රබල සාධකයක් බව කියා දෙයි. හැඟීම්, විචක්ෂණ බව සහ ප්‍රඥාව පොදු යහපතට මූලික පදනම දමයි. මෙම දැවැන්ත මූලධර්ම සමාජයට පෙන්වා දෙමින් ක්‍රෝධ නොකිරීමටත් ඉවසීමෙන් නිර්ලෝභීව, අනවශ්‍ය බියෙන් තොරව, අශුභ සෙවණැලිවලින් දුරස්ථව, ජීවිතයට මුහුණ දෙන ආකාරය මිහිඳු සංස්කෘතිය සමාජයට ඉස්මතු කර පෙන්වයි.සෞන්දර්යාත්මක සමාජ දැක්මඅනිත්‍ය බව, පීඩා සහිත බව සහ තමන් කැමති ලෙස නොපවතින බව, යන ත්‍රිලක්ෂණයන්ගෙන් බෞද්ධ දර්ශනය ජීවිතය පිළිබඳ යථාර්ථය පැහැදිලි කර දුන් අතර, මිහිඳු හිමියන්ගේ සම්ප්‍රාප්තියෙන් අනුරාධපුර මහා විහාරය කේන්ද්‍ර කරගෙන බිහිවූ විවිධ කලාකෘති හා ගෘහ නිර්මාණ ශිල්පය තුළින් ජීවිතයේ සෞන්දර්යාත්මක පැතිකඩ අපට පෙන්වා දෙයි.අභයගිරිය, ජේතවනය, මිහින්තලය, ලෝවාමහා ප්‍රාසාදය, දුරසංකර පිරිවෙන, කුට්ටම් පොකුණ, රන්මසු උයන, පොකුණු පියගැටපෙළ, බිතුසිතුවම්, සඳකඩ පහන් ආදිය තුළ දැවැන්ත නිර්මාණාත්මක සම්භවයක් සෞන්දර්යාත්මක ලෙස ශ්‍රී ලාංකික චින්තනයට උරුම කර දෙන ලදී.පොසොන් සමයේදී ජීවිතය පෝෂණය කරගනිමුආර්යයන්ගේ සම්ප්‍රාප්තියත් සමඟ ඉස්මතු වන ජාතියේ ගෞරවාන්විත ඉතිහාස වංශ කථාව පරපුරෙන් පරපුරට ඉදිරියට ගමන්ගෙන ඇති අතර, ජාතියේ සමුත්පන්න ප්‍රත්‍යක්ෂ මූලික සාධක ඉතිහාසයේ වංශ කතාව තවදුරටත් අපට කරුණු හෙළිදරව් කරයි. වර්ග කි. මී. 65,610ක පමණ වපසරියකින් යුතු වූ, ඉන්දියන් සාගරයේ මුතුඇටය වූ, මෙම ඓතිහාසික පුණ්‍ය භූමිය විවිධ දේශගුණික හා භූමි ලක්ෂණයන්ගෙන් සමන්විත වන අතර, ජනාවාස ව්‍යාප්තියක් සමඟ ඇති වූ වාරි සංස්කෘතිය මිහිඳු සංස්කෘතියෙන් ඔපවත් වීම සිදු වන්නේ බු. ව. 236 දීය.අශෝක මහා අධිරාජයාගේ පුත් මහා මහින්ද මහරහතන් වහන්සේ සිය අනුගාමික, ඉට්ඨිය, උත්තිය, සම්බල, භද්දසාල යන රහතන් වහන්සේලාත්, සුමන සාමණේරයන් සහ භණ්ඩුක උපාසක සමඟ ලක්දිවට දෙවන පෑතිස් සමයේ දී වැඩම විම සිදුවිය. මිහිඳු හිමියන් විසින් නම් කළ අටමස්ථානය සහ මිස්සකපව්වේදී ස්ථාපිත කළ මහා මිහිඳු සංස්කෘතිය දේශයේ සමගියට මූලික පදනම දමන ලදී. මෙම සංස්කෘතික පුනරුදය තුළින් ජාතියේ සාමූහිකත්වය සහ මානව සබඳතා ශක්තිමත් වී ශ්‍රී ලාංකේය ජනතාව ලෝකයේ භාග්‍යසම්පන්න ජන කොටසක් බවට පත්වීම නිරායාසයෙන් සිදුවූවකි.විසල් වැව් සහ නෙක පොකුණුවලින් හද සනසන නුවරකලාවිය සහෘදයන්ගේ නිරන්තර ශිර්ෂාභිවන්දනයට පත් වූ අනුරපුර පුණ්‍ය භූමිය සමස්ත ශ්‍රී ලාංකිකයනට පොසොන් සමයට ආරාධනා කරන්නේ බැතිබරිනි. එය අතීතයෙන් ලද වත්මනින් අනාගතයට ද උරුමවෙන මහඟු සිරිතකි.තොසන් වඩන වන මැද පුන් සඳ අතරේ අසන් මගේ ළඳ ළිය පිංකළ මෙවරේ තැණූ නොයෙක් වැඩ සිරිමා බෝ අතුරේ ගොසින් වඳිමු ළඳ අපි අනුරාධපුරේඅභිමානවත් ජන කොටසක්රජරට විටෙක නියඟයෙන් ඉරිතලා යයි. තව විටෙක ගංවතුරින් මෙන්ම වැව් පිටාර ගැලීමෙන් ආර්ථිකය සසල කරයි. එහෙත් ලැබෙන සෑම අවස්ථාවකම සිය ජීවනෝපාය වූ කෘෂිකර්මය ක්‍රමවත්ව ගොඩනගා ගන්නා ජනතාව මිහිඳු සංස්කෘතියෙන් ලද පෝෂණයෙන් පොසොන් සමයේදී සැදැහැවතුන් සඳහා දැවැන්ත දන්සල් හා සිල් සමාදන් වන බැතිමතුන්ට සංග්‍රහයන් සූදානම් කරයි. අනුරාධපුරය සහ මිහින්තලයේ 200කට අධික දන්සල්වලට අමතරව දානය පාර්සල් 150,000ක් පමණ බෙදා දීමට රජරට ජනතාව සංග්‍ර‍හශීලි වෙයි.දේශීය ආර්ථිකය ගොඩනැඟෙයිමල්වතුඔය කේන්ද්‍ර කරගෙන අනුරාධ ග්‍රාමය, උපතිස්ස ග්‍රාමය සහ සෙසු ගම්මාන ආරම්භය සමඟ ඉපැරණි වාරි තාක්ෂණයෙන් පෝෂිත අභය වැව, තිසා වැව වැනි නිර්මාණවලින් අනුරාධපුර සමාජයේ ආර්ථිකය ගොඩනඟයි. විවිධ අතිරේක භෝග සමඟ සත්ත්ව පාලනය පෙරටු කරගෙන සමාජය ස්වයංපෝෂිත සමාජයක් බවට මිහිඳු සංස්කෘතිය මඟින් නිර්මාණය වෙයි. අතීතයෙන් ලබාගත් අත්දැකීම් සමඟ වර්තමාන සමාජයට පවා ජාතික නිෂ්පාදනයන්ට දායකත්වය ලබා දෙයි. වී නිෂ්පාදනය, බඩඉරිඟු, සෝයා ඇතුළු විවිධ නිෂ්පාදන භෝග මඟින් නිෂ්පාදන දායකත්වයෙන් රජරට ජනතාව අද ජාතියේ පෙරගමන්කරුවන් වී ඇත.දැවැන්ත සංස්කෘතියක්විටෙක විදේශීය බලපෑම් එයි. තවත් අවස්ථාවකදී දේශීය අරගල පැන නගී. තවද, පැවති පරිපාලන රටාවන් තුළ අඩුපාඩු, දුර්වලතාද ඉස්මතු කරවයි. වර්ෂ එක්දහස් පන්සියයකට වඩා පැරණි අනුරාධපුර රාජධානියෙන් බිහි වූ මිහිඳු සංස්කෘතියේ ජීවගුණය වර්තමානය දක්වා අඛණ්ඩව ගලා විත් එම ජීවය නිසාම වර්තමානයේදී නිදහස් නිවහල් සාමකාමි එක් සේසත්ව පුණ්‍ය භූමියක් බවට ශ්‍රී ලංකාව පත්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=f1306183</link>
    <topic>පොසොන් අසිරියට අනුරපුර සූදානම්</topic>
    <author/>
    <content>2013 ජාතික පොසොන් උත්සවය සැමරීම සඳහා අනුරාධපුරය, මිහින්තලය සහ තන්තිරිමලය පූජාභූමි වෙත දෙස් විදෙස් වන්දනා කරුවන් මෙන්ම සංචාරකයන්ද ඇතුළුව මෙවර විසි ලක්ෂයක පමණ පිරිසක් අනුරාධපුරයට සම්ප්‍රාප්ත වනු ඇතැයි පුරපති එච්.පී.සෝමදාස මහතා පවසයි.ජනාධිපති මහින්ද රාජපක්ෂ මහතාගේ අභීත මඟපෙන්වීම යටතේ රණවිරුවන් දිවි පරදුවට තබා රටට උදාකරදුන් සාමකාමී වාතාවරණය නිසා අනුරාධපුර පූජා භූමියට සැපත්වන සම්භාවනීය පිරිසට උපරිම මට්ටමින් සියලු පහසුකම් සලසා දීමට මහනගර සභාව පියවර ගන්නා බවද හෙතෙම අවධාරණය කළේය.පුරපති උපදෙස් හා අධීක්ෂණය මත ඒ ඒ විෂයයන්ට අදාළව පොසොන් පෝය දින සහ 20වන දින සිට 26 වන දා දක්වා සතියක් පුරා මහනගර සභාවේ ක්‍රියාකාරිත්වය හරහා එම ජනතාවට පහසුකම් සලසන ආකාරය පිළිබඳ නාගරික කොමසාරිස් සම්පත් රෝහණ ධර්මදාස මහතාද අදහස් දැක්වූයේය.නගරයට පැමිණෙන ලක්ෂ සංඛ්‍යාත මෙම ජනතාවගේ පානීය ජල අවශ්‍යතා සඳහා පොදු ජල කානු 350ක් සවිකැරේ. පිරිත් මණ්ඩපය,සංඝාවාසය සහ දාන ශාලාව අසලට ද තාවකාලික ජල සැපැයුම් ලබා දෙනු ලැබේ. මේ සඳහා ජාතික ජල සම්පාදන හා ජලාපවාහන මණ්ඩලයේ අනුග්‍රහය ලැබෙන අතර එක් දානපතියකුගේ දායකත්වය මත සිසිල් ජල ලීටර් ලක්ෂයක් පමණ ජය ශ්‍රීමහා බෝධිය, රුවන්මැලි සෑය, ජේතවනාරාමය, සමාධි පිළිමය ආදී පූජනීය ස්ථානවලට බවුසර් මගින් බෙදා හැරීමටත් තවත් දානපතියකු විසින් සමාධි පිළිමය අසල වන්දනා කරුවන් සඳහා ජල බෝතල් දස දහසක් ලබාදීමටත් සැලැසුම් කැර තිබේ. ඊට අමතරව සනීපාරක්ෂක කටයුතු සඳහා ජලය සැපැයෙනුයේ මහනගර සභාව මගින්ය.බැතිමතුන්ගේ පහසුව සඳහා තාවකාලික වැසිකිළි 500ක් මෙවර විවිධ ස්ථානවල ඉදිකෙරේ. වැඩිපුර පිරිස රැඳී සිටින ප්‍රදේශවල පදිංචි පෞද්ගලික නිවාස හිමියන්ගෙන් පුරපති කර ඇති ඉල්ලීමක් මත වන්දනා කරුවන්ට හැකිතරම් දුරට වැසිකිළි පහසුකම් සලසා දීමට ඔවුහු ද එකඟ වී සිටිති.අවශ්‍ය සෑම ස්ථානයකටම විදුලි ආලෝකය ලබාදීම විදුලිබල මණ්ඩලය මඟින් සිදු කැරේ. ජය ශ්‍රී මහාබෝධීන් වහන්සේ, සංඝාවාස, අටමස්ථානය හා ඒ අවට භාවනා වැඩසටහන් ක්‍රියාත්මක ස්ථාන, වැසිකිළි, අතුරු මාර්ග, රථගාල්, ජල පොම්පාගාර, ප්‍රධාන බස් නැවතුම්පොළ සහ ඒ අවට ප්‍රදේශද ඒ අතර ප්‍රධාන වේ. වෙළෙඳසල් හා දන්සල් සඳහා මහ නගර සභාවේ අනුමැතිය ඇතිව විදුලිය සැපැයේ. ඊට අමතරව වීථි ලාම්පු 3000ක් පමණ ද නගරසභා සීමාව තුළ සක්‍රීයව පවතී.වන්දනා කරුවන් ඇතුළු සියලු ජනතාවට ආහාර පාන ලබාදීම සඳහා දන්සල් 120කට අධික සංඛ්‍යාවක් දැනට දන්සල් කමිටුවේ ලියාපදිංචි වී ඇති අතර ඊට අමතරව ලැගුම්හල් සහ හෝටල් ආපනශාලා 300ක් පමණ ද නගරයේ ක්‍රියාත්මක වේ.ඒ හැම ආයතනයකින්ම සැපැයෙන ආහාර පාන සහ අනිකුත් පාරිභෝගික භාණ්ඩද පාරිභෝගික පනතට අනුවම තිබිය යුතු වේ. පිරිසුදුකම කල් ඉකුත් නොවීම, ප්‍රමිතිය සහ පහසුමිල අනිවාර්ය වේ. ඒ බව විමර්ශනය කිරීම සඳහා පාරිභෝගික අධිකාරිය ක්‍රියාත්මකය.එසේම සෞඛ්‍ය හා සනීපාරක්ෂාව පිළිබඳ අපහසුතා සිදුනොවීම සඳහා අදාළ සියලුම ස්ථාන දිනපතා පරීක්ෂාවට ලක්කරනු ඇත. ඒ සඳහා නගර සභාවේ කාර්ය මණ්ඩලයට අමතරව වෛද්‍ය කණ්ඩායම් සහ මහජන සෞඛ්‍ය පරීක්ෂක කණ්ඩායම් ද පිටතින් කැඳවනු ලැබේ.එසේම ජුනි 20 වැනි දින සිට 26වන දින දක්වා ප්‍රකාශිත ජාතික පොසොන් සතිය තුළ මස්කඩ සහ සුරාසල් වසා තබනු ලැබේ. අරක්කු ඊට පෙර දිනවලදී ගබඩා කැර තබා අවට ස්ථානවල නීති විරෝධීව අලෙවි කරන්නන් වැටලීම සඳහාද, ඇතැම් පිරිස් වාහන තුළ සඟවා පිටතින් රැගෙන එන අරක්කු සහ වෙනත් මත්ද්‍රව්‍ය නීතියේ රැහැනට හසුකැර ගැනීම සඳහාද සුරාබදු දෙපාර්තමේන්තුව හා පොලිසිය ඒකාබද්ධව ක්‍රියා කෙරේ.විවිධ කාර්යයන් සඳහා ඇතැම් පුරාවිද්‍යාත්මක වටිනාකමින් යුත් ස්ථාන, නීති විරෝධීව යොදා ගැනීමත් එළිමහන් ස්ථානවල තිබෙන පුරාවස්තුවලට හානි සිදුවන අයුරින් කටයුතු කිරීම අවම කිරීමත් සාර්ථක කරමින් ඒවා ආරක්ෂා කරගැනීමට නගර සභාව පොලිසිය හා පුරාවිද්‍යා දෙපාර්තමේන්තුව එක්ව කටයුතු සිදුකරනු ලැබේ.ලක්ෂ සංඛ්‍යාත වූ ආගන්තුක පිරිස පූජා භූමිය තුළ සහ අනුරාධපුර නගරය තුළ තබන කසළ තොග දෛනිකව එකතුවන කසළ ප්‍රමාණයද සමග මෙට්‍රික් ටොන් 100ක් පමණ වියහැකි යයි ගණන් බලා තිබේ. එබැවින් ඊට සමගාමීව පොලිතින්, ප්ලාස්ටික් සහ වෙනත් අපද්‍රව්‍ය දින හතක් තුළ ඉවත් කැර නගරය පිරිසුදුව තැබීම අපේක්ෂා කෙරේ. ඊට අදාළව විශේෂ පරිසර වැඩසටහන්ද ආරම්භ කැර ඇති අතර, මෙම මහඟු කාර්ය සාර්ථක කර ගැනීමට පේරාදෙණිය විශ්වවිද්‍යාලයේ හන්තාන මිතුරෝ, රතු කුරුස සංගමය, පරිසර නියමු කණ්ඩායම් සහ සිවිල් ආරක්ෂක බළකායද, කැපවී සිටිති. මේ සඳහා මධ්‍යම පරිසර අධිකාරිය ට්‍රැක්ටර් සහ බවුසර් සපයනු ලැබේ.ස්වෙච්ඡා සංවිධානයක් විසින් සපයනු ලබන විශේෂ කඩදාසි බෑග්, නගර සීමාවට ඇතුළත්වන වාහනවලට නොමිලේ ලබාදීමටද මෙවර පියවර ගෙන තිබේ. එම බෑග් භාවිත කරන ලෙසත් කසළ ප්ලාස්ටික් බෝතල්, පොලිතින් ආදිය නියමිත කසළ බඳුන්වල බහාලන ලෙසත් වන්දනාකරුවන්ගෙන් කාරුණිකව ඉල්ලා සිටී.සිංහ කණුව මංසන්ධියේ සිට ජය ශ්‍රී මහා බෝධීන් වහන්සේ දක්වා මාර්ගය අලංකාර විදුලි බුබුළු වියනකින් සරසා ආලෝක පූජාවක් ප්‍රථම වතාවට මෙවර පැවැත්වේ. කිලෝ මීටර් එකහමාරක් පමණ වූ මෙම මාර්ගයේ ආලෝක පූජාව සඳහා විදුලි බුබුළු ලක්ෂ තුනක් පමණ යොදා ගැනෙන බවද මහනගර සභාව පවසයි.අමාදහර පොසොන් පොහොය වැඩසටහනද හරිශ්චන්ද්‍ර ක්‍රීඩාංගනයේදී පැවැත්වේ. මහා දන සිටුපුත් කථා වස්තුව ඇසුරෙන් සැකැසුණු පොසොන් තොරණ එහිදී නැරඹිය හැකිය. මඛාදේව නාට්‍යය රඟ දැක්වේ. ඊට අමතරව බැති ගී සරණිය ද, රස වින්දනාත්මක පැරැණි ගීත ගායනයද, කිසිදු අයකිරීමකින් තොරව රස විඳිය හැකිය. ඊට අමතරව පැවැත්වෙන පොසොන් සැණකෙළිය පොහොය දිනයෙන් පසුව දින හයක් ක්‍රියාත්මක වේ.මෙවර ජාතික පොසොන් උත්සවයට සහභාගි වන සෑම බැතිමතකුම සුදු ඇඳුමින් සැරැසී පැමිණීමත් බැතිබර සෙනෙහසින් යුතුව සාමකාමීව යහපත් පැවැත්මෙන් යුක්තවීමත් හැකිතරම් දුරට පරිසරය ආරක්ෂා කිරීමත් නාම පුවරුවල සහ ආරක්ෂක අංශවල උපදෙස් පිළිපදින ලෙසත් කාරුණිකව ඉල්ලා සිටී.මෙම උත්සවය සාර්ථක කර ගැනීම සඳහා අනුශාසනා සහ උපදෙස් ලබා දෙමින් පූජනීය සහයෝගයක් ලබාදෙන මහ නාහිමි වහන්සේලා ඇතුළු මහා සංඝරත්නය වෙත නමස්කාර පූර්ව ස්තුතිය පුදකරන අතර ඇපකැපවීමෙන් උදාර මෙහෙයක් සිදුකරන දේශපාලන ක්ෂේත්‍රය, අමාත්‍යාංශ රාජ්‍ය ආයතන, රාජ්‍ය නොවන සංවිධාන , පොසොන් උත්සව කමිටුව, දන්සල් කමිටුව, ස්වෙච්ඡා සංවිධාන,වෙළෙඳ ප්‍රජාව පෞද්ගලික දානපතියන්, ජනමාධ්‍ය ආයතන, පොලිසිය, ත්‍රිවිධ හමුදාව, සිවිල් ආරක්ෂක සේවය ඇතුළු නන්විධ වූ සියලුම කාර්ය මණ්ඩලවලට අනුරාධපුර පුරපති එච්.පී. සෝමදාස මහතා කෘතඥතාව පළකැර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=f1306184</link>
    <topic>කොරියාවට ශ්‍රමිකයන් යවන්නේ විදේශ සේවා නියුක්ති කාර්යාංශය පමණයි</topic>
    <author/>
    <content>ශ්‍රී ලංකා ආර්ථිකය ශක්තිමත් කිරීම සදහා විදේශගත ශ්‍රී ලාංකික ශ්‍රමික ප්‍රජාව ඉටු කරනුයේ සැබවින්ම ප්‍රශංසනීය කාර්යභාරයකි. ශ්‍රී ලංකාවේ ශ්‍රමිකයන් වෙනුවෙන් ඉහළ වැටුපක් හා වැඩි රැකියා අවස්ථා ප්‍රමාණයක් දකුණු කොරියාවෙන් ලබාදෙන අතර වාර්ෂිකව කෙතරම් රැකියා ප්‍රමාණයක් ශ්‍රී ලංකාවට ලබාදෙනවාද, ශ්‍රමිකයන් බඳවා ගැනීමේ ක්‍රමවේදය, ශ්‍රී ලාංකිකයන්ගේ ශ්‍රමික හැකියාව ආදී කරුණු සම්බන්ධයෙන් කොරියානු මානව සම්පත් සංවර්ධන සේවා ආයතනයේ අධ්‍යක්ෂ ජනරාල් කිම් ක්යූන් හ්යූන් මහතා සමඟ ‘දිනමිණ’ කළ සංවාදයකි.කොරියානු රජය විසින් හඳුන්වා දී තිබෙන මේ වැඩසටහන විදේශීය රටවල නුපුහුණු කම්කරුවන් හදුන්වාදීම සදහා ක්‍රියාත්මක කෙරෙනවා. එය කොරියානු සංක්‍රමණික සේවක පද්ධතියෙන් ක්‍රියාත්මක වෙනවා. කොරියානු කම්කරු නීතියට අනුව සියලු විදේශීය කම්කරුවන් දේශීය කම්කරුවන් සේ සලකා සමාන අයිතිවාසිකම් ලබාදීම මෙහි මූලික ලක්ෂණය වෙනවා.ඒ අනුව කොරියානු ශ්‍රමිකයන්ට සේම කොරියාවේ සේවය කරන විදේශීය ශ්‍රමිකයන්ටද වැටුප්, රක්ෂණ මෙන්ම අනෙකුත් දීමනා ද හිමිවෙනවා. ඒ සමඟම මූලික වශයෙන් ශ්‍රී ලාංකික ශ්‍රමිකයන් කොරියානු රැකියා සදහා පිටත්කර යැවීමේදී සිදුවන දූෂණ වංචා ආදිය වැළැක්වීමද මේ හරහා සිදුවන බව කියන්න කැමැතියි. එසේ සිදුවන්නේ කම්කරුවන් යැවීම හෝ පිළිගැනීම පෞද්ගලික සංවිධායකයන්ගේ මැදිහත්වීමකින් තොරව රටවල් දෙකේ රජයන් අතර සිදුවන නිසයි.රැකියා බලපත්‍ර ක්‍රමය (Employment Permit System) කොරියානු රජයෙන් හදුන්වා දුන්නේ පසුගිය 2004 වසරේදී. මේ ක්‍රමය ක්‍රියාත්මක කිරීමත් සමඟ කොරියාවේ රැකියා සදහා ශ්‍රමිකයන් යොමු කරන රටවල් කොරියානු රජය සමඟ ගිවිසුමකට අත්සන් තැබිය යුතු වෙනවා. දැනටමත් ආසියානු රටවල් 15 ක් කොරියානු රජය සමඟ ගිවිසුම් අත්සන් කර තිබෙන බව කියන්න කැමැතියි.මේ ගිවිසුම සදහා ශ්‍රී ලංකාව අත්සන් කළේ පසුගිය 2004 වසරේ ජූනි මාසයේදී වෙනවා. එතැන් සිට මේ දක්වා වසර දෙකකට වරක් මේ අවබෝධතා ගිවිසුම අලුත් කෙරෙනවා. අදාළ ගිවිසුමට අනුව ශ්‍රී ලාංකික ශ්‍රමිකයන් දකුණු කොරියාවේ රැකියා සදහා පිටත්කර යැවීම සම්බන්ධයෙන් ශ්‍රී ලංකා විදේශ සේවා නියුක්ති කාර්යාංශය කටයුතු කරනවා. ඔවුන් පිළිගැනීමේ කටයුතු සිදුකරන්නේ කොරියානු මානව සම්පත් සංවර්ධන සේවා ආයතනයයි.මේ වනවිට ශ්‍රී ලාංකිකයන් 26,000 ක් පමණ කොරියාවේ සේවය කරනවා. ඔවුන් විවිධ ක්ෂේත්‍රවල සේවය කරන බව කියන්න කැමැතියි. ධීවර, කෘෂිකර්ම මෙන්ම නිෂ්පාදන කර්මාන්තවලද විශාල ප්‍රමාණයක් සේවය කරනවා. සාමාන්‍යයෙන් එම ප්‍රමාණය රැකියා සදහා බඳවා ගන්නා රටවල් අතර පස්වැනි ස්ථානයට හිමිකම් කියනවා. සෙසු සෑම රටකින්ම බලාපොරොත්තු වන පරිදි කොරියානු ස්වාමි පක්ෂය විශ්වාසදායී සහ කාර්යක්ෂම සේවාවක් බලාපොරොත්තු වෙනවා.රැකියා බලපත්‍ර ක්‍රමය යටතේ ස්වාමි පක්ෂය විසින් විදේශීය ශ්‍රමිකයන් තෝරා ගන්නවා. මේ හේතුවෙන් ස්වාමි පක්ෂයේ ඇඟයීම විදේශීය සේවකයන්ට ඉතාම වැදගත් වෙනවා කියන්න පුළුවන්. මෙවැනි ක්‍රම අනුගමනය කිරීමේදී සහ කොරියාවේ සිටින ලාංකිකයන් වඩ වඩාත් හොඳින් වැඩ කිරීමේදී ශ්‍රී ලාංකිකයන් වැඩි පිරිසකට කොරියානු රැකියා අවස්ථා උදාවන බවත් කියන්න කැමැතියි.පළමුවෙන්ම ඕනෑම අයෙකු කොරියානු භාෂා ප්‍රවීණතා විභාගයෙන් (EPS - TOPIK) සමත්විය යුතු වෙනවා. ශ්‍රී ලංකා විදේශ සේවා නියුක්ති කාර්යාංශය හරහා කොරියානු රැකියා වෙනුවෙන් අයදුම්පත් ඉදිරිපත්කළ හැක්කේ විභාගය සමත් අයට පමණයි. එලෙස අයදුම් කිරීමේදී වෛද්‍ය හා පොලිස් වාර්තා ඉදිරිපත් කළයුතු වෙනවා. අනතුරුව රැකියා වෙනුවෙන් අයදුම් කරන්නන්ගේ තොරතුරු වෙබ් අඩවියට ඇතුළත් කරනවා.ඊට අමතරව මෙහිදී කොරියානු මානව සම්පත් සංවර්ධන සේවා ආයතනය එම තොරතුරු තහවුරු කරගෙන රැකියා සොයන්නන්ගේ ලැයිස්තුවලට ඇතුළත් කරනවා. කොරියාවේ රැකියා සහ කම්කරු අමාත්‍යාංශය යටතේ පවතින රැකියා මධ්‍යස්ථාන විසින් ශ්‍රී ලාංකික සේවකයන් අපේක්ෂා කරන ස්වාමි පක්ෂයට එම රැකියා අපේක්ෂා කරන්නන් නිර්දේශ කරනවා. ස්වාමි පක්ෂය විසින් රැකියා අපේක්ෂා කරන්නෙකු තෝරාගත් පසු ඔවුන් සමඟ ගිවිසුමකට අත්සන් කරනවා.ඉන් පසුව එම ගිවිසුම පරිගණක ජාලය හරහා ශ්‍රී ලංකා විදේශ සේවා නියුක්ති කාර්යාංශය වෙත යොමු කරනවා. රැකියාව අපේක්ෂා කරන්නා ගිවිසුමට එකඟනම් කොරියානු සංක්‍රමණික කාර්යාලය මඟින් වීසා නිකුත් කිරීම තහවුරු කිරීමේ සහතිකයක් නිකුත් කරනවා. කොරියානු රැකියාවක් බලාපොරොත්තුවන පුද්ගලයා ශ්‍රී ලංකා විදේශ සේවා නියුක්ති කාර්යාංශයෙන් පවත්වන පූර්ව පුහුණුවක් ලැබිය යුතු වෙනවා.පූර්ව වීසාවක් නික්තුකළ පසු විදේශ සේවා නියුක්ති කාර්යාංශය කොරියානු තානාපති කාර්යාලයෙන් ඉල්ලීමක් කරනවා. එලෙස වීසා නිකුත් කිරීමෙන් පසු කොරියාවෙන් නියම කරන දිනයක රැකියා සදහා පිටත්ව යනවා.මූලික වශයෙන් සිදු කරනුයේ කොරියානු ස්වාමියා විසින් තෝරාගනු ලබන ශ්‍රී ලාංකිකයන් රැකියා සදහා පිටත්ව යාමයි. පසුගිය 2010 සහ 2011 වසරවල පැවැති කොරියානු භාෂා ප්‍රවීණතා විභාගයෙන් සමත්වූ ශ්‍රී ලාංකිකයන්ට රැකියා ලබාදීම සදහා ප්‍රමුඛත්වය ලබාදී තිබෙනවා. මේ සම්බන්ධයෙන් මෑතකදී එකඟතාවයකටද පැමිණ තිබෙනවා. කෙසේ වුවද එම වර්ෂවලදී විභාගයෙන් සමත් සියලු දෙනාටම රැකියා සදහා යන්නට හැකිවේදැයි කියන්න බැහැ.ඇතැම් අවස්ථාවලදී පවතින රැකියා වෙනුවෙන් වෙනත් රටවලින්ද බඳවා ගන්නා නිසා ශ්‍රී ලාංකිකයන් සියලු දෙනාටම අවස්ථාව ලැබේදැයි කියන්න බැහැ. නමුත් ශ්‍රී ලාංකිකයන්ට වැඩි අවස්ථාවක් තිබෙන බව කියන්න කැමැතියි.කොරියානු භාෂා ප්‍රවීණතා විභාගයේ (EPS - TOPIK) වලංගු කාලය සාමාන්‍යයෙන් වසර දෙකක් පමණ වෙනවා. ඊට අමතරව රැකියා අපේක්ෂා කරන්නන්ගේ ලැයිස්තුවේ සදහන් කාලය වසරක් පමණ වෙනවා. නමුත් රැකියා අපේක්ෂා කරන්නෙකුට ලැයිස්තුවේ සඳහන් කාලය අවසන් වීමෙන් පසු කොරියානු භාෂා ප්‍රවීණතා විභාගය (EPS - TOPIK) සමත්ව සිටින්නේ නම් යළි ලියාපදිංචිය සදහා අයදුම් කරන්න පුළුවන්.රැකියා අපේක්ෂා කරන්නන්ගේ ලැයිස්තුගත කාලය ශ්‍රී ලංකා විදේශ සේවා නියුක්ති කාර්යාංශය මඟින් අදාළ රැකියා අපේක්ෂකයන් වෙත දැනුම් දෙනවා. මේ ආකාරයට රැකියා ලබාදීමේ වැඩසටහන කොරියානු රජය මඟින් ක්‍රියාත්මක කරන බව සදහන් කරන්න කැමැතියි. විශේෂයෙන්ම ධීවර හා විශේෂ කටයුතු සම්බන්ධයෙන් යම් පරීක්ෂණයක් පවත්වන්නේ පරිගණක පදනම් පරීක්ෂණයක් හැටියටයි.නමුත් ශ්‍රී ලංකාවේදී මේ පහසුකම නැහැ. මේ වෙනුවෙන් අවශ්‍ය ගොඩනැගිල්ලක් ඉදිකිරීම වෙනුවෙන් ශ්‍රී ලංකා විදේශ සේවා නියුක්ති කාර්යාංශය සැලසුම්කර තිබෙනවා. එම ගොඩනැගිල්ල ඉදිකළ පසු අවශ්‍ය කරන පරිගණක කුටියක් ස්ථාපිත කරනවා. නිෂ්පාදන ක්ෂේත්‍රය වෙනුවෙන් ශ්‍රමිකයන් බඳවා ගැනීම සදහා පරීක්ෂණයක් පැවැත්වීමට අදහස් කරන්නේ නැහැ. ඇත්තටම මේ වසරේදීද කොරියානු භාෂා ප්‍රවීනතා විභාගය (EPS - TOPIK) පැවැත්වීම වෙනුවෙන් ශ්‍රී ලංකා රජය සමඟ සාකච්ඡා කරමින් සිටිනවා.කොරියානු භාෂා ප්‍රවීණතාවය රැකියා අපේක්ෂා කරන ඕනෑම අයෙකුට අතිශයින්ම වැදගත් වෙනවා. සේව්‍ය සේවක දෙපක්ෂය අතර සන්නිවේදනය දුර්වල වීමෙන් එකිනෙකා අතර විශ්වාසය පළුඳුවීම, නිෂ්පාදන අඩුවීම ඇතුළු ගැටළු රැසක් පැන නඟින්නට පුළුවන්. මේ හේතුවෙන් කොරියානු රජය විසින් විවෘත බැංකුවකින් ලබා ගන්නා ප්‍රශ්න ප්‍රමාණය ක්‍රමයෙන් වැඩි කරනවා. ඒ නිසාම මේ වසරේදී එය සියයට 100 කින් වැඩි කිරීමට තීරණයකර තිබෙනවා.පසුගිය වසරේදී කොරියානු රජය විසින් මෙම ප්‍රශ්නවලට පාදක වන පෙළ පොතක් ප්‍රකාශයට පත්කළා. මේ වසරේදීද එම පොත ඇසුරින් ප්‍රශ්න ඉදිරිපත් කිරීමට සැලසුම්කර තිබෙනවා. සංශෝධිත පෙළ පොත් එළඹෙන ජූලි මාසයේදී ප්‍රකාශයට පත් කරනවා.කොරියානු රැකියා සම්බන්ධයෙන් සිදුවන වංචනික ක්‍රියා ගැන මම පුවත්පතකට ලිපියක් ලීවා. ඇමැතිවරයෙකුගේ පෞද්ගලික ලේකම්වරයෙකු සහ ප්‍රාදේශීය දේශපාලනඥයෙකු එකතු වී කොරියාවේ රැකියා දෙන බව පවසා මුදල් එකතුකර තිබෙනවා. ඒත් කොරියානු රැකියා දෙන්න ඔවුන්ට නොහැකි වූ නිසා පස්සේ අත්අඩංගුවට ගත්තා. රැකියා බලපත්‍ර ක්‍රමය අනුගමනය කිරීම හැරෙන්නට කොරියාවට කිසිදු ලෙසකින් හෝ යන්නට බැහැ. දෙරටේ රාජ්‍යයන්හි කිසිවෙකුට සහ ස්වාමි පක්ෂයටද විශේෂිත පුද්ගලයන් කොරියාවට යවන්න බැහැ.රාජ්‍යයන් දෙකේම රැකියා අපේක්ෂකයන් යැවීමට පරිපාලන ක්‍රමයක් ක්‍රියාත්මක කරනවා. එය කරන්නේ සේව්‍ය පක්ෂයෙන්. එම පක්ෂයේ පිරිස රැකියා නියුක්තිය හා ශ්‍රමය පිළිබඳ අමාත්‍යාංශය යටතේ පවතින රැකියා මධ්‍යස්ථානයේ නිර්දේශීත රැකියා අපේක්ෂා කරන්නන් තෝරාගනු ලබනවා. මේ හේතුවෙන් කඩිනමින් කොරියාවට යවා රැකියා ලබාදෙන බවට පොරොන්දු වන්නේ නම් ඔහු වංචනිකයෙකු බව තේරුම් ගන්න. එවැනි පුද්ගලයෙකුට මුදල් ගෙවීමෙන් වළකින ලෙස ඉල්ලීමක් කරනවා.එවැන්නකු හමුවුණොත් කොරියානු මානව සම්පත් සංවර්ධන සේවා ආයතනයේ රැකියා මධ්‍යස්ථානය වෙත දැනුම්දිය යුතු වෙනවා.කොරියානු රැකියා සදහා පිටත්ව යාමට ප්‍රථම අදියර කිහිපයක් තිබෙනවා. මේ නිසා කොරියානු රජය වෙබ් අඩවි සේවාවක් ඔස්සේ එම තොරතුරු පහසුවෙන් ලබාදෙනවා. www.eps.go.kr වෙබ් අඩවියට පිවිසීමෙන් ඒ පිළිබඳ තොරතුරු ලබාගන්න පුළුවන්. ඒ අනුව රැකියා අපේක්ෂා කරන්නන් වෙත තමන්ගේ අදියර අවබෝධ කරගන්න පුළුවන් වෙනවා. ඒ සමඟම කොරියානු භාෂා ප්‍රවීණතා විභාගයේ ඉතිහාස තොරතුරු ලබා ගන්නද හැකියාව ලැබෙනවා.මේ වෙබ් අඩවියට පිවිසීම වෙනුවෙන් පාස්වර්ඩ් එකක් තිබෙනවා. ඒ සමඟම විදේශ ගමන් බලපත් අංකයද ඇතුළත් කළයුතු වෙනවා. නමුත් තෙවැනි පාර්ශවයක් මේ සදහා සම්බන්ධ වී තිබුණොත් යළි සම්බන්ධ වීමට හැකියාවක් නැහැ. ඒ නිසා අයදුම්පත් අංකය සහ විදේශ ගමන් බලපත් අංකය රහසිගතව තබාගත යුතු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>18</day>
    </date>
    <link>http://www.dinamina.lk/2013/06/18/_art.asp?fn=f1306185</link>
    <topic>නිල් ගුවනට අපේ තාක්‍ෂණය සොයන සරසවි දරුවෝ</topic>
    <author/>
    <content>මොරටුව විශ්වවිද්‍යාලයේ ඉංජිනේරු විද්‍යා පීඨයේ, ඉලෙක්ට්‍රොනික සහ විදුලි සංදේශ ඉංජිනේරු අංශයේ අධ්‍යාපනය හදාරන සිසුන් හතරදෙනකු විසින් නියමුවන් රහිත සැහැල්ලු ගුවන් යානාවක් ගුවන්ගත කිරීම පිළිබඳ පුවත මාධ්‍ය මඟින් ප්‍රචාරය විය.ඒ අනුව මෙම නිර්මාපක සූරයන් හතරදෙනා හඳුනාගැනීමේ අවශ්‍යතාවයෙන් මොරටුව විශ්වවිද්‍යාල භූමියට මම පියමැන්නෙමි. ඉලෙක්ට්‍රොනික සහ විදුලි සංදේශ ඉංජිනේරු අංශයේ ප්‍රතාපවත් ගොඩනැගිල්ලට පිවිසීමෙන් පසු මුලින්ම මා හඳුනාගත්තේ එම අංශයේ මහාචාර්ය සුදත් රෝහණ මුණසිංහ මහතායි.සුන්දර සිනහවකින් මුව සරසාගෙන සිටි මහාචාර්ය සුදත් රෝහණ මුණසිංහ මහතා මා පිළිගෙන එම ගොඩනැගිල්ලේ පිහිටි විද්‍යාගාරයකට කැඳවාගෙන ගොස් සංවාදයට මුලපිරීය.හෙතෙම මෙම ගුවන් යානය නිර්මාණය කළ අනුරුද්ධ තෙන්නකෝන්, ආබිද් රුෂ්දි, අශෝක් අරවින්ද හා හොමේෂ් වත්සල්‍ය යන සිසුන් හතරදෙනාගේ ආචාර්යවරයා මෙන්ම මඟපෙන්වන්නා ද විය.මහාචාර්යවරයා තම කටහඬ අවදි කළේය. මෙම ව්‍යාපෘතිය නියමුවන් රහිත ගුවන් යානයක ස්වයංක්‍රීය පාලක පද්ධතියක් නිර්මාණය කිරීමයි. මෙය ලෙහෙසි පහසු කටයුත්තක් නොවෙයි. ඉතා දක්‍ෂ ළමයින්ගේ හැකියාව මනින සංකීර්ණ ව්‍යාපෘතියක්.වසරකට 700 - 800ත් අතර ශිෂ්‍යයන් සංඛ්‍යාවක් මොරටුව ඉංජිනේරු පීඨය සඳහා බඳවා ගන්නවා. ඒ අය අතරින් 100 දෙනෙක්ව තරග විභාගයකින් සහ තම කැමැත්ත මත ඉලෙක්ට්‍රොනික සහ විදුලි සංදේශ ඉංජිනේරු අංශය වෙත බඳවා ගැනෙනවා. එම සිසුන් සඳහා ව්‍යාපෘති සැකසීමේදී අභියෝගාත්මක දේවල් සහ රටට වැඩදායි දේවල් සැලසුම් කළයුතු යැයි ඉලෙක්ට්‍රොනික අංශය විසින් තීරණය කරනු ලැබුවා. ඒ අනුව මීට වසර කිහිපයක සිට මෙම පරිමාණයේ සංකීර්ණ ව්‍යාපෘතිවලට එළඹෙනවා. විද්‍යාවේදී ඉංජිනේරු උපාධි පාඨමාලාවේ අවසන් වසරේ ශිෂ්‍යයන් හතරදෙනා බැගින් කණ්ඩායම් කර ව්‍යාපෘති 25ක් හැම අවුරුද්දේම පවත්වනු ලබනවා.නියමුවන් රහිත ගුවන්යානයක ස්වයංක්‍රීය පාලක පද්ධතියක් නිර්මාණය කිරීම සඳහා පැවරී තිබූ 25 හැවිරිදි සිසුන් හතරදෙනා එම අභියෝගය භාරගෙන සාර්ථකව නිමකර තිබිණි. මීටර 2ක් පමණ දිග බරින් කිලෝ ග්‍රෑම් 1ක් වූ මෙම ගුවන් යානය නිමවා තිබුණේ රිජිෆෝම් සහ කේ. ටී. බෝර්ඩ් යොදාගෙනය. ප්‍රධාන තටුවට පමණක් ලී කූරක් යොදාගෙන තිබිණ, මීටර 200ක් උඩට නංවාලිය හැකි මෙම සැහැල්ලු යානාව කිලෝමීටර 12ක දුරක් පැයට කිලෝමීටර් 50ක වේගයෙන් ගමන් කරන අතර උපරිම වේගය පැයට කිලෝමීටර 90කි. ස්වයංක්‍රීයව පාලනය, හැරවීම ඉහළට පහළට ගමන් කිරීම, වේගය අඩුවැඩිවීම යන ස්වංක්‍රීය පාලන පද්ධතිය ඔවුන් සතුව නොතිබූ හෙයින් එය දියුණු කිරීමට මෙම සිසුන් හතරදෙනා යුහුසුලු වූ බව මහාචාර්ය රෝහණ මුණසිංහ මහතා වැඩිදුරටත් කියා සිටියේය.ගුවන් යානයේ වේගය මැනීමට බැරෝමීටරයක් සවිකර ඇති අතර එයින් උස බලාගැනීම ද, යානය පිහිටි ස්ථානය සොයාගැනීම (අක්ෂාංශ දේශාංශ) සඳහා දිශානති මානයක් ද ඉලෙක්ට්‍රොනික මාලිමාවක්ද යානයේ කෝණය බැලීම සඳහා ආනතිමානයක් ද මෙහි රඳවා ඇත. රේඩියෝ සංඥා ග්‍රාහකයක්ද සමඟ ස්වයංක්‍රීය පරිපථයක්ද නිර්මාණය කොට ඇත. යානයේ ඇති කළු පෙට්ටිය මඟින් පියාසර දත්ත ගබඩා කර පොළවට එවයි.මෙම අභියෝගය සාර්ථක ලෙස ජයගත් අවසන් වසර ඉගෙනුම ලබන සිසුන් හතරදෙනාගේ වගතුග මෙසේය.අනුරුද්ධ තෙන්නකෝන් (වයස අවුරුදු 25)දෙහිවල මධ්‍ය මහා විදුහලෙන් ප්‍රාථමික අධ්‍යාපනය ලද මොහු උසස් අධ්‍යාපනය හැදෑරුවේ කොළඹ ඩී. එස්. සේනානායක විදුහලෙනි. දෙහිවල ප්‍රදේශයේ පදිංචි වී සිටින අනුරුද්ධගේ පියා දෙහිවල - ගල්කිස්ස මහනගර සභාවේ යාන්ත්‍රික තාක්‍ෂණික නිලධාරිවරයකු වන ජී. එම්. ඩබ්ලිව්. බණ්ඩාර මහතාය. මව ආර්. ඒ. පී. රූපිකා පෙරේරා මහත්මියයි. අනුරුද්ධට බාල සහෝදරියක් සිටින අතර, 2011 වසරේදී ඉන්දියාවේ පැවති Nexus රොබෝ තරගාවලියේදී මොරටුව විශ්වවිද්‍යාලය නියෝජනය කරමින් එහි ශූරතාවය දිනාගත් කණ්ඩායමද ඔහු නියෝජනය කර ඇත.ආබිද් රුෂ්දි (වයස 25)බදුල්ල ප්‍රදේශයෙන් විශ්වවිද්‍යාලයට වරම් ලබා පැමිණි ආබිද් බදුල්ලේ ඌව මහා විදුහලින් ප්‍රාථමික අධ්‍යාපනය ලබා පසුව බදුල්ල මහා විදුහලෙන් ද්විතියික අධ්‍යාපනය හැදෑරූ අයෙකි. මුස්ලිම් ජාතිකයකු වන ආබිද්ගේ පියා වන මොහමඩ් සාදුල්ලා මහතා විදුලි බල මණ්ඩලයේ සහකාර ඉංජිනේරුවකු ලෙස සේවය කරයි. මව ඉසතුල් වසීමා වන අතර, මෙම පවුලේ දරුවන් තිදෙනාම විශ්වවිද්‍යාල අධ්‍යාපනය ලැබූ අය වේ. ආබිද්ගේ වැඩිමහල් සහෝදරයා මොරටුව විශ්වවිද්‍යාලයේ ඉංජිනේරු පීඨයෙන් උසස් අධ්‍යාපනය හදාරා උපාධිය ලබාගෙන ඇති අතර, බාල සහෝදරයා කොළඹ වෛද්‍ය පීඨයේ අධ්‍යාපනය ලබයි.මෙම ව්‍යාපෘතියේ තාක්‍ෂණය දියුණු රටවල ප්‍රයෝජනයට ගත්තත් තවම ලංකාවේ නොමැති නිසා, ඉදිරියේදී මෙම තාක්‍ෂණය වැඩි දියුණු කර කර්මාන්තයක් හැටියට ක්‍රියාත්මක කිරීම තම අරමුණ බව ආබිද් පවසා සිටියි.අශෝක් අරවින්ද (වයස 25)ජා-ඇළ පදිංචි අශෝක් සිය ප්‍රාථමික අධ්‍යාපනය හදාරා ඇත්තේ ජා- ඇළ සෙවන්ත් ඩේ ඇඩ්වෙන්ටිස්ට් පාසලෙනි. පසුව ගම්පහ බණ්ඩාරනායක විදුහලට ඇතුළත්වී උසස් අධ්‍යාපනය හැදෑරීය. ලංකා ගමනා ගමන මණ්ඩලයේ සේවය කර විශ්‍රාම ලැබූ ජූඩ් ආනන්ද පෙරේරා අශෝක්ගේ පියා වන අතර සීලවති මානෙල් ෆොන්සේකා මව වේ.හොමේෂ් වත්සල්‍ය (අවුරුදු 25)කඩවත, කිරිල්ලවල පදිංචි හොමේෂ් වත්සල්‍ය විශ්‍රාමික සිවිල් ඉංජිනේරු ගාමිණී කිත්සිරි මහතාගේ සහ ලලිතා ගුණවර්ධන මහත්මියගේ පුත්‍රයා ය. ගම්පහ ශ්‍රී බෝධි විදුහලෙන් ප්‍රාථමික අධ්‍යාපනය ලද හොමේෂ් ගම්පහ බණ්ඩාරනායක විදුහලෙන් උසස් අධ්‍යාපනය හදාරා ඇත. ඔහුට වැඩිමහල් සහෝදරියක් සහ බාල සහෝදරයෙක් ද වේ.මෙම හතරදෙනාට අමතරව මෙම කටයුත්තට සහභාගිවූ තවත් තරුණයෙක් සිටියි. ඔහු පසිඳු මධුශංකය. යානය ගුවන් ගතකරන නියමුවා වන්නේ ඔහුය. කෝට්ටේ ආර්. සී. ෆලයින් ඇරිනා සංගමයේ සාමාජිකයකු වන ඔහුගේ සහයද අගේ කළ යුතුය.ගුවන් මාර්ගයක් සැලසුම් කිරීමේ සිට පියවරින් පියවරට දත්ත විශ්ලේෂණය සඳහා නිර්මාණය කළ මෙහෙයුම් මැදිරි මෘදුකාංගය නිර්මාණය වීම මෙම ව්‍යාපෘතියේ විශේෂත්වයකි. මෙම ව්‍යාපෘතිය සාර්ථකව ජයගත් අනුරුද්ධ, අශෝක්, ආබිද් සහ හොමේෂ් පවසන්නේ තමන්ගේ සාර්ථකත්වය පිටුපස සිටි රොහාන් මුණසිංහ මහාචාර්යවරයාගේ දැනුම, උපදෙස් සහ දිරිමත්කිරීම මෙම කාර්ය සපුරා ගැනීමට මහඟු අත්වැලක් වූ බව ඉඳුරා පවසන බව ය. මෙමඟින් තමන් ලබාගත් දැනුම තවදුරටත් ප්‍රගුණ කරමින් ශ්‍රී ලංකා මාතාව වෙනුවෙන් යමක් කිරීමට තම අනාගතය යොදවන බව ඔවුන් හතරදෙනාම කියා සිටියේය.මොරටුව විශ්වවිද්‍යාලයේ උප කුලපති මහාචාර්ය ආනන්ද ජයවර්ධන, ඉංජිනේරු අංශයේ පීඨාධිපති මහාචාර්ය අනුරුද්ධ පුස්වෑවල සහ අංශාධිපති මහාචාර්ය අජිත් පැස්කුවල් යන මහත්වරුන්ගේ අධීක්‍ෂණයෙන් කරන ලද මෙම ව්‍යාපෘතිය සඳහා නියෝජ්‍ය උප කුලපති මහාචාර්ය රාහුල අතලගේ මහතාගේ උපදෙස් ද ප්‍රයෝජනවත් වී ඇත.මෙම අංශයෙන් විදුලි සංදේශ විද්‍යාවේදී උපාධියට අමතරව පශ්චාත් උපාධි පාඨමාලා දෙකක් පවත්වාගෙන යන අතර එය පූර්ණ කාලීන සහ අර්ධකාලීන වශයෙන් ක්‍රියාත්මක වේ. අධිවේගී මාර්ගවල කැමරා පද්ධති සැලසුම් කිරීම සහ අධීක්‍ෂණයද, රොබෝ තාක්‍ෂණය දියුණු කිරීමේ ව්‍යාපෘතිද ඉලෙක්ට්‍රොනික හා විදුලි සංදේශ ඉංජිනේරු අංශයෙන් සිදු කෙරේ. ලංකාවේ පළමුවන බයෝ මෙඩිකල් තාක්‍ෂණය සහිත පර්යේෂණ විද්‍යාගාරයද මෙහි පිහිටා ඇති අතර පරීක්‍ෂණාගාර තුනකින් එය සමන්විතව ඇත.තව තවත් දක්‍ෂ සිසුන් බිහිකිරීමට මොරටුව විශ්වවිද්‍යාලයේ ඉංජිනේරු පීඨයේ ඉලෙක්ට්‍රොනික සහ විදුලි සංදේශ ඉංජිනේරු අංශය තෝතැන්නක් වේවා යනු ශ්‍රී ලාංකික සැමගේ පැතුමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306191</link>
    <topic>සී.සී.ටී.වී. නිහඬ මෙහෙයුමෙන් අපරාධ 10,000ක් කොටුවේ</topic>
    <author>විජයානි එදිරිසිංහ</author>
    <content>කොළඹ නගරය හා ඒ අවට විශාල ප්‍රදේශයක් ආවරණය වන පරිදි සවි කර ඇති පොලිස් සමීප රූප ආවේක්ෂණ කැමරා පද්ධති (සී.සී.ටී.වී.) ජාලය සිදු කරගෙන යන 'නිහඬ මෙහෙයුමෙන්' පසුගිය මාස 15 කාලය තුළ රථවාහන වැරදි සහ වෙනත් විවිධ අපරාධ සිදුවීම් දසදහසකට ආසන්න ප්‍රමාණයක් හඳුනාගැනීමට සමත් වී තිබේ. මේ ප්‍රමාණය අතරින් සිදුවීම් 30ක් පමණ මංකොල්ලකෑම්, පැහැරගෙන යාම් ඇතුළු බරපතළ අපරාධ ගණයට වැටෙන ඒවා වෙයි.සී.සී.ටී.වී. කැමරා පද්ධතිය නොතිබුණේ නම් සමාජයේ මෙතරම් විශාල වැරදි කරන්නන් ප්‍රමාණයක් පොලිස් ඇසට වැලි ගසා පලායාමට ඉඩ තිබූ බව සී.සී.ටී.වී. කැමරා පද්ධතිය භාරව කටයුතු කරන ජ්‍යෙෂ්ඨ පොලිස් නිලධාරියෙක් පැවසීය. ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේ කැමරා පද්ධතිය සවි කරනු ලැබුවේ සමාජයේ වැරදි කරන පුද්ගලයන් හඳුනාගෙන ඔවුන්ට නීතියෙන් පලායාමට ඉඩ නොතැබීමට ගත් පියවරක් ‍වශයෙනි.මේ සී.සී.ටී.වී. කැමරා පද්ධතිය සහ ඊට සමගාමීව යොදවන ලද කැමරා සවි කළ ජංගම රථය මගින් මේ දැවැන්ත සේවාව සිදු කරගෙන යනු ලබයි.මෙසේ හඳුනාගන්නා ලද විවිධ අපරාධ අතරින් වැඩිම ප්‍රමාණයක් රථවාහන වැරදි මාර්ග නීති කඩ කරන්නන් වේ.කොල්ලකෑම්, පැහැරගෙන යාම්, පහරදීම්, දේපොළ සොරා ගැනීම්. දේපොළ හානි ඇතුළු විවිධ අපරාධ විශාල ප්‍රමාණයක් අපරාධකරුවන් පසුපස හඹා යමින් ඔවුන් කොටු කර ගැනීමට සී.සී.ටී.වී. කැමරා පද්ධති ජාලය ඉවහල් වී තිබේ.දස දහසකට ආසන්න මෙම වැරදි සම්බන්ධයෙන් එවැනිම පුද්ගලයන් ප්‍රමාණයක් ඒ සම්බන්ධව නීතියේ රැහැනට කොටුවී තිබේ.වැරදිවලට සම්බන්ධ වූ පුද්ගලයන්ට අමතරව ඒවාට යොදාගත් වාහන ඒවායේ අංක හිමිකරුවන් පිළිබඳ තොරතුරුද අනාවරණය කරගෙන තිබේ.2013 වසර තුළ සහ පසුගිය මාස තුන ඇතුළත රථවාහන වැරදි සිදු කළ පුද්ගලයන් ප්‍රමාණය අටදහසකට වැඩිය.මොවුන්ට එරෙහිව නීතිය ක්‍රියාත්මක කිරීම තුළින් සිදු කළ රථවාහන වැරදිවලට දඩ ගැසීමෙන් කෝටි දෙකකට වැඩි ආදායමක් රජයට උපයා දීමටද සී.සී.ටී.වී. කැමරා පද්ධති ජාලයට හැකිවී තිබේ.මේ වසරේ ප්‍රථම මාස තුනෙන් පසු කොළඹ සිදුවූ දරුණුම අපරාධ ගණනාවක් සී.සී.ටී.වී. කැමරා පද්ධති මඟින් හෙළිකරගෙන ඇත. ඒවා ඉහත සඳහන් සංඛ්‍යා ලේඛනවලට ඇතුළත්වී නොමැත.මේ පද්ධතිය හරහා සිදුවූ නිහඬ මෙහෙයුම තුළින් අපරාධවලට සම්බන්ධව අත්අඩංගුවට පත් පිරිස අතර පොලිස් නිලධාරීන් පවා සිටියි. කොළඹ නියෝජ්‍ය පොලිස්පති කාර්යාල ගොඩනැඟිල්ලේ සිට ක්‍රියාත්මක වන මෙම සී.සී.ටී.වී. කැමරා පද්ධති ජාලය සහ ජංගම රථ දවසේ පැය 24 පුරාම කොළඹ හා ඒ අවට ප්‍රදේශය ආවරණය කරමින් එහි අස්සක් මුල්ලක් නෑර යමින් අපරාධ සොයා නිහඬ මෙහෙයුමක් සිදු කරයි.කොළඹින් පිටත වෙනත් නගර වලත් මෙම කැමරා පද්ධති සවි කිරීමට රජය පියවර ගෙන තිබේ.පොලිස් සමීප රූප ආවේක්ෂණ කැමරා පද්ධති කොට්ඨාසය බාර අධ්‍යක්ෂ ජ්‍යෙෂ්ඨ පොලිස් අධිකාරී ඒ.කේ. සමරසේකර, ස්ථානාධිපති ප්‍රධාන පොලිස් පරීක්ෂක ඒ.එම්.ජී.ටී.බී. සෙනෙවිරත්න මහත්වරුන්ගේ උපදෙස් සහ අධීක්ෂණය යටතේ එම පද්ධතියේ කාර්ය මණ්ඩලය මේ දැවැන්ත කාර්යභාරය සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306199</link>
    <topic>පෞද්ගලික හේතු මතද ජ.වි.පෙ. මිනී මැරුවා</topic>
    <author>රෝෂන් තුෂාර</author>
    <content>ජනතා විමුක්ති පෙරමුණ ගෙනගිය සිවිල් යුද්ධයේ දී ප්‍රභූන් ඇතුළු මෙරට මිනිස් ඝාතන සිදු කළේ දේශපාලන අරගලයක් වෙනුවෙන් බව පැවසූ එම පක්ෂයේ ප්‍රචාරක ලේකම් ටිල්වින් සිල්වා මහතා එම යුද්ධයේ දී පුද්ගලික හේතූන් මතද මිනිස් ඝාතන සිදුවන්නට ඇති බව කොළඹ වාණිජ මහාධිකරණය හමුවේ ඊයේ (18) සාක්ෂි දෙමින් පැවසීය. එම සිවිල් අරගලයේ දී පුද්ගලික හේතූන් මතද මිනිසුන් මරා දමන්නට ඇති බවද හෙතෙම පැවසීය.ජනතා විමුක්ති පෙරමුණ මෙරට ප්‍රභූන් ඇතුළු මිනිස් ඝාතන සිදුකළේ පක්ෂයේ දේශපාලන අරමුණක් මතද? දේශපාලන ප්‍රශ්නයක් මතද? යනුවෙන් ජ්‍යෙෂ්ඨ නීතිඥ ගෝමීන් දයාසිරි මහතා ඇසූ ප්‍රශ්නයකට පිළිතුරු දුන් ටිල්වින් සිල්වා මහතා එසේ පැවසීය.ටිල්වින් සිල්වා මහතා බෝම්බ සමඟ හසුවී වසර හතරක් සිරගත වී සිටියේ දේශපාලන හේතුවක්, කරුණක් මතද? යන්න දයාසිරි මහතා ප්‍රශ්න කෙළේය. ”මම බෝම්බ ගෙනිහිල්ල අහුවුනේ නෑ. මට තිබුණේ ගිනි අවි ප්‍රශ්නයක්. එයත් දේශපාලන අරමුණක්, ප්‍රශ්නයක් මත සිදුවුණා කියලා මම හිතනවා.නීතිඥ දයාසිරි මහතා:- පුද්ගලිකව කරන ඕන කටයුත්තක් දේශපාලන ප්‍රශ්නයක් ද? ඔබට අනුව දේශපාලනය කිරීමේ දී කිසිම පුද්ගලික කාරණයක් නෑ. අත්අඩංගුවට පත්වීමත් දේශපාලන ප්‍රශ්නයක් මත වූ ප්‍රශ්නයක්.පිළිතුර:- ඔව්ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය ජාතික නිදහස් පෙරමුණ නායක විමල් වීරවංශ මහතා රචනා කළ “නැත්ත වෙනුවට ඇත්ත” කෘතිය මගින් සිය බුද්ධිමය දේපළ අයිතිවාසිකම් උල්ලංඝනය වී ඇති බව පවසමින් ටිල්වින් සිල්වා මහතා හා ජ.වි.පෙ. නායක සෝමවංශ අමරසිංහ මහතා පැවරූ නඩුවේ විත්තියේ හරස් ප්‍රශ්නවලට පිළිතුරු දෙමින් ටිල්වින් සිල්වා මහතා එසේ පැවසීය.මහාධිකරණ විනිසුරු ගාමිණී අමරසේකර මහතා ඉදිරියේ නඩුව විභාග විය. නීතිඥ කපිල ලියනගමගේ මහතාගේ උපදෙස් පරිදි විමල් වීරවංශ මහතා වෙනුවෙන් පෙනී සිටි ජ්‍යෙෂ්ඨ නීතිඥ ගෝමීන් දයාසිරි මහතා ඇසූ ප්‍රශ්නවලට පිළිතුරු ලබාදුන් ටිල්වින් සිල්වා මහතා මෙසේද පැවසීය.නීතිඥ:- සාක්ෂිකරු කිව්වා මහින්ද රාජපක්ෂ මහතා 2005 ජනාධිපතිවරණයට ඉදිරිපත් වීමේදී ඊට සහාය දැක්වීම පිළිබඳව පක්ෂය තුළ මත භේදයක් තිබුණා කියලා.සාක්ෂිකරු:- මත භේදයක් නෙවෙයි. වෙනස් මත තිබුණා. ප්‍රධාන මත දෙකක් තිබුණා. පක්ෂයේ පොදු මතය වූයේ රාජපක්ෂ මහතාට උදව් කළ යුතු බවත් ආණ්ඩුවට එක් නොවිය යුතු බවත්, පසුව කොන්දේසි සහිතව ආණ්ඩුවට යමින් ස්වාධීනව ඉන්න අපි ශ්‍රී ලංකා නිදහස් පක්ෂය, මහින්ද රාජපක්ෂ මහතා ප්‍රමුඛ ආණ්ඩුවත් එක්ක එකතු වුණා. මගේ මතය වෙනස් උනත් මම පොදු මතයට එකඟ වුණා.මැතිවරණයෙන් පස්සේ සෝමවංශ මහතා අදහස් වෙනස් කළා, ආණ්ඩුවට සම්බන්ධ විය යුතුයි කියලා. ජනාධිපතිතුමාගේ ආරාධනය නිසා එසේ කළා. වීරවංශ මහතා ආණ්ඩුවට යා යුතුයි කියන මතයේ මුල සිටම සිටියා.මම ලියපු ලේඛන දෙකක් මේ පොතේ තියෙනවා. එම ලිපි සැකසුවේ මැතිවරණයෙන් පස්සේ.මේ නඩුවේ අදාළ කෘතියේ මම ලියපු ලිපි දෙක 2006 ජනවාරි මස 06 දින ලිව්වා. ජනාධිපතිවරණය 2005 නොවැම්බර් පැවතුණා.පක්ෂයේ මත භේදය ගැන පක්ෂය එම අවස්ථාවේ දී ගත යුතු මග මම ලිඛිතව මේ ලිපිවල ඉදිරිපත් කළා. ජනාධිපතිවරණය 2005 කියලා මම එම ප්‍රශ්නයට මාතෘකාව සැපයුවා.මම විශ්වාස කරන මාක්ස් ලෙනින් වාදය අනුව මම එම අවස්ථාවේ දී මගේ මතය ඉදිරිපත් කළා.එම ලිපිය පිළිබඳව මධ්‍යම කමිටුවේ මත ඉදිරිපත් වුනා. එහිදී සෝමවංශ සහෝදරයත් තම මතය ඉදිරිපත් කළා.සෝමවංශ මහතා මගේ ලිපිය නිරීක්ෂණය කරලා ප්‍රති උත්තර සැපයුවා. විමල් වීරවංශ මහතා ද පිළිතුරු ලිපියක් එව්වා. එය මේ පොතේ 7 වන ලේඛණය වනවා. මම ලියපු ලිපිය ලියා දින 11ට පසුව එය පළ කළා.මගේ මතයට විරුද්ධ ලිපියක් වීරවංශ මහතා ලිව්වා. සෝමවංශ සහෝදරයා මගේ මතයට එකඟ වෙමින් වෙනස් අදහස් ද ප්‍රකාශ කළා.වීරවංශ මහතාට මම නැවත පිළිතුරු ලිපියක් ලියමින් මගේ මතය තහවුරු කරන්න උත්සාහ කළා. එය විවේචනයක් කියලා මම විග්‍රහ කරන්නේ නෑ. ඊටපසු සෝමවංශ මහතා රජයට සම්බන්ධ විය යුතුයි කියලා මත ප්‍රකාශ කරමින් ලිපි ලිව්වා. මගේ මතයට විරුද්ධ මත පක්ෂයේ තිබුණා.වීරවංශ මහතා හා සෝමවංශ සහෝදරයා එකම ස්ථාවරයක හිටියා. පක්ෂයේ 2න් 1කට වැඩි ප්‍රමාණයක් ආණ්ඩුවට යා යුතුයි කියන මතයේ සිටින විට 2007 පමණ මම ද මගේ මතය වෙනස් කළා. කොන්දේසි සහිතව ආණ්ඩුව සමඟ එකතුවිය යුතුයි කියන මතයට මම ආවා. 2008 දී විතර කොන්දේසි සහිතව යා යුතුයි කිව්වා. එම අවස්ථාවේ සාමකතා ඉවර කරලා යුද්ධය පැවති යුගයක්. 2006 ජූලිවල මාවිල්ආරුව පටන්ගත්තා කිව්වොත් මා පිළිගන්නවා. 2006 අගෝස්තු මාසයේ දී රජයට කොන්දේසි ඉදිරිපත් කළා.මම ලෙනින්ගේ පොත් වලින් අවශ්‍ය කොටස් මගේ ලිපියට ඇතුළත් කළා. ජ.වි.පෙ. තුළ තම සාමාජිකයින්ට මාක්ස්වාදය පිළිබඳ අඛණ්ඩ ඉගැන්වීම් කරනවා. එය පක්ෂ දේශපාලන ගමන්මඟට විනයට අවශ්‍ය වෙනවා. අපි පක්ෂයේ දේශපාලන පන්ති පවත්වනවා. පන්ති පහක් තියෙනවා.ඊට වඩා තියෙනවා. අධ්‍යාපනික කටයුතු සම්බන්ධයෙන් කමිටුවක්, ලේකම්වරයෙක් පක්ෂයට ඉන්නවා. දින ගණන් තනි දවසේ පැය කීපයක වැඩ සටහන් අපේ පක්ෂය තුළ තියෙනවා. මේ ලිපි කියවන සාමාජිකයින්ට මම ඉන්න මතය වටහා ගන්න පුළුවන්.මේ පොතේ මතය ගැන මම මාධ්‍ය මගින් පුවත්පත් ලිපි මගින් රටට ජනතාවට කියලා තියෙනවා. විමල් වීරවංශ මහතා පක්ෂයෙන් ඉවත්වීම පිළිබඳව මා පුවත්පත් වලට කරුණු ඉදිරිපත් කළා. 2006 පටන් ගත්ත ප්‍රශ්නය දිගින් දිගටම වර්ධනය වුණා. එහිදී මගේ මතය මා ජනතාවට ඉදිරිපත් කළා. නමුත් මගේ ලිපි දෙකේ උපුටා ගැනීම් ඒ තුළ නෑ.අප අතර මත භේදයක් නොව මත සංවාදයක් තිබුණා. වීරවංශ මහතා පක්ෂයෙන් ගිය කාරණා පිළිබඳ කරුණු පැහැදිලි කිරීම් කළා.පක්ෂය තුළ ඉන්නකම් එක සංවාදයක්. ගිය පසු මත භේදයක්. වීරවංශ මහතාත් මේ මත භේදය ගැන ජනතාවට කිව්වා.විත්තිය ඉදිරිපත් කරන මේ පුවත්පත් ලිපි නඩුවට අදාළ පොත පළ පළවීමට පෙර ප්‍රසිද්ධ කර තියෙනවා.අනුරුද්ධ පොල්ගම්පොල මන්ත්‍රීවරයාව අපි මන්ත්‍රී ධූරයෙන්, පක්ෂයෙන් ඉවත් කිරීමට කටයුතු කළා. විනය විරෝධී ක්‍රියා නිසා වීරවංශ මහතාට ද විනය පරීක්ෂණයක් පැවැත්වෙමින් තිබුණා. එහිදී ඔහු පක්ෂයෙන් ඉවත් වුණා. පරීක්ෂණ අවසන් වුණේ නෑ. වීරවංශ මහතාට චෝදනා පත්‍රයක් හෝ පරීක්ෂණයට පැමිණෙන්න කියලා දිනයක් නියම වුණේ නෑ.මධ්‍යම කමිටුවේ අදහසක් තිබුණා ඔහුව ඉවත් කළ යුතුයි කියලා. නමුත් තවත් අවස්ථාවක් දිය යුතුයි කියලා මතයක් තිබුණා.පක්ෂයෙන් ඉවත් වූ පසුව අප පක්ෂයේ මතය ජනතාවට කිව්වා. වීරවංශ මහතා සමඟ 11 දෙනෙක් පක්ෂයෙන් ඉවත් වුණා.වීරවංශ මහතා රජයට යෑම සම්බන්ධයෙන් ජනතාවට පුවත්පත් මගින් කරුණු ඉදිරිපත් කළා. නමුත් පුවත්පත් ලිපිවල හරයට එකඟ වූවත් එහි සමහර වචනවලට අපි එකඟ නෑ. මගේ ලිපි “නැත්ත වෙනුවට ඇත්ත” කෘතියට ඇතුළත් කිරීම සදාචාර විරෝධීයි. මෙහිදී විත්තියේ නීතිඥයා විසින් බුද්ධිමය දේපළ පනත සාක්ෂිකරුට ඉදිරිපත් කළේය. මගේ ලිපියෙන් අදහස් අරගෙන මගේ ලිපිය පළකර නෑ.නීතිඥවරයා:- බුද්ධිමය දේපළ පනතට අනුව යම් උපුටා ගැනීමක් කිරීමේ දී එහි කතෘවරයා සඳහන් නොකිරීම එම අයිතිවාසිකම් උල්ලංඝනය කිරීමක්. මේ කෘතියේ ඔබේ ලිපිය සම්පූර්ණයෙන් තියෙනවා. කර්තෘගේ මතය ඒ අයුරින් ඉදිරිපත් කරන්න යම් ලිපියක සියල්ල පළකිරීම ද කොටසක් වශයෙන් පළකිරීම ද සදාචාර විරෝධී?සාක්ෂිකරු:- මෙය මුල්‍ය අරමුණක් සඳහා යොදාගෙන තියෙනවා.නීතිඥවරයා:- මේ කෘතියේ තියෙන්නේ පක්ෂයේ ප්‍රශ්නයක් පිළිබඳව.සාක්ෂිකරු:- ආණ්ඩුවට යා යුතුද? නැද්ද යන්න මුල සිටම පක්ෂය ඇතුළේ තිබුණු ප්‍රශ්නයක්.නීතිඥවරයා:- වීරවංශ මහතා සමඟ පක්ෂයේ එකොළොස් දෙනෙක් ගියාට පස්සේ ප්‍රශ්නේ උග්‍ර වුණා? ජ.වි.පෙ. දෙදරීමක් ඇතිවුණා.සාක්ෂිකරු:- පක්ෂයට බලපෑමක් නෑ.නීතිඥවරයා:- මන්ත්‍රීවරු 39න් 11ක් කඩාගෙන ගියා. මේ වග ජනතාවට කියන්න පක්ෂය මෙන්ම පක්ෂයෙන් ඉවත්වීමට හේතු සාධාරණය කරන කරුණු කියන්න විමල් වීරවංශ මහතාත් කටයුතු කළා. එහිදී විවිධ වාර්තා පළවුණා නේද?සාක්ෂිකරු:- තමන්ගේ මතය තහවුරු කරන්න අනෙක් මත ගත යුතුයි. මගේ ලිපිය සම්පූර්ණයෙන් ගැනීම සදාචාර නෑ. මගේ නම මේ ලිපියේ තියෙනවා.නඩුවේ වැඩිදුර විභාගය ඔක්තෝම්බර් 09 දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061910</link>
    <topic>ජනපති පාර්ලිමේන්තු යයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ජනාධිපති මහින්ද රාජපක්ෂ මහතා පාර්ලිමේන්තු සභාවට ඊයේ (18) පස්වරුවේ පැමිණියේය. පස්වරු 2.45ට පමණ ජනාධිපති මහින්ද රාජපක්ෂ මහතා සභා ගැබට පැමිණි අතර, ඒ මොහොතේදී ඡන්ද හිමියන් ලියාපදිංච් කිරීමේ (විශේෂ විධිවිධාන) පනත් කෙටුම්පත තෙවන වර කියවීම සිදු වෙමින් තිබිණ.ඉන්පසුව පාර්ලිමේන්තු ශිෂ්‍යත්ව මණ්ඩලය (ඉවත් කිරීමේ) පනත් කෙටුම්පත දෙවන වර කියැවීමේ විවාදයටද මද වේලාවක් සවන් දුන් ජනාධිපති මහින්ද රාජපක්ෂ මහතා පස්වරු 3.12ට පමණ සභා ගැබෙන් පිටව ගියේය.පාර්ලිමේන්තු සංකීර්ණයේදී ඊයේ (18) පෙරවරුවේ පැවැති මුදල් හා ආරක්ෂක අමාත්‍යංශ උපදේශක කාරක සභා රැස්වීම්වලටද ජනාධිපතිවරයා සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306192</link>
    <topic>තලවතුගොඩ හේමාස් රෝහල ජනාධිපති අතින් විවෘත කෙරේ</topic>
    <author>මහින්ද අලුත්ගෙදර</author>
    <content>උසස් මට්ටමේ සෞඛ්‍ය සේවාවක් ලාංකීය ප්‍රජාවට ලබාදීමේ අරමුණින් ස්ථාපිත කළ තලවතුගොඩ හේමාස් රෝහල ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (18) විවෘත කෙරිණි.බහුවිධ සුවසේවා අංගයන්ගෙන් රැසකින් මෙන්ම අති නවීන පහසුකම්වලින් සමන්විත වන මේ රෝහල ඉදිකිරීම වෙනුවෙන් ආයෝජනය කර තිබෙන මුදල රුපියල් මිලියන 1,300 කි.වර්ග අඩි 62,000 ක වපසරියකින් යුතු තලවතුගොඩ හේමාස් රෝහල තුළින් සියලුම සුවසේවා පහසුකම් ලබාගැනීමට හැකිවන අතර පැය 24 පුරා ක්‍රියාත්මක බාහිර රෝගී අංශය, විශේෂඥ වෛද්‍යවරු චනල් කිරීමේ හැකියාව, රෝගී මැදිරි, ඊ.ටී.යූ / අයි.සී.යූ, මාතෘත්ව සේවා, සිසේරියන් සැත්කම්, සාමාන්‍ය ප්‍රසූත, ළමා රෝග විශේෂඥ සේවා‍, සැත්කම් ප්‍රතිකාර ඒ අතර වෙයි.ඊට අමතරව ඊ.සී.ජී, රසායනාගාර පහසුකම්, ෆාමසි මෙන්ම සුපිරි වෙළෙඳ සංකීර්ණයකින්ද සමන්විත මේ රෝහල ඇඳන් 60 කින් සමන්විත වන අතර ශ්‍රී ලංකාවේ මුල්වරට ඉදිකළ අතිනවීන පහසුකම්වලින් සමන්විත දැඩි සත්කාර ඒකකයකින්ද යුක්ත වෙයි. ඊට අමතරව මේ වනවිට ශ්‍රී ලංකාවේ භාවිතා කරන ස්කෑන් යන්ත්‍ර අතර නවීනතම වර්ගයේ එම්.ආර්.අයි සහ සී.ටී ස්කෑන් යන්ත්‍රවලින්ද සමන්විත වෙයි.මේ වනවිට විශේෂඥ වෛද්‍යවරු 150 කගේ සේවය ලැබෙන තලවතුගොඩ හේමාස් රෝහල ඕස්ට්‍රේලියානු සුවසේවා ප්‍රමිතිකරණ ආයතනයේ පිළිගැනීමට ලක්ව තිබෙන හේමාස් රෝහල් සමූහයට අයත්වන අතර පළපුරුදු කාර්ය මණ්ඩලයකින්ද සමන්විත වෙයි. මේ අවස්ථාවට සහභාගි වූ හේමාස් රෝහල් ජාලයේ සභාපති මුර්තසා එසුෆලි මහතා සදහන් කළේ ශ්‍රී ලංකාවේ සුවසේවා ක්ෂේත්‍රයේ ගුණාත්මක භාවය ඉහළ නැංවීම සඳහා මේ රෝහල මඟින් ඉහළ දායකත්වයක් ලබාදීමට හැකිවන බවයි.හැකි සෑම විටෙකම උසස් තත්ත්වයේ සේවාවක් පවත්වාගෙන යාමට උත්සාහ ගන්නා බව සදහන් කළ ඒ මහතා විශිෂ්ඨ සුව සේවාවක් සැමට ලබාදීමේ ජනාධිපති මහින්ද රාජපක්ෂ මහතාගේ දැක්ම මෙමඟින් අර්ථවත් වන බවද පෙන්වා දුන්නේය.ජල සම්පාදන හා ජලාපවහන ඇමැති දිනේෂ් ගුණවර්ධන, බස්නාහිර පළාත් සභා මන්ත්‍රී ජගත් කුමාර, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306193</link>
    <topic>නායකයාටත් පක්ෂයේ තීන්දුවටත් හිස නමමි</topic>
    <author/>
    <content>වයඹ පළාත් ආණ්ඩුකාරතුමා වෙත ගරු ආණ්ඩුකාරතුමනි, ගුරුවරියක දණ ගැස්වූ චෝදනාව සම්බන්ධයෙනි.කරුණු වශයෙන් ඉහත සිද්ධියට කිසිදු පදනමක් නොමැත. මා මේ පාසලේ ආදි ශිෂ්‍යයෙකි. මෙම පාසලට පණ මෙන් ආදරය කරන අයෙකි. මෙම පාසලේ සංවර්ධනයට හා විනය ආරක්ෂා කිරීමට මා ඉමහත් කැපකිරීමක් කළ බව සියල්ලන් දන්නා කරුණක්.මෙම පාසල පමණක් නොව සමස්ත පුත්තලම් දිස්ත්‍රික්කය සඳහා මූල්‍ය සම්පත් ලබාගැනීම ,භෞතික සම්පත් ලබා ගැනීම, මානව සම්පත් ලබා ගැනීම වෙනුවෙන් නායකත්වය දී කටයුතු කළ අයෙකි.එසේ වුවද මෙම සිද්ධිය ගැන ජනමාධ්‍යවල පළ වූ වාර්තා කරන කොට ගෙන උද්ගත වූ තත්ත්වය ගැන මා බලවත්සේ කනගාටු‍ වෙමි. මෙම සිද්ධිය වෙනුවෙන් හුවා දැක්වූයේ මෙම පාසලේ ඉගෙනුම ලබන 7 වසරේ මාගේ කුඩා දියණියගේ ඇඳුමේ වාටිය ගැළවූ සිද්ධියකි.ගරු ආණ්ඩුකාරතුමනි,මීට ඉහතදී එම දියණියගේම පාසලේදී දිව කපා දැමීම නිසා විශාල ශල්‍යකර්මයකට භාජනය වූ බව මුළු විදුහලම දනී. එවැනි බරපතළ තත්ත්වයක උවද මා පාසලට ගොස් විමසීමක් හෝ කළේ නැත. තවද මා ගේ දරුවන් කොළඹ, කුරුණෑගල හෝ නුවර ප්‍රසිද්ධ පාසලකට යැවීමට අවස්ථාව තිබියදීත් ගමේ පාසලට යැව්වේ ඒ තුළින් අන් අයටද ගමේ පාසලේ වටිනාකම පිළිබඳව මග පෙන්වීමටයි.එනමුත් මෙම සිදුවීමේදී මා හට විරුද්ධ දුෂ්ටම කුමන්ත්‍රණයක් නිර්මාණශීලී ලෙස සැලසුම් කර ඇති බව මට හැගේ. මෙම සිද්ධියට යොදන ගුරුතුමිය එකී කුමන්ත්‍රණයේ පංගුකාරියක් වී ඇත. ඇය පිළිබඳ මා හට ඇත්තේ කනගාටුවක්. තවද ඒ සම්බන්ධයෙන් ඇයට හා ඇගේ පවුලේ උදවියට මාගේ බලවත් කනගාටුව ප්‍රකාශ කරමි. සිදුවූවා යැයි කියන මෙම සිද්ධියේ සත්‍ය තත්ත්වය ඉදිරියේ දී එළිවනු ඇත.ඉහත කී කුමන්ත්‍රණයේ ප්‍රතිඵලයක් ලෙස සිරගතවී සිටින මේ මොහොතේදී මට කීමට ඇත්තේ පාසලේ ගෞරවය ආරක්ෂා කර ගනිමින් අහිංසක දරුවන් වෙනුවෙන් එදිනෙදා අධ්‍යයන කටයුතු පවත්වන ලෙසය. අතිගරු ජනාධිපතිතුමාගේත් ශ්‍රී ලංකා නිදහස් පක්ෂයේත් රජයේත් සමස්ත ආනමඩුව ඇතුළු පුත්තලම් දිස්ත්‍රික් ජනතාවගේ ගෞරවය මා රැකිය යුතු නිසාත් සාධාරණ ලෙස සියලුම පරීක්ෂණ කටයුතු වලට අවකාශ සැලසීම හා මාගේ පළාත් පාලන මන්ත්‍රී ධුරයෙන් ඉල්ලා අස්වීමට තීරණය කරමි.මා හට ඉදිරිපත් වී ඇති චෝදනාවලට ගරු අධිකරණයේ අවසරය මත මා ඉදිරියට කරුණු දැක්වීමට බලාපොරොත්තු වෙමි.ගරු ආණ්ඩුකාරතුමනි,අද දින සිටි වයඹ පළාත් සභා මන්ත්‍රී ධූරයෙන් ස්ව කැමැත්තෙන්ම ඉල්ලා අස්වෙන බව මෙයින් ප්‍රකාශ කර සිටි.ආනන්ද සරත් කුමාර වයඹ පළාත් සභා මන්ත්‍රී මීගමුව බන්ධනාගාරයේ දීපිටපත් ශ්‍රී.ල.නි.ප. නායක අතිගරු ජනාධිපතිතුමා ශ්‍රී.ල.නි.ප. ලේකම්තුමා එක්සත් ජනතා නිදහස් සන්ධානයේ ලේකම්තුමාප්‍රධාන අමාත්‍යතුමා.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061911</link>
    <topic>ජල ගාස්තු වැඩි ‍කෙළේ නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානානයක</author>
    <content>ආණ්ඩුව විසින් රහසේ ජල ගාස්තු වැඩි කිරීමක් සිදුකර නොමැති බව ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (18) අනාවරණය කළේය.ජල ගාස්තුව අවසන් වරට වැඩිකරනු ලැබුවේ 2012 වසරේ ඔක්තෝබර් මාසයේදී බවත්, ඊට පෙරාතුව 2009 වසරේ පෙබරවාරි මාසයේදී ජල ගාස්තු වැඩි කිරීමට සිදුවූ බවත් ඇමැතිවරයා හෙළි කළේය.මෑත කාලයේ යළි ජල ගාස්තු වැඩි කිරීමක් සිදුනොවූ බව පෙන්වා දුන් ගුණවර්ධන මහතා රවී කරුණානායක මන්ත්‍රීවරයා සාවද්‍ය ප්‍රකාශ සිදුකරමින් ජනතාව නොමඟ යවමින් සිටින බවත් කීවේය.ආණ්ඩුව විසින් හොර රහසේම ජල ගාස්තුව වැඩි කර ඇති බවට එ.ජා.ප පාර්ලිමේන්තු මන්ත්‍රී රවී කරුණානායක මහතා පසුගියදා මාධ්‍ය හමුවක ප්‍රකාශ කිරීම සම්බන්ධයෙන් ඇමැතිවරයා මෙම අදහස් පළ කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306194</link>
    <topic>පස්වැනි මහලින් බිමට පැන්න සරසවි සිසුවිය මිය යයි</topic>
    <author>සමන්මලී ප්‍රියශාන්ති, සන්ධ්‍යා කරුණාරත්න</author>
    <content>කොළඹ විශ්වවිද්‍යාලයේ ‍මහල් ගොඩනැඟිල්ලක පස්වැනි මහලින් බිමට පැනීම නිසා බරපතළ තුවාල ලබා රෝහල් ගත කළ විද්‍යා පීඨ සිසුවිය ඊයේ (18) පාන්දර මරණයට පත්ව ඇත.‍අංක 29, නවනගරය, ලුණුගම්වෙහෙර පදිංචි ව සිටි ශෂී පබා රන්මාලි ගුණවර්ධන නැමැති මේ සිසුවිය මිය යන විට කොළඹ විශ්වවිද්‍යාලයේ විද්‍ය පීඨයේ ශාඛ විද්‍යා අංශයේ පළමු වසරේ අධ්‍යාපනය ලබමින් සිට ඇත.මේ සිසුවිය මෙවර විශ්වවිද්‍යාල වරම් ලබා ඇත්තේ තෙවරක් අපොස උසස් පෙළ විභාගයට මුහුණ දීමෙන් පසුව බව පැවසේ. ඇය පළමුවෙන්ම ශ්‍රී ජයවර්ධනපුර විශ්වවිද්‍යාලයේ සතියකට වැඩි කාලයක් අධ්‍යාපනය ලබා ඇය ‍පසුව කොළඹ විශ්වවිද්‍යාලයට පැමිණ තිබෙන බව කොළඹ විශ්වවිද්‍යාලයේ උපකුලපති මහාචාර්ය ප්‍රේමකුමාර ද සිල්වා මහතා පැවසීය.මේ නිසා ඇයට කොළඹ විශ්වවිද්‍යාලයේ නම්නීකරණ වැඩසටහනට සහභාගීවීමට අවස්ථාව නොලැබුණු බවත් ඒ මහතා කීවේය.මේ සිසුවිය විශ්වවිද්‍යාලයේ ඇති මිනිස් වාසයෙන් තොර ගොඩනැගිල්ලකින් මෙසේ බිමට පැන තිබෙන අතර මේ නිසා ඇයගේ හිසට හා උදරයට බරපතළ හානී සිදු වී තිබේ.මේ දිනවල විශ්වවිද්‍යාලයේ විභාග කටයුතු පැවැත්වෙන අතර විභාගය අමාරු නිසා තමන් දැඩි හිසරදයකින් පෙළෙන බව ඇය සිය යෙහෙළියන්ට පවසා ඇති බව විශ්වවිද්‍යාල ආරංචි මාර්ග සඳහන් කරයි.ඇයගේ සිරුරේ ‍වූ අභ්‍යන්තර රුධිර ගලනය නිසා මරණ සිදු වු බව කොළඹ ජාතික රෝහලේ නියෝජ්‍ය අධ්‍යක්ෂ වෛද්‍ය සිරිල් ද සිල්වා මහතා පැවැසුවේය. විශ්ව විද්‍යාලය තුළ පිහිටි මහල් පහකින් සමන්විත ගොඩනැඟිල්ලෙන් බිමට පැන්න මේ සිසුවිය පෙරේදා (17) උදේ 11.30 පමණ රෝහලට ඇතුළත් කළ බවත් එදිනම ඇයට බරපතළ ශල්‍යකර්ම දෙකක් සිදු කළ බවත් ඒ මහතා කීය.හිසෙහි ඇති වූ අභ්‍යන්තර රුධිර ගලනය නතර කිරීම සඳහා පළමු සැත්කම සිදු කර ස්නායු ක්ෂති ඒකකයේ දැඩි සත්කාර ඒකකයට ඇතුළත් කළ බවත් සිරුරෙහි වූ අභ්‍යන්තර රුධිර ගලනය සඳහා තවත් සැත්කමක් කළ බවත් ඔහු පැවැසුවේය.සිද්ධිය සම්බන්ධයෙන් හදිසි මරණ පරීක්ෂණයක් සිදු කර සිසුවියගේ දේහය මවුපියන්ට බාර දීම සිදු කරන බව ද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061917</link>
    <topic>‘පඩිපෙළකින් ලිස්සාදුව වැටුණු බව දැනගන්නට ලැබුණා’</topic>
    <author>ආර්. සෝමසිරි</author>
    <content>“මගේ දුව කොළඹ විශ්වවිද්‍යාලයේ පස්වෙනි මහලේ පඩිපෙළකින් ලිස්සා බිම වැටී බරපතළ තුවාල ලබා මහ රෝහලට ඇතුළත් කළ බව සිද්ධිය වූ දින රාත්‍රී 10.00 ට පමණ මට දැනගන්න ලැබුණා’ යැයි කොළඹ විශ්වවිද්‍යාලයේ විද්‍යා අංශයේ පළමු වසරේ අධ්‍යාපනය ලබමින් සිටියදී එහි ගොඩනැගිල්ලක පස්වෙනි මහලින් බිමට වැටී මියගිය සිසුවිය සම්බන්ධයෙන් කොළඹ නාගරික හදිසි මරණ පරීක්‍ෂක උසාවියේ ඊයේ (18) පැවැති මරණ පරීක්‍ෂණයේදී මියගිය අයගේ පියා වන අමරසිරි ගුණවර්ධන මහතා සාක්‍ෂි දෙමින් එසේ පැවැසීය.මෙම අනතුරන් මියගොස් ඇත්තේ මධ්‍යම ප්‍රාන්තික නව නගරය ලුණුගම්වෙහෙර අංක 29 නිවසේ පදිංචිව සිටි කළුදුරතිලිණි ශෂිප්‍රභා රන්දිමලී ගුණවර්ධන නැමැති සිසුවියයි.මරණ පරීක්‍ෂක අෂ්රොප් රූමි මහතා විසින් මෙම මරණ පරීක්‍ෂණය පැවැත්වීය.එහිදී වැඩිදුරටත් සාක්‍ෂි දුන් සාක්‍ෂිකරු මෙසේ ද කීය.“මියගිය දුව කොළඹ විශ්වවිද්‍යාලයේ පළමු වසරේ අධ්‍යාපනය ලැබුවා. ඇය මෙම ආයතනයට පැමිණ මාස තුනයි ගතවී ඇත්තේ. ඇය මාසයකට දෙපාරක් පමණ අපගේ නිවෙසට එනවා. අපිද එහි යනවා. නමුත් ඇය අසතුටකින් සිටි බවක් දක්නට ලැබුණේ නෑ. 17 දා රාත්‍රී 10.00 ට පමණ විශ්වවිද්‍යාලයේ පුද්ගලයෙක් දුරකථනයෙන් දැනුම් දුන්නා බිමට වැටී රෝහල් ගතකර සිටිනවා කියා. ඊට පසු මාත්, බිරියත්, සහෝදරියත් ඇය බලන්න කොළඹ රෝහලට පැමිණියා.ඇය හදිසි ප්‍රතිකාර ඒකකයට ඇතුළත් කර ඇති නිසා මාගේ බිරිය පමණක් ඇය බලන්නට ගියා. සිහියක් නොමැතිව සිටින බව මට බිරියගෙන් දැනගන්න ලැබුණා. ප්‍රතිකාර ලබමින් සිටියදී ඇය මියගියා. පාන්දර දෙකට පමණ ඇයගේ යහළුවන් ද කිව්වේ ඇය පඩිපෙළින් ලිස්සල වැටුණ බවයි. මීට වඩා යමක් කියන්න මට හැකියාවක් නැහැ. වෛද්‍ය වාර්තා හා සාක්‍ෂි සැලකිල්ලට ගත් මරණ පරීක්‍ෂකවරයා වැඩිදුර පරීක්‍ෂණය මෙම මස 25 වන දිනට කල් දැමූ අතර එහිදී ආරක්‍ෂක නිලධාරියකු විභාගයට කැඳවන ලෙසට කුරුඳුවත්ත පොලිසියට නියෝග කෙළේය.කුරුඳුවත්ත පොලිසියේ පොලිස් සැරයන් ප්‍රේමතිලක හා මරදාන පොලිසියේ පොලිස් සැරයන් ලාල් පතිරණ යන නිලධාරීහු සාක්‍ෂි මෙහෙයවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061912</link>
    <topic>වාස් ගුණවර්ධනගේ වැඩ තහනම්</topic>
    <author>අනුර ප්‍රේමලාල් හා නුවන් කොඩිකාර</author>
    <content>නියෝජ්‍ය පොලිස්පති වාස් ගුණවර්ධන මහතා සම්බන්ධයෙන් සිදු කෙරෙන විමර්ශන කටයුතු සිදුකරගෙන යෑම සඳහා ඉකුත් 10 වැනිදා සිට වැඩ තහනම් කර තිබෙන බව පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා ප්‍රකාශ කරයි.මෙම වැඩ තහනම් කිරීම රාජ්‍ය සේවා කොමිසම විසින් සිදුකර ඇතැයි ද ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306195</link>
    <topic>එක්කෝටි විසිලක්ෂයක හෙරොයින් ගෙනා ශ්‍රී ලාංකිකයා කටුනායකදී දැලේ</topic>
    <author>නිමල් රාජපක්ෂ, සුභාෂිනී සේනානායක</author>
    <content>රුපියල් එක්කෝටි විසිලක්ෂයක් වටිනා හෙරොයින් තොගයක් රැගෙන චෙන්නායි සිට මෙරටට පැමිණි ශ්‍රී ලාංකිකයකු කටුනායකදී රේගු නිලධාරීන් ඊයේ (18) අත්අඩංගුවට ගෙන ඇත. තිහාරිය ප්‍රදේශයේ පදිංචි 53 හැවිරිදි සැකකරුගේ ගමන් බෑගයේ සඟවා තිබියදී සොයාගත් හෙරොයින් තොගයේ කිලෝග්‍රෑම් 1570ක් තිබූ බව රේගු මාධ්‍ය ප්‍රකාශක ලෙස්ලි ගාමිණි මහතා පැවැසීය.යු.එල්. 122 ගුවන් යානයෙන් ඊයේ පෙරවරු 10.56 මෙරටට පැමිණි ශ්‍රී ලාංකිකයා මේ දිනවල ග්‍රෑන්ඩ්පාස් ප්‍රදේශයේ ජීවත්වන බවත් නිතර විදේශගතවන බවත් පවසා ඇත. කරාබු නැටි හා එනසාල් අඩංගු බෑගය තුළ හෙරොයින් සඟවා තිබූ බව ලෙස්ලි මහතා පැවැසීය.ඉන්දියන් ජාතිකයකු රුපියල් පනස්දහසක මුදලක් ශ්‍රී ලාංකිකයාට ලබාදී අදාළ බෑගය ශ්‍රී ලංකාවට රැගෙන යන ලෙස පවසා ඇතැයිද රේගු නිලධාරීන් ඉදිරියේ පවසා තිබේ.නියෝජ්‍ය රේගු අධිකාරී ටී.බී. එෆ්.සී. මයිකල් මහතා සැකකරු අත්අඩංගුවට ගෙන ඇත. රේගු අධ්‍යක්ෂ ජෙනරාල් ජගත් පී. විජේවීර මහතාගේ උපදෙස් මත රේගු නිලධාරීන් සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306196</link>
    <topic>සබරගමු සමන් දේවාලයේනව බස්නායක නිලමේ කමල් රත්වත්තේ</topic>
    <author>රත්නපුර දිසා විශේෂ</author>
    <content>ඓතිහාසික සබරගමුව මහා සමන් දේවාලයේ 31 වැනි බස්නායක නිලමේ වරයා ලෙස කමල් රත්වත්තේ මහතා නිතරගයෙන් තේරී පත් විය. ඊයේ (18) රත්නපුර දිස්ත්‍රික් ලේකම් කාර්යාලයේදී මේ නිලවරණ පැවැත්විණි. බලන්ගොඩ අලුත්නුවර කුඩා කතරගම දේවාලයේ බස්නායක නිලමේ මුදිත දෑල බණ්ඩාර මහතා විසින් කමල් රත්වත්තේ මහතාගේ නම යෝජනා කරන ලදී.ශ්‍රී පාදස්ථානයේ ගිහි භාරකාර කුෂාන් උපසේන මහතා විසින් කමල් රත්වත්ත මහතාගේ නම ස්ථිර කරන ලදී. වෙනත් යෝජනා ඉදිරිපත් නොවූ නිසා කමල් ‍රත්වත්තේ මහතා සබරගමුව මහා සමන් දේවාලයේ බස්නායක නිලමේවරයා ලෙස නිතරගයෙන් තේරී පත්විය.බෞද්ධ කටයුතු කොමසාරිස් චන්ද්‍ර ප්‍රේමගමගේ මහතාගේ අධීක්ෂණය මත නිලවරණය සිදු විය. කමල් රත්වත්තේ මහතා බලන්ගොඩ හිටපු පාර්ලිමේන්තු මන්ත්‍රීවරයෙකු වන ක්ලිපර්ඩ් රත්වත්තේ මහතාගේ පුතෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306197</link>
    <topic>ලේක්හවුස් මිහින්තලා ආලෝක පූජාවට අබාන්ස් බැතිබර දායකත්වය</topic>
    <author>රක්ෂණ ශ්‍රියන්ත</author>
    <content>ලේක්හවුස් මිහින්තලා ආලෝක පූජාව අබාන්ස් බැතිබර දායකත්වයෙන් මෙම මස 22, 23, 24 යන දිනවලදී මිහින්තලා පුදබිමේදී පැවැත්වේ. මෙවර ආලෝක පූජාවේ සම දායකත්වය උසුලන්නේ ලංකා විදුලි බල මණ්ඩලයයි. මෙවර 51 වෙනි වතාවට සිදු කෙරෙන ආලෝක පූජාව 22 වෙනිදා උදෑසන සහ දහවල් පැවැත්වෙන ආගමික වතාවත්වලින් අනතුරුව සවස ආරම්භ වේ.මහ භාරකාර දෙපාර්තමේන්තුවේ අනුග්‍රහයෙන් ලේක්හවුස් මිහින්තලා ආලෝක භාරය මෙහෙයවීමෙන් මිහින්තලේ අවට ප්‍රදේශයේ දහම් පාසල් සිසුන් 1000කට සිල් රෙදි බෙදාදීම හා සීල සමාදාන පින්කම් 23 පොසොන් පොහෝදා සිදු කෙරේ.එදින සවස දිනමිණ බුදුසරණ අනුග්‍ර‍හයෙන් පැවැත්වූ රචනා හා කථික තරගයට සහභාගී වූ සිසුන්ට තිළිණ හා සහතික පත්‍ර ප්‍රදානය සිදු කෙරේ.මේ සියලු කටයුතු මිහින්තලා රජමහා විහාරාධිපති හා භාරකාර වලවාහැංගුනවැවේ ධම්මරතන හිමිපාණන්ගේ උපදෙස් පරිදි සිදු කෙරෙන අතර 2320 වැනි පොසොන් පොහොය දිනයේ මිහින්තලාවේදී අටපිරිකර 2320ක් ජනාධිපති මහින්ද රාජපක්ෂ මහතා සමග පූජා කිරීමට එක්වන්නැයි ද උන්වහන්සේ ලක්වැසි සැමට ආරාධනා කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n1306198</link>
    <topic>පොසොන් සමයේඅනුරාධපුර-මිහින්තලයනොමිලයේ දුම්රිය</topic>
    <author>අමිල ප්‍රභාත් වනසිංහ</author>
    <content>දිවයිනේ නන් දෙසින් පොසොන් සමයේ වන්දනාවේ පැමිණෙන බැතිමතුන් උදෙසා 'අනුරාධපුර සිට මිහින්තලය දක්වා නොමිලේ දුම්රිය සේවාවක්' සිදු කෙරේ.මේ මස 22, 23 සහ 24 යන තෙදින පුරා මේ දුම්රිය සේවාව පැවැත්වේ. මගී ජනතාවගේ පහසුව සඳහා දුම්රිය දෙපාර්තමේන්තුව හා ඒඅයිඒ ආයතනය එක්ව මේ සේවාව සිදු කරනු ලැබේ.මෙහිදී මේ තෙදින තුළ පැය විසිහතර (24) පුරාවට අනුරාධපුර - මිහින්තලය දක්වාත් එහි සිට යළි අනුරාධපුරය දක්වාත් ගමන්වාර හැත්තෑවක් (70) දුම්රිය ධාවනය කෙ‍රේ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061913</link>
    <topic>13 වැනි සංශෝධනය පුළුල් සංවාදයකට විවෘතයි</topic>
    <author>රක්ෂණ ශ්‍රියන්ත</author>
    <content>දහතුන්වැනි ආණ්ඩුක්‍රම ව්‍යවස්ථා සං‍ශෝධනය සම්බන්ධයෙන් රටේ විශාල සංවාදයක් මතු වී තිබේ. එහෙත් 'උදයන්' පුවත්පත වතුර බේසමේ කිඹුලන් දකින්නාක් සේ මේ සංවාද පිළිබඳව දෙමළ ජනතාව අතර වැරැදි මතවාද පතුරුවමින් සිටී. එම පුවත්පත පසුගියදා පදනම් විරහිත තර්ක ඉදිරිපත් කරමින් පුහු විවේචන ඉදිරිපත් කරමින් ද්වේශ සහගත ලෙස ලිපියක්ද පළ කර තිබුණි.මේ පිළිබඳව දිනමිණ කරුණු විමසුවේ යාපනය ශ්‍රී ලංකා නිදහස් පක්ෂ ප්‍රධාන සංවිධායක අංගප්පන් රාමනාදන් මහතාගෙනි. මේ ඒ මහතාගේ අදහසයි.දැනට අමාත්‍ය මණ්ඩලය විසින් ආණ්ඩුක්‍රම ව්‍යවස්ථාවේ 13 වන සංශෝධනයේ ඇති පළාත් සභා පිළිබඳව නෛතික විධිවිධාන පැනවීමේදී සියලු පළාත් සභා විමසිය යුතුය යන්න වෙනුවට පළාත් සභා බහුතරයක් කැමති වන්නේ නම් එසේ කළ හැකිය යන්නත් පළාත් සභා දෙකක් තම මතයට එකඟව ඒකාබද්ධ වීමට ඇති අවකාශය ඉවත් කිරීමටත් විධිවිධාන සැලසීමට තීරණය කර තිබේ.අමාත්‍ය මණ්ඩලය මෙම තීරණය අරගෙන තිබුණත් එය අත්තනෝමතික තීරණයක් නොවන බවත් පාර්ලිමේන්තු තේරීම් කාරක සභාවක් පත් ‍නොකොට එය වෙත ඉදිරිපත් කිරීමෙන් වැඩිදුර අධ්‍යයනය කිරීමටත් විවිධ ජනවර්ග නියෝජනය කරන සාමාජිකයන් එම කමිටුවට පත් කිරීමෙන් ඔවුන්ට සිය ජනවර්ග වෙනුවෙන් අදහස් ඉදිරිපත් කරමින් පුළුල් සංවාදයකට දායක වීමේ ප්‍රජාතාන්ත්‍රීය ක්‍රියා මාර්ගයක් රජය විසින් ගෙන තිබේ.එබඳු ප්‍රජාතාන්ත්‍රීය ක්‍රියාමාර්ගයක් උදයන් කතුවැකිය හඳුන්වන්නේ අත්තනෝමතික ක්‍රියාමාර්ගයක් ලෙසයි.එය කොතෙක් දුරට සාධාරණ වන්නේද?දෙවනුව උදයන් කතුවැකිය තර්ක කර සිටින්නේ උතුරු පළාත් සභා මැතිවරණය ප්‍රකාශයට පත් කර ඇති මෙබඳු වාතාවරණයක මෙබඳු සංශෝධන ගෙන ඒමෙන් පළාත් සභා දෙකක් තම මතය අනුව ඒකාබද්ධ වීම වළක්වාලීමට දෝයි යන සැකය මතුවන බවයි.අප නිදසුනක් ලෙස උතුරු පළාත් සභාව හා නැඟෙනහිර පළාත් සභාව තම මතයට එකඟව ඒකාබද්ධ වේ යැයි මොහොතකට සිතමු.එහෙත් එසේ ඒකාබද්ධ වීමේ පදනමක් තිබේද? එනම් දැනටමත් නැඟෙනහිර පළාත් සභාවේ බහුතර බලය ඇත්තේ එක්සත් ජනතා නිදහස් සන්ධානයටයි. එවැනි තත්ත්වයක් යටතේ උතුරු පළාත් සභාවේ බලය වෙනත් පක්ෂයකට ගියහොත් එසේ ඒකාබද්ධ වේ යැයි සිතිය හැකිද?දෙවැන්න නම් එසේ ඒකාබද්ධ වුවහොත් මුස්ලිම් බහුතරයක් වෙසෙන නැඟෙනහිර පළාත් සභාවේ මුස්ලිම් බහුතරය සුළුතරයක් වනු ඇත.එසේ නම් මුස්ලිම් ජනතාව හෝ ඔවුන්ගේ නියෝජිතයන් එබඳු අඥාන තීරණයකට එළඹෙයිද?ඒ අනුව රජයට එබඳු සැකයක් ඇතැයි කීම පදනම් විරහිත වූත් ප්‍රායෝගික වලංගුතාවක් නොමැති වූත් පුහු තර්කයකි. එවන් තර්ක ඉදිරිපත් කිරීමෙන් විවිධ ජන කොටස් අතර ඇති සංහිඳියාව පළුදු කිරීමට උදයන් දරන තැත මාධ්‍ය සදාචාරයට අභියෝගයක් වන්නේය. එපමණක් නොව ජන වර්ගයන් තුළ ඇති අන්‍යෝන්‍ය විශ්වාසය කඩ කිරීමක්ද වේ. තවදුරටත් තර්ක ඉදිරිපත් කරමින් ඔවුන් කියා සිටින්නේ පළාත් සභා වෙත දී ඇති ඉඩම් හා පොලිස් බලතල උදුරා ගැනීමේ යටි අරමුණින් රජය කටයුතු කරන බවයි.එබඳු යටි අරමුණක් තිබෙන්නේ නම් රජයේ පාර්ශ්වකරුවන් වන ඇතැම් ඇමැතිවරුන්ද වමේ පක්ෂ වල නියෝජිතයන්ද මුස්ලිම් කොංග්‍රසයද තම හෘදය සාක්ෂියට එකඟව මත පළ කිරීමට ඉඩ දී ඇත්තේ ප්‍රශ්නයකි. මෙය ජාතික වැදගත්කමකින් යුතු ප්‍රශ්නයක් හෙයින් උදයන් කතුවැකිය කියන්නා සේ කිසිදු යටි අරමුණක් නොමැතිව ඉතාමත් ප්‍රජාතන්ත්‍රවාදී ස්වරූපයෙන් සියලු මතයන්ට ඉඩ හරිමින් පුළුල් සංවාදයකට යොමු කිරීමේ ක්‍රියාමාර්ගයකට අවතර්ණ වී ඇති බවක් පෙනේ.ජනවාර්ගික අර්බුදයකට තිරසාර විසඳුමක් ලෙස ඊට ඉදිරිපත් වන විසඳුම් පිළිබඳව විවිධ පාර්ශ්වයන්ට පුළුල් සංවාදයකට ඉඩ හැරීම උදයන් කතුවැකිය දකින්නේ නුහුරටය. ‍ වතුර බේසමේ කිඹුලන් දැකීම වැනි බහුබූත දැක්මකි. එමනිසා එබඳු බහුබූත තර්ක, පදනම් විරහිත අදහස්, ඉස්මතු කරමින් දෙමළ ජනතාවගේ අදහස් විකෘති කිරීමට යත්න දැරීම මේ පැනය විසඳීම තව තවත් අවුල් කිරීමක් නොවන්නේද?අවංක ලෙසම මෙම පැනයට විසඳුමක් බලාපොරොත්තු වන දෙමළ ජනතාව නොමඟ නොයා යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061914</link>
    <topic>සිසුවියන් අපයෝජනය කළැයියටියන්තොට ගුරා දැලේ</topic>
    <author>බුලත්කොහුපිටිය සමූහ ඩබ්ලිව්. රෝහණ ගලිගමුව සමූහ - සජිත් තුෂාර ප්‍රේමදාස</author>
    <content>හයවන ශ්‍රේණියේ ඉගෙන ගන්නා ශිෂ්‍යාවන් හතරදෙනකු කලක පටන් ලිංගික අපයෝජනවලට යොදවා ගන්නා විවාහක පාසල් ගුරුවරයකු ඊයේ (18) දහවල් යටියන්තොට පොලිසිය මගින් අත්අඩංගුවට ගෙන ඇත.සැකකාර ගුරුවරයා යටියන්තොට, පනාවත්ත, දෙමළ මහා විදුහලේ සේවය කරන අයෙකි. යටියන්තොට කැළණිවත්ත ප්‍රදේශයේ පදිංචිකරුවෙක් වූ සැකකරු වේළුසාමි චන්ද්‍රකුමාර් නමැති තිස්පස් හැවිරිදි (35) තැනැත්තෙකි.සිසුවියන් හතරදෙනාගේ දෙමාපියන් යටියන්තොට පොලිසියට කරන ලද පැමිණිල්ලක් අනුව සැකකරු අත්අඩංගුවට ගෙන ඊයේ (18) රුවන්වැල්ල මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි. ශිෂ්‍යාවන් සිව්දෙනා වෛද්‍ය පරීක්‍ෂණ සඳහා යොමුකර ඇති අතර යටියන්තොට පොලිසියේ ස්ථානාධිපති පොලිස් පරීක්‍ෂක අසේල හේරත්, උ. පො. ප. ගුණරත්න හා කා. පො. කො. (1456) පත්මා යන නිලධාරීන් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061915</link>
    <topic>මැල්සිරිපුර රිය අනතුරකින්2ක් මරුට</topic>
    <author>හිරියාල සමූහ එම්. ඒ. ආර්. මනුකුලසූරිය</author>
    <content>කුරුණෑගල-දඹුල්ල මහා මාර්ගයේ මැල්සිරිපුර, මැදමුල්ල ප්‍රදේශයේදී ඊයේ (18) පෙ. ව. 9.00 ට පමණ සිදුවූ රිය අනතුරකින් පුද්ගලයින් දෙදෙනකු මියගොස් ඇති අතර හත්දෙනකු තුවාල ලබා කුරුණෑගල ශික්ෂණ රෝහලට ඇතුළත් කර තිබේ.වෑන් රථයක්, ලොරියක් හා ත්‍රිරෝද රථයක් එකට ගැටීමෙන් මෙම අනතුර සිදුවී ඇති අතර, මියගොස් ඇත්තේ වෑන් රථයේ ගමන් කළ අවිස්සාවේල්ලේ කුංජු සිරිදරන් සහ ගනේෂන් රාජේන්ද්‍රන් යන දෙදෙනාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=n13061916</link>
    <topic>පාසල් බසය තාප්පයක ගැටීළමයින් 13ක් රෝහලේ</topic>
    <author>ගලිගමුව සමූහ සජිත් තුෂාර ප්‍රේමදාස බුලත්කොහුපිටිය සමූහ ඩබ්ලිව්. රෝහණ කෑගල්ල දිස්ත්‍රික් සමූහ දයාරත්න බණ්ඩාර</author>
    <content>පාසල් බස් රථයක තිරිංග ක්‍රියාවිරහිත වී කෑගල්ල නගරයේ විදුලි කණුවක හා තාප්පයක ගැටී සිදුවූ අනතුරකින් සුළු තුවාල සිදුවූ පාසල් ළමයින් දහතුන් දෙනකු ඊයේ (18) පෙරවරු 7.30 ට පමණ කෑගල්ල ශික්ෂණ රෝහලට ඇතුළු කර තිබේ.කෑගල්ල නගරයේ ප්‍රධාන පාසල් කිහිපයක ඉගෙන ගන්නා ශිෂ්‍යාවන් 11 ක් හා සිසුන් 2 ක් මෙම අනතුරින් සුළු තුවාල ලබා ඇත. මෙම අනතුර පිළිබඳ කෑගල්ල පොලිසියේ රථවාහන අංශයේ ස්ථානාධිපති උ. පො. ප. තිලකරත්න බණ්ඩා මහතා වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306191</link>
    <topic>දකුණු කොළඹින් මෙතෙක් ඇල්ලූවිශාලම කුඩු තොගය අත්අඩංගුවට</topic>
    <author>ගාමිණී රූපානන්ද කොළඹ දකුණ සමූහ</author>
    <content>බස්නාහිර පළාතේ කොළඹ දකුණ පොලිස් බල ප්‍රදේශයෙන් සොයාගනු ලැබූ වැඩිම මත්ද්‍රව්‍ය තොගය වන රුපියල් හතළිස් ලක්‍ෂයකට අධික වටිනාකමින් යුත් හෙරොයින් මත්ද්‍රව්‍ය මිලිග්‍රෑම් 35,000 ක ප්‍රමාණය ත්‍රිරෝද රථයකින් ප්‍රවාහනය කිරීමට සූදානමින් සිටි පුද්ගලයකු බොරලැස්ගමුව ඇඹිල්ලවත්ත ප්‍රදේශයේදී අත්අඩංගුවට ගැනීමට ගල්කිස්ස කොට්ඨාස විශේෂ අපරාධ විමර්ශන ඒකකය සමත් වී තිබේ.ප්‍රධාන පෙළේ මත්ද්‍රව්‍යවලට සම්බන්ධ බවට සැකකරන කලින් පෙර වැරදිවලට බන්ධනාගාර ගතව සිටි පුද්ගලයකු වන මේ සැකකරු ගල්කිස්ස බඩෝවිට 2 අදියරේ පදිංචි 29 හැවිරිදි පුද්ගලයෙකි.මොහු විසින් මේ හෙරොයින් ජාවාරම කලක පටන්ම බොරලැස්ගමුව ප්‍රදේශයෙන් රුපියල් 25,000 කට මාසික කුලියට ලබාගත් නිවෙසක සිට රත්මලාන, දෙහිවල, ගල්කිස්ස, කටුබැද්ද, මොරටුව, රාවතාවත්ත, කොහුවල, බොරලැස්ගමුව, මහරගම හා පිළියන්දල අවට බෙදාහැරීම් සිදුකර ඇති බව පොලිසිය පවසයි.‍ෙම් මත්ද්‍රව්‍ය හොර රහසේ පොලිසියේ ඇසට වැලි ගසා ප්‍රවාහනය කිරීමට යොදාගෙන තිබියදී ත්‍රිරෝද රථය ද සමඟ අත්අඩංගුවට ගනු ලැබීය. හෙරොයින් ඇසුරුම් කිරීම සඳහා ගනු ලබන විශේෂ කොළ තොගයක් හා ආරක්‍ෂිත බෑග් කිහිපයක් ද ඇතුළත් බැව් පොලිසිය කියයි. මෙය ගල්කිස්ස කොට්ඨාස අපරාධ විමර්ශන ඒකකයේ පොලිස් ස්ථානාධිපති කුමාර නලවංශ මහතා වෙත ලැබුණු තොරතුරකට අනුව සැකකරුවන් අත්අඩංගුවට ගෙන ඇත.සැකකරුට හෙරොයින් තොගය අත්තිඩිය ප්‍රදේශයේ පදිංචි පුද්ගලයකු විසින් ලබා දී ඇති අතර, මහා පරිමාණ හෙරොයින් ජාවාරම්කරුවකු පිළිබඳ තොරතුරු රැසක් හෙළිදරව් වීමත් සමඟ සැකකරු අධිකරණයෙන් ලබාගත් රඳවා තබාගැනීමේ නියෝග මත රඳවාගෙන ප්‍රශ්න කිරීම අරඹා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306192</link>
    <topic>ඉංගිරිය විදුලි පාරිභෝගික මධ්‍යස්ථානයටනව නිවහනක්</topic>
    <author>ඡායාරූපය - ඉංගිරිය සමුහ - කුමාරි ගමගේ</author>
    <content>ඉංගිරිය , විදුලිබල මණ්ඩලයේ විදුලි පාරිභෝගික සේවා මධ්‍යස්ථානය දැනට පවත්වාගෙන යනු ලබන්නේ ඉංගිරිය පාදුක්ක පාරේ කුලී නිවසකය.වසර ගණනාවක් තිස්සේ නිවාස මාරු කරමින් පෞද්ගලික නිවාසවල කුලී පදනම යටතේ පවත්වා ගෙන යන විදුලි පාරිභෝගික මධ්‍යස්ථානය වෙනුවට ස්ථීර ගොඩනැගිල්ලක් ඉංගිරිය ප්‍රාදේශීය ලේකම් කාර්යාලය අසල ඉදිවෙමින් පවතී.ඉංගිරිය නව නගර සැලැස්ම යටතේ නගර සංවර්ධනයට වෙන්කර ඇති අක්කර 100ක ඉඩමේ මේ නව ගොඩනැගිල්ල ඉදිකිරීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306193</link>
    <topic>පොල්ගහවෙල බන්දාව-කයිකෝලය මාර්ගය වසර ගණනක සිට අබලන්</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයට අයත් බන්දාව සිට කයිකෝලය දක්වා ඇති මාර්ගය වසර ගණනාවක සිට අබලන්ව ඇති ග්‍රාමීය මාර්ගයකි.ප්‍රදේශයේ ගම්මාන රැසක් හරහා වැටී ඇති මේ මාර්ගයේ අතුරා ඇති ගල් හා තාර විශාල වශයෙන් ගැලවී ඇති අතර බොහෝ ස්ථාන පාපැදියකින්වත් පහසුවෙන් ගමන් කිරීමට නොහැකි තත්ත්වයට වළවල් සෑදී ඇත.දැනට වසර ගණනාවකට පෙර ප්‍රදේශවාසීන් විසින් සපයන ලද ද්‍රව්‍ය ආධාර හා ශ්‍රමදායකත්වය මත පොල්ගහවෙල ප්‍රාදේශීය සභාව මඟින් ගල් හා තාර අතුරා සකස් කරන ලද මේ මාර්ගය දැඩි ලෙස අබලන් තත්ත්වයට පත්ව ඇත.පොල්ගහවෙල, නාරම්මල මාර්ගයේ සිට කොළඹ කුරුණෑගල මාර්ගයේ බන්දාව මංසන්ධියට සම්බන්ධවෙන මේ මාර්ගය ගමනා ගමනයට සුදුසු තත්ත්වයට පත්කර දෙන ලෙස ප්‍රදේශවාසීහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306194</link>
    <topic>මහනුවර අවතැන් ජනතාවට දුන්ගලහවත්තේ ඉඩම්වලට පහසුකම් නෑ</topic>
    <author>සිසිර ජයනාත් පීරිස්</author>
    <content>2009 ,2010 වසර වලදී මහනුවර දිසාවේ නායයෑම් වලට ලක්ව අවතැන් වූ ජනතාව වෙනුවෙන් රජය මැදිහත් වී හන්තාන ගලහවත්තේ ලබාදුන් ඉඩම්වල පදිංචි වූ ජනතාවට කිසිම යටිතල පහසුකමක් නැතැයි ඔවුහු මැසිවිලි නඟති.ජනතා වතු සංවර්ධන මණ්ඩලයට අයත් මේ ගලහවත්ත වතුයායෙන් සුදුසු ඉඩම් ලබාදෙන ලෙස රජය බලධාරීන් දැනුවත් කළද මේ බලධාරින් කටයුතු කොට ඇත්තේ රජය පැවරූ නීතිරීති වලට පටහැනිව බව අවතැන් වූ ජනතාව පවසති.ජනතාවට දීමට සුදුසු ඉඩම් තිබියදී නිලධාරීන් විසින් පදිංචියට නුසුදුසු ඉඩම් අවතැන් ජනතාවට දී හොඳ ඉඩම් අක්කර 50, 60 කෑගල්ලේ හා කොළඹ ප්‍රදේශයේ ව්‍යාපාරිකයින්ට විකුණා ඇති බවත් හන්තාන ගලහ, දෙල්තොට යන පාතහේවාහැට මැතිවරණ කොට්ඨාස වල මහා පරිමාණයේ ඉඩම් ජාවාරමක් සිදුවන බවත් ඔවුහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306195</link>
    <topic>ත්‍රි රෝද රථයකින් මත්පැන් ගෙනයද්දී කොටු</topic>
    <author>රඹුක්කන උතුර සමූහ</author>
    <content>පරපේ මැදගම ප්‍රදේශයේදී නීති විරෝධී මත්පැන් ත්‍රි රෝද රථයකින් ප්‍රවාහනය කරමින් සිටි පුද්ගලයින් දෙදෙනකු අත්අඩංගුවට ගැනීමට කෑගල්ල විශේෂ කාර්ය බළකායේ නිලධාරීහු පිරිසක් සමත් වූහ.විශේෂ කාර්ය බළකායේ ප්‍රාදේශීීය අණ දෙන නිලධාරී සහකාර පොලිස් අධිකාරි කැලුම් ගුණතුංග මහතාගේ උපදෙස් පරිදි සිදුකළ මේ වැටලීමේ දී නීති විරෝධී මත්පැන් මිලි ලීටර් 31500ක් අඩංගු ප්ලැස්ටික් කැන් 1ක් , ප්‍රවාහනය කරමින් සිටි ත්‍රි රෝද රථය සහ සැකකරුවන් දෙදෙනෙකු අත්අඩංගුවට ගෙනඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306196</link>
    <topic>රඹුක්කන පරාක්‍රම පාසලේනාම පුවරුව කඩා වැටෙන්න ඔන්න මෙන්න</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන පරාක්‍රම විද්‍යාලය ඉසුරු පාසලක් බවට පත් කරමින් ඉදිවෙන නව මහල් ලොඩනැගිල්ලේ තොරතුරු සඳහන් නාම පුවරුව කඩා වැටීමේ අවදානමකට පත්ව ඇත.රඹුක්කන අධ්‍යාපන කොට්ඨාසයට අයත් මේ විද්‍යාලය අධ්‍යාපන අමාත්‍යාංශය මගින් ඉසුරු පාසලක් බවට පත් කෙරිණි. රඹුක්කන රෝහල් මාවතට වැටීමේ අවදානමක් පවතින බවට ප්‍රදේශවාසීහු පෙන්වා දෙති.පරාක්‍රම විද්‍යාලයට පැමිණෙන පාසල් වෑන් රථ, පාසලට පැමිණෙන දූ දරුවන්, ආචාර්ය මණ්ඩලය පවා පැමිණෙන්නේ මේ නාම පුවරුව අසලින් ය. රෝහල් මාර්ගයට සමීපව ඇති මේ නාම පුවරුව දිරාපත්ව මහ මඟට ඇද වැටීමට ආසන්නව පවතී.ජීවිත හෝ දේපළ හානියක් සිදුවීමට මත්තෙන් මේ නාම පුවරුව යථා තත්ත්වයට පත් කරන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306197</link>
    <topic>පානදුර ප්‍රදේශ රැසක ඩෙංගු අවදානමක්</topic>
    <author>පානදුර සමූහ – කපිල සෝමරත්න</author>
    <content>පානදුර ගාලු පාරේ පල්ලිමුල්ල ප්‍රදේශය සහ පානදුර මෝදරවිල ප්‍රදේශය සහ පානදුර ගඟ අසබඩ ප්‍රදේශ ඩෙංගු මදුරුවන් බෝවීමේ ප්‍රදේශ වශයෙන් සෞඛ්‍ය බලධාරින් හඳුනාගෙන ඇත. ඉඩකඩම් හරහා තිබෙන වැසි ජලය බැස යන කානු පද්ධතිය ගොඩබිම නිසා ඉඩම්වල වැසි ජලය රඳා පවතී.එම ඉඩම් හිමියන් විසින් මේ ඉඩම්වල තිබෙන ලඳු කැලෑ සහ ජලය රඳා පවතින ස්ථානද සුද්ද පවිත්‍ර නොකරති. මේ නිසා ඩෙංගු මදුරුවන් බෝවීමේ ප්‍රවණතාවක් පවතී. වැඩියෙන්ම ඩෙංගු රෝගීන් ඉකුත් මාස කිහිපය ඇතුළත හමුවී ඇත්තේ පානදුර පල්ලිමුල්ල ප්‍රදේශයෙන් බව සෞඛ්‍ය අංශය සඳහන් කරයි.පානදුර මෝදරවිල කර්මාන්තපුර ප්‍රදේශය සහ මෝදරවිල කබෑවල මහා මාර්ගයේ දෙපස තිබෙන කාණු අවුරුදු කිහිපයකින් සුද්ද පවිත්‍ර කර නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306198</link>
    <topic>පොතුහැර මංසන්ධියටබස් මගී ආවරණයක් ඕනෑ</topic>
    <author>වයඹ පළාත් සංචාරක - සේන ඉදිරිසිංහ</author>
    <content>දිනපතා දහස් ගණනක් මගී ජනතාව බස් රථ පැමිණෙනතුරු රැඳී සිටින පොතුහැර වදාකඩ මාර්ගයේ පොතුහැර මංසන්දියේ බස් මගී ආවරණයක් නොමැති නිසා ඔවුන් ඉමහත් අපහසුතාවට පත්ව සිටිති.අව් වැසි පවතින දිනවලදී මේ ස්ථානයේ රැඳී සිටින ඔවුනට අවට කඩපිල්වලට වී ඉඳීමට සිදුවී තිබේ. මේ ස්ථානයට බස් මගී ආවරණයක් ඉදිකර දෙන මෙන් මගී ජනතාව අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r1306199</link>
    <topic>පාදුක්ක රථවාහන පොලිසියෙන්රියැදුරන් 23 දෙනකුට දඩ</topic>
    <author>හෝමාගම සංචාරක – මංජුල හිරිපිටිය</author>
    <content>පාදුක්ක පොලිසියේ රථවාහන අංශය රාත්‍රී කාලයේදී සිදුකළ රථවාහන සෝදිසි කිරීමේ මෙහෙයුම්වලදී රථවාහන වැරැදි සම්බන්ධයෙන් අධිකරණය හමුවට ඉදිරිපත් කළ රියැදුරන් විසිතුන් දෙනකුට රුපියල් දෙලක්ෂ අට දහසක දඩ මුදලක් ගෙවීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. නෙළුන්දෙනිය මහතාට නියෝග කළේය.මුදල් දඩ ගෙවීමට නියම වූ රියැදුරන් විසිතුන් දෙනාගෙන් දහසය දෙනකු බීමත්ව රියැදුරු බලපත්‍ර නොමැතිව පැදවීම සම්බන්ධයෙන් රුපියල් දස දහස බැගින් රුපියල් එක්ලක්ෂ හැටදහසක දඩ මුදලක් හා අපරික්ෂාකාරී හා මාර්ග නීති රීති කඩකළ රියැදුරන් හත් දෙනෙකුට (රුපියල් 6000 සහ 7000 බැගින්) රුපියල් හතළිස් අට දහසක දඩ මුදලක් ගෙවීමට නියම විය.පාදුක්ක පොලිස් ස්ථානාධිපති ප්‍රධාන පොලිස් පරීක්ෂක බිමල් පෙරේරා මහතාගේ උපදෙස් මත රථවාහන අංශයේ නිලධාරින් සෝදිසි මෙහෙයුම් සිදුකර වැරැදි සිදුකළ රියැදුරන්ට එරෙහිව අධිකරණය හමුවේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=r13061910</link>
    <topic>ඔලබොඩුව කන්දේ ගල් කොරිවලින් පාරිසරික ගැටලු</topic>
    <author>හොරණ සමූහ</author>
    <content>ඔලබොඩුව කන්ද විශේෂ ආදර්ශ ගම්මානයේ හෙට දවස අවිනිශ්චිත තත්ත්වකට පත්ව ඇතැයි එම ප්‍රදේශයේ ගම්වාසීහු පවසති.මීට ප්‍රධානතම හේතුව වශයෙන් ඔවුහු පෙන්වා දෙන්නේ ඔලබොඩුව කන්ද ප්‍රදේශය පුරා පවත්නා මහා පරිමාණයේ කළුගල් ව්‍යාපාර නිසා හෙට දවසේ සිදුවන මහා පරිසර විනාශයයි.මෙයත් වසර 30කට පළමු ඉතා සුළු ප්‍රමාණයෙන් පරිසර විනාශය අවම කර ගනිමින් ආරම්භ කළ කළුගල් කැඩීමේ ව්‍යාපාරය අද මුළු කන්ද ප්‍රදේශයේම මහා අනතුරක් බවට පත්ව ඇතැයි ඔව්හු පවසති. පෞද්ගලික තොරතුරු හෙළි කරන්නට ඔවුන් කැමති නැත.කන්දේ බහුතරයක්ගේම සෟජු සහ වක්‍ර රැකියා වන්නේ කළුගල් ආශ්‍රිත රැකියාවල්ය. දෛනික කුලී පදනම මත ඔවුහු හෙට දිනයක් දෙස නොබලා කළුගලේම හැපෙති. විවිධ ආපදාවලට ගොඳුරු වෙති.ඔව්හු මෙසේ කීය. බී. ඩබ්ලිව් . එල්. සිල්වා .- පරිසර විනාශයට හුඟ දෙනෙක් අකමැතියි. විරුද්ධයි. නමුත් මේ ප්‍රශ්නය ඉදිරියේ ඔවුන් අසරණ වෙලා . අපි ඔලබොඩුව කන්දේ මුල්ම පදිංචිකරුවන්. ආදර්ශ ගම්මානයේ සංවර්ධන ප්‍රතිඵල අද බහුතරයක්ම භුක්ති විඳීනවා. සමෘද්ධි ව්‍යාපාරය සමඟ දැන් ප්‍රජා මූල සංවිධානයක් ක්‍රියාත්මක වෙනවා.මාර්ග සංවර්ධනය වෙලා . මාර්ග කීපයක් විධුර වික්‍රමනායක මන්ත්‍රීතුමාගේ ප්‍රතිපාදන මත සංවර්ධනය වෙලා. පානීය ජලය ලබා දෙන්නට ටැංකි දෙකක් තියෙනවා. නමුත් මේ පරිසර විනාශයක් සමඟ සතියක් දෙකක් ඉඩෝරයක් ආවොත් අපිට බොන්න වතුර නැහැ.ඔලබොඩුව කන්දේ පමණක් නිවාස 294ක් ද, ජනගහණය 1145 ක්ද බැව් 2011 ජනලේඛන සහ නිවාස සංගණනයෙන් දැක්වේ . ජනගහණයෙන් බහුතරයක්ම සමෘද්ධිලාභීන් රජයේ සහ පෞද්ගලික අංශයේ සේවය කරන පිරිස සීමිතය.ප්‍රජා ශාලා දෙකක්ද ඇත. අක්කර හත පෙදෙසේ පිහිටි ජන සෙවණ කාර්යාලයෙන් සිදුවන සේවාව ඉමහත් බව ජනතාව පවසති. මෙම ප්‍රදේශයට සමුපකාර ප්‍රාදේශීය වෙ‍ෙළඳ සලක් නැත. ඔලබොඩුව සහ පින්නකොලවත්ත සමුපකාර ප්‍රදේශවලින් ඔව්හු ප්‍රතිලාභ ලබා ගනිති. පොදු ගමනා ගමන සේවාවක් ලබා ගැනීමද දුෂ්කර බව ඔව්හු පවසති. එම ගැටලු විඳ දරා ගන්නට හැකි වුවත් කළුගල් කැඩීමෙන් සිදුවන පරිසර විනාශය හෙට දවසේ ඔවුන්ගේ ජීවිතවලට මහා තර්ජනයක් බැව් ඔවුන් පවසන්නේ දැඩි හිත් වේදනාවෙනි.සංවර්ධන කරන මාර්ග මතින් කළුගල් පැටවූ ටිපර් රථ ධාවනය කිරීම නිසා ඒ මාර්ග අබලන් වී ඇතැයි එක් නිවාස හිමියෙක් අපට පැවසීය. අද අපිට නළ ජලය ලබාදෙන එක් ටැංකියක් ළඟම මහා කළුගල කඩනවා. පොළවේ මට්ටමේ සිට මීටර් 300ක් පමණ යටට කළුගල කඩා ගෙන යන අයුර දිස්වේ . මේ අකාරයට තව අවුරුදු කීපයක් කළුගල් විනාශ කළහොත් ජල උල්පත් නොව මුළු කන්දම ගිලා බසින්නට ඉඩ ඇතැයි පරිසරවේදීහු පවසති.මිහිතල මිතුරෝ පරිසර සංවිධානයේ සභාපති කරුණාදාස මුණගම මහතා - අපේ සංවිධානය ගොඩ නඟා ගන්නේ 1995 දී. කොඩිගහ කන්ද ආරක්ෂිත ප්‍රදේශයක් වූවත් මේ කළුගල් කැඩීමේ ව්‍යාපෘති නිසා මුළු මහත් කන්ද ප්‍රදේශයම මහා අනතුරකට මුහුණ පා තිබෙන්නේ . මෙම පරිසර විනාශය ගැන සාමාන්‍ය ජනතාවට තිබෙන දැනුම අඩුයි. අප සියලු දෙනාම අසරණ වෙලා . අපටත් අතරමැදි අය තර්ජනය කරන අවස්ථා තිබෙනවා. කළුගල් රටේ භෞතික සම්පතක්. එසේ වුවත් ගමේ ප්‍රදේශයේ සම්පත් භාවිතය ගැන රජයටත් විධිමත් සැළසුමක් තිබිය යුතුයි.මේ ගල් කඩන්න වෙලා අවුරුදු 30 ක් වෙනවා. ගමේ පරිසරය විනාශකර ගනිමින් නැති බැරි මිනිස්සු කළුගල් රස්සාව කරනවා. ඔවුන්ගේ ජීවිතත් විනාශ වෙනවා. මේ ආකාරයට ගල් පර්වත කැඩුවොත් හෙට අපිත් ඉවරයි. ගමත් ඉවරයි. මහා පරිමාණයෙන් ගල්කොරි පවත්වාගෙන යන පිටතින් එන ව්‍යාපාරිකයෝ පමණක් ඉතුරු වෙයි.කන්ද හැම පැත්තෙන්ම දක්නට ඇත්තේ මහා ප්‍රපාතයකි. සමහර නිවාස පිහිටා තිබෙන්නේ ගල් තලා මුදුනෙහිය.කළු ගල් කඩද්දී වැටී තරුණයන් කිහිප දෙනෙක් ම මරුමුවට පත්ව ඇති බව ප්‍රදේශවාසීහු පවසති. තුවාල ලැබූ අයද සිටිති . මහා පරිමාණයෙන් සිදුවන මේ කළුගල් කැඩීම අවමකර දෙන්න යැයි ප්‍රදේශවාසීහු බලධාරීන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=s1306191</link>
    <topic>ආසියානු නෙට්බෝල් පරාජයේ වගකීම සියලු පාර්ශ්වවලට</topic>
    <author>ප්‍රින්ස් ගුණසේකර</author>
    <content>ආසියානු නෙට්බෝල් තරගාවලියේ දී ශ්‍රී ලංකාව ලද අනපේක්ෂිත පරාජයට පාරශ්ව 5ක් වගකිව යුතු බවට ඒ පිළිබඳව සොයා බැලූ ක්‍රීඩා ඇමැති පත්කළ සජිත් ජයලාල් විමර්ශන වාර්තාව පෙන්වා දෙයි.කණඩායමේ පුහුණුකාරිණී හයසින්ත් විජේසිංහ, සහය පුහුණුකාරිණී දීප්ති ද අල්විස් හා විශේෂඥ පුහුණුකාරිණී ඔස්ට්‍රේලියානු ජාතික ෂූ ගෝඩියන් යන මහත්මීන් ඇතුලු පුහුණුකාර පාර්ශවයට ප්‍රධාන චෝදනා එල්ලවී ඇත.මෙයට අමතරව කණ්ඩායමේ කළමනාකාරිණිය, තේරීම් කමිටුව, අතුරු පාලක කමිටු නිලධාරීන් හා ජ්‍යෙෂ්ඨ ක්‍රීඩිකාවන් මේ පරාජයේ වගකීම භාරගත යුතු බව පවසයි.ආසියානු නෙට්බෝල් තරගාවලියේ දී ශ්‍රී ලංකා ක්‍රීඩිකාවෝ සියලු තරග ජයග්‍රහණය කර අවසන් මහා තරගයේදී ලකුණකින් සිංගප්පූරුව හමුවේ ලද පරාජයට කණ්ඩායමක් ලෙස තීරණ ගැනීමේ දී ඇතිවූ අඩුපාඩු විමර්ශන කමිටුව හඳුනාගෙන ඇත.විමර්ශන කමිටු වාර්තාව ඊයේ මාධ්‍යවේදීන් හමුවේ ප්‍රකාශයට පත්කළ කමිටු සභාපති නියෝජ්‍ය ක්‍රීඩා අධ්‍යක්ෂ සජිත් ජයලාල් මහතා පැවැසුවේ ආසියානු නෙට්බෝල් තරගාවලියේ දී ලද පරාජයේ අඩුපා‍ඩු මත ඉදිරි නෙට්බෝල් ක්‍රීඩාවේ දියුණුවට යෝජනා ගණනාවක් ඉදිරිපත් කළ බවයි. එම යෝජනා නිසි පරිදි ක්‍රියාත්මක කිරීමට වත්මන් ශ්‍රී ලංකා නෙට්බෝල් සම්මේලනයට හැකිවුවහොත් ඉදිරි වසර දෙකකින් පසුව යහපත් ප්‍රතිඵල ලබාගත හැකි බව කමිටු සභාපතිවරයාගේ විශ්වාසය වී තිබේ.ක්‍රීඩිකාවන් කණ්ඩායමට තෝරා ගැනීමේ දී නිසි ක්‍රමවේදයක් අනුගමනය නොකිරීම, අවසන් මහා තරගයේ තීරණාත්මක අවස්ථාවන්වලදී ක්‍රීඩිකාවන්ගේ ආදේශන නිසි පරිදි නොකිරීම, පුහුණුකාරිණිය හා සහය පුහුණුකාරිණිය වගකීම් පැහැර හැරීම, අත්දැකීම් බහුල ක්‍රීඩිකාවන් තරගයට යොදා නොගැනීම බරපතල ප්‍රශ්න බව කමිටු වාර්තාවේ පෙන්වා දී ඇත.එමෙන්ම ශ්‍රී ලංකා නෙට්බෝල් පිලට සම නායිකාවන් දෙදෙනකු පත් කිරීමෙන් අනවශ්‍ය ගැටලු රැසකට මුහුණ දීමට සිදුවූ බව ද අනාවරණය වී තිබේ.'කණ්ඩායමේ ක්‍රීඩිකාවන්ගෙන් ලැබුණු සාක්ෂි අනුව වැදගත් කරුණු තුනක් ගැන අවධානය යොමු කළා. නායිකාවන් දෙදෙ‍නකු සිටීමෙන් ක්‍රිඩා පිටිය තුල තීරණ ගැනීමේ දී ගැටලු ඇතිවී තිබුණා. තරගයට පෙරදා රාත්‍රියේ අවසන් කණ්ඩායම ප්‍රකාශ නොකොට සිටීමෙන් ක්‍රීඩිකාවන්ගේ මානසික ඒකාග්‍රතාව බිඳ වැටී තිබුණා. පැවැති වෙනත් තරගවල දී එයට පෙරදා කණ්ඩායම නම් කර ක්‍රීඩිකාවන් තුල විශ්වාසය ගොඩ නගා තිබුණත් අවසන් මහා තරගයේ දී එසේ කර නෑ.ප්‍රධාන පුහුණුකාරිණිය විසින් ක්‍රීඩිකාවන්ට ඔවුන්ගේ පවුලේ උදවිය සමග හෝ කතා කිරීමට අවස්ථාවක් නොදී වාරණයක් දමා තිබීමෙන් මානසික මට්ටම බොහෝ සෙයින් බිඳ වැටී තිබුණා.' කමිටු සභාපති සජිත් ජයලාල් මහතා මෙහි දී පැවැසීය. ආසියානු නෙට්බෝල් තරගාවලියට පෙර ශ්‍රී ලංකා පිල ඔස්ට්‍රේලියාවේ මාස එකහමාරක පුහුණුවක් ලැබූ අතර ඒ සඳහා අනුග්‍රාහක ආයතනයක් රුපියල් මිලියන 5.5ක් ලබා දී තිබුණි. එයට අමතරව ආසියානු නෙට්බෝල් ශූරතාවලියට තවත් රුපියල් මිලියන 5ක් එම ආයතනය වැය කළේය. ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් පරිදි අමාත්‍යංශය ද තවත් රුපියල් මිලියන ගණනාවක් ආසියානු නෙට්බෝල් ශූරතාවලිය ඉලක්ක කරගෙන වැය කර තිබුණි.එම මුදල්වලට සිදුවූ දේ පිළිබඳ කිසිදා අය-වැය වාර්තාවක් නෙට්බෝල් අතුරු පාලක කමිටුව මේ වනතුරු ලබා නොදුන් බව ද කමිටු සභාපතිවරයා පැවැසීය. ඒ පිළිබඳ අවශ්‍ය ක්‍රියාමාර්ග අමාත්‍යංශ මට්ටමින් ඉදිරියේ දී ගනු ඇතැයි ජයලාල් මහතා සඳහන් කළේය.මේ මාධ්‍ය හමුවට කමිටු සාමාජිකයන් ලෙස කටයුතු කළ ලක්ෂ්මි වික්ටෝරියා (මහජන බැංකු නියෝජිත) ලක්ෂ්මන් කුලරත්න (ක්‍රීඩා ව්‍යාපෘති නිලධාරී)තමරා ලියනගේ (ක්‍රීඩා සම්බන්ධිකරණ නිලධාරිණී) හා ලක්මිණි සමරසිංහ (නෙට්බෝල් පුහුණුකාරිණී ) යන මහත්ම මහත්මීහූ ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=s1306192</link>
    <topic>තරගය කුමක් වුවත් ජයග්‍රහණය වැදගත්</topic>
    <author/>
    <content>ඉන්දියාව ඉතාමත් හොඳ ක්‍රිකට් ක්‍රීඩාවක නියැළී සිටින බවත් ඔවුන්ගේ පිතිකරණය ශක්තිමත් බවත් පවසන මහේල ජයවර්ධන ඔවුන් සමග හෙට පැවැත්වෙන චැම්පියන්ස් කුසලාන අවසන් පූර්ව තරගයේදී මේ කාරණා පිළිබඳව ශ්‍රී ලංකාව සැලකිලිමත් විය යුතු බව ප්‍රකාශ කරයි.“මෙය අවසන් පූර්ව තරගයක්. පෙරහුරු තරග හෝ වෙනත් තරගවල සිදුවුනේ කුමක්ද කියන එක දැන් වැදගත් නැහැ. මේක ලොකු තරගාවලියක්. අපි ඒ තරගයට සාර්ථකව මුහුණ දිය යුතුයි” ජයවර්ධන කියයි.චැම්පියන්ස් කුසලාන තරගාවලිය ආරම්භයට පෙර ඉන්දියාව සමග පැවැති පෙරහුරු තරගයෙන් ශ්‍රී ලංකාව පරාජය විය. ලන්ඩනයේ ඕවල් ක්‍රීඩාංගණයේදී ශ්‍රී ලංකාව පෙරේදා ලකුණු 20කින් ඔස්ට්‍රේලියාව පැරදවීමෙන් පසුව පැවැති මාධ්‍ය හමුවේදී එම තරගයේ වීරයා වූ ජයවර්ධන මේ අදහස් පළ කළේය.“තරගය මූලික වටයේ එකක්ද, අවසන් පූර්ව තරගයක්ද, එහෙමත් නැත්නම් අවසාන තරගයක්ද, මේ ඕනෑම තරගයක මගේ උත්සාහය තරගය ජය ගන්නටයි. එය කුසලාන හෝ වෙනත් දෙයක් මට අයිති කර ගැනීමට නෙවෙයි. තරග ජය ගැනීම පමණයි.අද වගේම ඉදිරියටත් තරග ජය ගැනීමේ ඒ ආශාව හා උත්සාහය මට තියේවි. ඒ ආකල්පය මටත්, මගේ කණ්ඩායමේ අනෙක් අයටත් තියෙන තාක් කල් අපි දුර ගමනක් යාවි” ජයවර්ධන කීවේය. ශ්‍රී ලංකා හිටපු ක්‍රිකට් නායකයා පෙරේදා ජාත්‍යන්තර එක්දින තරග බිමේ ඔහුගේ ලකුණු 11,000 ඉක්මවා ගියේය. ඒ සම්බන්ධයෙන් ජයවර්ධන මෙසේ අදහස් දක්වා සිටියේය.“ඒ අවස්ථාවේ පිටිය මැද සිටිද්දී මට ඒ ගැන කිසිම දෙයක් හැඟුනේ නැහැ. තිරයේ ඉලක්කම් වැටුනහම මා සතුටට පත්වූ බව පැහැදිළියි. නමුත් අවංකවම කියනවා නම් ඒ ක්‍රියාව ගැන මට අද රාත්‍රියේ වඩාත් හොඳින් මෙනෙහි කළ හැක්කේ අපි තරගයෙනුත් දිනපු නිසායි.කණ්ඩායමට මම කරපු දායකත්වය මට ඊට වඩා වටිනවා. නමුත් නිශ්ෂබ්දව ඒ දක්ෂතාව ගැන මා මෙනෙහි කළ යුතුව තියෙනවා.”ශ්‍රී ලංකාව ලකුණු 253ක් වාර්තා කිරීමෙන් පසුව ‘ඒ’ කොටසෙන් නවසිලන්තය අභිබවා අවසන් හතර දෙනා අතරට පිවිසීමට නම් ඔස්ට්‍රේලියාව ඕවර 29යි පන්දුවකදී එම ඉලක්කයට පිවිසිය යුතුව තිබිණි.ඒ තත්ත්වය යටතේ තරගය දිග හැරෙන්නේ කුමන අයුරින්ද යන වග තරගය ආරම්භයේදීම ප්‍රදර්ශනය විය.“ඕවර විසි නවයක් ඇතුළත අවසන් පූර්ව වටයට සුදුසුකම් ලබා ගැනීමට ඔවුන් දැඩි උත්සාහයක් ගත්තා. ඒ නිසා විකට් ලබා ගැනීමේ චාන්ස් එකක් අපට තියෙන බව අප දැන සිටියා.අපි විකට් ලබා ගත්තා. ඔවුන් ඒ උත්සාහය අත්හැරියට පස්සේ කඩුලු තුනක් ලබා ගැනීමට අපට අවශ්‍ය කාලය තිබෙන බව අපි දැන සිටියා. ඒ නිසා අපට වැඩි ඉවසීමකින් ක්‍රීඩා කරන්න සිදුවුණා. ඔස්ට්‍රේලියාව හිටපු තැනත් අපි හිටපු තත්ත්වයත් නිසා එය ප්‍රීතිමක් ක්‍රිකට් ක්‍රීඩාවක් වුණා” ජයවර්ධන පවසා සිටියේය. ඕවර 25ක් අවසානයේ ඔස්ට්‍රේලියානුවන්ගේ අටවැනි කඩුල්ල ලකුණු 168දී බිඳ වැටිනි.ජයවර්ධන පන්දුවට පහර දෙමින් සිටියදී ඔහු සහ ඔස්ට්‍රේලියානු කඩුලු රකින ක්‍රීඩක මැතිව් වේඩ් අතර එකිනෙක වෙන්කොට ගත නොහැකි සිද්ධීන් කිහිපයක් පිටිය මැදදී සිදුවිණි. ඒ පිළිබඳව මහේල ජයවර්ධන කියා සිටියේ මෙසේය.“ඒක එච්චර දෙයක් නෙවෙයි. අපි තරගයෙන් පස්සෙ අතට අත දුන්නා. අවසන් ඕවරවලදී මම පන්දුවට පහර දෙන ආකාරය ගැන ඔහු මට මොනවාදෝ කිවුවා.‘කලබල වෙන්න එපා..අපිට ප්ලෑන් එකක් තියෙනවා’ කියලා මම ඔහුට කිවුවා. අපි තරගය අවසන් කළාට පස්සේ හිනා වෙන්න පුළුවන් වුනේ මටයි.”මේ තරගාවලියේ මෙතෙක් ආ ගමනේදී ශ්‍රී ලංකාවට ඉතාමත් දුෂ්කර තරග කිහිපයකට මුහුණ දීමට සිදුවූ බව පවසන ජයවර්ධන, ඒ තත්ත්වයන් මනාව පාලනය කිරීමට ශ්‍රී ලංකා නායකයා සමත් වූ බව කියා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=s1306193</link>
    <topic>අද උදා වන්නේ එංගලන්තයේ යාමයයි</topic>
    <author>වර්නන් ගුණසේකර එංගලන්තය හා වේල්සයේ සිට...</author>
    <content>සීමිත ඕවර ක්‍රිකට් තරග බිමේ ඕවර පනහේ ලෝක ශූරතාවක් එංගලන්තය මෙතෙක් දිනා ගෙන නැත. චැම්පියන්ස් කුසලාන තරගාවලිය මීට පෙර එංගලන්තයේදී පැවැති 2004 වසරේදී ඔවූහු එම කිරුළ ළඟටම පැමිණියහ. එනමුදු දුක් උපදවන අයුරින් අවසාන තරගයේදී කඩුලු දෙකකින් බටහිර ඉන්දීය කොදෙව් පිලට පරාජය විය. ඒ, ලන්ඩනයේ ඕවල් ක්‍රීඩාංගණයේදීය.එංගලන්ත ක්‍රිකට් කණ්ඩායම අදත් ඕවල් තරග බිමට පිවිසෙයි. මෙවර තරගය අවසන් පූර්ව එකකි. ප්‍රතිවාදීන් දකුණු අප්‍රිකාව ය.අවසාන වතාවට පැවැත්වෙන චැම්පියන්ස් කුසලාන තරගාවලියේ මීට පෙරත් මේ දෙපිල මුණගැසුණහ. එහිදී ජයග්‍රාහකයන් වූයේ එංගලන්තය යි. නමුත් අද අමුතුම තරගයකි.නොයෙකුත් හේතු මත එංගලන්තය මෙතෙක් ඕවර 50 ගෝලීය ශූරතාවක් හරියටම දිනා ගෙන නැත. එහෙත් පුදුමය වන්නේ පසුගිය වසරේදී හදිසියේම ඔවුන් මේ ක්‍රීඩාවේ ලොව අංක එකේ කණ්ඩායම බවට ප්‍රකාශයට පත් වීමය.2010 වසරේ කැරිබියන් හි පැවැති විස්සයි20 ලෝක කුසලානය දිනා ගැනීමත්, 2011 වසරේදී ටෙස්ට් ක්‍රීඩාවේ හිනිපෙත්තට පිවිසීමත් එංගලන්තය විසින් සිදුකළා විය හැක. එනමුදු මේ දෙක යා කිරීමේදී නැතිවුණු පුරුක වී තිබෙන්නේ චැම්පියන්ස් කුසලානය යි. මේ තරගාවලිය හා 2015 වසරේ ඔස්ට්‍රේලියාවේ සහ නවසිලන්තයේ පැවැත්වීමට නියමිත ලෝක කුසලාන තරගාවලිය ජය ගැනීම එංගලන්තය විසින් ඉලක්ක කර ගෙන තිබේ.මේ අරබයා එංගලන්තය, ඉතා පරෙස්සමින් කණ්ඩායමක් නිර්මාණය කර තිබේ. හැබෑ තුන් ඉරියව් දක්ෂයෙක් ඔවුනට නැති වෙන්නට පුළුවන. නමුත් නියම වේග පන්දු යවන්නන් සිවු දෙනෙකු හා දඟ පන්දු යවන්නෙක් ක්‍රීඩා කරවීමේ හැකියාව ඔවුන් සතුව තිෙබි. විශාරද පිතිකරුවන් පස් දෙනෙක් හා පිතිකරණයේ හපන් කඩුලු රකින්නෙක් එංගලන්ත කණ්ඩායමට ඇතුළත්ව සිටිති.නායක ඇලස්ටෙයාර් කුක්, ඉයන් බෙල් හා ජොනතන් ට්‍රොට් නරඹන්නන් පිනවීමට සමත් පිතිකරුවන් නොවෙන්නට පුළුවන. නමුත් අලුත් පන්දු දෙකක හයිය සමග ගනුදෙනු කිරීමටත්, තරගය පරණ වෙද්දී සෙල්ලම් කිරීමට කඩුලු තියාගෙන සිටීමටත් ඔවූහු හොඳින් දනිති. බෙල් පමා වීමේ පුරුද්දක් ඇතිකර ගත්තද එක්දින පිටියේ ශිල්ප දක්වන්නට එංගලන්ත පිතිකරුවන් සමත් ය.කෙවින් පීටර්සන් නැතත් එංගලන්ත කණ්ඩායමට පණ පොවන්න ඔයින් මෝගන් ට හැකියාව තිබේ. ජොස් බට්ලර් කලාතුරකින් හමුවන දක්ෂයෙකි. තරගය ප්‍රාණවත්ව අවසන් කිරීමේ හැකියාව ඇති කඩුලු රකින පිතිකරුවෙකි.පන්දු යැවීමේ අංශයෙන් ජේම්ස් ඇන්ඩර්සන්, ස්ටුවර්ට් බ්‍රෝඩ් හා ටිම් බ්‍රෙස්නන් ද, ග්‍රෑම් ස්වෝන් ද පෙරමුණේ සිටිති.දකුණු අප්‍රිකාව අනුගමනය කරන්නේ “ආරක්ෂා වීමේ හොඳම මාර්ගය පහර දීමයි” යන ප්‍රතිපත්තියයි. මේ තරගාවලියට කණ්ඩායමක් නිර්මාණය කිරීම සඳහා ඔවුන් වසරක කාලයක් වෙහෙස මහන්සි වී තිබේ.හෂිම් අම්ලා ඔවුන්ගේ ලකුණු යන්ත්‍රය යි. කොලින් ඉන්ග්‍රම් හා ඩේවිඩ් මිලර් ද, නායක ඒ.බී. ඩි විලියර්ස් හා වමත් පිතිකරු ජේ.පී.ඩුමිනි දකුණු අප්‍රිකානු පිලේ ලකුණු ලබා ගැනීමේ ශක්තිය යි.රොබින් පීටර්සන් ඔවුන්ගේ නියමිත දඟ පන්දු යවන්නා යි. සිය ක්‍රිකට් දිවියේ හොඳම ක්‍රීඩාව කරමින් සිටින ඔහු පිතිකරණයේද දක්ෂයෙකි.රයන් මැක්ලරන් අංක 7 පිතිකරු ස්ථානය සඳහා පළමු තෝරා ගැනීම යි. ඔහු තුන් ඉරියව්වේ හපනෙකි.පන්දු යවන්නන් පළමුව ආක්‍රමණය කර පසුව ආරක්ෂා විය යුතුය යන්න දකුණු අප්‍රිකානු කණ්ඩායමේ පුහුණුකරු ගැරී කර්ස්ටන් ගේ එක්දින ක්‍රිකට් දර්ශනය යි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=s1306194</link>
    <topic>ටී‍.බී.ඡයා බොක්සිං ශූරතාවගන්තලාව මහ විද්‍යාලයට</topic>
    <author>ඩබ්.රණසිංහ කුලියාපිටිය විශේෂ</author>
    <content>ශ්‍රී ලංකා පාසල් බොක්සිං සංගමය මෙහෙය වූ ටී.බී‍.ඡයා පාසල් බොක්සිං තරගාවලියේ සමස්ත ශූරතාව අත්කර ගැනීමට කන්තලේ ගන්තලාව මහ විද්‍යාලය සමත්විය.43වැනි වරට පැවැති මේ තරගාවලියේ දී විද්‍යාර්ථ විදුහල දෙවැනි ස්ථානය ලබාගත් අතර හොරණ ශ්‍රී මේධාංකර මහ විද්‍යාලය තෙවැනි ස්ථානයට පත්විය.කුලියාපිටිය සාරානාත් මහ විද්‍යාලයේ දී පසුගියදා පැවැති මේ තරගාවලියේ දක්ෂතම ක්‍රීඩකයා සම්මානය දිනා ගනු ලැබුවේ සාන්ත සිල්වෙස්තර මහ විද්‍යාලයේ එස්.චන්දු විසිනි. හොඳම පරාජිත ක්‍රීඩකයා සම්මානය කුලියාපිටිය සාරානාත් මහ විද්‍යාලයේ එච්.ඒ.එස්.සුමුදුරංග දිනා ගත්තේය.බස්නාහිර පළාත් පාසල් ක්‍රීඩා තරගාවලියේ වයස 19න් පහළ බාලක බාළිකා අර්ධමැරතන් තරග පසුගියදා මතුගම නගරය ආශ්‍රිතව පැවැත්වුණි.බාලක අර්ධ මැරතන් තරගයට ක්‍රීඩකයන් 60ක් පමණ සහභාගී වූ අතර බාලිකා තරගයට 28 දෙනෙකු එක්ව සිටියහ.එහිදී බාලක ප්‍රථම ස්ථානය මතුගම අධ්‍යාපන කලාපයේ වැලිපැන්න සිංහල කනිෂ්ඨ විද්‍යාලයේ දිලුම් මධුසංඛ දිනාගත් අතර දෙවැනි ස්ථානය කොළඹ ඉසිපතන විදුහලේ හසරංග ශ්‍රීනාත් වන්නිආරච්චිට හිමි විය.තෙවන ස්ථානය මතුගම සාන්ත මේරි විද්‍යාලයේ ලසිත සුපුන් අබේකෝන්ට හිමි විය. බාලිකා ප්‍රථම ස්ථානය මතුගම අධ්‍යාපන කලාපයේ මෝල්කාව මහා විද්‍යාලයේ චම්පිකා මධුවන්ති ක්‍රීඩිකාවට හිමිවූ අතර දෙවැනි ස්ථානය මතුගම කලාපයේම හැඩිගල්ල කනිෂ්ඨ විද්‍යාලයේ ජේ.නිරංජලා දිනාගත්තාය. තෙවැනි ස්ථානය පැලවත්ත මහා විදුහලේ පියුමි නිසංසලාට හිමි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=f1306191</link>
    <topic>නිසි ප්‍රයෝජන ගැනීමට පළාත් සභාවට ව්‍යුහාත්මක ප්‍රතිසංස්කරණ අවශ්‍යයි</topic>
    <author>සාකච්ඡා කෙළේ උදිත ගුණවර්ධන ඡායාරූප - රුවන් ද සිල්වා</author>
    <content>බස්නාහිර පළාත් සෞඛ්‍ය ක්‍ෂේත්‍රයේ දියුණුව සඳහා ගෙන ඇති ක්‍රියාමාර්ග හා පළාත් සභා ක්‍රමයෙන් ජනතාව වෙත ලැබෙන ප්‍රතිලාභ මොනවාද සහ තවත් සමාජ හා කාලීන කරුණු පිළිබඳ පළාත් ඇමැති ජගත් අංගගේ මහතා සමඟ සිදු කළ සාකච්ඡාවකි මේ.* පළාත් සභා ක්‍රමය මෙරටට ගැළපෙන දෙයක් නොවන බවට ඇතැම් පාර්ශව අදහස් පළ කරනවා. පළාත් සභාවල දීර්ඝ අත්දැකීම් ඇති මහජන නියෝජිතයකු විදිහට ඒ මතය ගැන ඔබේ අදහස මොන වගේද?මේ විදිහේ චෝදනාවක් එල්ල කරද්දි හැම අංශයක් ගැනම කල්පනා කළ යුතුයි. පළාත් සභා ක්‍රමය තුළ ප්‍රාදේශීය මට්ටමින් විශාල කාර්ය ප්‍රමාණයක් ඉෂ්ට කළ හැකියි. ඒ නිසා පළාත් සභා නිශ්ඵල දෙයක් කියලා බැහැර කිරීම සුදුසු දෙයක් නොවෙයි.සමහරෙකුට පෙනෙන්න පුළුවන් පළාත් සභා ක්‍රමය නිශ්ඵලයි කියලා. ඒකටත් හේතුවක් තිබෙන්න පුළුවන්. අද බොහෝවිට මධ්‍යම රජය සතුවයි සංවර්ධනය වූ ආයතන තිබෙන්නේ. උදාහරණයක් විදිහට පාසල් පද්ධතිය ගනිමු. පාසල් පද්ධතියේ ජනප්‍රිය ලේබලය සහිත පාසල් සියල්ලම වගේ මධ්‍යම ආණ්ඩුව සතුවයි තිබෙන්නේ.පළාත් සභාවට පැවරී තිබෙන්නේ දුර්වල මට්ටමේ හෝ ඉදිරියට පැමිණෙමින් තිබෙන පාසල්. මේ පාසල් දියුණු මට්ටමකට ගෙන ඒමට විශාල ප්‍රයත්නයක් දැරීමට සිදුවෙනවා. රෝහල් පද්ධතිය වුණත් එහෙමයි. දුබල හා අඩු දියුණු රෝහල් තමයි පළාත් සභාව වෙත පැවරී තිබෙන්නේ. මේ විදිහේ තත්ත්වයක් නිසා තමයි පළාත් සභා නිෂ්ක්‍රීය හා නිශ්ඵල ආයතන විදිහට සමහරුන්ට පෙනෙනවා ඇත්තේ.කොහොම වුණත් පළාත් සභා ව්‍යූහය තුළින් විශාල කාර්ය ප්‍රමාණයක් ඉටු කිරීමට පුළුවන්කම තිබෙනවා. අප මේ දේ තේරුම්ගෙන ඒ අනුව කටයුතු කළ යුතුයි.* ඔබ කියන්නේ පළාත් සභා ක්‍රමය රටට අතිරේක බරක් නොවන බවද?නැහැ. රටට බරක් කියලා කවුරුන් හෝ කියනවා නම් එහි කිසිදු සත්‍යයක් නැහැ. සත්‍ය තත්ත්වය අනුව පළාත් සභා ක්‍රමය මඟින් හොඳ සේවාවක් ඉෂ්ට කිරීමට පුළුවන්. ඒ සඳහා අවශ්‍ය කරන්නේ ව්‍යූහාත්මක ප්‍රතිසංස්කරණ ඉටු කිරීම පමණයි.* බස්නාහිර පළාතේ සෞඛ්‍ය ඇමැතිවරයා හැටියට ඔබේ අමාත්‍යංශය මඟින් ඉටුවන සේවාව ගැන පැහැදිලි කිරීමක් කළ හැකිද?රටක සෞඛ්‍ය ක්‍ෂේත්‍රය වගේම පළාතකත් සෞඛ්‍ය ක්‍ෂේත්‍රයට විශාල වැදගත්කමක් තිබෙනවා. අපටත් අමාත්‍යංශයක් විදිහටත් ඇමැතිවරයකු විදිහටත් විශාල වගකීමක් හා කාර්ය ප්‍රමාණයක් තිබෙනවා. ඒ කාර්ය ප්‍රමාණය අප ඉතාමත් හොඳින් හා වගකීමෙන් යුතුව ඉෂ්ට කරනවා.මෙහිදී මූලිකව සිදුකළ යුත්තේ අන්යමක් නොවෙයි. සේවක කාර්යක්ෂමතාව හා චර්යාරටා නිවැරැදි කළ යුතුයි. මෙතැන සේවකයා විදිහට මා හඳුන්වන්නේ සුළු සේවකයා පමණක් නොවෙයි කම්කරුවාගේ සිට වෛද්‍යවරයා රෝහල් අධ්‍යක්ෂවරයා දක්වා සියලු දෙනාම මෙයට අදාලයි.මෙහිදී ප්‍රතිකාර ගැන පමණක් උනන්දුවීම ප්‍රමාණවත් නැහැ. ප්‍රතිකාරවලට අමතරව චර්යාත්මක වෙනස්කම් සිදුවිය යුතුයි. පුහුණු සේවක ප්‍රමාණයේ අඩුවක් දක්නට තිබෙනවා. ඒ තත්ත්වය ඉක්මනින් නිවැරැදි කළ යුතුයි.ඒත් මට මේ මොහොතේදී එක් දෙයක් කියන්න පුළුවන්. එනම් එදාට වඩා අද සෞඛ්‍ය සේවයේ යහපත් පාර්ශ්වයේ දියුණුවක් දක්නට තිබෙනවා. අද එදාට වඩා රෝගී ප්‍රතිකාර සේවාවේ හොඳ වර්ධනයක් දක්නට තිබෙනවා.එදා රෝහලකට ගියාම අමුතු සුවඳක් දැනුණා. ඒ සුවඳට ගමේ අපි කීවේ “ ඉස්පිරිතාල ගඳ” කියලා. ඒත් අද එහෙම අප්‍රසන්න ගඳක් ඉස්පිරිතාලෙට ගියාම නැහැ. මේක විතරක් වුණත් හොඳ වර්ධනයක් විදිහට පෙන්වා දීමට පුළුවන්. මෙතැනදි රෝගියාගේ පාර්ශවයෙන් ඔහුගේ මානසිකත්වය ඉහළ නැංවිය හැකි වැඩපිළිවෙළක්ද ක්‍රියාත්මක විය යුතුයි. සමස්තයක් විදිහට ගත් විට එදාට වඩා අද අපගේ වගකීම් ඉතාමත් හොඳින් ඉෂ්ට කිරීමට පුළුවන් වෙලා තිබෙනවා.* රෝහලක්, ආයුර්වේද ආරෝග්‍ය ශාලාවක් පමණක් නොවෙයි අනෙක් ඕනෑම අංශයක් ගත්තාම එහි විශාලම වගකීම පැවරී ඇත්තේ සේවකයන්ටයි. ඔවුන් එම කාර්ය නිසි ලෙස ඉටු කරනවා යැයි ඔබ සිතනවාද?අපට පුළුවන් වෙලා තිබෙනවා. අප යටතේ ඇති සියලු ආයතනවල කාර්යභාරය හා සේවකයන්ගේ කටයුතු හොඳින් ඉටු කිරීමටත් හැකියාව ලැබී තිබෙනවා. සේවකයන්ගේ විනය හා ඔවුන් ජනතාව වෙත දක්වන ආකල්පවල වෙනසක් සිදුකිරීමට පුළුවන්කම ලැබී තිබෙනවා.මෙතැනදි තවත් දෙයක් තිබෙනවා. රෝහල් පද්ධතිය අතිශය විශාල හා සංකීර්ණ පද්ධතියක්. මේ පද්ධතිය තුළ විශාල ප්‍රමාණයක් සිදු වන්නේ හොඳ දේවල්, බොහෝ රෝගීන් රෝහල්ගතවෙලා සුවපත් වෙලා නැවත සුපුරුදු ජීවිතයට ඇතුළත් වෙනවා.ඒත් ඒ ගැන ඇගැයීම් සිදුවෙනවා අඩුයි. ඒත් එක් වරදක් හෝ සිදු වුණොත් ඒ කාරණයට ලැබෙන ප්‍රචාරය ප්‍රසිද්ධිය ඉහළයි. මේ ගැනත් අප කල්පනා කර කටයුතු කළ යුතුයි.මෙවැනි කාර්යයන් වෙත මැදිහත් වෙන්නේ අප වැනිම මනුෂ්‍යයන් මිස කොම්පියුටර් නොවෙයි. ඒ නිසා ඕනෑම කෙනෙකුට ඕනෑම ආයතනයකට සියයට සියයක් නිවැරැදි මිනිස්සු හෝ ආයතන වීමට බැහැ.ඒ නිසා මා ඉතාමත් කාරුණිකව ඉල්ලා සිටිනවා, ඕනෑම දේක නරක පමණක් නොවෙයි හොඳ දේ ගැනත් සලකා බැලිය යුතුයි.* වසංගත රෝග පැතිරීයාම අතින් බස්නාහිර පළාත ප්‍රමුඛ තැනකට පත්වෙලා තිබෙනවා. එයිනුත් ඩෙංගු පැතිරයාම අතින් බස්නාහිර වසංගත තත්ත්වයක් බවට පත්වෙලා තිබෙනවා. මේ තත්ත්වය කළමනාකරණය කර ගැනීමට පළාත් සභාව මඟින් ගෙන ඇති පියවර ගැන පැහැදිලි කිරීමක් කළ හැකිද?ඩෙංගු මර්දනය සඳහා පළාත් සභාව විසින් විශාල සැලසුමක් ඇති කර තිබෙනවා. ඒ සැලැසුම්වල යම් සාර්ථකත්වයක් දක්නට තිබෙනවා. එහිදී ජනාධිපති කාර්ය සාධන බළකාය මඟින්ද විශාල සහයෝගයක් ලැබෙනවා. මේ වන විට ජනතාව තුළ ඩෙංගු වසංගතය වැළැක්වීම ගැන හොඳ දැනුවත් භාවයක් ඇති කර ගැනීමට හැකියාව ලැබී තිබෙනවා.සමාජයේ සැලකිය යුතු කොටසකට මේ ගැන අවබෝධයක් තිබුණත් ඇතැමුන්ට මේ ගැන අවබෝධයක් නැහැ. ඩෙංගු රෝගියකු මියගියාම සෞඛ්‍ය නිලධාරින්ට බනිනවා. ඒත් ඒක නොවෙයි සිදුවිය යුත්තේ. අවබෝධයකින් යුතුව මේ ප්‍රශ්න කළමනාකරණය කර ගැනීමයි.* මෙතැනදි ජනතාව වෙත පැවරී තිබෙන්නේ මොන විදිහේ වගකීමක්ද?ප්‍රධාන වශයෙන් අප සලකා බැලිය යුත්තේ පරිසරයේ පිරිසිදුතාවය පිළිබඳවයි. තමන් වාසය කරන පරිසරය තමන් විසින්ම පිරිසිදුකර ගැනීම තමයි සිදුකළ යුත්තේ.අපි මේ ගැන ජනතාව දැනුවත් කිරීමේ වැඩපිළිවෙළක් ආරම්භ කර තිබෙනවා. මේ විදිහට කටයුතු කළොත් අපට ඩෙංගු ව්‍යසනය පහසුවෙන්ම මෙල්ල කර ගැනීමට පුළුවන්. කොහොමත් අපට අපේ පරිසරය පිරිසිදුව තියා ගැනීමට පුළුවන්නම් ඩෙංගු ව්‍යසනය වසංගතයක් නොවී වළක්වා ගැනීමට පුළුවන්.ඩෙංගු වසංගතය පමණක් නොවෙයි අනෙක් වසංගත රෝග වුණත් පාලනය කිරීමට අවශ්‍ය නම් පිරිසිදුකම අත්‍යවශ්‍ය වෙනවා. මේ වගකීම් ඉටු කිරීමේදී බලධාරින් විදිහට අපටත් ජනතාවටත් වගකීම් සමුදායක් තිබෙනවා. ඒ වගකීම අප දෙපාර්ශවයටම ඉෂ්ට කිරීමට පුළුවන්නම් ඇතිවන අනතුරුදායක තත්ත්වය ගොඩක් පාලනය කර ගැනීමට පුළුවන්.* දේශීය වෛද්‍ය අමාත්‍යාංශය ඇතුළු සෙසු අමාත්‍යාංශවල වගකීම් ඔබ මොන විදිහටද ඉටු කරන්නේ?මා වෙත මේ තනතුරු ලබා දී තිබෙන්නේ විශාල විශ්වාසයක් තියලා. ඒ නිසා මගෙන් ගමට පළාතට රටට යම් කිසි මෙහෙයක් ඉටුකළ යුතුනම් ඒ වගකීම මෙහෙවර උපරිමයෙන් ඉටු කිරීමට පසුබට වෙන්නේ නැහැ. ජනතාව මා වෙත මනාප පළ කළේ මා ගැන තැබූ විශ්වාසය නිසා. ඒ වගේම ජනාධිපතිතුමාත් මා ගැන විශ්වාසයක් තිබෙන නිසයි මේ ධුර ලබා දුන්නේ. ඒ ධුර ලබාදීමේ ගෞරවය අකුරටම ඉටුකිරීමට මා සූදානම්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=f1306192</link>
    <topic/>
    <author>සාකච්ඡා කළේ තිලානි ශානිකා විතානාච්චි ඡායාරූපය ෂාන් රඹුක්වැල්ල</author>
    <content>‘මහගෙදර’, ‘චිත්තානුපස්සනා’,’ළඟදීම තිරගත නොවේ’ යන නවකතා ද, ‘වීරා’, ‘පුංචියි ආච්චියි’ යන යොවුන් නවකතා ද ‘කාන්සියට ලියැවුණු කවි’, ‘දනිමි හැඳින්නෙමි’, ‘ඔබ දැකුමෙන්’ යන පද්‍ය කෘති ද, ‘කපුටු ගෙදර හරි කලබල’, ‘අහංකාර මොනරා’, ‘පුල්ලියා; ‘වංගෙඩියා හොර ගෙඩියා’ යන ළමා කෘති රචනා කළ ප්‍රීති රන්දෙණියගේ නවතම නවකතාව ‘කැට කිරිල්ලී’ යි. මේ නවකතාවට අමතරව ප්‍රීති රන්දෙණිය ලියූ පොඩි හුරතල් නන්දා’, ‘කොහොමද මගෙ මොළේ; ‘යෝධ කැවුම’ නම් ළමා කෘති කිහිපයක් ද පසුගියදා මුද්‍රණයෙන් එළි දැක්විණි. පසුගියදා එළිදැක්වුණු මේ කෘති පිළිබඳ ප්‍රීති රන්දෙණිය සමඟ කළ සංවාදයකි මේ.* බොහෝ අය පවසන්නේ නිර්මාණ කරන නිර්මාණකරුවාගේ නිර්මාණයෙහි ඔහු ලැබූ ජීවන අත්දැකීම් හෝ අවට සමාජයෙන් ලැබූ අත්දැකීම් ඇතුළත් විය හැකි බවයි. ඔබ ලියූ ‘කැට කිරිල්ලී’ නව කතාව නිර්මාණය වීමටත් එවැනි පසුබිමක් බලපෑවාද?සමාජයේ ජීවත්වන සෑම දෙනාටම විවිධ වූ අත්දැකීම් රාශියක් තිබෙන බව සත්‍යයක්. මමත් ඒ සමාජයේම ජීවත්වන කෙනෙක් විදියට විවිධ වූ අත්දැකීම් ඇසුරෙහි හැදුණු වැඩුණු කෙනෙක්. ‘කැට කිරිල්ලී’ නවකතාව නිර්මාණයක් ලෙස එළි දක්වන්න මූලික වන්නේත් යම් අයෙකු ලැබූ අත්දැකීමක්. ඈව මට මුණ ගැසෙන්නේ මගේ පුතාව බලන්නට විදෙස් ගත වූ මොහොතකයි.පවුලක ආදරය, රැකවරණය යටතේ හැදුණ ගැහැනු දරුවෙක් විදෙස් ගතවී මුහුණදෙන ගැටලුකාරී සිදුවීම් පෙළක් සමඟ ගෙතුණු කතාවක්. මුතූ යන ප්‍රධාන චරිතය වටා ඇති බොහෝ චරිත ගොඩනැඟීමෙහි ලා මට උපකාරී වුණේ සමාජයයි. මා සමාජයේ දකින ලද විවිධ චරිත මේ නිර්මාණයෙහිලා දැකිය හැකියි. ඒ සියල්ලෙහි එකතුව යථාර්ථවාදීව ඉදිරිපත් කිරීමට මා නිතරම උත්සාහ ගත්තා. ඒ නිසා සත්‍ය සිදුවීමක් වටා ගෙතුණු මේ කතාව පාඨකයන්ට ඉදිරිපත් කිරීමට මට හැකි වුණා.* මේ නවකතාව ඔබ නම් කර ඇත්තේ ‘කැට කිරිල්ලී’ යන නාමයෙන්. එලෙස නම් කිරීමට ඔබට යම් හේතුවක් තිබුණාද?කැට කිරිල්ලී තම කූඩුව හදන්නේ ගොයම් කපලා ඉතිරිවන ගොයම් පිදුරු අතරයි. ඌ තමන්ගේ බිත්තර දමන්න තෝර ගන්න මේ ස්ථානයේ, වැඩෙන පැටවුන්ට විවිධ අනතුරුවලට මුහුණදීමට සිදුවීම අරුමයක් නොවෙයි. ඒ වගේම ‘කැට කිරිල්ලී’ කියන්නේ බෞද්ධ සාහිත්‍යයේ එන උපමා කතාවක්. නවකතාවේ සිද්ධි ගළපා කතාව අවසන් කිරීමෙන් පස්සේ කතාවට මේ නම වඩාත් උචිත බව මට දැනුණා. තම මවුපියන් අතරම අධ්‍යාපනය ලබමින් හැදුණු වැඩුණු දරුවෙක් සමාජයට යොමුවීමේදී විවිධ ගැටලුවලට මුහුණ දෙනවා. ඒ වගේම වැඩිහිටියන් විදියට තම දරුවන් සමාජගත කිරීමේදී හා පවුලෙහි හදා වඩා ගැනීමේදී කුමන පෞරුෂත්වයකින් ඔවුන් නිර්මාණය කළ යුතුද යන පණිවිඩය මා මින් ඉදිරිපත් කරන්නට උත්සාහ ගත්තා.* ඔබ ලියූ අනෙක් නිර්මාණවල ප්‍රධාන චරිතය විහිද යන්නේ කතා නායිකාවක් මගින්. ‘කැට කිරිල්ලී’ නවකතාවේ ප්‍රධාන චරිතයත් කාන්තාවක්. කතා නායිකාවන් මූලික කර ගනිමින් නවකතා රචනය කිරීමට විශේෂ හේතුවක් තිබෙනවද?මගේ නිර්මාණවල ප්‍රධාන චරිතය කාන්තාවක් වීමට හේතුව මා කාන්තාවක් වීමයි. මගේ සිතුම් - පැතුම් සමඟ ඒ ඒ චරිතවල සිතුම් - පැතුම් හා ක්‍රියාකාරකම් අර්ථවත් ලෙස සම්මිශ්‍රණය කර ගන්නට මට හැකි වන්නේ එවිටයි. ඒ සඳහා මා පුරුෂයකු තෝරා ගත්තේ නම් සාර්ථක ලෙස ප්‍රධාන චරිතය හැසිරීමේ විවිධ ගැටලුවලට මුහුණදීමට මට සිදුවෙනවා. සියලු අපහසුතා මඟ හරිමින් සාර්ථක අයුරින් චරිත නිරූපණයෙහිලා වඩාත් පහසු ක්‍රමය වන්නේ කතා නායිකාවකගේ චරිතයයි.* ඔබ නවකතාවක් රචනා කිරීමේදී සැලකිලිමත් වන විශේෂ වූ කරුණු කාරණා තිබෙන්නේද?මා නවකතාව කියන්නේ මොකක්ද කියන කාරණය පිළිබඳ අධ්‍යයනය කරමින්, ඉගෙන ගනිමින් ලේඛනයෙහි යෙදෙන ලේඛිකාවක් නොවෙයි. ඒ තරම් ප්‍රවීණත්වයට පත් වන්නට මා උත්සාහ කළේ නැහැ. මගේ හදවතට දැණුන හැඟීම තවත් කෙනෙකුගේ හිතට දැනෙන්නට ලියන්නට හැකි නම් කියන කාරණයයි මා විශ්වාස කළේ. ඒ විශ්වාසයට මූලික තැන ලබාදෙමින් මා නිර්මාණකරණයෙහි යෙදුණා. ඊට බොහෝ ප්‍රතිචාර ද ලැබුණා.* ‘කැට කිරිල්ලී’ නව කතාවේ සමහර ස්ථාන පිළිබඳ විමසීමේදී පෙනී යන්නේ පුනරුත්ති දෝෂවලින් යුක්ත බවයි. නවකතාව නැවත සංශෝධනයට ලක්විය යුතු බවක් ඔබ සිතන්නේද?නවකතාව නැවත නැවතත් කියැවීමේදී යම් යම් සංශෝධන කළ යුතු යැයි හැඟෙන අවස්ථා තිබෙනවා. පළමු පරිච්ඡේදය ඇතුළු පරිච්ඡේද කිහිපය ඔස්සේ මා උත්සාහ ගත්තේ මුතූ කියන යුවතිය හැදී වැඩුණු පරිසරය කුමන අයුරින් සමන්විත වීද යන්න විදහා පෑමටයි. මේ නිසා වඩාත් දිගු බව, කෙටි කළ යුතුයි කියන අදහසෙහි මා සිටිනවා.”* ඔබ ළමා කෘති රැසක් රචනා කිරීමට මූලිකත්වය ලබාදුන් කෙනෙක්. මේ තරමටම ළමා කෘති රචනා කිරීමට කැමැත්තක් දක්වන්නේ ඇයි?මම පොඩි ළමයින් වෙනුවෙන් ලියන්න බොහොම කැමැතියි. ළමයින්ට ලේඛන කටයුතුවල නියැලිය යුතු ය කියන හැඟීම සිතේ පිළිසිඳෙන්න මූලික හේතුව මගේ දියණියයි. දරුවන් පුංචි කාලයේ ඔවුන් සමඟ නිතරම සිටිය මවක් විදියට ඔවුන් ඇති දැඩි කරන්නට මම විවිධ උපක්‍රම පාවිච්චි කළා. නිතරම පුංචි කතා පැවසීම මා පුරුද්දක් කර ගත්තා. ඔවුන් ඒවා අසාගෙන සිටියේ බොහොම කැමැත්තෙන්. ඒ කියාදුන් ළමා කතා කවදාහරි දිනෙක නැවත කියවන්නට ලියා තබන්නැයි ඈ මගෙන් ඉල්ලා සිටියා. ඒ අනුවයි මා ළමා කෘති නිර්මාණයට පෙලඹෙන්නේ.ඔබ අතින් ලියැවුණු නිර්මාණ අතරින් වඩාත් සාර්ථක යැයි හැඟෙන්නේ ළමා කෘති රචනයයි. ළමයින්ට නිර්මාණකරණයෙහි යෙදීම පහසු කාර්යයක් නොවේ.ළමයින්ට නිර්මාණකරණයෙහි යෙදෙන්නට බැහැ. ඒ වගකීම පැවරෙන්නේ වැඩිහිටියන්ටයි. එය භාරධුර කාර්යයක්. ඒත් මේ භාරධුර කාර්යයට මා කැමැතියි. ළමයින්ට නිර්මාණ කිරීමේදී මා මනසින් මගේ ළමා අවධියට ගමන් කරනවා. ඒ විතරක් නෙමෙයි දරුවන්ගේ ළමා කාලය මගේ මනසට පිවිසෙන්නේත් ඉබේමයි. ඒ නිසයි මගේ අතින් ලියැවෙන ළමා නිර්මාණ වඩාත් සාර්ථක වන්නේ.”* ඔබ ශ්‍රී ලංකාවේ සිටින ප්‍රවීණ රංගන ශිල්පියෙකුගේ බිරියක්. ලේඛනයට පිවිසීමට යම් බලපෑමක් ඔබට ඒ ඔස්සේ හිමි වුණාද?මා නිර්මාණකරණයෙහි යෙදෙන්නේ කුඩා කාලයේ පටන්. ඒ නිසා නිර්මාණකරණය මට ආධුනික වුණේ නම් නැහැ. එක්වරක් මා වනිතා විත්ති පුවත්පතෙහි තිබුණු ළමා චිත්‍ර කතා තරගයකට කතාවක් ලියලා යැව්වා. හොඳම කතා පහ අතර මගේ නමත් තිබුණා. මා වැඩිපුරම ලියන්න ආරම්භ කරන්නේ විවාහ වුණාට පසුවයි. පුතා ලැබිලා ඉන්න කාලේ, තිබුණු නිදහස මාව ඊට යොමු කළා.* මේ වනවිට ඔබ තවත් නවකතාවක් ලිවීමට සැරැසෙනවා. ඒ නවකතාව කුමන පරාසයක විහිද යන්නේද?එම නවකතාවටත් පාදක වී ඇත්තේ සත්‍ය සිදුවීමක්. මේ නවකතාවේත් ප්‍රධාන චරිතය කාන්තාවක්. කාන්තාවක් විඳින දුක්ඛ දෝමනස්ස පිළිබඳ කතාබහට ලක්වන මේ නවකතාව ගැන අපි පසුව කතා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>19</day>
    </date>
    <link>http://www.dinamina.lk/2013/06/19/_art.asp?fn=f1306193</link>
    <topic>නෙත්මි හොයන්න; දැල් දාන්ඩ ඕනෑ!</topic>
    <author>රන්ජන් අමරරත්න</author>
    <content>ඇතැම් පොත් දීර්ඝ කාලයක් පාඨක ඇසුරෙහි පවතී. ඒවා නැවත - නැවතත් මුද්‍රණය කෙරේ.එහිම අන්තර්ගතය විසින් යළි -යළිත්, සංවාද - ප්‍රතිසංවාද ඇති කරනු ලැබේ. මේ සඳහා බලපාන ප්‍රධාන සාධයක් තිබේ.එනම්; අදාළ කෘතියෙන් ප්‍රකට වන පරිසමාප්තිය යි. පරිසමාප්තිය යන්නෙන් අගනා - නිමාව, පරිපූර්ණභාවය හා අනන්‍යතාව සූචක වේ. ඉතා සරල විග්‍රහයකට ගියහොත්; පරිසමාප්තියක් සහිත කෘතියක පහත සඳහන් ලක්ෂණ පවතී.(අ) කර්තෘගේ ආධ්‍යාශය සාකල්‍යයෙන්ම ජයගෙන තිබේ. ඔහුගේ රස - භාව - අර්ථ පාඨකයා මැනැවින් ග්‍රහණය කර ගනී.(ආ) උක්ත කෘතිය ස්වකීය ක්ෂේත්‍රය තුළ ඓතිහාසික සලකුණක් තබා ඇත.(ඇ) එම ප්‍රබන්ධය හෙවත් රචනාව අනෙක් සියලු ප්‍රබන්ධවලින් වෙන්කොට හඳුනාගත හැකිය. ඊට ආවේණික නිමාවක්, හැඩයක් හා අනන්‍යතාවක් පවතී.(ඈ) මෙබඳු කෘතීන්හි වෙනස් කළ යුතු දෙයක් නැත. සංස්කරණයට ඉඩක් නැත.පරිසමාප්තියක් සහිත කෘතීහු පසුකලෙක සම්භාව්‍ය ගණයට ගැණෙති. එම කෘතීන් කාලයෙන් - කාලයට ප්‍රති – කියැවීම්වලට ලක් වේ. එදා - මෙදා සිංහල නවකතාවලිය ගතහොත්; එබඳු කෘති ඇත්තේ ස්වල්පයක් පමණි.ශ්‍රී ලංකාවේ වසරකට ප්‍රකාශිත සිංහල නවකතා ගණන 150ක් 200ක් අතර පවතින බව කියති. එහෙත් ඉන් 90%ක්ම කතා හිටි පියවරේ ම අතුරුදන් වේ. නැවත එම කෘතිවල නම පමණක් සඳහන් වන්නේ කර්තෘගේ ඊළඟ ප්‍රකාශනයේ ඔහුගේ වෙනත් කෘති නමැති ලැයිස්තුව යටතේ ය. අපේ නවකතාකරුවන්ගෙන් වැඩිදෙනා අනුකාරකයෝ වෙති. ඔවුනට ස්වකීය සමාජ දැක්මක් හෝ අනන්‍ය ආඛ්‍යාන රටාවක් හෝ නැත. එබැවින් ඔවුන් අතින් අඩමාන හා අවප්‍රමාණ පොත් ලියැවේ.සැලැකිය යුතු පොත් ප්‍රමාණයක් ලියා ඇති; ග්‍රන්ථ කර්තෘ යන ලේබලය හා සම්මානය ලබාදිය හැකි උපාලි බණ්ඩාර වීරසේකර මහතාගේ අභිනව නවකතාව “නෙත්මි” නමින් ප්‍රකාශයට පත් කොට තිබේ. ඔහුගේ සෙසු නවකතාවල ඇති අසම්පූර්ණභාවය හා පටලැවිල්ල මේ කෘතියේ ද එලෙසම දකින්නට ලැබේ. ධනපති දේශපාලනය, විප්ලවවාදීන්ගේ නොමඟ යෑම, විශ්වවිද්‍යාල ජීවිතය, පත්තර කලාව, ආදරය, කුටුම්භයේ ප්‍රශ්න යනාදී තේමා රැසක් මූලික කොට ලියැවුණු නෙත්මි කතාවෙන් මේ එක ක්ෂේත්‍රයක් හෝ සූක්ෂම ලෙස නිරූපණය නොවේ. කර්තෘ පඹගාලක පැටලී ඇති බව පමණක් මනාව පැහැදිලි වේ.කතාවට සිරස්තල යොදා ඇත්තේ නෙත්මි නමින් ය. එහෙත් මේ කතාවේ නෙත්මි සෙවීමට දැල් දැමිය යුතුය. නැතහොත් පාඨකයාට අනුන්ගේ සිත් කියැවිය හැකි පරචිත්ත විජානන ඥානය පහළ විය යුතු ය. එබඳු ඥානයක් ඇතොත් පමණක් කර්තෘගේ සිත් කියවා නෙත්මි හඳුනා ගත හැකි ය. චරිතයක සංවාද, ගැටුම්, අභිනය ප්‍රමාණවත් ලෙස නො දක්වා භූමිකා නිරූපණයක් කළ නො හැකි ය. මෙහි එන නෙතමි ජීවත්වනුයේ කර්තෘගේ පරිකල්පනයෙහි ය. ඇගේ චරිතය සහේතුක ලෙසින් කතාවේ නිරූපණය නොවේ.වරෙක මේ නවකතාවේ ප්‍රධාන භූමිකාව විශාඛා ජයවර්ධන විසින් උදුරා ගනු ලැබේ. තව වරෙක එම භූමිකාව තිශ්‍යා ජයවර්ධන විසින් උදුරාගනු ලැබේ. සමීර ,ශෙවන්ති වැනි චරිත ද වරින් - වර උඩට එති. යළි යට ගිලෙති. නෙත්මි යනු කතා වස්තුවෙන් හුදෙකලා කොට තබන ලද වෙන ම චරිතයකි. එහෙත් නවකතාව පළ වන්නේ ඇගේ නමින් ය. ස්ත්‍රීන්ගේ කෙටි නම් යොදා නවකතා පළ කිරීම මේ යුගයේ මෝස්තරයෙකි. එම මෝස්තරයට කතුවරයා ද හසු වී ඇත. ස්ත්‍රීන්ගේ නම් යොදා මෑතකදී පළ වූ සියලු නවකතා අවර ගණයේ ප්‍රබන්ධ බව අපගේ වැටහීම ය. නෙත්මි ද ඊට නිදසුනෙකි.කර්තෘවරයා සිය චරිත හා එම චරිතවලට සම්බන්ධ පසුබිම ගැන විශ්ලේෂණයක් සිදු කර නැත. එදිනෙදා සමාජ ව්‍යවහාරිත ඥානයෙන් ඔහු චරිත ගොඩ නඟයි. ඔහුගේ මානුෂික සබඳතාවල අභව්‍ය - ව්‍යාජ ස්වරූපයක් දකින්නට ලැබෙන්නේ ඒ නිසා ය. ඇමැතිනියකගේ චරිතයක් මෙන් ම වාම දේශපාලනයේ විප්ලවීය චරිතයක් ද කතාවට ඇතුළත් ය. එහෙත් එම දේශපාලන ක්‍රියාදාමයන් පිළිබඳ පුළුල් වැටහීමක් උපාලිට නැත. පුවත්පත් කතුවරයාගේ මෙන් ම, ඡායාරූප වාර්තාකරුගේ ද භූමිකා නිරූපණය කර ඇති අන්දම දකින බුද්ධිමත් පාඨකයා කර්තෘට සිනාසෙනු ඇත.මෙහි එන විප්ලවවාදියා වන විමල් ජනතා විමුක්ති පෙරමුණ නියෝජනය කරයි. ඔහු 1988 – 1989 යුගයේ පටන් අද දක්වා එම දේශපාලන ස්ථාවරයෙහි රැඳී සිටී. විමල්ගේ චරිතයෙන් ප්‍රතීයමාන වන්නේ ජනතා විමුක්ති පෙරමුණ කිසිදු දේශපාලන වෙනසකට ලක් නොවී මෝඩ ක්‍රියාවලියක නිරත වී සිටින බව ය.මේ චරිතය ඔස්සේ ජනතා විමුක්ති පෙරමුණට විශාල ප්‍රහාරයක් එල්ල කළ ද එය යුක්ති සහගත නො වේ. තුවක්කුවක් අමෝරාගෙන කට්ටි - පනිමින්, වෙඩි තබමින් සූරාකෑම ගැන කතා කිරීමට වැඩි දෙයක් ජනතා විමුක්ති පෙරමුණ මෙරට දේශපාලනයට ඉතිරි කර තිබේ. එය වටහා ගැනීමට තරම් දේශපාලන විඥානයක් කතුවරයාට නැත.“මේ...මේ...නෙත්මිගෙ අයියා නේද ?”සමීර ඇසුවේ ය.“දැන් එහෙම කෙනෙක් නෑ සහෝදරයා ...මගේ...මගේ නංගිත් අන්තිමට ධනපති පන්තියේ එක සාමාජිකාවක් විතරයි” විමල් පරාජිත වූ හඬින් කීවේ ය.“පන්ති....පරතරේ....?මම ඒකෙනුත් පේල් සහෝදරයා!”විමල් කියෙව්වේ ය.. විමල් සිටියේ යා යුත්තේ කොයි පැත්තට ද කියා සිතාගන්නට බැරිව ය.“පාළු පාර දිගේ බස්රියක් ආවේ ය. විමල් බිම ඉඳන් උන් තැනින් නැගිට එයට අත දැමුවේ ය. බසය වේගය අඩු කළ’ මුත් නැවැත්තුවේ නැත. විමල් අඩි කීපයක් දුවගෙන ගොස් පුඩ්බෝඩ් එකට නගිද්දී ම බසය රේස් කර ඇද්දුවේ ය. සමීර විමල් බසයේ එල්ලී යන හැටි පොටෝ එකක් ගත්තේ ය.“අන්තිම විප්ලවවාදියා....” සමීර ඔවුන්ගෙන් ඈත් වී යන බසය දෙස බලා ගෙන කීවේ ය.(නෙත්මි - පිටුව 246)පිටු දෙසිය ගණනක් පුරා දිවෙන නවකතාව තුළ යම් දේශපාලන අර්ථයක්ද සහිත නිරූපණයක් ඇත්තේ මේ සංවාදය තුළ පමණි. කතුවරයා එහි දී වාම දේශපාලනය හා විප්ලවය තුට්ටු දෙකට දමා හාස්‍යයට ලක් කරනු පෙනෙයි. එලෙසම ධනේශ්වර දේ්ශපාලනය සියල්ල ගිලගන්නා බවක් ද කියයි. නූතන දේශපාලනය තුළ ඇත්තේ ඉන් ඔබ්බට ගිය බෙහෙවින් සංකීර්ණ දේශපාලන සන්දර්භයකි. ඊට නිශ්චිත අර්ථයක් හා ඉලක්කයක් නැති අතර කලාව මගින් කළ හැක්කේ එම පටලැවිල්ල නිරූපණය කිරීම පමණි. කර්තෘ නිර්දේශ ඉදිරිපත් කිරීමට යෑම විහිළුවෙකි.විමල් වමේ දේශපාලනයටත් ,වික්ටර් පත්තර කලාවටත් සම්බන්ධ කරමින් නවකතාකරුවා අලුත් උපාය මාර්ගයක් ඔස්සේ ගමන් කරන බවක් ද පෙනෙන්නට තිබේ. දැන් බොහෝ දෙනෙක් එකිනෙක ක්ෂේත්‍රවල ප්‍රවීණයන්ගේ නම් යොදා ගනිමින් ඉතා ව්‍යාජ නවකතා ලියාගෙන යති. ඒවායෙහි ඇත්තේ අමූලික කෙප්ප ය. සමහරු ප්‍රකට චරිතවලට මඩ ගැසීමේ මුවාවෙන් ද, තවත් සමහරු කතාවට ආකර්ෂණයක් ඇති කිරීමේ මුවාවෙන් ද මේ උපාය මාර්ගය භාවිත කරති. එහෙත් එබඳු එක පොතක් හෝ සාර්ථක වී නැත.නෙත්මි ප්‍රබන්ධයෙහි කතා වස්තුවට මූලික චරිත ගණනාවක් සම්බන්ධ වේ. වැන්දඹු ඇමැතිනියක වන විශාඛා ජයවර්ධන,සෙල්ලක්කාර ජීවිතයක් ගතකරන ඇගේ දියණිය තිශ්‍යා ජයවර්ධන, මන්දමානසික තත්ත්වයෙන් පසුවන ඇමැතිනියගේ පුතු රෝහිත් ජයවර්ධන, ජීවිතයේ අධ්‍යාත්මික සැනැසිල්ල සොයන සසඳ හා ආදිත්‍ය හිමියන්, අරගලකාරී පත්තර කලාවක නිරත, වික්ටර්, සමීර, ශෙවන්ති ඇමැතිනියගේ මැරයන් වන මර්වින්, ඩයස් ඇතුළු පිරිස් අන්තිම විප්ලවවාදියා වූ විමල්, ඇමැතිනියගේ ඥාතීන් හා මෙහෙකරුවන් යන සියලු දෙනා කතාවේ දීර්ඝ සංවාදවලට එක් වෙති.චරිත විශාල ප්‍රමාණයක් ඇතත්; කිසිදු චරිතයක් විස්තාරණය නො වේ. විශාඛා ජයවර්ධන ඇමැතිනියක ලෙස ද, වැන්දඹුවක ලෙස ද සිය කුටුම්භය ආරක්ෂා කිරීමට ගෙන යන අරගලය නිරූපණය කිරීමට කතුවරයා යම් ප්‍රයත්නයක් දරන්නේ වුව; එය සාර්ථක වී නැත. සෙල්ලක්කාර අකීකරු දියණියක හා මානසික වශයෙන් රෝගී, එහෙත් පාලනය කළ නොහැකි ශක්තියෙන් යුතු පුත්‍රයා රෝහිත ඉදිරියේ මවකගේ ආධ්‍යාත්මික ඝට්ටනය කෙසේවිය යුතු ද? කතුවරයාට ඒ ගැන හැඟීමක් නැත. ඔහු එම අවස්ථා මඟ හරින අතර කතාවක් පමණක් කියාගෙන යයි. එය ද අසම්පූර්ණ ය. අපරිණත ය.ජීවිතයේ තර්ජනාත්මක සිදුවීම් පවා හාස්‍යයට ලක් කරන, එලෙසම සැහැල්ලුවෙන් මනින තිශ්‍යා අන්තිමට සසඳ ළඟ නවතින්නේ පුදුමාකාර ලෙස ය. නෙත්මි විශ්වවිද්‍යාල උපාධියක් ලැබ රෝහිත් සමඟ විවාහ වන්නේත් පුදුම ලෙස ය. ඒවාට හේතු - සාධක නැත. තර්ක නැත. ගැළපීමක් ද නැත. අන්තිමේ බලන විට රෝහිත් රෝගියෙක් ද නො වේ. එසේ නම්; ඔහුගේ මානසික ව්‍යාධිය රඟපෑමක් ද? එක් ප්‍රේමයකින් පරාජිතව වනගත වී ජීවිතයේ සැනැසිල්ල සොයන සසඳ එකවරම තිශ්‍යාට ආදරය කරන්නේ කෙසේ ද? කතුවරයාගේ චරිතවලට මෙන් ම ඔහු ගොඩනඟන මානුෂික සබඳතාවලට ද අක් – මුල් නැත. කතුවරයා ලියන්නේ තමන්ගේ සිහින හා තමන්ගේ හිතළු ය.සාර්ථක නවකතාවක් කියැවීමෙන් ප්‍රහාර්ෂය සමග ජීවිතය පිළිබඳ අලුත් වැටහීමක් ද , සමාජය පිළිබඳ නව ඥානනයක්ද සම්පාදනය කර දෙනු ලැබේ යැයි කියති. එහෙත් නෙත්මි වැනි නවකතා කියැවීමෙන් පාඨකයාට ලැබෙන සුගතියක් නැත. අවම ලෙස එය රසවත් ව කියවාගෙන යා හැකි නවකතාවක් ද නොවේ. මුල් ඡේදයේ පටන් ම කතුවරයා කරන බොරුව හෙළිදරව් වේ.සාර්ථක නවකතාකරුවෝ තම චරිත අධ්‍යයනය සඳහා දීර්ඝ කාලයක්ගත කරති. ඒ සඳහා විවිධ මූලාශ්‍ර භාවිත කරති. එම චරිතවල පසුබිම හා දේශපාලන පදනම සකස් කිරීම සඳහා තවත් කාලයක් ගත කරති. කතා වස්තුව ගොඩනැඟීම දුෂ්කර ම කාර්යය යැයි කියන අතර ඒ සඳහා බොහෝ කැපවීමක් කරති. උපාලි බණ්ඩාර වැනි අය මේ කිසිදු පරිශ්‍රමයකට යටත් නො වී තම සිතැඟි පරිදි සැණෙන් පොත් ලියා පළකරති. මෙබඳු ව්‍යාපෘති මගින් පෙනී යන්නේ අපේ නවකතා කලාවේ පිරිහීම පමණක් නො වේ. එයින් ගම්‍ය වන වැදගත් සාධකය නම්; ප්‍රකාශන ආයතන සිංහල නවකතාව කෙරෙහි දක්වන නොසැළකිල්ලයි.මේ කතුවරයා චරිත නිරූපණය අතින් කොතරම් දුර්වල රචකයකුද යත්, සෑම චරිතයක්ම තම සංවාදවලදී එකම වචනය දෙවර බැගින් කියන තත්ත්වයට පත් කොට තිබේ. එබඳු විලාසයක් පැවැතිය යුත්තේ නම්; ඒ එක චරිතයක් ළඟ පමණි. කර්තෘ සියලු චරිතවලට පුනරුච්ඡාරණය භාර දෙන්නේ බලහත්කාරයෙන් ය. ඉන් ප්‍රකට වන්නේ රචකයාගේ මෝඩකම මිස අන් කවරක් ද?නෙත්මි යනු තඹ දොයිතුවක වටිනාකමක් නැති පල්හෑල්ලක් මිස නවකතාවක් නො වේ. ඉන් ලද හැකි ප්‍රහර්ෂයක්, දේශපාලන ඥානයක් හා ජීවිතාවබෝධයක් නැත. මෙබඳු කතා නම්; ඕනෑම කුණු බක්කියකින් සොයා ගත හැකි ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306201</link>
    <topic>විවෘත විශ්වවිද්‍යාල‍යේ නීති පීඨාධිපතිනියටනීති සිසුවකුගෙන් පිහි පහර</topic>
    <author>විජයානි එදිරිසිංහ සහ සමන්මලී ප්‍රියශාන්ති</author>
    <content>නාවල විවෘත විශ්වවිද්‍යාලයේ නීති පීඨ අංශාධිපතිනිය ඊයේ (19) දහවල් සරසවියේදී නීති සිසුවකු එල්ල කළ පිහි ප්‍රහාරයකින් බරපතළ තුවාල ලැබුවාය‍. ඇය දරුණු කැපුම් තුවාල සහිතව ජාතික රෝහලට ඇතුළත් කරනු ලැබ සිටී.එම විශ්වවිද්‍යාලයේ නීති පීඨයේ අංශාධිපතිනිය වන යශෝධරා කදිරගාමර් මහත්මිය මේ සිසුවාගේ පිහියා ඇනුමට ලක්ව තිබේ.අංශාධිපතිනියට පිහියෙන් අනිනු ලැබූ එම සිසුවා එම ස්ථානයේදීම පෙති වර්ගයක් පානය කර තිබේ. පොලිස් ආරක්ෂාව මධ්‍යයේ ඔහුද කළුබෝවිල රෝහලේ ප්‍රතිකාර ලබයි.ඊයේ (19) දහවල් 12.20ට පමණ අංශාධිපතිනිය එම විශ්වවිද්‍යාලයේ මානව ශාස්ත්‍ර සමාජ විද්‍යා පීඨයේ පිළිගැනීම් අංශය අසලින් ගමන් කරමින් සිටියදී සැකකාර සිසුවා ඇයට පිහියෙන් ඇන තිබේ.මේ සැකකාර සිසුවා ද්‍රවිඩ ජාතිකයෙකි. ශිවඥානසුන්දරම් සුරේන්ද්‍රවන් නමැති ඔහු වෘත්තියෙන් වෛද්‍යවරයෙකි. ඔහු නීති පීඨයේද අධ්‍යාපනය හදාරයි. යශෝධරා කදිරගාමර් අංශාධිපතිනියගේ ගෝලයෙකි.නීති විෂයයන් සඳහා ඉදිරිපත් කළ යුතු ව්‍යාපෘති වාර්තාවක් නියමිත දිනට ලබා නොදීම නිසා අංශාධිපතිනිය විසින් එම ව්‍යාපෘති වාර්තාව බාර ගැනීම ප්‍රතික්ෂේප කර තිබේ. ඒ හේතුව මත මොහු විසින් මෙලෙස අංශාධිපතිනියට පිහියකින් පහරදී තුවාල සිදු කර ඇති බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා ප්‍රකාශ ක‍රයි.මේ සිසුවා පොත් මල්ලේ සඟවාගෙන පැමිණි පිහියක් ඒ සඳහා යොදා ගෙන තිබේ.මෙමඟින් අංශාධිපතිනියගේ සිරුරේ කැපුම් තුවාල ගණනාවක් ඇති බවත් ඇයට බරපතළ තුවාල සිදුවී ඇති බවත් රෝහල් ආරංචි මාර්ග සඳහන් කරයි. ඇයට හදිසි ශල්‍යකර්මයක් සිදු කළ බවත් ඇයගේ තත්ත්වය බරපතළ නොවන බවත් එම ප්‍රකාශකයා පැවසීය.සිසුවා පානය කරන ලද පෙති වර්ගය සොයා ගැනීම සඳහා ඔහුද වෛද්‍ය පරීක්ෂණයකට ලක් කර තිබේ. ඔහුගේ තත්ත්වය බරපතළ නැති බවද පැවසේ.මිරිහාන‍ පොලිසිය සිද්ධිය සම්බන්ධව පරීක්ෂණ පවත්වන අතර මේ වන විට සිද්ධිය වූ ස්ථානයේ සිටි පිරිසගෙන් ප්‍රකාශද ලබාගෙන තිබේ.මේ සිද්ධිය ඇසින් දුටු සිසු සිසුවියන් ඇතුළු පිරිසක් එහිදී ප්‍රකාශ ලබාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306202</link>
    <topic>උතුරේ ඡන්දය ජාතියේ ජයග්‍රහණයක්</topic>
    <author>සිතාරා සේනානි,</author>
    <content>දේශීය හා ජාත්‍යන්තර වශයෙන් කුමන අන්දමේ මතවාද ගොඩනැඟීමට විරුද්ධ පාර්ශ්ව ප්‍රයත්න දැරුවද තිස් වසරක යුද්ධයකට මැදිව තිබූ උතුරට සාමය උදාකර පළාත් සභා මැතිවරණයක් පැවැත්වීමට හැකිවීම සමස්ත ශ්‍රී ලාංකික ජාතිය ලැබූ ජයග්‍රහණයක් බව ශ්‍රී ලංකා නිදහස් පක්ෂය අවධාරණය කරයි.මේ නිසාම උතුරේ මැතිවරණයක් පැවැත්වීම සම්බන්ධයෙන් පක්ෂ විපක්ෂ බේදයෙන් තොරව සියලු දෙනා සතුටට පත්විය යුතු බව එම පක්ෂයේ නායකයෝ අවධාරණය කරති.ශ්‍රී ලංකා නිදහස් පක්ෂ නායකයන්ගේ සහභාගීත්වයෙන් එම පක්ෂ මූලස්ථාන නව ශ්‍රවණාගාරයේ ඊයේ (19) පැවැත්වූ මාධ්‍ය හමුවේදී මේ කරුණු අවධාරණය කැරිණි.උතුරු පළාත් මැතිවරණය මෙන්ම මධ්‍යම හා වයඹ පළාත් සභා මැතිවරණ ද ලබන සැප්තැම්බර් මසදී පැවැත්වීමට නියමිත බවත්, යුද්ධය අවසන් කර රටට සාමය උදා කළ පරිද්දෙන් එම මැතිවරණ සියල්ල ද නිදහස්, සාධාරණ, අපක්ෂපාතී හා යුක්තිගරුක අන්දමින් පවත්වන බවට රජය සහතික වන බවත් මෙහිදී අදහස් දැක්වූ ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා පැවැසීය.රනිල් වික්‍රමසිංහ මහතා එල්.ටී.ටී.ඊ. සංවිධානය යුද්ධයකින් පරාජය කළ නොහැකි බව පිළිගනිමින් ප්‍රභාකරන් සමඟ ගිවිසුමක් අස්සන් කර රජයේ හා එල්.ටී.ටී.ඊ‍. පාලන ප්‍රදේශ ලෙස වෙනම හැඳින්වෙන සිතියම් ද සකසා රට කොටස් දෙකක් ලෙස පාලනය කළ අන්දම කිසිවකුටත් අමතක නොමැති බව කී ඇමැතිවරයා මෙවැනි තත්ත්වයක් තිබූ උතුරු පළාතට යළි සාමය උදා කර මැතිවරණයක් පැවැත්වීමට හැකිවීම ජාති, ආගම් බේදයකින් තොරව සමස්ත රටවැසියා ලැබූ විශාල ජයග්‍රහණයක් බවද ඒ මහතා පැවැසීය.ප්‍රභාකරන් අහිමි කළ උතුරේ ඡන්ද දායකයන්ගේ ප්‍රජාතන්ත්‍රවාදී අයිතිය යළි ලබා දුන්නේ ජනාධිපති මහින්ද රාජපක්ෂ මහතා බව ශ්‍රී ලංකා නිදහස් පක්ෂයේ ජේෂ්ඨ උප සභාපති, ඇමැති නිමල් සිරිපාල ද සිල්වා මහතා මෙහිදී පැවැසීය.උතුර, මධ්‍යම හා වයඹ පළාත් සභා මැතිවරණ ව්‍යාපාරයේදී තම පක්ෂයේම හෝ විරුද්ධ පක්ෂවල අපේක්ෂකයන් සමඟ කිසිදු කලබලයක් ඇති කර නොගෙන එම පළාත් සභා ජයග්‍රහණය කිරීම රජයේ අපේක්ෂාව බව ජනාධිපති මහින්ද රාජපක්ෂ මහතා ඉතා පැහැදිලිව ප්‍රකාශ කර ඇති බව කී ඒ මහතා ශ්‍රී ලංකා නිදහස් පක්ෂය ඒ අනුව තම අපේක්ෂකයන්ගේ ක්‍රියාකලාපය සමීපව අධීක්ෂණය කරනු ඇති බවත් කීය.උතුරු පළාත් සභා තුනේ මැතිවරණය පැවැත්වෙන්නේ නිදහස් සාධාරණ අන්දමින් බවද කී ඒ මහතා එම මැතිවරණය අයථා අන්දමින් පැවැත්වීමෙන් ශ්‍රී ලංකා නිදහස් පක්ෂයට හෝ රජයට ලැබෙන කිසිදු වැසියක් නොමැති බවද අවධාරණය කළේය.ඡන්ද දායකයන් ලියාපදිංචි කිරීමේ සංශෝධන පනත පාර්ලිමේන්තුවේදී සම්මතවී ඇති බැවින් උතුරේ අවතැන්වූ ජනතාවට ද ඉදිරි පළාත් සභා මැතිවරණයේදී ඡන්දය ප්‍රකාශ කිරීමේ අවස්ථාව ලැබෙන බවත්, එම ජනතාව වෙනුවෙන් සකස් කෙරෙන විශේෂ ඡන්ද නාම ලේඛනයට නම් ඇතුළත් කිරීමෙන් එම අවස්ථාව ලබා ගත හැකි බවත් කීය.උතුරේ ජනතාගේ දේශපාලන අයිතිය ආරක්ෂා කරදීම තහවුරු කිරීමේ ක්‍රියාවලිය රජය විසින් ඉෂ්ඨ කැර ඇති බවට ජාතික හා අන්තර්ජාතික ප්‍රජාව වෙත මෙමඟින් රජය විශේෂ පණිවුඩයක් ලබා දී ඇති බවද සඳහන් කළේය.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති ඇමැති අනුර ප්‍රියදර්ශන යාපා සහ එම පක්ෂයේ භාණ්ඩාගාරික ඇමැති ඩලස් අලහප්පෙරුම මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306203</link>
    <topic>අධ්‍යාපන චාරිකාවට මරුවා එක්වෙයිබස්රථය ප්‍රපාතයට පෙරැළී 4ක් නසිති</topic>
    <author>ඉන්දික පොල්කොටුව, නුවරඑළිය විශේෂ ඇන්ටන් සමන්ප්‍රිය සහ සොරණාතොට සමූහ</author>
    <content>අධ්‍යාපන චාරිකාවක යෙදුණු සිසුන් රැගත් බස් රථයක් ඊයේ (19) නුවරඑළිය සීතාඑළිය ප්‍රදේශයේදී ප්‍රපාතයකට පෙරැළීමෙන් සිවුදෙනකු මිය ගොස් 85 දෙනෙක් තුවාල ලබා රෝහල් ගත කර තිබේ‍.පස්සර තන්නකුඹුර දෙමළ කණිෂ්ඨ විද්‍යාලයේ සිසුන් 77 දෙනෙක් සහ ගුරුවරු 7 දෙනෙක් මාපියන් 5 දෙනෙකු ද රැගත් අධ්‍යාපන චාරිකාවක නිරතවූ බස් රථයක් මෙසේ අනතුරට ලක්ව ඇතැයි පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා පැවැසීය.තුවාල ලැබූවන් නුවරඑළිය මහ රෝහලට ඇතුළත් කර ඇති අතර මරණයට පත් වූ තිදෙනාගේ මළ සිරුරු මෘත ශරීරාගාරයේ තැන්පත් කර තිබේ‍.වැලිමඩ සිට නුවරඑළිය මාර්ගයේ පොල්ගහ වංගුව අසලදී බසරථය මාර්ගය ලිස්සා යාමෙන් මේ අනතුර සිදුවී ඇති බව පොලීසිය පවසයි. අනතුර සිදුවන අවස්ථාවේ ප්‍රදේශයට දැඩි වර්ෂාපතනයක් පැවැති අතර මී දුම් තත්ත්වය හේතුවෙන් අනතුරට පත් වූ පිරිස බේරා ගැනීමට සහන සේවකයන්ට දැඩි වෙහෙසක් දැරීමට සිදු වූ බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306204</link>
    <topic>එක්කෝටි දසලක්ෂයක හෙරොයින් සමඟත්‍රිරෝද රියේ ගිය තිදෙනා STF දැලේ</topic>
    <author>චන්ද්‍රිකා පෙරේරා</author>
    <content>එක්කෝටි දසලක්ෂයකට අධික වටිනා බ්‍රවුන් ශුගර් වර්ගයේ හෙරොයින් තොගයක් ත්‍රිරෝද රථයකින් ප්‍රවාහනය කරමින් සිටි පුද්ගලයින් තිදෙනෙක් හෙරොයින් තොගයද සමඟ මහරගම මකුළුදූව පාරේදී ඊ‍යේ(19) අලුයම විශේෂ කාර්ය බළකා බුද්ධි ඒකකය මගින් අත්අඩංගුවට ගෙන තිබේ.මේ දිනවල කොළඹ ප්‍රදේශය පුරා විශේෂ බළකායේ බුද්ධි මෙහෙයුම් ක්‍රියාත්මක විම හේතුවෙන් මෙතෙක් හෙරොයින් බෙදාහැරීමේ කාර්ය මූලස්ථානය බවට පත්ව තිබූ කොළඹ අතහැර එම කටයුතු මහරගම ප්‍රදේශයට රැගෙන ගොස් ඇ ති බව පරීක්ෂණ මගින් හෙළිව ඇත.මේ අනුව සිදුකළ රහසිගත මෙහෙයුමකදී හෙරොයින් බෙදාහැරීමට ක්‍රියාත්මකව සිටි කුඩු ඒජන්තයින් තිදෙනෙක් මහරගම ප්‍රදේශයේ දී ඊයේ අත්අඩංගුවට පත්ව තිබිණි.හෙරොයින් කිරීම‍ට භාවිතා කරන ඩිජිටල් තරාදියක් ද ඔවුන් ළඟ තිබී සොයාගත් බව විශේෂ කාර්ය බළකාය පැවසීය.ප්‍රදේශයේ සිටින හෙරොයින් සුළු ව්‍යාපාරිකයින්ට සිල්ලරට විකිණීම සඳහා මොවුන් විසින් මේ කුඩු තොගය කොළඹ සිටින හෙරොයින් ව්‍යාපාරිකයෙකුගෙන් රැගෙන ආ බව සැකකරුවන් හෙළිකර ඇත.අධික මිලකින් යුතු හෙරොයින් කිලෝ එකක් හා ග්‍රෑම් දහයක් මෙසේ අත්අඩංගුව‍ට ගත් බව එම බළකාය සඳහන් කරයි.පුද්ගලයෙක් පිටරටකින් මෙරටට ගෙනැවිත් ඇති කුඩු තොගය විකිණීමට තමන්ට පැවරෑ බවත් පුද්ගලයින් කීපදෙනෙක් හරහා මේ ගනුදෙනුව සිදු කිරීම නිසා හෙරොයින් තොගය ගෙනා කෝටිපතියා පිළිබඳ නිශ්චිත තොරතුරක් නොදන්නා බවත් සැකකරුවන් ප්‍රශ්න කිරීමේදී පවසා ඇත.අත්අඩංගුවට ගත් පුද්ගලයින් මහරගම සහ අත්තිඩිය ප්‍රදේශවල පදිංචිකරු‍වෝ වෙති.විශේෂ කාර්ය බළකායේ අණදෙන නිලධාරී නියෝජ්‍ය පොලිස්පති චන්ද්‍රසිරි රණවන මහතාගේ විශේෂ උපදෙස් මත විශේෂ කාර්ය බළකා මූලස්ථානමෙහෙයුම් අංශයේ බුද්ධි ඒකකය කළ විශේෂ මෙහෙයුමකදී මේ අත්අඩංගුවට ගැනීම සිදුකර තිබේ.සිද්ධිය පිළිබඳ වැඩිදුර පරීක්ෂණ සඳහා සැකකරුවන් සහ කුඩු තොගය මත්ද්‍රව්‍ය නාශක අංශයට බාරදුන් බව විශේෂ කාර්ය බළකාය පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306205</link>
    <topic>අනුරපුර පොසොන් සතිය අද ඇරැඹේ</topic>
    <author>අමිල ප්‍රභාත් වනසිංහ</author>
    <content>‘මිහිඳු මාහිමි මග යමු’ යන තේමාව කොට ගත් මෙවර පොසොන් සතිය අද (20) ඇරඹේ.මෙවර පොසොන් සතිය අද (20) සිට විසිහය වන දින දක්වා පවත්වනු ලැබේ. පොසොන් සතිය ආරම්භ කරමින් අද සවස 3.00ට ඉසුරුමුණි රජමහා විහාරයෙන් ආරම්භ වන පැන් පෙරහර අනුරාධපුර මහමෙව්නා උයනේ ඉදිකර ඇති සති පිරිත් මණ්ඩපය දක්වා ගමන් කරයි. එහිදී පිරිත් ‍ පේ කිරීම සිදු කිරීමෙන් සති පිරිත් පින්කම ආරම්භ වේ.ඉන් පසු විසිහය වන දින සූත්‍ර දේශන පැවැත්වෙන අතර විසිහත්වන දින දොරකඩ අස්න සිදු කර විසිඅට වන දින මහා සංඝරත්නය උදෙසා දානය පිළිගැන්වීමත් අනතුරුව පොසොන් සතිය නිම වේ.පොසොන් සතිය තුළ අනුරාධපුර, මිහින්තලය හා තන්තිරිමලය ඇතුළු බෞද්ධ සිද්ධස්ථාන කේන්ද්‍ර කර ගනිමින් ආගමික පුණ්‍ය කටයුතු සිදු කෙරෙන අතර ‍ඒ සඳහා බැතිමතුන්ට සහභාගී වීමට අවශ්‍ය පහසුකම් සලසා ඇතැයි පොසොන් කමිටුව පවසයි.දිවයිනේ නන් දෙසින් පැමිණෙන ජනතාව සුදු වතින් සැරසී ඉතා සංවරසීලී ලෙස සිද්ධස්ථාන වෙත යමින් මිහිඳු මාහිමියන්ගේ ලංකා ගමනය සමරණ ලෙසද එම කමිටුව ඉල්ලීමක් කරයි.මෙම සතිය තුළ අනුරාධපුර දිස්ත්‍රික්කයේ සියලුම සුරාසල් හා මස් කඩ වසා දැමීමට තීරණය කර ඇත. එසේම අනුරාධපුර, තන්තිරිමලය, මිහින්තලේ යන ප්‍රදේශවල පාසල් දහතුනක් ද අද සිට විසිපස් වන දින දක්වා වසා තැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306206</link>
    <topic>අභ්‍යාවකාශයට යන පළමු ශ්‍රී ලාංකිකයාත් රාජපක්ෂ පවුලෙන්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අභ්‍යාවකාශයට යන ප්‍රථම ශ්‍රී ලාංකිකයා බිහිවන්නේත් රාජපක්ෂ පවුලෙන් බව පත්කළ මන්ත්‍රී ඒ. එච්. එම්. අස්වර් මහතා (එජනිස) පාර්ලිමේන්තුවේදී පෙරේදා (18) ප්‍රකාශ කළේය.ශ්‍රී ලංකාවේ සංවර්ධනයට රාජපක්ෂ පවුල විශාල කාර්ය භාර්යක් සිදු කර තිබෙන බවද මන්ත්‍රීවරයා කියා සිටියේය.අස්වර් මහතා මේ අදහස් පළ ක‍ළේ පාර්ලිමේන්තු ශිෂ්‍යත්ව මණ්ඩල පනත අහෝසි කිරීමේ විවාදයට එක් වෙමිනි.එහදී අස්වර් මහතා මෙසේද කීය- 2009දී මේ පනත අහෝසි කරන ලෙස මා යෝජනා කළා. පාර්ලිමේන්තු මහලේකම්වරිය වූ ප්‍රියානි විජේසේකර තමයි මෙහි සභාපති හැටියට කටයුතු කළේ. ඇය එජාප දේශපාලනයට සම්බන්ධවී සිටියා. මේ පනත මඟින් ශිෂ්‍යත්ව අරන් තිබුණේ තිදෙනෙක් පමණයි.විදේශගත වන්න අවශ්‍ය නම් මුදල් රජයෙන් ලබා දෙනවා. අභ්‍යාවකාශයට යන්නේත් රාජපක්ෂ පවුලෙන් කෙනෙක් කියා මා කියනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306207</link>
    <topic>අනවසරයෙන් සෞදියේ සිටි1500ක් ගෙන්වා ගනිති</topic>
    <author>මහින්ද අලුත්ගෙදර</author>
    <content>අනවසරයෙන් සෞදි අරාබියාවේ රැඳී සිටි ශ්‍රී ලාංකිකයන් 1,500 දෙනෙකු එරට රජය විසින් ප්‍රකාශයට පත්කළ පොදු සමාකාලය යටතේ ශ්‍රී ලංකාවට ගෙන්වා ගැනීමට හැකිව තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.ශ්‍රී ලාංකික ශ්‍රමිකයන් 13,000ක් පමණ අනවසරයෙන් සෞදි අරාබියාවේ රැඳී සිටින බවද එයින් 10,000කට අධික පිරිසක් සඳහා රටින් පිටවීමේ තාවකාලික අවසර පත්‍ර එරට ශ්‍රී ලංකා තානාපති කාර්යාලය මඟින් නිකුත්කර තිබෙන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා "දිනමිණ" ට පැවසීය.ඒ අනුව මේ ශ්‍රී ලාංකික පිරිස සෞදි අරාබියාවෙන් පිටත්වීම සඳහා එරට රජයේ බලයලත් ජවසාද් (සංක්‍රමණික පොලීසිය) වෙතින් පිටවීමේ අවසර පත්‍රය ලබාගත යුතු බවද පොදු සමාකාලය තුළ යළි ශ්‍රී ලංකාවට පැමිණීමට නොහැකි වන්නේ නම් අදාළ පොදුසමා කාලය දීර්ඝ කරනු ඇතැයි බලාපොරොත්තු වියහැකි බවද විශ්වාසය පළ කළේය.කෙසේ වුවද ඒ මහතා සඳහන් කළේ සෞදි අරාබියානු ජවසාද් වෙතින් දිනකට රටින් පිටවීමේ අවසර පත්‍ර 35ක් 40ක් වැනි සීමිත ප්‍රමාණයක් නිකුත් කරන හෙයින් මේ තරම් විශාල පිරිසක් ගෙන්වා ගැනීම ප්‍රමාද වන බවත් එළඹෙන ජූලිමස 3 දායින් අවසන් වන පොදුසමා කාලය තවදුරටත් දීර්ඝකර ගැනීම සම්බන්ධයෙන් එරට රජය සමඟ සාකච්ඡා කරන බවත්ය.එරට ජවසාද් වෙතින් අවසර පත්‍රය ලබාදීමේ ප්‍රමාදය හැරෙන්නට මේ පිරිස කඩිනමින් ශ්‍රී ලංකාවට ගෙන්වා ගැනීමට පියවර ගන්නා බවද ඔවුන් මෙරටට ගෙන්වා ගැනීම සඳහා වන ප්‍රමාදය ගුවන් යානා සම්බන්ධයෙන් සිදුවීමක් නොව සෞදි අරාබියානු ජවසාද්හි අවසරපත් නිකුත් කිරීමේ ප්‍රමාදය බවද ඒ මහතා පෙන්වා දුන්නේය.එහිදී ඒ මහතා වැඩිදුරටත් සඳහන් කළේ ශ්‍රී ලංකාවට පමණක් නොව අනවසරයෙන් රැඳී සිටින අනෙකුත් විදේශීය රටවල ශ්‍රමිකයන්ටද මේ පොදු සමාකාලය වලංගු බවත් ඒ හේතුවෙන් ජවසාද් මඟින් රටින් පිටවීමේ අවසරපත් ලබාදීමේදී ප්‍රමාදයන් සිදුවිය හැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306208</link>
    <topic>පොදු රද මලු සමුළුවට සහභාගි වීමටරාජ්‍ය නායකයෝ දැඩි උනන්දුවකින්</topic>
    <author>මහින්ද අලුත්ගෙදර</author>
    <content>ඇතැම් පාර්ශ්වයන් විවිධ මත පළකළද පොදු රාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා සාමාජික රටවල රාජ්‍ය නායකයන් දැඩි උනන්දුවකින් පසුවන බව නියෝජ්‍ය කතානායක චන්දිම වීරක්කොඩි මහතා ප්‍රකාශ කරයි.ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා එම රාජ්‍ය නායකයන් ප්‍රමුඛ සෙසු නියෝජිතයෝ ස්ව කැමැත්තෙන්ම සහභාගිවීමට සූදානමින් සිටින බවද ඒ සම්බන්ධයෙන් පොදුරාජ්‍ය මණ්ඩලීය මහලේකම් කමලේෂ් ෂර්මා මහතා තමා වෙත දැනුම්දුන් බවද ඒ මහතා සදහන් කරයි.නියෝජ්‍ය කතානායකවරයා මේ බව සඳහන් කළේ බ්‍රිතාන්‍යයේ ලන්ඩන් නුවර සිට "දිනමිණ" ට විශේෂ ප්‍රකාශයක් කරමිනි. බ්‍රිතාන්‍ය පාර්ලිමේන්තුවේදී පැවැත්වෙන පොදු රාජ්‍ය මණ්ඩලීය පාර්ලිමේන්තු නියෝජිතයන්ගේ සැසිවාරය සඳහා චන්දිම වීරක්කොඩි මහතා සහභාගි වී සිටී.මෙහිදී වැඩිදුරටත් අදහස් පළකරමින් ඒ මහතා සදහන් කළේ එළඹෙන නොවැම්බර් මාසයේ කොළඹදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුව සඳහා ශ්‍රී ලංකාව සූදානම් බවත් ඒ වෙනුවෙන් අවශ්‍ය ක්‍රියාමාර්ග මේ වනවිට ගෙන තිබෙන බවත්ය.මේ අතර ඒ මහතා සදහන් කළේ එළඹෙන දින කිහිපය ඇතුළත තමා සහ පොදුරාජ්‍ය මණ්ඩලීය මහලේකම්වරයා අතර විශේෂ හමුවක් ලන්ඩන් නුවරදී සිදුවන බවත් එහිදී වැදගත් කරුණු රැසක් කෙරෙහි අවධානය යොමුකරන බවත්ය.රටවල් රැසක රාජ්‍ය නායකයන් මේ වෙනුවෙන් සහභාගි වන බවට නිල වශයෙන් දැනුම් දී තිබෙන බව සදහන් කළ නියෝජ්‍ය කතානායකවරයා බ්‍රිතාන්‍ය දෙවැනි එළිසබෙත් මහ රැජින නියෝජනය කරමින් ඔටුන්න හිමි චාල්ස් කුමරු සහභාගි වීමට නියමිතව ඇත.පොදුරාජ්‍ය මණ්ඩලීය සාමාජික රටවල් 54 ට අයත් රාජ්‍ය නායකයන් මේ සමුළුව සඳහා සහභාගි වීමට නියමිත අතර එම සියලු රටවල නියෝජිතයෝ ශ්‍රී ලංකාවට පැමිණීමේ කැමැත්තෙන් සිටින බවද හෙතෙම පැවසීය.ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව සඳහා සහභාගි වන බවට ඕස්ට්‍රේලියාව, නවසිලන්තය, බ්‍රිතාන්‍යය සහ පැපුවා නිව්ගිනියා රටවල් දැනටමත් දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n1306209</link>
    <topic>ව්‍යාජ මුදල් නෝට්ටු ගැනදැඩි අවධානයෙන් සිටින්න</topic>
    <author>මහින්ද අලුත්ගෙදර</author>
    <content>ව්‍යාජ මුදල් නෝට්ටු සම්බන්ධයෙන් දැඩි අවධානයක් යොමු කරන්නැයි ශ්‍රී ලංකා මහ බැංකුව මහජනතාවගෙන් ඉල්ලීමක් කරයි.රුපියල් 5000, 2000 සහ 1000 ව්‍යාජ මුදල් නෝට්ටු බහුල වශයෙන් රටේ සංසරණය වන බවට තොරතුරු අනාවරණය කරගෙන තිබෙන අතර එවැනි මුදල් නෝට්ටු සම්බන්ධයෙන් දැනුම් දෙන ලෙසද ශ්‍රී ලංකා මහ බැංකුව ප්‍රකාශ කරයි. ලෝකයේ ඕනෑම රටක් වසර පහකට වරක් ව්‍යාජ මුදල් නෝට්ටු සංසරණය වැළැක්වීම සඳහා මුදල් නෝට්ටුවේ ස්වරූපය වෙනස් කිරීම මෙන්ම ආරක්ෂණ සළකුණු යොදා ගන්නා බව පෙන්වා දෙන එම බැංකුව ඒ අනුව ව්‍යාජ මුදල් සහ සෙසු මුදල් නොට්ටු පහසුවෙන් හඳුනාගත හැකි බවද පෙන්වා දෙයි.මුදල් නෝට්ටු මිලියනයකට ව්‍යාජ නෝට්ටු කොපමණද යන්න සළකා බැලීම ව්‍යාජ මුදල් නෝට්ටු සම්බන්ධයෙන් වන මිණුම් දණ්ඩ ලෙස සැළකෙන අතර වත්මන් ශ්‍රී ලංකාවේ එම සංඛ්‍යාව 5 ක් බවද 15 ට වැඩිනම් එය බරපතළ තත්ත්වයක් බවද ශ්‍රී ලංකා මහ බැංකුව කියයි.මේ අතර එම බැංකුව සදහන් කරන්නේ පසුගිය 2012 වසරේදී ශ්‍රී ලංකාවේ සංසරණය වූ ව්‍යාජ මුදල් නෝට්ටු 4,500 ක් පමණ සොයා ගැනීමට හැකියාව ලැබුණු බවයි. මේ වනවිට මුදල් නෝට්ටු මිලියන 809 ක් ශ්‍රී ලංකාවේ සංසරණය වන අතර ගතවූ මාස පහක කාලයේදී ව්‍යාජ මුදල් නෝට්ටු 1,391 ක් පමණ ශ්‍රී ලංකා මහ බැංකුව විසින් සොයාගෙන තිබේ.මුදල් නොට්ටුවේ රළු ස්වාභාවය, දිය සළකුණ ලෙස සිංහ රූපය යොදා තිබීම, ආරක්ෂක නූලක් පැවතීම ආදී ආරක්ෂක සළකුණු ඕනෑම මුදල් නොට්ටුවක දැකිය හැකිබව පෙන්වාදෙන ශ්‍රී ලංකා මහ බැංකුව මේ සම්බන්ධයෙන් පූර්ණ අවධානය යොමු කිරීමේදී මුදල් නෝට්ටුවේ පිරිසිදු බව පිළිබඳ විශේෂ අවධානයක් යොමු කළයුතු බවද කියාසිටී.මෙවැනි ව්‍යාජ මුදල් නෝට්ටු සොයා ගැනීම සඳහා සෑම වාණිජ බැංකුවක් විසින්ම මුදල් ගණන් කිරීමේ යන්ත්‍ර භාවිත කිරීමේදී ව්‍යාජ මුදල් හදුනාගත හැකි යන්ත්‍ර භාවිතා කළයුතු බවට ශ්‍රී ලංකා මහ බැංකුව විසින් චක්‍රලේඛයක්ද නිකුත්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n13062010</link>
    <topic>ජගත් පොල් දින සැමරුම ජනපති ප්‍රධානත්වයෙන්</topic>
    <author/>
    <content>ජාත්‍යන්තර පොල් දින සැමරුම් උළෙල සැප්තැම්බර් මස මුල් සතියේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් කුරුණෑගල හා කිලිනොච්චි නගරවල දී පැවැත්වීමට කටයුතු සූදානම් කර ඇති බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා “දිනමිණ”ට පැවසීය.ආසියා ශාන්තිකර කලාපීය පොල් ප්‍රජාව ජාත්‍යන්තර පොල් දිනය ලෙස නම් කර තිබෙන්නේ සැප්තැම්බර් මස 02 වැනි දා ය. ඒ නිමිත්තෙන් ශ්‍රී ලංකාවේ දී පැවැත්වෙන පොල් දින සැමරුමට විදේශීය නියෝජිතයෝ සමඟ දේශිය වශයෙන් පොල් වගාකරුවෝ, කර්මාන්තකරුවෝ හා අපනයනකරුවෝ 6000කට අධික පිරිසක් සහභාගි වීමට නියමිත ය.මේ සැමරුම් උළෙලේ දී හොඳම පොල් වගාකරු, හොඳම තවාන්කරු, හොඳම අපනයනකරු, හොඳම කර්මාන්තකරු ආදි අංශ ගණනාවකින් තෝරාගන්නා ජයග්‍රාහකයන් හට ත්‍යාග හා සම්මාන පිරිනැමීමට ද කටයුතු කෙරේ.“කප්රුක පුරවර” , අලුත උපන් බිලිඳුන් සමඟ වැඩෙන්නට නොමිලේ පොල් පැළයක් ලබාදෙන “කප්රුකයි පරපුරයි” වැඩසටහන ඇතුළු පොල් සංවර්ධන හා ජනතා වතු සංවර්ධන අමාත්‍යාංශය මගින් ක්‍රියාවට නංවන වැඩසටහන් රැසක් ජනතාව අතරට ගෙන යාමට අවශ්‍ය පියවර ද ගනු ලබන බව ඇමැතිවරයා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n13062011</link>
    <topic>වයඹ ප්‍රධාන අමාත්‍යාංශ ලේකම්ඩී.බී.එම්. සිරිසේන</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ ප්‍රධාන අමාත්‍යාංශයේ ලේකම්වරයා වශයෙන් සී.බී.එම්. සිරිසේන මහතා‍ පත් කරනු ලැබ සිටී.ලබන බ්‍රහස්පතින්දා 20 වැනිදා ඒ මහතා සිය ධුරයේ වැඩ භාරගැනීමට නියමිතව ඇත. රාජ්‍ය පරිපාලන සේවයේ නිලධාරියෙකු ලෙස කලක් කටයුතු කළ ඒ මහතා ප්‍රාදේශීය ලේකම්වරයෙකු වශයෙන් කටයුතු කර ඇති අතර වයඹ පළාත් සෞඛ්‍ය දේශීය වෛද්‍ය ක්‍රීඩා හා යෞවන කටයුතු අමාත්‍යාංශයේ ලේකම් වරයෙකු වශයෙන්ද වයඹ පළාත් සභාවේ ලේකම්වරයා වශයෙන් දෙවතාවක්ම සේවය කර ඇත.ප්‍රධාන ලේකම්වරයා වශයෙන් කටයුතු කළ ජයන්ත විජේ‍රත්න මහතා පළාත් ප්‍රධාන ලේකම්වරයා වශයෙන් ස්ථාන මාරුවී යාම හේතුවෙන් සිදුව තිබූ පුරප්පාඩුව සඳහා සිරිසේන මහතා පත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n13062012</link>
    <topic>ජූලි 1ටපෙර නාම යෝජනා දෙන්න</topic>
    <author>සිතාරා සේනානි,</author>
    <content>උතුර, වයඹ හා මධ්‍යම පළාත් සභා මැතිවරණ සඳහා ශ්‍රී ලංකා නිදහස් පක්ෂයෙන් තරග කිරීමට අපේක්ෂා කරන්නන් ලබන ජූලි මස 1වැනිදාට පෙර ඒ සඳහා නාම යෝජනා ඉදිරිපත් කළ යුතු බව පක්ෂයේ මහ ලේකම් ඇමැති මෛත්‍රීපාල සිරිසේන මහතා පවසයි.ඒ සඳහා වන අයැදුම්පත් පක්ෂ මූලස්ථානය වෙතින් ලබා ගත හැකි බවත්, පක්ෂයේ නාම යෝජනා මණ්ඩලය මේ වනවිට පත් කර ඇති බවත්, ජුලි 1වැනිදා සිට ඔවුන් අපේක්ෂකයන් තේරීමේ කාර්යය ආරම්භ කරනු ඇති බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n13062013</link>
    <topic>අයහපත් කාලගුණයෙන්මහනුවර අයෙක් මරුට</topic>
    <author>මහානාම ගලහිටියාවමහනුවර උතුර විශේෂ</author>
    <content>මේ දිනවල දිවයිනේ බොහෝ ප්‍රදේශවලට බලපා ඇති අයහපත් කාලගුණික තත්ත්වය හේතුකොටගෙන මහනුවර දිස්ත්‍රික්කයේ එක් පුද්ගලයෙක් මියගොස් තිදෙනෙක් තුවාල ලබා ඇති බව මහනුවර දිස්ත්‍රික් ආපදා කළමනාකරණ මධ්‍යස්ථානය පවසයි.අයහපත් කාලගුණික තත්ත්වයෙන් මේ වනවිට මහනුවර දිස්ත්‍රික්කයේ පවුල් 54ක් පීඩාවට පත්ව සිටින අතර පුද්ගලයින් සංඛ්‍යාව 202 කි. මේ අතර සුළං සහිත අධික වර්ෂාව නිසා දිස්ත්‍රික්කයේ නිවාස 5 කට පූර්ණ වශයෙන් හානි සිදුවී ඇති අතර අර්ධ වශයෙන් හානි සිදුවී ඇති නිවාස සංඛ්‍යාව 37 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n13062014</link>
    <topic>උඩු කුඹුරේදී පෞද්ගලික බසය පෙරැළෙයි:40ක් වරකාපොල රෝහලට</topic>
    <author>ගලිගමුව සමූහ සජිත් තුෂාර ප්‍රේමදාස, දයාරත්න බණ්ඩාර</author>
    <content>කොළඹ–නුවර ප්‍රධාන මාර්ගයේ උඩුකුඹුර කන්ද පාමුලදී පෞද්ගලික බස්රථයක් පෙරළීයාමෙන් සිදුවූ අනතුරකින් තුවාල ලැබුවන් හතළිහක් (40) ක් පමණ වරකාපොල මූලික රෝහලට ඊයේ (19) පස්වරු 7.00ට පමණ ඇතුළත් කොට තිබේ.කොළඹ සිට මාතලේ බලා ධාවනය වූ බස් රථයක් ඉදිරිපස රෝදයක් ගැලවීයාමෙන් මෙම අනතුර සිදුවුණු බව මගීහු කියති. තුවාල ලැබුවන් අතර බරපතළ තත්ත්වයේ පසුවන මගීන් පස්දෙනෙකු (5) සිටිතියි රෝහල් ආරංචි මාර්ග කියයි. දැදිගම පොලිස් ස්ථානාධිපති කේ. ඩී. එස්. බාලසූරිය මහතා ඇතුළු නිළධාරීන් මේ පිළිබඳව වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=n13062015</link>
    <topic>ව්‍යවස්ථා සංශෝධනය සිදුකිරීමට නොහැකි වුවහොත් ආණ්ඩුවෙන් පිටවී ඒ සඳහා කැපවෙනවා</topic>
    <author>චන්දිමා එදිරිමාන්න</author>
    <content>13 ව්‍යවස්ථා සංශෝධනය සිදු කිරීම සඳහා ලබා දිය හැකි උපරිම බලපෑම් ආණ්ඩුව තුළ සිටිමින් සිදු කිරීමට ජාතික නිදහස් පෙරමුණේ් කටයුතු කරන බවත්, එසේ නොහැකි වුවහොත් ආණ්ඩුවෙන් පිට සිට හෝ ඒ සඳහා කැපවීමට සූදානම් බවත්, ජාතික නිදහස් පෙරමුණේ නායක, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ඉන්දියාව නොව කුමන රටකින් බලපෑම් කළද 13 ව්‍යවස්ථා සංශෝධනය කිරීමට රජය ගෙන ඇති තීරණය ක්‍රියාවට නැංවිය යුතුව ඇතැයි ඇමැතිවරයා සඳහන් කළේය. රටේ ඒකීයභාවයට හානි කරන බෙදුම්වාදයට උඩගෙඩි දෙන බලතල අහෝසි නොකර පළාත් සභා මැතිවරණය උතුරේ පැවැත්වුවහොත් ඉන් විශාල ඛේදවාචකයකට රටත්, ජනතාවත් මුහුණ පෑම වැළැක්විය නොහැකි බවද හෙතෙම අවධාරණය කළේය.ඊයේ (19) බත්තරමුල්ල ජාතික නිදහස් පෙරමුණ කාර්යාලයේදී පැවැති මාධ්‍ය හමුවට එක්වෙමින් විමල් වීරවංශ මහතා එම අදහස් ප්‍රකාශ කෙළේය.එහිදී මෙසේද කීය.එල්. ටී. ටී. ඊ දෙමළ ජාතිවාදි බෙදුම්වාදී ව්‍යාපාරය ශක්තිමත් කළේ ඉන්දියාවයි. ඉන් ලංකාව කඩා බිඳ දැමීමට ඔවුන් උදව් දුන්නා. බෙදුම්වාදීන් ශක්තිමත් කළාට ඉන්දියාවට ඉන් යහපතක්, පල ප්‍රයෝජනයක් ලැබුනේ නැහැ. එල්. ටී. ටී.ඊ ය ඔවුන්ගේ අග්‍රාමාත්‍ය රජිව් ගාන්ධි ඝාතනය කළා. ඉන්දීය හමුදා සෙබළු ලංකාවේදී ඝාතනය කළා. ඉන්දියාව ලැබූ ජයක් නැහැ. නමුත් ඔවුන් තවදුරටත් කරන්නේ පැරණි වරද තවදුරටත් කිරිමයි. කොටි සංවිධානයේ පාර්ලිමේන්තු පෙරමුණ විදිහට දෙමළ ජාතික සන්ධානය ක්‍රියා කරනවිට දෙමළ ජාතික සන්ධානයේ මතය දරන්නේ ඉතාම සුළු පිරිසක් පමණයි. එය ඉන්දියාව තේරුම් ගත යුතුය.ලංකා රාජ්‍ය දුර්වල කරන්න ඔවුන් කටයුතු කරනවා. දෙමළ ජාතික සන්ධානයට යම් හෙයකින් බලය ගියහොත් බෙදුම්වාදී බලතලවලට පණ එනව වගේම අස්ථාවරභාවයත් සමඟ ශ්‍රී ලංකාව බෙදුම්වාදයේ අඳුරු තිප්පොලක් බවට පත් වෙනවා.එම නිසා උතුරේ ඡන්දය පැවැත්විය යුත්තේ 13 ව්‍යවස්ථා සංශෝධනය කිරී‍ෙමන් පසුවයි.අපි රජය තුළ සිටිමින් උපරිම උත්සාහ ගන්නවා 13 සංශෝධනය කරන්න. එසේ නොහැකි වුවහොත් ඉන් පිටදි හෝ ඒ සඳහා ක්‍රියා කරන්න කටයුතු කරනවා.මේ මාධ්‍ය හමුව සඳහා ජාතික නිදහස් පෙරමුණේ් දේශපාලන මණ්ඩල සභික මොහොමඩ් මුසම්මිල් මහතාද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306201</link>
    <topic>පිහියකින් ඇන කතක් ඝාතනය කළ සිද්ධියේචුදිතට මරණ දඬුවම නියම වෙයි</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>උල් පිහියකින් ඇන කාන්තාවක් ඝාතනය කෙළේ යැයි කියන සිද්ධියක් සම්බන්ධයෙන් චෝදනා ලැබූ අයකුට මීගමුව මහාධිකරණ විනිසුරු එම් . එම් . ඒ . ගෆූර් මහතා මරණ දණ්ඩනය නියම කෙළේය.මෙලෙස මරණ දඬුවමට නියම වූයේ මිනුවන්ගොඩ පදිංචි අවු: 28ක විවාහක පුද්ගලයකුටය.සිද්ධියෙන් මියගොස් ඇත්තේ කෝපිවත්ත මිනිවන්ගොඩ පදිංචිව සිටි (එවකට) පනස් පස් වියේ පසු වූ කුරුවිට ආරච්චිගේ දයාවතී යන කාන්තාවකි.මියගිය කාන්තාවගේ මිනිබිරියක සමඟ මරණ දඬුවම ලැබූ තැනැත්තා ප්‍රේම සම්බන්ධයක් ඇති කරගෙන සිට ඇත.එම ප්‍රේම සම්බන්ධයට මියගිය කාන්තාව එරෙහි වීම නිසා විත්තිකරු කාන්තාවට පිහියෙන් අනින ලදැයි කියයි.2005 අගෝස්තු මස 29 හෝ ආසන්න දිනයක කෝපියාවත්ත ප්‍රදේශයේදී විත්තිකරු එම ප්‍රදේශයේම පදිංචිව සිටි කුරුවිට ආරච්චිගේ දයාවතී යන කාන්තාවට පිහියකින් ඇන ඝාතනය කිරීමෙන් දණ්ඩ නීති සංග්‍රහයේ 296 වගන්තිය යටතේ වරදක් කොට ඇතැයි චුදිතට එරෙහිව නීතිපති විසින් අධිචෝදනා ගොනුකර තිබුණි.චුදිත වැරදිකරු කර සැකයෙන් තොරව පැමිණිල්ල ඔප්පු කොට ඇතැයි නියෝගයේ වැඩිදුරටත් සඳහන් කර තිබුණි.කාන්තාව මියගිය පසු මරණ දඬුවම් ලැබූ අය මිනිබිරිය සමඟ විවාහ වී සිටී.ජ්‍යෙෂ්ඨ රජයේ අධිනීතිඥය තුසිත් මුදලිගේ මහතා පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306202</link>
    <topic>කැලණියේ ‘අමත’ වෛද්‍ය මධ්‍යස්ථානයෙන් රෝගීන්ට නොමිලේ ප්‍රතිකාර</topic>
    <author>ලයනල් පී. පෙරේරා - කැලණිය විශේෂ</author>
    <content>‘පන්සලෙන් ගමට’ යන තේමාව යටතේ ගම්වැසියනගේ අනේකවිධ ගැටලුවලට විසඳුම් ලබාදීමේ අරමුණින් යුක්තව කැලණිය කොහල්විල ගංගාරාම විහාරස්ථානය විසින් ආරම්භ කර ඇති ‘අමත’ නිදහස් වෛද්‍ය මධ්‍යස්ථානය මේ වනවිට රෝගීන් ලක්‍ෂ ගණනකට ප්‍රතිකාර ලබාදී ඇතැයි එහි විහාරාධිපති හා නිර්මාතෘ ශාස්ත්‍රපති හොරවල ධම්මාරාම හිමියෝ පවසති.2001 නොවැම්බර් මස 11 වන දින ආරම්භ කර ඇති මේ වෛද්‍ය මධ්‍යස්ථානය මේවනවිට ගම්වැසියන්ගේ අංගසම්පූර්ණ මහා රෝහලක් බවට ද පත්ව ඇත. මෙහි සෑම සර්වාංග රෝගයකටම අවශ්‍ය ප්‍රතිකාර සහ අවශ්‍ය වන බෙහෙත් වර්ග ද නොමිලයේම සපයනු ලබයි.මෙම මධ්‍යස්ථානය දළුගම්ගොඩ, කොහල්විල, ඇතුළු අවට ප්‍රදේශයන්හි ජනතාවගෙන් හා විශේෂයෙන් මැලේසියාවේ පීනෑං මහින්දාරාම විහාරස්ථානයේ ද අනුග්‍රහයෙන් පවත්වාගෙන යනු ලබන්නකි.මෙහි රුධිර පරීක්‍ෂණ කටයුතු, දන්ත සායන, අක්‍ෂි සායන ආදී වඩාත් පහසුකම් සහිත වෛද්‍ය සේවා මෙන්ම, දේශීය වෛද්‍ය විද්‍යාවේ සලකුණ වන සිංහල ආයුර්වේද ක්‍රමවේදය ද ඇත.ඒ සඳහා දිවයිනේ ප්‍රකට දේශීය වෙදැදුරෙකුගේ ස්වේච්ඡා සේවය සතියේ සෑම අඟහරුවාදා දිනකම ප්‍රදේශවාසීනට ලබාගත හැකිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306203</link>
    <topic>නව බොරළුතැන්න පාලමජනතා අයිතියට</topic>
    <author>හංවැල්ල සමූහ -ධර්මසිරි විජේරත්න</author>
    <content>වග දකුණ රත්ඇළ හරහා ඉදිකර තිබුණු බොරළුවතැන්න පාලම ගිලා බැසීම හේතුවෙන් කලක් තිස්සේ හංවැල්ල - බොරළුවතැන්න බස් ධාවනය අඛණ්ඩව පවත්වාගෙන යෑමට නොහැකි වූ අතර වග අයර් වත්තට පොහොර ප්‍රවාහනය කරන ලොරි සහ රබර්කිරි ගෙන යන ට්‍රැක්ටර් ද ධාවනය කිරීමට බාධා මතු වී තිබිණ. වරින් වර තාවකාලික පිලියම් යෙදුවත් ඒවායින් වැඩි ප්‍රයෝජනයක් නොවිණ.මේ අතර බස්නාහිර පළාත් සභා මන්ත්‍රී මහේෂ් අල්මේදා මහතාගේ යෝජනාවක් අනුව බස්නාහිර පළාතේ මහ ඇමැති ප්‍රසන්න රණතුංග මහතාගේ ගේ මඟ පෙන්වීම යටතේ රුපියල් 27 ලක්ෂයක වියදමින් නව පාලමක් ඉදිකොට එය ජනතා අයිතියට පත් කිරීම පසුගිය දා සිදු කැරිණ.කැඩුණු පාලමෙන් එගොඩ වී පයින් ගිය ගුරුවරුන්ට හා පාසල් සිසුන්ට දැන් පාසල ළඟටම බසයෙන් යා හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306204</link>
    <topic>වල්පොළ පොසොන් පෙරහරටඔබගේ ආධාර උපකාර ඕනෑ</topic>
    <author>හැඳල විශේෂ – ජූලියන් කෝරාළ</author>
    <content>වල්පොළ ශ්‍රී විමලාරත්නරාමයේ පොසොන් පෙරහරට මේ වසරේ දී වසර 85 සම්පූර්ණ වෙනවා. ශ්‍රී බාලාභි වර්ධන සමිතිය විසින් විහාරස්ථානයේ සිට දුම්රිය හරස් පාර දක්වා පොසොන් පෝය දා මල් පෙරහරක් ලෙසින් පැවැත් වූ මේ පොසොන් පෙරහර අද වනවිට කලා මංගල්‍යයක් වෙනවා. ශ්‍රී බලාභි වර්ධන සමිතියේ ප්‍රධාන සභාපති වී. ආර්. ගාමිණි සිරිසේන මහතා පැවැසීය.සභාපතිවරයා මෙසේද කීවේය.මා මේ අවස්ථාවේ දී ව්‍යාපාරික ප්‍රජාවගේ හා බැංකුවලින් ඉල්ලා සිටින්නේ පෙරහර සාර්ථක කර ගැනීමට ආධාර ලබා දෙන්න කියායි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306205</link>
    <topic>පන්නිපිටිය ධර්මපාල විදුහලේ ආදි සිසුන්ගෙන්වෑකඳවල, ජනාධිපති විදුහලට පුස්තකාලයක්</topic>
    <author>ගම්පහ සංචාරක – නිමල් ජයසිංහ</author>
    <content>පන්නිපිටිය ධර්මපාල විද්‍යාලීය අරුණලු ආදි ශිෂ්‍ය සංගමය මඟින් පහසුකම් අඩු මට්ටමක පැවැති හම්බන්තොට වෑකඳවල ජනපති විද්‍යාලයට රුපියල් ලක්ෂ 9ක් වැයකොට පුස්තකාලයක් හා විද්‍යාලයට අවශ්‍ය මේස , පුටු , ක්‍රීඩා භාණ්ඩ සැපයීමද පසුගිය දා සිදු කෙරිණි.වෑකඳවල පාසලේ සිසුන් 520කට සපත්තු , මේස් හා පොත් බෑග් , පොත්පත් ලබාදීමද එදින සිදුකළ අතර මේ අවස්ථාවට සහභාගී වූ පන්නිපිටිය ධර්මපාල විදුහලේ විදුහල්පති කේ. ජී. විමලසේන ,අරුණළු ආදි ශිෂ්‍ය සංගමයේ සභාපති ප්‍රසන්න ගමගේ , සංගමයේ හිටපු සභාපති ලලිත් වැලිකල මහතා ඇතුළු මේ අවස්ථාවට සහභාගී වූ ධර්මපාල විද්‍යාලයේ ආදි ශිෂ්‍ය සංගමයේ සාමාජිකයින් ඇතුළු පිරිස හම්බන්තොට, වෑකඳවල ජනපති විද්‍යාලයේ විදුහල්පති කේ. මල්ලවආරච්චි මහතා ඇතුළු ගුරු මණ්ඩලය උණුසුම් අයුරින් පිළි ගන්නා ලදී.මේ ප්‍රදානය පිළිබඳ කෘතවේදීත්වය පළකළ මල්ලවආරච්චි මහතා පැවසූවේ දිවයිනේ ප්‍රසිද්ධ පාසලක් වූ පන්නිපිටිය ධර්මපාල විද්‍යාලීය අරුණළු ආදි ශීෂ්‍ය සංගමය ඉතා විශාල සමාජ මෙහෙවරක් කරන, අධ්‍යාපනය නංවාලීමට අතහිත දෙන ආදර්ශමත් ආදි ශිෂ්‍ය සංගමයක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306206</link>
    <topic>මහනුවර මාර්ග අනතුරු අවම කරන්නපදික උමං මාර්ගයක්</topic>
    <author> හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>මහනුවර නගරයේ පදිකයන් මාර්ගය හරහා ගමන් කරන මධ්‍යම වෙළඳපොළ අසල වූ ටොරින්ටන් බස්නැවතුම්පළ ඉදිරියේ ඇති සිවුමංසන්දියේ පදිකයන්ගේ ආරක්‍ෂාවටත් රථවාහන පාලනය පහසුවීමත් සඳහා නාගරික සංවර්ධන අධිකාරියේ සැලැසුම් යටතේ පළාත් මාර්ග සංවර්ධන අධිකාරියේ අධීක්‍ෂණයෙන් නව පදික උමං මාර්ගයක් ඉදි සිදුකෙරෙමින් පවති ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306207</link>
    <topic>ජංගම දුරකථනය සොරකම් කළ සිසුවාට 1000ක් දඩ</topic>
    <author>පානදුර සමූහ – කපිල සෝමරත්න</author>
    <content>රුපියල් හයදාහක් වටිනා ජංගම දුරකථනයක් සොරකම් කිරීම සම්බන්ධ චෝදනාවට වරද පිළිගත් බාලවයස්කාර පාසල් ශිෂ්‍යයකුට රජයේ ගාස්තු වශයෙන් රුපියල් දාහක් ගෙවන ලෙස පානදුර ප්‍රධාන මහේස්ත්‍රාත් රුචිර වැලිවත්ත මහතා නියම කර ඔහුව අවුරුදු දෙකක පරිවාස අධීක්ෂණයකට ඇතුළත් කළේය.මේ පාසල් ශිෂ්‍යයාට එරෙහිව නඩු පවරා තිබුනේ පානදුර උතුර ‍ෙපාලිසියේ ස්ථානාධිපති පොලිස් පරීක්ෂක තිස්ස කුමාර මහතා විසිනි.මේ සිසුවා ජංගම දුරකථනය සොරකම් කර ඇත්තේ කාන්තාවකගෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=r1306208</link>
    <topic>ජංගම අලෙවි රථවලින්අඩු බර පාන් විකුණලා</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ නියමිත බරෙන් අඩු පාන් අලෙවි කරන ජංගම රථ අල්ලා ගැනීම සඳහා වැටලීම් කිරීමට පටන් ගෙන ඇති බව කෑගල්ල දිස්ත්‍රික් මිනුම් ප්‍රමිති සේවා අංශයේ ප්‍රධානී ආර්. එම්. ආර්. කේ. රණසිංහ මහත්මිය පැවැසුවාය.මේ අනුව කරන ලද වැටලීම්වලදී රුවන්වැල්ල හා යටියන්තොට යන ප්‍රදේශවලදී ග්‍රෑම් 350, 340 ආදි බරැති පාන් අලෙවි කරමින් සිටි ජංගම රථ තුනක් නීතියේ රැහැනට අසුකරගෙන ඇත.‍ෙම් අන්දමින් පාන් අලෙවි කළ පුද්ගලයන් තුන්දෙනාට විරුද්ධව රුවන්වැල්ල මහේස්ත්‍රාත් අධිකරණයේ නඩු පැවරීමට කටයුතු කර ගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306208</link>
    <topic>චැම්පියන්ස් කුසලාන  අවසන් සටනට එංගලන්තය</topic>
    <author/>
    <content>චැම්පියන්ස් කුසලාන ක්‍රිකට් තරගාවලියේ ඊයේ පැවැති පළමු අවසන් පූර්ව වටයේ තරගයෙන් දකුණු අප්‍රිකාව පරදා කඩුලු 7ක විශිෂ්ට ජයක් වාර්තා කරමින් අවසන් මහා තරගයට සුදුසුකම් ලබා ගැනීමට එංගලන්ත පිල සමත්විය.ලන්ඩන් හි ඕවල් පිටියේ ඊයේ පැවැති තරගයේ ලකුණු 176ක ජයග්‍රාහී ඉලක්කය හඹාගිය එංගන්තය ඕවර 37.3කදී කඩුලු 3ක් පමණක් දැවී තරගයේ ජය හිමිකර ගත්තේය.එංගලන්ත ඉනිමේ මුළු ලකුණු 22ක් වෙද්දී පළමු කඩුල්ල ලෙස ලකුණු 6ක් ලබාසිටි නායක ඇලෙස්ටයාර් කුක් දැවීගියේය. කඩුල්ල ලබාගත්තේ ක්‍රිස් මොරිස් විසිනි. ක්ලෙන්වල්ට් ක්‍රියාත්මක කළ 11වැනි ඕව‍රයේ අවසන් පන්දුවෙන් දෙවැනි කඩුල්ල බිඳ වැටිණි.එවර ලකුණු 20ක් රැස්කරගෙන සිටි ඉයන් බෙල් පිටියෙන් ඉවත්විය. තෙවැනි කඩුල්ල සඳහා ‍ජොනතන් ට්‍රොට් සමග එක්වු ජෝ රූට් මුළු ලකුණු සංඛ්‍යාව 146 දක්වා ඉදිරිය‍ට ගෙන ගියේය. ලකුණු 105ක් වු එම සබඳතාව බිඳ වැටුණේ‍ ජේ පි ඩුමිනිගේ පන්දුවක් ජෝ රූට්ගේ කඩුල්ලේ වැදීමෙනි.රූට් පන්දු 71කදී හතරේ පහර 7ක් සමගින් ලකුණු 48ක් රැස් කළේය. තරගයේ ජයග්‍රහණය තෙක් නොදැවී පිටියේ රැදී සිටි ජොනතන් ට්‍රොට් පන්දු 84කදී හතරේ පහර 11ක් සමගින් ලකුණු 82ක් රැස් කළේය.කාසියේ වාසිය දිනාගත් එංගලන්ත නායක ඇලිස්ටෙයාර් කුක් ගේ ආරාධනයේ පළමුව පන්දුවට පහරදුන් දකුණු අප්‍රිකාවට ඕවර 38.4කදී සියල්ලන් දැවී ලබාගත හැකිවුයේ ලකුණු 175ක් පමණි. ඉනිමේ ආරම්භ කළ කොලින් ඉන්ග්‍රම් ලකුණු ලබාගැනීමට පෙර කඩුල්ල මුවා කිරීමේ වරදට හසුකර ගැනීමට ජේම්ස් ඇන්ඩර්සන් සමත්විය.එක් ලකුණකදී පළමු කඩුල්ල බිඳ වැටුණු අතර මුළු ලකුණු 4ක් වෙද්දී හසීම් අම්ලාද එක් ලකුණකට දැවී ගියේය. ලකුණු 80ක් තුළ දකුණු අප්‍රිකානු කඩුලු 8ක් බිඳ වැටී තිබිණි.ඉනිම යම් ගෞරවාන්විත තත්ත්වයකට ගෙන ඒමට 9වැනි කඩුල්ල සඳහා ඩේවිඩ් මිලර් සමග එක්වු රෝරි ක්ලෙන්වල්ට්ට හැකිවිය. ඔවුන් දෙදෙනා එක්ව ඕවර 16කදී ලකුණු 95ක සබඳතාවක් ගොඩනැගීය. ඉනිමේ ලකුණු 100 වාර්තාවුයේ ඕවර 25.4ක් තුළදීය.39වැනි ඕවර ක්‍රියාත්මක කළ ස්ටුවර්ට් බ්‍රෝඩ්ගේ තෙවැනි පන්දුවට ජේෂ් බට්ලර් උඩ පන්දුවක් රැක ගැනීමෙන් ක්ලෙන්වල්ට්ගේ ඉනිම නිමාවට පත්විය. ඔහු පන්දු 61කදී හතරේ පහර 4ක් සහ එක් හයේ පහරක් සමගින් ලකුණු 43ක් රැස් කළේය.ඒ වනවිට මුළු ලකුණු සංඛ්‍යාව 175ක් විය. බ්‍රෝඩ්ගේ ඊලග පන්දුවට මුහුණදුන් ලෙන්වාබෝ සොත්ෂෝබ්ගේ පිත්තේ වැදුණු පන්දුව උඩ පන්දුවක් ලෙසින් ඇදි ගියේය. එයද කඩුලු රකින්නා විසින් සුරුකිව රැක ගත්තේය. අවසානයේ දකුණු අප්‍රිකාව ඕවර 38.4කදී සියල්ලන් ලකුණු 175කට දැවී ගියේය. සටන්කාමි ඉනිමක් දියත් කළ ඩේවිඩ් මිලර් නොදැවී ලකුණු 56ක් වාර්තා කළේය. පන්දු 51ක‍ට මුහුණදුන් මිලර් හතරේ පහර 5ක් සහ හයේ පහර 2ක් එල්ල කළේය.දක්ෂ පන්දු යැවීමක නිරතවු ජේම්ස් ට්‍රෙඩ්වෙල් ඕවර 7ක් යවා එක් නිලකුණු ඕවරයක් සමගින් ලකුණු 19කට කඩුලු 3ක් බිඳ දැමු අතර ස්ටුවර්ට් බ්‍රෝඩ්ද කඩුලු 3ක් දවාගත්තේය. තරගයේ වීරයා ලෙස ජේම්ස් ට්‍රෙඩ්වෙල් නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306201</link>
    <topic>මුම්බායි ඉතිහාසය කාඩිෆ් හීදී වෙනස් වෙයිද?</topic>
    <author>වර්නන් ගු ණසේකර එංගලන්තය හා වේල්සයේ සිට</author>
    <content>2011 ලෝක කුසලාන ක්‍රිකට් අවසාන මහා ගැටුම සිහි ගන්වමින් ශ්‍රී ලංකාව හා ඉන්දියාව අද වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේදී චැම්පියන්ස් කුසලාන අවසන් පූර්ව තරගයට සහභාගි වෙති.ශ්‍රී ලංකාව මේ තරගාවලියේදී එංගලන්තය හා ඔස්ට්‍රේලියාව එරෙහිව ලබා ගත් විශිෂ්ට ජයග්‍රහණ නිසා අද තරගයට මුහුණ දෙන්නේ ශක්තිමත් මනසකින් යුතුවය. ඉන්දියාව මේ තරගාවලියේදී දකුණු අප්‍රිකාව, බටහිර ඉන්දීය කොදෙව් හා පාකිස්තානය අබිබවා එකම අපරාජිත කණ්ඩායමව සිටින බැවින් ඔවුන් අද තරගයට සහභාගි වන්නේ සැහැල්ලු මනසකින් යුතුවය.කුසල් ජනිත් පෙරේරාගේ ආරම්භක පිත්ත අද ක්‍රියාත්මක වීම ඉතා වැදගත්ය. ඔහු පසුගිය තරග තුනේදීම පිතිකරණයේ අසාර්ථක විය. අද තරගයේදී ඔහු සහ තිලකරත්න ඩිල්ෂාන් ශ්‍රී ලංකා ඉනිමට ශක්තිමත් අත්තිවාරමක් දැමිය යුතුම වෙයි.සොෆියා ගාඩ්න්ස් තණතීරුව ශ්‍රී ලංකාවට මෙතෙක් යහපත් ප්‍රතිඵල ගෙන දී නැත. නවසිලන්තය සමග මේ ක්‍රීඩාංගණයේදී පැවැති මේ තරගාවලියේ ශ්‍රී ලංකාවේ ආරම්භක තරගයේදී දෙපිලේම පිතිකරුවන් අසාර්ථක වී පන්දු යවන්නන්ගේ දස්කම් ඉස්මතු විණි.නමුත් ශ්‍රී ලංකාව ඒ තරගය අමතක කර අද තරග බිමට පිවිසිය යුතු වෙයි. කුමාර් සංගක්කාර හා මහේල ජයවර්ධන ලකුණු අතර සිටීමත් ඩිල්ෂාන් හා ලහිරු තිරිමාන්න ද පිතිකරණයේ ඉදිරියට පැමිණ සිටීමත් ශ්‍රී ලංකා කඳවුරට ශක්තියකි. ප්‍රශ්නය වී තිබෙන්නේ නායක ඇන්ජලෝ මැතිව්ස්ගේ ක්‍රීඩාවයි. ඔහු පසුගිය තරග දෙකේදීම පිතිහරඹයේ දුර්වල විය. දිනේෂ් චන්දිමාල් ද අද ඔහුගේ උප නායකත්වය කරට ගෙන හොඳ ලකුණු ප්‍රමාණයක් ලකුණු පුවරුවට දැමිය යුතු වෙයි.පන්දු ප්‍රහාරයේදී නුවන් කුලසේකරගේ ක්‍රීඩාව ප්‍රශංසනීය වෙයි. ලසිත් මාලිංග ද ඔහුගේ දස්කම්වල උපරිම තත්ත්වයේ සිටින අතර නවසිලන්තය සමග මේ තණතීරුවේ පැවැති මූලික වට තරගයේදී ලකුණු 34කට කඩුලු 4ක් ලබා ගැනීමට සමත් විය. අද තරගයේදීත් මාලිංගගේ දස්කම් ප්‍රදර්ශනය වුවහොත් එය ශ්‍රී ලංකා කණ්ඩායමේ ජයග්‍රහණය වනු ඇත. රංගන හේරත් ද දඟ පන්දු යැවීමේ ඔහුගේ කාර්යය මනාව ඉටු කරමින් සිටී.ඉන්දියාවේ ප්‍රබල ආයුධය වී ඇත්තේ ඔවුන්ගේ ශක්තිමත් පිතිකරණයයි. රෝහිත් ෂර්මා හා ෂිඛාර් ධවාන් ආරම්භක පිතිකරු යුගලය මේ තරගාවලියේදී කොතරම් සාර්ථකව සිටිනවාද යත්, විරේන්ද්‍ර සෙවාග් හා ගෞතම් ගම්භීර් යන ආරම්භක පිතිකරුවන් දැන් ඉන්දියා ක්‍රීඩා ලෝලීන්ට අමතකව තිබෙන සැටියකි.විරාට් කෝලි කළින්ම දවා ගත යුතු පිතිකරුවෙකි. මුල් පෙළ පිතිකරුවන්ගේ සාර්ථකත්වය නිසා සුරේෂ් රයිනාට මෙතෙක් එතරම් වේලාවක් මැද පෙළ ක්‍රීඩා කිරීමට අවස්ථාව ලැබී නැත. ඔහු පසුගිය දින දෙකේදී කාඩිෆ්හිදී සෑහෙන පුහුණුවක් ලබා සිටී.ඉන්දියා වේග පන්දු ප්‍රහාරයද ප්‍රබල ය. ඉෂාන්ට් ෂර්මා, උමේෂ් යාදව් සහ භුව්නෙෂවර් කුමාර් ඔවුන්ගේ දස්කම් ප්‍රදර්ශනය කරමින් සිටිති.කොතරම් දස්කම් තිබුනත් ඒ පිළිබඳව තමන් තුළ විශ්වාසයක් නැත්නම් එයින් ඵලක් නැත. ක්‍රීඩාවේ පමණක් නොව සාමාන්‍ය ජීවිතයේත් එය එසේමය. ඇන්ජලෝ මැතිව්ස්ගේ කණ්ඩායම ජයග්‍රහණය නමැති දොරටුවේ යතුර විශ්වාසය බවට පත්කර ගත යුතුය. එවිට ඔවුනට අවසන් තරගය සඳහා බර්මිංහැම් නුවරට යාමට අවස්ථාව උදාවනු ඇත.පසුගිය දිනවල කාඩිෆ් නුවරට වැසි පතිත වීම නිසා එහි බොහෝ තරග ආරම්භ වූයේ සවස් වරුවේය. ඕවර ගණන කෙටි කෙරුණු මේ තරගවලදී ඩක්වර්ත්/ලුවිස් ක්‍රමවේදය ක්‍රියාවට නැංවිණි. එබැවින් අද තරගයේද කාසියේ වාසිය දිනා ගන්නා කණ්ඩායම දෙවනුව පන්දුවට පහර දීමට තීරණය කිරීමට බොහෝ දුරට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306202</link>
    <topic>ජෙනරාල් රත්වත්ත ක්‍රිකට් ශූරතාවකොස්ගම මහා විද්‍යාලයට</topic>
    <author>ටී.ජයවර්ධන--පන්විල සමූහ</author>
    <content>ජෙනරාල් අනුරුද්ධ රත්වත්තේ අනුස්මරණ ශූරතාව වෙනුවෙන් පන්විල අධ්‍යාපන කොට්ඨාසයට අයත් කඳුකරයේ පාසල් අතර පැවැති ක්‍රිකට් තරගාවලියේ ශූරතාව මහ/කොස්ගම මහා විද්‍යාලයීය ක්‍රිකට් කණ්ඩායම දිනා ගත්තේය. එහි අනුශූරතාව මහ/ කැන්ද කැටිය දෙමළ මහා විද්‍යාලයට හිමිවිය.තරගාවලියේ ශූරතාව දිනාගත් කොස්ගම මහා විද්‍යාලයට මුදලින් රුපියල් පනස්දහසක් ද, අනුශූරයන් වූ කැන්ද කැටිය දෙමළ මහා විද්‍යාලයට මුදලින් රුපියල් විසිපන්දහසක් ද හිමිවූ අතර සහභාගිවූ සියලුම කණ්ඩායම්වලට රුපියල් දසදහස බැගින් මුදල් ත්‍යාග පිරිනැමීම විශේෂ සිදුවීමකි.පන්විල අධ්‍යාපන කොට්ඨාසයේ සිංහල, දෙමළ හා මුස්ලිම් පාසල් අතර අනෝන්‍ය සුහදතාව පවත්වාගෙන යාමේ අරමුණින් වාර්ෂිකව පැවැත්වෙන මේ තරගාවලියට පාසල් කණ්ඩායම් 7ක් සහභාගි විය.මහ/කැන්ද කැටිය දෙමළ මහා විද්‍යාලයේ පසුගියදා පැවැති මේ තරගාවලියේ තිළිණ හා සහතික පත් ප්‍රදානය මහනුවර දිස්ත්‍රික් පාර්ලිමේන්තු මන්ත්‍රී ලොහාන් රත්වත්තේ මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306203</link>
    <topic>රාහුල විදුහලට කඩුලු 8ක ජයක්</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මීපාවල අමරසූරිය මහා විද්‍යාලයට එරෙහිව පැවැති අවුරුදු 15න් පහළ පළමු කොටසේ ක්‍රිකට් තරගයෙන් කඩුලු 8ක ජයක් වාර්තා කිරීමට මාතර රාහුල විදුහල සමත්විය. වර්ෂාව හේතුවෙන් ප්‍රමාද වී ආරම්භ කළ මේ තරගය ඕවර 23කට සීමා කළ අතර පළමුව පන්දුවට පහරදුන් අමරසූරිය විද්‍යාලය ඕවර 23 අවසානයේ කඩුලු 4කට ලකුණු 95ක් රැස් කළේය. පිළිතුරු ඉනිම ක්‍රීඩා කළ රාහුල විදුහල ඕවර 10.2කදී කඩුලු 2ක් පමණක් දැවී ජය අත්කර ගත්තේය.අමරසූරිය විද්‍යාලය - 95/4 (ඕවර 23) තීක්ෂණ මධුෂාන් නොදැවී 39, සංජය ආකාශ් නොදැවී 21 (පසන් සමරතුංග 33/2)රාහුල විදුහල – 100/2 (ඕවර 10.2) පිරුණ දශ්මිණ නොදැවී 32, හසිඳු චානක නොදැවී 22, මනුර වීරසේකර 20 ( ඩබ්.බී.ටී.නවමිණ 43/1, මෙතිර නවින්ද 12/1).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306204</link>
    <topic>වයඹ පළාත් පාසල් නෙට්බෝල් අද සහ හෙට</topic>
    <author>ආරච්චිකට්ටුව සමූහ</author>
    <content>වයඹ පළාත් පාසල් ක්‍රීඩා තරගාවලියේ නෙට්බෝල් තරග අද (20) සහ හෙට (21) කුරුණෑගල මලියදේව පිරිමි විද්‍යාලයේ දී පැවැත්වේ.වයඹ පළාත් අධ්‍යාපන අධ්‍යක්ෂ ජේ.ජී.එන්. තිලකරත්න මහතාගේ උපදෙස් මත වයඹ පළාත් අධ්‍යාපන දෙපාර්තුමේන්තුවේ ක්‍රීඩා හා ශාරිරික අධ්‍යාපන විෂයභාර කේ.එච්.එම්. රාජතිලක මහතා මේ තරගාවලිය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306205</link>
    <topic>ඇනුම් බැණුම් මැද සොලිඩ් පෙරමුණේ</topic>
    <author>ප්‍රින්ස් ගුණ‍සේකර</author>
    <content>අන්තර් ක්‍රීඩා සමාජ ඩයලොග් චැම්පියන් ලීග් පාපන්දු තරගාවලියට මුල්වරට එක්වූ අනුරාධපුර සොලිඩ් ක්‍රීඩා සමාජය අපරාජිතව ලකුණු සටහනේ පෙරමුණේ පසුවෙයි. චැම්පියන් ලීග් පාපන්දු තරගාවලියට එක්වෙද්දී විවිධ විවේචන එල්ල වූවද සොලිඩ් ක්‍රිඩකයෝ ජයග්‍රාහී ගමනක නිරතව සිටිති.සොලිඩ් ක්‍රීඩා සමාජය තරග 7කට සහභාගිවී තරග 5ක් ජයගෙන තරග දෙකක් ජය පරා‍ජයෙන් තොරව නිමාකර සිටී. මේ සති අන්තයේ දී සොලිඩ් ක්‍රීඩා සමාජයට කුරුණෑගල පෙලිකන්ස් පිල මාලිගාපිටියේ දී හමුවන අතර පෙලිකන්ස් තරග 5කදී තවමත් ජයක් වාර්තා කර නැත.සොලිඩ් පිලට අවසන් වරට හමුවූ නන්දිමිත්‍ර ක්‍රීඩා සමාජය ගෝල් 3-2කින් පරාජයට පත්වීමෙන් ලකුණු 17ක් එක්ව ඇති අතර දෙවැනි තැන සිටින යුද හමුදා පිල ලකුණු 12ක් ලබා සිටී.නාවලපිටිය අප්කන්ට්‍රි ලයන්ස් පිල තරග 7කදී ජයග්‍රහණ 3ක් හා ජයපරාජයෙන් තොර තරග 3ක් වාර්තා කර 'බී' කාණ්ඩයේ ලකුණු 12ක් ලබා ඇත.චැම්පියන් ලීග් පාපන්දු තරගාවලියේ 'ඒ' කාණ්ඩයේ පෙරමුණේ පසුවන නාවික හමුදා පිල ද අපරාජිතව පසුවීම විශේෂත්වයකි. නාවික හමුදා ක්‍රීඩකයෝ තරග 5ක දී ජයග්‍රහණ 3ක් හා ජය පරාජයෙන් තොරව නිමාවූ තරග 2ක් ද සමග ලකුණු 11ක් ලබා සිටී‍. මේ සති අන්තයේ දී නාවික හමුදා පිලට සී.ආර්. පිටියේ දී රත්නම් පිල හමුවීමට නියමිතය. අපරාජිතව සිටින නාවික හමුදාවට මෙන්ම සිවුවැනි ස්ථානයට වැටී සිටින රත්නම් පිලට මේ තරගයේ ජයග්‍රහණය ඉතාම වැදගත් වේ. 'බී'කාණ්ඩයේ දෙවැනි ස්ථානය කලුතර බ්ලූස්ටාර් ක්‍රීඩා සමාජයට හිමිව ඇති අතර තෙවැනි ස්ථානයට කොළඹ පාපන්දු ක්‍රීඩා සමාජය පත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306206</link>
    <topic>යුද හමුදා පැරා රෝද පුටු පැසිපන්දු ශූරතාව ගජබා රෙජිමේන්තුවට</topic>
    <author>හෝමාගම සංචාරක‍ හෝමාගම විශේෂ</author>
    <content>යුද හමුදා අන්තර් රෙජිමේන්තු පැරා රෝද පුටු පැසිපන්දු තරගාවලියේ ශූරතාව සිවුවැනි වරටත් දිනා ගැනීමට ගජබා රෙජිමේන්තු පිල සමත්විය. එහි අනුශූරතාව හිමිවූයේ විජයබාහු රෙජිමේන්තුවටය. පනාගොඩ යුද හමුදා ජනපදයේ පිහිටි සංඥා රෙජිමේන්තු ක්‍රීඩා පිටියේ පැවැති මේ තරගාවලියේ දක්ෂතම ක්‍රීඩකයා ‍ලෙස ගජබා රෙජිමේන්තුවේ ඊ.එම්.කේ.එදිරිසිංහ සම්මාන දිනාගත් අතර ‍හොඳම පන්දු ආවරණය කරන්නා ලෙස සම්මාන දිනාගනු ලැබුවේ විජයබාහු රෙජිමේන්තුවේ කේ.ඒ.සමන් කුමාර විසිනි.කාලතුවක්කු, පාබල, සිංහ, ගැමුණු හේවා, ගජබා, විජයබාහු, කොමාන්ඩෝ හා විශේෂ කාර්ය බලකා කණ්ඩායම් මේ තරගාවලියට එක්වී සිටියහ.තරගාවලියේ ජය සංකේත හා ත්‍යාග ප්‍රදානෝත්සවය නියෝජ්‍ය මාණ්ඩලික ප්‍රධානී මේජර් ජෙනරාල් ඒ.පී.ඉසෙඩ්. අබේසේකර මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=s1306207</link>
    <topic>ඔස්ට්‍රේලියානු ‘ඒ’ පිලට විජාතික ක්‍රීඩකයන් 3ක්</topic>
    <author/>
    <content>ඔස්ට්‍රේලියානු ක්‍රිකට් ක්‍රීඩාවට නව මුහුණුවරක් ලබාදෙමින් විජාතික ක්‍රීඩකයන් ජාතික සංචිතවලට ඇතුළත් කිරිමට එරට තේරීම් කමිටුව ගත් තීරණයක් මත ක්‍රීඩකයන් තිදෙනකුට ලබන මස ඇරැඹෙන ඔස්ට්‍රේලියානු 'ඒ' පිලේ බටහිර ඉන්දියා කොදෙව් සංචාරයට එක්වීමේ අවස්ථාව උදාවී තිබේ.පාකිස්තාන ජාතික ෆවාඩ් අහමඩ්, ඉන්දියා ජාතික ගුරින්දර් සිං හා ශ්‍රී ලංකා සම්භවයක් හිමි ඇෂ්ටන් අගා මෙසේ ඔස්ට්‍රේලියානු 'ඒ' කණ්ඩායමට ඇතුළත්ව සිටිති.15දෙනකුගෙන් සමන්විත මේ කණ්ඩායමට අයි.සී.සී‍. චැම්පියන් කුසලාන තරගාවලියට සහභාගි වූ ඔස්ට්‍රේලියා කණ්ඩායමේ ක්‍රීඩකයන් තිදෙනකු ද ඇතුළත්ය.එරට සෙනෙට් සභාවේ අනුමැතිය ලැබීමෙන් පසුව ඔස්ට්‍රේලියානු ආගමන හා විගමන අමාත්‍යංශය මගින් ඉහත කී ක්‍රීඩකයන් තිදෙනාට එරට පුරවැසිභාවය ලබාදීමේ කටයුතු සිදුකරන බව ඔස්ට්‍රේලියා ක්‍රිකට් ආයතනය පවසයි.31හැවිරිදි ෆවාඩ් දඟපන්දු යවන්නකු වන අතර 20 හැවිරිදි ගුරින්දර් වේගපන්දු යවන්නකු වේ. 19හැවිරිදි ඇෂ්ටන් වමත් පිතිකරුවෙකි. ඔහුගේ සීයා වන්නේ එකල ධර්මරාජ විදුහල් ක්‍රිකට් පිල නියෝජනය කළ හේවාතිස්ස මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=f1306201</link>
    <topic>කාලගුණේ මොකද වුණේ</topic>
    <author>රාම්</author>
    <content>ලොවේ සැම තැනකම වාගේ සිදු වන කාලගුණ විපරයාස සමඟින් කාලගුණය වෙනම විෂයක් වෙලා. පරිසරය, අාපදා කළමනාකරණය හා කාල ගුණ විද්‍යාව කාගේත් අවධානයට ලක් වන කලාපයක්. නැත්නම් සුවිශේෂ විෂය ක්ෂේත්‍රයක්. මේ නිසා ඊට අදාළව එම ක්ෂේත්‍රවල තාක්ෂණ ශක්තිය වැඩි දියුණු කිරීමට ලොවේ සෑම රටකම අවධානය යොමු වෙලා.මෙහි දී තුන් වැනි ලෝකයේ රටවල් පවා උනන්දු වන්නේ ලොවේ දියුණුව තාක්ෂණය සොයා ගැනීමට නැතිනම් ළඟා කර ගැනීමට.මේ නිසා එම රටවල ප්‍රාග්ධනය යොදවන ප්‍රමුඛතා ලැයිස්තුවේ පරිසරය, කාලගුණය හා ආපදා කළමනාකරණ විෂය ප්‍රධාන තැනක් ගනු ලබනවා. සාමාන්‍යයෙන් ස්වාභාවික ආපදාවක දී තුන්වැනි ලෝකයේ රටවලට සිදු වන අලාභය දියුණු සංවර්ධිත රටවලට වඩා වැඩියි.ඊට හේතුව කල් ඇතිව ස්වභාවික ආපදා හඳුනා ගැනීමට තිබෙන තාක්ෂණය ශක්තිය නැතිනම් හැකියාව අඩුවීමයි. සුනාමි ව්‍යසනයක දී ජපානයට අහිමිවන මිනිස් ජීවිත ප්‍රමාණය ඉතා සුළු අගයක් ගන්නා විට අප වැනි රටවලට එය දැවැන්ත අලාභයකට අමතරව මිනිස් ජීවිත රැසක් අනතුරට හෙළනවා.විශේෂයෙන් ම ශ්‍රී ලංකාව වැනි සංවර්ධනය වන්නා වු රටවල් ස්වභාවික විපත් කල් ඇතිව හඳුනා ගැනීමේ තාක්ෂණික උපකරණ සවි කිරීමට දක්වන උනන්දුව ප්‍රමාණවත් වන්නේ නැහැ. උපකරණ තිබුණත් එ්වායින් මතු කර පෙන්වනු ලබන තොරතුරු ග්‍රාහණය කර ගැනීමට යල් පැන ගිය කාර්යාලීය පරිපාලන ක්‍රමයෙන් ද සහයෝගයක් ලැබෙන්නේ නැහැ.පසුගිය සුනාමි ව්‍යසනයට පෙරාතුව පෙර සුදානම් වීම් වෙනුවෙන් කරනු ලැබූ දැන්වීම පල්ලේකැළේ ඊට අදාළ මධ්‍යස්ථානයක සටහන් වී තිබු බවත් එය වාර්තා කිරීමට නොහැකි වූයේ එදින එම කාර්යාලය වසා තිබුණ නිසා හෝ සෙනසුරාදා ඉරිදා දිනවල එ් පිළිබඳව සොයා බැලීමට දැනුමක් ඇති අය සේවයට වාර්තා කර නොතිබීම වැනි කාරණයක් ගැන අසන්නට ලැබෙනවා. මේ පිළිබඳව විධිමත් විමර්ශනයක් තවමත් සිදු වී නැහැ.පෙර දී මෙන් නොව වර්තමානයේ ස්වභාවික විපත් හා කාල ගුණ සාධක සම්බන්ධයේන පැය 24 පුරාම අවදියෙන් සිටිය යුතුයි. එසේ නො සිට හෝ අවශ්‍ය උපකරණ යාවත් කාලීන කර නොගෙන නිදහසට කරුණු කීමෙන් පලක් වන්නේ නැහැ. පසුගිය දිනෙක ධීවරයන් රැසක් ජීවිතක්ෂයට පත් වූ දේශගුණක හා කාලගුණික කාරණා සම්බන්ධයෙන් ද රටට අසන්න ලැබෙන්නේ සුපුරුදු පිළිතුරුයි. නැත්නම් කවදත් අසන්නට ලැබෙන නිදහසට කරුණු බවයි පෙනෙන්නේ.වර්තමානයේ ශ්‍රී ලංකාවේ නිරිතදිග මෝසම් වැසි සමය උදා වී ඇති බව කාලගුණය ගැන විමසුමක නොසිටින කෙනෙක් වුවද දන්නා සාමාන්‍ය කරුණක්. මැයි සිට සැප්තැම්බර් දක්වා නිරිතදිග මෝසම විටින් විට ශ්‍රී ලංකාවේ බස්නාහිර හා දකුණු පළාත්වල වෙරළබඩ සිට රට අභ්‍යන්තරයට වැසි සමයක් නිර්මාණය කරනු ලබනවා.මේ වැසි සමය උදාවන්නේ විටින් විට අඩු වැඩි වන සුළං රටාවන් සමඟින්. මේ ප්‍රදේශයේ ජීවත්වන ඕනෑම කෙනෙක් නිරිත දිග මෝසම් වර්ෂාපතනය හා ඊට අදාළ සුළං රටාව ගැන අවබෝධයකින් පසුවෙනවා. සාමාන්‍යයෙන් ධීවර ජනයා අදාළ ප්‍රදේශයේ මුහුදු ධීවර කර්මාන්තයේ යෙදෙන්නේ වෙනදාට වඩා අඩු ප්‍රතිශතයකින්.දකුණේ හා මීගමුවේ ධීවරයෝ තම ඔරු හා ධීවර මෙවලම් සමඟ එම කර්මාන්තය සඳහා ත්‍රිකුණාමලය, මඩකලපුව ආදී නැෙඟනහිර වෙරළේ ප්‍රදේශවලට සංක්‍රමණිය වන්නේ මේ කාලවානුවේ දී බව සාමාන්‍ය පිළිගැනීමයි. මෝසම් සුළං කාලවල සිදු වන මෙම සංක්‍රමණය චිරාත් කාලයක් තිස්සේ සිදු වූ බව අදාළ ප්‍රදේශවල ජනතාවට රහසක් නොවෙයි.මෙවර මෝසම් සුළං සමයේ දක්නට ලැබුණ දේශගුණය වෙන දාට වඩා වෙනස්. දැඩි සුළං සහිතයි. ඊට හේතුව ලොව පුරාම මේ වකවානුවේ බලපවත්වන දේශ ගුණික විපර්යාසයන් විය හැකියි. එ් පිළිබඳව පැහැදිලිව ම දන්නේ එම විෂයට අදාළ විද්වතුන් හා විශේෂඥයන්.මේ රටේ ජනතාවගේ මුදලින් කාලගුණ විද්‍යා දෙපාර්තමේන්තුවක් නඩත්තු කරන්නේ ඊට අදාළ දැනුම් දීම් කලට වේලාවට ජනතාවට ලබා ගැනීමට. ජනතාවට පෞද්ගලික මට්ටමින් සොයා බලා කළ නොහැකි කාර්යයක් තිබෙනවා.කාලගුණික හා පාරිසරික අනාවැකි අයත් වන්නේ ද මෙසේ පෞද්ගලික මට්ටමින් ඉටු කර ගත නොහැකි කාර්යයන්ට. ස්වභාවික විපත්වලින් හා දේශගුණික කාරණාවලින් විපතට පත් නොවී ජීවත් වීමට නම් එ් පිළිබඳව දැනුම් තේරුම් ඇති අයගේ අනාවැකි හා නිගමන අවශ්‍යයි. ආණ්ඩුවක් අවශ්‍ය වන්නේ මේ කාර්යයන් කළමනාකරණය කර ගැනීමට. එම වගකීම භාර ගන්නා ආණ්ඩු එ් සඳහා විශේෂ වූ කණ්ඩායමට අදාළ පැවරීම කරනු ලබන්නේ ජනතාවගේ අපේක්ෂා ඉටු කිරීමට.වත්මන් රජය මේ පිළිබඳව කොතරම් සංවේදීද යන්න ආපදා කළමනාකරණය වෙනුවෙන් වෙන ම අමාත්‍යාංශයක් පිහිටුවා තිබීමෙන් පැහැදිලි වෙනවා. ජාත්‍යන්තර වශයෙන් නම් පරිසරය දේශගුණික කාරණා හා අපදා කළමනාකරණය එකම අමාත්‍යාංශ විෂය පථයට අයත්. එහෙත් අපේ රටේ එය අමාත්‍යාංශ දෙකකට වෙන් කර තිබෙන්නේ වැඩි කාර්යක්ෂමතාවයක් ඇති කර ගැනීමට විය හැකියි. අවසානේ විපතක් වු පසු එය කල් වේලා ඇතුව දැනුම් දීමේ ප්‍රශ්නය සම්බන්ධයෙන් විවිධ අඩුපාඩු ගැන සඳහන් කිරීමෙන් පලක් වන්නේ නැහැ.”මේක පරණ උපකරණ සහිත ආයතනයක්. මේක දියුණු කරන ඕන. එ්කට අවශ්‍ය වියදම් ලැයිස්තුව සහිතව කැබිනට් පත්‍රිකාවක් මා ඉදිරිපත් කළා. කැබිනට් මණ්ඩලයේ අනුමැතිය ඊට ලැබුණා නමුත් තවම සල්ලි පාස් වුණේ නැහැ. 2014 සල්ලි ලැබෙන කතාවක් තිබෙනවා.එහෙම වුණොත් මට මේක නවීකරණය කරන්න පුළුවන්.” (ආපදා කළමනකරණ අමාත්‍ය මහින්ද අමරවීර 15.06.2013 පුවත් පත් ඇසුරිනි) ඇමැතිතුමගේ ප්‍රකාශයට අනුව අදාළ ආයතනය නවීකරණය වී නැහැ. එහෙත් නවීකරණය රජය ප්‍රතිපත්තියක් මෙන් පිළිගෙන ඊට අවශ්‍ය අනුමැතිය ලබා දී තිබේ. මෙහි දී මුල්‍ය ක්ෂේත්‍රයේ අදාළ බලධාරීන් මුදල් වෙන් කිරීමේ දී කිනම් පිළිවෙතක් අනුගමනය කර තිබේ දැයි කියන්න දන්නේ නැහැ.”මේ වෙද්දි කාලගුණ විද්‍යාඥයන් 16 දෙනෙකුගේ අඩුවක් කාලගුණ විද්‍යා දෙපාර්තමේන්තුව සතුව පවතිනවා. අදාළ අත්‍යවශ්‍ය පුරප්පාඩු පවා පිරවීම කල් යෑමෙන් මෙවැනි වැරැදි සිදු වීමේ ඉඩකඩ ඇති වෙනවා. දිනකට එක් සේවා මුරයක් සඳහා සිටින්නේ එක් කාලගුණ විද්‍යාඥයෙක් පමණි.ඔහුට පවතින සියලූ රාජකාරි තනිවම කිරීම අසීරුයි. මානව සම්පත්වල අපට ලොකු අඩුවක් තිබෙනවා. අප ඉල්ලා සිටි ඉල්ලීම්වලට රජය අනුමැතිය දී තිබෙනවා.” (කාලගුණ දෙපාර්තමේන්තුවේ අධ්‍යක්ෂ ජනරාල් එස්.එම්. කාරියවසම්)රජය සම්පූර්ණයෙන් ම දෙපාර්තමේන්තුවේ නවීකරණය අනුමත කර තිබිය දී අඩුව පවතින්නේ කොතැන ද ? නිදහසට කරුණු ඉදිරිපත් කරනවාට වඩා අදාළ බලධාරීන් මේ පිළිබඳව ස්වයං සොයා බැලීමකට යෑම වැදගත් ය.නිවැරැදි කාලගුණ අනාවැකි පළ කිරීමට නවීන උපකරණ අවශ්‍ය වෙනවා. ඊට අවශ්‍ය ඩොප්ලර් රේඩාර් පද්ධති යෝජනා වී තිබෙන්නේ මීව වසර 3කට පෙර සිට. රජය මඟින් ගෙන්වා දී තිබෙන අදාළ රේඩාර් උපකරණ සවි කිරීමට මේ වන විට වසරක පමණ කාලයක් ගත වී තිබෙනවා.එහෙත් එය නිමා වී නැහැ. අදාළ භූමියට යෑමට තිබෙන මාර්ගයේ පටු බව මීට හේතුවක් ලෙස ඉදිරිපත් කිරීම නම් බංකොලොත් නිලධාරිවාදි පිළිතුරක්. ආණ්ඩුවක් අදාළ විෂයට විශේෂඥ වූ පිරිසක් ඉහළ වැටුප් තලයක පිහිටුවා පත් කර ගෙන තිබෙන්නේ ද ජනතාවගේ මුදලින් ඔවුන් නඩත්තු කරන්නේ ද මෙවැනි සාම්ප්‍රදායික උත්තර සැපයීමට නොවන බව අමුතුවෙන් කිව යුතු නැහැ.අවසනේ සියලූ ප්‍රමාදයන් ඉවසා දරාගෙන ජනතාව හමුවේ මුහුණ දීමට සිදු වන්නේ ආණ්ඩුවට.වරදක් වී ඇතැයි ඔප්පු වුවහොත් ඇමැතිවරයා ඉල්ලා අස්වීමට සුදානම් වන්නේ ඔහු කළ වරදකට නොවෙයි. තම ඇමැතිවරයා ඉවත් වන තැනට එම අමාත්‍යාංශයේ කටයුතු සම්පාදනය වන්නේ නම්. එවැන්නකින් ජනතාවට ද අත් වෙන ප්‍රයෝජනයක් නැහැ.මේ නිසා මෝසමෙන් මෝසමට හෝ ආපදාවෙන් ආපදාවට ඉදිරිපත් කරන ඇඟ බේරා ගැනීමේ පිළිතුරුවලින් පලක් නැහැ. අඩු වශයෙන් ඊසාන දිග මෝසමට පෙරවත් කාලගුණ විද්‍යා දෙපාර්තමේන්තුව නවීන තාක්ෂණයෙන් අංග සම්පුර්ණවීම කෙසේ වෙතත් දැනට ගෙනැවිත් දී ඇති උපකරණවත් සවි කර වඩාත් නිවැරැදි වූ කාලගුණ අනාවැකි පළ කරන තැනකට පත් වන්නේ නම් එය මීව වඩා හොඳ තත්ත්වයක් බව අමුතුවෙන් කිවයුතු නැහැ.මේ අනාවැකිවලින් මොනවා. කීවත් ඊට ඇහුම්කන් නොදෙන ධීවර ප්‍රජාවක් සුළු වශයෙන් හෝ සිටින බව ද කිව යුතුයි. ඔවුන්ගේ බක පණ්ඩිත තර්කය උපදින්නේ ”කාලගුණය මොනවා ද දන්නේ” යන උපකල්පනයෙන්. මෙසේ අනතුරු ඇඟවීම් නොසලකා දියඹට යන පිරිස අනතුරකට පත් වූ විගස ෙදාස් පවරන්නේ රජයට නැතිනම් ධීවර අමාත්‍යාංශයට.හිතුවක්කාර ලෙස දියඹට ගියත් අනතුරකට ලක් වීමෙන් පසු බේරා ගැනීම ආණ්ඩුවේ වගකීමක් ලෙසයි මොවුන් සලකන්නේ මේ අය අඩුම ගණනේ රක්ෂණ ක්‍රමයක්ටවත් දායක වීමට කැමැත්තක් දක්වන්නේ නැහැ. මේ අය සම්බන්ධයෙන් නම් කොපමණ ඉහළ තාක්ෂණ යුත් කාල ගුණ විද්‍යා දෙපාර්තමේන්තුවක් තිබීමෙන් වුව ද පලක් වන්නේ නැහැ.මේ නිසා පසුගිය සමයේ සිදු වූ ඛේදවචකය. අකුණු කුණාටු මධ්‍යයේ හිතුවක්කාර ලෙස දියඹට යන ධීවර ප්‍රජාවට ද අමතක නොවන පාඩමක් උගන්වා තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=f1306202</link>
    <topic>සංගීතයේ නව ඉසව් සෙවීම මා‍ෙග් උත්සාහයයි</topic>
    <author>සාකච්ඡා කළේ තිලානි ශානිකා විතානාච්චි</author>
    <content>ශ්‍රීලංකාවේ සංගීත අධ්‍යක්ෂවරුන් අතර නමක් දිනාගත් සරත් වික්‍රමගේ කාලයකට පසුව රසික රසිකාවන් අමතන්නේ ‘සරත් වික්‍රම ලයිව් ඉන් කොන්සර්ට්’ මගිනි. 2000 වසරේදී ‘රාගිණි’ චිත්‍රපටය වෙනුවෙන් ජනාධිපති සම්මානය ද 2010 වසරේ ‘අරුංගල්’ ටෙලි නාට්‍යය සඳහා රයිගම්, සුමති, ඕසීඅයිසී හා රාජ්‍ය සම්මානවලින් ද , පිදුම් ලැබූ සරත් වික්‍රමගේ දක්ෂ සංගීත අධ්‍යක්ෂවරයෙකි.සිංහල, දෙමළ, අරාබි යන භාෂාවලින් ලියැවුණු ගීතවලට සංගීත නිර්මාණය කිරීමට තරම් හසල දැනුමක් ඇති සරත් වික්‍රමගේ, පවත්වනු ලබන නව ප්‍රසංගය පිළිබඳව හා සංගීත ජීවිතය පිළිබඳව ඔහු සමඟ කළ සංවාදයකි මේ.සරත් වික්‍රම ලයිව් ඉන් කොන්සර්ට් 25 වැනිදා‘තාල’ ප්‍රසංගයෙන් වසර කිහිපයකට පසුව පවත්වන මේ ප්‍රසංගය කුමක්ද?‘තාල’ ප්‍රසංගය පැවැත්වුණේ 2011 වසරේදී. ඒ ප්‍රසංගයට වසර දෙකක කාලයක් ගතවෙලා. මේ නිහඬතාවය බිඳිමින් යමක් කළ යුතු බව මා සිතුවා. ඒ අනුවයි කලින් පටිගත කළ මා සංගීතය සැපයූ ජෝතිපාලයන්ගේ ගී 16කට පරිගණක සංගීතය මුසුකරමින් ‘වීර සෙබළුන්ට’ නමින් සංයුක්ත තැටියක් එළිදැක්වෙන්නේ. ඊට අමතරව එදිනම මගේ චිත්‍රපට හා ටෙලිනාට්‍ය ගීත ඇතුළත් ‘මුතු’ සහ ‘සුළඟ’ යන සංයුක්ත තැටි දෙකක් ද එළි දැක්වෙනවා.මා සංගීතය සැපයු ගීත අතරින් තෝරාගත් ගීත කිහිපයක් ජනප්‍රිය හා ප්‍රවීණ ශිල්පීන් විසින් ගායනා කරනු ලබන මෙම ප්‍රසංගය නම්කර ඇත්තේ “සරත් වික්‍රම ලයිව් ඉන් කොන්සර්ට්’ යන විශේෂ නාමයෙන්.ඒ වගේම මීට පෙර එළිදැක්වූ තාල් සංයුක්ත තැටිය කුඩා ළමුන් වෙනුවෙන් විශේෂ අඩු මුදලකට එදින ලබාගත හැකියි. ඊට අමතරව සංයුක්ත තැටිය සමඟම සංගීතය හදාරන සියලූම දෙනාට ඉතා වටිනා සංගීත පොත් 7ක් නොමිලයේ ලබාදීමට මා අදහස් කරනවා.‘සරත් වික්‍රම ලයිව් ඉන් කොන්සර්ට්’ ප්‍රසංගය පැවැත්වෙන්නේ කවදාද? කුමන ස්ථානයකද?“මෙම ප්‍රසංගය මෙම මස 25 වැනිදා සවස 4.00ට කොළඹ මහජන පුස්තකාල ශ්‍රවණාගාරයේදී පැවැත්වීමට කටයුතු සූදානම් කර තිබෙනවා. මෙහිදී සිදුවන විශේෂ කාර්යයක් වන්නේ දශක හතරක් පුරා ලාංකේය සංගීත ක්ෂේත්‍ර වෙනුවෙන් මා කළ මෙහෙවරට මට අතහිත දුන් මගේ සහෝදර හිතවතුන් ඇගයීමයි.සහෘද සංවාද කේන්ද්‍රය සංවිධානය කරන මෙම උත්සවයෙහි මුඛ්‍ය දේශනය මහාචාර්ය ප්‍රණීත් අභයසුන්දර විසින් පවත්වනවා. රසිකයන් අමතන්නේ බණ්ඩාර ඇහැලියගොඩ හා අමිල ජයසේකර විසින්. මේ සියලුදෙනාගේ එකමුතුවෙන් පැවැත්වෙන ප්‍රසංගය නරඹන්න ඔබත් එන්න. මට ආදරය කරන ඔබ සැමටමයි මා ආරාධනය කරන්නේ.”‘මුතු’ සහ ‘සුළඟ’ සංගීත තැටි සඳහා යොදා ගැනුණු ගීත අතරට දමිළ ගීත කිහිපයක්ද අඩංගුයි. දමිළ ගීත යොදා ගැනීමට විශේෂ හේතුවක් තිබේද?‘තුම් ජෝ මිලේ’ කියන දමිළ ගීතය ගයන්නේ උතුරු ඉන්දියානු ගායිකා සුනන්දා. එහි පද ලියා ඇත්තේ රික්වබ් අලි. ‘පුක්කල්වරුම්’ කියන ගීතය දකුණු ඉන්දියානු ගායක එස්. පී. සුබ්‍රමනියම් ගයන අතරම ඒ ගීතයේ පද ලිව්වේ මුතු කුමාර් යන ඒ ඒ විෂය පිළිබඳ ප්‍රවීණත්වයක් දරන ශිල්පීන් වීම විශේෂයි.මා 2004 වසරේ දී දේශීය ‘නාද ඇසුරින් කළ සිම්පනිය සඳහායි මේ ගීත ද්විත්වය යොදා ගත්තේ. ඔවුන්ට කරන ගෞරවයක් ලෙස වගේම මේ ගීත බොහෝ දෙනෙකුට අසන්න නොලැබුණු නිසා ම රසිකයන්ගේ රසවින්දනය සඳහා මෙම ගීත සංගීත තැටිවලට ඇතුළත් කිරීමට මා සිතුවා.”සංගීත අධ්‍යක්ෂවරයෙක් විදියට ඔබ එකම තැනකට පමණක් සීමා වී නොසිටි අයෙක්. මේ ක්ෂේත්‍රයේ ඔබ සැලකිය යුතු කාලයක් රැදී සිටිනවා. ?“මගේ සංගීත ජීවිතය ආරම්භ වන්නේ නිවසෙන්. අබේපාල කියන සංගීතඥයාගෙන් හින්දි ගීත ඉගෙන ගෙන තනියම වාදනයට හුරු වූ මා ඉතා දක්ෂ ලෙස මැන්ඩලිනය හා සර්පිනාව වාදනය කළා. මේ අතර හින්දි චිත්‍රපටවලින් ඇසෙන එකෝඩියන් වාදනයට පිස්සු වැටුණු මා ඒ පිළිබඳ පොත්පත් සොයාගෙන දිවා රෑ පුහුණුවුණා. මේ වගේ පරිසරයකයි මා සංගීතයට අත්පොත් තිබ්බේ.සංගීතය කියන්නේ විශ්ව භාෂාවක්. මේ විශ්වයේදී සිංහල වගේ දමිළ ගීත පිළිබඳත් දැක්වූ මගේ ආශාව ඉෂ්ට වන්නේ රාධා නිසයි. රාධාටත් මටත් යාපනයේ පෙරියවිලාන් ඉලවාලෙයි කියන ගමේ සංගීත කණ්ඩායමකට බැඳෙන්නට අවස්ථාව ලැබුණා.අපි අවුරුදු දෙකකට වැඩි කාලයක් ඔවුන් සමඟ ගත කළා. මට දෙමළ භාෂාව වගේම කර්ණාටක සංගීතයේ රාග තාල පිළිබඳ හොඳ දැනීමක් ලබා ගැනීමට හැකිවුණේ එහිදී යි. චෙලෝ වාදනය ඉගෙන ගෙන 1970 ශ්‍රී ලංකා ගුවන් විදුලි සංස්ථාවේ ගුවන් විදුලි වාදකයෙක් ලෙස සේවය කළා. ආර්. මුත්තුසාමි, ප්‍රේමසිරි කේමදාස, ක්ලැරන්ස් විජේවර්ධන ඇතුළු සංගීතඥයන් ඇසුරෙහි ලැබු අත්දැකීම් සුවිශේෂයි.එමෙන්ම මෙම කාලයේ දෙමළ හා අරාබි කැසට් පටයකට කළ සංගීත නිර්මාණ අතිශය ජනප්‍රිය වුණා. මේ නිසාමදෝ මට 1991 වසරේ සිට ගුවන් විදුලි සංස්ථාවේ දෙමළ අංශයේ බාහිර සංගීත අධ්‍යක්ෂවරයකු වශයෙන් සේවය කිරීමට ලැබුණා.මේ පැමිණි ගමනේදී චිත්‍රපට සංගීත අධ්‍යක්ෂණය සඳහා අවස්ථාව හිමිවෙනවා. එහිදී වඩාත් වැදගත් වන්නේ සිංහල මෙන්ම දමිළ චිත්‍රපටයක් සඳහා ද, ඒ අවස්ථාව උදාවීමයි. ඒ ඉන්දියාවේ ආර්. රෙඩ්ඩි නම් අධ්‍යක්ෂවරයාගේ ‘වසන්ත කාලම්’ චිත්‍රපටය සඳහායි. සංගීත අධ්‍යක්ෂණය කළ මගේ මුල්ම ස්වතන්ත්‍ර චිත්‍රපටය වන්නේ ද එයයි. පුංචි තිරයට දායක වීමත් සමඟම මේ වනවිට ටෙලිනාට්‍ය 150කට පමණ සංගීතය නිර්මාණය කිරීමෙන් සහභාගිවීමට ලැබීම සතුටක්. ඒ අතරින් මම සංගීතය නිර්මාණය කළ පළමු ටෙලි නිර්මාණය වන්නේ හර්බර්ට් රංජිත් පීරිස්ගේ ‘හිරුට මුවාවෙන්’ ටෙලි නාට්‍යයයි.නව තාක්ෂණය සමඟින් සංගීතයේ ඇති බැඳීම පිළිබඳ විවිධ පර්යේෂණ කරමින් නව නිර්මාණ කිරීමට පෙලඹුණේ මෙතෙක් ක්ෂේත්‍රයේදී මා ලැබූ අත්දැකීම් නිසයි. ඒ නව අත්දැකීම් සමඟ මා අලුත් යමක් සොයා ගන්න උත්සාහ කරනවා.”බොහෝ දෙනෙක් පවසන්නේ සංගීත ක්ෂේත්‍රයේ නවපරපුර බිඳ වැටීමට ලක්ව ඇති බවයි. ප්‍රවීණ සංගීත ශිල්පියෙක් විදියට මේ කාරණය පිළිබඳ ඔබ දරන්නේ කුමන මතයක්ද?“මෙම බිඳ වැටීමට එක්කෙනෙක් නොවෙයි. හැමෝම වගකියන්න ඕනෑ. සංගීත ක්ෂේත්‍රයට පැමිණෙන අය මීට පිවිසිය යුත්තේ අධ්‍යාපනයක් ලැබීම ඔස්සේයි. එසේ අධ්‍යාපනය නොලබා පිවිසෙන්නන් නිසයි සංගීත ක්ෂේත්‍රය බිඳ වැටීමට ලක්වන්නේ. සංගීතය කියන්නේ දිනෙන් දිනම නැවුම් වන විෂයක්. මෙයට පිවිසිලා වසර කිහිපයක් ගත වී ඇතත් සංගීතය පිළිබඳ අපි තවමත් ඉගෙන ගන්නවා. පර්යේෂණය කරනවා. අධ්‍යයනය කරනවා.ක්ෂේත්‍රයට පිවිසීමේ ඉක්මන් බව නිසා ඔවුන් ඉක්මනින්ම අනිත් අයට අමතක වීම සාමාන්‍ය දෙයක් වෙලා. මේ ක්ෂේත්‍රයේ රැඳී සිටීමට කාලය අවශ්‍යයි. ඉවසීම අවශ්‍යයයි. අවසාන වශයෙන් කිව යුත්තේ ඕනෑම නව පරපුරේ තරුණයෙකුට මගේ දැනුම ලබා දෙන්න මා ඕනෑ වෙලාවක සූදානම්.  .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>20</day>
    </date>
    <link>http://www.dinamina.lk/2013/06/20/_art.asp?fn=f1306203</link>
    <topic>ජීවයෙන් පිරි අනුරපුර ශුද්ධ නගරය</topic>
    <author>සටහන හා ඡායාරුප කිත්සිරි වනසිංහ.</author>
    <content>අනුරාධපුර මහ නගර සභාවේ පාලන බලය එක්සත් ජනතා නිදහස් සංධානය යටතට පත්වූවායින් පසුව වත්මන් නගරාධිපති එච්. පී සෝමදාස මහතාගේ නායකත්වයෙන් ශුද්ධ නගරයක් ලෙස අනුරාධපුර පවත්වාගෙන යාමේ පසුබිම අද නිර්මාණය වී ඇත.විශේෂයෙන් බෞද්ධ පරිසරයක දැහැමි ආකල්ප හා දහස් ගණන් නටඹුන්වලින් සමන්විත පින්බිම අනාගත පරපුර උදෙසා රැක දීමටත් අතීත ශ්‍රි විභුතිය නගරය තුළ වඩ වඩාත් ඕප්නැංවීමටත් නායකත්වය දැඩි ‍ඕනෑකමින් කටයුතු කරන වග මෙහිලා සටහන් කළ යුතුය.ලංකා ආණ්ඩුවේ රාජ්‍ය නායකයකු පෙර රජ දවසින් පසු මෙකී ශුද්ධ නගරය පවිත්‍රත්වයෙන් යුතුව පවත්වාගෙන යාමට දැඩි කැපවීමක් දැරුයේ මෙම වකවානුව තුළ බවද සෝමදාස මහතාගේ අදහසයි.දැයට කිරුළ ජාතික සංවර්ධන වැඩසටහන හරහා රාජරාජමහාමහාත්‍යාදීන්ගේ පය ගැටුණ මේ පින්බිම මහින්ද රාජපක්ෂ මැතිදුන්ගේ අප්‍රතිහත ධෛර්ය හේතුවෙන් මහා සඝරුවනේ ආශිර්වාද මැද දිනෙන් දින සංවර්ධනය කරා පිය නගන්නේ සමාජ සුරක්ෂිත භාවයද රැක දෙමිනි.ආර්ථික සාමාජීය හා සංස්කෘතිකමය වශයෙන් නාගරික ජනතාව නගා සිටුවමින් ඔවුන්ට අවශ්‍ය පොදු පහසුකම් සංවර්ධනය කරමින් දිළිඳු ජනතාව සවිබල ගන්වමින් ඔවුන‍් වෙනුවෙන්ද පෞද්ගලිකව උපකාර කරමින් ඔවුන් ආර්ථික අතින් සවිබල ගැන්වීමේ සමාජ සත්කාරයන්ද දියත් කිරිමට නගර සභාව මේ වන විට සමත්ව ඇත.මාසිකව උපයන ආදායම් බදු මුදල් ක්‍රමවත් සැලැස්මක් ය‍ටතේ ජනතා මෙහෙවර වෙනුවෙන් දුරදර්ශි නායකත්වයක් යටතේ මෙහෙය වීම හා ප්‍රමුඛතා මත සමාජ අවශ්‍යතා හදුනාගෙන ඒවා ක්‍රියාවට නැංවීමද පොදු සමාජ මෙහෙවරෙහි අනභිබවනීය සන්ධිස්ථානයකි.නගර සීමාවෙන් දිනකට එක්රැස් කරන කැළි කසළ වලින් ද ආදායම් උත්පාදන ක්‍රමවේදයක් සකසා නගර සභාවෙහි ආදායම් වර්ධනයක් පෙන්නුම් කිරිමට හැකි වී තිබිම එහි ප්‍රවර්ධනය පිළිබඳ පෙන්වා දිය හැකි සරල උදාහරණයකි. වසරකට රුපියල් ලක්ෂ 350 ක පමණ මුදලක් කැළි කසළ එක්රුස් කිරිම වෙනුවෙන් නගර සභාව වැය කළ අතර දිනකට මෙට්ට්‍රික් ටොන් 35 ක් පමණ කැළි කසළ එකතු කිරිම සිදු වෙයි.මෙසේ එකතු කරන ලද කැළි කසළ කාබණික පොහොර වශයෙන් අද වන විට වෙළඳ ‍ෙපාළට නිකුත් වේ. නගරාධිපති එච්. පී සෝමදාස මහතාගේ සංකල්පයකට අනුව ක්‍රියාත්මක මෙම නව ව්‍යාපෘතිය යටතේ මෙම කැළි කසළ අනුරාධපුර නගරයට යාබදව කීරික්කුලම ප්‍රදේශයේ ඉදි කර ඇති කාබණික පොහොර නිෂ්පාදන කම්හල තුළ දී වර්ගීකරණයට ලක් කෙරේ.මෙහි සේවකයින් 15 දෙනෙකි. දිරාපත් වන හා දිරාපත් නොවන වශයෙන් වෙන් කර ගන්නා කැළි කසළ වලින් දිරාපත් වන ද්‍රව්‍ය උප‍යෝගී කර ගනිමින් සතියකට කොම්පොස්ට් කිලෝ ලක්ෂයක නිෂ්පාදනයක් කිරිමට සමත් ව ඇත.එම පොහොර කිලෝවක් රුපියල් 4 බැගින් වෙළඳ පොළට නිකුත් කරන අතර සියලු වියදම් පියවා මසකට රුපියල් ලක්ෂ දෙකක ආදායම් මුදලක් ඉපයිමට ද අද වන විට හැකියාව ලැබි තිබේ. මෙහි එක් කිලෝවක් රුපියල් 8 ක මිලකට ඉදිරියේ දී අලවි කිරිමට සැලසුම් කර තිබේ.ප්ලාස්ටික් කර්මාන්ත ශාලාවක්මේ අතර නොදිරන අපද්‍රව්‍ය ප්ලාස්ටික් හා පොලිතින් ප්‍රතිචක්‍රිකරණයට ලක් කොට ප්‍රති නිෂ්පාදන වෙළද ‍පොලට නිකුත් කිරිම සඳහා නව කර්මාන්තශාලාවක් ඉදි කිරිමටද පසුගිය දා මුල් ගල තැබිණි. අනුරාධපුර පොදු සුසාන භුමියට අයත් බිම් කොටසක ‍ඉදිකෙරෙන මෙම කර්මාන්ත ශාලාව පරිසර අධීකාරියේ පසු භාවිත ප්ලාස්ටික් හා අපද්‍රව්‍ය කළමනාකරණ ජාතික ව්‍යාපෘතියේ මුල්‍ය ප්‍රතිපාදන ය‍ටතෙ ක්‍රියාවට නංවයි. මේ සඳහා රුපියල් මිලියන නවයක (9) මුදලක් වැයකරන බව නගරාධිපති වරයා පවසයි.මෙම වසර අවසන් කිරිමට පෙර කර්මාන්ත ශාලාවේ ඉදිකිරිම් අවසන් කිරිමට යෝජිතය. ඒ මගින් නගර සභාව‍ට විශාල මුදලක් ඉපයීමේ හැකියාවක් ඇත. නව රැකියා උත්පාදනයක්ද මෙහි දී ඇති වන අතර පුද්ගලික අංශය නිෂ්පාදන වලට අවශ්‍ය පරිදි මෙහිදි භාවිත ප්ලාස්ටික් හා පොලිතින් ප්‍රතිචක්‍රීකරණයට ලක් කිරිමට නියමිතය.පිවිතුරු නගරයක් පවත්වාගෙන යාම හා කැළි කසළවලින් ආදායමක් ලැබීමේ පරිවර්තනයක් ඇති කිරිමට වත්මන් නගරසභා පාලනය තුළ හැකි වීම සුවිශාල ජයග්‍රහණයක් බව නාගරික කොමසාරිස් සම්පත් රෝහණ ධර්මදාස මහතා පවසයි.එමෙන්ම නැගෙන පුරවර ව්‍යපෘතිය යටතේ අනුරාධපුර පුජා භුමියේ ඇති සියලු අවිධිමත් වෙළඳ කුටි ඉවත් කර ඒ වෙනුවට අලුතින් නව වෙළද කුටි ඉදිකිරිමේ ව්‍යපෘතියක්ද රාප්‍ය ආරක්ෂක හා නාගරික සංවර්ධන අමාත්‍යාංශය යටතේ ක්‍රියාවට නංවා ඇත.අමාත්‍යාංශ ලේකම් ගෝඨාභය රාජපක්ෂ මහාතාගේ උපදෙස් මත ක්‍රියාත්මක මෙම ව්‍යාපෘතිය මන් දිවයිනේ නන් දෙසින් අනුරාධපුර නගරට පැමිණෙන බැතිමතුන්ට අවහිරයකින් තොරව සිය කටයුතු ඉටු කර ගැනිමටත් අලංකාරවත් පුද බිමක් පවත්වාගෙන යාමත් අරමුණු කරයි.අටමස්ථානාධිපති හා රුවන්වැලි වෛත්‍යරාමාධිපති පල්ලේගම හේමරතන හිමිපාණන් වහන්සේගේ අනුශාසනා මත පළමු පියවර ලෙස රුවන්වැලි මහසෑ පිවිසුම් මාර්ගයේ ඇති සියලු අවිධිමත් වෙ‍ෙළඳ කුටි ඉවත් කර ‍ඒ වෙනුවට නව වෙ‍ෙළඳ කුටි 50 ක් ඉදි කර ඒ සියල්ල එහි වෙළෙදාමේ නිරතව සිටි අයවලුන් හටම ලබා දී ඇත.රුපියල් මිලියන 43ක වියදමින් ඉදිකෙරෙන මේ සියලු වෙළද කුටි විධිමත් ක්‍රමවේදයක් මත නගර සභා පාලනය යටතේ ක්‍රියාතමක්ව පවති. ථුපාරාමය, සඳකඩපහන ඇතුළු පුජා නගරය පුරා මෙම නව ව්‍යාපෘති ක්‍රියාත්මක කිරිමට දැනටමත් සැලසුම් කර ඇතිබවද නගරාධිපති එච්. පි සෝමදාස මහතා පවසයි.මේ හැරුණු කොට ජනතාවගේ සෞඛ්‍ය සුරක්ෂිත භාවය වෙනුවෙන්ද නව ව්‍යාපෘති ගනණාවක් ක්‍රියාත්මක වෙමින් පවති. මෙහිදි අයාලේ යන සුනඛයින් හේතුවෙන් සිදුවන සෞඛ්‍යමය ගැටලු අවම කිරීමට ‘සුනඛ මිතුරු නිවහන’ නමින් සුනඛ නිවහනක් ඉදිකිරීමට නගර සභාව සමත්වී ඇත.අයාලේ යන සුනඛයින් ජිවිතාන්තය දක්වා රුක බලා ගැනිමේ කටයුතු මෙහිදි සිදු කරනු ලබයි. මෙම ව්‍යපෘතිය මානව ජලභීතිකා මර්ධන වැඩසටහනට සමගාමිව නියමු ව්‍යපෘතියක් ලෙස ක්‍රියාවට නංවා ඇත. නගර සභාව යටතෙ පාලනය වන මෙම නිවහනේ සුනඛයින්ට අවශ්‍ය ආහාර පාන, ඖෂධ මෙන්ම අනෙකුත් පහසුකම් සැලසීම වෙනුවෙන් ද වෙනම කාර්ය මණ්ඩලක් ද සේවයේ යොදවා ඇත.බැතිමතුන්ටනවාතැන් පහසුකම්අනුරාධපුර පොදු වෙළද සංකීර්ණ ගොඩනැගිල්ලේ ඉහළ මා‍ලයේ වසර 13 ක් තිස්සේ වසා දමා තිබු කඩ කාමර 38 ක් නවීන පහසුකම් සහිතව නවාතැන් මධ්‍යස්ථානයක් ලෙස විවෘත කිරිමද පසුගිය සතියේ සිදුකෙරුණි.වසර 13 ක් පුරා ප‍ෙරවි රජ දහනක්ව පැවති එම ගොඩනැගිලි සංකීර්ණය ශුද්ධ පවිත්‍ර කිරිමේ දී ප‍ෙරවි අපද්‍රව්‍ය ලොරි 12 ක් ඉවත් කිරිමට නගර සභාවට සිදුවිය. ආදායම් උත්පාදන මාර්ග පවතිද්දිත් කිසිම ආදායමක් නොමැතිව වසා දමා තිබු මෙම සංකීර්ණයේන් මසකට විශාල ආදායමක් උපයා ගැනිමට නගර සභාව අපේක්ෂා කරයි.දිවයිනේ නන් දෙසින් අනුරාධපුර පුජා නගරයට පැමිණෙන බැතිමතුනේගේ නවාතැන් පහසුකම් සැපයීම වෙනුවෙන් පුද්ගලික ව්‍යාපාරිකයෙකු හා නගර සභාව අතර ඇති කර ගත් ගිවිසුමක් මත මෙම නිවාඩු නිකේතනය පවත්වාගෙන යනු ලබයි.ආරක්ෂාකාරිව සමාජ හිතකාමි මෙහෙවරක් මෙමගින් සැපයිමට නගර සභාව සැලසුම් කර ඇත. සහනදායි මිල ගණන් යටතේ නවාතැන් පහසුකම් සලසා දිමට මෙමගින් ක්‍රියාකරන බව නගරාධිපති එච්. පී සෝමදාස මහතා පවසයි.එමෙන්ම වසර ගණනාවක් තිස්සේ වසා දමා තිබුණු නගර සභා සංචාරක නිවාසයද වන්දනා කරුවන්ගේ සහ ‍රාජ්‍ය සේවකයින්ගේ නවාතැන් පහසුකම් වෙනුවෙන් නොබෝ දා විවෘත කෙරුණී.වසර 100 ක් පමණ පැරණි මෙම සංචාරක නිවාසයේ නවීකරණය කිරිම සදහා ආර්ථික සංවර්ධන අමාත්‍යාංශය මන් රුපියල් ලක්ෂ 150 ක පමණ මුදලක් වැයකර තිබේ. අටමස්ථාන භුමියේ ඇති මෙම සංචාරක නිවාසය සහන මිල ගණන් යටතේ නවාතැන් පහසුකම් සැලසීමට නියමිතය.සමාජ සත්කාරක සේවාවන් රැසක්එමෙන්ම නගරයේ වෙසෙන පාසල් අධ්‍යාපනය ලබන දු දරුවන්ට වාර්ෂිකව නොමිලයේ පාසල් උපකරණ ප්‍රදානය කිරිම මෙන්ම සමාන්‍ය පෙළ හා උසස් පෙළ විභාගය අවසන් කළ දු දරුවන්ට නොමිලේ පරිගණක පුහුණු පාඨමාලා පැවැත්වීම වැනි සමාජ සත්කාරද සභා අරමුදල් යටතේ පවත්වාගෙන යනු ලබයි.නගරයේ නිවාස නොමැති පැල්පත් වාසින් සදහා නව නිවාස ඉදිකර දිමේ ව්‍යාපෘතියක්ද මේ වන විට ක්‍රියාත්මකව පවති. රුපියල් ලක්ෂ දහයකට ආසන්න මුදලක් වැය කර නගර සභා සේවකයින්ගේද උදව් උපකාර ඇතුව නගර සභා නිවාස සංකීර්ණයේ දිළිදු පවුලක් වෙනුවෙන් නව නිවසක් ඉදි කර එය ඔවුන‍ වෙත ප්‍රදානය කිරිමේ කටයුතු ද පසුගිය වෙසක් පුර පොහෝ දින සිදු විය.මේ වන විට නගර සභා සීමාවේ ඇති සියලු මාර්ග නවීකරණයට ලක්ව ඇති අතර ඇතැම් අතුරු මාර්ගයන්හි පවතින අඩුපාඩු එදිනෙදා නඩත්තු කටයුතු යටතේ සිදු කරගෙන යනු ලබයි. මෙකී කටයුතු වල දි නියෝජ්‍ය නගරාධිපති පේමසිරි හෙට්ටිආරච්චි, නාගරික මන්ත්‍රිවරුන් වන ආනන්ද දහානායක, බුද්ධික ප්‍රේමදාස, දුෂාන්ත රුවන් කුමාර, දුමිදු දයාසෙන් රැටියල, නලින් සිරිවර්ධන, සමන් ප්‍රියන්ත, සුසිල් තිලකරත්න, මොහොමඩ් අන්සාර් මෙන්ම විපක්ෂයේ මන්ත්‍රිවරුන් වන විපක්ෂ නායක ඉන්දික අරුණ කුමාර, වෛද්‍ය නන්ද පුෂ්පකුමාර, ආරියරත්න වික්‍රමආරච්චි යන මහත්වරුන්ද ඉතා සහයෝගයෙන් කටයුතු කරන බව නගරාධිපති වරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306211</link>
    <topic>පොලිස් පරීක්ෂණ ඇරැඹේ</topic>
    <author>කිත්සිරි වනසිංහ, අමිල ප්‍රභාත් වනසිංහ සහ මිහින්තලේ සමූහ ප්‍රියදර්ශනී කරුණාරත්න</author>
    <content>මිහින්තලා රජමහා විහාරයේ මහා සෑයට දකුණු පස රක්ෂිත ප්‍රදේශයේ ඊයේ (20) දහවල් හදිසි ගින්නක් හටගෙන තිබේ. මේ ගින්න ස්වභාවික හේතුවක් නිසා ඇති වූවක් ද එසේත් නැතිනම් කිසිවකු රක්ෂිතයට ගිනි තැබුවා ද යන්න පිළිබඳ පොලිස් පරීක්ෂණ අරඹා ඇත.ශීඝ්‍ර ලෙස ව්‍යාප්ත වී ගිය ගින්නෙන් රක්ෂිතයේ අක්කර පහළවකට අධික ප්‍රදේශයකට දැඩි ලෙස හානි වී තිබේ.මිහින්තලා රජමහා විහාරාධිපති වලවාහැංගුනවැවේ ධම්මරතන නාහිමියන්ගේ මඟ පෙන්වීමෙන් පොලිසිය යුද හමුදාව සිවිල් ආරක්ෂක නිලධාරීන් හා මහජනතාව එක්ව දැඩි වෙහෙසක් දරා කඩිනමින් ගින්න නිවා දැමීමට ක්‍රියා කළහ.මිහින්තලා මහා සෑයේ දකුණු පස කදුවටා පාර ඉහළ ප්‍රදේශ රක්ෂිතයේ ඇති වූ මෙම ගින්නෙන් පරිසරයට හා වන සතුන්ට දැඩි හානි සිදුව ඇත.මහා සෑයේ විදුලි බල්බ සවි කරමින් සිටි කාර්මිකයන් මෙය දැක දැනුම් දී ඇත. පසුව මේ සිද්ධිය පිළිබඳ ආරක්ෂක ලේකම් තුමන්ට දැනුම් දීමෙන් අනතුරුව යුද හමුදාව, පොලිසිය, ගුවන් හමුදාව, සිවිල් ආරක්ෂක නිලධාරීන් සහ අනුරාධපුර දිසාපති මහජනතාව එක්ව ගින්න මැඩ පැවැත්වීමට අවශ්‍ය කටයුතු සිදු කළ බව මිහින්තලා රජමහා විහාරාධිපති වලවාහැංගුනවැවේ ධම්මරතන නාහිමියන් පැවසූහ. පැය හතරක පමණ කාලයක් පැවැති ගින්න නිවා දැමීමට හෙලිකොප්ටර් යානාවක් ද යොදා ගැණිනි.ගින්න කෙසේ ඇතිවූවා ද යන්න පිළිබඳව පොලිසිය පරීක්ෂණ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306212</link>
    <topic>කඩාකප්පල්කාරී වැඩක්දැයි සැකයි</topic>
    <author/>
    <content>මිහින්තලා රජමහා විහාර පුදබිමේ මහා සෑයට දකුණු පස රක්ෂිතයේ ඇති වූ හදිසි ගින්න කිසියම් කඩාකප්පල්කාරී පිරිසක් විසින් සිදු කළා ද යන්න සැකසහිත යැයි මිහින්තලා රාජමහා විහාරාධිපති වලවාහැංගුනවැවේ ධම්මරතන නාහිමියෝ පැවසූහ.සෑම පොසොන් උත්සවයක් ආසන්නයේම ගින්න ඇතිවීම සැකයක් බවද උන්වහන්සේ පැවසූහ. එළඹෙන පොසොන් සමයේ මිහින්තලා පුදබිම වැඳපුදා ගැනීමට නන්දෙසින් අති විශාල බැතිමතුන් පිරිසක් පැමිණෙන බවත් මෙවැනි ක්‍රියාවන් සිදු කර ජනතාව බියවැද්ද වීමට මෙය සිදු කළා ද යන්න පිළිබඳව සැක මතු‍වේ. මෙයට පෙරද මෙවැනි සිද්ධීන් සිදුවූ බවද නාහිමියන් වැඩිදුරටත් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306213</link>
    <topic>රටට වැඩදායි දරු පරපුර දක්ෂ අදක්ෂ කියා බෙදන්න බෑ</topic>
    <author>ධනුෂ්ක ගොඩකුඹුර</author>
    <content>දක්ෂ දරුවන් අදක්ෂ දරුවන් කියා දෙකොටසක් මේ රටේ නැහැ. සිටින්නේ එකම දරු පරපුරක් පමණයි. ඒ තමයි මේ රටට වැඩදායී දරු පරපුර යැයි ජනාධිපති මහින්ද රාජපක්ෂ මහතා පැවසිය.ජනාධිපතිවරයා මෙසේ ප්‍රකාශ කළේ තාක්ෂණ විෂයය ධාරාව පාසල්වලට හඳුන්වාදීම සඳහා අරලියගහ මන්දිරයේදී ඊයේ (20) පැවැති උත්සවයකට එක්වෙමිනි.පාසල්වලට තාක්ෂණ විෂය ධාරාව හඳුන්වා දීම මේ රටේ අධ්‍යාපනයේ හැරවුම් ලක්ෂ්‍යයක් සටහන් කළ දවසක් මෙන්ම අප රට අසමත් රාජ්‍යයක් යැයි පෙන්වීමට උත්සාහ කරන අයට ‍පැහැදිලි පණිවිඩයක් දුන් දවසක් බවත් ජනාධිපතිවරයා ප්‍රකාශ කළේය.දකුණේ මෙන්ම උතුරේ දරුවන්ටත් අද නිදහසේ අධ්‍යාපනය ලැබීමට හැකි බව පැවසූ ජනාධිපතිවරයා පාසල් නිම වී නිවසට එන දරුවන් අතට ආයුධ දී බලෙන් යුද්ධයට යවන්නට අද කවුරුත් නැති බව පැවසීය. අද මුහුණ දෙන්නට වන අභියෝග අනාගත පරපුරට ඉතිරි නොකර බවට 2006දී තමා දැයේ දරුවන්ට දුන් පොරොන්දුව ජීවිත පරදුවට තබා කැපවීමෙන් ඉටු කර ඇති බවත් ජනාධිපතිවරයා පැවසීය. තාක්ෂණවේදය ඉගෙන ගන්නේ අසමත් දරුවන් යන හැඟීමෙන් අප ඈත්විය යුතු බව ප්‍රකාශ කළ ජනධිපතිවරයා මාපියන් තුළ මේ සම්බන්ධයෙන් ආකල්පමය වෙනසක් සිදු විය යුතු බවත් ප්‍රකාශ කළේය. සෑම දරුවෙක්ම රටේ අනාගතය වෙනස් කිරීමේ දි එකසේ වැදගත් බව කී ජනාධිපතිවරයා ලෝකයේ ඕනෑම රටකට ගොස් මම ශ්‍රී ලාංකිකයෙක් බව අභිමානයෙන් කිව හැකි රටක් අද ගොඩනඟා තිබෙන බවත් පැවසීය.වසර සිය තිස්සේ මේ රටේ දරුවන්ට විඳින්නට වූ ගැටලුවකට විසැඳුම් තාක්ෂණ විෂයය ධාරාවෙන් අධ්‍යාපනය ලැබීමේ අවස්ථාව මඟින් ලබා දී ඇති බවත් ජනාධිපතිවරයා වැඩිදුරටත් ප්‍රකාශ කළේය.ඇමැතිවරුන් වන බන්දුල ගුණවර්ධන, එස්. බී. දිසානායක, ඩලස් අලහප්පෙරුම, දුමින්ද දිසානායක, අධ්‍යාපන අමාත්‍යාංශ අධීක්ෂණ මන්ත්‍රී මොහාන් ලාල් ග්‍රේරු, පළාත් ආණ්ඩුකාරවරු, මහඇමැතිවරු, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306214</link>
    <topic>මිහින්තලේ ආලෝක පූජාව 22දා සිට</topic>
    <author>නිමල් විජේසිංහ</author>
    <content>ලේක්හවුස් ආයතනයේ ප්‍රධානත්වයෙන් ලංකා විදුලිබල මණ්ඩලයේ සම අනුග්‍රාහකත්වය හා අබාන්ස් සමාගමේ බැතිබර දායකත්වයෙන් 51වැනි වරටත් පවත්වන මිහින්තලේ ආලෝක පුජා මහෝත්සවය ලබන 22දා ආරම්භ කෙරේ.පොසොන් පෝ දින එනම් ආලෝක පූජාවේ දෙවැනි දිනය ජනාධිපති මහින්ද රාජපක්ෂ මැතිතුමා අතින් විවෘත කෙරේ.මේ 22 දා පැවැත්වෙන සමාරම්භක ආලෝක පූජා උළෙලේ ප්‍රදාන ආරාධිතයා ලෙස උතුරු මැද ආණ්ඩුකාර කරුණාරත්න දිවුල්ගනේ මහතා සහභාගී වෙයි.උතුරුමැද මහ ඇමැති රංජිත් සමරකෝන්, ඇමැතිවරුන් වන කරල්ලියද්ද, කෙහෙළිය රඹුක්වැල්ල, පවිත්‍රා වන්නිආරච්චි, දුමින්ද දිසානායක, නියෝජ්‍ය අමාත්‍යවරුන් වන ඩබ්.බී. ඒකනායක, එස්.එම්. චන්ද්‍රසේන ලේක්හවුස් සභාපති හා කළමනාකාර අධ්‍යක්ෂ බන්දුල පද්මකුමාර මහතා හා අධ්‍යක්ෂ මණ්ඩලය, ලංකා විදුලිබල මණ්ඩලයේ සහ අබාන්ස් සමාගමේ ප්‍රධානීහු ඇතුළු ආරාධිතයන් මේ අවස්ථාවට එක්වෙති.23දා ජනාධිපතිතුමා අතින් පෝදා විදුලි ආලෝක පූජාව විවෘත කෙරෙන අවස්ථාවට කැබිනට් මැති ඇමැතිවරු පළාත් දේශපාලන සාමාජිකයන් ලේක්හවුස් සභාපති හා කළමනාකාර අධ්‍යක්ෂ බන්දුල පද්මකුමාර මහතා ඇතුළු අධ්‍යක්ෂ මණ්ඩලය සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306215</link>
    <topic>පොදුරද සමුළුවට උපරිම සහාය</topic>
    <author>මහින්ද අලුත්ගෙදර</author>
    <content>මේ වසරේ නොවැම්බරයේ ශ්‍රී ලංකාවේ දී පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සාර්ථකකර ගැනීමට දියහැකි සෑම සහයෝගයක් ම ලබා දෙන බව ඔස්ට්‍රේලියාව අවධාරණය කරයි. මීට පෙර පොදු රාජ්‍ය මණ්ඩලීය රාජ්‍ය නායක සමුළුව ඔස්ටේ‍්‍රලියාවේ පර්ත් නුවර දී පැවැති අතර එහි අත්දැකීම් ද ශ‍්‍රී ලංකාවේ පැවැත්වෙන සමුළුව සාර්ථක කරගැනීම සඳහා ලබාදීමට සූදානම් බවද තම රටේ පැවැති සමුළුවේ අත්දැකීම් සහ පළපුරුද්ද සම්බන්ධයෙන් ශ්‍රී ලංකාවට උපදෙස් ලබාදීම සඳහා නියෝජිතයන් දෙදෙනකු යොමු කරන බවද ඕස්ට්‍රේලියානු අගමැතිනී ජුලියා ගිලාඩ් මහත්මිය කියා සිටී.ඒ මහත්මිය මේ බව සඳහන්කර ඇත්තේ නිල සංචාරයක් සදහා ඔස්ට්‍රේලියාව බලාගිය විදේශ කටයුතු ඇමැති මහාචාර්ය ජී.එල් පීරිස් සහ පාර්ලිමේන්තු මන්ත්‍රී නාමල් රාජපක්ෂ මහත්වරුන් ඇතුළු ශ්‍රී ලංකා නියෝජිත පිරිස සමඟ කැන්බරා නුවර පිහිටි පාර්ලිමේන්තු සංකීර්ණයේ දී පැවැති විශේෂ හමුවේ දී බව විදේශ කටයුතු අමාත්‍යාංශය ප්‍රකාශ කරයි.ශ්‍රී ලංකාවේ පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුවට සහභාගී වීමට බලාපොරොත්තුවෙන් සිටින බවද එම වැඩසටහන සාර්ථක කර ගැනීමට අවශ්‍ය සම්පූර්ණ සහයෝගය ලබා දෙන බවද මෙහිදී සදහන්කර තිබෙන ජුලියා ගිලාඩ් මහත්මිය එම රාජ්‍ය නායක සමුළුව බෙහෙවින්ම සාර්ථක එකක් වනු ඇතැයි විශ්වාසය පළ කර තිබේ.මේ අතර ඕස්ට්‍රේලියානු විදේශ කටයුතු ඇමැති රොබට් කාර් මහතා සමඟ පැවැති සාකච්ඡාවක දී ශ්‍රී ලංකාව සහ ඕස්ට්‍රේලියාව අතර ගුවන්සේවා ගිවිසුමක් අස්සන් කිරීම සහ උසස් අධ්‍යාපන ක්ෂේත්‍රය සම්බන්ධයෙන් ඉදිරියේ දී ක්‍රියා කළයුතු ආකාරය සම්බන්ධයෙන් දීර්ඝ වශයෙන් සාකච්ඡා කර ඇති බවද විදේශ කටයුතු අමාත්‍යංශය කියා සිටියි.මහාචාර්ය ජී.එල් පීරිස් මහතා මෙම සංචාරයේ දී ඔස්ට්‍රේලියානු ආරක්ෂක ඇමැතිවරයා, කථානායකවරයා, සංක්‍රමණික හා පුරවැසිභාවය පිළිබඳ ඇමැති ඇතුළු එරට ප්‍රධාන පෙළේ රාජ්‍ය නායකයන් රැසක් සමඟ සාකච්ඡා පවත්වා තිබේ.මෙම සංචාරයට පාර්ලිමේන්තු මන්ත්‍රීවරුන් වන නාමල් රාජපක්ෂ , ලොහාන් රත්වත්තේ, තිලංග සුමතිපාල සහ වසන්ත සේනානායක මහත්වරු ද සහභාගී වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306216</link>
    <topic>ශිෂ්‍යත්වය-O/L-A/L විභාග ඇරඹීමට දින 5කට පෙර සිට උපකාරක පන්ති තහනම්</topic>
    <author>සුභාෂිනි සේනානායක</author>
    <content>පහ වසර ශිෂ්‍යත්ව විභාගය, අධ්‍යයන පොදු සහතික පත්‍ර සාමාන්‍ය පෙළ සහ උසස් පෙළ විභාග පැවැත්වීමට දින පහකට පෙර සිට විභාග අවසන් වන දිනය දක්වා උපකාරක පන්ති පැවැත්වීම සපුරා තහනම් කර තිබේ. අධ්‍යාපන ඇමැතිවරයාට ඇති බලතල යටතේ අමතර පන්ති පවත්වන්නන්ට එරෙහිව නීතිමය පියවර ගැනීමටද කටයුතු කෙරේ.මේ අනුව අදාළ විභාගයන්ට දින පහකට පෙර සිට අවසන් වන තුරු උපකාරක පන්ති සංවිධානය කිරීම, එම පන්ති මෙහෙයවීම, විෂයානුබද්ධ දේශන සම්මන්ත්‍රණ පැවැත්වීම, එම විභාග සඳහා අනුමාන ප්‍රශ්න මුද්‍රණය කිරීම, බෙදාහැරීම, විභාග ප්‍රශ්න පත්‍ර ලබාදෙන බවට හෝ ඒ හා සමාන ප්‍රශ්න පත්‍ර ලබාදෙන බවට පෝස්ටර්, බැනර්, අත් පත්‍රිකා, විද්‍යුත් ‍හෝ මුද්‍රිත මාධ්‍ය මඟින් ප්‍රසිද්ධ කිරීම හෝ එවැනි දෑ ළඟ තබා ගැනීම සපුරා තහනම් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306217</link>
    <topic>දකුණු ඉන්දියාවට පලා ගිය සරණාගතයන් 5,300කට වැඩි පිරිසක් යළි ඇවිත්</topic>
    <author>මහින්ද අලුත්ගෙදර</author>
    <content>යුද ගැටුම් පැවැති සමයේ දී සරණාගතයන් ලෙස දකුණු ඉන්දියාවට පලා ගිය ශ්‍රී ලාංකිකයන් 5,300කට වැඩි පිරිසක් යළි සිය මාතෘභූමිය වෙත පැමිණ තිබෙන බව එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය පවසයි.රටේ වත්මන් යහපත් වාතාවරණය මෙන්ම ආර්ථික සංවර්ධනය, යටිතල පහසුකම් සංවර්ධනය සහ සෑම ජන කොටසකම ජීවනෝපාය ශක්තිමත් කිරීම සඳහා රජයේ විශේෂ අවධානය යොමු කිරීම ආදී කරුණු සැළකිල්ලට ගෙන මේ පිරිස ස්ව කැමැත්තෙන්ම ශ්‍රී ලංකාවට පැමිණ තිබෙන බවද එම කාර්යාලය පෙන්වා දෙයි. යුදමය වාතාවරණය පැවති සමයේදී ශ්‍රී ලාංකික ද්‍රවිඩ ජාතිකයන් ලක්ෂයකට වැඩි පිරිසක් විදේශ රටවලට සරණාගතයන් වශයෙන් පලාගිය අතර ඉන්දියාවේ තමිල්නාඩු ප්‍රාන්තයේ සරණාගත කඳවුරු 110ක තව දුරටත් ශ්‍රී ලාංකිකයන් 60,000ක පිරිසක් වෙසෙන බව වාර්තා වෙයි.පසුගිය ජනවාරි මාසයේ සිට මේ දක්වා කාලයේ දකුණු ඉන්දියාවේ වාසය කළ ශ්‍රී ලාංකික සරණාගතයන් 350දෙනෙකු යළි ශ්‍රී ලංකාවට පැමිණ තිබෙන අතර පසුගිය 2012 වසරේ දී යළි සියරට පැමිණි සංඛ්‍යාව 1,600ක් බවද එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය සදහන් කරයි. ඊට අමතරව පසුගිය 2011 වසරේ දී පුද්ගලයන් 1670ක් සහ පසුගිය 2010 වසරේ දී පුද්ගලයන් 2040දෙනෙකු යළි ශ්‍රී ලංකාවට පැමිණි බවද මෙලෙස පැමිණෙන ශ්‍රී ලාංකික සරණාගතයන් වෙනුවෙන් සෑම සහයෝගයක්ම ලබාදෙන බවද එම මහකොමසාරිස් කාර්යාලය කියයි. මෙලෙස ශ්‍රී ලංකාවට ලැමිණෙන සරණාගතයන් කිසිවෙකුගෙන් මේ දක්වා ආරක්ෂාව සම්බන්ධයෙන් හෝ වෙනත් කරුණු සම්බන්ධයෙන් කිසිඳු පැමිණිල්ලක් ලැබී නොමැති බවද සියරට පැමිණීමට මූලික හේතුව වෛද්‍ය හා අධ්‍යාපන පහසුකම් ඇතුළු කරුණු බවද එක්සත් ජාතීන්ගේ සරණාගතයන් පිළිබඳ මහකොමසාරිස් කාර්යාලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306218</link>
    <topic>ඩෙංගු මදුරුවන් නසන්න බී.ටී.අයි. බැක්ටීරියා කැට</topic>
    <author>සන්ධ්‍යා කරුණාරත්න</author>
    <content>ඩෙංගු මදුරු මර්දනයට ඝන (කැට) බී.ටී.අයි. බැක්ටීරියාව යොදා ගැනීම සඳහා නියමු ව්‍යාපෘතියක් ක්‍රියාත්මක කිරීමට සෞඛ්‍ය අමාත්‍යාංශය තීරණය කරයි.ගම්පහ, කැලණිය, බොරලැස්ගමුව යන ප්‍රදේශවල මූලික වශයෙන් මේ නියමු ව්‍යාපෘතිය ක්‍රියාත්මක කරන බවත් ඉදිරි සතිදෙක ඇතුළත මේ ව්‍යාපෘතිය ආරම්භ කරන බවත් අමාත්‍යාංශය ප්‍රකාශ කරයි. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත සෞඛ්‍ය ලේකම්වරයා අඳාළ බලධාරීන් නියමු ව්‍යාපෘතිය සම්බන්ධයෙන් දැනුවත් කර තිබෙන බව ද අමාත්‍යාංශය පවසයි. දියර බී.ටී.අයි. බැක්ටීරියාවේ ආයු කාලය සතියක් වුව ද, ඝන බී.ටී.අයි. බැක්ටීරියාවේ ආයු කාලය මාස හයකි.නියමු ව්‍යාපෘතියෙන් ලැබෙන ප්‍රතිඵල අනුවඝන බී.ටී.අයි. බැක්ටීරියාව යොදා ගැනීම පිළිබඳ තීරණය කෙරේ. මදුරුවන් බෝවන ස්ථාන හඳුනාගෙන විනාශ කිරීම සඳහා වන සහායක ක්‍රමවේද ඉදිරිපත් කරන ආයතන හෝ පුද්ගලයන් සම්බන්ධයෙන් සලකා බලා සාර්ථක ක්‍රමවේදවලට අවස්ථාව ලබා දීමට ද අමාත්‍යාංශය තීරණය කර තිබේ. මේ ක්‍රමවේද කිසිවක් පරිසරයට හානි නොවන ඒවා වීම විශේෂ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n1306219</link>
    <topic>පළාත් සභා අහෝසි කරන යෝජනාවට එකඟ නෑ</topic>
    <author>උදුලා පීරිස්</author>
    <content>බලය බෙදාහැරීමේ සංකල්පය ශ්‍රී ලංකා නිදහස් පක්ෂය ප්‍රතිපත්තියක් ලෙස පිළිගන්නා බැවින් 13වෙනි සංශෝධනයෙන් ඇති කළ පළාත් සභා අහෝසි කිරීමේ යෝජනාවට අපට එකඟවිය නොහැකි බවත් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා පැවසීය.එහෙත් කාලීන අවශ්‍යතා මතුවීම සම්බන්ධයෙන් 13වැනි සංශෝධනයේ වගන්ති කිහිපයක් කඩිනමින් සංශෝධනය කර පාර්ලිමේන්තුවත් පළාත් සභා අතරත් අනාගතයේදී ඇතිවිය හැකි ගැටුම්කාරී තත්ත්වයට ව්‍යවස්ථානුකූලව ස්ථිර විසඳුම් ලබාදීමට අත්‍යවශ්‍ය බවත් ඇමැතිවරයා අවධාරණය කළේය. රත්නපුර හල්පේ පැවැති ගැමිදිරිය බහුකාර්ය ගොඩනැගිල්ල ජනතා අයිතියට පත්කිරීමේ උත්සවයට එක්වෙමින් ඒ මහතා මෙසේ පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n13062110</link>
    <topic>ඉදිරි පැය 24 මුහුදේ තද සුළං</topic>
    <author>උදුලා පීරිස්</author>
    <content>ඉදිරි පැය 24ක කාලයේදී මන්නාරම සිට පොතුවිල් හරහා ගාල්ල දක්වාත් යාපනය සිට ත්‍රිකුණාමලය දක්වාත් මුහුදු තීරයේ පැයට කිලෝමීටර් 70කට අධික තද සුළං තත්ත්වයක් ඇතිවිය හැකි යැයි කාලගුණ විද්‍යා දෙපාර්තමේන්තුව අනතුරු අඟවයි.මේනිසා ධීවර හා නාවික කටයුතුවලදී අවධානයෙන් කටයුතු කරන ලෙස එම දෙපාර්තමේන්තුව දන්වා සිටී. නිරිතදිග ප්‍රදේශවල පවතින වැසි සහිත කාලගුණ තත්ත්වය තවදුරටත් වැඩි වන බැවින් බස්නාහිර, සබරගමුව, මධ්‍යම හා දකුණු පළාත්වල සහ ගාල්ල හා මාතර දිස්ත්‍රික්කවලත් විටින් විට වැසි ඇතිවන බව එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n13062111</link>
    <topic>විදෙස් රටක දී අහිමි වූ රියදුරු බලපත මෙරටින්</topic>
    <author>විජයානි එදිරිසිංහ</author>
    <content>විදෙස් ගත වූ දහස් සංඛ්‍යාත ශ්‍රී ලාංකිකයන්ට එම රටවල දී අහිමි වූ රියදුරු බලපත්‍රයේ අනු පිටපතක් යළි මෙරට දී පොලිස් වාර්තාවක් නොමැතිව නිකුත්කිරීමට මෝටර් රථ ප්‍රවාහන කොමසාරිස් දෙපාර්තමේන්තුව පියවර ගෙන තිබේ.එම දෙපාර්තමේන්තුවේ වේරහැර කාර්යාලය හරහා එම නිකුත් කිරීම සිදු කරයි. විදේශගත ශ්‍රී ලාංකිකයන්ට වසර ගණනාවක් තිස්සේ මුහුණ පෑමට සිදු වූ බරපතළ ගැටලුවකට මේ වැඩපිළිවෙළ නිසා සහනයක් ලැබී තිබේ. පිටරට සිටිය දී එම රටෙන් ලබා ගත් රියදුරු බලපත්‍රයේ මෙරට රියදුරු බලපත් අංකය සඳහන් කර තිබේ නම් එම රියදුරු බලපත්‍රය අදාළ කාලයේ විදේශයේ ජීවත් වූ බවට තහවුරු කරන ලේඛන සහ විදේශ ගමන් බලපත්‍රය ඉදිරිපත් කිරීමෙන් අනතුරුව රියදුරු බලපත්‍රයේ අනු පිටපතක් (ඩුප්ලිකේට්) ලබාගත හැකිය.මේ තාක් කාලයක් විදේශ රටවල දී රියදුරු බලපත්‍රය අහිමි වූ පුද්ගලයන් යළි මෙරට දී රියදුරු බලපත්‍රයේ අනු පිටපතක් ලබාගත්තේ මෙරට දී රියදුරු බලපත්‍රය අහිමි වූ බවට පොලිසියට බොරු පැමිණිල්ලක් කර ලබා ගත් පොලිස් වාර්තාවක් මගිනි.පසුගිය වසරේ පමණක් මෝටර් රථ ප්‍රවාහන දෙපාර්තමේන්තුවෙන් පොලිස් වාර්තා හරහා නිකුත් කර ඇති ඩුප්ලිකේට් රියදුරු බලපත් ප්‍රමාණය දහතුන්දහස ඉක්මවා තිබේ.විදේශ රටවල දී එසේ රියදුරු බලපත්‍රය අහිමි වූ විනිසුරුවරු, වෛද්‍යවරු, පොලිස් හමුදා නිලධාරීන් පවා පොලිස් වාර්තා හරහා එසේ රියදුරු බලපත් ලබාගෙන ඇත. විදේශ ගත වූ ශ්‍රී ලාංකිකයන්ට වසර ගණනාවක් තිස්සේ මුහුණ පෑමට සිදු වූ බරපතළ ගැටලුවකට මේ වැඩපිළිවෙළ විශාල සහනයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n13062112</link>
    <topic>මැණික් ව්‍යාපාරිකගේ කෝටි 1 1/2 ක දේපළ කොල්ල කෑ 6ක් දැලේ</topic>
    <author>ඉන්දික පොල්කොටුව</author>
    <content>කෝටිපති මැණික් ව්‍යාපාරිකයකු වන මුතු මුදලාලිගේ නිවසට පැන කෝටි එකහමාරක් පමණ වටිනා දේපළ කොල්ල කෑමේ සිද්ධියේ සැකකරුවන් 6ක් මාතලේ කොට්ඨාස විශේෂ පොලිස් කණ්ඩායමක් මඟින් අත්අඩංගුවට ගෙන තිබේ.සැකකරුවන් ළඟ තිබී මුදල් හා රන් භාණ්ඩ තොගයක් ද සොයා ගෙන ඇත.ඉකුත් 13 දා වලාන දුෂණ මර්දන ඒකකයේ නිලධාරීන් යැයි පවසමින් මේ කෝටිපති මැණික් ව්‍යාපාරිකයාගේ මාතලේ ලග්ගල පිහිටි නිවසට ආයුද සන්නද්ධව කඩා වැදී එම ව්‍යාපාරිකයාගේ දෑතට මාංචු දමා නිවැසියන් බිය කැර රුපියල් කෝටි එකහමාරක මුදල් මැණික් හා රන් භාණ්ඩ කොල්ල කා පලා ගොස් තිබිණි.රුපියල් ලක්ෂ පනහක මුදල් හා රුපියල් කෝටියක මැණික් හා රන් භාණ්ඩ මෙලෙස කොල්ල කා ඇති අතර ඉන් රුපියල් ලක්ෂ අටක මුදලක් සොයාගෙන ඇත. මීට අමතරව රන් පවුම් 18ක රන් මාලයක්ද සොයා ගෙන තිබේ.සීගිරිය ප්‍රදේශයේ පදිංචි ප්‍රධාන සැකකරු මෙහෙයවූ මේ කල්ලිය සතුව තිබූ ත්‍රිරෝද රථයක් යතුරු පැදි 2ක් ජීව උණ්ඩ 42ක් මාංචු කුට්ටමක් ඇත්දළ මුද්දක් ඇතුළු භාණ්ඩ තොගයක්ද අත්අඩංගුවට ගෙන ඇත.සීගිරිය කණ්ඩලම වේයාගොඩ මිනුවන්ගොඩ ප්‍රදේශවල පදිංචි මේ සැකකරුවන්ගෙන් දෙදෙනකු කොල්ලයෙන් දින දෙකකට පසු වටිනා යතුරු පැදි දෙකක් මිලදී ගෙන ඇති අතර අත්අඩංගුවට ගත් යතුරුපැදි 2 එම යතුරු පැදි බැව් අනාවරණය වේ.අදාළ කොල්ලයත් සමඟ වහා ක්‍රියාත්මක වූ මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ විශේෂ උපදෙස් මත මාතලේ කොට්ඨාස භාර ජ්‍යෙෂ්ඨ පොලිස් අධිකාරී සංජීව මැදවත්ත මහතාගේ මෙහෙයවීමෙන් ප්‍රධාන පොලිස් පරීක්ෂක සී. රාජපක්ෂ පොලිස් පරීක්ෂක සුනිල් ඒකනායක උපපොලිස් පරීක්ෂක සිරිවර්ධන ඇතුළු නිලධාරීහු පරීක්ෂණ සිදු කර සතියකදී සැකකරුවන් අත්අඩංගුවට ගත්හ.අත්අඩංගුවට ගැනුණු කොල්ල කල්ලියෙන් තොරතුරු රැසක් අනාවරණය වෙමින් පවතින අතර මොවුන් මෙවැනි කොල්ලකෑම් රැසකට සම්බන්ධදැයි පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n13062113</link>
    <topic>ශ්‍රී මහා බෝධීන් වහන්සේ අබියස සිල් සමාදන් වන 5000ක පිරිසකට ජනපතිඳුන් අතින් සිල් රෙදි</topic>
    <author>අමිල ප්‍රභාත් වනසිංහ</author>
    <content>එළඹෙන පොසොන් පොහොය දින (23) උදෑසන සිල් සමාදන් වන පන්දහසක් පමණ පිරිසකට අනුරාධපුර ජය ශ්‍රී මහා බෝධීන් වහන්සේ අබියසදී ජනාධිපති මහින්ද රාජපක්ෂ මහතාගේ ප්‍රධානත්වයෙන් සිල් රෙදි ප්‍රදානය කිරීමට කටයුතු යොදා ඇත.අලව්වේ ගුණරතන හිමියන්ගේ අනුශාසනා මත සිංගප්පූරු දානපතියන් මේ පුණ්‍ය කටයුත්ත සංවිධාන කර තිබේ. එහිදී සිල් සමාදන්ව සිටින පිරිස ජනාධිපතිතුමන්ටත් රටටත් සෙත්පතා ජය පිරිත් දේශනා කරති. උදෑසන 6.00 ට පැවැත්වෙන මේ පුණ්‍ය කටයුත්තෙන් පසුව උදෑසන දානය හා පාසල් ළමුන් දසදහසකට පාසල් උපකරණ ප්‍රදානය කිරීමටද කටයුතු යොදා තිබේ. මේ පුණ්‍ය කටයුත්ත මෙවර පවත්වන්නේ පහළොස් වැනි වරටය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n13062114</link>
    <topic>ගෝල්ඩන් කී නඩුව ඇපකරුවන්ගේ විදෙස් ගමන් බලපත් අධිකරණයට</topic>
    <author>කුමුදු හෙට්ටිආරච්චි</author>
    <content>ගෝල්ඩන් කී නඩුවේ චෝදනා ලැබ සිටින සෙලින්කෝ සමූහ ව්‍යාපාරයේ අධිපති ලලිත් කොතලාවල ඇතුළු විත්තිකරුවන් අට දෙනාගේ ඇපකරුවන්ගේ විදේශ ගමන් බලපත්‍ර අධිකරණයට බාර දෙන ලෙස කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (20) නියම කළාය. තවද විත්තිකරුවනට නියම කැර ඇති රුපියල් ලක්ෂ පනහ බැගින් වන සහතික ඇප දෙක සඳහා ඇප තැබීමට ඉදිරිපත්ව සිටින ඇපකරුවන්ට තම වත්කම් සහතික හා දිවුරුම් ප්‍රකාශ ඉදිරිපත් කිරීමට විනිසුරුවරිය ලබන ජුලි 24 වැනිදාට අවසන් වශයෙන් දින ලබා දුන්නාය.මේ නඩුව ඊයේ (20) කැඳවූ අවස්ථාවේ සෙලින්කෝ සමූහ ව්‍යාපාරයේ අධිපති ලලිත් කොතලාවල ඇතුළු විත්තිකරුවෝ අට දෙනෙක් අධිකරණය හමුවේ පෙනී සිටියහ.නඩුවේ හයවන විත්තිකාරිය වන සිසිලි ප්‍රියා කොතලාවල නොමැතිව අපරාධ නඩු විධාන සංග්‍රහ පනතේ (24) වගන්තිය යටතේ මේ නඩුව විභාග කිරීමට තීරණය කර ඇති විනිසුරුවරිය විදේශගතව සිටින බව කියන සිසිලියා කොතලාවල අත්අඩංගුවට ගැනීම සඳහා ජාත්‍යන්තර පොලිසිය හරහා වරෙන්තු නිකුත් කර ඇත. නඩුව ඊයේ (20) අධිකරණය හමුවේ කැඳවූ අවස්ථාවේ විත්තිකරුවන් වෙනුවෙන් ඇප තැබීමට ඉදිරිපත් වූ ඇපකරුවන් කිහිප දෙනෙක් තම වත්කම් සහතික අධිකරණය හමුවට ඉදිරිපත් කර තිබුණද ඇතැම් වත්කම් සහතික සහතික කිරීම සම්බන්ධව ගැටලු පැවැති අතර ඇතැම් ඇපකරුවන් දිවුරුම් ප්‍රකාශයන්ද සූදානම් කර නොතිබුණි.වත්කම් සහතික ඉදිරිපත් කිරීමට ඇපකරුවනට අධිකරණය මඟින් දින කිහිපයක් ලබාදුන් බව ප්‍රකාශ කළ විනිසුරුවරිය වත්කම් සහතික ඉදිරිපත් කිරීමට අධිකරණය අවසාන වශයෙන් දිනයක් ලබාදෙන බව විනිසුරුවරිය ප්‍රකාශ කළාය.ලබන ජුලි මස 15 වැනි දිනට අවසන් වශයෙන් සිය වත්කම් සහතික ඉදිරිපත් කිරීමට දින ලබාදුන් විනිසුරුවරිය සම්පූර්ණ කළ ලේඛන පමණක් එදිනට අධිකරණයට ඉදිරිපත් කරන ලෙසට විනිසුරුවරිය ඇපකරුවන්ට දන්වා සිටියාය.ඇපකරුවන්ගේ ‍විදේශ ගමන් බලපත්‍ර අධිකරණයට බාරදීමට ඊයේ (20) නියම කළ විනිසුරුවරිය විදේශ ගමන් බලපත්‍ර නොමැති ඇපකරුවනට ඒ බව දිවුරුම් ප්‍රකාශ මගින් අධිකරණයට දැන්වීමට නියම කළාය.ගෝල්ඩන් කී ක්‍රෙඩිට් සමාගමේ නියෝජ්‍ය සභාපතිවරුන් වන ශාන්ත කුමාර්, කාමන් මයිකල් පෙරේරා, ප්‍රසන්න සුමනසේකර, සුරම්‍ය සාරානාථ කරුණාසේන, ජූඩ් ලෙනාඩ් නෙරංජන් ප්‍රනාන්දු, ලලිත් කොතලාවල,සිසිලිප්‍රියා කොතලාවල, පද්මිණි කමලාදේවි කරුණානායක හා විතාන රාලලාගේ ධර්මසිරි යන විත්තිකරුවෝ මේ නඩුවෙන් අධිචෝදනා ලැබ සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=n13062115</link>
    <topic>ආණ්ඩුක්‍රම ව්‍යවස්ථා සංශෝධන පනත් කෙටුම්පත හැකි ඉක්මනින් පාර්ලිමේන්තුවට ඉදිරිපත් කරනවා</topic>
    <author>සිතාරා සේනානි සහ නුවන් කොඩිකාර</author>
    <content>දහනව වැනි ආණ්ඩුක්‍රම ව්‍යවස්ථා සංශෝධන පනත් කෙටුම්පත හදිසි පනතක් ලෙස හැකි ඉක්මනින් පාර්ලිමේන්තුවට ඉදිරිපත් කිරීමට රජය කටයුතු කරන බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. ඇමැති මණ්ඩල තීරණ දැනුම්දීම සඳහාජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (20) පැවැති මාධ්‍ය හමුවේදී ඇමතිවරයා මේ බව පැවැසීය.යාබදව පිහිටා ඇති පළාත් සභා දෙකක් හෝ කිහිපයක් ඒකාබද්ධ කොට තනි පළාත් සභාවක් පිහිටුවීම සඳහා ජනාධිපතිවරයාට බලය පැවරෙන 13වන අණ්ඩුක්‍රම ව්‍යවස්ථා සංශෝධනයේ සඳහන් විධිවිධාන අහෝසි කිරීම 19වන ව්‍යවස්ථා සංශෝධනයෙන් සිදු කැරෙන බවත් ඇමැතිවරයා මෙහිදී පැවැසීය.මීට අමතරව 13වන ව්‍යවස්ථා සංශෝධනයට අදාළව ඉදිරිපත්ව තිබෙන දෙවැනි යෝජනාව සම්බන්ධයෙන් කරුණු සාකච්ඡා කිරීම සඳහා වන පාර්ලිමේන්තු තේරීම් කාරක සභාව කඩිනමින් පත් කිරීමට රජය පියවර ගන්නා බවත් හෙතෙම සඳහන් කළේය.පළාත් සභා විෂය යටතට ගැනෙන කිසියම් කරුණක් සම්බන්ධයෙන් පනත් කෙටුම්පතක් පාර්ලිමේන්තුවට ඉදිරිපත් කිරීමේදී ඒ සඳහා සියලු පළාත් සභාවල අනුමැතිය අවශ්‍ය බවට සඳහන් වගන්තිය වෙනස් කොට පළාත් සභාවල බහුතර කැමැත්තෙන් එය සම්මත කරගැනීමට අවශ්‍ය ප‍්‍රතිපාදන සැලසීම මෙහි දෙවැනි යෝජනාව වේ.ඕනෑම ගිවිසුමක් ජනමතයට යටත් වන බව මෙහිදී පැවැසූ ඇමැතිවරයා, විශේෂයෙන් ම ජනතා පරමාධිපත්‍ය සමඟ ගැටෙන ප්‍රශ්නයක් නම් ඒ සම්බන්ධයෙන් පියවර ගැනීමේදී ජනතා පරමාධිපත්‍ය හා ව්‍යාවස්ථාවේ සඳහන් ප්‍රතිපාදන අනුව කටයුතු කරන බවත් කීය. එසේම බලය විමධ්‍යගත කිරීම වඩා අර්ථවත් වන සේ කටයුතු කිරීමට රජය සෑම විටම කටයුතු කරන බවත් අවධාරණය කළේය.බලය බෙදීමේ ඒකකය ජනතාවට වඩාත් ප්‍රයෝජනවත් ලෙස විධිමත් කිරීමට බලාපොරොත්තු වන බවද කී ඒ මහතා, දැන් යුද්ධය අවසන්ව ඇති බැවින් ස්වාධීන හා ස්වෛරී රටක් ලෙස සිතමින් ජනතාවගේ අයිතිය තහවුරු කිරීමට කාලය උදාවී ඇති බවත් පැවසීය.උගත් පාඩම් සහ ප්‍රතිසන්ධාන කොමිසමේ නිර්දේශ සම්බන්ධයෙන් මාධ්‍යවේදියකු මෙහිදී මතු කළ ප්‍රශ්නයකට පිළිතුරු දුන් ඇමැතිවරයා පැවැසුවේ එම නිර්දේශවලින් සියයට 50කට වැඩි ප්‍රමාණයක් ක්‍රියාත්මක කර ඇති බවයි. ඒවා කෙටිකාලීන, මධ්‍යකාලීන සහ දීර්ඝ කාලීන වශයෙන් ක්‍රියාත්මක කෙරෙන බවත් පැවසීය.රජයේ ප්‍රවෘත්ති අධ්‍යක්ෂ වසන්තප්‍රිය රාමනායක මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306211</link>
    <topic>අලුතෙන් හැදූ ගොඩනැල්ල වල් බිහිවෙද්දී මීගොඩ පුස්තකාලය තවමත් පරණ තැන</topic>
    <author>හෝමාගම විශේෂ - ජිනදාස ගමගේ</author>
    <content>රුපියල් ලක්ෂ 48 ක් වැයකර ඉදිකරන ලද මීගොඩ පිලිප් ගුණවර්ධන පුස්තකාල නව ගොඩනැගිල්ල විවෘතකර, වසර තුනක් ඉක්ම ගියද පුස්තකාලය පරණ ගොඩනැගිල් ලේ තවමත් පවත්වාගෙන යනු ලබන්නේ මන්දැයි ජනතාව ප්‍රශ්න කරති.හෝමාගම ප්‍රාදේශීය සභාවේ පොදු අරමුදල් ලක්ෂ 30ක් සහ කොළඹ දිස්ත්‍රික් පාර්ලිමේන්තු මන්ත්‍රී මෝහාන්ලාල් ග්‍රේරු මහතාගේ ප්‍රතිපාදන ලක්ෂ 18 ක් වැයකරන ලද මෙම දෙමහල් ගොඩනැගිල්ල 2010 මැයි මස 22 දින විපක්ෂ නායක රනිල් වික්‍රමසිංහ මහතා විසින් විවෘතකර ජනතා අයිතියට පවරන ලද බැව් සඳහන් සුවිසල් නාම පුවරුවක් ද එම ගොඩනැඟිල්ලේ ඉදිරිපස බිත්තියේ සවිකර ඇත.අංගසම්පූර්ණ පුස්තකාල ගොඩනැගිල්ල පසෙක තිබිය දී ‘පිලිප් ගුණවර්ධන අනුස්මරණ පුස්තකාලය’ තවමත් පරණ ගොඩනැඟිල්ලේ අඩු පහසුකම් මධ්‍යයේ පවත්වාගෙන යනු ලබන්නේ කුමක්නිසාදැයි කියා ජනතාවට ප්‍රශ්නයක්වී ඇත.ඡායාරූප -හෝමාගම විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306212</link>
    <topic>පිහියකින් ඇන කතක් ඝාතනය කළ සිද්ධියේ චුදිතට මරණ දඬුවම නියම වෙයි</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>උල් පිහියකින් ඇන කාන්තාවක් ඝාතනය කෙළේ යැයි කියන සිද්ධියක් සම්බන්ධයෙන් චෝදනා ලැබූ අයකුට මීගමුව මහාධිකරණ විනිසුරු එම් . එම් . ඒ . ගෆූර් මහතා මරණ දණ්ඩනය නියම කෙළේය.මෙලෙස මරණ දඬුවමට නියම වූයේ මිනුවන්ගොඩ පදිංචි අවු: 28ක විවාහක පුද්ගලයකුටය.සිද්ධියෙන් මියගොස් ඇත්තේ කෝපිවත්ත මිනිවන්ගොඩ පදිංචිව සිටි (එවකට) පනස් පස් වියේ පසු වූ කුරුවිට ආරච්චිගේ දයාවතී යන කාන්තාවකි.මියගිය කාන්තාවගේ මිනිබිරියක සමඟ මරණ දඬුවම ලැබූ තැනැත්තා ප්‍රේම සම්බන්ධයක් ඇති කරගෙන සිට ඇත.එම ප්‍රේම සම්බන්ධයට මියගිය කාන්තාව එරෙහි වීම නිසා විත්තිකරු කාන්තාවට පිහියෙන් අනින ලදැයි කියයි.2005 අගෝස්තු මස 29 හෝ ආසන්න දිනයක කෝපියාවත්ත ප්‍රදේශයේදී විත්තිකරු එම ප්‍රදේශයේම පදිංචිව සිටි කුරුවිට ආරච්චිගේ දයාවතී යන කාන්තාවට පිහියකින් ඇන ඝාතනය කිරීමෙන් දණ්ඩ නීති සංග්‍රහයේ 296 වගන්තිය යටතේ වරදක් කොට ඇතැයි චුදිතට එරෙහිව නීතිපති විසින් අධිචෝදනා ගොනුකර තිබුණි.චුදිත වැරදිකරු කර සැකයෙන් තොරව පැමිණිල්ල ඔප්පු කොට ඇතැයි නියෝගයේ වැඩිදුරටත් සඳහන් කර තිබුණි.කාන්තාව මියගිය පසු මරණ දඬුවම් ලැබූ අය මිනිබිරිය සමඟ විවාහ වී සිටී.ජ්‍යෙෂ්ඨ රජයේ අධිනීතිඥය තුසිත් මුදලිගේ මහතා පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306213</link>
    <topic>ළමා නිවාසවල දරුවන්ගේ ජීවිත එළිය කරන්න වෘත්තීය පුහුණු වැඩසටහනක්</topic>
    <author>කලාවැව සමූහ - කේ. පී. සමරකොන්</author>
    <content>ළමා නිවාසවල වෙසෙන දරුවන්ගේ අනාගතය උදෙසා වයස අවුරුදු 16 ඉක්ම වූ පසු ඒ අයට වෘත්තීය පුහුණුව ලබාදීමේ නව ජාතික වැඩසටහනක් පවත්වා ගෙන යෑමට ළමා සංවර්ධන හා කාන්තා කටයුතු අමාත්‍යාංශය ක්‍රියා මාර්ගයක් අනුගමනය කර ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද මහතා කීය.වයස අවුරුදු 18 පසුවු දරුවන් ළමා නිවාසවල නතර කර ගැනීමට ඉඩ කඩ නැති නිසා එයට පළමුව එම දරුවන්ට ඔවුන්ගේ දක්ෂතා ඔප්නංවා වෘත්තීය පුහුණුවක් ලබා දී ඔවූන්ගේ අනාගතය සුරක්ෂිත කිරීමේ චේතනාව පෙරදැරි කරගෙන මේ වැඩපිළවෙළ ක්‍රියාත්මක කෙරෙන බව ද ඒ මහතා පැවසීය.යෞවන කටයුතු හා නිපුණතා සංවර්ධන අමාත්‍යංශ එක්ව එම පුහුණුව වැඩසටහන් පැවැත්වීමට කටයුතු කෙරෙන අතර ජන සමාජය හා ඒකාබද්ධ කළ යුතු අවුරුදු 18 ඉක්ම වූ ළමුන් විවිධ රැකියා සපයා ගැනීමේ දී ඔවුනට විවිධ ගැටලුවලට මුහුණ පෑමට සිදුවන නිසා එම දරුවන් උදෙසා රැකවරණය මෙන්ම ජිවනෝපාය සලසා ගත හැකි වෙළෙඳ පොළ අවශ්‍යතාවන්ට ගැළපෙන සේ නව තාක්ෂණයට අනුගත විය හැකි උසස් මට්ටමේ පුහුණු වැඩසටහන් පැවැත්වීමටද කටයුතු කෙරේ.වයස අවුරුදු 16 පසු වූ දරුවන් සඳහා වෘත්තීය පුහුණුව සඳහා වැඩසටහන අනුගමනය කෙරුණද අවුරුදු 14 ට වැඩි පාසල් නොයන ළමුන් ද ළමා නිවාසවල ජීවත්වන බැවින් ඔවුන් සඳහා ද මේ වෘත්තීය පුහුණුව ලබාදීමට කටයුතු කෙරේ.රූපලාවණ්‍ය, ඇඳුම් මැසීම, වඩුකාර්මික, පරිගණක, පෙදරේරු, මෝටර් කාර්මික, සූපවේද, කොණ්ඩා කැපීම, මාධ්‍ය මුද්‍රණය ස්වයංරැකියා සහ හෝටල් පුහුණුව යන අංශය යටතේ එම වෘත්තීය පුහුණු වැඩසටහන් ක්‍රියාත්මක කිරීමට බලාපොරොත්තුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306214</link>
    <topic>තිස්සමහාරාමයේ කාන්තාවන් දෙදහසකට විවිධ ස්වයං රැකියා පුහුණුව</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>තිස්සමහාරාම කතුන් දෙදහසකට පමණ සෙත සැලසෙන පරිදි ස්වයං රැකියාවන්හි නියුතුකොට ඔවුන්ගේ ආදායම් තර කර ගැනීම පිණිස වැඩසටහනක් ක්‍රියාත්මක කර තිබේ.ළමා සංවර්ධන හා වනිතා කටයුතු අමාත්‍යාංශයේ වනිතා සංවර්ධන ඒකකය මගින් මෙය ක්‍රියාත්මක කෙරේ. තිස්සමහාරාම ප්‍රාදේශීය ලේකම් කොට්ඨාසයේ කාන්තා සංවිධාන හතළිස් පහක කතුන්ට මේ ජීවනෝපාය ව්‍යාපෘතියෙන් සෙත සැලසේ.මොවුනට සහන ක්‍රමයක් යටතේ පොලී රහිත ණය මේ වන විටත් ලබා දෙමින් පවතී.ලණු ඇඹරීම, තේ කොළ අසුරණ පෙට්ටි නිපැයුම, හඳුන්කූරු සෑදීම, රූපලාවන්‍ය කටයුතු හා මැහුම් ගෙතුම්වල මේ කාන්තාවෝ නිරත වෙමින් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306215</link>
    <topic>සමාජ ආරක්ෂණ විශ්‍රාම වැටුප් ක්‍රමයට කුරුණෑගලින් 70,000ක් දායක වෙති</topic>
    <author>එම්. ඒ. ආර්. හිරියාල සමූහමනුකුලසූරිය</author>
    <content>ශ්‍රී ලංකා සමාජ ආරක්ෂණ මණ්ඩලයේ විශ්‍රාම වැටුප් යෝජනා ක්‍රමයට මේ වන විට කුරුණෑගල දිස්ත්‍රික්කයේ හැත්තෑ දහසක් පමණ දායක වී ඇති බවත්, ඒ අතුරින් එක් දහස් හත්සිය දෙනෙකු දැනට විශ්‍රාම වැටුප් ලබාගන්නා බවත් එකී මණ්ඩලයේ කුරුණෑගල දිස්ත්‍රික් සම්බන්ධීකරණ නිලධාරි එච්. එම්. එම්. රංජිත් දිසානායක මහතා පැවැසීය.ඒ මහතා මෙසේ කීවේ සමාජ ආරක්ෂණ විශ්‍රාම වැටුප් යෝජනා ක්‍රමයේ හිමිකම්පත් ලබාදීම සඳහා කුරුණෑගල දිස්ත්‍රික් ලේකම් කාර්යාලයේදී පැවැති විශේෂ උත්සවයකදීය.මෙදින දෙසියකට ආසන්න පිරිසකට විශ්‍රාම වැටුප් හිමිකම්පත් පිරිනමනු ලැබිණ.සමාජ ආරක්ෂණ මණ්ඩලයේ සභාපතිනි සුමනා ආරියදාස මහත්මියගේ ප්‍රධානත්වයෙන් මේ උත්සවය පැවැත්විණි.එහිදී දිසානායක මහතා මෙසේද කීය.දැනට මසකට 300 – 400 අතර පිරිසක් විශ්‍රාම වැටුපට හිමිකම් ලබනවා.මේ වසරේ දැයට කිරුළ වැඩසටහනට සමගාමීව සමාජ ආරක්ෂණ විශ්‍රාම වැටුප් ක්‍රමය පුළුල් ලෙස ජනතාව අතරට ගෙන යෑමට සැලසුම් කර තිබෙනවා. ප්‍රාදේශීය ලේකම්වරු, සමාජ සේවා නිලධාරීන් හා ග්‍රාම නිලධාරීන් හරහා මේ කාර්යය සිදු කිරීමට බලාපොරොත්තු වෙනවා.කුරුණෑගල දිස්ත්‍රික් ලේකම් එච්. එම්. ටී. හිටිසේකර මහතාද මේ අවස්ථාවට සහභාගි වූ අතර, අතිරේක දිස්ත්‍රික් ලේකම් එච්. එන්. තිලක බණ්ඩාර හා උපදේශන නිලධාරිනී කුමාරි චන්ද්‍රසේකර යන මහත්ම මහත්මීහු විශ්‍රාම වැටුප් ක්‍රමයේ වැදගත්කම පිළිබඳ දේශන පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306216</link>
    <topic>බස නසන මන්නාරමේ නාම පුවරු</topic>
    <author>ඌව වෙල්ලස්ස සමූහ වජිර උමගිලිය</author>
    <content>ඕනැම භාෂාවක් නිවැරැදි උච්චාරණය හා නිවැරැදි ව්‍යාකරණ භාවිතය පිළබඳව පිළිගත් නීති රීති තිබේ. එවැනි නීති රීති උල්ලංඝනය කරමින් මන්නාරම නගරයේ සවිකර ඇති පුවරුවල සිංහල බස වැරැදි ලෙස භාවිත කර ඇති අයුරු දක්නට ලැබේ.මන්නාරම නගරයේ පිහිටි රජයේ හා පෞද්ගලික ආයතන ඉදිරියේ මෙවැනි නාමපුවරු තිබේ. මන්නාරම නගරය දෙසට විදෙස් සංචාරකයන් මෙන්ම මේ වන විට රජයේ නිලධාරීහූද නිතර පැමිණෙති.මේ වැරැදි නිවැරැදි කිරීමට බලධාරීන් මෙතෙක් ක්‍රියා කර නොමැත. රාජ්‍ය භාෂා කොමිසම, රාජ්‍ය භාෂා දෙපාර්තමේන්තුව පුරවැසියාගේ භාෂා අයිතිය වෙනුවෙන් පෙනී සිටින බවට පුවරු දෙකක් ද මන්නාරම නගරයේ සවි කර ඇත. මේ පුවරු සවි කළ නිලධාරීන්ට වන වැරැද්ද නිවැරැදි කිරීමට අවබෝධයක් ලැබී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306217</link>
    <topic>ගැබිනි මාතාවන්ට පෝෂණ මල්ල ගෙදරට</topic>
    <author>උකුවෙල සමූහ සී.තී.ගමගේ</author>
    <content>ගර්භණී මාතාවන්ට රජය විසින් ලබා දුන් පෝෂණ මල්ල බෙදා හැරීමේ දුර්වලතා හේතුවෙන් මවුවරුන් අසීරුතාවට පත් වීම පිළිබඳව ලැබුණු පැමිණිලි කෙරෙහි අවධානය යොමු කළ උකුවෙල ප්‍රාදේශීය ලේකම් ඊ. ඩබ්ලිව්. එන්.ඒ.එගොඩවෙල මහතා පෝෂණ මල්ල ගමට නිවෙසට ගෙන ගොස් දීමේ වැඩපිළිවෙළක් ආරම්භ කර ඇත.පසුගිය මාසයේ සිට හිඟව පැවති ආහාර ද්‍රව්‍ය සමඟ ‘පෝෂණ මල්ල’ ඔවිලිකන්ද ප්‍රදේශයෙන් ගමට ගෙන දීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=r1306218</link>
    <topic>මිල්ලනිය කොටුපිටියවත්තේ පහත් බිම් ගොඩකරලා</topic>
    <author>හල්තොට සමූහවිනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයට අයත් බටහිර රද්දෙගොඩ ප්‍රදේශයේ ගම්මාන 8ක් සුළු වැස්සකට පවා දීර්ඝ කාලයක සිටම යටවෙන බැවින් තමන් විශාල ගැටලුවකට මැදිවී ඇතැයි එම වැසියෝ පවසති.කොටුපිටියවත්ත ප්‍රදේශයේ අඩි 9 1/2ක් පමණ වන පහත් බිමක් ගොඩකර පෞද්ගලික ආයතනයක් ගොඩනැඟිලි ඉදිකර ඇති අතර මේ වනවිට අක්. 2ක පමණ බිම් ප්‍රමාණයක් අඩි 03ක් පමණ ගොඩකර ඇති බැවින් මේ තත්ත්වය දෙගුණ තෙගුණ වී තමන් දැඩි අපහසුතාවයකට පත්ව ඇතැයි ඔවුහු චෝදනා නගති.මෙයට විරෝධය දැක්වීම සඳහා මිල්ලනිය, පරගස්තොට, අරකාගොඩ, රද්දෙගොඩ, කිම්මන්තුඩාව, පොල්හිටිදුව හා කොටුපිටියවත්ත යන ප්‍රදේශ අටකට අයත් ගම්වැසියන්ගේ එකතුවෙන් පිහිටුවාගත් ගම සුරැකීමේ සංවිධානය මේ සියලු පරිසර හානි වළක්වා දෙන්නැයි ඉල්ලා සිටිති.ජී. ඩබ්. ආරියදාස:- අපේ ගේ පිටිපස්සෙ තියෙන්නෙ කොටුපිටියවත්ත වෙල්යාය සම්පූර්ණයෙන් පහත් බිමක් . එදා ඉඳලම මේක යට වෙනවා. පොඩි වැස්සකටත් මේ පැත්තට ගංවතුර එනව. ගෙවල් හත අටක් එතකොට යටවෙනවා. එදා ඉඳල ප්‍රාදේශීය ලේකම් කාර්යාලයෙන් ආධාර දෙනවා මිසක පිළියමක් කෙළේ නෑ. කොටුපිටිය වෙළ මැදින් බොල්ගොඩ දක්වා වැටෙන නාරාව ඇළ ගොඩවෙලා.මේ බිල්ඩිම හැදුවට පස්සෙ අපට කරදරේ වැඩිවුණා. දැන් වෙලේ මට්ටමට වඩා එතන අඩි 03ක් විතර ගොඩ කරල. අපේ කුඹුරයි ඉඩමයි අක්. 2ක් විතර තියෙනවා. සේරම යට වෙන හින්ද කුඹුරුත් අත් ඇරියා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=s1306214</link>
    <topic>ඉන්දීය පන්දු ප්‍රහාරය හමුවේ ශ්‍රී ලංකාව චැම්පියන්ස් තරග බිමෙන් ඉවතට</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>වේල්සයේ කාඩිෆ් නුවරදී ඉන්දියා පන්දු ප්‍රහාරය හමුවේ ඊයේ ප්‍රබල පසුබෑමකට ලක්වූ ශ්‍රී ලංකාව කඩුලු අටක පරාජයක් ලබමින් චැම්පියන්ස් කුසලාන ක්‍රිකට් තරගාවලියෙන් ඉවත් විය.තරගාවලියේ අවසන් පූර්ව තරගයේදී ලකුණු 182ක පහසු ඉලක්කයක් හඹා ගිය ඉන්දියාව කඩුලු දෙකක් පමණක් අහිමි කරගෙන තරගය ජයග්‍රහණය කරන විට තරගයේ තවත් ඕවර 15ක් ඉතිරිව තිබිණි.ඉෂාන්ට් ෂර්මා හා රවිචන්ද්‍රන් අශ්වින් ඔවුන්ගේ නිවැරදි පන්දු ප්‍රහාරයෙන් ඉන්දියා අණසක පැතිරවීමෙන් පසුව රෝහිත් ෂර්මා, ෂිඛර් ධවාන් හා විරාට් කෝලි ඉන්දියාව තරගාවලියේ අවසාන මහා තරගයට ගෙන ගියහ.කෝලි හතරේ පහර 4ක් හා හයේ පහරක් එල්ල කරමින් පන්දු 64කින් නොදැවී ලකුණු 58ක් ලබා ගත්තේය.ඉන්දියාවඉන්දියා ඉනිමේ 9 වැනි ඕවරයේදී කඩුල්ලක් ලබා ගැනීමට තිබූ අවස්ථාවක් ඇන්ජලෝ මැතිව්ස් අතින් ගිලිහිණි. ෂිඛර් ධවාන් ලකුණු 18ක් ලබා ගෙන සිටියදී ලබා දුන් උඩ පන්දුව මැතිව්ස්ට ‘ස්ලිප්ස්’හිදී අතහැරිණි. ඒ වන විට මුළු ලකුණු ප්‍රමාණය 38ක් විය.ඉන්දියා පළමු කඩුල්ල බිඳ වැටුනේ 17 වැනි ඕවරය අවසානයේ මුළු ලකුණු සංඛ්‍යාව 77ක් ලෙසින් සටහන්ව තිබියදීය. රෝහිත් ෂර්මා ලකුණු 33ක් රැස්කර ගෙන සිටියදී මැතිව්ස්ගේ පන්දුව කඩුල්ලේ වැදීමෙන් දැවී ගියේය. පන්දු 50කට මුහුණ දුන් ඔහු හතරේ පහර 4ක් එල්ල කළේය.ඉන්දියා කණ්ඩායමේ ලකුණු 100 පන්දු 142කින් වාර්තා විය.ධවාන් ලකුණු 68කට දැවී යාමට පෙර නැවත වතාවක් දැවී යාමෙන් බේරිණි. ඒ වන විට ඔහු ලකුණු 62ක් ලබා ගෙන සිටියේය. 31 වැනි ඕවරයේදී නුවන් කුලසේකරගේ පන්දුවට ධවාන් එල්ල කළ උඩ පන්දුව මෙවර අතහැරියේ ඩිල්ෂාන් වෙනුවට පන්දු රකිමින් සිටි සචිත්‍ර සේනානායක ය.ඊළඟ ඕවරයේදී ධවාන්, සංගක්කාරගේ ‘ස්ටම්ප්’ කිරීමට හසුව දැවී ගියේය. පන්දු යවන්නා වූයේ ජීවන් මෙන්ඩිස් ය. පන්දු 92කට මුහුණ දුන් ධවාන් හතරේ පහර 6ක් සහ හයේ පහරක් එල්ල කළේය. ඔහු සහ විරාට් කෝලි ඕවර 14.5කින් ලකුණු 65ක සබඳතාවක් දෙවැනි කඩුල්ල වෙනුවෙන් ගොඩනැගූහ.තරගයේ ඉතාමත් වැදගත් අවස්ථාවක් වූ කාසියේ වාසිය උරගා බැලීමේදී වාසිය අත්කර ගත් ඉන්දියාව අපේක්ෂිත පරිද්දෙන්ම පළමුව පන්දු යැවීමට තීරණය කළේ පිටිය තෙත්ව තිබියදීය.ඉන්දියාව මේ තරගාවලියේ පිට පිට සිවුවැනි තරගයටත් එකම කණ්ඩායම ක්‍රීඩා කරවූ අතර ශ්‍රී ලංකා කණ්ඩායමේ වෙනස්කම් දෙකක් දක්නට ලැබිණි. දිනේෂ් චන්දිමාල් හා ශමින්ද එරංග වෙනුවට ජීවන් මෙන්ඩිස් හා තිසර පෙරේරා කැඳවා තිබිණි.වර්ෂාව නිසා තරග ආරම්භය පැය භාගයකින් පමා විය. ඉන්දියා ආරම්භක වේග පන්දු යවන්නෝ ශ්‍රී ලංකාවේ ඉදිරි පෙල පිතිකරුවන් තිදෙනෙකුම 18 වැනි ඕවරය අවසන් වන විට ආපසු ක්‍රීඩාගාරයට යැවුවා පමණක් නොව තවත් පිතිකරුවෙකුට තුවාළ සිදුවන තැනටද කටයුතු කළහ. තෙවැනි කඩුල්ල බිඳ වැටෙන විට ශ්‍රී ලංකාව රැස්කර ගෙන සිටියේ ලකුණු 41ක් පමණි.කුසල් ජනිත් පෙරේරා, ලහිරු තිරිමාන්න හා කුමාර් සංගක්කාර යන තිදෙනාම දැවී ගියේ දෙවැනි ‘ස්ලිප්’හා පන්දු රකිමින් සිටි සුරේෂ් රයිනා ට උඩ පන්දු ලබා දෙමිණි.කුසල් ජනිත් මේ තරගාවලියේ සිවුවැනි වතාවටත් අසාර්ථක වෙමින් තෙවැනි ඕවරයේදී ලකුණු 4කට දැවී ගියේය. එම කඩුල්ල ලබා ගත්තේ භුවනෙෂවර් කුමාර් ය. මුළු ලකුණු 6 යි.සිවුවැනි ඕවරයේ උමේෂ් යාදව්ගේ පස්වැනි පන්දුවට මුහුණ දුන් තිලකරත්න ඩිල්ෂාන් ‘මිඩ් විකට්’ ස්ථානයට පහරක් එල්ල කිරීමට යාමේදී ලිස්සා ගොස් වළලුකර තුවාළ කර ගත්තේය. ඊළඟ ඕවරයේදී ඔහු නොණ්ඩි ගසමින් ක්‍රීඩාගාරයට යන විට රැස්කර ගෙන සිටියේ හතරේ පහර දෙකක් සමග පන්දු 14කින් ලකුණු 12කි.ඊළඟ ඕවරයේ තෙවැනි පන්දුව යවනු ලැබීමෙන් පසුව මුළු ලකුණු 17දී ඩිල්ෂාන් ක්‍රීඩාගාරයට යාමෙන් පසුව ඉන්දියා වේග පන්දු යවන්නනගේ් ප්‍රබල අභියෝගය හමුවේ කුමාර් සංගක්කාර හා ලහිරු තිරිමාන්නට 16 වැනි ඕවරය තෙක් ම රැස්කර ගත හැකිවූයේ ලකුණු 19ක් පමණි. තිරිමාන්න පන්දු 31කින් ලකුණු 7ක් ලබා ගෙන ඉෂාන්ට් ෂර්මාගේ පන්දුවට උඩ පන්දුවක් ලබා දෙමින් දැවී ගියේය.මුළු ලකුණු 41දී කුමාර් සංගක්කාර ලකුණු 17කට දැවී ගියේය. ෂර්මා ඒ වන විට යවමින් සිටියේ තරගයේ 18 වැනි ඕවරයයි. හතරේ පහරක් එල්ල කළ ‘සංගා’ පන්දු 44කින් ලබා ගත්තේ ලකුණු 17කි. ශ්‍රී ලංකාව ලකුණු 50 ලබා ගන්නා විට පන්දු 127කට මුහුණ දී තිබිණි.23 වැනි ඕවරය අවසන් වීමෙන් පසුව නායක මහේන්ද්‍ර සිං දෝනි ඔහුගේ කඩුලු රකින ආම්පන්න දිනේෂ් කර්තික් ට භාර දී පන්දු යවන්නට පටන් ගත්තේය. ඕවර හතරක් යැවූ දෝනි ලකුණු 17ක් ලබා දීමෙන් පසුව 32 වැනි ඕවරයේදී යළිත් කඩුලු රැකීමේ කාර්යයට පිවිසියේය.දෝනි යැවූ දෙවැනි පන්දුවට මහේල ජයවර්ධන කඩුල්ල මුවා කළ බවට තරග විනිසුරු තීන්දු කළේය. එහෙත් තෙවැනි විනිසුරුගේ තීරණය එය නොවීය.ශ්‍රී ලංකාව ලකුණු 181ක මුළු ලකුණු සංඛ්‍යාවක් කරා ගෙන ගියේ හිටපු නායක ජයවර්ධන හා වත්මන් නායක ඇන්ජලෝ මැතිව්ස්ගේ සිවුවැනි කඩුලු සබඳතාවයි. මේ දෙදෙන පන්දු 113කින් ලකුණු 78ක් ශ්‍රී ලංකා ඉනිමට එක් කළහ.37 වැනි ඕවරයේදී ජයවර්ධන, රවින්ද්‍ර ජඩේජාගේ පන්දුව කඩුල්ලේ වැදීමෙන් දැවී ගියේය. පන්දු 63කට මුහුණ දුන් ඔහු හතරේ පහර 3ක් සමග ලකුණු 38ක් ලබා ගත්තේය. මුළු ලකුණු 119 යි.මැතිව්ස් ඊයේ ඔහුගේ 14 වැනි ජාත්‍යන්තර එක්දින අර්ධ ශතකය වාර්තා කළේය. 31 වැනි ඕවරයේ මැතිව්ස්, රවින්ද්‍ර ජඩේජාගේ පන්දුවට මුහුණ දෙමින් සිටියදී ඔහු කඩුල්ල මුවා කරමින් දැවී ගිය බවට තරග විනිසුරු තීරණය කළේය. එහෙත් මැතිව්ස් මෙන්ම තෙවැනි විනිසුරුද එම තීරණයට එකඟ නොවිණි.අවසානයේ මැතිව්ස් 46 වැනි ඕවරයේදී රවිචන්ද්‍රන් අශ්වින්ගේ පන්දුවට ‘කවර්’ ස්ථානයේ පන්දු රකිමින් සිටි කුමාර් වෙත උඩ පන්දුවක් දෙමින් ලකුණු 51කට දැවී ගියේය. හතරේ පහරක් හා හයේ පහරක් එල්ල කළ මැතිව්ස් පන්දු 89කට මුහුණ දුන්නේය.ඔහු දැවී යාමට පන්දු දෙකකට පෙර ‘ලෝන්ග් ඕන්’ ස්ථානයට එල්ල කළ උඩ පන්දුව රැක ගැනීමට විරාට් කෝලි අසමත් විය. මැතිව්ස් හා ජීවන් මෙන්ඩිස් පස්වැනි කඩුල්ලට පන්දු 61කින් ලකුණු 39ක් එක් කළහ.මෙන්ඩිස් පන්දු 35කින් ලකුණු 25ක් රැස් කළේය. එක් හතරේ පහරක් ඔහුගේ ඉනිමට ඇතුළත්ව තිබිණි. අශ්වින්ගේ පන්දුවට සීමාවෙන් ඉදිරියට පැමිණ පහරක් එල්ල කිරීමට යාමේදී දෝනිගේ ‘ස්ටම්ප්’ කිරීමට ලක්ව මෙන්ඩිස් ශ්‍රී ලංකා ඉනිමේ අවසාන ඕවරයේ පළමු පන්දුවේදී දැවී ගියේය.ඊට පෙර තිසර පෙරේරා බින්දුවටත්, නුවන් කුලසේකර එක් ලකුණකටත් දැවී ගියහ. ලසිත් මාලිංග නොදැවී ලකුණු 7 යි. කුලසේකර 48 වැනි ඕවරයේ දැවී යාමෙන් පසුව ඩිල්ෂාන් යළි පිත්ත රැගෙන පිටියට පැමිණියේය. ඒ වන විටත් ඔහු නොණ්ඩි ගසමින් සිටියේය.ඔහුට තවත් රැස්කර ගත හැකිවූයේ ලකුණු 6ක් පමණි.ෂර්මා ලකුණු 33කට කඩුලු 3ක්ද, අශ්වින් ලකුණු 48කට කඩුලු 3ක්ද ලබා ගත්හ.නරඹන්නන් කිහිප දෙනෙක් පිටියට කඩා වැදීම නිසා තරගයට දෙතුන් වතාවක් බාධා පැමිණිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=s1306211</link>
    <topic>දකුණු අප්‍රිකාව කඩුලු 7කින් පරදා එංගලන්තය අවසන් සටනට එයි</topic>
    <author>ජේම්ස් ට්‍රෙඩ්වෙල්</author>
    <content> චැම්පියන්ස් කුසලාන ක්‍රිකට් තරගාවලියේ පෙරේදා පැවැති පළමු අවසන් පූර්ව වටයේ තරගයෙන් දකුණු අප්‍රිකාව පරදා කඩුලු 7ක විශිෂ්ට ජයක් වාර්තා කරමින් අවසන් මහා තරගයට සුදුසුකම් ලබා ගැනීමට එංගලන්ත පිල සමත්විය.ලන්ඩන් හි ඕවල් පිටියේ පෙරේදා පැවැති තරගයේ ලකුණු 176ක ජයග්‍රාහී ඉලක්කය හඹාගිය එංගන්තය ඕවර 37.3කදී කඩුලු 3ක් පමණක් දැවී තරගයේ ජය හිමිකර ගත්තේය.එංගලන්තයඑංගලන්ත ඉනිමේ මුළු ලකුණු 22ක් වෙද්දී පළමු කඩුල්ල ලෙස ලකුණු 6ක් ලබාසිටි නායක ඇලෙස්ටයාර් කුක් දැවී ගියේය. කඩුල්ල ලබාගත්තේ ක්‍රිස් මොරිස් විසිනි. ක්ලෙන්වල්ට් ක්‍රියාත්මක කළ 11වැනි ඕව‍රයේ අවසන් පන්දුවෙන් දෙවැනි කඩුල්ල බිඳ වැටිණි. එවර ලකුණු 20ක් රැස්කරගෙන සිටි ඉයන් බෙල් පිටියෙන් ඉවත්විය.තෙවැනි කඩුල්ල සඳහා ‍ජොනතන් ට්‍රොට් සමග එක්වු ජෝ රූට් මුළු ලකුණු සංඛ්‍යාව 146 දක්වා ඉදිරිය‍ට ගෙන ගියේය. ලකුණු 105ක් වු එම සබඳතාව බිඳ වැටුණේ‍ ජේ පි ඩුමිනිගේ පන්දුවක් ජෝ රූට්ගේ කඩුල්ලේ වැදීමෙනි.රූට් පන්දු 71කදී හතරේ පහර 7ක් සමගින් ලකුණු 48ක් රැස් කළේය. තරගයේ ජයග්‍රහණය තෙක් නොදැවී පිටියේ රැදී සිටි ජොනතන් ට්‍රොට් පන්දු 84කදී හතරේ පහර 11ක් සමගින් ලකුණු 82ක් රැස් කළේය.කාසියේ වාසිය දිනාගත් එංගලන්ත නායක ඇලිස්ටෙයාර් කුක් ගේ ආරාධනයේ පළමුව පන්දුවට පහරදුන් දකුණු අප්‍රිකාවට ඕවර 38.4කදී සියල්ලන් දැවී ලබාගත හැකිවුයේ ලකුණු 175ක් පමණි. ඉනිමේ ආරම්භ කළ කොලින් ඉන්ග්‍රම් ලකුණු ලබාගැනීමට පෙර කඩුල්ල මුවා කිරීමේ වරදට හසුකර ගැනීමට ජේම්ස් ඇන්ඩර්සන් සමත්විය.එක් ලකුණකදී පළමු කඩුල්ල බිඳ වැටුණු අතර මුළු ලකුණු 4ක් වෙද්දී හසීම් අම්ලාද එක් ලකුණකට දැවී ගියේය. පළමු ඕවර 10තුළදී දකුණු අප්‍රිකානුවන්ට ලබාගත හැකිවුයේ ලකුණු 46ක් පමණි. තෙවැනි කඩුල්ලට ‍රොබින් පීටර්සන් (30) සමග එක්වු ෆ‍ෆ් ඩු ප්ලෙසී (26) ලකුණු 41ක සබඳතාවක් පිහිටුවීමට සමත්විය.නැවතත් ක්‍රියාත්මක වු ඇන්ඩර්සන් ලකුණු 30ක් ලබාසිටි පීටර්සන් කඩුල්ල මුවා කිරීමට වරදට හසුකර ගත්තේය. ඕවර 20ක් අවසන් වනවිට දකුණු අප්‍රිකානු ලකුණු පුවරුව 76කට කඩුලු 6ක් ලෙස සටහන් විය. ලකුණු 80ක් තුළ දකුණු අප්‍රිකානු කඩුලු 8ක් බිඳ වැටී තිබිණි.ඉනිම යම් ගෞරවාන්විත තත්ත්වයකට ගෙන ඒමට 9වැනි කඩුල්ල සඳහා ඩේවිඩ් මිලර් සමග එක්වු රෝරි ක්ලෙන්වල්ට්ට හැකිවිය. ඔවුන් දෙදෙනා එක්ව ඕවර 16කදී ලකුණු 95ක සබඳතාවක් ගොඩනැගීය. ඉනිමේ ලකුණු 100 වාර්තාවුයේ ඕවර 25.4ක් තුළදීය.39වැනි ඕවර ක්‍රියාත්මක කළ ස්ටුවර්ට් බ්‍රෝඩ්ගේ තෙවැනි පන්දුවට ජේෂ් බට්ලර් උඩ පන්දුවක් රැක ගැනීමෙන් ක්ලෙන්වල්ට්ගේ ඉනිම නිමාවට පත්විය.ඔහු පන්දු 61කදී හතරේ පහර 4ක් සහ එක් හයේ පහරක් සමගින් ලකුණු 43ක් රැස් කළේය. ඒ වනවිට මුළු ලකුණු සංඛ්‍යාව 175ක් විය.බ්‍රෝඩ්ගේ ඊලග පන්දුවට මුහුණදුන් ලෙන්වාබෝ සොත්ෂෝබ්ගේ පිත්තේ වැදුණු පන්දුව උඩ පන්දුවක් ලෙසින් ඇදි ගියේය. එයද කඩුලු රකින්නා විසින් සුරුකිව රැක ගත්තේය. අවසානයේ දකුණු අප්‍රිකාව ඕවර 38.4කදී සියල්ලන් ලකුණු 175කට දැවී ගියේය.සටන්කාමි ඉනිමක් දියත් කළ ඩේවිඩ් මිලර් නොදැවී ලකුණු 56ක් වාර්තා කළේය. පන්දු 51ක‍ට මුහුණදුන් මිලර් හතරේ පහර 5ක් සහ හයේ පහර 2ක් එල්ල කළේය.ඒ ඔහුගේ සිවුවැනි අර්ධ ශතකය විය. දක්ෂ පන්දුයැවීමක නිරතවු ජේම්ස් ට්‍රෙඩ්වෙල් ඕවර 7ක් යවා එක් නිලකුණු ඕවරයක් සමගින් ලකුණු 19කට කඩුලු 3ක් බිඳ දැමු අතර ස්ටුවර්ට් බ්‍රෝඩ්ද කඩුලු 3ක් දවාගත්තේය. තරගයේ වීරයා ලෙස ජේම්ස් ට්‍රෙඩ්වෙල් නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=s1306212</link>
    <topic>පාසල් රගර් ලීග් තරගාවලියේ අවසන් වටය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය මෙහෙයවනු ලබන අන්තර් පාසල් අවුරුදු 20න් පහළ රගර් තරගාවලියේ අවසන් තරග වටය අද (21) ආරම්භවේ.තරග තීරකවරුන් හා සංවිධායකවරුන් අතර ඇතිවූ මතභේදයක් හේතුවෙන් පසුගිය සති දෙකක කාලයක් පුරා නොපැවැත්වූ මේ තරගාවලියේ පළමු කොටසේ 'ඒ', 'බී' හා 'සී' කාණ්ඩයේ ශූරයන් හා අනුශූරයන් මේ සති අන්තයේ දී තීරණය කෙරේ.තරගාවලියේ පළමු කොටසේ 'සී' කාණ්ඩයේ පෙරමුණේ පසුවන පිළියන්දල මැදි විදුහල එම කාණ්ඩයේ සිවුවැනි ස්ථානයේ පසුවන නුගේගොඩ සාන්ත ජෝන් විදුහල අතර තරගයත්, 'බී'කාණ්ඩයේ තුන්වැනි තැන සිටින සී.ඩබ්.ඩබ්.කන්නන්ගර විදුහල හා එම කාණ්ඩයේ අටවැනි ස්ථානයේ පසුවන නාලන්දා විදුහල අතර තරගයත්, සිවුවැනි ස්ථානයේ සිටින ආනන්ද විදුහල හා හත්වැනි ස්ථානයේ පසුවන තර්ස්ටන් විදුහල අතර තරගයත් අද සුගතදාස ක්‍රීඩාංගණයේදී පැවැත්වේ.‍මේ අතර 'ඒ'කාණ්ඩයේ තුන්වැනි තැන සිටින වෙස්ලි විදුහල හා සිවුවැනි ස්ථානයේ පසුවන සාන්ත පීතර විදුහල අතර තරගය අද පැවැත්විමට නියමිතව ඇත්තේ රාජකීය විදුහල් ක්‍රීඩා සංකීර්ණයේ දීය.'බී'කාණ්ඩයේ පස්වැනි ස්ථානයේ සිටින මහනාම විදුහල හෙට (22) ගල්කිස්සේ විද්‍යා විද්‍යාලයීය ක්‍රිඩාංගණයේදී එම කාණ්ඩයේ හයවැනි ස්ථානයේ පසුවන වේල්ස්කුමර විදුහල සමග තරග වදින අතර 'ඒ'කාණ්ඩයේ 8වැනි තැන සිටින විද්‍යා විද්‍යාලය හා නව වැනි ස්ථානයේ පසුවන සාන්ත ජෝශප් විදුහල අතර තරගය ද හෙට රාජකීය විදුහල් ක්‍රීඩා සංකීර්ණයේ දී පැවැත්වේ.'ඒ' කාණ්ඩයේ දෙවැනි ස්ථානයේ පසුවන ත්‍රිත්ව විදුහල හා එම කාණ්ඩයේ දසවැනි තැන සිටින ඉසිපතන විදුහල අතර තරගය එදිනම පල්ලෙකැලේ ක්‍රීඩා පිටියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=s1306213</link>
    <topic>මධ්‍යම පළාත් වොලිබෝල්-‍හොකී</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අන්තර් දිස්ත්‍රික් වොලිබෝල් තරග හා හොකී තරග අද (21) සහ හෙට (22) මාතලේ බර්නාඩ් අලුවිහාරේ ක්‍රීඩාංගණයේදී හා නන්දිමිත්‍ර ඒකනායක අන්තර් ජාතික හොකී ක්‍රීඩාංගණයේ දී පැවැත්වේ. වොලිබෝල් තරග අද පැවැත්වෙන අතර හොකී තරග හෙට පැවැත්වීමට නියමිතය.මාතලේ, මහනුවර හා නුවරඑළිය දිස්ත්‍රික් නියෝජනය කරමින් පිරිමි හා කාන්තා කණ්ඩායම් වොලිබෝල් තරගාවලියට සහභාගි වන අතර මාතලේ හා මහනුවර දිස්ත්‍රික් කණ්ඩායම් හොකී තරගවලට සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=f1306211</link>
    <topic>මිහින්තලේ වැදලා, දෙවන මහින්දාගමනය ගැනත් හිතන්න ඕනෑ</topic>
    <author>සටහන තෙන්නකෝන් කුලසේකර</author>
    <content>මහින්ද රාජපක්ෂ ජනාධිපතිතුමා බලයට පත්වීමෙන් පසු පසුගිය කාලය තුළ අනුරාධපුර පූජා භූමි ප්‍රදේශයේ ඇති කළ සංවර්ධනය පිළිබඳ හා පොසොන් සමයේ මිහින්තලය ප්‍රමුඛ අටමස්ථාන ප්‍රදේශ වැඳපුදා ගැනීමට දිවයිනේ අනෙකුත් ප්‍රදේශවලින් පැමිණෙන බැතිමතුන්ට උතුරු මැද පළාත් සභාව මගින් සලසා ඇති පහසුකම් ගැන පළාත් ප්‍රධාන ඇමැති එස්.එම්. රංජිත් මහතා දැක්වූ අදහස් මෙසේය.ඔබ උතුරුමැද පළාත් ප්‍රධාන අමාත්‍යවරයා විදියට පත් වූ පසු පැවැත්වෙන පළමු පොසොන් පුණ්‍යෝත්සවය අනුරාධපුර පැවැත්වෙන්නේ ජනාධිපති තුමාගේ ප්‍රධානත්වයෙන්. ඇත්ත වශයෙන්ම අනුරාධපුර පුණ්‍ය භූමි ප්‍රදේශයේ සංවර්ධනයක් සිදුව තිබෙනවා ද?සිංහල රජ සමයෙන් පසු උතුරුමැද පළාතේ සිදු වූ දැවැන්තම ආගමික සිද්ධස්ථාන සංවර්ධනය සිදුකළේ ජනාධිපති මහින්ද රාජපක්ෂ ජනාධිපතිතුමා විසින්. උතුම් වූ ශ්‍රී මහා බෝධින් වහන්සේ ප්‍රමුඛ අටමස්ථානයත්, මිහින්තලේත්, තන්තිරිමලේත් පමණක් නොව මුළු මහත් අනුරාධපුර දිස්ත්‍රික්කයේත් පොළොන්නරු දොළොස්මස්ථානය ඇතුළු දිස්ත්‍රික්කයේ බෞද්ධ සිද්ධස්ථාන රුපියල් කෝටි ප්‍රකෝටි ගණන් වැය කර මේ වනවිට වේගවත් සංවර්ධනයක් ඇති කර තිබෙනවා.විශේෂයෙන්ම මෙවර පොසොන් සතිය පැවැත්වෙන අනුරාධපුර අටමස්ථානය, මිහින්තලේ පුණ්‍ය භූමිය හා තන්තිරිමලේ රාජමහා විහාරස්ථානය ජනපති අනුහසින් රුපියල් කෝටි ගණනක වියදමින් ඉපැරණි ශ්‍රී විභූතියට පත් වෙලා. අටමස්ථානයේ සියලු මාර්ග පද්ධති නවීකරණය කළා. සියලු සිද්ධස්ථාන පුනරුත්ථාපන කටයුතු සිදු වුණා. මහමෙව්නා උයන ඇතුළු අක්කර දහස් ගණනක් වූ පූජා භූමිය ශුද්ධ පවිත්‍ර කරලා. අදවනවිට දැකුම්කලු දර්ශනීය ප්‍රදේශයක් බවට පත් වෙලා.මිහින්තලා පුණ්‍ය භූමියේ සියලු මාර්ග නවීකරණය කැර කාපට් අතුරලා. ඒ සඳහා රුපියල් කෝටි දහතුන හමාරක් ජනපති උපදෙසින් වැය කළා. තවත් රුපියල් හාර කෝටියකට ආසන්න මුදලක් සිද්ධස්ථාන සංවර්ධනයට වැය කළා. තන්තිරිමලේ රාජ මහා විහාරස්ථානයේ ද රුපියල් කෝටි ගණනක සංවර්ධන වැඩ සිදු කළා. මෙයට අමතරව රන් බිමට අරුණලු සත්සරණ යාත්‍ර ව්‍යාපෘති යටතේ උතුරු මැද පළාතේ බොහෝ බෞද්ධ වෙහෙර විහාරස්ථාන පූජනීය ස්ථාන සංවර්ධනය වෙනවා.මේ සියලු සංවර්ධන ව්‍යාපෘති ජනාධිපති තුමාගේ උපදෙස් මත අනුරාධපුර පැවැති දැයට කිරුළ ජාතික සංවර්ධන ප්‍රදර්ශනයට සමගාමීවත් ආර්ථික සංවර්ධන අමාත්‍යාංශ මූල්‍ය ප්‍රතිපාදන යටතේත් සිදු වුණා.ජනාධිපති මහින්ද රාජපක්ෂ මැතිතුමා දෙමසකට වරක්වත් අනුරාධපුර ශුද්ධ භූමියට පැමිණෙනවා. අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේ ද රුවන්වැලි චෛත්‍යරාමාධිපති පල්ලේගම හේමරතන නාහිමිපාණන් වහන්සේ ද අටමස්ථානයේ නායක හිමිපාණන් වහන්සේලාත් නිතර නිතර බැහැ දකිනවා.උන්වහන්සේලාගේ අවවාද අනුශාසනා ලබා ගෙන ආගමික සංවර්ධන කටයුතු සිදු කරනවා. අප මෙවර පොසොන් සතිය සාර්ථකව පවත්වනු ලබන්නේ මහත් ආඩම්බරයෙන්. ජනාධිපතිතුමා සම්බුද්ධ ශාසනයේ චිරස්ථිතිය උදෙසා මහා මෙහෙවරක් සිදු කොට ඉපැරණි අනුරාධපුර රාජධානියේ ශ්‍රී විභූතිය, බෞද්ධාලෝකය උදාකරලයි පොසොන් පුණ්‍යෝත්සවයට සහභාගි වන්නේ.මෙවර පොසොන් උත්සවයේ සංවිධාන කටයුතු කොහොමද?ජනාධිපතිතුමා ත්‍රස්තවාදය අවසන් කැර රටට සාමය උදාකැර ගැමි ආර්ථිකය ශක්තිමත් කිරීමත් ශ්‍රී ලංකාවේ නව බෞද්ධ ප්‍රබෝධයක් උදා කිරීමත් හේතුවෙන් බියක් සැකක් නැතිව වන්දනාමාන කිරීම සඳහාත් සිල් සමාදන්වීම සඳහාත් මෙවර අනුරාධපුරයට ලක්ෂ විස්සක් පමණ වූ ජනතාවක් සහභාගි වෙතැයි අපේක්ෂා කරනවා.මෙම බැතිමතුන්ගේ ආරක්ෂාව ‘සෞඛ්‍ය’ ආහාර පාන ගමන් බිමන් ඇතුළු සියලු අවශ්‍යතා ඉටු කිරීමට අනුරාධපුර පොසොන් කමිටුව කටයුතු සංවිධානය කර තියෙනවා. පොසොන් සතිය පැවැත්වෙන මෙම 20 වෙනිදා සිට 26 වෙනිදා දක්වා කාලය තුළ පොසොන් කලාපය වූ අනුරාධපුර මිහින්තලේ හා තන්තිරිමලේ පුද බිම් වලට පැමිණෙන ලක්ෂ සංඛ්‍යාත බැතිමතුන්ට ස්වර්ණමාලි මහා බත් දන්සල ප්‍රමුඛ මහා බත් දන්සල් දෙසියකට ආසන්න ප්‍රමාණයක් පැවැත්වෙනවා.මේ සඳහා දෙස් විදෙස් දානපතියන් පරිත්‍යාගශීලීන් හා සමිති සංවිධාන ඉතා කැපවීමකින් කටයුතු කරනවා. බැතිමතුන්ගේ වෙහෙස හා ගමන් විඩාව පිපාසය නිවීම උදෙසා සිසිල් පැන්, ඔසු පැන්, තේ, කෝපි, අයිස්ක්‍රීම් දන්සැල් සිය ගණනක් පැවැත්වෙනවා. පූජා භූමිවලට අමතරව දිවයිනේ නන් දෙසින් පැමිණෙන බැතිමතුන් උදෙසා ගමින් ගමට දන්සල් පැවැත්වෙනවා.මුළු මහත් අනුරාධපුර දිස්ත්‍රික්කයේම ප්‍රධාන මාර්ග හා අතුරු මාර්ග වල සිය දහස් ගණනින් දන්සල් පැවැත්වෙනවා. අනුරාධපුරයට පිවිසෙන සියලු මහා මාර්ග කාපට් අතුරා නවීකරණය කිරීමෙන් ඉතා කෙටි කාලයක් තුළ අනුරාධපුරයට පැමිෙණීමේ ප්‍රවාහන පහසුකම් සැලසිලා.ඒ වගේම අනුරාධපුර සිට තන්තිරිමලේට පැය බාගයෙන් ද මිහින්තලේට විනාඩි පහළවක දී ද ගමන් කිරීමේ පහසුකම් ලැබිලා. වාහන නතර කිරීමේ නැවතුම්පළ, විධිමත් ගමන් මාර්ග සකසලා තියෙනවා.බැතිමතුන්ගේ ආරක්ෂාව උදෙසා නියෝජ්‍ය පොලිස්පති වරයාගේ දැඩි අවධානය යොමු වෙලා. පොලිස් නිලධාරීන් පමණක් තුන් දහස් පන්සියයක් දිවා රාත්‍රී සේවයට යොදවනවා. පැමිණෙන ජනතාවට නෑම සඳහා තිසාවැව, නුවරවැව, බසවක්කුලම, කනදරාව, කලාවැව ආදී ප්‍රධාන වැව්වල ආරක්ෂිත ස්ථාන නම් කර තියෙනවා. හදිසි දියේ ගිලීමක් සිදු උවහොත් ඔවුන් බේරාගැගනීම සඳහා කිමිදුම්කරුවන් සහ බෝට්ටු සේවයක් ආරම්භ කළා.හදිසි අනතුරු හා රෝගි අවස්ථාවන්හි දී ප්‍රතිකාර සඳහා රෝහල් සූදානමින් සිටිනවා. ප්‍රථමාධාර මධ්‍යස්ථාන සියලු පුණ්‍ය භූමිවල පවත්වාගෙන යනවා. අනුරාධපුර දිස්ත්‍රිත්කය තුළ ගමින් ගමට නව ප්‍රවාහන සේවා ආරම්භ කරනවා. විශේෂයෙන්ම අනුරාධපුර සිට මිහින්තලය දක්වා බැතිමතුන් දුම්රිය මඟින් නොමිලයේ ප්‍රවාහනය කිරීමේ ගමන් වාර හැත්තෑ දෙකක් 22, 23 හා 24 දිනයන්හි පවත්වනවා.පැමිණෙන ලක්ෂ සංඛ්‍යාත ජනතාවට ආහාර පාන ගැනීම සඳහා පූජා භූමි ආසන්න නගරයන්හි හෝටල්, ආපනශාලාවල සෞඛ්‍ය ආරක්ෂිත කෑම බීම සැකසීම සඳහා සෞඛ්‍ය නිලධාරීන් යොදවනවා. බැතිමතුන්ට අවශ්‍ය පානීය ජලය සහ සියලු සනීපාරක්ෂක කටයුතු යොදා තියෙනවා.පොසොන් සතියේ ජනාධිපතිතුමාගේ ප්‍රධනාත්වයෙන් සිදුකරන පුණ්‍ය කටයුතු මොනවාද?බොහෝ ආගමික කටයුතු ජනාධිපතිතුමා විසින් සිදු කරනු ලබනවා. ඉන් ප්‍රධාන වන්නේ රණවිරුවන්ට උපහාරයක් වශයෙන් ජනාධිපතිතුමාගේ උපදෙස් මත ඉදිවන අනුරාධපුර “සඳ - හිරු” දැයේ නිදන් වස්තු තැම්පත් කිරීම ජනාධිපතිතුමාගේ උපදෙස් මත බුරුම රාජ්‍යයෙන් වැඩම කරවන ලද චූඩාමාණික්‍යය පැලඳ වූ මිහින්තලාවේ සේල චෛත්‍යයේ කොත් වහන්සේ නිරාවරණය කිරීම ජනාධිපතිතුමාගේ ප්‍රධානත්වයෙන් සේල චෛත්‍ය මළුවේ අටපිරිකර දෙදහස් තුන්සිය විස්සක් පූජා කිරීම සී / ස එක්සත් ප්‍රවෘත්ති පත්‍ර සමාගම 51 වෙනි වරට මිහින්තලයේ පවත්වනු ලබන ආලෝක පූජාව විවෘත කිරීමත් ජනාධිපතිතුමා අතින් සිදු කැරෙනවා. තවත් සිද්ධස්ථාන කීපයක විශේෂ අවස්ථාවන්ට ජනාධිපතිතුමා සහභාගි වෙනවා.පොසොන් සමයේදී අනුරාධපුර දිස්ත්‍රික්කයේ මත්පැන් අ‍ෙලවිසැල් හා මස් කඩ නීත්‍යානුකූලව වසා දැමුවත් හොර රහසේ ක්‍රියාත්මක වෙනවා. ඒවාට වැට බැඳීමක් සිදු කරනවාද?අනුරාධපුර පොසොන් කමිටු රැස්වීමේ දී මේ ගැටලුව ගැන මම අවධානය යොමු කළා. නියෝජ්‍ය පොලිස්පතිවරයාට මම නියෝග කළා ‍ෙපාසොන් සතියේ මත්පැන් මත්ද්‍රව්‍ය හා මස් නීති විරෝධි ලෙස අ‍ෙලවි කරන, ගබඩා කැර තිබෙන හා පාවිච්චි කළ අය තරාතිරම නොබලා අත්අඩංගුවට ගෙන නීතිය තදින් ක්‍රියාත්මක කරන ලෙසත්.ඔවුන් නීතියේ රැහැනට කොටු කැර ගැනීම සඳහා විශේෂ පොලිස් කණ්ඩායම් හයක් යොදවලා තියෙනවා. කිසිම සංචාරක හෝටලයක නිවාඩු නිකේතනයක හෝ නිවසක නීති විරෝධී ලෙස මත්පැන් මත්ද්‍රව්‍ය හෝ මස් තිබේ නම් අ‍ෙලවි කැරේ නම් හෝ පාවිච්චි කරන්නේ නම් නියෝජ්‍ය පොලිස්පතිතුමාට පොලිසියට, අනුරාධපුර මහ දිසාපතිතුමාට මට හෝ මගේ කාර්යමණ්ඩලයට හෝ වගකිවයුතු අංශ වෙත බියක් සැකක් නැතිව පැමිණිලි කරන්න කියා මම ජනතාවගෙන් ඉල්ලා සිටිනවා.පොසොන් සතිය සාර්ථකව පැවැත්වීමට අටමස්ථානාධිපති නායක හිමිපාණන් වහන්සේට ද රුවන්වැලි චෛත්‍යරාමාධිපති වහන්සේට ද අටමස්ථාන නායක නාහිමිපාණන් වහන්සේලාටද මිහින්තලේ හා තන්තිරිමලේ රාජමහා විහාරස්ථාන නාහිමිපාණන් වහන්සේලාට ද අනුරාධපුර මහ දිසාපතිතුමා ඇතුළු රාජ්‍ය නිලධාරින්ට ද නියෝජ්‍ය පොලිස්පතිවරයා ඇතුළු සියලු පොලිස් නිලධාරීන්ට ද බැතිමතුන් උදෙසා දන්සල් පවත්වමින් බොහෝ උදව් උපකාර කිරීමට ඉදිරිපත් වී සිටින රාජ්‍ය හා පෞද්ගලික අංශයට ද දානපතියන් පරිත්‍යාශලීන්ට ද කී නොකී සියලු දෙනාට ද ජනාධිපතිතුමාගේත් රජයේත් මගෙත් ප්‍රණාමය පුද කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>21</day>
    </date>
    <link>http://www.dinamina.lk/2013/06/21/_art.asp?fn=f1306212</link>
    <topic>බෞද්ධ සංස්කෘතියෙන් කිසි කෙනකුට කරදරයක් නෑ !</topic>
    <author>සටහන - චතුරිකා ගමගේ</author>
    <content>පොසොන් පොහොය දිනයෙහි වැදගත්කම හා මිහිඳු මහ රහතන් වහන්සේගේ ලංකාගමනයෙන් පසු ලාංකික සමාජයේ ඇතිවූ වෙනස පිළිබඳව බෙංගමුවේ නාලක හිමියන් සමඟ කළ සාකච්ඡාවකි මේ.මිහිඳු මහ රහතන් වහන්සේගේ ලංකාගමනය ලාංකිකයන් වශයෙන් අපට වැදගත්කම වන්නේ කුමන ආකාරයට ද?මිහිඳු මහ රහතන් වහන්සේ දහම් පණිවිඩය අරගෙන අපේ රටට වැඩම කළේ මීට වර්ෂ 2321 කට පෙර පොසොන් පොහොය දිනකයි. පන්සලකට හෝ රජමාළිගයට වඩින්න හැකියාවක් තිබුණත් උන්වහන්සේ වැඩම කළේ රජතුමා දඩයමේ යන ස්ථානයටයි.රජතුමාගේ වැරැද්ද ඒත්තු ගන්වන්න උන්වහන්සේ සැලසුම් කර සිදු කළ ගමනක් ලෙසත් මෙය වටහා ගන්න පුළුවන්. උන්වහන්සේ අඹ ප්‍රශ්නය, ඥාති ප්‍රශ්නය අහලා රජතුමාගේ නුවණ විමසා බලා සිය දූත කාර්යය ආරම්භ කළා. සාමාන්‍ය කෙනෙක් ළගට යනවාට වඩා රජකෙනෙකු ළගට වැඩම කිරීමත් විශේෂ දෙයක්.එදා ධර්මාශෝක රජතුමා රටවල් 9 කට ධර්ම දූතයන් වහන්සේලා වැඩම කෙරෙව්වත් වඩාත්ම සාර්ථක වුණේ ලංකාවට වැඩම කිරීමයි. මිහිඳු මහ රහතන් වහන්සේගේ බුද්ධිමත් ක්‍රියාදාමය නිසා අපේ රට විශාල වෙනසකට ලක් වුණා. නමුත් මිහිඳු මහ රහතන් වහන්සේ ලංකාවට වැඩම කරන විටත් මේ රටේ මිනිස්සු බොහොම ශීලාචාරයි.ඒ වෙනකොට දඩයමේ යන එක වැරදි කියලා හිතන්න තරම් පාරිසරික මට්ටමක්, ධර්ම ඥානයක් තිබුණේ නැහැ. නමුත් එදා සමාජ රටාව බොහොම දියුණු මට්ටමක තිබුණ බව අපිට පෙනෙනවා‍. මිහිඳු මහ රහතන් වහන්සේ ලක්දිවට වැඩම කරන විට අපේ වාරි සංස්කෘතිය ආරම්භ වී තිබුණා.පණ්ඩුකාභය රජතුමා අනුරාධපුර රාජධානිය ආරම්භ කළා. ලෝකයේ ඉතාම දීර්ඝ කාලයක් පැවතුණු රාජධානිය ලෙසත් එය සැලකෙනවා. එමනිසා අපිට පැහැදිලි වන්නේ එදා මිහිඳු හාමුදුරුවෝ වැඩම ‍කළේ අශීලාචාර, නොදියුණු රටකට නොවන බවයි.මහින්දාගමනයෙන් පසු ආගමික වශයෙන් ලාංකේය සමාජය ගොඩනැඟුණේ කෙසේ ද?මිහිඳු මහ රහතන් වහන්සේ සමඟ තවත් භික්ෂුන් වහන්සේලා හතර නමක් සහ ගිහි උපාසකයෙක් ලංකාවට පැමිණියා. උන්වහන්සේ පැමිණෙන විට අපේ රටේ රජතුමා ඇතුළු පිරිස පැවිදි කරීමේ අවස්ථාවක් දැකලා තිබුණේ නැහැ. මිහිඳු හාමුදුරුවන් සමඟ පැමිණි ගිහි උපාසකයා පැවිදි කිරීම සිදු කෙරුණේ මෙරටදීයි.එම පැවිදි කිරීමෙන් අනතුරුව භික්ෂූන් වහන්සේ පස්නමක් සිටි නිසා උපසම්පදා විනය කර්මය කරන්න පුළුවන් වුණා. මිහිඳු හාමුදුරුවෝ මේ පැවිදි උපසම්පදා කාර්යයත් මෙරටදී සිදු ‍කළේ මේ රටට පැවිදි උපසම්පදාව ලබා දෙන්නයි.ඒ වගේම මිහිඳු හාමුදුරුවන්ගේ උපදෙස් පරිදි උන්වහන්සේගේ නැගණිය සංඝමිත්තා රහත් තෙරණිය සිරිමා බෝධියේ ශාඛාවකුත් රැගෙන ලංකාවට වැඩම කළා. ඒ ගමනේදී සිරිමා බෝධියට ආවතේව කරන්න කුල 18 ක පිරිසක් ලංකාවට ආවා. ඔවුන් අතර හේවිසි වාදකයන්, උද්භිත විද්‍යෘඥයෝ ආදී විවිධ වෘත්තීන්ට අයත් පිරිස් හිටියා. මේ පිරිස නිසා අපේ රට තුළ සංස්කෘතිකමය වශයෙන් විශාල වෙනසක් සිදුවුණා. රට පුරා විවිධ කේෂ්ත්‍රවලට අයත් ශිල්පීන් ව්‍යාප්ත වුණා. ඒ නිසා විවිධ ශිල්ප රට තුළ පැතිරුණා.අපේ රටේ උදවිය ඒ වෙද්දි වෘක්ෂ වන්දනාව කරමින් සිටියා. නමුත් ගස්වලට වැඳීම අශීලාචාර ක්‍රියාවක් නොවෙයි. මිහිඳු මහ රහතන් වහන්සේ වෘක්ෂ වන්දනාවට නිවැරැදි අර්ථයක් දුන්නා. සිද්ධාර්ථ ගෞතමයන් වහන්සේට බුදු වීම සඳහා සෙවණ දුන් ජය ශ්‍රී මහා බෝධීන් වහන්සේගේ ශාඛාවක් ගෙන්වා වැදුම් පිදුම් කරන්න අවස්ථාව උදා කර දුන්නා.බුදු දහම මුල්කරගත් ‍සංස්කෘතියක් අපේ රටේ ඇති වුණේ මහින්දාගමනයෙන් පසුව නේද?මිහිඳු හාමුදුරුවෝ ලංකාවට වැඩම කරද්දී අපේ රටේ සංස්කෘතියක් තිබුණා. රජකෙනෙක් හිටියා. රජ පවුලක් තිබුණා. රජකම් කළා. මිහිඳු මහ රහතන් වහන්සේගේ ලංකාගමනයෙන් පසු සිදු වූයේ අපේ රටේ සංස්කෘතිය ඔපවත් වීමයි. විශේෂයෙන් බුදු දහමේ ආභාසයෙන් අපේ සංස්කෘතිය ඔපවත් වෙලා ලස්සන සංස්කෘතියක් බවට පත් වුණා.ගැඹුරු දහමක් වූ බුදු දහම අවබෝධ කරගන්න දේවානම්පිය තිස්ස රජතුමාට හැකි වුණේ අපේ රටේ තිබූ සංස්තෘතිය නිසයි. අපි සංස්කෘතික වශයෙන් දියුණු මට්ටමක නොසිටියානම් රජතුමාට ධර්මය එකවර වටහා ගන්න බැරි වෙනවා. මිහිඳු හාමුදුරුවන්ගේ පණිවිඩය උකහා ගෙන ක්‍රියාත්මක කරන්න පුළුවන් වුණේ සංස්කෘතික වශයෙන් අපේ සමාජයේ තිබූ දියු‍ණුව නිසයි.බුදු දහම සමඟ අපේ රටේ ස්ථාපිත වූ සංස්කෘතිය බොහොම සදාචාර සම්පන්නයි. සංස්කෘතිය කියන්නේ කිසියම් රටක ජනතාවගේ සිතුම් පැතුම්, ක්‍රියාකාරකම්. එය හොඳ පැත්තට වගේම වැරදි පැත්තට වෙන්න පුළුවන්. බුදු දහමත් සමඟ අපේ රටේ ඇතිවුණු සංස්කෘතිය කාටවත් හිරිහැරයක් කරදරයක් නැති සංස්කෘතියක්.නමුත් මේ බෞද්ධ සංස්කෘතියට විවිධ ආක්‍රමණ වගේම තර්ජන ආවා. ඉන්දියානු වගේම පෘතුගීසි,ලන්දේසි, ඉංග්‍රීසි ආක්‍රමණ නිසා විවිධ බලපෑම් ඇතිවුණා. විශේෂයෙන් පෘතුගීසි,ලන්දේසි, ඉංග්‍රීසි ආක්‍රමණ නිසා අපේ සංස්කෘතිය සම්පූර්ණයෙන් වෙනස් වුණා. ඒ නිසා ගැටුම් හට ගත්තා. අන්‍යාගම්කරණය තමයි අපේ සංස්කෘතියට ආ විශාලම තර්ජනය. නමුත් දැන් එය කළමණාකරනය වෙලා තිබෙනවා. පානදුරාවාදයෙන් පසු බුදු දහමේ වටිනාකම ලෝකයටම පැහැදිලි වුණා.පොසොන් පොහොය දිනය අර්ථවත්ව සැමරීමට ජනතාව පෙළ ගැසිය යුත්තේ කුමන ආකාරයට ද?මෙහිදී අපි අගය කරන්නේ ආමිස පූජාවට වඩා ප්‍රතිපත්ති පූජාවයි. මිහිඳු හාමුදුරුවෝ මෙරටට ගෙන ආ දහම් පණිවිඩය නිසා මේ රටේ බුදු දහම ස්ථාපිත වුණා. අදටත් නිර්මල ථෙරවාදී බුදු දහම මේ රටේ සුරක්ෂිතව පවතින්නේ උන්වහන්සේගේ මඟ පෙන්වීම නිසයි.ඒ නිසා පොසොන් පොහොය හුදු උත්සවයක් බවට පමණක් සීමා නොකර මිහිඳු මහ රහතන් වහන්සේ අපට දුන් ආදර්ශය අනුව මේ උතුම් ධර්මය ලොව පුරා ව්‍යාප්ත කිරීමටත් ජනතාවට මේ ධර්මයේ වටිනාකම කියා දීමටත් අපි කටයුතු කරන්න ඕනෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306221</link>
    <topic>අපේ ආණ්ඩුව අලුතින්කැසිනෝ බලපත් දීලා නෑ</topic>
    <author>ගාමිණී ජයලත්</author>
    <content>අපේ ආණ්ඩුව බලයට පත්වන විටදීත් මේ රටේ කැසිනෝ ව්‍යාපාරය තිබුණා. හිටපු ජනාධිපති ආර්. ප්‍රේමදාස මහතාගේ කාලයේදී “ජෝසිම්” වැනි ප්‍රබල කැසිනෝ ව්‍යාපාරිකයන් මේ රට තුළ ඉතා ප්‍රබල ලෙස කැසිනෝ ව්‍යාපාරය කැර ගෙන ගියා. කැසිනෝ විතරක් නෙමෙයි තව තව දේවල් ද එම කාලවලදී සිදු කරගෙන ගියා. නමුත් මගේ නායකත්වයෙන් සන්ධාන ආණ්ඩුව බලයට පත් වූ පසු කිසිදු කැසිනෝ ව්‍යාපාරයකට, මත්පැන් හලකට හෝ රේස් බුකී ආයතනයකට අලුතින් කිසිදු බලපත්‍රයක් දී නැති බව ජනාධිපති මහින්ද රාජපක්‍ෂ මහතා පැවැසීය.ජනාධිපතිවරයා මේ බව පැවැසුවේ මසකට වරක් අරලියගහ මන්දිරයේදී පැවැත්වෙන මාධ්‍ය ප්‍රධානීන් සහ කතුවරුන්ගේ හමුවේදීය.වැඩිදුරටත් මාධ්‍ය ප්‍රධානීන් ඇමැතූ® ජනාධිපතිවරයා,හන්දියක්, හන්දියක් ගානේ, පාසල්, පන්සල් අසල කැසිමෝ් ව්‍යාපාර සඳහා පසුගිය ආණ්ඩුවලින් බලපත්‍ර දී තිබුණා. කැසිනෝවලට පමණක් නොව මත්පැන් ශාලාවලට ද බලයට පත්වූ ආණ්ඩු බලපත්‍ර දී තිබෙනවා. මෙසේ තැනින් තැන මෙවැනි දේ තිබීම අශෝභනයි. රටකට එය නොගැළපෙන දෙයක්. ඒ නිසයි අපේ ආණ්ඩුව පසුගිය ආණ්ඩුවලින් බලපත්‍ර ලබා දී දැනට ව්‍යාපාර පවත්වාගෙන යන මෙම ස්ථාන එක තැනකට, එක පළාතකට, එක ප්‍රදේශයකට කොටුකරන්න අප කටයුතු කළේ.කැසිනෝ සඳහා එජාපය අය කළ බද්ද ලක්‍ෂ 5 ක් වැනි සුළු මුදලක්. ඒ බද්ද අප ඉතා විශාල ගණනකින් වැඩි කැර තිබෙනවා. එය මිලියන 100 ක පමණ ප්‍රමාණයකින් වැඩිකර තිබෙනවා.අපේ ආණ්ඩුව යටතේ රට තුළ මත්පැන් පානය, දුම්බීම සහ වෙනත් විෂම ක්‍රියා පාලනය කිරීමට හැකි වී තිබීම ආණ්ඩුවක් ලෙස අප ලැබූ ජයග්‍රහණයක් බව ද රජයේ ප්‍රතිපත්ති අනුව ඉදිරියටත් කැසිනෝ, මත්පැන්, බුකී ව්‍යාපාර සඳහා බලපත්‍ර නොදෙන බව ද ජනාධිපතිවරයා කීය.තනිව රටකට ලෝකය තුළ ඉදිරියට යා නොහැකියි. විදේශ ආයෝජන සඳහා අපට විවිධ තීන්දු තීරණ ගැනීමට සිදුවෙනවා. චීනය වැනි රටක් අද ලෝකයට විවෘත කිරීම තුළ ඔවුන් ආර්ථිකයේ ඉදිරි පිම්මක් පැන තියෙනවා. 1960 – 1970 ගණන්වල මෙන් අද රට පවත්වාගෙන යාම අපහසුයි. ප්‍රශ්න විවිධයි. දියුණු ලෝකයත් සමඟ අපට රට තුළට ආයෝජකයන් ගෙන්වා ගැනීමට විවිධ ක්‍රියා කළ යුතු වෙනවා. විදේශිකයන් මේ රටට ඇවිත් මුදල් ආයෝජනය කිරීම බලා ඉන්න බැරි අන්තගාමී පිරිස් එයට විරුද්ධව කෑගසනවා.රටක් දියුණු වෙනවා බලන් ඉන්න බැරි පිරිස් රට තුළ විවිධ දේ කරනවා. රටේ විපක්‍ෂය ද එවැනි අන්තගාමී තත්ත්වයට පත්වෙලා. ඔවුන් කලෙක බැංකුවලින් ගත් ණය ගෙවන්නේ නෑ කියා බැංකු ඉදිරිපිට උද්ඝෝෂණය කළා. රටට ආධාර දෙන ආයතනවල ඇති විශ්වාසය නැති කරන්න උත්සාහ ගන්නවා. පෙළපාලි යනවා. ආණ්ඩුවක් ලෙස ගත් ණය ඒ අය බලයට පැමිණියහොත් ගෙවන්නේ නෑ කියා කියනවා. එවැනි කතා තුළින් ඔවුන් රටේ ආර්ථිකයට අනිසි බලපෑම් එල්ල කරන්න හදනවා. මෙවැනි කතා තුළින් බැංකු බිය වැද්දවීමට උත්සාහ ගන්නවා. නමුත් ඒ ආණ්ඩු “කන්න” ලෝකෙන් ණයට ගත් මුදල් පවා ගෙවන්නේ අපියි. අපේ ආණ්ඩුව රටේ ජනතාවට කන්න ලෝකෙන් ණය අරගෙන නෑ. අරගන්නෙත් නෑ.වසර 30 ක යුද්ධයෙන් පීඩාවට පත්ව ආපස්සට ගිය රටක් අපි. ඒ තත්ත්වයෙන් රට මුදාගෙන අද අලුත් ගමනක් යන්න සූදානම් වන විට යම් පිරිසක් රට ආපස්සට අදින්න උත්සාහ කරනවා.ඒ සඳහා වැරැදි මත රට තුළ වපුරනවා. ලෝකයට වැරැදි මත ගෙනයනවා. මේ තත්ත්වය නිසි ලෙස ජනමාධ්‍ය තේරුම් ගෙන රටේ ජනතාවට සැබෑ තත්ත්වය පෙන්වා දිය යුතු යැයි ද ජනාධිපතිවරයා කීය.මෙම මාධ්‍ය ප්‍රධානී හමුවට බැසිල් රාජපක්‍ෂ, සුසිල් ප්‍රේම්ජයන්ත්, ආචාර්ය සරත් අමුණුගම, අනුර ප්‍රියදර්ශන යාපා, එස්. බී. දිසානායක, කෙහෙළිය රඹුක්වැල්ල යන ඇමැතිවරු ද, ජනාධිපති ලේකම් ලලිත් වීරතුංග, ජනමාධ්‍ය අමාත්‍යාංශයේ ලේකම් චරිත හේරත් මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306222</link>
    <topic>මිහිඳු මා හිමියන් පෙන්වූ මාවතටරට යොමු කරවීම අපේ අරමුණයි</topic>
    <author/>
    <content>මිහිඳු මා හිමියන් ආදර්ශයෙන් පෙන් වූ මාවතට අප ශ්‍රී ලංකාද්වීපය නැවත යොමු කරවීම අපේ ඒකායන ප්‍රාර්ථනය බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ පොසොන් පොහොය වෙනුවෙන් පණිවිඩයක් නිකුත් කරමිනි.එහි වැඩිදුරටත් මෙසේද දැක්වේ. අසිරිමත් පොසොන් මහා මංගල්‍යය පූර්ණ රාජ්‍ය අනුග්‍රහය සහිතව මුළු රටම එක්ව මේ වසරේ දී ද සමරන්නට ලැබීම මහත් සතුටකි.පොසොන් පෝදා අනුබුදු මිහිඳු මහ රහතන් වහන්සේ ශ්‍රී ලංකාවට වැඩම කිරීම මෙලක සිදුවූ ශ්‍රේෂ්ඨතම සිදුවීම ලෙස අපි සලකමු. මෙම ආගමනය නිසාම උදාර වූද ශිෂ්ඨ සම්පන්න වූද සමාජයක්, සරු ආර්ථිකයක් හා උතුම් ජීවන දර්ශනයක් අපට ලැබිණ. එදා මිහිඳු මා හිමියන් ආදර්ශයෙන් පෙන්වූ මාවතට අප ශශ්‍රී ලංකාද්වීපය නැවත යොමු කරවීම අපේ ඒකායන ප්‍රාර්ථනයයි. සමස්ත ශශ්‍රී ලාංකේය සමාජයටම නිදහස උදාකර ගහකොළ සතා සීපාවා ද ආරක්ෂා කිරීමට අප සමත් වූයේ මිහිඳු හිමියන් අනුදත් මඟ ගමන් කිරීමෙනි.ජාති ආගම් කුල වශයෙන් පමණක් නොව ප්‍රාදේශීය වශයෙන් බෙදීම් ද සම්බුද්ධ දේශනා ගරු කරන අප පිළිකෙව් කරන්නෙමු. එබැවින් එක්සත්ව එක්සිත්ව මෙත් සිත් පෙරදැරිව සමගිව දියුණුව කරා අප ළඟා විය යුත්තේ ය.“පින් කරන්නා නිතර නිතර එය කළ යුතු ය. පිනට ආසා කළ යුතු ය. පින් රැස් කිරීම සැපයට හේතු වේ.” යනුවෙන් මිහිඳු හිමියන් ගෙනා බුදු වදනේ සඳහන් ය. ඒ දහම් අනුශාසනාව අර්ථවත් කරමින් අනුබුදු මිහිඳු හිමි ගුණ සැමරීමට මේ පොසොන් සමයේ අපි අධිෂ්ඨාන කරගනිමු.සැමට තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306223</link>
    <topic>මල්වතු-අස්ගිරිඋපසම්පදා පුණ්‍යෝත්සවයහෙටින් අවසන්</topic>
    <author>අසේල කුරළුවංශ</author>
    <content>මල්වතු අස්ගිරි උභය මහා විහාරීය උපසම්පදා පුණ්‍යෝත්සවය පොසාන් පුන් පොහෝ දිනය වන හෙටින් (23) නිමාවට පත් වෙයි.වෙසක් පුන් පොහෝ දිනයෙන් ඇරැඹි උපසම්පදා විනය කර්ම පුණ්‍යෝත්සවය චාරිත්‍රානුකූ ලව පොසොන් පුන් පොහෝ දිනයෙන් නිමාවට පත්වන අතර, මෙම විහාර දෙක නියෝජනය කරමින් සාමනේර හිමිවරු 350 නමක් උපසම්පදා ලැබූහ.සියම් දේශයෙන් මෙරටට උපසම්පදාව වැඩම කැර වසර 260ක් සපිරීම නිමිත්තෙන් තායිලන්ත අගමැතිවරිය ද මෙවර උභය මහා විහාරීය උපසම්පදා විනය කර්මය සිදුකළ කාලසීමාවේදී මෙරටට පැමිණීම සුවිශේෂී අවස්ථාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306224</link>
    <topic>නිව්යෝර්ක් ජාත්‍යන්තර චිත්‍රපට උලෙළේ දීහොදම නළුවා ජගත් චමිල</topic>
    <author>රත්නසිරි පතිරණ</author>
    <content>අමෙරිකාවේ නිව්යෝර්ක් ජාත්‍යන්තර චිත්‍රපට උළෙලේ දී “සැමීගේ කතාව“ චිත්‍රපටයේ රඟපෑම වෙනුවෙන් යොවුන් රංගන ශිල්පී ජගත් චමිල හොඳම නළුවාට හිමි සම්මානය දිනාගන්නා ලදී.ජගත් චමිල සිය සම්මානය රැගෙන අමෙරිකාවේ සිට අද (22) දා සවස දිවයිනට පැමිණීමට නියමිතය. ඒ වෙනුවෙන් කටුනායක ජාත්‍යන්තර ගුවන් තොටුපොළේ විශේෂ අමුත්තන් පිළිගැනීමේ ශාලාවේදී චමිල වෙනුවෙන් විශේෂ උත්සවයක් සංවිධානය කැර ඇති බව ජාතික චිත්‍රපට සංස්ථාව වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306225</link>
    <topic>බුද්ධි අංශ සක්‍රීය කිරීමට පියවර</topic>
    <author>චන්ද්‍රිකා පෙරේරා</author>
    <content>මත‍ට තිත තැබීම, පාතාල ක්‍රියා නැවැත්වීම,රිය අනතුරු පාලනය කිරීම සහ රටේ ආරක්ෂාව පවත්වාගෙන යාම සඳහා අභ්‍යන්තර ආරක්ෂක බුද්ධි බලකාය තවදුරටත් සක්‍රිය කිරීමට රජය පියවර ගනී.මේ වැඩපිළිවෙළ රටපුරා සියලු ප්‍රදේශ ආවරණය වන පරිදි පුළුල් අයුරින් පවත්වාගෙන යාමට සැළසුම් කර තිබේ. ඒ අනුව නව තාක්ෂණය උපයෝගී කර ගනිමින් හමුදා, පොලිස් හා විශේෂ කාර්ය බළකා බුද්ධි අංශවල කාර්යයන් පුළුල් මට්ටමින් පවත්වාගෙන යාමේ වැඩපිළිවෙලක් දියත් කර ඇත.ත්‍රස්තවාදී තර්ජන ඇතිවිම වැලකීමද මෙහි එක් මූලික පරමාර්ථයක් බව බුද්ධි අංහ සඳහන් කරයි.මේ වැඩපිළිවෙළ යටතේ මතට තිත තැබීමේ මහින්ද චින්තන පරමාර්ථය ට මූල්කත්වට ලබාදී තිබේ.බොහෝ අපරාධකරුවන් අපරාධය කිරීමට පෙර මත්ද්‍රව්‍යයක් පාවිච්චියට ගෙන තිබෙන බව ට අණාවරණය වී තිබෙන අතර ඒ අනුව මත්ද්‍රව්‍ය හෝ මත්පැන් අපරාධ කිරීමට පොළඹවන ප්‍රධාන කාරකයක් බව පොලිසිය සඳහන් කරයි. රටේ අපරාධ අවම කිරීමට නම් අනිවාර්යයෙන්ම මතට තිත තැබිම අත්‍යවශ්‍ය බව මෙයින් තහවුරු වේ.රට තුළට හෙරොයින් වැනි විෂ මත්ද්‍රව්‍ය මුහුදෙන් රැගෙන ඒම වැලකීමේ නාවික හමුදා මෙහෙයුම් විශේෂ කණ්ඩායමක් ද මේ වන විට සම්පූර්ණ මුහුදු කලාපය ආවරණය වන පරිදි යොදවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306226</link>
    <topic>ලේක්හවුස් මිහින්තලා ආලෝක පූජාව අද ඇරඹේ</topic>
    <author>අමිල ප්‍රභාත් වනසිංහ</author>
    <content>ලේක්හවුස් මිහින්තලා ආලෝක පූජාව 51 වැනි වරටත් මෙවර පැවැත්වෙන අතර එය අද (22) ඇරඹීමට නියමිතය.මිහින්තලේ රජමහා විහාරාධිපති වලවාහැංගුන වැවේ ධම්මරතන නාහිමියන්ගේ අනුශාසකත්වයෙන් සිදුවෙයි.ලේක්හවුස් ආයතනය ලංකා විදුලි බල මණ්ඩලයේ සම අනුග්‍රාහකත්වයෙන් මෙය පැවැත්වෙන අතර අබාන්ස් ආයතනයේ බැති බර දායක්තවය ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306227</link>
    <topic>මිහින්තලා රක්ෂිතයේ ගින්න මැඩ පැවැත්වූවා</topic>
    <author>අනුරාධපුර අතිරේක දිස්ත්‍රික් සමූහ</author>
    <content>මිහින්තලා කඳුපාමුල මහ සෑයට දකුණුපසින් ඇති රක්ෂිතයේ පසුගිය (20) දා දහවල් හටගත් ගින්න මුළුමනින්ම මැඩ පැවැත්වීමට හැකිවී තිබේ.තවදුරටත් යළි ගින්න පැතිරයෑමේ අවදානමක් නොමැති බවට අදාළ අංශ මඟින් වාර්තාකර ඇතැයි මිහින්තලේ රාජමහා විහාරාධිපති හා භාරකාර වලවාහැංගුනවැවේ ධම්මරතන නාහිමිපාණෝ පැවසූහ. ජනාධිපති මහින්ද රාජපක්‍ෂ මැතිතුමාත් ආරක්ෂක ලේකම් ගෝඨාභය රාජපක්‍ෂ මහතාත් වරින් වර තමන් වහන්සේට කතා කර ගින්න පිළිබඳව හා ඉදිරි පොසොන් උත්සව කටයුතු සම්බන්ධයෙන් කරුණු විමසා සිටි බවද ධම්මරතන හිමියෝ සඳහන් කළහ.මෙම ගින්න ස්වභාවිකව ඇතිවූ ලැව් ගින්නක්ද නැතහොත් කිසියම් මිනිස් ක්‍රියාකාරකමක් නිසා කඩාකප්පල්කාරී චේතනාවෙන් ඇතිකළ ගින්නක්ද යන්න ඉදිරියේදී හෙළි වේවි. ගින්න නිසා මිහින්තලේ ලේක්හවුස් 51 වැනි අඛණ්ඩ වාර්ෂික මිහින්තලා ආලෝක පූජාවට හෝ ජනාධිපතිතුමාගේ ප්‍රධානත්වයෙන් සිදුකිරීමට නියමිත ආගමික පූජෝත්සවය හා වැඩසටහන් කිසිවකට කිසිදු ආකාරයක බාධාවක් හෝ ඇනහිටීමක් සිදුවන්නේ නැහැ.තමා සහභාගිවීමට නියමිත මිහින්තලේ පුදබිමේ සියලු ආගමික කටයුත්තකටම තමන් අනිවාර්යයෙන්ම සහභාගි වන බව ජනාධිපති මහින්ද රාජපක්‍ෂ මැතිතුමා මට ඊයේ (21දා) දැනුම් දුන්නා යැයි ධම්මරතන හිමිපාණෝ අවධාරණය කළහ.මිහින්තලේ සේල චෛත්‍යයේ චූඩා මාණික්‍යය වඩාහිඳුවීමේ ඓතිහාසික ආගමික අවස්ථාව නිමිතිකොට ගෙන පසුගිය 13 දා ආරම්භ වූ මිහින්තලේ පොසොන් විශේෂ සති පිරිත් දේශනය 20 වැනිදා නිමාවට පත්වූ අතර, මේ වනවිටත් දිනපතා අති විශාල බැතිමතුන් සංඛ්‍යාවක් මිහින්තලේ වැඳ පුදා ගැනීම සඳහා එහි ඇදෙමින් සිටිති. සේල චෛත්‍යයේ කොත් කැරැල්ල මස්තකයේ වඩා හිඳවන ලද චූඩා මාණික්‍යරත්නය 23 වැනි දින සුබ මොහොතින් ජනාධිපති මහින්ද රාජපක්‍ෂ මැතිතුමාගේ සුරතින් නිරාවරණය කෙරේ.මේ නිමිතිකොට ගෙන සහ අනුබුදු මිහිඳු මා හිමියන් මිහින්තලයට වැඩම කොට වසර 2320ක් ඉකුත්වීම සිහිපත් කරනු වස් අටපිරිකර 2320 ක් සේල චෛත්‍ය රාජයාණන් වහන්සේ වෙත පිරිනැමීම 23 වැනිදා රාත්‍රි ජනාධිපතිතුමාගේ සහභාගිත්වයෙන් සිදු කෙරේ. රුපියල් ලක්‍ෂ 75 ක් වැයකොට ස්ථාපිත කළ සේල චෛත්‍යයේ නව විදුලි ආලෝක පද්ධතිය විවෘත කරනු ලබන්නේද ජනාධිපතිතුමා විසිනි.මිහින්තලා ලේක්හවුස් ආලෝක පූජාව අද සමාරම්භ වෙයි. 51 වැනි වරටත් අඛණ්ඩව පැවැත්වෙන මෙම පොසොන් ආලෝක පූජාව අද විවෘත වනුයේ උතුරු මැද ආණ්ඩුකාර කරුණාරත්න දිවුල්ගනේ මහතාගේ ප්‍රධානත්වයෙනි. කෙහෙළිය රඹුක්වැල්ල, පවිත්‍රා වන්නිආරච්චි, දුමින්ද දිසානායක, තිස්ස කරල්ලියද්ද යන ඇමැතිවරුන්ද උතුරු මැද මහ ඇමැති රංජිත් සමරකෝන් මහතා ඇතුළු දේශපාලන අධිකාරියේ සාමාජිකයන්ද නියෝජ්‍ය අමාත්‍යවරුන් වන ඩබ්ලිව්. බී. ඒකනායක හා එස්. එම්. චන්ද්‍රසේන යන මහත්වරුද මුල් දින ආලෝක මහෝත්සවයට එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306228</link>
    <topic>ශ්‍රී ලංකාවාසීන් එක් ජාතියක් කිරීම ගැන සොයා බලන්න විශේෂ කාරක සභාවක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂීණී සේනානායක</author>
    <content>ශ්‍රී ලංකාවාසීන් එක් ජාතියක් ලෙස ඒකාබද්ධ කිරීම සඳහා අවශ්‍ය ‍දේශපාලන හා ව්‍යවස්ථානුකූල කරුණු සොයා බැලීමට විශේෂ කාරක සභාවක් කථානායක චමල් රාජපක්ෂ මහතා පාර්ලිමේන්තුවේ දී ඊයේ (21) නම් කළේය.ඇමැති නිමල් සිරිපාල ද සිල්වා මහතාගේ සභාපතිත්වයෙන් යුත් මේ පාර්ලිමේන්තු විශේෂ කාරක සභාව 19 දෙනෙකුගෙන් සමන්විතය.විශේෂ කාරක සභාවේ නියෝජිතයන් මෙසේය.නිමල් සිරිපාල ද සිල්වා (සභාපති), මහාචාර්ය ජී.ඇල් පීරිස්, අනුර ප්‍රියදර්ශන යාපා, මෛත්‍රිපාල සිරිසේන, ඩබ්ලිව් ඩී ජේ සෙනවිරත්න, දිනේෂ් ගුණවර්ධන, ලක්ෂ්මන් සෙනවිරත්න  ඩග්ලස් දේවානන්දාල,සුසිල් ප්‍රේමජයන්ත,ඒ ඒල් ඒම් අතාවුල්ලා,ඩිව් ගුණසේකර,රිෂාඩි බදියුදීන්,පාඪලී චම්පික,බැසිල් රාජපක්ෂ,විම්ල් වීරවංශ,වාසුදේව නානායක්කාර,මුත්තු සිවලිංගම්,සුදර්ශනී ප්‍රනාන්දුපුල්ලෙයි,ජානක ප්‍රියන්ත බණ්ඩාරමේ කාරක සභාවට පත් කිරීම සඳහා එක්සත් ජාතික පක්ෂය නම් ඉදිරිපත් කර නොමැත.ජනාධිපති මහින්ද රාජපක්ෂ මහතාට විපක්ෂ නායක රනිල් වික්‍රමසිංහ මහතා ඉල්ලීම් හා කොන්දේසි කිහිපයකින් යුත් ලිපියක් ඉදිරිපත් කර තිබෙන බවත් ඒ සඳහා ප්‍රතිචාරයක් ලැබුණු පසුව නම් දීම සම්බන්ධයෙන් තීරණය කරන බවත් විපක්ෂයේ ප්‍රධාන සංවිධායක ජෝන් අමරතුංග මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n1306229</link>
    <topic>දේශපාලකයන් විනය විරෝධී වුණොත්ජනතාව ඔවුන් ඉවත් කරනවා</topic>
    <author/>
    <content>රටේ පවතින වෘත්තීන්ට ආචාර ධර්ම තිබෙනවා. මේ රටේ දේශපාලඥයන්ට ද විනය විරෝධී කටයුතු කළොත්, ආචාර ධර්ම උල්ලංඝණය කළොත් කටයුතු කරන්න නීතිය තිබෙනවා. නීතියෙන් නොහැකි වුවහොත් ඉදිරි ඡන්දයක දී ජනතාවට හැකියාව ලැබෙනවා ඔවුන්ට දඬුවම් දී දේශපාලනයෙන් ඉවත් කරන්න. නමුත් මාධ්‍යකරුවෙක් ආචාර ධර්ම උල්ලංඝණය කළොත් නීති කැඩුවොත් දෙයියන්ගේම පිහිටයි යැයි ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මේ බව පැවැසුවේ ඊයේ පෙරවරුවේ අරලියගහ මන්දිරයේ දී පැවැති මාධ්‍ය කතුවරුන්ගේ හමුව අමතමිනි.ජනාධිපතිවරයා වැඩිදුරටත්...... ආචාර ධර්ම කියන දේ අප අලුතින් හදන දෙයක් නෙවෙයි. ජනමාධ්‍යවේදීන් ඒවා ගැන දන්නවා. ඔවුන් තමයි ඒවා හදලා තියෙන්නේ. හැබැයි ඒ අයම තමයි ඒවා කඩාදාන්නේ. දැනට මේ ගෙනවිත් ඇති ආචාර ධර්ම යෝජනාවලියක් පමණයි. ඒ යෝජනාවලිය පිළිබඳ මත අදහස් පළකර නිවැරැදි ලෙස හදාගත්තොත් කිසිම ගැටුමක් ඇති නොවන බව ජනාධිපතිවරයා පැවැසීය.ආචාර ධර්ම හදන්නේ මාධ්‍යවේදීන්, එය කඩන්නෙත් ඔවුන්. කඩන අයට දඬුවමක් නෑ.13 වන සංශෝධනය ගෙන එන්නේ උතුරේ ඡන්දය නිසා යැයි වැරැදි මතයක් සමහරෙක් ප්‍රචාරය කරනවා. එහෙම නෑ. 13 සංශෝධනය උතුරටත් වඩා අවශ්‍යව ඇත්තේ දකුණට. රටක ජනතාවගේ කැමැත්ත නැතුව ක්‍රියාත්මක කළ 13 පිළිබඳව විවිධ මත තියෙනවා. 13 ව්‍යවස්ථා සංශෝධනය සුදු අලියෙක් කියා කියනවා. සුදු අලියෙක් වුණත් එහෙම එකපාරටම මරා දාන්න බෑ. සුදු අලියගෙනුත් වැඩ ගන්න ඕනෑ. නැත්තෙත් නෑ. ඇත්තෙත් නෑ. ජනතාව ඒ පිළිබඳව තීන්දු කළ යුතුයැයි ජනාධිපතිවරයා කීය.පළාත් සභා අහෝසි කරන්න කිව්වට එහෙම එකපාර කරන්න බෑ. එහෙම වුනොත් අපව වටකර අහෝසි කරන්න එපා කියා තවත් පිරිසක් කියයි. ජනමාධ්‍යකරුවන් වන ඔබලා ද ඒ අවස්ථාව ආණ්ඩුවට පහරක් ගහන්න උත්සාහ ගනියි. මේ පිළිබඳව සියලුම දෙනා එකතුව සාකච්ඡා කළ යුතුයි. තමන්ගේ අදහස් පළකරන්න ස්වාධීන අයිතිය තියෙනවා.ඒ දවස්වල 13ට විරුද්ධ අපිත් පාරට බැහැල පෙළපාලි ගියා. ඒ නිසා මට සී. අයි. ඩී. එකට කටඋත්තර දෙන්නත් සිදුවුණා. එයට විරුද්ධ උද්ඝෝෂණවල දී අපේ කන ළඟිනුත් වෙඩි උණ්ඩ ගියා. එදා 13 ක්‍රියාත්මක කිරීමේ අත්දැකීම් අපි විඳලා තියෙනවා. ඒ නිසා අපි ඒ ගැන අත්දැකීමෙන් දන්නවා. පවතින දෙයක් එකපාරට ඉවත් කරන්න කියන්න අමාරුයි. අද එයට විරුද්ධව කෑගහන අය එදා ඉපදිලාවත් නැතැයි ජනාධිපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n13062210</link>
    <topic>රන් ආභරණ සමඟ ශ්‍රී ලාංකිකයන් 5ක්චෙන්නායි ගුවන්තොටේ දී අත්අඩංගුවට</topic>
    <author>චාන්දනී ජයසිංහ කොළඹ දිස්ත්‍රික් සමූහ</author>
    <content>ඉන්දියානු රුපියල් මිලියන විස්සක් පමණ වටිනා රන් ආභරණ තොගයක් සමඟ ශ්‍රී ලාංකිකයන් පස් දෙනකු ඉන්දියාවේ චෙන්නායි ගුවන්තොටුපළේදී ඊයේ (21) අත්අඩංගුවට ගෙන තිබේ.ලද තොරතුරකට අනුව සැකකාර පුද්ගලයන්ගේ ගමන් මළු පරීක්ෂා කිරීමේදී ඉන්දීය ගුවන්තොටුපළ නිලධාරීන් විසින් මේ රත්රන් තොගය සොයා ගත් බව වාර්තාවේ.මේ රන් තොගය සමඟ අදාළ සැකකරුවන් ද ඉන්දීය ගුවන්තොටුපළ ආරක්ෂක අංශ විසින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n13062211</link>
    <topic>ශ්‍රී සර්වඥ කේශ ධාතුවැඳ පුදා ගැනීමට අවස්ථාවරාජගිරිය පුරාණ විහාරයේ දී</topic>
    <author/>
    <content>බංගලාදේශයේ සිට වැඩම කරවූ ශ්‍රී සර්වඥ කේශ ධාතූ®න් වහන්සේ පොසොන් පුර පසළොස්වක පොහෝදා (23) රාජගිරිය ශ්‍රී සුධර්මාරාම පුරාණ විහාරස්ථානයේදී වැඳ පුදා ගැනීමට ජනතාවට අවස්ථාව උදා වී තිබේ. කේශ ධාතූන් වහන්සේ ප්‍රදර්ශනය කිරීම ද එම විහාරස්ථානයේදී මෙදින දවස පුරා සිදුකැරේ.ජනාධිපති මහින්ද රාජපක්‍ෂ මහතාගේ විශේෂ ඉල්ලීමක් මත බංගලාදේශයේ චිතගොන් නුවර සිට ශ්‍රී සර්වඥ කේශ ධාතූ®න් වහන්සේ මෙරටට වැඩම කරවීමෙන් පසු කොළඹ ගංඟාරාම විහාරස්ථානයේ තැන්පත් කැර ඇති අතර, රාජගිරිය ශ්‍රී සුධර්මාරාම පුරාණ විහාරස්ථානය වෙත වැඩමවනු ලබන්නේ එහි සිටය. ප්‍රදේශවාසී සැදැහැවතුන්ගේ වන්දනය සඳහා ශ්‍රී සර්වඥ ධාතූ®න් වහන්සේ මෙම පුරාණ විහාරස්ථානයට වැඩම කරවනුයේ විහාරාධිපති රාජකීය පණ්ඩිත, දර්ශනපති වතුරුවිල සිරිසුජාත හිමිපාණන් වහන්සේගේ අනුශාසකත්වයෙනි. ශ්‍රී සර්වඥ කේශ ධාතූ®න් වහන්සේ වන්දනාමාන කිරීම සඳහා සුදුවතින් සැරසී පැමිණෙන ලෙස උන්වහන්සේ සැදැහැවතුන්ගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n13062212</link>
    <topic>ඇල්කඩුවේ නිදන් හෑරුවැයිකාන්තාවක් ඇතුළු දසදෙනෙක් රිමාන්ඩ්</topic>
    <author>ඉවෝන් හේරත්</author>
    <content>මාතලේ ඇල්කඩුව ප්‍රදේශයේ දී නිදන් හාරමින් සිටි කාන්තාවක් ඇතුළු සැකකරුවන් දසදෙනකු ඊයේ (21) මාතලේ පොලිසිය මඟින් අත්අඩංගුවට ගෙන ඇත.මාතලේ ඇල්කඩුව, කාලිංගාමඩ පන්සල අසල පුද්ගලික ඉඩමක නිදන් හාරමින් සිටිය දී සැකකරුවන් අත්අඩංගුවට ගෙන තිබේ.පොලිස් හදිසි ඇමතුම් අංශයට ලද තොරතුරක් මත මෙසේ සැකකරුවන් අත්අඩංගුවට ගන්නා විට නිදන් හෑරීම සඳහා උපයෝගී කරගත් උදලු දෙකක්, යකඩ පිහියක්, අලවංගුවක් ඇතුළු භාණ්ඩ හා නිසාන් වර්ගයේ සුදු කාර් රථයක් සහ බජාජ් ත්‍රීවීලරයක් ද අත්අඩංගුවට ගැනීමට පොලිසිය සමත්ව ඇත.වත්තල, මොරටුව, දඹුල්ල, හක්මන, ගාල්ල සහ කොළඹ 14 පදිංචි පිරිසක් මෙසේ අත්අඩංගුවට ගෙන ඇත.සැකකරුවන් ඊයේ (21) මාතලේ මහේස්ත්‍රාත් අධිකරණයට ඉදිරිපත් කිරීමෙන් අනතුරුව බන්ධනාගාර ගත කර ඇත.මාතලේ මූලස්ථාන පොලිස් පරීක්ෂක රණවීර මහතාගේ උපදෙස් මත අපරාධ විමර්ශන අංශයේ උප පොලිස් පරික්ෂක අබේනායක මහතා ඇතුළු නිලධාරීන් විසින් වැඩිදුර පරීක්ෂණ පවත්වනු ලබති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n13062213</link>
    <topic> දෙහිඅත්තකණ්ඩියේ පවුල් තුනක් උපවාසයේ</topic>
    <author>දෙහිඅත්තකණ්ඩියේ සමූහ</author>
    <content>දෙහිඅත්තකණ්ඩියේ හුලංබඳනාගල මහවැලි ගම්මානයේ පිදිංචි පවුල් අනු තුනක සාමාජිකයින් එකොළොස් දෙනකු පෙරේදා (20) දින මාරාන්තික උපවාසයක් ආරම්භ කර තිබේ.1997 වර්ෂයේ සිට ඩී. එම්. චනුදාස අංක 300, ආර් පාලිතරත්න අංක 298, පී. ඩී. චන්ද්‍රිකා අංක 296 පදිංචි අයගේ අක්කර භාගයේ (1/2) ගෙවතු වගා ඉඩමේ පර්චස් 20 බැගින් මිනුම් කටයුතුකර වෙනත් අයට පදිංචියට දීමට විරුද්ධත්වය ප්‍රකාශ කරමින් ඔවුන් මෙම මාරාන්තික උපවාසය ආරම්භ කර ඇත.මෙම පවුල් තුනෙන් පවුල් දෙකක්ම රණවිරු පවුල්ය. කුඩාගල ඒකක කළමනාකාරවරයාට විරුද්ධව මොවුන් චෝදනා නඟයි. මේ පිළිඳව අදහස් විමසීමට දෙහිඅත්තකණ්ඩිය නේවාසික ව්‍යාපාර කළමනාකාරවරයා දුරකථනයෙන් කිහිපවිටක්ම සම්බන්ධකර ගැනීමට උත්සාහ කළත් නොහැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=n13062214</link>
    <topic>සිරුරට ගිනි තබාගෙන මියගියදහසය හැවිරිදි සිසුවියගේ සිරුර ගොඩ ගනී</topic>
    <author>කරලියද්ද සමූහ</author>
    <content>16 හැවිරිදි පාසල් ශිෂ්‍යාවකගේ මිහිදන් කළ මළසිරුර තෙල්දෙනි දිසා විනිසුරු රොහාන් ජයවර්ධන මහතා ඉදිරියේදී උඩුදුම්බර හාලිඇළ පොදු සුසාන භූමියේදී ගොඩගනු ලැබීය.මෙසේ මළසිරුර ගොඩගෙන ඇත්තේ රුවන්තිකා කෞෂල්‍යා දිසානායක නමැති පාසල් ශිෂ්‍යාවකගේය.මීට මාස එකහමාරකට පෙර එම ශිෂ්‍යාව මවුපියන් දෙදෙනා නිවසේ සිටියදී නිවස පිටුපස දී සිරුරට ගිනි තබාගෙන අභිරහස් ලෙස මියගොස් තිබුණි.මේ අභිරහස් මරණය පිළිබඳව ප්‍රදේශවාසීන් අතර විශාල සැකයක් තිබුණු අතර නිර්නාමික ලිපි හා ප්‍රදේශවාසීන් සංවිධානය කළ උද්ඝෝෂණ ද පැවැත්විණි.එහි ප්‍රතිඵලයක් වශයෙන් ඊයේ (21) පස්වරුවේදී මේ මළසිරුර ගොඩගනු ලැබූ අතර විශේෂ අධිකරණ වෛද්‍ය පරීක්‍ෂණයකට ලක්කිරීමට නියමිතව ඇත.දින හයක කාලයක් තිස්සේ දිවා රාත්‍රී දෙකේ උඩදුම්බර පොලිසිය එම මළසිරුර මිහිදන් කළ ස්ථානයට පොලිස් ආරක්‍ෂාව සපයා තිබුණි.මළසිරුර යළි ගොඩගන්නා අවස්ථාව දැකබලා ගැනීම සඳහා අතිවිශාල පිරිසක් උඩුදුම්බර හාලිඇළ පොදු සුසාන භූමියට එක්ව සිටියේය.උඩුදුම්බර පොලිසියේ ස්ථානාධිපති කපිල දිසානායක, උප පොලිස් පරීක්‍ෂක සමන්ත පෙරේරා ඇතුළු නිලධාරීන් පරීක්‍ෂණ කටයුතු පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=r1306221</link>
    <topic>ඓතිහාසික නුවර වැව ගොඩවීයෑමේ තර්ජනයක</topic>
    <author>මධ්‍යම පළාත් විශේෂ - පාලිත අලකේශ්වර</author>
    <content>කන්ද උඩරට ප්‍රදේශයට පවතින අධික වැසි හේතුවෙන් ඵෙතිහාසික මහනුවර වැව ගොඩවීයාමේ තර්ජනය උග්‍ර වී ඇතැයි පරිසරවේදීහූ පෙන්වා දෙති.මීට වසර 200කටත් එහා අතීතයේදී ඉදිකරණ ලද මහනුවර වැව 1815 වසරේ සකස්කරන ලද මහනුවර සිතියමේ දක්වා ඇත්තේ “කිරි මුහුද” යනුවෙනි.සෙංකඩගල පුරවරයේ කඳු වළල්ලක් පාමුළ පිහිටි නුවර ( බෝගම්බර ) වැවේ වට ප්‍රමාණය අඩි 10,606 කි ( සැ: 2 අඩි 46 කි ) ගල් වැටි දමා කොන්ක්‍රිට් ගල් අතුරා තණ පිඩැලි අල්ලා වැව් ඉවුර සංරක්ෂණය කර ඇති අයුරු ඉතා ආකර්ෂණීය වූවද වැව තුළ වැලි කඳු ගොඩගැසෙමින් පවතීසතර දෙසින් වැව වෙත යොමුකර ඇති අසීමිත වූ භූගත කානු පද්ධති ඔස්සේ වැලි ගලා ඒමෙන් වැව තුළ වැලි කඳු ගොඩගැසී වැවේ ජල ධාරිතාවය ශීඝ්‍රලෙස අඩු වී “කිරි මුහුද”වැලි මුහුදක් “ බවට පත්වීම ඉතා කෙටිකාලක් තුළ දී සිදුවිය හැකියැයි පරිසර වේදීහූු කියති. වැවට යොමුකර ඇති භූගත කානුවල ගමන් මඟ වෙනස් කර වැවෙන් බැහැරව ජලය ගලායෑමට සැලැස්සීමෙන් වැව ගොඩවීම ඉතා අවම කර ගත හැකි බව ද පරිසර වේදීහූ කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=r1306222</link>
    <topic>නගර සභාපතිගේ අස්සන හොරට යෙදවීම පිළිබඳව පරීක්ෂණයක් ඉල්ලති</topic>
    <author>කැස්බෑව සංචාරක ධර්මසිරි සූරවීර</author>
    <content>පෞද්ගලික ආයතනයක් විසින් මාවිත්තර ප්‍රදේශයේ පිහිටි ඉඩමක බිම් කට්ටි සැළසුමක් අනුමත කර ගැනීම සඳහා කැස්බෑව නගර සභාව වෙත ඉදිරිපත් කරන ලද ලිපිගොනුවක කැස්බෑව නගර සභාවේ සභාපතිවරයාගේ අස්සන ව්‍යාජ ලෙස යොදා සිදුකරන ලද වංචාව පිළිබඳව නිසි පරීක්‍ෂණයක් සිදුකරන ලෙසත් ඒ පිළිබඳව නිසි තීන්දුවක් ගන්නා තුරු පසුව ඉදිරිපත් කරන ලද බිම් කට්ටි සැළැස්ම අනුමත නොකිරීමට අදාළ නිලධාරීන්ට උපදෙස් ලබාදෙන ලෙසත් කැස්බෑව නගර සභාවේ විපක්ෂ නායක ලෙනාඩ් කරුණාරත්න මහතා ඇතුළු විපක්ෂයේ නාගරික මන්ත්‍රී කණ්ඩායම බස්නාහිර පළාත් පාලන කොමසාරිස්වරිය වෙත ලිපියක් යවමින් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=r1306223</link>
    <topic>කුරුණෑගල ස්වයං රැකියාලාභීන් 70,000ක් විශ්‍රාම වැටුප් යෝජනා ක්‍රමයට</topic>
    <author>පොල්ගහවෙල සමූහ - එල්. පී. තිලකරත්න</author>
    <content>අවිධිමත් රැකියා අංශයේ හා ස්වයං රැකියාවල නියුතු හැත්තෑ දහසක් දෙනා රජය මඟින් ක්‍රියාත්මක ශ්‍රී ලංකා සමාජ ආරක්ෂණ මණ්ඩලයේ විශ්‍රාම වැටුප් යෝජනා ක්‍රමයට කුරුණෑගලින් දායක වී ඇතැයි ශ්‍රී ලංකා සමාජ ආරක්ෂණ මණ්ඩලයේ කුරුණෑගල දිස්ත්‍රික් සම්බන්ධිකරණ නිලධාරී රංජිත් දිසානායක මහතා පැවැසීය.ඒ මහතා මෙසේ කීවේ ශ්‍රී ලංකා සමාජ ආරුණ මණ්ඩලයේ සභාපති සුමන ආරියදාස මහත්මියගේ ප්‍රධානත්වයෙන් පැවැති දැනුවත් කිරීමේ උත්සවයකදීය. මෙහිදී වැඩිදුරටත් අදහස් දැක්වූ ඒ මහතා මෙසේද කීවේය.අවිධිමත් රැකියා අංශය හා ස්වයං රැකියාවල නියුතු අයගේ අනාගතය සුරක්ෂිත කිරීමේ අරමුණ ඇතිව මුදල් හා ක්‍රම සම්පාදන අංශය මගින් මෙම වැඩසටහන ක්‍රියාත්මක කරනවා.කුරුණෑගල දිස්ත්‍රික්කයේ මේ විශ්‍රාම වැටුප් යෝජනා ක්‍රමයට දායක වී ඇති පිරිසෙන් 1700ක් දෙනා මේ වනවිට විශ්‍රාම වැටුප් ලබාගනිමින් සිටිනවා.දැයට කිරුළ වැඩසටහනට සමගාමීව කුරුණෑගල දිස්ත්‍රික් ලේකම් එච්. එම්. පී. හිටිසේකර මහතාගේ මඟ පෙන්වීම යටතේ විශාල වැඩසටහනක් ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=r1306224</link>
    <topic>මහලු මවගේ නැතිවුණු පසුම්බිය යළි ඇය අතටම</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>හොරකම චංචාව මංකොල්ලකෑම් පමණක් නොව රන් මාල වළලු පැහැරගන්නා යුගයක රුපියල් විසි අටදාහසක මුදල් පසුබිම්බියක් මහමග වැටී තිබී අහුලාගත් දැරියක් එය හිමිකරුට ලබාදීමේ ආදර්ශමත් පුවතක් දැදිගමින් වාර්තා වේ.දැදිගම ජයලත් කන්දේ කේ. ආර්. ගුණරත්න මැණිකේ දරුවන් දහදෙනකුගේ මවකි. ඇයගේ පුතකු රණවිරුවකු ලෙස උතුරු නැගෙනහිර පැවති යුද්ධයේ දී ත්‍රස්තවාදී ප්‍රහාරයකට ලක් ව මිය ගියේය.මියගිය පුතුගේ විශ්‍රාම වැටුප දැදිගම ග්‍රාමීය බැංකුවෙන් ලබාගෙන ඇය නිවාස බලා එමින් සිටිය දී ගමන්මල්ල බිමට වැටී ඇත.එය දැදිගම ප්‍රාථමික විදුහලේ 4 වැනි පන්තියේ ඉගෙනුම ලබන එරන්දි මධුෂිකා කුමාරි දැක අතට ගෙන දැදිගම පැරකුම්බා මහ විදුහලේ ඉගෙනුම ලබන සිය සහෝදරයා සමග ගමන් මල්ල සහිත මුදල් පසුම්බිය ග්‍රාමීය බැංකුවට භාර දී ඇත.ගමන් මල්ලේ බැංකු පොත හැදුනුම්පත ඇතුළු තවත් වැදගත් ලියකිවිලි සමග මුදල් ද තිබී ඇත.ගුණරත්න මැණිකේ බැංකුවට කැඳවා එම මුදල් පසුම්බිය ඇයට භාරදීමෙන් පසුව මධුෂිකා දියණියට ගලිගමුවේ මහජන බැංකුවේ රුපියල් දහසක ගිණුමක් විවෘත කොට ඇයට බැංකු පොත භාර දී ඉදිරියේ දී තවත් ආධාර කරන බවද පවසා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=s1306221</link>
    <topic>තරගාවලියෙන් ඉවතට විසිවීම ගැන දුකයි: අවසන් හතර දෙනා වීම ගැන සතුටුයි</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>ශ්‍රී ලංකාව පෙරේදා ඉන්දියාව හමුවේ පරාජය වී තරගාවලියෙන් ඉවතට වීසි වීම පිළිබඳව කණ්ඩායම පමණක් නොව මුළු රටම කලකිරීමට පත්ව සිටින බවද මැතිව්ස් තරගයෙන් පසුව මාධ්‍යවේදීන් හමුවේ ප්‍රකාශ කළේය.“පැහැදිළිවම කලකිරී සිටිනවා. ඒත් අපි තරගාවලියේ අවසන් පූර්ව වටයට පිවිසීම ගැන මුළු රටමත්, කණ්ඩායමත් සතුටු වන බව මට හොඳටම සහතිකයි. මොකද, මේ තරගාවලියට සහභාගි වුණේ ලෝකයේ සිටින දක්ෂතම කණ්ඩායම් අටයි. අපි දක්ෂයන්ට එරෙහිව තරග කළා. අපි අවසන් හතර දෙනා අතරට ආවා. නමුත් අවාසනාවකට නැවත වතාවක් අපි ඉන්දියාවට එරෙහි අවසන් පූර්ව තරගයේදී හිරවුණා”.ඉන්දියාව පරාජය කිරීමට නම් ඉතා හොඳ ක්‍රිකට් ක්‍රීඩාවක් කළ යුතු බව තම කණ්ඩායම දැන සිටි බවත් ඒ අනුව නොයෙකුත් උපායයන් සැලසුම් කර තිබූ බවත් මැතිව්ස් කියා සිටියේය.“නමුත් අවාසනාවකට ඉතාමත් තීරණාත්මක කාසියේ වාසිය අපට ලැබුනේ නැහැ. පන්දුවේ වේගය වැඩියෙන් තිබුණා. පැත්කට චලනය වීමකුත් තිබුණා. ඉන්දියා පිතිකරු පෙළට එරෙහිව ලකුණු 182ක් හොඳටම මදි. ඊටත් තරගයේ දෙවැනි භාගයේදී පන්දුවට පහර දීම ගොඩක් පහසු වුණා. ඒ නිසා ලකුණු 182ක් ඒ විකට්ටුවේ කොහෙත්ම ප්‍රමාණවත් නැහැ. එහෙම නැතුව අපේ පරාජයට මානසිකත්වයක් බලපෑවේ නැහැ. ඉන්දියාව අපට වඩා හොඳින් ක්‍රීඩා කළා”.“ඉන්දියාව තරගාවලියේ අපරාජිතව ඉන්නවා. ඔවුන් ඉතාමත් හොඳ ක්‍රිකට් ක්‍රීඩාවක කරමින් සිටිනවා. ඉන්දියාව වර්තමාන ලෝක ශූරයන් බව අපි කවුරුත් දන්නවා. ඔවුන් ඔවුන්ටම ආවේණික වූ ක්‍රීඩාවක් ඉතාමත් හොඳින් කරගෙන යනවා. ඔවුන් සමග කරට කර සිටීම ලෙහෙසි නැහැ. තරගයේදී ඔවුන් ගැන දැඩි විමසිල්ලෙන් සිටිය යුතුයි”.“තරගය පැවතෙද්දී සීතලයි. අපේ පන්දු යවන්නන්ට පන්දුව හරිහැටි ග්‍රහණය කර ගන්න අමාරු වුණා. රිවර්ස් ස්වින්ග් එකක් තිබුණේ නැහැ. දේශගුණික තත්ත්වයන්ගෙන් අපට උපකාරයක් ලැබුනේ නැහැ. නමුත් එය සමාවට කාරණයක් නෙවෙයි. අපි ප්‍රමාණවත් ලකුණු සංඛ්‍යාවක් ලකුණු පුවරුවට දැම්මේ නැහැ.”කණ්ඩායමේ ප්‍රධාන අරමුණ වී තිබුණේ අවසන් පූර්ව වටයට පිවිසීම බවද ශ්‍රී ලංකා නායකයා පවසා සිටියේය. “එතනින් අවසාන තරගයට යාමයි බලාපොරොත්තුව වුනේ. පළමු තරගයේදීම නවසිලන්තයට පැරදුනයින් පස්සේ දෙවැනි හා තුන්වැනි තරගවලදී ක්‍රීඩකයන් ක්‍රීඩා කළ ආකාරයට ඔවුන්ට ප්‍රශංසාව හිමිවිය යුතුයි.”මේ තරගය සඳහා ක්‍රීඩා කිරීමට තරම් යෝග්‍ය ශාරිරික තත්ත්වයක උපනායක දිනේෂ් චන්දිමාල් නොසිටියේය. “ඔව්, අපට උදා වී තිබුනේ නරක දවසක්. චන්දිමාල්ට ක්‍රීඩා කරන්න බැරිවුණා. අපි ‘ටොස්’ එක පැරදුනා. පන්දුවේ දෝලනය හා වේගය තිබුණා. පිතිකරුවන්ට පන්දුව ‘ටයිම්’ කරන්න අපහසු වුණා. විශේෂයෙන් අළුත් පන්දු දෙකක් එවද්දී. තුවාළයට ලුණු එක් කරමින් ඩිල්ෂාන්ටත් තුවාළ සිදුවුණා. ඔහු ඉතා හොඳින් පන්දුවට පහර දෙමින් සිටියා. නමුත් අවාසනාවට ඔහු ආබාධයකට ලක්වුණා. සමස්තයක් ලෙසින් ගත්තොත් අපට තිබුනේ නරක දවසක්” මැතිව්ස් ප්‍රකාශ කළේය.ඉන්දියා පන්දු යවන්නන්ට ගෞරවය හිමිවිය යුතු බවද ඔහු කීවේය. “ඔවුන් ඉතා හොඳින් පන්දු යැවුවා. පන්දුව නිසි තැන පතිත කළා. ඒ නිසා පිතිකරුවන් අසීරුතාවට ලක්වුණා.”වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේ පැවැති මේ තරගයට විටින් විට බාධා පමුණුවමින් නරඹන්නන් කිහිප දෙනෙකු පිටියට කඩා වැදුනහ. මින් සමහරෙක් ශ්‍රී ලංකා ක්‍රීඩකයන් සමීපයටම පිවිසියහ. මේ පිළිබඳව මැතිව්ස්ගෙන් කළ විමසීමකදී ඔහුගේ පිළිතුර වූයේ මෙයයි.“ක්‍රිකට් ක්‍රීඩකයන් ලෙසින් අපි, අප වටා සිදුවන දේවල් ගැන කලබල වෙන්නේ නැහැ. එය අවාසනාවන්ත සිදුවීමක් කියා මා සිතනවා. විශේෂයෙන් ඕවල්හිදී අප ලබා ගත් ජයග්‍රහණයන්ට පස්සේ මෙවැන්නක් සිදුවීම. නමුත් අපි ඒ ගැන සැලෙන්නේ නැහැ”..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=s1306222</link>
    <topic>ඉන්දියා-එංගලන්ත අවසන් චැම්පියන්ස් සටන හෙට</topic>
    <author/>
    <content>අසල්වැසි ඉන්දියාව හා සත්කාරක එංගලන්තය අතර චැම්පියන්ස් කුසලාන ක්‍රිකට් අවසාන මහා තරගය හෙට (23) බර්මිංහැම් නුවර එජ්බැස්ටන් ක්‍රීඩාංගණයේදී පැවැත්වේ.එංගලන්තය පිල දකුණු අප්‍රිකාව කඩුලු 7කින් පරාජයට පත්කළ අතර ඉන්දියාව ශ්‍රී ලංකාව පරාජය කරමින් අවසන් තරගයට පිවිසියේය. මේ සමග චැම්පියන් ක්‍රිකට් තරගාවලියේ දෙවැනි වරටත් අවසන් මහා තරගයට සුදුසුකම් ලබාගැනීමට ඉන්දියාව සමත්විය.ශ්‍රී ලංකා පිල සමග කාඩිෆ්හිදී පෙරේදා පැවැති දෙවැනි අවසන් පූර්ව තරගයෙන් කඩුලු 8ක ජයක් ඉන්දියාව හිමිකර ගත්තේය.පළමුව පන්දුවට පහරදීමේ අවස්ථාව ශ්‍රී ලංකා පිලට ලබාදුන් නායක මහේන්ද්‍ර සිං දෝනිට උපරිම සහයෝගය ලබාදීමට ඉන්දීය පන්දු යවන්නෝ සමත්වුහ.ඉෂාන්ට් ෂර්මා සහ රවිචන්ද්‍රන් අශ්වින් ප්‍රමුඛ ඉන්දීය පන්දු යැවීමේ බල ඇණිය හමුවේ ශ්‍රී ලංකා පිලට ඕවර 50 අවසානයේ ලබාගත හැකිවුයේ ලකුණු 181ක් පමණි.ජයග්‍රාහී ඉලක්කය ඕවර 15ක් ඉතිරිව තිබියදී සපුරාලීමට ඉන්දියාව සමත් වුයේ කඩුලු 2ක් පමණක් අහිමි කරගනිමිනි.මෙවර තරගාවලියේ වැඩිම ලකුණුලාභියා වු ශිකර් ධවාන් ලකුණු 68ක් වාර්තා කළේය. ඊට පන්දු 92කදී හතරේ පහර 6ක් සහ එක් හයේ පහරක් ඇතුළත් විය. ලකුණු 65ක සබඳතාවක් ගොඩනගමින් ධවාන් සහ විරාට් ‍කෝලී තරගය ජයග්‍රහණය කරා ගෙන ගියේය.ඉන්දීය පිලේ ආරාධනයෙන් ඉනිම ඇරඹු ශ්‍රී ලංකා පිලේ මුල් කඩුලු 3 ලකුණු 41ක් (ඕවර 18) තුළ බිඳ වැටිණි.එම පිතිකරුවන් තිදෙනාම දැවී ගියේ ස්ලිප් හී පන්දු රකිමින් සිටි සුරේෂ් රයිනා අතට උඩ පන්දු ලබාදීමෙනි.ඉනිමේ හොඳම කඩුලු සබඳතාව වාර්තා වුයේ මහේල ජයවර්ධන සහ ඇන්ජලෝ මැතිව්ස් අතිනි. ඔවුන් දෙදෙනා සිවුවැනි කඩුල්ලට ලකුණු 78ක සබඳතාවක් ගොඩනැගීය.සිය 14වැනි ජාත්‍යන්තර එක්දින අර්ධ ශතකය වාර්තා කරමින් නායකත්වයේ ඉනිමක් දියත්කළ මැතිව්ස් පන්දු 89කට මුහුණ දෙමින් හතරේ පහරක් සහ හයේ පහරක් එල්ල කරමින් ලකුණු 51ක් ලබාගත්තේය.තරගයේ වීරයා ලෙස නම් කළ ඉෂාන්ට් ශර්මා ලකුණු 33කට කඩුලු 3ක්ද, අශ්වින් ලකුණු 48කට කඩුලු 3ක් දවාගත්තේය.අවසාන චැම්පියන්ස් කුසලාන ක්‍රිකට් තරගාවලියේ අවසානය සනිටුහන් කරමින් ඉන්දියාව හා එංගලන්තය අතර හෙට පැවැත්වෙන තරගයේ පිටියේ තරග විනිසුරුවන් ලෙසින් කුමාර් ධර්මසේන හා රොඩ් ටකර් පත්කර තිබේ. තරග තීරක ලෙස රන්ජන් මඩුගල්ල කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=s1306223</link>
    <topic>කාය ශක්තිය මනින නවීන යන්ත්‍රයක් ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>ක්‍රීඩක ක්‍රීඩිකාවන්ගේ කාය ශක්තිය මැන බැලීමේ නවීන යන්ත්‍රයක් ක්‍රීඩා වෛද්‍ය ආයතනය ආනයනය කරයි. අමෙරිකාවේ නිෂ්පාදිත රුපියල් ලක්ෂ 35ක් පමණ වටිනා මේ උපකරණය v02 max නමින් හඳුන්වයි.ක්‍රීඩක ක්‍රීඩිකාවන් ක්‍රීඩාවට ප්‍රවිෂ්ට වීමට පෙර ඒ සඳහා කොපමණ සුදුසු තත්ත්වයක ඇත්දැයි මේ නවීණ උපකරණය මගින් පැහැදිලිව දැනගත හැකි බව ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා මහතා පවසයි.ඒ මහතාගේ ඉල්ලීමක් පරිදි ක්‍රීඩා ඇමැති මහින්දානන්ද අලුත්ගමගේ මහතා විසින් මෙය ශ්‍රී ලංකාවට ගෙන්වා ගැනීමට මුදල් ප්‍රතිපාදන ලබාදී ඇත.v02 max ලෙස මේ උපකරණය හඳුන්වා ඇත්තේ V-Volume (ධාරිතාව) O2-ඔක්සිජන් හා m-maximum (උපරිමය) යන අදහස කුළු ගැන්වෙන පරිදිය.මලල ක්‍රීඩාවේ දුර දිවීමේ ඉසව්වල නිරතවන ක්‍රීඩක ක්‍රීඩිකාවන් සියලු දෙනා තරගවලට ඉදිරිපත්වීමට පෙර මේ උපකරණය මගින් පරීක්ෂා කිරීම අනිවාර්ය කෙරේ.පරීක්ෂණයෙන් අනතුරුව ලැබෙන වාර්තාව උපයෝගී කරගෙන එම ක්‍රීඩක ක්‍රීඩිකාවන්ට කාය ශක්තියේ උපරිමය කරා ලඟාවීමට හැකි ක්‍රමවේද හඳුන්වාදෙන බව මහාචාර්ය අර්ජුන ද සිල්වා මහතා පැවැසීය.දැනට ලෝකයේ දියුණු තාක්ෂණයක් වන මෙම උපකරණය මගින් ක්‍රීඩක ක්‍රීඩිකාවන් ඔලිම්පික් මට්ටම දක්වා වර්ධනය කිරීමේ විද්‍යාත්මක පසුබිමක් නිර්මාණය කර ගත හැකිබව මහාචාර්යවරයා විශ්වාසය පළ කළේය.පැයකට වැඩි ‍හෝ පැයකට ආසන්න කාලයක් ක්‍රීඩා කරන කණ්ඩායම් තරගවල ක්‍රීඩක ක්‍රීඩිකාවන්ගේ කාය ශක්තියද මේ උපකරණය ආශ්‍රයෙන් සොයා ගැනීමට අපේක්ෂා කරන බව ඒ මහතා සඳහන් කළේය.ඉදිරියේදී සියලු ජාතික සංචිතවල ක්‍රීඩක ක්‍රීඩිකාවන් මේ උපකරණය මගින් පරීක්ෂා කිරීමට අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=s1306224</link>
    <topic>පොදු රාජ්‍ය මණ්ඩලීය ක්‍රීඩා උළෙලේ පාපැදි තරග විනිශ්චයට කරුණාරත්න</topic>
    <author/>
    <content>ස්කොට්ලන්තයේ ග්ලොස්-ගොව්හිදී ලබන වසරේ පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ පාපැදි තරගය විනිසුරු මණ්ඩලයට එන්.කරුණාරත්න මහතා පත්කර ඇත.අන්තර් ජාතික පාපැදි සම්මේලනයේ ‘ඒ’ ශ්‍රේණියේ විනිසුරුවකු වන කරුණාරත්න මහතා එම ක්‍රීඩා උළෙලට ඇතුළත් කර ඇති මාර්ග, මවුන්ටන් හා ධාවන පථ පාපැදි තරග ඉසව්වලදී විනිසුරුවරයකු ලෙස කටයුතු කිරීමට නියමිතය.ශ්‍රී ලංකා පාපැදි සම්මේලනයේ සභාපතිවරයා ලෙස 1998-2001 කාලයේදී කටයුතු කළ ඒ මහතා ක්‍රීඩා ඇමැතිවරයා විසින් පත්කර ඇති වර්තමාන පාපැදි අතුරු පාලක කමිටුවේ සාමාජිකයකු හා එහි තාක්ෂණික කමිටු සභාපති ලෙසද කටයුතු කරයි.වසර 2001සිට ආසියානු පාපැදි ශූරතාවලි 8ක සහ 2002 සිට සෑම ආසියානු ක්‍රීඩා උළෙලකම පාපැදි විනිසුරුවකු ලෙස කටයුතු කරන කරුණාරත්න මහතා අන්තර් ජාතික පාපැදි තරග 18ක ප්‍රධාන විනිසුරු ලෙසද කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=s1306225</link>
    <topic>ආනන්ද විදුහලට දැවැන්ත ජයක්</topic>
    <author/>
    <content>කොළඹ ආනන්ද විදුහල හා වෙස්ලි විදුහල අතර 15න් පහළ ක්‍රිකට් තරගයකදී ආනන්ද විදුහලට ලකුණු 202ක ජයක් හිමිවිය. වෙස්ලි විදුහල් පිටියේදී නිමාවු මේ තරගයේ මුලින් පන්දුවට පහරදුන් ආනන්ද විදුහල කඩුලු 6කට ලකුණු 256ක් ලබාගත් අතර වෙස්ලි ක්‍රීඩකයෝ ලකුණු 57කට දැවී ගියහ. ආනන්ද විදුහල කඩුලු 6කට 256 (ඕවර 45) ෂහාන් ළහිරු 71, දුෂාන් හෙට්ටිගේ 62, ෂම්මු අශාන් 37, ළහිරු හිරන්යා නොදැවී 20 (ෂමෝද් ඇතුලත්මුදලි 48/2, ෂකුන්ත ලියනගේ 43/2)වෙස්ලි විදුහල සියලු දෙනා දැවී 57 (ඕවර 17.5) (චමෝද් මධුෂාන් 3/4 , නිපුන් චාමික 10/4).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=f1306221</link>
    <topic>සසුන රැකුණොත් ජාතියත් රැකෙයි</topic>
    <author>සංවාද සටහන උදුලා පීරිස්</author>
    <content>අනුබුදු මිහිඳු හිමියන් මෙරටට වැඩමවලා අවුරුදු 2320 ක් ගතවුණා. අපට 2310 මිහිඳු ජයන්තිය සමරන්න බැරි වුණා. මෙවර එළැඹි 2320 මිහිඳු ජයන්තිය සැමරීම අපි හැමෝම ලද භාග්‍යයක් ලෙසයි මම දකින්නේ.මේ පින්බිමේ බලය නිසා අද වන විට තිස් වසරක් පුරා පැවැති බිහිසුණු යුද්ධය අවසන් වී රට තුළ සාමය ස්ථාපිතව තියෙනවා. රටට ආදරය කරන දක්‍ෂ නායකයෝ බිහිවෙලා. අද මුළු රටම විශාල සතුටකින් සාමය භුක්ති විඳිනවා. එවන් සාමකාමී වාතාවරණයක් උදා වී රට නිවැරැදි දිශාවකට ගමන් කරන්නේ අපේ රටේ ජීවමාන වැඩ සිටින දළදා වහන්සේ ඇතුළු ජයශ්‍රීමා බෝධීන් වහන්සේ බුදුන් වහන්සේ ඇතුළු බුදුවරු හතරදෙනෙක් සහ අපමණ රහතන් වහන්සේලා වැඩ සිටි අනුරාධපුර පින්බිමේ අදෘශ්‍යමාන බලවේගවල බලයෙන් යැයිමා විශ්වාස කරනවා.අප රාජ්‍ය නායකයා එතුමාගෙන් බුද්ධ ශාසනයට කළ හැකි සේවය උපරිමයෙන් ඉටුකිරීම රටේ භාග්‍යයක්.එදා සිට හැම රජ දරුවෙක්ම රට පාලනය කරන්න මේ ස්ථානයට සම්බන්ධ වුණා. මේ පුදබිම නිසි ලෙස පවත්වාගෙන යෑම රටට ආශීර්වාදයක්, පාලකයන්ට ශක්තියක්. අනාගත පරපුරේ උරුමය සුරක්‍ෂිත කිරීමයි එමඟින් පිළිබිඹු වන්නේ.සැලසුම්ගත පූජා නගරයක් වෙනුවෙන් ජනාධිපතිතුමා පත්කළ කමිටුවක් මඟින් අභාවයට යමින් තිබූ මිහින්තලා පූජා භූමියේ ජලය, විදුලිය, මංමාවත්, රථගාල්, වෙළඳසැල්, වැසිකිළි කැසිකිළි ආදිය බෞද්ධ කටයුතු දෙපාර්තමේන්තුවේ සැලසුමකට අනුව ස්ථාපිත කැර තියෙනවා. මෙවර පොසොන් සතිය සැමරීම සඳහා අතිගරු ජනාධිපතිතුමාගේ පූර්ණ ශක්තිය අප වෙත ලැබී තියෙනවා.සිවිල් ආරක්‍ෂක බලකාය මඟින් පූජා නගරයම පිරිසිදු කරනවා. විශේෂයෙන් දැයට කිරුළ වැඩසටහන යටතේ රංජිත් සියඹලාපිටිය ඇමැතුමා ඇරඹූ පොහොයගෙය නවීකරණ සංරක්‍ෂණ කටයුතු සාර්ථකව තියෙනවා.පොසොන් සතියේදී ප්‍රධාන දොරටුව ළඟ සකස් කර ඇති දර්ශනීය වතුර මල විවෘත කිරීම, අඩි 06 උස ශෛලමය ප්‍රතිමාව විවෘත කිරීම, චූඩාමාණික්‍ය පැළඳවීම, අෂ්ඨඵල බෝධීන් වහන්සේ සඳහා ඉදිකළ රන්වැට විවෘත කිරීම, රුපියල් කෝටියක් වියදමින් සැකසූ සේල චෛත්‍ය මළුවේ සුවිශේෂ වූ ආලෝක පද්ධතිය විවෘත කිරීම, ජනාධිපති මහින්ද රාජපක්‍ෂ මහතාගේ සුරතින් සිදුකිරීමට නියමිතයි. මේ වන විට විහාර මන්දිරය සකස් වෙමින් පවතිනවා.මෙරට ඇතිව තියෙන නිදහස නිසා අද පේදුරුතුඩුවේ සිට දෙවුන්දරතුඩුව දක්වා රිසි සේ ගමන් කිරීමේ සැබෑ නිදහස ලැබී තියෙනවා.මේ නිසා මෙවර වෙසක් උත්සවය සැමරීම සඳහා ද බෞද්ධයින් රට පුරා බෞද්ධ සිද්ධස්ථාන වෙත වන්දනාමාන සඳහා යොමුවීම සුලභ දසුනක් වුණා.යුද්ධය අවසන් වී මේ වන විට සැබෑ බෞද්ධ පුනර්ජීවයක් ඇතිව තියෙනවා. එය ශාසනයෙහි උන්නතිය සඳහා හේතු වී තිබෙනවා.මෙවර ලක්‍ෂ 30 කට එහා බැතිමත්හු සංඛ්‍යාවක් අපි බලාපොරොත්තු වෙනවා. ඒත් හැමෝටම පහසුකම් දෙන්න බැරි වෙයි. නමුත් දිසාපති, පොලිස්පති, රාජ්‍ය ආයතන, දෙපාර්තමේන්තු, සංස්ථා ඇතුළු ආයතන ඒකරාශී වී ජල, විදුලි, වැසිකිළි, කැසිකිළි, සාත්තු සම්පායම්, දන්සැල් දීම සඳහා ඉදිරිපත්ව සිටිනවා.මහා සංඝරත්නයේ කාර්යභාරය ඉටුවෙනවා. ඒත් බෞද්ධාගමට හානිවන විවිධ සංවිධාන තියෙනවා. සමහර විට ඒවාට රාජ්‍ය මැදිහත්වීම අඩු මට්ටමක පවතින බව පේනවා. බුද්ධ ශාසනයත්, බෞද්ධාගමත් ආරක්‍ෂා කරගන්න රජයේ සෘජු දායකත්වය අවශ්‍යයි.බිහිසුණු දීර්ඝ කාලීන යුද්ධයක් නැතිකළ රාජ්‍ය නායකයෙකුට මෙවැනි‍‍ෙද්වල් නැතිකිරීම අපහසු වෙන්නේ නැහැ.ජාත්‍යන්තරයෙන් පැමිණෙන තර්ජන, ගර්ජන, රාජ්‍ය නොවන සංවිධානවලින් ක්‍රියාත්මක කිරීමට උත්සාහ ගන්නා අදෘශ්‍යමාන හස්ත ව්‍යාර්ථ කිරීමට මහා සංඝරත්නය පමණක් නොව අපි සැවොම එකාවන්ව එකතුවිය යුතුයි. එසේම පාසල් දරුවන් සඳහා ඉරිදා දිනවල හා පෝය දිනවල පවත්වාගෙන යන අමතර පන්ති වහා නැවැත්විය යුතුයි. ආගම දහම ප්‍රචලිත කිරීමට දැයේ දුවා දරුවන් යොමුකර දහමින් රට පෝෂණය කළ යුතුයි. ඒ හැම දෙයක්ම රටේ හැම ආගමකටම ගරු කරමින් සහජීවනයෙන් සිදුවිය යුත්තක් බව ද කිව යුතුයි.මම විහාරාධිපති ලෙස පත්වුණේ ගිය වසරෙයි. ජනාධිපතිතුමා මෙතනට ගෙන්වා ගන්න මා විශාල යුද්ධයක් කළා. එතුමාගේ නායකත්වයෙන් ආරක්‍ෂක ලේකම් ගෝඨාභය රාජපක්‍ෂ මහතාගේ අධීක්‍ෂණයෙන් පුදබිමේ සංවර්ධන කටයුතු රැසක් සිදුවෙනවා. චන්ද්‍රසේන මහතා, මහ ඇමැති, මර්වින් සිල්වා ඇමැති ඇතුළු විශාල පිරිසක් මේ පුදබිම සංරක්‍ෂණයට කැපවී කටයුතු කරනවා.ජාතියේ පණ නළ ආරම්භය හා මුදුන් මල්කඩ මිහින්තලේ බව නොකියාම බැහැ. බුදුන්ගේ ඉපදීම, බුදුවීම, පිරිනිවන ඉන්දියාවේ බුද්ධගයාවේ සිදුවුවත් මිහිඳු හිමියන් ලංකාවට බුද්ධාගම රැගෙන ආ මේ ස්ථානය මෙරට පළමු පූජනීය ස්ථානය විය යුතුයි. වසර 2320 තිස්සේ අඛණ්ඩව ගලා ආ දේවානම්පියතිස්ස රජුගේ පටන් මිහිඳු සංස්කෘතිය තමයි අප රටේ අදටත් පවතින්නේ.ඒකයි මේ දන්සැල්, පුද පූජා, දානමය වත්පිළිවෙත් තවමත් බෞද්ධයින් අතර පවතින්නේ. ලේක්හවුස් ආයතනය ද මේ පින්බිමට පොසොන් සතිය මුල්කරගෙන පනස් වසරක් තිස්සේ ආලෝක පූජා සපයනවා. රජදරුවන්ගේ ශිෂ්ටාචාරයේ විශිෂ්ටත්වය අදටත් පවතිනවා.රාජ්‍ය මැදිහත්වීම අනිවාර්යයි.වනරක්ෂණ, වනජීවී, පුරාවිද්‍යා යන ආයතන සියල්ලම එක තැනකට එන්න ඕන.පූජා භූමියේ පදිංචි මිනිස්සු ඉවත් කර නැවත සංරක්‍ෂණය කර පූජා භූමිය පූජා භූමියක් ලෙස නැවත සකස් කර මිහින්තලා පූජා භූමියට හිමිව තිබූ ගෞරවය ලබා දී ආරක්‍ෂා කර ගත යුතුයි. නිදන් හොරු, ගස් කපන්නන්, පරිසරයට හානි කරන්නන් ඇතුළු අකටයුතු වහාම නැවැත්වීමේ ක්‍රමවේදයක් සැකසිය යුතුයි.එසේම මෙහි වටිනාකම ‍‍ෙදන්න නම් අලංකාර උද්‍යානයක් බවට පත්කර අපි හැමෝම එකතු වී නිසි සැකැස්මක් සැකසිය යුතුයි. එහෙම වුණොත් මේ පිංබිම ආරක්‍ෂා කරන්නත්, අපේ ශිෂ්ටාචාරය ඉදිරියටත් පවත්වාගෙන යන්නත් පුළුවන්.එසේම අනවසර පදිංචිකරුවන් ඉවත් කර පූජා භූමි නගරය අයිතිය තහවුරු කෙරෙන දීර්ඝ කාලීන වැඩපිළිවෙළකට යා යුතුයි.බැතිමතුන් සුදුවතින් පැමිණෙන ලෙස ද, එසේම සංවර සැහැල්ලු ඇඳුමින් සැරසී කන කර අභරණ නොපැළඳ පූජා භූමියට ඇතුළුවන ලෙස කාරුණිකව ඉල්ලා සිටිනවා. ආරක්‍ෂක අංශ වෙත සහයෝගය නොපමාව ලබාදෙනු ඇතැයි බලාපොරොත්තු වෙනවා.පූජා භූමියට රැගෙන එන සියලු දේ නැවත රැගෙන යන්න. පොලිතින් ගේන්න එපා. ඩොල්කි, මත්පැන්, තොප්පි, දුම්වැටිවලින් තොරව පැමිණෙන ලෙස ද, දිය නාන තොටුපළවල්වලින් දිය නෑමේදී ප්‍රවේසම් වන ලෙස ද, සුරක්‍ෂිතව වන්දනාමාන කරගෙන නැවත ගම්බිම් කරා යෑම තුළින් මිහිඳු මහරහතන් වහන්සේගේ සිතුවිලි තවත් චිරාත් කාලයක් පවතිනු ඇති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>22</day>
    </date>
    <link>http://www.dinamina.lk/2013/06/22/_art.asp?fn=f1306222</link>
    <topic>නිවනට මග...</topic>
    <author/>
    <content>සැදැහැවත්නි,පොසොන් පුර පසළොස්වක පොහෝ දිනය සිංහල බෞද්ධයනට ඉතාම වැදගත් දිනයකි. ධර්මයේ පණිවුඩය රැගෙන අනුබුදු මිහිඳු මහරහතන් වහන්සේ ඇතුළු ධර්ම දූත පිරිස දඹදිව සිට ශ්‍රී ලංකාද්වීපයට වැඩමවීම මෙම පොහෝදිනය හා සම්බන්ධ ඓතිහාසික සිදුවීම යි. මෙම ධර්ම දූත කණ්ඩායමට ඉත්ථිය, උත්තිය, සම්භල, භද්දපාල යන සිවු නමක් සුමන සාමණේරයන් වහන්සේත් භණ්ඩුක උපාසකතුමාත්, ඇතුළත්ව සිටිය හ. දඹදිව ධර්මාශෝක මහාධිරාජයා ගේ කාරුණික අන්‍රග්‍රාහකත්වය ලක්දිවට බුදු සමය ලැබීම කෙරෙහි බෙහෙවින් ම හේතු වූ බව සඳහන් කළ යුතු ය.අශෝක අධිරාජයා තරුණ සමයේ අනුගමනය කළේ දිග්විජය ප්‍රතිපත්තිය යි. එමගින් සිදුවුයේ යුද්ධ කිරීම මගින් ස්වකීය අධිරාජ්‍යය විශාල කරගැනීම යි. එය පුරාණ භාරතීය රාජ්‍ය පාලන ක්‍රමය අනුගමනය කිරීමක් විය. අශෝක අධිරාජ්‍යයා දිග් විජය ප්‍රතිපත්තියෙන් ජයග්‍රහණය කළ ද එමගින් සිදු වූ විශාල මිනිස් සංහාරය ගැන දැඩි ලෙස මානසික කම්පනයට පත්ව කල්ගත කෙළේ ය. මේ අතර මහ මඟ වඩිනු දුටු නිග්‍රෝධ සාමණේරයන් වහන්සේ දැක පැහැදී බණ අසා බුදුදහම වැළඳගත් බව ප්‍රකට කරුණකි. මෙහිදී නිග්‍රෝධ සාමණේර නම දේශනා කළේ ඉහත සඳහන් කළ ගාථා ධර්මය යි. එහි සිංහල අර්ථය මෙසේ ය.නොපමා බව නිවනට මඟ ය. පමාව සසර ඉපිද ඉපිද නැවත නැවත මරණය ඇතිවන්නට මග ය. නො පමාවූවෝ නොමියෙත්. පමා වූවෝ මළවුන් වැනිය.මෙලෙස දේශනා කළ ධර්මය අසා ඒ පිළිබඳ මනා අවබෝධයක් ලැබූ අශෝක අධිරාජයා දිග් විජය අත්හැර දමා ධර්මවිජය ස්වකීය පාලන ප්‍රතිපත්තිය බවට පත්කර ගත්තේය. ඒ අනුව මොග්ගලීපුත්තතිස්ස මහරහතන් වහන්සේගේ ප්‍රධානත්වයෙන් ධර්මාශෝක අධිරාජයාගේ අනුග්‍රාහකත්වයෙන් සිදුකළ තෘතීය මහා ධර්ම සංගායනාවෙන් පසු එවකට දැන සිටි ලෝකයේ සියලුම රටවලට ධර්මයේ පණිවුඩය බොදාහැරීම සඳහා ධර්මදූත ව්‍යාපාරයක් ක්‍රියාත්මක කෙරිණි. ශ්‍රී ලංකාද්වීපයට මිහිඳු මහරහතන් වහන්සේ ප්‍රමුඛ ධර්ම දූත පිරිස සැපැත්වූයේ එහි ප්‍රතිඵලයක් ලෙස යි.අප රටට බුදුදහම ලැබුණු අද වන් උතුම් දිනෙක අප තරයේ සිතට ගත යුත්තේ අප්‍රමාදීව කුසල් දහම් රැස් කර ගත යුතු බව යි. වෙසෙසින් අප ලද මිනිසත් බවේ වටිනාකම තේරුම්ගෙන මෙලොව - පරලොව උභයාර්ථ සංසිද්ධිය උදාකර ගැන්මට සැවොම අදිටන් කරගත යුතු ය.ඓතිහාසික සිතුල්පව්ව රජමහා විහාරය, මගුල් මහා විහාරය, යටගල රාජමහා විහාරය ප්‍රමුඛ අෂ්ට මහා විහාරාධිපති දක්ෂිණ ලංකාවේ උප ප්‍රධාන සංඝනායක සද්ධර්ම කීර්ති ශ්‍රී රතනසාර ශාස්ත්‍රපති මැටරඹ හේමරතන නාහිමිග.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306241</link>
    <topic>මවුබිමට ආපසු එන්න!‍</topic>
    <author>මහින්ද අලුත්ගෙදර</author>
    <content>විනාශකාරී තත්ත්වයකට මුහුණ පා සිටි උතුරු ප්‍රදේශය මේ වනවිට ආර්ථික අතින් ස්ථාවර තත්ත්වයකට පත්ව ඇති බැවින් යළි ශ්‍රී ලංකාවට පැමිණෙන ලෙස ශ්‍රී ලංකා රජය විදේශ රටවලට පලාගිය ශ්‍රී ලාංකික දමිල සරණාගතයන්ගෙන් ඉල්ලීමක් කරයි.උතුරු නැඟෙනහිර ප්‍රදේශ පමණක් නොව ශ්‍රී ලංකාවේ සෑම ප්‍රදේශයක්ම මේ වනවිට ශීඝ්‍රයෙන් සංවර්ධනය වී තිබෙන අතර ඒ හේතුවෙන් විදේශ රටවල සරණාගතයන් වශයෙන් රැඳී සිටීම අවශ්‍ය නොවන බවද විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකාශ කරයි.ඕස්ට්‍රේලියාවේ සංචාරයක නිරත වූ මහාචාර්ය ජී.එල් පීරිස් මහතා එරට මාධ්‍ය සමඟ සම්මුඛ සාකච්ඡාවකට එක්වෙමින් මේ ඉල්ලීම කර ඇති බව විදේශ කටයුතු අමාත්‍යාංශය පවසයි. රටේ සාමාන්‍ය ආර්ථික වර්ධන වේගය සියයට 6 ට වැඩි අඟයක් වන අතර උතුරු පළාතේ සංවර්ධන වේගය සියයට 22ක් වන බවද ඇමැතිවරයා මෙහිදී පෙන්වාදී තිබේ.පසුගිය යුද ගැටුම් සමයේ ශ්‍රී ලංකාවෙන් පිටව ගිය ජනතාව පිළිගැනීමට රට සුදානමින් සිටින බවද යළිත් මෙරටට පැමිණි ස්වකීය වෘත්තීන් හි නිරතවීමට ඔවුන්ට අවස්ථාව සලසා දී තිබෙන බවද ඇමැතිවරයා ප්‍රකාශකර ඇත.යුද ගැටුම් පැවැති සමයේදී ශ්‍රී ලංකාවේ ද්‍රවිඩ සරණාගතයන් ලක්ෂයකට වැඩි පිරිසක් විදේශ රටවලට සංක්‍රමණය වූ බව සිහිපත්කර තිබෙන ඒ මහතා එයින් විශාල පිරිසක් මේ වනවිට ශ්‍රී ලංකාවට පැමිණ තිබෙන බවද සිහිපත්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062411</link>
    <topic>සඳ හිරු සෑයේ නිදන් වස්තුජනපති සුරතින් තැන්පත් වෙයි</topic>
    <author>ධනුෂ්ක ගොඩකුඹුර සහ කිත්සිරි වනසිංහ, සම්පත් සංජීව, අමිල ප්‍රභාත් වනසිංහ අනුරාධපුරය සිට</author>
    <content>ත්‍රස්තවාදය නිමා කරමින් ලොවම විස්මිත කළ විජයග්‍රහණය සමරනු වස් අනුරාධපුර ඵෙතිහාසික පුද බිමේ ඉදි වන සඳ හිරු සෑයේ නිධන් වස්තු ජනාධිපති මහින්ද රාජපක්ෂ මහතාගේ සුරතින් ඊයේ (23) තැන්පත් කෙරිණ.වසර ගණනාවක් පුරා පැවැති බෙදුම්වාදය නිමා කිරීමට ජනාධිපති මහින්ද රාජපක්ෂ මහතාගේ නායකත්වයෙන් ත්‍රිවිධ හමුදා, පොලිස් සහ සිවිල් ආරක්ෂක රණවිරුවන් දිවි හිමියෙන් කළ මෙහෙය අගය කරනු වස් පළාත් නවයේම ඉදි කෙරෙන චෛත්‍ය රාජයාණන් වහන්සේලාගේ පළමු වැන්න අනුරාධපුරයේ ඉදි කෙරෙන සඳ හිරු සෑයයි.සඳ හිරු පවතින තුරු එකම දැයක්, එකම රටක් වෙනුවෙන් වීරෝදාර රණවිරුවන් කළ කැපකිරීම සිහිපත් කිරීම සඳ හිරු සෑයේ අරමුණයි.ජනාධිපතිවරයාගේ උපදෙස් මත ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ පූර්ණ අධීක්ෂණය යටතේ රට පුරා පරිත්‍යාගශීලීන්ගේ මූලය දායකත්වයෙන් හා රණවිරුවන්ගේ ශ්‍රම දායකත්වයෙන්මේ චෛත්‍යරාජයා ඉදි කෙරේ.විශාලත්වයෙන් ස්වර්ණමාලී මහා සෑයට පමණක් දෙවන වන සඳහිරු මහා සෑය උසින් අඩි 279ක් ද පළලින් අඩි 255ක් ද වට ප්‍රමාණයෙන් අඩි 801ක් ද වන බුබ්බුලාකාර චෛත්‍ය රාජයෙකි. මීට සමගාමීව සඳහිරු සෑය අභියස දී ලබන 26 දින දක්වා බුදු රජාණන් වහන්සේගේ කේෂ ධාතූන් වහන්සේලා ප්‍රදර්ශනය කෙ‍රෙන අතර සැදැහැවතුන්ට එම ධාතූන් වහන්සේලා වැඳ පුදා ගැනීමට ද අවස්ථාව සළසා ඇත.අටමස්ථානාධිපති, ආචාර්ය පල්ලේගම සිරිනිවාස හිමි, රුවන්වැලි චෛත්‍යාරාමාධිපති පල්ලේගම හේමරතන හිමි, ආචාර්ය වැලමිටියාවේ කුසලධම්ම හිමි ප්‍රමුඛ මහා සංඝරත්නයත් උතුරු මැද පළාත් ආණ්ඩුකාර කරුණාරත්න දිවල්ගනේ, මහ ඇමැති එස්. එම්. රංජිත් සමරකෝන්, ඇමැතිවරුන් වන තිස්ස කරල්ලියැද්ද, දුමින්ද දිසානායක, නියෝජ්‍ය ඇමැතිවරුන් වන එස්. එම්. චන්ද්‍රසේන, ඩබ්ලිව්. බී. ඒකනායක, පාර්ලිමේන්තු මන්ත්‍රී ෂෙහාන් සේමසිංහ, උතුරු මැද පළාත් ඇමැති එච්. බී. සේමසිංහ, ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306242</link>
    <topic>කුකුළේගඟ බලාගාරයේ ටර්බයිනය ක්‍රියාවිරහිතවීම ගැන ඇමැතිනිය වාර්තාවක් ඉල්ලයි</topic>
    <author>චමීර ඇල්ලදෙණිය</author>
    <content>කුකුළේගඟ ජලවිදුලි බලාගාරයේ ටර්බයින් යන්ත්‍රයක් හදිසියේ ක්‍රියාවිරහිතවීම පිළිබඳ කරුණු සොයාබලා වහාම වාර්තාවක් ලබාදෙන ලෙස විදුලිබල හා බලශක්ති ඇමැති පවිත්‍රා වන්නිආරච්චි මහත්මිය අදාළ නිලධාරීන්ට නියෝග කර ඇත.කුකුලේගඟ ජලවිදුලි බලාගාරයේ නීරීක්ෂණ චාරිකාවක නිරතවීමෙන් අනතුරුවය ඇමැතිතුමිය මෙසේ නියෝග කළාය. දෛනිකව මෙගාවොට් 75ක ධාරිතාවයක් ජාතික විදුලිබල පද්ධතියට එක්කෙරෙන කුකුලේගඟ ජලවිදුලි බලාගාරයේ ටර්බයින් යන්ත්‍ර දෙකෙන් එකක්, මෙසේ හසිදියේ කාර්මික දෝෂයකට ලක්ව ඇති අතර අනෙක් යන්ත‍්‍රය තුළද එම ලක්ෂණ පෙන්නුම් කෙරෙන බැවින් එය ක‍්‍රියාත්මක කිරීමෙන් වැළකී සිටීමට බලාගාර නිලධාරීන් පියවර ගෙන ඇත.ටර්බයින් යන්ත‍්‍රයක් මෙසේ හසිදියේ ක්‍රියාවිරහිත වීමට බලපෑ යාන්ත්‍රික දෝෂය කවරේද යන්න පිළිබඳ එහි මවු නිෂ්පාදන ආයතනය වන ජපානයේ ටොෂීබා සමාගම සමග සාකච්ඡා කොට වහාම එම ටර්බයින් යන්ත‍්‍ර යථා තත්ත්වයට පත්කිරීම සඳහා අවශ්‍ය කෙටිකාලීන මෙන්ම දීර්ඝකාලීන අලුත්වැඩියා කටයුතු හැකි ඉක්මනින් ආරම්භ කරන ලෙස ඇමැතිනි පවිත‍්‍රා වන්නිආරච්චි මහත්මිය මෙහිදී අදාළ නිලධාරීන්ට උපදෙස් දුන්නාය.කුකුලේගඟ ජලවිදුලිබලාගාර නිරීක්ෂණ චාරිකාවට ඇමැතිනි පවිත‍්‍රා වන්නිආරච්චි මැතිනිය සමඟ විදුලිබල හා බලශක්ති අමාත්‍යාංශයේ සහ විදුලිබල මණ්ඩලයේ ජ්‍යෙෂ්ඨ නිලධාරීන් පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306243</link>
    <topic>මිහින්තලා ආලෝක පූජාවඅදින් අවසන්</topic>
    <author>අමිල ප්‍රභාත් වනසිංහ</author>
    <content>සීමාසහිත එක්සත් ප්‍රවෘත්ති පත්‍ර සමාගම 51 වැනි වරටත් පවත්වනු ලබන මිහින්තලා ආලෝක පූජාව අද (24) අවසන් වේ.තෙදිනක් පුරා පැවැත්වෙන මිහින්තලා ආලෝක පූජාව 22, 23 යන දිනයන්හි දී සිදුකළ අතර එය අද දිනෙන් (24) අවසන් කෙරේ.ලේක්හවුස් ආයතනයේ හා ලංකා විදුලිබල මණ්ඩලයේ සම අනුග්‍රහය ඇතිව පවත්වනු ලබන මිහින්තලා ආලෝක පූජාව සඳහා මෙවරද අබාන්ස් ආයතනයේ බැතිබර දායකත්වය ලැබී තිබේ.මිහින්තලේ රජමහා විහාරාධිපති වලවාහැංගුන වැවේ ධම්මරතන නාහිමියන්ගේ අනුශාසනා පරිදි අද (24) පස්වරු 6.30 ට මිහින්තලා පුදබිමේ මැදමළුවේදී පැවැත්වෙන මෙම ආලෝක පූජෝත්සවය උතුරු මැද පළාත් මහ ඇමැති එස්. එම්. රංජිත් සමරකෝන් මහතා ඇතුළු අනුරාධපුර දිස්ත්‍රික් පාර්ලිමේන්තු මන්ත්‍රීවරු හා ප්‍රාදේශීය සභාපතිවරුන්ද අනුරාධපුර දිස්ත්‍රික් ලේකම් මහින්ද සෙනෙවිරත්න මහතා ඇතුළු සියලු ප්‍රාදේශීය ලේකම්වරුන්ගේ හා ලේක්හවුස් ආයතනයේ සභාපති හා කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා සහ අධ්‍යක්ෂ මණ්ඩලයද, ලංකා විදුලිබල මණ්ඩලයේ සභාපති හා නිලධාරින්ද, අබාන්ස් ආයතනයේ සභාපති ඇතුළු නිලධාරින්ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306244</link>
    <topic>බොදු බැති සිතින් ජනපතිත් අනුරපුරට</topic>
    <author>ධනුෂ්ක ගොඩකුඹුර සහ කිත්සිරි වනසිංහ, අමිල ප්‍රභාත් වනසිංහ අනුරාධපුරය සිට</author>
    <content>අනුබුදු මිහිඳු නාහිමියන් සිරිලකට බුදු දහම වැඩම කරවීම සැමරෙන උතුම් පොසොන් පොහොය දිනයේ ජනාධිපති මහින්ද රාජපක්ෂ මහතා ඵෙතිහාසික අනුරාධපුරයේ පින්කම් රැසකට ඊයේ (23) සහභාගී විය. ජය ශ්‍රී මහා බෝ සමිඳු අභියස ශීල වැඩසටහනට එක්ව සිටි සැදැහැවතුන් වෙත හීල් දානය පිරිනැමීම සඳහා ජනාධිපතිවරයා එහි සැපැත් වූයේ උදෑසන 6ට පමණය.හීල් දානය පිරිනැමීමෙන් අනතුරුව අටමස්ථානාධිපති, ආචාර්ය පල්ලේගම සිරිනිවාස හිමියන් බැහැදුටු ජනාධිපතිතුමා ඵෙතිහාසික ජය ශ්‍රී මහා බෝ සමිඳුන් වැඳ පුදා ගත්තේය. අනතුරුව රුවන්වැලි චෛත්‍යරාමාධිපති පල්ලේගම හේමරතන හිමියන් බැහැදුටු ජනාධිපතිතුමා රුවන්වැලි මහා සෑ රඳුන් වන්දනාමාන කළේය.රුවන්වැලි මහා සෑ රඳුන් අභියස ශීල වැඩසටහන්වලට එක්ව සිටි උපාසක උපාසිකාවන් වෙත සිල් රෙදි බෙදා දීමට එක්විය. ජය ශ්‍රී මහා බෝ සමිඳු අභියස මෙන්ම රුවන්වැලි මහා සෑ රඳුන් අභියස බෞද්ධාගමික වතාවත්වලට එක්ව සිටි ජනතාව සමඟ ජනාධිපතිවරයා සුහද කතා බහකද නිරත විය.උතුරු මැද පළාත් ආණ්ඩුකාර කරුණාරත්න දිවුල්ගනේ, මහ ඇමැති එස්. එම්. රංජිත් සමරකෝන්, ඇමැති දුමින්ද දිසානායක, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306245</link>
    <topic>ලොව හොඳම නළුවා ජගත් චමිලසම්මානය රැගෙන සිය රට එයි</topic>
    <author>ඡායාරූප - කුමාරසිරි ප්‍රසාද් ගුවන්තොටුපොළ</author>
    <content>අමෙරිකාවේ පැවැති නිව්යෝර්ක් සිටි ජාත්‍යන්තර සිනමා උළෙලේදී හොඳම නළුවා සම්මානය ලබා ජගත් චමිල සෙනසුරාදා (22) දිවයිනට පැමිණියේය.ප්‍රියංකර විතානාච්චි අධ්‍යක්ෂණය කළ ‘සැමීගේ කතාව’ චිත්‍රපටයේ මන්ද මානසික තරුණයකුගේ චරිතය රඟපෑම වෙනුවෙන් මේ සම්මානය ඔහුට හිමිවිය.ශ්‍රී ලංකා චිත්‍රපට සංස්ථාව සභාපති අශෝක සේරසිංහ, ආචාර්ය තිස්ස ගුණවර්ධන කලාකරුවෝ හා ඔහුගේ මව බිරිඳ හා දරු තිදෙනා ඇතුළුව විශාල පිරිසක් ඔහු පිළිගැනීමට ගුවන්තොටුපළට පැමිණ සිටියහ.ජගත් චමිල වේදිකා නාට්‍ය ක්ෂේත්‍රයට හඳුන්වා දෙමින් රංගන ශිල්පියකු ලෙස අභිෂේක කළ ආචාර්ය තිස්ස ගුණවර්ධන මහතා ජගත් චමිලව හැඟුම්බරව ගුවන්තොටුපළේ දී පිළිගත් අයුරු ඡායාරූපයේ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306246</link>
    <topic>සා/ පෙළ උත්තර පත්‍රයළි සමීක්ෂණය අද සිට</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ පිළිතුරු පත්‍ර නැවත සමික්ෂණ කටයුතු අද (24) ආරම්භ කෙරේ.ජූලි මස 17 වනදා දක්වා නැවත සමීක්ෂණ කටයුතු සිදු කෙරෙන අතර විෂයයන් 45ක් නැවත සමික්ෂණ කටයුතු සිදු කෙරේ.නැවත සමීක්ෂණය සඳහා අයදුම්පත් 80558ක් ලැබී ඇති බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306247</link>
    <topic>බ්‍රිතාන්‍යයේ සිටින ශ්‍රී ලාංකිකයන්ගේ ආරක්ෂාව ගැන දැඩි අවධානය</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ වෙසෙන ශ්‍රී ලාංකිකයින්ගේ ආරක්ෂාව සම්බන්ධයෙන් දැඩි අවධානයක් යොමුකර තිබෙන බව රජය අවධාරණය කරයි.එරට වෙසෙන ශ්‍රී ලාංකිකයන්ගේ ආරක්ෂාව සම්බන්ධයෙන් නිරන්තරයෙන් සොයා බලන බවද යම් අවදානම් තත්ත්වයක් පැන නඟින්නේ නම් රාජ්‍යතාන්ත්‍රික වශයෙන් මැදිහත්වී අවශ්‍ය ක්‍රියාමාර්ග කඩිනමින් ගන්නා බවද විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් සහ අතිරේක ලේකම් රොඩ්නි පෙරේරා මහතා ‘දිනමිණ’ ට පැවසීය.බ්‍රිතාන්‍යයේ ජීවත්වන ශ්‍රී ලාංකිකයන්ට කොටි හිතවාදීන්ගෙන් විවිධ තරජන පවතින අතර ඒ සම්බන්ධයෙන් විශේෂ අවධානයක් යොමු කොට ශ්‍රී ලාංකිකයන්ගේ ආරක්ෂාව තහවුරු කරන ලෙස බ්‍රිතාන්‍ය විදේශ කටයුතු අමාත්‍යාංශයට, එරට පොලීසිය ඇතුළු බලධාරීන් වෙත මේ වනවිටත් දැනුම්දී තිබෙන බවද ඒ මහතා සඳහන් කළේය.මෙලෙස කිසියම් ගැටලුවක් පවතින්නේ නම්, ආරක්ෂාවට තර්ජනයක් ඇත්නම් වහාම ශ්‍රී ලංකා මහ කොමසාරිස් කාර්යාලයට දැනුම් දෙන ලෙස බ්‍රිතාන්‍යයේ වෙසෙන සියලු ශ්‍රී ලාංකිකයන්ගෙන් ඉල්ලීමක් කරන රොඩ්නි පෙරේරා මහතා එවැනි දැනුම්දීමක් කරන්නේ නම් කිසිඳු පැකිළීමකින් තොරව අවශ්‍ය ක්‍රියාමාර්ග ගන්නා බවද අවධාරණය කළේය.බ්‍රිතාන්‍යයේ වෙසෙන ශ්‍රී ලාංකිකයන්ගේ අවශ්‍යතා වෙනුවෙන් පෙනී සිටීමට එරට ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා ප්‍රමුඛ කාර්ය මණ්ඩලය නිරන්තර සූදානමින් සිටින බවද ශ්‍රී ලංකා විදේශ කටයුතු අමාත්‍යාංශය සදහන් කරයි.මේ අතර ශ්‍රී ලංකා ක්‍රිකට් කණ්ඩායම සහභාගි වූ චැම්පියන්ස් කුසලාන ක්‍රිකට් තරගාවලියේ අවසන් තරඟ දෙක අතරතුර එල්.ටී.ටී.ඊ. හිතවාදීන් පිරිසක් විසින් සිදුකළ බාධා කිරීම සම්බන්ධයෙන් සොයා බලා වාර්තාවක් ලබාදෙන ලෙස බ්‍රිතාන්‍යයේ ශ්‍රී ලංකා මහකොමසාරිස් කාර්යාලය වෙත දැනුම් දී තිබෙන බවද අධ්‍යක්ෂ ජනරාල්වරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062418</link>
    <topic>බස් මරුවාදරු දෙදෙනාරැගෙන යයි</topic>
    <author>රඹුක්කන විශේෂ - ඔස්වල්ඩ් ගොඩකුඹුර, රඹුක්කන උතුර සමූහ - විපුල කුමාරතුංග</author>
    <content>කෑගල්ල සිට රඹුක්කන බලා ධාවනය වූ පෞද්ගලික බසයක ගැටීමෙන් එකම පවුලේ දරුවන් දෙදෙනකු මියගියේය. ඊයේ (23) රඹුක්කන දළුග්ගල ප්‍රදේශයේදී මෙම අනතුර සිදුවිය.පොසොන් පෝදින දළුග්ගල රජමහා විහාරයට පැමිණ ආපසු යන අතරතුර මෙම අනතුර සිදුවී ඇත. එම දරුවන් සමඟ ගමන් කළ ඔවුන්ගේ මවද බරපතළ තුවාල ලබා රඹුක්කන රෝහලට ඇතුළත් කිරීමෙන් අනතුරුව කෑගල්ල මහ රෝහලට මාරුකර යවා ඇත.ඊයේ (23) දහවල් 12.15ට පමණ සිදුවූ මෙම අනතුරින් මරණයට පත්වූවේ රඹුක්කන, හේවාදිවෙල, අලුගොල්ලේ පදිංචි 11 හැවිරිදි සසංක මිහිරංග හා දෙහැවිරිදි මල්ෂා නෙතුමිණි නමැති අයියා නගෝ දෙදෙනකි. සසංක මිහිරංග කොහිලේගෙදර, තිරගම මහා විද්‍යාලයේ 6 වැනි ශ්‍රේණියේ ඉගෙනුම ලැබූවෙකි.මෙම අනතුර සිදුකළ පෞද්ගලික බස් රථයේ රියදුරු ලාල් විජිතකුමාර යන අය රඹුක්කන පොලිසිය මගින් අත්අඩංගුවට ගෙන ඇත.රඹුක්කන පොලිසිය වැඩිදුර පරීක්‍ෂණ පවත්වයි.බස් මරුවා.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306248</link>
    <topic>මහනුවරට දම් වැස්සක්</topic>
    <author>අසේල කුරුළුවංශ</author>
    <content>මහනුවර තල්වත්ත ප්‍රදේශයට ඊයේ (23) පෙරවරුවේ දම්පැහැයෙන් යුත් වර්ෂාවක් ඇද වැටී ඇත.විනාඩි 03ක පමණ කාලයක් මේ දම්පැහැයෙන් යුත් වර්ෂවා පැවැති බව තල්වත්ත ප්‍රදේශයේ පදිංචිකරුවකු වන සිසිර ගුණසේකර මහතා කිය.වැහි බිංදුවල අව පැහැයක් පැවතීම නිසා වැහි වතුර බඳුනට එක්රැස් කිරීමේදී මේ දම් පැහැය දැකගත හැකි වූ බව ගුණසේකර මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n1306249</link>
    <topic>මණ්ඩලේ වී අරන් සහල් ලබා නොදුන්වෙළෙන් සොයා පරීක්ෂණ</topic>
    <author>විජයානි එදිරිසිංහ සහ රක්ෂණ ශ්‍රියන්ත</author>
    <content>සහල් සකස්කර භාර දීමේ කොන්දේසිය මත වී අලෙවි මණ්ඩලයෙන් වී ලබාගෙන නැවත සහල් ලබා දීම පැහැර හැර ඇති සහල් සැකසුම් මධ්‍යස්ථාන හිමියන් සොයා පොලිසිය සහ වී අලෙවි මණ්ඩලය විමර්ශන සිදු කරයි.මේ වනවිටත් කුරුණෑගල, පොළොන්නරුව, අම්පාර දිස්ත්‍රික්කයන්හි මෙසේ වී අලෙවි මණ්ඩලයෙන් වී ලබා ගෙන නැවත සහල් කර භාර නොදුන් සහල් සැකසුම් මධ්‍යස්ථාන හිමියන් සොයා විශේෂ විමර්ශන සිදුකර ඇති බව වී අලෙවි මණ්ඩලයේ සභාපති කේ. බී. ජයසිංහ මහතා පවසයි.සිදු කරන ලද විමර්ශනවලදී නැවත සහල් කර භාර දීම පැහැර හැර සිටි පුද්ගලයන් අත්අඩංගුවට ගෙන උසාවියට ඉදිරිපත් කර අයවිය යුතු මුදල් අය කරගෙන ඇති බැවින් සභාපතිවරයා පවසයි.වී අලෙවි මණ්ඩලය නොමඟ යවමින් රාජ්‍ය දේපළ අනිසි ලෙස භාවිත කරන වංචාකාරී වී මෝල් හිමියන් පිළිබඳ පැමිණිලි අදාළ දිස්ත්‍රික්කයන් හි පොලිසි වෙත යොමු කර ඇති බවත් ඔවුන් පිළිබඳ පරීක්ෂණ ඉදිරියේ දී සිදුකරන බවද සභාපතිවරයා කියයි.සමුපකාර හා අභ්‍යන්තර කටයුතු අමාත්‍ය ජොන්ස්ටන් ප්‍රනාන්දු මහතාගේ උපදෙස් මත දින 30ක් ඇතුළත වී අලෙවි මණ්ඩලයට අය විය යුතු හිඟ මුදල් අයකර ගැනීමට කටයුතු කරන බවද සභාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062410</link>
    <topic>ජවිපෙ මිනීමැරුවේදේශපාලන අරමුණු සඳහාලු !</topic>
    <author/>
    <content>2013 ජූනි 19 දා අප පුවත්පතෙහි පළ වූ; “පෞද්ගලික හේතු මත ද ජ.වි.පෙ. මිනීමැරුවා !” නම් ශීර්ෂිත ප්‍රවෘත්තියෙන් ජනතා විමුක්ති පෙරමුණෙහි ප්‍රධාන ලේකම් ටිල්වින් සිල්වා මහතාගේ අදහස් විකෘති කොට දක්වා ඇතැ’යි ඒ මහතා කියා සිටී.එවැන්නක් සිදුවී ඇතොත්; කනගාටුව ප්‍රකාශ කරන අතර; පාඨකයාගේ දැනගැනීම සඳහා එම ප්‍රවෘත්තිය නැවත පළ කරමු.ජනතා විමුක්ති පෙරමුණ මෙරට ප්‍රභූන් ඇතුළු මිනිස් ඝාතන සිදුකළේ පෞද්ගලික හේතු මත නොව දේශපාලන අරගලයක් වෙනුවෙන් බව එම පක්ෂයේ ප්‍රචාරක ලේකම් ටිල්වින් සිල්වා මහතා කොළඹ වාණිජ මහාධිකරණයේ දී සාක්ෂි දෙමින් පැවැසීය.එම සිවිල් යුද්ධය පැවැති සමයේදී පුද්ගලික හේතූන් මතද මිනීමැරීමේ සිද්ධීන් තිබෙන්නට ඇති බව හෙතෙම කියා සිටී.නීතිඥ ගෝමින් දයාසිරි මහතා - ජනතා විමුක්ති පෙරමුණ විසින් එක වකවානුවක දේශපාලනඥයින් ඇතුළු හා වෙනත් ප්‍රභූන් ඝාතනය කිරීම; එම අවස්ථාවේදී ඔවුන් කටයුතු කළෙත් දේශපාලන අරමුණු වෙනුවෙන් ද?ටිල්වින් සිල්වා - ස්වාමීනි, සිවිල් යුද තත්ත්වයක් තුළ හැම පැත්තෙන්ම මිනිසුන් මැරුණා. එහිදී කාටවත් පුද්ගලික තරහවල් තිබුණෙ නෑ. එහෙම තිබුණේ නෑ කියලා මම විශ්වාස කරන්නේ නෑ. පුද්ගලික තරහවලුත් තියෙන්න ඇති වෙනම, දේශපාලන ව්‍යාපාරයක් විසින් කරන ඕනෑම කටයුත්තක් දේශපාලන අරමුණු වෙනුවෙනුයි කරන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062412</link>
    <topic>හොරෙන් මෙරටට ගෙනාජංගම දුරකථන තොගයක් දැලේ</topic>
    <author>සුභාෂිනි සේනානායක</author>
    <content>රේගුවට වංචා කර ඩුබායි රටේ සිට මෙරටට රැගෙන ආ රුපියල් දස ලක්ෂ හැට දහසක් පමණ වටිනා ජංගම දුරකථන, අයිපෑඩ් තොගයක් පෙරේදා (22) ශ්‍රී ලංකා රේගු අත්අඩංගුවට පත් විය.දෙමටගොඩ පදිංචි ශ්‍රී ලංකා මගියකුගේ ගමන් මලුවල තිබී මෙම භාණ්ඩ හමුවී ඇත.පසුගිය 22 වනදා ඩුබායි සිට උදේ 4.30 ට පැමිණි යූ. එල්. 226 ගුවන් යානයෙන් පැමිණි මෙම ගුවන් මගියාට ගමන් මලු දෙකක් පිටතට ගෙන ගොස් දෙන ලෙස වෙනත් මගියකු ප්‍රකාශ කර ඇත.ඒ අනුව මෙම ගමන්මලු කිසිවක් ප්‍රකාශ නොකර පිටත්වන කවුළුවෙන් පිටවන අවස්ථාවේ රේගුව අත්අඩංගුවට ගෙන ඇත.මෙම ගමන් බෑගයේ ජංගම දුරකථන 785, අයිපෑඩ් 34ක් තිබී ඇත.අත්අඩංගුවට පත් භාණ්ඩ රාජසන්තක කර ඇති අතර, සැකකරුට රුපියල් 40000ක දඩයක් නියම කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062413</link>
    <topic>පෙරැළි ගියත්‍රිරෝද රිය කැබ් රියේ ගැටෙයි</topic>
    <author>ගලිගමුව සමූහ - සජිත් තුෂාර ප්‍රේමදාස බුලත්කොහුපිටිය සමූහ – ඩබ්ලිව්. රෝහණ</author>
    <content>කිතුල්ගල ප්‍රදේශයේ මංගල සාදයකට සහභාගි වී පැමිණෙමින් සිටි තරුණයින් තිදෙනෙකු රැගත් ත්‍රිරෝද රථයක් යටියන්තොට, තණකොලවත්ත ප්‍රදේශයේ දී පෙරේදා (22) පස්වරු 4ට පමණ මහ මඟ පෙරළී ගොස් කැබ් රථයක ගැටීමෙන් ත්‍රිරෝද රථය පදවාගෙන ආ තරුණයකු මියගොස් තිබේ.මිය ගොස් ඇති අය, යටියන්තොට, සී පෝත් පදිංචි සතුරුසිංහ ආරච්චිගේ වසන්ත කුමාර හතුරුසිංහ නැමති තිස් දෙහැවිරිදි (32) අයෙකි. ත්‍රිරෝද රථයේ පිටුපස අසුනේ සිටි තුවාල ලැබූ තරුණයින් දෙදෙනාගෙන් එක් අයකු කරවනැල්ල මූලික රෝහලට යවා ඇති අතර අනෙක් තරුණයා තැලිගම ග්‍රාමීය රෝහලට ඇතුල් කර ඇත.යටියන්තොට පොලිසියේ රථවාහන අංශයේ උ.පො.ප සමරසිංහ, පො.සැ. (30741) ගොඩගම, පො. සැ. (36965) පතිරණ නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062414</link>
    <topic>අක්කර 4 1/2තල හේනමහොරු කපලා</topic>
    <author>අමිල ප්‍රභාත් වනසිංහ</author>
    <content>මිහින්තලය පොලිස් වසමේ කල්ලංචිය තලාකොළවැව ප්‍රදේ්ශයේ ගොවි මහතකුගේ අක්කර හතර හමාරක පමණ තල වගාවක අස්වැන්නක් සොරා ගෙන යාමේ සිද්ධියක් සම්බන්ධව මිහින්තලය පොලිසිය පරීක්‍ෂණ සිදු කරයි.මේ ගොවියාගේ තල වගාව කපා වේලීමට තබා තිබියදී ඉකුත් විසි වනදා රාත්‍රි කිසියම් පිරිසක් විසින් තල කපාගෙන අස්වනු රැගෙන ගොස් තිබේ. පසුව පොලිසියට සිදු කළ පැමිණිල්ලක් මත මිහින්තලය පොලිසිය හා අනුරාධපුර පොලිසියේ නිල සුනඛ අංශයේ “බ්ලැකී” නම් සුනඛයාගේ සහයෙන් පරීක්‍ෂණය කටයුතු ආරම්භ කර අතර ඒ අනුව අනාවරණය කර ගත් තොරතුරු මත සැකකරුවන් තල අස්වනු රැගෙන ගිය බවට සැක කෙරෙන අත්ට්‍රැක්ටරයක් පසුගියදා (21 දා) සවස පොලිසිය අත්අඩංගුවට ගෙන ඇත.මේ තලවල වටිනාකම රුපියල් දෙලක්‍ෂ පනස් දහසක් පමණ වන බවද පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062415</link>
    <topic>දුම්රියේ හැපුණු කාන්තාව මරුට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය සිට ගල්ඔය බලා ධාවනය වූ දුම්රියක කිතුල් උකුවේදී පෙරේදා (22) කාන්තාවක් හැපීමෙන් මියගිය බව කන්තලේ මූලස්ථාන පොලිසිය කියයි.මෙසේ මියගොස් ඇත්තේ කන්තලේ, අග්බෝපුර, කිතුල්උතුව පදිංචි ජාගොඩ ආරච්චිලාගේ අනූෂා කුමාරි (23) නැමැති විවාහක කාන්තාවකි. දුම්රියේ හැපුණු මේ කාන්තාවගේ සිරුර ගල්ඔය දුම්රිය ස්ථානයට භාරදීමෙන් පසු ආපසු ත්‍රිකුණාමලයට එන දුම්රියෙන් කන්තලේ දුම්රිය ස්ථානයට භාරදීමෙන් පසුව සිරුර පොලිසියට භාර දී තිබේ.මේ කාන්තාව දුම්රියට පැන දිවිනසා ගත්තද එසේ නැතිනම් දුම්රිය මාර්ගයේ ගමන් කරද්දි හැපී මරණයට පත්වුණා දැයි සෙවීමට කන්තලේ මූලස්ථාන පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062416</link>
    <topic>දික්වැල්ල පෙරහරේනැට්ටුවන්ට පහර දෙති</topic>
    <author>ඉමදුව සමූහ ලංකින්ද නානායක්කාර</author>
    <content>මාතර දික්වැල්ල බෙලිකටු ඇළ රජමහා විහාරස්ථානයේ පෙරහරේ මඩු බැසීමේ කටයුත්තේ යෙදී සිටි කාවාඩි කණ්ඩායම් දෙකක නර්තන ශිල්පීන් පිරිසකට ඊයේ (23) පෙරවරුවේ දී කිසියම් පිරිසක් පහර දී තිබේ.මේ නිසා තිදෙනෙකු තුවාල ලබා මාතර මහ රෝහලට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=n13062417</link>
    <topic>පිහි පහරින් බාප්පා මරුට</topic>
    <author>කන්තලේ සමූහ</author>
    <content>පරණ කෝන්තරයක් මත යළි ඇවිලුනු කථාවක් දුරදිග ගොස් බහින්බස්වීමෙන් අධික ලෙස කෝපයට පත් තරුණයෙකු තම අතේ තිබූ පිහියෙන් අනෙකාට අනිනු ලැබ බරපතළ ලෙස කැපුම් කෙටුම් සහිතව රෝහල වෙත රැගෙන යමින් සිටියදී පසුගිය 21 දා මිය ගිය පුවතක් සේරුනුවර පොලිසියෙන් වාර්තාවේ.සිද්ධියෙන් මියගොස් ඇත්තේ සේරුනුවර - දෙහිවත්ත ප්‍රදේශයේ පදිංචි තිදරු පියෙකු වන මාහිනා ගමගේ සුනිල් නැමැත්තෙකි. සිද්්ධියට සම්බන්ධ පිහියෙන් අනිනු ලැබුවේ යැයි කියන පුද්ගලයා මියගිය අයගේ ඥාතියෙකි.21 දා පස්වරු 5.ට පමණ මේ බාප්පායි පුතයි දෙහිවත්ත මාවිල්ආරු සොරොව්වට හැරෙන “ෆයිව් ස්පීල්” හන්දියේ කථා කරමින් සිට ඇති අතර පසුව කථාව දුරදිග ගොස් මහා ගාලගෝට්ටියක් හටගෙන ඇත. අනතුරුව තම අතේ තිබුන පිහියෙන් එක් වරම සැකකරු මිය ගිය අයට පිහියෙන් ඇන ඇති බවට පොලිස් පරීක්‍ෂණ වලදී තොරතුරු අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306241</link>
    <topic>ශාන්ති කර්මයට පන්සලට ගිහින්හිමිනමගේ ෆෝන් එකටත් විදලා</topic>
    <author>සොරණාතොට සමූහ - සී. ගමගේ</author>
    <content>වැලිමඩ දිමුතුගම ප්‍රදේශයේ විහාරස්්ථානයකට රෝගි දරුවකුට ශාන්ති කර්මයක් සිදුකර ගැනීමට ගිය කාන්තාවක් විහාරස්ථානයේ හිමිනමකගේ රුපියල් 5500ක් පමණ වටිනා ජංගම දුරකථනයක් සොරාගෙන ඇතැයි පොලිසිය කියයි.සැකකාර කාන්තාව සමඟ සොරාගත් ජංගම දුරකථනය අත්අඩංගුවට ගත් බව ද වැලිමඩ පොලිසිය පැවසීය.කුඩා දරුවා සමඟ විහාරස්ථානයට ශාන්ති කර්මයක් කර ගැනීමට ගිය මේ කාන්තාව බීමට ජලය ඉල්ලා ඇති අතර, හිමිනම ජලය ගෙන ඒමට ගිය අතරේ ජංගම දුරකථනය සොරාගෙන ඇති බවද පොලිසිය සඳහන් කළේ ය.වැලිමඩ සාප්පුකඩේ, වැලිමඩගම ප්‍රදේශයේ පදිංචි 32 හැවිරිදි සැකකාර කාන්තාව වැලිමඩ අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306242</link>
    <topic>ඇඟලුම් ශාලාවක ගැටුමින් සේවකයකුගේ අධෝමුඛයටඅධි සම්ප්‍රේෂණ හුළං ගහලා</topic>
    <author>සීගිරිය විශේෂ</author>
    <content>දඹුල්ල යාපාගම ප්‍රදේශයේ පෞද්ගලික කර්මාන්ත ශාලාවක සේවකයන් දෙපිරිසක් අතර ඇතිවූ ආරවුලක් දුර දිග ගොස් එක් සේවකයකුගේ දෑත් සිර කර පස්ස පැත්ත (අධෝමුඛයට) අධි පීඩන සුළං පොම්පයකින් සුළං සිරුරට ඇතුළු කිරීමෙන් බරපතළ ලෙස රෝගී වූ සේවකයා දඹුල්ල රෝහලට ඇතුළත් කැර ඇත.මේ අවාසනාවන්ත සිද්ධියට මුහුණ පා ඇත්තේ 28 හැවිරිදි තරුණයකු බව දඹුල්ල පොලිසිය කියයි.රෝහල් ගත කළ තරුණයාගේ ජීවිතය බේරා ගැනීම සඳහා සැත්කම් දෙකක් සිදු කළ බවත්, බඩවැල් රැසකට හානි සිදුවී ඇතැයි රෝහල් ආරංචි මාර්ග සඳහන් කරති.මේ පහත් ක්‍රියාව කළ සේවකයන් අත්අඩංගුවට ගැනීමට පොලිස් කණ්ඩායමක් යාපාගම ප්‍රදේශයට යවා ඇතැයි දඹුල්ල පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306243</link>
    <topic>කුඩු ජාවාරම්කරු අල්ලද්දීපිහියෙන් කොටන්න හදලා</topic>
    <author>බලපිටිය සමූහ – දිලිප් නිශ්ශංක</author>
    <content>හෙරොයින් ජාවාරමේ යෙදුණු පුද්ගලයකු අත්අඩංගුවට ගැනීමට ගිය පොලිස් නිලධාරියකුට පිහියෙන් ඇනීමට තැත් කළ පුද්ගලයකු අහුන්ගල්ල පොලිසිය විසින් අත්අඩංගුවට ගෙන බලපිටිය මහේස්ත්‍රාත් අසංග බෝදරගම මහතා වෙත පසුගිය දින (21) ඉදිරිපත් කිරීමෙන් පසුව ලබන (02 දා) දක්වා රක්‍ෂිත බන්ධනාගාර ගත කිරීමට නියෝග කළේ ය.මෙසේ රක්‍ෂිත බන්ධනාගාර ගත කරන ලද්දේ බලපිටිය වැලිතර සිරිල් ද සොයිසා නිවාස සංකීර්ණයේ පදිංචි නිලෙන්ති මිලන් ද සොයිසා නමැති අයෙකි. කාලයක් තිස්සේ මත්කුඩු ජාවාරමේ යෙදී සිටින සැකකරු අත්අඩංගුවට ගැනීමට පොලිසිය උත්සහ දැරුවත් ඒ අවස්ථාවන් වැළකී ගොස් ඇත.ඊයේ (21) පොලිසියට ලැබුණු තොරතුරකට අනුව සැකකරු අත්අඩංගුවට ගැනීමට සැකකරුගේ නිවෙසට ගිය අවස්ථාවේ මොහු ඉනේ තිබුණු පිහියෙන් පොලිස් නිලධාරීන්ට ඇනීමට උත්සාහ කළ අවස්ථාවේ සැකකරු අත තිබූ පිහිය උදුරාගෙන පරීක්‍ෂා කිරීමේ දී හෙරොයින් ග්‍රෑම් දෙකයි මිලි ග්‍රෑම් 60 ක් අත්අඩංගුවට ගත් බව පොලිසිය පැමිණිල්ල අධිකරණයට ඉදිරිපත් කරමින් දන්වා සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306244</link>
    <topic>පොලේගොඩ-වරකාගොඩ පාසල්වල A/L උගන්වන්න ගුරුවරු නෑ</topic>
    <author>බුලත්සිංහල විශේෂ</author>
    <content>ද්විතීයික පාසල් 1000 ආරම්භ කිරීමේ වැඩසටහන යටතේ තෝරාගෙන ඇති හොරණ අධ්‍යාපන කලාපයට අයත් බුලත්සිංහල අධ්‍යාපන කොට්ඨාසයේ පොලේගොඩ මහා විද්‍යාලය හා වරකාගොඩ මහා විද්‍යාලය යන පාසල්වල 2013 වසර අ.පො.ස. (උ.පෙ) පන්ති ආරම්භ කිරීම සඳහා අවශ්‍ය ගුරුවරු නොමැති නිසා සිසුන් අතරමංවන තත්ත්වයක් උදා වී ඇතැයි මවුපියෝ කියති.උසස් පෙළ හැදෑරීම සඳහා පොලේගොඩ මහා විද්‍යාලයේ සිසුන් 20ක් පමණ තෝරාගෙන ඇති අතර භෞතික විද්‍යාව, ජීව විද්‍යාව සඳහා ගුරුවරුන් නොමැති බැවින් පන්ති ආරම්භ කිරීම ප්‍රමාද වී තිබේ. එම සිසුන්ට අදාළ විෂයයන් හැදෑරීමට යායුතු පාසල කුමක්දැයි යන්න ඔවුනට ප්‍රශ්නයක් වී ඇතැයි දෙමව්පියෝ කියා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306245</link>
    <topic>දෙල්ගහවත්ත පාරහදන්නේ කවදාද ?</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>හොරණ මැතිවරණ කොට්ඨාසයේ මාහේන 615 බී ග්‍රාම නිලධාරි වසමේ දෙල්ගහවත්ත මාර්ගය කැඩී බිඳී විනාශවී දැනට මාස ගණනක් ගතවී ඇතත් ඒ පිළිබඳව සොයා බැලීමට කිසිදු බලධාරියෙක් නැතැයි ගම්වාසීහු දොස් පවරති.මෙම මාර්ගයේ ප්‍රවේශය 2011 වර්ෂයේදී මඟ නැඟුම ව්‍යාපෘතිය යටතේ මීටර් 50ක් පමණ ගල් ඇතිරීමක් කර ඇති මුත්, ඉන් පසුව මේ මාර්ගය අලුත්වැඩියා කිරීමට කිසිම බලධාරියකු කටයුතු කර නැතැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306246</link>
    <topic>දුරකථනයට සවන් දෙමින්බස්රියක් ධාවනය කරලා</topic>
    <author>ගම්පහ මධ්‍යම සමූහ ටී.ඒ.ඔලිවර් පෙරේරා</author>
    <content>ජංගම දුරකථනයකින් කථාකරමින් පෞද්ගලික බස් රථයක් ධාවනය කිරීම සම්බන්ධව වරද පිළිගත් රියැදුරකුට මහර මහේස්ත්‍රාත් දර්ශිකා විමලසිරි මෙනවිය විසින් රුපියල් 5000ක දඩයක් නියම කළාය.බියගම පොලිසිය රථවාහන අංශයේ සැරයන් කේ.ඒ.ඒ.එන්. කොඩිකාර මහතා පැමිණිල්ල අධිකරණයට ඉදිරිපත් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306247</link>
    <topic>පානදුර නගර සංවර්ධනයටරුපියල් ලක්ෂ දෙදහසක්</topic>
    <author>පානදුර සමූහ – කපිල සෝමරත්න</author>
    <content>පානදුර නගර සභා බල ප්‍රදේශය සංවර්ධනය කිරීමේ කටයුතු ජනාධිපති මහින්ද රාජපක්ෂ මහතාගේ උපදෙස් මත විනිවිධ භාවයෙන් සිදු කෙරෙමින් පවතින බවත් දැනට රුපියල් ලක්ෂ දෙදහසක් පමණ වැයකර ඇති බවත් පානදුර නගර සභාපති නන්දන ගුණතිලක මහතා පැවසීය.පානදුර නගර සභා බල ප්‍රදේශයේ ජනතාවගේ පොදු පහසුකම් සැපයීමට නගර සභාවට අවශ්‍ය සේවක සංඛ්‍යාව ප්‍රමාණවත් නොවේ.මේ නගර සභාවේ කලක් තිස්සේ සේවය කළ ආදේශික කම්කරුවන් 22කට ස්ථීර පත්වීම් ලබාදුන්නා.පළාත් පාලන කොමසාරිස්වරියගේ දෙපාර්තමේන්තුවට පමණක් නොව සෙසු දෙපාර්තමේන්තුවල ප්‍රධානීන්ද ඈලි මෑලි භාවයකින් කටයුතු කරනවා. ඔවුනට කම්කරුවන් කුණු කසළ සම්බන්ධ කටයුතු කිරීම ගැන නිසි අවබෝධයක් නැහැ. කම්කරුවන් නොමැතිව නගර සභාවක පොදු පහසුකම් ජනතාවට සැපයීමට නොහැකියි.පානදුර නගර සභාවේ පාලනය වසර දෙකකට පෙර ගන්නා විට ඉතා දුර්වල තත්ත්වයකට නගර සභාව පත්ව තිබුණා. කොටහලු මල්වලටත් ආපදා ණය එකල සභාපතිවරයා ලබාදී තිබුණා.උප සභාපති රියන්සි ප්‍රනාන්දු, නාගරික මන්ත්‍රීවරුන් වූ රජීව් වීරමන්, දිනේෂ් කුරේ සහ නගර සභාවේ ලේකම් ඩී. වික්‍රමසිංහ මහත්වරු ද ඇමතූහ.නාගරික මන්ත්‍රී ගාමිණි කොස්තා සහ එක්සත් ජාතික පක්ෂයේ නාගරික මන්ත්‍රී දීප්ති අබේවික්‍රම සහ ජානක වික්‍රමසිංහ සොයිසා යන මහත්වරුද මේ රැස්වීමට සහභාගී නොවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306248</link>
    <topic>රාළහාමි ගේට්ටුව නම් අරින්න බෑ බල්ලා ලෙහෙලා ඉන්නේ</topic>
    <author>පොල්ගහවෙල සමූහ – එල් . පී. තිලකරත්න</author>
    <content>නිවසේ හපන බල්ලෙක් සිටින නිසා ගේට්ටුව ඇරීමට බැරි බව ග්‍රාම සේවක මහතාට පැවසීමෙන් පසු ඉනිමඟ තබා තාප්පයකට නැඟ ඡන්ද නාම ලේඛනය ලබාගැනීමේ පුවතක් පසුගියදා වාර්තා විය.වාර්තාවන අන්දමට සිද්ධිය මෙසේය. 2014 වර්ෂයට අදාළ ඡන්ද හිමියන් ලියාපදිංචි කිරීම මේ දිනවල රටපුරා ග්‍රාම නිලධාරීහු සිදුකරති.මේ සිද්ධියට අදාළ ග්‍රාම නිලධාරී මහතා තම බල ප්‍රදේශයේ ඡන්ද හිමියන් ලියාපදිංචියට අදාළ අයදුම් පත්‍ර සෑම නිවසකටම ගෙන ගොස් ලබාදේ.එහෙත් තම බල ප්‍රදේශයේ නිවෙසකට හතර පාරක් ගියත් නිවෙසේ ගේට්ටුව ඇර නොතිබිණි. පස්වෙනි පාර ගොස් ඉතා විශාල හඬක් නැෙඟන පරිදි ගේට්ටුවට පහර දුන් විට කවුද.....කවුද....ගේට්ටුව කඩන්න හදන්නේ ... යැයි පවසමින් නිවැසියකු වේගයෙන් ගේට්ටුව දෙසට ආවේය.මම ග්‍රාම සේවක මහත්තයා. ගේට්ටුව අරින්න ඡන්ද නාම ලේඛනය දෙන්න. යැයි නොපෙනන ගේට්ටුව එපිට සිට උත්තර දුන්නේය.අනේ බුදු රාලහාමි ගේට්ටුව අරින්න බැහැ. බල්ලා ලිහලා ඉන්නේ ...ඉන්නකො මම ඉනිමඟකින් ඔය පැත්තට එන්න. කියා ගෙහිමියා ඉනිමඟක් තියා තාප්පය උඩට නැඟ ඡන්ද අයදුම් පත්‍රය ලබා ගත්තේය.‘මෙහෙමත් මිනිසුසු ‘ කියා තමාටම කියාගත් ග්‍රාම සේවක මහතා යළිත් තම කටයුතු වලට යාමට පිටත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r1306249</link>
    <topic>හොරණ පාදුක්ක බස් ධාවනයවිධිමත් නෑ</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>හොරණ ශ්‍රී ලංගම ඩිපෝව මගින් ක්‍රියාත්මක වන හොරණ - ගුරුගොම, බලගල හරහා පාදුක්ක බස් සේවය නිසි පරිදි ක්‍රියත්මක නොවීම නිසා ප්‍රදේශවාසී මගී ජනතාව ඉමහත් දුෂ්කරතාවට පත්ව සිටිති.මේ බස් සේවය නියමිත කාලසටහනක් අනුව ධාවනය නොවීමත්, ධාවනය වියයුතු බස් සේවා නිසිපරිදි ධාවනය නොවීම නිසා ප්‍රදේශයේ පාසල් සිසුන් මෙන්ම සේවා කටයුතු සඳහා යන එන මගී ජනතාව අසීරුවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r13062410</link>
    <topic>වාද්දුව මැදිමහා විදුහලටදෙමළ ගුරුවරයකු නෑ</topic>
    <author>කටුකුරුන්ද සමූහ</author>
    <content>කළුතර වාද්දුව මධ්‍ය මහ විද්‍යාලයේ දෙමළ විෂය ඉගැන්වීම සඳහා ගුරුවරයකු නොමැතිවීමෙන් දෙමළ විෂය හදාරණ සිසුන් අටසියයක පමණ ප්‍රමාණයක් දැඩි අසීරුතාවට පත්ව සිටිති.මේ නිසා ද්විභාෂා සංකල්පය යථාර්ථයක් කිරීමට පාසල් බලධාරීන් උත්සාහ කළද ගුරුවරු නොමැති වීම ඊට හරස් වී ඇත. වසර දෙකක පමණ සිට සිසුන් මුහුණ පා ඇති මේ ගැටලුවට බලධාරීන්ගේ අවධානය යොමු වනු ඇතැයි මවුපියෝ බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r13062411</link>
    <topic>සීදුව මූකලංගමුව ගබඩා සංකීර්ණය ජනතාවට කරදරයක්</topic>
    <author>සීදුව සමූහ නිශ්ශංක පියරත්න</author>
    <content>සීදුව මූකලංගමුව ගම්මානයේ ඉඩමක ගබඩා සංකීර්ණයක් ඉදිකරගෙන යෑම ගම්මානයේ ජනතාවට මහත් කරදරයක් බව ජනතාව පවසති.මේ ගම්මානයේ ජනතාවගේ තොරතුරු ගැන නොසලකා ගබඩා සංකීර්ණයට අදාළ ආයතනය මගින් අවසර දීමෙන් පසු පෞද්ගලික ආයතනයක් මගින් ගබඩා සංකීර්ණය ඉදිකරගෙන යයි.ගමේ ජනතාව පවසන්නේ ජනතාවට කරදරයක් වන නිසා මේ ගබඩා සංකීර්ණය ඉවත්කරන ලෙසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=r13062412</link>
    <topic>වාද්දුව මැලෑගම සායනගොඩනැල්ල වල් බිහිවෙලා</topic>
    <author>කළුතර මධ්‍යම විශේෂ එච්. එල්. සුනිල් ශාන්ත</author>
    <content>කළුතර ප්‍රාදේශීය සභාව මඟින් පරිපාලනය වන වාද්දුව මැලෑගම පිහිටුවා ඇති ළමා හා මාතෘ සායන ගොඩනැගිල්ල කාලයක සිට වල්බිහි වී කිසිවෙකුගේ අවධානයට යොමු නොවී තිබීම ප්‍රදේශවාසීන්ගේ දැඩි විවේචනයට හා අප්‍රසාදයටත් හේතු වී ඇත.වාද්දුව, මැස්ටිය, මාවල, මොරොන්තුඩුව, මහාවිහාර පාර යනා දී ප්‍රදේශවල ගැබිනි මවුවරු හා කුඩා දූ දරුවන්ට ප්‍රයෝජනවත් සේවාවන් රුසක් ඉටු කළ මේ සායන ගොඩනැගිල්ල මෙසේ වල් බිහිවී තිබීම නිසා ඔවූහූ අසීරුවට පත් ව සිටිති.මේ ළමා හා මාතෘ සායන ගොඩනැගිල්ල පිළිසකර කොට ප්‍රදේශයේ ජනතාවට සෞඛ්‍ය සේවාවන් සපයන ආයතනයක් බවට පත් කොට දෙන ලෙස ප්‍රදේශවාසීහූ ආදාළ බලධාරීන්ගෙන් හා බස්නාහිර පළාත් සෞඛ්‍ය සේවා දෙපාර්තමේන්තුවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306241</link>
    <topic>සුනාමි පාපන්දු සල්ලි ගැන විමර්ශනය කළ වීරසේකර වාර්තාව විධායක කමිටුව ප්‍රතික්ෂේප කරයි</topic>
    <author>ප්‍රින්ස් ගුණසේකර</author>
    <content>ජගත් පාපන්දු සම්මේලනයෙන් ශ්‍රී ලංකාවට ලැබුණු රුපියල් කෝටි 50ක සුනාමි ආධාර නාස්තිකාර ලෙස වියදම් කිරීම සොයා බැලීමට පත් කළ වීරසේකර කමිටු වාර්තාව ශ්‍රී ලංකා පාපන්දු විධායක සභාව ප්‍රතික්ෂේප කරයි.පාපන්දු නිවහනේදී පෙරේදා පැවැති විධායක සභාවේ හා කවුන්සිලයේ නියෝජිත රැස්වීමකදී විමර්ශන කමිටු සභාපති රියර් අද්මිරාල් සරත් වීරසේකර මහතා වාර්තාව සභාගත කිරීමට උත්සහ කළ අතර එවිට පාපන්දු සභාපති රංජිත් රුද්‍රිගු පවසා ඇත්තේ ඒක පුද්ගල වාර්තාවක අඩංගු කරුණු විධායක සභාව පිළිනොගන්නා බවයි.පාපන්දු විධායක සභාවේ ඒකමතික තීරණයක් අනුව රියර් අද්මිරාල් සරත් වීරසේකර මහතා සමග රියර් අද්මිරාල් ආනන්ද පීරිස් හිටපු නියෝජ්‍ය පොලිස්පති කේ.පී.පී.පතිරණ, බ්‍රිගේඩියර් ධම්මික කාරියවසම් හා ජ්‍යෙෂ්ඨ පොලිස් අධිකාරී පත්මසිරි මුණසිංහ යන මහත්වරුන්ගෙන් සමන්විත විමර්ශන කමිටුවක් පත්කළද කමිටු සාමාජිකයන්ගෙන් අදහස් නොවිමසා ප්‍රකාශයට පත්කරන වාර්තාව පිළිගැනීමට සුදානම් නැතැයි පාපන්දු සභාපතිවරයා පවසා ඇතැයි වාර්තා‍ වේ.එම අවස්ථාවේදී විමර්ශන කමිටු සාමාජිකයන් අදහස් ප්‍රකාශ කිරීමෙන් වැලකී සිටි අතර වීරසේකර වාර්තාව පිළිගතයුතු යැයි විධායක සභාවේ කිසිවෙකු යෝජනා නොකිරීමද කැපී පෙනුණි.මේ අතර විධායක කමිටු සාමාජිකයන් කිහිපදෙනෙකුම පවසා ඇත්තේ පාපන්දු ක්‍රීඩාව දියුණු කිරීම හැර කමිටු වාර්තාව ගැන කතා කිරීම කාලය කාදමන ඵල රහිත ක්‍රියාවක් බවයි.එහෙත් එම අදහසට එරෙහිවු විධායක කමිටු සාමාජිකයෙකු නැගී සිටිමින් පාපන්දු ක්‍රීඩාව වෙනුවෙන් ශ්‍රී ලංකාවට ලැබුණු මුදල්වලට සිදුවු දෙය සෙවීම වැදගත් බව පෙන්වාදී ඇති අතර එහිදී සභාව උණුසුම් තත්ත්වයක් ගෙන ඇත.වාද විවාද මැද පාපන්දු විධායක කමිටු රැස්වීම පැය පහමාරක් වැනි දිගු කාලයක් පැවැති අතර එය පාපන්දු සම්මේලන ඉතිහාසයේ දීර්ඝතම රැස්වීම වු බවද පැවැසේ.ගම්පහ පාපන්දු ලීගයේ සභාපතිවරයා මෙහිදී පවසා ඇත්තේ ශ්‍රී බෝධි ක්‍රීඩා පිටියට ලක්ෂ 480ක් වෙන්කළද එහි ක්‍රීඩා කිරීමට නොහැකි තත්ත්වයක් උදාවීම කණගාටුවට කරුණක් බවයි. වසර දෙකකට ආසන්න කාලයක් බලා සිටියද තවමත් ක්‍රීඩාවට සුදුසු පරිසරයක් නොමැති බව ඔහු පෙන්වා දුන්නේය.මේ අතර ජගත් පාපන්දු සභාපති සෙප් බ්ලැටර් මහතා මේ වසරේ ඔක්තෝබර්-නොවැම්බර් කාලය අතරතුර ශ්‍රී ලංකාවට පැමිණුනද යාපනය සංචාරය අවලංගු කරන බව පාපන්දු සභාපතිවරයා විධායක කමිටුවට දැනුම්දී ඇතැයි වාර්තාවේ. රුපියල් ලක්ෂ 480ක් යාපනය ක්‍රීඩා පිටියට වැය කළද එය පෙන්වීමට තරම් සුදුසු තත්ත්වයක නොමැති බැවින් යාපනය සංචාරය අවලංගු කරන බව ඔහු පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306249</link>
    <topic>ඉන්දියාවට චැම්පියන්ස් ක්‍රිකට් කුසලානය</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>ඉන්දියාව ඔවුන්ගේ සුපිරි පන්දු ප්‍රහාරයෙන් එංගලන්තය ලකුණු පහකින් පරදවමින් චැම්පියන්ස් කුසලානය ඊයේ දිනා ගත්තේය. ලකුණු 130ක ජයග්‍රාහී ඉලක්කයක් හඹා ගිය එංගලන්තය ලකුණු 124කට දැවී ගියේය.පිට දඟ පන්දු යවන රවිචන්ද්‍රන් අශ්වින් ලකුණු 15කට කඩුලු 2ක් ලබා ගත් අතර රවින්ද්‍ර ජඩේජා හා ඉෂාන්ට් ෂර්මා ද කඩුලු 2 බැගින් ලබා ගත්හ.වර්ෂාවෙන් දිගින් දිගටම බාධා පැමිණීම හේතුවෙන් බර්මිංහැම් නුවර එජ්බැස්ටන් ක්‍රීඩාංගණයේ පැවැති චැම්පියන්ස් කුසලාන අවසාන මහා තරගය පිලකට ඕවර 20 බැගින් සීමා වූ අතර කඩුලු 7කට ලකුණු 129ක ඉන්දියා ඉනිම හඹා ගිය එංගලන්තයට අවසානයේ ලබා ගත හැකිවූයේ කඩුලු 8ක් දැවී ලකුණු 124ක් පමණි.එංගලන්ත පිළිතුරු ඉනිමේ පළමු කඩුල්ල මුළු ලකුණු 3දී බිඳ වැටිනි. දෙවැනි ඕවරයේදී නායක ඇලස්ටෙයාර් කුක් ලකුණු 2කට දවාලීමට උමේෂ් යාදව් සමත් විය. ‘ස්ලිප්’හි සිට අපූරුවට උඩ පන්දුව රැක ගත්තේ රවිචන්ද්‍රන් අශ්වින් ය. කුක් මුහුණ දුන්නේ පන්දු 9කට පමණි.මුළු ලකුණු 46දී ඉන්දියාවට සිවුවැනි කඩුල්ල ලබා දුන්නේද කඩුලු රකින දෝනි ය.මෙවර ඔහුගේ ‘ස්ටම්ප්’ කිරීමට හසුවූයේ ඉයන් බෙල් ය. පන්දු යවන්නා වූයේ රවින්ද්‍ර ජඩේජා ය. පන්දු 16කට මුහුණ දුන් බෙල් හතරේ පහරක් සමග ලකුණු 13ක් ලබා ගත්තේය.එංගලන්ත ඉනිමේ හරි අඩක් නිමා වෙද්දී ඔවුන්ගේ කඩුලු 4ක් ලකුණු 46කට බිඳ වැටී තිබිණි. ඉන්දියාව ඔවුන්ගේ ඉනිමේ මේ අවස්ථාව වන විට කඩුලු 2ක් පමණක් දැවී ලකුණු 59ක් රැස්කර ගෙන සිටියේය. ඔයින් මෝගන් හා රවි බොපාරාගේ පිතිකරණය ආධාරයෙන් එංගලන්තය 15 වැනි ඕවරය අවසන් වන විට මුළු ලකුණු 82ක් රැස්කර ගෙන තරගයේ පෙරමුණට පිවිස සිටියේය. ඉන්දියාව ඔවුන්ගේ ඕවර 15 අවසානයේ කඩුලු 5ක් දැවී ලබා ගෙන සිටියේ ලකුණු 79කි.මෝගන් හා බොපාරා ඕවර 8.5ක් පිටියේ රැඳී සිටිමින් 5 වැනි කඩුල්ල වෙනුවෙන් ලකුණු 64ක සබඳතාවක් ගොඩනගමින් සිටියදී ඉෂාන්ට් ෂර්මා යැවූ 18 වැනි ඕවරයේදී දෙදෙනාම මුළු ලකුණු 110දී පිට පිට දැවී ගියහ. මේ පිතිකරුවන් දෙදෙනාගේම උඩ පන්දු ‘ස්කුවෙයාර් ලෙග්’හි සිට රැක ගත්තේ අශ්වින් ය. හතරේ පහර 3ක් හා හයේ පහරක් එල්ල කරමින් පන්දු 30කින් ලකුණු 33ක් ලබා ගෙන සිටි මෝගන් පළමුව දැවී ගිය අතර හයේ පහර 2ක් සමග පන්දු 25කින් ලකුණු 30ක් රැස්කර ගෙන සිටි බොපාරා දෙවැනුව දැවී ගියේය.එංගලන්ත පරාජය තහවුරු කෙරෙමින් ඊළඟ ඕවරයේදී කඩුලු දෙකක් බිඳ වැටිනි. ජොස් බට්ලර් (0), ජඩේජාගේ පන්දුව කෙළින්ම කඩුල්ලේ ගැටීමෙන් දැවී ගියේය. ටිම් බ්‍රෙස්නන් (2) දුවද්දී දැවී ගියේය. එංගලන්තය කඩුලු 8 ට ලකුණු 113 යි.අවසාන චැම්පියන්ස් කුසලාන තරගාවලියේ අවසන් ඕවරයට මුහුණ දුන් ස්ටුවර්ට් බ්‍රෝඩ් හා ජේම්ස් ට්‍රෙඩ්වෙල් නොදැවී පිළිවෙලින් ලකුණු 7ක් හා 5ක් ලබා ගෙන සිටියදී ලකුණු 124කට එංගලන්ත ඉනිම අවසන් විය.වලාකුළින් වැසී ගිය අහස යට කාසියේ වාසිය දිනා ගත් එංගලන්තය පළමුව පන්දු යැවීමට තීරණය කළේය. ඔවුන් කණ්ඩායමේ එක් වෙනසක් සිදු කරමින් ස්ටීවන් ෆින් වෙනුවට ටිම් බ්‍රෙස්නන් කැඳවා තිබිණි. ඉන්දියාව මේ තරගාවලියේ තරග හතරම ජය ගත් කණ්ඩායම ම නම් කර තිබිණි. නියමිත පරිදි පෙරවරු 10.00 ට කාසියේ වාසිය උරගා බැලුවද වර්ෂාව නිසා ක්‍රීඩකයන් සිටියේ ක්‍රීඩාගාරයේය.පෙරවරු 11.30 ට පිටිය පරික්ෂා කිරීමෙන් පසුව තරග විනිසුරුවන් යළි පිටියට ආවේ පස්වරු 2.25 ට පමණය. ඒ, මඳ හිරුඑළියක් දක්නට ලැබුනු අවස්ථාවේදීය.තරගය විස්සයි20 එකක් ලෙස පස්වරු 4.20 ට ආරම්භ කිරීමට පස්වරු 3.50 ට තීරණය කෙරිණි.සිවුවැනි ඕවරයේදී ඉන්දියා පළමු කඩුල්ල බිඳ දැමීමට ස්ටුවර්ට් බ්‍රෝඩ් සමත් විය. පන්දු 14කට මුහුණ දුන් රෝහිත් ෂර්මා හතරේ පහරක් සමග ලකුණු 9ක් ලබා ගෙන දැවී ගියේය. පළමු කඩුල්ල බිඳ වැටෙන විට මුළු ලකුණු ප්‍රමාණය 19ක් විය.ඕවර හයයි පන්දු දෙකක් අවසානයේ ඉන්දියාව ලකුණු 38ක් රැස්කර ගෙන තිබියදී යළි වර්ෂාව ඇදහැලිනි. පස්වරු 4.52 යි.පස්වරු 5.40 ට යළි තරගය ආරම්භ විය. ඉන්දියාව පන්දු 49කින් ලකුණු 50 වාර්තා කිරීමෙන් පසුව දෙවැනි කඩුල්ල බිඳ වැටෙමින් ෂිඛර් ධවාන් දැවී ගියේය. හතරේ පහර 2ක් හා දර්ශනීය හයේ පහරක් එල්ල කළ ධවන් පන්දු 24කින් ලකුණු 31ක් ලබා ගෙන සිටියදී රවි බොපාරාගේ පන්දුවට ‘එක්ස්ට්‍රා කවර්’ ස්ථානයේ පන්දු රකිමින් සිටි ජේම්ස් ට්‍රෙඩ්වෙල් වෙත උඩ පන්දුක් ලබා දෙමින් ධවන් දැවී ගිය අතර එය බොපාරාගේ මේ තරගයේ දෙවැනි පන්දුව විය.13 වැනි ඕවරය අවසානයේ නායක මහේන්ද්‍ර සිං දෝනිගේ වටිනා කඩුල්ල කිසිම ලකුණකින් තොරව ලබා ගැනීමට හැකිවීම එංගලන්තයට විශාල ජයග්‍රහණයක් විය. දෝනි බින්දුවට දැවී ගියේ ‘තර්ඩ් මෑන්’හි ට්‍රෙඩ්වෙල් අතට උඩ පන්දුවක් ලබා දෙමිණි. එම කඩුල්ල ලබා ගත්තේද බොපාරා ය. ඉන්දියාව කඩුලු 5 ට ලකුණු 66 යි.කෝලි හා ජඩේජා 6 වැනි කඩුල්ල වෙනුවෙන් පන්දු 33කින් ලකුණු 47ක් එක් කරමින් සිටියදී 19 වැනි ඕවරයේදී කෝලි දැවී ගියේය. හතරේ පහර 4ක් සහ හයේ පහරක් එල්ල කළ ඔහු පන්දු 34කින් ලකුණු 43ක් ලබා ගත්තේය.ජේම්ස් ඇන්ඩර්සන්ගේ පන්දුවට ‘ලෝන්ග් ඕෆ්’ ස්ථානයේ බොපාරා වෙත උඩ පන්දුවක් ලබා දෙමින් කෝලි දැවී යන විට මුළු ලකුණු ප්‍රමාණය 113ක් විය. 18 වැනි ඕවරයේ කෝලි ලකුණු 36ක් රැස්කර ගෙන සිටියදී දැවී යාමෙන් බේරිණි. ස්ටුවර්ට් බ්‍රෝඩ්ගේ පන්දුවට කෝලි දුන් උඩ පන්දුව රැක ගැනීමට ‘ෂෝට් තර්ඩ් මෑන්’ ස්ථානයේ පන්දු රකිමින් සිටි ජොනතන් ට්‍රොට් අසමත් විය.අවසාන ඕවරයේ මුළු ලකුණු ප්‍රමාණය 119ක්ව තිබියදී රවිචන්ද්‍රන් අශ්වින් (1) දුවද්දී දැවී ගියේය.කඩුලු 7 යි ලකුණු 129කට ඉන්දියා ඉනිම අවසන් වන විට රවින්ද්‍ර ජඩේජා පන්දු 25කින් නොදැවී ලකුණු 33ක් ලබා ගෙන සිටි අතර හතරේ පහර 2ක් හා හයේ පහර 2ක් ඔහුගේ ඉනිමට ඇතුළත්ව තිබිණි.එංගලන්තය වෙනුවෙන් වඩාත්ම සාර්ථක පන්දු යවන්නා වූ බොපාරා ලකුණු 20කට කඩුලු 3ක් ලබා ගත් අතර ඔහුට සීමිත ඕවර හතරෙන් එකක් නොඉඳුල් වී තිබිණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306242</link>
    <topic>ශ්‍රී ලංකාවට රන් 4යි රිදී 2යි: ලෝකඩ 1යි</topic>
    <author>ප්‍රින්ස් ගුණසේකර</author>
    <content>75වැනි සිංගප්පූරු විවෘත මලල ක්‍රීඩා ශූරතාවලියේදී ශ්‍රී ලංකාවට රන් පදක්කම් 4ක්, රිදී පදක්කම් 2ක් හා ලෝකඩ පදක්කමක් හිමිවිය.තාරක ෆොන්සේකා මීටර් 800 හා 1500 ඉසව්වලදී රන් පදක්කම් දිනාගත් අතර මීටර් 800 කාන්තා තරගයේදී ඩබ්ලිව්.පී.ඊ.ආර්.දුලක්ෂි හා දුර පැනීමෙන් සම්පත් දිසානායක රන් පදක්කම් හිමිකර ගත්හ.තාරක ෆොන්සේකා මීටර් 800 තරගය නිම කිරීමට විනාඩි 1:52.83ක කාලයක් ගත් අතර මීටර් 1500 විනාඩි 3:55.22කින් නිම කළේය. දුලක්ෂි මීටර් 800 විනාඩි 2:09.83කින් නිම කළ අතර සම්පත් දිසානායක දුර පැනීමෙන් මීටර් 7.76ක දක්ෂතාවක් දැක්විය.මීටර් 200 තත්පර 21.76කින් හා මීටර් 400 තත්පර 47.54කින් නිමකර කේ.ජී.සී.එම්.ජයසේකර රිදී පදක්කම් දෙක දිනා ගත්තේය. ලෝකඩ පදක්කම ඩබ්ලිව්.ජී.ඊ.ආර්.දුලක්ෂි මීටර් 400 කඩුලු පැනීමේ ඉසව්වෙන් තත්පර 62.17ක දක්ෂතාවකින් දිනා ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306243</link>
    <topic>විගින්ස් පසු බසී</topic>
    <author/>
    <content>සුප්‍රකට ප්‍රංශ සවාරියේ පසුගිය වස‍රේ ශූරයා වන බ්‍රිතාන්‍යයේ බ්‍රැඩ්ලි විගින්ස් ආබාධ හේතුවෙන් මේ වස‍රේ තරගාවලිය ජය ගැනීමට උත්සාහ ‍‍නොකරන බව ප්‍රකාශ කළේය.'පසුගිය වස‍රේ ප්‍රංශ සවාරිය ජය ගැනීමට මම කළ කැපකිරීම මේ වසරේ දී කළ නොහැකි බව අවංකවම කිව යුතුයි. මගේ පවුලේ සාමාජිකයන් අමතක කර දමා සම්පූර්ණයෙන්ම තරගයට කැපවෙලයි මම පසුගිය වස‍රේ ශූරතාව දිනාගත්තේ.ඒත් මේ වසරේ ඒ කැපවීම කරන්න මම සූදානම් නෑ. විවිධ ආබාධවලට ගොදුරුවීමත්, පවුලේ සාමාජිකයන් හා වැඩිපුර කාලය ගතකිරීමත් හේතුවෙන් මෙවර තරගාවලියේ ජයග්‍රහණය කෙරෙහි ම‍ගේ ඇති උනන්දුව අඩුවුණා.' විගින්ස් පැවැසීය.කෙසේවුවත් ප්‍රංශ සවාරිය ජය ගැනීමේ සිහිනය සැබෑ කරගැනීමට ලැබීම අතිශයින්ම සතුටක් බවත්, එය කිසිදාක අමතක නොවන සිදුවීමක් බවත් විගින්ස් සඳහන් කළේය.බී.බී.සී. යේ වසරේ ක්‍රීඩකයා සම්මානය දිනාගත් විගින්ස්ට දණහිසේ ආබාධයක් හේතුවෙන් පසුගිය කාලයේ පාපැදි පුහුණුව මඟ හැරුණු අතර මෙවර ප්‍රංශ සවාරියට සහභාගිවීම ද අවිනිශ්චිත තත්ත්වයක තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306244</link>
    <topic>කාන්තා ක්‍රිකට් පිලට එංගලන්තයේ පුහුණු තරග</topic>
    <author>ෆවුස් මොහොමඩ්</author>
    <content>විස්සයි20 කාන්තා ලෝක කුසලාන ක්‍රිකට් තරගාවලියට සුදුසුකම් ලබාගැනීමට අයර්ලන්තයේ පැවැත්වෙන තරගාවලිය සඳහා සහභාගිවන ශ්‍රී ලංකා කාන්තා ක්‍රිකට් පිලට එංගලන්තයේ දී පුහුණු තරග 3කට සහභාගිවීමේ අවස්ථාව හිමිවී තිබේ‍.ශ්‍රී ලංකා ක්‍රිකට් ආයතනයේ සභාපති ජයන්ත ධර්මදාස හා ලේකම් නිශාන්ත රණතුංග මහත්වරුන්ගේ මැදිහත්වීමෙන් මේ අවස්ථාව හිමිවූ බව කාන්තා ක්‍රිකට් සම්බන්ධිකරණ නිලධාරිනී වැනේසා ද සිල්වා මහත්මිය 'දිනමිණ'ට පැවැසුවාය.ලබන මස 16වැනිදා සිට අගෝස්තු මස 3වැනිදා දක්වා පැවැත්වෙන සුදුසුකම් ලැබීමේ තරගාවලියට පෙර එංගලන්තයේ කාන්තා ක්‍රිකට් ඇකඩමියේ කණ්ඩායම සමග ශ්‍රී ලංකා ක්‍රීඩිකාවන් මේ එක්දින තරග ත්‍රිත්වයට සහභාගි වෙයි.'අපේ ක්‍රීඩිකාවන් දැනටමත් කාන්තා එක්දින ලෝක කුසලාන තරගාවලියට සුදුසුකම් ලබා සිටිනවා. අප‍ගේ ඊළඟ ඉලක්කය විස්සයි20 ලෝක කුසලාන තරගාවලියටත් සුදුසුකම් ලබාගැනීමයි. ඒ සඳහා අයර්ලන්තයේ පැවැත්වෙන මේ තරගාවලිය ජය ගතයුතුයි.අයර්ලන්ත තරගාවලියට පෙර එංගලන්තයේ විස්සයි20 පුහුණු තරග 3ක් අපේ ක්‍රීඩිකාවන්ට ලබා දීමට ශ්‍රී ලංකා ක්‍රිකට් සභාපති ජයන්ත ධර්මදාස හා ලේකම් නිශාන්ත රණතුංග මහත්වරු අතිරේක මුදලක් වැය කිරීමට තීරණය කළේ ඒ ඉලක්කය ජයගැනීමේ අරමුණින්. ඒ බලාපොරොත්තු ඉටු කිරීමට අපේ ක්‍රීඩිකාවන්ට හැකිවේවි කියලා අපි විශ්වාස කරනවා.' වැනේසා ද සිල්වා මහත්මිය සඳහන් ක‍ළාය.ශ්‍රී ලංකාව සමග අයර්ලන්තය, කැනඩාව හා ජපානය 'බී'කාණ්ඩයෙන් ද, නෙදර්ලන්තය, පාකිස්තානය, තායිලන්තය හා සිම්බාබ්වේ පිල 'ඒ' කාණ්ඩයෙන් ද විස්සයි20 ලෝක කුසලාන තරගාවලියට සුදුසුකම් ලැබීමේ තරගාවලිය නියෝජනය කරයි.තරගාවලියට සහභාගි වන ක්‍රීඩිකාවන් 14දෙනකුගෙන් සමන්විත ශ්‍රී ලංකා පිලේ නායිකාව ලෙස ශෂිකලා සිරිවර්ධනත්, උපනායිකාව ලෙස ඊෂානී ලොකුසූරියත් කටයුතු කරති. විස්සයි20 ‍කාන්තා ලෝක කුසලාන තරගාවලිය ලබන වසරේ දී බංග්ලාදේශයේ පැවැත්වීමට නියමිතය.ශ්‍රී ලංකා කණ්ඩායම මෙසේය – ශෂිකලා සිරිවර්ධන (නායිකා), ඊෂානී ලොකුසූරිය (උප නායිකා), චමනී සෙනෙවිරත්න, දිලානි මනෝදරා, සඳමාලී දොලවත්ත, චමරි අතපත්තු, යසෝධා මෙන්ඩිස්, නිපුනි හංසිකා, ඕෂධී රණසිංහ, උදේශිකා ප්‍රබෝධනී, ශ්‍රීපාලී වීරක්කොඩි, චන්දිමා ගුණරත්න, නිලක්ෂි ද සිල්වා, දීපිකා රසාංගිකා. අති‍රේක – සුගන්ධිකා කුමාරි, රෙබේකා වැන්ඩර්ට්, මධුරි සමුද්‍රිකා, එන්.ජේ.අයිඩා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306245</link>
    <topic>සා‍.පීතර තෙවැනි තැනට</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පාසල් ලීග් රගර් තරගාවලියේ අවසන් තරග‍ වටයේ දී වෙස්ලි විදුහලට එරෙහිව ලකුණු 30-29ක තියුණු ජයක් වාර්තා කළ සාන්ත පීතර විදුහල් පිල තරගාවලියේ තුන්වැනි ස්ථානයට පත්විය.රාජකීය විදුහල් ක්‍රීඩා සංකීර්ණයේ පැවැති මේ තරගයේ පළමු භාගය නිමාවනවිට ලකුණු 22-13ක් ලෙස පෙරමුණ ගැනීමට වෙස්ලි විදුහල් පිල සමත්වූවත් දෙවැනි භාගයේ වඩාත් ආක්‍රමණශීලී තරග රටාවක් පෙන්නුම් කළ සාන්ත පීතර විදුහල් පිල පෙරමුණ ගත්තේය.සාන්ත පීතර විදුහල රැස් කළ ලකුණු සංඛ්‍යාවට ගෝල් 2ක්, උත්සාහක දිනුම් 2ක් හා දඬුවම් පහර 2ක් ඇතුලත් වූ අතර වෙස්ලි විදුහල ගෝල් 3ක්, උත්සාහක දිනුමක් හා දඬුවම් පහරක් එල්ල කළේය.මේ අතර ත්‍රිත්ව විදුහල් පිල සමග පැවැති තරගයෙන් ලකුණු 15-8ක ජයක් වාර්තා කිරීමට සාන්ත ජෝශප් විදුහල සමත්විය. පළමු භාගයේ ලකුණු 5-0ක් ලෙස පෙරමුණ ගත් සාන්ත‍ ජෝශප් විදුහල තරගය නිමාවනවිට ගෝලයක්, උත්සාහක දිනුමක් හා දඬුවම් පහරක් එල්ල කළේය. ත්‍රිත්ව විදුහල් පිලට රැස් කරගත හැකිවූයේ උත්සාහක දිනුමක් හා දඬුවම් පහරක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306246</link>
    <topic>ඉසිපතන විදුහලට ජය</topic>
    <author>මහනුවර ක්‍රීඩා විශේෂ</author>
    <content>ත්‍රිත්ව විදුහල සමග පල්ලෙකැලේ පිටියේ පැවැති තරගයෙන් ලකුණු 20-17ක ජයක් අත්කර ගැනීමට ඉසිපතන විදුහල් පිල සමත්විය.ගෝලයක්, උත්සාහක දිනුම් 2ක් හා දඬුවම් පහරක් ඉසිපතන විදුහල වාර්තා කළ අතර ත්‍රිත්ව විදුහල ගෝල් 2ක් හා දඬුවම් පහරක් එල්ල කළේය.‍තරගයේ පළමු භාගය නිමාවනවිට ලකුණු 7-5ක් ලෙස ඉදිරියෙන් සිටියේ ත්‍රිත්ව විදුහල් පිලය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306247</link>
    <topic>නිකවැරටිය අන්තර් කලාප ක්‍රීඩාශූරතාව මහසෙන් ජා.පාසලට</topic>
    <author>බී.ඒ.එන්.එස්.කුමාර කටුපොත විශේෂ</author>
    <content>නිකවැරටිය අන්තර් අධ්‍යාපන කලාප මලල ක්‍රීඩා උළෙලේ ශූරතාව හිමිකර ගැනීමට නිකවැරටිය මහසෙන් ජාතික පාසල සමත්විය. තුඹුල්ල මහ විද්‍යාලයීය ක්‍රීඩාංගණයේදී නිකවැරටිය, කොටවෙහෙර, කොබෙයිගනේ සහ වාරියපොළ අධ්‍යාපන කොට්ඨාසයන්ගේ සහභාගිත්වයෙන් පසුගියදා පැවැති තරගාවලියේ අනුශූරතාව වාරියපොළ ශ්‍රී සුමංගල ජාතික පාසල දිනාගත්තේය.තරගාවලියේ කණ්ඩායම් තරග ප්‍රතිඵල මෙසේය.වොලිබෝල් බාලක-අවු.15න් පහළ 1.නිකවැරටිය මහසෙන් ජාතික පාසල, 2.අලහේනේගම මහා විද්‍යාලය, අවු.17න් පහළ-1.මිරිහානේගම කනිෂ්ඨ විද්‍යාලය, 2.අලහේනේගම මහා විද්‍යාලය, අවු.19න් පහළ-1.නම්මුබාව මුස්ලිම් විද්‍යාලය, 2.නිකවැරටිය මහසෙන් ජාතික පාසල. බාලිකා-අවු.15න් පහළ-1.රන්දෙනිය කනිෂ්ඨ විද්‍යාලය, 2.නිකවැරටිය මහසෙන් ජාතික පාසල, අවු.17න් පහළ-1.හාතලව කනිෂ්ඨ විද්‍යාලය, 2.දිවුල්ලෑගොඩ මහා විද්‍යාලය, අවු.19න් පහළ-1.දිවුල්ලෑගොඩ මහා විද්‍යාලය, 2.නිකවැරටිය මහසෙන් ජාතික පාසල.නෙට්බෝල් අවු.15න් පහළ-1.කිරින්ද මහ විද්‍යාලය, 2.කැඩපත්වෙහෙර කනිෂ්ඨ විද්‍යාලය, අවු.17න් පහළ-1.කැඩපත්වෙහෙර කනිෂ්ඨ විද්‍යාලය, 2.මහකෙළිය මහා විද්‍යාලය, අවු.19න් පහළ-1.නිකවැරටිය මහසෙන් ජාතික පාසල, 2.කොබෙයිගනේ පරාක්‍රම ජාතික පාසල.එල්ලේ බාලක-1.නිකවැරටිය මහසෙන් ජාතික පාසල, 2.කටුපොත තිස්ස මහ විද්‍යාලය, බාලිකා-1.කඩිගාව මහා විද්‍යාලය, 2.මිනුවන්ගැටේ මහ විද්‍යාලය.ක්‍රිකට් බාලක-1.වාරියපොළ ශ්‍රී සුමංගල ජාතික පාසල, 2.නම්මුබාව මුස්ලිම් මහා විද්‍යාලය, බාලිකා-වාරියපොළ ශ්‍රී සුමංගල ජාතික පාසල, 2.වාරියපොළ ඥානෝදය මධ්‍ය මහ විද්‍යාලය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=s1306248</link>
    <topic>පාසල් හෑන්ඩ්බෝල් තරග පිටියේපළමුවරට බාලක බාලිකා සංචිත 2ක්</topic>
    <author>ෆවුස් මොහොමඩ්</author>
    <content>මෙරට පාසල් හෑන්ඩ්බෝල් තරග පිටියේ පළමු වරට බාලක බාලිකා සංචිත දෙකක් පිහිටුවීමට ශ්‍රී ලංකා පාසල් හෑන්ඩ්බෝල් සංගමය පියවර ගෙන තිබේ. අවුරුදු 20න් පහළ කණ්ඩායම් ලෙස පිහිටුවා ගත් මේ සංචිතයේ බාලක කණ්ඩායමේ නායකත්වයට ඩී.එස්.සේනානායක විදුහලේ රවිඳු ශ්‍රී ඉඳුවරත්, කාන්තා කණ්ඩායමේ නායිකාව ලෙස කොටහේන යහපත් එ‍ඬේරාගේ කන්‍යාරාම‍යේ සත්සරා රන්සිළිණිත් නම් කර ඇත.බාලක කණ්ඩායමේ උපනායක ලෙස වේල්ස් කුමර විදුහලේ අශාන් ඩිල්ෂාන් නම් කොට ඇති අතර බාලිකා කණ්ඩාය‍මේ උප නායිකාව වන්නේ අනුලා විදුහලේ හරිනි හේවාතන්ත්‍රිය.පසුගියදා පැවැති නියෝ කුසලාන අවුරුදු 20න් පහළ බාලක බාලිකා හෑන්ඩ්බෝල් තරගාවලියේ දස්කම් දැක්වූ ක්‍රීඩක ක්‍රීඩිකාවන්ගෙන් මේ සංචිතය තෝරාගනු ලැබීය. මේ සංචිතයේ බාලක කණ්ඩායමට ක්‍රීඩකයන් 20ක් හා බාලිකා කණ්ඩායමට ක්‍රීඩිකාවන් 19ක් ඇතුලත් වෙති.බාලක කණ්ඩායම භාර ආචාර්යවරයා ලෙස වේල්ස් කුමර විදුහලේ සුමින්ද කරුණාරත්න මහතා කටයුතු කරන අතර බාලිකා කණ්ඩායම භාර ආචාරිනී ලෙස හෝමාගම සුභාරතී ම.ම.විද්‍යාලයේ මානෙල් පීරිස් මහත්මිය කටයුතු කරයි.එළැඹෙන යුද හමුදා අන්තර් රෙජිමේන්තු හෑන්ඩ්බෝල් තරගාවලියේ දී මෙම පාසල් බාලක බාලිකා කණ්ඩායම්වලටත් ඒ සඳහා සහභාගිවීමේ අවස්ථාව ලබාදීමට කටයුතු යොදා තිබේ.බාලක බාලිකා හෑන්ඩ්බෝල් සංචිතය මාධ්‍යයට හඳුන්වාදීම වෙනුවෙන් පසුගියදා ඩී.එස්.සේනානායක විදුහලේ දී පැවැති උත්සවයේදී මේ බව අනාවරණය විය. අධ්‍යාපන අමාත්‍යංශයේ ක්‍රීඩා අධ්‍යක්ෂ ඩී.අබේරත්න මහතාගේ ප්‍රධානත්වයෙන් පැවැති මේ උත්සවයේදී පාසල් ක්‍රීඩක ක්‍රීඩිකාවන්ට අදාල නිල ඇඳුම් කට්ටල පිරිනැමිමද සිදුකෙරිණි.පාසල් හෑන්ඩ්බෝල් සංගමයේ සභාපති, ඩී.එස්.සේනානායක විදුහල්පති ඩී.එම්.ඩී.දිසානායක, එහි ලේකම් කපිල ප්‍රදීප්, පාසල් හෑන්ඩ්බෝල් තරගාවලියේ අනුග්‍රාහක නියෝ හෝම්ස් ලංකා සමාගමේ සාමාන්‍යධිකාරි සරත් රත්නායක, බස්නාහිර පළාත් ක්‍රීඩා අධ්‍යක්ෂ උපාලි අමරතුංග, ලුතිනන් කර්නල් රාජා ගුණසේකර, කොට්ඨාස ක්‍රීඩා අධ්‍යක්ෂ මහේෂ් චන්දන වීරකෝන් යන මහත්වරු ද මේ උත්සවයට එක්වූහ.පාසල් හෑන්ඩ්බෝල් සංචිතය මෙසේය.බාලක කණ්ඩායම – රවිඳු ශ්‍රී ඉඳුවර (නායක – ඩී.එස්.), අශාන් කල්හාර (උප නායක – වේල්ස් කුමර), අයන්ත ඩිල්ෂාන්, එස්.ආර්.කොස්තා, ගයන්ත මධුෂාන් (ඩී.එස්.), එම්.එස්.එස්.සෙනරත්, ආර්.සී.සිල්වා, ඩී.එම්.සමරසිංහ, ඩබ්.ඩබ්.එම්.එස්.ප්‍රනාන්දු (වේල්ස් කුමර), ටී.පී.කුරුප්පුආරච්චි, සජිත් උදයංග, බී.යූ.ජයවර්ධන (නාලන්දා), ඩී.එන්.විජේරත්න, ටී.එම්.විජේරත්න (ගලේවෙල සාන්ත අන්තෝනි), ඩී.එස්.ඒකනායක, සී.එම්.දිසානායක(මැදබැද්ද විදුහල), රමේෂ් රුක්මාල්, නිර්මල ක්ලින්ටන් (පානදුර රාජකීය), අයි.එස්.ඉමේෂ්ක (ගාල්ල සිරි සුනන්ද), ඩී‍.වී.දිසානායක(ආනන්ද)බාලිකා කණ්ඩායම – සත්දරා රන්සිළිණි (නායිකා - කොටහේන යහපත් එ‍‍ඬේරාගේ කන්‍යාරාමය), හරිනි හේවාතන්ත්‍රී (උප නායිකා - අනුලා විදුහල), එන්.ශෙහාරා කාදර්, ඩබ්.ඒ.ඩී.එස්.දයාංගා, ඩී.ඒ.එච්. ජයකොඩි (යහපත් එ‍ඬේරාගේ කන්‍යාරාමය), නිල්මා බෝගහවත්ත, අපූර්වා සමරකෝන්, ටිරනී සේනාරත්න (අනුලා විදුහල), ඒ.එම්.එස්.එස්.කුමාරි, ඩී.එස්.ඒකනායක, නවෝදි කෞෂල්‍යා, ඩබ්.ඒ.කේ. විජේසිංහ (මැදබැද්ද විදුහල), එම්.ශෂිකලා මුනිදාස, හරින්ද්‍රි ඉශිලියා, දිනෙල්කා පනාගොඩ (බෞද්ධ කාන්තා ), සඳුනි එදිරිසිංහ, තමේශි ජයසිංහ, දම්සරා ඒකනායක, චේනතා හංසනී (දේවි බාලිකා).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>24</day>
    </date>
    <link>http://www.dinamina.lk/2013/06/24/_art.asp?fn=f1306241</link>
    <topic>ඉඩම් බලතල; ජාතිවාදීන්ට එපාජනතාවට දෙන්න</topic>
    <author>සාකච්ඡා කළේ චන්දන ජයවීර</author>
    <content>පළාත් සභා දෙකක් හෝ කිහිපයක් ඒකාබද්ධ වීමට ඇති හැකියාව ගැනත් ඉඩම් පොලිස් බලතල ඇතුළු 13 වෙනි ව්‍යවස්ථා සංශෝධනයෙන් පළාත් සභාවන්ට ලැබී ඇති බලතල කිහිපයක් අහෝසි කිරීමට ජාතික හෙළ උරුමයේ පාර්ලිමේන්තු මන්ත්‍රී අතුරලියේ රතන හිමියන් පාර්ලිමේන්තුවට පසුගියදා ඉදිරිපත් කළ යෝජනාව ගැනත්, එහි ඉදිරි ක්‍රියාකාරීත්වය ගැනත් දැක්වූ අදහස් මෙසේය.* පළාත් සභා සතු ඇතැම් බලතල ඉවත් කිරීම සඳහා ඔබ වහන්සේ පසුගියදා පාර්ලිමේන්තුවට ඉදිරිපත් කළ යෝජනාව සම්බන්ධ ඉදිරි කාර්යයන් සිදුවන්නේ කෙසේද?පාර්ලිමේන්තුව ඉදිරියේදී මෙම යෝජනාව අධිකරණ හා ව්‍යවස්ථා කටයුතු ඇමැතිවරයාට යොමු කරනවා. ඉන් පසු ඔහු එය කැබිනට් මණ්ඩලයට ඉදිරිපත් කර අනුමැතිය ලබාගත යුතුයි.* කිසියම් ආකාරයකින් යෝජනාව සාකච්ඡාව සඳහා කැබිනට් මණ්ඩලයට යොමු නොකෙරුණොත් එයට අත්වන ඉරණම කුමක්ද?ආණ්ඩුව ඒ දේ කළේ නැත්නම්.....එහෙම වුණේ නැත්නම්, ඔය යෝජනාව ස්වභාවිකවම කථානායකවරයා විසින් ස්ථාවර කාරක සභාවට යොමු කරනවා. ඉන්පසු එය බහුතර කැමැත්ත මත නැවත වරක් කථානායකවරයාට යොමු කරනු ලබනවා. එයින් පස්සේ මාස 6 – 10ක් වගේ කාලයකින් යෝජනාව න්‍යාය පුස්තකයට එකතුවේවි. එතකොට මන්ත්‍රීවරුන් අතර ඡන්ද විමසීමක් සිදු කරනවා. ඕක තමයි පටිපාටිය.* ඔබ වහන්සේ, මෙම යෝජනාව ගෙනැවිත් තිබෙන්නේ පෞද්ගලික යෝජනාවක් ලෙසයි. ප්‍රායෝගිකව එවැනි යෝජනාවක් සම්මත වීමට තිබෙන ඉඩ අඩුයි නේද? මෙම යෝජනාව ආණ්ඩුවේ යෝජනාවක් කිරීමට අදහස් කරනවාද?මේ පනත ගෙන ඒමෙන් අපි බලාපොරොත්තු වෙන්නේ එය සම්මත කර ගැනීමටත් වැඩිය 13 වෙනි සංශෝධනයට විරුද්ධව රට තුළ ජනමතයක් ඇති කරන්නයි.පනතේ අරමුණ පළාත් සභා ක්‍රමය මුළුමනින්ම අහෝසි කිරීමයි. අඩු ගණනේ ආණ්ඩුව පළාත් සභාවල අපි දක්වා තිබෙන බලතල පහ (05) සීමා කරන්න සූදානම් නම් අපි අනෙක් දේවල් ගැන වෙනමම සාකච්ඡා කරන්න කැමතියි.* පළාත් සභාවලින් ඉවත් කළ යුතු යැයි කියන්නේ කුමන බලතලද?පළාත් සභා සතු පොලිස් හා ඉඩම් බලතල ඊළඟට පළාත් සභා දෙකකට හෝ කිහිපයකට ඒකාබද්ධවීමේ හැකියාව, පළාත් සභාවට බලපාන පනතක් පාර්ලිමේන්තුව ගෙන ඒමේදී ඔවුන්ගේ අනුමැතිය ලබා ගැනීම යන කරුණු සඳහා සංශෝධන ඇති කළ යුතුයි.* එතකොට ජාතික හෙළ උරුමයේ අරමුණ පළාත් සභා ක්‍රමය මුළුමනින්ම අහෝසි කිරීම ද?ඔව්. දහතුන්වෙනි සංශෝධනය අහෝසි කිරීම කියන්නේ පළාත් සභා අහෝසි කිරීමයි. පළාත් සභා පනතට ව්‍යවස්ථාවෙන් ලැබුණු ඉලක්කම තමයි දහතුන. ඒක නපුරු ඉලක්කමක්.* ජාතික හෙළ උරුමය මෙම යෝජනාව ගැන පාර්ලිමේන්තුව නියෝජනය කරන සෙසු දේශපාලන පක්ෂ සමඟත් සාකච්ඡා කිරීමට අදහස් කරනවාද?පාර්ලිමේන්තුව නියෝජනය කරන පක්ෂ සමඟ පමණක් නෙවෙයි. එය නියෝජනය නොකරන පක්ෂ හා වෘත්තීය සමිති, බහුජන සංවිධාන සමගත් අප සාකච්ඡා කරනවා. මහනායක ස්වාමීන් වහන්සේ සමඟ හා අගරදගුරුතුමන් සමඟත් සාකච්ඡා කරනවා.* එවැනි සාකච්ඡාවක අරමුණ කුමක්ද?13 වෙනි සංශෝධනය ගෙනාවේ සමාජ සංවාදයකින් නෙවෙයි. මේකේ තියෙන හානිය ගැන ජනතාව දැනුවත් කර එය අහෝසි කිරීමට පුළුල් සාකච්ඡාවක් ලබා ගැනීම මේ සාකච්ඡාවේ අරමුණයි.* දැනටමත් රජයේ සමහර හවුල්කාර පක්ෂවල නියෝජිතයන් මෙම යෝජනාවට විරුද්ධත්වය ප්‍රකාශ කර තිබෙනවා. ඔවුන් සමඟත් සාකච්ඡා කිරීමට අදහස් කරනවාද?අපි හැමෝම එක්ක සාකච්ඡා කරනවා. දැනටමත් සමහර දේශපාලන පක්ෂ සමඟ සාකච්ඡා කරමින් සිටිනවා. තවත් අය සාකච්ඡාවක් ඉල්ලා තිබෙනවා.* පූර්ව සාකච්ඡාවලදී සන්ධානයේ සාමාජික සමහර පක්ෂ යෝජනාවලට විරුද්ධත්වය ප්‍රකාශ කර තිබෙනවා. එවැනි තත්ත්වයක් තුළ අදහස් කරන ආකාරයේ පොදු සම්මුතියක් ඇති කර ගත හැකිද?ප්‍රජාතන්ත්‍රවාදය අනුව අපිට මේ විදිහේ යෝජනාවක් ගෙන එන්න පුළුවන් වගේම. ඒ අයට විරුද්ධ වෙන්නත් පුළුවන්. අවසාන තීරකයා ජනතාවයි. එහෙම නම් ජනමත විචාරණයකට යමු. එතැනදී ප්‍රශ්නය විසඳගන්න පුළුවන්.* ඔබ වහන්සේ පවසන්නේ 1994 පෙර සිටි ස්ථාවරයට ශ්‍රී.ල.නි.පය නැවත එළැඹිය යුතු බවද?එදා සිරිමාවෝ බණ්ඩාරනායක මැතිනිය සිටිය ස්ථාවරයේමයි මහින්ද රාජපක්ෂ ජනාධිපතිතුමාත් ඉන්නේ 1994දී වුණේ මැතිනියටයි අනුරටයි පයින් ගහලා ශ්‍රී.ල.නි.පයේ බලය චන්ද්‍රිකා ඩැහැ ගැනීමයි. වෙන විදිහකින් කිව්වොත් චන්ද්‍රිකාගේ මහජන පක්ෂය ශ්‍රී.ල.නි.පයේ බලය ගත්තා. ආපහු පක්ෂ නිවැරැදි මාවතට ගත්තේ මහින්ද රාජපක්ෂ ජනාධිපතිතුමායි.1987 ඉන්දු ලංකා ගිවිසුම අත්සන් කරන වේලාවේ මැතිනිය පක්ෂ නායිකාව විදිහට පිටකොටුවේ බෝධිය ළඟට ඇවිත් විරුද්ධත්වය ප්‍රකාශ කළා. ඒ වෙලාවේ චන්ද්‍රිකා ජේ.ආර් ට උදව් කළා. මහින්ද රාජපක්ෂ මහත්තයා මැතිනියගේ මතයේ හිටියා.* මෙම යෝජනාව නිසා නිදහසින් පසු බිහි වූ බලවත්ම ආණ්ඩුව ඇතුළතින් දුර්වල කිරීමක් සිදුවෙනවා කිව්වොත් හරිද?නැහැ වැරැදියි. මේක නැති ප්‍රශ්නයක් ඇති කිරීමක් නෙවෙයි. අපි කරන්නෙ වෙන්න පුළුවන් ඇත්ත ප්‍රශ්නයක් කල් ඇතිව පෙන්වා දීමයි.පළාත් සභාවට පොලිස් බලතල දෙන්න එපැයි කියන්නේ අපි නෙවෙයි. මේ ආණ්ඩුවෙ යුද්ධය කළ ගෝඨාභය රාජපක්ෂ මහත්තයයි.* ඔහු එවැනි ස්ථාවරයක් ප්‍රකාශ කිරීම ගැනත් සමහරු විවේචනය කරනවා නේද?ඔහුට රටට බලපාන ප්‍රශ්නයක් ගැන ස්ථාවරයක් ප්‍රකාශ කළ නොහැකිද. යුද්ධය ජයග්‍රහණය කරන්න තීරණාත්මක විදිහට බලපෑවේ ආරක්ෂක ලේකම්වරයා හැටියට ඔහුගෙන් ජනාධිපතිතුමාට ලැබුණු සහයයි. මේ රටේ රණවිරුවන්ගෙ හඬ නියෝජනය කරන්නේ එතුමායි.ඔහු ජනතාවගේ ආදරය දිනාගත් නායකයෙක්. එතුමාට නිලධාරියෙක් කියන්න බැහැ. ඔහුට හෘද සාක්ෂියක් තිබෙනවා. රණවිරුන්ට නායකත්වය දුන් පුද්ගලයා හැටියට රටේ ජාතියේ අනාගතයට බලපාන කරුණක් ගැන එතුමා අපේ අවධානය යොමු කර තිබෙනවා.* යුද්ධය ජයග්‍රහණය කිරීම සඳහා රජයට ජාත්‍යන්තරයේ සහය ලැබුණේ බලය බෙදීමේ පදනම මතය යනුවෙන් අදහසක් තිබෙනවා නේද?යුද්ධය ජයග්‍රහණය කරන්න ඔය කියන ජාත්‍යන්තරය අපට සහය දුන්නේ නැහැ. අපිට උදව් කළේ පකිස්ථානය, චීනය හා රුසියාවයි. යුද්ධය යන මොහොතේ එක්සත් ජනපදය ඇතුළු රටවල් අපිට විරුද්ධව මානව හිමිකම් චෝදනාව ගෙනාවා. අපි යුද්ධය ජයග්‍රහණය කළේ ඒ තත්ත්වය තිබියදීය. ඒ නිසා ඔය ජාත්‍යන්තරය කියන කතාව බොරු බිල්ලෙක්.අපි කියන්නේ දෙමළ මිනිස්සුන්ගේ අයිතිවාසිකම් පාගා දමන්න කියලා නෙමෙයි. ඉන්දියාවට මේ ප්‍රශ්නයට මැදිහත් වෙන්න කිසිම අයිතියක් නැහැ. මේක අපේ රටේ අභ්‍යන්තර ප්‍රශ්නයක්. ඒක අන්තර් ජාතික දේශපාලන ප්‍රශ්නයක්.එදා ජේ.ආර්. ජයවර්ධන කොන්ද පණ ඇතිව කෙළින් හිටිය, නම් ඉන්දියාවට මෙහෙම හමුදාව එවන්න බැහැ.ඉන්දියාවත් එක්ක ගිවිසුම් ගහලා හමුදාව ගෙන්න ගත්තේ ජේ.ආර්.ජයවර්ධනයි. මහින්ද රාජපක්ෂ ජනාධිපතිතුමා යුද්ධයේදී කෙළින් හිටියා. එතුමාට ප්‍රංශයෙන්, බ්‍රිතාන්‍යයෙන් බලපෑම් කළේ නැද්ද? ඒ අය යුද්දෙ නවත්වන්න කිව්වා. ඒ අයට “අපේ වැඩ අපි බලා ගන්නම්, ඔබලා ගෙදර යන්න” කියලා කිව්වේ. මේ ජනාධිපතිතුමායි. ඒ හයිය ජනාධිපතිතුමාට ලැබුණේ රටේ ජනතාව ඔහු සමඟ සිටි නිසයි.ශ්‍රී ලංකාව ස්වාධීන රටක්. පාලකයන් පත් වෙන්නේ ජනතා ඡන්දයෙන්. මේ රටේ ජනතාව මහින්ද රාජපක්ෂ මහතා ජනාධිපති ධුරයට පත් කළේ මහින්ද චින්තනය පිළිගත්ත නිසයි. ජනතාවට අපි කිව්වේ පළාත් සභා ඇතුළේ හිරවෙලා ඉන්නෙ නැතිව රටට ගැලපෙන දේශීය අනන්‍යතාවක් තිබෙන පාලන ක්‍රමයක් ඇති කරන්නයි කියලයි.* නමුත් මහින්ද චින්තන ලියැවිල්ලේ බලය විමධ්‍යගත කිරීමක් ගැන කතා කර තිබෙනවා නේද?බලය විමධ්‍යගත කරනවයි කියන්නේ පළාත් සභා නෙමෙයිනේ.පොලිස් හෝ ඉඩම් බලතල ලබාදීමකින් තොරව බලය විමධ්‍යගත කිරීමක් ගැන කතා කළ හැකිද කියලා සමහරු ප්‍රශ්න කරනවා නේද?අපි බොහොම විවෘතයි. වෙන ආකෘතියක් ගැන කතා කරන්න පුළුවන්.* ජාතික හෙළ උරුමය පිළිගන්නෙ කොයි විදිහෙ බලය විමධ්‍යගත කිරීමකටද?පළාතේ පරිපාලන බලය පමණක් නෙවෙයි දේශපාලන බලයත් ඒ පළාතේ ජනතාවට දෙන එකට අපි එකඟයි. තීන්දු තීරණ ගැනීම ජනමතය පදනම් කරගෙන ඔවුන්ගේ අවශ්‍යතා මත කළ යුතුයි. බලය දිය යුත්තේ පහළ සිට ඉහළටයි. උදාහරණයක් විදිහට එප්පාවල පොස්පෙට් නිධිය ගැන තීරණයක් ගන්නා විට එහෙ ප්‍රාදේශීය සභාවෙන් අනුමැතිය ලබාගත යුතුයි.කෙටියෙන් කිව්වොත් අපි කියන්නේ ජාතිවාදීන්ට ඉඩම් බලතල දෙන්නෙ නැතිව ජනතාවට දෙන්න කියලයි. උතුරු නැ‍ඟෙනහිර පළාත කියන්නේ මේ රටේ භූමියෙන් 1/3ක්. පදිංචි විය හැකි ඉඩම්වලින් 75%ක් තියෙන්නේ මේ පළාත් දෙකේ. එහෙත් ඉඩම් දෙන්නේ දෙමළ ජනතාවට කියලා පළාත් සභාවට ප්‍රඥප්ති ගෙන එන්න තියෙන ඉඩ නැති කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306251</link>
    <topic>රිය අනතුරු අපරාධ ඉහළට</topic>
    <author>විජයානී එදිරිසිංහ</author>
    <content>රථවාහන පැදවීමේදී සිදු කර ඇති විවිධ අපරාධ නිසා අධිකරණය මගින් 2013 වසරේ පසුගිය මාස හය තුළ පමණක් දහසකට වැඩි පිරිසකගේ රියදුරු බලපත් අසාදු ලේඛන ගත (Black listed) කර තිබේ.රිය පැදවීමේදී අනුගමනය කළ යුතු මාර්ග නීතිරීතිවලට පටහැනිව ක්‍රියා කරමින් වැරදි සහගත ලෙස රිය පදවා සිදු කරන ලද අපරාධවලට සම්බන්ධ රියදුරන්ගේ රියදුරු බලපත් මෙසේ (Black listed) කර තිබේ.මෝටර් රථ ප්‍රවාහන දෙපාර්තමේන්තුවේ නියෝජ්‍ය කොමසාරිස් සංජීව බන්දු කීර්ති මහතාගෙන් ලබාගත් තොරතුරුවලට අනුව ජනවාරි මාසය තුළ 36, පෙබරවාරි 44, මාර්තු 240, අප්‍රේල් 143, මැයි 296 සහ ජුනි මස 314 දෙනකුගේ රියදුරු බලපත්‍ර (Black listed) වී ඇත.2012 පසුගිය වසරේදී බ්ලැක් ලිස්ට් වූ රියදුරු බලපත්‍ර සංඛ්‍යාව 412කි. 2013 මුල් මාස හය තුළ පමණක් පසුගිය වසරේ බ්ලැක් ලිස්ට් වූ රියදුරු බලපත්‍ර සංඛ්‍යාවට වඩා දෙගුණයකින් වැඩි වී තිබේ.2011 වසරේ 168 දෙනකුගේ සහ 2010 වසරේදී Black listedවූ ප්‍රමාණය 68 කි.මේ වන විට පොලිස් වාර්තා අනුව රථවාහන වැරදි සිදු කළ රියදුරන් දස දහසකට වඩා වැඩි පිරිසකට එරෙහිව පවරා ඇති නඩු අධිකරණවල විභාග වෙමින් පවතී.දිනපතා රථවාහන වැරදි සිදුකර රට පුරා අධිකරණවලින් දඩ නියම වන රියදුරන් ප්‍රමාණය දෙදහස ඉක්මවයි.අධිකරණයට ඉදිරිපත් නොවී පොලිසිය මගින් නිකුත් කළ දඩ ගෙවා නිදහස් වන රථවාහන වැරදි කරන රියදුරන් ප්‍රමාණයද දහය ඉක්මවයි.මෙසේ Black listed වන රියදුරු බලපත් අතුරින් ඇතැම් ඒවා ජීවිත කාලයටම යළි රියදුරු බලපත්‍රයක් ලබාගත නොහැකි වන පරිදි බ්ලැක් ලිස්ට් වී තිබේ.ඇතැම් ඒවා යම් කිසි කාලසීමාවකට යටත්ව බ්ලැක් ලිස්ට් වූ ඒවා වෙයි.මේ අතර දිවයිනේ බොහෝ අධිකරණවලින් මෝටර් රථ ප්‍රවාහන කොමසාරිස් දෙපාර්තමේන්තුවේ වේරහැර ශාඛාව වෙත Black listed කළ රියදුරු බලපත්වලට අදාළ නියෝගය එවනු ලැබුවත් බොහෝ නියෝගවල රියදුරාගේ රියදුරු බලපත් අංකය සඳහන් නොකර විවිධ අඩුපාඩු සහිතව එම නියෝග එවන බැවින් ඒවාට අදාළ නියෝගය ක්‍රියාත්මක කිරීමේදී එම දෙපාර්තමේන්තුවට ගැටලුවලට මුහුණපෑමට සිදුවී ඇත.එම වැරදි අධිකරණවල රෙජිස්ට්‍රාර් කාර්යාලවල නියෝගය පිළිබඳ වාර්තාව යතුරු ලේඛනය කරන නිලධාරින් විසින් සිදුකරන අඩුපාඩු බව හෙළිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306252</link>
    <topic>අනු බුදු මිහිදු හිමි වැඩි පින් බිම ජනපති අතින් ඒකාලෝක වෙයි</topic>
    <author>ධනුෂ්ක ගොඩකුඹුර සහ කිත්සිරි වනසිංහ, ගයාන් රාජපක්ෂ, අමිල ප්‍රභාත් වනසිංහ, මිහින්තලේ සමූහ මිහින්තලේ සිට.</author>
    <content>අනු බුදු මිහිඳු නාහිමියන් විසින් ශ්‍රී ලංකාවට බුදු දහම වැඩම කරවන ලද ඵෙතිහාසික මිහින්තලා පුද බිම ආලෝකවත් කෙරෙන ලේක්හවුස් මිහින්තලා ආලෝක පූජාව ජනාධිපති මහින්ද රාජපක්ෂ මහතාගේ ප්‍රධානත්වයෙන් ලේක්හවුස් සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ සහභාගීත්වයෙන් පොසොන් පෝ දිනයේ (23) විවෘත කෙරිණ.මිහින්තලා රජ මහා විහාරාධිපති වළවාහැංගුනවැවේ ධම්මරතන හිමියන්ගේ අනුශාසනා පරිදි මෙවර මිහින්තලා අලෝක පූජාව පැවැත්වුණේ 51 වැනි වරටය. ලංකාවේ සීමා සහිත එක්සත් ප්‍රවෘත්ති පත්‍ර සමාගමේ නිර්මාතෘ ඩී. ආර්. විජයවර්ධන ශ්‍රීමතාණන්ගේ මූලිකත්වයෙන් 1963 වසරේදී මේ උතුම් පිංකම ආරම්භ කරන ලදී. ලංකා විදුලි බල මණ්ඩලයේ සම දායකත්වයෙන් අබාන්ස් ආයතනයේ බැතිබර දායකත්වය ඇතිව මේ පිංකම සංවිධාන කර ඇත.ඵෙතිහාසික මිහින්තලා පුද බිමට සැපැමිණි ජනාධිපතිතුමා සිවිල් ආරක්ෂක බළකායේ සෙබළුන්ගේ දායකත්වයෙන් ඉදි කෙරුණු සමාධි ප්‍රතිමා වහන්සේට මල් පහන් පූජා කර ආගමික වතාවත්වල නිරත වීමෙන් අනතුරුව මිහින්තලා පිවිසුම් විහාර මන්දිරය සහ ප්‍රතිසංස්කරණය කරන ලද උද්‍යානය විවෘත කරමින් ඒ වෙනුවෙන් වූ සමරු ඵලකය නිරාවරණය කළේය.මිහින්තලා පුද බිම වඩාත් අලංකාරවත් කරමින් ඉදි කර ඇති වතුර මල ජනාධිපතිතුමාගේ අතින් විවෘත කෙරුණේ ඉන් අනතුරුවය. ඒ සඳහා දායකත්වය දැක්වු සිවිල් ආරක්ෂක බළකා සෙබළුන් සමඟ ඡායාරූපයකට එක් වූ ජනාධිපතිතුමා පැමිණ සිටි සැදැහැවතුන් සමඟ කතා බහකද නිරත විය.අනතුරුව මිහින්තලා රජ මහා විහාරයේ මැද මළුව වෙත පැමිණි ජනාධිපතිතුමා මහත් උණුසුම් අයුරින් පිළිගනු ලැබුවේ ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු පිරිස විසිනි.මිහින්තලා මැද මළුවේ පැවැති චාම් උත්සව සභාව මෙහෙයවනු ලැබුවේ එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා විසිනි. වළවාහැංගුනවැවේ ධම්මරතන හිමියෝ පිරිස පංච ශීලයෙහි පිහිටුවා අනුශාසනාවක් ද පැවැත්වුහ. සැදෑ අඳුර මිහින්තලා පුද බිම සිපගනිද්දී සැදැහැවතුන්ගේ සාධුකාර මධ්‍යයේ ජනාධිපතිතුමා පොසොන් පෝ දින ඵෙතිහාසික මිහින්තලාව අලෝකවත් කරමින් විදුලි ආලෝකය විවෘත කළේය.2013 ඉන්ටෙල් ජාත්‍යන්තර තරගාවලියේ ප්‍රථම ස්ථානය දිනූ මිහින්තලා මහා විද්‍යාලයේ පුබුදු දිනේෂ් කපුගේ සිසුවාට අධ්‍යාපන සේවා ඇමැති දුමින්ද දිසානායක මහතා විසින් ලබා දුන් චෙක්පත ජනාධිපතිතුමාගේ අතින් සිසුවාට පිරිනැමිණ. වෛද්‍ය සමාධි රාජපක්ෂ මහතා විසින් ජනාධිපතිතුමා වෙත රෝපණය කිරීමට ලබා දුන් කොස් පැළය ජනාධිපතිතුමා කපුගේ සිසුවාට පිරිනැමුවේය.මහා සංඝරත්නයත් උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති එස්. එම්. රංජිත් සමරකෝන්, ඇමැතිවරුන් වන පවිත්‍රා වන්නිආරච්චි, තිස්ස කරල්ලියැද්ද, නියෝජ්‍ය ඇමැතිවරුන් වන එස්. එම්. චන්ද්‍රසේන, ඩබ්ලිව්. බී. ඒකනායක, පළාත් සභා ඇමැතිවරුන් වන එච්. බී. සේමසිංහ, කේ. එච්. නන්දසේන, පාර්ලිමේන්තු මන්ත්‍රී ෂෙහාන් සේමසිංහ, සබරගමු පළාත් සභා මන්ත්‍රී කංචන ජයරත්න, ලේක්හවුස් ආයතනයේ අධ්‍යක්ෂ මණ්ඩල සාමාජිකයන් වන උපුල් දිසානායක, රසාංග හරිශ්චන්ද්‍ර, සාමාන්‍යාධිකාරි අභය අමරදාස, දිනමිණ ප්‍රධාන කර්තෘ ගාමිණී ජයලත්, බුදුසරණ කර්තෘ සීසර් සුදුසිංහ, අලෙවි හා ශාඛා කාර්යාල ප්‍රධානී සුනිල් සෙන්දනායක, මෙහෙයුම් කළමනාකරු මහේන්ද්‍ර රොද්‍රිගු මහත්වරු ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306253</link>
    <topic>කෝටිපති ව්‍යාපාරිකයාගේ දුරකථනයේ සිම්පත නෑ</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>පැහැරගෙන ගොස් ඝාතනය කළ බම්බලපිටිය ප්‍රදේශයේ කෝටිපති ව්‍යාපාරිකයකු වූ මොහොමඩ් සියාම් නමැත්තා භාවිතා කළ ජංගම දුරකථනය කොළඹ ඛෙත්තාරාමයේ කුණු ඇළක තිබී හමුවුවද එහි සිම්පත මෙතෙක් හමුවී නොමැති බව පොලිස් ආරංචිමාර්ග සඳහන් කරයි.ඝාතනයට සම්බන්ධ සැකකරුවන්ගෙන් අපරාධ පරීක්ෂණ දෙපාර්තමේන්තුව කළ ප්‍රශ්න කිරීම්වලදී අනාවරණය වූ තොරතුරුවලට අනුව සියාම් නමැත්තාගේ ජංගම දුරකථනය පෙරේදා (23) කොළඹ ඛෙත්තාරාමයේ කුණු ඇළක තිබී නාවික හමුදා කිමිදුම්කරුවන් සොයාගනු ලැබීය.ඝාතනයට ලක්වූ සියාම්ගේ මිතුරකු එම දුරකථනය රියැදුරුට භාරදී ඇති අතර ඔහු එම දුරකථනය කැබලි 3 කට කඩා මෙම කුණු ඇළට විසි කර ඇති බවට තොරතුරු අනාවරණය වීමෙන් පසු මෙම ජංගම දුරකථනය සොයා ගනු ලැබීය. කෝටිපති ව්‍යාපාරිකයාගේ ඝාතනය සම්බන්ධයෙන් මේ වන විට නියෝජ්‍ය පොලිස්පති වාස් ගුණවර්ධන මහතා රිමාන්ඩ් භාරයේ පසුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062519</link>
    <topic>බාල ඩීසල් මෙ.ටොන් 40000 ක්හරවා යවයි</topic>
    <author>නුවන් කොඩිකාර</author>
    <content>මෙරටට ගෙන්වන ලද ඩීසල් මෙට්‍රික් ටොන් 40000 ක තොගයක අදාළ පිරිවිතරයන් නොමැතිවීම නිසා නැවත හරවා යැවීමට ඛනිජ තෙල් සංස්ථාව පියවර ගෙන ඇත.ඩීසල් තොගය සැපයු සමාගම මෙට්‍රික් ටොන් 40000 ක ඩීසල් ප්‍රමාණයක් මෙසේආනයනය කර ඇති අතර ඩීසල් තොගය පිරීක්සීමේ දී අදාළ ප්‍රමිතීන්ට අනුකූල නොමැති නිසා එම ඩීසල් තොගය භාරගැනීම ප්‍රතික්ෂේප කර ඇති බව ඛනිජ තෙල් සංස්ථාවේ කළමනාකාර අධ්‍යක්ෂවරයා පැවසීය.එසේම මෙම ඩීසල් තොගය ප්‍රතික්ෂේප කිරීම හේතුවෙන් කිසිදු ඩීසල් හිගයක් ඇති නොවන බවත් රටට අවශ්‍ය ඉන්ධන තොග ප්‍රමාණවත් අයුරින් තිබෙන බවත් කළමනාකර අධ්‍යක්ෂවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062520</link>
    <topic>වාස් ගුණවර්ධන අධිකරණයට</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් නමැත්තාගේ ඝාතන සිද්ධියේ සැකකරුවකු ලෙස දැනට රක්ෂිත බන්ධනාගාර ගතව සිටින හිටපු බස්නාහිර උතුර නියෝජ්‍ය පොලිස්පති වාස් ගුණවර්ධන මහතා බන්ධනාගාර නිලධාරින් විසින් අද (25) ප්‍රථමවරට කොළඹ ප්‍රධාන මහේස්ත්‍රාත් අධිකරණයට ඉදිරිපත් කිරීමට නියමිතය.වාස් ගුණවර්ධන මහතා ඉකුත් (10) රාත්‍රී 9.45ට රහස් පොලිසිය විසින් අත්අඩංගුවට ගත් අතර, පැය 72ක අධිකරණ රැඳවි භාර නියෝගයකට අනුව රහස් පොලිසියේ රඳවා ප්‍රශ්න කළේය.රහස් පොලිසියේ රැඳවුම්භාරයේ සිටි වාස් ගුණවර්ධන මහතා හදිසියේ ඉකුත් (13) රෝගාතුරවීම නිසා කොළඹ ජාතික රෝහලට ඇතුළත් කිරීමෙන් අනතුරුව 72 වාට්ටුවේ නේවාසිකව ප්‍රතිකාර ලැබූහ.එදින එම රෝහල වෙත ගිය කොළඹ අතිරේක මහේස්ත්‍රාත් මොහොමඩ් සහබ්දීන් මහතා සැකකරු විශේෂ බන්ධනාගාර ආරක්ෂාව සහිතව මේ මස 25 වැනි දින දක්වා රක්‍ෂිත බන්ධනාගාර ගත කිරීමට නියෝග කළේය.කොළඹ ජාතික රෝහලෙන් බන්ධනාගාර රෝහලට මාරුකර ඇති වාස් ගුණවර්ධන මහතා අද (25) ප්‍රථමවරට කොළඹ මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306254</link>
    <topic>මෙවර පොසොන් සමයේ අනුරපුරට මහ සෙනඟක්</topic>
    <author>අමිල ප්‍රභාත් වනසිංහ</author>
    <content>මෙවර පොසොන් සමයේ පසුගිය වසරවලට වඩා ලක්ෂ සංඛ්‍යාත බැතිමතුන් පිරිසක් අනුරාධපුර, මිහින්තලය ඇතුළු පූජනීය ස්ථාන වැඳපුදා ගැනීමට පැමිණි බව අනුරාධපුර දිසාපති මහින්ද සෙනෙවිරත්න මහතා සඳහන් කරයි.ලක්ෂ දහසයක පමණ ජනතාවක් දිවයිනේ නන්දෙසින් මෙවර අනුරාධපුර සිද්ධස්ථාන වැඳ පුදා ගැනීමට පැමිණෙතැයි පොසොන් කමිටුව අපේක්ෂා කළ අතර ඒ සඳහා අවශ්‍ය පහසුකම් සලසා තිබිණි.ජනතාවට අවශ්‍ය ජලය, සෞඛ්‍ය, ප්‍රවාහන, සනීපාරක්ෂක සේවා ඇතුළු සියලු යටිතල පහසුකම් ලබාදීමට මේ අනුව පියවර ගෙන තිබූ බවත් ඉදිරි දිනවලදි පැමිණෙන ජනතාවට අවශ්‍ය සේවා සැපයීමටද කටයුතු යොදා ඇතැයිද මහින්ද සෙනෙවිරත්න මහතා සඳහන් කර සිටී.බැතිමතුන් වෙනුවෙන් බත් දන්සල්, බීම දන්සල් විශාල ප්‍රමාණයක් සිද්ධස්ථාන වෙත ගමන් ගන්නා මාර්ග දෙපස ඉදිකර තිබිණ.ඉකුත් විසිවන දින පොසොන් සතිය ආරම්භ කළ අතර එය හෙටින් (25) දිනෙන් නිම වේ. මේ සතිය තුළ සිද්ධස්ථානවල ආගමික පුණ්‍ය උත්සව ක්‍රියාත්මක වන අතර ඒ සඳහා ජනතාවට සහභාගිවීමට හැකියාව ලැබී තිබේ.මෙලෙස පැමිණෙන ලක්ෂ සංඛ්‍යා බැතිමතුන් වෙනුවෙන් සංවිධානාත්මක සියලු පහසුකම් ඉටු කළ බවත් ඒ අනුව අනතුරු දායක සිද්ධීන් වාර්තා නොවූ බව දිසාපතිවරයා වැඩිදුරටත් සඳහන් කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306255</link>
    <topic>විත්තිකරුවන්ට අධි චෝදනා පත්‍ර බාරදීම හෙට</topic>
    <author>එන්. පී. රාජදොරේරත්නපුර විශේෂ</author>
    <content>කහවත්ත කොටකෙතන මව සහ දුව ඝාතනය කිරීමේ සිද්ධියට අදාළ නඩුවේ විත්තිකරුට සහ විත්තිකාරියට අධි චෝදනා පත්‍ර භාරදීම හෙට (26) රත්නපුර පළාත්බද මහාධිකරණ විනිසුරු මොහාන් සෙනෙවිරත්න මහතා ඉදිරියේදී පළාත්බද මහාධිකරණයේදී සිදු කෙරේ.රත්නපුර මහාධිකරණ කලාපයට අයත් කහවත්ත කොටකෙතන දී නයනා නිල්මිණි (52) මව සහ දියණිය වූ පර්ගසන් ජාතික පාසලේ ශිෂ්‍යාවක් වූ කාවින්ද්‍යා චතුරංගි සෙල්ලහේවා (17) යන දෙදෙනා තියුණු ආයුධයකින් කපා කොටා ඝාතනය කරන ලදැයි කහවත්ත කොටකෙතන පදිංචි ලොකුගම්හේවගේ දර්ශන හෙට්ටි නොහොත් රාජු සහ ඔහුගේ බිරිඳ වන රෂිකා චාන්දනී හෙවත් බට්ටි යන දෙදෙනාට චෝදනා නඟා තිබේ.නීතිපතිවරයාගේ බලතල අනුව ලඝු නොවන නඩුවක් වශයෙන් විභාග කිරීම සඳහා මේ නඩුව රත්නපුර මහාධිකරණය හමුවට යොමු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306256</link>
    <topic>මඩිහේ පඤ්ඤාසීහ මහ නාහිමි සමරු මුද්දරයක්</topic>
    <author>උපාලි කරුණාරත්න</author>
    <content>අග්ගමහා පණ්ඩිත මඩිහේ පඤ්ඤාසීහ මහ නාහිමි උපත් සියවස් ගුණ සමරුව නිමිත්තෙන් තැපැල් දෙපාර්තමේන්තුවේ මුද්දර කාර්යාංශය විශේෂ සමරු කවරයක් සහ පුද්ගල කාරක මුද්දරයක් අද(25) පස්වරු 3.30 ට කොළඹ ශ්‍රී සම්බුද්ධත්ව ජයන්ති මන්දිරයේ දී පැවැත්වෙන මහ නාහිමි සමරු උළෙලේ දී නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306257</link>
    <topic>කතරගම ඇසළ පෙරහරට කප් සිටුවයි</topic>
    <author>ඊ. එච්. සෝමපාලකතරගම විශේෂ</author>
    <content>රුහුණු කතරගම මහා දේවාලයේ වාර්ෂික ඇසළ මහා පෙරහර සඳහා කප් සිටුවීම පෞරාණික චාරිත්‍ර පුද සිරිත් සුභ නැකැත් අනුව ඊයේ (24) උදෑසන කතරගම මහා දේවාලයේ මිණි බැඳි මණ්ඩපයේදී කපු මහත්වරුන් විසින් සිදු කරන ලදී.කප් සිටුවීමට පෙර කප් දෙක කපු මහත්වරුන් විසින් පුද පෙරහරින් කතරගම මහා දේවාලයට වැඩම කරවන ලදී.මහ දේවාලයේදී කප් දෙකට පුද පූජාවන් පවත්වන ලදී. අනතුරුව රුහුණු කතරගම මහ දේවිාලයේ කපු ධුරන්දර සරත් සේපාල රත්නායක හා ආනන්ද ටී. රත්නායක යන කපු මහත්වරුන් විසින් කප් සිටුවීම සදුකරන ලදී.කප් සිටුවීම අනුව කතරගම මහා දේවාලයේ ඇසළ මහා පෙරහර අගෝස්තු මස 07 දින ඇරඹෙයි. අගෝස්තු මස 20 වන දින අවසාන මහා පෙරහර පැවැත්වෙන අතර අගෝස්තු මස 21 දින මැණික් ගඟේ සිය කැපීමෙන් පෙරහර කටයුතු අවසන් වෙයි.මේ අවස්ථාවට රුහුණු කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්‍ෂ, රුහුණු කතරගම දේවාලයේ ප්‍රධාන කපු ධුරන්දර සොමිපාල ටී. රත්නායක මහතා ප්‍රධාන කපු මණ්ඩලය රාජකාරි මණ්ඩලය, ආලත්ති අම්මලා ඇතුළු කතරගම මහා දේවාලයේ කාර්ය මණ්ඩලය, වන්දනාවේ පැමිණි බැතිමතුන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306258</link>
    <topic>දික්වැල්ල පොලිස් නිලධාරීන්ට එරෙහිවවිනය ක්‍රියාමාර්ග</topic>
    <author>මාතර සමූහඩබ්ලිව්. පී.ධර්මසේන</author>
    <content>නිල්වැල්ල බෙලිකටුවැල්ල ප්‍රදේශයේදී කාවාඩි පුහුණුවෙමින් සිටි තරුණයින්ට සිදුකර ඇති ප්‍රහාරයේදී දික්වැල්ල පොලිස් නිලධාරින් බලය ඉක්මවා කටයුතු කර මහජනතාව පීඩාවට පත්කර ඇත්නම් ඔවුන්ට එරෙහිව විනය ක්‍රියාමාර්ග ගන්නා බව මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතා පවසයි.පසුගිය 23 දින අලුයම 3.15 ට පමණ බෙලිකටුවැල්ල ප්‍රදේශයේ සිදුවී ඇති මේ සිද්ධියෙන් එක් පුද්ගලයකු බරපතළ තුවාල ලබා තවත් 9 දෙනෙකු සුළු තුවාල සිදුවී ඇත. මේ සිදුවීම සම්බන්ධයෙන් මේ වනවිට පැමිණිළි 15ක් ලැබී ඇති අතර මින් සුළු පැමිණිළි 9ක්, රන්පට් නලා කැඩීම සම්බන්ධයෙන් පැමිණිළි 2ක්, රන්පටි නලා 2ක් සොරකම් කරගත් බවට පැමිණිළි 2ක්, බරපතළ තුවාලකරු සම්බන්ධයෙන් පැමිණිලි 1ක් පොලීසියට ඉදිරිපත් වී ඇත.සහකාර පොලිස් අධිකාරිවරයකු යටතේ විශේෂ පොලිස් කණ්ඩායමක් මේ පිළිබඳ විශේෂ පරීක්ෂණයක් ආරම්භ කර ඇත. මේ සිද්ධියට සම්බන්ධ බවට සැක කෙරෙන පොලිස් නිලධාරින් 17 දෙනෙකු වහාම ක්‍රියාත්මක වන පරිදි මාතර මූලස්ථාන පොලිසියට මාරුකර යවා ඇත.බීමත් කණ්ඩායම් දෙකක් ගැටුමක් සිදු කරන බවට දික්වැල්ල පොලිසියට ලැබුණු දුරකතන පණිවිඩය අනුව සාමය ආරක්ෂා කිරීම සඳහා ජංගම පොලිස් රථය එම ස්ථානයට ගොස් එය පාලනය කිරීමට උත්සාහ ගෙන ඇතත් එය පාලනය කිරීමට නොහැකි වීමෙන් තවත් පොලිස් භට කණ්ඩායමක් ගොස් එම පිරිස පලවාහැරීමට කටයුතු කරන බවට පොලීසිය පාර්ශ්වයෙන් කරුණු දැක්වීමක් සිදුකර ඇත.හෝටලයක පුටු වගයක් පෙරළීම සම්බන්ධයෙන් හෝටල් හිමියාගේ දැනුම් දීම අනුව පොලිසිය කාවාඩි පුහුණුවෙමින් සිටි ස්ථානයට පැමිණ පොලුවලින් සහ අතින් පයින් පහර දුන් බවට තුවාල සිදුවූ පැමිණිළි පාර්ශ්වයේ අය චෝදනා කරයි. කෙසේ වුවත් දික්වැල්ල පොලිසියේ ඬලධාරින් බලය ඉක්මවා කටයුතු කර ඇත්නම් ඔවුන්ට එරෙහිව විනයානුකූලව කටයුතු කිරීමට පියවරගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n1306259</link>
    <topic>රටේ රස්සා නොඉල්ලා රට රස්සාවට පුරුදු වෙමු</topic>
    <author>නුවන් කොඩිකාර</author>
    <content>සම්මත අධ්‍යාපනයෙන් එළියට වැටෙන දරුවන්ට රජයේ හෝ රජය නොවන විශ්වවිද්‍යාලවල ඉ‍ෙගනීමට අවස්ථා ලබාදීම නිදහස් අධ්‍යාපනය විනාශ කිරීමක් හෝ අලෙවි කිරීමක් නොවන බව මනෝ පර්යේෂණ ආයතනයේ සභාපති මහාචාර්ය එරන්ත ද මෙල් මහතා පවසයි.අපේ රටේ දක්ෂ දරුවන් උපාධි ලබා ගත යුත්තේ මේ රටේ අවශ්‍යතාවන් පමණක් සලකා නොව ඔවුන්ට තම දැනුමෙන් හැකියාවෙන් විදේශ රටවල් වලට ගොස් හෝ හරි හම්බ කිරිමට අපි දොරටු විවෘත කළ යුතු බව හෙතෙම කීවේයමෙරටේ උපාධියක් ලබාගෙන රජයේ රස්සා ඉල්ලා සටන් කරනු වෙනුවට මේ රටට විදේශ විනිමය ගෙන එන රැකියා සඳහා ඔවුන් යොමු කිරීමයි කළයුතු බවත් ඒ සඳහා ආකල්ප වශයෙන් වෙනස් විය යුතු බවත් ඒ මහතා ප්‍රකාශ කළේය.විදෙස් සරසවි අධ්‍යාපන අවස්ථා ලබාගැනීම පිළිබඳ සී.ඩී.යූ.කේ ආයතනය ටාජ් සමුද්‍රා හෝටලයේ සංවිධාන කළ උපදේශක වැඩමුළුවට එක්වෙමින් මහාචාර්යවරයා එසේ පැවසීය.මේ රටේ දක්ෂ, අදක්ෂ කියා දරුවන් කොටස් දෙකක් නැති බව ජනාධිපතිතුමාගේ දර්ශනය අපි ඉතා ගැඹුරින් සලකා බැලිය යුතු අදහසක් බවත් මෙය ඉතාම පළල් සත්‍යයක් බවත් එරන්ත ද මෙල් මහතා අවධාරණය කළේය.ලකුණකින් දෙකකින් සරසවි වරම් අහිමි වූ දරුවන් නූගතුන් ද ඔවුන්ට අවස්ථාවක් ලබා දුනහොත් ඔවුන් මේ රටේ මහා ප්‍රාඥයන් වන බව අපිට සාක්ෂි සහිතව ඔප්පු කළ හැකි බවද මහාචාර්යවරයා කීවේය.මහාචාර්ය එරන්ත ද මෙල් මහතා මෙසේද පැවසීය.මෙරට දි හෝ පිටරට දී නොමිලේ හෝ මුදල් ගෙවා හෝ දරුවන්ට උසස් අධ්‍යාපනය ලැබීමට අවස්ථාව ලබා දිය යුතුයි. ඒ සඳහා රජය පෙරළිකාර තීන්දු ගත යුතුයි. ආරක්ෂක නිලධාරියෙකු ලෙස රාත්‍රියේ වැඩ කරමින් කෙටි කාලයක් තුළ ජාවා තාක්ෂණය පිළිබඳ උපාධිය ලබා ගත් ග්‍රාමීය තරුණයෙකු මට හමු වී තිබෙනවා. එසේම වයස අවුරුදු 21 වන විට එම්.එස්.සී උපාධීය ලබා ගත් දක්ෂ තරුණයන් සිටිනවා. ඔවුන් සියලුදෙනා සම්මත අධ්‍යාපනයෙන් එළියට වැටුණු තරුණයන්.ඔවුන්ට පවතින විභාග ක්‍රමය තුළ, දක්ෂයන් වීමට නොහැකි වූවත්, ඔවුන් අතිදක්ෂයන් බව ඔප්පු කර තිබෙනවා. අපේ රටේ අධ්‍යාපනය පිළිබඳ පවතින මේ යථාර්තය රජය බලධාරින් වගේම දේශපාලන නායකයන් ද අවබෝධ කර ගත යුතුයි. සම්මත අධ්‍යාපනයෙන් එළියට වැටෙන දරුවන්ට රජයේ හෝ රජය නොවන විශ්ව විද්‍යාලවල හෝ තමන්ගේ හැකියාවන්ට අනුව ඉදිරියට යාමට අවස්ථා ලබාදීම නිදහස් අධ්‍යාපනය විනාශ කිරීමක් නොවේ. එසේම එය අධ්‍යාපනය අලෙවි කිරීමක් ද නොවේ.වැඩ මුළුව සඳහා පූර්ණ අනුග්‍රහය ජාවා ආයතනය ලබා දුන් අතර, රටවල් පහක විශ්වවිද්‍යාල 15ක සෘජු නියෝජිතයෝ සහභාගි වී සිටියහ.මේ අවස්ථාවට මහාචාර්ය, ලක්ෂ්මන් මධුරසිංහ, ආචාර්ය ශාන්ත සිරිබද්ධන මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062510</link>
    <topic>මුදල්-ඉඩම් වංචාවලට සැක කාන්තාවක් පොලිස් දැලේ</topic>
    <author>ඉන්දික පොල්කොටුව</author>
    <content>මුදල් වංචා කිරීම, ව්‍යාජ ඔප්පු සකස් කැර ඉඩම් වංචා කිරීම ඇතුළු සිද්ධීන් ගණනාවක් සම්බන්ධ වරෙන්තු රැසකට පොලිසියට අවශ්‍යව සිටි කාන්තාවක මධ්‍යම පළාත් ත්‍රස්ත විරෝධී මෙහෙයුම් ඒකකය මගින් අත්අඩංගුවට ගනු ලැබ ඇත.මහනුවර අධිකරණයේ පමණක් සැකකාරිය හට වරෙන්තු 03ක් තිබෙන බැව් පොලිසිය පවසයි. මෙයට අමතරව අම්පාර, ගල්කිස්ස, මාතලේ, නුවරඑළිය ආදී පොලිස් බල ප්‍රදේශයන්හිද සැකකාරිය හට වරෙන්තු පවතින බැව් අනාවරණය වේ. අත්අඩංගුවට ගැනුණු සැකකාරිය වැඩිදුර පරීක්‍ෂණය සඳහා මහනුවර මූලස්ථාන පොලිසිය වෙත බාර දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062511</link>
    <topic>රිමාන්ඩ් කර සිටින්නේ එල්ටීටීඊයේ මිනී මැරූ ත්‍රස්ත වැඩ කළ අය පමණයි</topic>
    <author>රක්ෂණ ශ්‍රියන්ත</author>
    <content>කොටි සිරකරුවන් 810ක් දැනට රිමාන්ඩ් භාරයේ රඳවා සිටින බවත් ඔවුන් දේශපාලන සිරකරුවන් නොව එල්.ටී.ටී.ඊ. සංවිධානයේ මිනීමැරුම් ඇතුළු නීතිවිරෝධී කටයුතු සඳහා අනුබල දුන් අය බව රජයේ පාර්ශ්වයෙන් ප්‍රකාශ කොට තිබේ.පසුගියදා උදයන් කතුවැකිය ප්‍රකාශ කරන්නේ මෙම රැඳවියන් මිනීමැරුම් ඇතුළු ත්‍රස්ත ක්‍රියාවලට සම්බන්ධ වූ අය නොවන බවත් මේ අය දේශපාලන සිරකරුවන් ලෙසත් ඔවුන්ව අසාධාරණ ලෙස රැඳවුම් භාරයේ තබා ඇති බවත්ය.දිනමිණ මේ පිළිබඳව අදහස් විමසුවේ පුනරුත්ථාපන හා බන්ධනාගාර අමාත්‍ය චන්ද්‍රසිරි ගජධීර මහතාගෙනි. මේ අමාත්‍යවරයා දැක්වූ අදහස්ය.මේ අත්අඩංගුවේ පසුවන පුද්ගලයන් පිළිබඳ අදාළ පරීක්‍ෂණ සිදුකර තිබෙනවා. මොවුන් දේශපාලන සිරකරුවන් නොව මිනීමැරුම් ඇතුළු ත්‍රස්ත කටයුතුවලට සම්බන්ධ අපරාධකරුවන්ය.මොවුන්ගේ නඩු විසඳීම සඳහා දැනටමත් වවුනියාවේ හා මන්නාරමේ මහාධිකරණ පිහිටුවා තිබේ.මෙවැනි අත්අඩංගුවට ගත් අය බොහෝ දෙනෙක් අදාළ පරීක්‍ෂණ පවත්වා පුනරුත්ථාපනය කොට නිදහස් කර තිබෙනවා. නමුත් අත්අඩංගුවේ පසුවන පුද්ගලයන් රඳවාගෙන ඇත්තේ ඔවුන්ගේ වැරැදි සඳහා සාක්‍ෂි තිබෙන බැවිනි.මේ අයගේ පවුල් සඳහා රජය සුභසාධක වැඩපිළිවෙළක් යොදා තිබේ. මොවුන් සඳහා ස්වයං රැකියා ව්‍යාපෘති, රැකියා නැති අයට මහන මැෂින්, වියළි සළාක මේ රිමාන්ඩ් භාරයේ පසුවන අයගේ පවුල් වලට ද ලැබෙනවා.සිංහල, දෙමළ, මුස්ලිම්, මත්ද්‍රව්‍ය අපරාධ, මිනීමැරුම් අපරාධ යනුවෙන් අප සිරකරුවන් වෙන්කර සලකන්නේ නැත. මේ සියලු සිරකරුවන් ඉමනුෂ්‍යයෝය” යන පදනමේ සිට අප කටයුතු කරනු ලබනවා.තවද මේ පුද්ගලයන්ගේ නඩු ඉක්මනින් විසැඳීමට රජය කටයුතු කර තිබෙනවා. ඒ සඳහා අවශ්‍ය ලියකියවිලි සකස් කිරීමටත්, සාක්‍ෂි සැපයීමත් දැන් සිදුවෙනවා. ඒ සඳහා සුදුසු තීරණයක් උසාවියෙන් ලැබේවි.වරදක් කළ අයකු අත්අඩංගුවට ගැනීම මූලික අයිතිවාසිකම් කඩකිරීමක් නොවේ. එය පුවත්පතකට තීරණය කළ නොහැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062512</link>
    <topic>අනතුරු දෙකකින්ම බේරුණු මිහිරංග පුතාට බස් මාරයාගෙන් සමාවක් නැති වුණා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>මියගිය මිහිරංග පුතා ගිය වසරේ 5 වසර ශිෂ්‍යත්ව විභාගය ලියන්න යද්දීත් පාරේ ගිය කැබ් රථයක නැගලා යනකොට පෙරළිලා තුවාල වෙලා ප්‍රතිකාර අරගෙනයි විභාගයට ගියේ. සැරයක් කුප්පි ලාම්පුවක් පෙරළී පිලිස්සුම් තුවාල වුණා. පුතා හදිසි අනතුරු දෙකකින් දිවි ගලවාගෙන සිටි දරුවෙක්. මේ සැරේ නම් පුතා කාටවත් බේරාගන්නට බැරි වුණා යැයි, මියගිය සසන්ත මිහිරංග දරුවාගේ ඥාති ලොකු අම්මා කෙනකු වන එම්. පී. අජන්තා (43) මහත්මිය කීවාය.පෙරේදා (23) පොසොන් සඳ කම්පාවට පත් කරමින් රඹුක්කන කෑගල්ල ප්‍රධාන මාර්ගයේ පෞද්ගලික බස් රථයකට යටවීමෙන් මියගිය දරුවන් ගැන සඳහන් කරමින් ඇය එසේ කීවාය.මෙම අනතුරෙන් මිය ගියේ රඹුක්කන හේවාදිවෙල අළුගොල්ලේ පදිංචිව සිටි ඒ සසන්ත මිහිරංග නැමැති එකොළොස් හැවිරිදි පිරිමි දරුවකු සහ ඒ. මල්ෂා නෙතුමීණී නැමැති දෙහැවිරිදි ගැහැනු දරුවෙකි. බරපතළ ලෙස තුවාල ලබා සිටින ඩබ්ලිව්. නිර්මා ස්වර්ණලතා නැමැති තිස්අට හැවිරිදි දරුවන්ගේ මව කෑගල්ල මහ රෝහලේ ප්‍රතිකාර ලබමින් සිටියි.අජන්තා මහත්මිය මෙසේ ද කීවාය. නංගිගේ පොඩි දරුවා වඩාගෙන තමයි වැඩි හරියක් ඉන්නේ. එයා සමුපකාරයේ වැඩට යනකොටත් පොඩි දුව අරගෙන ගිහින් තමයි බඩු කිරන්නේ. එයා ඔය දරු දෙන්නා ලොකු මහත් කරගන්න හරියට වෙහෙස වුණා. මේ දරුවන් දෙන්නාම ඉපදිලා තියෙන්නේ අගෝස්තු 10 දින. එයා කොහොමද මේ දුක දරාගන්නේ. හරියට පටාචාරට සිදුවූ දේ තමයි මෙයාට වෙලා තියෙන්නේ.මියගිය ලොකු පුතා පාසල් ගියේ පිටවෙල රෝමානු කතෝලික විද්‍යාලයටයි. ගියවර ශිෂ්‍යත්ව විභාගයට පෙනි සිට ලකුණු හතරක් විතර අඩුවුණා. එයා පස්සේ ඒ දරුවා තිරගම මහා විද්‍යාලයේ හයවෙනි පන්තියට ඇතුළත් කර ගන්න වෙහෙස මහන්සි වුණා. අනෙක මේ දරුවන් වැඩිපුර ඉන්නේ් බාප්පා කෙනකුගේ ගෙදර. ඒ අය දරුවන් හොඳින් බලා ගන්නවා. හරිම ආදරෙයි. නංගිගේ උපන්ගම පින්නවල බතඹුරේ. එයා පොහෝදින දලුග්ගල පන්සලට ගිහින් අම්මලාගේ ගෙදරටත් යන්න හිතාගෙන තමයි ගෙදරින් ඇවිත් තියෙන්නේ.අලුගොල්ල විහාරාධිපති සියඹලන්ගමුවේ ධම්මසිරි හිමි:-“මියගිය මිහිරංග පුතා අපේ දහම් පාසලේ දක්ෂ බෝසත් දරුවෙක්. දහම් පාසලේ අහිංසකම ළමයා කීවොත් මා නිවැරැදියි. දැයට කිරුළට සමගාමීව අළුගොල්ල වසමේ පැවැත්වෙන ජංගම සේවා දින අපේ දහම් පාසලේ දරුවන් සූදානම් කර තියෙනවා විවිධ ප්‍රසංගයකට. ඒකේදී රබන් ගහන්න, බට නලා වයන්න, විරුදු කියන්න තෝරාගෙන ඉන්න ළමයෙක්.විහාරස්ථානයේ සිදුකෙරෙන ඕනෑම කටයුත්තකදී පෙරමුණ ගෙන වැඩ කළා. මියගිය දරුවන්ගේ පියා වන ඒ හසන්ත කිත්සිරි (42) කලක් හමුදාවේ සේවය කර වෛද්‍ය හේතූන් මත එයින් ඉවත් වී සිටින අයෙකි. තොරතුරු සොයා අප එහි යනවිටත් හැඬූ කඳුළින් පසුවූ නිසා අප සමඟ කිසිවක් පැවැසීමට අපොහොසත් විය.රඹුක්කන දිසා රෝහලේ තිබූ දරුවන් දෙදෙනාගේ සිරුරු පශ්චාත් මරණ පරීක්ෂණ සඳහා කෑගල්ල මහා රෝහලට භාරදී අධිකරණ වෛද්‍ය පරීක්ෂණ ඊයේ (24) පැවැත්වීමට නියමිතව තිබිණි.බස් රථයේ රියදුරු සහ කොන්දොස්තර රඹුක්කන පොලිසිය මඟින් අත්අඩංගුවට ගෙන ඇති අතර රඹුක්කන පොලිස් ස්ථානාධිපති ප්‍රධාන පොලිස් පරීක්ෂක ජයන්ත නානායක්කාර මහතාගේ උපදෙස් පරිදි රථවාහන අංශයේ පොලිස් කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062513</link>
    <topic>ජීවිතාරක්‍ෂක කණ්ඩායම තරුණයාගේ දිවි බේරයි</topic>
    <author>සටහන – අනුරාධපුර මධ්‍යම විශේෂ</author>
    <content>පොසොන් උත්සවයට මොරටුවේ සිට අනුරාධපුරයට පැමිණ අභය වැවෙන් දියනෑමට ගොස් දියේ ගිලී අනතුරට ලක් වූ තරුණයකුගේ ජීවිතය බේරා ගැනීමට පොලිස් ජීවිතාරක්‍ෂක කණ්ඩායමකට හැකි වී ඇත.පෙරේදා (23) සවස අනුරාධපුර අභය වැවෙන් (බසවක්කුලම) දිය නෑමට තරුණයන් 15 දෙනකුගෙන් සමන්විත පිරිසක් පැමිණ ඇති අතර, ඔවුන් දියට බසිද්දී එක් තරුණයකු හදිසියේම රෝගාතුර වී අභය වැවට වැටී තිබේ. ඒ අවස්ථාවේ එම ස්ථානයේ ජීවිතාර‍ක්‍ෂක සේවයේ නියුතුව සිටි නිලධාරීන් වහාම ක්‍රියාත්මක වී වැවට වැටුණු තරුණයා ගොඩට ගෙන මූලික ප්‍රථමාධාර ලබා දී වැඩිදුර ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර ඇත.වැවට වැටුණු තරුණයා වැවේ තිබූ ගල්පරවල වැදීමෙන් තුවාල ලබා සිටි බව ද පොලිස් ජීවිතාරක්‍ෂක කණ්ඩායම පවසයි. යම් හෙයකින් එම ස්ථානයේ පොලිස් ජීවිතාරක්ෂක නිලධාරීන් නොසිටියේ නම් දියවැල්වලට හසු වී වැව මැදට ගසාගෙන ගොස් ඔහුගේ ජීවිතයට බරපතළ අනතුරක් සිදුවීමට ද ඉඩ තිබී ඇත. මේ දිනවල අනුරාධපුර නගරයේ වැව් අධික ලෙස ජලයෙන් පිරී පවතී. පොලිස් ජීවිතාරක්‍ෂක නිලධාරීන්ගේ ක්‍රියාත්මක වීමෙන් ජීවිතය බේරා ගැනීමට හැකි වී ඇත්තේ අංක 22, බිෂොප් පෙදෙස, ලක්‍ෂපතිය, මොරටුව පදිංචි සුජිත් පුෂ්ප කුමාර තරුණයාගේ යි.පොලිස් ජීවිතාරක්‍ෂක කණ්ඩායමේ සේවයේ නියුතුව සිටි රාජාංගනය පොලිසියේ පොලිස් පරීක්‍ෂක එල්. ඒ. එස්. කේ. කුලරත්න, නාරාහේන්පිට පොලිසියේ පොලිස් පරීක්‍ෂක ධර්මකීර්ති, පො.කොස්තාපල්වරුන් වන (62653) අශෝක, (2979) ජයකොඩි, පාසල් සිසුන් වන සරත් රුවන් කුමාර යසුරංග, යන පිරිස තරුණයාගේ ජීවිතය බේරා ගැනීමට කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062514</link>
    <topic>ලේක්හවුස් මිහින්තලා ආලෝක පුජාව වසර 51ක් පුරා මෙරට පැවැති මහාර්ග පින්කමක්</topic>
    <author>ධනුෂ්ක ගොඩකුඹුර සහ කිත්සිරි වනසිංහ, ගයාන් රාජපක්ෂ, අමිල ප්‍රභාත් වනසිංහ, මිහින්තලේ සමූහමිහින්තලේ සිට.</author>
    <content>මිහිඳු මහා රහතන් වහන්සේගේ ගුණ සමරන්නට ජීවිත පරදුවට තබා එදා මිහින්තලයට පැමිණි ජනතාව වෙනුවෙන් ලේක්හවුස් ආයතනය එක් ජෙනරේටරයකින් හා විදුලි බුබුළු කිහිපයකින් ආරම්භ කළ ආලෝක පූජාවේ 51වැනි වසර ජනාධිපති මහින්ද රාජපක්ෂ මහතාගේ ප්‍රධානත්වයෙන් සමරන්නට ලැබීම සතුටට කරුණක් බව මිහින්තලා රජ මහා විහාරාධිපති වළවාහැංගුනවැවේ ධම්මරතන හිමියෝ ප්‍රකාශ කළහ.උන්වහන්සේ මෙසේ ප්‍රකාශ කළේ 51වැනි වරටත් ලේක්හවුස් ආයතනය ලංකා විදුලි බල මණ්ඩලයේ සම අනුග්‍රහයෙන් අබාන්ස් සමාගමේ දායකත්වයෙන් සංවිධාන කළ මිහින්තලා ආලෝක පූජාවේ පොසොන් පෝ දින (23) ආලෝකය විවෘත කිරීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති ධර්ම සභාවට එක්වෙමිනි.වළවාහැංගුනවැවේ ධම්මරතන හිමියෝ එහිදී වැඩි දුරටත් මෙසේ ද ප්‍රකාශ කළහ.අද දිනය අපි හැමෝටම පුණ්‍යවන්ත දවසක්. අමරණීය දවසක්. මිහිඳු මහා රහතන් වහන්සේ ලංකාවට වැඩම කර සම්බුද්ධ ශාසනය පිහිටුවා හරියටම වසර 2320කට සපිරෙන දවසයි අද. ඒ උතුම් දිනය සිහිපත් කරමින් ලංකාවාසී, ලෝකවාසී හැමකෙනෙක්ම මහත් අභිමානයෙන් සමරනවා.මිහිඳු මාහිමිමිහිඳු මහා රහතන් වහන්සේ මේ පින්බිමට වඩින අවස්ථාවේ මේ රට පාලනය කළේ දේවානම්පියතිස්ස රජතුමා. රජතුමා 40,000ක පිරිසක් සමඟ එදා මේ බිමට දඩ කෙළියට පැමිණියා. මේ පිරිස සුමඟට ගත්තේ අද වගේ දවසකයි. ලෝකයේ පළමු වතාවට 40,000ක් අවි බිම තියන්නේ මෙතැනදීයි. රජතුමා ඇතුළු 40,000ක පිරිස මේ ස්ථානයේ සිල් සමාදන් වෙනවා.පණ්ඩුක උපාසකව මේ පිරිසට දකින්න මහණ කරනවා. පැවිද්දේ මූලික කටයුත්ත කෙරෙන්නේ මෙතැනදීයි.ඊට පසු දෙවියන්ට ධර්ම දේශනා කරන්න ඕනේ නිසා සුමන හාමුදුරුවන් වහන්සේට කියනවා දෙවියන්ට ආරාධනා කරන්න කියලා. උන්වහන්සේ මාර්ග ඵල ලැබූ තෙර නමක් නිසා අහනවා දස දහසක් සක්වළට ඇසෙන්නට දෙවියන්ට ආරාධනා කරන්නද කියලා.නමුත් මිහිඳු මහා රහතන් වහන්සේ කියනවා එතරම් පිරිසකට මෙතැන බණ අසන්නට ඉඩ නැහැනේ කියලා.දෙවියන්ට මුලින්ම ධර්ම දේශනාවක් ශ්‍රවණය කරන්න ආරාධනා කළ ස්ථානය තමයි මිහින්තලය. ඒ නිසා තමයි ආරාධනා ගල කියන්නේ. දේවානම් පියතිස්ස රජතුමා රථයක් එවනවා මිහිඳු මහ රහතන් වහන්සේට අනුරාධපුරයට වැඩම කරන්න කියලා. මිහිඳු හිමියෝ රථය ආපසු යවලා රථයටත් පෙර අනුරාධපුරයට වැඩම කරනවා. රජතුමා පුදුමයෙන් අහනවා කොහොමද වැඩියේ කියලා.උන්වහන්සේ අනුරාධපුරටය වැඩම කරලා දවස් 28ක් අනුරාධපුරයේ වැඩ වාසය කරනවා. මිහිඳු හිමියන්ගෙන් රජතුමා අහනවා දැන් ලංකාවේ සම්බුදු ශාසනය ස්ථාපිත වෙලාද කියලා. උන්වහන්සේ උත්තර දෙනවා එහෙම බැහැ සම්බුදු සසුන පිහිටුවන්න නම් කුල දරුවෝ පැවිදි වෙන්න ඕනෑ, උපසම්පදාව තියෙන්න ඕනෑ, වස් වාසය කරන්න ඕනෑ, සංඝායනාවක් කරන්න ඕනෑ කියලා. ලංකාවේ පළමු වස් විසීම සිදු වෙන්නේ මේ මිහින්තලයේ.ආරාධනා ගලලංකාවේ අරිට්ඨ ඇමැතිවරයා ඇතුළු පිරිස පැවැදි වෙලා වස් වාසය කරන්නේ මේ උතුම් පින් බිමේ. මේ වස් වසන හාමුදුරුවන් වහන්සේලාට වැඩ ඉන්න සංඝාවාස ඕනේ. මේ ස්ථානයේ තමයි පබසර, කෝණාගම, කාශ්‍යප, ගෞතම කියන සිවු මුනිවරුන් වැඩලා අතීතය, වර්තමානය, අනාගතය කියන කාලත්‍රවයම සසුන පිහිටුවන්නේ මේ උතුම් පින්බිමේ. ලක් දිව තිබෙන පරම, පූජනීය පින් බිම මේ මිහින්තලයයි.චෛත්‍ය ඉදිකිරීමලංකාවේ පළමු ආරාම පූජාව සිදු වෙන්නේ මේ මිහින්තලයේයි. අතීතයේ සිට මේ ගල් ලෙන් තිබිලා තිබෙනවා. දේවානම් පියතිස්ස රජතුමා මේ ආරාම පූජාව සිදු කරනවා. රජතුමා අහනවා අපිට චෛත්‍යයක් ඕනේ, ඒ සඳහා ධාතූන් වහන්සේලා අවශ්‍යයි කියලා. සුමණ හිමියන්ට කියනවා ඉන්දියාවට ගිහින් ධාතූන් වහන්සේලා වැඩම කරවන්න කියලා. මේ මහා චෛත්‍ය රාජයාණන් වහන්සේ ඇතුළේ තැන්පත් කරලා තියෙනවා අෂ්ඨ වංක මාණික්‍ය රත්නය.මේ මාණික්‍ය අට පොළකින් නැවෙනවා. ඒ ඇතුළේ තමයි ධාතූන් වහන්සේ තියෙන්නේ. පසුව ඒ ධාතූන් වහන්සේලා තැන්පත් කරලා මේ චෛත්‍ය ඉදි කරනවා. දළදා වහන්සේ හැර අනෙක් ධාතූන් වහන්සේලා වැඩම කරවන්නේ මේ උතුම් පින් බිමේ. ඒ අතර ජය ශ්‍රී මහා බෝධීන් වහන්සේ මෙරටට වැඩම කරවනවා සංඝමිත්තා මහ තෙරණිය විසින්. එයින් හට ගන්නවා පැළ අටක්. ඒ අතර මහමෙවුනා උයන ළකුණු කරනවා. ඉන් පසුව ඒ පැළ අටෙන් එක පැළයක් දේවානම් පියතිස්ස රජතුමා සේල චෛත්‍ය අසළ රෝපණය කරනවා.මේ ආකාරයටයි අපේ සම්බුදු සසුන ආරම්භ කෙරුණේ. මේ ස්ථානයේ තිබෙනවා 364ක් දාගැබ්, 700ක් පිරිවෙන්, 12000ක් මහ රහතන් වහන්සේලා, 1400ක් පන්සල්, 240ක් මහා විහාර, ධාතූන් වහන්සේලා වැඩ ඉන්න මන්දිර, ආරෝග්‍යශාලා, පැන් පොකුණු. මේක අංග සම්පූර්ණ සංඝාවාසයක්. මේක බුදුදහම විකාශනය වූ මධ්‍යස්ථානයක්. පස් වෙනි සියවසේ මෙහි වැඩම කළ පාහියන් නම් වූ චීන ජාතික භික්ෂූන් වහන්සේගේ වාර්තාවල සඳහන් වෙනවා 2000ක් භික්ෂූන් වහන්සේ මෙහි වැඩ සිටියා කියලා.සිංහල රජ දවසේ ඉඳලා මේ උතුම් පින් බිම කිසිදු පර සතුරු ආක්‍රමණයකට ගොදුරු වෙලා නැහැ. අපි දන්නවා වසර තිහක් යුද්ධය තිබුණා.යුද්ධය තිබියදීත් කෙසේ හෝ මේ පොසොන් උත්සවය අපි සැමරුවා. මිහිඳු පෙරහැර පැවැත්වූවා. ලංකාවේ පළමු පෙරහැර මිහිඳු පෙරහැරයි. එය ඇරැඹුණේ දේවානම්පියතිස්ස රජතුමාගේ කාලයේයි.ඒ කාලයේ මේ ආලෝක පූජාව කරලා තියෙන්නේ පස්කම් පත්තු කරලා. මුතු එබ්බවූ මහා සැට්ටයකින් මේ සෑය සරසලා තිබෙනවා. රාජධානි වෙනස් වන විට මේ ප්‍රදේශය ක්‍රමයෙන් පාළුවට යනවා. පසුව ඉංග්‍රීසි ආණ්ඩුකාරවරු, පුරා විද්‍යා කොමසාරිස් බෙල් මහත්තයා වගේ උදවිය මේ ස්ථානය සංරක්ෂණය කරලා තිබෙනවා. සුද්දොත් මේ ස්ථානයට ගරු කරලා තිබෙනවා. එක් දහස් අටසිය ගණන්වල වගේ මෙහි දැන්වීම් ගහලා තිබෙනවා අභය ස්ථානයේ වෙඩි තැබීම තහනම් කියලා. මේක ලෝකයේ පළමු අභය භුමියයි.පළමු අභය භුමියදේවානම් පියතිස්ස රජතුමා තෙවතාවක් මේ ස්ථානය අභය භූමියක් ලෙස නම් කරලා තිබෙනවා. ඕල්කට්තුමා වැනි උදවිය ඇති කළ බෞද්ධ පුනරුදයත් සමඟ මේ ස්ථානය දියුණු වෙනවා. ඒ අතර තමයි 1963 අවුරුද්දේ එවකට වැඩ වාසය කළ වලවාහැංගුනවැවේ රතනජෝති හිමියන්ගේ සමයේ ලේක්හවුස් ආයතනය ජෙනරේටරයක් මෙහි ගෙනැවිත් විදුලි බුබුළු කිහිපයක් දල්වලා ආලෝක පූජාව ආරම්භ කරන්නේ. නිදහසටත් පෙර මෙහි දන්සල් පැවැතිලා තිබෙනවා.මිහින්තලයට, අනුරාධපුරයට ඒ කාලයේ ඇවිත් තියෙන්නේ කරත්තයෙන්, පා ගමනින්. ගේ දොර ලියලා තියලා ඒ කාලයේ මේ පැත්තට වන්දනාවේ ආවා කියලයි කියන්නේ. සතා සීපාවා, මැලේරියාව වගේ වසංගත මේ පැතිවල තිබුණා. ජීවිත පරිත්‍යාගයෙන් තමයි මිහිඳු හිමියන්ගේ ගුණය සමරන්න ජනතාව මෙහි ඇවිත් තියෙන්නේ. ලේක්හවුස් ආයතනය මේ පුණ්‍ය ක්‍රියාව ආරම්භ කර දැන් වසර 51ක් වෙනවා.ඊට පසු මගේ මතකයේ හැටියට 1985 තමයි ලංකා විදුලි බල මණ්ඩලය සම අනුග්‍රහය මේ කටයුත්තට සම අනුග්‍රහය ලබා දෙන්නේ.පසුව ලේක්හවුස් ආයතනය අලෝක පූජාවට අමතරව විවිධ පුණ්‍ය ක්‍රියාවන් සිදු කරනවා. රෝහල් ගොඩනැඟිලි, විශ්‍රාම ශාලා, පරිගණක මධ්‍යස්ථාන ආරම්භ කරනවා. මේ විදියට යන අතර අපේ රටේ මහා යුද්ධයක් ඇති වෙනවා.සමහර අවස්ථාවල ආරක්ෂක අංශ මට ඇවිත් කියනවා පෙරහර තියන්න එපා, බෝම්බ පුපුරයි කියලා. පින් මහිමය කියන්නේ මේ පින් බිමේ කවදාවත් ඒක සිදු වුණේ නැහැ. එහෙම යන කොට ජනාධිපතිතුමා 2005 වසරේ රටේ පාලනය භාර ගන්නේ. මුල් කාලයේ සිට එතුමා සමඟ සම්බන්ධ වෙන්න මට අවස්ථාව නොලැබුණත් මම එතුමට එදත් ආදරෙයි, අදත් ආදරෙයි.මම වසර ගණනාවක්ම මහන්සි වුණා මේ ස්ථානයට ජනාධිපතිතුමා කැඳවා ගන්න. එස්. එම්. චන්ද්‍රසේන ඇමැතිතුමා මට කිව්වා කොහොම හරි මේ ස්ථානයට ජනාධිපතිතුමා කැඳවා ගෙන එමු කියලා. අපිට මහින්දාගමනයෙන් වසර 2320 ගත වීම සමරන්නට පුළුවන් වෙලා තිබෙනවානේ. දෙවුන්දර තුඩුවේ සිට පේදුරුතුඩුවට අද නිදහසේ ගමන් කරන්නට පුළුවන්. මේ බැතිමතුන්ට අපි ආරාධනා කරලා නොවෙයිනේ මේ ස්ථානයට පැමිණියේ. වසර පුරා මුදල් එකතු කරලා තමයි ඔවුන් මෙහි එන්නේ.ජනපති පැමිණීමමම පැවිදි වූ වෙලාවේ සිට බලාපොරොත්තුවක් තිබුණා මේ ස්ථානය රැක ගන්න. එය පෞද්ගලික පරමාර්ථයක් නොවෙයි. විදෙස් සංචාරකයන් මෙහි එන්නේ නැහැ. මෙතැන ඉන්නවා අරක්ගත් පිරිසක්. පොලිස්පතිතුමා ඒ පිරිස ඉවත් කළත් තවත් කිහිපදෙනෙක් ඉන්නවා.මේ ස්ථානය දියුණු කර ගන්නට ජනාධිපතිතුමාගේ උපකාර අපට අවශ්‍යයි. විවිධ දායක මහතුන්ගේ ආධාර උපකාර මත තමයි මේ ස්ථානය මේ තත්ත්වයට දියුණු කළේ.මර්වින් සිල්වා ඇමැතිතුමා මේ චෛත්‍යයට තීන්ත ආලේප කරලා, චූඩා මාණික්‍යයකුත් ලබා දුන්නා. සිවිල් ආරක්ෂක බළකාය මෙහි සමාධි බුද්ධ ප්‍රතිමා වහන්සේ තනා නිම කළා. ඔවුන් විශාල වෙහෙසක් දැරුවා. මේ චෛත්‍ය මළුව, ධර්ම ශාලාවක් තනා ගැනීමට අපට අවශ්‍යයි. අංග සම්පූර්ණ රාජ්‍ය පොසොන් උත්සවයක් අපට කරන්නට ලැබුණේ ජනාධිපතිතුමා නිසායි. එතුමා පොළවේ පය ගහලා ඉන්න කෙනෙක් නිසයි ජනතාවගේ ආදරය ලබන්නේ. මම අද ඒ ආදරය දැක්කා.මහා සංඝරත්නයත් උතුරු මැද පළාත් ආණ්ඩුකාර කරුණාරත්න දිවුල්ගනේ, මහ ඇමැති එස්. එම්. රංජිත් සමරකෝන්, ඇමැතිවරුන් වන පවිත්‍රා වන්නිආරච්චි, තිස්ස කරල්ලියැද්ද, නියෝජ්‍ය ඇමැතිවරුන් වන එස්. එම්. චන්ද්‍රසේන, ඩබ්ලිව්. බී. ඒකනායක, පළාත් සභා ඇමැතිවරුන් වන එච්. බී. සේමසිංහ, කේ. එච්. නන්දසේන, පාර්ලිමේන්තු මන්ත්‍රී ෂෙහාන් සේමසිංහ, සබරගමු පළාත් සභා මන්ත්‍රී කංචන ජයරත්න, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්ම කුමාර මහත්වරු මෙහි වෙති.ලේක්හවුස් ආයතනයේ අධ්‍යක්ෂ මණ්ඩල සාමාජිකයන් වන උපුල් දිසානායක, රසාංග හරිශ්චන්ද්‍ර, සාමාන්‍යාධිකාරි අභය අමරදාස, දිනමිණ ප්‍රධාන කර්තෘ ගාමිණී ජයලත්, බුදුසරණ කර්තෘ සීසර් සුදුසිංහ, අලෙවි හා ශාඛා කාර්යාල ප්‍රධානී සුනිල් සෙන්දනායක, මෙහෙයුම් කළමනාකරු මහේන්ද්‍ර රොද්‍රිගු මහත්වරු ඇතුළු පිරිසක් ද මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062515</link>
    <topic>මිහින්තලාව එකලු කළ ලේක්හවුස් ආලෝක පූජාව...</topic>
    <author>ජායාරූප-සුලෝචන ගමගේ</author>
    <content>සීමාසහිත එක්සත් ප්‍රවෘත්ති පත්‍ර සමාගම හා ලංකා විදුලිබල මණ්ඩලයේ සම අනුග්‍රහයෙන් අබාන්ස් ආයතනයේ බැතිබර දායකත්වයෙන් 51වැනි වරටත් පැවැති මිහින්තලා ආලෝක පූජාව ජනාධිපති මහින්ද රාජපක්ෂ මහතා අතින් පසුගියදා විවෘත කෙරිණි. මේ එම පින්කමේ අවස්ථා කිහිපයකි.මැති ඇමැතිවරුන් වන පවිත්‍රා වන්නිආරච්චි, දුමින්ද දිසානායක, එස්.එම්. චන්ද්‍රසේන, ඩබ්ලිව්.බී.ඒකනායක, ආණ්ඩුකාර කරුණාරත්න දිවුල්ගනේ, මහ ඇමැති එස්.එම්. රංජිත් සමරකෝන්, ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත්, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්ම මහත්මීහු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062516</link>
    <topic>මිහින්තලා ආලෝක පූජාවේ අවසන් දිනය</topic>
    <author>ඡායාරූපය - සුලෝචන ගමගේ</author>
    <content>පනස් එක්වැනි වතාවට පවත්වනු ලබන ලේක්හවුස් මිහින්තලා ආලෝක පූජාවේ අවසන් දිනය වූ ඊයේ (24) ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා අතින් විදුලි ආලෝකය විවෘත කෙරිණි. අනුරාධපුර දිසාපති මහින්ද සෙනෙවිරත්න, මිහින්තලේ ප්‍රාදේශීය ලේකම් රුවන් ඒකනායක, නුවරගම්පළාත ප්‍රාදේශීය ලේකම් සමන් බන්දුලසේන සහ මිහින්තලය පොලිස් ස්ථානාධිපති රුක්මාල් රත්නායක මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=n13062517</link>
    <topic>කිරුළපන ගණිකා නිවෙස වටලයි</topic>
    <author>සිරිසේන රාජපක්ෂ</author>
    <content>සම්භාහන ආයතනයක මුවාවෙන් කිරුළපන ප්‍රදේශයේ ගණිකා නිවාසයක් පවත්වාගෙන ගිය බව කියන සැකකරුවකුට මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා විසින් රුපියල් විසිපන් දහසක මුදල් ඇපයක් ද ඊට අමතරව රුපියල් පනස් දහසක ශරීර ඇපයක්ද නියම කළේය.කිරුළපන පොලිසිය මඟින් අදාළ ස්ථානය වටලා ගණිකා වෘත්තියට සූදානමින් සිටි බව කියන කාන්තාවන් සිව්දෙනෙකු සමඟ මෙම කළමනාකාර සැකකරු ද අත්අඩංගුවට ගෙන මාලිගාකන්ද මහේස්ත්‍රාත් අධිකරණයට ඉදිරිපත් කරන ලදුව කාන්තාවන් සිව්දෙනා ඇප මත මුදාහැර සැකකාර කළමනාකාරවරයා රිමාන්ඩ් භාරයට පත්කර තිබිණ.අනතුරුව රිමාන්ඩ් භාරයේ සිට සැකකරු අධිකරණය වෙත ඉදිරිපත් කළ අවස්ථාවේ ඔහු වෙනුවෙන් පෙනී සිටිමින් නීතිඥ ආර්. රජිත ලක්මාල් මහතා අධිකරණයට දන්වා සිටියේ තම සේවාදායකයා අදාළ ස්ථානයේ කළමනාකරුවකු නොව ඔහු එහි මුදලට රැකියාව කරන පළපුරුදු සම්බාහනකරුවකු වනබවත් කියමින් මෙම කරුණු සලකා ඔහු සුදුසු ඇපයක් මත මුදාහරින ලෙසත් ඉල්ලා සිටියේය.නීතිඥ මහතාගේ එම කරුණු ගැන සලකා මහේස්ත්‍රාත්වරයා සැකකරුට ඉහත කී ලෙස ඇප නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306251</link>
    <topic>සුරූපී විදෙස් ලියන් අතින් බෙදන මඤ්ඤොක්කා...</topic>
    <author>ඡායාරූප - සීගිරිය විශේෂ</author>
    <content>හොරිවිල පාරම්පරික කැඩුම් බිඳුම් වෙදැදුරු ශාන්ත සෙනෙවිරත්න මහතා ප්‍රදේශයේ තරුණ පිරිස සහ ලන්ඩන් හි පදිංචි පාරම්පරික වෛද්‍ය විද්‍යාව ඉගෙන ගැනීමට පැමිණි තරුණියන් පිරිසක් එක්ව හබරණ පලුගස්වැව ප්‍රදේශයේදී ඊයේ (24) දවස පුරා මඤ්ඤොක්කා දන්සලක් පැවැත්වූහ. එහිදී විදේශීය තරුණියන් බැතිමතුන්ට මඤ්ඤොක්කා බෙදන අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306252</link>
    <topic>බදුල්ල–හිගුරුගමුවේ හොර වැඩිහිටි නිවෙසක්</topic>
    <author>සොරණාතොට සමූහ සී. ගමගේ</author>
    <content>බදුල්ල හිගුරුගමුව ප්‍රදේශයේ හොර වැඩිහිටි නිවෙසක් පවත්වා ගෙන ගිය පුද්ගලයකු කූට ලේඛන, රබර් මුද්‍රා, ටිකට් පත් පොත් සමඟ සැකපිට අත්අඩංගුවට ගත් බව බදුල්ල පොලිසියේ කොට්ඨාස නොවිසඳුණ අපරාධ ඒකකය කියයි.හෙරොයින් මත්ද්‍රව්‍ය භාවිතයට තදින්ම ඇබ්බැහි වී ඇති බණ්ඩාරගම කොළමැදිරිය ප්‍රදේ්ශයේ පදිංචි 42 හැවිරිදි සැකකරු ව්‍යාජ ලේඛන, ටිකට් පත් පෙන්වමින් බදුල්ල, විනීතගම, කහටරුප්ප, පාලාවත්ත, කැන්දගොල්ල, තල්දෙන ආදි ප්‍රදේශවලට ගොස් ජනතාවගෙන් ආධාර මුදල් එකතු කර ඇති බව ද පොලිසිය පැවසීය.මීට මාස හතරකට පමණ ඉහත දී සැකකරු හිගුරුගමුව ප්‍රදේශයේ පිහිටි මේ නිවෙස වැඩිහිටි නිවසක් පවත්වන මුවාවෙන් කුලියට ගෙන බිරිඳ සමඟ එහි වාසය කර ඇතැයි පොලිසිය කීය.පොලිසිය මේ වැඩිහිටි නිවස සෝදිසි කර ඇති බවත්, එහි කිසිවෙකු නොසිටි බවද පොලිසිය පැවසීය.වැඩිහිටි නිවස මුවාවෙන් මොහු මෙසේ මුදල් එකතු කර එම මුදලින් හෙරොයින් පානය කර ඇතැයි ද පොලිසිය පවසයි.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු, බදුල්ල පොලිස් අධිකාරී ග්‍රෙගරි කුරේ, වැඩබලන මූලස්ථාන ප්‍රධාන පොලිස් පරීක්ෂක ගාල්ලගේ යන මහත්වරුන්ගේ උපදෙස් මත පොලිස් පරීක්ෂක එච්. එම්. ඩබ්ලිව්. හේරත්, උප පොලිස් පරීක්‍ෂක මහේන්ද්‍ර යන නිලධාරීන් ඇතුළු පිරිස පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306253</link>
    <topic>ගිලෙන්න ගිය තරුණයෝ තිදෙනෙක් බේරා ගැනෙති</topic>
    <author>ගාමිණි ඔබේසේකර පොළොන්නරුව විශේෂ</author>
    <content>පොසොන් පෝයට පොළොන්නරුවේ වන්දනාවට පැමිණි පිරිසක් ඊයේ (24) පෙරවරුවේ පරාක්‍රම සමුද්‍රය අසල දෙකේ ඇළේ දිය නාමින් සිටියදී තරුණයන් තිදෙනෙකු දියේ ගිලී අනතුරට ලක්ව සිටිය දී ජීවිත ආරක්ෂක ඒකකයේ නිලධාරීන් විසින් බේරාගනු ලැබීය.මේ අනතුරට ලක් වූයේ ජාඇළ ප්‍රදේශයේ සිටි පැමිණි වන්දනා පිරිසකට අයත් තරුණයින් තිදෙනෙකි. මෙහිදී දියේ ගිලී අනතුරට පත් 22 හැවිරිදි සුරේෂ් පි‍්‍රයංකර නමැති තරුණයා බරපතළ රෝගී තත්ත්වයෙන් පොළොන්නරුව මහ රෝහලට ඇතුළත් කොට තිබේ.ඊයේ (24) දහවල් වනතුරු මේ තරුණයා පොළොන්නරුව මහ රෝහලේ දැඩි සත්කාර ඒකකයේ ප්‍රතිකාර ලබමින් සිටියහ.පොළොන්නරුව පොලිසියේ ජීවිත ආරක්‍ෂක ඒකකයේ ස්ථානාධිපති පොලිස් පරීක්‍ෂක බුද්ධික රොෂාන් මහතා ඇතුළු කණ්ඩායම විසින් මේ පිරිසගේ ජීවිත බේරා ගැනීමට කටයුතු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306254</link>
    <topic>කාමරයක් කුලියට ගත් කාන්තාවට වැසිකිළි යන්න තහනම් කරලා</topic>
    <author>මාතර සමූහඩබ්ලිව්. පී. ධර්මසේන</author>
    <content>කුලියට ගෙන තිබූ හෝටල් කාමරයේ වැසිකිළියට යාමට ඉඩ නොදී වැසිකිළියේ දොර වසා දැමූ වැලිගම හෝටල් හිමියකුට එරෙහිව ජර්මන් ජාතික සංචාරක කාන්තාවක් විසින් මාතර ජ්‍යෙෂ්ඨ පොලිස් අධිකාරි කාර්යාලයෙහි පැමිණිල්ලක් ඉදිරිපත් කර ඇත.මෙම විදේශික කාන්තාව මීට වසර 6කට පෙර මෙරටට පැමිණ වැලිගම පැලෑන ප්‍රදේශයේ හෝටලයක තට්ටු හතරක ගොඩනැගිල්ලේ හතරවන මහලේ කාමර හතරකින් යුක්ත කොටස මසකට රුපියල් 75000/- වශයෙන් කුලියක් ගෙවීමට ලබාගෙන ඇත. ඒ සඳහා 2016 වන තෙක් බදු ගිවිසුමක් අත්සන් කර ඇත.දැනට කිහිප දිනක් පටන් හෝටල් හිමියා එම ගොඩනැගිල්ලේ විදුලිය විසන්ධි කිරීම, ජල සැපයුම විසන්ධි කිරීම, කාමරවල දොරවල්වල යතුරු වෙනස් කොට ඇයට කාමරවලට ඒමට බාධා කිරීම කර ඇති බවත්, පසුගිය දින ඇයට වැසිකිළියට යාමට ඉඩ නොදී එහි දොරවල්වල අගුලු දැමූ බවට ඇය පැමිණිලි කර ඇත.වැලිගම පොලිසියට මේ සම්බන්ධයෙන් පැමිණිලි කරත් එයට නිසි රාජකාරියක් ඉටු නොවීම නිසා ඇය ඇයගේ දුක්ගැනවිල්ල ජ්‍යෙෂ්ඨ පොලිස් අධිකාරි කාර්යාලයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306255</link>
    <topic>පුවක් මල් ගසා වන්දනාවේ ගිය බට්ටාගේ මෙට්ටෙ යට ගංජා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>කතරගම වන්දනාවේ ගොස් එන බව හැඟවීමට පුවක් මල් කොහොඹ අතු ගැටගසාගෙන පැමිණි බට්ටා වාහනයක සහ ත්‍රිවීල් රථයක තිබී රුපියල් ලක්ෂ 3ක් වටිනා ගංජා කිලෝ 10ක් සමඟ පුද්ගලයින් 06 දෙනෙකු මාතර මහවත්ත පොලිස් මුරපොළේ නිලධාරීන් විසින් අත්අඩංගුවට ගෙන ඇත.23 දින සවස 3.00ට පමණ මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාට ලැබුණු තොරතුරක් මත රස්සන්දෙනිය අතුරු මාර්ගයේ ගමන් කරමින් තිබූ බට්ටා වෑන් රථයක් පරීක්ෂා කිරීමේ දී එහි පිටුපස ප්‍රදේශයේ මෙට්ටයක් උඩ වාඩිවී සිටි සැකකරුවන් තිදෙනෙකු නැගිට්ටවා බලනවිට මෙට්ටය යට තිබී ගංජා බණ්ඩල් 5ක් සොයාගෙන ඇති අතර ඒ සමඟම පැමිණි අනිත් ත්‍රිවීලර් රථය පරීක්ෂා කිරීමේ දී පිටුපස අසුන යට තිබී ගංජා බණ්ඩල් 05ක් ද සූක්ෂම ලෙස හසුරා තිබිය දී පොලිසියට හසුවී ඇත.මේ සැකකරුවන් කතරගම, තණමල්විල, ඇඹිලිපිටිය යන ප්‍රදේශවල පදිංචි 21, 30 යන වයස්වල පසුවෙන තරුණයින් වන අතර මාතර දිස්ත්‍රික්කයේ නිල්වැල්ල, දෙවිනුවර, ගන්දර, මිරිස්ස, වැලිගම යන ධීවර වරායවල බහුදින ධීවර යාත්‍රාවලට විශාල ලෙස ගංජා සපයන ජාවාරම්කරුවන් බව සොයාගෙන ඇත.මොවුන් දීර්ඝ කාලයක් තිස්සේ මාතර ප්‍රදේශයට සූක්ෂමව ගංජා ප්‍රවාහනය කර ඇති බව හෙළිවේ.මොවුන් වාහන දෙකක ගංජා ප්‍රවාහනය කර ඇත්තේ එක් වාහනයක් පොලිසිය පරීක්ෂා කරනවිට අනික් වාහනය පලායාමට වූවත් පොලිස් නිලධාරීන්ගේ සූක්ෂම අවධානය මත වාහන දෙකම පරීක්ෂා කිරීම නිසා මෙම ගංජා තොගය අල්ලා ගැනීමට හැකිවී ඇක.සැකකරුවන් 24 දින මාතර මහෙස්ත්‍රාත් අධිකරණයට ඉදිරිපත් කිරීමට නියමිතව තිබුණි. මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් පරිදි උ.පො.ප. උජිත කුමාර, පො.සැ. 55810 වසන්ත, ;පා.සැ. 13115 සේනාරත්න, පො.කො. 61924 තුෂාර යන නිලධාරීන් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306256</link>
    <topic>කෑගල්ලේ ප්‍රධාන මාර්ග සහ ග්‍රාමීය මාර්ග රැසක් සංවර්ධනයට</topic>
    <author>කෑගල්ල සමූහපී. එම්. පී. පොල්වත්ත</author>
    <content>2016 වර්ෂය වනවිට කෑගල්ල දිස්ත්‍රික්කයේ කිලෝමීටර් 3216ක් මාර්ග කාපට් කිරීම හා කොන්ක්‍රීට් කිරීම කර ඇති බව කෑගල්ල දිසාපති තුසිත පී. වනිගසිංහ මහතා පැවැසීය.මේ වැඩපිළිවෙළ අනුව ප්‍රධාන මාර්ග කිලෝමීටර් 276ක් කාපට් කිරීමට ද ග්‍රාමීය මාර්ග කිලෝමීටර් 2190ක් පමණ කොන්ක්‍රීට් කිරීමට ද පළාත් සභා මාර්ග 750ක් කාපට් කිරීමට ද සැලසුම් කර ඇත.මේ වනවිට පළාත් සභා මාර්ග කිලෝමීටර් 419ක් කාපට් කර ඇති අතර ජාතික මාර්ග කිලෝමීටර් 129ක් කාපට් කර ඇත. ග්‍රාමීය මාර්ග කිලෝමීටර් 834ක් කොන්ක්‍රීට් කර ඇත.කාලයක් තිස්සේ ප්‍රතිසංස්කරණය නොකර තිබූ මාර්ග කාපට් කිරීම නිසාත් ග්‍රාමීය මාර්ග කොන්ක්‍රීට් කිරීම නිසාත් වාහන ධාවනය කිරීමේ දී විශාල සෙතක් සැලසී ඇත.ග්‍රාමීය මාර්ග කොන්ක්‍රීට් කිරීම නිසා ග්‍රාමීය ජනතාව විසින් ගමේ නිෂ්පාදනය කරනු ලබන එළවළු, පලතුරු කෙසෙල් කැන්ද, කුඩා රබර් වතු හිමියන් විසින් නිෂ්පාදනය කරනු ලබන රබර් සීට්ද, සුළු අපනයන භෝග නිපදවන්නන්ට ඒවා නගරයට ගෙනැවිත් වැඩි ආදායමක් උපයා ගැනීමට ද අවස්ථාව සැලසී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306257</link>
    <topic>බෝර ගහන්න කැණීම් කරද්දී එක්වරම ගලක් සුනිල්ගේ හිස මතට වැටුණා</topic>
    <author>මතුගම සංචාරක</author>
    <content>අපි දෙන්නා ගල් වළේ බෝර ගහන්න කැණීම් කරමින් සිටින විට එකවරම ගලක් සුනිල්ගේ හිස මතට වැටුණා. එවිට ඔහු බිම වැටුණා. මම බලන විට සුනිල්ගේ හිසෙන් ලේ ගලමින් තිබුණා.එවිට ඔහුට කතාකර ගන්නවත් බැරි තත්ත්වයකයි හිටියේ . මම කෑ ගහලා රෝහලට ගෙන යන්න පියවර ගත්තා.නෑබොඩ වෙල්අත ගල් වැඩපළක ගල් බෝර ගසමින් සිටියදී හිසට ගලක් වැටී මියගිය පුද්ගලයකු මරණ පරීක්ෂණයේදී සාක්කි දෙමින් බැසිල් ස්ටීවන් මහතා කිවේය.මෙසේ මියගොස් ඇත්තේ කරුවලගස්වැව පදිංචි සරත් සුනිල් ශාන්ත නැමැති පුද්ගලයෙකි.නෑබඩ ප්‍රදේශයේ හදිසි මරණ පරීක්ෂක එල් . ඒ. බී. ජයසේකර මහතා වෙල්අතදි මරණ පරීක්ෂණය පැවැත්විය.සාක්කිකරු මෙසේද කීය.මියගොස් සිටින සුනිල් හා මම පදිංචිව සිටින්නේ කරුවලගස්වැව . මම සුනිල්ගේ නිවසට ගිහින් හොරණ නෑබඩ ගල් වැඩපලක වැඩ තියෙනවා අපි දෙන්නා වැඩට යමුද කියලා ඇහැව්වා. ඔහු කැමති වුණා. අපි දෙන්නා උදෑසන වව්නියාවේ සිට කොළඹ එන බස් එකේ ඇවිත් නෑබඩ වැඩපළට ආවා.අපි නවාතැන් ගත්තා. තවත් වැඩපළේ දෙදෙනකු එහි සිටියා.පසු දින උදෑසනට අපි ගල් වැඩපළේ බෝර ගැසීම් ආරම්භ කළා. දහවල් එය නතර කරලා කෑමට ගියා . නැවත වැඩපළට ඇවිත් ගල්බෝර ගැසිම පටන් ගත්තා. ඒ අවස්ථාවේ තමයි මේ සිද්ධියට මුහුණ පෑවේ .සුනිල් තුවාල වූ පසු නාගොඩ රෝහල වෙත ගෙන ගියා. මමත් නාගොඩට ගියා. එහිදී වෛද්‍යවරු පරීක්ෂා කොට මොහු මියගොස් ඇති බව කීවා.මියගිය අයගේ බිරිඳ වන හේරත් මුදියන්සේලාගේ නිලූකා දමයන්ති (34) සාක්කි දෙමින් මෙසේ කිවාය.මියගොස් සිටින්නේ මගේ සැමියායි. අපි විවාහ වෙලා දරුවන් ;දදනෙකු සිටිනවා.මම නිවසේ වැඩ කරමින් සිටින අතරේ දුරකථන පණිවිඩයක් ලැබුණා. සැමියා ගල් වැඩපළේ් හදිසි අනතුරකින් තුවාල ලබා රෝහල් ගත කළා වහාම එන්න කියලා. මම ඥාතීන් සමඟ කරුවලගස්වැවින් නෑබඩට එන්න ගමන් ආරම්භ කළා. ඊට පස්සේ මට දැනුම් දුන්නා නාගොඩ රෝහලට එන්න කියා. මම රෝහලට ඇවිත් බලද්දී සැමියා මියගොස් ඇති බව දැනගන්නට ලැබුණා.නාගොඩ රෝහලේ අධිකරණ වෛද්‍ය නිලධාරී එස් . එච්. එච් ද සිල්වා මහතා පශ්චාත් මරණ පරීක්ෂණය පවත්වා හිසට වූ බරපතළ තුවාලවලින් අධික ලේ වහනය නිසා සිදු වූ මරණයක් ලෙස තීරණය කළේය.සාක්කි හා වෛද්‍ය වාර්තාව සැලකිල්ලට ගත් හදිසි මරණ පරීක්ෂක ජයසේකර මහතා ගලක් හිසට වැටීමෙන් වූ තුවාල නිසා සිදුවූ හදිසි මරණයක් ලෙස තීරණය කළේය.තෙබුවන පොලිසියේ පොලිස් සැරයන් කේ. ඒ . ආරියසේන මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306258</link>
    <topic>ඇඹිලිපිටිය චන්ද්‍රිකා වැවේ පිටවානෙන් මාළු පැටවුන් හොරෙන් පිටවී ගිහින්</topic>
    <author>උඩවලව විශේෂ සේන විදාන ගමගේ</author>
    <content>ඇඹිලිපිටිය චන්ද්‍රිකා වැවේ අනවසර දැල්කරුවන් මාළු ඇල්ලීම හා මත්ස්‍ය පැටවුන් පිට වානෙන් පිටවයාම හේතුකොට ගෙන මාළු සම්පත අහිමි වීම හේතුවෙන් ධීවර පවුල් හැටකට නොවැඩි සංඛ්‍යාවක් දැඩි දුෂ්කරතාවට පත්ව සිටිති.චන්ද්‍රිකා වැව මිරිදිය ධීවර සංවිධානය විසින් රුපියල් ලක්ෂ දෙක හමාරක මත්ස්‍ය පැවටුන් මීට පෙර වැවට මුදා හැර ඇති අතර පළාත් සභාවල ද ලක්ෂ දෙකක පමණ මත්ස්‍ය පැටවුන් ජලාශයට මුදා හැර ඇත. එහෙත් එම මත්ස්‍ය පැටවුන් පිටවානෙන් පිටව ගොස් ඇතැයි ද ඉතිරි මාළු සම්පත රාත්‍රි කාලයට අනවසර දැල්කරුවන් අල්ලා ගැනීම හේතුවෙන් මාස 6ක පමණ සිට ධීවර සමිතියට අයත් පවුල් දැඩි දුෂ්කරතාවයට පත්ව ඇතැයි ද ඔවුහු කියා සිටිති.අනවසර දැල්කරුවන් වැටලීමට නිලධාරීන් යනවිට ඔවුන් පලා යන බැවින් අත්අඩංගුවට ගැනීමට නොහැකි නිසා ජලාශය අවට පදිංචි කරුවන්ගේ නිවෙස් පරීක්ෂාවට ලක්කර එහි ඇති දැල් ආම්පන්න අත්අඩංගුවට ගෙන නීති මඟින් කටයුතු කරන ලෙස චන්ද්‍රිකා වැව මිරිදිය ධීවර සංවිධානයේ සභාපති කේ. වී. ඒ. ජයන්ත මහතා බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r1306259</link>
    <topic>සමස්ත බිත්තර නිෂ්පාදනයෙන් සියයට හැත්තෑපහක් කුරුණෑගලින්</topic>
    <author>මහව සමූහ - එස්. එම්. සිරිවර්ධන</author>
    <content>කුරුණෑගල දිස්ත්‍රික්කයේ ක්‍රියාත්මක වූ දිවිනැගුම වැඩසටහනට අනුව ආදායම් උත්පාදනය, ව්‍යවසාය සංවර්ධනය පෝෂණය, ජීවනෝපාය සහ සමාජ ආරක්ෂණය අරමුණු කරගනිමින් සංවර්ධනය වැඩසටහන් සහ ව්‍යාපෘති රැසක් මේ වනවිට ඉතා සාර්ථක ලෙස ක්‍රියාත්මකවන බව කුරුණෑගල දිස්ත්‍රික් ලේකම් කාර්යාලයේ සංවර්ධන අංශය පෙන්වා දෙයි.මේ අනුව දිස්ත්‍රික්කයේ පංශුසම්පත් සංවර්ධනය යටතේ 2012 වර්ෂයේ දී රුපියල් මිලියන 36ක් අයෝජනය කර ඇත. 2012 වර්ෂයේ ශ්‍රී ලංකාවේ කුකුල් මස් නිෂ්පාදනයෙන් සියයට පණහක් පමණ කුරුණෑගල දිස්ත්‍රික්කයෙන් සපයා ඇති අතර ශ්‍රී ලංකාවේ සමස්ත බිත්තර නිෂ්පාදනයෙන් සියයට හැත්තෑපහක්ම සැපයීමට කුරුණෑගල දිස්ත්‍රික්කයේ පංශුසම්පත් සංවර්ධනය සමත් වී ඇත.සත්ව නිෂ්පාදනය සහ සෞඛ්‍ය දෙපාර්තමේන්තුව ප්‍රකාශ කරන පරිදි 2012 වර්ෂයේ දී 685ක් පමණවන අතර එය 2016 වනවිට මිලියන 750 දක්වා වර්ධනය වනබවද අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=r13062510</link>
    <topic>වයස 91යි උපැස් යුවළක් නැතිව දිනමිණ කියවයි</topic>
    <author>ජයලාල් ජයවර්ධන ගාල්ල ඡායාරූප සහකුමාර උදයරත්න යක්කලමුල්ල විශේෂ</author>
    <content>දිනමිණ ශත 05ට තිබූ කාලයේ සිටම එය කියවන පාඨකයකු පසුගියදා අපට මුණ ගැසුණි. ඔහු 91 හැවිරිදි පී විතාන මහතාය.පිටබැද්දර, හත්තොටුව, ඇහැළගහ ගෙදර පදිංචි ඔහු පුතනුවන් තිදෙනකු සහ දියණියන් හතර දෙනකුගේ පියෙකි.1965 වර්ෂයේ දී පමණ අද මෙන් ජනමාධ්‍යවත්, අධ්‍යාපනයත් දියුණු නැහැ. පත පොත දැනුම, අවබෝධය ලබා ගැනීමට ප්‍රකාශණත් අඩුයි.මා මගේ දරුවන්ට ඉගෙනගන්න කියවන්න, භාෂාව පිළිබඳ නිවැරදිව දැනගන්න, අක්ෂර වින්‍යාසය නිවැරදිව ඉගෙන ගන්න “දිනමිණ” පත්තරේ බොහොම උපකාරි වුණා.ඒ වගේමයි ඇට්ලස් හෝල් ප්‍රකාශනයත් යැයි විතාන මහතා පැවැසීය.වෛද්‍යවරුන්, ඉංජිනේරුවරුන්, ගණකාධිකාරින්, කෘෂිකර්ම උපදේශක සේවාවන් වැනි වෘත්තීන්ට මගේ දරුවන් යොමු කිරීමට අධ්‍යාපනය ලැබීමට “දිනමිණ” පත්‍රය ඉවහල් වුණා.ඒ විතරක් නෙවෙයි. මගේ දරුවන්ට රැකියා අවස්ථා ලබා ගැනීමේදීත්, විවාහ කටයුතු සිදුකිරීම ආදී කටයුතුවලදී පවා “දිනමිණ” දැන්වීම් බොහෝ දුරට උපකාරී වුණා යැයිද ඒ මහතා වැඩි දුරටත් පැවැසීය.1921 ජූනි 23 දා උපත ලබා ඇති ඔහු අවු 91ක වයස පසු කිරීමට ආසන්නයේ සිටියද උපැස් යුවළක් නොපැළඳ හොඳීන් “දිනමිණ” කියවන අයුරුද දැකගත හැකි විණි.“දිනමින” කියවීම ඔහුගේ දෛනික ක්‍රියාවලියේ කොටසකි. කොටවිල බෞද්ධ මිශ්‍ර පාසලින් මූලික අධ්‍යාපනය ලබා ඇති ඔහු කපුදූව විද්‍යාලයෙන් ද්විතීය අධ්‍යාපනය ලබා ඇත.මාපලාන කෘෂිකර්ම විද්‍යාලයේ කෘෂිකර්ම පාඨමාලාවක් හදාරා පසුව කෘෂිකර්ම දෙපාර්තමේන්තුවේ කෘෂිකර්ම ව්‍යාප්ති නිලධාරියෙකි.ඔහු 1974 වසරේ දී විශ්‍රාම ලබා මුනුබුරු, මිනිපිරියන් දහසය දෙනකුගේ සෙනෙහස ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306251</link>
    <topic>ශූරයන්ගේ කුසලානයට ආයුබෝවන් !</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>අවසාන චැම්පියන්ස් කුසලාන ක්‍රිකට් තරගාවලිය එංගලන්තයේදී පෙරේදා සමාප්ත වූයේ සුදුස්සාට සුදුසු තැන හිමි වෙමිණි.මහේන්ද්‍ර සිං දෝනිගේ කණ්ඩායම ශූරයන් වූයේ තරගාවලිය පුරාවටම අපරාජිතව සිටිමින්ය. තරගාවලියේ එක ම අපරාජිත කණ්ඩායම වූ ඉන්දියාව මෙවර තරගාවලියට ක්‍රීඩා කළ දක්ෂතම කණ්ඩායම ද විය.බර්මිංහැම්හි පෙරේදා අවසාන තරගයේදී එංගලන්තය පරාජය කිරීමට පෙර අවසන් පූර්ව වටයට පිවිසි පළමු කණ්ඩායම වූයේද ඉන්දියාව ය. එය එසේ වෙද්දී, ඔවුන්ගේ සාම්ප්‍රදායික ප්‍රතිවාදීන් වන පාකිස්තානය මෙවර තරගාවලියෙන් ඉවතට විසිවූ පළමු කණ්ඩායම බවට පත්විය.‘බී’ කොටසේ තරග වැදුනු ඉන්දියාව මූලික වටයේදී පළමුව දකුණු අපි‍්‍රකාවත්, දෙවැනුව බටහිර ඉන්දීය කොදෙව් පිලත් පරදවා තරගාවලියේ අවසන් හතරදෙනා ට පිවිසියේය. ඒ අනුව එම කොටසේ ඔවුනට නියමිතව තිබූ පාකිස්තානය සමග තරගයට වැදගත්කමක් නොතිබුනේ ඒ වන විටත් මිස්බා උල් හක්ගේ කණ්ඩායම තරගාවලියෙන් ඉවතට ගොස් සිටි බැවිනි. ඒ තරගයද ජය ගත් පිතිකරණයේ ඉතා ප්‍රබල ඉන්දියාව අනතුරුව ශ්‍රී ලංකාව පහසුවෙන් පරදවමින් අවසාන තරගයට පැමිණියේය.චැම්පියන්ස් කුසලාන ක්‍රිකට් කතාන්දරයේ අවසන් ජවනිකාව රඟ දැක්වීමේ භාග්‍යය හිමිවූ එංගලන්තය අවසාන වටයට පිවිසියේ ඔවුන් අයත්ව සිටි ‘ඒ’ කොටසේ මූලික වට තරගවලදී ඔස්ට්‍රේලියාව පරාජය කර ඉන්පසුව නවසිලන්තය සමග තරගය සමව (වර්ෂාව හරස් වීමෙන් දෙපිලටම ලකුණක් බැගින් හිමිවිය) අහෝසි වී ශ්‍රී ලංකාව හමුවේ දැවැන්ත පරාජයක් ලැබීමෙන් පසුවය. අවසන් පූර්ව තරගයේදී ඇලස්ටෙයාර් කුක්ගේ කණ්ඩායම ඒ.බී. ඩි විලියර්ස්ගේ කණ්ඩායම පරාජය කළේය.මේ තරගාවලියේ ශ්‍රී ලංකා කණ්ඩායමේ ආරම්භය දෙස බලන විට ඔවුන් අවසන් පූර්ව වටය තෙක් පැමිණීම අගය කළ යුතු වන්නේය. සැම විටෙකම සීතල හා සීතල සුළඟත් වර්ෂාවත් මිශ්‍රව මේ දිනවල මෙහි පවතින දේශගුණය එංගලන්තය ‘සමර්’ කියා හඳුන්වා ගන්නා මෙවර ග්‍රීෂ්ම සෘතුවට හාත්පසින් වෙනස් ය.පන්දුව වේගයෙන් ලිස්සා යන හා ඉලක්ක කර ගත නොහැනි අයුරින් දෝලනය වන එංගලන්ත තණතීරුවල වර්ෂාවේ අභියෝගයද තිබෙද්දී, කාසියේ වාසිය දිනා ගත් බොහෝ කණ්ඩායම් කළේ පළමුව පන්දු යවා ප්‍රතිවාදීන් අඩු ලකුණු සංඛ්‍යාවකට දවාලීමය. ඉක්බිති ඒ ඉලක්කයන් හඹා යාමේදී පන්දුවට පහර දුන්නේ ‘ඩක්වර්ත්/ලුවිස්’ ක්‍රමවේදයට අනුගත වන අයුරිණි.තරගාවලියේ අවසාන තරගය ඕවර පනහේ ක්‍රීඩාවේ සිට විස්සයි20 තරගයක් දක්වා වෙනස් කිරීමට වර්ෂාව සමත් විය. ලකුණු 130ක ජයග්‍රාහී ඉලක්කයට ළඟා වීමට එංගලන්තය අසමත් විය.කාසියේ වාසිය දිනා ගත් එංගලන්තයේ කැඳවුම අනුව පළමුව පන්දුවට පහර දුන් ඉන්දියාව කඩුලු 7කට ලකුණු 129ක් රැස් කළේය. පිළිතුරු වශයෙන් එංගලන්තයට ලබා ගත හැකිවූයේ කඩුලු 8කට ලකුණු 124ක් පමණි.විරාට් කෝලි හා රවින්ද්‍ර ජඩේජාගේ ලකුණු 47ක හයවැනි කඩුලු සබඳතාව මත ඉන්දියා ඉනිම ගොඩනැගිනි. කෝලි ලකුණු 43ක්ද, ජඩේජා නොදැවී ලකුණු 33ක්ද ලබා ගත්හ. පන්දු 34ක කෝලි ඉනිමට හතරේ පහර 4ක් හා හයේ පහරක් ඇතුළත්ව තිබූ අතර පන්දු 25ක ජඩේජාගේ ඉනිම හයේ පහර 2ක් සහ හතරේ පහර 2කින් හැඩ වී තිබිණි.එංගලන්ත ඉනිමේදී ඔවුන් ජයග්‍රහණය සමීපයට ගෙන එමින් ඔයින් මෝගන් හා රවි බොපාරා, වේගය හා දඟ කැවීමෙන් මිශ්‍ර වූ ඉන්දියා පන්දු ප්‍රහාරය හමුවේ පස්වැනි කඩුල්ල වෙනුවෙන් ලකුණු 64ක සබඳතාවක් ගොඩනැගූහ.එහෙත් 18 වැනි ඕවරයේදී මේ දෙදෙනාම පිට පිට දැවී යාමත් සමග සත්කාරක එංගලන්තයේ ජයග්‍රාහී බලාපොරොත්තු බොඳව ගියේය. පෙරේදා අවසාන තරගය නැරඹීමට බර්මිංහැම් නුවර එජ්බැස්ටන් ක්‍රීඩාංගණයට රොක්ව සිටි ජනයාගෙන් සියයට 90ක්ම ඉන්දියා ක්‍රිකට් ලෝලීන් වූහ. එංගලන්තය සත්කාරකත්වය දැරූ අවස්ථාවක මෙය අරුමයක් යැයි කෙනෙකුට සිතෙන්නට පුළුවන.පරිසරය සීතල වූවද තරගය පැවැත්වෙන්නේ ඉන්දියාවේ යන හැඟීමක් ඇතිවන තරමට ඉන්දියා ආධාරකරුවෝ පිටිය අරක් ගෙන සිටියහ.අවසාන චැම්පියන්ස් කුසලාන ක්‍රිකට් තරගාවලියේ සමාප්තියත් සමග අප සියලුදෙනාටම විශ්වාසය තැබිය හැකි එක් දෙයක් තිබේ. ඕවර පනහේ ක්‍රිකට් ක්‍රීඩාව දැක බලා ගැනීමට හා එය ලබා ගත හැකි තරමට වාසනාවක් ඇති පුද්ගලයන් මේ ක්‍රීඩාවෙන් නොකඩවා වශී වනු ඇත. ත්‍රාසය වින්දනයෙන් විඳගනු ඇත. ජනතාවට රසවිඳීම සඳහා ජනතාව වෙනුවෙන් නිරිමාණය කෙරුණු ජාත්‍යන්තර එක්දින ක්‍රිකට් ක්‍රීඩාවේ ටිකින් ටික දිග හැරෙන නාටකයෙන් නරඹන්නනෙක් ලබන අත්දැකීම ඔහු හෝ ඇය ජීවිතයේ ලබන වෙනත් අත්දැකීමකට වඩා බොහෝ වෙනස් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306252</link>
    <topic>ඕවර පනහේ ජගත් තරගාවලියක ජයග්‍රාහකයා සොයා ගැනීමට විස්සයි20 ක්‍රීඩා කිරීම අසාධාරණයි</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>ජගත් ක්‍රිකට් කවුන්සලයේ චැම්පියන්ස් කුසලාන ඕවර පනහේ ආකෘතියේදී ජයග්‍රාහකයෙකු සොයා ගැනීමට විස්සයි20 තරගයක් ක්‍රීඩා කිරීමට සිදුවීම අසාධාරණ බව තමාගේ කල්පනාව බව ඉන්දියා නායක මහේන්ද්‍ර සිං දෝනි ප්‍රකාශ කරයි.“නමුත් ඔවුන්ට ප්‍රතිඵලයක් අවශ්‍ය වුණා” යැයි පැවසූ දෝනි, චැම්පියන්ස් කුසලාන අවසාන තරගයට බර්මිංහැම් නුවර වර්ෂාවෙන් සිදුවූ බාධා කිරීම් නිසා තම පිතිකරුවන්ට පන්දුවට පහර දීම අසීරු වූ බව තරගයෙන් පසුව කියා සිටියේය. මේ තරගාවලිය ජයග්‍රහණය කිරීම තම කණ්ඩායමට ඉතාමත් වැදගත්ව තිබූ බවද ඔහු සඳහන් කළේය.ලකුණු 130ක වැනි තරගයක එංගලන්තය පැරදවීම ඉතාමත් අපහසු ක්‍රියාවක් බව පැවසූ ඉන්දියා නායකයා එවැනි තරග බිමක ජයග්‍රහණයක් උදෙසා තමා, තම කණ්ඩායම පෙළඹවූ අයුරු මෙසේ අනාවරණය කර සිටියේය. “මෙය ඕවර පනහේ ක්‍රීඩාවක් යන හැඟීමෙන් අපි ඉස්සෙල්ලාම ඉවත් වෙමු. මෙය විස්සයි20 තරගයක්..මේ වගේ තත්ත්වයන් අපි අයි.පී.එල්. හා වෙනත් විස්සයි20 තරගවල දැක තියෙනවා. ලකුණු 130ක් කියන්නේ ලබා ගැනීමට අමාරු ඉලක්කයක් විය හැකියි. දෙවැනුව, කිසිම කෙනෙක් ක්‍රීඩාගාරයේ වම් පස දිහා බැලුවේ නැහැ. වර්ෂාව එමින් තිබුනේ ඒ පැත්තෙනුයි.ඒ නිසා මම මගේ සගයන්ට කීවා දෙවියන් අපට බේර ගන්න එන්නේ නැහැ කියලා. ඔයාලට මේ කිරුළ දිනා ගන්න ඕන නම්, ඒ සඳහා සටන් කරන්න වේවි කියලා.” අප ලොව අංක 1 ට ශ්‍රේණිගතව සිටින ජාත්‍යන්තර එක්දින ක්‍රිකට් කණ්ඩායම බවත් පිටස්තර පිහිටක් බලාපොරොත්තු නොවන ලෙසට තමා කණ්ඩායමට පැවසූ බවත් දෝනි කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306253</link>
    <topic>එංගලන්ත නායකයා ලෙසින් වඩාත්ම කලකිරුණු මොහොත මෙයයි</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>එංගලන්ත ක්‍රිකට් නායකයා ලෙසින් තමා ඉතාමත්ම කලකිරීමට පත්වූ මොහොත චැම්පියන්ස් කුසලාන ක්‍රිකට් තරගාවලියේ අවසාන තරගයේදී ඉන්දියාව හමුවේ ලත් පරාජය බව ප්‍රකාශ කරන ඇලස්ටෙයාර් කුක් එනමුදු තමා තම කණ්ඩායම ගැන ආඩම්බර වන බව පවසයි.“අපි අවසන් තරගයට සහභාගි වීමට පැමිණියේ විශේෂ යමක් අත්කර ගැනීමේ බලාපොරොත්තුවෙනුයි. අපට ඒ අවස්ථාව ලැබී තිබුණා. අරුම පුදුම විදියේ කාර්යයක් කරමින් අපට ක්‍රීඩා කිරීමට සැලැස්සීම ගැන අපි ක්‍රීඩාංගණ සේවක මණ්ඩලයට ස්තූතිය පළ කරනවා. තරගය පැවැත්වුනේ නැත්නම් සිදුවීමට තිබුනේ කුමක්ද කියා කෙනෙක් හැමවිටම කල්පනා කරමින් සිටීවි. 2015 මීළඟ ගෝලීය ඉසව්වට අපි ශක්තිමත්ව නැගී සිටිනවා” කුක් පෙරේදා තරගයෙන් පසුව කියා සිටියේය.ඉතාමත් සුවිශේෂී මෙහෙවරක් කළ ඉන්දියා පන්දු යවන්නන්ට සියලු ගෞරව හිමිවිය යුතු බවත් එවැනි පන්දු යැවීමක් හමුවේ අප පිතිකරුවන් ලෙසින් කළ යුතුව තිබුනේ මීට වඩා කුමක්ද කියා අප විසින් අධ්‍යයනය කරන බවත් කුක් පැවසීය.තරගාවලිය පුරාවටම තම කණ්ඩායම සටන් කළ ආකාරය තමා අගය කරන බව කුක් සඳහන් කර සිටියේය. “මේ තරගාවලියේදී අපි විවේචන රැසකට මුහුණ දුන්නා. එහෙම තියෙද්දිත් අපි අවසාන තරගයට ආවා. අපි හොඳ ක්‍රිකට් ක්‍රීඩාවක් කළා. අවසාන තරගයේදී අවසාන් කඩුල්ල පනින්න බැරිවුණා.”.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306254</link>
    <topic>සොලිඩ් අපරාජිත බව පෙලිකන්ස් බිඳ දමයි‍</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ අනුරාධපුර සොලිඩ් ක්‍රීඩා‍ සමාජයේ අපරාජිත බව බිඳ දැමූ කුරුණෑගල පෙලිකන්ස් ක්‍රීඩකයෝ ගෝල් 2-1ක ජයක් වාර්තා කළහ.කුරුණෑගල මාලිගාපිටිය ක්‍රීඩාංගණයේ පැවැති සොලිඩ් - පෙලිකන්ස් තරගයේ පළමු භාගය නිමාවෙද්දී දෙපිලම ගෝල් වාර්තා නොකළ අතර 77වැනි හා 85වැනි මිනිත්තුවේ දී පෙලිකන්ස් පිලේ ඒ.එම්.ඩී.එන්.ඒකනායක ගෝල් දෙකක් වාර්තා කළේය. සොලිඩ් ක්‍රිඩා සමාජයේ එල්.බී.අලි 90වැනි මිනිත්තුවේ දී ගෝලයක් ලබා ගත්තේය.සොලිඩ් ක්‍රීඩා සමාජය මුල් වරට පළමු පෙළ තරගාවලියට එක්වූ අතර තරග 8කට සහභාගිවීප ලැබූ එකම පරාජය මෙය වීම විශේෂත්වයකි.මේ අතර වෙන්නප්පුවේ දී පැවැති නිව් යංග්ස් - අප් කන්ට්‍රි ලයන්ස් අතර තරගයෙන් ගෝල් 2-0ක ජයක් නිව් යංග්ස් පිල දිනා ගත්තේය. අප් කන්ට්‍රි ලයන්ස් පිල තරග 8කදී ලද දෙවැනි පරාජය එය විය. නිව් යංග්ස් පිල තරග 6කදී ලැබූ දෙවැනි ජයග්‍රහණය වාර්තා කිරීමට සමත්විය.නිව් යංග්ස් පිල වෙනුවෙන් නයිජීරියානු ජාතික කේ.එන්.කෝලා හා රුචිර ප්‍රියංකර ප්‍රනාන්දු ගෝල් වාර්තා කළහ. අප් කන්ට්‍රි ලයන්ස් පිලේ බී.ඩබ්ලිව්. ආර්. සම්පත් රතු කාඩ්පත් අවවාද ලැබීම හේතුවෙන් ඉදිරි තරගයට ක්‍රීඩා කිරීමේ අවස්ථාව අහිමිවී ගියේය.සෝන්ඩර්ස් - සුපර් සන්සෝන්ඩර්ස් හා සුපර් සන් අතර තරගයෙන් සෝන්ඩර්ස් පිල ගෝල් 4-0ක පහසු ජයක් වාර්තා කළේය.කැළණිය ක්‍රීඩා පිටියේ පැවැති මේ තරගයේදී සෝන්ඩර්ස් ඉදිරිපෙළ ක්‍රීඩක සනෝජ් චමීර ගෝල් දෙකක් වාර්තා කළ අතර චලන චමීර හා එම්.එස්.සමීර ගෝලය බැගින් ලබා ගත්හ.නාවික හමුදාවට ජයසී.ආර්.පිටියේ පැවැති තරගයේ දී ප්‍රබල රත්නම් පිල පරදවා නාවික හමුදාව ගෝල් 2-0ක පෙරළිකාර ජයක් ලැබීය.නාවික හමුදාවේ මලික් මිගාර හා එම්.එස්.චතුරංග තම පිලට ජය ගෙන දෙමින් ගෝල් ලබා ගත්හ.බ්ලූස්ටාර් පරදීකලුතර බ්ලූස්ටාර් පිලට මේ තරගවාරයේ දෙවැනි පරාජය අත්කර දෙමින් ගුවන් හමුදා ක්‍රීඩකයෝ ගෝල් 1-0ක ජයක් ලැබීය.කලුතර වර්නන් ප්‍රනාන්දු ක්‍රීඩා පිටියේ පැවැති මේ තරග‍යේ දී ගුවන් හමුදාවේ දේවින්ද බණ්ඩාර ජයග්‍රාහී ගෝලය වාර්තා කළේය.ජාවාලේන්ට ජයනිගම්බු යූත් ක්‍රීඩා සමාජය ගෝල් 2-0කින් පරාජයට පත්කළ ජාවාලේන් ක්‍රීඩකයෝ තම තෙවැනි ජය ලබා ගත්හ. නිගම්බු යූත් පිල 'ඒ'කාණ්ඩයෙන් පහළට වැටී සිටින අතර තරග 5කට ක්‍රීඩා කර තවමත් ජයග්‍රහණයක් ලබා නොතිබීම විශේෂත්වයකි.ජාවාලේන් පිලේ මිනාබ්දීන් හා එම්.ආර්.සමරවික්‍රම ගෝල් වාර්තා කළහ. ශ්‍රී ලංකා පොලිසිය හා යුද හමුදාව අතර තරගයෙන් ගෝල් 3-1ක ජයක් යුද හමුදාවට හා දොන් බොස්කෝ -රිනවුන් අතර තරගයෙන් ගෝල් 2-1ක ජයක් රිනවුන් පිලට අත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306255</link>
    <topic>බාලක බාලිකා සැහැල්ලු පන්දු ක්‍රිකට් තරගාවලිය 27දා ඇරැඹේ</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය මෙහෙයවන සමස්ත ලංකා අන්තර් පාසල් බාලක බාලිකා සැහැල්ලු පන්දු ක්‍රිකට් තරගාවලිය මේ මස 27වැනිදා කෑගල්ල දිස්ත්‍රික්කයෙන් ආරම්භ කෙරේ. ඕවර දහයයි10 තරගාවලියක් ලෙස පැවැත්වෙන මේ තරගාවලියේ සමාරම්භක උත්සවය එදින මාවනැල්ල උස්සාපිටිය ප්‍රාදේශීය සභා ක්‍රීඩාංගණයේදී පැවැත්වේ.කෑගල්ල දිස්ත්‍රික් අධ්‍යාපන කලාප‍යේ මාවනැල්ල, කෑගල්ල, දෙහිඕවිට පාසල් කණ්ඩායම් නියෝජනය වන පරිදි තෝරාගත් පාසල් 60ක ක්‍රීඩක ක්‍රීඩිකාවන් 900ක් මේ තරගාවලියේ පළමු අදියරේ දි තරග බිමට පිවිසෙති.මාවනැල්ල මයුරපාද විදුහල් පිටිය, උස්සාපිටිය ප්‍රාදේශීය සභා ක්‍රීඩා පිටිය, උස්සාපිටිය රිවිසඳ විදුහල් පිටිය සහ මාවනැල්ල සහිරා විදුහල් ක්‍රීඩා පිටියේ දි මේ තරග පැවැත්වේ.සැහැල්ලු පන්දු ක්‍රිකට් සම්මේලනයේ සභාපති නියෝජ්‍ය සෞඛ්‍ය අමාත්‍ය ලලිත් දිසානායක මහතාගේ සංකල්පයක් අනුව ක්‍රියාත්මක කළ මේ තරගාවලියෙන් දිවයින පුරා පාසල්වල බාලක බාලිකාවන්ගේ ක්‍රීඩා කුසලතා දියුණු කරගැනීමට අවස්ථාව ‍ලැබී ඇත.මේ තරගාවලියේ ඉදිරි තරග සඳහා අවස්ථාව ලබා ගැනීමට අපේක්ෂිත පාසල් කණ්ඩායම් සැහැල්ලු පන්දු ක්‍රිකට් සම්මේලනයේ ප්‍රධාන ක්‍රිකට් විධායක ආර්.කුමාරනායක මහතා (දුරකතන අංක – 0714467807 හෝ 0770465120) අමතන ලෙස සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306256</link>
    <topic>18න් පහළ පාසල් හෑන්ඩ්බෝල් තරගාවලිය 27දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් හෑන්ඩ්බෝල් සංගමය මෙහෙයවනු ලබන නියෝ අභියෝගතා කුසලාන අවුරුදු 18න් පහළ බාලක බාලිකා හෑන්ඩ්බෝල් තරගාවලිය මේ මස 27දින සිට 29 දක්වා මීගොඩ මහා විද්‍යාලයීය ක්‍රීඩාංගණයේ දී පැවැත්වේ.මෙරට පාසල් හෑන්ඩ්බෝල් තරග පිටියේ විශිෂ්ටතම බාලක බාලිකා කණ්ඩායම් රැසක් තරග වදින මේ තරගාවලියේ නිල අනුග්‍රාහකයා ලෙස නියෝ ‍‍හෝම්ස් සමාගම කටයුතු කරයි.මෙවර තරගාවලියේ විනිසුරු සහාය ලබාදීමට යුද , ගුවන් හා නාවික හමුදාව ඉදිරිපත්වී සිටීම විශේෂ සිදුවීමකි.තරගාවලියේ අනුග්‍රාහක චෙක්පත පිරිනැමීම පසුගියදා ඩී.එස්.සේනානායක විද්‍යාලයීය ශාලාවේ දී පැවැති අවුරුදු 20න් පහළ පාසල් බාලක බාලිකා සංචිතය ප්‍රකාශයට පත්කිරීමේ උත්සවයේදී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=s1306257</link>
    <topic>ඔස්ට්‍රේලියානු ක්‍රිකට් පිලේ පුහුණුකරු නෙරපයි</topic>
    <author>සිඩ්නි (ඒ.එෆ්.පී.)</author>
    <content>එංගලන්තය සමග පැවැත්වීමට නියමිත සුප්‍රක‍ට අළු බඳුන ටෙස්ට් තරගාවලියට ආසන්නව තිබියදීම ඔස්ට්‍රේලියානු පිලේ පුහුණුකරු මිකී ආතර් තනතුරෙන් නෙරපා හැරීමට එරට ක්‍රිකට් ආයතනය පියවර ගත්තේය. ඔහු වෙනුවට හිටපු පිතිකරු ඩැරන් ලෙහ්මන් කටයුතු කිරීමට නියමිතය.ආතර් පුහුණුකාර තනතුරෙන් ඉවත් කිරීමට ආසන්නම හේතුව වන්නේ චැම්පියන් කුසලාන තරගාවලියේ දී ඔස්ට්‍රේලියානු කණ්ඩායම දැක්වූ දුර්වල ක්‍රීඩා විලාසයයි. එමෙන්ම එම තරගාවලියේ දි ඔස්ට්‍රේලියානු ක්‍රීඩකයන්ගේ විනය සම්බන්ධ ගැටලු ගණනාවක්ම පැන නැගී තිබීමත් ආතර්ට ඔහුගේ තනතුර අහිමිවීමට හේතුවී ඇත.ඔස්ට්‍රේලියානු ක්‍රිකට් පිලේ පුහුණු සැසි පැවැත්වීමේ සැලසුම් ප්‍රතිසංස්කරණය කොට ඇති අතර නව සැලසුම අනුව කණ්ඩායමේ නායක මයිකල් ක්ලාක්ට ද තේරීම් කමිටුවේ ඔහු දැරූ සාමාජික තනතුරෙන් ඉවත්වීමට සිදුවී තිබේ.45හැවිරිදි දකුණු අප්‍රිකානු ජාතික මිකී ආතර් ඔස්ට්‍රේලියානු පිලේ පුහුණුකාර තනතුරට පත්වූ පළමු විදේශිකයා වේ. ඔහු 2015වසරේ මාර්තු මාසයේ පැවැත්වෙන ලෝක කුසලාන තරගාවලිය වනතුරු සිය තනතුරෙහි කටයුතු කිරීමට නියමිතව තිබිණි. ඔහු ඔස්ට්‍රේලියානු ක්‍රිකට් පිලේ පුහුණුකාර තනතුරට පත්වූයේ 2011 වසරේ නොවැම්බර් මාසයේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>25</day>
    </date>
    <link>http://www.dinamina.lk/2013/06/25/_art.asp?fn=f1306251</link>
    <topic>දේශපාලනයට කාලගුණය ගාවන්න එපා</topic>
    <author/>
    <content>පසුගියදා ඇතිවූ සුළං සහිත ආපදාව නිසා ධීවර ජනතාව මුහුණ දුන් තත්ත්වය හමුවේ කාලගුණ විද්‍යා දෙපාර්තමේන්තුවට එල්ල වූ චෝදනා, ප්‍රතිචාර හා වගකීම සම්බන්ධයෙන් එකිනෙකා මත වරද පැටවීමේ ප්‍රයත්නයක් ගැනත්, මේ පිළිබඳ සිදු කෙරෙන පරීක්‍ෂණ සහ ඉදිරි ආපදාවක දී පූර්ව සූදානමකින් ක්‍රියා කිරීම පිළිබඳවත් ආපදා කළමනාකරණ අමාත්‍ය මහින්ද අමරවීර මහතා සමඟ කළ සංවාදයකි.මුලින්ම ඔය අනතුරු ඇඟවීම කෙරුණේ මැයි 28 වැනිදා සිට දින 11 ක් මුහුදේ තත්ත්වය අයහපත් කියලා. පසුව 2 වැනිදා එය යළිත් සතියකට දීර්ඝ කළා. මේ කාල සීමාව නැවතත් දීර්ඝ කෙරුණා. මෙහෙම වෙද්දි ඔය මුළු කාල සීමාවම ධීවරයන්ට මුහුදු යන්න එපා කියන්න අපට හැකියාවක් නෑ. අනෙක මේ විදිහේ ආපදා තත්ත්වයක් ඇතිවෙයි කියල නිශ්චිත දිනයක් ගැන අමෙරිකා වාර්තාවේ සඳහන් වුණෙත් නෑ. අපි බොහෝ විට තොරතුරු ලබාගන්නා චෙන්නායි මූලාශ්‍රවලට අනුවත් මේ විදිහේ ආපදාවක් ගැන අනතුරු ඇඟවීමක් කර තිබුණේ නෑ.විශේෂයෙන් ලංකාව ගත්තොත් කුඩා රටක්. දූපතක්. රට වටේට මුහුද තියෙද්දි කාලගුණය ගැන නිශ්චිතවම තොරතුරු ප්‍රකාශ කිරීම අපහසු බවයි ලෝක කාලගුණ විශේෂඥයන්ගේ පවා මතය. අනෙක ඔබ කිව්වා වගේ තාක්‍ෂණය දියුණු රටවලත් මේ වගේ ආපදා ගැන වාර්තා වෙනවා.පසුගියදා අපට බලපෑ තත්ත්වය සංකීර්ණයි. ඒක සුළිසුළඟක් වත් සුළි කුණාටුවක්වත් නෙවෙයි. බෙංගාල බොක්කේ අඩු පීඩන තත්ත්වයක් ඇතිවීම නිසා සිදුවූ දෙයකුත් නෙවෙයි. මේක මීට වෙනස් තත්ත්වයක්. ඒ වගේ අවස්ථාවක මේ කාර්යභාරය තරමක් අසීරු බව පෙනෙනවා.අපේ උපදෙස් පරිදි මේ ගැන වෙනමම පරීක්‍ෂණයක් සිදුවෙනවා. මේ සම්බන්ධයෙන් සොයා බැලීමට පත් කළ ත්‍රිපුද්ගල කමිටුවේ පරීක්‍ෂණයත් ඊට අමතරව සිදුවෙනවා. ඒ පරීක්‍ෂණ අවසන් වුණාම අපට මේ ගැන දැනගන්න පුළුවන්. අපි පරීක්‍ෂණයක් කරන්නෙත් යම් හෝ අඩු - පාඩුවක් සිදුවෙලා තියෙනවා නම් ඒවා ගැන දැන ගැනීමට හා ඒවා යළි සිදු නොවීමට.ඔව්, මං එකඟයි. ඒක හොඳ දෙයක් නෙවෙයි. මේ ආපදාව වෙලා පළමු දින 3 තුළ කාලගුණ විද්‍යා දෙපාර්තමේන්තුව පැත්තෙන් හෝ අපි මේ ගැන කිසිවක් හෙව්වෙ නෑ. නමුත්, මේ ගැන අවශ්‍ය සොයා බැලීම කළා. හැබැයි, සමහරු පාළු ගෙයි වළං බිඳින්නාක් වගේ හැසිරෙන්න ගත්තා. වළං කඩේට පැන්න ගොනා වගේ ඒකපාර්ශ්විකව කාලගුණ විද්‍යා දෙපාර්තමේනුතුවට චෝදනා කළා. මුලින් කිව්වා අපට කාලගුණයෙන් නිවේදනයක් ලැබුණේ නෑ කියලා.පසුව කිව්වා නිවේදනය ලැබුණට ඒකෙ කි.මී. 80 ක වේගයෙන් සුළං එන බව නෑ කියලා. ඔය නිවේදනය ලැබුණේ අද කිව්ව නිසා මං ටෙලිකොම් හරහාත් මේ ගැන වාර්තා ලබා ගත්තා. ඒකෙන් තහවුරු වුණේ ධීවර අංශවලට වගේම මාධ්‍ය ආයතනවලටත් මේ ෆැක්ස් පණිවිඩය ලැබී තිබූ බවයි. මට අහන්න තියෙන්නෙ කාලගුණ විද්‍යා දෙපාර්තමේන්තුව වැරැදි නම් අනෙක් හැමෝම නිවැරැදිද කියලා. මෙතැන දී කාලගුණ විද්‍යා දෙපාර්තමේන්තුවේ වැරැදි නෑ කියන්න මට අවශ්‍ය නෑ.ඒක තමයි, වරදක් වුණාද කියල සොයන්න පරීක්‍ෂණයක් තියන්නේ. හැබැයි, අපි හැමෝම තමන්ගේ යුතුකම් කොටස හරියාකාර ඉටු කළා ද කියන දේ අවංකවම කල්පනා කරන්න ඕන. ඒ අනුව තමයි අපි මේ ගැන පරීක්‍ෂණයක් කරන්නෙත්. මොකද ඒක අනාගතයට හරි වටිනවා.මේක වුණේ වාරකන් කාලෙ. දිනය, අමාවක. අපේ ගම් පළාත්වල නම් ගොඩක් දෙනෙක් මාසෙ පෝයදාට මුහුදු යන්නෙ නෑ. හැබැයි, මේ ධීවරයො තමන්ගේ ජීවිකාව නිසා ගියයි කියමු. ජැකට් පැලැඳ සිටියා නම් ජීවිත රැසක් බේරා ගැනීමේ හැකියාව තිබුණා. ජැකට් පැලදිය යුතුයි කියල නීති සම්මත කරලනෙ තියෙන්නෙ. ඒවා ක්‍රියාත්මක වෙනවද කියල අදාළ අංශවලින් සොයා බැලීමක් විය යුතුයි. අනෙක තමයි ඔය ජැකට් ලබාදෙන්න විශාල මුදලක් අවශ්‍ය වෙන්නෙ නෑ. ධීවරයන්ගෙ ආදායමෙන් 1/2ට 1/2ක් ගන්න මුදලාලිලාට වුණත් තමන්ගේ මිනිස්සුන්ට ජැකට් ටිකක් ලබාදෙන්න පුළුවන්. එහෙම කරන්න ඒ මිනිස්සුන්ට යුතුකමක් නැද්ද?ජැකට් පිළිබඳ නීතිය පාර්ලිමේන්තුවේ දී හැමෝම ඡන්දය දීලා සම්මත කළා. මේක ක්‍රියාත්මක වෙනවා ද කියල සොයා බැලීම නම් විය යුතුමයි. ඒකට ක්‍රමයක් තියෙන්න ඕන. මෝටර් සයිකලයක යද්දි හෙල්මට් එක අනිවාර්යයි. වාහනය පදවද්දි ෂීට් බෙල්ට් එක පැලැඳ සිටිය යුතුයි. ඒ වගේම මේකත් වෙන්න ඕන. ඒක අනිවාර්ය කළ යුතුයි. බෝට්ටුවල බලපත්‍ර අලුත් කරද්දී මේ ගැන සොයා බලන්න පුළුවන්. ජැකට් භාවිත කරන්නේ නැත්නම් ඒවාට බලපත්‍ර ලබා නොදිය යුතුයි. මේ ජැකට් පැලැඳ සිටියා නම් සිදුවුණු ධීවර මරණ 95% ක්ම අඩුකර ගන්න තිබුණා. මේ ගැන ධීවරයන් ද කල්පනා කළ යුතුයි.මගේ අමාත්‍යාංශය යටතේ ඇති කාලගුණ විද්‍යා දෙපාර්තමේන්තුව, ආපදා කළමනාකරණ මධ්‍යස්ථානය තමන්ගේ කාර්යභාරය හරියාකාර කළා ද කියන එක ගැන දැනගන්න පරීක්‍ෂණයක් අභ්‍යන්තරිකවත් සිදුවෙනවා. ඒකෙදි පෙනී ගියොත් කවුරු හරි නිලධාරියෙක් හෝ නිලධාරීන් අතින් වරදක් වෙලා තියෙනවා කියලා ඒ අයට එරෙහිව අවශ්‍ය ක්‍රියා මාර්ග ගන්න අපි පසුබට වෙන්නෙ නෑ. ඒ වගේම මේ කමිටුවලින් මගේ අතපසුවීමක් වෙලා තියෙනවා කියලා පෙන්නුම් කළොත් මං මේ ඇමති ධුරය අත්හරින්න ලෑස්තියි. මේ රටේ ඒ වගේ ආදර්ශ නැතත් මහින්ද අමරවීර ඒකට ලෑස්තියි.දැනටමත් සම්බන්ධීකරණයක් තියෙනවා. නමුත්, එවැනි යන්ත්‍රණයක් තිබීම ඉතා වැදගත්. මේ වගේ අවස්ථාවක ධීවර අංශ කියනවා නම් ඒ පණිවිඩ ලබාදීම අප කළ යුතුයි කියලා ධීවර අමාත්‍යාංශයත් එක්ක සාකච්ඡා කරලා ධීවරයන්ට එස්.එම්.එස් පණිවිඩ යවන එක ඉදිරියේ දී අපට කරන්න පුළුවන්. කොහොම නමුත්, අපිත්, ධීවර අමාත්‍යාංශයත්, මාධ්‍ය ආයතනත් කියන මේ සියල්ල ඒකාබද්ධ කරගෙන ඉදිරියේ දී ඒ අවශ්‍ය යන්ත්‍රණය ගොඩනැඟීමට කටයුතු කළ හැකියි.ඉදිරියේ දී මෙවැනි ආපදාවන්ට මුහුණදීම ගැන විමසපු නිසා මේ ගැනත් කිව යුතුයි. කාලගුණ විද්‍යා දෙපාර්තමේන්තුවේ අඩු-පාඩු සපුරාගැනීම සඳහා අපි කැබිනට් මණ්ඩලයට ව්‍යාපෘතියක් ඉදිරිපත් කළා. ඒක අනුමත වුණත් මෙතෙක් භාණ්ඩාගාරයේ විදේශ සම්පත් දෙපාර්තමේන්තුව හරහා ඒ මුදල් අපට ලැබුණේ නැති බව කනගාටුවෙන් කියන්න වෙනවා. දැන්, 2014 වසරෙදි ජයිකා ආධාර හරහා ඒ මුදල් ලබාදෙන බව අපට දන්වා තිබෙනවා. එවිට කාලගුණ විද්‍යා දෙපාර්තමේන්තුවේ අවශ්‍ය නවීකරණයන් කරන්න පුළුවන්.සිහි විසඥවෙලා වගේ් වැඩ කරන සමහර දේශපාලනඥයෝ, සමහර දේශපාලන පක්‍ෂ හා කණ්ඩායම් මේ අන්දමින් කටයුතු කිරීමේ අවසන් ප්‍රතිඵලය කාලගුණ විද්‍යා දෙපාර්තමේන්තුව ගැන ඇති ජනතා විශ්වාසය බිඳ වැටීමයි. ඒක හරිම බරපතළ තත්ත්වයක්. එවැනි තත්ත්වයක් ඇතිවෙලා කාලගුණ විද්‍යා දෙපාර්තමේන්තුවේ නිවේදන ගැන ජනතාව නොසැලකිල්ලෙන් කටයුතු කළොත් යම් අවස්ථාවක දී ඇතිවිය හැකි ජීවිත හානි ගැන වගකීම ගැන භාරගන්නෙ කයිවාරු ගහන පුද්ගලයන් හා කණ්ඩායම් ද? ඇත්තටම ඔය උදවියට අවශ්‍ය වෙලා තියෙන්නෙ ජනතාව අතර ඒ විශ්වාසය බිඳ වැට්ටවීම යි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306261</link>
    <topic>වාස්ගේ බිරියගෙන් සැකකරුවකුගේ බිරියට දුරකථන ඇමතුම් 25ක්</topic>
    <author>සිරන්ජනී කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් නමැත්තාගේ ඝාතනයේ සැකකාර පොලිස් කොස්තාපල්වරයකුගේ බිරියට දුරකථනයෙන් තර්ජනය කළ හිටපු නියෝජ්‍ය පොලිස්පති වාස් ගුණවර්ධන මහතාගේ බිරියට අධිකරණය හමුවේ පෙනී සිටින ලෙස දන්වමින් කොළඹ අතිරේක මහේස්ත්‍රාත් එම්. සහබ්දීන් මහතා ඊයේ (25) නොතිසී නිකුත් කළේය.කොස්තාපල් (51799) අතපත්තුගේ ගාමිණි සහන්චන්ද්‍ර නැමැත්තාගේ බිරියට දුරකථන ඇමතුම් 25කට අධික ප්‍රමාණයක් ගෙන වාස් ගුණවර්ධන මහතාගේ බිරිය මෙසේ තර්ජනය කොට ඇත. මේ සෑම ඇමතුමක්ම දුරකථන ඇමතුම් කාලය තත්පර සීයය ඉක්මවන බවට රහස් පොලිසිය වාර්තා මඟින් අධිකරණයට කරුණු ඉදිරිපත් කළේය.'ඔයාගේ මහත්තයා රජයේ සාක්කිකරුවෙකු වෙන්න හදනවා කියලා ආරංචියි, අපිට විරුද්ධව සාක්කි දෙන්න එපා' යැයි පවසමින් පවුලේ අයට දුරකථනයෙන් බලපෑම් කළ බවට රහස් පොලිසිය අධිකරණයට දැන්වීය.දුරකථන විශ්ලේෂණ වාර්තා අනුව මේ අමැතුම් තහවුරු වන බව පැවසූ රහස් පොලිසිය ඇය අධිකරණයට ගෙන්වා සාක්කිකරුවන්ට බලපෑම් නොකරන ලෙසට තරයේ අවවාද කරන මෙන් අධිකරණයෙන් ඉල්ලීමක් කළේය. සියාම් නමැත්තාගේ ඝාතන සිද්ධිය ඊයේ (25) යළි අධිකරණය හමුවේ කැඳවූ අතර බන්ධනාගාර අධිකාරී විසින් හිටපු නියෝජ්‍ය පොලිස්පති වාස් ගුණවර්ධන මහතා අධිකරණයට ඉදිරිපත් කොට තිබිණ.මෙහිදී පැමිණිල්ලට මුල පුරමින් අධිකරණය වෙත වැඩිදුර වාර්තාවක් ඉදිරිපත් කළ රහස් පොලිසියේ සහකාර පොලිස් අධිකාරී ශානි අබේසේකර මහතා පැවසුවේ සිද්ධියට සම්බන්ධ පළමු හා දෙවන සැකකරුවන් තවමත් රහස් පොලිසියේ රැඳවුම් භාරයේ සිටින බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306262</link>
    <topic>වාස් ගුණවර්ධන ජූලි 9වැනිදා දක්වා රිමාන්ඩ්</topic>
    <author>සිරන්ජනී කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම්ගේ ඝාතන සිද්ධිය සම්බන්ධයෙන් දැනට රක්ෂිත භාරයේ සිටින හිටපු නියෝජ්‍ය පොලිස්පති වාස් ගුණවර්ධන මහතා ලබන මස 9 වන දින දක්වා තවදුරටත් රක්ෂිත බන්ධනාගාරගත කරන ලෙස කොළඹ අතිරේක මහේස්ත්‍රාත් එම්. සහබ්දීන් මහතා ඊයේ (28) නියම කළේය.බන්ධනාගාර අධිකාරී විසින් සිද්ධියේ තෙවන සැකකරු වන වාස් ගුණවර්ධන මහතා ඊයේ (25) ප්‍රථම වරට කොළඹ මහේස්ත්‍රාත් අධිකරණය වෙත ඉදිරිපත් කොට තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306263</link>
    <topic>බෝ නොවන රෝග මර්දනයට වෙන්කළ මිලියන 270ක් භාණ්ඩාගාරයට හරවා යවලා</topic>
    <author>සන්ධ්‍යා කරුණාරත්න</author>
    <content>බෝ නොවන රෝග මර්දනයට පසුගිය වසර පුරාම ක්‍රියාත්මක වන පරිදි වැඩසටහන් මෙහෙවීම සඳහා රජයෙන් ලබාදුන් රුපියල් මිලියන 300 ක මුදලෙන් වියදම් කර ඇත්තේ රුපියල් මිලියන 30 ක් බව සෞඛ්‍ය සේවා නිලධාරීහු චෝදනා කරති. ඉතිරි රුපියල් මිලියන 270 කම මුදල නැවතත් මහා භාණ්ඩාගාරයට ලබාදී ඇති බව ඔවුහු පවසති.හෘදයාබාධ, ආඝාතය වැනි බෝ නොවන රෝග දෛනිකව වැඩි වෙමින් පවතින අතර එම රෝග පිළිබඳ මහජනතාව දැනුවත් කර රෝග වළක්වා ගැනීම සඳහා ජනාධිපති මහින්ද රාජපක්ෂ මහතා සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීම පරිදි මේ මුදල සෞඛ්‍ය අමාත්‍යාංශයේ බෝ නොවන රෝග අංශය වෙත ලබාදී ඇති බව ඔවුහු ප්‍රකාශ කරති.රෝග නිවාරණය සඳහා මහා භාණ්ඩාගාරයෙන් ලබාදී ඇති මේ මුදල් නිසි ප්‍රයෝජනයට නොගෙන වැඩසටහන් ක්‍රියාත්මක නොකිරීම බෝ නොවන රෝග අංශයේ සිටින නිලධාරීන්ගේ අකාර්යක්ෂමතාව බවට ද ඔවුහු චෝදනා කරති. මෙරට ජනගහනයෙන් සියයට 15 ක් දියවැඩියාව රෝගයට ගොදුරුව සිටිති.වාර්ෂිකව පුද්ගලයන් 7300 ක් පමණ හෘදයාබාධ හේතුවෙන් මරණයට පත්වේ. හෘද රෝගවලට ගොදුරුව දිනකට 20 දෙනකු මරණයට පත්වන අතර ආඝාතයට ගොදුරු වීමෙන් දිනකට පුද්ගලයන් 40 දෙනකු මරණයට පත්වේ.බෝ නොවන රෝග සම්බන්ධයෙන් මෙතරම් බැරෑරුම් තත්ත්වයක් පවතින අවස්ථාවකදී ඒ පිළිබඳ මහජනතාව දැනුවත් නොකිරීම ගැටලුකාරී බවත් මේ වසරේදී ගත වූ මාස හය සඳහා බෝ නොවන රෝග වැළැක්වීම සම්බන්ධයෙන් තවමත් වැඩසටහන් නොපැවැත්වීම බලධාරීන්ගේ අකාර්යක්ෂමතාව බවත් සෞඛ්‍ය සේවා නිලධාරීහු පවසති.මේ සම්බන්ධයෙන් සෞඛ්‍ය අමාත්‍යාංශයේ බෝ නොවන රෝග අංශයේ අධ්‍යක්ෂිකා වෛද්‍ය තලතා ලියනගේ මහත්මියගෙන් විමසූ විට, ප්‍රාථමික සෞඛ්‍ය සංරක්ෂණය සඳහා පසුගිය වසරේදී මේ මුදල මහා භාණ්ඩාගාරයෙන් ලබා දුන් බවත් සෞඛ්‍ය සේවා අධ්‍යක්ෂ ජනරාල්වරයා විසින් එම මුදල ප්‍රාථමික සෞඛ්‍ය සංරක්ෂණය සඳහා කොටස්වලට බෙදා ලබාදුන් බවත් පැවැසුවාය.දක්ෂිණ අධිවේගී මාර්ගයේ හදිසි අනතුරුවලට මුහුණදෙන පුද්ගලයන්ට ප්‍රතිකාර ලබාදීම සඳහා මාර්ගය දෙපස ඉදි කරන හදිසි අනතුරු වාට්ටු වැඩිදියුණු කිරීම වෙනුවෙන් වැය කරන ලෙස තමාට ලබාදුන් මුදල ඒ සඳහා යෙද වූ බවත් සුවදිවි සායන සංවර්ධනය සඳහා තවත් මුදලක් භාවිතා කළ බවත් ඇය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306264</link>
    <topic>පළාත් සභා දෙකක් එක්වීමට ඉඩ නොතැබිය යුතුයි</topic>
    <author>රත්නපුර විශේෂ රාජදොරේ</author>
    <content>පළාත් සභා දෙකක් හෝ කිහිපයක් ඒකාබද්ධ කිරීමක් සිදුවුවහොත් පළාත් සභා පිහිටුවීමේ මූලික අරමුණ ඉටු නොවන බැවින් ඒ සඳහා අවකාශයක් නොතිබිය යුතු බව සහ, 13 වන ආණ්ඩුක්‍රම ව්‍යවස්ථා සංශෝධනයේ පළාත් සභා ලැයිස්තුවේ ඇති යම් යම් විෂයන්ට අදාළ තීන්දු තීරණ ගැනීමේදී සියලු පළාත් සභාවල එකඟතාවය ලබාගැනීම වෙනුවට බහුතර පළාත් සභාවල කැමැත්ත මත එම තීන්දු තීරණ ක්‍රියාත්මක කිරීමට ප්‍රමාණවත් බවට වූ හදිසි යෝජනාවක් සබරගමු පළාත් සභාව ඊයේ (25) වැඩි ඡන්ද 17 කින් සම්මත කෙළේය.සබරගමු පළාත් සභාව ඊයේ නියෝජ්‍ය සභාපති දුෂ්මන්ත සාරතී මිත්‍රපාල මහතාගේ ප්‍රධානත්වයෙන් රැස් විය.සභාව ආරම්භයේදීම සබරගමු මහ ඇමැති මහීපාල හේරත් මහතා හදිසි යෝජනාවක් ලෙස පහත සඳහන් යෝජනාව සභාව හමුවේ තැබීය. එම යෝජනාව මෙසේ විය. “1978 ස්ථාපිත ශ්‍රී ලංකා ප්‍රජාත්‍රාන්තික සමාජවාදී ජනරජයේ ආණ්ඩුක්‍රම ව්‍යවස්ථාවේ 13 වන ආණ්ඩුක්‍රම සංශෝධනය ප්‍රකාරව බලය විමධ්‍යගත කිරීමේ අරමුණින් පළාත් සභා පිහිටුවන ලදී.පළාත් සභා දෙකක් හෝ කිහිපයක් ඒකාබද්ධ කිරීමක් සිදුවුවහොත් පළාත් සභා පිහිටුවීමේ මූලික අරමුණ ඉටු නොවන බැවින් ඒ සඳහා අවකාශයක් නොතිබිය යුතු බවත්, 30 වසරක් තුළ රට අරාජික කරමින් පැවති යුද්ධය නිමා කරමින් රටේ ඒකීය භාවය සුරක්ෂිත කරමින් රට ශීඝ්‍ර සංවර්ධන ප්‍රවේශයකට ගෙන ඒමට කටයුතු කිරීමේදී 13 වන ආණ්ඩුක්‍රම ව්‍යවස්ථා සංශෝධනයේ පළාත් සභා ලැයිස්තුව යටතේ ඇති යම් යම් විෂයන්ට අදාළ තීන්දු තීරණ ගැනීමේදී සියලු පළාත් සභාවල එකඟතාවය ලබා ගැනීම වෙනුවට බහුතර පළාත් සභාවල කැමැත්ත මත එම තීන්දු තීරණ ක්‍රියාත්මක කිරීමට ප්‍රමාණවත් බවත් මේ සභාවට යෝජනා කරන්නීය.”මහ ඇමැති මහීපාල හේරත් මහතා ගෙන ආ එම යෝජනාව ආණ්ඩු පක්ෂයේ සලිත කරුණාරත්න මහතා ස්ථිර කළේය.එහෙත් වත්මන් පළාත් සභා පනත එලෙසින්ම ක්‍රියාත්මක කරමින් පළාත් සභාවලට ලබාදී ඇති බලතල තවදුරටත් වැඩිකළ යුතු බවට අතුරු යෝජනාවක් එජාප මන්ත්‍රී නිහාල් ෆාරුක් මහතා ඉදිරිපත් කළ අතර එජාප මන්ත්‍රී ඉෆ්ලාර් එම්. යෙහිය මහතා එය ස්ථිර කළේය.අනතුරුව මේ පිළිබඳ දිගින් දිගටම විවාදය පැවති අතර විපක්ෂය වෙනුවෙන් කරුණු දැක්වූ විපක්ෂ නායිකා තුසිතා විජේමාන්න මහත්මිය සඳහන් කළේ 13 වන ආණ්ඩුක්‍රම සංශෝධන පනතට අදාළව රජය ගෙන එන සංශෝධන හරහා ජාත්‍යන්තර වශයෙන් ශ්‍රී ලංකාවට ගැටලු රැසකට මුහුණ දීමට සිදුවන බවය.මෙරට ජනවාර්ගික සමගිය උදෙසා මෙන්ම සංවර්ධනයට අදාළව දැවැන්ත වැඩ කොටසක් ඉටු කළ පළාත් සභා ආරක්ෂා කර ගනිමින් කණ්ඩායමක් වශයෙන් කටයුතු කරමු යැයි පළාත් සභාවේ ආණ්ඩු පක්ෂයට යෝජනා කළ ඈ සියල්ලට පෙර 17 වන ආණ්ඩුක්‍රම සංශෝධනය ක්‍රියාවට නගන්නැයි යොජනා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062615</link>
    <topic>වාස්ගෙන් ප්‍රකාශයක් ලබා ගැනීමට අවසර</topic>
    <author/>
    <content>රහස් පොලිසියේ සහකාර පොලිස් අධිකාරි ශානි අබේසේකර මහතාට මරණීය තර්ජන එල්ල කිරීම සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතාගෙන් බන්ධනාගාරය තුළදී ප්‍රකාශයක් ලබා ගැනීමට රහස් පොලිස් නිලධාරීන්ට ඉඩ සලසා දෙන ලෙසට කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ (25) බන්ධනාගාර අධිකාරිවරයාට නියම කළේය.බන්ධනාගාරය වෙත ගොස් වාස් ගුණවර්ධන මහතාගෙන් ප්‍රකාශ ලබා ගැනීමට රහස් පොලිසියේ සහකාර පොලිස් අධිකාරිවරයකුට හා තවත් පොලිස් පරීක්ෂකවරුන් දෙදෙනකුට ඉඩ සලසා දෙන ලෙස මහේස්ත්‍රාත්වරයා වැඩිදුරටත් නියම කළේය.ලබන මස පළවෙනි දින සිට 5 වැනි දින දක්වා අතරතුර කාලය තුළදී රහස් පොලිසිය විසින් මෙම ප්‍රකාශ ලබා ගැනීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306265</link>
    <topic>පෙරහැරේ පෙර පුහුණුවට පහර දුන්නැයි</topic>
    <author>බන්ධුල ගුණසේකර - ගන්දර සමූහ සමග සිරිසේන ගලප්පත්ති (දික්වැල්ල විශේෂ) වලස්ගල සමූහ ලක්ෂ්මන් කුමාරසිංහ</author>
    <content>මාතර දික්වැල්ල බෙලිකටුවැල්ල ප්‍රදේශයේ පොසොන් පෙරහරක් සඳහා පුහුණුවීම් වල යෙදී සිටි පිරිසකට පහරදීමක් සිදු කළ බවට දික්වැල්ල පොලිසියට එරෙහිව ලැබී ඇති පැමිණිලි මත මාරුවීම් ලැබූ පොලිස් නිලධාරීන් 17 දෙනා අතරින් පොලිස් කොස්තාපල්වරයෙකු හා පොලිස් ආරක්ෂක සහායකයෙකුගේ වැඩ තහනම් කරන ලද බව මාතර ජ්‍යෙෂ්ඨ පොලිස් අධිකාරී දේශබන්ධු තෙන්නකෝන් මහතා කියයි.සිද්ධිය සම්බන්ධයෙන් මේ දක්වා බරපතළ පැමිණිලි එකක් (01) හා සුළු පැමිණිලි නවයක් (09) ලැබී ඇති බවද එම පැමිණිලි විමර්ශනය කිරීමෙන් අනතුරුව මේ වන විට මේ තීරණය ගෙන ඇති බවද ඊයේ (25දා) පෙරවරුවේ නිල්වැල්ල ධීවර වරාය පරිශ්‍රයේ පැවති විශේෂ සාකච්ඡාවකදී මේ බව අනාවරණය කළේය.ජ්‍යෙෂ්ඨ පොලිස් අධිකාරී දේශබන්දු තෙන්නකෝන් සහකාර පොලිස් අධිකාරී අබේපිටිය මාතර මූලස්ථාන පොලිස් පරීක්ෂක හේමාල් ප්‍රශාන්ත දික්වැල්ල වැඩබලන පොලිස් ස්ථානාධිපති චන්දන අමරරත්න යන මහත්වරුන්ගේ සහභාගීත්වයෙන් පැවති මේ සාකච්ඡාවට පළාත් ධීවර ඇමැති ඩී.වී. රෝහණ ප්‍රිය උපුල්, පළාත් සභා මන්ත්‍රී කංචන විජේසේකර දික්වැල්ල ප්‍රාදේශීය සභාවේ සභාපති ක්‍රිශාලි මුතුකුමාරණ යන මහත්වරුන්ද සහභාගී වූහ.සිද්ධිය සිදුවීමෙන් අනතුරුව වහාම දික්වැල්ලට පැමිණි ජ්‍යෙෂ්ඨ පොලිස් අධිකාරීවරයා විසින් පවත්වන ලද විමර්ශන වලින් අනතුරුව සෘජුවම ඔප්පු වී ඇති සාක්ෂි මත ඉහත කී නිලධාරීන් දෙදෙනා වැඩ තහනමට ලක්වූ අතර සිද්ධියට අදාළ විමර්ශන කටයුතු දිගින් දිගටම සිදු කරගෙන යන බවද වැරදිකරුවන්ට එරෙහිව අධිකරණ ක්‍රියාමාර්ග ගැනීමට හා විනය පරීක්ෂණ අඛණ්ඩව සිදු කරගෙන යන බවද ජ්‍යෙෂ්ඨ පොලිස් අධිකාරීවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306266</link>
    <topic>රටක ව්‍යවස්ථාවගලක කෙටූ ලියවිල්ලක් නොවේ</topic>
    <author>ඉන්දික පොල්කොටුව</author>
    <content>රටක ආණ්ඩුක්‍රම ව්‍යවස්ථාව යනු ගලක කෙටූ ලියවිල්ලක් නොවන බවත් රටත් රටේ ජනතාවගෙත් යහ පැවැත්ම වෙනුවෙන් එය ඕනෑම මොහොතක සංශෝධනයට ලක්විය යුතු බවත් ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.ප්‍රජාතන්ත්‍රවාදී ව්‍යුහයෙන් බැහැරට ගොස් එවකට දෙදෙනෙකු ගත් තීන්දුවක් මත රටටත් රටේ ජනතාවත් මත පැටවූ 13 වන ආණ්ඩුක්‍රම ව්‍යවස්ථා සං‍ශෝධනය වසර විසි පහකට පසු මිලියන විසි දෙකක ජනතාව වෙනුවෙන් යළි සලකා බැලීමට කාලය උදාවී ඇතැයිද ඇමැතිවරයා ‍කීය.කුණ්ඩසාල මැතිවරණ කොට්ඨාසයේ මැණික්හින්න කුඹුරේගම හීපිටිය මාර්ගය රුපියල් ලක්ෂ 278 වියදමින් කාපට් කර ජනතා අයිතියට පැවරීමේ අවස්ථාවේදී හෙතෙම මේ බැව් පැවසීය.මධ්‍යම පළාත් සෞඛ්‍ය පරිවාස ළමාරක්ෂක අමාත්‍ය සුනිල් අමරතුංග, මධ්‍යම පළාත් සභා මන්ත්‍රී අමාත්‍ය කෙහෙළිය රඹුක්වැල්ල මහතාගේ සම්බන්ධීකාරක ලින්ටන් විජේසිංහ කුණ්ඩසාල ප්‍රාදේශීය සභාවේ සභාපති අසේල ඒකනායක, යොවුන් පාර්ලිමේන්තු මන්ත්‍රී ගයාන් රාජපක්ෂ යන මහත්වරුද මෙයට එක්ව සිටියහ.දහතුන්වන ආණ්ඩුක්‍රම ව්‍යවස්ථා සංශෝධනය ගැන වැඩිම කතා බහටලක්වන රාජ්‍ය වන ඉන්දියාවද ලොව අනිකුත් රාජ්‍යයන්ට සාපේක්ෂව තම ව්‍යවස්ථාවට වැඩිම සංශෝධන ප්‍රමාණයක් එක් කර ඇතැයිද එලෙසම ලොව අනෙකුත් රාජ්‍යයන්ද තම ව්‍යවස්ථාවට විටින් විට සංශෝධන එක් කර ඇතැයිද ඇමැතිවරයා කීය.රටෙහි මේ වන විට දහතුන්වන ආණ්ඩුක්‍රම ව්‍යවස්ථා සංශෝධනය පිළිබඳ ජනතා මතයක් ගොඩනැඟෙමින් තිබෙන බවත් එහෙත් එවකට මෙම සංශෝධනය ගෙන ඒමේදී ‍එලෙස ජනතා මතයක් ගොඩනැගීමට රටෙහි කිසිදු ඉඩක් නොපැවැති බවත් රඹුක්වැල්ල මහතා මෙහිදී පෙන්වා දුන්නේය.78 ආණ්ඩුක්‍රම ව්‍යවස්ථාව ගෙනවිත් මාස කිහිපයක් තුළ පළමු සංශෝධනයට ලක් කෙරුණු බවද ආණ්ඩුක්‍රම ව්‍යවස්ථා සංශෝධනය යනු එනිසා රටට අලුත් දෙයක් නොවන බවත් ඇමැති රඹුක්වැල්ල මහතා මෙහිදී පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306267</link>
    <topic>පළමු ශ්‍රේණියේ විදුහල්පතිවරු395කට නව පත්වීම්</topic>
    <author>සුභාෂිණී සේනානායක</author>
    <content>විදුහල්පතිවරුන් 395 දෙනෙකු ශ්‍රී ලංකා විදුහල්පති සේවයේ පළමු ශ්‍රේණියට උසස් කිරීම ඊයේ සිදු කෙරිණි. මේ පත්වීම් ලිපි ඊයේ (25) අධ්‍යාපන ඇමැති බන්දුල ගුණවර්ධන මහතා අතින් අධ්‍යාපන අමාත්‍යාංශ ශ්‍රවණාගාරයේදී එම විදුහල්පතිවරුන්ට ප්‍රදානය කිරීම සිදු කෙරිණ.විදුහල්පතිවරුන්ගේ වාර්ෂික උසස්වීම් ලබන වසරේ සිට අඛණ්ඩව ලබාදීමේ ක්‍රමවත් වැඩපිළිවෙළක් ආරම්භ කර ඇතැයි ඇමැති ගුණවර්ධන මහතා මේ අවස්ථාවට එක්වෙමින් ප්‍රකාශ කළේය.වසර ගණනාවක් තිස්සේ සුදුසුකම් ලත් උසස් වීම් නොලැබූ මෙම පිරිස තම උසස්වීම් ඉල්ලා ගස් උඩ නැග පාරවල් අවහිර කරමින් පිකටින් නොකළ බවත් තම වෘත්තීය ගරුත්වය රැක ගනිමින් කටයුතු කළ සියලු දෙනාට තම ගෞරවය පුද කරන බවද ඇමැතිවරයා කියා සිටියේය.මහින්ද චින්තන ඉදිරි දැක්මට අනුව අධ්‍යාපනයේ යෝධ හැරවුම් ලක්ෂයක් ඇති වී ඇති බවත් එ හි වගකීම පත්වීම් ලබන විදුහල්පතිවරුන්ගේ දෙවුර මත පැටවී ඇති බවත් කී ඇමැතිවරයා විශ්වයට සම්පතක් වන දරුවකු බිහි කිරීමට තම ශක්තිය යොදවන මෙන්ද ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306268</link>
    <topic>ලොතරැයි දිනුමට සැමියයි බිරියයි දෙදෙනාම අයිතිවාසිකම් කියලා</topic>
    <author>ගම්පොළ සමූහ</author>
    <content>රුපියල් දස ලක්ෂයක දිනුමක් හිමිව ඇති ලොතරැයි පතකට බිරිය හා සැමියා යන දෙදෙනාම වෙන් වෙන්ව අයිතිවාසිකම් කීම නිසා ජාතික ලොතරැයිපත් මණ්ඩලය මඟින් එම දිනුම ලබාදිම නවතා අයිතිය තහවුරු කරන ලෙස දැන්වීමෙන් පසු දෙදෙනාම ගම්පොළ පොලිසිය වෙත මේ සම්බන්ධව පැමිණිලි කොට තිබේ.බිරිය පවසන්නේ තමාගේ පුතුගේ අකුරු කියවන නැකත හැදීමේදී එම දරුවා ඉතා වාසනාවන්ත යැයි පැවසීම නිසා ඔහුගේ නමට අනුව වයි අක්ෂරයේ ලොතරැයියක් මිලදී ගත් බවයි. එදින රාත්‍රියේ රූපවාහිනිය මඟින් දිනුම් අදින අවස්ථාවේ ගම්පොළ ප්‍රදේශයට රුපියල් දස ලක්ෂයක ත්‍යාගය හිමිව ඇති බවත් එහි තමා ගත් ටිකට්පතේ අංක සඳහන්ව තිබූ බවත් ඇය පවසයි.එම ටිකට්පත ස්වාමිපුරුෂයා සොරාගෙන දැන් එය ඔහුගේ බව පවසන බව පොලිසිය වෙත පැමිණිලි කරමින් සඳහන් කරන්නීය.සැමියා පවසන්නේ තමා ගත් ටිකට්පත ඔහුට නින්ද ගිය පසු බිරිය සොරාගෙන එහි ඡායා පිටපත් ද රැගෙන ලොතරැයි මණ්ඩලයට යවා ඇති බවයි.මේ ආරවුල ජාතික ලොතරැයි මණ්ඩලයට දැන්වීමෙන් පසු එම ත්‍යාග මුදල දීම නවතා දමා ඇත. පසුගිය මැයි මස 15වන දින දිනුම් හිමිව ඇති මේ ටිකට් පත සඳහා අදවනතුරු දිනුම් ලබාදීම සිදුව නැත්තේ මේ ආරවුල විසඳී නොමැති නිසා බව පරීක්ෂණ පවත්වන ගම්පොල පොලිසිය සඳහන් කරයි.ගම්පොල,කහටපිටිය, ඉලංගවත්ත පදිංචි මෙම අඹු සැමි යුවළ සඳහා තෑගි මුදල සමසේ බෙදා ගන්නා ලෙසත් එසේ නොමැති වුවහොත් මාස 6ක් ගත වන විට එම මුදල අහිමි වන බවත් පැවසූවත් එයට ද මොවුන් එකඟතාවයක් ඇති කර ගැනීමට අකමැත්ත ප්‍රකාශ කර සිටියෙන් මේ පිළිබඳව පුළුල් පරීක්ෂණයක් කිරීමටද ගම්පොල පොලිසිය පියවර ගෙන තිබේ.සහකාර පොලිස් අධිකාරී චූලනී වීරරත්න, ගම්පොල පොලිස් ස්ථානාධිපති චන්ද්‍රා ජයවීර යන මහත්වරුන්ගේ උපදෙස් මත ජි.ඩබ්.එස්.බී. පළිපාන, පො.කො. 42451 දිසානායක ඇතුළු නිලධාරීන් කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n1306269</link>
    <topic>නාවලපිටිය ජාතික පාසල් ගුරුවරියමහවැලි ගඟට පැන සිය දිවි නසා ගෙන</topic>
    <author>ගම්පොළ සමූහ</author>
    <content>නාවලපිටිය අනුරුද්ධ කුමාර ජාතික පාසලේ ප්‍රාථමික අංශයේ ගුරුවරියක නාවලපිටිය බවුවාගම පාලමෙන් මහවැලි ගඟට පැන සියදිවි හානි කරගෙන ඇත. මෙසේ මරණයට පත්ව ඇත්තේ නාවලපිටිය ඉඹුල්පිටිය ජනපදයේ පදිංචි ඉෂාන්ති වෑවලගෙදර නැමති 45 හැවිරිදි දෙදරු මවකි.නාවලපිටිය බවුවාගම පාලම උඩ තිබූ සෙරෙප්පු 02ක් කුඩයක් හා අත් බෑගයක් දැක ඇති ත්‍රිරෝද රථ රියැදුරෙකු ඒ පිළිබඳව නාවලපිටිය පොලිසිය වෙත දැන්වීමෙන් පසු නාවලපිටිය පොලිසිය පරීක්ෂණ ආරම්භ කොට තිබුණි.එම පරීක්ෂණ වලට අනුව ඇය මහවැලි ගඟට පැන්න තැන සිට කිලෝමීටර් එකහමාරක් පමණ දුරින් වූ දොරවාදෙණිය ප්‍රදේශයේ අකුලක රැඳී තිබූ මෙම ගුරුවරියගේ සිරුර සොයාගෙන තිබුණි. මේ ගුරුවරිය ඊයේ(25) උදෑසන ඉඹුල්පිටිය මාර්ගය දිගේ පැමිණෙන අයුරු දැක ඇති ලොරි රථ රියැදුරෙකු ඒ බව නාවලපිටිය පොලිසිය වෙත දන්වා තිබුණි.ඇයගේ සිය දිවි හානි කර ගැනීමට හේතුව ඊයේ (25) සවස් වන තුරුත් අනාවරණය වී නොතිබූ අතර පොලිසිය ඒ පිළිබඳව පරීක්ෂණ පවත්වමින් තිබුණි. පරීක්ෂණ කටයුතු සඳහා ගොඩ‍ගත් සිරුර නාවලපිටිය රෝහල වෙත රැගෙන යාමට පියවර ගෙන තිබුණි.ගම්පොල කොට්ඨාස භාර පොලිස් අධිකාරී ගාමිණී පෙරේරා, සහකාර පොලිස් අධිකාරී කපිල සෙනෙවිරත්න, නාවලපිටිය පොලිස් ස්ථානාධිපති ප්‍රධාන පොලිස් පරීක්ෂක විජිත කුමාර යන මහත්වරුන්ගේ උපදෙස් මත උ.පො.ප. සුගත් වි‍ජේසිංහ ඇතුළු නිලධාරී කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062610</link>
    <topic>සයිබර් ප්‍රහාරවලින් බැංකු ජාලය ආරක්ෂා කර ගත යුතුයි</topic>
    <author>විජයානි එදිරිසිංහ</author>
    <content>අන්තර්ජාලය හරහා ක්‍රියාත්මක වෙන සයිබර් අපරාධ සහ සයිබර් ප්‍රහාර වලින් මෙරට බැංකු ජාලය සම්පූර්ණයෙන්ම ආරක්ෂා කර ගැනීම සඳහා දැවැන්ත ආරක්ෂක වැඩපිළිවෙළක් ක්‍රියාත්මක වෙන බව මහ බැංකු අධිපති අජිත් නිවාඩ් කබ්රාල් මහතා ප්‍රකාශ කළේය.මේ ආරක්ෂක වැඩපිළිවෙළ තුළින් මෙරට බැංකු ජාලය බොහෝ දුරට ආරක්ෂා වී ඇති අතර විදෙස් රටවල බැංකු පද්ධතියට එල්ල වන සයිබර් ප්‍රහාර හා සසඳන විට අප ලබා ඇත්තේ සුවිශේෂී තත්ත්වයක් බවත් මහ බැංකු අධිපතිවරයා පෙන්වා දුන්නේය.ඒ මහතා එම තොරතුරු හෙළි කළේ 2013 සයිබර් අරක්ෂක වැඩමුළුවට ඊයේ (25) සහභාගී වූ අවස්ථා‍වේදීය.කොළඹ සිනමන් ලේක් හෝටලයේදී එම වැඩමුළුව පැවැත්විණි. අජිත් නිවාඩ් කබ්රාල් මහතා එහි ප්‍රධාන ආරාධිත අමුත්තා විය.තොරතුරු තාක්ෂණය තුළින් මේ වන විට අප රට සියයට තිස් පහක පමණ වර්ධනයක් ඇති බවත් වර්තමානයේ රාජ්‍ය සහ රාජ්‍ය නොවන ආයතන විශාල වශයෙන් තොරතුරු තාක්ෂණය හරහා සියලු කටයුතු සිදු කිරීමට පෙළඹී සිටින බවද පෙන්වා දුන්නේය.තොරතුරු තාක්ෂණය තවදුරටත් මෙරට පුරා ව්‍යාප්ත කරමින් වර්තමාන‍යේ සිදුවෙන දැවැන්ත සංවර්ධනයද ඒ හරහා සිදු කරමින් ඉදිරි වසර පහ සම්පූර්ණ වන විට තොරතුරු තාක්ෂණයෙන් මෙරට සියලු ක්‍රියාදාමයන් සියයට හැත්තෑවක පමණ ප්‍රගතියක් ලබා ගැනීමට සැලසුම් කර ඇති බවද පෙන්වා දුන්නේය.සයිබර් ප්‍රහාර වලින් ලෝකයේ බොහෝ රටවල බොහෝ අංශවලට එල්ලවන අභියෝගවලට මුහුණ පෑමට සිදුවී ඇත. ඒ ආකාරයෙන් මෙරටටද එවැනිම තත්ත්වයකට මුහුණදීමට සිදු වෙයි. එහෙත් එම අභියෝගවලට මුහුණ දෙමින් එල්ලවන සයිබර් අපරාධ මර්ධනය කර ගනිමින් කටයුතු කිරීමට සෑම කෙනකුම දැඩි අවධානයක් යොමු කළ යුතු බවත් අජිත් නිවාඩ් කබ්රාල් මහතා පෙන්වා දෙයි.සයිබර් ප්‍රහාර, සයිබර් අපරාධ සිදු කරන්නන් ඒවා සිදු කරන්නේ ඉතාමත් සැලසුම් සහගතවයි. ඔවුන් ඒ සඳහා විශාල කැපවීමක් සිදු කරයි. ඔවුන්ගේ ඒ සැලසුම් වලට අනුව එම අපරාධ කණ්ඩායම් වල නියෝජිතයන් හොර රහසේ මෙවැනි සම්මන්ත්‍රණ වලටද සහභාගී වී ඔවුන්ගේ දැනුම වැඩි කර ගැනීම, තොරතුරු එකතු කිරීමට පෙළඹී සිටිය හැකි බවද මහ බැංකු අධිපතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062611</link>
    <topic>පොලිස් නිලධාරීන්ට බෝම්බ ගසාපලා ගිය යුද හමුදා සෙබළා රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>නොච්චියාගම පොලිසියේ අපරාධ විමර්ශන අංශයේ නිලධාරීන්ට අත්බෝම්බ ප්‍රහාරයක් එල්ල කර පලා යාමට උත්සහ දැරූ කොල්ලකෑම්වල නිරත වූ යුද හමුදා සෙබළෙකු ලබන මස 02 වැනි දින දක්වා රක්ෂිත බන්ධනාගාරගත කරන ලෙස අනුරාධපුර වැඩබලන මහේස්ත්‍රාත් සජීව ගුණරත්න මහතා 24 වනදා නියෝග කළේය.ප්‍රධාන සැකකරුට අමතරව සැකකාර යුද හමුදා සෙබළාට කොල්ලකෑමට ආධාර අනුබල දුන් තවත් සැකකරුවන් තිදෙනකු ඊයේ (25) තඹුත්තේගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව ඔවුන් රක්ෂිත බන්ධනාගාර ගත කරන ලෙස තඹුත්තේගම මහේස්ත්‍රාත් චාමර කැකිරදෙණිය මහතා නියෝග කළේය.මෙසේ රක්ෂිත බන්ධනාගාරගත කෙරුණේ 15 වන සිංහ රෙජිමේන්තුවේ බටලන්ද කඳවුරේ සේවය කළ නොච්චියාගම නැකැත්තේගම පදිංචි දිළුම් නිලන්ත කුමාර දිසානායක හා නැකැත්තේගම නොච්චියාගම පදිංචි ටී. ඩබ්. සමන්කුමාර, පහලමාරගහවැව නොච්චියාගම පදිංචි වන්නිනායකගේ සජිත් සඳරුවන් හා කළුතර දකුණු පදිංචි රංජන් රොමේරු මෙන්ඩිස් යන සැකකරුවන්ය.සැකකාර යුද හමුදා සෙබළා දැනට පොලිස් වෙඩි ප්‍රහාරයට ලක්වී බරපතළ තුවාල ලබා අනුරාධපුර ශික්ෂණ රෝහලේ දැඩි සත්කාර ඒකකයේ ප්‍රතිකාර ලබමින් සිටින බව පොලිසිය අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062618</link>
    <topic>ගනේගම හරස් මාර්ගයේදීවෑන් රථයක් දුම්රියක ගැටෙයි</topic>
    <author>අනුර ප්‍රේමලාල්, නුවන් කොඩිකාර කලුතර දිස්ත්‍රික් සංචාරක සහ මතුගම විශේෂ</author>
    <content>අලුත්ගම දුම්රිය ස්ථානයට නුදුරින් වූ ගනේගම අනාරක්ෂිත දුම්රිය හරස් මාර්ගයේදී ඊයේ (25) රාත්‍රී වෑන් රථයක් දුම්රියෙහි ගැටීමෙන් කාන්තාවන් පස්දෙනකු මියගොස් තවත් පස්දෙනෙක් තුවාල ලැබූහ.අලූත්ගම ඩිපෝ පාර හරහා ඇති දුම්රිය හරස් මාර්ගයේදී මෙලෙස දුම්රියේ ගැටී ඇත්තේ දොඩංගොඩ සිට පොසොන් සිරි නැරඹීමට යමින් සිටි පිරිසක් රැගත් වෑන් රථයක් බවත් එම වෑන්රථයේ එකලොස් දෙනකු ගමන් කරමින් සිටි බවත් පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා පැවසීය.සිද්ධියෙන් තුවාල ලැබූ රියදුරා දර්දා නගරයේ රෝහලට ඇතුළත් කර ඇති අතර අනෙක් පස්දෙනා කලුතර නාගොඩ රෝහලට ඇතුළත් කළ බව පොලිස් මාධ්‍ය ප්‍රකාශකවරයා කීවේය. අනාරක්ෂිත දුම්රිය මාර්ගයේදී, මරදානේ සිට ගාල්ල බලා ධාවනය වූ දුම්රියෙහි මෙලෙස වෑන් රථය ගැටී ඇති අතර සිද්ධියෙන් තුවාල ලැබූ කිහිපදෙනකුගේ තත්ත්වය බරපතළ බව පොලීසිය කියයි.මේ අතර මෙම අනාරක්ෂිත දුම්රිය හරස් මාර්ගයට ස්ථාවර ගේට්ටුවක් සවිකරන ලෙස ඉල්ලා ප්‍රදේශවාසීන් විසින් ඊයේ (25) රාත්‍රී උද්ඝෝෂණයක කළ අතර ඔවුහු ගාලුපාරද හරස් කර රැදීසිටිමින් මෙම උද්ඝෝෂණය සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062617</link>
    <topic>ලක්ෂ 50ක බැඳුම්කර මතසාගරිකා දෙල්ගොඩ මුදාහරී</topic>
    <author>සිරන්ජනි කුමාරි</author>
    <content>ජර්මානු ආධාර යටතේ මෙරට ක්‍රියාත්මක වන රාජ්‍ය නොවන සංවිධානයක් වන ෆෙඩ්රික් නියුමාන් පදනමේ මෙරට නිත්‍ය නියෝජිතවරිය ලක්ෂ 50ක බැඳුම්කරයක් මත මුදා හැරීමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (25) නියම කළේය.ස්වේච්ඡාවෙන්ම බැඳුම්කරයක් මත ඇයගේ පුතු අස්සන් කළ පසු ඇයට විදේශගතවීමට අධිකරණය අවසර ලබා දුන්නේය.රාජ්‍ය ආරක්ෂාවට තර්ජනයක් විය හැකි බවට රහස් පොලිසියට ලද තොරතුරක් අනුව රහස් පොලිසිය ඇයගෙන් හා කාර්ය මණ්ඩලයෙන් ඉකුත් (21) ප්‍රකාශ ලබාගෙන තිබිණ.නිත්‍ය නියෝජිත සාගරිකා දෙල්ගොඩ අමුත්තිය ඊයේ (24) විදේශගතවීමට උත්සාහ දරද්දී රහස් පොලිසියේ නිලධාරීන් විසින් ඇයට විදේශගතවීමට ඉඩ නොදී රටින් පිටවීම තහනම් කොට තිබේ.ඊයේ (25) අධිකරණය හමුවේ කරුණු දැක්වූ රහස් පොලිසිය ෆෙඩ්රිකා නියුමාන් පදනම ජාතික ආරක්ෂාවට තර්ජනය විය හැකි බවට තොරතුරක් ලැබුණා. ඒ අනුව රහස් පොලිසිය පරීක්ෂණ ආරම්භ කළා. සාගරිකා මහත්මිය හා කාර්ය මණ්ඩලය කැඳවා ප්‍රකාශ ගත්තා.පදනමේ ගිණුම් වාර්තා තවම පරීක්ෂා කොට නැහැ. මෙය විමර්ශන අවධියේ පසුවෙනවා. නිත්‍ය නියෝජිත සාගරිකා යන අය සැකකාරියක ලෙස තවම නම් කර නැහැ. නමුත් ඇය සැකකාරියක විය හැකි බවට අපට සැකයක් තිබෙනවා. ඔවුන් විදේශගතවීම මෙම පරීක්ෂණවලට බාධාවක්.ඇයට අධිකරණයේ අභිමතය පරිදි විදේශගතවීමට අවසර ලබා දීමට විරෝධයක් නොමැති බවට රහස් පොලිසියේ විශේෂ ඒකකයේ ස්ථානාධිපති රංජිත් මුණසිංහ මහතා වැඩිදුරටත් පැවසීය.ඇය වෙනුවෙන් පෙනී සිටි නීතිඥ ධර්මතිලක මහතා පැවසුවේ රහස් පොලිසියේ දැනුම්දීමකට අනුව ඉකුත් 21 වන දින පැය 10ක් ආසන්න කාලයක් ප්‍රකාශ ලබා දුන් බවය.නමුත් ඉකුත් (23) විදේශගතවීමට කටුනායක ගුවන්තොටුපළට ගිය අවස්ථාවේදී රහස් පොලිසිය තහනම් නියෝගයක් ඇති බව සඳහන් කරමින් විදේශගතවීම වැලැක්වූ බව පැවසීය.මේ වන තෙක් සිය සේවාදායිකාව සැකකාරියක ලෙස නම් කොට නැති බව පැවසූ නීතිඥවරයා එසේ තිබියදී ඇයගේ විදේශගතවීම තහනම් කිරීම ඇගේ මූලික අයිතිවාසිකම් උල්ලංඝනය කිරීමක් බව දැන්වීය.සැකකාරියක ලෙස නම් කර නැති අවස්ථාවකදී අධිකරණයට නියෝග නිකුත් කළ නොහැකි බව පැවසූ මහේස්ත්‍රාත්වරයා ස්වේච්ඡාවෙන් බැදුම්කරයක අස්සන් තබන්නේ නම් විදේශගතවීමට අවසර ලබා දෙන බව පැවසීය.මෙහිදී ඇය මෙම සිද්ධිය සම්බන්ධයෙන් සැකකාරියක වුවහොත් නැවත ඇය සොයා ගැනීමට අපහසු වන බැවින් කිසියම් බැදුම්කරයක් මත ඇය මුදා හරින ලෙසට පොලිස් අධිකාරි ශානි අබේසේකර මහතා පැවසීය.කරුණු සලකා බැලූ මහේස්ත්‍රාත්වරයා සාගරිකා දෙල්ගොඩ මහත්මියට ලක්ෂ 50ක පුද්ගලික බැදුම්කරයක අස්සන් තබා විදේශගතවීමට අවසර ලබා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062612</link>
    <topic>පයාගල මාරක රිය අනතුරේ රියැදුරුට 5,80,000ක් දඩ</topic>
    <author>කළුතර මධ්‍යම සමූහ</author>
    <content>තිදෙනකුට මරු කැඳවමින්ද, 14 දෙනකුට තුවාල සිදුකරමින් ද පයාගල සිදුවූ මාරක බස් අනතුරේ රියැදුරු අදාළ චෝදනාවට වරදකරු බව තීරණය කළ කළුතර මහාධිකරණ විනිසුරු අමල් තිලකරත්න මහතා ඔහුට රුපියල් 5,80,000ක දඩයක් හා මාස 14ක සිරදඬුවමක් ද නියම කළේය.මෙසේ දඬුවම් නියම වූයේ වැලිගල්ලහල්ගමුවලාගේ නීල් සිංගින් දිසානායක නම්වූ අයටය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062613</link>
    <topic>වලල්ලාවිට මිනී මැරුම් නඩුවේවිත්තිකරුට අත්හිටවූ සිරදඬුවම්</topic>
    <author>කළුතර මධ්‍යම සමූහ</author>
    <content>වළල්ලාවිට මිනීමැරුම් නඩුවේ චූදිත අනියම් මිනීමැරුම් චෝදනාවට වරදකරු බව තීරණය කළ කළුතර මහාධිකරණ විනිසුරු අමල් තිලකරත්න මහතා ඔහුට බරපතළ වැඩ සහිත වසරක සිර දඬුවමක් නියම කර එය වසර පහකට අත්හිටුවීය.මෙසේ දඬුවම් නියම වූයේ දන්දුන්නගේ දයාරත්න නම්වූ අයටය.2003 මාර්තු මස 16 වන දින වළල්ලාවිටදී දන්දුන්නගේ දුෂාන්ත යන අයට පිහියෙන් ඇන ඝාතනය කරන ලදැයි චෝදනා නගා නීතිපතිවරයා විසින් මොහුට එරෙහිව නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062614</link>
    <topic>යකා නැටූ කොස්තාපල් ගෙදර යවයි</topic>
    <author>ඌව වෙල්ලස්ස විශේෂ</author>
    <content>ගිනි අවියකින් අහසට වෙඩි තබා ආනපල්ලම ගම්වාසීන් බිය වැද්දීමේ සිද්ධියක් සම්බන්ධයෙන් වැල්ලවාය පොලිසියේ සේවය කළ කොස්තාපල්වරයකගේ සේවය අත්හිටුවා ඇත.ඉකුත් 20දා රාත්‍රී වැල්ලවාය ආනපල්ලම ගම්මානයට සිවිල් ආරක්ෂක භටයකු සමඟ ගොස් ඇති පොලිස් කොස්තාපල්වරයා ගමේ වෙළෙඳසලක් බලහත්කාරයෙන් විවෘත කර පෙට්‍රල් ඉල්ලා ගෙන ඇත.ඒ අසල සිටි තරුණයන් කීප දෙනකු සිවිල් ඇඳුමෙන් පැමිණ සිටි මේ දෙදෙනාගෙන් ප්‍රශ්න කර ඇත. එවිට පිස්තෝලයකින් අහසට වෙඩි තබා ඇති පොලිස් කොස්තාපල්වරයා ඔවුන් මරණ බවට තර්ජනය කර තිබේ.මේ අතරතුරදී වෙළෙඳසල් හිමියා වැල්ලවාය පොලිසියට දුරකථනයෙන් දැනුම් දීමෙන් අනතුරුව වැඩබලන පොලිස් ස්ථානාධිපතිවරයා පොලිස් කොස්තාපල්වරයා සහ ග්‍රාමාරක්ෂක භටයා කැඳවාගෙන ගොස් තිබේ. සිද්ධිය පිළිබඳව මාධ්‍යයෙන් අනාවරණය වීමෙන් පසු පරීක්ෂණ පැවැත්වූ මොනරාගල සහකාර පොලිස් අධිකාරී ආර්. නිමල්සිරි පෙරේරා මහතා මේ වැඩතහනම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=n13062616</link>
    <topic>13 සංශෝධන යෝජනාවසබරගමු පළාත් සභාවේදීවැඩි ඡන්ද 17කින් සම්මත වෙයි</topic>
    <author>එන්. පී. රාජදොරේ රත්නපුර විශේෂ</author>
    <content>13 වැනි සංශෝධනය සම්බන්ධයෙන් සබරගමු පළාත් සභාවේ මත විමසුම සඳහා ඉදිරිපත්කර තිබූ යෝජනාව වැඩි ඡන්ද 17කින් (25දා) සභා සම්මත විණි.සබරගමු පළාත් සභාවේ නියෝජ්‍ය සභාපති දුෂ්මන්ත මිත්‍රපාල මහතාගේ ප්‍රධානත්වයේ මුලසුනින් සබරගමු පළාත් සභා ගර්භයේදී සභාව රැස් විය.සභාව ආරම්භයේදී විශේෂ යෝජනාවක් වශයෙන් සබරගමු පළාත් ප්‍රධාන අමාත්‍ය මහීපාල හේරත් මහතා රජය මගින් පාර්ලිමේන්තුවට ඉදිරිපත් කරන ලද 13 සංශෝධනයේ යෝජනාවී ඇති පරිදි පළාත් සභා දෙකක් හෝ ඊට වැඩි ගණනක් ඒකාබද්ධ නොවිය යුතු බවටත් මෙම යෝජනාව වැඩි ඡන්දයෙන් නොව බහුතර පළාත් සභා ප්‍රමාණයකින් සම්මත වීම ප්‍රමාණවත් යයි ඉදිරිපත් කරනු ලැබීය.මුලසුනේ සිටි නියෝජ්‍ය සභාපතිවරයා සභාවේ පක්ෂ විපක්ෂ මන්ත්‍රිවරුන්ගේ අදහස් දැක්වීමෙන් අනතුරුව යෝජනාව සම්බන්ධව ඡන්ද විමසීමක් කරන ලදී.යෝජනාවට පක්ෂව ඡන්ද 27ක් සහ විපක්ෂව ඡන්ද 9ක් ලැබුණ අතර, යෝජනාව වැඩි ඡන්ද 17කින් සභා සම්මත විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306261</link>
    <topic>කල්මුණේ මාර්ගයේ මාරක අනතුරින්</topic>
    <author>මඩකළපු සමූහ ජවුෆර්කාන්</author>
    <content>මඩකළපු - කල්මුණේ ප්‍රධාන වීථියේ ඊයේ (25) සවස 3.00 ට පමණ සිදු වූ මාර්ග අනතුරින් 47 හැවිරිදි මවක මරණයට පත්වූ අතර පුතා බරපතළ තුවාල ලබා මඩකළපු ශික්ෂණ රෝහලට ඇතුළත් කර ඇත.මඩකළපුව සිට කල්මුණේ කරා පැමිණි බසයේ ඉදිරියෙන් ගිය යතුරුපැදියක හැපී මේ අනතුර සිදුවිය. බසයේ රියැදුරු හා කොන්දොස්තර කාත්තන්කුඩි පොලිසිය විසින් අත්අඩංගුවට ගෙන ඇති අතර පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306262</link>
    <topic>ත්‍රි රෝද රිය නොදුන් තරහටඅනියම් සැමියා ඇසිඩ් ගහලා</topic>
    <author>කුරුවිට සමූහ රූපිකා කේ. බණ්ඩාර</author>
    <content>අනියම් සැමියා විසින් කාන්තාවනට ඇසිඩ් වක්කර බරපතළ තුවාල සිදුකිරීමේ සිද්ධියක් පිළිබඳ කුරුවිට පොලිසිය පරීක්ෂණ පවත්වයි.විවාහක තිදරු මවක වන ඇය කුරුවිට ප්‍රදේශයේ පදිංචිකාරියකි. සැමියා විසින් ඇයට නිතරම හිරිහැර කිරීම නිසා සැකකරු සමඟ ප්‍රේම සබඳතාවක පැටළුණු බව ඇය පොලිසියට පවසා තිබේ.දැනට සති 2කට පමණ පෙර තමා වෙනත් ප්‍රදේශයක රෝගියකුට උවටැන් කිරීමට ගොස් සිට ආපසු එන විට කුරුවිට නගරයේදී සැකකරු මුණගැසී හෝටලයකට කැඳවාගෙන ගිය බවද පැමිණිල්ලේ සඳහන් වේ. සැකකරු විසින් ඔහුගේ ජංගම දුරකථනයෙන් ඇගේ නිරුවත් ඡායාරූපද ලබාගෙන තිබේ.ඇය සතු ත්‍රිරෝද රථය සැකකරු විසින් ඉල්ලා සිටි විට එය උගසට තබා ඇති බව ඇය පැවැසූ බවද පසුව ආපසු එන අතරමඟදී සාක්කුවේ තිබී බෝතලයක් ගෙන ඔලුවට හැලූ බවත්, එය ඇසිඩ් බව දැනගෙන කෑගැසූ බවත් පැමිණිල්ලේ දැක්වේ. මේ අවස්ථාවේ ඇගේ සැමියාගේ සහෝදරයකු විසින් ඇයව පොලිසියට කැඳවාගෙන ගොස් පසුව රෝහල්ගතකර ඇත. සැකකරු අත්අඩංගුවට ගැනීමට පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306263</link>
    <topic>හබරාදූව බස් රථ ගැටුමින්සන්නාලියන් 16කට තුවාල</topic>
    <author>දකුණු පළාත් සංචාරක</author>
    <content>ගාල්ල මාතර මහා මාර්ගයේ හබරාදූව හැඩිවත්තේ දී ගාල්ලේ සිට මාතර බලා ධාවනය වෙමින් තිබූ පෞද්ගලික බස් රථයක් කොග්ගල නිදහස් වෙළෙඳ කලාපයේ ඇඟලුම් කම්හලකට සේවිකාවන් ප්‍රවාහනය කරමින් තිබූ බස් රථයක පිටුපස ඊයේ (25) උදේ හැපීමෙන් ඇඟලුම් කම්හල් සේවිකාවන් දහසය දෙනෙකු තුවාල ලබා ඇතැයි හබරාදූව පොලිසිය පවසයි.තුවාලකාරියන් දොළොස් දෙනකු කරාපිටිය මහ රෝහලටද තවත් හතර දෙනකු කලුගල රෝහලටද ඇතුළු කර තිබේ. ගාල්ලේ සිට ගමන් ආරම්භ කළ පෞද්ගලික බස් රථය හබරාදූව හැඩිවත්තේ දී මහා මාර්ගයේ නතර කර තිබූ වාහනයකට ඉස්සර කිරීමට උත්සාහ කර තිබේ.එම අවස්ථාවේ ඉදිරියෙන් ගිය ඇඟලුම් කම්හල් සේවිකාවන් රැගත් බස් රථයේ පසු පස පෞද්ගලික බසය වැදීමෙන් මේ අනතුර සිදුවී ඇතැයි පොලිසිය පවසයි. අනතුරට සම්බන්ධ පෞද්ගලික බස් රථයේ රියදුරු පොලිසිය විසින් අත්අඩංගුවට ගෙන ඇත. හබරාදූව පොලිස් ස්ථානාධිපති අජිත් වලල්ලාවිට මහතා ඇතුලු කණ්ඩායමක් මේ පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306264</link>
    <topic>පරණ කෝන්තරේ දුරදිග ගිහින්බාප්පාට පිහියෙන් කොටලා</topic>
    <author>කන්තලේ සමූහ</author>
    <content>තියුණු පිහියකින් කපා කොටා තම බාප්පා මරා දැමීම සම්බන්ධයෙන් අධිකරණය හමුවට පමුණුවා සිටි තරුණ පුතකු ලබන ජූලි 7 දක්වා රක්ෂිත බන්ධනාගාර ගතකිරීමට මුත්තූර් මහේස්ත්‍රාත් පායත් රසාක් මහතා එම අධිකරණයේදී නියෝග කළේ ය.රිමාන්ඩ් කරන ලද්දේ සේරුවිල දෙහිවත්ත ප්‍රදේශයේ පදිංචි මාහිනාගමගේ පි‍්‍රයන්ත(28) නමැති අවිවාහකයෙකි.ඉකුත් 21 දා පස්වරුවේ මියගිය අය හා සැකකරු දෙහිවත්ත මාවිල්ආරු සොරොව්වට හැරෙන හතරමං හන්දියේ කතාබස් කරමින් සිටියදී පරණ කෝන්තරයක් ඇවිස්සී කතාව දුර දිග ගොස් එක්වරම සැකකරු මියගිය අයට පිහියකින් දෙපාරක් ඇන ඇති බවට පොලිසිය අධිකරණයට දන්වා සිටි අතර එම අවස්ථාවේ සැකකරු අධික ලෙස බීමත්ව සිටි බවටද කරුණු ඉදිරිපත් කරන ලදී.සිද්ධියෙන් මියගොස් ඇත්තේ සැකකරුගේ පියාගේ බාල සහෝදරයෙකු වන 29 හැවිරිදි තිදරු පියකු වන මාහිනාගමගේ සුනිල් නමැත්තෙකි.සේරුනුවර ස.පො. අධිකාරී උපාලි සේනානායක මහතාගේ නියෝග මත, සේරුනුවර පොලිස් ස්ථානාධිපති ප්‍ර.පො.ප. උපාලි අමරසිංහ මහතාගේ උපදෙස් පිට අපරාධ විමර්ශන අංශයේ ස්ථානාධිපති පො.ප. වීරරත්න, පො.සැ.වරුන්වන වසන්ත (31657), පාලංකුඹුර (41326), නලින් (57513), නිලධාරිහු සිද්ධිය සම්බන්ධයෙන් වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306265</link>
    <topic>කුරුණෑගල පාසල්වලටසනීපාරක්‍ෂක පහසුකම්</topic>
    <author>පොල්ගහවෙල සමූූහ - එල්. පී. තිලකරත්න</author>
    <content>කුරුණෑගල දිස්ත්‍රික්කයේ පාසල්වල වැසිකිළි/කැසිකිළි ඉදිකිරීමේ ව්‍යාපෘතිය යටතේ සිසුන් 1,95,656කට ප්‍රතිලාභ ලැබෙන අයුරින් වැසිකිළි ඒකක 1160ක් ඉදිකරනු ලැබූ බව කුරුණෑගල දිස්ත්‍රික් ලේකම් කාර්යාලයේ සැලැසුම් අංශය සඳහන් කරයි. මේ සඳහා රජය මගින් දරා ඇති මුළු වියදම රුපියල් මිලියන 221.83කි.කුරුණෑගල දිස්ත්‍රික්කයේ සියලුම අධ්‍යාපන කලාප ආවරණය වන පරිදි මෙම වැසිකිළි/කැසිකිළි ඉදිකිරීමේ ව්‍යාපෘතිය ක්‍රියාත්මක කර ඇත.ජාතික සවිය ගම නැඟුම වැඩසටහන සමගාමීව මෙම ව්‍යාපෘතිය ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306266</link>
    <topic>කුරුණෑගල බරන්දන – මාවතගමබස් ධාවනය දුර්වලයි</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල බරන්දන හරහා මාවතගම දක්වා ධාවනය වන පෞද්ගලික බස් නියමිත පරිදි ධාවනය නොවන බව මගීහු පවසති.මගී ප්‍රවාහනය සඳහා වයඹ මාර්ගස්ථ මගී ප්‍රවාහන අධිකාරියෙන් මාර්ග බලපත් ලබා තිබෙන මෙම බස් රථ පෞද්ගලික ඇඟලුම් සේවකයින් ප්‍රවාහනය කරවීම සඳහා යොදා තිබීම නිසා මෙම බස් සේවය අඩපණ වී ඇති බැව් ජනතාව කියති.මේ නිසා මාවතගම සිට කුරුණෑගලට විවිධ රැකියා සඳහා පැමිණෙන මගීන් විශාල පිරිසකට කලට වේලාවට රාජකාරි ස්ථානවලට පැමිණීමට නොහැකි බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306267</link>
    <topic>කෑගල්ල රබර් මිල පහතට: වගාකරුවෝ අසීරුවේ</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>රබර් සීට් මිල පහළ වැටීම නිසා කෑගල්ල දිස්ත්‍රික්කයේ කුඩා රබර් වතු හිමියෝ මහත් අපහසුතාවට පත් වී සිටිති.පසුගිය දිනවල රුපියල් 550 කට පමණ රබර් සීට් කිලෝවක් තිබූ නමුත් දැන් රබර් කිලෝව 340/= පමණ දක්වා මිල පහළ බැස ඇත.මෙම දිස්ත්‍රික්කය තුළ කෑගල්ල, ගලිගමුව, අරණායක, යටියන්තොට, දැරණියගල, වරකාපොළ ඇතුලු ප්‍රදේශ ගණනාවක රබර් වගා කර ඇත.මෙම දිස්ත්‍රික්කය තුළ කුඩා රබර් වතු හිමියෝ 30000 කට අධික සංඛ්‍යාවක් සිටිති.රබර් කිරි කැපීමෙන් පවුල් ජීවිකාව කර ගෙන ගිය විශාල පිරිසක් රබර් සීට් මිල පහළ බැසීම නිසා නොයෙකුත් දුෂ්තරතා වලට මුහුණ පා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306268</link>
    <topic>රාගම සායන වලට එන රෝගීන්ට බෙහෙත් වර්ග පිටතින් ගන්න වෙලා</topic>
    <author>හැඳල විශේෂ – ජූලියන් කෝරාළ</author>
    <content>රජයේ රෝහල්වල නිදන් ගත රෝග වශයෙන් හඳුනාගෙන මාස්පතා සායන පවත්වා ප්‍රතිකාර ලබා දෙන දියවැඩියාව, හෘදය රෝග වැනි ලෙඩුන්ට රාගම සහ කොළඹ රෝහල්වලින් බෙහෙත් ලබා දීමේ දී සමහර බෙහෙත් පෞද්ගලික රෝහල්වලින් ලබා ගන්නා ලෙසට වෛද්‍යවරුන් උපදෙස් දෙන්නේ යයි රෝගීහු මැසිවිලි නගති.එම බෙහෙත් පිටතින් ලබා ගැනීමේ දී රුපියල් දහසකට වඩා වැය වන අතර සමෘද්ධිවලින් හෝ වෙනත් ජීවනාධාර ලබන දිළිඳු රෝගී ජනතාවට එය ඉසිලිය නොහැකි වියදමක් බව ද පවසති.මේ නිසා ලෙඩුන් ගෙන් වැඩි දෙනෙක් එම බෙහෙත් ගැනීමට හැකියාවක් නොමැති නිසා බෙහෙත් නොගන්නා බවට ද පැමිණිලි කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r1306269</link>
    <topic>අම්බලන්ගොඩ මාදම්පා මැදි විදුහලේඋසස් පෙළ උගන්වන්න ගුරුවරු නෑ</topic>
    <author>අම්බලන්ගොඩ සමූහ ආර්. ක්‍ද්‍රණදාස</author>
    <content>අම්බලන්ගොඩ කලාප අධ්‍යාපන කාර්යාලයට අයත් මාදම්පා මධ්‍යම මහා විද්‍යාලයේ උසස් පෙළ පංතියේ සිසු දරු දැරියන්ට ඉතිහාසය හා දේශපාලන විද්‍යාව යන විෂයන් ඉගැන්වීම සඳහා ගුරුවරු නොමැති වීම නිසා දූ දරුවන්ට බලවත් අසාධාරණයක් සිදුවී ඇතැයි දෙමාපියෝ පවසති.උසස් පෙළ පංතිවල ඉගෙනුම ලබන සිසුන් හැට දෙනෙකුට ගුරුවරු නොමැති වීම නිසා පංති ආරම්භ කළ දිනයේ සිටම පාසල් වෙත ගොස් නිකරුනේ කාලය ගත කිරීමට සිදුව ඇතැයි කියති.අධ්‍යාපන අමාත්‍යාංශය මඟින් ක්‍රියාත්මක කිරීමට සැළසුම් කොට ඇති පාසල් දහයක් සංවර්ධනය කිරීමේ වැඩපිළිවෙළ යටතේ නවෝද්‍යා පාසලක් ලෙස සංවර්ධනය කිරීමටද මේ විද්‍යාලය තෝරා ගෙන ඇත.එසේ තිබියදීත් මේ මඟින් මහා විද්‍යාලයට අවශ්‍ය ගුරුවරු පත් නොකිරීම නිසා තම දූ දරුවන්ගේ අනාගතය අඳුරු වීමට ඉඩ ඇති බව දෙමාපියෝ බිය පල කරති.අප මේ සම්බන්ධයෙන් අම්බලන්ගොඩ කලාප නියෝජ්‍ය අධ්‍යාපන අධ්‍යක්ෂකවරියගෙන් විමසීමේදී ඇය මෙසේ පැවසූවාය.මාදම්පා මධ්‍ය මහා විද්‍යාලයේ පවතින මේ ගුරු හිඟය පිළිබඳව විද්‍යාලයේ විදුහල්පතිවරයා අප කාර්යාලය දැනුවත් කොට තිබෙනවා.ඒ අනුව මේ විද්‍යාලයට අවශ්‍ය ගුරුවරු පත් කර එවන ලෙස දකුණු පළාත් අධ්‍යාපන අමාත්‍යාංශයෙන් ඉල්ලීම කර තිබෙනවා.ළඟදීම ගුරුවර බඳවා ගත්තාට පසු අම්බලන්ගොඩ කලාපයට ගුරුවරු ලබා දුන්නහොත් මාදම්පා මධ්‍ය මහා විද්‍යාලයේ පවතින ගුරු හිඟය මඟ හරවා ගත හැකි වේවා යි පැවසූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r13062610</link>
    <topic>දකුණේ වසම් 546කටග්‍රාම සේවකලා නෑ</topic>
    <author>බෙන්තොට සමූහ – රිච්මන්ඩ් විජේසේකර</author>
    <content>දකුණු පළාතේ වසම් 546ක ග්‍රාම නිලධාරි පුරප්පාඩු ඇත.මේ යටතේ ගාල්ල, මාතර සහ හම්බන්තොට දිස්ත්‍රික්කවල ප්‍රාදේශීය ලේකම් කොට්ඨාස 37ක ග්‍රාම නිලධාරි වසම් 546ක ග්‍රාම නිලධාරි පුරප්පාඩු පවතින අතර, එම වසම්වල රාජකාරි කටයුතු කිරීම සඳහා වෙනත් වසම්වල ග්‍රාම නිලධාරින් පත්කර ඇත.මේ නිසා ඇතැම් ග්‍රාම නිලධාරින්ට වසම් දෙකක වැඩ රාජකාරි කිරීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=r13062611</link>
    <topic>මුලටියන 1500කට පවුල් සෞඛ්‍ය සේවිකාවක් නැහැ</topic>
    <author>මුලටියන සමූහ – උදය සමරසිංහ</author>
    <content>මුලටියන ග්‍රාම නිලධාරි වසම් තුනක පවුල් එක්දහස් පන්සියයකට පමණ පවුල් සෞඛ්‍ය නිලධාරිනියක් නැති නිසා ගැටලු ඇති වී තිබේ.පරපාමුල්ල නැගෙනහිර, කණ්ඩම්බිගොඩ, අතපත්තුකන්ද යන ගම්මාන තුනට මාස පහක සිට පවුල් සෞඛ්‍ය නිලධාරිනියන් නැත. මේ හේතුවෙන් ළදරුවන්ගේ හා ගැබිනි මව්වරුන්ගේ සායන ත්‍රිපෝෂ ලබාදීම, එන්නත් ලබාදීම ආදී කටයුතු අඩපණ වෙන බව පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306261</link>
    <topic>ශ්‍රී ලංකා ක්‍රීඩිකාවෝ හෙට බෲනායි යති</topic>
    <author> ප්‍රින්ස් ගුණසේකර</author>
    <content>අටවැනි වරට පැවැත්වෙන ආසියානු යොවුන් නෙට්බෝල් ශූරතාවලියට සහභාගීවන ශ්‍රී ලංකා පිල හෙට (27) බෲනායි බලා පිටත් වෙයි. අවසන් වරට ඉන්දියාවේ පැවැති මේ තරගාවලියේ අනුශූරියන් බවට පත්වු ශ්‍රී ලංකා ක්‍රීඩිකාවෝ මෙවර ශූරතාව දිනා ගැනීමේ සැලසුමකින් යුතුව සිටිති.ජාතික නෙට්බෝල් පිලේ දක්ෂ ක්‍රීඩිකාවක් වු සෙමිනි අල්විස් ශ්‍රී ලංකා යොවුන් නෙට්බෝල් පිලට නායකත්වය දෙයි. ඇය කොළඹ විශාඛා විදුහලේ ආදි ශිෂ්‍යාවක් වන අතර වරාය‍ අධිකාරී පිල නියෝජනය කරයි.ජාතික කණ්ඩායමේ ගෝල් ෂුටර් හා ‍ගෝල් ඩිපෙන්ස් ක්‍රීඩිකාවන් ලෙස ක්‍රීඩා කළ විශාඛා විදුහලේ ගයනි දිසානායක හා තිසාලා අල්ගම යොවුන් නෙට්බෝල් පිලට එක්ව සිටීම විශාල ශක්තියකි.යොවුන් නෙට්බෝල් පිලට ක්‍රීඩා කරන සියලුම ක්‍රීඩිකාවෝ පාසල් ක්‍රීඩා ක්ෂේත්‍රයේ ඉදිරියෙන්ම සිටීම කැපී පෙනේ.මේ මස 30දා සිට ජුලි 7 දක්වා බෲනායිහී පැවැත්වෙන මෙවර තරගාවලියේ 'බී' කාණ්ඩයෙන් ක්‍රීඩා කරන ශ්‍රී ලංකාව සමග මුල්ම තරගය ජුලි 1දා තායිලන්තය සමග පැවැත්වේ. පසුගිය ශූරතාවලියේ තෙවැනි ස්ථානය දිනු සිංගප්පූරුව සමග නේපාලය හා මාලදිවයින එම කාණ්ඩයේ අනෙක් රටවල් වේ.'ඒ' කාණ්ඩයෙන් සත්කාරක බෲනායි, ජපානය, ඉන්දියාව, හොංකොං හා පසුගිය ‍යොවුන් නෙට්බෝල් ශූරියන්වු මැලේසියාව එක්ව ඇත.මෙවර ආසියානු යොවුන් නෙට්බෝල් ශූරතාව දිනා ගැනීමට සැලසුම් කරන ශ්‍රී ලංකාවට වඩාත් අභියෝගයක් වන්නේ සිංගප්පූරුව හා මැලේසියාව පමණි. එම කණ්ඩායම් තරග රටාව වීඩියෝ මගින් අධ්‍යයනය කරන බව ශ්‍රී ලංකා පිලේ කළමනාකාරිනී යමුනා සඳමාලි මහත්මිය පැවැසුවාය.ක්‍රීඩිකාවන් ඉතා උසස් මානසික මට්ටමකින් පසුවන හෙයින් තරගාවලිය පිළිබඳ යහපත් බලාපොරොත්තු තබාගත හැකි යැයි සඳමාලි මහත්මිය සඳහන් කළාය.ශ්‍රී ලංකා යොවුන් නෙට්බෝල් පිලේ පුහුණුකාරිනිය ලෙස කළුතර උසස් බාලිකාවේ පුහුණුකාරිනියද වු ජානකී ගුණසේකර මහත්මිය කටයුතු කරන අතර විශේෂඥ උපදේශක ලෙස ඔලිවියා ගමගේ මහත්මිය එක්ව සිටී.ශ්‍රී ලංකා නෙට්බෝල් පිල මෙසේය. සෙමිනි අල්විස්-නායිකා (වරාය අධිකාරිය, විශාඛා විදුහල), ගයනි දිසානාය-උපනායිකාව (විශාඛා විදුහල), තිසාලා අල්ගම (විශාඛා විදුහල), විනුරි රණසිංහ (පොලිසිය, විශාඛා විදුහල), පී.අශ්විනී (නාවික), චතුරංගනී මල්කාන්ති (ගුවන්), දුලංගි වන්නිතිලක (ශු.පවුලේ කන්‍යාරාමය), කවීෂා ඒකනායක (උසස් බාලිකා වි.), භාෂිනී යෝෂිකා (විහාර මහා දේවී බා. කිරිබත්ගොඩ), හිරුණි වල්පොල (මියුසියස්), වර්නිජා පරමලිංගම් (තරුණ සේවා), සේනානි පාලිකා (කළුතර තිස්ස ම.වි.), ජානකී ගුණසේකර (පුහුණුකාරිනී), යමුනා සඳමාලි (කළමනාකරිනී), ඔලිවියා ගමගේ (විශේෂඥ උපදේශක), වෛද්‍ය ශිරෝමි පිලපිටිය, ලක්ෂ්මි වික්ටෝරියා (කණ්ඩායම් භාර නිලධාරිනිය)..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306262</link>
    <topic>ඔස්ට්‍රේලියා ක්‍රිකට් නව පුහුණුකාර තනතුර ලෙහ්මන්ට</topic>
    <author/>
    <content>ඔස්ට්‍රේලියානු ජාතික ක්‍රිකට් පිලේ නව පුහුණුකාර තනතුරට හිටපු පිතිකරු ඩැරන් ලෙහ්මන් පත්කර ඇත. හිටපු පුහුණුකරු දකුණු අප්‍රිකානු ජාතික මිකී ආතර් එම තනතුරෙන් ඉවත්කිරීමෙන් පසුව මේ පත්වීම සිදුකොට තිබේ.පසුගියදා එංගලන්තයේ දී නිමාවට පත්වූ චැම්පියන්ස් කුසලාන එක්දින තරගාවලියේ දී ඔස්ට්‍රේලියානු පිල දැක්වූ අසාර්ථකත්වයත්, පිටියේදී හා පිටියෙන් පිටත දී ඔස්ට්‍රේලියානු ක්‍රීඩකයන් විනය විරෝධී ලෙස හැසිරීමත් සැළකිල්ලට ගෙන ඔස්ට්‍රේලියානු ක්‍රිකට් ආයතනය මේ තීරණයට එළැඹී තිබිණි.ඔවුන් මේ පියවර ගනු ලැබුවේ එළැඹෙන අළු බඳුන ටෙස්ට් තරගාවලිය ඉලක්ක කරගෙනය. හිටපු පුහුණුකරු මිකී ආතර් සාර්ථක පුහුණුකරුවකු බවත්, අවාසනාවන්ත ‍ලෙස ඔහුට මේ තරගවාරයේ දී කණ්ඩායම පාලනය කිරීමට නොහැකි වූ බවත් නිවේදනයක් නිකුත් කරමින් ඔස්ට්‍රේලියානු ක්‍රිකට් ආයතනය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306263</link>
    <topic>කාල්ටන් සෙවන්ස් දේශීය රගර්පළමු අදියර 29-30 නුවරඑළියේ දී</topic>
    <author>ෆවුස් මොහොමඩ්</author>
    <content>දකුණු ආසියාවේ විශිෂ්ටතම රගර් තරගාවලිය වන කාල්ටන් සත් සාමාජික රගර් තරග ද්විත්වයේ පළමුවැන්න වන දේශීය තරගාවලියේ පළමු අදියර මේ මස 29හා 30 දෙදින නුවරඑළිය තුරග තරග පිටියේ දී පැවැත්වේ. තාරුණ්‍යයට හෙටක් සංවිධානය, කාල්ටන් ක්‍රීඩා සමාජය හා ශ්‍රී ලංකා රගර් සංගමය ඒකාබද්ධව මෙහෙයවනු ලබන මේ තරගාවලියට පළාත් 9ක් නියෝජනය කරමින් කණ්ඩායම් 10ක් තරග වදිති.නුවරඑළියේ පැවැත්වෙන දේශීය තරගාවලියේ පළමු අදියරේ දී 'ඒ' කාණ්ඩයෙන් නෝර්ත් සෙන්ට්‍රල් ටයිපූන්ස්, ඌව වයිපර්ස්, ජැෆ්නා චැලෙන්ජර්ස්, ඊස්ටර්න් ඊගල්ස් හා සදර්න් ෂාක්ස් තරග වදින අතර සෙන්ට්‍රල් කිංග්ස්, වෙස්ටර්න් වොරියර්ස්, නෝදර්න් ග්ලැඩියේටර්ස්, නෝර්ත් වෙස්ටර්න් බ්ලැක්ස් හා සබරගමුව ස්ටැලියොන්ස් 'බී'කාණ්ඩය නියෝජනය කරති.පළමු දිනයේදී පෙරවරු 9.00ට මූලික වටයේ තරග ඇරැඹෙන අතර ඊට තරග 20ක් ඇතුළත්ය. එහි ප්‍රතිඵල අනුව දෙවැනි වටයේ තරග දෙවැනි දිනයේදී පෙරවරු 10.20ට ආරම්භ කෙරේ. අවසන් වටයේ තරග එදින පස්වරු 3.40ට ආරම්භ වන අතර පළමු අදියරේ ජයග්‍රාහකයන් තෝරා ගැනීමේ තීරණාත්මක තරගය පස්වරු 5.00ට පැවැත්වේ.දෙවැනි දිනයේ දී තරග 17ක් පැවැත්වෙන අතර තරගාවලිය පැවැත්වෙන දෙදින පාසල් මට්ටමෙන් රගර් ක්‍රීඩාවේ නිරතවන කුඩා දරුවන්ගේ තරග පැවැත්වීමට සංවිධායක මණ්ඩලය කටයුතු ‍යොදා තිබේ.මෙවර තරගාවලියේ දී ඊස්ටර්න් ඊගල්ස් කණ්ඩායමේ නායකයා ලෙස ෂෙනාල් ඩයස් ද, සදර්න් ෂාක්ස් කණ්ඩායමේ නායකයා ලෙස ශ්‍රීනාත් සූරියබණ්ඩාර ද කටයුතු කරන අතර ප්‍රදීප් ලියනගේ නෝර්ත් සෙන්ට්‍රල් ටයිපූන්ස් කණ්ඩායමේ නායකයා ලෙසත්, සජිත් සාරංග ජැෆ්නා චැලෙන්ජර්ස් කණ්ඩායමේ නායකයා ලෙසත් කටයුතු කරති.වෙස්ටර්න් ‍වොරියර්ස් කණ්ඩායමේ නායකයා ලෙස යෝෂිත රාජපක්ෂ කටයුතු කරන අතර ෆසීල් මරිජා නෝදර්න් ග්ලැඩියේටර්ස් කණ්ඩායම මෙහෙයවනු ලබයි. ගයාන් වීරරත්න නෝර්ත් වෙස්ටර්න් බ්ලැක්ස් කණ්ඩායමේ නායකයා ලෙසත්, නයිජල් රත්වත්තේ සෙන්ට්‍රල් කිංග්ස් කණ්ඩායමේ නායකයා ලෙසත් කටයුතු කරති. ඌව වයිපර්ස් කණ්ඩායමේ නායකත්වය හිමිවී ඇත්තේ චාමර දාබරේටය. සබරගමුව ස්ටැලියොන්ස් කණ්ඩායම රෝහිත රාජපක්ෂ විසින් මෙහෙයවනු ලබයි.මෙරට ප්‍රබලතම රගර් ක්‍රීඩකයන් තරග වදින මේ තරගාවලියේ දෙවැනි අදියර ලබන ජූලි මස 6 සහ 7‍දෙදින නාවලපිටියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306264</link>
    <topic>පානදුර රාජකීය විදුහලට ජය</topic>
    <author>ඩිල්වින් මෙන්ඩිස් මොරටුව ක්‍රීඩා විශේෂ</author>
    <content>බලපිටිය රේවත විදුහල සමග පැවැති අවුරුදු 17න් පහළ පළමු පෙළ තරගයෙන් ලකුණු 34ක ජයක් වාර්තා කිරීමට පානදුර රාජකීය විදුහල් පිල සමත්විය. පළමුව පන්දුවට පහරදුන් පසුගිය වසරේ 17න් පහළ පළමු පෙළ ශූරයන් වන පානදුර රාජකීය විදුහල් පිල ලකුණු 155කට දැවී ගියේය.රුසිරු රවිශංක නොදැවී ලකුණු 78ක් රැස් කිරීමට සමත්විය. පිළිතුරු ඉනිම ක්‍රීඩා කළ රේවත විදුහල් පිල ලකුණු 125කට සීමා කිරීමට පානදුර රාජකීය විදුහල් පන්දු යවන්නෝ සමත්වූහ. විශිෂ්ට පන්දු යැවීමක නිරත වූ පානදුර රාජකීය විදුහලේ බාසිත ලක්ෂාන් කඩුලු 5ක් දවාලීය.පානදුර රාජකීය – 155 (ඕවර 35) රුසිරු රවිශංක නොදැවී 78, රවීන් ලක්ෂාන් 22 (දසුන් ලක්මාල් 21/2, පහන් මදුවන්ත 26/2, සුරේෂ් කුමාර 38/2)බලපිටිය ‍රේවත – 121 (ඕවර 31) ඒ.ෂෙහාන් 55(බාසිත ලක්ෂාන් 27/5, හිමේෂ් රංගනාත් 15/2, ඉෂංක කුමාරසිරි 7/3).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306265</link>
    <topic>ම‍හානාම පෙරමුණට</topic>
    <author/>
    <content>ශ්‍රී ලංකා පාසල් ක්‍රිකට් සංගමය සංවිධාන කරන අවුරුදු 15න් පහළ ක්‍රිකට් තරගාවලියේ පළමු කාණ්ඩයේ තරග දෙකක් ජයගනිමින් පෙරමුණ ගැනීමට කොළඹ මහානාම විදුහල සමත්ව සිටී. ‍දෙවැනි කාණ්ඩයෙන් එක් තරගයක් ජය පරාජයෙන් තොරව අවසන් කර ඇති මහානාම පිල අනෙක් තරගය කඩුලු 7කින් ජයගත්තේය.මහානාම විදුහල් කණ්ඩායම පළමු කාණ්ඩයෙන් ඉසිපතන විදුහල ලකුණු 93කින් පරාජයට පත්කළ අතර එම තරගයේදී මහානාම විදුහල ලබාගත් ලකුණු 238ට පිළිතුරු ලෙස ඉසිපතන විදුහලට ලබාගත හැකිවුයේ ලකුණු 148ක් පමණි.ආනන්ද විදුහල සමග පැවැති අනෙක් තරගයේදී ලකුණු 130ක ඉලක්කය කඩුලු 7ක් පමණක් දැවී තිබියදී සපුරාලීමට මහානාම පිල සමත් වුයේ පළමු කාණ්ඩයෙන් පෙරමුණට පැමිණෙමිනි. දෙවැනි කාණ්ඩය යටතේ මොරටුව වේල්ස් කුමර විදුහල සමග පැවැති තරගය දෙපිළම සම ලකුණු ලබාගනිමින් ජය පරාජයෙන් තොරව අවසන් විය.විශිෂ්ට පන්දු යැවීමක නිරතවු පසිඳු ලබාගත් කඩුලු ත්‍රිත්වයක් සමගින් සාන්ත බෙනඩික් විදුහල ලකුණු 101ට සීමා කළ මහානාම පිල දෙවැනි කාණ්ඩයේ දෙවැනි තරගයේදී කඩුලු 7ක පහසු ජයක් හිමිකර ගත්තේය.මේ අනුව මෙතෙක් තරගවලින් මහානාම විදුහලේ කණ්ඩායම් දෙකම අපරාජිතව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306266</link>
    <topic>විරාජ්-යෂිකා ජනසතු සේවා කැරම් ශූරතා දිනති</topic>
    <author/>
    <content>ජනසතු සේවා කැරම් සංගමය සංවිධාන කළ ජනසතු සේවා විවෘත කැරම් ශූරතාවලියේ දී ශ්‍රී ලංකා වරාය අධිකාරියේ විරාජ් ප්‍රනාන්දු පිරිමි කේවල ශූරතාව දිනාගත් අතර ලංකා විදුලිබල මණඩලයේ යෂිකා රාහුබද්ධ කාන්තා කේවල ශූරතාව හිමිකර ගත්තාය.පිරිමි කේවල අවසන් තරගයේදී විරාජ් හමුවේ වට 2-0කින් (25/00, 25/17) ලලිත් කුමාර පරාජයට පත්විය. කාන්තා අවසන් තරගය යෂිකා රාහුබද්ධ හා ඉනෝකා අතපත්තු අතර පැවැතිණි. එහිදී වට 2-0ක් (25/01, 25/00) ජයක් යෂිකා හිමිකර ගත්තාය.පිරිමි යුගල ශූරතාව වරාය අධිකාරියේ විරාජ් සමග විජය බෝපෙරත්න දිනාගැනීමට සමත්විය. කාන්තා යුගල ශූරතාව යෂිකා රාහුබද්ධ සමග එක්වු අතු‍කෝරළ විසින් හිමිකර ගත්තේය.ජනසතු‍සේවා ආයතන 22ක ක්‍රීඩක ක්‍රීඩිකාවන් 200කට ආසන්න පිරිසක් සහභාගිවු කැරම් තරගාවලිය පසුගියදා මහරගම ශ්‍රී ලංකා කැරම් සම්මේලන මුලස්ථානයේදී පැවැත්විණි.තරග ප්‍රතිඵල මෙසේය.කේවල පිරිමි- 1.විරාජ් ප්‍රනාන්දු (ශ්‍රී ලංකා වරාය අධිකාරිය) 2.එච්.‍ඩබ්.ලලිත් කුමාර (ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය)කාන්තා-1.යෂිකා රාහුබද්ධ (ලංකා විදුලි බල මණඩලය), 2.ඉනෝකා අතපත්තු (රාජ්‍ය ඉංජිනේරු සංස්ථාව)යුගල පිරිමි- විරාජ් ප්‍රනාන්දු/එම්.විජය බෝපෙරත්න (ශ්‍රී ලංකා වරාය අධිකාරිය), 2.එච්.ඩබ්.ලලිත් කුමාර/ආර්.ඒ.එස්.එච්.රණසිංහ (ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය)කාන්තා-1.යෂිකා රාහුබද්ධ/ඊ.ඒ.එම්.අයි.අතුකෝරළ (ලංකා විදුලි බල මණඩලය), 2.ඉනෝකා අතපත්තු/කල්‍යාණි අමරසිංහ (රාජ්‍ය ඉංජිනේරු සංස්ථාව).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=s1306267</link>
    <topic>දකුණු පළාත් පාසල් නෙට්බෝල් ශූරතා ගාල්ලට</topic>
    <author>යූ.එම්.රුවන් දික්වැල්ල සමූහ</author>
    <content>දකුණු පළාත් අන්තර් පාසල් ක්‍රීඩා උළෙලේ අවු.15, 17 සහ 19න් පහළ නෙට්බෝල් ශූරතා හා අනුශූරතා හිමිකර ගැනීමට ගාල්ල දිස්ත්‍රික් කලාප කණ්ඩායම් සමත්විය.මාතර උයන්වත්ත ක්‍රීඩාංගණයේදී පසුගියදා පැවැති නෙට්බෝල් තරගාවලියේ අවු.15න් පහළ 17න් පහළ ශූරතා ගාල්ල ශ්‍රී ‍භෟර්ධ කන්‍යාරාම ක්‍රීඩිකාවෝ දිනාගත් අතර අවු.19න් පහළ ශූරතාව අම්බලන්ගොඩ ප්‍රජාපතී ගෝතමී මහ විදුහලට හිමිවුණි. තරගාවලිය දකුණු පළාත් අධ්‍යාපන දෙපාර්තමේන්තු ක්‍රීඩා හා ශාරීරික අධ්‍යාපන සහකාර අධ්‍යක්ෂ ආර්.එම්.ක්‍රිෂාන්ත දුමින්ද මහතාගේ සංවිධානයෙන් පැවැත්විය.තරගාවලියේ ප්‍රතිඵල මෙසේයඅවු.15න් පහළ- 1.ගාල්ල ශ්‍රී භෟර්ධ කන්‍යාරාම බාලිකා මහ විදුහල, 2.සංඝමිත්තා බාලිකා, 3.අම්බලන්ගොඩ ප්‍රජාපතී ගෝතමී මහ විදුහල.අවු.17න් පහළ- 1.ගාල්ල ශ්‍රී භෟර්ධ කන්‍යාරාම බාලිකා මහ විදුහල, 2.අම්බලන්ගොඩ ප්‍රජාපතී ගෝතමී මහ විදුහල, 3.තංගල්ල බාලිකා මහ විදුහල.අවු.19න් පහළ- 1.අම්බලන්ගොඩ ප්‍රජාපතී ගෝතමී මහ විදුහල, 2.ගාල්ල ශ්‍රී භෟර්ධ කන්‍යාරාම බාලිකා මහ විදුහල, 3.මාතර සාන්ත මරියා කන්‍යාරාමය.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=f1306261</link>
    <topic>පළාත් සභාව ජනතා වේදිකාවක්</topic>
    <author>සාකච්ඡා කළේ ජයසිරි මුණසිංහ</author>
    <content>උතුරේ පළාත් සභා මැතිවරණය පැවැත්වීමට ජනාධිපතිතුමා ගත් තීරණය ඉතාම ඥානවන්ත එකකැයි නැඟෙනහිර පළාත් සභාවේ අධ්‍යාපන, සංස්කෘතික, ඉඩම් හා ප්‍රවාහන ඇමැති විමලවීර දිසානායක මහතා පවසයි. වසර විසි හතරක ඉතිහාසයක් පළාත් සභා ක්‍රමයට හිමි වුවද මෙතෙක් මැතිවරණයක් තැබීමට අපහසු වූ උතුරු පළාත මෙවර ඊට එක්කිරීම එහි ජනතාව ලැබූ විශාල ප්‍රජාතන්ත්‍රවාදී ජයක් බව ද විමලවීර දිසානායක මහතා කියා සිටියි. පළාත් සභා ක්‍රමයේ බලතල හා යෝග්‍යතාව පිළිබඳව වැඩියෙන්ම කතිකා කරන සමයක එහි ගුණාගුණ පැහැදිලි කරමින් නැඟෙනහිර පළාත් ඇමැතිවරයා දැක්වූ අදහස් පහත පෙළගැස්වේ.* උතුරු හා නැඟෙනහිර පළාත් දෙකේ වෙසෙන ජනතාවගේ අවශ්‍යතා ඉටු කිරීම අරමුණු කරගෙන නේද අපේ රටේ මේ පළාත් සභා ක්‍රමය ස්ථාපිත කළේ?එයත් එක් අරමුණක් වෙන්න ඇති. නමුත්! මීට විසිහතර වසරකට පෙර ආරම්භ කළ මේ පාලන ක්‍රමය, එතෙක් මධ්‍යම රජයට අතහැරුණු, මධ්‍යම රජයට සමීප වීමට නොහැකි වූ ජනතා අවශ්‍යතා රැසක් ඉටුකිරීමට රටපුරාම ජනතාවට තැනූ වේදිකාවක් ලෙසයි මා දකින්නේ. මෙය ජනතාවට වඩාත් සමීපතම පාලන තන්ත්‍රය වුණා. ඒක නිවැරදියි කියා මා විශ්වාස කරනවා.* ජනතාවට සමීප වුවත් අපේ රටේ උතුරේ හෝ නැෙඟනහිර ජනතාවට මේ ක්‍රමය ස්ථාපිත කොට සිය ඡන්ද බලයෙන් මහජන නියෝජිතයෝ පත් කර ගැනීමට අවස්ථාවක් ලැබුණේ නැහැ නේද?ඒ, මේ ක්‍රමයේ තිබූ අඩුපාඩුවක් නොවෙයි. එදා මීට වසර 20 කට 30 කට පෙර රටේ තිබූ අවාසනාවන්ත ම්ලේච්ඡ කුරිරු ත්‍රස්තවාදය නිසායි ජනතාවට පළාත් සභා මැතිවරණයකට ඡන්දය දෙන්නට බැරි වුණේ. පළාත් සභා පිහිටෙව්වාට මැතිවරණයකින් ජනතා නියෝජිතයෝ පත් කර ගැනීමට නැඟෙනහිර අපිට ඉඩ ලැබුණෙත් වසර 2012 දීයි. එහිදී අපි එක් කරුණක් කිසිදාක අමතක කරන්න හොඳ නැහැ.* අපේ රටේ ජනතාව කිසිදාක අමතක කරන්නට හොඳ නැති කරුණ කුමක්ද?ඒ තමයි අපේ ජනාධිපතිතුමා මහින්ද රාජපක්‍ෂ මැතිතුමා කොටි ත්‍රස්තවාදය පරාජයට පත් කළ එක. එතුමා නොහිටින්නට තාමත් අපේ රටේ තැන තැන බෝම්බ පිපිරෙන, අවි ගැටෙන, මිනිස්සු අමු අමුවේ මරා දමන කුරිරු ත්‍රස්ත ක්‍රියා සිදුවෙනවා.ඒ විතරක් නොවෙයි, දේපොළ විනාශ වෙනවා. කොටින්ට බය නැතිව ඔවුන්ට තේරුම් ගන්න පුළුවන් භාෂාවෙන් උත්තර දුන්නේ ජනාධිපතිතුමායි. කොටි ත්‍රස්තවාදය පරාජයට පත් කළාට පස්සේයි වසර 2008 නැඟෙනහිර පළාත් සභා මැතිවරණය පැවැත්තුවේ. දැන් මේ පළාත් සභාවේ දෙවැනි පළාත් සභාවයි ක්‍රියාත්මක වන්නේ. 1988 පළාත් සභා ක්‍රමය ඇතිකළත්, නැඟෙනහිර ජනතාවට ඊට තම කැමැත්තෙන් මහජන නියෝජිතයෝ තෝරා පත්කර ගන්නට අවස්ථාව ලැබුණේ් අවුරුදු 20 ක් ගතවුණාමයි.* ඔබ නැඟෙනහිර පළාතේ අධ්‍යාපන විෂය භාර ඇමැතිවරයා ලෙස ගතවූ කාලසීමාවේ සිදු කළ මෙහෙවර කවරාකාරද? සතුටුවිය හැකිද?30 අවුරුදු යුද්ධයෙන් මේ නැගෙනහිර පළාතේ පාසල්, අධ්‍යාපන, පරිපාලන ආයතන වැහිලා ගිහින් බිමට සමතලා වෙලා තිබුණේ. කැළෑවට ගිහින් වහලා දාලා තිබුණේ. යුද්ධය ඉවරවෙලා ජනතාව නැවත පදිංචි කළාට පස්සේ නැවත මේ සම්පත් අපි ගොඩනැඟුවා. ජනාධිපතිතුමා අපිට විශාල ශක්තියක් ඒ සඳහා සැපයුවා. ආර්ථික සංවර්ධන ඇමැතිතුමා බැසිල් රාජපක්‍ෂ මැතිතුමා උදව් කළා. ඒ අනුව මේ පළාතේ ජනතාව තමන්ගේ දරුවෝ ආයේම පාසල්, අධ්‍යාපන ආයතන වෙත එවන්න පටන් ගත්තා. ඒ නිසාම අපිට හැකි වුණා ඉතාම ඉක්මනට නැඟී සිටින්න. කියන්න සතුටුයි ගියවර සාමාන්‍ය පෙළ විභාගයෙන් හොඳම ප්‍රතිඵල අපි ලැබුවා. විභාගයට වාඩි වූ ශිෂ්‍ය පිරිසෙන් වැඩිම පිරිසක් උසස් පෙළ විෂයන් හදාරන්න සමත් ප්‍රතිශතයෙන් අපේ පළාතේ මඩකළපුව මධ්‍යම අධ්‍යාපන කලාපය ඉහළින්ම ඉන්නවා. එය ප්‍රතිශතයක් ලෙස සීයයට 83 යි.* ලංකාවේ සෙසු අධ්‍යාපන කලාප අභිභවා ඔබ පළාත පෙරට විත් තිබෙනවාද?ඔව්! ගියවර සාමාන්‍ය පෙළ විභාගයට වාඩි වූ ශිෂ්‍ය පිරිසෙන් උසස් පෙළ විෂයන් හදාරන්නට වැඩිම ශිෂ්‍ය ප්‍රතිශතයක් සමත් වී තිබෙන්නේ මෙහේ. කොළඹ සියයට 77 යි. මහනුවර සියයට 79 යි. අපිට තවත් දිනාගන්න තිබෙන ජයග්‍රහණ, ඒවා ජයගන්නට තිබෙන අභියෝග තිබෙනවා. අපි ඒවාත් ජය ගනිමින් ඉදිරියට යන්නටයි සැලසුම් කර තිබෙන්නේ.* ඉහළ ප්‍රතිඵල ලබාගැනීමට මුල් වූ හේතු සාධක මොනවාද?ඉතාම හොඳ කැපවීමකින් අපේ ගුරුවරු, අධ්‍යාපන පරිපාලන නිලධාරීන් ක්‍රියා කළා. දරුවෝ මහන්සි නොබලා ඉගෙන ගන්න හිත යොමුකරලා වැඩ කළා. ඊට අවශ්‍ය පාසල්, ගුරුවරු, උපකරණ සම්පත් අපි ලබා දුන්නා. ඉලක්ක ජයගත්තේ එහේමයි. නැඟෙනහිර පළාතේ අධ්‍යාපන ක්ෂේත්‍රයට සම්බන්ධ ගුරුවරු නිලධාරීන් විසිඑක් දහසක් සිටිනවා. පාසල් 1087 ක් තිබෙනවා. මම වැඩ භාරගන්නකොට තිබුණේ 983 යි.* පළාත් සභාවේ අනෙකුත් සේවාවන් ගැන කතා කළොත්?වසර 2008 ඉඳලා ගතවූ පස් අවුරුදු කාලසීමාව තුළ අපි නැඟෙනහිර පළාතේ යටිතල පහසුකම්, මානව උපයෝගීතා පහසුකම්, ආර්ථික නවෝදයට අවශ්‍ය පහසුකම් ඉතාම විශාල ලෙස දියුණු කළා. ජනාධිපතිතුමාගේ උපදෙස්, ආධාර, අනුබලය මත රුපියල් ලක්‍ෂ හැටදහසක් විතර වියදම් කරලා මාර්ග පද්ධතිය වැඩිදියුණු කළා. විදේශාධාර ලැබීම් යොදාගෙන අපේ පළාතේ තිබෙන ප්‍රධාන මාර්ග සියල්ල කාපට් කොට නවීකරණය කළා. මෙහේ තිබෙන තරම් දර්ශනීය මාර්ග, පාලම් ලංකාවේ වෙනත් තැනක නැති තරම්.නැඟෙනහිර නවෝදය වැඩසටහන වාගේම 2012 දැයට කිරුළ ජාතික සංවර්ධන වැඩසටහන අපිට ලබා දුන් නිසා මෙහේ ජනතාවගේ් අවශ්‍යතා බොහෝමයක් ඉටුකර ගන්නට හැකි වුණා.අපි මංමාවත්, විදුලි බලය, රෝහල්, අධ්‍යාපන අංශ දියුණු කිරීමට විශාල සේවාවක් කළා. මේ පළාතේ් වී වගාව නැවත සාර්ථකව සිදුකිරීමට පුරන් කුඹුරු අක්කර දහස් ගණනක් ඇස්වැද්දුවා. කර්මාන්ත හා සේවා අංශ පුළුල් කිරීමට මූලික පියවර ගත්තා. විශේෂයෙන් පශු සම්පත්, ධීවර අංශවල දියුණුවට වැඩි අවධානයක් යොමු කළා. නැවත පදිංචි වූ ජනතාවට අවශ්‍ය මූලික පහසුකම් ලබාදීමට කටයුතු කළා.* ඉන්දියානු නිවාස ආධාර ව්‍යාපෘතිය යටතේ නැඟෙනහිර ජනතාවට නිවාස ලබාදීම සිදු කරනවාද?ආර්ථික සංවර්ධන ඇමැතිතුමා ඉන්දියානු මහ කොමසාරිස්තුමා මේ ළඟදි අම්පාර, මඩකළපුව දිස්ත්‍රි‍ක්කවල ඉහත වැඩපිළිවෙළ ආරම්භ කළා. මෙහේ නිවාස හයදහසක්, හත්දහසක් ඒ යටතේ ඉදිකරනවා. නැවැත පදිංචි වූ ජනතාවට නිවාස තනාගැනීමට මුදලින් ආධාර කරනවා. උතුරේත් මේ වැඩපිළිවෙළ දැනටමත් ක්‍රියාත්මකයි.* නැඟෙනහිර පළාතේ සංචාරක කර්මාන්තයේ දියුණුවට තිබෙන ඉඩ ප්‍රස්ථා කොහොමද?මේ පළාත ඉතාම ලස්සන, සංචාරක ආකර්ෂණීය ස්ථාන රැසකින් යුතු පළාතක්. ස්වභාවධර්මය අපිට වටිනා සම්පත් රැසක් හිමිකර දී තිබෙනවා. මෙය ජනවාර්ගික සහජීවනයේ පුරවරයක්. මේ සම්පත් දෙකම අපේ පළාතේ සංචාරක කර්මාන්තයේ දියුණුවට තිබෙන ඉඩ ප්‍රස්ථා බව කිව යුතුයි.අපි අම්පාර ගනිමු, එහි තමයි ලෝකයේ දිය මත ලිස්සා යෑමේ දෙවැනියට හොඳම මුහුදු තීරය තිබෙන්නේ. ලාහුගල, දමන, පොතුවිල්, කුමන ඉතා සුන්දර වන තීරයන් කුරුළු පාරාදීස.මඩකළපුව ගනිමු. ආරුගම්බේ වෙරළ තීරය වාගේම ඉතාම ඉහළ ධීවර, මත්ස්‍ය සම්පත් තිබෙන ප්‍රදේශයක්. අපේ ජාතික ආර්ථිකයේ දියුණුවට මේ ප්‍රදේශවලින් ලබාගත හැකි දායාද, දායකත්වය හරිම ඉහළයි.* පළාත් සභාවේ පාලන කටයුතු ක්‍රමවත්ව සිදු වෙනවාද?අපේ පළාත් සභාව පිහිටුවා දෙවැනි වාරයයි දැන් මේ ගතවෙන්නේ. පළමු වාරයේ මහ ඇමැති ධුරයේ කටයුතු කළේ ශිවනේෂතුරෙයි චන්ද්‍රකාන්තන් මහතායි. අපි ඉතාම සහයෝගයෙන් කටයුතු කළා. දැන් දෙවැනි වාරයේ කටයුතු සාමාන්‍ය පරිදි සිදුවෙනවා. මහජන ඡන්දයෙන් පත් වූ මහජන නියෝජිතයින්ට, ඔවුන් ගන්නා ප්‍රතිපත්තිමය තීන්දු තීරණවලට අනුකූලව කටයුතු කිරීමේ අභියෝග මතු වී තිබෙනවා. ඒවා සමනය කරගනිමින් ඉදිරියට යෑමයි අපේ ඉලක්කය.* උතුරු පළාත් සභාව සඳහා මැතිවරණයට දින නියම වී තිබෙනවා. එය ඔබ දකින්නේ කොහොමද?ජනාධිපතිතුමා ගත් ඥානාන්විතම තීරණයක් තමයි උතුරු පළාත් සභා මැතිවරණය පැවැත්වීම. පළාත් සභා ක්‍රමය ස්ථාපිත වෙලා වසර 24 කට පස්සේ උතුරේ ජනතාවට ඊට ඡන්දය ලබාදීමට අවස්ථාව හිමි වන්නේ මෙතෙක් මෙහි පාලන කටයුතු සිදුවුණේ මහජන ඡන්දයෙන්. ප්‍රජාතන්ත්‍රවාදී ආකාරයට බලයට ආ අයගේ මෙහෙයවීමෙන් නොවෙයි. උතුරයි – නැඟෙනහිරයි ඒකාබද්ධ කොට තිබුණේ. අද එය වෙනස් වී අපේ පළාත් දෙකක් වී තිබෙනවා. ඒවාගේම නැඟෙනහිර ඡන්දයෙන් මහජන නියෝජිතයින් පත් වී තිබෙනවා. ඒ අයිතිය උතුරේ ජනතාවටත් හිමිකර දීම ඉතාම හොඳ දෙයක්. යහපත් වැඩක්.* පළාත් සභා ක්‍රමයට සමහරු අකැමැතියි. විවිධ මත තිබෙනවා. ඔබේ අදහස?පළාත් සභා ක්‍රමයෙන් රටේ ඈත පිටිසර අහිංසක මිනිස්සුන්ගේ ප්‍රශ්නවලට යම්තාක් සාර්ථක විසඳුම් ලැබුණා. ලබාගන්න ඉඩකඩ තිබෙනවා. මේ ක්‍රමය රටට, ජනතාවට සේවාවක් ඉටුකරන්න පුළුවන් වේදිකාවක්. ඒවාගේම සුළු හා අනෙකුත් ජාතිකත්වයන්ට රටට, සමාජයට වැඩ කරන්න ඉඩක් ලැබෙන පිළිගැනීමක් ලැබෙන තැනක්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=f1306262</link>
    <topic/>
    <author>සටහන ඉරේෂා ලක්මාලි පතිරණ</author>
    <content>ශ්‍රී ලංකා පුරාවිද්‍යා පර්යේෂණ සාහිත්‍යයට ‘ගෘහාශ්‍රිත බල්ලාගේ සම්භවය සහ පරිණාමය’ යන පුරාවිද්‍යා පර්යේෂණ ග්‍රන්ථය දායාද කරමින් ග්‍රන්ථකරණයට පිවිසි අමා එච්. වන්නිආරච්චි, ‘සමුගනිමු ජැකී’, ‘ඉත්තෑ පැංචාගෙන් බලු දඟයාට පාඩමක්’ සහ එහිම ඉංග්‍රීසි පරිවර්තනය වන ’Naughty puppy and the Little porcupine’ යන ළමා කෘති තුන, මේ මස 29 වැනි සෙනසුරාදා සවස 4.30ට රාජගිරිය ලයන්ස් ඇක්ටිවිටි සෙන්ටර්හිදී ජනගත කිරීමට සූදානමින් සිටී. එම ළමා කෘති ත්‍රිත්වය පිළිබඳත්, ළමා සාහිත්‍ය පිළිබඳත් ඇය සමඟ කළ කතාබහකි මේ.* ලේඛන කලාවට පිවිසීම පිළිබඳ ඔබේ මතකය අවදි කළොත්?මා ලේඛන කලාවට පිවිසෙන්නේ මීට වසර පහකට පමණ පෙර සිටයි. පුවත්පත් හා අධ්‍යාපනික සඟරා සඳහා පර්යේෂණ ලිපි ඉදිරිපත් කිරීම ඔස්සේ මගේ ලේඛන දිවිය ඇරැඹෙනවා. ඒත් මා පූර්ණකාලීනව ලේඛන කලාවට අවතීර්ණ වන්නේ 2012 වසරේ අග භාගයේ සිටයි. පර්යේෂණ සාහිත්‍ය මගින් ලේඛනයට පිවිසි මා, දැනට පර්යේෂණ ග්‍රන්ථකරණයට අමතරව කෙටිකතා, නවකතා ප්‍රබන්ධ සාහිත්‍ය හා ළමා සාහිත්‍ය නිර්මාණකරණයේ ද යෙදෙනවා.* ඔබ ළමා කෘති නිර්මාණයට යොමුවන්නේ කුමන පසුබිමක් මතද?මට බොහොම සුන්දර ළමා කාලයක් තිබුණා. ළමා කාලෙදි මම පුංචි පුංචි කතන්දර පොත් කියෙව්වේ බොහොම ආශාවෙන්. ඒ කතන්දරවල තිබුණු චරිත මගේ ළමා ලෝකය තුළ ලොකු ඉඩක් හිමිකර ගත්තා. ඒ වගේම ඒවායේ තිබුණු සමහර චිත්‍ර තවමත් මගේ සිත තුළ නොමැකෙන මතක සටහන් වෙලා. ළමා ලෝකය තුළින් මගේ අනාගතය ගොඩනැඟෙන්න මේ ළමා සාහිත්‍ය විශාල පිටිවහලක් වුණා කියලා මං විශ්වාස කරනවා.මං විඳපු සුන්දර අත්දැකීම මගේම නිර්මාණ ඔස්සේ තවත් ළමා පරපුරකට දායාද කරන්න මා තුළ ලොකු ආශාවක් පැවතුණා. මං ළමා කෘති නිර්මාණය කෙරෙහි යොමුවීමට මූලික පදනම වෙන්නේ මා තුළ පැවැති ඒ ආශාවයි. මම කවදත් සතුන්ට, සොබාදහමට බොහොම ළෙංගතුයි. ළමා ලෝකයත් මේ දේවලට ඉතා සමීපයි. සොබාදහම හා සතා සිවුපාවුන් හරහා මගේ අත්දැකීම් පාදක කර ගනිමින් දරුවන්ට අලුත් යමක් ඉදිරිපත් කරන්නට මං උත්සාහ කළා. එම උත්සාහයේ ප්‍රතිඵලයක් ලෙසයි ළමා කෘති නිර්මාණයට පිවිසෙන්නේ.* ඔබේ ලේඛන කටයුතු අතර ළමා කෘති නිර්මාණය ප්‍රධාන තැනක් ගන්නවා. ඔබ දකින ආකාරයට ළමයින් සඳහා නිර්මාණ ඉදිරිපත් කිරීමේදී කතුවරයාට පැවරෙන කාර්ය කෙබඳු ද?ළමා සාහිත්‍යකරණයේ යෙදීම ඉතා අභියෝගාත්මක කටයුත්තක්. ප්‍රබන්ධ සාහිත්‍යකරණයේ දී ලේඛකයාට විශාල නිදහසක් ඇති නමුත්, ළමා සාහිත්‍යකරණය තුළ එම නිදහස සීමාසහිතයි. ඒ නිසා එය බොහෝ වගකීම් සහිත දෙයක්. එසේම ළමයින් වෙත අප ඉදිරිපත් කරන නිර්මාණය හරවත් විය යුතුයි. ඒ වගේම ළමයි සඳහා යමක් ලිවීමේ දී අප තුළ ළමා ලෝකය දැකීමේ හැකියාව තිබිය යුතුයි. කතුවරයා තුළ, ළමයින් යමක් තේරුම් ගන්නා ආකාරය පිළිබඳ මනා අවබෝධයක් තිබීම අවශ්‍ය වෙනවා. ඒ වගේම නිර්මාණය මගින් ඉදිරිපත් කරන කරුණු විද්‍යාත්මක වීමත් අවශ්‍යයයි.මේ නිසා ළමයින් සඳහා නිර්මාණකරණයේ යෙදීම භාරදූර කාර්යක් ලෙසයි මා දකින්නේ. කතුවරයා සතු අත්දැකීම් ළමා නිර්මාණවලට බෙහෙවින්ම ඉවහල් වෙනවා.* නොබෝ දිනකින් එළිදැක්වීමට නියමිත ළමා කෘති ත්‍රිත්වය පිළිබඳ යමක් සඳහන් කළොත්?‘සමුගනිමු ජැකී’, ‘ඉත්තෑ පැංචාගෙන් බලු දඟයාට පාඩමක්’ සහ එහි පරිවර්තනය වන ’ Naughty puppy and the Little porcupine’ යන කෘති තුන තමයි එළිදක්වන්නට නියමිත. මේ ළමා කෘතිවලට අදාළ වස්තුවිෂය ගොඩනැගීමට මගේ සැබෑ ජීවිතයේ අත්දැකීම් මුල්වීම විශේෂත්වයක්. වස්තු විෂය වටා ගෙතෙන කතන්දරයේ නිර්මාණාත්මක බව ගොඩනඟන්නට මා චිත්‍ර සටහන් ප්‍රබලවම යොදා ගත්තා. මේ කෘති තුනටම සත්ව චරිත මුල්වෙනවා.‘සමුගනිමු ජැකී’ කෘතිය නිර්මාණය වෙන්නේ ‘ජැකී’ නම් වූ බලු පැටවා වටා ගෙතෙන කතා පුවතකින්. එම කතාපුවතට පාදකවන්නේ සත්‍ය සිදුවීමක්. එය ළමා ලොවට ගැළපෙන ආකාරයෙන් සරලව, රසවත්ව ඉදිරිපත් කරන්නට මම උත්සාහ කළා.මිනිසා හා සත්ව ලෝකය අතර ඇති ළෙංගතු සබඳතාව මෙහිදී විශේෂයෙන් කැපී පෙනෙනවා. ඒ වගේම සත්ව කරුණාව හා මනුෂ්‍යත්වයේ අගය පිළිබඳ ළමයින් තුළ අවබෝධයක් ගොඩනඟන්නට ද මේ කෘතිය දායක වෙනවා.‘ඉත්තෑ පැංචාගෙන් බලු දඟයාට පාඩමක්’ කෘතියට පාදක වෙන්නේ ඉත්තෑ පැටවෙකු හා බලු පැටවෙකු අතර ගොඩනැඟෙන සිද්ධි දාමයක්. සත්ව ලෝකය හා සොබාදහම මේ කෘතියෙන් ඉස්මතු වෙනවා.ඉත්තෑ පැටවාගේ හා බලු පැටවාගේ ක්‍රියාකාරකම් හා ඔවුන් මුහුණදෙන සිදුවීම් ඔස්සේ යහපතෙහි යෙදිය යුතු බවට දරුවන්ට පාඩමක් උගන්වනවා. දඟවැඩ නොකර, මාපියන්ට කීකරුව සිටිය යුතු බවත්, අනෙකට හිංසා පීඩා කිරීමෙන් තමාම කරදරයට වැටෙන නිසා යහපත්ව සිටිය යුතු බවත් මේ කෘතිය ආදර්ශවත් ලෙස දරුවන්ට වටහා දෙනවා.’Naughty puppy and the Little porcupine’ කෘතිය ‘ඉත්තෑ පැංචාගෙන් බලු දඟයාට පාඩමක්’ කෘතියේම ඉංග්‍රීසි පරිවර්තනයක්.* ලේඛන කටයුතුවලට අමතරව ඔබ දක්ෂතා දක්වන වෙනත් ක්ෂේත්‍ර මොනවාද?ලේඛන කටයුතුවලට සමගාමීව මා චිත්‍ර ශිල්පිනියක් ලෙසත් කටයුතු කරනවා. චිත්‍ර ශිල්පය පිළිබඳ පැවැති ආසාව නිසාම මං කුඩා කාලයේ පටන්ම චිත්‍ර ශිල්පය හදාරන්නට යොමුවුණා. ‘අමා රන්සර 2011’ නමින් මා ඒකපුද්ගල චිත්‍ර ප්‍රදර්ශනයක් පැවැත්වූවා. ජාතික හා ජාත්‍යන්තර චිත්‍ර තරග සඳහා ද සහභාගී වෙලා තියෙනවා. මම දැනට මගේම වූ කලා ඇකඩමියක් ද පවත්වාගෙන යනවා.* ලේඛන කටයුතුවල සාර්ථකත්වය කෙරෙහි ඔබ චිත්‍ර කලාව යොදාගන්නේ කොහොමද?ළමා සාහිත්‍යය හා බැඳී පවතින වැදගත්ම අංගය චිත්‍රයයි. චිත්‍ර ළමා කතන්දර පොතකට අත්‍යවශ්‍ය අංගයක්. චිත්‍රය ළමා මනසට බොහොම සමීපයි. වචනවලින් කියන කතන්දරය සිතුවම හරහා ළමා මනසට හොඳින් කාවදිනවා. ළමා කෘතිවලට චිත්‍ර ඇඳීමේදී ළමා මනස පිළිබඳ ඉතා හොඳ අවබෝධයෙන් කටයුතු කළ යුතුයි. ඒ නිසා කුඩා ළමයින් සඳහා චිත්‍ර ඇඳීමේදී මම ශෛලීන් කිහිපයක් අනුගමනය කරනවා.වසර 20ක් පමණ කාලයක් චිත්‍ර ශිල්පයේ මා ලද පුහුණුවත්, අත්දැකීමත් ළමා කතන්දර සඳහා චිත්‍ර ඇඳීමේදී බෙහෙවින්ම ඉවහල් වෙනවා. මා අතින් අඳින චිත්‍ර වගේම පරිගණක මාධ්‍යයෙන් අඳින චිත්‍රත් මගේ කෘතිවලට යොදා ගන්නවා. එළිදැක්වීමට නියමිත මගේ නවතම ළමා කෘති සඳහා මම ඒ මාධ්‍ය දෙකම උපයෝගී කර ගත්තා.* ලේඛන කලාව තුළ ඔබේ ඉදිරි වැඩකටයුතු කොහොමද?මේ වනවිට ලියා අවසන් කර ඇති ළමා කතන්දර පොත් හතරකට මේ දිනවල සිතුවම් නිර්මාණය කරමින් සිටිනවා. ඒ පොත් ඉදිරියේ දී එළිදක්වන්නට බලාපොරොත්තු වෙනවා. මීට අමතරව මේ දිනවල සිදුකරනු ලබන පුරාවිද්‍යා පර්යේෂණයක ප්‍රතිඵල, ග්‍රන්ථයක් ලෙසින් නුදුරු අනාගතයේ දී එළිදක්වන්නට ද සූදානමින් සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>26</day>
    </date>
    <link>http://www.dinamina.lk/2013/06/26/_art.asp?fn=f1306263</link>
    <topic/>
    <author>සටහන මනෝලි සුබසිංහ</author>
    <content>විද්්‍යුත් මාධ්‍යයෙන් මුද්‍රිත මාධ්‍යයට පිවිස පුවත්පත් කලාව තුළ දිගුකාලීන අත්දැකීම්වලින් හෙබි මාධ්‍යවේදිනියක වූ අනුරාධා නිල්මිණි, පසු කාලයේ අපට සමීප වූයේ කිවිදියක, ළමා රචිකාවියක හා නවකථාකාරියක ලෙසින් නන්විද භූමිකා සමඟිනි. ‘ලාලි කෙළිය’ ඇගේ ප්‍රථම නවකථාවයි.* “යුගස්ත්‍රී” ඔබේ පළමු කාව්‍ය සංග්‍රහයයි. ‘ලාලිකෙළිය‘ නවකතාවක්. ඔබ වෙනස්ම මඟක් ගත් නිර්මාණකාරියක් බවට පැහැදිලි සාක්‍ෂි සපයා තිබෙනවා. මොකකක්ද ඔබේ ගමන් මඟ?ඒකට වඩාත්ම ගැළපෙන පිළිතුර තමයි මම සමාජය ප්‍රශ්න කරන්නියක් වීම.මම පුංචිම කාලෙ ඒ කියන්නේ මට වයස අවුරුදු හතක් තරම් වයසකදි අපේ අම්මා මාවත් එක්කගෙන දවසක් පළාතෙ මන්ත්‍රීවරයගෙ ගෙදරට යනවා. අපි මහපාන්දර ගෙදරට ගිහින් කුස්සිය පැත්තෙ වාඩිවෙලා ඉන්නවා. ඔන්න මන්ත්‍රීතුමා කුස්සිය පැත්තට එනකොටම අපේ අම්මා ඇතුළු ගෑනු හැමෝම බංකුවලින් නැගිට්ටා එතුමාට ගෞරව කරන්න.අම්මා නැඟිටින අතරෙම මටත් බල කර කර අතින් අදිනවා නැගිටින්න කියලා. එතකොට මම ටිකක් හයියෙන් අම්මගෙන් අහනවා “ඇයි මන්ත්‍රී කියන්නෙ හාමුදුරු කෙනෙක්ද?” කියලා. ඒක මන්ත්‍රීවරයාට ඇහිලා එතුමා හිනාවුණා. මම නැගිට්ටෙම නෑ. අම්මා ගෙදරට ආවට පස්සෙ මට දඬුවම් කළා. මේක ලොකු සිද්ධියක් නොවෙයි. නමුත් නිස්සාර සම්ප්‍රදායන් ප්‍රශ්න කිරීමට කුඩා ළමයකු වශයෙන් පවා මා තුළ තිබු වුවමනාව, මගේ පසුකාලීන වෘත්තිය වගේම නිර්මාණකරණයට පිටුබලයක් සපයන්නට ඇතැයි මා සිතනවා.* කවිය නවකතාව වැනි හෘදය සංවේදී ගුණයෙන් අනූන නිර්මාණ හරහා ඔබ පවසන අන්දමට සමාජය ප්‍රශ්න කිරීමේ හැකියාවක් තිබෙනවාද?“පැහැදිලි ලෙසම තිබෙනවා”. නමුත් අවාසනාව අපගේ මෑත කාලීන සාහිත්‍යකරුවන් හෝ නිර්මාණවේදීන්, ඒ මඟට අවතීර්ණ නොවීමයි. විශේෂයෙන්ම වර්තමාන සාහිත්‍යවේදීන් වැඩි දෙනෙකුගේ කැමැත්ත, තම නිර්මාණ කෘති හරහා සමාජයට සරල පණිවිඩයක් ලබා දීමට පමණයි. ඒ සඳහා ද අවංක වුවමනාවක් ඇත්තේ අතළොස්සකටයි. ඉන් ඔබ්බට ගොස් නිර්මාණය තුළින් සමාජය ප්‍රශ්න කරන්නට කිසිවකුත් වැඩි කැමැත්තක් දක්වන බවක් පෙනෙන්නට නැහැ.එයත් එක්තරා දේශපාලනයක් විදිහටයි මම දකින්නේ. අද ශ්‍රී ලංකාවට ගැළපෙන්නෙ සහ ශ්‍රී ලංකාව තුළ පවතින්නෙ ඕඩියන්ස් පොලිටික්ස්.ඒ කියන්නෙ වේදිකාවට ගැළපෙන දේශපාලනය. ඉන් එහා ගිය, හරයාත්මක හෝ න්‍යායාත්මක තලයේ දේශපාලනයක් අපේ රටේ නෑ. ශ්‍රී ලංකාවේ වර්තමාන සාහිත්‍යකරණයට වඩාත් හොඳින්ම ගැළපෙන්නෙ ඒ අර්ථ දැක්වීමයි.විවිධ සාහිත්‍ය සම්ප්‍රදායන් තුළ රාමුගත වූ සහ රාමුගත කරවූ, පාඨක විචාරක පිරිසක් වෙනුවෙනුයි, වර්තමාන ලේඛකයාට ලියන්නට සිදුවී තිබෙන්නේ. අනෙක් පසින්, සම්මාන පොරය. අඩුම වශයෙන් ‘’ෂෝට් ලිස්ට්’’ එකට හෝ පොත රිංගවා ගත යුතුයි කියන මානසිකත්වයක් දැන් ලේඛක මනස අවුල් කරමින් තිබෙන තවත් ඛේදවාචකයක්. ඒ සියල්ල අතරේ සමාජයේ පතුල කියවමින් සමාජ ක්‍රමය ප්‍රශ්න කිරීමේ සාහිත්‍ය කලාවක් ගැන හිතන්නට හෝ වැඩිදෙනෙකු කැමැත්තක් දක්වන්නේ නෑ.* “ලාලි කෙළිය” හරහා ඔබ එවන් ප්‍රබල සමාජ ප්‍රශ්න කිරීමකට යොමුවී ඇති බව බැලූ බැල්මට පෙනී ගියත්, කතාව ගලායෑමේදී එම උත්සා‍හය අසාර්ථක වී ඇතැයි මා කීවොත්..?ලාලි කෙළියෙහි වියමන, ප්‍රස්තූතය, අපේ සම්ප්‍රදායික නවකතා කියවමින් සිටින, සරල පාඨකයාට තේරුම් ගැනීම තරමක් අපහසු විය හැකියි. හේතුව, මෙහි ආකෘතිය මගින් කිසිවිටෙකත් මුල, මැද, අග සම්‍යක් සුවයෙන් ගලායන නාටකීය කතාවක් චිත්‍රණය නොවීමයි. එය මා පෙරවදනේම සඳහන් කර තිබෙනවා. අනෙක් කරුණ, කුඩා දරුවන්ට කතන්දර කියාදෙන අන්දමට සිද්ධියෙන් සිද්ධියට විස්තර කරමින්, පිටු තුන්හාරසියයේ පොත් ගෙඩි ලිවීමෙන් අප වැළකිය යුතුය යන මතයේ මා තරයේ සිටිනවා. ප්‍රස්තූතයට ගැළපෙන, ප්‍රබල සිදුවීම් දිගින්, දිගට ඇත්නම් පමණක් එවැනි දීර්ඝ පොත් කියැවීමට කෙනෙකුට කාලය තිබිය හැකියි. ඒ කවරක් වුවත්, පොතේ අලෙවිය හා පොත හොඳින් ග්‍රහණය කරගත් පිරිස දක්වන අදහස් අනුව ඔබේ යෝජනාවට එකඟවීමේ හැකියාවක් මට නැහැ.* මන්ද මානසික මට්ටමේ පසුවන දරුවකු බලා කියා ගන්නා මවක් පිළිබඳ, අප තුළ හටගන්නේ මහත් ගෞරවයක් සහ අනුකම්පාව මුසුවූ දයාවක්. ලාලිකෙළියේ විනිෆ්‍රීඩා පෙරේරා යන මවගේ එක ක්‍රියාකලාපයක් අපට ඇති කරවන්නේ විශාල ප්‍රශ්නාර්ථයක්. සැබෑ ලෙසම එවැනි දෑ සිදුවිය හැකිද?‘’ඒකට පිළිතුරු ගණනාවක් තිබෙනවා. පළමුවැන්න, එම සිදුවීම, කොයියම් ලෙසකින් හෝ සැබෑ ලෙසම සිදුවන්නක් බව පොතේ කොතැනකවත් සඳහන් වී නැහැ. ඒ නිසායි මා මුලින්ම කියා සිටියේ ඉසියුම් කියැවීමක් ඇති කෙනෙකුට පමණයි මෙය හොඳින්ම ග්‍රහණය කරගත හැක්කේ කියා. පොතේ කතා නායිකාව ධාරතී දරු ප්‍රසූතියට රෝහල් ගත කිරීමත් සමඟම ඈ, මානසික අවපීඩන තත්ත්වයට පත් ‍ෙවනවා. දරු ප්‍රසූතියෙන් පසුව එය වඩාත් ත්‍රිව්‍ර වෙනවා. එම තත්ත්වය තුළ ඕනෑම කෙනෙකු ස්වයංක්‍රීය සිතිවිලි හා සිහින අතර සැරිසරන්නෙක් බවට පත්වන්නේ නිරායාසයෙන්.ඒවා තමන් මුහුණු දුන් හා මතකයේ තදින් රැදුණු සිද්ධි හා කාල්පනික අතර නිරන්තරව දෝලනය වෙමින් පැවතීමයි සොබාවය. ධාරතී දූෂණයට ලක් කරන තැනැත්තා පිළිබඳ ඔහුගේ මව දිනෙක පැවසූ වචන කිහිපයක්ද සමඟ කාල්පනික දිගහැරීමක් පමණයි ඔබ ඔය කියන සිදුවීම. එය දිග හැරෙන්නේද මතකය තුළ අද දකින සිහිනයක් පරාවර්තනයක් වශයෙනුයි.එම සිදුවීම පමණක් තනි මිටකට ගෙන, මෙය හුදු ලිංගිකත්වය හුවා දැක්වීමේ කාම පොත් කලාවේ තවත් එක් පුරුකක් වශයෙනුත් ඇතැම් පිරිස් අර්ථ දක්වමින් සිටිනවා. එය ප්‍රාථමික සෙක්ස් කුල්ලේ දමා පොළන්නට ප්‍රථම ලාලි කෙළිය හරහා මතු කෙරෙන සමාජ කියැවීම් කවරක්ද යන්න හෝ පිරික්සා බැලීමට අපේ ගෞරවනීය, සිල්වත් විචාරක සමාජයට වුවමනාවක් ඇති බවක් තවම පෙනෙන්නට නැහැ.* මන්ද මානසික තත්ත්වයේ පුත්‍රයකු සම්බන්ධයෙන් මවකගේ එම ක්‍රියාව සාධාරණීකරණය කළ හැකි නම්, එවන් දියණියකගේ පියෙකුටත් එයම කළ නොහැකිදැයි කෙනෙකුට ප්‍රශ්න කළ හැකියි.?පැහැදිළිවම එහෙම ප්‍රශ්න නගපු අයත් හිටියා. එපමණක් නොවෙයි, මට සමලිංගික අත්දැකීම් තිබේද, ගබ්සාවකට මුහුණු දී ඇද්ද, වැනි ඉතාම ප්‍රාථමික ගණයේ ප්‍රශ්න වක්‍රව නගපු අයත් සිටිනවා. ඔවුන් කෙරෙහි මට ඇත්තේ අනුකම්පාවක්. අවම වශයෙන් කේන්තියක් ඇතිකර ගැනීමට තරම්වත් ඒවා බරපතළ ප්‍රතිරෝධ ලෙස මට දැනෙන්නේ නැහැ.අපේ රටේ අති බහුතරයට තවමත් පරණ හණමිටි බිමතබා උරය හෑල්ලු කර ගැනීමේ වුවමනාවක් නැහැ. සාහිත්‍යය තුළත් ඒ බර එළෙසමයි. මගේ නවකතාවේ හෝ වෙනත් නිර්මාණයන්හි කිසිවිටෙකත් පූර්වාදර්ශි චරිත අඩංගු වන්නේ නැහැ. ඒ සියලු චරිත මේ පොළොවේම දූවිලි අංශු. ඒවා පො‍ෙළාවෙන් තරමක් මතුපිටට ගෙන, පොදු ඇස්මානයේ ජීවත් කරවීමයි මගේ අරමුණ.* ඔබේ ඒ අරමුණ තුළම පිහිටමින් ලාලි කෙළිය පාඨකයා ගෞරවයෙන් වැලඳගනීවි යන විශ්වාසය ඔබට තිබෙනවාද?ඒ ප්‍රශ්නයට ‘ඔව්’ කියන කෙටි පිළිතුරෙන් පමණක් අත පිසදාගැනීමට මා කැමති නෑ. හේතුව මා දැන් මගේ කාර්ය මූලික වශයෙන් ඉටුකර අවසානයි. එහි ඉතිරිය සම්පූර්ණ කළ හැක්කේ පාඨක විචාරක ප්‍රජාවටයි. මා මුලින් සඳහන් කළ පරිදි මෙන්ම, ඔබේ ප්‍රශ්න ඇසුරින් ද පෙනී යන්නේ නාටකීය නවකතා කලාවට හුරුවූ බහුතර පාඨක විචාරක ප්‍රජාව අතරේ ගබ්සාව නීතිගත කරවිය යුතුය යන යෝජනාව සමාජයට ගෙන එන ‘ලාලි කෙළිය’ හුදෙකලා ගමනක් යමින් තිබෙන බවයි. ඒ නිසා එහි ඉදිරි අලෙවියට යම් බලපෑමක් සිදුවේද යන්න, මට මේ මොහොතේ කිව නොහැකියි.එහෙත්, සමාජ විද්‍යාත්මක පදනමක සිට, සවිඥානිකව පොත ග්‍රහණය කරගත් යම් පිරිසක් ද සිටිනවා. පළල් දැක්මක් සහිත, ලෝක සාහිත්‍යයේ නව ප්‍රවණතා හොඳින් ඇසුරු කරන එම පිරිස, “ලාලි කෙළිය” තුළින් මතු කෙරෙන නව මානයක් හා සමාජ කෝණයක් කෙරෙහි නිරන්තර අවදියෙන් පසුවනු ඇත යන්න මගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062712</link>
    <topic>ජ’පුර පෙරටුගාමියෝ හයිලෙවල් පාරේ යකා නටති</topic>
    <author>සමන්මලී ප්‍රියශාන්ති පණ්ඩුක සමරසේකර</author>
    <content>අමානුෂික නවක වදය විශ්වවිද්‍යාල තුළ තිබිය යුතු යැයි තර්ක කරමින් විශ්වවිද්‍යාල ශිෂ්‍යයන් බලහත්කාරයෙන් මහ පාරට ගෙන ආ ශ්‍රී ජයවර්ධනපුර විශ්වවිද්‍යාලයේ මහා ශිෂ්‍ය සංගමය හෙවත් පෙරටුගාමියෝ පෙළපාළි පවත්වමින්, උද්ඝෝෂණ කරමින් හා මඟ දෙපස ගොඩනැඟිලිවලට හා ජනී ජනයාට ද අඩන්තේට්ටම් කරමින් ඊයේ උදෑසන සිට පැය ගණනාවක් ම එම මහා මාර්ගය සිය අණසකට ගෙන යකා නැටූහ.ඔවුන් ගේ ඉල්ලීම වූයේ අමානුෂික නවක වදය හේතුවෙන් පන්ති තහනමට ලක් වූ සියලු ශිෂ්‍යයන් නිදහස් කරනු යන්න ය. මේ පෙළපාළිය හා උද්ඝෝෂණය නිසා කොළඹ නගරයේ වෙළෙඳ ගනුදෙනු, කොටස් වෙළෙඳ පොළ ඉල්ලුම් හා තවත් වැදගත් රාජකාරි සිය ගණනක් කල් දමන්නට ද, අවලංගු කරන්නට ද සිදු වී තිබේ. ඒ මඟින් ශ්‍රී ලංකාවේ දේශීය ආර්ථිකයට සිදු වූ පාඩු ව මෙතෙක් ගණන් බලා නැත.විශ්වවිද්‍යාල උප සංස්කෘතිය ඉගැන්වීමේ මුවාවෙන් නවක සිසුන්ට අමානුෂික වද හිංසා පැමිණ වූ සිසුන් 40 කගේ පන්ති තහනම් කිරීමට එහි පාලන අධිකාරිය තීරණය කර ඇති බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා ඊයේ (26) දිනමිණ ට පැවසීය.සිද්ධිය සම්බන්ධයෙන් ශ්‍රී‍්‍ර ජයවර්ධනපුර විශ්වවිද්‍යාලයේ වැඩ බලන උප කුලපති මහාචාර්ය මොහාන් ද සිල්වා මහතා ප්‍රකාශ කළේ නවක සිසුන් මඩ ගොහොරුවක දණ ගස්වා අඩන්තේට්ටම් කිරීමට එරෙහිව පාලනාධිකාරිය සිසුන්ට අවවාද කළ නමුත් ඔවුන් දිගින් දිගටම නවක සිසුන් වද හිංසාවන්ට ලක් කළ බවයි.විශ්ව විද්‍යාල උප සංස්කෘතිය ඉගැන්වීම සඳහා මඩ ගොහොරු යොදා ;නාගෙන ශාලා පහසුකම් ලබා ගන්නා ලෙසත් පාලනාධිකාරිය මෙහිදී සිසුන්ට අවවාද කොට තිබේ. එය නොඉවසූ සිසුන් දහස් ගණනක් නවක සිසුන් ඉදිරියේ විශ්වවිද්‍යාල කුලපතිවරයාට හා පාලනාධිකාරියට නොසරුප් වදනින් බැණ වැදී ඇති අතර එයට එරෙහිව විනය ක්‍රියාමාර්ගයක් ලෙස මෙම පන්ති තහනම පැණ වූ බව මහාචාර්ය මොහාන් ද සිල්වා මහතා දිනමිණ ට පැවසීය.පන්ති තහනම් කළ ද එම සිසුන් 40 දෙනාට විභාගය සඳහා ඉදිරිපත් වීමට අවසරය ලබාදෙන බව පැවසූ මොහාන් ද සිල්වා මහතා, සානුකම්පිත හේතූන් මත අද දින පන්ති තහනම් කළ සිසුන් සමඟ සාකච්ඡා කිරීමට බලාපොරොත්තු වන බවද පැවැසීය.මෙම පන්ති තහනමට විරෝධය පාමින් ඊයේ හයිලෙවල් මාර්ගය අවහිර කරමින් විශ්වවිද්‍යාල සිසුන් දැඩි උද්ඝෝෂණයක නිරත වූහ.හයිලෙවල් මාර්ගයේ කොළඹ දෙසට ගමන් ගන්නා මංතීරු දෙකම අවහිර වන පරිදි මෙම සිසුන් උද්ඝෝෂණයක ද නිරත විණි.සිසුන් මෙසේ මාර්ගය අවහිර කර ඇති නිසා කොළඹ සිට මහරගම දෙසට ගමන් කරන මං තීරු දෙකෙහි කොළඹට ඇතුලූවන සහ ඉන් පිටවන වාහන ගමන් කෙරිණි. දෙල්කඳ මංසන්ධියෙන් රත්තනපිටිය දක්වා දිවෙන මාර්ගයද මේ දිනවල අලූත් වැඩියා කටයුත්තක් සඳහා වසා දමා ඇති අතර එය මෙම මාර්ග තදබදය අධිකවීමට හේතුවී තිබේ.ශිෂ්‍ය මර්දනයට එරෙහිව මහා ශිෂ්‍ය සංගයම ඊයේ (26) දහවල් උද්ඝෝෂණ පා ගමන ආරම්භ කළේ විශ්වවිද්‍යාලය ඉදිරිපිටිනි. සිසුන් විජේරාම මංසන්ධියට පැමිණ හයිලෙවල් මාර්ගය ඔස්සේ නුගේගොඩ දක්වා ගමන් කිරීමට නියමිත අතර ඊයේ (26) සවස 4 වන විටත්ඔවුන් දෙල්කඳ නගරය පසුකරමින් සිටි නිසා මහජනතාවට මහත් අසීරුතාවයකට මුහුණ දීමට සිදු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062713</link>
    <topic>ජනාධිපති ටැංසානියාව සහ ෂීෂේල්ස් බලා පිටත්ව යයි</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>පස්දින නිල සංචාරයක් සඳහා ජනාධිපති මහින්ද රාජපක්ෂ මහතා අද (27) ටැංසානියාව සහ ෂීෂේල්ස් රාජ්‍යය බලා පිටත්ව යයි.ශ්‍රී ලංකාව සහ ටැංසානියාව, ෂීෂේල්ස් රාජ්‍යය අතර පවතින ද්වීපාර්ශ්වික සබඳතා තවදුරටත් ශක්තිමත්කර ගැනීම මේ සාචාරයේ අරමුණ වී තිබෙන අතර දෙරටේ රාජ්‍ය නායකයන් සමඟ ද්වීපාර්ශවික සාකච්ඡා පැවැත්වීමට නියමිත බවද ජනාධීපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා "දිනමිණ" ට පැවසීය.ෂීෂේල්ස් රාජ්‍යයේ ජනාධිපති ජෙම්ස් ඇලික්ස් මයිකල් සහ ටැංසානියාවේ ජනාධිපති ජකායා ම්‍රිශෝ කිව්වේට් මහත්වරුන්ගේ නිල ආරාධනයකට අනුව මේ සංචාරයේ නිරත වන ජනාධිපති මහින්ද රාජපක්ෂ මහතා ටැංසානියාවේදී අන්තර්ජාතික සහයෝඟීතා සංවාදයට සහභාගි වීමට නියමිත බවද ඒ මහතා සදහන් කළේය. ඊට අමතරව ෂීෂේල්ස් රාජ්‍යය බලා පිටත්ව යන ඒ මහතා ජාතික මන්ත්‍රණ සභාවේ විශේෂ සැසිවාරයකටද සහභාගිවන බව මොහාන් සමරනායක මහතා ප්‍රකාශ කළේය.ශ්‍රී ලංකාව සහ ෂීෂේල්ස් රාජ්‍යය අතර පවතින ද්වීපාර්ශවික සහයෝගීතාවය වර්ධනය කර ගැනීමේ අරමුණින් එරට ජනාධිපති ජෙම්ස් ඇලික්ස් මයිකල් මහතා තෙදින නිල සංචාරයක් සදහා පසුගිය 2012 වසරේ අගෝස්තු මස 20 දා ශ්‍රී ලංකාවට පැමිණියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062714</link>
    <topic>පාපන්දු කෝටි 50ට වෙච්ච දේ ළගදීමදැනගන්න පුළුවන්</topic>
    <author>ප්‍රින්ස් ගුණසේකර</author>
    <content>සුනාමි ව්‍යාසනයෙන් පසු ශ්‍රී ලංකාවේ ක්‍රීඩා පිටි සංවර්ධනයට ජගත් පාපන්දු සම්මේලනයෙන් ලැබුණු රුපියල් කෝටි 50 කට සිදුවූ දේ සෙවීමේ වැඩිදුර පරීක්ෂණ අපරාධ පරීක්ෂණ දෙපාර්තමේන්තුවට හා අල්ලස් හෝ දූෂණ වංචා විමර්ශන ඒකකයට භාර දීමට ක්‍රීඩා ඇමැති මහින්දානන්ද අලුත්ගමගේ මහතා ඊයේ පියවර ගත්තේය.ක්‍රීඩා අමාත්‍යාංශය ඉහත කී ගනුදෙනු පිළිබඳ සොයා බැලීමට පත් කළ කමිටුව මගින් ලබා දුන් මූලික විමර්ශන වාර්තාවකට අනුව මේ තීරණය ගත් බව ක්‍රීඩා ඇමැතිවරයා ඊයේ ප්‍රකාශ කෙළේය.විශ්‍රාම ලත් ශ්‍රේෂ්ඨාධිකරණ විනිසුරු උපාලි සමරවීර මහතාගේ ප්‍රධානත්වයෙන් පත් කළ විමර්ශන කමිටුවේ නිගමනය වී ඇත්තේ ශ්‍රී ලංකා පාපන්දු සම්මේලනය තුළ ක්‍රියාත්මක වූ සුනාමි හා ගෝල් සංවර්ධන ව්‍යාපෘතිය හරහා සිදුවූ මේ ගණුදෙනු අවිධිමත් ලෙස භාවිතා වී ඇති බවයි.සියලු ගණුදෙනු ජාත්‍යන්තර පාපන්දු සම්මේලනය හා කොන්ත්‍රාත්කරු අතර සිදුවූවේ යැයි පෙන්වීමට උත්සාහ කළ ද ව්‍යාපෘති තෝරා ගැනීම, උපදේශකයන් පත් කිරීම, කොන්ත්‍රාත්කරුවන් තෝරා ගැනීම හා ගිවිසුම් අස්සන් කිරීම ශ්‍රී ලංකා පාපන්දු සම්මේලනයේ නිලධාරීන් සම්බන්ධවූ බවට සාක්ෂි විමර්ශන කමිටුවට ලැබී ඇතැයි තොරතුරු හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062715</link>
    <topic>වාස් ගුණවර්ධනගේ රියැදුරාගෙන්රහස් ප්‍රකාශයක්</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම්ගේ ඝාතනය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතා ගේ රියදුරු කොළඹ අතිරේක මහේස්ත්‍රාත් මොහොමඩ් සහබ්දීන් මහතා හමුවේ ඊයේ (26) රහස් ප්‍රකාශයක් ලබා දුන්නේ ය.රහස් පොලිසියේ රැඳවුම් බාරයේ සිටින කෙටුවන පදිංචි ආනත්ත පතිරණගේ ප්‍රියන්ත සංජීව නැමැති රියදුරු මෙසේ මහේස්ත්‍රාත්වරයා ඉදිරියේ සිය ප්‍රකාශ ලබා දී තිබේ.හිටපු නියෝජ්‍ය පොලිස්පති වාස් ගුණවර්ධන මහතාගේ රියදුරු ලෙස සේවය කර ඇති මොහු පොලිස් කොස්තාපල්වරයෙකි.මොහොමඩ් සියම් නැමැත්තාගේ ඝාතනය සම්බන්ධයෙන් මීට පෙර ද මහේස්ත්‍රාත් ඉදිරියේ දී ක්‍රිෂාන්ත කෝරළගේ, මොහොමඩ් ෆවුස්ඩීන් යන සිවිල් පුද්ගලයින් දෙදෙනා ඇතුළුව පොලිස් නිලධාරී ගාමිණි සනත්චන්ද්‍ර යන අය සිය ප්‍රකාශ ලබා දී තිබිණ.මේ ඝාතන සිද්ධිය සම්බන්ධයෙන් පරීක්‍ෂණ පැවැත් වූ පොලිසිය සිවිල් සැකකරුවන් දෙදෙනෙකු හා පොලිස් නිලධාරීන් හතර දෙනෙකු ඇතුළුව හිටපු නියෝජ්‍ය පොලිස්පති වාස් ගුණවර්ධන මහතා අත්අඩංගුවට ගනු ලැබිණි.හිටපු නියෝජ්‍ය පොලිස්පති වාස් ගුණවර්ධන මහතා අධිකරණයට ඉදිරිපත් කිරීමෙන් අනතුරුව ලබන මස 9 වන දින දක්වා රක්‍ෂිත බන්ධනාගාර ගත කිරීමට කොළඹ අතිරේක මහේස්ත්‍රාත් මොහොමඩ් සහබ්දීන් මහතා නියම කොට තිබිණ. සෙසු සැකකරුවන් ත්‍රස්තවාදි ආඥා පනත යටතේ අධිකරණයට කරුණු දක්වා අධිකරණ අවසර මත රහස් පොලිසියේ රඳවා වැඩිදුර විමර්ශන පැවැත්වෙනු ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306271</link>
    <topic>ජාතික ඖෂධ ප්‍රතිපත්තියකඩිනමින් පාර්ලිමේන්තුවට</topic>
    <author>නෙල්කා මැදගෙදර</author>
    <content>ජාතික ඖෂධ ප්‍රතිපත්තියක් සඳහා වන පනත් කෙටුම්පත පාර්ලිමේන්තුවට කඩිනමින් ඉදිරිපත් කරන බව නීති පතිවරයා ඊයේ ශ්‍රේෂ්ඨාධිකරණයට දැනුම් දුන්නේය. එම පනත් කෙටුම්පත මේ වන විට සකස් කර අවසන් බව නීතිපතිවරයා වෙනුවෙන් අධිකරණයෙහි පෙනී සිටි රජයේ නීතිඥ විවේකා සිරිවර්ධන මහත්මිය සඳහන් ක‍ළාය.සේනක බිබිලේ ප්‍රතිපත්තිය අනුව ජාතික ඖෂධ ප්‍රතිපත්තියක් සකස් කර එය පාර්ලිමේන්තු අනුමැතිය සඳහා ඉදිරිපත් කරන ලෙස ඉල්ලා ගොනු කළ මූලික අයිතිවාසිකම් පෙත්සම් දෙකක් විභාගයට ගත් අවස්ථාවේදී මේ බව දැනුම් දෙන ලදී. අගවිනිසුරු මොහාන් පීරිස්, කේ. ශ්‍රී පවන්, රෝහිණී මාරසිංහ යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවන ලදී.රෝගීන්ගේ අයිතිවාසිකම් සඳහා වන ජනතා සංසදය මේ පෙත්සම් ඉදිරිපත් කර තිබිණි.සෞඛ්‍ය ඇමැතිවරයා ඇතුළු පිරිසක් පෙත්සම මඟින් වගඋත්තරකරුවෝ කර සිටිති. ඖෂධ නිර්දේශ කිරීමේදී හා නිකුත් කිරීමේදී එහි ‍වෙළඳ නාමය නොව ඖෂධීය නාමය පමණක් භාවිතා කිරීම ඇතුළු කරුණු ගණනාවක් සේනක බිබිලේ ඖෂධ ප්‍රතිපත්තිය මඟින් නිර්දේශ කොට තිබිණි.එම නිර්දේශ ද ඇතුළත් කොට නව ජාතික ඖෂධ ප්‍රතිපත්තියක් සකස් කොට ඇති බවට පැවසූ නමුත් එවැන්නක් පාර්ලිමේන්තුවට ඉදිරිපත් වූයේ හෝ ක්‍රියාත්මක වූයේ නැත.එම ඖෂධ ප්‍රතිපත්තිය ඉදිරිපත් කිරීම අනවශ්‍ය ලෙස කල් දමන බවට පෙත්සම්කරුවෝ පැමිණිලි කර සිටිති.එබැවින් එම නව ඖෂධ ප්‍රතිපත්තිය ‍පාර්ලිමේන්තු අනුමැතිය සඳහා ඉදිරිපත් කරන ලෙස බලධාරීන්ට නියෝග කරන්නැයි පෙත්සම් මඟින් අධිකරණයෙන් ඉල්ලා ඇත.නීතිඥ ක්‍රිෂ්මාල් වර්ණසූරිය මහතා පෙත්සම වෙනුවෙන් කරුණු දැක්වීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306272</link>
    <topic>පළාත් සභාවලට පොලිස් බලතල තිබෙනවාට විරුද්ධයි</topic>
    <author> උපාලි කරුණාරත්න</author>
    <content>ඉඩම් පොලිස් බලතල පළාත් සභාවලට තිබෙනවාට තමන් වහන්සේ විරුද්ධ බව ශ්‍රී ලංකා අමරපුර මහා නිකායේ උත්තරීතර මහානායක අග්ග මහා පණ්ඩිත දවුල්දෙණ සිරි ඤාණිස්සර නාහිමිපාණන් වහන්සේ ප්‍රකාශ කළහ.එම බලතල තුලින් අනාගතයේ රට ලේ විලක් බවට පත්විය හැකි යයි ද නාහිමියෝ අනතුරු ඇඟවූහ.පළාත් සභාවලට තිබෙන ඉඩම් පොලිස් බලතල පිළිබඳව මැති ඇමතිවරුන්, බළධාරීන් ගැඹුරින් සිතා බැලිය යුතු බවද මහ නාහිමියෝ කීහ.සිංහල භාෂාව පිරිහෙමින් තිබෙනවා යයි කී දවුල්දෙණ සිරි ඤාණිස්සර නාහිමිපාණන් වහන්සේ සිංහල බෞද්ධ දරුවන්ට සිංහල කතා කිරීමට නොහැකි තත්ත්වයක් ඇති වෙමින් තිබෙන බව ද පැවසීය.ඒ සම්බන්ධයෙන් ද දැඩි අවධානය යොමු කරන ලෙස අදාළ බළධාරීන්ගෙන් නාහිමියෝ ඉල්ලා සිටියහ.ශ්‍රී ලංකා අමරපුර මහා නිකායේ උත්තරීතර මහානායක අග්ග මහා පණ්ඩිත දවුල්දෙණ සිරි ඤාණිස්සර නාහිමිපාණන් වහන්සේ මේ අදහස් පල කළේ පසුගිය 25දා කොළඹ ශ්‍රී සම්බුද්ධත්ව ජයන්ති මන්දිරයේ පැවති මඩිහේ පඤ්ඤාසීහ මහ නාහිමි උපත් සියවස් ගුණ සමරු උළෙලට සහභාගි වෙමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306273</link>
    <topic>ප්‍රතිකාර පැහැරහැරීම බරපතළ ගැටළුවක්</topic>
    <author>සන්ධ්‍යා කරුණාරත්න</author>
    <content>එච්.අයි.වී. ඒඩ්ස් රෝගීන් ප්‍රතිකාර පැහැර හැරීම හේතුවෙන් රෝගීන්ගේ ජීවිතවලටත් සෙසු පුද්ගලයන්ගේ ජීවිතවලටත් බරපතළ තත්ත්වයක් උදා වී ඇති බව ජාතික ලිංගාශ්‍රිත රෝග හා ඒඩ්ස් මර්දන ව්‍යාපාරයේ අධ්‍යක්ෂ වෛද්‍ය සිසිර ලියනගේ මහතා පවසයි.මේ වෛරසය ශරීරගත වූ පුද්ගලයන් ‍බොහෝ පිරිසක් නිශ්චික ප්‍රතිකාර ක්‍රම මඟහැර ව්‍යාජ දේශීය වෛද්‍ය ප්‍රතිකාර සඳහා යොමු වී පවතින බවට තොරතුරු වාර්තා වී ඇතැයි ද ඒ හේතුවෙන් මේ බරපතල තත්ත්වය උද්ගතව පවතින්නේ යැයි ඔහු කීය.නිශ්චිත වෛද්‍ය ප්‍රතිකාර මඟ හැරීමත් සමඟ රෝගියාගේ රුධිරයේ අන්තර්ගත එච්.අයි.වී. වෛරසය ශීඝ්‍රයෙන් ඉහළ යන අතර සිරුරේ ප්‍රතිශක්තිකරණය අඩු වීම හේතුවෙන් වෙනත් රෝගවලට රෝගියා ගොදුරු වීමේ අවදානමක් ද පවතියි.මේ තත්ත්වය ඉතා බරපතල බවත් මේ තත්ත්වය උත්සන්න වීම නිසා රට පුරා මේ වෛරසය වසංගතයක් ලෙස පැතිර යා හැකි බවත් ඒ මහතා ප්‍රකාශ කළේය.මේ වෛරසය සඳහා දේශීය ප්‍රතිකාර ලබාදෙන දේශීය වෛද්‍යවරුන් යැයි කියා ගන්නා පුද්ගලයන් ව්‍යාජ වෛද්‍යවරුන් බව පරීක්ෂණවලින් හෙළි වී ඇතැයි ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306274</link>
    <topic>තාක්ෂණ විෂය ධාරාවජුලි 15දා සිට පාසල්වල</topic>
    <author>සුභාෂිනී සේනානායක</author>
    <content>ලබන ජුලි 15 වනදා සිට දිවයින පුරා පිහිටි පාසල් 200ක තාක්ෂණික විෂය ධාරාව ඉගැන්වීම් ආරම්භ කෙරේ.මේ අනුව උසස් පෙළට විද්‍යා, ගණිත, වාණිජ විෂයන් ඉගැන්වීම් සිදු කළ IAB පාසල් තාක්ෂණික විෂය ඉගැන්වීමත් සමඟ IAB සුපර් (IABS) පාසල් බවට උසස් කෙරේ. අධ්‍යයන පොදු සහතික පත්‍ර සාමාන්‍ය පෙළ විභාගයෙන් විෂයයන් 6ක් සමත් වීම සහ ඕනෑම විෂයය තුනකට සම්මාන ලබා ගැනීමෙන් ඕනෑම සිසුවකු තාක්ෂණ විෂය ධාරාව හැදෑරීම සඳහා සුදුසුකම් ලබයි.ඉංජිනේරු තාක්ෂණය, ‍ජෛව පද්ධති තාක්ෂණය සහ තෝරා ගත් විෂයයන් 10න් එක් විෂයයක් ඇතුළුව විෂයයන් තුනක් උසස් පෙළ සඳහා හැදෑරිය යුතු අතර මෙම විෂය හැදෑරීම සඳහා ඕනෑම පාසලකින් තවත් පාසලකට යාමට සිසුන්ට අවස්ථාව උදා වේ.කිසිදු පාසලක නම මඟින් මිනිසුන් නිර්මාණය නොකළ බව අවධාරණය කළ අමාත්‍යවරයා හැකියාවන් ඇති දරුවන් තම දක්ෂතා පෙන්නුම් කරන බවත් බහුතරයක් ඈත පළාත්වල දරුවන් දක්ෂතා පෙන්නුම් කර ඇති බවත් අමාත්‍යවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306275</link>
    <topic>තාප්පෙට උඩින්බෝගම්බරට හෙරොයින්</topic>
    <author>අසේල කුරුළුවංශ</author>
    <content>කොළ ගුලියක ඔතා බෝගම්බර බන්ධනාගාරයේ අඩි 20ක් පමණ උසැති තාප්පයට ඉහළින් බන්ධනාගාරය තුළට වීසි කළ හෙරොයින් මත්කුඩු පැකට් තොගයක් අහුලා ගත් රැඳවියකු එහි ආරක්ෂක නිලධාරීන් විසින් ඊයේ (25) අල්ලා මහනුවර පොලිසියට බාරදෙනු ලැබ තිබේ.පිටත සිටි පුද්ගලයින් සමඟ සම්බන්ධතා පවත්වමින් ඉතා සැලසුම් සහගතව බන්ධනාගාරය තුළට මත්කුඩු ගෙන්වා ගැනීම සඳහා අදාළ උපාය මාර්ගය කලක පටන් රැඳවියන් විසින් ක්‍රියාත්මක කරනු ලබයි.මෙයට මාස කිහිපයකට ඉහතදී ටෙනිස් බෝලයක් තුළට මත්කුඩු දමා මෙලෙස බන්ධනාගාර තාප්පයට ඉහළින් එය විසි කළ අවස්ථාවේ එය අහුලාගත් රැඳවියකු පොලිස් අත්අඩංගුව පත් විණි.අත්අඩංගුවටට ගත් මත්කුඩු ප්‍රමාණය ග්‍රෑම් 2.1 බව පොලිසිය පවසයි. අදාළ රැඳවියාට මත්කුඩු ළඟ තබා ගැනීමේ චෝදනාව යටතේ නඩු පැවරීමට නියමිතය. ‍මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල, බෝගම්බර බන්ධනාගාර අධිකාරී තිස්ස ජයසිංහ යන මහත්වරුන්ගේ උපදෙස් මත පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306276</link>
    <topic>කොටි දේශපාලන අංශ නායිකාතමිලිනි නිදහස්</topic>
    <author>බන්දුල සෙනෙවිරත්නවවුනියාව උතුර</author>
    <content>එල්.ටී.ටී.ඊ. සංවිධානයේ හිටපු දේශපාලන අංශ නායිකා තමිලිනි නොහොත් සුබ්‍රමනියම් සිවහාමි ඊයේ (26) වවුනියාව පූන්තෝට්ටම් පුනරුත්ථාපන කඳවුරු භාරයේ සිට නිදහස් කළ බැව් උතුරු ප්‍රදේශය භාර ආරක්ෂක ‍අංශ පවසයි.ආරක්ෂක අංශ වැඩිදුරටත් පැවසුවේ වවුනියාව පූන්තෝට්ටම් කඳවුර තුළ වසරක පුනරුත්ථාපන කාලය නිම කිරීමෙන් අනතුරුව තමිලිනි ඇයගේ මව වන සුබ්‍රමනියම් සින්නම්මා නමැත්තිය වෙත ඊයේ (26) භාරදුන් බවයි.තමිලිනි කිලිනොච්චිය පරන්තන් ප්‍රදේශයේ පදිංචිකාරියක බැවින් ඇය ඇයගේ නිවස වෙත යන්නට ඇති බවට ආරක්ෂක අංශ වැඩිදුරටත් පැවසීය. තමිලිනි පුනරුත්ථාපන කාලය තුළදී පුනරුත්ථාපන පුහුණුව සාර්ථකව නිම කොට ඇති බැව්ද උතුරු ප්‍රදේශය භාර ආරක්ෂක අංශ පැවසූහ. තමිලිනි නිදහස් කිරීම සම්බන්ධයෙන් වවුනියාව පූන්තෝට්ටම් කඳවුරු භාර නිලධාරීන්ගෙන් තොරතුරු විමසීමට අවස්ථා ගණනාවකදී උත්සහ කළ නමුත් ඇයගේ නිදහස් කිරීම සම්බන්ධයෙන් තොරතුරු ලබාදීම පූන්තෝට්ටම් පුනරුත්ථාපන කඳවුරු භාර නිලධාරීන් ප්‍රතික්ෂේප කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306277</link>
    <topic>දේශීය පාරම්පරික කර්මාන්ත නැංවීමටදකුණු කොරියා රජයෙන් අතහිත</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ නොදියුණු පාරම්පරික කර්මාන්ත ගම්මාන නංවාලීම සදහා පූර්ණ සහයෝගය ලබාදීමට දකුණු කොරියානු රජය කැමැත්ත පළකර ඇත.එහි පළමු අදියර යටතේ රඹුක්කන, කහඹිලියාගොඩ මැටි කර්මාන්ත ගම්මානය දියුණු කිරීම සදහා අමෙරිකානු ඩොලර් 25,000ක ප්‍රදානයක් ලබාදීමට එම රජය තීරණයකර තිබෙන බව ආර්ථීක සංවර්ධන අමාත්‍යාංශය පවසයි.ජනාධිපති මහින්ද රාජපක්ෂ මහතා පසුගිය වසරේ සිදුකළ දකුණු කොරියානු සංචාරයේ ප්‍රතිඵලයක් ලෙස ශ්‍රී ලංකාවේ සාම්ප්‍රදායික කර්මාන්ත ගම්මාන සංවර්ධනය කිරීමට දකුණු කොරියාව එකඟතාවය පළකර තිබෙන බවද එය ශ්‍රී ලංකාවේ පාරම්පරික කර්මාන්ත ගම්මාන නංවාළීම සදහා වැදගත් අවස්ථාවක් බවද එම අමාත්‍යාංශය පෙන්වා දෙයි.ඒ අනුව දකුණු කොරියාවේ Saemaul Undong ආයතනය, ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත සබරගමුව පළාතේ පාරම්පරික ගම්මාන දෙකක් සංවර්ධනය කිරීමට පියවර ගෙන ඇත.රඹුක්කන මැතිවරණ කොට්ඨාසයේ මැටි කර්මාන්තය සඳහා ප්‍රකට කහඹිලියාගොඩ සහ ඇහැළියගොඩ මැතිවරණ කොට්ඨාසයේ පාරම්පරික කම්මල් කර්මාන්තය සඳහා ප්‍රකට එපිටවත්ත එම ගම්මාන වෙයි. මේ වැඩසටහන සබරගමුවේ ක්‍රියාත්මක කළයුතු ආකාරය පිළිබඳව එරට සමාජ ආර්ථික සහ සංස්කෘතික පුනරුදය සඳහා කැප වූ Saemaul Undong ආයතන නිලධාරීන් අවස්ථා දෙකකදී මෙම ගම්මාන දෙකට පැමිණ පාරම්පරික කර්මාන්තකරුවන්ගෙන් අදාළ ගම්මාන නඟාසිටුවීමේ යෝජනා ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306278</link>
    <topic>දෙවැනි සැකකාරියගේ ඇප අවලංගුයිපළමු සැකකරු තවදුරටත් රිමාන්ඩ්</topic>
    <author>රත්නපුර දිසා විශේෂ - නිරෝෂණ පෙරේරා සහ රත්නපුර විශේෂ එන්.පී.රාජදොරේ</author>
    <content>කොටකෙතන පළමු ද්විත්ව ඝාතනයේ දෙවැනි සැකකාරියගේ ඇප අවලංගු කිරීමට නියෝග කළ රත්නපුර මහාධිකරණ විනිසුරු මොහාන් සෙනෙවිරත්න මහතා පළමු සැකකරුද තවදුරටත් රක්ෂිත බන්ධනාගාරගත කිරීමට නියම කළේය. මේ නඩුවේ අධිචෝදනා පත්‍ර බාරදීම ඊයේ (26) සිදු විය. සැකකාර අඹු සැමි යුවළ සැප්තැම්බර් 30 වනදා දක්වා රක්ෂිත බන්ධනාගාරගත කිරීමට නියම කළේය.පසුගිය 2012 වසරේ ජනවාරි 31 වනදා කහවත්ත පන්සල පාරේ පදිංචි පිලාන ගොඩකන්දගේ නයනා නිල්මිණි (51) මවත් කාවින්ද්‍යා චතුරංගි සෙල්ලහේවා (18) දියණියත් ඝාතනය කිරීම සම්බන්ධව විත්තිකරුවන් හට අධිචෝදනා පත්‍ර බාරදෙනු ලැබීය.නීතිපතිවරයා වෙනුවෙන් රජයේ අතිරේක සොලිසිටර් ජෙනරාල් ජනාධිපති නීතිඥ ජයන්ත ජයසූරිය මහතාද රජයේ ජ්‍යෙෂ්ඨ නීතිඥ ලක්මාලි කරුණානායක හා නීතිඥ උදාර කරුණාතිලක මහතා පෙනී සිටියේය.පැමිණිල්ල වෙනුවෙන් කරුණු දැක්වූ අතිරේක සොලිසිටර් ජෙනරාල්වරයා සඳහන් කළේ විත්තිකාර අඹු සැමියන් දෙදෙනාගේ දරුවන් දෙදෙනා නඩුවේ පැමිණිල්ල වෙනුවෙන් සාක්කි දීමට නියමිත බවයි. එබැවින් විත්තිකරුවන් ඇප මත මුදා හැරියහොත් එය නඩුවේ ප්‍රගතියට හානියක් වන බැවින් ඔවුන් ඇප මත මුදා නොහරින ලෙස ඉල්ලා සිටියේය.විත්තිය වෙනුවෙන් පෙනී සිටි නීතිඥ ඉන්දික රූපසේන මහතා කරුණු දක්වමින් පළමුවැනි විත්තිකරු වසරකට අධික කාලයක් රිමාන්ඩ් බාරයේ සිටින බව කීවේය. ඔහුට ඇප අයදුම් කරමින් අධිකරණය හමුවේ මෝසමක් විභාග කිරීමට නියමිතව ඇතැයිද කීවේය. මේ අවස්ථාවේදී නොව වෙනත් සුදුසු අවස්ථාවකදී ඔහුට ඇප ලබාදීම ගැන ඉල්ලීම ඉදිරිපත් කරන බවද නීතිඥවරයා පැවසීය.දෙවැනි විත්තිකාරිය වන රසිකා චාන්දනි නැමැත්තියට මීට මාස හතකට පෙරදී ඇප ලබාදීමට රත්නපුර මහාධිකරණය නියෝග කළ බවද නීතිඥවරයා සඳහන් කළේය. එහෙත් ඇය මේ වන තෙක් ඇප කොන්දේසි සපුරා බන්ධනාගාරයෙන් පිටවී ගොස් නැති බව ද නීතිඥවරයා පැවසීය.දෙවැනි විත්තිකාරියට ඇප නියම කිරීම සම්බන්ධව අධිකරණය ගන්නා තීරණයට තමාද එකඟ වෙන බව නීතිඥවරයා ප්‍රකාශ කළේය. මහාධිකරණ විනිසුරු මොහාන් සෙනෙවිරත්න මහතා දෙපාර්ශ්වයම ඉදිරිපත් කළ කරුණු සලකා බලමින් සඳහන් කළේ මෙම සිද්ධිය රටේම මහත් ආන්දෝලනයකට ලක්වූ සිදුවීමක් බවයි. මේ නඩුවේ සුවිශේෂ තත්ත්වය සලකා නීතිපතිවරයා මඟින් අධිචෝදනා පත්‍රයක් ගොනුකර ඇති බැවින් ඉතාම කෙටි දිනයකදී නඩුව විමසන බව පැවසීය.විත්තිකරුවන්ට ඇප ලබාදීම යුක්තිය පසිඳලීමට යම් බලපෑමක් එල්ල වීමට ඉඩ ඇති නිසා දෙවැනි විත්තිකාරියට නියම කර තිබෙන ඇප අවලංගු කරන බවද මහාධිකරණ විනිසුරුවරයා සඳහන් කළේය.මෙම නඩුවේ පළමු විත්තිකරු වන්නේ ලොකුගම්හේවගේ දර්ශන නොහොත් රාජුය. ඔහුගේ බිරිඳ රසිකා චාන්දනි කුමාරි නොහොත් බට්ටි දෙවැනි විත්තිකාරියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n1306279</link>
    <topic>උතුරේ ඡන්දයට පෙර13 අහෝසි කරන්න</topic>
    <author>අනුර ප්‍රේමලාල්</author>
    <content>13 වෙනි ආණ්ඩුක්‍රම ව්‍යවස්ථා සංශෝධනය අහෝසි කරන්න නැත්නම් උතුරු පළාත් සභා ඡන්දයට පෙර එහි තිබෙන අහිතකර කරුණු ඉවත් කරන මෙන් පළාත් සභා අහෝසි කිරීමේ ජාතික එකමුතුව රජයෙන් ඉල්ලා සිටියි. මේ සංශෝධනය කිරීමේදි ඉඩම්, පොලිස්, පළාත් සභා ඒකාබද්ධවීම් ඇතුළු අහිතකර කරුණු පහක් එම ජාතික එකමුතුව රජයේ අවධානයට ලක්කරයි.මේ සම්බන්ධයෙන් ඊයේ (26) සමස්ත ලංකා බෞද්ධ මහා සම්මේලන ගොඩනැඟිල්ලේ පැවැති මාධ්‍ය හමුවේදි අදහස් දැක්වු ජාතික සංඝ සම්මේලනයේ සභාපති ශාස්ත්‍රපති රජවත්තේ වප්ප හිමියෝ නැවත වරක් රට තීරණාත්මක අවස්ථවකට පත්ව තිබෙන බව පෙන්වා දුන්හ. මේ සම්බන්ධයෙන් ගිහි පැවිදි මහා සේනාවකගේ සහභාගිත්වයෙන් මහ සමුළුවක් ලබන මස 02 වැනි දින මහරගම දී පැවැත්වීමට කටයුතු යොදා ඇතැයි දන්වා සිටියහ.බොදුබලසේනා සංවිධනයේ මහලේකම් ගලගොඩඅත්තේ ඥාණසාර හිමියෝ අදහස් දක්වමින් එදා චන්ද්‍රිකා රජය සමයේදි බෙදුම්වාදයට රට කැඳවාගෙන යන්න සැරසුනු මැතිඇමතිවරු අදත් ඒ දෙයම සිදු කරන බවට චෝදනා කළ‍හ. අද ඇතැම් ඇමතිවරු කරන ප්‍රකාශ දෙස බලන කළ ඔවුන් අත්තන ඇට කාළද ඉන්නේ යැයි සැක සිතෙන බව උන්වහන්සේ පෙන්වා දුන්හ.ජනතා විමුක්ති පෙරමුණ හා එක්සත් ජතික පක්ෂය අද හදිසියේ නින්දෙන් අවිදිවී ලෙසින් කරන ප්‍රකාශ දෙස බලන විට ඔවුන්ගේ දෙබිඩි පිළිවෙත අපූරුවට පිළිබිඹුවන බව ඥානසාර හිමියෝ කරුණු දැක්වූහ.හැඩිගල්ලේවිමලසාර, ද ොඹගොඩ සාරානන්ද හිමිවරු ඇතුළු තවත් හිමිවරු හා වෙනත් සංවිධානවල ප්‍රධානින් රැසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062710</link>
    <topic>වැට එඬරු ඇට කෑසිසුන් 6 දෙනෙකුටබරපතළයි</topic>
    <author>පොළොන්නරුව දිසා සමූහ ඇම්.පී. සරත්</author>
    <content>වැට එඬරු ඇට කෑ පාසල් සිසුන් හය (6) දෙනකු බරපතළ ලෙස රෝගාතුර වී පොළොන්නරුව රෝහලට ඇතුළත් කර ඇතැයි මැදිරිගිරිය පොලිසිය කියයි.මැදිරිගිරිය දිවුලන්කඩවල මහා විද්‍යාලයේ සිසු සිසුවියන් 6ක් පසුගිය 25 දා සවස 1.45ට පමණ පාසල ඇරී බසයක් එනතුරු පාසල අසල සිටියදී එම වැටී තිබූ වැට එඬරු ඇට කොට්ටන්බා ඇට යැයි සිතා කෑමෙන් වමනය දැමීම නිසා ගුරුවරුන් හා අසල සිටි මාපියන් එක්ව මැදිරිගිරිය රෝහලට ඇතුළත් කිරීමෙන් පසුව ඔවුන්ගේ තත්ත්වය බරපතළ වූ නිසා පොළොන්නරුව රෝහලට ඇතුළත් කර ඇත. පොළොන්නරුව රෝහලේ නේවාසිකව ප්‍රතිකාර ගන්නා ඔවුන්ගේ වයස අවුරුදු 8, 11, 13 වයසේ වේ. මැදිරිගිරිය පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062711</link>
    <topic>පහරදීමකින් මිහින්තලේ ප්‍රා. සභාවේ විපක්ෂ නායක රෝහලේ</topic>
    <author>අනුරාධපුර මධ්‍යම විශේෂ</author>
    <content>උතුරු මැද පළාත් සභාවේ එක්සත් ජාතික පක්ෂයේ මන්ත්‍රී අරුණ බුද්ධික ගුණසේකර මහතාගේ රියදුරා සිදු කළ පහරදීමකින් මිහින්තලය ප්‍රාදේශීය සභාවේ විපක්ෂ නායකවරයා (එජාප) තුවාල ලබා ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර ඇත.පහරකෑමට ලක්වීමෙන් විපක්ෂනායක ලලිත් එදිරිසිංහ මහතාගේ දතක් කැඩී තොලකට තුවාල සිදුවී ඇති බව අනුරාධපුර ශික්ෂණ රෝහ‍ල් ආරංචි මාර්ග සඳහන් කරයි. මන්ත්‍රීවරයා පහරකෑමට ලක්ව ඇත්තේ ඊයේ (26) අධිකරණ කටයුත්තකට අනුරාධපුර අධිකරණ සංකීර්ණයට පැමිණ නැවත පිටව යන අවස්ථාවේ අනුරාධපුර අධිකරණ සංකීර්ණයේ ප්‍රධාන ගේට්ටුව ඉදිරිපිටදීය.ඒ මහතා ඊයේ 2.20ට පමණ අධිකරණ භූමියෙන් පිටව යද්දී එම ස්ථානයට පැමිණි පළාත් සභා මන්ත්‍රීවරයාගේ රියදුරා විපක්ෂ නායකවරයාට පහරදී ඇත. එම අවස්ථාවේ ප්‍රධාන ගේට්ටුව අසල ආරක්ෂාවේ සිටි පොලිස් නිලධාරීන් ගැටුම සමථයකට පත් කර ඔවුන් අනුරාධපුර මූලස්ථාන පොලිසියට භාරදී ඇත.ඉකුත් පළාත් සභා මැතිවරණ සමයේදී මේ පාර්ශ්ව දෙක අතර ගැටුම් ඇතිවූ අතර මිහින්තලය විපක්ෂ නායකවරයාගේ නිවසට පළාත් සභා මන්ත්‍රී අරුණ බුද්ධික ගුණසේකර මහතා ඇතුළු පිරිසක් පහරදුන් අතර එම පහරදීමෙන් විපක්ෂ නායකවරයාගේ දේපළවලට හා නිවසට බරපතළ අලාභ හානි සිදු වූහ. මේ සම්බන්ධයෙන් අනුරාධපුර ප්‍රධාන ම‍හේස්ත්‍රාත් අධිකරණයේ නඩුවක් විභාග වෙන අතර අනුර බුද්ධික ගුණසේකර මහතා එහි විත්තිකරුවෙකි.මෙම පහරදීම සිදුවන අවස්ථාවේ පළාත් සභා මන්ත්‍රීවරයා එහි සිට නැති අතර මන්ත්‍රීවරයාගේ රියදුරා ද තමන්ට විපක්ෂනායකවරයා පහරදුන් බව පවසා අනුරාධපුර මූලස්ථාන පොලිසියට පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062716</link>
    <topic>එච් අයි වී ආසාධිතයන් ප්‍රතිකාර පැහැරහැරීම බරපතළ ගැටළුවක්</topic>
    <author>සන්ධ්‍යා කරුණාරත්න</author>
    <content>එච්.අයි.වී. ඒඩ්ස් රෝගීන් ප්‍රතිකාර පැහැර හැරීම හේතුවෙන් රෝගීන්ගේ ජීවිතවලටත් සෙසු පුද්ගලයන්ගේ ජීවිතවලටත් බරපතළ තත්ත්වයක් උදා වී ඇති බව ජාතික ලිංගාශ්‍රිත රෝග හා ඒඩ්ස් මර්දන ව්‍යාපාරයේ අධ්‍යක්ෂ වෛද්‍ය සිසිර ලියනගේ මහතා පවසයි.මේ වෛරසය ශරීරගත වූ පුද්ගලයන් ‍බොහෝ පිරිසක් නිශ්චික ප්‍රතිකාර ක්‍රම මඟහැර ව්‍යාජ දේශීය වෛද්‍ය ප්‍රතිකාර සඳහා යොමු වී පවතින බවට තොරතුරු වාර්තා වී ඇතැයි ද ඒ හේතුවෙන් මේ බරපතල තත්ත්වය උද්ගතව පවතින්නේ යැයි ඔහු කීය.නිශ්චිත වෛද්‍ය ප්‍රතිකාර මඟ හැරීමත් සමඟ රෝගියාගේ රුධිරයේ අන්තර්ගත එච්.අයි.වී. වෛරසය ශීඝ්‍රයෙන් ඉහළ යන අතර සිරුරේ ප්‍රතිශක්තිකරණය අඩු වීම හේතුවෙන් වෙනත් රෝගවලට රෝගියා ගොදුරු වීමේ අවදානමක් ද පවතියි.මේ තත්ත්වය ඉතා බරපතල බවත් මේ තත්ත්වය උත්සන්න වීම නිසා රට පුරා මේ වෛරසය වසංගතයක් ලෙස පැතිර යා හැකි බවත් ඒ මහතා ප්‍රකාශ කළේය.මේ වෛරසය සඳහා දේශීය ප්‍රතිකාර ලබාදෙන දේශීය වෛද්‍යවරුන් යැයි කියා ගන්නා පුද්ගලයන් ව්‍යාජ වෛද්‍යවරුන් බව පරීක්ෂණවලින් හෙළි වී ඇතැයි ද ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=n13062717</link>
    <topic>වකුගඩු රෝගය මැඩ පැවැත්වීමටකඩිනමින් විසැඳුමක් සොයා ගත යුතුයි</topic>
    <author>සමන්මලී ප්‍රියශාන්ති</author>
    <content>ශීඝ්‍රයෙන් පැතිර යන වකුගඩු රෝගය මැඩ පැවැත්වීම සඳහා කඩිනමින් විසැදුමක් සොයා ගත යුතු බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.වකුගඩු රෝගය ව්‍යාප්ත වන ආකාරය සොයා ගැනීම අත්‍යවශ්‍ය බව පැවසු අබේවර්ධන මහතා වකුගඩු රෝගයට මුල් විය හැකි යැයි හඳුනා ගත් පොහොර වර්ග ගෙන්වීම ද රජය විසින් තහනම් කර ඇති බවත් කීවේය.ඇමැතිවරයා මේ අදහස් පළ කළේ හෙක්ටර් කොබ්බෑකඩුව ගොවි පර්යේෂණ හා පුහුණු කිරීමේ මධ්‍යස්ථානයේදී පැවැති විද්‍යාත්මක කතිකාවතකට සහභාගී වෙමිණි. ආහාර පරිභෝජන රටා සමඟ සම්බන්ධ හදුනා නොගත් නිධන්ගත වකුගඩු රෝගය පිළිබඳ බහු සාධක කරුණු හා පර්යේෂණ අවශ්‍යතා හඳුනා ගැනීම යන මැයෙන් පසු අස්වනු තාක්ෂණ සහ මානව පෝෂණය පිළිබඳ ජාතික කමිටුව ශ්‍රී ලංකා කෘෂිකාර්මික පර්යේෂණ ප්‍රතිපත්ති සභාව මේ කතිකාවත සංවිධාන කර තිබිණි.කෘෂිකර්ම අමාත්‍යාංශය යටතේ වු ආයතන හා විශ්වවිද්‍යාල නියෝජනය කරමින් මේ සඳහා විද්වත්හු පිරිසක් සහභාගී වුහ.මෙහිදි අදහස් දැක්වු ඇමැතිවරයා මෙසේද කීවේය.අපේ ජනතාවගේ ආහාර ජීවන රටා හා අනෙකුත් චර්යාවන් ගැන අපි විශේෂ අවධානයක් යොමු කළ යුතුයි. රෝගය වේගයෙන් පැතිරෙනවා. බොන ජලයෙන් පැතිරෙනවා කියලා කියන නිසා දැන් උතුරු මැද පළාත්වල ජල සම්පාදන ව්‍යාපෘති රැසක් රජය විසින් ආරම්භ කර තිබෙනවා. කෘෂිරසායනික ද්‍රව්‍යවල තිබෙන යම් යම් අහිතකර දෑ වකුගඩු රෝගීන්ගේ මුත්‍රා සාම්පලවල තිබෙන නිසා එම විස රසායනික අඩංගු පොහොර ගෙන්විම රජය විසින් තහනම් කළා. අපි මෙරට ‍ජනතාව වැඩි වශයෙන් භාවිතා කරන පිටරටින් ආනයනය කරන සීනි, පරිප්පු, ඇපල්, මිදි වැනි ද්‍රව්‍ය ද පරීක්ෂාවට ලක් කළා. එහිදි සීනිවල කැඩිමියම් අඩංගු බව සොයා ගැනීමට අවස්ථව ලැබුණා.ඇලුමීනියම් භාජන භාවිතය මේ වන විට උතුරු මැද පළාතෙන් සම්පුර්ණයෙන් ඉවත් කළා. රජය ඒ වෙනුවෙන් විශාල මුදලක් වැය කර ප්‍රචාරක වැඩසටහන් ක්‍රියාත්මක කළා. මේ රෝගය පාලනය කිරිම සඳහා රජය ගත හැකි සෑම පියවරක්ම දැන් අරගෙන තිබෙනවා. නමුත් තවමත් මෙය පාලනය වී නැහැ. අපේ වගකීම වන්නේ මේ වෙනුවෙන් විසදුමක් සොයා ගැනීමයි. නිරෝගී ජාතියක් ඇති කිරිමට අපට අවශ්‍යයි. ඒ නිසා මේ ගැටලුවට විසදුමක් සොයා ගත යුතුමයි.මෙහිදි කතා කළ පාර්ලිමේන්තු මන්ත්‍රී විදුර වික්‍රමනායක මහතා,-මේ නිසා අපි සොයා බැලිය යුතු වන්නේ වකුගඩු රෝගය ශීඝ්‍රයෙන් වර්ධනයට වීමට බලපානු ලබන හේතු සම්බන්ධවයි. කිවුල් ජලය තිබෙන පළාත්වල මේ රෝගය විශාල වශයෙන් පැතිරෙන බවටත් සාධක තිබෙනවා. මේ රටේ සියලු දෙනා එකම විදිහට කන බොන අය. අද අපට තිබෙන අභියෝගය මේ රෝගයෙන් ජනතාව බේරා ගැනීමයි. මේ රෝගය වැළදීම පාලනය කිරීමයි.පිරිසුදු පානීය ජලය තිබෙන ප්‍රදේශවල මේ රෝගය අඩුයි. අනුරාධපුරය අවට ප්‍රදේශවල මේ රෝගය පැතිරුණත් අනුරාධපුරයේ මේ රෝගය ව්‍යාප්ත වී නැහැ. පිරිසුදු පානීය ජලය භාවිතා කිරීම නිසා ව්‍යාප්ත වීමේ වර්ධනය අඩුවීමක් තිබෙනවා.මදුරු කොයිල් පිළිබඳවත් අපි සොයා බැලිය යුතුයි. මේවායේ අන්තර්ගතය ගැන කවුරුත් දන්නේ නැහැ. අපි දියුණු වෙනවා කියන්නේ අපි අපිවම මරා ගැනීම නෙවෙයි.‍ අද ලෝකයේ අනෙකුත් රටවල් කාබනික පොහොර වලට යනවා.අපි පොහොර සහනාධාරය ලබා දෙමින් රසායනික පොහොර භාවිතයට හුරු කරනවා. අපි රෝගයට හේතු සොයා ගන්න අතරම එය වළක්වා ගැනීම හා පාලනය කිරිම ගැන අවධානය යොමු කළ යුතු වෙනවා. ඒ සඳහා දීර්ඝ, මධ්‍ය හා කෙටි කාලීන වැඩසටහන් ක්‍රියාත්මක කළ යුතු වෙනවා. මේ වෙනුවෙන් වු පර්යේෂණ අපේ රටේ අඩුයි. අපි වැඩිපුර පර්යේෂණ කළ යුතුයි. ඒ වෙනුවෙන් වු පර්යේෂණ හා සංවර්ධන දීමනාව වැඩි කර දෙන ලෙස එළැඹෙන අයවැයට යෝජනා ඉදිරිපත් කළ යුතුයි.කෘෂිකර්මය පැත්තෙන් අපි අත්හැර දැමු දේවල් තිබෙනවා‍. දැන් අපි නැවත ඒවා භාවිතා කළ යුතුයි යැයි ප්‍රකාශ කළේය.මෙහීදි කෘෂිකර්ම අමාත්‍යාංශයේ ලේකම් ඩබ්ලිව්. සකළසුරිය මහතා ද අදහස් දැක් වු අතර පැමිණ සිටි විද්වත්හු වකුගඩු රෝගය සම්බන්ධයෙන් තම තමන් සිදු කරල ලද පර්යේෂණ පිළිබඳව හා ඉදිරියේදී ගත යුතු ක්‍රියාමර්ග ගැන අදහස් පළ කළහ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306271</link>
    <topic>‘සුපසන් නිම්තෙර’ වැඩසටහනින් බස්නාහිරඅධ්‍යාපන කාර්යාලවලට ලක්ෂ 470ක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බස්නාහිර පළාතේ කොට්ඨස අධ්‍යාපන කාර්යාල සවිබල ගැන්වීම සඳහා බස්නාහිර පළාත් අධ්‍යාපන ඇමැති හා ප්‍රධාන ඇමැති ප්‍රසන්න රණතුංග මහතා රුපියල් ලක්ෂ 470ක් වෙන්කර පළාතේ අධ්‍යාපන කලාප 11කට අයත් කොට්ඨාස අධ්‍යාපන කාර්යාල 38කට ප්‍රතිපාදන බෙදා හැරේ.මේ මුදල මගින් ව්‍යාපෘති 107ක් ක්‍රියාත්මක කෙරේ. නව කාර්යාල භාණ්ඩ හා උපකරණ මිලදී ගැනීම ලැප්ටොප් පරිගණක මිලදී ගැනීම අන්තර්ජාල පහසුකම් ප්‍රවර්ධනය සනීපාරක්ෂක පහසුකම් වැඩිදියුණු කිරීම පහසුකම් සැපයීම ආදිය සිදුවන බව එම අමාත්‍යංශය කියයි.පළාතේ පාසල් අධ්‍යාපනයේ අභිවෘද්ධිය වෙනුවෙන් ක්‍රියාත්මක වන සුපසන් නිම්තෙර වැඩසටහන යටතේ පළමු අදියර වෙනුවෙන් රුපියල් ලක්ෂ 300ක් ද, දෙවෙනි අදියර යටතේ ලක්ෂ 170ක් වශයෙන් ද එම මුදල් වෙන් කිරීම සිදුවිය.මේ අනුව පළාත පුරා විසිරී සිටින හත් ලක්ෂයකට අධික ශිෂ්‍ය ශිෂ්‍යාවන්ට තිස් දහසකට අධික ගුරුවරුන්ට ද හය දහසක් පමණ අධ්‍යාපන කාර්යාල සේවක මණ්ඩලවලට මෙමඟින් පහසුකම් සැලසේ. මෙම වසර තුළ වෙන් කෙරුණු මුදල් ප්‍රතිපාදනකොළඹ දිස්ත්‍රික්කයට රුපියල් 1130128.4ක්ද, ගම්පහ දිස්ත්‍රික්කය සඳහා රුපියල් 10420654.23ක්ද, කළුතර දිස්ත්‍රික්කය සඳහා රුපියල් ලක්ෂ 10151869.50ක්ද බෙදීයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306272</link>
    <topic>මියගිය සැමියාගේ දේහය භාර ගැනීමබිරියන් තිදෙනාම ප්‍රතික්ෂේප කරලා</topic>
    <author>උතුරු කොළඹ සමූහඒ.මදුරවීරන්</author>
    <content>නීත්‍යානුකූල විවාහක බිරිය සිටියදී ඇයට හොරෙන් තවත් කාන්තාවන් දෙදෙනෙකු සමඟ පවුල් ජීවිත ගත කළ පුද්ගලයකු හදිසි අනතුරකින් මියයෑමෙන් පසු ඔහුගේ මෘත ශරීරය අවසන් කටයුතු සඳහා භාර ගැනීමට බිරියන් තිදෙනාම ප්‍රතික්ෂේප කිරීමේ සිද්ධියක් කොළඹ මහ රෝහලේ පැවැත්වූ මරණ පරීක්ෂණයකදී අනාවරණය විය.එහිදී වාර්තා වූ අන්දමට සිද්ධිය මෙසේ ය.ගොඩනැගිලි කොන්ත්‍රාත්කරුවකු වන මේ පුද්ගලයාගේ වයස අවුරුදු පනස් තුනකි. මොහු වැඩිපුරම වැඩභාරගෙන කටයුතු කළේ ගම්පහ ගාල්ල හා කොළඹ යන ප්‍රදේශවලය. මේ ස්ථාන තුනේම ඔහුට බිරියන් තිදෙනකු සිටියහ. ගම්පහ බිරියට දූ දරුවන් පස්දෙනකු ද ගාල්ල බිරියට සිව්දෙනෙකු හා කොළඹ බිරියට දෙදෙනකු ද වූහ. කොළඹ පදිංචි බිරිය සමඟ සිටියදී හදිසි අනතුරකින් මොහු කොළඹ ජාතික මහ රෝහලට ඇතුළු කිරීමෙන් පසු ජීවිතක්ෂයට පත්විය.මේ පිළිබඳව පැවැත්වූ මරණ පරීක්ෂණ දිනයේදී බිරියන් තිදෙනාම උසාවිය හමුවට කැඳවනු ලැබූහ.ගම්පහ පදිංචි බිරිය මේ මරණ පරීක්ෂණයේ දී පළමුව සාක්කි දෙමින් ගොඩනැගිලි කොන්ත්‍රාත්කරුවකු වන සැමියා සමඟ විසි අවුරුද්දකට ඉහතදී නීත්‍යානුකූලව විවාහ වූ අතර ඔහු තමාට හොරෙන් තවත් කාන්තාවන් දෙදෙනකු සමඟ යුගදිවි ගත කළ බව අදවනතුරු නොදන්නා බව කීවාය.අනෙක් බිරිය වන තරුණ පෙනුමකින් යුත් ගාල්ලේ පදිංචි කාන්තාවක දෙවනුව සාක්කි දෙමින් මේ තැනැත්තා කලින් විවාහ වූ කනෙකු බව නොදැන ඔහුත් සමඟ එකට ජීවත් වූ අතර කිසිදු අඩුවක් නො තබා ඔහු තමාට සැලකූ බවත් කියා සිටියාය. කොළඹ පදිංචිකාරියක වන තවත් කාන්තාවක අවසාන වශයෙන් සාක්කිදෙමින් කියා සිටියේ මේ තැනැත්තා සමඟ සම්බන්ධකමක් පවත්වා වෙනම නිවෙසක ඔහුත් සමඟ එකට ජීවත් වූ අතර ඔහුට තවත් බිරියන් දෙදෙනකු සහ ළමයින් සිටි බවක් නො දන්නා බවත් අවසන් කටයුතු සඳහා ඔහුගේ මෘතශරීරය භාර ගෙන කටයුතු කිරීමට තමාට වත් පොහොසත් කමක් නොමැති බවත්ය.බිරියන් තිදෙනාම භාර ගැනීමට අපොහොසත් වූ මේ මෘතශරීරය පිළිබඳ අවසන් කටයුතු රජයේ වියදමෙන් සිදු කිරීමට තීරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306273</link>
    <topic>බීමතින් වාහන ධාවනය කළරියැදුරන්ට දඩ</topic>
    <author>ගම්පහ සංචාරක –නිමල් ජයසිංහ</author>
    <content>බීමතින් යතුරු පැදි, ත්‍රිරෝද රථ, ධාවනය කළ පුද්ගලයින් 28ක් ගම්පහ අධිකරණයට ඉදිරිපත් කිරීමෙන් පසු 28 දෙනාටම රුපියල් එක්ලක්ෂ හැත්තෑහය දහස් පන්සියක දඩයක් නියම කළ ගම්පහ අතිරේක මහේස්ත්‍රාත් හේෂාන්ත ද මෙල් මහතා පුද්ගලයන් 17 දෙනකුගේ රියදුරු බලපත්‍ර මාස 3 බැගින් අත්හිටුවීමට නියෝග කළේය.චුදිත ත්‍රිරෝද රථ රියදුරන් වෙනුවෙන් කරුණු කී නීතිඥවරියන් බලපත්‍ර අත්හිටුවීමෙන් ඔවුන්ගේ එදිනෙදා රැකියා අහිමිවන බව පැවසුවද, මහේස්ත්‍රාත්වරයා බීමත් රියදුරන් වෙනුවෙන් සහනදීම ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306274</link>
    <topic>දැයට කිරුළෙන් කෑගල්ලේදිළිඳු පවුල්වලට නව නිවාස</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>දැයට කිරුළ වැඩපිළිවෙළට සමගාමීව කෑගල්ල දිස්ත්‍රික්කයේ ස්ථිර නිවසක් නොමැති සෑම පවුලකටම නිවසක් ලබාදීමට පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා පැවසීය.2014 වර්ෂයේ ජනවාරි මාසය නිමා වීමට පෙර සෑම පවුලකම උළු සෙවිලි කළ නිවාසයක් විදුලිය හා පිරිසිදු පානීය ජලය මෙන්ම සනීපාරක්ෂක පහසුකම් ලබාදෙන බවත් ඒ සඳහා ගමකින් ගමකට ගෙයකින් ගෙයකට වැඩසටහන රඹුක්කන මැතිවරණ බල ප්‍රදේශයේ සියලුම ග්‍රාම නිලධාරි කොට්ඨාසයන්හි ප්‍රජා අවශ්‍යතා හඳුනා ගැනීමේ අරමුණින් ජනතා සත්කාරය සහ ජංගම සේවයන් පැවැත්වීම සිදුකෙරෙන බව කීහ.ඒ සඳහා සහභාගිවී උපරිම ඵල ප්‍රයෝජන ලබා ගන්නා ලෙස ඇමැතිවරයා ජනතාවගෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306275</link>
    <topic>සිසුවිය පාසලට ගන්නමුදල් ගත් අය දැලේ</topic>
    <author>පානදුර සමූහ කපිල සෝමරත්න</author>
    <content>පානදුර බාලිකා මහා විදුහලේ හත්වෙනි වසරට සිසුවියක් ඇතුළත් කිරීම සඳහා ඇගේ මවුපියන්ගෙන් රුපියල් 15000ක මුදලක් සාපරාධි ලෙස ලබාගත්තේ යැයි පුද්ගලයකුට පානදුර පොලිසියේ ෂ;ශ්ෂ අපරාධ සහ වංචා විමර්ශන අංශයේ ස්ථානාධිපතිවරයා විසින් පැවැරූ නඩුවක විභාගය පානදුර ප්‍රධාන මහේස්ත්‍රාත් රුචිර වැලිවත්ත මහතා විසින් කල්තබන ලදී.මේ නඩුවේ විත්තිකරු රෝගාතුරවී රෝහලක ප්‍රතිකාර ගන්නා බව ඔහුගේ නීතිඥවරයා අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306276</link>
    <topic>ඉතාලියෙන් පේරාදෙණිය විශ්වවිද්‍යාලයටදසලක්ෂ 20ක කිරි නිෂ්පාදනාගාරයක්</topic>
    <author>තිලක් පුෂ්පකුමාර සේනානායක</author>
    <content>පේරාදෙණිය විශ්වවිද්‍යාලයේ රුපියල් මිලියන විස්සක් වැයකොට ඉදිකරන ලද නවතම කිරි නිෂ්පාදනාගාරය ශ්‍රී ලංකාවේ ඉතාලි නියෝජ්‍ය තානාපති ජී. මිලානෝ මහතා අතින් පසුගියදා විවෘත කරනු ලැබිණි.ඉතාලියේ ජාත්‍යන්තර රාජ්‍ය නොවන සංවිධාන වූ අයි. සී. ඊ. අයි සහ ඕවර්සිස් රාජ්‍ය නොවන සංවිධානවල ත්‍යාගයක් ලෙස පිරිනමන ලද මෙම කිරි නිෂ්පාදනාගාරයෙන් ප්‍රදේශයේ කිරිගොවීන් රැසකට සෙත සැලසේ.කිරි ගොවීනගෙන් ලබාගන්නා කිරිවලින් යෝගට් වර්ග නිෂ්පාදනය කිරීමද සිදුකැරෙන අතර කිරි සහ අනෙකුත් නිෂ්පාදන පේරාදෙණිය විශ්වවිද්‍යාලයේ අලෙවිය සඳහාත් පිටත වෙළඳ පොළ සඳහාත් ලබාදීම සිදුකෙරේ.එහිදී ශශ්‍රී ලංකාවේ ඉතාලි නියෝජ්‍ය තානාපති ජී. මිලානො මහතා මෙසේ පැවසූවේය.ඉතාලි ශ්‍රී ලංකා ජනතා මිතුදම මෙසේ ශක්තිමත් කරන්නට මෙම කිරි නිෂ්පාදනාගාරය ආරම්භ කිරීම අප දෙරටටම ඉතා වැදගත් වෙනවා. අතීතයේ සිටම මේ දෙරට අතර අන්‍යෝන්‍ය සුහදතාව වර්ධනය වී තිබුණා.පේරාදෙණිය විශ්ව විද්‍යාලයේ උප කුලපති මහාචාර්ය අතුල සේනාරත්න මහතා මෙහිදී කියා සිටියේ මෙම කිරි නිෂ්පාදනාගාරයෙන් කිරි ගොවීන් රැසකට සෙත සැලසෙන බවත්, මේ පිළිබඳව ඉතාලි ජනතාවට ස්තූතිය පළ කරන බවත්ය.මෙහිදී පේරාදෙණිය විශ්වවිද්‍යාලයේ කෘෂිකර්ම පීඨාධිපති මාහාචාර්ය කේ. සමරසිංහ, ශ්‍රී ලංකාවේ ඉතාලි නියෝජිත මැසිනො රිවා යන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306277</link>
    <topic>“කවිතා ටැලන්ට්”තරගයේ වාදන අංශයෙන් මුල්තැනට</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>උසස් අධ්‍යාපන ආමාත්‍යාංශය මඟින් විශ්වවිද්‍යාල සිසුන් සඳහා සංවිධානය කරන ලද “කවිතා ටැලන්ට්” වැඩසටහනේ වාදන අංශයේ ප්‍රථම ස්ථානය දිනාගැනීමට සෞන්දර්ය විශ්වවිද්‍යාලයේ මිලින්ද කුමාර තෙන්නකෝන් ශිෂ්‍යයා සමත්වී ඇත.මාවතගම මධ්‍ය මහා විද්‍යාලයෙන් හා කුරුණෑගල මලියදේව විද්‍යාලයෙන් සිප් සතර හදරා සෞන්දර්ය විශ්වවිද්‍යාලයට ඇතුළත්ව අධ්‍යාපනය ලබන මිලින්දට ළමාවියේ සිටම සිතාර්, ඕගන්, තබ්ලා, රිදම් ලීඩ් , බේස් ගිටාර් යන වාද්‍ය භාණ්ඩ වාදනය කිරීමේ නිපුණතාවයක් ද ලබා ඇත.මලියදේව විද්‍යාලයේ සංගීත ආචාර්ය විශාරද මධුසංඛ විජේකෝන් මහතා යටතේ සංගීතය හදාරාමින් ඔහුගේ වාදක මණ්ඩලයේ මෙන්ම ප්‍රවීණ සංගීතවේදී රෝහණ වීරසිංහයන්ගේ වාදක මණ්ඩලයේ සමාජිකයෙකු ලෙස කටයුතු කිරීමට මිලින්දට අවස්ථාව ලැබී ඇත.මේ වන විටත් මිලින්ද කුමාර තෙන්නකෝන් ජාතික හා ස්වාධීන රූපවාහිනියේ සංගීත වැඩසටහන්වල වාද්‍ය ශිල්පියෙකු ලෙසද කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=r1306278</link>
    <topic>උඩුපිල ග්‍රාමීය රෝහලටරූපවාහිනි යන්්ත්‍රයක්</topic>
    <author>කඩවත විශේෂ විජය ශ්‍රී ගම්මාන</author>
    <content>යුනි ලීවර් සමාගමේ බියගම නියෝජිත එන්. සී. වීරසේකර, ආයතනයේ වර්තමාන කළමනාකරු රෝහිත වීරසේකර මහතා උඩුපිල ග්‍රාමීය රෝහලේ මාතෘ සායනයට රූපවාහිනි (එල්. ඊ. ඩී ) යන්ත්‍රයක් රෝහලේ ප්‍රධාන වෛද්‍යවරිය වන ඒ. පී. ගංගොඩවිල මහත්මියට පිළිගැන්වීය.යුනි ලීවර් සමාගමේ පෙයාර්ස් භාණ්ඩ අවුරුදු 7 කට පසු නව මුහුණුවරකින් එළිදැක්වීම නිමිතිකොට මෙම පරිත්‍යාගය කළ අතර, ගැබිනි මවුවරුන් 50 කට පෙයාර්ස් නිෂ්පාදන පාර්සලය බැගින් ද පිරිනැමුණි.භාණ්ඩ මෙහෙයුම් කළමනාකරු නිපුන සේනාරත්න, ක්ෂේත්‍ර කළමනාකරු ජුඩ් සාගර, වෙළෙඳ සංවර්ධන නිලධාරී රවීන්ද්‍ර සෙනෙවිරත්න සහ හර්ෂ චතුරංග මහත්වරුද මෙම අවස්ථාවට සහභාගීී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306271</link>
    <topic>සුනාමි පාපන්දු සල්ලි රුපියල් කෝටි 50ක් ගෝල් දැලෙන් රිංගා යෑමේ සුලමුල හෙළිවෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ හිටපු නිලධාරීන් ආගමන-විගමන මුල්‍ය රෙගුලාසි උල්ලංඝණය කරමින් කටයුතු කර ඇතැයි ක්‍රීඩා ඇමැති මහින්දානන්ද අලුත්ග‍මගේ මහතා පවසයි. ‍එමෙන්ම එල්.ටී.ටී.ඊ යට සම්බන්ධ කිළිනොච්චියේ පිරිසකටද පාපන්දු මුදල් ලබාදී ඇති තොරතුරු සතුව ඇතැයි ක්‍රීඩා ඇමැතිවරයා හෙළි කළේය. ක්‍රීඩා අමාත්‍යාංශ ශ්‍රවණාගා‍රයේ ඊයේ පැවැති මාධ්‍ය හමුවකදී ඒ මහතා එසේ පැවැසීය.ජගත් පාපන්දු සම්මේලනයෙන් ශ්‍රී ලංකාවේ ක්‍රීඩාව නඟා සිටුවීමට සුනාමි ආධාර රුපියල් කෝටි 50ක් ලබාදී තිබු අතර එම මුදල් වැයකළ ආකාරය සෙවීමට ක්‍රීඩා ඇමැතිවරයා පත්කළ විමර්ශන කමිටු වාර්තාව එළිදැක්වීම නිමිතිකොට මේ මාධ්‍ය හමුව සංවිධානය කොට තිබුණි.විශ්‍රාමලත් ශ්‍රේෂ්ඨාධිකරණ විනිසුරු උපාලි සමරවීර මහතාගේ සභාපතිත්වයෙන් හා නීතිඥ පන්ඩුක කීර්තිනන්ද මහතාගේ ලේකම් ධුරයෙන් සමන්විත කමිටුවක් විමර්ශන කටයුතු මාසයක පමණ කාලයක් සිදු කළ අතර “කරුණු ‍විමසා සොයා බලා ඉදිරිපත් කළ වාර්තාව” ක්‍රීඩා ඇමැතිවරයාට භාරදුනි. ඒ සමගම ඉදිරියේදී ගතයුතු පියවරයන්ට අදාළ නිර්දේශ කිහිපයක් කමිටුවේ නිගමන මත ඉදිරිපත් කොට තිබුණි. විමර්ශන කමිටුව පාපන්දු සම්මේලනයේ හිටපු නිලධාරීන් හා ගෝල් සංවර්ධන ව්‍යාපෘතිය භාරව සිටි මනිලාල් ප්‍රනාන්දු මහතාගේ සාක්ෂි සටහන් කරගෙන ඇත.හිටපු පාපන්දු විධායක ක්‍රිෂාන්ත පෙරේරා මහතාගෙන්ද ප්‍රශ්න කර සාක්ෂි සටහන් කරගත් බව කමිටු ලේකම් නීතිඥ පන්ඩුක කීර්තිනන්ද මහතා පැවැසීය.සියලු සාක්ෂි හා ලේඛන අනුව පෙනීයන්නේ පාපන්දු සම්මේලන‍ය තුල එවක සිටි නිලධාරීන් නිසි අධීක්ෂණයකින් තොරව අවිධිමත් ලෙස කටයුතු කිරීමෙන් සුනාමි ආධාර මුදල් වැය කිරීමේදී ප්‍රශ්න ගණනාවක් ඇතිව තිබෙන බව කීර්තිනන්ද මහතා පැවැසීය. සුනාමි හා ‍ගෝල් ව්‍යාපෘති භාර නිලධාරීන් සෘජුව හා වක්‍රව වගකිවයුතු බවට කමිටුව අනාවරණය කරගෙන ඇත.ගණුදෙනුවලට අදාළ මුල්‍ය ලේඛන සැකසීමේදී විධිමත් බැවින් තොරවීමේ හේතුවමත වැඩිදුර පරීක්ෂණයක් අවශ්‍ය බව විමර්ශන කමිටුව ක්‍රීඩා ඇමැතිවරයාට නිරේදේශ කොට තිබුණි.එම සියලු කරුණු සලකා බලා සුනාමි පාපන්දු ආධාර පිළිබඳ වැඩිදුර පරීක්ෂණ අපරාධ පරීක්ෂණ දෙපාර්තමේන්තුවට හා අල්ලස් හෝ දුෂණ වංචා විමර්ශන ඒකකයට භාරදෙන බව ඇමැතිවරයා අවධාරණය කළේය.“පාපන්දු සම්මේලනයේ සිටි ප්‍රධාන නිලධාරියෙකු සිංගප්පූරුවේ ගිණුම්වලට මුදල් ලබාගෙන තිබෙනවා. ආසියානු පාපන්දු සම්මේලන කුසලාන තරගාවලිය ශ්‍රී ලංකාවේ පැවැත්වීම වෙනුවෙන් අමෙරිකානු ‍ඩොලර් ලක්ෂයක් සිංගප්පූරුවේ ගිණුමකට දමාගෙන තිබෙනවා. ශ්‍රී ලංකාවේ තරගාවලියක් සංවිධානය කිරීම වෙනුවෙන් අ.ඩොලර් ලක්ෂයක් සිංගප්පූරු ගිණුමකට දමන ලෙස ඉල්ලීම් කර ඇත්තේ ඒ ප්‍රධාන නිලධාරියාගේ ලිපි ශීර්ෂයක් යොදා ගෙන.මේක ආගමන-විගමන මුල්‍ය රෙගුලාසි උල්ලංඝණය කිරීමක්. මේ ගැන තොරතුරු විමර්ශන කමිටුව අදාළ පුද්ගලයාගෙන් ඉල්ලා තිබෙනවා. ඒවාදීම ඔහු ප්‍රතික්ෂේප කළා. නමුත් රහස් පොලිසියට ඒවා නොදී ඉන්න බෑ. ඒ නිසයි වැඩිදුර පරීක්ෂණයක් අවශ්‍ය වන්නේ” ක්‍රීඩා ඇමැතිවරයා පැවැසීය.“සුනාමි සල්ලි ශ්‍රී ලංකාවට ගෙන්වාගෙන ඇත්තේ අස්සන් ස්කෑන් කොට යැවීමෙනුයි. ‍ලේකම්වරයා එහා කාමරේ ඉන්දැද්දී ඔහුටත් හොරා ඔහුගේ අස්සන මෙහා කාමරේ ඉන්න විධායක නිලධාරියා භාවිතා කොට තිබෙනවා. මේ ගණුදෙනුවල මුල්‍ය අර්බුද ගොඩක් තියෙනවා.ඒවා සියල්ල රහස් පොලිසිය මගින් හෙළිකර ගනිවී” ඇමැතිවරයා පැවැසීය. පාපන්දු හිටපු සභාපති සරත් වීරසේකර මහතාට එරෙහිව විනය පරීක්ෂණයක් පවත්වා අවශ්‍ය පියවර ගන්නා බවද ඇමැතිවරයා මෙහිදී පැවැසීය.ජගත් පාපන්දු සම්මේලනය මේ ‍පිළිබඳව සොයා බැලීමට සාමාජිකයන් 5ක් ශ්‍රී ලංකාවට එවා සියලු කරුණු අඩංගු වාර්තාවක් ලබන 1දා නිකුත් කිරීමට නියමිත බවද ඇමැතිවරයා පැවැසීය.“ෆිෆා නියෝජිත‍යන් සුනාමි ආධාරයෙන් ප්‍රතිසංස්කරණය කළ ක්‍රීඩාංගණවලට ගොස් පරීක්ෂා කර බලා නැවැත පිටත්වීමට පෙර මා මුණ ගැසුනා. කළුතර ක්‍රීඩා පිටියේ සවිකිරීමට විදුලි කණු 16ක් ඇස්තමේන්තු කර විශාල මුදලක් ගෙවා තිබෙනවා.නමුත් ඔවුන් යනකොට තියෙන්නේ කණු 4ක් පමණයි. ෆිෆා නියෝජිතයින් පුදුමයෙන් මා සමග කතා කළා. ඒ එක් සිද්ධියක් විතරයි. ගම් දුප්පතුන්ගේ පාපන්දු ක්‍රීඩාව පහළට ඇද වැටිලා. කොළඹ සිටි දෙන්නෙකුගේ උවමනාවට පාපන්දු සල්ලි අයථා විදිහට භාවිතා කර තිබෙන බව පෙනී යනවා.පාපන්දු සම්මේලනයේ මෙයට සම්බන්ධ සියලු දෙනාටම අවශ්‍ය දඩුවම්දීම මගේ එකම බලාපොරොත්තුවයි. ඇතැම්විට දැන් සම්මේලනයේ සිටින නිලධාරීන් වුනත් වැරදි තහවුරු වුණොත් එලියට දනවා” ක්‍රීඩා ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306272</link>
    <topic>විවෘත බැඩ්මින්ටන් තරගාවලිය කල් යයි</topic>
    <author/>
    <content>දකුණු පළාත් බැඩ්මින්ටන් සංගමය හා ශ්‍රී ලංකා බැඩ්මින්ටන් සංගමය එක්ව සංවිධානය කරනු ලබන ආරියදාස කුසලාන විවෘත බැඩ්මින්ටන් තරගාවලිය ලබන සැප්තැම්බර් මස 3වැනිදාට කල් දැමීමට සිදුවූ බව නිවේදනයක් නිකුත් කරමින් බැඩ්මින්ටන් සංගමය පවසයි. එම තරගාවලිය පැවැත්වීමට නියමිතව තිබුණේ ජූලි මස 27සිට 30දින දක්වාය.මේ තරගාවලියේ සියලු වයස් කාණ්ඩ තරග ප්‍රථම වරට ශ්‍රේණිගත කිරීමේ තරගාවලියක් ලෙස පැවැත්වේ. දිවයිනෙන් බැහැරව ආසියාතික බැඩ්මින්ටන් තරගාවලිය හා ආසියාතික සංවර්ධන පුහුණු කඳවුර වෙනුවෙන් සහභාගි වන ජාතික කණිෂ්ඨ ක්‍රීඩක ක්‍රීඩිකාවන්ගේ 15න් පහළ, 17න් හා 19න් පහළ ශ්‍රේණිගත කිරීම්වලට අසාධාරණයක් සිදුනොවන ලෙස මේ තරගාවලිය සැප්තැම්බර් මස 3වැනිදා කල් දැමීමට තීරණය කළ බව එම නිවේදනයේ වැඩිදුරටත් සඳහන් වෙයි. සැප්තැම්බර් මස 3වැනිදා සිට 7දින දක්වා අම්බලන්ගොඩ ධර්මාශෝක විද්‍යාලයේ දී මේ තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306273</link>
    <topic>39 වැනි ජාතික මහා ක්‍රීඩා උළෙලේමැරතන් ජයග්‍රාහකයන්ට වසර පුරා දීමනා</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ මැරතන්, පාපැදි හා තරග ඇවිදීම මේ මස 29 හා 30 දිනවල කතරගමදී පැවැත්වෙයි.නෙස්ලේ ලංකා සමාගමේ නෙස්‍ටමෝල්ට් අනුග්‍රහයෙන් පැවැත්වෙන මේ තරග අංශ තුනට පළාත් 9කින් ජයග්‍රහණය ලැබු ක්‍රීඩක ක්‍රීඩිකාවන් 500ක් පමණ සහභාගී වෙති.මැරතන් තරගවලට ඉදිරිපත්වන කාන්තා, පිරිමි දෙඅංශයේම පළමු, දෙවැනි හා තෙවැනි ස්ථාන දිනාගන්නා ක්‍රීඩක ක්‍රීඩිකාවන් හයදෙනෙකුට තෑගි මුදල්වලට අමතරව වර්ෂය පුරා මාසිකව පෝෂණ දීමනාවක් ගෙවීමට මෙවර කටයුතු කිරීම විශේෂත්වයකි.ඒ අනුව පිරිමි හා කාන්තා මැරතන් තරගයේ පළමු ස්ථාන දිනාගන්නා ක්‍රීඩකයාට හා ක්‍රීඩිකාවට මසකට රුපියල් දසදහස බැගින්, දෙවැනි ස්ථානයට මසකට රුපියල් හත්දහස් පන්සියය බැගින් හා තෙවැනි ස්ථානවලට රුපියල් පන්දහස බැගින් වසර පුරා හිමිකර දීමට කටයුතු යොදා ඇත.ක්‍රීඩා අධ්‍යක්ෂ ජෙනරාල් රංජනී ජයකොඩි හා නියෝජ්‍ය ක්‍රීඩා අධ්‍යක්ෂ සජිත් ජයලාල් යන මහත්ම මහත්මීන්ගේ ඉල්ලිමක් අනුව නෙස්ලේ සමාගම මේ මාසික දීමනා අඛණ්ඩව ලබාදීමට එකඟතාව පළකොට ඇත. තෑගිවලට අමතරව මාසික දීමනා සඳහා රුපියල් පන්ලක්ෂ හතලිස්දාහක මුදල් වෙන්කොට ඇත. තරග ඇවිදීම හා පිරිමි කාන්තා පාපැදි තරග 29දා සහමැරතන් තරග 30දා පැවැත්වීමට කටයුතු යොදා ඇත.පිරිමි පාපැදි තරගය කිලෝමීටර් 160.9ක දුරකින් යුක්තවන අතර එය කතරගම බස් නැවැතුම්පොළ අසලින් ආරම්භවී තිස්ස කතරගම හන්දියෙන් දකුණට හැරී තිස්සමහාරාම මුලික රෝහල අසලින්, දෙබරවැව නගරය ඔස්සේ වීරවිල හන්දියෙන් වමට හැරී හම්බන්තොට මාතර පාරට වැටී අඩි 100 හන්දිය, මිරිජ්ජවිල, අම්බලන්තොට, අගුණුකොළපැලැස්ස පාර පදලංගල හංදිය, සූරියවැව හංදියෙන් වමට හැරී මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය අසලින් ලුණුගම්වෙහෙර, දෙබරවැව, තිස්ස මුලික රෝහල අසලින් ගොස් නැවැත කතරගම බස් නැවැතුම්පොළ අසලට පැමිණ නිමාවේ.කාන්තා පාපැදි තරගය කතරගම බස් නැවැතුම්පොළ අසලින් ආරම්භවී පිරිමි පාපැදි තරගයේ ගමන් මග ඔස්සේම කිලෝමීටර් 55ක දුරක් ගොස් නැවැත කතරගම බස් නැවැතුම්පොළ අසලින් නිමාවට පත්වේ.පිරිමි-කාන්තා මැරතන් තරග කතරගම බස් නැවැතුම්පොළ අසලින් ආරම්භවී ගම් උදාව හංදිය, කාවන්තිස්ස විද්‍යාලය, රන්මිනිතැන්න, මහසෙන්පුර මහා විද්‍යාලය අසලින් දෙබරවැව ඔරලෝසු කණුව වට රවුමෙන් හැරී තිස්ස වැව පාර, බෝගහපැලැස්ස ඔස්සේ කතරගම බස්නැවැතුම්පොළ අසලින් කිලෝමීටර් 41ක දුරකින් නිමාවට පත්වේ.තරග ඇවිදීම ගම් උදාව හංදියෙන් ආරම්භවී පිරිමි තරගය කිලෝමීටර් 20ක් හා කාන්තා තරගය කිලෝමීටර් 10ක දුරකින් නිමාවට පත්වේ.සෑම තරගයකම පළමු ස්ථානයට රුපියල් 25000ක්, දෙවැනි ස්ථානයට රු.20000ක් හා තෙවැනි ස්ථානයට රු.15000ක් හිමිවේ. හතරවැනි ස්ථානයට රුපියල් 10000 සිට දහවැනි ස්ථානයට රුපියල් 4000 දක්වා මුදල් තෑගි පිරිනැමීමට ක්‍රීඩා අමාත්‍යාංශය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306274</link>
    <topic>මහින්දානන්ද අලුත්ගමගේ ශූරතා කුසලානවෙළෙඳ සේවා පාපන්දු 29දා</topic>
    <author/>
    <content>ක්‍රීඩා අමාත්‍ය මහින්දානන්ද අලුත්ගමගේ ශූරතා කුසලාන වෙනුවෙන් පැවැත්වෙන වෙළෙඳ සේවා ආරාධිත සත් සාමාජික පාපන්දු තරගාවලිය මේ මස 29වැනිදා පෙරවරු 8.00සිට නාවලපිටිය ජයතිලක ක්‍රීඩාංගණයේදී පැවැත්වේ.ශ්‍රී ලංකා පාපන්දු සම්මේලනයේ පූර්ණ අනුග්‍රහය යටතේ පැවැත්වෙන මේ තරගාවලියේ ප්‍රධාන ආරාධිතයන් ලෙස ක්‍රීඩා අමාත්‍ය මහින්දානන්ද අලුත්ගමගේ, පාපන්දු සම්මේලනයේ සභාපති රංජිත් රුද්‍රිගෝ, එහි ලේකම් උපාලි හේවගේ මහත්වරු හා නාවලපිටිය නගරාධිපතිවරයා සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306275</link>
    <topic>අන්තර් පාසල් දෙවැනි කොටසේරගර් ශූරතාව සා.තෝමස් විදුහලට</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය මෙහෙයවූ අන්තර් පාසල් අවුරුදු 20න් පහළ පළමු කොටසේ 'බී' කාණ්ඩයේ රගර් ලීග් ශූරතාව දිනා ගැනීමට ගල්කිස්ස සාන්ත තෝමස් විදුහල සමත්විය. තරගාවලියේ අවසන් තරගය ලෙස ලොන්ඩන් පෙදෙසේදි පෙරේදා ඩී.එස්.සේනානයක විදුහල සමග පැවැති තරගය ලකුණු 20-23කින් පරාජයට පත්වූව ද 'බී'කාණ්ඩයේ පෙරමුණේ පසුවීම හේතුවෙන් එම ශූරතාව සාන්ත තෝමස් විදුහලට හිමිවිය. 'බී'කාණ්ඩයෙන් තරග වැදුණු සාන්ත තෝමස් විදුහල පරාජය වූ පළමු තරගය එය විය. ඔවුන් තරග 9කදී ජයග්‍රහණ 8ක් වාර්තා කර ඇත.සාන්ත තෝමස් විදුහල පරාජය කිරීමට සමත්වූ ඩී.එස්.සේනානායක විදුහලට මෙවර තරගාවලියේ පළමු කොටසේ 'බී' කාණ්ඩයේ අනුශූරතාව හිමිවනු ඇත. ඩී.එස්.සේනානායක විදුහල එම කාණ්ඩයේ ලකුණු සටහනේ දෙවැනි ස්ථානයේ පසුවෙයි.මේ අතර පළමු කොටසේ 'සී' කාණ්ඩයේ ලකුණු සටහනේ පෙරමුණේ පසුවන පිළියන්දල මැදි විදුහල එම කාණ්ඩයේ ශූරතාව දිනා ගැනීමට සමත්ව සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306276</link>
    <topic>පිළිමලුන් පිටුදැකිමේ රගර් තරගාවලියටඉසිපතනයේ සහභාගිත්වය අවිනිශ්චිතයි</topic>
    <author>ෆවුස් මොහොමඩ්</author>
    <content>එළැඹෙන ජනාධිපති කුසලාන පිළිමලුන් පිටුදැකීමේ පාසල් රගර් තරගාවලියට ඉසිපතන විදුහල් කණ්ඩායමේ සහභාගිත්වය අවිනිශ්චිත තත්ත්වයක පවතී. අන්තර් පාසල් ලීග් රගර් තරගාවලිය අතරතුර දී ඉසිපතන විදුහල් කණ්ඩායම ඉදිරිපත් කළ විරෝධතා සම්බන්ධව මෙතෙක් පාසල් රගර් සංගමය මගින් පරික්ෂණයක් නොපැවත්වූ බැවින් මේ අර්බුදය නිර්මාණය වී තිබේ.ලීග් තරගාවලිය අතරතුර තම විදුහල් කණඩායම ඉදිරිපත් කළ විරෝධතා සම්බන්ධව පරික්ෂණයක් පිළිමලුන් පිටුදැකීමේ රගර් තරගාවලියට පෙර නොපැවැත්වුවහොත් එම තරගාවලියට සහභාගි වන්නේද යන්න පිළිබඳ සිතා බැලීමට සිදුවනු ඇතැයි ඉසිපතන විදුහලේ රගර් ක්‍රීඩාව භාර ආචාර්ය වසන්ත කුමාර මහතා 'දිනමිණ'ට පැවැසීය.පාසල් ලීග් තරගාවලියේ පළමු කොටසේ 'ඒ'කාණ්ඩයෙන් තරග වැදුණු ඉසිපතන විදුහල් කණ්ඩායම එහි දී විද්‍යා විද්‍යාලයීය පිල හා සාන්ත පීතර විදුහල් පිල සමග පැවැති තරගවලින් අනතුරුව පාසල් රගර් සංගමයට විරෝධතා 2ක් ඉදිරිපත් කොට තිබිණි. එම තරග 2දි අදාල කණ්ඩායම්වලට ක්‍රීඩා කළ ක්‍රීඩකයන් දෙදෙනකු අ.පො.ස.සාමාන්‍ය පෙළ විභාගය අසමත්වී තිබීමෙන් ක්‍රීඩාවේ නීතිරීති උල්ලංඝනය වී ඇතැයි එහි සඳහන් වෙයි.අධ්‍යාපන අමාත්‍යංශයේ චක්‍රලේඛන අනුව අවුරුදු 20න් පහළ පාසල් ක්‍රීඩා කණ්ඩායම්වලට ඇතුලත් වන සෑම ක්‍රිඩකයකුම අ.පො.ස.සාමාන්‍ය පෙළ විභාගය සමත්වීම අනිවාර්ය වේ.ඊට අමතරව රාජකීය විදුහල සමග පැවැති තරගය ජයපරාජයෙන් ‍තොර තරගයක් ලෙස පාසල් රගර් සංගමය මගින් තීරණය කිරීමට එරෙහිව ද ඉසිපතන විදුහල් කණ්ඩායම විරෝධතාවක් ඉදිරිපත් කර තිබේ.මතභේදයට තුඩුදුන් එම තරගය නිමාවීමට පෙර රාජකීය විදුහල් පිල පිටියෙන් ඉවත්වූ අතර තරගයේ ජය ඉසිපතන විදුහලට හිමිවූ බවට තරග විනිසුරුවරයා තීරණය කර තිබිණි. එහෙත් ඒ සම්බන්ධව කළ පරික්ෂණයකින් අනතුරුව එම තරගය ලකුණු සමවූ තරගයක් ලෙස නම් කිරිමට පාසල් රගර් සංගමය පියවර ගත්තේය.ලෝක රගර් තරග ඉතිහාසයේ එසේ තරග තීරකවරයාගේ තීරණයක් වෙනස් කළ පළමු අවස්ථාව මෙය වන බව වසන්ත කුමාර මහතා සඳහන් කළේය. පසුගියදා මෙරටට පැමිණ සිටි අන්තර්ජාතික රගර් තරග තීරකවරයකු ද මේ බව සනාථ කොට ඇතැයි ඒ මහතා කී‍වේය.කෙසේවෙතත් මේ සම්බන්ධව අප කළ විමසීමක දී ලීග් රගර් තරගාවලියේ අධ්‍යක්ෂ ගාමිණී සරත්චන්ද්‍ර මහතා පැවැසුවේ ඉසිපතන විදුහල් පිල ඉදිරිපත් කළ විරෝධතා සම්බන්ධව හෙට (28) පරික්ෂණයක් සිදුකිරීමට නියමිත බවය.පසුගිය වස‍‍‍රේ ජනාධිපති කුසලාන පිළිමලුන් පිටුදැකීමේ ශූරතාව දිනූ ඉසිපතන විදුහල් කණ්ඩායම ඊට පෙර පැවැති තරගාවලි රැසක ද අනුශුරයන් වූ ප්‍රබල කණ්ඩායමකි. එබැවින් මෙවර තරගාවලියට ඔවුන්ගේ සහභාගිත්වය නොලැබීම එහි තරගකාරිත්වයට බලපානු ඇතැයි රගර් ක්‍රීඩා ක්ෂේත්‍රයේ ප්‍රවීනයන්ගේ අදහසය. පිළිමලුන් පිටුදැකීමේ රගර් තරගාවලිය ලබන ජූලි මස 1වැනිදා ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306277</link>
    <topic>මාතලේ පාසල් පාපන්දු තරග අද සහ හෙට</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ පාපන්දු ලීගයේ වාර්ෂිකව සංවිධානය කරන මාතලේ දිසාවේ අන්තර් පාසල් අවුරුදු 15න් පහළ පාපන්දු තරගාවලිය අද (27) සහ හෙට (28) මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.මේ තරගාවලියට උකුවෙල අස්මීර් මුස්ලිම් විදුහල, සීගිරිය ම.වි, සාන්ත තෝමස් විදුහල, සහිරා ජා.පාසල, රෝයල් ජාත්‍යන්තර පාසල හා ග්‍රීන්වුඩ් ජාත්‍යන්තර පාසල තරග වදිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306278</link>
    <topic>ලංකා බැංකු ක්‍රීඩා 30දා</topic>
    <author/>
    <content>ලංකා බැංකුවේ බස්නාහිර පළාත් උතුරු කාර්යාලය සංවිධාන කරන අන්තර් ශාඛා ක්‍රීඩා සැණකෙළිය මේ මස 30 වැනිදා ‍පෙරවරු 8.00 සිට කොළඹ සුගතදාස ක්‍රීඩාංගණයේදී පැවැත්වේ.ජවන හා පිටිය මලල ක්‍රීඩා සමග ක්‍රිකට්, වොලිබෝල්, නෙට්බෝල් හා පාපන්දු යන කණ්ඩායම් තරග රැසක්ද ඇතුළත් කර ඇති ක්‍රීඩා උළෙල ලංකා බැංකුවේ ඉහළ කළමනාකාරීත්වයේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=s1306279</link>
    <topic>ගිරිඋල්ල අධ්‍යාපන කලාපයට අයත් බලවල . . . .</topic>
    <author>ඡායාරූපය-ඩබ්.ඒ.සරත් ගිරිඋල්ල සමූහ</author>
    <content>ගිරිඋල්ල අධ්‍යාපන කලාපයට අයත් බලවල කණිෂ්ඨ විද්‍යාලයේ ක්‍රීඩා පිටියේ ප්‍රතිසංස්කරණ කටයුතු මේ දිනවල සිදු කෙරේ. එන්.ඊ.එම් සමාගම යටතේ සිදුවන ක්‍රීඩා පිටියේ වැඩ නිරීක්ෂණය සඳහා වයඹ පළාත් සභා මන්ත්‍රී චන්දන යාපා මහතා එක්වු අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=f1306271</link>
    <topic>හමුදාව උතුරෙන් ඉවත් කිරීම භයානකයි</topic>
    <author/>
    <content>උතුරේ ලක්ෂ 3ක ජනතාවක් අවතැන් කරමින් 30 වසරක් පුරා ඇදුණු යුද්ධය අවසන් කර වසර 04ක් ගෙවී ඇත. ගෙවුණු වසර 04 තුළ අවතැන්වූවන් පුනරුත්ථාපනය කිරීමට රජය ගත් ක්‍රියා මාර්ග සහ එහි ප්‍රගතිය පිළිබඳව වන්නි යුද හමුදා ආඥාපති, උතුරේ අවතැන්වූවන් සඳහා නිසි බලධාරී මේජර් ජෙනරාල් බොනිෆස් පෙරේරා මහතා සමඟ කළ සංවාදයකි.යුද්ධයට මැදි වූ ජනතාව ඉන් මුදවා ගන්නවා වගේම ඔවුන් පුනරුත්ථාපනය කර නැවත සමාජ ගත කිරීමත් රජයේ වගකීමක්. උතුරේ අවතැන්වූවන් සඳහා නිසි බලධාරියා ලෙස ඔබ මේ කටයුත්ත ඉටුකරන්නේ කොයි ආකාරයටද?මූලිකම කාරණය වුණේ යුද්ධය නිසා අවතැන්වූවන් නැවත පදිංචි කරන එක. එය 2012 සැප්තැම්බර් 24 වන විට සම්පූර්ණයෙන්ම අවසන් කළා. යුද්ධය නිසා උතුරේ අවතැන් කඳවුරු කිසිවක් දැන් නැහැ. එහෙම තියෙනවා නම් මට පෙන්වන්න. එහි නිසි බලධාරියා මමයි.ඔබ අවතැන්වූවන් නැවත පදිංචි කළා කියන්නෙ උතුරේ පදිංචිව සිටි දෙමළ ජනතාව ගැන හිතලයි. එතකොට යුද්ධය නිසා ගම්බිම් හැර ගිය සිංහල මුස්ලිම් ජනතාව අවතැන්වූවන් නොවේද?රජයේ ප්‍රතිපත්තියක් හැටියට මුලින්ම පදිංචි කළේ එහි අවතැන් කඳවුරුවල සිටි ද්‍රවිඩ ජනතාව. මොකද ජාත්‍යන්තරය ඉලක්ක කළේ මේ අවතැන් වූ දෙමළ ජනතාව නිසා. නමුත් සිංහල හා මුස්ලිම් ජනතාවත් තමන්ගෙ ගම්බිම් දාලා ගියා තමයි. ඊළඟ පියවර හැටියට මේ සියලු තොරතුරු එක්රැස් කරලා තමන්ට හිමි ගම්බිම්වල සිංහල හා මුස්ලිම් ජනතාව දැන් පදිංචි කරගෙන යනවා.අවතැන්වූවන් නැවත පදිංචි කිරීමෙන් පමණක් ඔවුන් පුනරුත්ථාපනය වෙනවාද?කොහෙත්ම නැහැ. කෙනෙකුගේ මූලිකම අවශ්‍යතාවය වන නිවාස ප්‍රශ්නය මුලින්ම විසැඳුවා.ඔවුන්ගේ පවුල් නඟා සිටුවන්න ව්‍යාපෘති දස දහසකට වැඩිය දැන් උතුරේ ක්‍රියාත්මක වෙනවා.පාරම්පරිකව ඔවුන් හුරු වූ රැකියා තියෙනවා. ධීවර, කෘෂිකර්මාන්තය, සත්ත්ව පාලනය, ගෙවතු වගාව මේවාට අවශ්‍ය සියලු යටිතල පහසුකම් ලබා දී තිබෙනවා. ධීවර ආම්පන්න කෘෂිකර්මාන්තයට අවශ්‍ය බිත්තර වී, පොහොර, වාරි මාර්ග, ජල පහසුකම් වගේම කොටින්ම ඔවුන්ගේ වගා ඉඩම් නැවත වගාවට සුදුසු තත්ත්වයට පත්කර දෙන්න පවා හමුදාව මැදිහත් වුණා.යුද්ධයෙන් අවතැන්වූවන් අතර පරාජිත එල්.ටී.ටී.ඊ. ත්‍රස්තවාදීන් ද ඉන්නවා. මේ අයට මොකද කළේ ?විශ්වාස කරන්න. සංඛ්‍යාත්මකව ගත්තොත් ඒ පිරිස 14000කට වැඩියි. ඒ සියලුම දෙනා කිසිම භේදයකින් තොරව අපි පුනරුත්ථාපනය කරලා සමාජ ගත කළා. ඔවුන් අතර හමුදාවට බෝම්බ අටවලා අමු අමුවේ හමුදා සෙබළුන් ඝාතනය කළ අයත් හිටියා. ජනාධිපතිතුමා ඔවුන්ට පොදු සමාවක් දීලා වෘත්තීය පුහුණුව දීලා අද සාමාන්‍ය මිනිසුන් ලෙස සමාජගත කර තිබෙනවා. මේ තරම් සද්භාවයෙන් කටයුතු කරද්දිත් ජාත්‍යන්තරයට මේවා නොතේරෙන එක තමයි පුදුමෙ.ඉඳුම් හිටුම් ජීවනෝපාය මාර්ග සලසා දුන් පමණින් වර්තමාන සමාජ තත්ත්වයට සරිලන පරිදි උතුර යථා තත්ත්වයට පත් වුණා කියන්න පුළුවන්ද?මම එහෙම කියන්නෙ නැහැ. වසර 30ක් විනාශ වුණු රටක් එක දිනකින්, මසකින්, අවුරුද්දකින් යථා තත්ත්වයට පත් කරන්න බැහැ. ඒකට කාලයක් අවශ්‍යයි. මහා මාර්ග, ජලය, විදුලිය, සනීපාරක්ෂක පහසුකම් විශේෂයෙන්ම අධ්‍යාපනය සහ සෞඛ්‍යය මේවා සඳහා විශාල ධනස්කන්ධයක් රජය වියදම් කරනවා.මේ කටයුතු ඉතාමත් සෙමින් ක්‍රමිකව සැලසුම් සහගතව කරගෙන යනවා. දැනට 60%කට වැඩිය උතුර යථා තත්ත්වයට පත්වෙලා තියෙන්නෙ. 2013 දී සම්පූර්ණයෙන්ම උතුර යථා තත්ත්වයට පත්වෙනවා. ශ්‍රී ලංකාවේ අනෙකුත් පළාත් අටට සමානවම.ද්‍රවිඩ ජාතික සන්ධානය රජයට චෝදනා කරනවා ජනතාව පිටින් ගෙනත් උතුරේ බලෙන් පදිංචි කරනවා කියලා?වරදවා තේරුම් ගන්න එපා. උතුරේ මුලින්ම පදිංචි කළේ එහි අවතැන් වූ දෙමළ ජනතාව. ඒ අය දැන් පදිංචි කරලා ඉවරයි. මම TNA එකෙන් අහන්නෙ යුද්ධයෙන් අවතැන් වුණේ දෙමළ ජනතාව විතරද? සිංහල ජනතාව, මුස්ලිම් ජනතාව අවතැන් වුණේ නැද්ද? ඒ අය මේ රටේ පුරවැසියන් නොවේද? එල්.ටී.ටී.ඊ. එක ගහලා පන්නපු සිංහල මුස්ලිම් ජනතාවට නැවත උතුරට එන්න අයිතියක් නැද්ද? අන්න ඒ අයිතිය නැවත ලබා දෙන්නයි මම කටයුතු කරන්නෙ. එහෙම නැතිව කිසිම රට වැසියෙක් පිටින් ගෙනල්ලා උතුරේ පදිංචි කරලා නැහැ. එහෙම පදිංචි කරල තිබෙනව නම් නම් ගම් ඇතිව මට කියන්න. මම ඕනෑම වෙලාවක උත්තර ‍ෙදන්න ලෑස්තියි.ද්‍රවිඩ ජාතික සන්ධානයේ තවත් චෝදානවක් තමයි සිවිල් ජනතාවගේ ඉඩම් යුද හමුදාව පරිහරණය කරනවා කියන එක. මෙහි සත්‍යය මොකක්ද?ජාතික අවශ්‍යතාව සඳහා එවැනි පවරා ගැනීම් සිදුවෙනවනෙ. මහවැලි ව්‍යාපාරය සඳහා සිවිල් මිනිසුන්ගේ ඉඩම් පවරා ගත්තෙ නැද්ද. ඒක ජාතික අවශ්‍යතාවයක් නෙවෙයිද? නමුත් ඒ මිනිස්සු පාරට දැම්මෙ නැහැනෙ. ඊට සමානවම සමහර විට ඊට වැඩි වටිනාකමින් යුත් ඉඩම් ඒ අයට ලබා දුන්නනෙ. මහවැලි ඉඩම් කියලා. ඒ දේම තමයි මෙහිදිත් සිද්ධ වුණේ. පවරා ගත් ඉඩම්වලට සමාන වටිනාකමින් යුත් ඉඩම් එම යටිතල පහසුකම් සමඟම ඒ අයට ඒ ප්‍රදේශවලින්ම ලබා දුන්නා. එහෙම නැතිව ඉඩම් කොල්ලකෑමක් සිදුවෙලා නැහැ. අවශ්‍යතාව මත හැර අන් සියලුම ඉඩම් සිවිල් මිනිසුන්ට භාරදීලා තියෙනවා.උතුරේ යුද්ධය අවසන් නම් ඇයි උතුරට තවමත් හමුදා කඳවුරු; මේ ජාත්‍යන්තරය අපෙන් අහන ප්‍රශ්නයක්?යුද්ධය සක්‍රීයව අවසන් කළාට එහි මතවාදය අවසන් කළේ නැහැනෙ. මේක අළුයට ගිනි පුපුරු වගේ තවමත් තිබෙනවා. එහෙම අයනෙ ඔය ප්‍රශ්නය අහන්නෙ. මේක අපේ රට. මෙහි අනන්‍යතාව තියෙන්නෙ අපට. උතුරේ වේවා දකුණේ වේවා හමුදා කඳවුරු පවත්වාගෙන යන්නෙ ජාතික ආරක්ෂාවට. මේක සිංහල හමුදාව නෙවෙනෙ. මේක ශ්‍රී ලංකා හමුදාව.මෙයින් රැකෙන්නෙ සිංහල මිනිස්සු විතරක් නෙවේ. ද්‍රවිඩ, මුස්ලිම් ඇතුළු සමස්ත ජාතියම. ජාතික ආරක්ෂාවට ප්‍රශ්නයක් නැත්නම්, සිවිල් මිනිහෙකුගෙ ඉඩමක තියෙන හමුදා කඳවුරක් ඉවත් කරගන්න එක ප්‍රශ්නයක් නෙවෙයි. අනෙක ජාතික ආපදාවකදී ගංවතුර, සුනාමි , සුළිසුළං තත්ත්වයකදී මිනිස්සු බේරාගන්නෙ කවුද? ඔය TNA එක එනවද. ඒ නිසා ජාතික ආරක්ෂාවට මුළු රටටම හමුදා කඳවුරු අවශ්‍යයි. එක උතුරට විතරක් සීමා කරල නැහැ.හොඳයි, උතුරේ යුද්ධය අවසන් කරලයි තියෙන්නෙ. යුද්ධයට දායක වූ භට පිරිස් කොපමණ ප්‍රමාණයක් අඩු කරල තියෙනවද?කිසිම අඩු කිරීමක් කරලා නැහැ. යුද්ධය අවසන් කළාට ඊළාම් මතවාදය සහ මතවාදීන් තවමත් මේ රටේත් ලෝකය පුරාමත් ඉන්නවා. ඒ නිසා ඕනෑම අවස්ථාවකට මුහුණ දෙන්න පුළුවන් භට පිරිස් සහ යුද ශක්තිය උතුරේ තියෙනවා. ත්‍රස්තවාදය විනාශ කළාට ඒ ආකල්ප සහ ආකල්ප දරන්නන් විනාශ වුණේ නැහැ. ත්‍රස්තවාදී නායකයා මැරුණා. නමුත් ඊළාම් සංකල්පය තවම තියෙනවා.රජයට විරුද්ධව ජනාධිපතිතුමාට විරුද්ධව වැඩ කරන පිරිස් තවමත් ඉන්නවා. තර්ජනය තවම තියෙනවා. ඒ නිසා හමුදාව අඩු කරන්න කිසිම තීරණයක් නැහැ. නමුත් කවදා හෝ ජාතික වශයෙන් හා ජාත්‍යන්තර වශයෙන් මේ තර්ජනය නැත්තටම නැතිවුණ දවසක හමුදාව අඩුකරන්න තීරණය කරන්න පුළුවන්. එය ජාතික ආර්ථිකයට ප්‍රශ්නයක් වන නිසා. නැතිව වෙන හේතුවක් නිසා නෙවෙයි.සාකච්ඡා කළේ පණ්ඩුක සමරසේකර ඡායාරූපමහින්ද විතානච්චි.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=f1306272</link>
    <topic>තරුණ පරපුර සවිමත් කිරීමයොවුන් සේනාංකයේ වගකීමයි</topic>
    <author>සාකච්ඡා කෙළේ - උදිත ගුණවර්ධන ඡායාරූපය :- සමන් ශ්‍රී වෙදගේ</author>
    <content>ජාතික යොවුන් සේනාංකයේ කාර්ය භාරය කුමක්ද සහ එහි අනාගත සැලැසුම් මොනවාද යන්න පිළිබඳ ජාතික යොවුන් සේනාංකයේ සභාපති නලින්ද ඉලංගකෝන් මහතා සමඟ සිදුකළ සාකච්ඡාවකි මේජාතික යොවුන් සේනාංකය කියන්නේ කුමක්ද එහි කාර්යභාරය කුමක්ද යන්න පැහැදිලි කිරීමක් කළ හැකිද?තරුණ පරපුර නැතිනම් යොවුන් පරපුර මෙරට පමණක් නොවෙයි ලෝකයේ ඕනෑම රටක තීරණාත්මක හා ප්‍රබල වගකීමක් තිබෙන පිරිසක්. යොවුන් පරපුර කියන්නේ රටක ජීවනාලිය කිව්වත් ඒ තර්කයේ වරදක් නැහැ. ඒත් මේ යොවුන් පරපුර වෙනුවෙන් මෙහෙයක් ඉටුකිරීමට ඒ මෙහෙවරේ දී යොවුන් සේනාංකය වැනි ආයතනයකට ප්‍රබල වගකීමක් තිබෙනවා.තරුණ පරපුරේ අනාගතය සවිමත් කිරීම සඳහා මේ වගකීම පූර්ණ ලෙස වටහා ගැනීමෙන් තමයි මා මෙහි සභාපතිවරයා ලෙස මේ කාර්යන්හි නියැළෙන්නේ.අප මෙහිදී සිදු කරන්නේ අවශ්‍ය මඟ පෙන්වීම් හා උපදේශන සිදු කිරීමත් ඒ සඳහා අවශ්‍ය පියවර ගැනීමත් යන කරුණුයි.යොවුන් සේනාංකය වෙත සම්බන්ධ කර ගන්නේ කුමනාකාරයේ තරුණ තරුණියන්ද?අවුරුදු දහසයත් විසිඅටත් අතර තරුණ තරුණියන් මේ සඳහා සම්බන්ධ වෙන්න පුළුවන්. ඒ වගේම තරුණ පරපුරේ පෞරුෂය ඉහළ දැමීමටත් වැඩපිළිවෙලක් තිබෙනවා.එක් අවුරුද්දකදී ලක්ෂ ගණනක් උසස් පෙළට සාමාන්‍ය පෙළට ඉදිරිපත් වුණත් අවසානයේදි විසි දෙදහසක් පමණ පිරිසක් පමණයි විශ්වවිද්‍යාලවලට තේරෙන්නේ. ඒත් ඉතිරි පිරිසට නිසි මඟ පෙන්වීමක් හෝ වෘත්තිමය අවස්ථාවක් ලැබෙන්නේ නැහැ. ඒක කිසිසේත්ම හොඳ දෙයක් නොවෙයි.තරුණ පිරිස රටක අනාගතය හා අනාගතය භාර ගැනීමට සිටින පිරිසක්. ඔවුන්ට රටේ අනාගතය භාර ගැනීමට අවශ්‍ය පසුබිම සකස් කළ යුතුයි. ජාතික යොවුන් සේනාංකය කියන්නේ ඒ තත්ත්වය නිවැරැදි කිරීමට ඇති කළ යන්ත්‍රණයක්.මේ සඳහා විෂයභාර ඇමැතිවරයා විදිහට ඩලස් අලහප්පෙරුම ඇමැතිවරයාට විශාල උනන්දුවක් හා කැපවීමක් තිබෙනවා. ඒ උනන්දුව හා කැපවීම අපට ශක්තියක් විදිහට සඳහන් කිරීම අතිශයෝක්තියක් නොවෙයි.එපමණක් නොවෙයි ජාතික යොවුන් සේනාංකය මඟින් එම තරුණ පරපුරට අවශ්‍ය මඟ පෙන්වීමත් වෘත්තිය සුදුසුකම්වලට අවශ්‍ය අධ්‍යාපන කටයුතුවලට අවශ්‍ය කරන මඟ පෙන්වීමත් ලබාදීමට කටයුතු කර තිබෙනවා.ඇත්තෙන්ම යොවුන් සේනාංකය කියන්නේ තරුණ පරපුර ගැන සිතා තරුණයන් වෙනුවෙන් තරුණියන් වෙනුවෙන් ඇති කළ ආයතනයක් විදිහට හඳුන්වා දෙන්න පුළුවන්.මේ ආයතනය රටේ සියල්ලටම වඩා වැදගත් ආයතනයක් විදිහට සඳහන් කළත් ඒකේ වරදක් මා දකින්නේ නැහැ. වෙනත් සමාගමක් ආයතනයක් ගත්තොත් ඒ ආයතනය සමාගම වගකියන්නේ එක්තරා පිරිසකට පමණයි. ඒත් ජාතික යොවුන් සේනාංකය සමස්ත තරුණ පරපුර වෙනුවෙන්ම වගකියන ආයතනයක්.ජාතික යොවුන් සේනාංකයේ වෘත්තිය පුහුණු මධ්‍යස්ථාන දැනට රට පුරාම ක්‍රියාත්මකද?අපේ වෘත්තිය පුහුණු ආයතන රැසක් රටපුරාම ක්‍රියාත්මකව තිබෙනවා වගේම ඒවායේ විශාල ශිෂ්‍ය ශිෂ්‍යාවන් ප්‍රමාණයක් තම වෘත්තිය අධ්‍යාපන කටයුතුවල නියැළෙනවා. මේ යොවුන් සේනාංක සංකල්පයේ ඇති තවත් වැදගත්කමක් වන්නේ ඉගෙනුම ලබන සිසු සිසුවියන්ට මාසිකව දීමනාවක් ගෙවීමයි.මෙම දීමනාව සිසුන් දිරිමත් කරන දීමනාවක් විදිහට හඳුන්වා දීමේ වරදක් නැහැ. මෙරට අධ්‍යාපන රටාව තුළ බොහෝවිට සිදුවන්නේ ශිෂ්‍ය ශිෂ්‍යාවන් විසින් ආයතනය රුපියල් දහස් ගණනින් ලක්ෂ ගණනින් මුදල් ගෙවා අධ්‍යාපනය ලබා ගන්නවා. ඒත් යොවුන් සේනාංකය මේ තත්ත්වය සම්පූර්ණයෙන් වෙනස් කළා කීවොත් නිවැරදියි.තරුණ තරුණියන් රැකියා සඳහා විදේශගතවීමේදී නිසි වෘත්තිය පුහුණුවක් නොලැබී තිබීම විශාල අඩුපාඩුවක් ලෙස විචාරකයෝ සඳහන් කරනවා. මේ තත්ත්වය ගැන ඔබේ එකඟතාව මොන වගේද?ඔබ කියූ කරුණ නිවැරැදියි. රටක ගිහින් ඉහළ වැටුප් ලබන රැකියාවක් සිදු කරනවානම් මූලික වෘත්තිය සුදුසුකම් තිබීම විශේෂ දෙයක් විදිහට හඳුන්වන්න පුළුවන්. අපේ රටේ දිගු කලක සිට ඇති සම්ප්‍රදාය වී තිබෙන්නේ අන්යමක් නොවෙයි නිසි වෘත්තිය මඟපෙන්වීමක් පුහුණුවක් නැතිව සියල්ලන්ටම රැකියා ලැබෙන තෙක් බලා සිටීමයි. ඒත් එවැනි තත්ත්වයක් තුළ අපට සාර්ථක තරුණ වෘත්තිකයන් පිරිසක් බිහිකර ගැනීමට හැකියාවක් ලැබෙන්නේ නැහැ. ඒ නිසා තමයි වෘත්තිය පුහුණුවකට අවශ්‍ය පසුබිම සකස් කරන වැඩපිළිවෙළක් යොවුන් සේනාංක වැඩපිළිවෙළ තුළ ක්‍රියාත්මක වන්නේ.වෘත්තිය පුහුණුවක් නිසි විදිහට ලබා දෙනවා කියන්නේ තරුණ පරපුර සතු දක්ෂතා ඔපමට්ටම් කර ගැනීමට ලැබෙන අවස්ථාවක්.ජාතික යොවුන් සේනාංකයේ වැඩපිළිවෙල බවට පත්ව තිබෙන්නේ වෘත්තිය පුහුණුව ලබාදීම පමණද තරුණ සුබසාධනය සඳහා ඔබේ ආයතනයට වගකීමක් තිබේද?අපටත් විශාල වගකීමක් තිබෙනවා. ඒ වගකීම මූලික කරගෙන තමයි අප කටයුතු කරන්නේ. තරුණ තරුණියන්ගේ සුබසාධනය ගැනත් අප අවධානය යොමුකර කටයුතු කරනවා.අප එක් අවස්ථාවක ජයවර්ධනපුර විශ්වවිද්‍යාලයේ අධ්‍යාපනය ලැබූ ආබාධ සහිත තරුණයකුට අප රැකියා අවස්ථාවක් ලබා දුන්නා. ඔහුට ඉහළ සුදුසුකම් තිබුණත් ඇතිව තිබූ ආබාධ තත්ත්වය නිසා ඔහුට රැකියාවක් ලබාදීමට ඔවුන් මැලි වුණා. අප එම උගත් දක්ෂ තරුණයාට රැකියාවක් ලබා දුන්නා. ඒ අප සඳහන් කළේ එක් දෙයක් පමණයි. ඉදිරියේදිත් මේ විදිහේ සත්කාර සිදු කිරීමට අප කටයුතු කරනවා.ජාතික යොවුන් සේනාංකය කලක් අක්‍රියව තිබූ ආයතනයක් විදිහට සමහරු අදහස් පළ කරනවා. ඒ තත්ත්වය වෙනස් කිරීමට ඔබට හැකියාවක් ලැබී තිබෙනවාද?එවැනි මතයක් කලින් තිබෙන්නට ඇති. ඒත් ඩලස් අලහප්පෙරුම ඇමැතිතුමාට පුළුවන් වුණා ජාතික යොවුන් සේනාංකය වඩාත් සක්‍රීය ආයතනයක් බවට පත් කිරීමට එතුමා මාවෙතත් යම් වගකීමක් භාර දී තිබෙනවා.ඒ වගකීම හැකි උපරිමයෙන් ඉටු කරනවා. මට අවශ්‍ය වෙලා තිබෙන්නේ ජාතික යොවුන් සේනාංකය රටේ ඉදිරියෙන්ම ඇති ආයතනය බවට පත් කිරීමටයි.යොවුන් සේනාංකය දේශපාලනිකරණය වූ ආයතනයක් විදිහට ඇතැම් පාර්ශව චෝදනා කරනවා. මේ චෝදනා ගැන සභාපතිවරයා විදිහට ඔබේ අදහස පැහැදිලි කළ හැකිද?මා ඒ අදහස සම්පූර්ණයෙන්ම ප්‍රතික්ෂේප කරනවා. යොවුන් සේනාංකය කිසිදු විටෙක දේශපාලනීකරණය වූ ආයතනයක් නොවෙයි. අපි කිසිදු විටෙක ශිෂ්‍ය ශිෂ්‍යාවන් බඳවා ගැනීමේදී කිසි විටෙක දේශපාලනය මොකක්ද ඡන්දය දුන්නේ කාටද ශිෂ්‍යාගේ ආගම කුමක්ද ජාතිය කුමක්ද කියා සලකා බැලුවේ නැහැ.සියල්ලන්ම තරුණ තරුණියන් විදිහට ඔවුන්ගේ දක්ෂතා කුමක්ද යන්න පමණක් සලකා යොවුන් සේනාංකය ක්‍රියාත්මක කරන්නේ යෞවනයන්ගේ යහපත ප්‍රමුඛ කරගෙනයි.ජාතික යොවුන් සේනාංකය පත්වාගෙන යන්නේ තරුණ තරුණියන්ගේ අනාගතය සුරක්ෂිත කිරීමත් ඔවුන්ගේ වෘත්තිය අධ්‍යාපනය ඉහළ නැංවීමත් මූලික කරගෙනයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=f1306273</link>
    <topic>අනූතුන්වැනි විය සපුරන යුග පුරුෂයා‍ෙණා</topic>
    <author>වංශනාථ විජේසිංහ ජනාධිපති සම්බන්ධීකරණ ලේකම්</author>
    <content>සමහරකු කීර්තිය නැමති මුතුහර ගෙළෙහි පැළඳ ගන්නා අතර, තවෙකෙක් ඒ අනෙකෙකුගේ අතින් පළඳවා ගනියි, පාර්ලිමේන්තු මහලේකම්ව සිටි සෑම් විජේසිංහ චරිතය මේ දෙයාකාරයෙන්ම අලංකාර වී ඇත. රාජකාරි ක්‍රියාදාමයන් හැමෙකක්ම ආයතනය සතු නීති රීතින්ට කිසිසේත්ම පටහැනි නොවන්නට වග බලා ගත් ඔහු ඒ තුළ සමාජ නීතියේ, ධර්ම නීතියේ හා විනීත භාවයේ අරුත්බර සංකල්පයන් එළි දැක්වීමෙහි ලා සමත් වූ බවක් පෙන්නුම් කළේය.සෑම් විජේසිංහ හම්බන්තොට දිස්ත්‍රික්කයේ උතුරු ගිරුවාපත්තුවේ ගැටමාන්නේ වත්තේහේන වලව්වේදී 1921 - 06 - 27 දින උපත ලැබුවේ ය. ඔහුගේ පියා ගිරුවාපත්තුවේ සුප්‍රකට විදානාරච්චි තනතුරක් හෙබවූ දොන් ඊලියන් විජේසිංහ ය.මව දෝන සොපයා මඩවල කුළතුංග නම් විය. මාතර අනාදිමත් සාහිත්‍ය පරපුරේ අග්‍රේශ්වරයකු වූ රාජසිංහ රජතුමාගෙන් නින්දගම් ඇතුළු වරප්‍රසාද රාශියක් ලැබු පහත රට මහානායක හිමියන් අයත් වන ඓතිහාසික විජේසිංහ පරපුර, පිය පාර්ශවය වූ අතර කන්දඋඩරට ශ්‍රී විමලධර්මසූරිය නරපතියාගේ සාසනකාමී හැඟීම් හා ක්‍රියාකාරකම් ප්‍රයෝජනයට ගනිමින් නූතන සඟ සසුනේ චිරස්ථායි උද්දීපනය වෙනුවෙන් අප්‍රමාණ වෙහෙසක් දරා අමරණීය සේවාවක් සිදු කළ වැලිවිට සංඝරාජ මාහිමි පරම්පරාව මවු පාර්ශවය වෙයි. ඒ අනුව දෙපසේම ඔහුගේ පවුල්වල අය මුදලි මුහන්දිරම්වරු වශයෙන් කටයුතු කළහ. සෑම් විජේසිංහ කුල පරම්පරාවෙන් මිදෙන්නට අදහස් නොකළේය.එයින් ඔහු ඒ අසාමාන්‍ය පුද්ගලයා බවට පත්කරන ලදී. ඔහුගේ පියා වූ කලි ජාතික ගර්වය නොසිඳී ගිය පුද්ගලයකු විය. එබැවින් තම පුතු ගමේ පාසලෙන් මාතර රාහුල විදුහලට ඇතුළත් කළ අතර ඉන් පසු කොළඹ ශාන්ත තෝමස් විදුහලට ඇතුළත්ව ඉංග්‍රීසි භාෂාව පිළිබඳ උද්දීප්ත ශිෂ්‍යයකු බවට පත්විය. අනතුරුව උසස් අධ්‍යාපනය සඳහා නීති විද්‍යාලයට ඇතුළුව නීතිය හදාරා හම්බන්තොට දිස්ත්‍රික්කයේ පළමුවන අධි නීතිඥයා වීමේ ගෞරවයද හිමි කර ගනු ලැබීය.ඉනික්බිති ලංකාවේ පෞරාණික පරපුරකින් පළමු සිංහල ඒජන්තවරයා වශයෙන් පත්ව ක්‍රියා කළ සුප්‍රසිද්ධ සී.එල්.වික්‍රමසිංහ මහතාගේ දුවනිය වූ මුක්තා වික්‍රමසිංහ හා විවහා ජීවිතයට ඇතුළත් වී ඉන් පසු 1948 වර්ෂයේ රජයේ නීතිඥයකු ලෙසින් රාජ්‍ය සේවයට එක් විය. ඒ අනුව ලංකාවේ විවිධ අධිකරණ කලාපයන් හි සේවය කළ අතර ඓතිහාසික නඩු තීන්දු කිහිපයක රජයේ නීතිවේදියා වශයෙන් වාර්තාගත දක්ෂතා පෙන්නුම් කිරීමෙහිලා සමත් විය.1963 ශ්‍රී ලංකා පාර්ලිමේන්තුවේ මහලේකම් හැටියට පත්විය. ඉන් පසුවයි සෑම් විජේසිංහ නැමති පුද්ගලයා ඉතා බාරදූර ජාතික කර්තව්‍ය සඳහා එළඹෙන්නේ. මෙහිදී මතුවන කර්කශ විවේචන, දරදඬු පුද්ගල චරිත නිසාවෙන් මතුවන ආවේගශීලි ඉරියව්වලට මුහුණ දෙමින් පරිණත බුද්ධියකින් හා අයෝමය හස්තයකින් පෑන මෙහෙයවූයේ ලබා ඇති පෘතුල අධ්‍යාපනයේ හා පුළුල් අද්දැකීම් මහිමයේ ආනුභාවයෙනි. කාර්යයෙහි එක්සිත් බවින්, චේතනාවේ අවංක භාවයෙන්, චරිතයේ පූර්ණත්වයෙන් හා එළඹසිටි කාර්යයෙහි නියැළුණු බැවින්, ඔහු අන්‍යයන් අභිභවා සිටියි.එයට හොඳම නිදසුන් මෙසේ දැක්විය හැකිය. 1965 අංක 14 දරණ ප්‍රජා නුසුදුසුකම් පැනවීමේ (විශේෂ විධිවිධාන) පනත අනුව කල්මුනේ අසුනේ මන්ත්‍රී කාර්යප්පර් මහතා නුසුදුස්සකු කරනු ලැබුවද, ඔහු පාර්ලිමේන්තුවෙන් අස් නොවී හයමසක් පාර්ලිමේන්තුව තුළ රැඳී සිට ධූරය අහෝසි වීමෙන් අනතුරුව පාර්ලිමේන්තු ලේකම් වෙතින් තම වැටුප් ඉල්ලා සිටියේ ය. එහෙත් ලේකම් තුමා විසින් දැනුම් දී සිටියේ එකී වැටුප ලබා ගැනීමට ඔහුට කිසිසේත් හිමි කමක් නැති බවයි. එහෙත් කාර්යප්පර් මහතා එහෙනම් මම උසාවි යනවායි ප්‍රකාශ කළේ ය. සෑම් විජේසිංහ මහතා ප්‍රකාශ කර සිටියේ පුළුවන්නම් ගිහින් ගන්න යනුවෙනි.දිස්ත්‍රික් උසාවියත්, ශ්‍රේෂ්ඨාධිකරණයත් ලේකම් නිගමනය නිවැරැදි බවට තීන්දු කළද පසුව එංගලන්තයේ ප්‍රිව් කවුන්සිලය දක්වා කාර්යප්පර් විසින් ප්‍රශ්නය ගෙන ගියේය. එහෙත් සෑම් විජේසිංහ දුන් තීන්දුව එයින්ද පිළිගනු ලැබුවේ ය. අවසානයේ කාර්යප්පර් ලේකම් සෑම් විජේසිංහ ඉදිරියේ දණ නැමීමට සිදු විය. වර්ෂ 1977 බලයට පත් ජේ.ආර්. ජයවර්ධන මහතා විසින්ද සෑම් විජේසිංහ චරිතය මෙල්ල කරමින් ලැබු ජන වරමක්, නීති විරෝධි අන්දමින් යටපත් කිරීමට උත්සහා දැරීය. එහෙත් එහිදී තීක්ෂණ බුද්ධිමතකු ලෙසින් රටේ උත්තරීතර ආයතනයේ ගෞරවය වෙනුවෙන් කලවාන ආසනය සඳහා එඩිතර තීන්දුවක් ගනු ලැබීය. අවසානයේ ජේ.ආර්.ජයවර්ධන මහතාට නිහඬ වන්නට සිදු විය. .රටේ ප්‍රජාතන්ත්‍රවාදය රැකදීම වෙනුවෙන් විවිධ අවස්ථාවන් හි තම තියුණු බුද්ධිය සන්සුන් මනස උපයෝගි කරගෙන කළ කී දෑ බොහෝ ය. ඔහු ඉතිහාසගතවන පාර්ලිමේන්තු මහලේකම් වරයෙකි. 1981 අගෝස්තු 07 වන දින පාර්ලිමේන්තුවේ මහලේකම් ධූරයෙන් විශ්‍රාම ලැබූ මේ මහා යුග පුරුෂයා රටට ආදර්ශමත් චරිතයකි. එවකට අග්‍රාමාත්‍යවරයාව සිටි රණසිංහ ප්‍රේමදාස මහතා සෑම් විජේසිංහ මහතා විශ්‍රාම යන දින තම අදහස් දක්වමින් ප්‍රකාශ කළේ “ දුක්වන්නටත් ඒ එක්කම සතුටට පත්වන්නටත් අවස්ථාව ලැබෙන්නේ ඉතා කලාතුරකිනි. මේ ඒ වාගේ සුවිශේෂී අවස්ථාවක්. අප අද එක් අතකින් දුක් වෙනවා. ඒ එක්කම තව අතකින් සතුටට පත්වෙනවා.ඉතා දිගු කාලයක් මුළුල්ලේ ප්‍රජාතන්ත්‍රවාදය සුරැකීම වෙනුවෙන් පාර්ලිමේන්තුවට කළ උදාර සේවයකින් පසු අප මිත්‍ර සෑම් විජේසිංහ මහතා විශ්‍රාම යෑම අපගේ දැඩි දුකට හේතුවයි. ඒ සමගම පාර්ලිමේන්තුවට වග කියන තවත් උසස් තනතුරකට එතුමා පත්ව යාම සතුටට කාරණයයි. මේ නිසා අපි අද එක් අතකින් එතුමාට සුබ පැතුම් පිරිනමන අතර අනෙක් අතින් නිදුක් නිරෝගි සුවය ප්‍රාර්ථනා කරනවා” එවන් ප්‍රශංසනීය වූ අව්‍යාජ වූත් අවංක සේවාවක් සිදු කිරීමෙන් පසු පාර්ලිමේන්තු මහ කොමසාරිස් වරයා වශයෙන් 1978 ආණ්ඩුක්‍රම ව්‍යවස්ථාව යටතේ ප්‍රථම ඔම්බුඩ්ස්මන් ධුරයට පත්වීමේ භාග්‍යද උදාවිය.රුහුණු ගිරුවා දනව්වේ රාජපක්ෂ පරපුරත් ගැටමාන්නේ විජේසිංහ පරපුරත් අතර තිබුණේ ළෙන්ගතු සමීප සම්බන්ධතාවයකි. ඒ නිසාම සෑම් විජේසිංහ මහතා පාර්ලිමේන්තු මහලේකම් ධුරය දරන සමයෙහි බෙලිඅත්තේ ඩී.ඒ. රාජපක්ෂ මන්ත්‍රීතුමා ලේකම් නිල කාර්යාලය තුළට නිතර යාම ඒම සිරිතක්ව පැවතුණි. එවකට තර්ස්ටන් විදුහලේ දඟකාර සිසුවෙක් ද, ඒ අතර විය. එකී සිසුවාගේ දඟකාරකම් කිහිපයක් පසුගිය දින අරලියගහ මන්දිරයේ පැවති සෑම් විජේසිංහ උපහාර උළෙලේදී ප්‍රකාශ වන්නට විය.ඒ දඟකාර සිසුවා අන්කවරකුවත් නොව, අප රටේ වර්තමාන ජනාධිපති මහින්ද රාජපක්ෂ මැතිතුමාය. අදටත් එකී අනුස්මරණීය අතීතය සිහිපත් කරමින් ජනාධිපතිතුමා සෑම් විජේසිංහ මැතිතුමාට දක්වන්නේ ගෞරවනීය සෙනෙහසකි. දැනට විවෘත විශ්වවිද්‍යාලයේ කුලපති ධුරය දරන සෑම් විජේසිංහ මහතා විසින් පසුගිය දිනෙක ජනාධිපතිතුමා වෙත ප්‍රකාශ කර තිබෙන්නේ දැන් මගේ වයස වැඩියි. මේ තනතුරට වෙනත් අයකු පත් කරන්න කියාය.එහිදී ජනාධිපතිවරයා ප්‍රකාශ කර තිබෙන්නේ නෑ නෑ ජීවිතේ තිබෙන තාක්කල් ඔබ තුමා මේ තනතුරේ ඉන්න ඕන, වෙන අයකු මා පත්කරන්නේම නැහැ යනුවෙනි. එළඹෙන ජුනි 27 වන දිනට රටට ණය නැති මේ මහා යුග පුරුෂයාට අවුරුදු 93ක් සම්පූර්ණ කරනු ලබයි. ඒ නිමිති කරගෙන ආශිර්වාද පතා මහා සංඝයා විෂයෙහි සංඝගත දක්ෂිනාවක්ද වෙහෙර විහාරස්ථාන වල ආශිර්වාදය පූජාවන්ද සිදු කරනු ලබයි. , මහා දැනුම් සම්භාරයක් එක්තැන් කළ සෑම් විජේසිංහ චරිතය හා සමකළ හැකි තවත් චරිතයක් අදටත් අප රට තුළින් දැකිය හැකි වන්නේ නැත. මෙතුමා සත්‍යවශයෙන්ම මෙරට තුළ සිටින ජාතික වස්තුවකි. එතුමාට අපි දීර්ඝායු පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>27</day>
    </date>
    <link>http://www.dinamina.lk/2013/06/27/_art.asp?fn=f1306274</link>
    <topic>මට මේ ජයග්‍රහණයජීවිතය හා සමානයි</topic>
    <author> සාකච්ඡා කළේ තිලානි ශානිකා විතානාච්චි ඡායාරූප ඉන්දික ප්‍රභාත් වීරසිංහ</author>
    <content>ජගත් චමිල නම් තරුණ රංගන ශිල්පියා සිය රංගන හැකියාව හඳුනා ගන්නේ මොරටුව වේල්ස් කුමර විදුහලෙනි. සිය ගුරු පියාණන් වූ තිස්ස ගුණවර්ධනගේ් සෙවනෙහි හැදී වැඩුණු ඔහු වේදිකාව, පුංචි තිරය හා රිදී තිරය ජය ගත් රංගන ශිල්පියෙකි.මේ වනවිට මේ මාධ්‍ය ත්‍රිත්වයෙහිම සම්මානයට පාත්‍ර වී සිටින ජගත් චමිල පසුගියදා නිව්යෝක් සිටි ජාත්‍යන්තර චිත්‍රපට උළෙලේදී හොඳම නළුවාට හිමි සම්මානය දිනා ගත්තේය. ඒ ප්‍රියංකර විතානාච්චිගේ ‘සැමීගේ කතාව’ චිත්‍රපටයෙහි ‘සැමී’ගේ චරිතය සම්බන්ධයෙන් කළ විශිෂ්ට රංගනය වෙනුවෙනි. විජයග්‍රහණයේ සතුට සිතෙහි රඳවමින් සිය සම්මානය අතැතිව ශ්‍රී ලංකාවට පැමිණි මෙම තරුණයා පවසන්නේ් තමා ලැබූ ජයග්‍රහණය මවු බිමේ ජයග්‍රහණයක් බවය. සම්මාන උළෙල පිළිබඳත්, ‘සැමීගේ් කතාව’ චිත්‍රපටය පිළිබඳත් ’රසමංජරිය’ විශේෂාංගය සඳහා ඔහු සමඟ කළ සාකච්ඡාවකි මේ.නිව්යෝක් සිටි ජාත්‍යන්තර චිත්‍රපට සම්මාන උළෙලෙදී හොඳම නළුවාට හිමි සම්මානය ගත් මොහොතේ දැනුණු හැඟීම් වචනවලට නැඟිය හැකි ද?‘මුලින්ම මට දැනගන්නට ලැබුණේ නිව්යෝක් සිටි ඉන්ටර් නැෂනල් ෆිල්ම්ස් ෆෙස්ටිවල් එකේදි මගේ් නමත් හොඳම නළුවන් සිව්දෙනා අතරට නිර්දේශ වුණු බවයි. ඒ අවස්ථාවේ මගේ් සිතට ඇති වුණේ පුදුමාකාර සතුටක්. ඒ සතුටත් සමඟ මා මෙම ෆිල්ම් ෆෙස්ටිලවල් එක පිළිබඳ තොරතුරු සොයන්නට පටන් ගත්තා. විස්තර සොයාගෙන යද්දී හෙළිවුණු කාරණා රාශියක් තිබුණා. ඒ අතරින් මට හිමි වී තිබුණේ කලාතුරකින් රංගන ශිල්පියෙකුට හිමිවන අවස්ථාවක්.මේ සම්මාන උළෙලෙහිදී හොඳම නළුවා ලෙස ඔබගේ් නම කියැවුණු අවස්ථාව ඔබට අමතක නොකළ හැකි මතකයක් බවට සැකයක් නැහැ. එහිදී ඔබට එක්වරම සිහිපත් වූයේ කුමක් ද?‘මගේ නම කියැවෙන මොහොතේදී මට එක්වරම සිහිපත් වුණේ මෑණියන්, පියාණන් වගේම මගේ පාසල් ගුරුතුමා තිස්ස ගුණවර්ධනයන්. ඕනෑම දරුවකුට තමන්ගේ අම්මා, තාත්තා කියන්නේ පුදුම ජීව ගුණයක් පිරුණු දෙදෙනෙක්. ඒ හැඟීම මටත් පොදුයි.මගේ ජීවිත කාලයේදී තාත්තව මට දැනුණේ ජීව ගුණයෙන් පිරුණු මහා පර්වතයක් වගෙයි. අම්මා කියන්නේ ඒ විශාල පර්වතය මෙලෙක් කරන්න පුළුවන් කරුණා ගුණයෙන් පිරුණු කාන්තාවක්. ඔවුන්ගේ ඇසුරෙහි හැඳුණු - වැඩුණු, ආදරය හිමිවුණු කෙනෙක් විදියට, ඔවුන්ගේ අහිංසක බව මට දැනෙන්න පටන් ගත්තා.ඊළඟට මගේ ගුරුවරයා පිළිබඳ පැවසුවොත් ඔහු ආධ්‍යාත්මික ගුණයක් තිබෙන, ලෞකික තත්ත්වයට වඩා ලෝකෝත්තර තත්ත්වයට නැඹුරු වුණු කෙනෙක්. ඔහු අපව පුරුදු පුහුණු කළේ මෙවැනි තත්ත්වයකදී ලැබෙන දේ, බාහිර ලේබලයක් කර ගන්නවාට වඩා විනිවිද බවකින් ඒ දෙස බලා ජීවිත අර්ථයකට පිවිසීමටයි.පෘථග්ජන පුද්ගලයෙක් විදියට මට ඒ අවස්ථාවේ සිතට සතුටක් දැනුණත්, ජීවත්වීමේදී ඒක ලෞකික ආභරණයක් කරගෙන පැළඳ ගැනීමට තරම් බලාපොරොත්තුවක් මගේ් නැහැ. මේ සියල්ලම ඒ මොහොතේ් මගේ මතකයට නැඟුනේ ක්ෂණයකින් බව මට මතකයි.’ඇමෙරිකාවේ පැවැත්වුණු මෙම චිත්‍රපට සම්මාන උළෙල පිළිබඳ ඔබට තිබෙන්නේ් කෙබඳු හැඟීමක්ද?‘නිව්යෝක් සිටි අන්තර් ජාතික චිත්‍රපට සම්මාන උළෙල කියන්නේ බොහොම විවෘත සම්මාන උළෙලක්. මීට ඕනෑම රටකට නිර්මාණ ඉදිරිපත් කිරීමට හැකියාව තිබුණා. ඊට ඇතුළත් කර තිබුණේ වෘත්තාන්ත චිත්‍රපට එකසිය තිස්පහක්, කෙටි චිත්‍රපට දහයක් වගේ් ප්‍රමාණයක්.හොඳම නළුවා සම්මානය සඳහා මෙම චිත්‍රපට සියල්ල තරග වැදුණා. අවසානයේ තරග වැදුණේ චිත්‍රපට හතරක් පමණයි. එහිදී මම රඟපෑ ‘සැමීගේ කතාව’ චිත්‍රපටයේ සැමීගේ චරිතයට හොඳම නළුවා සම්මානය හිමි වුණා. මෙම උළෙල ඇමෙරිකාව වගේ විශාල රටක තවත් රටවල් බොහොමයක් සම්බන්ධ කර ගනිමින් පවත්වන තවත් එක් සම්මාන උළෙලක් කිව්වොත් නිවැරැදියි. එවැනි උළෙලක් නියෝජනය කිරීමට ලැබීම පිළිබඳ මගේ් සිතේ තිබෙන්නේ පුදුමාකාර සතුටක්.’සිංහල සිනමාවේ රංගන ශිල්පියකුට ඇමෙරිකානු සම්මාන උළෙලකදී හොඳම නළුවාට හිමි සම්මානය ලැබෙන්නේ වසර 66 කට පසුවයි. ඒ සුවිශේෂී මොහොත සනිටුහන් කිරීමට ඔබට හැකිවුණා.‘ඕනෑම රටකට විවෘත වුණු මෙම අන්තර් ජාතික මට්ටමේ සම්මාන උළෙලේදී හොඳම නළුවාට තරග කරන්න එකසිය තිස්පස් දෙනෙක් සිටියා. මේ අතරින් හොඳම නළුවා වීම කියන්නේ ඔවුන්්ගෙන් එක් අයකු වීමයි.ඔවුන් හොඳම නළුවා ලෙස තෝරා ගන්නේ අනෙක් සියලුදෙනා අභිබවා යන පුද්ගලයායි. බොහෝ රටවල කුසලතා ප්‍රගුණ කළ, පරිපූර්ණත්වයට පත්වුණු දක්ෂ නළු - නිළියන් මෙම චිත්‍රපටවල රඟපෑවා. ඔවුන් සමඟ තරගකාරී මට්ටමින්, කරට කර හැප්පිලා ලබා ගත්ත ජයග්‍රහණය මට ජීවිතය හා සමානව වටිනවා.’අවසන් වටයට තරග කළ චිත්‍රපට ත්‍රිත්වයේ රංගනයෙහි යෙදුණු රංගන ශිල්පීන්ගේ රඟපෑම පිළිබඳ ඒ අවස්ථාවේදී ඔබගේ සිතට නැඟුණේ කුමන අදහසක් ද?‘මම කියන්න කැමැතියි කිසිම අවස්ථාවක මේ තරගකාරී බවෙන් ගැල වී සිටීමේ ඉඩක් මගේ සිතට ලැබුණේ නැහැ. නමුත් සැමීගේ චරිතයට රංගනයෙන් සාධාරණයක් ඉටු කළාය කියන විශ්වාසය මගේ සිතේ රැව් පිළිරැව් දුන්නා.අනෙක් චිත්‍රපට තුනේ මා සමඟ තරග කළ රංගන ශිල්පීන් තමන්ගේ කාර්ය මැනවින් ඉටුකර තිබුණා. ඒ නිසා තරගකාරී බව කරට කර තිබෙන වගක් මට දැනෙන්න පටන් ගත්තා. මෙම රටවල චිත්‍රපට සඳහා භාවිත කළ ප්‍රාග්ධනය, තාක්ෂණය විමසුවහොත් ඔවුන් සිටියේ අපට වඩා ඉහළ මට්ටමකයි.අපි දියුණු වෙමින් පවතින රටක් විදියට අපේ චිත්‍රපටයකට විශාල ප්‍රාග්ධනය යෙදීමක්, තාක්ෂණය යොදා ගැනීමක් නොතිබුණු බව පෙනෙන්න තිබුණු කාරණයක්. ඒත් විනිශ්චය මණ්ඩලය වඩාත් සැලකිලිමත් වුණේ යොදාගත් ප්‍රාග්ධනයවත්, තාක්ෂණයවත් පිළිබඳ නොවේ. එනම් ඔවුන්ගේ අවසාන තීරණය වී තිබුණේ සිනමාත්මක ගුණය කොයි තරම් චිත්‍රපටයට ඇතුළත් වී ඇති ද යන්න කියන කාරණය පිළිබඳයි.’ශ්‍රී ලංකාවේ සිනමා උළෙල වලදී ලැබෙන විනිශ්චය හා විදේශීය විනිශ්චය අතර ඇති වෙනස ඔබ දුටුවේ කොහොමද?‘ඒකට මම මෙහෙම උත්තරයක් දෙන්නම්. මමත් සමඟ තරග කළ ශිල්පීන්ගෙන් තරුණ වියේ සිටියේ ඩෙන්මාර්කයේ රංගන ශිල්පියා පමණයි. අනෙක් ඇමෙරිකානු රංගන ශිල්පියා වගේම කියුබානු රංගන ශිල්පියාත් සිටියේ අපට වඩා වැඩි වයස් මට්ටමකයි.එවැනි මොහොතකදී මගේ සිතේ සැකයක් මතුවුණු අවස්ථා නොතිබුණාම නොවෙයි. ඇයිද කිව්වොත් මට වඩා ප්‍රවීණයන් රඟපෑ නිර්මාණ පිළිබඳ විමසීමේදී එතැන සිටි ළාබාල රංගන ශිල්පියා වුණේ මමයි. ලංකාවේ සමහර සම්මාන උළෙලවලදී වගේ් ළාබාලයාට තව අවස්ථා තිබෙනවා, පරිපූර්ණත්වයට පත්වුණු අමෙරිකානු රංගන ශිල්පියාට මෙම සම්මානය හිමිවිය යුතු බවක් විනිශ්චය මණ්ඩලය ප්‍රකාශයට පත් කරාවි ද කියන සැකය මගේ් සිතේ රජ කළා. නමුත් ඔවුන් එහෙම තීරණයක් ගත්තේ නැහැ. එතනදියි ඔවුන් පිළිබඳ වෙනස මට පෙ‍ෙනන්නේ.’ප්‍රියංකර විතානාච්චි ‘සැමී’ පිළිබඳ ඔබ සමඟ පැවසූ කරුණු පදනම් කර ගනිමින් ඔබ ‘සැමී’ කෙනෙකු ප්‍රතිනිර්මාණය කරනවා. අධ්‍යක්ෂවරයා මුණ ගැසීමට ඔබ යන්නේ එසේ ප්‍රතිනිර්මාණය කරගත් සැමී සමඟින් නේද?‘ප්‍රියංකර සර් සැමීගේ චරිතය විස්තර කරන අතරේ මා කළේ මේ චරිතය පිළිබඳ යම්කිසි සටහන් කිහිපයක් ඉදිරිපස තිබුණු කළු ලෑල්ලේ සටහන් කර ගැනීමයි. ඔහු කියූ සැමී මෙසේ වන්නට ඇතැයි සිතූ® මා කටේ පුළුන් පුරවාගෙන කොණ්ඩයක් බැඳ ඔහු හමුවන්නට ගියා. ඒ වෙලාවේ ඔහු පුදුමයට පත්වුණා. මාව ඔහුට හඳුනා ගන්නත් නොහැකි වුණා. මාව හඳුන්වලා දුන්නාට පස්සේ මේ ඉන්නේ මගේ සැමී කියලා ඔහු ඔහුගේ සතුට ප්‍රකාශ කළා.මාලන් බ්‍රැන්ඩෝ කියන දක්ෂ රංගන ශිල්පියාත් ඔබ වැනිම වූ කාර්යයක් ක්‍රියාවට නඟනවා. ඔබගේ් ක්‍රියාවට ඉන් ආදර්ශයක් ලැබුණාද?‘ඔය ප්‍රශ්නය ප්‍රියංකර සර්ත් මගෙන් ඇහුවා. මාලන් බ්‍රැන්ඩෝ ගෝර්ඩ් ෆාදර් චිත්‍රපටයේ රඟපෑ චරිතය, ඔහුට ලැබුණු අවස්ථාවේදීත් ඔහු කරලා තිබුණේ මගේ ක්‍රියාවට සමාන ක්‍රියාවක්. නමුත් මා ඒ වන විටත් ඒ සිදුවීම පිළිබඳව දැනගෙන නොවෙයි සිටියේ. ඒ පිළිබඳ මා දැනගත්තේ ප්‍රියංකර සර් මගෙන් විමසූ අවස්ථාවේදියි. ඒ නිසා මා නිරායාසයෙන් තමයි මේ චරිතයට පිවිසියේ කියන කාරණය ඔහු තේරුම් ගත්තා.’සැමී කියන මන්ද මානසික තරුණයාගේ චරිතය ප්‍රතිනිර්මාණය කිරීමේදී ඔබට බොහෝ දුෂ්කරතාවලට මුහුණපෑමට සිදුවුණා ද?‘මා ඇත්ත සැමීව දැක්කාට පසුව විසඳා ගත් කාරණා කිහිපයක් තිබුණා. එක් කාරණයක් වෙන්නේ ඇත්ත සැමී හා මේ පිටපතෙහි සිටින සැමී අතර ලොකු වෙනසක් තිබෙන බවයි. ඒ වගේම නවකතාවේදී පාඨකයාගේ සිතෙහි සැමී පිළිබඳ චිත්ත රූප මවා ගත හැකි අයුරිනුයි නවකතාව නිර්මාණය කර තිබුණේ. නවකතාව තිර රචනාවක් වීමේදී එය බොහොම අපහසු කාර්යයක් බවට පත් වෙනවා. ඒ රචකයා මැවූ චිත්ත රූපයට සමාන රූපයක් සිනමා රූපයේ සිටිය යුතු නිසයි.කොහොම වුණත් සැමීගේ චරිතය නිරූපණය කිරීමේදී සැබෑ සැමීගේ චරිත නිරූපණයෙන් ඈත්වෙලා කුමන සැමී කෙනෙකුගේ චරිතය ද රඟපෑ යුත්තේ කියලා ප්‍රශ්නයක් පැන නැණා. ඒ වගේම අධ්‍යක්ෂවරයා බලාපොරොත්තු වන සැමී කවුද යන වග අප කතාබහ කිරීම මගින් තීරණය කළා.ඒ අනුවයි අති මානුෂීය සංවේදී චරිතයක් විදියට ඔහුගේ චරිතය රැගෙන ඒමට තීරණය වුණේ. සැබෑ සැමීට වඩා පිටපතෙහි සිටි සැමී සිනමා රසිකයාට ගෝචර විය යුතුයි. ඔහු ඔවුන්ගේ හදවත්වලට රිංගිය යුතුයි.සැබැ සැමීට වඩා නිර්මාණයෙහි සැමී ප්‍රබල චරිතයක් විය යුත්තේ සිනමා රසිකයන් දිනා ගැනීමටයි. ඒ දිනා ගැනීම කළ යුත්තේ කෙසේ ද කියන කාරණයයි රංගන ශිල්පියෙකු ලෙස මට පැවරුණු වගකීම වුණේ.’‘සැමීගේ කතාව’ චිත්‍රපටය ජාත්‍යන්තරයෙහි සම්මානයක් හිමිකර ගත්තත් ඊට ලංකාවෙහි තිරගත කිරීමේ අවස්ථාව අහිමි වෙනවා. ඒ චිත්‍රපටයෙහි ප්‍රධාන චරිතය නිරූපණය කරන රංගන ශිල්පියා විදියට ඔබ මේ පිළිබඳව දරන්නේ කුමන මතයක් ද?‘මම හැමදාම කියන කාරණයක් තිබෙනවා. ඒ පුද්ගලයකු සතුව තිබෙන ආත්මය පිළිබඳ අප කෙරෙහි තිබිය යුත්තේ් ගෞරවයක් කියන කාරණයයි. ඒක තරා තිරමකින් තොරව හැම කෙනෙකුටම පොදු කාරණයක්. මට මතකයි අධ්‍යක්ෂවරයා චිත්‍රපටය ඉක්මනින් පෙන්වීමට අදහස ඇතිව එක් පුද්ගලයෙක් හමුවුණා. ඒ්වෙලාවේ ඔහු කළ අනෙක් යෝජනා හරහා ඒ අවස්ථාවේදීම අධ්‍යක්ෂවරයාට තීරණයක් ගන්නට සිදුවුණා. මා සමඟ ඔහු මේ පිළිබඳව කතාබහ කළා.ඒ අවස්ථාවේදී මා ඔහුට පැවසුවේ ‘චිත්‍රපටය කෑන් ඇතුළේ තිබුණාදෙන් සර්, අපට කවද හරි චිත්‍රපටය පෙන්න ගන්න පුළුවන් වේවි. නමුත් සර්ගේ තිබෙන ආත්මීය ගුණය විනාශ කර ගන්න එපා’ කියලයි. ඒක අදටත් මගේ අධ්‍යක්ෂවරයාට හොඳට මතකයි. මම කියන්නේ අපි ඒ මතයේ සිටිය යුුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306281</link>
    <topic>පොත ලයිසම රක්ෂණය මෙන්ම දුම් සහතිකයත් අනිවාර්යයි</topic>
    <author>විජයානි එදිරිසිංහ</author>
    <content>වාහන සඳහා ආදායම් බලපත්‍රය ලබා ගැනීමේ දී දුම් සහතිකය අනිවාර්යයෙන්ම ඉදිරිපත් කළ යුතු අතර මින් ඉදිරියට දුම් පරීක්ෂක සහතිකය වාහනයේ රියදුරු සතුව තබාගැනීම ද අනිවාර්ය කිරීමට මෝටර් රථ ප්‍රවාහන කොමසාරිස් දෙපාර්තමේන්තුව පියවර ගෙන තිබේ. මෝටර් රථ දෙපාර්තමේන්තුව පරිසර අමාත්‍යාංශය සහ පොලිස් මූලස්ථානය එක්ව එම දුම් සහතිකය අනිවාර්ය කිරීමේ වැඩපිළිවෙළ ක්‍රියාත්මක කරයි.ඒ අනුව රථ වාහන පොලිසිය මඟින් වාහනයක් පරීක්ෂා කිරීමේදී වාහනයේ පොත, ආදායම් බලපත්‍රය, රක්ෂණ සහතිකය මෙන්ම දුම් සහතිකයද රියදුරු ඉදිරිපත් කළ යුතු වේ.එහෙත් බොහෝ වාහන හිමියන් එම වාහනය දුම් පරීක්ෂාවට ලක් කළ බවට ලබාගත් ව්‍යාජ සහතික නොමැති නම් පරීක්ෂා නොකර අතයට මුදල් දී ලබාගත් සහතික මෙන්ම සහතික ඉදිරිපත් නොකර වංචනික ක්‍රියාවලින් ආදායම් බලපත්‍ර ලබා ගත් අවස්ථා විශාල වශයෙන් සොයා ගැනීමට හැකි වී තිබේ.දුම් සහතිකය රියදුරු සතුව තබාගෙන එම වාහනය පරීක්ෂාවට ලක් කෙරෙන අවස්ථාවල දී දුම් සහතිකයද ඉදිරිපත් කිරීමේ වැඩපිළිවෙළ අනිවාර්ය කිරීම මඟින් ඉහත සඳහන් වංචනික ක්‍රියාවලට සම්පූර්ණයෙන්ම වැට බැ‍ඳේ.මෝටර් රථ ප්‍රවාහන කොමසාරිස් හරිශ්චන්ද්‍ර මහතාගේ උපදෙස් මත වායු විමෝචන අංශයේ ප්‍රධානී දිසානායක මහතාගේ අධීක්ෂණය යටතේ දෙපාර්තමේන්තු වැටලීම් කණ්ඩායම් මේ වන විටත් දුම් සහතික පරීක්ෂා කිරීම වරින් වර සිදු කරයි.මෝටර් රථ ප්‍රවාහන දෙපාර්තමේන්තුවේ ලියාපදිංචි වාහන ප්‍රමාණය ලක්ෂ 48ක් පමණ වෙයි. රට පුරා ධාවනය වෙන වාහන ප්‍රමාණය ලක්ෂ 30 - 35 අතර ප්‍රමාණයකි. මේ සෑම වාහනයක්ම දුම් සහතිකය ලබා ගත යුතුයි. අලුත්ම වාහන සඳහා පමණක් ලියාපදිංචි වී වසරක් ‍යන තෙක් දුම් සහතිකය අවශ්‍ය නොවේ.එහෙත් 2012 වසරේදී නිකුත් වී තිබූ දුම් සහතික ප්‍රමාණය ලක්ෂ 20ක් පමණ වේ.වාහන ලක්ෂ 10 - 15 අතර ප්‍රමාණයක් ආදායම් බලපත්‍රය ලබාගෙන ඇත්තේ දුම් සහතිකය නොමැතිව වෙනත් ව්‍යාජ ක්‍රම මඟින් විය හැකි බව අනුමාන කෙරේ. මින් ඉදිරියේදී දුම් සහතිකය නොමැති රියදුරන්ටද රථවාහන පොලිසිය මඟින් නිකුත් කරන රථවාහන හිමිකම් ලියකියවිලි නොමැතිව වාහන පැදවීමේ වරද යටතේ දඩ හෝ වෙනත් නීත්‍යානුකූල ක්‍රියාමාර්ගයකට යටත් වීමට සිදු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306282</link>
    <topic>සියලු පොලිස් ස්ථානවලට උපදේශන-සිවිල් ආරක්ෂක කමිටු</topic>
    <author> චන්ද්‍රිකා පෙරේරා</author>
    <content>පොලිස් උපදේශන කමිටු හා සිවිල් ආරක්ෂක කමිටු සියලු පොලිස් ස්ථාන ආවරණය වන පරිදි වහාම පිහිටුවන ලෙස ආරක්ෂක ලේකම් ‍ගෝඨාභය රාජපක්ෂ මහතා පොලිස්පතිවරයාට ‍උපදෙස් ලබාදී තිබේ.අපරාධ මැඩලීම හා නීතිය ආරක්ෂා කර ගැනීීීමේ කටයුතු මේ වසරේ දී විධිමත්ව වඩාත් සක්‍රීය තත්ත්වයට පත්කරන බවත් අපරාධ විසඳිමේ වේගය මෙම වසරේ දී සියයට හැට දක්වා වැඩි කර ගැනීමේ ක්‍රමවේදයක් ක්‍රියාත්මක කර ඇති බවත් පොලිස්පති එන්.කේ.ඉලංගකෝන් මහතා පැවසීය.හැඳුණුම්පත්, ගමන් බලපත් නැතිවීම සම්බන්ධ පැමිණිළි කළ සැණින් පිටපත් ලබාදීමේ ක්ෂණික වැඩපිළිවෙළක් ලබන මස සි‍ට ක්‍රියාත්මක කර මහජනතාවට කාර්යක්ෂම සේවාවක් ලබාදෙන බව ද හෙතෙම සඳහන් කෙළේය.රථවාහන රාජකාරියේ යෙදෙන නිලධාරීන්ගේ ත්‍යාග මුදල ‍ඉකුත් වසරේ සිට දෙගුණ කිරීම තුළින් කාර්යක්ෂම සේවාවක් ලබා ගැනීමට හැකිවී ඇති බවද මේ වසරේ ප්‍රධානම අරමුණ මත්පැන් මත්ද්‍රව්‍ය සහ මත්කුඩු තුරන් කිරීමට අවශ්‍ය වැටලීම් කිරීම බවද කීය.වීර වික්‍රම ක්‍රියා සිදුකළ පොලිස් නිලධාරීන් 262කට සහ අපරාධ සම්බන්ධයෙන් පොලිසියට ඔත්තු ලබා දුන් සිවිල් පුද්ගලයින් 18ක් වෙත් මුදලින් රුපියල් 6358500ක ත්‍යාග මුදලක් හා පොලිස් පතිගේ ප්‍රසංශාව පිරිනැමිම සඳහා කොළඹ අපරාධ කොට්ඨාසයේ දී ඊයේ (27) දහවල් පොලිස්පති ප්‍රධානත්වයෙන් පැවති උත්සවයේ දී ඉලංගකෝන් මහතා එම අදහස් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306283</link>
    <topic>මහනුවර රෝහලේ පස් නිවුන් දරු උපතක්</topic>
    <author>සමන්ති වීරසේකර</author>
    <content>මහනුවර මහා රෝහලේදී මඩවල කඩවීදියේ පදිංචි 31 හැවිරිදි මවක් ඊයේ (27) දහවල් පස් නිවුන් දරු උපතක් සිදු කළාය.පිරිමි දරුවන් සිව්දෙනකු සහ එක් ගැහැනු දරුවකු බිහිකළ මව මනා සෞඛ්‍ය තත්ත්වයෙන් පසුවන අතර දරුවන් නියමිත බර ප්‍රමාණයෙන් සමන්විත නොවීම නිසා නොමේරු ළදරු ඒකකයට ඇතුළත් කැර ඇත.මහනුවර මහා රෝහල් ඉතිහාසයේ දෙවැනි වතාවට මෙවැනි පස්නිවුන් දරු උපතක් සිදු වූ බව මහනුවර මහරෝහලේ අධ්‍යක්‍ෂ ඩබ්ලිව්. ජී. ඒ. දිසානායක මහතා පැවැසීය.ප්‍රසව හා නාරිවේද විශේෂඥ වෛද්‍ය කපිල ගුණවර්ධන මහතා ඇතුළු කණ්ඩායම විසින් සිසේරියන් සැත්කමක් මගින් මෙම දරුවන් මෙලොවට බිහිකරනු ලැබීය.මෙම දරුවන් පිළිවෙළින් ඊයේ (27) දහවල් 12.07ත් 12.10ත් අතර කාල පරාසයක් තුළ මෙලොවට බිහි වූ අතර ඔවුන් පිළිවෙළින් ග්රෑම් 500, ග්රෑම් 600, ග්රෑම් 650 , ග්රෑම් 700, ග්රෑම් 750, බරින් යුක්ත වෙති. දරුවන් තිදෙනකු මහනුවරද දෙදෙනෙකු පේරාදෙණිය සිරිමාවෝ බණ්ඩාරනායක ළමා රෝහලේද නොමේරු ළදරු ඒකකවල ප්‍රතිකාර ලබති.වසර පහක කාලයක් තමන් දරුඵල නොමැතිව සිටි බවත් ප්‍රසව හා නාරිවේද විශේෂඥ වෛද්‍ය කපිල ගුණවර්ධන මහතාගෙන් ප්‍රතිකාර ගැනීමෙන් පසුව මෙම පස්නිවුන් දරුවන් ලැබුණු බවත් දරුවන්ගේ මව වන ෆාතිමා පාර්ජීසියා පැවසුවාය.දරුවන්ගේ පියාවන මොහොමඩ් රිනාස් (36) මෙම දරු ප්‍රසූතිය වන විට විදේශගතව සිටි අතර තම සැමියා ළඟ සිටියේ නම් මේ සතුට තවත් වැඩිවන බව ෆාතිමා පැවසුවාය.සැත්කම සිදුකරනු ලැබුයේ මහනුවර රෝහලේ සී ශල්‍යාගාරයේ වන අතර විශේෂඥ වෛද්‍ය කපිල ගුණවර්ධන මහතාට වෛද්‍ය ප්‍රදීප්, ජීවන්ත, අචල, අපේක්ෂා, නිලන්ති යන වෛද්‍යවරුන් ගේ සහ ශල්‍යාගාරයේ හෙද සොයුරිය ඒ. එම්. එස්. කේ. අබේරත්න මහත්මිය ඇතුළු හෙදියන් සහ කනිෂ්ඨ කාර්යය මණ්ඩලයේ සහාය උපරිමයෙන් ලද බවද වෛද්‍යවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306284</link>
    <topic>ගුරුවරිය දණ ගැස්වූ බවට ඔප්පු කළොත් සදහටම දේශපාලනයෙන් සමුගන්නවා</topic>
    <author>මිහිර විජේසේකර සහ ප්‍රසාද් පූර්ණමාල්</author>
    <content>සිද්ධියට අදාළ ගුරුවරිය දණ ගැස්ස වූ බවට ඔප්පු කළොත් මම මන්ත්‍රී ධුරයෙන් පමණක් නෙමෙයි දේශපාලනයෙන්ද ඉවත් වෙනවා. එවැනි දෙයක් මම කළේ නෑ. මෙය මාව අපහසුතාවට පත් කරන්න මට විරුද්ධ අය දියත් කළ කුමන්ත්‍රණයක් බව වයඹ පළාත් සභා හිටපු මන්ත්‍රී සරත් ආනන්ද කුමාර මහතා පවසයි.නවගත්තේගම නවෝද්‍යා මහ විද්‍යාලයේ ගුරුවරියක දණ ගැස්ස වීමේ සිද්ධිය සම්බන්ධයෙන් චෝදනා ලැබ රක්ෂිත බන්ධනාගාරගත කොට සිට ආණමඬුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව රුපියල් පන්දහසක මුදල් ඇප හා රුපියල් ලක්ෂ 5 බැගින් වූ ශරීර ඇප මත දිසා විනිසුරු හා මහේස්ත්‍රාත් රංග දිසානායක මහතාගේ නියෝගයෙන් මුදා හැරීමෙන් පසු රැස්ව සිටි පිරිස අමතා ආනන්ද සරත් කුමාර මන්ත්‍රීවරයා එසේ පැවසීය.මේ සම්බන්ධව පැමිණිලිකරුවන්ට හාසාක්කිකරුවන්ට කිසිම බලපෑමක් නොකළ යුතු බවත් සෑම සතියකම ඉරු දින උදේ 07.00 - 12.00 ත් අතර නවගත්තේගම පොලිසියට පෙනී සිටිමද නියෝග කළේය.ඇප ලබා ගැනීමෙන් අනතුරුව අධිකරණ භූමියෙන් පැමිණ මන්ත්‍රීවරයා පිළිගැනීමට ඔහුගේ ආධාරකරුවන් රැසක් පැමිණ සිටි අතර අනතුරුව මන්ත්‍රීවරයා පෙළපාලියකින් ආණමඩුව නගරය දක්වා රැගෙන ගියහ.ලංකා ගුරු සංගමය හා ගුරු සේවා සංගමය අධිකරණය ඉදිරිපිට ගුරුවරිය දණ ගැස්සවීමේ සිද්ධිය හෙළා දකිමින් විරෝධතා ව්‍යාපාරයක් පැවැත්වූයේය. එම පිරිස ආණමඬුව මධ්‍ය මහා විද්‍යාලය දක්වා පා ගමනින් ගොස් විද්‍යාලය ඉදිරිපිටදී විරෝධතාව පැවැත්වූහ. රැස්ව සිටි පිරිස ඇමැතූ මන්ත්‍රීවරයා මෙසේද පැවසීය. 'මෙම සිද්ධිය ගැන මම ඉතා කනගාටුවෙනවා. සිද්ධිය පිළිබඳ නිවැරැදි තොරතුරු සන්නිවේදනය නොවීම ගැනද මා කණගාටුවෙනවා. දීර්ඝ කාලයක් දේශපාලනය කළ නිසා මාධ්‍ය පිළිබඳ ලොකු ළෙන්ගතුකමක් තිබුණා.නමුත් මේ වෙලාවේ මාධ්‍ය පිළිබඳවත් කනගාටු වෙනවා. නොකරපු සිද්ධියක් පිළිබඳව මේ ආකාරයෙන් ප්‍රචාරය ලබාදීම ගැන දුකයි. සිද්ධිය වෙන වෙලාවේ නියෝජ්‍ය විදුහල්පතිවරු දෙපළක් ආචාර්ය මණ්ඩලයේ හතර දෙනෙක් මුරකරුවෙක් ගුරුවරියක් මේ සියලු දෙනාම කියනවා මන්ත්‍රීතුමා වාහනයෙන් බැස්සේ නෑ කියලා. මම මැතිවරණ 5කට මුහුණ දුන්නා. ආණමඩුව ආසනයේ ජනතාව මා සමඟ ඉන්නවා. මම අවුරුදු 22ක් තිස්සේ හදා ගත්ත ආත්ම ගෞරවය නැති වුණා.මම සදාචාරසම්පන්න මිනිහෙක් අරක්කු බොන්නෑ. මස් මාළු කන්නේ නෑ. මම පාසලට පණ වගේ ආදරේ කළා. ඒ නිසා තමයි මගෙ දරුවො තුන් දෙනාම මේ පාසලට එව්වේ. මෙම ගුරුවරිය දණ ගැස්සවූ බවට ඔප්පු කළොත් මම මන්ත්‍රී ධුරයෙන්ම මෙන්ම දේශපාලනයෙන්ම ඉවත් වෙනවා. මෙවැනි දෙයක් මම කළේ නෑ. මාව අපහසුතාවට පත් කරන්න මට විරුද්ධ අය කළ කුමන්ත්‍රණයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306285</link>
    <topic>කොළඹ-කටුනායක අධිවේගී මාර්ගය සැප්තැම්බරයේ ජනතා අයිතියට</topic>
    <author>සුභාෂිණී සේනානායක</author>
    <content>කොළඹ - කටුනායක අධිවේගී මාර්ගය සැප්තැම්බර් මාසයේ දී ජනතා අයිතියට පත් කෙරේ. මාර්ගයේ දිග කිලෝමීටර් 25 - 8 කි. යොදවා ඇති වියදම අමෙරිකානු ඩොලර් මිලියන 330කි.මෙය මෙරට ඉදිවන දෙවන අධිවේගී මාර්ගයයි. මෙය ඉදිවීමත් සමඟ කටුනායක බණ්ඩාරනායක ජාත්‍යන්තර ගුවන්තොටුපළින් පැමිණෙන දෙස් විදෙස් මගීන්ට මිනිත්තු 15ක් වැනි කෙටි කාලයක් තුළදී කොළඹට ළඟාවීමට හැකි වේ.පෑලියගොඩ ‍වටරවුම අසලින් අධි‍වේගී මාර්ගය ආරම්භ කෙරෙන අතර කෙරවලපිටිය, ජා - ඇළ, කටුනායක හා ගුවන්තොටුපළ පිවිසුම් මාර්ග වලින් ප්‍රවිෂ්ට වීමට හැකි වේ.මේ මාර්ගය කොළඹ - මහනුවර අධිවේගී මාර්ගයට මෙන්ම කොළඹ පිටත අධිවේගී මාර්ගය ඔස්සේ කොට්ටාව -ගාල්ල අධි‍‍වේගී මාර්ගයන් සමඟද සම්බන්ධ වේ.මහින්ද චින්තන ඉදිරි දැක්මට අනුව සංවර්ධිත මාර්ග මෙන්ම කඩිනම් ගමනාගමන පහසුකම් ලබාදී‍මේ අරමුණින් ඉදිකළ මේ අධිවේගී මාර්ගය මේ වන විටත් විශාල ප්‍රමාණයක ඉදිකිරීම් නිමකර ඇති බවත් සැප්තැම්බර් මාසයේදී ජනාධිපති මහින්ද රාජපක්ෂ මහතා අතින් ජනතා අයිතියට පත් කරන බවත් මහාමාර්ග හා වරාය ව්‍යාපෘති ඇමැති නිර්මල කොතලාවල මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306286</link>
    <topic>13 සංශෝධන යෝජනාව ඌව පළාත් සභාවේ වැඩි ඡන්ද 19කින් සම්මතයි</topic>
    <author>සොරණාතොට සමූහ සී. ගමගේ</author>
    <content>දහතුන්වැනි ව්‍යවස්ථා සංශෝධනය සම්බන්ධයෙන් ඌව පළාත් සභාවට ඊයේ (27) ඉදිරිපත් වූ යෝජනාව වැඩි ඡන්ද 19කින් සම්මත විය.ඌව පළාත් සභාවේ සභානායක විමල් ගලගමආරච්චි මහතා (එ.ජ.නි.ස) අදාළයෝජනාව ගෙනආ අතර චාමර සම්පත් දසනායක මන්ත්‍රීවරයා එය ස්ථිර කළේය.ආණ්ඩු පක්‍ෂයේ මන්ත්‍රීවරුන් 19 දෙනා යෝජනාවට පක්‍ෂව ඡන්දය දුන් අතර ජනතා විමුක්ති පෙරමුණේ මන්ත්‍රීවරයා ඡන්දය දීමෙන් වැළකී සිටියේය. මෙම ඡන්ද විමසීම සිදුවන අවස්ථාවේ එක්සත් ජාතික පක්‍ෂයේ සහ ද්‍රවිඩ ජනතාව නියෝජනය කරන මන්ත්‍රීවරුන් සභා ගැබේ නොසිටියහ.පළාත් සභා දෙකක් හෝ කිහිපයක් ඒකාබද්ධ කිරීමක් සිදු වුවහොත් පළාත් සභා පිහිටුවීමේ මූලික අරමුණ ඉටු නොවන බවත් 13 වන ආණ්ඩුක්‍රම ව්‍යවස්ථා සංශෝධනයේ පළාත් සභා ලැයිස්තුව යටතේ ඇති යම් යම් විෂයයන්ට අදාළ තීන්දු තීරණ ගැනීමේදී සියලු පළාත් සභාවල එකඟතාව වෙනුවට බහුතර පළාත් සභාවල එකඟතාව ප්‍රමාණවත් බවටත් මෙම යෝජනාවේ ඇතුළත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306287</link>
    <topic>ජනපතිට ටැන්සානියාවේ දී මහත් හරසර</topic>
    <author/>
    <content>ජනාධිපති මහින්ද රාජපක්‍ෂ මහතා ටැන්සානියාවේ සහ සීෂෙල්ස් හි පස් දින රාජ්‍ය චාරිකාව අරඹමින් ඊයේ (27) ජුලියස් නියරේරේ ජාත්‍යන්තර ගුවන් තොටුපළින් ටැන්සානියාවට ළඟා විය.ටැන්සානියා ජනාධිපති ජකයා රිෂෝ කික්වෙතේ මහතා විසින් ජනාධිපතිතුමා මහත් හරසරින් පිළිග­ැනිණි. කුඩා දැරියක් ජනාධිපතිතුමාට මල් කළඹක් පිළිගැන්වූවාය. ජනාධිපතිතුමා වෙනුවෙන් ස්වදේශීය නර්තනයක් සමඟ හමුදා ගෞරව ආචාර පෙළපාළියක් සහ ආචාර වෙඩිමුර ද පැවැත්විණි.මෙය ජනාධිපතිතුමා ටැන්සානියාවේ සහ සීෂෙල්ස් හි චාරිකා කරන ප්‍රථම අවස්ථාව සේම ශ්‍රී ලංකාවේ ජනාධිපතිවරයෙක් ටැන්සානියාව වෙත ගිය පළමු අවස්ථාව ද වන්නේය.ජනාධිපතිතුමා සිය චාරිකාවේ දී ටැන්සානියා ජනාධිපති ජකයා රිෂෝ කික්වෙතේ මහතා සමඟ ද්විපාර්ශවික සාකච්ඡාවල නිරත වීමට නියමිත අතර, ටැන්සානියාවේ දාර් එස් සලාම් නුවර පැවැත්වෙන අන්තර්ජාතික සහයෝගීතා සංවාදයට සහභාගී වෙයි.විදේශ අමාත්‍ය මහාචාර්ය ජී.එල්. පීරිස්, ක්‍රීඩා අමාත්‍ය මහින්දානන්ද අලූත්ගමගේ, මහජන සම්බන්ධතා හා මහජන කටයුතු අමාත්‍ය මර්වින් සිල්වා, විදේශ අමාත්‍යාංශයේ අධීක්‍ෂණ මන්ත‍්‍රී සජින් ද වාස් ගුණවර්ධන, පාර්ලිමේන්තු මන්ත්‍රීවරුන් වන ලොහාන් රත්වත්තේ, ලක්‍ෂ්මන් වසන්ත පෙරේරා, ජනාධිපති ලේකම් ලලිත් වීරතුංග සහ මහ බැංකු අධිපති අජිත් නිවාඞ් කබ්රාල් යන මහත්වරු ද චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306288</link>
    <topic>බලතල සංශෝධනයට උතුරුමැද කැමතියි</topic>
    <author>තෙන්නකෝන් කුලසේකර</author>
    <content>පළාත් සභා දෙකක් හෝ කීපයක් ඒකාබද්ධ වීමට ඇති බලතල ඉවත් කිරීමට හා පළාත් සභා ලැයිස්තුවේ ඇති යම් යම් විෂයන් පිළිබඳ තීන්දු ගැනීමේ දී සියලු පළාත් සභාවල අනුමැතිය ලබාගැනීම වෙනුවට බහුතර පළාත් සභාවල කැමැත්ත ලබා ගැනීම යන බලතල සංශෝධනය කිරීමේ යෝජනාව උතුරුමැද පළාත් සභාවේදී වැඩි ඡන්ද අටකින් සම්මත විය. උතුරුමැද පළාත් සභා විශේෂ මහා සභා රැස්වීම ඊයේ (27) සභාපති ටී.එම්.ආර්. සිරිපාල මහතාගේ ප්‍රධානත්වයෙන් පැවැත්විණි.උතුරුමැද පළාත් මහ ඇමැති එස්.එම්. රංජිත් සමරකෝන් මහතා අදාළ යෝජනාව ඉදිරිපත් කළ අතර යෝජනාව ස්ථිර කළේ පළාත් සමුපකාර ඇමැති කේ.එච්. නන්දසේන මහතාය.යෝජනාව පිළිබඳ විවාදයක් අවශ්‍ය දැයි සභාපතිවරයා විමසූ පසු විවාදයක් අවශ්‍ය බව විපක්ෂ නායක කිංස්ලි නෙල්සන් මහතා ප්‍රකාශ කළ අතර අනතුරුව පක්ෂ විපක්ෂ මන්ත්‍රීවරු අතර පැය හතරක කාලයක විවාදයකින් පසු විපක්ෂය රහස් ඡන්දයක් ඉල්ලා සිටි අතර සභාපතිවරයා එය ප්‍රතික්ෂේප කළේය. යෝජනාව පිළිබඳ ඡන්ද විමසීම අනතුරුව සිදු කෙරිණි.එහිදී යෝජනාවට පක්ෂව ඡන්ද දහ නවයක් (19) ලැබුණු අතර විපක්ෂව ඡන්ද එකොළහක් (11) ලැබිණි. ඒ අනුව වැඩි ඡන්ද අටකින් යෝජනාව සම්මත විය. ආණ්ඩු පක්ෂයේ මන්ත්‍රී ‍බර්ටි ප්‍රේමලාල් දිසානායක මහතාත් විපක්ෂයේ වසන්ත සමරසිංහ (ජ.වි.පෙ.) මහතාත් විශේෂ මහා සභා රැස්වීමට පැමිණ සිටි‍යේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n1306289</link>
    <topic>රජයේ සේවයට 8000ක් අලුතින්</topic>
    <author>උදුලා පීරිස්</author>
    <content>ග්‍රාම නිලධාරීන් හාරදහසක් ද රාජ්‍ය කළමනාකරණ සේවයට හාරදහසක් ද ‍වශයෙන් 8000ක් රාජ්‍ය සේවයට ළඟදීම බඳවා ගැනීමට රජය තීරණය කර තිබේ.දේශපාලනඥයන්ට පෝස්ටර් ගැසූ අයට ග්‍රාම නිලධාරී පත්වීම් දීමේ යුගය අවසන්කර ඒ සදහා දැන් බුද්ධිමතුන් තෝරා ගෙන ඇතැයිද රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනවිරත්න මහතා පැවසීය.ඇමැතිවරයා මෙම අදහස් පළ කළේ මිල්ලනිය ප්‍රාදේශීය කාර්යාල භූමියේ අභිනවයෙන් ඉදිකරන ලද නව දෙමහල් ගොඩනැඟිල්ල ජනතා අයිතියට පත්කිරීම වෙනුවෙන් පසුගියදා පැවති උත්සවටකට එක් වෙමිනි‍. පසුගියදා පැවැති තරග විභාග වලින් සුදුසුකම්ලත් පිරිසක්මෙසේ රාජ්‍ය සේවය සදහා බඳවා ගැනීමට නියමිතය ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n13062810</link>
    <topic>සෙනෙහසේ තොටුපළ තනන්න</topic>
    <author>සුභාෂිණී සේනානායක</author>
    <content>සෙනෙහසක තොටුපළ නමින් ගොඩනැඟෙන අලිමංකඩ දුම්රිය පළ ඉදිකිරීමට පාසල් සිසුන් සහ ගුරුවරුන් එක්ව රුපියල් එක්කෝටි විසි ලක්ෂයකට ආසන්න මුදලක් ලබාදී ඇත.සති දෙකකදී පාසල් තුන්දහසකින් මේ මුදල එකතු කර තිබේ.ත්‍රස්තවාදීන් විනාශ කළ අලිමංකඩ දුම්රිය ස්ථානය යළි ගොඩනඟා උතුරේ හා සමස්ත ජනතාව වෙත තිළිණ කිරීමට අධ්‍යාපන අමාත්‍යාංශය පියවර ගෙන ඇති අතර දේශය ගොඩනැගීම සඳහා සාමූහික කැපවීමෙන් ඉටු කළ හැකි මෙහෙවර පිළිබඳ සංකල්පමය වෙනසක් අනාගත පරපුරට ඇති කිරීම මෙහි අරමුණ වේ. ජනාධිපති මහින්ද රාජපක්ෂ මහතාගේ උතුරු මිතුරු ව්‍යාපෘතිය යටතේ අලිමංකඩ දුම්රිය ස්ථානය නැවත ඉදිකිරීමට කටයුතු කරන අතර මෙහි දායකත්වය ලබාදීමට අධ්‍යාපන අමාත්‍යාංශය එකඟත්වය පළ කළේය.උතු‍රේ පාසල් හැර සෑම පළාතකම ශිෂ්‍ය ශිෂ්‍යාවන් තම දෛනික වියදමට හෝ වෙනත් අවශ්‍යතාවයන්ට දෙමාපියන් දෙන මුදලින් ඉතිරි කළ රුපියල් දෙකක්ද ගුරුවරුන් එසේ ඉතිරි කළ රුපියල් 10ක්ද මේ අරමුදලට පරිත්‍යාග කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=n13062811</link>
    <topic>ක්‍රෙඩිට් කාඩ් වංචාවේ 11,000,000 මුදල රාජසන්තකයි</topic>
    <author>කුමුදු හෙට්ටිආරච්චි</author>
    <content>ජාත්‍යන්තර ලෙස ක්‍රෙඩිට් කාඩ් වංචාවේ යෙදුණු ජාත්‍යන්තර පොලිසියටද අවශ්‍යව සිටි විදේශිකයන් දෙදෙනෙකුට කොළඹ මහාධිකරණ විනිසුරු ප්‍රීති පද්මන් සූරසේන මහතා වසර 52ක බරපතළ වැඩ සහිත සිරදඬුවමක් ඊයේ (27) නියම කළේය.දින එකොළහකදී රුපියල් කෝටියකට අධික මුදලක් ශ්‍රී ලංකාවේ ප්‍රදේශ නවයක පිහිටි බැංකු තුළින් ව්‍යාජ ක්‍රෙඩිට් කාඩ් පත් උපයෝගී කරගෙන වංචා කළ බවට වරද පිළිගත් මෙම යුක්රේන ජාතිකයන් දෙදෙනාට සිර දඬුවමට අමතරව රුපියල් ලක්ෂ පනස්දෙකක දඩයක්ද ගෙවීමට නියම කළ විනිසුරුවරයා විත්තිකාර විදේශිකයන් වංචා කළ රුපියල් ලක්ෂ 110ක මුදල රාජ සන්තක කිරීමට ඊයේ (27) නියම කළේය.ශ්‍රී ලාංකිකයන්ගේත් විදේශ රටවල පදිංචිකරුවන්ගේත් ක්‍රෙඩිට් කාඩ් පත්වල දත්ත යොදා ව්‍යාජව සැකසූ ක්‍රෙඩිට් කාඩ් 99ක් මගින් ශ්‍රී ලංකාව තුළ පිහිටි බැංකු වලින් මෙම චූදිත විදේශිකයන් දෙදෙනා රුපියල් ලක්ෂ 110ක මුදලක් වංචා කර ඇති බව පවසයි.එසේ වංචා කළ මුදල් සම්බන්ධයෙන් තමන් හිමිකම් නොකියන බව පවසමින් විදේශිකයන් දෙදෙනා කළ වරදට වරද පිළිගැනීම මත විත්තිකරුවනට නියම කළ වසර 52ක සිර දඬුවම වසර දෙකක් තුළදී ගෙවීයන ලෙසට ක්‍රියාත්මක කිරීමට විනිසුරුවරයා නියම කළේය.විත්තිකාර විදේශිකයන් දෙදෙනා මේ ව්‍යාජ ක්‍රෙඩිට් කාඩ් නිපදවීමට යොදාගත් උපකරණ ඇතුළු පරිගණක උපකරණ සියල්ලද රාජසන්තක කිරීමට විනිසුරුවරයා නියම කළේය.ජාත්‍යන්තර පොලිසියට අවශ්‍ය කරන ඉයුරි ෂුමාර්ක් හා ජිසොස්ති මක්සින් යන රුසියාවේ පදිංචි මේ යුක්රේන ජාතිකයන් දෙදෙනා අධිචෝදනා 26කට වරද පිළිගැනීම මත එසේ දඬුවම් නියම විණි.2012 මාර්තු මස 10 වැනිදාත් මාර්තු මස 21 වැනිදාත් අතර කාලයේදී ව්‍යාජ හෝ අනවසර ණය කාඩ් පත් (ක්‍රෙඩිට් කාඩ්පත්) මගින් රුපියල් 92,94,000 /- ක මුදලක් වංචා කිරීමට කුමන්ත්‍රණය කිරීම ඒ අනුව මුදල් වංචා කිරීම ඇතුළු අධිචෝදනා 26ක් චූදිතයන්ට එරෙහිව නීතිපතිවරයා විසින් ගොනු කර තිබුණි.නඩුව ඊයේ (27) කැඳවූ අවස්ථාවේ විත්තිකරුවන් වෙනුවෙන් පෙනී සිටි නීතිඥ ආනන්ද හෙට්ටිආරච්චි මහතා තම සේවාදායකයන් දෙදෙනා නඩුව කෙටි ක්‍රමයකින් අවසන් කර ගැනීමට සූදානම් බව අධිකරණයට දන්වා සිටියේය. විත්තිකරුවන් දෙදෙනා ලංකාවේ බැංකු වලින් වංචා කළ රුපියල් ලක්ෂ 110ක මුදලට හිමිකම් නොකියන්නේ නම් නඩුව කෙටි ක්‍රමයකින් අවසන් කර ගැනීම සම්බන්ධයෙන් විරුද්ධ නොවන බව පැමිණිල්ල වෙනුවෙන් පෙනී සිටිය රජයේ නීතිඥ ශමින්ද වික්‍රම මහතා අධිකරණයට දන්වා සිටියේය.එම මුදල සම්බන්ධව විත්තිකරුවන් හිමිකම් නොකියන බව විත්තිකරුවන් වෙනුවෙන් පෙනී සිටි නීතිඥ ආනන්ද හෙට්ටිආරච්චි මහතා දන්වා සිටීමෙන් පසු විත්තිකරුවනට එරෙහිව නඟා තිබූ එක් චෝදනාවක් පැමිණිල්ල ලෙස ඉල්ලා අස් කර ගැණිනි.විත්තිකරුවන්ට එරෙහිව වූ චෝදනා 27න් එක් චෝදනාවක් ඉල්ලා අස්කර ගැනීම මත ඉතිරි චෝදනා 26ට විත්තිකරුවන් වරද පිළිගැනීම මත එම චෝදනාවනට විත්තිකරුවන් වරදකරුවන් බව විනිසුරුවරයා තීරණය කළේය.ඒ අනුව එක් චෝදනාවකට වසර දෙක බැගින් චෝදනා 26 සඳහා වසර 52ක සිර දඬුවම් නියම කළ විනිසුරුවරයා එක් චෝදනාවකට රුපියල් ලක්ෂ දෙක බැගින් චෝදනා 26 සඳහා ලක්ෂ 52ක දඩයක්ද‍ ගෙවීමට නියම කළේය.දඩ මුදල නොගෙවන බව විත්තිකරුවන් අධිකරණයට ප්‍රකාශ කර සිටීමෙන් පසු දඩ මුදල නොගෙවීම මත විත්තිකරුවනට නියම වුණු අවුරුදු 52ක සිරදඬුවම ක්‍රියාත්මක කිරීමට විනිසුරුවරයා ඊයේ (27) නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306281</link>
    <topic>ගම්පහ අපනයන භෝග වගා ව්‍යාපෘතිවල ප්‍රගතිය ඉහළ මට්ටමක</topic>
    <author>ගම්පහ සංචාරක - නිමල් ජයසිංහ</author>
    <content>2013 වසරේ ගම්පහ දිස්ත්‍රික් අපනයන භෝග කෘෂිකර්ම දෙපාර්තමේන්තුවේ සංවර්ධන ව්‍යාපෘතිවල ප්‍රගතිය ඉහළ මට්ටමක පවතින බව ගම්පහ අපනයන භෝග කෘෂිකර්ම දෙපාර්තමේන්තුවේ සහකාර අධ්‍යක්ෂ ඩබ්ලිව්. ඒ. කේ. ජී. වික්‍රමසිංහ මහතා පැවසීය.ගම්පහ දිස්ත්‍රික් කෘෂිකර්ම කමිටුවේදී වගා සංඛ්‍යාලේඛන ඉදිරිපත් කළ ඒ මහතා 2013 වසරේ නව වගාවට හා ඵලදායිත්වය ඉහළ නැංවීමේ වැඩසටහන යටතේ ඉගුරු වගාවට ඉලක්කය තිබුණේ හෙක්ටයාර් 40ක බවත් 2013 මැයි 31 වනවිට හෙක්ටයාර් 52.2 ප්‍රමාණයක ඉගුරු වවා ඇති බවත් ප්‍රගතිය සියයට 130.5%ක් බව කීය.මේ හා සමගාමීව ගම්මිරිස්, කුරුඳු, කහ, වගාවේද ප්‍රගතියක් ඇති බවද හෙළි කළේය. 2012 වසරේද ගම්මිරිස් වගාව වසර අවසන් වීමටද පෙර ඉලක්කය සපුරාලීමට හැකි වූ බවද කීය.අපනයන භෝග නව වගා ඉලක්කයන් යටතේ ගම්පහ දිසාවේ ප්‍රාදේශීය ලේකම් කොට්ඨාසවල කුරුඳු වගාව, ගම්මිරිස් වගාව, කහ වගාව, මේ වසරේද ප්‍රගතියක් ලබා ඇති අතර අත්තනගල්ල ව්‍යාපෘති නිලධාරී කාර්යාලයේ සහ දිවුලපිටිය ව්‍යාපෘති නිලධාරි කාර්යාලයේද නව වගා ආදර්ශකයන් ඇති බව පැවසීය.අපනයන භෝග වගාව වෙනුවෙන් 2013 වසරේ ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස ආවරණය වනසේ ගොවි පුහුණු පන්ති 242ක් පැවැත්වීමට ඉලක්කය කර ඇති බවත් මැයි 31 වන විට පුහුණු පන්ති 115ක් පවත්වා ප්‍රතිලාභීන් 2160ක් සහභාගිකර ඇති බවත් හෙළි කළේය.ක්‍ෂේත්‍ර දින 22ක් මේ වසරට යොදා ඇති අතර දැනටම 11ක් පවත්වා ඇති බවත් ප්‍රතිලාභීන් 335ක් සහභාගී වූ බවද කීය. කුරුඳු තැලීමේ පුහුණු පන්ති 1ක් පවත්වා ප්‍රතිලාභීන් 12ක් සහභාගි කරවා ඇත.දිවි නැ¼ගුම වැඩසටහන යටතේ ගම්මිරිස් වාණිජ වගා ඒකක 30ක් අක්කර 35ක වපසරියක ක්‍රියාත්මක වන අතර දැනට අක්කර 24ක වගා ප්‍රගතියක් ඇති බවද සංඛ්‍යාලේඛණ ඉදිරිපත් කළේය.කුරුඳු වගාවේද ඒකක 20 ඉලක්කය අක්කර 25ක් බවද මේ වනවිට අක්කර 20 3/4ක වපසරියක ප්‍රගතියක් ඇති බවද කීය.දිවි නැගුම ගෙවතු වගා වැඩසටහන යටතේ් ජා ඇළ අත්තනගල්ල, මාතර, ප්‍රාදේශීීය ලේකම් කොට්ඨාසවල ගොවීන්ට ගම්මිරිස් පැළ 14589ක් බෙදා දුන් බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306282</link>
    <topic>කළුතරින් - බේරුවලින් ඩෙංගු රෝගීන් 265ක්</topic>
    <author>නාගොඩ විශේෂ - එන්. විජේරත්න</author>
    <content>කළුතර සහ බේරුවල සෞඛ්‍ය වෛද්‍ය නිලධාරී කොට්ඨාස වලින් ඩෙංගු රෝගීන් යයි සැක සහිත පුද්ගලයන් 265 දෙනකු හඳුනාගෙන ඇති බව කළුතර ජාතික සෞඛ්‍ය විද්‍යායතනයේ මහජන සෞඛ්‍ය පරීක්ෂක පරිපාලන (කළුතර දිස්ත්‍රික් ) ආර්. ජේ. සිංහබාහු මහතා “දිනමිණට “ ප්‍රකාශ කළේය.මෙහිදී වැඩිදුරටත් කරුණු දැක්වූ හෙතෙම මෙසේද කීය. මෙම පුද්ගලයන්ගෙන් 102 දෙනෙක් කළුතරින්ද 163 දෙනෙක් බේරුවලින්ද හඳුනාගෙන තිබෙනවා. නමුත් මෙම රෝගීන්ගෙන් 70%කට වඩා පිට පළාත්වල රැකියා හා වෙනත් කාර්යන්හි යෙදී මීට ගොදුරු වී තිබෙන්නෙ.ඉදිරි වැසි කාලයත් සමඟ මදුරු ගහනය වැඩිවිය හැකියි. එවිට ඩෙංගු රෝගීන්ගේ ප්‍රමාණයත් ඉහළ යා හැකියි.එම නිසා කළුතර සහ බේරුවල සෞඛ්‍ය වෛද්‍ය නිලධාරි කොට්ඨාසවල ඩෙංගු රෝගය පැතිර යාම පාලනය කිරීම සඳහා මහජන සෞඛ්‍ය පරීක්ෂකවරුන්ගේ මාර්ගයෙන් පියවර රාශියක් මේ වන විට ගෙන තිබෙනවා.විශේෂයෙන්ම සතියකට වරක් තමන්ගේ් නිවෙස් හා ගෙවතු පරීක්ෂාකර ඩෙංගු මදුරුවන් බෝවිය හැකි ස්ථාන විනාශ කිරීම ඉතාමත් අත්‍යවශ්‍ය වෙනවා. කළුතර ජාතික සෞඛ්‍ය විද්‍යායතනය ශබ්ද විකාශන යන්ත්‍ර මඟින් ජනතාව දැනුවත් කිරීම කරගෙන යනවා.මේ සම්බන්ධයෙන් අවධානය යොමු නොකර කටයුතු කරන පුද්ගලයින්ට විරුද්ධව තරාතිරම නොබලා කටයුතු කිරීමටත් අවශ්‍ය නීතිමය පියවර ගැනීමටත් කටයුතු කරන බවත් හෙතෙම මෙහිදී අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306283</link>
    <topic>විශේෂ අධ්‍යාපනය අරඹා සියවසක් සපුරයි කලාප මට්ටමෙන් වැඩසටහන් රැසක්</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>ශ්‍රී ලංකාවේ විශේෂ අධ්‍යාපනය ආරම්භ කොට සියවසක් පිරීම නිමිතිකොට කලාප මට්ටමින් වැඩසටහන් මාලාවක් බස්නාහිර පළාත් අධ්‍යාපන දෙපාර්තමේන්තුව මඟින් සංවිධානය කෙරේ.ස්වීඩන් ආධාර යටතේ බස්නාහිර පළාත් විශේෂ අධ්‍යාපන අවශ්‍යතා ඇති දරුවන්ට අවශ්‍ය උපකරණ සහිත පුස්තකාලයක් ස්ථාපිත කිරීම එහි සුවිශේෂී අංගයක් වෙයි.විශේෂ අධ්‍යාපනය ලබන සිසුන්ගේ විවිධ ප්‍රසංගයක් පැවැත්වීමට සැලසුම් කර ඇත.දෙමළ මාධ්‍ය ගුරුවරු 30 දෙනෙක් විශේෂ අධ්‍යාපන අවශ්‍යතා ඇති සිසුන්ට අධ්‍යාපනය ලබාදීම සඳහා සම්පත් දායකයන් ලෙස පුහුණු කිරීමත්, කලාප මට්ටමින් අන්තර්කරණ අධ්‍යාපනය හා අන්තර්කරණ පාසල් පිළිබඳව විදුහල්පතිවරු 50 දෙනකු සඳහා එක්දින පුහුණුවක් දැනටමත් ලබා දී ඇත. 2012 දී දකුණු කොරියාවේ සියොල් නුවර දුබලතා සහිත යෞවනයන් සඳහා වූ තරගාවලිය සඳහා ද බස්නාහිර පළාතේ විශේෂ අධ්‍යාපනය ලබන ශිෂ්‍යයකු සහභාගි කරවීමට හැකියාව ලැබීම ද විශේෂත්වයක් බව දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306284</link>
    <topic>බුබුළු ගම්මිරිස් වෙළෙඳ පොළට එපා!</topic>
    <author>වයඹ පළාත් සංචාරක ‍ෙස්න ඉදිරිසිංහ</author>
    <content>බුබුළු ගම්මිරිස් අපනයයෙන් විදේශ විනිමය 50% කින් අඩුවන බව කුරුණෑගල අපනයන කෟෂිකර්ම දෙපාර්තමේන්තුවේ සහකාර අධ්‍යක්ෂක එල්. එම්. ජේ. ලින්දර මහතා පැවසීය.කුරුණෑගල දිස්ත්‍රික්් ලේකම් කාර්යාලයේ දී පසුගිය දා පැවැති දිස්ත්‍රික් කෟෂිකර්ම කමිටුවේ දී හෙතෙම මේ බව පැවසීය.කුරුණෑගල දිස්ත්‍රික්කයේ මේ කන්නයේ සතුටුදායක ගම්මිරිස් අස්වැන්නක් අපේක්ෂා කරන බවත් ගොවීන් බුබුළු ගම්මිරිස් සඳහා ඒවා විකිණීමට උනන්දු වන බවත් හෙතෙම කීය.ගම්මිරිස් කරලක් මේරීමට සාමාන්‍යයෙන් මාස 8 ක පමණ කාලයක් ගත වන බැවින් ගම්මිරිස් නිපදවීමට යොදාගන්නා මේ බුබුළු ගම්මිරිස් නෙළාගනු ලබන්නේ මාස දෙකක දී පමණි.මේරු ගම්මිරිස් අස්වැන්න ලැබෙන්නේ වසර අගදී වන නිසා සිංහල අවුරුදු වැනි උත්සව වලට අවශ්‍ය මුදල් අවශ්‍යතාවයක් සඳහා යම් පාඩුවක් දරාගෙන හෝ ගොවීන් මේ වගාවන් වෙළෙඳුන්ට බදුදීමට පෙලඹී ඇති බව ලින්දර මහතා පැවැසීය.මේ තත්ත්වය නිසා ගම්මිරිස් වලින් ලැබෙන විදේශ විනිමය 50% කින් අඩුවන බැවින් මේ පිළිබඳව දැනුවත් කිරීමට කමිටුවේදී තීරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306285</link>
    <topic>කෙටිකතා සංග්‍රහයට නිර්මාණ භාර ගැනේ</topic>
    <author>වාද්දුව සමූහ – එස්. ආර්. පියදාස</author>
    <content>කළුතර දිස්ත්‍රික් ලේඛක සංවිධානයේ නියැළී සිටින කුසලතා පූර්ණ නිර්මාණකරුවන් දිරිගැන්වීම සඳහා එම ලේඛක සංවිධානය 2013 කළුතර දිස්ත්‍රික් ලේඛක කෙටිකතා සංග්‍රහයට නිර්මාණ කැඳවා තිබේ.මේ කෙටිකතා නිර්මාණ සංග්‍රහයට ලේඛක සංවිධානයේ නිර්මාණකරුවකුට එක් නිර්මාණයක් පමණක් ඉදිරිපත් කළ හැකි අතර එම නිර්මාණය මේ වනතුරු ප්‍රකාශයට පත් නොකළ එකක් විය යුතුය.මේ සඳහා නිර්මාණ භාරගැනීම ජූලි 15 දින දක්වා සිදුකෙරෙන අතර ඒ නිර්මාණ කළුතර දිස්ත්‍රික් ලේඛක සංවිධානයේ ලේකම් දයාරත්න දලවැල්ල සේරුපිට බොලොස්සගම කළුතර යන ලිපිනයට යොමු කළ යුතු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306286</link>
    <topic>බීමත්ව වාහන පදවා 10කට දඩ</topic>
    <author>පානදුර සමූහ - කපිල සෝමරත්න</author>
    <content>බීමත්ව ගාලු පාරේ ත්‍රිරෝද රථ සහ වෑන් රථ ධාවනය කළ රියදුරන් 10 දෙනකුට පානදුර අතිරේක මහේස්ත්‍රාත් සඳුන් විතාන මහතා ඔවුන්ට දඩ නියම කර රියදුරු බලපත්‍ර මාස දෙක බැගින් අත්හිටුවන ලදී.මේ රියදුරන්ට එරෙහිව නඩු පවරා තිබුණේ පානදුර රථ වාහන පොලිසිය විසිනි ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306287</link>
    <topic>බැංකු වාරිකය ගෙවීම  මඟහැරිය කතට ඇප</topic>
    <author>ගම්පහ සංචාරක</author>
    <content>ගම්පහ දිසාවේ සමුපකාර ග්‍රාමීය බැංකුවකින් කොන්දේසි මත ලබාගත් ණය මුදලක් ආපසු වාරික මඟින් ගෙවීම පැහැර හැරි කාන්තාවකට රුපියල් 90000ක පුද්ගල ඇපයක් නියම කළ ගම්පහ අතිරේක මහේස්ත්‍රාත් හේෂාන්ත ද මෙල් මහතා රුපියල් 7500/-ක වාරික මුදලක් මාසිකව අධිකරණයේ තැන්පත් කරන ලෙස ද නියෝග කළේය.ලබාගත් ණය මුදලේ හිඟ මුදල රුපියල් 1,18550ක් බව පැමිණිල්ල, ඉදිරිපත් කළ ග්‍රාමීය බැංකු අංශයේ නිලධාරීන් අධිකරණයට වාර්තා කළහ.ණය මුදල් ආපසු නොගෙවන්නේ නම් සිර දඬුවම් නියම කිරීමට සිදුවන බවට මහේස්ත්‍රාත්වරයා සැකකාරියට ප්‍රකාශ කළ අතර ජූලි 9 දින පළමු වාරිකය රුපියල් 7500ක් ගෙවන ලෙසද නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=r1306288</link>
    <topic>වෙළඳසල් පරික්ෂාවට</topic>
    <author>මතුගම සංචාරක</author>
    <content>මතුගම සෞඛ්‍ය වෛද්‍ය අධිකාරි බල ප්‍රදේශයේ ඇති ජනතාවගේ සෞඛ්‍ය තත්ත්වයට තර්ජනයක් වන ආකාරයෙන් අපද්‍රව්‍ය සහිත ජලය බැහැර කරන වෙළඳසල් පරීක්ෂා කිරීමට පියවර ගෙන ඇත.මතුගම නගරය ආශ්‍රිත වෙළඳසල් හැටක් පමණ මේ වනවිට පරීක්ෂාවට භාජනය කරන ලදී.අපද්‍රව්‍ය කානුවලට පිට කරන හෝටල් හිමියන්ට මේ වනවිට අවසාන නිවේදන ලබාදී ඇත.දිගින් දිගටම මෙවැනි ක්‍රියාවන්වල යෙදෙන අය වෙනුවෙන් අධිකරණ නියෝග ගැනීමටද බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306281</link>
    <topic>තාක්ෂණ නිලධාරීන්ට මලල ක්‍රීඩා සංගමයෙන් ආචාර ධර්ම පද්ධතියක්</topic>
    <author>ප්‍රින්ස් ගුණසේකර</author>
    <content>මලල ක්‍රීඩා තාක්ෂණ නිලධාරීන්ට ආචාර ධර්ම පද්ධතියක් ශ්‍රී ලංකා මලල ක්‍රීඩා සංගමය හඳුන්වා දෙයි. මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ අදහසක් අනුව මේ ආචාර ධර්ම පද්ධතිය සකසා ඇති අතර එය මේ වසරේ සිට ක්‍රියාත්මක කිරීමට බලාපොරොත්තු වේ.තාක්ෂණික නිලධාරීන් මලල ක්‍රීඩා තරගවලට සම්බන්ධවීමේදී තරගකරුවන්, පුහුණුකරුවන් හා ප්‍රේක්ෂකයන් සමග අන්තර් සම්බන්ධතා පැවැත්වීමේදී ඔවුන්ගේ අයිතීන්ට ගරු කරමින් මිත්‍රශීලීව තීරණාත්මක ක්‍රියාවන්හී නියැලීමට මේ ආචාර ධර්ම පද්ධතිය තුළින් හැකියාව ලැබෙනු ඇත‍. තාක්ෂණික නිලධාරීන්ගේ වගකීම් නිසිලෙස ඉටුවීමෙන් ක්‍රීඩක ක්‍රීඩිකාවන්ගේ පුද්ගලික අරමුණු හා අපේක්ෂා සාර්ථක වන බව මේ ආචාර ධර්ම පද්ධතිය මගින් පෙන්වා දී තිබේ.ක්‍රීඩා තරගයක නිල කටයුතුවල යෙදී සිටියදී දුම් පානය හා මත්පැන් පානය නොකළ යුතු අතර ක්‍රීඩා තරගයට අදාළ ප්‍රදේශයේදී දුම්කොළ අඩංගු දෑ ලඟ තබා ගැනීමද නොකළ යුතුය.තාක්ෂණික කමිටු උපදෙස් මත තරගවලට නියමිත ඇඳුමෙන් සැරසීම හා ක්‍රීඩාංගණයට ජංගම දුරකතන ගෙන යෑම හෝ භාවිතා කිරීම නොකළ යුතු බව පෙන්වා දී ඇත.තමාට හිමි බලය අනුව පැවැරුණු කාර්ය සඳහා මුළුමනින්ම සුදානම්වීම, තරගයට පෙර පැමිණීම, පැමිණි වහාම ප්‍රධාන නිලධාරියාට වාර්තා කිරීම ආචාර ධර්ම පද්ධතියෙන් අවධාරණය කොට ඇත.තරගය පවත්වන භූමිය තුළදී හා පිටතදී අයුතු භාෂා භාවිතයෙන් වැලකී සිටීමට වගබලා ගත යුතු බවද ආචාර ධර්මවල අඩංගු වේ.වසර 1896දී ශ්‍රී ලංකා ආධුනික මලල ක්‍රීඩා සංගමය ආරම්භවු අතර එදා මෙදා තුර තාක්ෂණික නිලධාරීන්ට ආචාර ධර්ම පද්ධතියක් එළිදැක්වු පළමු අවස්ථාව මෙය ලෙස සටහන් වේ. මේ ආචාර ධර්ම පද්ධතිය ක්‍රීඩා අමාත්‍යාංශයට ඉදිරිපත් කර ඇති අතර එය මේ වසරේ සිට ක්‍රියාත්මක කරන බවද දන්වා ඇත.ක්‍රීඩක ක්‍රීඩිකාවන් ජාතික හා ජාත්‍යන්තර තලයේ දක්ෂතා දැක්වීමේදී තාක්ෂණ නිලධාරීන්ගෙන් ලැබෙන සේවය ප්‍රබල එකක් වන හෙයින් ආචාර ධර්ම පද්ධතියකින් එය විධිමත්ව පවත්වාගෙන යෑමට ශ්‍රී ලංකා මලල ක්‍රීඩා සංගමයේ අපේක්ෂාවවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306282</link>
    <topic>ශ්‍රී ලංකා-කොදෙව් තරගයෙන් තුන්කොන් ගැටුම අද ඇරැඹේ</topic>
    <author/>
    <content>දිනය           තරගය                ස්ථානයජුනි 28 කොදෙව්-ශ්‍රී ලංකාව ජැමෙයිකා ජුලි 30 කොදෙව්-ඉන්දියාව ජැමෙයිකා ජුලි 02 ඉන්දියාව-ශ්‍රී ලංකාව ජැමෙයිකා ජුලි 05 කොදෙව්-ඉන්දියාව ට්‍රිනිඩෑඩ් ජුලි 07 කොදෙව්-ශ්‍රී ලංකාව ට්‍රිනිඩෑඩ් ජුලි 09 ඉන්දියාව-ශ්‍රී ලංකාව ට්‍රිනිඩෑඩ් ජුලි 11 අවසන් මහා තරගය ට්‍රිනිඩෑඩ්බටහිර ඉන්දීය කොදෙව් හිදී පැවැත්වෙන තුන්කොන් ක්‍රිකට් තරගාවලිය ආරම්භ කරමින් කොදෙව් පිල සහ ශ්‍රී ලංකා පිල අද (28) ජැමෙයිකාවේ කිංග්ස්ටන් ක්‍රීඩාංගණයේදී තරග වදිති.මේ කණ්ඩායම් දෙකට අමතරව පසුගියදා නිමාවු අවසන් චැම්පියන්ස් කුසලාන ශූරයන් වු ඉන්දියාවද තරගාවලියට එක්වේ. අද ආරම්භ වන තරගාවලියේ අවසන් මහා තරගය ලබන මස 11වැනිදා ට්‍රිනිඩෑඩ් හිදී පැවැත්වේ. මේ තරගාවලියේදී එක් කණ්ඩායමකට තරග 4කට මුහුණදීමට සිදුවන අතර තරගාවලියට තරග 7ක් ඇතුළත් වෙති.ඇන්ජලෝ මැතිව්ස් ගේ නායකත්වයෙන් තරග වදින ශ්‍රි ලංකා පිලට චැම්පියන් කුසලාන තරගාවලියේදී අබාධයක ලක්වු තිලකරත්න ඩිල්ෂාන් සහ තිසර පෙරේරා එක් නොවන අතර උපුල් තරංග, අජන්ත මෙන්ඩිස් සංවිතයට ඇතුළත් කර ඇත. මොවුන් දෙදෙනාම ශ්‍රී ලංකා එක්දින පිලට එක්වී ඇත්තේ පසුගිය ජනවාරි මස ඔස්ට්‍රේලියානු සංචාරයෙන් පසුවය.2008වසරේ ජැමෙයිකාවේ ‍ට්‍රිනිඩෑඩ් හිදි කොදෙව් පිලට එරෙහිව එක්දින වරම් හිමිකරගත් අජන්ත මෙන්ඩිස්ට එක්දින කඩුලු 100 සම්පූර්ණ කිරීම සඳහා තවත් කඩුලු 2ක් අවශ්‍යව ඇත. ඒ අවස්ථාව මෙවර තරගාවලියේ කොදෙව් පිලට එරෙහිව ම ලබාගත හැකිවුවහොත් එය විශේෂ සිදුවීමකි.පසුගිය චැම්පියන්ස් කුසලාන තරගාවලියේදී සාර්ථක පන්දු යැවීමක නිතරවු ලසිත් මාලිංග, නුවන් කුලසේකර අද තරගයේදීද සාර්ථක වීම ශ්‍රී ලංකා පිලේ ජයග්‍රහණයට ඉවහල් වනු ඇත. ඩ්වේන් බ්‍රාවෝගේ නායකත්වයෙන් අද තරගයට එක්වන කෙදෙව් කණ්ඩායම චැම්පියන්ස් කුසලානයට එක්වු සංචිතයම එක් කර ඇති අතර රම්නරේෂ් සර්වාන් සහ ජේසන් හෝල්ඩර් ඉන් ඉවත් කර ඇත.ශ්‍රී ලංකාව හා කොදෙව් පිල අතර මෙතෙක් පවත්වා ඇති එක්දින තරග 51න් 26ක් ජයගැනීමට කොදෙව් පිල සමත්ව ඇති අතර ශ්‍රී ලංකා පිල ජයගෙන ඇත්තේ තරග 21ක් පමණි. තරග 3ක් විසදුමකින් තොරව අවසන් වී ඇති අතර එක් තරගයක් අත්හැර දමා තිබේ.ශ්‍රී ලංකා පිල සහ කොදෙව් පිල අවසන් වරට මුණගැසි ඇත්තේ 2011 වසරේ පෙබරවාරි මස කොළඹ දීය. තරග 3කින් සමන්විත තරගාවලියක් වු එහිදී අවසන් තරගය ලකුණු 26කින් ජයගනිමින් තරගාවලිය 2-0ක් ලෙස ජයගැනීමට ශ්‍රී ලංකා පිල සමත්ව ඇත.ශ්‍රී ලංකා කණ්ඩායම-ඇන්ජලෝ මැතිව්ස් (නායක), කුසල් ජනිත් පෙරේරා, උපුල් තරංග, කුමාර් සංගක්කාර, ලහිරු තිරිමාන්න, මහේල ජයවර්ධන, ජීවන් මෙන්ඩිස්, අජන්ත මෙන්ඩිස්, දිනේෂ් චන්දිමාල්, නුවන් කුලසේකර, ලසිත් මාලිංග, සචිත්‍ර සේනානායක, රංගන හේරත්, දිල්හාර ලොකුහෙට්ටිගේ, ශමින්ද එරංග.බටහිර ඉන්දීය කොදෙව් කණ්ඩායම-ඩ්වේන් බ්‍රාවෝ (නායක), ක්‍රිස් ගේල්, ජොන්සන් චාල්ස්, ඩේවෝන් ස්මිත්, ඩැරන් බ්‍රාවෝ, මාලන් සැමුවල්ස්, කිරන් පොලාඩ්, ඩිනෙෂ් රාම්ඩින්, ඩැරන් සැමී, සුනිල් නරින්, රවි රාම්පෝල්, ටීනෝ බෙස්ට්, කේමාර් රෝච්.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306283</link>
    <topic>‍ඩම්බෙල් කඹ ඇදීමේ ශූරතාවලිය අගෝස්තුවේ දී</topic>
    <author/>
    <content>‍ඩම්බෙල් ෆිට්නස් ක්‍රීඩා සමාජය සංවිධාන කරන ඩම්බෙල් කුසලාන කඹ ඇදීමේ ශූරතාවලිය ලබන අගෝස්තු මස 4වැනිදා ඕවිටිගම බෝධිරාජ විද්‍යාලයීය ක්‍රීඩා පිටියේදී පැවැත්වේ.තරගාවලිය සඳහා ශ්‍රී ලංකා යුධ හමුදාව, ගුවන් හමුදාව, නාවික හමුදාව, ‍පොලිසිය, ජනාධිපති ආරක්ෂක බලකාය සමගින් අනුරාධපුර ශ්‍රී ලයන්ස්, මොරටුව පවර් රයිට්ස්, කටුබැද්ද ලයන්ස්, සීදුව උදාන යන කණ්ඩායම් එක්වීමට නියමිතය.ජාතික කඹ ඇදීමේ සම්මේලනයේ විනිසුරුවන්ගේ විනිශ්චයෙන් පැවැත්වෙන තරගාවලියේ පළමු ස්ථානය සඳහා රු.20000ක්, දෙවැනි ස්ථානයට රු.15000ක් සහ තෙවැනි ස්ථානය සඳහා රු.10000ක් පිරිනැමෙන බව සංවිධායක‍යෝ දන්වා සිටිති.මීට අමතරව සිවුවැනි ස්ථානයේ සිට දසවැනි ස්ථානය දක්වා රු.5000 බැගින්ද ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306284</link>
    <topic>සුගත් තිලකරත්නගේ  ආසියානු වර්තාවට වසර 15ක්</topic>
    <author>ප්‍රින්ස් ගුණසේකර</author>
    <content>වසර දෙකකට වරක් පැවැත්වෙන ආසියානු මලල ක්‍රීඩාවේ දැවැන්තම ශූරතාවලිය මෙවර ඉන්දියාවේ පුනේ හිදී ජුලි 3දා සිට 7 වැනිදා දක්වා පැවැත්වේ. වසර 40කට පෙර ආරම්භ වු ආසියානු මලල ක්‍රීඩා ශූරතාවලිය ඉන්දියාවේ පුනේ නගරයට පැමිණියේ අනපේක්ෂිත අයුරිනි. චෙන්නායි නුවර පැවැත්වීමට සියල්ල සුදානම් වෙද්දී තමිල්නාඩු මහ ඇමැතිනි ජයලලිතා ජෙයරාම් මහත්මියගේ දේශපාලන තීන්දුවක් අනුව නවදිල්ලියට ගිය අතර නවදිල්ලි මලල ක්‍රීඩා බලධාරීන්ගේ කඹ ඇදිල්ලෙන් ශූරතාවලිය පුනේ චත්‍රාපති ශිවාජි ක්‍රීඩා සංකීර්ණයේ පැවැත්වීමට තීරණයවී තිබේ. මේ තරගාවලියට ආසියාවේ රටවල් 40කින් ක්‍රීඩක ක්‍රීඩිකාවෝ 500ක් පමණ සහභාගී වෙති.මෙවර තරගාවලියේදී ක්‍රීඩක ක්‍රීඩිකාවන් දක්වන දක්ෂතා අනුව අගෝස්තු‍ මාසයේ මොස්කව්හී පැවැත්වෙන ලෝක මලල ක්‍රීඩා ශූරතාවලියට එක්වීමේ වරම් උදාවේ. ආසියාවේ මලල ක්‍රීඩා ශූර ශූරියන්ට ලෝක ශූරතා පරිසාධන මට්ටමට ලඟාවීමට ඇති අවසන් අවස්ථාව පුනේ ආසියානු මලල ක්‍රීඩා ශූරතාවලියවීම හේතුවෙන් තරග උණුසුම වැඩිවනු ඇතැයි විචාරකයෝ අනාවැකි පළ කරති.කෙසේ වුවද ආසියානු මලල ක්‍රීඩා ඉතිහා‍සයේ ශ්‍රී ලංකාවේ කෙටිදුර ශූර ශූරියන් තැබු වාර්තා 5ක් තවමත් නොබිදී පැවැතීම කාගේත් අවධානයට ලක්ව ඇති කරුණකි.සුගත් තිලකරත්න වසර 15ක‍ට පෙර මීටර් 400 තරගය තත්පර 44.61කින් නිමකර තැබු ආසියානු මලල ක්‍රීඩා වාර්තාව අභිබවා යෑමට තවමත් ආසියාවේ කිසිවකු සමත්ව නොමැත. ජපානයේ ෆුකෝකා හිදී පැවැති ආසියානු මලල ක්‍රීඩා ශූරතාවලියේදී සුගත් තිලකරත්න ආසියානු වාර්තාව පිහිටවුයේ ජපානයේ ක්‍රීඩකයන් දෙදෙනෙකු පසු බස්වමිනි. එම වර්ෂයේම සුගත් බැංකොක් ආසියානු ක්‍රීඩා උළෙලේදී ද රන් පදක්කම දිනා මීටර් 400 ඉසව්වේ ආධිපත්‍ය පතුරුවාලීය.ඔලිම්පික් ශූරි සුසන්තිකා ජයසිංහ මීටර් 100 (තත්.11.19) හා මීටර් 200 (තත්.22.84)කින් ආසියානු මලල ක්‍රීඩා ශූරතාවලි වාර්තා වසර 2007දී හා වසර 2002දී පිහිටුවීමට සමත් වුවාය. දමයන්ති දර්ශා වසර 2000දී ජාකර්තා ආසියානු මලල ක්‍රීඩා ශූරතාවලියේ මීටර් 200 (තත්.22.84) හා මීටර් 400 (තත්.51.05) තැබු වාර්තා ද තවමත් එලෙසම පවතී.මෙවර පුනේ මලල ක්‍රීඩා ශූරතාවලියේදී ද එම වාර්තාවලට අභියෝග කළ හැකි ක්‍රීඩක ක්‍රීඩිකාවන් සිටීද යන්න ශ්‍රී ලංකාව පමණක් නොව මුළු ආසියාවම අවධානයෙන් පසු‍ වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306285</link>
    <topic>ආසියානු කලාපයේ කරාතේ උපසභාපති ධූරය ශ්‍රී ලංකාවට</topic>
    <author/>
    <content>රුමේනියාවේ බුක්රෙස්ට් නගරයේදී පසුගියදා පැවැති ලෝක එක්සත් කරාතේ පාලක මණ්ඩල නිලවරණයේදී ආසියාතික කලාපයේ උපසභාපති ධූරය ශ්‍රී ලංකාවට හිමිව තිබේ.යුරෝපා ශ්‍රී ලංකා කරාතේ දෝ සංවිධානයේ නිර්මාතෘ සහ ප්‍රධාන උපදේශක ලෙස කටයුතු කරන එල්.ආර්.එස්.‍කේ.විජේමාන්න මහතාට එම තනතුර හිමිවිය. මෙම තනතුර ශ්‍රී ලාංකිකයෙකුට හිමිවු ප්‍රථම අවස්ථව මෙය වීම විශේෂත්වයකි. එම ධුරය නිල ලාංජන පළඳවමින් පිරිනැමිම ද එහිදි සිදුවිය.බුක්රෙස්ට් නරගයේදී පසුගියදා පැවැති 5වැනි ලෝක කරාතේ ශූරතාවලියේදී කුම්තේ අංශයේ එක් ඉසව්වක් නියෝජනය කළ විජේමාන්න ක්‍රීඩකයන් 22ක් අතරින් 6වැනි ස්ථානයට පත්විය.තවද එහිදී 2016 වසරේ පැවැත්වෙන ආසියාතික ශූරතාවලිය ශ්‍රී ලංකාවේ පැවැත්වීමටද තීරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306286</link>
    <topic>චැම්පියන් ලීග් පාපන්දු සියලු තරග පිට පළාත්වල</topic>
    <author/>
    <content>ඩයලොග් චැම්පියන් ලීග් පාපන්දු තරගාවලියේ මේ සති අන්තයේ සියලු තරග කොළඹින් පිට පළාත්වල පැවැත්වේ. මාතර, අනුරාධපුර, කළුතර, හෝමාගම, කැලණිය, වැලිසර, ඒකල හා මීගමුව යන ප්‍රදේශවලදී හෙට සහ අනිද්දා චැම්පියන් ලීග් පාපන්දු තරග පැවැත්වීමට කටයුතු යොදා ඇත.කොළඹ සිටිලීග් පටියේ පැවැත්වීමට නියමිතව තිබු රිනවුන්-නන්දිමිත්‍ර තරගය, බේරුවලදී සුපර් සන්-රත්නම් තරගය හා නාවලපිටියේදී අප් කන්ට්‍රි ලයන්ස්-පොලිස් අතර තරගය කල් දැමීමට තීරණය වී තිබේ. හෙට (29)-මාතර සි‍ටි-ජාවාලේන් මාතරදී, ගුවන්-කොළඹ ක්‍රී.ස ඒකළදීඅනිද්දා (30)-නිගම්බු යුත්-සෝන්ඩර්ස් මීගමුවේදී, නාවික-බ්ලු ස්ටාර් වැලිසරදී, සොලීඩ්-නිව් යංග්ස් අනුරාධපුරයේදී, කළුතර පාක්-පෙලිකන්ස් කළුතරදී, යුද හමුදා-දොන්බොස්කෝ හෝමාගමදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306287</link>
    <topic>අන්තර් පළාත් පාපන්දු 6දා සිට</topic>
    <author/>
    <content>39වැනි ජාතික මහා ක්‍රීඩා උළෙලට සමගාමීව පැවැත්වෙන අන්තර් පළාත් පාපන්දු තරගාවලියේ පිරිමි හා කාන්තා තරග ලබන මස 6 වැනිදා සිට 8 වැනිදා දක්වා රත්නපුර සීවලි සහ මද්දුව ක්‍රීඩාංගණවලදී පැවැත්වේ.පිළිමළුන් පිටු දැකීමේ ක්‍රමයට පැවැත්වෙන මේ තරගාවලිය සඳහා දිවයිනේ පළාත් නමයම නියෝජනය කරමින් පිරිමි හා කාන්තා කණ්ඩායම් 18ක් එක්වීමට නියමිතය.තරගාවලියේ අවසන් තරග ජුලි 8වැනිදා රත්නපුර සීවලි ක්‍රීඩාංගණයේදී පැවැත්වෙන අතර මේ අවස්ථාවට ප්‍රධාන ආරාධිතයා ලෙස රත්නපුර දිස්ත්‍රික් පාපන්දු සම්මේලනයේ සභාපති, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ.සෙනෙවිරත්න මහතා එක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=s1306288</link>
    <topic>සෑම් චන්ද්‍රසිංහ පාපන්දු 29-30 දෙදින</topic>
    <author/>
    <content>ආදි ආනන්දීය පාපන්දු සංගමය 11වැනි වරටත් සංවිධානය කරන අවුරුදු 17න් පහළ අන්තර් පාසල් සත් සාමාජික පාපන්දු තරගාවලිය හෙට (29) සහ අනිද්දා (30) දෙදින කොළඹ සීආර් ඇන්ඩ් එෆ් සී පිටියේදී පැවැත්වේ.තරගාවලියේ ආරම්භක උත්සවය හෙට පෙරවරු 8.30ට පැවැත්වෙන අතර ත්‍යාග ප්‍රදානෝත්සවය අනිද්දා සවස 4.30ට පැවැත්වේ.උතුරු නැ‍ඟෙනහිර ඇතුළු පාසල් කණ්ඩායම් 48ක් සහභාගි වන තරගාවලිය සෑම් චන්ද්‍රසිංහ ශූරතා කුසලානය, පළඟ ශූරතාව සහ බදුන ශූරතාව ලෙස කාණ්ඩ තුනක් යටතේ පැවැත්වේ. ජයග්‍රහකයන්ට අමතරව සෑම ක්‍රීඩකයෙකුටම සහතික පත්‍රයක් සහ ත්‍යාගයක් බැගින් පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=f1306281</link>
    <topic>13 බෝම්බයක් !පරෙස්සමෙන් පරිහරණය කරනු</topic>
    <author/>
    <content>දැන් කාගේත් අවධානය යොමු වී ඇත්තේ 13 සංශෝධනය ගැනයි. මැති ඇමැතිවරු ඒ ගැන විවිධ අදහස් පළ කරති. පුවත්පත්වල ප්‍රධාන පුවත බවට පත් වී ඇත්තේද දහතුන - ඉඩම් හා පොලිස් බලතල ගැනය. ඉතාමත් නිවැරැදිව විවිධ මත පළවන මෙම ප්‍රශ්නයට නිසි විසඳුම දීම පිණිස ආණ්ඩුව පාර්ලිමේන්තු තේරීම් කාරක සභාවක් පත්කර තිබේ.ශ්‍රී ලංකා නිදහස් පක්ෂයේම අය එක මතයක් නැතිව විවිධ අදහස් පළ කිරීම ගැන ජනාධිපතිතුමා දැඩිව සිටී. පිටරට යෑමට පෙර ශ්‍රී ලංකා නිදහස් පක්ෂයේ මන්ත්‍රී කණ්ඩායමේ රැස්වීමක් කැඳවූ ජනාධිපතිතුමා පක්ෂය තුළ සමඟිය රැක ගැනීමේ වැදගත්කම පෙන්වාදී තිබේ. ඇමැතිවරුන්ට මෙන්ම මන්ත්‍රීවරුන්ටද සාමූහික වගකීමක් තිබේ. ඕනෑම කෙනකුට ඕනෑම මතයක් දරන්නට නිදහස තිබේ. එහෙත් ආණ්ඩුව සමඟ සාමූහික වගකීමකින් ක්‍රියා නොකරන්නේ නම් එතැන ඇත්තේ අර්බුදයකි. ආණ්ඩුව කිසියම් තීරණයක් ගත්තා නම් එයට සියලු දෙනාම එකඟ විය යුතුය.පළාත් සභාවලට ඉඩම් හා පොලිස් බලතල ලබාදීම ගැන අද හෙටම තීරණයක් ගැනීමට යෝජනාවක් ඉදිරිපත් වනු ඇත. කෙසේවත් පොලිස් බලතල දීමට ආණ්ඩු සූදානම් නැත. පළාත් සභාවලට පොලිස් බලතල දුන්නොත් තමාට අලුත්ගම පාලමෙන් එහාට යන්නට නොලැබෙනු ඇතැයි ජනාධිපතිතුමා වරක් මාධ්‍ය ප්‍රධානීන් ඉදිරියේ සිනාමුසු මුහුණින් කියා සිටියේ ය.මේ තත්ත්වය යටතේ මොනම හේතුවක් නිසා හෝ පළාත් සභාවලට බලතල දීමේදී ආණ්ඩුවේ සියලු දෙනාම එකඟතාවකට එළැඹිය යුතුය.මේ සම්බන්ධයෙන් ශ්‍රීලනිප මන්ත්‍රී කණ්ඩායමට මෛත්‍රීපාල සිරිසේන මහතා ගෙන ආ යෝජනාව ඩලස් අලහප්පෙරුම මහතා ස්ථීර කළේ ය. එයට මන්ත්‍රී කණ්ඩායමේ අනුමැතිය ලැබී තිබේ. මේ අනුව 13 වෙනි සංශෝධනයට ශ්‍රී ලංකා නිදහස් පක්ෂයේ මන්ත්‍රීවරුන්ගේ සම්පූර්ණ සහයෝගය පළ වනු ඇත.ආණ්ඩුවට සම්බන්ධ අනෙකුත් කොටස් විවිධ මත පළ කළත් 13 සංශෝධනය සම්මත කර ගැනීමට අනුමැතිය ලබා දීම වැදගත් වෙයි. සියලු දෙනා ආණ්ඩුවේ මතය මත ක්‍රියා කිරීම අතිශයින් වැදගත් වනු ඇත. මේ ගැන විවිධ මත පළ කළත් අවසානයේ සියලු දෙනා එකම මතයක පිහිටා ක්‍රියා කළ යුතුය.කොටි නායිකා තමිලිනීදේශපාලනයට1991 දී කොටි සංවිධානයට බැඳී සටන් කීපයකට සම්බන්ධ වූ තමිලිනී වසරක පුනරුත්ථාපනයකින් පසු දැන් නිදහස ලැබී ඇගේ පවුලේ අය සමඟ එකතු වී සිටී. ඇයගේ සොහොයුරෙකු යුද්ධයේදී මිය ගොස් ඇත. තවත් සහෝදරියක් නෝර්වේ රටේ ජීවත් වෙයි.පන්තෝට්ටම් පුනරුත්ථාපන කඳවුරේ පුනරුත්ථාපනය ලැබී තමිලිනී උතුරු පළාත් සභා මැතිවරණයට ඉදිරිපත් වන බවට ඉඟියක් පළ වී තිබේ. පුනරුත්ථාපන කඳවුරේදී එවැනි අදහසක් පළ නොකළ බව පුනරුත්ථාපන කොමසාරිස් ජනරාල් බ්‍රිගේඩියර් දර්ශන හෙට්ටිආරච්චි මහතා පැවසීය.කෙසේ හෝ පෙරේදා නිදහස ලැබූ ඇය මව සමඟ කිලිනොච්චියට ගියා ය. ඇය කොටි සංවිධානයට බැඳී ඇත්තේ අපොස උසස් පෙළ හදාරද්දීය. යහපත් ලෙසත්, නීති ගරුක ලෙසත් සමාජයේ ජීවත් විය යුතු ආකාරය ගැන පුනරුත්ථාපන කඳවුරේදී කියා දුන් බව ද බ්‍රිගේඩියර් හෙට්ටිආරච්චි පැවසීය. මේ තත්ත්වය යටතේ තමිලිනී උතුරු පළාත් සභා ඡන්දයට එක්සත් ජනතා නිදහස් සන්ධානයෙන් තරග කිරීමට බොහෝ දුරට ඉඩ තිබේ.එජාපයේ කල්ලිවාදයකල්ලිවලට බෙදී එක්සත් ජාතික පක්ෂයේ ඇතැම් අය ගෙන ගිය නායකත්ව විරෝධය නිසා විසිදෙනකුට පක්ෂයෙන් ඉවත්වීමට සිදුවී තිබේ. ඉවත් වූවා නොව නායකයා විසින් ඉවත් කරනු ලැබ තිබේ. ඒ අතර පළාත් සභා මන්ත්‍රිවරු වන ශිරාල් ලක්තිලක සහ මෛත්‍රී ගුණරත්නද වෙති. මේ දෙදෙනා නීතියේ පිහිට පැතීමටද බලාපොරොත්තු වෙයි.නායකත්වය ප්‍රසිද්ධියේ විවේචනය කරමින් කටයුතු කළ පිරිස පක්ෂයෙන් එළවීමට ක්‍රියා කිරීම අනිවාර්යයෙන් කළයුතුව තිබුණි. මේ තත්ත්වය මත එජාපය තව තවත් දුර්වල වීම වැළැක්විය නොහැක. 2014 දී ආණ්ඩු බලය ගන්නට සිහින මවන එජාප නායකයා පක්ෂය මෙසේ කඩා වැටෙද්දී ජනතා විශ්වාසය දිනාගන්නේ කෙසේද යන්න පක්ෂයටම ගැටලුවකි. දොරින් දොරට ගොස් පක්ෂයට පාක්ෂිකයන් බඳවා ගැනීමද අසාර්ථක වූ බව පක්ෂයේ අයම කියති.සටන් පාඨ හිඟයකින් පෙළුණ එජාප නායකත්වය අලුත් ව්‍යවස්ථාවක්ද හැදුවේය. ටික දිනක් ඒ ගැන කතා කළ එජාපය දැන් ඒ ව්‍යවස්ථා පිටපත් සිරිකොතේ පෙට්ටගමක සුරක්ෂිතව තැන්පත් කර තිබේ.රටේ බලය ඇල්ලීමේ එක් පියවරක් ලෙස නව ව්‍යවස්ථාව විජයදාස රාජපක්ෂ සකස්කර දුන්නත් ඒ ගැන වැඩි ජනතා අවධානයක් ලබා ගැනීමට නොහැකි විය. ඒ තත්ත්වය යටතේ දැන් නව ව්‍යවස්ථාව ගැන කතා කිරීම නතර වී ඇත.වත්මන් ආණ්ඩුව බලයට පත් වූ දා සිටම පක්ෂයේ මහ ලේකම් තිස්ස අත්තනායක සිහින මැව්වේ ආණ්ඩු බලය ගැනීමටය. මොනතරම් ප්‍රශ්න තිබුණත් තවමත් ආණ්ඩුව ජනතාවට එපා වී නැත. ගතවූ කාලය තුළ ආණ්ඩුව රට හදන්නට ගත් ක්‍රියාමාර්ග ඇස් ඉදිරියේ පෙනි පෙනී කිසිවකු ආණ්ඩුවට එරෙහි නොවනු ඇත.කොටි සංවිධානයෙන් රට නිදහස් කරගෙන සංවර්ධනයට ක්‍රියාත්මක දැවැන්ත වැඩ පිළිවෙළ සාර්ථක කර ගැනීමට ක්‍රියා කරද්දී කල්ලිවලට කැඩුණ එක්සත් ජාතික පක්ෂයට බලය ලබාදීමෙන් රටේ ඉදිරි ගමන අඩාලවනවාට ජනතාව කැමැති නැත.අචලාට අතක්අචලා ප්‍රියදර්ශනි කොළඹ විශ්වවිද්‍යාලයේ නීති පීඨයේ අවසාන පරීක්ෂණයට පෙනී සිටියාය. වම් අත ඉවත් කිරීමෙන් පසු ඇය දකුණු අත ලියන්නට හුරු කර ගත්තාය. හුරු අත අහිමි අචලාට පිහිට වන්නට කවුරුත් එදා කතා කළහ. එහෙත් ඇයගේ උදව්වට කිසිවෙක් ආවේ නැත. අවසානයේ ඇයට ජනාධිපතිතුමා ජනාධිපති අරමුදලින් ලක්ෂ 47ක් ලබා දුන්නේය. ඒ අතක් බද්ධ කරන්නටය.කිසිවකුගේ සරණක් නොමැතිව කඳුළු සලමින් සිටි අචලා අලුතින් අතක් බද්ධ කර ගැනීමට ඊයේ ජර්මනිය බලා පිටත්ව ගියාය. අත ඉවත් කළ පසු තුවාලය සුව වන්නට මාස හතරක් ගත වූ බව අචලා කියයි. ඒ සිවු මස තුළ තමාට කිසිවකුගේ පිළිසරණක් නොවූ බව ඇය හැඬූ කඳුලින් කියා සිටින්නීය. සතුටු කඳුළු සලමින් ඇය ඊයේ ජර්මනියට ගියේ ජනාධිපතිතුමා විශාල මුදලකින් පිහිට වූ නිසාය. නීති විභාගයෙන් සමත්වී ඇය දක්ෂ නීතිඥවරියක් වේවායි අපි පතමු.ගුරුවරයා සහ ගෝලයාප්‍රියන්කර විතානච්චි අධ්‍යක්ෂණය කළ ‘සැමීගේ කතාවේ’ රඟපා ජගත් චමිල සම්මාන ලාභියකුවීම දේශපාලනයට සම්බන්ධ නොවේ.එහෙත් ඒ ගැන මෙම පුංචි සටහන තබන්නේ අපේ සමීපතම මිතුරකුගෙත් ගෝලයකු වශයෙන් යුතුකමක් ලෙසය. ඒ තිස්ස ගුණවර්ධනයි.තිස්සගෙන් රංගනය ඉගෙන පාසල් නාට්‍ය තරගවලදී මුල් තැනට ආ ජගත් චමිල කලා ලෝකයේ ඉහළම තැනකට ගෙන ඒමට ක්‍රියා කළ තිස්ස ගුණවර්ධන තවමත් මොරටුව වේල්ස් කුමාර විදුහලේ නැටුම් සහ චිත්‍ර කාමරයේ පුටුවකට වී අලුත් නිර්මාණ ගැන සිතන්නේ ජගත් චමිලට රඟපාන්නට හුරු කළ වේදිකාව දෙස බලාගෙනය. ලෝක සම්මානයක් ලබන්නට රංගනයට හුරු කළ තිස්සටත් සම්මානලාභී ජගත් චමිලටත් අප සුබ පතන්නේ මුළු හදවතින්මය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>28</day>
    </date>
    <link>http://www.dinamina.lk/2013/06/28/_art.asp?fn=f1306282</link>
    <topic>අද පාරට බැස්සොත් සෙනඟ ඉන්නෙ බාර්වල</topic>
    <author>සටහන - චතුරිකා ගමගේ</author>
    <content>ලෝක තරුණ ආගමික නායකයන්ගේ සමුළුවේ ආසියානු කලා‍පයේ සභාපති ධූරය හොබවන ඇත්කඳවක සද්ධාජීව හිමියන් දැනට නිව්යෝක් විශ්වවිද්‍යාලයේ උපදේශනය පිළිබඳව පශ්චාත් උපාධිය හදාරති. අද අප උන් වහන්සේ සමඟ සාකච්ඡා කරන්නේ මත්ද්‍රව්‍ය භාවිතයේ ආදීනව පිළිබඳවයි.වර්තමානයේ ප්‍රබලව කතාබහ කෙරෙන මත්ද්‍රව්‍ය භාවිතයෙහි වර්ධනයක් සමාජයේ දක්නට ලැබෙනවද?මත්ද්‍රව්‍ය භාවිතය සම්බන්ධයෙන් ලංකාවේ පේන දේවල් දැක්කහම ලොකු වැඩිවීමක් පෙනෙනවා. නමුත් පරීක්ෂණයක් සිදු කර නැති නිසා මත්ද්‍රව්‍ය භාවිතය ස්ථිරවම වැඩිවෙලා කියලා කියන්න බැහැ. හවසට පාරට බැස්සොත් වැඩිපුරම සෙනඟ එකතු වෙලා ඉන්නේ බාර්වල.ඒ වගේම අලුතින් ආරම්භ කර තිබෙන ආපනශාලා නිසා තරුණයන් අතර මත්ද්‍රව්‍ය භාවිතය වැඩි වෙලා තිබෙනවා. ඒ නිසා අපේ සමාජයේ දිහා බැලුවම මත්ද්‍රව්‍යයට ඇබ්බැහි වුණු පිරිසක් වගේම මත්ද්‍රව්‍යවලට ඇබ්බැහි වෙමින් සිටින පිරිසකුත් ඉන්නවා. මේ එක දෙයක්වත් අපිට සුබවාදීව හිතන්න පුළුවන් දේවල් නොවෙයි.මොකද මද්‍යසාර හදලා තිබෙන්නේ මිනිසාගේ යහපතට නොවෙයි. මේවා නිෂ්පාදනය කරන සමාගම්වල එකම පරමාර්ථය තමන්ගේ පාරිභෝගික පිරිස වැඩිකර ගැනීමයි. එම පරමාර්ථයෙන් ඔවුන් පාරිභෝගිකයා එයට පොළඹවා ගන්නවා.ඒකට හොඳම උදාහරණයක් තමයි එක්තරා දුම්වැටි සමාගමක වාර්ෂික තේමාව ලෙස යොදා ගෙන තිබුණේ සෑම ඇඟිලි 2ක් තිබෙන අතකටම දුම්වැටියක් ලබාදීමයි. ඒ වගේ අපිට නොපෙනුනත් සියලුම මධ්‍යසාර සහ මත්ද්‍රව්‍ය නිෂ්පාදකයන්ගේ අදහස වන්නේ උගුරක් කටක් තිබෙන හැමෝටම මද්‍යසාර හා දුම්වැටි පෙවීමයි. ඒ මඟින් ඔවුන් බලාපොරොත්තු වන්නේ තමන්ගේ ව්‍යාපාර දියුණු කරගන්නයි.ජනතාව මත්ද්‍රව්‍ය භාවිතයට පෙළඹෙන්නේ කවර කරුණු නිසාද?මත්ද්‍රව්‍ය හා මද්‍යසාර භාවිතයට ඇබ්බැහි වෙන්න හේතු ගණනාවක් බලපා තිබෙනවා. සමාජ ක්‍රමයේ සිදුවන විපර්යාසය ඉන් එකක්. ඉස්සර අපේ සමාජයේ තිබුණේ අම්මා, තාත්තා, ආච්චි, සීයා, පුංචි අම්මා, බාප්පා, නැන්දා, මාමා ඇතුළු විශාල පිරිසකගෙන් යුතු විස්තෘත පවුල් ක්‍රමයක්.ඒ පිරිසගෙන් පවුලේ ළමයින්ට හොඳ රැකවරණයක් ලැබුණා. එකිනෙකා සමඟ කටයුතු කරද්දී නීතියක් වගේම ආචාර ධර්ම පද්ධතියකුත් තිබුණා. ඒ වගේම පවුලටම ආවේනික සංස්කෘතියක් තිබුණා. මේ පවුල් ක්‍රමය විකාශනය වී න්‍යෂ්ටික පවුල් ක්‍රමයක් ඇති වුණා. එහි ඉන්නේ අම්මා තාත්තා සහ දරුවන් පමණයි. මේ තත්වය වෙනස් වෙලාඅද වනවිට පවුලක අම්මා හෝ තාත්තා යන එක් අයෙකුට සීමා වෙලා තිබෙනවා. මේ ආකාරයට පවුල් ක්‍රමයේ සිදුවූ විපර්යාසයත් මත්ද්‍රව්‍යයට ඇබ්බැහි වීමට හේතු වී තිබෙනවා. පසුගිය කාලේ මම මත්ද්‍රව්‍යයට ඇබිබැහිවුණු ළමයි 40 දෙනෙක් සමඟ කතා කළා. වයස අවුරුදු 17 - 25 අතර සිටි ඔවුන් සියලු දෙනාම බිණු පවුල්වල දරුවන්. අම්මා තාත්තාගෙන් ඈත්වුණු දරුවන් මත්ද්‍රව්‍යයට ඇබ්බැහි වීමේ ප්‍රවණතාවය වැඩියි.ඒ වගේම පුද්ගලයන් අතර ඝෘණාත්මක සංකල්ප වර්ධනය වීමත් තවත් කාරණයක්. අද බොන්නේ නැති කෙනෙක් සමාජයේ උසුළු විසුළුවලට ලක් වෙනවා. ඔවුන් සමාජශීලී නැහැ පොෂ් නැහැ කියලා කියනවා. නමුත් මේ සංකල්ප ගොඩ නඟාගෙන ක්‍රියා කරන්නේ එක්තරා මෝඩ පිරිසක්.ඇතැම් අය මද්‍යසාර ‍බොන එක දුම්වැටි බොන එක තම සමාජ ස්ථරය පෙන්වන එකක් ලෙස සලකනවා. ඒත් ඒ තරම් මෝඩකමක් තවත් නැහැ. ඒවගේම අනුකරණවාදය නිසාත් ගොඩාක් අය මත්ද්‍රව්‍ය භාවිතයට පෙළඹෙනවා.ජනමාධ්‍යයෙනුත් මේ සඳහා ප්‍රබල බලපෑමක් සිදු වෙනවා. අද ලෝකය විශ්ව ගම්මානයක් බවට පත්වෙලා. ලෝකයේ සිදුවන දේවල් ඉක්මනින් දැනගන්න පුළුවන්කම තිබෙනවා. විශේෂයෙන් ලෝකයෙන් එන හොඳ වගේම නරක තොරතුරු ළමයින් ග්‍රහණය කර ගන්නවා. විශේෂයෙන් මෙමඟින් ළමා මනස විකෘති වෙනවා. චිත්‍රපට, ටෙලි නාට්‍ය කලාව වැනි දේවල් අද ලෝකයේ හරි ප්‍රබලයි. ඒවායෙනුත් ඇතැම් වෙලාවට මත්ද්‍රව්‍යයට පොළඹවනවා. අද පුද්ගලයන්ගේ ජීවිත වල ධනාත්මක දේවල් අඩුයි. ඍණාත්මක දේවල් වැඩියි. මේවා සමාජයේ ප්‍රචලිත වෙන්න ඒ හිඩැසත් බලපානවා.අදවනවිට කාන්තා පාර්ශවයත් මත්ද්‍රව්‍යයට ඇබ්බැහි වී සිටිනවා. මේ තත්වය සමාජයට බලපාන්නේ කුමන ආකාරය‍ට ද?කාන්තාවන් මත්ද්‍රව්‍යයට ඇබ්බැහි වීම ඉතාම ඛේදනීය තත්වයක්. පෙරදිග සංස්කෘතියේ පවුල් ඒකකයේ ප්‍රධාන චරිතය අම්මා නැත්නම් කාන්තාව. කාන්තාව මත තමයි දරුවන් තීරණය වන්නේ. සමහර ගෙවල්වල තාත්තා මත්ද්‍රව්‍යයට ඇබ්බැහි වී සිටියත් දරුවන් ඒ දේවල් කරන්නේ නැහැ.ඒකට හේතුව තාත්තා බේබද්දෙක් වීම නිසා අම්මා විඳපු දුක ඔවුන් දැක්කා. නමුත් අම්මත් ඒ තැනට වැටුනොත් පවුල්වල ලොකු ව්‍යසනයක් වෙනවා. මධ්‍යසාර පාවිච්චි කරපු මවක් බිහි කරන දරුවෙකුට ඒවායේ බලපෑම එනවා. දරුවන් උපතින්ම රෝගීන් බවට පත් වෙනවා.මෙය බොහොම ඛේදනීය තත්වයක්. මේනිසා සමහර අයට වැළ‍ඳෙන රෝගවල හේතුකාරක හොයා ගන්න බැරිවෙලා. ඒ නිසා මවු කෙනෙක්, මවු කෙනෙක් වෙන්න ඉන්න කෙනෙක් මත්ද්‍රව්‍ය භාවිතය තුළ ජීව විද්‍යත්මක, මනෝ විද්‍යාත්මක වගේම සමාජ විද්‍යත්මකව ලොකු ව්‍යසනයක් තිබෙනවා.පොඩ්ඩක් බිව්වට කාටවත් මගෙන් කරදරයක් නැහැ කියලා ඇතැම් අය මත්පැන් පානය සාධාරණීකරණය කරන්න උත්සාහ කරනවා. ‍මේ කාරණය පිළිබඳව ඔබ වහන්සේගේ අදහස කෙබඳුද?බිව්වහම තමාටත් අනුන්ටත් කරදරයක් නැහැ කියලා හිතන තරම් මිථ්‍යාවක් තවත් නැහැ. දුම්වැටියක් තුළ කෙමිකල් 40,000 ක් තිබෙන බව ඇමරිකානු පරීක්ෂණයකින් හෙළි කර ගෙන තිබෙනවා.මේවා ශරීරයට හිතකර දේවල් නොවෙයි. විනාශකාරී දේවල්. මේ කෙමිකල්වලින් 40ක් ඝෘජුවම පිළිකාවලට සම්බන්ධ බවත් සඳහන් වෙනවා.මද්‍යසාරත් ඒ තරම්ම ශරීරයට අහිතකරයි. මේවා පාවිචිචි කරන පුද්ගලයන් තමන් විනාශ වී අනුන්වත් විනාශ කරනවා. මත්ද්‍රව්‍ය භාවිතය නිසා ලෙඩක් හැදුනොත් ‍එය තමන්ට වගේම තමන්ගේ ඥාතීන්ට අසල්වැසියන්ටත් කරදරයක්.ඉතින් මත්ද්‍රව්‍ය භාවිත කිරීමෙන් කාටවත් කරදරයක් නැහැ කියලා කියන්නේ කොහොමද? ඒ වගේම ඇතැම් පුද්ගලයන් තමන්ගේ දරුවන්ට කන්න‍ බොන්න දෙන්න තිබෙන මුදලින් මද්‍යසාර පානය කරනවා. දවසේ වැටුප 1000ක් නම් එයින් 1/4 වියදම් කරන්නේ මත්ද්‍රව්‍යවලට. එමඟින් ඇතිවන ප්‍රශ්න කන්දරාව කොපමණද බලන්න.ඒ වගේම අදවනවිට සිදුවන මාර්ග අනතුරුවලින් වැඩි ප්‍රමාණයකට හේතු වෙලා තිබෙන්නේ මත්ද්‍රව්‍ය භාවිතය. ඒ නිසා යම් කෙනෙක් මත්ද්‍රව්‍ය භාවිතයෙන් අනුන්ට කරදරයක් නැහැ කියලා හිතන එක මහා මෝඩකමක්. මිථ්‍යාවක්.අදවනවිට බොහෝ අපරාධයන්ටත් මත්ද්‍රව්‍ය භාවිතය හේතු වී තිබෙනවා නේද?ඔව්, මත්ද්‍රව්‍ය එහෙමත් නැතිනම් ඇල්කොහොල් ඉතාමත් මිල අධිකයි. සාමාන්‍ය රස්සාවක් කරලා මේවා පාවිච්චි කරන්න පුළුවන්කමක් නැහැ. ඒ නිසා හොරකම් වැඩි වී තිබෙනවා. ඒ වගේම අපරාධයක් කරන පුද්ගලයා අපරාධය කරන්නට පෙර ඒ අපරාධය අපරාධයක් බව දැන එය නොදැනෙන්න මත්ද්‍රව්‍ය භාවිතා කරනවා.ඒ නිසා අද ලෝකයේම අපරාධ වැඩි වීමට මත්ද්‍රව්‍ය භාවිතය ප්‍රබල හේතුවක් වෙලා තිබෙනවා. ඊට අමතරව සෑම සමාජ අර්බුදයක් පිටුපසම මත්ද්‍රව්‍ය භාවිතය තිබෙනවා. ස්ත්‍රී දූෂණ, ළමා අපචාර ආදිය ගත්තත් ඒවාට ප්‍රබල ලෙස බලපා තිබෙන්නේ මේ කාරණය. අද අම්මලා විදේශගත වීම තවත් සමාජ අර්බුදයක්.එමඟින් දරුවන්ට අම්මාගේ ආදරය, සෙනෙහස නැතිව යනවා. ඒ වගේම මේ නිසා පියවරු මත්පැනට ඇබ්බැහි වෙනවා. ඇතැම් පියවරු තමන්ගේ දරුවන් දූෂණය කරනවා. මේ සෑම කාරණයක් පසුපසම තිබෙන්නේ මත්ද්‍රව්‍ය භාවිතයයි.මෙහිදී ඇබ්බැහිවීම යන කාරණය විග්‍රහ කළ හැක්කේ කුමන ආකරයටද?මත්ද්‍රව්‍ය භාවිත කරන අයගේ ප්‍රධාන කාරණයක් තමවි ඇබ්බැහි වීම. මත්ද්‍රව්‍ය නිෂ්පාදන ක්‍රියාවලියේ ප්‍රධානම කාරණය එක් වතාවක් පාවිච්චි කරපු කෙනෙකුට තවත් වරක් ඒ සඳහා පොළඹවා ගැනීම. ඇතැම් අයට ප්‍රකෘති තත්වයෙන් සිටින්න නැවතත් ඒ මත්වීම අවශ්‍ය වෙනවා.බුදු දහමේ පස්වෙනි සික්ෂා පදයට අනුව මත්වීම ප්‍රමාදයට හේතු වෙනවා. ප්‍රමාදයට හේතුවන කාරණා ගණනාවක් තිබෙනවා. තරුණකම, බලය, ධනය මේ සියල්ල නිසා පුද්ගලයා මත් වෙනවා. මේ සියල්ලටම වඩා ක්‍රෘතිමව මත්වීම ප්‍රබලයි. මෙහිදී ධර්මයට අනුව ප්‍රමාද වීම ලෙස විග්‍රහ කරන්නේ නිවනට ප්‍රමාද වීමයි.සත්‍යයෙන් දුරස් වීමයි. එහෙමනම අපේ ජීවිතවලට පදනමක් තියෙන්න ඕනෑ. ගෙදර ආර්ථික පසුබිම, සංස්කෘතික වටපිටාව, ඇවතුම් පැවතුම්, ආචාර ධර්ම අවබෝධ කරගන්න ඕනෑ. නමුත් පුද්ගලයෙක් ප්‍රමාද වුනොත් මේ සියල්ල මඟහැරෙනවා. මෙහි ප්‍රමාදය ලෙස හඳුන්වන්නේ යථාර්ථයෙන් දුරස්වීමයි. මත්වීමෙන් පුද්ගලයා ප්‍රමාද වෙනවා වගේම ප්‍රමාදයෙන් අර්බුද රැසක් නිර්මාණය වෙනවා.තරුණ පරපුර මත්ද්‍රව්‍ය භාවිතයෙන් වළක්වා ගැනීමට ගත යුතු ක්‍රියා මාර්ග මොනවාද?විශේෂයෙන් මේ සඳහා සංවිධානාත්මක පවුල් ක්‍රමයක් සකස් කළ යුතුයි. බුදු දහමේ දැක්වෙන පරිදි සම සද්ධා, සම සීල, සම ඡ්‍යාග, සම පඤ්ඤා යන මූලික කරුණු 4 පදනම් කරගෙන විවාහය සිද්ධ කළ යුතුයි. අද සහකරුවා සහකාරිය තෝරා ගැනීමේදී බලන්නේ බාහිර රූපය පිළිබඳව පමණයි.තාක්ෂණයෙන් රූපය ඕනෑම ආකාරයකට සකස් කරගන්න පුළුවන්. විවාහ ජීවිත තුළ බොහෝ ගැටළු මතු වන්නේ බාහිර රූපය දිහා බලා තමන්ගේ සහකරු සහකාරිය තෝරා ගැනීම නිසයි. හොඳ පවුලක් ගොඩනැඟුනොත් ඒ පවුලෙන් බිහිවන දරුවන් වල් වදින්නේ නැහැ. ඒ නිසා මවුපියන් යහපත් ආකාරයට දරුවන්ට ආදර්ශසම්පන්න අයුරින් ජීවත් විය යුතුයි.ඒ වගේම සමාජයේ දෘශ්‍යාධාර තිබෙනවා. දේශපාලන, ආගමික, හා වෙනත් නායකයන් අතරත් සංවරශීලී බවක් තිබිය යුතුයි. ඔවුනුත් තරුණ පිරිසට අපේ ළමා පරපුරට ආදර්ශ සම්පන්න‍ව ක්‍රියා කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306291</link>
    <topic>පොඩි මැණිකෙට හැපුණු ලොරිය සුනේ සුන්</topic>
    <author>කොටදෙනියාව සමූහ</author>
    <content>25. 06. 201328. 06. 2013අලුත්ගම - ගනේගමමීරිගම0602මීරිගම විජයරජදහන අම්බන වතුයාය අනාරක්ෂිත දුම්රිය හරස් මාර්ගයේ දී ලොරියක් බදුල්ල බලා ධාවනය වෙමින් තිබූ “පොඩි මැණිකෙ” ශීඝ්‍රගාමී දුම්රියේ ගැටීමෙන් එහි රියැදුරා ඇතුළු දෙදෙනකු මියගිය බව මීරිගම පොලිසිය කියයි.ඊයේ (28) පෙරවරු හතට පමණ මෙම අනතුර සිදුවිය. මෙම අනතුරින් මියගියේ මාවනැල්ල දාස්වත්තේ ඩබ්ලියු. නිමල් සෙනෙවිරත්න (54) නමැති එක්දරු පියකු හා මාවනැල්ල පදියදොර බී. පී. සරත් (49) නමැති තිදරු පියෙක් බවට හඳුනාගෙන ඇත.මෙම මාර්ගයේ අනතුරු හඟවන පැරණි දැන්වීම් පුවරුවක් දක්නට ඇති නමුත් විදුලි සංඥා හෝ දුම්රිය හරස් ගේට්ටුවක් නැත.මියගිය සරත් මාවනැල්ල නගරයේ කුලී රථ නැවතුම්පොළේ රැකියාවේ යෙදී සිටියකු වන අතර ඔහු ඊයේ අලුයම නිමල් නමැත්තා සමඟ මාවනැල්ලේ සිට දෙල් කැඩීම සඳහා මීරිගමට පැමිණ ඇත. ඔවුන් මෙම වෙළෙඳාම සඳහා පිටව ඇත්තේ පළමු වතාවටය. ඔවුන් මීරිගම ප්‍රදේශයේ දුරකතන සංඥා කුලුනක සේවය කරන දන්නා හඳුනන අයකු සොයමින් යන අතරතුර අම්බන වතුයායට පැමිණ ඇති බවට තොරතුරු ලැබී තිබේ.ඔවුන් සෙවූ පුද්ගලයා එහි නොවූයෙන් ආපසු යන අතරදී මෙම අනතුරට මුහුණපා ඇතැයි මූලික පොලිස් පරීක්ෂණවල දී හෙළිවී ඇත.සිද්ධිය වන අවස්ථාවේ පාරේ ගමන් කරමින් සිටි පාසල් දරුවන් පිරිසක් දුම්රිය එන බවට කෑගසා කියද්දිත් ලොරිය දුම්රිය මාර්ගයට ඇතුළු කැර ඇති බවත් ඒ අවස්ථාවේ දී දුම්රියේ ගැටුණු ලොරිය පොඩි පට්ටම් වී පාරේ වම්පසට විසිවී ගිය බවත් පොලිස් පරීක්ෂණයේ දී හෙළිවී ඇත.අනතුරත් සමඟ එහි ගමන් කළ දෙදෙනා විසිවී වැටී ඇති අතර, දුම්රිය නවතා තුවාලකරුවන් රෝහල් ගත කිරීම සඳහා මීරිගම දුම්රිය ස්ථානය කරා ගෙන යන විටත් ඔවුන් මියගොස් ඇති බව හෙළිවී ඇත. ලොරිය සුන්බුන් ගොඩක් බවට පත්ව තිබිණි.මියගිය අයගේ මරණ පරීක්ෂණයන් ඊයේ (28) පස්වරුවේ වතුපිටිවල මූලික රෝහලේ දී පැවැත්වීමට නියමිත විය.මීරිගම පොලිස් ස්ථානාධිපති ප්‍රධාන පොලිස් පරීක්ෂක එරික් පෙරේරා මහතාගේ මෙහෙයවීම මත උප පොලිස් පරීක්ෂක ආර්. එම්. ජී. ආනන්ද, පොලිස් කොස්තාපල් 51794 පුෂ්පකුමාර ගුණරත්න මහතා ඇතුළු නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306292</link>
    <topic>ජගත් වේදිකාවලදීශ්‍රී ලංකාවට සහාය දෙනවා</topic>
    <author/>
    <content>අන්තර්ජාතික වේදිකාවලදී ශ්‍රී ලංකාවට ටැන්සානියාවේ නිරන්තර සහයෝගය දෙන බවට එරට ජනාධිපති ජකයා රිෂෝ කික්වෙතේ මහතා ශ්‍රී ලංකා ජනාධිපති මහින්ද රාජපක්ෂ මහතාට සහතික වෙයි.ශ්‍රී ලංකා සහ ටැන්සානියානු රාජ්‍ය නායකයන් අතර පෙරේදා (27) පැවැති ද්විපාර්ශ්වික සාකච්ඡාවේදී මේ බව අවධාරණය කෙරිණ. මේ දිනවල ටැන්සානියාවේ රාජ්‍ය චාරිකාවක නිරත ජනාධිපතිතුමා සහ ටැන්සානියානු නායකයා අතර ද්විපාර්ශ්වික හමුව එරට රාජ්‍ය නායක නිල නිවසේ දී පැවැත්විණ.දීර්ඝ වේලාවක් පැවැති මෙම සාකච්ඡාවේ දී විෂය ක්ෂේත්‍ර ගණනාවක් කෙරෙහි ශ‍්‍රී ලංකා- ටැන්සානියානු රාජ්‍ය නායකයන්ගේ අවධානය යොමු වූ අතර දෙරටේ ආර්ථික, ආයෝජන, වෙළෙඳ, තාක්‍ෂණ හා සංචාරක ක්ෂේත්‍රවල අන්‍යෝන්‍ය සහයෝගීතාව ඉන් ප‍්‍රධාන තැනක් ගත්තේය.ශ‍්‍රී ලංකාවේ පවත්නා ආයෝජන අවස්ථා පිළිබඳව විස්තර කළ ජනාධිපතිතුමා එම අවස්ථාවෙන් ප‍්‍රයෝජන ගන්නා ලෙස ටැන්සානියා ආයෝජකයන්ට ආරාධනා කළේය.නොවැම්බර් මස ශ‍්‍රී ලංකාවේ පැවැත්වීමට නියමිත පොදු රාජ්‍ය මණ්ඩලයීය රාජ්‍ය නායක සමුළුව සඳහා වන සූදානම පිළිබඳව ජනාධිපතිතුමා ටැන්සානියානු ජනාධිපතිතුමා දැනුවත් කළේය.ශ‍්‍රී ලංකාවේ පැවැත්වෙන සමුළුවට ටැන්සානියාවේ පූර්ණ සහයෝගය යළි පළ කළ කික්වෙතේ මහතා සෙසු අන්තර්ජාතික වේදිකාවල දී ද නිරන්තරයෙන් ශ‍්‍රී ලංකාවට සහයෝගය ලබා දෙන බව පැවසීය.කික්වෙතේ මහතා විසින් රාජ්‍ය නායක නිල නිවසේ දී පවත්වන ලද රාත‍්‍රී භෝජන සංග‍්‍රහයකට ද ජනාධිපතිතුමා ඇතුළු දූත පිරිස සහභාගී වූහ.විදේශ අමාත්‍ය මහාචාර්ය ජී.එල්. පීරිස්, ක‍්‍රීඩා අමාත්‍ය මහින්දානන්ද අලූත්ගමගේ, මහජන සම්බන්ධතා හා මහජන කටයුතු අමාත්‍ය මර්වින් සිල්වා, විදේශ අමාත්‍යාංශයේ අධීක්‍ෂණ මන්ත‍්‍රී සජින් ද වාස් ගුණවර්ධන, පාර්ලිමේන්තු මන්ත‍්‍රීවරුන් වන ලොහාන් රත්වත්තේ, ලක්‍ෂ්මන් වසන්ත පෙරේරා, ජනාධිපති ලේකම් ලලිත් වීරතුංග සහ මහ බැංකු අධිපති අජිත් නිවාඞ් කබ්රාල් යන මහත්වරු ද මෙම අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306293</link>
    <topic>13 සංශෝධන යෝජනාවවැඩි ඡන්ද 30කින් සම්මතයි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>පළාත් සභා දෙකක් හෝ කිහිපයක් ඒකාබද්ධ කිරීම සඳහා පවතින බලතල සංශෝධනය හා පළාත් සභා ලැයිස්තු යටතේ පවතින යම් යම් විෂයන්ට අදාළ තීන්දු ගැනීමේදී සියලු පළාත් සභාවල එකඟතාවය ලබා ගැනීම වෙනුවට බහුතර පළාත් සභාවල කැමැත්ත ප්‍රමාණවත්ය යන සංශෝධන යෝජනා ඊයේ (28) මධ්‍යම පළාත් සභාවේදී වැඩි ඡන්ද තිහකින් සම්මත විය.මෙහිදී එ.ජා.ප මන්ත්‍රීවරුන් දෙදෙනකු හා මුස්ලිම් කොංග්‍රස් මන්ත්‍රීවරයකු යෝජනාවට පක්ෂව ඡන්දය පාවිච්චි කෙළේය.මහනුවර පල්ලේකැලේ පිහිටි මධ්‍යම පළාත් සභාවේදී එහි නියෝජ්‍ය සභාපති ඩබ්ලිව්. එම්. යසමාන්න මහතාගේ ප්‍රධානත්වයෙන් පළාත් සභාව ඊයේ (28) පෙරවරුවේ රැස් වූ අතර, එහිදී හදිසි යෝජනාවක් ලෙස මෙම සංශෝධන යොජනා ගෙන එනු ලැබීය.මධ්‍යම පළාත් ප්‍රධාන අමැති සරත් ඒකනායක මහතා අදාළ සංශෝධන යෝජනා සභාවට ඉදිරිපත් කරනු ලැබු අතර, ආණ්ඩු පක්‍ෂ ප්‍රධාන සංවිධායක තිළිණ බණ්ඩාර තෙන්නකෝන් මහතා එය ස්ථිර කෙළේය.මේ යෝජනාවට පක්ෂව ආණ්ඩු පක්‍ෂයේ මන්ත්‍රීවරුන් 27 දෙනකු හා විපක්ෂ මන්ත්‍රීවරුන් තිදෙනකු ඡන්දය ලබා දුන්නේය.මෙහිදී යෝජනාවට විපක්ෂව කිසිදු ඡන්දයක් නොලැබුණු අතර, එ.ජා.ප මන්ත්‍රීවරුන් 14 දෙනකු ඡන්දය ලබාදීමෙන් වැළකී සිටියේය.එ.ජා.ප මන්ත්‍රීවරුන් වන ලක්ෂ්මන් විජේසිරි, එම්. ආර්. එම්. හම්ජාඩ් හා මුස්ලිම් කොංග්‍රසයේ මන්ත්‍රී එම්. මර්ජාන් යන මහත්වරු යෝජනාවට පක්ෂව ඡන්දය ලබා දුන්හ.මේ අතර මෙම සංශෝධන යෝජනා පිළිබඳ එකඟතාවයේ ගැටලුවක් නොමැති බවත්, එහෙත් එම යෝජනා සභාවට ඉදිරිපත් කැර විවාදයකින් තොරව සම්මත කිරීම රීති හා කාර්යපටිපාටි උල්ලංඝනය කරමින් සිදු වූ බවට චෝදනා කරන එ.ජා.ප මන්ත්‍රී කණ්ඩායම ඒ සම්බන්ධයෙන් පළාත් සභා ලේකම්වරයාට ලිඛිතව දැනුම් දෙනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306294</link>
    <topic>නීතිපතිගේ පෙත්සමට එරෙහිව ගෙන ආ විරෝධතා ඉවතට</topic>
    <author>නෙල්කා මැදගෙදර</author>
    <content>හිටපු අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝග තේරීම් කාරක සභා වාර්තාව බල රහිත කළ සර්ටියෝරාරි රිට් ආඥාව අහෝසි කරන ලෙස ඉල්ලා නීතිපතිවරයා ගොනු කළ පෙත්සම සම්බන්ධයෙන් පාර්ලිමේන්තු මන්ත්‍රීවරුන් වන විජිත හේරත් සහ ආර්. සම්පන්දන් ඉදිරිපත් කළ මූලික විරෝධතා ශ්‍රේෂ්ඨාධිකරණ පංච පුද්ගල විනිසුරු මඬුල්ලක් ඊයේ (28) ඉවත දැමීය.එම මන්ත්‍රීවරුන්, හිටපු අගවිනිසුරු ශිරාණි බණ්ඩාරනායක මහත්මිය ඇතුළු පිරිසක් වගඋත්තරකරුවන් කරමින් නීතිපතිවරයා ඉදිරිපත් කළ අභියාචනා පෙත්සම විභාග කිරීමට ද ශ්‍රේෂ්ඨාධිකරණය අවසර ලබා දුනි.එම අභියාචන පෙත්සමට එරෙහිව ඉදිරිපත් කළ මූලික විරෝධතා සම්බන්ධ කරුණු සලකා බලා එහි තීන්දුව ප්‍රකාශ කරමින් පංච පුද්ගල ශ්‍රේෂ්ඨාධිකරණ විනිසුරු මඬුල්ල මේ බව සඳහන් කැර ඇත. සලීම් මර්සුප්, පී. ඒ. රත්නායක, සත්‍යා හෙට්ටිගේ, ඊවා වනසුන්දර, රෝහිණී මාරසිංහ යන පංච පුද්ගල ශ්‍රේෂ්ඨාධිකරණ විනිසුරු මඬුල්ල විසින් ලියන ලද තීන්දුව එම විනිසුරු මඬුල්ලේ සභාපති සලීම් මර්සුප් මහතා ප්‍රකාශයට පත් කෙළේය.හිටපු අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝග චෝදනා වාර්තාව බල රහිත කරමින් අභියාචනාධිකරණය සර්ටියෝරාරි රිට් ආඥාවක් නිකුත් කෙළේය.එම රිට් ආඥාව බල රහිත කරන ලෙස ඉල්ලා නීතිපතිවරයා මෙම අභියාචන පෙත්සම ශ්‍රේෂ්ඨාධිකරණයට ඉදිරිපත් කෙළේය.පාර්ලිමේන්තු ක්‍රියාදාමයේම කොටසක් වන පාර්ලිමේන්තු තේරීම් කාරක සභාවට නියෝග නිකුත් කිරීමේ බලයක් හෝ හැකියාවක් කිසිදු අධිකරණයකට නොමැති බව ද, එලෙස රිට් ආඥාවක් නිකුත් කිරීම වැරැදි පූර්වාදර්ශයක් විය හැකි බවට ද කරුණු නීතිපතිවරයා පෙත්සම මගින් ඉදිරිපත් කෙළේය.එම පෙත්සම මීට පෙර සලකා බැලූ ශ්‍රේෂ්ඨාධිකරණය පෙත්සම විභාගයට අවසර දුන්නේය.පසුව මෙම පෙත්සම සම්බන්ධ නොතීසි එහි වගඋත්තරකරුවන් වන තමන්ට ඬසි පරිදි ලබා නොදුන් බැවින් ඒ සම්බන්ධ කරුණු ඉදිරිපත් කිරීමට පාර්ලිමේන්තු මන්ත්‍රීවරුන් වන ආර්. සම්පන්දන් සහ විජිත හේරත් යන මහත්වරු අධිකරණයෙන් අවසර ඉල්ලා සිටියහ. ඒ අනුව නීතිපතිවරයාගේ පෙත්සම විභාග කිරීමට කලින් දී තිබූ අවසරය ඔවුන් දෙදෙනා සම්බන්ධයෙන් පමණක් ඉවත් කිරීමට ශ්‍රේෂ්ඨාධිකරණය මීට පෙර තීරණය කෙළේය. ඒ අනුව විජිත හේරත් සහ ආර්. සම්පන්දන් යන මහත්වරු වෙනුවෙන් ජේ. සී. වැලිඅමුණ සහ ආර්. සම්පන්දන් යන නීතිඥවරු පෙත්සම සම්බන්ධයෙන් කරුණු දක්වමින් මූලික විරෝධතා පහක් ඉදිරිපත් කළහ.නීතිපතිවරයා අභියාචනාධිකරණයෙහි විභාග වූ පෙත්සමෙහි පාර්ශ්වකරුවකු නොවන බැවින් එම අභියාචනාධිකරණ තීන්දුවට එරෙහිව අභියාචනා කිරීමට බලයක් නොමැති බව ඔවුහු ඉදිරිපත් කළ ප්‍රධාන මූලික විරෝධතාවය විය.එසේම දෝෂාභියෝග ක්‍රියාදාමය මේ වන විට සම්පූර්ණයෙන් අවසන්ව ඇති බැවින් ඒ සම්බන්ධ නියෝග නිකුත් කරන ලෙස අධිකරණයෙන් ඉල්ලා සිටීමේ බලයක් නීතිපතිවරයාට නොමැති බවට ද මූලික විරෝධතාවයක් ඉදිරිපත් කරන ලදී.එලෙසම ශ්‍රේෂ්ඨාධිකරණ රීති අනුව යමින් මෙම පෙත්සම සම්බන්ධ නොතීසි නිසි පරිදි තමන්ට නොයැවීම නිසා පෙත්සම පවත්වාගෙන යාමට නොහැකි බවට ද මූලික විරෝධතාවක් ඉදිරිපත් කෙළේය.මෙම විරෝධතා සියල්ල සම්බන්ධයෙන් වාචිකව සහ ලිඛිතව ඉදිරිපත් කළ කරුණු සලකා බැලූ ශ්‍රේෂ්ඨාධිකරණය එහි තීන්දුව කල් තැබූ අතර එය ඊයේ (28) ප්‍රකාශ කෙළේය.මෙම අභියාචනා පෙත්සම ජූලි මස 16 වැනිදා විභාගයට ගැනීමට ශ්‍රේෂ්ඨාධිකරණය තීරණය කෙළේය.ජේ. සී. වැලිඅමුණ, එම්. ඒ. සුමන්තිරන් යන මහත්වරු විජිත හේරත් සහ ආර්. සම්පන්දන් යන මහත්වරු වෙනුවෙන් පෙනී සිටියහ.නීතිපති පාලිත ප්‍රනාන්දු මහතා, අතිරේක සොලිසිටර් ජෙනරාල් ඒ. ඥානදාසන්, නියෝජ්‍ය සොලිසිටර් ජෙනරාල්වරුන් වන ෂවින්ද්‍ර ප්‍රනාන්දු, සංජය රාජරත්නම්, ඒ. එච්. එම්. ඩී. නවාස් සහ රජයේ නීතිඥ නෙරින් පුල්ලේ මහතා නීතිපතිවරයා වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306295</link>
    <topic>සාක්කිකරුවනට බලපෑම් කරන්නේ කවුද</topic>
    <author>සිරන්ජනි කුමාරි</author>
    <content>තංගල්ල ‘ද නේචර්’ හෝටලය තුළ දී බ්‍රිතාන්‍ය ජාතිකයකු ඝාතනය කිරීමේ සිද්ධියේ සාක්කිකරුවනට බලපෑම් කරන්නේ කවුරුන් ද යන්න සවිස්තරාත්මක වාර්තාවක් අධිකරණයට ඉදිරිපත් කරන ලෙසට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (28) රහස් පොලිසියට නියම කෙළේය.සාක්කිකරුවනට තර්ජනය කරන්නේ කවුරුන් ද යන්න පිළිබඳව තමාට දැන ගැනීමට අවශ්‍ය බව පැවසූ මහේස්ත්‍රාත්වරයා තර්ජනය කෙළේ කාටද? කා මගින්ද යන්න සහිත සවිස්තර වාර්තාවක් කැඳවීමට මෙහිදී නියම කෙළේය.සාක්කිකරුවන්ට බලපෑම් ඇති බැවින් තංගල්ල අධිකරණයෙන් මෙම නඩුව කොළඹ ප්‍රධාන මහේස්ත්‍රාත් අධිකරණය වෙත යොමු කොට තිබූ අතර මෙම නඩුවේ හඳුනා ගැනීමේ පෙරට්ටුව පවා සැකකරුවන්ට නොපෙනෙන ලෙස සාක්කිකරුවන් රැඳවීමෙන් පවත්වා ඇති බවට අධිකරණයෙන් කරුණු අනාවරණය විය.සිද්ධිය ඊයේ (28) අධිකරණය හමුවේ කැඳ වූ අවස්ථාවේ දී රහස් පොලිසිය පවසා සිටියේ 2013/6/5 වන දින පොලිස්පතිවරයාගේ නියෝගයකට අනුව මෙම නඩුව රහස් පොලිසිය වෙත බාර දුන් බවය.අපරාධ ස්ථානයේ ලබා ගත් රුධිර සාම්පල් හා සැකකරුවන්ගේ රුධිර සාම්පල් රාගම අනුක වෛද්‍ය පීඨය වෙත යොමු කරන ලද බවත් එහි විශ්ලේෂණ වාර්තාව මෙතෙක් නොලැබුණු බව පැවසූ රහස් පොලිසිය එම පරීක්ෂණ සඳහා ගෙවිය යුතු 585000/=ක මුදල අද දින සාක්කිකරුවන් ගෙවන බව පැවසීය.තවද ටී 56 ගිනි අවිය හා අනකුත් නඩු භාණ්ඩ රජයේ රස පරීක්ෂක වෙත යොමු කැර එකී වාර්තා නඩු වාර්තාවට ගොනු කැර ඇති බව රහස් පොලිසිය ඩී.එන්.ඒ. විශ්ලේෂණ වාර්තාව හා නීතිපති උපදෙස් ලබා ගත යුතුව ඇති බව පැවසීය.මැඬිල්ල පාර, මාරකොල්ලිය, තංගල්ල ලිපිනයේ සඳහන් ‘ද නේචර්’ නැමැති හෝටලයේ 2011/12/24 දින නත්තල් උත්සවය නිමිත්තෙන් ඩී ජේ සංගීතය සහිත රාත්‍රී සාදයක් පවත්වා තිබේ.සාදය පැවැත්වෙමින් තිබියදී අංක 58-4413 දරන වෑන් රථයෙන් තංගල්ල ප්‍රාදේශීය සභාවේ සභාපති සම්පත් ඇතුළු 10 දෙනකුගෙන් යුතු කණ්ඩායමක් සාදයට සහභාගි වී ඇත.මධ්‍යම රාත්‍රියේ රතිඤ්ඤා පුපුරුවන අවස්ථාවේ දී ප්‍රාදේශීය සභාපති ටී 56 ගෙන අහසට වෙඩි තැබූ බවත් එහිදී ඇතිවූ බහින්බස් වීමක දී හෝටලයේ කළමනාකරු වන අයන් අකලංක සමඟ ආරවුලක් ඇති වී තිබේ.මෙම ආරවුල සමථ කිරීම සඳහා හෝටලයේ රැඳී සිටි බ්‍රිතාන්‍ය ජාතික කුරාන් ෂෙමන් සෙයින් මැදිහත් වූ බවත් බෝතලයක් කඩා ඔහුට අමානුෂික ලෙස පහර දී ඝාතනය කළ බවට පැමිණිල්ලේ සඳහන් වේ.මෙම බ්‍රිතාන්‍ය ජාතිකයාගේ පෙම්වතිය වන රුසියානු ජාතික වික්ටෝරියා ඇලම් ටොචිනා නැමැත්තියගේ ඇඟට නාන තටාකය අසල දී පුද්ගලයින් තිදෙනකු පැන්න බවත් ඉන් අයෙකු තමාට පහර දුන් අතර තමා නැවත නාන තටාකය වෙත වැටුණු බවට කරුණු වාර්තා වේ.මෙම අවස්ථාවේ දී බරපතළ තුවාල ලැබූ ඇය ගාල්ල කරාපිටිය රෝහලේ හදිසි ඒකකයට ඇතුළත් කළ අතර ‘නේචර්’ හෝටලයට අලාභහානි කළ සැකකරුවන් එහි විකිණීම සඳහා ප්‍රදර්ශනය කොට තිබූ දේශීය විදේශීය මත්පැන් බෝතල් ද කොල්ලකා වෑන් රථයෙන් පලාගොස් ඇත.අපරාධය වූ ස්ථානය සොකෝ නිලධාරීන් පරීක්ෂාවට ලක් කළ අතර හිස් පතරොම් කොපු කිහිපයක් ද පොලිසිය සොයාගෙන තිබේ.ඔබඩආරච්චිගේ ලහිරු කැලුම්, උඩවනගේ සමන් දේශපි‍්‍රය, සම්පත් චන්ද්‍ර පුෂ්ප විදානපතිරණ, වීරප්පුලිගේ ප්‍රනිත් චතුරංග, මොහොට්ටිගේ සරත් නොහොත් සහන්, සරණආරච්චි පටබැඳිගේ ප්‍රනිත් චතුරංග, හේවාකෝවිලගේ නුවන් චින්තක නොහොත් පැටි, එදිරිසූරිය පටබැඳිගේ නදීර ෂාමෙල් යන සැකකරුවන් ඊයේ (28) කොළඹ මහේස්ත්‍රාත් අධිකරණය හමුවේ පෙනී සිටියහ.දැනට මහාධිකරණ ඇප මත සිටින මොවුන්ට නීතිවිරෝධී රැස්වීමක සාමාජිකයින්ව සිටිමින් ගිනි අවි පෙන්වා මරණ බවට තර්ජනය කොට මනුෂ්‍ය ඝාතනයක් කිරීම, බරපතළ තුවාල සිදු කිරීම හා දේපළ කොල්ලකා අනර්ථයක් සිදු කිරීම යන චෝදනා පොලිසිය ගොනු කොට තිබිණි.පානදුර, හිරන පදිංචි රයිගමගේ ඩිල්රුක්ෂි තරංගා පීරිස් මෙම සිද්ධියේ පැමිණිිලිකාරිය වේ.මෙහිදී තෙවැනි සැකකරුට විදේශගත වීම සඳහා ඔහුගේ විදේශ ගමන් බලපත්‍රය මුදා හරින ලෙසට අධිකරණයෙන් ඉල්ලීමක් කළ අතර එම ඉල්ලීම මහාධිකරණය වෙත කරන ලෙසට මහේස්ත්‍රාත්වරයා නීතිඥයන්ට දැනුම් දුන්නේය.අදාළ කරුණු සලකා බැලූ මහේස්ත්‍රාත්වරයා සාක්කිකරුවන්ට බලපෑම් කිරීම සම්බන්ධ සවිස්තර වාර්තා කැඳවමින් නඩුව යළි කැඳවීම නොවැම්බර් 1 කල් තැබීය.රහස් පොලිසියේ උප පොලිස් පරීක්ෂක රත්නායක මහතා පැමිණිල්ල වෙනුවෙන් කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306296</link>
    <topic>අමර හේවාමද්දුමඅභාවප්‍රාප්ත වෙයි</topic>
    <author/>
    <content>පරිපාලන සේවයේ හිටපු කෘතහස්ත නිලධාරියකු , ප්‍රවීණ සාහිත්‍යධරයකු වූ අමර හේවා මද්දුම (74) මහතා ඊයේ (28) අලුයම අභාවප්‍රාප්ත විය..මාතර රාහුල විද්‍යාලයේ ආදි සිසුවකු වූ ඒ මහතා පේරාදෙණිය විශ්ව විද්‍යාලයෙන් උසස් අධ්‍යාපනය ලබා පරිපාලන සේවයට එක්ව දිස්ත්‍රික් ලේකම්වරයකු, අමාත්‍යාංශ ලේකම්වරයකු යනාදී වශයෙන් ඉහළ තනතුරු රැසක කටයුතු කර ඇත .විවිධ විෂයයන් ඔස්සේ ග්‍රන්ථ පනහකට වැඩි ප්‍රමාණයක් රචනා කර ඇති ඒ මහතා දේශකයකු ලෙසින් ද ප්‍රසිද්ධියක් ඉසිලුවේය .කලක් රෝගාතුරව සිටි අමරහේවා මද්දුම මහතා පෞද්ගලික රෝහලක ප්‍රතිකාර ලබමින් සිටියදී අභාවප්‍රාප්ත වූ අතර අවමංගල්‍ය කටයුතු පසුව දැනුම් දෙන බව ඥාතීහූ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306297</link>
    <topic>මහනුවර මහ රෝහලේපස් නිවුන් දරුවන්ගේසුවදුක් බලන්න ජනපති ආර්යාව යයි</topic>
    <author>සමන්ති වීරසේකර</author>
    <content>මහනුවර මහ රෝහලේ දී පෙරේදා (27) උපත ලද පස් නිවුන් දරුවන්ගේ සහ එම දරුවන්ගේ මවගේ සුවදුක් විමසීම සඳහා ජනාධිපති ආර්යා ශිරන්ති රාජපක්‍ෂ මහත්මිය ඊයේ (28) මහනුවර මහ රෝහල වෙත ගියාය.දරුවන් සඳහා තෑගි ද රැගෙන ගිය ජනපති ආර්යාව ඉදිරියේදීත් දරුවන් සඳහා උදව් කිරීමට පියවර ගන්නා බව දරුවන්ගේ මවට පැවසුවාය.පස් නිවුන් දරුවන් නිරෝගී සුවයෙන් පසුවන නමුත් ඔවුන් නියමිත බර ප්‍රමාණයෙන් සමන්විත නොවීම නිසා නොමේරූ ළදරු ඒකකයට ඇතුළත් කෙරිණි.මේ හේතුවෙන් ඔවුන්ට තව දින කිහිපයක් නොමේරූ ළදරු ඒකකයේ ප්‍රතිකාර ගැනීමට සිදුව ඇතැයි රෝහල් අධ්‍යක්‍ෂවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306298</link>
    <topic>ශ්‍රී ලංකාව ගැන විනිශ්චය කිරීමට හොඳින් කල් වේලා අරගන්න</topic>
    <author>රක්‍ෂණ ශ්‍රියන්ත</author>
    <content>ශ්‍රී ලංකාව ගැන විනිශ්චය කිරීමට පෙර ඒ සඳහා කල්වෙලා අරගන්න යැයි පොදු රාජ්‍ය මණ්ඩලීය මහලේකම් කමලේශ් ශර්මා මහතා විදේශ මාධ්‍ය වෙත නිවේදනයක් නිකුත් කරමින් පවසා තිබේ. පොදු රාජ්‍ය මණ්ඩලය ශ්‍රී ලංකාව තුළ ප්‍රායෝගික වෙනසක් වීම සුදුසු යැයි ද සිතන බවද එහි සඳහන්ව තිබේ.විවේචනය නොව එය ප්‍රායෝගිකව වෙනස්කමක් ලෙස දැකීමට තමන් කැමති යැයිද සඳහන් කර ඇත.සංහිඳීයා කොමිසම ජාතීන් අතර සමගිය ඇති කිරීම සඳහා ලංකාවටම ආවේණික හොඳ ප්‍රවේශයක් වන බවද හෙතෙම පෙන්වා දෙයි. ශ්‍රී ලංකාව තුළ මාධ්‍ය, මානව අයිතිවාසිකම් ආරක්ෂා කිරීමටත්, ජාතීන් අතර අන්‍යෝන්‍ය විශ්වාසය හා ගෞරවය වැඩි කිරීමටත් පොදු රාජ්‍ය මණ්ඩලය ශ්‍රී ලංකාව තුළ කටයුතු කරන බවත් ශර්මා මහතා පවසයි.පොදු රාජ්‍ය මණ්ඩලයේ ක්‍රියාමාර්ග කෙටි කාලීනව වැරදි ආකාරයට තේරුම් ගැනීමට හැකියාවක් ඇති වුවද නමුත් එය දීර්ඝකාලීනව ධනාත්මක වෙනසකට මග පාදයි. සංහිඳීයා කොමිසමේ නිර්දේශ ක්‍රියාත්මක කිරීමේ ප්‍රගතිය පිළිබඳ විවේචන එල්ල කරමින් සිටිනවාද නැතහොත් ශ්‍රී ලංකාවට ප්‍රායෝගික වෙනස්කම් ඇති කිරීමට උදව් කරනවාද යන්න අන්තර් ජාතික ප්‍රජාවට ඇති වී ඇති ගැටලුවයි.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n1306299</link>
    <topic>රත්මලාන බොරුපන ධීවරයකු ඝාතනය කිරීමේ සිද්ධියේවරදකරුවන්ට මරණ දඬුවම</topic>
    <author>නෙල්කා මැදගෙදර</author>
    <content>රත්මලාන බොරුපන ප්‍රදේශයේදී ධීවර කාර්මිකයකු කපා කොටා ඝාතනය කිරීමට වරදකරුවන් වූ විත්තිකරුවන් දෙදෙනකුට මරණීය දණ්ඩනය නියම කළ කොළඹ මහාධිකරණය එම ඝාතන සිද්ධියට සම්බන්ධ තවත් විත්තිකරුවකුට මාස තුනක බරපතළ වැඩ සහිත සිර දඬුවමක් ඊයේ (28) නියම කෙළේය.ඝාතනයට ලක්වූ ධීවර කාර්මිකයාගේ පවුලේ සාමාජිකයන් වෙත රුපියල් ලක්‍ෂයක මුදල් වන්දියක් ගෙවන ලෙස සිර දඬුවම් නියම වූ විත්තිකරුට නියම විය. එය නොගෙවන්නේ නම් මාසයක සිර දඬුවමක් නියම කෙරිණි. රුපියල් පන්දහසක දඩ මුදලක්ද එම විත්තිකරුට නියම කළ මහාධිකරණය එම මුදල නොගෙවන්නේ නම් සතියක අතිරේක සිර දඬුවමක්ද නියම කෙළේය.මෙලෙස මරණ දඬුවම් නියම කරනු ලැබූයේ ජයසිරි පුෂ්පකුමාර සහ සරත් වීරසිංහ නමැති විත්තිකරුවන් දෙදෙනාටය.හේමන්ත ප්‍රසාද් නමැති විත්තිකරුට මෙලෙස සිර දඬුවම් නියම විය.මහාධිකරණ විනිසුරු කුමුදුනී වික්‍රමසිංහ මහත්මිය විසින් නඩු තීන්දුවක් ප්‍රකාශ කරමින් මෙලෙස දඬුවම් පනවන ලදී.2003 වසරේ සැප්තැම්බර් මස 08 වැනි දින රත්මලාන, බොරුපන ප්‍රදේශයේදී වීරහැන්නදිගේ දොන් නන්දසේන (45) නමැති ධීවර කාර්මිකයා කපා කොටා ඝාතනය කිරීම සම්බන්ධයෙන් මෙම විත්තිකරුවන් තිදෙනාට එරෙහිව නීතිපතිවරයා විසින් නඩු පවරා තිබිණි.විත්තිකරුවන් දෙදෙනකු මිනී මැරීමේ චෝදනාවටද, එක් විත්තිකරුවකු අයුතු ජනරාශිය සහ සාපරාධී බලහත්කාරය යන චෝදනාවලටද වරදකරුවන් බවට අධිකරණය තීරණය කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n13062910</link>
    <topic>අමරණීය වූ අමර හේවාමද්දුම විද්වතාණෝ</topic>
    <author>සිරිසමන් විජේතුංග</author>
    <content>මා ඊයේ (28) අලුයම අමරහේවාමද්දුම මහතාගේ නිවසට දුරකතන ඇමතුමක් ගත්තේ එතුමා විසින් 2600 සම්බුද්ධත්ව ජයන්තිය නිමිත්තෙන් සංස්කෘතික හා කලා කටයුතු අමාත්‍යාංශය මගින් පළ කළ ග්‍රන්ථය ජූලි 3 වැනිදා දොරට වඩින බව පැවසීමටය. ඒ ලිපිය ලැබුණාද යන්න විමසීමටය. ඒ වන විටත් එතුමා අපෙන් සදහටම සමුගෙන තිබුණි. ඒ ශෝකජනක පුවත මට අදහාගත නොහැකි විය. කොන්ද කෙලින් තබාගෙන අභීතව ජාතික ප්‍රශ්න ගැන සිංහයෙකුගේ සිංහ නාදය ලෙසින් අමරහේවාමද්දුම විද්වතා කළ කතාබහ මෙන්ම ප්‍රසිද්ධ දේශන ද ලියූ ලිපි ලේඛන ද එතුමා තවත් අප අතර චිරාත් කාලයක් ජීවත්වන බවට කදිම සාක්‍ෂියකි. කිවයුත්ත කවුරු අකමැති වුවත් අමනාප වුවත් කෙලින් ප්‍රකාශ කිරීමේ ශක්තියක් මේ රාජ්‍ය නිලධාරියාට ජන්මයෙන්ම ලැබී තිබුණු බව කිවයුත්තක් නොවේ.විශේෂයෙන්ම ජාතික උරුමය පිළිබඳ කතාබහ කරන සෑම අවස්ථාවකදීම එතුමා සිටියේ සිංහල බෞද්ධයන්ගේ පැත්තේය. නිලතල හෝ වෙනත් තාන්න මාන්නවලට මිලට ගත නොහැකි අවංක දේශ හිතෛෂි රාජය නිලධාරියකු ලෙසින් එතුමා කළ සේවාව පිළිබඳ ගොවි ගෙදරින් දිසාපති මැදුරට යන ග්‍රන්ථයෙහි පිටු 296 පුරා ලියා තබා තිබීම ජාතියේ වාසනාවකි. 2009 වර්ෂයේදී පළ කළ එම ග්‍රන්ථයේ පිදුමෙහි මෙසේ ලියා ඇත.“අඩසියවසක් පමණ මගේ දහසකුත් එකක් මෝඩකම්, දඩබ්බරකම් සිනාසෙමින් ඉවසා දෙවැනි අම්මා කෙනෙක් මෙන් මා රැකගත් මහද කොඳ වන නිබඳ පුබුදු කළ සකි සඳ මා පියඹ සඳපාලිට මේ කුදුගත ඉමහත් සෙනෙහසින් පිළිගන්වමි. අමර” එම ග්‍රන්ථයට පසු පිටේ සටහනක් ලියා ඇති මහාචාර්ය චන්දිම විජේබණ්ඩාර විද්වතාණන් මෙසේ සඳහන් කර ඇත. (ග්‍රන්ථයේ පිදුම)නිල්වලා ගං නිම්නයේ සුවිසල් කෙත් යායක් මැද පිහිටි ලේනදූව නම් කුඩා ගමෙහි ගොවි ගෙදරක උපන් අමරහේවාමද්දුම මාතර රාහුල විදුහලේ ආදි සිසුවෙකි. පේරාදෙණිය සරසවියේ සිප් සතර හදාරා පරිපාලන සේවයට ඇතුළත්ව දිවයිනේ විශාලතම දිසාව වූ අනුරාධපුරයේ මහදිසාපති, ශ්‍රී ලංගම සභාපති, අමාත්‍යාංශ ලේකම් ආදී විවිධ වගකිවයුතු උසස් තනතුරු රැසක් අමර හෙබවීය.කුඩා ගමක සාමාන්‍ය ගොවි ගෙදරක ඉපද ඉංග්‍රීසි මාධ්‍යයෙන් ඉගෙන අමර පැමිණි දිගු ගමන සැබැවින්ම ප්‍රාතිහාර්යයක් බැව් ඔහුගේ වැලිකෙළියේ මිතුරෝ පවසති. තිර අදිටන නොපසුබට උත්සාහය පූර්ණ කැපවීම අමරගේ සාර්ථකත්වයට හේතු විය. දහසක් දුක් කම්කටොලු මැදින් නැතක් දහඩිය – කඳුළු වගුරුවමින් ලිස්සන ගහේ මුදුනටම ඔහු නැගි අතිශයින් දුෂ්කර ගමන බාල පරපුරට මහත් ආදර්ශයකි.දේශනය – භාෂණය - ලේඛනය යන තුන් ඉරියව්වෙන්ම දස්කම් පෑ මේ මහා සාහිත්‍යධරයාට ත්‍රිපිටකය පිළිබඳවද තිබුණේ විශ්මයජනක දැනුමකි.අප පුරාවිද්‍යා දෙපාර්තමේන්තුවේ සිටින කාලයේ දී එතුමා සමඟ ඉතා සමීප ඇසුරට පත්වූයේ එකල පුරාවිද්‍යා දෙපාර්තමේන්තුවේ සේවය කළ එතුමාගේ අතිජාත මිත්‍රයෙකු වූ හිටපු පුරාවිද්‍යා අධ්‍යක්‍ෂ ජනරාල් ඇම්. එච්. සිරිසෝම විද්වතා හමුවීමට නිතරම පැමිණි හෙයිනි. එහිදී එතුමා සමඟ ඉතා සමීප ලෙසින් ද, කුළුපග ලෙසින් ද, කතාබහ කරන විට ඉතා සමීප භාවය ප්‍රකට කිරීමට අප අමතන්නේ “උඹ” යන ගැමියෙකුගේ මුවින් පිටවුනු වදනකිනි. එය ඉතා සමීප හිතවතුන් ඇමතීමට එතුමා භාවිතා කළ වදනකි. ග්‍රන්ථ රාශියක් ලියා ඇති අමරහේවාමද්දුම විද්වතාණන් සැබැවින්ම දේශයට හා ජාතියට ලැදි අවංක වූ විද්වතෙකු බව ඉතා ප්‍රකට කරුණකි. අපි එතුමාට නිවන් සුව ලැබීමට පෙර තවත් වරක්වත් මේ පුණ්‍ය භූමියේ ජන්ම ලාභය ලැබීමට ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n13062911</link>
    <topic>බියගම වෙළෙඳ කලාපය අසලආයතනයක් ගිනි ගෙන දැවෙයි</topic>
    <author>මල්වාන සමූහ මහානාම විතානගේදෙල්ගොඩ සමූහ සුදත් පුබුදු කීර්ති</author>
    <content>බියගම නිදහස් වෙළෙඳ කලාපය අසල පෞද්ගලික ආයතනයක ඊයේ (28) ඇති වූ ගින්නකින් එම ආයතනය මුළුමනින්ම ගිනි බත් වී තිබේ. මේ ආයතනය වසා තිබූ අවස්ථාවේ මේ ගින්න ඇති වූ හෙයින් කිසිම කෙනෙකුට අනතරක් සිදු වී නැත.මේ ගින්නෙන් යන්ත්‍ර සුත්‍ර රෙදි කැබලි හා උපකරණ සියල්ලක්ම විනාශ වී තිබෙන අතර එයින් සිදු වූ අලාභය රුපියල් කෝටියකට ආසන්න වන බව ද කියැවේ.මේ ගින්න ආයතනය ඇතුළතින් ඇති වී තිබෙන අතර නමුත් එම ගින්නට හේතුව තවම අනාවරණය වී නැත.මේ ගින්න නිසා ඊට යාබදව තිබෙන බියගම ජල සම්පත් මණ්ඩලයේ කාර්යාලයටද අලාභ හානි සිදු වී ඇත.ගින්න ඇති වූ අවස්ථාවේ බියගම වෙළෙඳ කලාපයේ ගිනි නිවන ඒකකය, කොළඹ ගිනි නිවන ඒකකයේ හා බියගම පොලිසිය මැදිහත් වී ගින්න නිවා දැමු අතර ඒ වන විටත් එම ආයතනය මුළුමනින්ම ගිනිබත් වී තිබිණි.මෙහි සේවක සේවිකාවන් තිහකට අධික පිරිසක් සේවය කරති.බියගම පොලිස් ස්ථානාධිපති ප්‍රධාන පොලිස් පරීක්‍ෂක පී. කවිරත්න , ප්‍රධාන පොලිස් පරීක්‍ෂක එම්. එම්. ආර්. මල්ලවකුමාර, පොලිස් පරීක්‍ෂක එස්. ඩී. ගුරුසිංහ, සැරයන් උපාලි, කොස්තාපල් ඇන්ටනි යන නිලධාරිහු පරික්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n13062912</link>
    <topic>හෙරොයින් ග්‍රෑම් 33ක් ළඟ තබාගත්චූදිතයාට කොළඹ මහාධිකරණ විනිසුරුමරණ දණ්ඩනය නියම කරයි</topic>
    <author>කුමුදු හෙට්ටිආරච්චි</author>
    <content>හෙරොයින් ග්‍රෑම් 33ක් ළඟ තබා ගැනීම හා ජාවාරම් කිරීම සම්බන්ධයෙන් වරදකරු වූ චූදිතයකුට කොළඹ මහාධිකරණ විනිසුරු පී‍්‍රති පද්මන් සූරසේන මහතා මරණ දඬුවම නියම කෙළේය. සමන් ධනරත්න නොහොත් දේවා (42) නමැති චූදිතට එසේ මරණ දඬුවම නියම වුණි.ජනාධිපතිවරයා නියම කරන දිනයක වේලාවක වැලිකඩ බන්ධනාගාරය තුළදී චූදිත ප්‍රාණය නිරුද්ධ වනතෙක් එල්ලා තැබීමට විනිසුරුවරයා නියම කෙළේය.2009 නොවැම්බර් 28 වැනිදා හෝ ඊට ආසන්න දිනක දී මහරගම දී හෙරොයින් ග්‍රෑම් 33ක් ළඟ තබා ගැනීම හා ජාවාරම් කිරීම යන චෝදනා මත චුදිතයාට එරෙහිව නීතිපතිවරයා අධි චෝදනා ගොනු කැර තිබුණි. චෝදනා දෙකටම චූදිත වරදකරු බව නඩු විභාගය අවසානයේ විනිසුරුවරයා ප්‍රකාශ කැර සිටියේය. තවද චූදිතට එරෙහිව අධි චෝදනා පැමිණිල්ල සාධාරණ සැකයකින් තොරව ඔප්පු කැර ඇති බවද චූදිතට දඬුවම් නියම කරමින් විනිසුරුවරයා ප්‍රකාශ කෙළේය.පොලිස් මත්ද්‍රව්‍ය නාශක කාර්යාංශයට ලද තොරතුරක් මත චූදිතගේ මහරගම පිහිටි නිවස අසල දී චූදිත පරීක්ෂා කිරීමේ දී චූදිතගේ කලිසම් සාක්කුවේ කොළපාට සෙලෝපේන් කවරයක ඔතා තිබී මෙම හෙරොයින් සොයාගෙන තිබුණි.රජයේ නීතිඥ ශමින්ද්‍ර වික්‍රම මහතා පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=n13062913</link>
    <topic>ටෙලර් යන්ත්‍රවලින් මහා පරිමාණ මුදල් වංචාවල යෙදුණු යුක්රේන් ජාතිකයන් 2ක් දැලේ</topic>
    <author>කටුකුරුන්ද සමූහකපිල කුලසිංහ කළුතර සමූහ</author>
    <content>ස්වයංක්‍රීය ටෙලර් යන්ත්‍ර මගින් මහා පරිමාණ මුදල් ජාවාරමක යෙදුණු යුක්රේන් ජාතිකයින් තිදෙනකු ඊයේ (28) කළුතර දකුණ පොලිසිය මගින් අත්අඩංගුවට ගෙන ඇත.මොවුන් කළුතර කටුකුරුන්ද ලංකා බැංකු ශාඛා ටෙලර් යන්ත්‍රයෙන් මුදල් ගැනීමට යාමේදී ඒ පිළිබඳ සැක සිතූ® එහි ආරක්‍ෂක නිලධාරියකු ප්‍රශ්න කිරීමට යාමේදී පැන ගොස් තිබේ.එම අවස්ථාවේ එහි සේවයේ යෙදී සිටි පොලිස් නිලධාරීන් සැකකරුවන් අල්ලාගෙන ඇති අතර ඔවුන්ගෙන් ප්‍රශ්න කිරීමේදී සැකකරුවන් පැමිණි නවීන මෝටර් රථය සහ ඔවුන් ළඟ තිබූ රුපියල් ලක්‍ෂ නවයක මුදලක් ද සොයාගෙන තිබේ. පසුව සැකකරුවන් කළුතර දකුණ පොලිස් ස්ථානයට රැගෙන ඒමෙන් අනතුරුව කළ පරීක්‍ෂාවේදී විශාල මුදල් ප්‍රමාණයක් ද වාහනයේ තිබී සොයාගෙන ඇත. කළුතර දකුණ පොලිසිය මේ පිළිබඳ පරීක්‍ෂණ පවත්වයි.කටුකුරුන්ද ලංකා බැංකුවේ ආරක්‍ෂක නිලධාරී ඩී. විජේපාල මහතා සිද්ධිය පිළිබඳව මෙසේ කීය.“පසුගිය ජූනි 13 දා මින් එක් අයෙක් පැමිණ ටේලර් යන්ත්‍රයට කාඩ් දමමින් සිටිනවා දුටුවා. මේ පිළිබඳව අප ලංකා බැංකුවේ කළුතර දිස්ත්‍රික් නියෝජ්‍ය ආරක්‍ෂක කළමනාකරු ජී. එච්. ඩී. රත්න මහතාට දැන්වූ විට ඒ පිළිබඳව කල්පනාකාරීව සිට නැවත ආවොත් ප්‍රශ්න කරන ලෙස කීවා. ඒ අනුව විමසිල්ලෙන් සිටියා. ඊයේ (28) මොහු නැවත ආවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306291</link>
    <topic>කුරුණෑගල ඩෙංගු මර්දනයටවිශේෂ සැලැස්මක් එයි</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>කුරුණෑගල දිස්ත්‍රික්කයේ ඩෙංගු මර්දනයට විශේෂ සැලැස්මක් සකස් කර ක්‍රියාත්මක කළ යුතු බව කුරුණෑගල දිස්ත්‍රික් ලේකම් එච්.එම්. පී.හිටිසේකර මහතා කුරුණගල දිස්ත්‍රික් ලේකම් කාර්යාලයේදී පැවැති ඩෙංගු මර්දන පිළිබඳ රැස්වීමේදී පැවසීය.එක් ග්‍රාම සේවා වසමක් සඳහා ග්‍රාම නිලධාරී සමෘද්ධි සංවර්ධන නිලධාරී, කෘෂිකර්ම පර්යේෂණ හා නිෂ්පාදන සහකාර නිලධාරී, දිවිනැගුම සම්බන්ධීකරණ නිලධාරී සහ පවුල් සෞඛ්‍ය සේවා නිලධාරී යන නිලධාරීන් 05 දෙනාට ඉතා පහසුවෙන් ගෙන් ගෙට ගොස් නිවාස පරීක්ෂාකර දැනුවත් කිරීම කළ හැකි බැවින් එය ක්‍රියාත්මක කරන ලෙසත් ඒ මහතා උපදෙස් දුන්නේය.එසේම සතියේ සෑම සඳුදා දිනයකම සවස 2.00ට මහජන සෞඛ්‍ය කාර්යාලයේ දී පැවැත්වෙන ඩෙංගු මර්දන පිළිබඳව සාකච්ඡාවට ප්‍රාදේශීය ලේකම් හෝ සහකාර ප්‍රාදේශීය ලේකම් පොලිස් ස්ථානාධිපති හෝ නියෝජ්‍ය පොලිස් ස්ථානාධිපති, කොට්ඨාස අධ්‍යාපන අධ්‍යක්ෂ හෝ දෙවැන්නා ප්‍රාදේශීය සෞඛ්‍ය වෛද්‍ය නිලධාරීන් සහභාගී විය යුතු බවටද උපදෙස් ලැබුණි.මේ වසරේ කුරුණෑගල දිස්ත්‍රික්කයේ ඩෙංගු රෝගීන් 1806ක් වාර්තා වී ඇති බවත් එයින් 07 දෙනකු මරණයට පත් වී ඇති බවත් කුරුණෑගල, ඉබ්බාගමුව, මාවතගම, නාරම්මල, රිදීගම, පන්නල, අලව්ව, පොල්ගහවෙල, මල්ලවපිටිය යන ප්‍රාදේශීය ලේකම් කොට්ඨාස ඩෙංගු අවදානම් කලාප ලෙස වැඩි අවධානයක් යොමු කිරීමටත්, මදුරුවන් බෝවීම පාලනය කිරීමට රාජ්‍ය ආයතන, පාසල් සහ හමුදා කඳවුර වැනි වැඩි වශයෙන් ජනතාව ගැවසෙන ස්ථාන පිරිසුදුව තබා ගැනීමට උපදෙස් දීමටත් මේ කමිටුවේදී තීරණය විය.මේ අවස්ථාවට කුරුණෑගල මහජන සෞඛ්‍ය කාර්යාලයේ වසංගත රෝග නිවාරණ අංශයේ විශේෂඥ වෛද්‍ය හේමචන්ද්‍ර මහතා ඇතුලු නිලධාරීන්ද, පොලිස් ස්ථානාධිපතිතුමා, හමුදා අංශ ප්‍රධානීන්, සහකාර ප්‍රාදේශීය ලේකම්වරු සහ මහජන සෞඛ්‍ය නිලධාරීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306292</link>
    <topic>ගම්පහ සුන්දර මල්වත්තේ අසුන්දර දසුන්</topic>
    <author>උඩුගම්පළ බර්ටි ලයනල්</author>
    <content>1876 අගෝස්තු මස එංගලන්තයේ කිව් උද්‍යානයේ සිට ඩියුක් ඔෆ් ඩිවෙන්ෂර් නෞකාවෙන් ලක්දිවට ගෙන්වා මුහන්දිරම් ඒ. සොයිසා විසින් රෝපිත ප්‍රථම රබර් ගස සංකේතවත් කරන ගම්පහ හෙනරත්ගොඩ උද්භිද උද්‍යානයේ පිවිසුම් දොරටුව අබියස මෙලෙස අසුන්දර වී තිබීම ඉතාම කනගාටුදායක ය.මල්වත්ත ඉදිරියේ ඇති මාවත දෙපස මඩ වළවල් වලින් පිරී ගොස් ය. නාම පුවරුව දක්නට නැත. ඉදිරියේ ඇති ඇළ මාර්ගයට ගස්වල අතු වැටී ජල ප්‍රවාහය ඇසිරී තිබේ.“මෙතන පාර දෙපැත්තේ තාර දාල හදල දෙනව නම් හරි වටිනවා. අපිට වත් ත්‍රිවිල් තියාගන ඉන්න තැනක් නෑ. මල්වත්තට යන දොරටුව වහගෙන තමයි අපිට ඉන්න වෙලා තියෙන්නෙ. සමහරු ඇවිත් මල්වත්තට යන පාර කෝ කියල අහන වෙලාවල් තියනවා. ඒ කියන්නෙ මෙතන හොයන්න බෑ යැයි ත්‍රිරෝද රථ රියැදුරෝ පවසති.අන්තර්ජාතික වශයෙන් ප්‍රචලිත වී තිබෙන මෙම උද්භිද උද්‍යානය දේශීය මෙන්ම විදේශීය සංචාරකයන් අතර ජනප්‍රිය වී ඇත.දිනකට පැමිණෙන මංගල රථ අපමණය. විශේෂයෙන් නැකත් දිනවල දී පැමිණෙන මංගල රථ දුටුවන් සිත් මවිත කරවන සුළුය.ශ්‍රී ලංකාවේ පැරණිතම උද්භිද උද්‍යානයක් වන මෙම සුන්දර ගම්පහ මල්වත්තේ පිවිසුම් දොරටුව අබියස මීට වඩා ක්‍රමවත් කිරීමට වග බලා ගන්නා නිලධාරීන් අගේ කොට සලකමු.සුන්දර ගම්පහ සුන්දරත්වය වැඩි කිරීමට මෙය මහත් රුකුලක් වනු නොඅනුමාන ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306293</link>
    <topic>කළුතර ප්‍රදේශ රැසක නායයාමේ අවදානමක්</topic>
    <author>නාගොඩ විශේෂ එන්. විජේරත්න</author>
    <content>ජාතික ගොඩනැගිලි පර්යේෂණ සංවිධානය මඟින් කළ සමීක්ෂණයකට අනුව දිවයිනේ දිස්ත්‍රික්ක 10 ක් නායයෑම්වලට ලක්විය හැකි බව හඳුනාගෙන තිබේ.මීට කළුතර දිස්ත්‍රික්කය ද අයත් වන අතර එහි ප්‍රාදේශීය ලේකම් කොට්ඨාස කිහිපයක් එවැනි අවදානම් ප්‍රදේශ වේ.කළුතර දිස්ත්‍රික් ලේකම් යූූ. ඩී. සී ජයලාල් මහතාගේ ප්‍රධානත්වයෙන් කළුතර දිස්ත්‍රික් ලේකම් කර්යාලයේ දී පැවති කළුතර දිස්ත්‍රික් පරිසර කමිටුවේ දී මේ සම්බන්ධයෙන් අවධානය යොමු වූ බව කළුතර දිස්ත්‍රික් මාධ්‍ය ඒකකයෙන් ලද තොරතුරුවලින් අනාවරණය වී තිබේ.ඒ අනුව කළුතර දිස්ත්‍රික්කයට අයත් හොරණ, අගලවත්ත, පාලින්දනුවර, බුලත්සිංහල, මදුරාවල, ඉංගිරිය, මතුගම සහ වලල්ලාවිට ප්‍රාදේශීය ලේකම් කොට්ඨාසවල නිවාස, ගොඩනැගිලි ඉදිකිරීමේදීත් පස් කැපීම, වැලි ගොඩදැමීම, කළුගල් කැඩීම, මැණික් ගැරීම වැනි කටයුතුවලදී ගොඩනැගිලි පර්යේෂණ සංවිධානයේ පූර්ණ අනුමැතිය ලබාගැනීම අනිවාර්්‍ය වේ.මේ පිළිබඳ කළුතර දිස්ත්‍රික් ලේකම් යූූ. ඩී. සී ජයලාල් මහතා විසින් අදාළ ප්‍රාදේශීය ලේකම් කොට්ඨාසවල ප්‍රාදේශීය ලේකම්වරුන් එහිදී දැනුවත් කර තිබේ.එමෙන්ම එම ප්‍රාදේශීය ලේකම් කොට්ඨාස 8 හැර කළුතර දිස්ත්‍රික්කයට අයත් අනිකුත් ප්‍රාදේශීය ලේකම් කොට්ඨාස 6 රජයේ හෝ පෞද්ගලික යම් ඉදිකිරීම් කරන්නේ නම් ස්ථානීය පරීක්ෂණයක් කළ යුතු වේ. එහිදී යම් අවදානම් සහිත බවක් හඳුනාගතහොත් ජාතික ගොඩනැගිලි පර්යේෂණ සංවිධානයට සහ කළුතර දිස්ත්‍රික් සහකාර පළාත් පාලන කොමසාරිස්වරයාට දැනුම්දිය යුතු බවත් කළුතර දිස්ත්‍රික් පරිසර කමිටුවේ දී අවධාරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306294</link>
    <topic>කෑගල්ලේ බෝවෙන උණ රෝගයක්</topic>
    <author>කෑගල්ල සමූුහ පී. එම්. පී පොල්වත්ත</author>
    <content>සති කීිපයක සිට කෑගල්ල දිස්ත්‍රික්කයට පවත්නා අධික වර්ෂාව නිසා බෝවෙන උණ රෝගයක් පැතිර යාමට පටන්ගෙන ඇත.මේ උණ රෝගය වැළදුන විට හිසරදය, වමනය, යන රෝග ලක්ෂණ ඇති වන බව රෝගය වැළඳුන රෝගීහු පවසති.මේ උණ රෝගය කෑගල්ල, කරවනැල්ල, යටියන්තොට, උදුගොඩ, අලපලාවල, මිනුවන්ගමුව, මාවනැල්ල, එළගල්ල, දීවෙල, මහපල්ලේගම, තඹගමුව ඇතුළු ගණනාවක පැතිර ගොස් ඇත. මේ වන විට එකම පවුලේ හතර පස් දෙනාට රෝගය වැළඳී ඇත.කෑගල්ල, තබගමුව, කරවනැල්ල, මාවනැල්ල ඇතුලු රටේ රෝහල්වලට ද රජයේ මධ්‍යම බෙහෙත් ශාලා රෝහල්වලට ද පැමිණෙන රෝගීන්ගේ සංඛ්‍යාව වැඩිවෙමින් පවතින බව සෞඛ්‍ය අංශ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306295</link>
    <topic>පාදයක් අහිමි එක්දරු පියාටසරණක් වෙතොත් මහඟු පිනක්</topic>
    <author>කෑගල්ල දිස්ත්‍රික් සමූහ - දයාරත්න බණ්ඩාර</author>
    <content>මුදල් ද ඉතිරිකරගත් ඔහු විවාහ දිවියට ද ඇතුළත් විය. මෙසේ වසර දෙකක් පමණ ගතවන විට ඔහුගේ පවුලට දියණියක් ලැබුණි.දරු සුරතල් දකිමින් ඔවුහු සතුටින් කල් ගෙවද්දී නිශාන්තට මේ තත්ත්වයට මුහුණ පාන්නට සිදු විය.දැන් ඔහුට රැකියාව කිරීමට නොහැකිය. ඉන්න හිටින්න නිවෙසක් ද නැත. දරුවාට කිරි උගුරක් පවා දීමට නොහැකි තත්ත්වයක් උදා වී ඇත.නිශාන්තගේ අසරණකම දුටු ඔහුගේ ගමේ උඩුමුල්ල ග්‍රාම සංවර්ධන සමිතිය නිවෙසක් ඉදිකර දීමට තීරණය කර ඇත.එම කුඩා නිවස ඉදිකිරීමට මුදලින් ලක්ෂ හතක් පමණ වැයවන බව ගණන් බලා ඇත. දැනට නිවස ඉදිකරදීමට ගම්වාසීන්ගෙන් රුපියල් ලක්ෂයක් එකතුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306296</link>
    <topic>කුරුණෑගල ඩෙංගු මර්දනයට විශේෂ සැලැස්මක් එයි</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>කුරුණෑගල දිස්ත්‍රික්කයේ ඩෙංගු මර්දනයට විශේෂ සැලැස්මක් සකස් කර ක්‍රියාත්මක කළ යුතු බව කුරුණෑගල දිස්ත්‍රික් ලේකම් එච්.එම්. පී.හිටිසේකර මහතා කුරුණගල දිස්ත්‍රික් ලේකම් කාර්යාලයේදී පැවැති ඩෙංගු මර්දන පිළිබඳ රැස්වීමේදී පැවසීය.එක් ග්‍රාම සේවා වසමක් සඳහා ග්‍රාම නිලධාරී සමෘද්ධි සංවර්ධන නිලධාරී, කෘෂිකර්ම පර්යේෂණ හා නිෂ්පාදන සහකාර නිලධාරී, දිවිනැගුම සම්බන්ධීකරණ නිලධාරී සහ පවුල් සෞඛ්‍ය සේවා නිලධාරී යන නිලධාරීන් 05 දෙනාට ඉතා පහසුවෙන් ගෙන් ගෙට ගොස් නිවාස පරීක්ෂාකර දැනුවත් කිරීම කළ හැකි බැවින් එය ක්‍රියාත්මක කරන ලෙසත් ඒ මහතා උපදෙස් දුන්නේය.එසේම සතියේ සෑම සඳුදා දිනයකම සවස 2.00ට මහජන සෞඛ්‍ය කාර්යාලයේ දී පැවැත්වෙන ඩෙංගු මර්දන පිළිබඳව සාකච්ඡාවට ප්‍රාදේශීය ලේකම් හෝ සහකාර ප්‍රාදේශීය ලේකම් පොලිස් ස්ථානාධිපති හෝ නියෝජ්‍ය පොලිස් ස්ථානාධිපති, කොට්ඨාස අධ්‍යාපන අධ්‍යක්ෂ හෝ දෙවැන්නා ප්‍රාදේශීය සෞඛ්‍ය වෛද්‍ය නිලධාරීන් සහභාගී විය යුතු බවටද උපදෙස් ලැබුණි.මේ වසරේ කුරුණෑගල දිස්ත්‍රික්කයේ ඩෙංගු රෝගීන් 1806ක් වාර්තා වී ඇති බවත් එයින් 07 දෙනකු මරණයට පත් වී ඇති බවත් කුරුණෑගල, ඉබ්බාගමුව, මාවතගම, නාරම්මල, රිදීගම, පන්නල, අලව්ව, පොල්ගහවෙල, මල්ලවපිටිය යන ප්‍රාදේශීය ලේකම් කොට්ඨාස ඩෙංගු අවදානම් කලාප ලෙස වැඩි අවධානයක් යොමු කිරීමටත්, මදුරුවන් බෝවීම පාලනය කිරීමට රාජ්‍ය ආයතන, පාසල් සහ හමුදා කඳවුර වැනි වැඩි වශයෙන් ජනතාව ගැවසෙන ස්ථාන පිරිසුදුව තබා ගැනීමට උපදෙස් දීමටත් මේ කමිටුවේදීී තීරණය විය.මේ අවස්ථාවට කුරුණෑගල මහජන සෞඛ්‍ය කාර්යාලයේ වසංගත රෝග නිවාරණ අංශයේ විශේෂඥ වෛද්‍ය හේමචන්ද්‍ර මහතා ඇතුලු නිලධාරීන්ද, පොලිස් ස්ථානාධිපතිතුමා, හමුදා අංශ ප්‍රධානීන්, සහකාර ප්‍රාදේශීය ලේකම්වරු සහ මහජන සෞඛ්‍ය නිලධාරීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306297</link>
    <topic>පරිසර දිනයට සමගාමීව වාද්දුව මැදි විදුහලේ සර්ප ප්‍රදර්ශනයක්</topic>
    <author>කළුතර මධ්‍යම විශේෂඑච්. එල්. සුනිල් ශාන්ත</author>
    <content>වාද්දුව මධ්‍ය විද්‍යාලයේ පරිසර ඒකකය භාරව කටයුතු කරන තරංගා වීරසේකර ගුරු මෙනෙවිය, පසුගිය ජූනි 05 දා යෙදී තිබූ “ලෝක පරිසර දිනයට” සමගාමීව පාරිසරික වැඩසටහන් මාලාවක් එම විදුහලේ පැවැත් වූ අතර, විදුහල්පති හැඩිගල්ලේ වජිර ස්වාමීන් වහන්සේගේ උපදෙස් පරිදි සර්ප ප්‍රදර්ශනයක් ද පවත්වන ලදී.දෙහිවල ජාතික සත්වෝද්‍යානයෙන් ගෙන්වන ලද නාගයා, සුදුනාගයා, පිඹුරා, තිත්පොළඟා, තෙල්කරවලා, ඇහැටුල්ලා, ඇනකොන්ඩා, කටකළුවා, යන මාරන්තික විස සහිත මඳ විෂසහිත හා විෂරහිත සර්ප විශේෂ ගණනාවක්ම මෙම සර්ප ප්‍රදර්ශනයේ දී සිසු සිසුවියන්ට දැක බලා ගත හැකි විය.දෙහිවල ජාතික සත්ත්ව උද්‍යානයේ අධ්‍යාපන නිලධාරී හා සර්ප විශේෂඥ සෙනරත් දිසානායක මහතා, දේශන පවත්වමින් එළිමහනේ දී මෙම සියලුම සර්පයන් තම දෑතට ගෙන පෙන්වමින් ඔවුන්ගේ කටවල් විවෘත කොට විස සහිත ‘දල’ ද පෙන්වමින් මෙම සතුන් පිළිබඳ ව කරුණු පහදා දෙමින් දැනුවත් කරන ලදී.ප්‍රදේශයේ පාසැල් කිහිපයකින් ද ශිෂ්‍ය ශිෂ්‍යාවෝ විශාල පිරිසක් ඔවුන්ගේ ගුරුභවතුන් ද සමඟ මෙම සර්ප ප්‍රදර්ශනය නැරඹීමට පැමිණියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=r1306298</link>
    <topic>පහළොස් හැවිරිදි පෙම්වතා 13 හැවිරිදි පෙම්වතිය සමඟ අඹු සැමියන් ලෙස දිවි ගෙවලා</topic>
    <author>කඩවත විශේෂ - විජය ශ්‍රී ගම්මන</author>
    <content>කඩවත ප්‍රදේශයේ පාසලක ඉගනුම ලබන බාලවයස්කාර සිසු සිසුවියන් දෙදෙනකු අතර ඇති වු පේ‍්‍රම සම්බන්ධයක් දුරදිග ගොස් සිසුවියගේ නිවෙසේ කිසිවකුත් නැති අවස්ථාවලදී ගෙදරට ගෙන්වා ගන්නා පෙම්වතා සමඟ අඹුසැමියන් වශයෙන් කල් ගෙවූ බව මවුපියන්ට හෙළිදරව් වී ඇත.මාස 4ක් තිස්සේ මෙම සම්බන්ධය පවත්වාගෙන ගිය ශිෂ්‍යාවගේ වයස අවුරුදු 13කි. පෙම්වතාගේ වයස 15කි.සිද්ධිය දැනගත් මවුපියෝ අපකීර්තිය වසා ගනිමින් ගැබ් ගැනීම වළක්වා ගෙන ඇති බව හෙළි වී තිබේ.කෙසේ සිද්ධිය වහන් වුවත් පොලිස් කාන්තා කාර්යාංශයට දැනගන්නට ලැබී ඒ ගැන පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=s1306291</link>
    <topic>කාල්ටන් සෙවන්ස් රගර් අද ඇරැඹේ</topic>
    <author>ෆවුස් මොහොමඩ් නුවරඑළියේ සිට...</author>
    <content>කාල්ටන් ක්‍රීඩා සමාජය සහ ශ්‍රී ලංකා රගර් සංගමය සමග එක්වී තාරුණ්‍යයට හෙටක් සංවිධානය මෙහෙයවනු ලබන කාල්ටන් සත් සාමාජික රගර් තරග ද්විත්වයේ පළමුවැන්න වන කාල්ටන් සෙවන්ස් දේශීය රගර් තරගාවලියේ පළමු අදියර අද (29) සහ හෙට (30) නුවරඑළිය තුරඟ තරග පිටියේ දී ආරම්භ වේ.කාල්ටන් සෙවන්ස් අන්තර් ජාතික රගර් තරගාවලිය නියෝජනය කිරීමට දේශීය ක්‍රීඩකයන්ට දොරටු විවර කරදීමේ තරගාවලියක් ලෙස පළමුවරට පැවැත්වෙන කාල්ටන් සෙවන්ස් දේශීය රගර් තරගාවලිය තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයකි. කාලයක් කොළඹට පමණක් සීමාවූ රගර් ක්‍රීඩාව කාල්ටන් සෙවන්ස් අන්තර්ජාතික තරගාවලිය හරහා ග්‍රාමීය මට්ටම දක්වා ප්‍රචලිත කිරීමෙන් පසු යොවුන් රගර් ක්‍රීඩකයන් සැළකිය යුතු සංඛ්‍යාවක් මෙරට රගර් තරගබිමට පිවිසී සිටිති. ඒ අතරින් තෝරාගන්නා ලැබූ විශිෂ්ට යොවුන් ක්‍රීඩකයන් විශාල ප්‍රමාණයක් ජාතික මට්ටමේ ක්‍රීඩකයන් සමග කාල්ටන් සෙවන්ස් දේශීය තරගාවලියට එක්වී සිටිති.ඒ අනුව අන්තර් ජාතික මට්ටමේ තරගාවලියක් වන කාල්ටන් සෙවන්ස් තරගාවලියේ දී විදේශීය ක්‍රීඩකයන් හා උරෙනුර ගැටෙමින් ක්‍රීඩා කිරීමේ අවස්ථාව එම ක්‍රීඩකයන්ට හිමිවනු ඇත. ඉන් ලබාගන්නා අත්දැකීම් මත ශ්‍රී ලංකාවට තවත් ජාත්‍යන්තර ජයග්‍රහණ රැසක්ම අත්කර ගැනීමට එම ක්‍රීඩකයන්ගේ දායකත්වය ලැබෙනු ඇත.අද ඇරැඹෙන කාල්ටන් සෙවන්ස් දේශීය තරගාවලියට පළාත් 9 නියෝජනය කරමින් කණ්ඩායම් 10ක් තරග වදිති. නෝර්ත් සෙන්ට්‍රල් ටයිපූන්ස්, ඌව වයිපර්ස්, ජැෆ්නා චැලෙන්ජර්ස්, ඊස්ටර්න් ඊගල්ස් සහ සදර්න් ෂාක්ස් මේ තරගාවලියේ ‘ඒ’කාණ්ඩයට ඇතුළත් වෙති. සෙන්ට්‍රල් කිංග්ස්, වෙස්ටර්න් වොරියර්ස්, නෝදර්න් ග්ලැඩියේටර්ස්, නෝර්ත් වෙස්ටර්න් බ්ලැක්ස් සහ සබරගමුව ස්ටැලියොන්ස් ‘බී’කාණ්ඩයෙන් තරග වදිති.අන්තර් ජාතික මට්ටමේ දස්කම් පෑ මෙරට ජාතික කණ්ඩායම නියෝජනය කරන ප්‍රබල ක්‍රීඩකයන් වන යෝෂිත රාජපක්ෂ, ෆසීල් මරිජා, ශ්‍රීනාත් සූරියබණ්ඩාර, ප්‍රදීප් ලියනගේ, සජිත් සාරංග, චාමර දාබරේ, ෂෙනාල් ඩයස්, නයිජල් රත්වත්ත, ගයාන් වීරරත්න සමග රෝහිත රාජපක්ෂ මේ තරගාවලිය නියෝජනය කරන කණ්ඩායම්වල නායකත්වය දරති. ඊට අමතරව සාලිය කුමාර, අනුරුද්ධ විල්වර, රොෂාන් වීරරත්න, සඳුන් හේරත්, සයුරි ඇන්තනී, අෂේන් කර්තේලිස්, අෂාන් ද කොස්තා, ෂැරෝ ප්‍රනාන්දු, රීසා මුබාරක්, චූල සුසන්ත, මිතුන් හපුගොඩ, විශ්වමිත්‍ර ජයසිංහ, සුදර්ශන මුතුතන්ත්‍රි, දිලිප් සෙල්වම්, දිනූෂ චතුරංග, චානක චන්දිමාල්, චරිත් සෙනෙවිරත්න, රදික හෙට්ටිආරච්චි, ඩිලාන් සොයිසා, බිලාල් හසන්, නිරංජන් වික්‍රමරත්න, රෙහාන් වීරකෝන්, ලෙවංග පෙරේරා, නුවන් හෙට්ටිආරච්චි, මොහොමඩ් ශෙරිෆ්, රොමේෂ් ආචරිගේ, සාලිය හඳපාන්ගොඩ, ජේසන් දිසානායක, ලසින්ත ද කොස්තා වැනි ජාතික මට්ටමේ ක්‍රීඩකයන් රැසක්ම තරගාවලිය නියෝජනය කරති. මේ තරගාවලියේ දෙවැනි අදියර ලබන මස 6,7දෙදින නාවලපිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=s1306292</link>
    <topic>ආසියානු ශූරතාවලියට අමාත්‍යාංශ වෛද්‍යවරයකු ‍නැතිවීම ගැටලුවක්</topic>
    <author>මාහාචාර්ය අර්ජුන ද සිල්වා</author>
    <content>ආසියානු මලල ක්‍රීඩා ශූරතාවලියට සහභාගීවන ශ්‍රී ලංකා කණ්ඩායම සමග ක්‍රීඩා වෛද්‍ය ආයතනයේ වෛද්‍යවරයකු සහභාගී නොකිරීම ප්‍රශ්නයක් බව මහාචාර්ය අර්ජුන ද සිල්වා මහතා පවසයි.මලල ක්‍රීඩක ක්‍රීඩිකාවන්ට අවශ්‍ය පොෂණ උපදෙස් බෙහෙත් සහ විටමින් වර්ග ලබාදෙන ක්‍රීඩා වෛද්‍ය ආයතනයේ වෛද්‍යවරයෙක් ක්‍රීඩා තරගාවලියකදී අමතක නොකළ යුතු බව ඒ මහතා කියයි.වෛද්‍යවරයෙක් කණ්ඩායම සමග සිටිම ක්‍රීඩක ක්‍රිඩිකාවන්ගේ මානසික තත්ත්වය ඉහළ යෑමට ‍හේතුවක් බව මාහාචාර්යවරයා පෙන්වා දෙයි.“ශ්‍රී ලංකාවේ දී මලල ක්‍රීඩා තරගාවලියක් තිබුණා නම් අපේ වෛද්‍යවරුන් භෞතචිකිත්ෂකයන් මෙන්ම සම්බාහකයන් ද ඉල්ලා සිටිනවා. නමුත් පිටරට තරගාවලියකදී අමාත්‍යාංශයට සම්බන්ධ නැති අයෙක් යොදා ගන්නවා‍. ආසියානු මලල ක්‍රීඩා ශූරතාවලියට ක්‍රීඩා වෛද්‍යා ආයතනයෙන් වෛද්‍යවරු අවශ්‍ය නැත්නම් බෙහෙත් වර්ගද අවශ්‍ය නැතැයි මා සිතනවා” මහාචාර්යවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=s1306293</link>
    <topic>ආසියානු මලල ක්‍රීඩා ශූරතාවලියට ශ්‍රී ලංකා පිල 1දා පුනේ බලා යයි</topic>
    <author>ප්‍රින්ස් ගුණසේකර</author>
    <content>ඉන්දියාවේ පුනේහී පැවැත්වෙන 20වැනි ආසියානු මලල ක්‍රීඩා ශූරතාවලියට සහභාගීවන ශ්‍රී ලංකා කණ්ඩායම ජුලි 1දා පිටත්වෙයි. ක්‍රීඩකයන් 8ක් හා ක්‍රීඩිකාවන් 12ක් ආසියානු මලල ක්‍රීඩා ශූරතාවලියට සහභාගීවන අතර නිලධාරීන් 7ක් එක්ව සිටිති. මෙතෙක් පැවැති ආසියානු මලල ක්‍රීඩා ශූරතාවලි අතුරින් වැඩිම පිරිසක් සහභාගීවන තරගාවලිය මෙය වීම විශේෂත්වයකි.නිමාවට පත්වු ආසියානු ග්‍රොන් ප්‍රී තරගාවලියේ අදියර තුනේදීම රන් පදක්කම් දිනු හෙල්ල විසිකිරීමේ ශූරී නදීකා ලක්මාලි හා එම තරගාවලියේදී රිදී පදක්කම් දිනු සචිත් මධුරංග දැනට පින්ලන්තයේ පුහුණුවීම්වල නිතරවන හෙයින් එහි සිට පුනේ වෙත පැමිණීමට බලාපොරොත්තු වේ. දැනට අමෙරිකාවේ සිටින මීටර් 400 කඩුලු පැනීමේ ශූරී ක්‍රිස්ටීන් සොනාලි මෙරිල් හෙට ශ්‍රී ලංකාවට පැමිණ කණ්ඩායම සමග පුනේ බලා පිටත්වීමට නියමිතය.මෙවර ආසියානු මලල ක්‍රීඩා ශූරතාවලියට එක්වන ක්‍රීඩක ක්‍රීඩිකාවන් ශ්‍රී ලංකාවට පදක්කම් 6ක් දිනාදෙනු ඇතැයි විශ්වාස කෙරේ. උස පැනීමේ ආසියානු ශූර මංජුල කුමාර, හෙල්ල විසිකිරීමේ ශූරී නදීකා ලක්මාලි, මීටර් 400 කඩුලු පැන දිවීමේ ශූරී ක්‍රිස්ටින් මෙරිල්, මීටර් 400 ශූරී චන්ද්‍රිකා සුභාෂිනී හා මීටර් 400x4 කාන්තා-පිරිමි සහාය දිවීමේ කණ්ඩායම් දෙක කෙරෙහි විශාල බලාපොරොත්තු තබා ඇත.මෙයට අමතරව ශ්‍රී ලංකාවට පදක්කම් දිනාදිය හැකි ආසියානු මට්ටමේ නැගී එන ක්‍රීඩක ක්‍රීඩිකාවන් කිහිප දෙනෙකුද කණ්ඩායමේ සිටින බව ජාතික මලල ක්‍රීඩා පුහුණුකරු ඩර්වින් පෙරේරා මහතා සඳහන් කළේය.පසුගිය ආසියානු ග්‍රොන් ප්‍රී තරගාවලියේදී දක්ෂතා අතරට පැමිණි හෙල්ල විසිකිරීමේ ක්‍රීඩක සචිත් මධුරංග හා මීටර් 800 ක්‍රීඩිකා ඩබ්ලිව්.කේ.එල්.ඒ.නිමාලි කෙරෙහි බලාපොරොත්තු තබා තිබේ.ආසියානු ශූරතාවලියට සහභාගීවන ශ්‍රී ලංකා පිල මෙසේය.පිරිමි- මංජුල කුමාර (උස පැනීම), චාමර නුවන් ගමගේ (තුම් පිම්ම), සචිත් මධුරංග (හෙල්ල විසිකිරීම), දිලාන් ආලෝක (මී.400, මී.400x4) වයි.එම්.ඩබ්ලිව්.ජී.එම්.ගුණරත්න (මී.400, මී.400x4), ටී.එච්.ඩී.ප්‍රියශාන්ත (මී.400x4), මහින්ද ජයසේකර (මී.400x4), කසුන් කල්හාර සෙනෙවිරත්න (මී.400x4)කාන්තා-ජානි චතුරංගනී (මී.100), සුජානි බුද්ධිකා (මී.200), චන්ද්‍රිකා සුභාෂිනී (මී.400, මී.400x4), ඩබ්ලිව්.කේ.එල්.ඒ.නිමාලි (මී.800), ගීතානි රාජසේකර (මී.5000), ඩබ්ලිව්.කේ.එල්.ඒ.දුලක්ෂි (මී.3000 බාධක), ක්‍රිස්ටීන් සොනාලි මෙරිල් (මී.400 කඩුලු, මී.400x4), නදීකා ලක්මාලි (හෙල්ල විසිකිරීම), දිල්හානී ලේකම්ගේ (හෙල්ල විසිකිරීම), දර්ශිකා සඳමාලි (මී.400x4), දුලක්ෂි පත්මකුමාරි (මී.400x4), උපමාලි රත්නකුමාරි (මී.400x4)නිලධාරීන්- එච්.ඩබ්ලිව්.නිමල්සිරි (කළමනාකරු), වයි.කේ.කුලරත්න (සහය කළමනාකරු), ගීතානී පතිරණවසම් (කාන්තා කණ්ඩායම් භාර නිලධාරිනී), ඩර්වින් පෙරේරා, ඒ.ජේ.රොද්‍රිගු, භදා ගුණවර්ධන (පුහුණුකරුවන්), මිරන්ඩා ආර් ලුවිස් (කියුබානු පුහුණුකරු),.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=s1306294</link>
    <topic>ජාතික මහා ක්‍රීඩා උළෙල</topic>
    <author/>
    <content>ප්‍රින්ස් ගුණසේකරකතරගමදී අද හා හෙට පැවැත්වෙන මැරතන්, ඇවිදීම හා පාපැදි තරගවලට සහභාගීවන සියලු ක්‍රීඩක ක්‍රීඩිකාවන්ට ඊ.සී.ජී.පරික්ෂණය අනිවාර්ය කිරීමට ක්‍රීඩා අමාත්‍යාංශය තීරණය කොට ඇත.ක්‍රීඩක ක්‍රීඩිකාවන්ගේ යෝග්‍යතාව පරික්ෂා කිරී‍මකින් තොරව තරගවලට ඉදිරිපත්වීමට අවස්ථාව නොදෙන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සඳහන් කළාය.පසුගිය කාලය පුරා මැරතන් හා අනෙකුත් තරග කිහිපයකදීම අවාසනාවන්ත සිදුවීම් වුයේ ක්‍රීඩක ක්‍රීඩිකාවන් තරගයට සහභාගිවීමට පෙර යෝග්‍යතා පරික්ෂණයක් සිදු නොකිරීමේ හේතුවෙන් බව හෙළිව තිබේ.ජාතික ක්‍රීඩා උළෙලේ මැරතන්, ඇවිදීම හා පාපැදි තරගවලට ක්‍රීඩක ක්‍රීඩිකාවන් විශාල පිරිසක් එක්වන හෙයින් ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගේ උපදෙස් පරිදි වෛද්‍ය මණ්ඩලයක සේවය ලැබී ඇත. මේ තරගවලට සහභාගිවී ජයග්‍රහණය ලබන ක්‍රීඩක ක්‍රීඩිකාවන් අහඹු ලෙස තෝරා තහනම් උත්තේජක පරික්ෂණ සිදු කිරීමටද අපේක්ෂා කරයි.පාපැදි හා තරග ඇවිදීම අද සිදුකරන අතර මැරතන් තරග හෙට පැවැත්වේ. කතරගම බස්නැවතුම්පොල අසලින් පාපැදි හා මැරතන් තරග ආරම්භ කෙරෙන අතර ගම්උදාව මංසන්දියෙන් තරග ඇවිදීම ආරම්භ කෙරේ.මේ තරග ඉසව් තුනට පළාත් නමයෙන් ජයග්‍රාහී ක්‍රීඩක ක්‍රීඩිකාවන් එක්වන අතර ජයග්‍රාහක ජයග්‍රාහිකාවන්ට රුපියල් ලක්ෂ 7ක පමණ මුදල් තෑගි හිමි කෙරේ. මැරතන් තරගය නෙස්ටමොල්ට් අනුග්‍රහයෙන් පැවැත්වෙන අතර තෑගි මුදල්වලට අමතරව ජයග්‍රාහී ක්‍රීඩක ක්‍රීඩිකාවන්ට මාසික පෝෂණ දීමනා හිමිකර දීමට අනුග්‍රාහක ආයතනය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=s1306295</link>
    <topic>කිංග්ස්වුඩ්-අන්තෝනි ගැටුම සොයන්න පාසල් රගර් සංගමයෙන් පරික්ෂණයක්</topic>
    <author>ෆවුස් මොහොමඩ්</author>
    <content>කටුගස්තොට සාන්ත අන්තෝනි හා මහනුවර කිංග්ස්වුඩ් විදුහල් අතර පෙරේදා බෝගම්බර පිටියේ පැවැති රගර් තරගය අතරතුරදී දෙපිලේහිම ක්‍රීඩකයන් අතර ඇතිවූ ගැටුම සම්බන්ධව විශේෂ පරික්ෂණයක් ලබන සතියේ දී පැවැත්වෙන බව පාසල් රගර් සංගමයේ සභාපති රංජිත් චන්ද්‍ර සේකර මහතා ‘දිනමිණ’ට ප්‍රකාශ කළේය.අන්තර් පාසල් අවුරුදු 20න් පහළ පළමු කොටසේ ලීග් තරගාවලිය යටතේ පැවැති තියුණු මුහුණුවරක් ගත් මේ තරගයේ දෙවැනි භාගය ආරම්භයේ දී දෙපිලේ ක්‍රීඩකයන්ගේ ගැටුම ඇතිවිය. ඒ හේතුවෙන් තරගය අතරමග නවතා දැමීමට තරග තීරකවරයාට සිදුවිය. ඒ වනවිට කිංග්ස්වුඩ් විදුහල් පිල ලකුණු 6-5ක් ලෙස ඉදිරියෙන් සිටියේය.ගැටුම හේතුවෙන් තුවාල ලැබූ දෙපිලේහිම ක්‍රීඩකයන් කීපදෙනකු පසුව රොහල් ගතකිරීමට ද සිදුවී තිබිණි. තරගයේ සම්පූර්ණ වීඩියෝ පටය තම සංගමය සතුව තිබෙන බවත්, තරග තීරකවරයාගේ හා තරග කොමසාරිස්වරයාගේ වාර්තා ද සැළකිල්ලට ගෙන වැරැදිකරුවන්ට උපරිම දඬුවම් ලබාදෙන බව චන්ද්‍රසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=s1306296</link>
    <topic>ආසියානු මේස පන්දු ශූරතාවලිය හෙට සිට</topic>
    <author/>
    <content>21වැනි ආසියානු මේස පන්දු ශූරතාවලිය හෙට (30) සිට ලබන මස 17වැනිදා දක්වා දකුණු කොරියාවේ බුසාන් නුවරදී පැවැත්වේ.මේ සඳහා සහභාගීවන ශ්‍රී ලංකා කණ්ඩායම ඊයේ දිවයිනෙන් පිටත්ව ගියේය.හතරදෙනෙකුගෙන් සමන්විත පිරිමි කණ්ඩායමේ නායකත්තවය ගුවන් හමුදා ක්‍රිඩක රොෂාන් සිරිසේන දරණ අතර සය වතාවක් ජාතික ශුරතාවට හිමිකමි කියන ගුවන් හමුදා ක්‍රීඩිකා ඉෂාරා මධුරංගි තිදෙනෙකුගෙන් යුත් කාන්තා කණ්ඩායමේ නායකත්වය දැරීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=f1306291</link>
    <topic>උතුරේ ජයග්‍රහණය පිළිබද අපටකිසිදු සැකයක් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>විදුලිබල ක්‍ෂේත්‍රයේ මතුව ඇති තත්ත්වය විදුලි බිල පිළිබඳව ඇතිවූ ගැටලු කළමනාකරණය කරන ආකාරය හා තවත් කාලීන හා සමාජ කරුණු පිළිබඳව ඇමැතිනි පවිත්‍රාදේවි වන්නිආරච්චි මහත්මිය සමඟ සිදුකළ සාකච්ඡාවකි මේ.මේ විදිහේ තීරණයක් කිසිදු අමාත්‍යාංශයක් කිසිදු ආණ්ඩුවක් විසින් කැමැත්තෙන් ගන්නේ නැහැ. ඒත් විශාල අලාභදායි තත්ත්වයක් තුළ ආණ්ඩුවකට කිසියම් ආකාරයක දුෂ්කර තීන්දු තීරණ ගැනීමට පුළුවන්කම තිබෙනවා. විදුලි බිල ඉහළ යාමත් ඒ විඳහේ තීරණ ගැනීමක් විදිහට හඳුන්වන්න පුළුවන්.විදුලි බිල ඉහළ දැමීමට ආණ්ඩුව තීරණය කළේ රට ගැනත් රටේ ආර්ථිකය ගැනත් කල්පනා කිරීමෙන් පසුවයි. විදුලි බිල ඉහළ දැමීමේ දී විදුලිබල මණ්ඩලය ලබන පාඩුදායි තත්ත්වය සලකා බැලුවා. විදුලිය උත්පාදනය සඳහා විශාල වශයෙන් ඉන්ධන ලබා ගැනීමක් සිදු කරනවා. ඒ ඉන්ධන ලබා ගන්නේ තෙල් සංස්ථාවේ ණය පදනම යටතේයි. තෙල් සංස්ථාවට ඉන්ධන ලබා ගැනීමේදීත් බැංකු ණය ලබා ගන්නවා. මේ හැම දෙයක්ම රටේ ආර්ථිකය මත පැටවිලා තියෙන්නේ. ඒ තත්ත්වය තුළ අපි විදුලි බිල ඉහළ නොදැම්මේ නම් මුළු රටේම විශාල ආර්ථික අර්බුදයක් ඇතිවීමට විශාල ඉඩක් තිබුණා. මේ සෑම අංශයක්ම කල්පනා කොට තමයි මේ අසීරු තීරණය ගත්තේ.මෙහිදී අපට තවත් දෙයක් කියන්න පුළුවන්. විදුලි බිල ඉහළ දැමීමේ තීරණයේ දී සාමාන්‍ය පාරිභෝගිකයාට සිදුවන අපහසුතා අවහිරතා හැකි තරම් මඟ හැරෙන විදිහට තමයි මේ තීන්දුව ගත්තේ.විදුලි බල මණ්ඩලය පත්ව ඇති දුෂ්කර තත්ත්වය යම් මට්ටමකට හෝ කළමනාකරණය කර ගැනීමට හැකියාවක් ලැබුණොත් අපිට පුළුවන්කම ලැබෙනවා විදුලි මිල පහළ හෙළීමට. ඒ සඳහා විකල්ප බලශක්ති ප්‍රභව වෙත සංක්‍රමණය වීමටත් ජල විදුලිබල පද්ධතිය ශක්තිමත් කිරීමත් සිදු කළ යුතුව තිබෙනවා. විදුලි බල අමාත්‍යාංශය විදිහට අපි එවැනි දීර්ඝ කාලීන වැඩපිළිවෙළක් වෙත යොමු වෙලා තිබෙන්නේ.චෝදනා කිරීමත් චෝදනා තහවුරු කිරීමත් කියන්නේ එකක් නොවෙයි දෙකක්. ඕනෑම කෙනෙකුට ඕනෑම චෝදනාවක් සිදුකරන්න පුළුවන්. ඒ්ත් බොහෝ වෙලාවට මේ චෝදනාවලට නිසි පදනමක් නැහැ. අපිට සුලභව අසන්නට ඇති චෝදනාවක් තමයි විදුලිබල මණ්ඩලයේ දූෂණ අක්‍රමිකතා හා නාස්තිය පිළිබඳව වූ චෝදනා. ඒත් අති බහුතරයක් දෙනා මේ චෝදනා එල්ල කරන්නේ මාධ්‍ය හරහා හෝ දේශපාලන වේදිකාවල සිටයි. මේ විදිහේ චෝදනා මාධ්‍ය හරහා හෝ වේදිකාවේ පමණක් කළාට ප්‍රතිඵලයක් නැහැ.චෝදනා එල්ල කරන අයට පුළුවන්කම තිබෙන්න ඕනෑ මේ විදිහේ දේවල් අමාත්‍යාංශයට පැමිණිලි කිරීමට. එහෙම නැතිනම් වඩාත් ස්වාධීන අල්ලස් හෝ දූෂණ කොමිසමට පැමිණිලි කරන්න පුළුවන්. ඒත් මේ චෝදනා එල්ල කරන අය මේ චෝදනා ජනමාධ්‍යට හා දේශපාලන වේදිකාවට සීමා කර තිබෙනවා. මම ඉල්ලා සිටිනවා පුද්ගලිකවම චෝදනා කරන අයට මේ විදිහේ අකටයුතුකම් සිදුවෙනවා නම් මට හෝ අල්ලස් කොමිසමට පැමිණිලි කරන්න. ඉන් පසුව ගත යුතු පියවර අපට ගැනීමට පුළුවන්කම තිබෙනවා.දූෂණ අක්‍රමිකතා නාස්තිය පාලනය කිරීමට අප අමාත්‍යාංශයක් විදිහට දැඩි පියවර ගැනීමට සූදානම්ව සිටින්නේ.පසුගිය දිනවල දී සමහර බලාගාරවල අක්‍රිය තත්ත්වයක්ඇතිවුණා. ඒත් මේ තත්ත්වය සිතාමතා ඇති කළ තත්ත්වයක් විදිහට කවුරුන් හෝ සිතනවා නම් ඒකේ වරදක් තිබෙනවා. පසුගිය දිනවල ඇති වූ අයහපත් කාලගුණ තත්ත්වය නිසා තමයි මේ විදිහේ වාතාවරණයක් ඇති වුණේ. බලාගාරවල ඇති වන මේ විදිහේ දේවල් කුමන්ත්‍රණ විදිහට හඳුන්වනවා නම් එහි එතරම් සාධාරණයක් ඇතැයි මා නම් සිතන්නේ නැහැ.අනිවාර්යයෙන්ම ජාතික විදුලිබල පද්ධතියෙන් විදුලිය ලබාදීමට හැකියාව ඇති සියලු තැන්වලට විදුලිය ලබාදීමට අප කටයුතු කර තිබෙනවා. ඒ සඳහා වූ වැඩපිළිවෙළක් අප දැනටමත් ක්‍රියාත්මක කර තිබෙනවා. දැනටමත් බොහෝ දිස්ත්‍රික්කවල විදුලි ආවරණය 95% දක්වා ඉහළ දැමීමට අපට පුළුවන්වෙලා තිබෙනවා තිබෙනවා. තවත් දිස්ත්‍රික්කවල 99%, 100% තරම් ඉහළ මට්ටමක. අපේ අරමුණ වෙලා තිබෙන්නේ ජාතික විදුලිබල පද්ධතිය හා විකල්ප පද්ධති මඟින් මුළු රටටම අවශ්‍ය විදුලිය ලබාදීමට. ඒ සඳහා දැනටමත් සැලැසුම් කර තිබෙනවා. අපේ අරමුණ ජයගැනීමට අවශ්‍ය ශක්තිය හා සහයෝගය අප වෙත මධ්‍යම ආණ්ඩුවෙන් හා ජනාධිපතිතුමාගේ ආශිර්වාදයෙන් ලැබෙනවා.අපට මේ මැතිවරණවලට මුහුණ දීමට අමුතුවෙන් සූදානම් වෙන්න ඕනෑ කමක් නැහැ. අප පසුගිය අවුරුදු හතේදී විශාල සේවයක් ඉටුකර තිබෙනවා. ජනතාවට එම සේවය පිළිබඳව විශාල ඇගැයීමක් තිබෙනවා. සංවර්ධනය අතින් ගත්තත් විශාල වෙනසක් ඉදිරි පිම්මක් රටේ දක්නට තිබෙනවා. ගමේ ගොඩේ පාරවල් විතරක් නොවෙයි අධිවේගී මාර්ග සංවර්ධනය ඇතුළු බොහෝ දේවල් මේ කාලයේදී වුණා. මේ ගැන ජනතාව තුළ විශාල ප්‍රසාදයක් තිබෙනවා. ඉදිරි මැතිවරණයකදී තීන්දු තීරණ ගැනීමට ජනතාව මේ හැම දෙයක් ගැනම නිරීක්ෂණය කරනවා. ඉන්පසුව තමයි ජනතාව තීරණ ගන්නේ. මම දන්නවා ජනතාව මේ ආණ්ඩු පක්ෂය සමඟ එක්ව ප්‍රසාදයකින් තමයි මේ ගැන තීන්දු තීරණ ගන්නේ.උතුරු පළාත් සභා මැතිවරණ ජයග්‍රහණය කිරීමට එක්සත් ජනතා නිදහස් සන්ධානය විදිහට අපට විශාල අවස්ථාවක් තිබෙනවා. ඒ හැර අපට උතුරේ මැතිවරණ ජයග්‍රහණය ගැන කිසිදු දෙගිඩියාවක් නැහැ.උතුරේ ජනතාවට අතීතය හොඳට මතකයි. එදා ඔවුන් ජීවත් වුණේ ප්‍රභාකරන්ගේ යකඩ සපත්තුවටත් ගිනිබටයටත් බයෙන්. ඒත් අද තත්ත්වය සම්පූර්ණයෙන්ම වෙනස්. උතුරටත් දකුණේ සංවර්ධනය ගමන් කරමින් තිබෙනවා. උතුරටත් විශාල සංවර්ධන ප්‍රතිලාභ ලැබෙමින් තිබෙනවා. උතුරේ ජනතාව මේ අවස්ථාවේදී බුද්ධිමත් ලෙස තීන්දු තීරණ ගත යුතුයි. එහෙම වුණොත් තමයි උතුරට පැමිණි සංවර්ධනය වඩාත් ස්ථාවර කර ගැනීමට පුළුවන්කම ලැබෙන්නේ. මේ හැම දෙයක් ගැනම සලකා බලා උතුරේදිත් බුලත් කොළය දිනවීමට සහෝදර දෙමළ ජනතාව නිසි තීන්දුවක් අනිවාර්යයෙන්ම ගන්නවා. ඒ ගැන මට කිසිදු සැකයක් සංකාවක් නැහැ.අනෙක් පළාත් සභා දෙකේ ජයග්‍රහණය ගැන කිසිදු සැකයක් නැහැ. අපට නිශ්චිතවම මේ පළාත් සභා දෙකේ ජයග්‍රහණය ලබාගැනීමට පුළුවන්. රට ඉදිරියට යන මේ ගමනේදී පළාත් සභාවල ජයග්‍රහණය අතිශය වැදගත් දෙයක් විදිහට හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=f1306292</link>
    <topic>දැනුම දිනූ දැයේ යෞවනයරජයේ නිර්භීත තීරණය නිසා</topic>
    <author>ශිරෝමි මාපා</author>
    <content>මෑත ඉතිහාසයේ රජයක් විසින් ගත් අතිශය සංකීර්ණ සේ ම, වඩා වැඩදායී තීරණයක් ලෙස උපාධිධාරී අභ්‍යාසලාභීන් බඳවා ගැනීම හැඳින්විය හැකිය. එමෙන්ම මෑත ඉතිහාසයේ වඩාත්ම කතාබහට ලක්වුණ, විවිධ පාර්ශවයන්ගේ නිර්දය විවේචනයන්ට බඳුන් වූ ක්‍රියාවලියක් ලෙස ද එය හැඳින්විය හැකිය. සැබවින්ම එම විවේචනයන් අතිශය පටු සීමාවක සිට ගෙන එන්නක් බව උපාධිධාරී අභ්‍යාසලාභීන් බඳවා ගැනීමේ ක්‍රියාවලියේ ගැඹුර විමසා බැලීමේදී ඒත්තු යන්නකි. ජනාධිපතිතුමා ප්‍රමුඛ වත්මන් රජය උපාධිධාරීන් 50,000 කට ආසන්න පිරිසක් එකවර රාජ්‍ය සේවයට ඇතුළත් කර ගත්තේ මෙරට ආසන්නතම රාජ්‍ය නායකයන් බොහෝමයක් උපාධිධාරීන් පිළිබඳ නිවරැදි තක්සේරුවක් නොකළ පසුබිමකය.මෙය අසාර්ථක වැඩපිළිවෙළක් යැයි ද ඉන් උපාධිධාරීන්ගේ අපේක්ෂා ඉටු වන්නේ නැතැයි ද යනුවෙන් හඬ නඟන ඊනියා විවේචකයන් එය සනාථ කිරීම සඳහා ගෙන එන තර්කයන් කිහිපයකි. ඒ අතර උපාධිධාරී අභ්‍යාසලාභීන් බඳවා ගැනීමෙන් පසු වසරක් ගතවිත් ස්ථිර කරන්නේ නැත. ඔවුනට නිශ්චිත රාජකාරියක් හෝ සේවා අනුයුක්ත කිරීමක් නැත. (විශේෂයෙන් ප්‍රසූත නිවාඩු ගැන ඔවුහු ප්‍රධාන කොට දක්වති.එහෙත් ඒ කිසිවක් තර්කානුකූල නොවන කරුණු සොයා බැලීමකින් තොරව කරනු ලබන, නො එසේ නම් මේ රජය විසින් රැකියා විරහිත උපාධිධාරී 50,000 කට ආසන්න පිරිසකට රැකියා ලබා දීම ගැන අතිශය ද්වේශ සහගතව කරනු ලබන ප්‍රකාශයන්ය.ඇත්ත.... රජය මේ උපාධිධාරීන් බදවා ගනු ලැබුවේ නිශ්චිත ක්‍රමවේදයකට හෝ විදිමත් ක්‍රියා පටිපාටියකට නොවේ. එය හදිසියේ ගත් තීරණයක් මත හදිසියේ බඳවා ගැනීමේ ක්‍රියාවලියකි. එය රට කරන ආණ්ඩුවක් විසින් ගත් නිර්භීත මෙන්ම සංකීර්ණ ක්‍රියාවලියක් ලෙස හඳුන්වන්නේ ද එහෙයිනි. මේ ඊනියා විරෝධකරුවන් හා විවේචකයන් සඳහන් කරන ආකාරයට විධිමත් ක්‍රියා පටිපාටීන් හා තරග විභාගයන් අනුව රැකියා විරහිත උපාධිධාරීන් බඳවා ගන්න‍ට රජය කටයුතු කළේ නම් 50,000 ක් වූ උපාධිධාරීන් අතුරින් රාජ්‍ය සේව‍යට ඇතුළත් වන්නේ ඉතා සුළු පිරිසකි. එහෙත් රජය අනුගමනය කළ ක්‍රියා මාර්ගය හේතුවෙන් වර්තමානය වනවිට රැකියා විරහිත උපාධිධාරීන් සියලු දෙනාටම සාධාරණය ඉටු කර ඇති අතර, එකවර 50,000 කට ආසන්න වූ සංඛ්‍යාවක් රාජ්‍ය සේවයට බඳවා ගැනීමත් සමඟම රජයේ වැටුප් ලේඛනයේ විශ්‍රාමිකයන් ද ඇතුළුව, මෙරට මුළු ජනගහණයෙන් දළ වශයෙන් 10% කට ආසන්න සංඛ්‍යාවක් බවට පත්ව ඇත.නියමිත රාජකාරී හෝ අනුයුක්ත කිරීම නැත. යනුවෙන් මේ විරෝධතාකරුවන්, නිර්ධය විවේචකයන් නඟන තර්කයේ ද කිසිදු පදනමක් නැත. රජය විසින් උපාධිධෘරීන් සියලු දෙනා අභ්‍යාසලාභීන් ලෙස එකවර බඳවා ගත්තේ රාජ්‍ය සේවයේ පවතින පුරප්පාඩු සඳහා නොවේ. නව පුරප්පාඩු නිර්මාණය කිරීමේ පදනම මතය. තනතුරු පුරප්පාඩු නිර්මාණය කිරීම හෝ කාර්යාලීය ඉඩ ප්‍රමාණයන් වෙන් කිරීම ක්ෂ්ණිකව හෝ ආවට ගියාට කළ හැකි කාර්යයක් නොවේ. ඒ සඳහා විදිමත් සැලසුමක් හෝ ක්‍රියා පටිපාටියක් අනුගමනය කළ යුතු වේ. එහෙත් රජය ඒ සියල්ල පසෙකලා උපාධිධාරීන් වෙනුවෙන් මේ ආකාරයේ වැඩපිළිවෙලක් දියත් කළේ තවදුරටත් මේ රටේ රැතියා විරහිත උපාධිධාරීන් අපහසුතාවයට පත් කිරීමේ පසුබිමක් ඇත්නම් එය මඟහැර වීමටය.රාජ්‍ය සේවයට ගැළපෙන පරිදි ඒ ඒ උපාධිධාරීන්ගේ ශක්‍යතාවයන්, සුදුසුකම් නිර්ණය කළ යුතුය. රැකියා අවස්ථා නිර්මාණය කළ යුත්තේ ඉන් පසුවය. මේ මොහොතේ සිදුවෙමින් පවතින්නේද එයයි. මේ ක්‍රියාවලිය සඳහා කාලයක් ගතවන්නේ ද එබැවිනි. රාජ්‍ය සේවයේ පමණක් නොව පෞද්ගලික අංශයේ පවා සය මාසික හෝ වසරක හෝ පරිවාස කාලයකට යටත් කරමින් බඳවා ගැනීම් කරන තත්වයක් තුළ උපාධිධාරී අභ්‍යාසලාභීන් බඳවා ගෙන වසරක් ඉක්ම යාමට පෙර රාජකාරී පැවරීම් හා අනුයුක්ත කිරීම් බලාපොරොත්තු වීම ම අමනෝඥ තර්කයකි.විශේෂයෙන් මේ බඳවා ගත් උපාධිධාරීන් කොටස් කිහිපයකට වෙන් කර හඳුනා ගත හැකිය. එනම් ,1 උපාධිධාරී අභ්‍යාසලාභීන් ලෙස බඳවා ගන්නා විට පෞද්ගලික අංශයේ සේවයේ නිරතව සිටි පිරිස2 ඉතා දිගු කාලයක් පුරා රැතියා විරහිතව සිටි පිරිස3 උපාධිධාරී අභ්‍යාසලාභීන් බඳවා ගත් අවසන් උපාධි වර්ෂයේ පිරිසඒ අතර වේ. මෙම කාණ්ඩ තුනම, රාජ්‍ය සේවයට ඇතුළත් වූ පසු රාජ්‍ය සේවයේ ක්‍රියා පටිපාටිය පිළිබඳව අවබෝධ කර ගන්නටත් පෙර ඊනියා විරෝධතාකරුවන් කීවේ රාජකාරී පැවරීම් හෝ කාර්යාලයීය ඉඩ පහසුකම් ලබා දිය යුතු බවය. මෙහිදී තවත් කරුණක් අවධාරණය කළ යුතුව ඇත. එනම් මේ බඳවා ගනු ලැබූ උපාධිධාරී අභ්‍යාසලාභීන්ට ද වගකීමක් ඇති බවය. බොහෝ දෙනකු මේ බඳවා ගැනිමෙන් පසු අදාළ රාජ්‍ය ආයතනවල, ඉහළ නිලධාරීන් වැඩ පවරන තෙක් නිකරුනේ බලා සිටින බවක් පෙනෙන්නට තිබිණි. එහෙත් නිසැක වශයෙන්ම දන්නා පරිදි බොහෝ අමාත්‍යංශ, රාජ්‍ය ආයතන, දිස්ත්‍රික් හා ප්‍රාදේශිය ලේකම් කාර්යාලවලට එසේ බඳවා ගත් උපාධිධාරීන් ''වැඩ හඳුනා ගැනීමට'' හා නිර්මාණශීලීව සිය දායකත්වය රාජ්‍ය සේවය කෙරෙහි ලබා දීමට කටයුතු කළෝය. එවැනි බොහෝ දෙනකුට තනතුරු නිර්මාණය කිරීමට පමණක් නොව බොහෝ රාජකාරී වගකීම් පැවරීමටද අදාළ ආයතන ප්‍රධානීන් නොපැකිලව කටයුතු කර ඇත.ඔවුන්ට වසරක සේවා කාලය සම්පූර්ණ කරන පිළිවෙලින් ''සංවර්ධන නිලධාරී'' සේවයේ iii වැනි ශ්‍රේණියට පත් කිරීම මේ ලිපිය පළවන මොහොතේදීත් සිදු කෙරෙමින් පවතින්නකි. මේ මොහොත වනවිට 25,000 කට ආසන්න අභ්‍යාසලාභීන් පිරිසක් ස්ථිර පත්වීම් ලබා ඇත.මෙය අසාර්ථක ක්‍රියාවලියක් ලෙස දක්වන්නට භාවිත කළ ප්‍රසූත නිවාඩු පිළිබඳ ගැටලුවටද මේ මොහොත වන විට විසදුම් ලැබී අවසන්ය. එමෙන්ම එම අභ්‍යාසලාභීන්ගෙන් නියමිත වයස් සීමාව සපුරන අයට දීප ව්‍යාප්ත විවෘත තරග විභාග යටතේ පෙනී සිටිමටත්, අනෙකුත් පිරිසට සීමිත තරග විභාග සඳහා පෙනී සිට ශ්‍රී ලංකා පරිපාලන සේවය ඇතුළු දීප ව්‍යාප්ත සේවාවලට ඇතුළත් වීමටත් අවස්ථාව සලසා ඇත. පදනම් විරහිත චෝදනා ගෙන එන අය ගෙනෙන තවත් පුහු තර්කයක් වනුයේ ලිපිකරු වැටුපට වඩා උපාධිධාරීන් වැටුප අඩු බවය. රැකියා විරහිත උපාධිධාරීන් සම්බන්ධයෙන් ඔවුන්ගේ ආකල්පමය දුගී බව ඉන් පැහැදිලි වේ .මේ මොහොතේ සියලු වෘත්තිකයන්, වෘත්තීය සමිතිය විවිධ සංවිධාන ඇතුළු මේ රටේ ප්‍රගතිය, සංවර්ධනය අපේක්ෂා කරන සියලු සංවිධාන හා බලවේගවල වගකීම වන්නේ මේ රටේ අනාගතය බාර ගන්නා මෙම උපාධිධාරීන්ට යහපත් මානසිකත්වයෙන් රාජ්‍ය ‍සේවය ආරම්භ කිරීමට අවැසි පසුබිමක් නිර්මාණය කිරීමය. සේවය ස්ථිර කළ සහ අභ්‍යාසලාභීන් ලෙස කටයුතු කරන උපාධිධාරීන්ට ද මෙහිදී විසල් වගකීමක් පැවරෙන්නේ ය. ඒ තම සේවය අවංකව රාජ්‍ය සේවය වෙනුවෙන් ලබා දීම යනු රටේ පමණක් නොව තමාගේ ද අභිවෘද්ධියට හේතු වන බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>29</day>
    </date>
    <link>http://www.dinamina.lk/2013/06/29/_art.asp?fn=f1306293</link>
    <topic>ආශ්චර්යයේ දේශයට මත්තලින් රන් දොරටු</topic>
    <author>ආචාර්ය සේරසිංහ බණ්ඩාර</author>
    <content>මෑත කාලය වන විට ශ්‍රී ලංකා ආර්ථිකය වේගවත් සංවර්ධනයකට අවතීර්ණ වී තිබේ. ඒ බව දැනට ශ්‍රී ලංකාව පුරාම දියත්වන ව්‍යාපෘතිවලින් පැහැදිලි වන කරුණකි. 2004න් පසු කාලය තුළ මෙරට ආර්ථික සංවර්ධනය සඳහා විදේශීය ආයෝජකයන්ට ආරාධනා කිරීමත් සමඟ මෙරට ආර්ථිකය තුළ නව පිබිදීමක් සමඟ දැවැන්ත ව්‍යාපෘති ගණනාවක් ආරම්භ වීම දැකිය හැකිය.2006 - 2016 දස අවුරුදු රාමුව තුළ එනම් “රංදොර” වැඩසටහන් දක්වා ව්‍යාපෘති රාශියක් ලංකාව තුළ ආරම්භ කිරීමට “මහින්ද චින්තන” වැඩසටහන් තුළින් පියවර ගෙන තිබේ. විශේෂයෙන් අගනගරයෙන් ඔබ්බට එනම් ග්‍රාමීය ආර්ථික සංවර්ධනය කරමින් ශක්තිමත් කරමින් රටේ ආර්ථික වර්ධනය කිරීමට දායකකර ගැනීමට පියවර ගෙන තිබේ.දැනට ක්‍රියාත්මක වන ව්‍යාපෘති අතර නැෙඟනහිර නවෝදය, උතුරු වසන්තය, ගම නැගුම, මග නැගුම, ඉහළ කොත්මලේ ජල විදුලි බලාගාරය, පුත්තලම නොරොච්චෝලේ ගල් අඟුරු බලාගාරය, කොළඹ වරාය පුළුල් කිරීමේ ව්‍යාපෘතිය, හම්බන්තොට වරාය ඉදි කිරීම, ගාලු වරාය සංවර්ධනය කිරීම, ඕලුවිල් වරාය සංවර්ධනය කිරීම, දකුණු අධිවේගී මාර්ගය, මත්තල රාජපක්ෂ ජාත්‍යන්තර ගුවන් තොටුපළ පළමු අදියර විවෘත කිරීම, ඇතුළු සංවර්ධන ව්‍යාපෘතීන් මගින් මෙරට ආර්ථිකය වර්ධනය කිරීමටත් ජනයාගේ ජීවන තත්ත්වය උසස් කිරීමටත් මනා පිටිවහලක් වී තිබේ. මීට අමතරව මීරිගම දඹුල්ල අධිවේගී මාර්ගය, ත්‍රිකුණාමලය ගල් අඟුරු බලාගාරය, උතුරු අධිවේගී මාර්ගය, මහා දඹුල්ල සංවර්ධන ව්‍යාපෘතිය ඇතුළු තවත් ව්‍යාපෘතීන් ගණනාවක් ආරම්භ කිරීමටද සැලසුම් කර තිබේ. වසර 2016 වන විට මේ සෑම කටයුත්තකම ප්‍රතිලාභ මෙරට මහජනතාවට භුක්ති විඳීමට පමණක් නොව සංවර්ධිත රටක ජීවත් වීමේ භාග්‍යයද හිමිවනු ඇත.ශ්‍රී ලංකාවේ ආර්ථික වර්ධනය සඳහා ආයෝජනය වන තවත් ව්‍යාපෘතියකි මත්තල රාජපක්ෂ ජාත්‍යන්තර ගුවන් තොටුපළ. එහි පළමු අදියර 2013 වසර තුළ විවෘත වූ අතර එමඟින් විශාල ආර්ථික වාසියක් සමාජගත කර තිබේ. ලෝකයේ සුවිශාල ගුවන් යානා ගොඩ බැස්සවිය හැකි ගුවන් පථයක් නිර්මාණය වී තිබීම ද එහි සුවිශේෂත්වයට හේතු වී තිබේ. ලෝකයේ ජාත්‍යන්තර ප්‍රමිතීන්ට අනුව එම ගුවන් පථය ඉදිකිරීම වැදගත් කොට සැලකිය හැකිය. දිගින් මීටර් 3500ක් ද පළලින් මීටර් 75ක් ද වේ. මේ ගුවන් ‍ෙතාටුපළ සඳහා අක්කර 20 පමණ භූමියක් යොදාගෙන නවීන අංගෝපාංගයන්ගෙන් සමන්විත වීම සුවිශේෂී වෙයි.ඒ අතර මගී පාලම් 16 ද පිටත්වීම් ශාලා 8 ද මගී තීරුබදු රහිත සාප්පු සංකීර්ණ, ගුවන් සේවා කවුලු 52 විගමන කවුලු 24 ද එකවර ගුවන් යානා 9 නැවැත්විය හැකි ගුවන් යානා අංගනයක්ද නිමවා තිබේ. මේ සෑම නිමාවක්ම මත්තල රාජපක්ෂ ජාත්‍යන්තර ගුවන් තොටුපළේ පළමු අදියර හා බැදුණු පහසුකම්ය. මේ සඳහා රජය දැනට ඇමරිකන් ඩොලර් මිලියන 209ක මුදලක් ආයෝජනය කර තිබේ. මෙතරම් මුදලක් ආයෝජනය කිරීමෙන් මෙරට ආර්ථිකය තුළට ජාත්‍යන්තර ගනුදෙනු වැඩි වීමක් සිදුවෙමින් තිබේ. සංචාරක කර්මාන්තය වර්ධනය වීම ඉහළ ආදායම් ඉපයීමට රුකුලක් වී තිබේ. සංචාරකයන්ගේ පැමිණීම, මෙරට පුද්ගලයන්ට අභ්‍යන්තර ගුවන් සේවා ලබාගැනීමේ පහසුව, භාණ්ඩ ප්‍රවාහනය සඳහා පහසුකම් ලැබීම, මෙම ගුවන් තොටුපළ තුළින් මූලික ලෙසම ඇතිවී තිබෙන ප්‍රතිලාභයන්ය.මීට අමතරව මෙරට රැකියා ක්‍ෂේත්‍රය සඳහා විශාල දායකත්වයක් සපයාදී තිබේ. මත්තල ගුවන් තොටුපළ මුල්කරගෙන ඍජු රැකියා 5000ක් පමණද ඒ අවට වක්‍ර රැකියා අවස්ථා 40000ක් පමණ බිහිවීම මෙරට ආර්ථික වර්ධනයට හා විරැකියා ප්‍රශ්නයට පිළියමක් වී තිබේ. මෙතුළින් නව නිෂ්පාදන බිහිවීම, භාණ්ඩ අපනයනය කිරීම වර්ධනය වීම, සංචාරක හෝටල් වර්ධනය වීම, හඳුනාගත හැකිය. මේ ක්‍රියාදාමය තුළින් ශ්‍රී ලංකා ආර්ථිකය ශක්තිමත් වෙමින් ආර්ථික වර්ධනයන් කරා දියුණු වීමට අවස්ථාව සැලසී තිබේ. මේ වසර අවසන් වන විට ආර්ථික වර්ධනය 6.7 දක්වා ගමන් කරනු ඇතැයි අපේක්ෂා කරයි. මෙය දකුණු ආසියානු රටවල අපේක්ෂිත ආර්ථික වර්ධනය ඉක්මවා යාමකි. මේ සඳහා මෙරට ව්‍යාපෘති සහ නව නිෂ්පාදනයන් ආර්ථිකයට ඒකරාශිවීම බව පැහැදිලිව පෙනෙන කරුණකි.ශ්‍රී ලංකාව තුළ මෙම ගුවන් තොටුපළ විවෘත වීමත් සමඟ එක් මාසයක් ඇතුළත එනම් මාර්තු 18 සිට අප්‍රේල් 19 දක්වා වූ කාලය තුළ අභ්‍යන්තර ගුවන් ගමන් සඳහා මගීන්1301 දෙනෙකුද විදේශ ගමන් වාර සඳහා මගීන් 1948 දෙනෙකුද මත්තල ගුවන් තොටුපළින් පිටවී ගොස් තිබේ. මේ කාලය තුළ ගුවන් යානා 53ක් සංසරණය වීමද වැදගත් කොට සැලකිය යුතුය.මෙරට ගුවන් තොටුපළ පුළුල් වීම හා නවීන අංගෝපාංගවලින් දියුණු වීම නිසා වේගවත් ජන සංක්‍රමණය තුළින් සංචාරක කර්මාන්තයේ දියුණුවත්, ආනයන අපනයන යන අංශවල වැඩිවීමක්ද හඳුනාගත හැකිය. විශේෂයෙන් සංචාරක කර්මාන්තය සඳහා වැඩි පිරිසක් ගුවන් තොටුපළ පුළුල්වීම හේතුවෙන් බාධාවකින් හා ප්‍රමාදයකින් තොරව ශ්‍රී ලංකාවට ප්‍රවේශ වීමට ඉඩ ලැබී තිබේ. සංචාරකයන් නිසා විදේශීය මුදල් මෙරට ආර්ථිකයට ගලා ඒම ශ්‍රී ලංකාව තුළ සංචාරක හෝටල්වලට සේවා සැපයීමට අවස්ථාව ලැබීම, ඒ තුළින් මෙරට විශාල පිරිසකට රැකියා සැපයීමද සඳහන් කළ යුතුයි.මත්තල ප්‍රදේශය අවට ඉදිකිරීමේ ක්‍ෂේත්‍රය තුළ වර්ධනයක් ඇතිවීම මන්දගාමී සංවර්ධනයට යටත්ව තිබූ ප්‍රදේශයට වේගවත් සංවර්ධනයක් කරා ගමන් කිරීමට මෙම ගුවන් තොටුපළ නිසා හැකිවී තිබේ. තවද ශ්‍රී ලංකාවේ හම්බන්තොට, ගාල්ල, මොනරාගල, බදුල්ල යන ප්‍රදේශවල ජනයාට වඩාත් පහසුවෙන් ගුවන් සේවා අවස්ථා ලබාගත හැකිවීම අගනගරයට කේන්ද්‍ර ගතව එකී සංවර්ධනය සමානව තුලනය කිරීමට මෙම ගුවන් තොටුපළ නිසා යම්තාක් දුරට හැකිවී තිබීමද වැදගත් වෙයි. මත්තල ගුවන් තොටුපළ දක්වා වූ ප්‍රවාහන පද්ධතිය තුළද දියුණුවක් වී තිබේ. ප්‍රවාහන සේවා දියුණු වීමත් සමඟ මාර්ග පද්ධතිය නවීකරණය වීම නිෂ්පාදනය වර්ධනයටද හේතුවී තිබේ.කර්මාන්ත ශාලා ඉදිකිරීම වෙ‍ෙළඳසල් ඉදිකිරීමත් සමඟම නිවාස ඉදිකිරීමද මේ ගුවන් තොටුපළ හරහා සමාජයට ලැබුණු ආර්ථිකයට ලැබුණු වාසිදායක අවස්ථාවකි. මේ සෑම සංවර්ධන කටයුත්තක අවසන් ප්‍රතිඵලය වන්නේ මෙරට ආර්ථිකය වර්ධනය වීම හා ඒක පුද්ගල ආදායමද වැඩිවීමයි. ඒ අනුව ඒක පුද්ගල ආදායම 2012 ඇමරිකන් ඩොලර් 2923 සිට 2016 වන විට ඇමරිකන් ඩොලර් 4000 දක්වා වැඩි කරගැනීමට ඉලක්ක කරගෙන තිබේ. 2013 වර්ෂය අවසානය වන විට තනි ආර්ථික සංවර්ධනයක් ශ්‍රී ලංකා මහා බැංකුව විසින් අපේක්ෂා කරයි. මේ සෑම අපේක්ෂාවක්ම මත්තල ගුවන් තොටුපළ ඇතුළු ලංකා ආර්ථිකය තුළ ක්‍රියාත්මක කරන ලද සංවර්ධන ව්‍යාපෘතීන්ගේ ප්‍රතිඵලයක් බව පැහැදිලිය.ගුවන් තොටුපළ අවට කර්මාන්ත පුරයක් බිහිවීමට අවශ්‍ය කරන යටිතල පහසුකමකි මත්තල ගුවන් තොටුපළ ඉදිවීම. මේ නිසා මෙම ප්‍රදේශය තුළ හා ඉන් බාහිරව විදේශීය ආයෝජකයින්ද ගෙන්වා ගෙන කාර්මික කලාප ඉදිකිරීමට අවස්ථාව සැලසී තිබේ. නව නිපැයුම් මධ්‍යස්ථාන කාර්මික භාණ්ඩ, එකලස් කිරීමේ කර්මාන්ත, ප්ලාස්ටික් භාණ්ඩ නිපදවීමේ කර්මාන්ත හා දේශීය අමුද්‍රව්‍ය යොදාගෙන කරනු ලබන කර්මාන්ත යන අංශවල වර්ධනයක් මෑත කාලය තුළ දක්නට ලැබේ. එහෙත් මේ තත්ත්වය තවමත් සමාජයට හා මෙරට ආර්ථිකයට ගැළපෙන අයුරින් නිපයුම් බිහිවීමක් හඳුනාගත නොහැකිය. එහෙත් මේ කලාපය තුළින් උපරිම ප්‍රයෝජන ගෙන මෙරට අපනයනය කරනු ලබන කාර්මික භාණ්ඩ ප්‍රමාණ තවත් වැඩි කර ගැනීමේ ක්‍රියාවලිය මේ ගුවන් තොටුපළ මුල් කරගෙන කළ හැකි ආර්ථික වර්ධන ව්‍යාපෘතියකි. භාණ්ඩ අපනයන භාණ්ඩ ආනයනය කිරීමේ ක්‍රියාවලිය ඉතාමත් කඩිනමින් කිරීමට හා බාධාවකින් තොරව කිරීමේ හැකියාවක් මේ ගුවන් තොටුපළ ඉදිවීම නිසා සිදුවූවකි. රටේ ආර්ථිකයට හා එහි වර්ධනයට සිදුවූ දායකත්වයකි.ගුවන් තොටුපළ පහසුකම් වැඩිවීමත් සමඟ මෙරටට ඇදී එන විදේශීය ආයෝජකයන්ගේ වැඩිවීම හේතුවෙන් දේශීය සම්පත්වලින් උපරිම ප්‍රයෝජන ගැනීමටද එකී සම්පත් ආදායම් බවට පත් කිරීමේ හැකියාවද තිබීම වැදගත් කොට සැලකිය හැකිය. විදේශීය පුහුණු ශ්‍රමය මෙරට තරුණ තරුණියන්ට ලැබීම, හා ඔවුන්ට රැකියා අවස්ථා ලැබීම වරාය පුළුල් වීම බහාලුම් ප්‍රමාණය වැඩිවීම ගුවන් වාර ප්‍රමාණය වැඩිවීම වැනි ආර්ථික වාසි රැසක් මේ ගුවන් තොටුපළ බිහිවීම හරහා සමාජයට ළඟා කර ගත හැකිව තිබෙන මෙම කරුණුවලින් ඇතැම් අවස්ථාවන් දැනටමත් සිදුවෙමින් පැවතීමත් සතුටුදායකය.ගුවන් යානා සඳහා නවාතැන්පළක් සඳහාද මත්තල ගුවන් තොටුපළේ දෙවන අදියරය ඉදිකිරීමත් සමඟ මෙරට සමාජයට ලැබෙන වාසි රැසකි. වෙනත් රටවල් සඳහා ගමන් කරන ගුවන් මගීන්ට මෙරට නැවතී ආහාර පාන, භාණ්ඩ, නවාතැන්, ගුවන්යානා සඳහා ඉන්ධන ලබා ගැනීමේ හැකියාව මේ මත්තල ගුවන් තොටුපළ තුළින් හැකිවිය යුතුය. සංචාරක හෝටල් මේ කලාපය තුළ ඉදිවීමත් ඒවා නවීන පහසුකම්වලින් යුක්ත වීමත් සංචාරකයන්ගේ ආකර්ෂණය දිනාගැනීමට හේතුවේ. මේ අනුව මෙවැනි පහසුකම් රැසක් මත්තල රාජපක්ෂ ජාත්‍යන්තර ගුවන් තොටුපළ තුළින් ඉටුවේ නම් මෙරට රැකියා ප්‍රශ්නයට විසඳුමක්ද ආර්ථික වර්ධනය වේගවත් වීමට හේතුවක් ද වෙයි. මේ වන විටද එම මත්තල ගුවන් තොටුපළ අවට හෝටල් ඉදිවුවත් ඒවා නවීන පහසුකම් හා ජාත්‍යන්තර තලයේ හෝටල් පහසුකම් නොතිබීම දුර්වලතාවයකි.ගුවන්යානා ඉංජිනේරුවන් මෙරටට ගෙන්වා ගැනීම හා ගුවන් යානා නිපදවන රටවල ප්‍රාදේශීය කර්මාන්තශාලා මෙරට මත්තල ගුවන් තොටුපළ ආශ්‍රිතව ඉදිකිරීමට ජාත්‍යන්තර සබඳතා ඇති කරගැනීමද වෙනත් රටවල ගුවන් ගමන් සමඟ ශ්‍රී ලංකාවේ ගුවන් තොටුපළ නවාතැන්පළක් ලෙස හා උපකාර ලබාගැනීමේ තොටුපළක් ලෙස කටයුතු කිරීමටද දැනුවත් කිරීම ලංකා ආර්ථික සංවර්ධනයට වැදගත් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n13070115</link>
    <topic>ලක්‍ෂ 10ක් ගත් පොලිසියේ 20ක් පුත්තලමට</topic>
    <author>ගුණරත්න ලියන ආරච්චි කුරුණෑගල දිස්ත්‍රික් සංචාරක</author>
    <content>කුරුණෑගල – කතරගම ශ්‍රී කදිරේෂන් කෝවිලේ කෝටි ගණනක මූල්‍ය වංචාව පිළිබඳ විමර්ශන පැවැත්වූ විශේෂ පොලිස් විමර්ශන ඒකකයේ ස්ථානාධිපතිවරයා ඇතුළු නිලධාරීන් 20 දෙනෙක් වහාම ක්‍රියාත්මක වන පරිදි පුත්තලම, වනාතවිල්ලුව පොලිස් ස්ථාන වෙත සාමාන්‍ය රාජකාරි සඳහා මාරු කර යවා ඇත.එම නිලධාරීන් ද ඇතුළු නිලධාරීන් 30 දෙනකුට ස්ථාන මාරුවීම් ලබා දී තිබේ. රුපියල් කෝටි 100ට වැඩි මුදලක් දේවාල භාරකාර මණ්ඩලයේ, සභාපති, ලේකම්, හා භාණ්ඩාගාරිකවරයා විසින් වංචා කර එල්.ටී.ටී.ඊ. සංවිධානය වෙත මුදල් ලබාදීම සම්බන්ධයෙන්, දේවාල භාරකාර මණ්ඩලයේ සාමාජිකයින් කිහිප දෙනෙක් විසින් පොලිසියට – හින්දු ආගමික දෙපාර්තමේන්තුවට හා ආරක්ෂක අමාත්‍යාංශය වෙත කරන ලද පැමිණිල්ලක් මත මෙම වංචා පිළිබඳ පරීක්ෂාව පැවැත්වීමට කුරුණෑගල කොට්ඨාසයේ පොලිස් අධිකාරීවරයා වෙත භාරදී තිබුණි.කුරුණෑගල – වැහැර පොලිස් අධිකාරි කාර්යාලයීය විශේෂ විමර්ශන ඒකකයක් මගින් මෙහි පරීක්ෂණ සිදු කරමින් තිබූ අතර, එම නිලධාරී පිරිසට රුපියල් ලක්ෂ 10ට වැඩි මුදලක් ප්‍රධාන සැකකරුවන් විසින් ලබාදී ඇති බවත්, ඒ අනුව පරීක්ෂණ කටයුතු වර්ෂයකට ආසන්න කාලයක් පැවැත්වුවද අධිකරණයට ඒ පිළිබඳව වාර්තා කිරීමට අපොහොසත්ව ඇතැයිද හෙළිවිය.මේ පිළිබඳව රහස් පරීක්ෂණයක් හා අපරාධ විමර්ශන දෙපාර්තමේන්තුව මගින් කාල විමර්ශනයකින් පසු මේ පිළිබඳව තොරතුරු අනාවරණය කර මෙම පොලිස් කණ්ඩායම පුත්තලම දිස්ත්‍රික්කයට මාරු කර යවා ඇති බව කුරුණෑගල පොලිස් අධිකාරි කාර්යාලය සඳහන් කළේය. මෙම වංචාව පිළිබඳව “දිනමිණ” විටින් විට වාර්තා කර තිබුණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n13070116</link>
    <topic>ශ්‍රී ලංකා-සීෂෙල්ස් ගිවිසුම් තුනක්</topic>
    <author/>
    <content>ශ්‍රී ලංකාව සහ සීෂෙල්ස් රාජ්‍ය අතර පවතින සහයෝගීතාව තවදුරටත් ශක්තිමත් කර ගනිමින් දෙර‍ට අතර සහයෝගිතා ගිවිසුම් තුනකට අත්සන් තබයි.සීෂෙල්ස් හි දෙදින නිල චාරිකාවක නිරත ජනාධිපති මහින්ද රාජපක්‍ෂ මහතා ඊයේ (30) එරට ජනාධිපති ජෙම්ස් මිෂෙල් මහතා සමඟ කළ ද්විපාර්ශ්වික සාකච්ඡාවලින් අනතුරුව දෙරට අතර සහයෝගිතා ගිවිසුම් 3 කට අත්සන් කළ බව ජනාධිපති මාධ්‍ය අංශය සදහන් කරයි.දෙරටට වැදගත්වන ගිවිසුම් තුනකට මෙහිදී අත්සන්කර තිබෙන අතර ද්විපාර්ශ්වික ගුවන් සේවා ගිවිසුම, වෘත්තීය පුහුණුව සහ තරුණ සංවර්ධනය සඳහා අවබෝධතා සම්මුතිය මෙන්ම ආරක්ෂක සහයෝගිතාව සම්බන්ධයෙන් වන අවබෝධතා ගිවිසුම ඒ අතර වෙයි.රාජ්‍ය නායකයන් දෙදෙනා අතර ද්විපාර්ශ්වික සාකච්ඡා සීෂෙල්ස් හි රාජ්‍ය මන්දිරයේ දී පැවැති අතර මෙහිදී වැදගත් ක්ෂේත්‍රයන් රැසක් සම්බන්ධයෙන් අවධානය යොමු කෙරිණි.මෙහිදී අදහස් දැක්වූ සීෂෙල්ස් ජනාධිපතිවරයා සදහන් කළේ "අප අතර හවුල්කාරීත්වය ලෝකයට ආදර්ශයක් වේවා.අප දෙරට දිවයින් රාජ්‍යයන්. එබැවින් අපේ හඬ ලෝකයට ඇසෙන්නට සැලැස්විය යුතුයි. දැනටමත් අප කාලගුණික විපර්යාස සම්බන්ධයෙන් ආදර්ශයක් දී තිබෙනවා. ලෝකයට ආදර්ශයක් වන්න අපට පිළිවන්" යනුවෙනි.ශ්‍රී ලංකා ජනාධිපති මහින්ද රාජපක්ෂ මහතා‍ගේ චාරිකාවෙන් දෙරට අතර සබඳතාවනට ස්ථිර අඩිතාලමක් වැටුණු බව කී සීෂෙල්ස් ජනාධිපතිවරයා රාජපක්‍ෂ මහතාගේ නායකත්වය ආදර්ශවත් එකක් යැයිද පැවැසීය.රාජපක්‍ෂ මහතාගේ නායකත්වය යටතේ ශ්‍රී ලංකාව සමඟි සන්ධාන මඟගට පිවිස සිටීම ගැන ප්‍රසාදය පළකළ ඒ මහතා අප්‍රිකාව නැගීඑන වත්මන් අවදියේ දෙරට අතර ආර්ථික හා වෙළෙඳ සහයෝගිතාවට පුළුල් ඉඩකඩ විවර වී ඇතැයිද සඳහන් කළේය.සීෂෙල්ස් ජනාධිපතිවරයා ශ්‍රී ලංකාවේ කළ චාරිකාව ද්විපාර්ශ්වික සබඳතාවන් හි කඩඉමක් සලකුණ කළ බව පැවැසු මහින්ද රාජපක්‍ෂ මහතා සීෂෙල්ස් වෙත පැමිණි ප්‍රථම ශ්‍රී ලංකා රාජ්‍ය නායකයා වන්නට ලැබීම ගෞරවයක් බවද කීවේය. දකුණු - දකුණු සහයෝගිතාව තවත් ශක්තිමත් කිරීමට මෙවැනි චාරිකා ඉවහල් වන බවද දෙරට අතර වෙළෙඳාමේ යහපත් වර්ධනයක් දක්නට ඇතැයිද සඳහන් කළ ජනාධිපතිවරයා ලංකා බැංකුව සීෂෙල්ස් හි සිය ශාඛාවක් විවෘත කරන බවද දැනුම් දුන්නේය.දෙරට අතර ඍජු ගුවන් ගමන් පටන් ගැනීම වඩා වැදගත් වනුයේ ජනතාව අතර මිත්‍රත්වය තහවුරු වීමට ඉවහල් වන බැවින් යැයි හෙතෙම පැවැසීය.ශ්‍රී ලංකා ජනාධිපති මහින්ද රාජපක්ෂ මහතා ශ්‍රී ලංකාවේ වත්මන් තත්ත්වය පැහැදිලි කරමින් සදහන් කළේ "දැන් තිස් වසරක යුද්ධය අවසන්. ශ්‍රී ලංකාව අද දිගු කාලීන සාමය හා ස්ථාවරත්වය භුක්ති විදිමින් සිටිනවා" යනුවෙනි.ගැටුම් අවසන් විමෙන් පසු අවතැන් වූවන් යළි පදිංචි කිරීම, විනාශ කළ යටිතල පහසුකම් යළි ගොඩනැගීම, සටන්කරුවන් පුනරුත්ථාපනය කොට සමාජගත කිරීම, යුද්ධය අවසන් වී මසකට පසු ළමා සොල්දාදුවන් නිදහස් කිරීම සහ විවිධ සංවර්ධන ව්‍යපෘති ක්‍රියාත්මක කිරීම වැනි ක්‍රියාකාරකම් සම්බන්ධයෙන්ද ඒ මහතා සීෂෙල්ස් ජනාධිපතිවරයාට විස්තර කළේ ය.උගත් පාඩම් සහ ප්‍රතිසන්ධාන කොමිසමේ නිර්දේශ ක්‍රියාත්මක කිරීමේ ප්‍රගතියද මෙහිදී පැහැදිලි කෙරිණ. උතුරේ සංවර්ධනය සඳහා පමණක් මේ දක්වා ඩොලර් කෝටි 300 ක් වැයකර ඇතැයි ඒ මහතා "උතුරු පළාත් සභා මැතිවරණය මේ වසරේ පැවැත් වෙනවා. ඒ සඳහා මම අන්තර්ජාතික ප්‍රජාවට නොව ජනතාවට ප්‍රතිඥා දී තිබෙනවා" යැයිද ප්‍රකාශ කළේය.ද්විපාර්ශ්වික සාකච්ඡාවේදී දෙරට අතර සහයෝගීතාව තවත් වර්ධනය කළ හැකි ක්‍ෂේත්‍ර ගණනාවක් හඳුනා ගනු ලැබීය. ධීවර කර්මාන්තය, සාගර සුරක්‍ෂිතතාව, අධ්‍යාපනය, සංස්කෘතිය, සංචාරක ව්‍යාපාරය, සෞඛ්‍යය සහ පුනර්ජනනීය බල ශක්තිය ඒ අතර වෙයි. ගුරුවරුන් බඳවා ගැනීමට ශ්‍රී ලංකාවෙන් ලැබෙන සහාය අගය කළ මිෂෙල් මහතා ශ්‍රී ලංකාව "විශිෂ්ට ගුරුවරුන්" සපයන බවද පැවසීය.ශ්‍රී ලංකාවේ පැවැත්වෙන පොදු රාජ්‍ය මණ්ඩලීය නායක සමුළුවට සීෂෙල්ස් හි සහභාගිත්වය අපේක්‍ෂා කරන බව ශ්‍රී ලංකා ජනාධිපතිවරයා පැවසූ අවස්ථාවේදී ශ්‍රී ලංකාව සැබෑ අවංක මිතුරෙක්. අන්තර්ජාතික වේදිකාවලදී අපේ අඛණ්ඩ සහාය ඔබට ලැබෙනවා යැයි මිෂෙල් මහතා පිළිතුරු දුන්නේ ය.සීෂෙල්ස් උප ජනාධිපති ඩැනි ෆවුරේ මහතා ප්‍රමුඛ ඇමතිවරු කිහිප දෙනෙක් සහ ශ්‍රී ලංකා පාර්ශ්වයෙන් විදේශ කටයුතු ඇමැති මහාචාර්ය ජී.එල්. පීරිස්, ක්‍රීඩා ඇමැති මහින්දානන්ද අලුත්ගමගේ, මහජන සම්බන්ධතා හා මහජන කටයුතු ඇමැති මර්වින් සිල්වා, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන, පාර්ලිමේන්තු මන්ත්‍රීවරුන් වන ලොහාන් රත්වත්තේ, ලක්‍ෂ්මන් වසන්ත පෙරේරා, ජනාධිපති ලේකම් ලලිත් වීරතුංග සහ මහ බැංකු අධිපති අජිත් නිවාඩ් කබ්රාල් මහත්වරුද මෙම ද්විපාර්ශ්වික සාකච්ඡාවලට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307012</link>
    <topic>13 ගැන කියන්න බැසිල් ඉන්දියා යයි</topic>
    <author>මහින්ද අලුත්ගෙදර</author>
    <content>දහතුන්වැනි ආණ්ඩුක්‍රම ව්‍යවස්ථා සංශෝධනය ඇතුළුව අතිශය වැදගත් කරුණු රැසක් සම්බන්ධයෙන් ඉන්දීය රජය දැනුවත් කිරීම සදහා ජනාධිපති මහින්ද රාජපක්ෂ මහතාගේ විශේෂ නියෝජිතයකු වශයෙන් ආර්ථික සංවර්ධන ඇමැති බැසිල් රාජපක්ෂ මහතා ඉන්දියාව බලා පිටත්ව යයි.එළඹෙන 04 දා ඉන්දියාව බලා පිටත්ව යන බැසිල් රාජපක්ෂ මහතා ශ්‍රී ලංකාවේ වත්මන් තත්ත්වය මෙන්ම අනාගත සැලසුම් ආදිය සම්බන්ධයෙන්ද ඉන්දීය රජය දැනුවත් කිරීමට නියමිත බවද රජයේ ඉහළපෙළේ ආරංචි මාර්ග සදහන් කරයි.ඉන්දු- ශ්‍රී ලංකා ගිවිසුමට අනුව ස්ථාපිත කළ 13 වැනි ව්‍යවස්ථා සංශෝධනය සම්බන්ධයෙන් ශ්‍රී ලංකා රජයේ ස්ථාවරය මෙන්ම රටේ වත්මන් සංවර්ධන ක්‍රියාදාමය, පුනරුත්ථාපන කටයුතු හා ප්‍රතිසංධානය, අභ්‍යන්තර වශයෙන් අවතැන්වූවන් නැවත පදිංචි කිරීම, උගත් පාඩම් හා ප්‍රතිසංධානය පිළිබඳ කොමිෂන් සභා වාර්තවේ නිර්දේශ ක්‍රියාත්මක කිරීම සදහා ගෙන තිබෙන වැඩපිළිවෙළ, යටිතල පහසුකම් සංවර්ධනය ආදී කරුණු රැසක් සම්බන්ධයෙන් ඉන්දීය රජය දැනුවත් කිරීමට නියමිතයි.ඊට අමතරව පැවැත්වීමට නියමිත උතුරු පළාත් සභා මැතිවරණය සම්බන්ධයෙන් ආර්ථික සංවර්ධන ඇමැති බැසිල් රාජපක්ෂ මහතා ඉන්දීය රජය දැනුවත් කිරීමට නියමිතයි.ඒ අනුව ඉන්දියාවේ නිල සංචාරයක නිරතවන බැසිල් රාජපක්ෂ මහතා ඉන්දීය අගමැති ආචාර්ය මන් මෝහන් සිං, විදේශ කටයුතු ඇමැති ශ්‍රී සල්මාන් කුර්දීෂ් සහ විදේශ ලේකම් රංජිත් මතායි මහත්වරුන් ප්‍රමුඛ ඉන්දීය රජයේ ඉහළ නිලධාරීන් රැසක් හමුවීමට නියමිතව තිබේ.මේ අතර ඉන්දීය ජාතික ආරක්ෂක උපදේශක සිවශංකර් මෙනන් මහතා ජුලි 7 වැනිදා ශ්‍රී ලංකාවට පැමිණීමට නියමිතව ඇත.ශ්‍රී ලංකාව සහ ඉන්දියාව අතර තිබෙන රාජ්‍යතාන්ත්‍රික සබඳතා ශක්තිමතක් ‍කිරීම වෙනුවෙන් පසුගිය කාලයේදී බැසිල් රාජපක්ෂ මහතා විශාල කාර්යභාරයක් ඉටුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307013</link>
    <topic>පොදු රද මඬුලු සමුළුවටමලයාසියාවේ පූර්ණ සහාය</topic>
    <author/>
    <content>නොවැම්බර් මස ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රටවල නායක සමුළුවට මැලේසියාවත් පූර්ණ සහාය පළ කර සිටියි.ගතවූ දින ටැන්සානියාවේ රාජ්‍ය චාරිකාවක නිරත වූ ජනාධිපති මහින්ද රාජපක්‍ෂ මහතා සමඟ ඊයේ (29) ද්වීපාර්ශ්වික සාකච්ඡාවලට එක්වෙමින් මැලේසියා අග්‍රාමාත්‍ය දාතෝ ශ්‍රී මොහොමඩ් නිජාබ් බින් මහතා මේ ප්‍රතිඥාව දුන්නේ ය.දාර් එස් සලාම් නුවර පැවති 2013 ගෝලීය සහයෝගිතා සංවාදයට සමගාමීව ද්වීපාර්ශ්වික හමුව සිදුවිය.රාජ්‍ය නායකයෝ දෙදෙනා ශ්‍රී ලංකාවේ පැවැත්වෙන පොදු රාජ්‍ය මණ්ඩලීය නායක සමුළුව ගැන අදහස් හුවමාරු කර ගත්හ. සමුළුවේ සාර්ථකත්වය උදෙසා දැනටමත් සලසා ඇති සහ ඉදිරියට සැලසුම් කර තිබෙන පහසුකම් හා විධිවිධාන පිළිබඳව ජනාධිපති මහින්ද රාජපක්‍ෂ මහතා මැලේසියා අග්‍ර‍්‍රාමාත්‍යතුමා දැනුවත් කළේය.නායක සමුළුවට සමගාමීව පැවැත්වෙන ව්‍යාපාරික සංසදයට ද දූත පිරිසක් එවන්නැයි එතුමා මැලේසියාවට ඇරයුම් කළේය.“පොදු රාජ්‍ය මණ්ඩල නායක සමුළුව ශ්‍රී ලංකාවේ පැවැත්වීම ගැන අපි සහයෝගය පළ කළා. ඉතිං අපි නිසැකවම සමුළුවට එනවා” යනුවෙන් කී දාතෝ ශ්‍රී මොහමඩ් මහතා සමුළුව සාර්ථක වේවා යැයි ප්‍රාර්ථනා කරන බව පැවසීය.උගත් පාඩම් සහ ප්‍රතිසන්ධාන කොමිෂන් සභා වාර්තාවේ නිර්දේශ ක්‍රියාත්මක කිරීමේ ප්‍රගතිය මැලේසියා අග්‍රාමාත්‍යතුමාට පැහැදිලි කළ ජනාධිපති රාජපක්‍ෂ මහතා ගැටුම නිමාවීමෙන් පසු ආරම්භ කළ සංවර්ධන යෝජනා ක්‍රම ගැන ද විස්තර කළේ ය. යුද්ධය අවසන් වීමෙන් පසු ශ්‍රී ලංකාව අත් කරගෙන ඇති ප්‍රගතිය නිශ්චය කිරීමට හොඳම මග පෞද්ගලිකවම රටට පැමිණ තතු සියැසින් දැක බලා ගැනීම යැයි ජනාධිපතිතුමා පෙන්වා දුන්නේ ය.ඊට එකඟත්වය පළ කල අග්‍රාමාත්‍යතුමා “දුර සිට තීන්දු දීම වෙනුවට රටට ගොස් සියැසින් දැක ගැනීම වඩා හොඳයි” යනුවෙන් කීය.මැලේසියා අග්‍රාමාත්‍යවරයා සමුළුවට සහභාගිවීම එතුමාගේ ප්‍රථම ශ්‍රී ලංකා චාරිකාවයි. මීට වසර 13කට පෙර ශ්‍රී ලංකාවට පැමිණ ඇති මැලේසියාවේ වත්මන් විදේශ ඇමති දාතෝ ශ්‍රී අනිෆා හප් අමාන් මහතා එදා යමක් කර ගැනීම බෙහෙවින් දුෂ්කර වූ බවත්” අද විශාල ප්‍රගතියක් දැකිය හැකි බවත් කතාබහට එක්වෙමින් පැවසීය.විදේශ අමාත්‍ය ජී. එල්. පීරිස්, ජනාධිපති ලේකම් ලලිත් වීරතුංග සහ මහ බැංකු අධිපති අජිත් නිවාඩ් කබ්රාල් යන මහත්වරු ද සාකච්ඡාවට එක් වූහ.ටැන්සානියා චාරිකාව ඊයේ සවස නිම කළ ජනාධිපතිතුමා ප්‍රධාන ශ්‍රී ලංකා දූත පිරිස දැන් සීෂෙල්ස් රාජ්‍ය වෙත ගොස් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307014</link>
    <topic>ටැන්සානියාවත් සහාය දෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේදී පැවැත්වෙන පොදුරාජ්‍ය මණ්ඩලයීය රාජ්‍ය නායක සමුළුව සදහා පූර්ණ සහයෝගය ලබාදෙන බව ටැන්සානියාව පවසයි.එළඹෙන නොවැම්බර් මාසයේදී පැවැත්වීමට නියමිත එම සමුළුව සදහා තම රටේ සහාය ලබාදීමට අමතරව කලාපීය සෙසු රටවල සහයෝගය ලබාදීම සදහා අවශ්‍ය පියවර ගන්නා බවද ටැන්සානියානු ජනාධිපති ජකයා ම්‍රිෂෝ කිව්වෙතේ මහතා ප්‍රතිඥා දෙයි.මේ රාජ්‍ය නායක සමුළුව සාර්ථක කර ගැනීම වෙනුවෙන් රටවල් රැසක සහයෝගය හිමිවන බව සදහන් කරන ඒ මහතා කලාපීය රටවල් ඒ වෙනුවෙන් දිරි ගන්වන බවද කියාසිටී. ටැන්සානියානු ජනාධිපතිවරයා මේ බව ප්‍රකාශකර ඇත්තේ ටැන්සානියාවේ නිල සංචාරයක නිරත ජනාධිපති මහින්ද රාජපක්‍ෂ මහතා සමඟ එරට රාජ්‍ය නායක නිල නිවසේ පැවැති ද්විපාර්ශවික සාකච්ඡාවේදී බව විදේශ කටයුතු අමාත්‍යාංශය පවසයි.එළඹෙන නොවැම්බර් මාසයේ 15, 16 හා 17 දිනයන්හි කොළඹදී පැවැත්වීමට නියමිත පොදු රාජ්‍ය මණ්ඩලීය රාජ්‍යනායක සමුළුව සම්බන්ධයෙන් මෙහිදී දීර්ඝ වශයෙන් සාකච්ඡා වී තිබේ. පොදුරාජ්‍ය මණ්ඩලයීය රාජ්‍ය නායක සමුළුව සදහා පූර්ණ සහයෝගය ලබාදීම වෙනුවෙන් ටැන්සානියානු රජය ඉදිරිපත්වීම අතිශය වැදගත් බවද ඒ වෙනුවෙන් ශ්‍රී ලංකාවේ ස්තුතිය පිරිනමන බවද ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා පවසයි.මේ සම්බන්ධයෙන් කරුණු දැක්වූ ජනාධිපති මහින්ද රාජපක්‍ෂ සමුළුවට පමණක් නොව ඊට සමඟාමීව පැවැත්වෙන ව්‍යාපාරික සංසදයටද එක්වන ලෙස ටැන්සානියානු ජනාධිපතිවරයාට ඇරයුම් කළේය.පොදුරාජ්‍ය මණ්ඩලයීය සාමාජික සෙසු අප‍්‍රිකානු රාජ්‍ය කිසිවෙක් සමුළුවට සහභාගී නොවන බව තමාට අසන්නට නොලැබිණැයි ටැන්සානියානු ජනාධිපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n13070118</link>
    <topic>ප්‍රවීණ පුවත්පත් කලාවේදීආරියසේන මනමේන්ද්‍ර අභාවප්‍රාප්ත වෙයි</topic>
    <author/>
    <content>ප්‍රවීණ පුවත්පත් කලාවේදියකු වූ ආරියසේන මනමේන්ද්‍ර මහතා කොළඹ ජාතික රෝහලේදී ඊයේ (30) අභාවප්‍රාප්ත විය. මිය යන විට ඒ මහතා 63 වැනි වියේ පසුවිය.දක්ෂ පුවත්පත් කලාවේදියකු වූ ආරියසේන මනමේන්ද්‍ර මහතා “ඇත්ත පුවත්පතෙන් පුවතපත් කලා දිවිය ඇරඹීය. පසුව ඒ මහතා විජය පුවත්පත් ආයතනය ට සම්බන්ධ වී “ලංකාදීප” පුවත්පතේ සේවය කළේය. 1994 වසරේදී ලංකාදීපයෙන් ඉවත්ව ලේක්හවුස් ආයතනයේ සේවයට බැඳුණු මනමේන්ද්‍ර මහතා දිනමිණ පුවත්පතේ නියෝජ්‍ය ප්‍රවෘත්ති කර්තෘවරයකු ලෙස සහ ප්‍රාදේශීය ප්‍රවෘත්ති කර්තෘවරයා වශයෙන් සේවය කළේය.ලේක්හවුස් ආයතනයෙන් විශ්‍රාම ගිය මනමේන්ද්‍ර මහතා “ලංකා” පුවත්පතේ සහ තවත් පුවත්පත් ගණනාවක සේවය කළේය. ආරියසේන මනමේන්ද්‍ර මහතා පුවත්පත් වාර්තාකරණයේ විශිෂ්ඨ දක්ෂතා දැක්විය.ආරියසේන මනමේන්ද්‍ර මහතා දයා මනමේන්ද්‍ර මහත්මියගේ ආදරණීය ස්වාමිපුරුෂයා වූ අතර රන්දිව පුවත්පතේ මාධ්‍යවේදී කාංචන ව්‍යාපාරික අරෝෂන ගේ දයාබර පියාණන් ය. දේහය 375/11 ඒ රත්නාරාම පාර, හෝකන්දර උතුර දරන නිවෙසේ තැන්පත් කර ඇති අතර අවසන් කටයුතු බදාදා (03) සවස රත්නාරාම පාර පොදු සුසාන භූමියේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307015</link>
    <topic>මාධ්‍යවේදීන් සිවු දෙනෙක් උතුරු මැද මහ ඇමැති අතින් අද උපහාර ත්‍යාග ලබා ගනිති</topic>
    <author/>
    <content>අනුරාධපුර දිස්ත්‍රික්කයේ ජ්‍යෙෂ්ඨ මාධ්‍යවේදීන් සිව්දෙනකුට ඔවුන්ගේ නිවෙස්වලටම ගොස් උපහාර දක්වා ත්‍යාග පුදකිරීම අද (01) උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතාගේ ප්‍රධානත්වයෙන් පැවැත්වේ.නුවර කලාපීය නිදහස් මාධ්‍ය පදනම විසින් ප්‍රධාන අමාත්‍යවරයාගෙන් කරන ලද ඉල්ලීමක් අනුව මෙම ජ්‍යෙෂ්ඨ මාධ්‍යවේදීන්ට උපහාර පිරිනමා ත්‍යාග ප්‍රදානය කිරීමට උතුරු මැද පළාත් ප්‍රධාන අමාත්‍යවරයා තීරණය කැර ඇත.ප්‍රධාන අමාත්‍යවරයා අතින් මෙසේ සිය නිවසේදීම උපහාර හා ත්‍යාග ලබනු ලබන්නේ ජ්‍යෙෂ්ඨ මාධ්‍යවේදීන් වූ අනුරාධපුර අභයපුර පදිංචි සීසර් කුරුනේරු (ලක්බිම), ගල්නෑව කටියාවේ පදිංචි ආනන්ද පතිරාජ (දිනමිණ), කලාවැව යාය දහය (10) පදිංචි කේ. ජී. සමරකෝන් (දිනමිණ) හා අනුරාධපුර පණ්ඩුලගම පදිංචි කට්ටඹුවාවේ විජයපාල කුමාරසිංහ (නිදහස්) මහත්වරුය. මෙම අවස්ථාවට අනුරාධපුර දිස්ත්‍රික්කයේ සියලු මාධ්‍යවේදීන් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307016</link>
    <topic>විශේෂ ඩෙංගු මර්දන සතිය අද සිට ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>ඩෙංගු රෝග කාරක මදුරුවන් පාලනය කිරීම සඳහා වූ විශේෂ ඩෙංගු මර්දන සතිය අද (01) සිට 07 වැනිදා දක්වා ක්‍රියාත්මක කෙරේ. මේ වසර සඳහා වූ දෙවැනි ජාතික මදුරු මර්දන සතිය මෙලෙස ක්‍රියාත්මක කෙරේ. ඩෙංගු මදුරු මර්දනය සඳහා විශේෂ අවධානයක් යොදා මදුරු මර්දන කටයුතු සිදු කිරීම මේ සතියේදී සිදුකෙරේ.ඩෙංගු මදුරු මර්දනය සඳහා අන්තර් අමාත්‍යාංශ කමිටුවක් පිහිටුවා ඇති බවත් සෞඛ්‍ය ඇමැති මෛත්‍රීපාල සිරිසේන මහතා අමාත්‍ය මණ්ඩලයට ඉදිරිපත් කළ විශේෂ කැබිනට් පත්‍රිකාවක් මඟින් මේ කමිටුව පිහිට වූ බවත් සෞඛ්‍ය ලේකම් වෛද්‍ය නිහාල් ජයතිලක මහතා පවසයි.සෞඛ්‍ය, අධ්‍යාපන, රාජ්‍ය ආරක්ෂක හා නාගරික සංවර්ධන, පළාත් සභා හා පළාත් පාලන, පරිසර අමාත්‍යාංශ එක්ව මේ අන්තර් අමාත්‍යාංශ කමිටුව පිහිටුවා ඇත.‍ඩෙංගු මදුරු මර්දන සතිය තුළදී අන්තර් අමාත්‍යාංශ කමිටුව මඟින් මදුරු මර්දනය සඳහා විශේෂ වැඩසටහන් ක්‍රියාත්මක කෙරේ.ජූනි, ජූලි මාසවල ඩෙංගු මදුරු ගහනය ඉහළ ගොස් රෝගීන්ගේ ප්‍රතිශතය ඉහළ යාම හේතුවෙන් මේ සතිය ප්‍රකාශයට පත් කරන බව සෞඛ්‍ය අමාත්‍යාංශය පවසයි.මේ සතියට පමණක් මදුරු මර්දනය සීමා නොකර වසර පුරාම මදුරු මර්දන වැඩසටහන් ක්‍රියාත්මක කිරීමට මෙරට සියලුම මහජනතාව කටයුතු කළ යුතු බව ද ලේකම්වරයා පවසයි.සියලු අමාත්‍යාංශවලට අයත් දෙපාර්තමේන්තු, සංස්ථා, ව්‍යවස්ථාපිත මණ්ඩල, අධිකාරි යනාදී ආයතනවල මදුරු මර්දන වැඩසටහන් ක්‍රියාත්මක කළ යුතු අතර ජාතික මදුරු මර්දන සතියෙන් පසුව ඒ හැම අමාත්‍යාංශයකටම වෙන් වෙන් වශයෙන් වූ මදුරු මර්දන සති ප්‍රකාශයට පත් කර වැඩසටහන් දියත් කිරීම ද අනිවාර්ය කර තිබේ.ඒ ඒ අමාත්‍යාංශ මඟින් සිදු කරන මදුරු මර්දන වැඩසටහන් පිළිබඳ වාර්තාවක් මාස තුනකට වරක් ඩෙංගු මදුරු මර්දනය සඳහා වූ අන්තර් අමාත්‍යාංශ කමිටුවට ඉදිරිපත් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307017</link>
    <topic>එගොඩවීමට ගිය කතුන් දෙදෙනාධාරා ඔයට බිලි</topic>
    <author>අසේල කුරුළුවංශ හා හසලක සමූහ, ගම්පොළ සමූහ</author>
    <content>තේ දලු නෙළීමට ගොස් හඟුරන්කෙත ධාරා ඔය හරහා එගොඩවීමට ගිය කාන්තාවන් දෙදෙනකු ජලයේ ගසාගෙන ගොස් මියගියහ. මොවුන් දෙදෙනාගේ මළසිරුරු ධාරා ඔයේ තිබී මේවනවිට සොයාගෙන ඇත.මෙම මළ සිරුරු හේවාහැට හෝප්වත්තේ පදිංචි වතු කම්කරු කාන්තාවන් දෙදෙනකු වන පෙරුමාල් කාසිඅම්මා (75) පොන්නයියා අන්නලෙච්චමී (65) යන අයගේ බව හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307018</link>
    <topic>හිල්වුණු වහල යටට ගිහින් තෙමෙන්නමුස්ලිම් කොංග්‍රසය සූදානම් නෑ</topic>
    <author>අසේල කුරුළුවංශ</author>
    <content>රජය අස්ථාවර කිරීමේ අරමුණින් රජයෙන් ඉවත් වී හිල්වුණු වහලවල් යටට ගොස් තෙමෙන්න ශ්‍රී ලංකා මුස්ලිම් කොංග්‍රසය තුළ කිසිදු සූදානමක් නොමැති බව එම පක්ෂයේ නායක, අධිකරණ අමාත්‍ය රවුෆ් හකීම් මහතා පවසයි. රජය අස්ථාවර කිරීම නොව තව තවත් ස්ථාවර කිරීම තම පක්ෂයේ අරමුණ බවද ඒ මහතා කීය.මහනුවර මහයියාවේ පිහිටි මුස්ලිම් කොංග්‍රස් කාර්යාලයේ දී ඊයේ (30) පැවති රැස්වීමක දී හකීම් මහතා මේ බව පැවසුවේ ය.පිටස්තර බලවේගයන් හි අතකොළු වන්නට මුස්ලිම් කොංග්‍රසය කිසිසේත් සූදානම් නොමැති බවද හෙතෙම අවධාරණය කළේය.වසර 40ක දේශපාලන අත්දැකීම් ඇති තීක්ෂණ බුද්ධියක් ඇති පරිණත දේශපාලන නායකයකු වන ජනපති මහින්ද රාජපක්ෂ මහතා පිළිබඳව තමන්ට විශ්වාසයක් ඇතැයි ද ඒ මහතා කීය.විදේශීය කුමන්ත්‍රණකාරී බලවේග තමන්ව ඉත්තෙකු ලෙස යොදා ගන්නට උත්සාහ කරන නමුත් ඔවුන් ඊට හසු නොවන බවද ඇමති හකීම් මහතා ප්‍රකාශ කළේ ය.රට දෙකඩවීමේ අවදානමෙන් රට බේරාගත් ජනපතිතුමන් වත්මන් සුළු සුළු බලවේගයන් රට දෙකඩ කිරීමට ගන්නා උත්සාහය පහසුවෙන් පරාජය කරනු ඇති බවද හෙතෙම කීවේය.මුස්ලිම් කොංග්‍රසය සෑම විටම තම අයිතීන් වෙනුවෙන් හඬ නඟන්නේ රජය තුළ සිටිමින් බවත් රජය අස්ථාවර කැරන දේශපාලන තීන්දු ගැනීමට මුස්ලිම් කොංග්‍රසයට අවශ්‍යය නොමැති බවත් ඒ මහතා ප්‍රකාශ කළේය.බිය වද්දා, බලපෑම් කැර මුස්ලිම් කොංග්‍රසයේ ස්ථාවරය වෙනස් කරන්න කිසිවකුට හැකියාව නොමැති බවත් ජනතාව ලබාදුන් ජන වරමට එකඟව හැම විටම තම පක්ෂය ක්‍රියාකරන බවත් හෙතෙම කීවේය.අපි ජාතිවාදීන් ලෙස පෙන්වන්න උත්සාහ කරන පිරිස් අප අතර සිටින බවත් ඔවුන් පිළිබඳව අවධානයෙන් පසුවිය යුතුව ඇති බවත් කී ඒ මහතා, පළාත් ඒකාබද්ධ කිරීමේ, හැකියාව ඇත්තේ පාර්ලිමේන්තුවට පමණක් බවත් නොවන දෙයක් ගැන අනවශ්‍යය භීතිකාවක් ඇතිකැර නොගත යුතු බවත් ප්‍රකාශ කළේය.58.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>01</day>
    </date>
    <link>http://www.dinamina.lk/2013/07/01/_art.asp?fn=n1307019</link>
    <topic>අසාද් සාලිට: වික්‍රමබාහුටකුණු බිත්තර ප්‍රහාරයක්</topic>
    <author>පණ්ඩුක සමරසේකර , රක්ෂණ ශ්‍රියන්ත</author>
    <content>කොළඹ නගර සභාවේ හිටපු නියෝජ්‍ය නගරාධිපති අසාද් සාලි මහතා සමඟ නව සමසමාජ පක්ෂයේ නායක වික්‍රමබාහු කරුණාරත්න මහතා පෙරේදා ත්‍රිකුණාමල කින්නියා පල්ලියක පැවැති උත්සවයකට සහභාගී වීමට පැමිණි අවස්ථවේදී එහි සිටි මුස්ලිම් ජනතාව විසින් කුණු බිත්තර ප්‍රහාරයක් එල් කර ඇති බව නැඟෙනහිර ආරක්ෂක සේනා ආඥාපති මේජර් ජෙනරාල් ලාල් පෙරේරා මහතා දිනමිණට අනාවරණය කළේය.නැෙඟනහිර පළාත් මහ ඇමැති මොහොමඩ් නජීබ් මහතා සහභාගී වූ මේ උත්සවය සඳහා ආරාධනාවකින් තොරව පැමිණි වික්‍රමබාහු කරුණාරත්න සහ අසාද් සාලි මහත්වරුන්ට ජාතිවාදය වැපිරීම සම්බන්ධව දොස් නඟමින් උත්සව භූමියට ඇතුළු වීමට අවසර නොදී ඇති අතර ඉන් නොනැවතුණු ඔවුහු කුණු බිත්තර ප්‍රහාරයක් ද එල්ල කර ඇත.වික්‍රමබාහු කරුණාරත්න සහ අසාද් සාලි මහත්වරුන් සිය පවුලේ පිරිවර සමඟ නැඟෙනහිර පළාතේ පැවත්වීමට සැලසුම් කළ උද්ඝෝෂණයන්ද මුස්ලිම් ජනතාවගේ නැ¼ගුණු විරෝධතාව හේතුවෙන් ව්‍යර්ථ විය.ආරක්ෂක හේතූන් මත මේ උද්ඝෝෂණයන් පැවැත්වීම සම්බන්ධයෙන් යුද හමුදා බුද්ධි අංශ විසින් තොරතුරු රැසක් අනාවරණය කරගෙන ඇති අතර ජාතිවාදී බෙදීම් ඇතිකිරීමට ක්‍රියා කිරීම සම්බන්ධයෙන් අසාද් සාලි මහතා පසුගියදා රහස් පොලිස් අත්අඩංගුවේ සිටියදී ජනපති සමාවෙන් නිදහස් කෙරිණි..</content>
  </post></root>