<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=f1408143</link>
    <topic>කවියක් නිසා දෙවිනුවරදී පෙත්සමක් ඒ 1965 මහා මැතිවරණයයි</topic>
    <author>බන්ධුල ආර්. ගුලවත්ත</author>
    <content>‘නිශ්ශබ්ද විලියම්’ වශයෙන් වමේ ජනතාව අතර ඉතා ඉහළ ජනප්‍රියත්වයක් ලබා සිටි පී. එච්. විලියම් සිල්වා මහතා ශ්‍රී ලංකාවේ වමේ ව්‍යාපාරයේ මුල් පෙළේ සටන්කාමියකු විය. මහජන එක්සත් පෙරමුණ නායක පිලිප් ගුණවර්ධන මහතාගේ සමීපතම හිතවතා වුවද එකල මතුවූ දේශපාලන මත ගැටුම් ඔස්සේ පී. එච්. විලියම් සිල්වා මහතා 1965 මහා මැතිවරණයේදී අංක 72 දෙවිනුවර ආසනයට තරග කළේ ශ්‍රී ලංකා නිදහස් පක්ෂයෙනි. ප්‍රතිවාදියා වූයේ පී. පී. වික්‍රමසූරිය මහතා ය. ඊ. කේ. සිරිල්, පී. අබේසුන්දර සහ පී. ඩබ්ලිව්. බමුණුසිංහ මහත්වරු ද ස්වාධීන අපේක්ෂකයෝ වූහ.1964 දෙසැම්බර් 03 වැනිදා පුවත්පත් පනත මැති සබයට ඉදිරිපත් කෙරිණි. සභානායක සී. පී. ද සිල්වා මහතාගේ කණ්ඩායමක් වශයෙන් දහ දෙනකු එක්සත් ජාතික පක්ෂයේ සංශෝධිත යෝජනාවට පක්ෂව ඡන්දය දුන්හ. පී. පී. වික්‍රමසූරිය ද එම කණ්ඩායමට අයත් විය.එදා ජනප්‍රිය ‘ඇත්ත’ පුවත්පත හඳුන්වා දුන්නේ ආණ්ඩුවේ සභානායක වශයෙන් සිටි අමාත්‍ය ඩී. පී. ද සිල්වා කණ්ඩායම ‘පිහි කල්ලිය’ වශයෙනි. පිහි කල්ලියේ පිරිසට ප්‍රතිගාමීන් විසින් රු. පනස් දාහ බැගින් දුන්නේ යැයි ශ්‍රී. ල. නි. ප, ලං. සම සමාජය, කොමියුනිස්ට් පක්ෂයේ මන්ත්‍රීවරු දිගින් දිගටම චෝදනා කළහ.ශ්‍රී.ල.නි.ප. අපේක්ෂක පී. එම්. විලියම් සිල්වාට සහාය පළ කරමින් ප්‍රධාන රැස්වීම පැවැත්වූයේ දෙවිනුවර උපුල්වන් ශ්‍රී විෂ්ණු මහා දේවාලය ආසන්නයේ ය. එහිදී ප්‍රාදේශීය නායකයෝ මෙන්ම කොළඹ සිට පැමිණි ප්‍රධාන පෙළේ දේශපාලනඥයෝ ද විලියම් සිල්වාට සහයෝගය පළ කරමින් සභාව ඇමතූහ.එකල ප්‍රගතිශීලී පිල නියෝජනය කළ කථිකයන් අතර කොළඹ යුගයේ කවියෝ ද දීප ව්‍යාප්තව ප්‍රචාරක කටයුතුවල නියුක්තව සිටියහ. අධිරාජ්‍ය විරෝධී යූ. ඇන්. පී. විරෝධි ප්‍රබල සටන්කාමියකු සහ ජනකාන්ත කවියකු වූ පී. බී අල්විස් පෙරේරා මෙහිදී කළ මෙහෙවර අතිවිශාලය.විලියම් සිල්වාගේ යෝධ ජන රැලියෙහි විශේෂිත කථිකයකු වූ අල්විස් පෙරේරාගේ කවි කතාවට ජනතාව මහත් ආශා‍වක් දැක්වූහ. අල්විස් පෙරේරා අසුනෙන් නැගිටිත්ම නැඟුණු අත්පොළසන් හඬින් රුහුණු පුරවරයම ගිඟුම් දුන්නේය. ඔහු සී. පී. ද සිල්වාගේ පිහි කල්ලිය නිර්දය ලෙස විවේචනයට ලක් කරමින් කවි කිහිපයක්ම කීවේය.එම්බා කුඩය එම්බා මළ බොල පුටුව ඡන්දය නොකඩමින් හැකි නම් මග සිටුව විලියම් සිල්වා මැතිඳුන්ගේ අත ගනුව මිරිකමු පනස්දාහේ පොළඟගෙ බොටුවස්වාධීන අ‍පේක්ෂකයින් දෙදෙනාගේ ඡන්ද සලකුණ වූයේ ‘කුඩය’ සහ ‘පුටුව’ ය. පනස්දාහේ පොළඟා යැයි සඳහන් කළේ පී. පී. වික්‍රමසූරියයි.දෙවිනුවර සටන ඉතා තීරණාත්මක විය. පී. එච්. විලියම් සිල්වා වැඩි ඡන්ද 987කින් ජයග්‍රහණය කළේය. හිටපු මන්ත්‍රී වික්‍රමසූරිය පරාජයට පත්වුවද එම පරාජය පිළිනොගෙන පී. බී. අල්විස් පෙරේරාගේ කවියකින් තමාට අපහාසයක් වී යැයි ඡන්ද පෙත්සමක් ඉදිරිපත් ක‍ෙළ්ය. පෙත්සම් විභාගයෙන් විලියම් සිල්වාට අසුන අහිමිවිය. අතුරු මැතිවරණ‍යක් පැවැත්වීමට තීරණය කෙරිණි.විලියම් සිල්වා දෙවිනුවරට තරග නොකළ අතර, රොනී ද මැල් ශ්‍රී ලංකා නිදහස් පක්ෂයෙන්ද, පී. පී. වික්‍රමසූරිය එජාපයෙන් ද තරග කළහ. බලයේ පැවැති හත්හවුල් රජයේ සියලු මැති ඇමැතිවරුම දෙවිනුවර කඳවුරු බැඳගත්හ. විපක්ෂ නායිකා සිරිමාවෝ බණ්ඩාරනායක ඇතුළු වාමාංශික නායකයෝ ද දෙවිනුවර සටනට පෙරමුණ ගත්හ.1967 මාර්තු 16 වැනිදා පැවැති අතුරු මැතිවරණයෙන් රොනී ද මැල් වැඩි ඡන්ද 2438කින් ජයග්‍රහණය කළේය. 1970 මැතිවරණයේදී ද පී. පී. වික්‍රමසූරිය වැඩි ඡන්ද 6051 කින් රොනී ද මැල් (ශ්‍රී.ල.නි.ප) ට පරාජය වූයේය. වික්‍රමසූරිය ඉන්පසු මැතිවරණයකට ඉදිරිපත් වූයේ නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=f1408144</link>
    <topic>මතු පරපුර වෙනුවෙන් අප බොහෝ වැඩ කරනවා</topic>
    <author>තිලානි ශානිකා විතානාච්චි සේයාරූ - මාලන් කරුණාරත්න</author>
    <content>ටවර් හෝල් රඟහල පදනමේ අධ්‍යක්ෂ ජනරාල්, නීතිඥ ඩග්ලස් සිරිවර්ධන අලුත්ම කටයුත්තකට මුල පුරා ඇත. ඒ පැරැණි නූර්ති ගීත සංරක්ෂණය කිරීමේ වැඩපිළිවෙළයි. ඒ කටයුත්ත පිළිබඳත් ටවර් හෝල් රඟහල පදනමෙන් කෙරෙන අනෙකුත් වැදගත් කාර්ය පිළිබඳත් නීතිඥ ඩග්ලස් සිරිවර්ධන ‘රස මංජරිය’ සමඟ කළ සාකච්ඡාවකි මේ.ටවර් හෝල් රඟහල පදනමේ මූලික කාර්යභාරය වන්නේ කුමක්ද?අපේ මූලික අරමුණ වෙන්නේ නාට්‍ය කලාවේ ප්‍රවර්ධනය සඳහා කටයුතු කිරීමයි. ඒ වගේම මතු පරම්පරාව වෙනුවෙන් අපගේ පැරැණි කලා අංග පෝෂණය කර, ආරක්ෂා කර තබා ගැනීමත් අපේ තවත් අරමුණක්. මේ අරමුණු සාක්ෂාත් කර ගැනීම සඳහා විවිධ වැඩ පිළිවෙළ රාශියක් අප ක්‍රියාත්මක කරන බවත් ඔබට කිව යුතුයි. ඒ අතරෙන් ඓතිහාසික උරුමයක් වුණු නූර්ති හා නාඩගම් ගී හා නාට්‍ය කෘති රක්ෂණය කර ඊළඟ පරම්පරාවට ලබාදීමටත් අප කටයුතු කරනවා.නූර්ති ගීත සංරක්ෂණය කිරීමේ පදනම මඟින් පසුගිය කාලයේ වෙස්සන්තර, ශ්‍රී වික්‍රම, පද්මාවතී වගේ නූර්ති සංරක්ෂණය කළා විතරක් නොවෙයි, කෘතියක් ලෙස මුද්‍රණය කිරීමත් සිදු කළා. ඊට අමතරව මෑතකදී අප සිදු කළ කටයුත්ත වුණේ ජනප්‍රිය නූර්ති ගීත රැසක් තිබෙන 1904 දී ජෝන් ද සිල්වා රචනා කළ’රාමායනය’ නූර්තියේ සියලුම ගීත සංරක්ෂණය කිරීමේ ක්‍රියාවලිය ආරම්භ කිරීමයි. එහිදී මේ වනවිට ගීත සියල්ල පුහුණුවීම් කිරීමෙන් පස්සේ පටිගත කිරීමේ ක්‍රියාවලිය ට අනුගත වී සිටින බවත් කිව යුතුයි.මෙහි සංගීතය අධ්‍යක්ෂණ කටයුතු කරන්නේ කලාශූරී ලයනල් ගුණතිලක කලාකරුවායි. ඒත් සමඟම ‘රාමායනය’ ඇතුළු තවත් නූර්ති කිහිපයක් කෘති ලෙස මුද්‍රණයෙන් ප්‍රකාශයට පත් කිරීමටත් අදහස් කරනවා. මේ වනවිට ඒ විදියට සංරක්ෂණය කළ නූර්ති ගීත 500 ක් පමණ තිබීම මා සලකන්නේ ජයග්‍රහණයක් ලෙසයි. මේ සියලු කටයුතු කෙරෙන්නේ අග්‍රාමාත්‍ය, දි. මු. ජයරත්න මහතා හා අමාත්‍ය ටී. බී. ඒකනායක ඇමතිතුමාගේ උපදෙස් මත බවත් සිහි කළ යුතු කාරණයක්.පාසල් පද්ධතිය ඇතුළේත් විවිධ විෂයයන් සඳහා නූර්ති ගීත ඇතුළත් නේද?නාට්‍ය හා රංග කලාව විෂයයට වගේම තවත් සමහර අවස්ථාවලදීත් පාසල් විෂය නිර්දේශයේ නූර්ති ගීත දැකිය හැකියි. අපගේ මේ සංරක්ෂණ වැඩපිළිවෙළ මඟින් පාසල්වලට තමන්ට අවශ්‍ය නූර්තිය රැගෙන යෑමට ඉඩකඩ හිමි වෙනවා. එතනදි ඔවුන්ට පැරැණි නූර්ති ගීත ඇතුළත් සී. ඩී. පට අඩු මුදලකට මිල දී ගැනීමට හැකියාවත් ලැබෙනවා. එමෙන්ම ජනාධිපතිතුමාගේ මහින්ද චින්තන වැඩපිළිවෙළේ පැරැණි කලා අංග රැක ගැනීමට කටයුතු කළ යුතු යැයි සඳහන් වෙනවා.ඒ කියන කාරණයටත් අප මූලිකත්වය ලබා දෙනවා. එතනදි ටවර් හෝල් රඟහල පදනමේ ඉගෙන ගන්නා ශිෂ්‍ය ශිෂ්‍යාවන්ට ගීත පුරුදු පුහුණු කිරීමක් සිදු කරනවා. ඔවුන් ඒවා නැවත නැවත පරිහරණය කිරීමෙන් සිදු වන්නේ සංරක්ෂණ ක්‍රියාවලියට මඟ පෑදීමයි.ඔවුන්ටම මේ නූර්ති ගීත පුරුදු පුහුණු කිරීමෙන් ඔබ අදහස් කරන්නේ කුමක්ද?නූර්ති ගීත සංරක්ෂණය කිරීමේ ක්‍රම දෙකක් දැකිය හැකියි. ඉන් එකක් වන්නේ විද්‍යුත් හා මුද්‍රිත මාධ්‍ය මඟින්. අනෙක් ක්‍රමය වන්නේ නූර්ති ගී සජීව ලෙස පවත්වාගෙන යෑමෙන්. මේ නූර්ති ගීත අපගේ ටවර් රඟහලේ ළමයින්ට කියා දුන්නට පස්සේ ඔවුන් ඒවා සජීව ලෙස ගයනවා. ඒ ඔස්සේ යම් ප්‍රමාණයක් මිනිසුන් අතරට වගේම පරම්පරාවෙන් පරම්පරාවට ගමන් කිරීමක් සිදු වෙනවා. ඒ ගීත ඔවුන් අතරට යනවා කියලා කියන්නේ සංරක්ෂණය වුණා කියන එකයි. එවිට අපේ අරමුණු සාධනය වීම නිසා නූර්ති ගී රැකෙනවා.ඔබගේ ආයතනයේ තිබෙන නාට්‍ය හා රංග කලා පාසලෙන් සිදු වෙන්නේ ගීත සංරක්ෂණයට ළමයි පුහුණු කිරීම පමණක්ද?ටවර් රංග කලා නාට්‍ය පාසල මඟින් එහි අධ්‍යාපනය ලබන්නන්ට උපාධියක් ගැනීමේ වැඩ පිළිවෙළක් ක්‍රියාත්මකයි. එහිදී පාඨමාලාව හදාරා විවෘත විශ්වවිද්‍යාලය ඔස්සේ උපාධියක් හිමි කර ගත් අපේ පාඨමාලාවේ ළමයි අද කොළඹ අවට පාසල්වල නාට්‍ය හා රංග කලා ගුරුවරුන් ලෙස පුරුදු පුහුණු වෙනවා. ඔවුන් අනාගතයේදී ගුරුවරු ලෙස රටට දායාද වීමට නියමිතයි. ඊට අමතරව රංග කලා පාසල මඟින් ‘සක්කාය දිට්ඨි’, ‘බෙරහඬ’ වගේ නාට්‍ය නැවත නිෂ්පාදනය වුණා.මේ නාට්‍ය පාඨමාලාව අපි ආරම්භ කළේ 2007 වසරේදී. එහි ළමයින් සම්බන්ධ කර ගනිමින් බිහිවුණු ‘සක්කාය දිට්ඨි’ වේදිකා නාට්‍යය මුලින්ම වේදිකා ගත කළේ ඊජිප්තුවේ වේදිකාවකදී. ඒ ඔවුන් ලැබූ එක් ජයග්‍රහණයක් පමණයි.මේ වනවිට තම දක්ෂතා හඳුනා ගත් ළමයින් කිහිප දෙනෙක්ම අධ්‍යක්ෂවරුන්, රංගන ශිල්පීන්, ශිල්පිනියන් ලෙස කලා ක්ෂේත්‍රයේ විවිධ අංශ නියෝජනය කිරීමට තරම් සමත් වීමත් සතුටට කරුණක්. තවත් කාරණයක් වන්නේ මේ පාඨමාලාවලට පැමිණි ළමයි බොහෝ දෙනෙක් ගම්බද විසූ දරු දැරියන් වීමයි. ඔවුන්ගේ දක්ෂතා දැන හැඳිනගෙන යම් මට්ටමක් දක්වා ඒවා වර්ධනය කර ගැනීමට තල්ලුවක් ලබාදීමට හැකිවීම ගැන අපට දැනෙන්නේ සතුටක්.ඔබ ආයතනයෙන් කලාකරුවන්ට කරන ගෙවිම් කරනු ලබන්නේ ටවර් හෝල් රංගන ශිලපීන් හා ශිල්පිනියන්ට පමණක්ද?පැරැණි ටවර් හෝල් රංගන ශිල්පින් හා ශිල්පිනියන්ට ප්‍රාසාංගික කලාකරුවන්ට ඒ දීමනාව ලබා දෙන්නේ විශ්‍රාම වැටුපක් ලෙසයි. අවුරුදු 60 ක් පමණ වයස ඉක්ම වූ ඔවුන් දෙසිය පණහකට පමණ මේ දීමනාව ලබාදීමට අප කටයුතු කළා. මීට අමතරව රංග ශාලා අලුත්වැඩියා කිරීම වැනි කටයුතු ඉටු කළා වගේම අලුත්වැඩියා මට්ටමේ තිබෙන එල්ෆින්ස්ටන් රංග ශාලාව ඉදිරියේදී විවෘත වේවි. රංගනය පුහුණුවීමට, රඟ දැක්වීමට ආදී කටයුතුවලට රංග ශාලා අඩු මුදලකට නාට්‍යකරුවන්ට ලබා දෙන්නේත් ඔවුන්ට කරන ගෞරවයක් වශයෙන්.ඉදිරියේදී නාට්‍ය පුහුණුවීම් ශාලාවක් ඉදි කිරීමේ බලාපොරොත්තුවක් ද තිබෙන බව කිව යුතුයි. මේ දවස්වල සිදු වන්නේ එහි මූලික සකස් කිරීම්. ඉන් පසුව එම කටයුත්ත ආරම්භ වේවි. අපිට තිබෙන අංග සම්පූර්ණ ශබ්දගාරය ද අවශ්‍ය කෙනකුට පරිහරණය කිරීමේ හැකියාව තිබෙන වගත් අප දැන්විය යුතුයි. නාට්‍ය හා රංග කලාවට අදාළව පොතපත මිලදී ගන්න අයකුට ඒවා ටවර් රඟහලෙන් හා අපගේ මූලස්ථානයෙන් ලබාගත හැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=f1408145</link>
    <topic>මතකය ඉතිරිකර නික්ම ගිය වෙදහාමිනේ</topic>
    <author>සමදරා ජයසිංහ</author>
    <content>ජීවිතය යනු මායාවක් ද? දෛ වය යනු සරදමක්ද? ජීවිතය නැමැති ප්‍රහේලිකාවේ අවසාන කොටු පේළිය පුරවන්නට නම් මේ ගැටලුව විසඳිය යුතුමය. එය කළ හැක්කේ කාහටද? ඇත්තටම රෙබෙකා ඔබ ඒ ප්‍රහේලිකාව පුරවාලීමට සමත් විය. ජීවිතයේ සියලු දුක් නිම කරමින් ජීවන චාරිකාවේ එක් ගමනාන්තයක් වෙත ඔබ ළඟා විය.රෙබෙකා ඔබ දිනුම්. එහෙත් අප පරාදයි. දෛවයේ සරදම ඔබ සිනහාවෙන්ම පිළිගත්තත් දෛවයේ සරදමට සරදම් කර තව කාලයක් ඔබව අප වෙත රඳවා ගන්නට අප අසමත් වුයේමු. අප පරාද වන්නේ ඒ නිසාය.දිවි මගේ තව බොහෝ දුර යන්නට තිබියදී හතළිස් නව වැනි සැතැපුම් කණුව අසලදී ඔබ නතර විය. ඔබ නතර වූවා නො‍ව දෛවය ඔබව නතර කරවිය. එහෙත් වසර 25ක් පුරා අපට සමීප වූ ඔබගේ සිනහාව මතකයෙන් ඈත් කරවීමට නම් දෛවයට නොහැකි වනු ඇත.රෙබෙකා නිර්මලී ඔබ තවමත් අපගේ ආදරණීය වෙද හාමිනේය. ‘දූවිල්ලෙන් සැදුණුලියේ’ බාලෝලියේ බාලලියේ’ ගීතය ඇසෙන සැම විටම මතකයට නැ‍ඟෙන්නේ පිළිකා රෝගීන් සුවපත් කරන්ට වෙහෙසුණු එදා සිට අද දක්වාම ලොකු කුඩා කාගෙත් ආදරය දිනා ගත් පුංචි වෙදහාමිනේය. 1987 සිට 2014 දක්වා වූ කාලය දීර්ඝ වූවත් වෙදහාමිනේ ලෙස ඇය කළ පළමු රංගනයෙන්ම සදාකාලිකවම රසික හදවත් හි රැ‍ඳෙන්නට තරම් රෙබෙකා භාග්‍යවන්තියක් විය.ඇය කලාවට දැඩි සේ ගෞරව කළාය. ආදරය කළාය. පෙරලා ඇයටද ඒ සියල්ල ලැබිණි. ජීවිතයේ අභියෝග ජය ගැනීමට එය ඇයට ශක්තියක් විය. අපට ඇත්තේ එක් මවක් හා පියෙකු පමණක්ය. එහෙත් තම දියණියට සේ ආදරය කරනා මව්වරු හා පියවරු ඇයගේ රසිකයන් අතර විය.ඇයට ලෙන්ගතු සහෘදයන් කවදාවත් ඇයව තනි නොකළේය. තනි ගැහැණියක් ලෙස ජීවිතයට මුහුණ දෙන්නට ඇය බිය නොවූවාය. අනුරාධපුරයේ සිට පැමිණ කොළඹ ගෙන්දගම් පොළවේ කෙළින් පය ගසා සිටින්නට තරම් අප්‍රතිහ ධෛර්යයක් ඇය තුළ විය. කුඩා කල සිට ආගමට දහමට ඇය තුළ තිබූ ශ්‍රද්ධාව, ඇයට හැම මොහොතකම අශිර්වාදයක් විය.ජීවිතය සරලව, සැහැල්ලුවෙන් ගෙවන්නට තරම් වූ සන්සුන් සිතක් ඇයට උරුමව තිබිණි. ඒ සන්සුන්, චාම් බව ඇයගේ සුන්දර රුව තවත් ඔපවත් කළාය. ඒ දිගු දෑස, සුන්දර සිනහව ඇයව කෙටි කාලයක් තුළ බොහෝ දුර රැගෙන ඒමට උදවුවිය. ජනප්‍රියත්වය පසුපස එළවා නොගියත් ජනප්‍රියත්වය ඇයව ලුහු බඳිමින් ආ බවට සාක්ෂි බොහෝය.දඬුබස්නාමානය, අකාල සන්ධ්‍යයා, සොක්කුගෙදර, රන්තලිය වලව්ව, මොණරතැන්න, කඬුළු තහංචිය, දිය සායම්, මිණිපුර හටන, ආදරවන්තයෝ, නිසල දිය සසල විය, කප් සුවහස්කල, වෑ දිය රැල්ල, වාසනාවේවා ඇගේ රංගන හැකියාවන් ඉහළට ඔසවා තැබූ නිර්මාණ අතරින් ඉතා ස්වල්පයක් පමණයි.සිනමාව, ටෙලිනාට්‍ය හා වේදිකාව යන ත්‍රිත්වයම හොඳින් වටහා ගත් රෙබෙකා ඒ සියල්ලටම නැතිවම බැරි විශිෂ්ට රංගන ශිල්පිනියක් විය. ටෙලිනාට්‍ය එකසිය පනහකට අධික ප්‍රමාණයකට රංගනයෙන් එක් වූ රෙබෙකා අවසන් වරටත් කලා ක්ෂේත්‍රය වෙනුවෙන්, සිය රසිකයන් වෙනුවෙන් යුතුකම ඉටුකළේ ජයන්ත චන්ද්‍රසිරි නිර්මාණය කළ මහරජ ගැමුණු චිත්‍රපටයේ රංගනයට එක් වෙමින්ය. රෙබෙකා නිර්මලී ලොවට හඳුන්වා දුන්, ඇයගේ පළමු රංගන කාර්යයේ අධ්‍යක්ෂවරයා වූ ජයන්ත චන්ද්‍රසිරි ඇය රඟපෑ අවසන් චිත්‍රපටයේ නිර්මාණකරුවා වීමද දෛවපෝගත සිදුවීමකි.සම්මානලාභී රංගන ශිල්පිනියක් වුවද, ඇය සැමටම නිහතමානී විය. මිතුරියන්ට අවංක මිතුරියක් විය. පවුලට ආදරබර දියණියක්, සොහොයුරියක් විය. දියණියට උත්තරීතර මවක් විය. පුංචි ඈන් දියණිය ඇගේ සෙවණැල්ල මෙන් විය. පුංචි දියණිගේ අනාගතය ගැන ඇය මවක් ලෙස දහසක් පැතුම් පැතුවාය. මවට දියණියත් දියණියට මවත් පණට පණ මෙන් විය. පුංචි දුව සමග සැනසිල්ලේ, සතුටින් ජීවත් වන්නට පෙරුම් පිරූ ඇයගේ ප්‍රාර්ථනා සියල්ල බොඳ විය.දියණියගේ පැහැබර අනාගතය සිය දෙ‍ෙනතින් දැක ගන්නට ඉදින් ඇයට නොහැකි වනු ඇත. අනපේක්ෂිත ලෙස ඇය කරා ආ පිළිකා රෝගය ඇයව මහරගම පිළිකා රෝහලේ සත් වැනි වාට්ටුවේ 16 වැනි ඇඳ මත දුබලව වැතිර සිටීමට සැලැස් වීය. සිය කායික ශක්තිය දිනෙන් දින ගිලිහී යන බව හැඟුණත් ඇයගේ සිත නම් දුබල නොවීය. යන එන කා සමඟත් එක් වචනයක් හෝ කතා කරන්නට, සුපුරුදු ලෙස සිනාසෙන්නට ඇයට ඕනෑ විය. යළිත් කලා ලොව තුළ සුවසේ සැරි සරන්නට ඇයට ඕනෑ විය. සිය සිරුර පුරා වරින් වර දිව යන දරුණු රිදුම් ඇය දරා සිටියේ ඒ බලාපොරොත්තුවෙනි.එහෙත් සියල්ල එක් මොහොතකින් වෙනස් විය. අපෙන් සිනහව උදුරා ගෙන කඳුලක් පමණක් ඉතිරි කර ඇය සදහටම දෙනෙත් පියා ගත්තාය. දෛවය කුරිරු බව අද විඳවන්නට වන්නේ ඇයට නොව අපටය. ඇයගේ දිවි බේරා ගැනීමට වෛද්‍යවරුන්, හෙදියන් කළ මහා සටන ව්‍යාර්ථ විය. සියලු සහෝදර කලා ශිල්පීන් අද හැඬු කඳුලිනි. වෙද හාමිනේට ඉක්මන් සුවය පැතූ රසික රසිකාවියන්ගේ ප්‍රාර්ථනාවන් බොඳ කරමින් දයාබර රෙබෙකා අද ඔබ සදහටම නිහඬය.කොළම ජයරත්න මල් ශාලාවේ තබා ඇති ඔබ‍ගේ දේහය අද මළහිරු බසිනවාත් සමඟ මිහිතලය මත සඳහටම මිහිදන් වීමට නියමිතය. එහෙත් ඔබගේ මතකය අප වෙත ඉතිරි විය. ජීවිතය ගැන සිතන්නට දෙයක් අපට ඉතිරි කර ඔබ නික්ම ගියාය. ඔබ වෙනුවෙන් අපට දැන් කළ හැක්කේ ඔබගේ මතකයන් සදහටම සිත් තුළ රඳවා ගැනීම පමණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>14</day>
    </date>
    <link>http://www.dinamina.lk/2014/08/14/_art.asp?fn=f1408146</link>
    <topic>එදා සහ අද සැසැඳීම සාධාරණ නෑ</topic>
    <author>සංවාද සටහන උදිත ගුණවර්ධන ඡායාරූපය සරත් පිරීස්</author>
    <content>පනහ දශකයේ සිට ගුවන්විදුලි රසිකයන් අතර මිහිරි මතකයන් ඉතිරි කළ ප්‍රවීණ ගායන ශිල්පිනි අයිරින් ලියනගේ රසිකයන් වෙත සත්සරණි නමින් ඒක පුද්ගල ප්‍රසංගයක් මේ මස 17 වැනිදා සවස 6.30ට කොළඹ ටවර් රඟහලේදී පැවැත්වීමට සූදානම්ය. ගීත කලාව හා වර්තමාන කලා ක්ෂේත්‍රය පිළිබඳව අයිරින් ලියනගේ සමඟ සිදු කළ සුහද පිළිසඳරකි මේ.ඔබ ගුවන්විදුලියේ ගීත ගායනා සඳහා එක් වූ‍යේ කොයි කාලයේදීද?මම කුඩා කාලයේ සිටම ගුවන්විදුලිය සමඟ කටයුතු කළා. එදා විරිඳු ගායනය සඳහා ගිය ශිල්පීන් සමග ගුවන්විදුලියට පිය නැඟුවේ. ඒ සම්බන්ධතාවය තමයි අද වෙනකම් ගුවන්විදුලිය සමඟ තිබුණේ. 1955 සිට තමයි මගේත් ගුවන්විදුලියේත් සබඳතාවය වර්ධනය වුණේ.ඒ විතරක් නොවෙයි මම අද ගුවන්විදුලියේ සිටින පැරැණිම 'ඒ' ‍ශ්‍රේණියේ සරල ගී ගායිකාවක් විදිහට කටයුතු කරනවා. මට එදා ගුවන්විදුලියේ හොඳ ස්ථාවර තත්ත්වයක් සහිත ගායිකාවක් විදිහට කටයුතු කිරීමට පුළුවන්කම ලැබුණා.සරල ගීත පිළිබඳව ඒ ශ්‍රේණියේ ගායිකාවක් වන ඔබ, අද ගුවන් විදුලි කලාව පිළිබඳව අදහස පැහැදිලි කළ හැකිද?එදා සහ අද අතර සසඳා බැලීම එතරම් සුදුසු දෙයක් විදිහට මම නම් හිතන්නේ නැහැ. එදා තිබුණේ එක් ගුවන්විදුලි ආයතනයක් හා සිංහල නාලිකා දෙකක් පමණයි. එදා සියලු කලාකරුවන් මේ හරහා බාහිර ලෝකයට විවෘත විය යුතුවයි තිබුණේ. රසිකයන්ටත් වෙනත් විකල්පයක් තිබුණේ නැහැ. ඒත් අද තත්ත්වය වෙනස්. අද රසිකයන්ට විවිධ මාධ්‍ය තිබෙනවා. මේ සියලු දේවල් වලට රසිකයන් එක් වෙලා තිබෙනවා. ඒ නිසා එදා හා අද අතර සැසඳීම එතරම් සාධාරණ දෙයක් විදිහට හඳුන්වන්න බැහැ.මට අද ගුවන්විදුලි කලාව තුළ යහපත් ලක්ෂණ වගේම අයහපත් ලක්ෂණද දක්නට තිබෙනවා. එදා ගායිකාවක් නැතිනම් ගායකයෙක් වෙන එක පහසු දෙයක් නොවෙයි ප්‍රමිතියක්, හැකියාවක් වගේම ඒ ක්ෂේත්‍රය පිළිබදව ඉගෙනුමක්ද තිබිය යුතුයි. එදා සරල ගීත ගායක පරීක්ෂණයකින් සමත් විය යුතුයි. ඒත් අද තාක්ෂණයත් මුදලුත් තිබෙනවා නම් ඕනෑම කෙනෙකුට ගායකයෙක් නැතිනම් ගායිකාවක් වෙන්න පුළුවන්. ඒත් ඔවුන්ගේ නිර්මාණාත්මක පැවැත්ම පිළිබඳව සැකයක් ‍තිබෙනවා.ඔබ කියන්නේ වර්තමාන පරපුර නිර්මාණාත්මක අංශයෙන් පසුගාමී තත්ත්වයක සිටින බවද?නැහැ. මම කිසිසේත්ම අලුත් පරපුර අවතක්සේරු කරන්නේ නැහැ. ඉතාමත් දක්ෂ පිරිසක් තරුණ පරපුර අතර ඉන්නවා. මේ අය ගැන අවබෝධයක් අවධානයක් ඇතිව කටයුතු කිරීමෙන් මේ දක්ෂතා ඔප් නංවා ගැනීමට කටයුතු කළ යුතුයි. එමඟින් තමයි කලා ක්ෂේත්‍රයේ දියුණුව ඉහළ නංවා ගැනීමටත් පුළුවන්කම ලැබෙන්නේ. ඒ නිසා අලුත් පරපුරට ඉඩ ලබාදීම අනිවාර්යෙන් කළ යුතු දෙයක්.ඔබ සමඟ සමකාලීනව ගීත ගැයූ ගායක ගායිකාවන් කවුද?බෙග් මාස්ටර් ගේ සිට ජෝතිපාලයන් දක්වාත් ලතා වල්පොල, ඇන්ජලින් ගුණතිලක යන ජනප්‍රිය ගායිකාවන් සමඟද මා ගීත ගායනා කර තිබෙනවා. සරත් ද අල්විස්, ෂෙල්ටන් ප්‍රේමරත්න, පැට්‍රික් දෙනිපිටිය වැනි සංගීතඥයන් සමඟද සංගීත කලා කටයුතු වලට එකතුව කටයුතු කර තිබෙනවා.ඔබ ගැයූ ජනප්‍රිය ගීත කිහිපයක් සිහිපත් කළ හැකිද?නොයෙන ගමන් ගිය පියාණනි, දෑසේ රසඳුන පුන්සිරි සොයිසා සමඟ, පුන්සඳේ රැස්බැඳි හරුන් ලන්ත්‍රා සමඟ ජනප්‍රිය ගීත රැසක් ගායනා කර තිබෙනවා.ඒත් මගේ රසික රසිකාවියන් නිතරම ඉල්ලන්නේ රුක්මණී දේවිය සහ ලතා වල්පොල ගායනා කළ ගීත. මම ඒ ගීතත් මුදල් හම්බ කිරීමේ පරමාර්ථයෙන් තොරව ගායනා කරනවා.අද ඇතැම් සුපිරි තරු සිහින තරු අනුන් ගායනා කළ ගීත මූල්‍යමය ප්‍රතිලාභ සඳහා දිගින් දිගටම ගායනා කරනවා. මේ ගැන ඔබේ මතය පැහැදිලි කළ හැකිද?කෙනෙකු ඉල්ලා සිටියොත් ඔහුගේ වින්දනයට ගීතයක් ගායනා කිරීමත් අනුන්ගේ ගීත තමන්ගේ ගීත කරගෙන ගීත ගායනා කිරීම වැරැදි සහගත දෙයක් විදිහට හඳුන්වන්න පුළුවන්. ඒ නිසා මුදල් හරිහම්බ කිරීමේ අරමුණෙන් අනුන්ගේ ගීත ගායනා කිරීම ඉතාම නරක දෙයක්.ඔබේ ගීතවලට අදත් ඉල්ලුමක් හා ජනප්‍රියත්වයක් තිබෙනවාද?රසිකයන්ගේ ඉල්ලීම් දිගින් දිගටම ලැබෙනවා ගීත තැටියක් නිකුත් කරන්න කියලා. ඒත් මට ඔවුන්ගේ ඉල්ලීම ඉටු කිරීම දිගින් දිගටම මග හැරුණා. එයට පුද්ගලික හේතුන්ද බලපෑවා. එහෙත් මා මෙවර ප්‍රසංගයක් පැවැත්වීමට කටයුතු කළා. එම ප්‍රසංගය ලබන 17 වැනිදා සවස 6.30ට මරදාන ටවර් රඟහලේදී පැවැත්වීමට නියමිතයි. මෙම ප්‍රසංගය සංගීතවත් කරන්නේ රංජිත් ඩයස් ප්‍රමුඛ මවුන්ත් චයිනිස් සංගීත කණ්ඩායමයි. ‍මම සියල්ලන්ටම විවෘත ඇරයුමක් කරනවා මේ අවස්ථාවට සහභාගී වෙලා ගීත රසය ලබා ගන්න කියලා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_9</link>
    <topic>දේශපාලනඥයින් හමුවීම වෙබ් අඩවියෙන්</topic>
    <author>දිනේෂ් හේවාවිතාරන</author>
    <content>[2014-08-15 ප.ව 14.30]දේශපාලඥයින් හමුවන මහජන දිනයන්වලදී ජනතාවගේ කාලය බෙහෙවින් අපතේ යනබව බස්නාහිර පළාත් අමාත්‍ය නීතිඥ උදය ගමන්පිල මහතා පවසයි.මෙම තත්ත්වය මැඩලීම සඳහා උදය ගම්මන්පිල ඩොට් කොම් වෙබ් අඩවිය ඔස්සේ වේලාව වෙන් කිරීමට ක්‍රමයක් සකසා ඇත.මෙය වෙබ් අඩවියක් මඟින් ඇමැතිවරයෙකු හමුවීම සඳහා මෙරට දී ඉඩ සලසා දුන් ප්‍රථම අවස්ථාවක් වේ.අන්තර්ජාල පහසුකම් නොමැති අය වෙනුවෙන් 011 2 67 28 78 දුරකතන අංකය මඟින් වේලාව වෙන් කර ගැනීමටද අවස්ථාව සලසා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_8</link>
    <topic>අධික තරබාරුකම පිළිකාවට අත වනයි</topic>
    <author>ඉඳුනිල් වීරරත්න</author>
    <content>[2014-08-15 ප.ව 13.30]අධික තරබාරුකම පිළිකා වැළදීමට වැඩි ප්‍රවණතාවක් ඇතිබව බ්‍රිතාන්‍ය විද්‍යාඥයන් පිරිසක් පවසති.බ්‍රිතාන්‍ය ජාතික වැඩිහිටියන් මිලියන පහකට ආසන්න පිරිසක් අධ්‍යනයට ලක්කිරීමෙන් ඔවුන් මේ බව සොයාගෙන තිබේ.තරබාරුකම නිසා සුලබව දැකිය හැකි පිළිකා වර්ග 10ක් පමණ මේ අධ්‍යයනයෙන් හඳුනාගෙන ඇත.ගර්භාෂයේ සහ පිත්තාශයේ ඇතිවන පිළිකා මේ අතරින් ප්‍රධාන තැනක් ගන්නා බව එම විද්‍යාඥයන් පිරිස බී.බී.සී පුවත් සේවයට පවසා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_7</link>
    <topic>ලේඛකාධාර වැඩ සටහනට අත් පිටපත් භාර ගැනේ</topic>
    <author>ඉඳුනිල් වීරරත්න</author>
    <content>[2014-08-15 ප.ව 13.30]ජාතික පුස්තකාල හා ප්‍රලේඛන සේවා මණ්ඩලය ක්‍රියාත්මක කරන ලේඛකාධාර වැඩසටහනට අත් පිටපත් බාර ගැනීම දැන් ක්‍රියාත්මක වේ.ළමා යෞවන නිර්මාණාත්මක සාහිත්‍ය ක්ෂේත්‍රයට අදාළව සිංහල දෙමළ සහ ඉංග්‍රීසි යන මාධ්‍යවලින් අත් පිටපත් මීට ඉදිරිපත් කළ හැකිය.1984 වසරේදී ආරම්භ කළ මෙම ලේඛකාධාර ව්‍යාපෘතිය යටතේ උසස් මට්ටමේ කෘතී තුන් දහසකට ආසන්න සංඛ්‍යාවක් මෙරට ප්‍රකාශන ක්ෂේත්‍රයට එක්කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_6</link>
    <topic>කෙටි චිත්‍රපට උළෙලක් අද</topic>
    <author>ඉඳුනිල් වීරරත්න</author>
    <content>[2014-08-15 පෙ.ව 11.30]ශ්‍රී ලංකා රූපවාහිනි අභ්‍යාස ආයතනය මෙහෙයවන ලද 2012 - 2014 සිනමා අධ්‍යක්ෂණ උසස් ඩිප්ලෝමා පාඨමාලාවේ සිසු සිසුවියන් නිර්මාණය කළ කෙටි චිත්‍රපට උළෙලක් අද පස්වරු 1.00ට එම ආයතන ප්‍රධාන මැදිරියේ පැවැත්වේ.එම නිර්මාණ පිළිබඳ විවෘත සංවාදයක්ද ප්‍රදර්ශනය සිදු කිරීමට නියමිතයි.ඒ සඳහා ප්‍රවීණ සිනමා විචාරකයින් සහ අධ්‍යක්ෂකවරු සහභාගිවීමට නියමිත බව පාඨමාලා අධ්‍යක්ෂිකා නියමිත බව ඉනෝකා සත්‍යංගනී මහත්මිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_5</link>
    <topic>ජාතික පුස්තකාල ලේඛණ අන්තර්ජාලයෙන්</topic>
    <author>ඉඳුනිල් වීරරත්න</author>
    <content>[2014-08-15 පෙ.ව 11.30]කොළඹ, ජාතික පුස්තකාලය සතුව පවතින මිලියන පොත්පත්, සඟරා, සහ පුවත්පත් සංඛ්‍යාකරණය කිරීම, දැන් ආරම්භ කොට තිබේ.ඒ යටතේ පළමු අදියරයට පැරණි පොත්පත් සංඛ්‍යාකරණය කෙරේ.කඩදාසියේ මුද්‍රිත ලේඛන විද්‍යුත් ලේඛන බවට පත්කිරීමත්, ලේඛණ දිරාපත්වීම මඟින් වන හානි වළක්වා ගැනීමත් මෙහි අරමුණයි.මෙමඟින් ජාතික පුස්තකාලයේ ඇති පොත්පත් දුරබැහැර පාඨකයින්ට වුවද අන්තර්ජාලය ඔස්සේ පරිහරණය කිරීමේ අවස්ථාව උදාවන ජාතික පුස්තකාල හා ප්‍රලේඛන සේවා මණ්ඩලය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_3</link>
    <topic>රජරට නැඟුමට ලක්ෂ පන්සියයක්</topic>
    <author>අසංග පෙරේරා</author>
    <content>[2014-08-15 පෙ.ව 10.30]අනුරාධපුර නගර සභා බල ප්‍රදේශයේ සංවර්ධන ව්‍යාපෘති වෙනුවෙන් රුපියල් ලක්ෂ 500ක මුදලක් වෙන්කර තිබේ.පුර නැඟුම සංවර්ධන වැඩසටහන යටතේ ප්‍රජා සංවර්ධන කටයුතු වෙනුවෙන් මෙම මුදල් යෙදවීමට සැලසුම් කර ඇත.ආර්ථක සංවර්ධන අමාත්‍ය බැසිල් රාජපක්ෂ මහතාගේ කළ ඉල්ලීමකට අනුව මෙම ප්‍රතිපාදන ලබා දී ඇති බව නගරාධිපති එච්. පී. සෝමදාස මහතා දිනමිණCity FM පුවත් සේවයට පවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_2</link>
    <topic>දෙමළ මාධ්‍ය ගුරු සහායකයින් බඳවා ගැනීම සඳහා ඉල්ලුම්පත් කැඳවීම</topic>
    <author>බිනාලි රාජපක්ෂ</author>
    <content>[2014-08-15 පෙ.ව 09.30]දෙමළ මාධ්‍ය ගුරු සහායකයින් බඳවා ගැනීම සඳහා ඉල්ලුම්පත් කැඳවීම මේ දිනවල සිදුවේ.ඉල්ලුම්පත් බාරගන්නා අවසාන දිනය සැප්තැම්බර් 5 වනදායින් අවසන් වේ.වතුකරයේ අදාල ගුරු පුරප්පාඩු පිරවීම මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n140815_1</link>
    <topic>ජනාධිපතිතුමන්ගේ පදවිප්‍රාප්ති සමරුව නිමිත්තෙන් සංවාරක නිවාස</topic>
    <author>බිනාලි රාජපක්ෂ</author>
    <content>[2014-08-15 පෙ.ව 09.30]පොළොන්නරුව, මහියංගනය, මුලතීව්, මිහින්තලය සහ යාපනය ප්‍රදේශයන්හි සංචාරක නිවාස ඉදිකිරීම් අවසාන අදියරේ පවතියි.නොවැම්බර් 19 වැනිදාට යෙදෙන ජනාධිපතිතුමන්ගේ පදවිප්‍රාප්ති සමරුව නිමිත්තෙන් මෙම සංචාරක නිවාස විවෘත කිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408151</link>
    <topic>ආර්ථික වර්ධනය වෙත වේගයෙන් ගමන් කරන</topic>
    <author>මහින්ද අලුත්ගෙදර</author>
    <content>වේගවත් ආර්ථික වර්ධනයක් සමඟින් ඉදිරියට යන ශ්‍රී ලංකාවේ සංවර්ධන කටයුතු වෙනුවෙන් ලබාදෙන ඉන්දීය ආධාර ව්‍යාපෘතීන්වල තක්සේරු වටිනාකම අමෙරිකානු ඩොලර් බිලියන 1.3ක් (රුපියල් කෝටි 16,250) බව ඉන්දියාව අවධාරණය කරයි.ශ්‍රී ලංකාව වෙනුවෙන් ක්‍රියාත්මක මේ ආධාර ක්‍රමය යුද ගැටුම් අවසන් වීමටත් ප්‍රථම හදිසි සහනාධාර වශයෙන් ආරම්භ කරන ලද අතර පුනරුත්ථාපනය, යළි පදිංචි කිරීම හා ජීවනෝපාය යළි නඟාසිටුවීම මෙන්ම නිවාස ප්‍රතිසංස්කරණ කටයුතු සහ සංවර්ධන ක්‍රියාවලිය වෙනුවෙන් ද ආධාර ලබාදී තිබෙන බව ශ්‍රී ලංකාවේ ඉන්දීය මහ කොමසාරිස් වයි. කේ. සිංහා මහතා ප්‍රකාශ කරයි.ඒ අනුව ශ්‍රී ලංකා ආර්ථීකයේ සෑම ප්‍රධාන ක්ෂේත්‍රයකටම ආධාර ලබාදෙන බව පවසන ඒ මහතා එහිදී නිවාස, යටිතල පහසුකම්, අධ්‍යාපනය, සෞඛ්‍යය, කෘෂිකර්මය, ධීවර කටයුතු, කර්මාන්ත, අත්කම්, සංස්කෘතික කටයුතු හා ක්‍රීඩා ආදී සෑම ක්ෂේත්‍රයකටම ආධාර ලබාදෙන බවද සිහිපත් කරයි. එයින් වැඩිම ආධාර ප්‍රමාණයක් ලබාදී ඇත්තේ නිවාස ඉදිකිරීම වෙනුවෙන් බවද නිවාස 50,000ක් වූ එම ව්‍යාපෘතිය වෙනුවෙන් ඇමෙරිකානු ඩොලර් මිලියන 270 ක් (රුපියල් කෝටි 3,240) වෙන්කර තිබෙන බවද හෙතෙම කියාසිටී."ඉන්දියා සහ ශ්‍රී ලංකා - කාලය අභිභවන ලද හවුල්කාරිත්වයක්" (India and Sri Lanka - A Partnership That Transcends Time) නැමැති ග්‍රන්ථය එළි දැක්වීම නිමිත්තෙන් කොළඹ දී පැවැති උත්සවයකට එක්වෙමින් මහ කොමසාරිස්වරයා මේ බව සඳහන් කළේය. ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මේ උත්සවය පැවැති අතර ශ්‍රී ලංකාවේ ඉන්දීය මහ කොමසාරිස් කාර්යාලය මඟින් එම ග්‍රන්ථය සම්පාදනය කෙරිණි.මෙහිදී වැඩිදුරටත් අඳහස් දක්වමින් ශ්‍රී ලංකාවේ ඉන්දීය මහ කොමසාරිස්වරයා සඳහන් කළේ උතුරු හා නැඟෙනහිර මෙන්ම මධ්‍යම සහ ඌව පළාත්වල ද ක්‍රියාත්මක නිවාස 50,000 ව්‍යාපෘතිය මේ වනවිට සාර්ථකව ක්‍රියාත්මක වන බවත් මෙහි පළමු අදියර මීට වසර දෙකකට පෙර සාර්ථකව නිමාවට පත්වූ අතර එහි දෙවැනි අදියර යටතේ නිවාස 49,000ක් ඉදිකෙරෙන බවත්ය. මේ අතර ඒ මහතා පෙන්වා දුන්නේ එම නිවාස අතරින් 15,000ක් මේ වර්ෂය අවසාන වනවිට ඉදිකිරීම් අවසන් කිරීමට අපේක්ෂා කරන බවයි.දැනට මූලික වශයෙන් ශ්‍රී ලංකාවේ සංවර්ධන කටයුතු වෙනුවෙන් ආධාර ලබාදෙන්නේ ධාරිතා සංවර්ධනය, මානව සම්පත් සංවර්ධනය සහ යටිතල ව්‍යුහයන් වෙනුවෙන් බව පෙන්වාදුන් වයි.කේ. සිංහා මහතා ඉන්දීය ආධාර ක්‍රමයේ ඊළඟ පියවර ලෙස තම රට සමඟ වෙළෙඳාම, ආයෝජන අවස්ථා ඇතිකර ගැනීම සහ කලාපීය සම්බන්ධතා වර්ධනය කර ගැනීම අරමුණ වී තිබෙන බවද කීවේය.මීට අමතරව දැනට හම්බන්තොට අත්කම් ගම්මානයක් ඉදි කෙරෙමින් තිබෙන අතර එය මේ වර්ෂය අවසන් වනවිට නිමාවට පත්වන බවද ඒ සමඟ කාර්මික පුරයක් ඉදිකරන බවද පැවසූ මහ කොමසාරිස්වරයා ඊට අමතරව රටේ සෑම පළාතකම භාෂා විද්‍යාගාර 9ක් විවෘත කරන බවද එහි පළමුවැන්න ගම්පහ දිස්ත්‍රික්කයේ ඉදිකිරීමට නියමිත අතර යාපනයේ ද භාෂා විද්‍යාගාරයක් ඉදිකරන බවද ප්‍රකාශ කළේය.මෙලෙස විවිධ ව්‍යාපෘති 40ක් පමණ ශ්‍රී ලංකාවේ ක්‍රියාත්මක කෙරෙන අතර ඒ සියල්ල දෙරටේ සහයෝඟීතාව පදනම් කරගෙන ක්‍රියාත්මක කරන බවද මේ සහයෝඟීතාවයේ දී දෙරටේ එක් එක් අමාත්‍යාංශ හා රාජ්‍ය නොවන සංවිධාන සමීප සබඳතාවකින් කටයුතු කරන බවද ඒ මහතා පෙන්වා දුන්නේය.වසර ගණනාවක යුද්ධයකින් පසු ජනතාව මුහුණ දෙන ගැටලුවලට විසඳුම් ලබාදීම වෙනුවෙන් ඉන්දියාවේ පූර්ණ සහාය ලබාදෙන බව පැවසූ ශ්‍රී ලංකාවේ ඉන්දීය මහ කොමසාරිස්වරයා අනෙකුත් අංශයන්ට ද හැකි සෑම සහායෝඟයක් ලබාදෙන බව ප්‍රකාශ කළේය.උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න, සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ ලේකම් ශිවඥානසෝති, විශ්ව විද්‍යාල ප්‍රතිපාදන කොමිෂන් සභාවේ සභාපති මහාචාර්ය ක්ෂණිකා හිරිඹුරේගම, ජනාධිපති උපදේශක සුනිමල් ප්‍රනාන්දු මහත්ම මහත්මීන් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408152</link>
    <topic>2002දී දළ දේශීය නිෂ්පාදිතයෙන් 104%ක් වූ රාජ්‍ය ණය බර 78% දක්වා අඩු කර ගත්තා</topic>
    <author>ජයසිරි මුණසිංහ</author>
    <content>වසර 2002දී දළ දේශීය නිෂ්පාදිතයෙන් සියයට 104ක් වූ රාජ්‍ය ණය බර මේ වන විට සියයට 78 දක්වා අඩු කරගෙන ඇතැයි ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කෙළේය.මේ අන්දමට රාජ්‍ය ණය ප්‍රතිශතය වසර 2016දී සියයට 65ටත්, වසර 2020දී සියයට 50 මට්ටමත් අඩුකර ගන්නට හැකිවනු ඇතැයි අධිපතිවරයා අනාවැකි පළ කෙළේය. මහ බැංකු අධිපතිවරයා මේ කරුණු අනාවරණය කළේ මහජන බැංකුව විසින් ක්‍රියාත්මක කරන 'රිලැක්ස්' නම් වූ නව විශ්‍රාමික සැලසුම් යෝජනා ක්‍රමය හඳුන්වාදුන් උත්සව සභාව අමතමිනි. කොළඹ ඩී.ආර්. විජේවර්ධන මාවතේ පිහිටි මහජන බැංකු මාණ්ඩලික අභ්‍යාස ආයතනයේ ඊයේ (14) දහවල් මේ උත්සවය පැවැත්විණි.එම උත්සවය ඇමැතූ අධිපතිවරයා මෙසේද කීය. 'අපේ රටේත්, ජනතාවගේත් වැඩි කැමැත්තක් තිබුණේ කෙටි කාලීන ඉතුරුම්, ආයෝජන ක්‍රම පිළිබඳවයි. එහෙත් රටක් ජාතියක් දියුණු වන විට දිගුකාලීන ඉතුරුම්, ආයෝජන ක්‍රම වෙත යන්න ඕනෑ. ඒ සඳහා මේ රටේ ජනතාව පෙළඹවීමට හිටපු මුදල් ඇමැතිවරු 17 දෙනාම විවිධ ක්‍රියාමාර්ග ගත්තා. නමුත් ඒ ඉලක්ක සියල්ල ජයගන්නට හැකිවුණේ 18 වැනි මුදල් ඇමැතිවරයා වන අතිගරු ජනාධිපති මහින්ද රාජපක්ෂ මැතිතුමාට පමණයි' යැයි ද අධිපතිවරයා සඳහන් කළෙය්. අද අපේ රටේ මං මාවත් අධිවේගී මාර්ග, ජාත්‍යන්තර මට්ටමේ ගුවන්තොටුපලවල්, වරාය, බලාගාර ඉදි කරනවා. ඒ වගේම සන්නිවේදන, වෙළෙඳ හා අනිත් සෑම අංශයකම දියුණුවක් සිදු වෙනවා. මේ සියලු දේ ඔබදකිනවා. ඔබ දකින සෑම දෙනාම දන්නා දේට වඩා නොදකින දෙයක් සිහිපත් කරන්නට මම කැමැතියි කී අධිපතිවරයා එදා සියයට 15 - 16 මට්ටමේ තිබූ උද්ධමනය අද සියයට 3, 4 පහළ අගයක් ගන්නා බව කීය. පොලී අනුපාත එදා තිබුණේ සියයට 20, 22 මට්ටමේ.අද ඒ අනුපාත සියයට 10, 12 මට්ටමට පහළ වැටිලා. මේ හරහා විශාල පිරිසක් අඩු පොලියට මුදල් ලබාගෙන නව ව්‍යාපාර සිදු කරනවා. ඒ හරහා ආර්ථිකයේ නවෝදයක් සිදුවී තිබෙනවා යැයි අධිපතිවරයා සඳහන් කළේය. 'ඔබ නොදකින මේ යහපත් බොහෝ දේ සිදු වුණේ අපි ගත වූ අටවසර ඇතුළත අත් කරගත් ආර්ථික ස්ථාවරත්වය, ශක්තිමත්භාවයනිසායි. අපි අද කෙටිකාලීන ඉතුරුම්වලට වඩා දිගුකාලීන ආයෝජන ක්‍රම වෙත යොමු වෙලා තිබෙනවා. එය රටට ජනතාවට වඩාත් ඉහළ දියුණුවක් ළඟා කරන්න අවශ්‍යම කරුණක් කරා අපි යොමු වීමක් ලෙස සඳහන් කරන්න කැමැතියි.මහජන බැංකුවේ සභාපති හා ජනාධිපති කාර්ය මණ්ඩල ප්‍රධානී අතිරේක ලේකම් ගාමිණී සේදර සෙනරත්, අලෙවි හා මහජන සම්බන්ධතා ප්‍රධානී දීපාල් අබේසේකර යන මහත්වරු කථා කළහ.මහජන බැංකුවේ අධ්‍යක්ෂමණ්ඩල සාමාජික පියදාස කුඩාබාලගේ, මහජන බැංකුවේ ප්‍රධාන විධායක නිලධාරී හා සාමාන්‍යාධිකාරී එන්. වසන්ත කුමාර්, ඉහළ කළමනාකාරීත්වය ප්‍රමුඛ බැංකුවේ උසස් නිලධාරීහු මේ අවස්ථාවට සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408153</link>
    <topic>පලස්තීනයට ශ්‍රී ලංකාවෙන් අ.ඩො. මිලියන 1ක මූල්‍යාධාරයක්</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ශ්‍රී ලංකාව සමඟ පවත්නා ද්වීපාර්ශවික සබඳතා තවදුරටත් ශක්තිමත් කරමින් අමෙරිකානු ඩොලර් මිලියනයක මූල්‍යාධාරයක් පලස්තීනය වෙත ලබාදීමට ජනාධිපති මහින්ද රාජපක්ෂ මහතා තීරණය කරයි. දිඟු කලක සිට පලස්තීන ක්‍රියාමාර්ගය සඳහා සහාය දක්වන රාජ්‍ය නායකයෙකු වශයෙන් ජනාධිපති මහින්ද රාජපක්ෂ මහතා මේ තීරණය ගෙන තිබෙන අතර ඒ මහතා ශ්‍රී ලංකා - පලස්තීන සහයෝඟීතා කමිටුවේ සමාරම්භක සභාපතිවරයා ද වෙයි.ගාසා තීරයේ ඇතිවන ප්‍රචණ්ඩ ක්‍රියා සම්බන්ධයෙන් දැඩි සැළකිල්ල යොමුකර තිබෙන ජනාධිපතිවරයා ට්විටර් වෙබ් අඩවිය වෙත ප්‍රකාශයක් කරමින් ගාසා තීරයේ ඇතිවී තිබෙන ප්‍රචණ්ඩ ක්‍රියා අවසන් වී ඉතා ඉක්මණින් කලාපයේම සාමය උදාවනු ඇතැයි බලාපොරොත්තු වන බව ප්‍රකාශකර තිබේ.පසුගිය ජූලි මාසයේ දී ජනාධිපති මහින්ද රාජපක්ෂ මහතා පලස්තීන ජනාධිපති මහමුද් අබ්බාස් (Mahmoud Abbas) මහතා අමතමින් ගාසා තීරයේ ඇතිව තිබෙන තත්ත්වය සම්බන්ධයෙන් විමසීමක් කළ අතර එහිදී අහිමි වී ගිය ජීවිත සම්බන්ධව දැඩි සංවේගය පළ කළේය.මේ වසරේ ජනවාරි මාසයේ දී ඊශ්‍රායලය හා ජෝර්දානය ඇතුළු මැද පෙරදිග කලාපයේ සංචාරය කළ අතර එහිදී පළමුවෙන්ම පලස්තීනයට ගියේය. පලස්තීන සංචාරයේ දී ශ්‍රී ලංකා ජනාධිපතිවරයාට එරට රජයෙන් හිමිවන ඉහළම සම්මානය වන "පලස්තීන තාරකාව" සම්මානයෙන් ද පිදුම් ලැබීය.අඛණ්ඩව ලබාදෙන සහයෝඟය අගය කරමින් ජනාධිපති මහින්ද රාජපක්ෂ මහතා වෙත මේ සම්මානය පිරිනමා තිබෙන අතර ශ්‍රී ලංකාව 1988 වසරේ දී පලස්තීනය රාජ්‍යයක් වශයෙන් පිළීගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408154</link>
    <topic>අත්අඩංගුවේ සිටි සියලු ඉන්දීය ධීවරයෝ නිදහස්</topic>
    <author>බුද්ධිකා ඉඹුලාන සහ භක්ති මෙන්ඩිස්</author>
    <content>ශ්‍රී ලංකා මුහුදේ දී අත්ඩංගුවට පත්වී යාපනය සහ මන්නාරම බන්ධනාගාරවල රඳවා සිටි ඉන්දීය ධීවරයන් 95 දෙනකු ඉන්දීය නිදහස් දිනය වෙනුවෙන් ඊයේ (14) අධිකරණ වෙත ඉදිරිපත් කිරීමෙන් පසු නිදහස් කර ඇත. ඉන්දීය නිදහස් දිනය වෙනුවෙන් මෙරට අත්අඩංගුවේ සිටින සියලු ඉන්දීය ධීවරයින් නිදහස් කරන ලෙස ජනාධිපති මහින්ද රාජපක්ෂ මහතා ලබා දුන් උපදෙස් අනුව මෙම ධීවරයන් නිදහස් කිරීමට අවශ්‍ය පියවර ගැණින.තම රටේ ධීවරයන් වෙනුවෙන් දැක් වූ යහපත් ප්‍රතිචාර අනුව ඉන්දියාවේ කර්ණාඨක ප්‍රාන්තයේ අත්අඩංගුවේ සිටි ශ්‍රී ලාංකීය ධීවරයින් 16 දෙනෙකු ද ඉන්දීය බලධාරීන් විසින් නිදහස් කර තිබේ.නිදහස ලැබු මෙරට ධීවරයින් ඉදිරි සතිය තුළ මෙරටට ගෙන්වා ගැනීමට කටයුතු කරන බවද ධීවර අමාත්‍යංශය පවසයි.මෙරට අත්අඩංගුවේ පසුවන සියලු ඉන්දිය ධීවරයින් නිදහස් කිරීමට ජනාධිපති මහින්ද රාජපක්ෂ මහතා උපදෙස් ලබාදීම සම්බන්ධයෙන් ඉන්දීය ධීවරයින් සිය ප්‍රශංසාව පළකර තිබේ.ඉන්දීය නිදහස් දිනයේ සියලු ඉන්දීය ධීවරයින් නිදහස් කිරීමට ජනාධිපති මහින්ද රාජපක්ෂ මහතා ගත් තීරණය සතුටට කරුණක් බව ඉන්දීය ධීවර සංගම් නායකයෙකු වු පී.සෙසු රාජා පවසා ඇත.මේ සම්බන්ධයෙන් රාමේෂ්වරම් ධීවර ප්‍රජාව විසින් ඉන්දීය ප්‍රාන්ත ආණ්ඩුවට මෙන්ම මධ්‍යම ආණ්ඩුවටද ස්තුතිය පළකර ඇති බව ඉන්දීය මාධ්‍ය වාර්තා කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408155</link>
    <topic>ලස්සන කරන සැත්කම්වලින් වසර තුනට කෝට් 10ක් උපයලා</topic>
    <author> අනුර ප්‍රේමලාල් සහ භක්ති ධර්මප්‍රිය මෙන්ඩිස්</author>
    <content>වෛද්‍යවරිය මියගිය බම්බලපිටිය රූපලාවන්‍ය මධ්‍යස්ථානය මගින් සිදු කළ සැත්කම්වලින් රුපියල් කෝටි දහයකට අධික මුදලක් උපයා ඇතිබව මෙතෙක් සිදුකළ පරීක්ෂණවලදි හෙළිවි තිබේ.මෙලෙස මුදල් ඉපයීම් සහ සිදුකර ඇති ක්‍රියාකාරකම් සම්බන්ධයෙන් තවදුරටත් දීර්ඝ වශයෙන් පරීක්ෂණ සිදුකරන බවත් ඒ සඳහා එම ස්ථානයේ තිබු පරිගණක දත්ත පරීක්ෂා කරමින් සිටින බවත් බම්බලපිටිය පොලිසියේ නිලධාරියකු 'දිනමිණ'ට ඊයේ (14) පැවසීය.වසර තුනක පමණ කාලයකදී දෙදහසකට වැඩිපිරිසකට එම ස්ථානයෙන් රූපලාවන්‍ය සැත්කම් සිදුකර ඇතිබවත් මේ සඳහා අවම වශයෙන් රුපියල් ලක්ෂයක මුදලක් එක් සැත්කමක් වෙනුවෙන් ගෙවිය යුතු බවත් අනාවරණය වී ඇත.මෙවැනි සැත්කම් විදේශ රටකදි සිදුකර ගැනිමට අවම වශයෙන් රුපියල් මිලියනයක්වත් ගෙවිය යුතු බව පැවසේ. ‍මේ ස්ථානය සහ එහි සේවය කළ පුද්ගලයින්ගෙන් පොලිසිය දීර්ඝ ලෙස ප්‍රශ්න කර ගෙන යයි.කොළම අලුත්කඩේ මහෙස්ත්‍රාත් උසාවියේ නියෝගයක් මත කොළඹ අධිකරණ වෛද්‍ය නිලධාරි කණ්ඩායමක් ඊයේ උදෑසන මේ රූපලාවන්‍ය මධ්‍යස්ථානයට ගොස් පරීක්ෂණ ආරම්භ කළහ. මේ කණ්ඩායමට අධිකරණ වෛද්‍ය නිලධාරි ‍දෙදෙනකු, රජයේ රස පරීක්ෂක, ප්ලාස්ටික් සැත්කම් පිළිබඳ විශේෂඥ වෛද්‍යවරයෙක් සහ නිර්වින්දන වෛද්‍යවරයෙක් ඇතුළත්ව සිටිති. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408156</link>
    <topic>සීනි කර්මාන්තයට අයත් වත්කම් වගකීම් නිරවුල් කිරීමට කමිටුවක්</topic>
    <author>ක්‍රිස්ටි මහේෂ් ද සිල්වා</author>
    <content>සීමාසහිත කන්තලේ සහ හිඟුරාණ සීනි කර්මාන්තායතන සතු වත්කම් මෙන්ම වගකීම් නිරවුල් කිරීමත් සෙවනගල හා පැල්වත්ත සීනි කර්මාන්තායතන සතු වත්කම් රජයට පූර්ණ අයිතිය සහිත සීමාසහිත ලංකා සීනි සමාගමට පැවරීම සම්බන්ධයෙන් අමාතයාංශ 7ක ලේකම්වරුන් ගෙන් යුත් කමිටුවක් පත් කර තිබේ.ඒ අනුව භාණ්ඩාගාර ලේකම් ජී.බී. ජයසුන්දර සීනි කර්මාන්ත අමාත්‍යාංශ ලේකම් උදය සෙනවිරත්න බුද්ධ ශාසන හා ආගමික කටයුතු අමාත්‍යාංශයේ ලේකම් එම්.කේ. බී. දිසානායක වාරිමාර්ග හා ජල සම්පත් කළමනාකරණ අමාත්‍යාංශයේ ලේකම් කේ. ඩබ්. අයිවන් ද සිල්වා පරිසර හා පුනර්ජනනීය බලශක්ති අමාත්‍යාංශයේ ලේකම් බී.එම්. යූ.ඩී. බස්නායක ඉඩම් සංවර්ධන අමාත්‍යාංශයේ ලේකම් අශෝක පීරිස් වනජීවී සම්පත් අමාත්‍යාංශයේ ලේකම් බී.කේ.යූ.ඒ. වික්‍රමසිංහ මහත්වරුන් මේ කමිටුවට අයත් වෙයි.දේශීය වාර්ෂික සීනි අවශ්‍යතාවය මෙට්‍රික් ටොන් 700,000 පමණ වන අතර එය 2020 දී මෙට්‍රික් ටොන් 30,000කින් ඉහළ යෑමට ඉඩ ඇතැයි සැලකේ. 2020දී සීනි අවශයතාවයෙන් සියයට 40ක් නිපදවීම සහ උක් ඵලදායිතාවය හෙක්ටයාර් මෙට්‍රික් ටොන් 61 සිට මෙට්‍රික් ටොන් 80 දක්වා ඉහළ නැංවීම අරමුණු කොට නව සීනි සමාගම ආරම්භ කිරීමට රජය අදහස් කරයි.චෙක් ජනරජය විසින් කන්තලේදී නව කර්මාන්තශාලාවක් යූරෝ මිලියන 60කට ඉදිකිරීමට නියමිත අතර රජයට බරක් නොවන පරිදි මේ කර්මාන්තශාලාව ඉදිකරනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408157</link>
    <topic>ශිෂ්‍යත්ව විභාග ප්‍රශ්න පත්‍රය ප්‍රසිද්ධ කිරීම සපුරා තහනම්</topic>
    <author> සුභාෂිණී සේනානායක</author>
    <content>පාසල්වලට සිසුන් තෝරා ගැනීම සහ ශිෂ්‍යාධාර ප්‍රදානය කිරීම සඳහා පහ වසර සිසුන් සඳහා ලබන 17 වන ඉරිදා පැවැත්වෙන ශිෂ්‍යත්ව විභාග ප්‍රශ්න පත්‍රය හෝ ප්‍රශ්න පත්‍රයක කොටසක් හෝ විභාග කොමසාරිස් ජනරාල්වරායාගේ නිසි අවසරයකින් තොරව ප්‍රසිද්ධ කිරීම සපුරා තහනම් බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.පහ වසර ශිෂ්‍යත්ව ප්‍රශ්න පත්‍රය ශාලාධිපතිවරුන් තම වගකිම් භාරයෙන් පිට කිරීම , නීත්‍යානුකූලව තමාට දැරීමට බලය දී ඇති අවස්ථාවේ හැර පෞද්ගලිකව තමා ළඟ තබා ගැනීම අන්සතු කිරීම, පිටපත් කිරීම, ඡායා පිටපත් ලබා ගැනීම, විකිණිම, මුද්‍රණය කිරීම පුවත්පත්වල හා වාර ප්‍රකාශනවල මුද්‍රණය කර ප්‍රසිද්ධ කිරීම හා වෙනත් කුමන හෝ ආකාරයකට ප්‍රසිද්ධ කිරීම සපුරා තහනම් වේ.යම් අයෙක් හෝ ආයතනයක් හෝ වෙනත් පාර්ශ්වයක් මේ නියෝග නොසලකා ක්‍රියා කරන්නේ නම් ඒතැනැත්තා හෝ ආයතන වරදකරුවකු වන බව පෙන්වා දෙන විභාග කොමසාරිස් ජනරාල්වරයා ඒ සම්බන්ධව නීතිය ක්‍රියාත්මක කරන බවද කියා සිටී.මේ සම්බන්ධයෙන් ප්‍රසිද්ධ විභාග පනතට අනුව විශේෂ ගැසට් නිවේදනයක්ද නිකුත් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408158</link>
    <topic>පුහුණුව අවසන් කළහෙද සිසුන් 1324ක් අද පත්වීම් ලබති</topic>
    <author> සන්ධ්‍යා කරුණාරත්න</author>
    <content>පුහුණුව අවසන් කළ හෙද සිසු සිසුවියන් 1324 දෙනකුට පත්වීම් ලිපි ප්‍රදානය සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (15) කොළඹ මියුසියස් විද්‍යාලයේ දී සිදු කෙරේ.2009 B කණ්ඩායමේ හෙද සිසුන් 1324 දෙනකුට පත්වීම් ලබාදීමෙන් රට පුරා රජයේ රෝහල්වල දැනට සේවයේ යෙදෙන හෙද හෙදියන්ගේ සංඛ්‍යාව 30,547 දක්වා වැඩි වන බව සෞඛ්‍ය අමාත්‍යාංශය පවසයි.රජයේ රෝහල්වල දැනට 5344 ක් වන හෙද හිඟය මේ පත්වීම් ප්‍රදානයත් සමඟ 4020 දක්වා පහත බසින අතර පත්වීම් ලබන නවක හෙද හෙදියන් සියලුදෙනා උතුරු - නැඟෙනහිර ප්‍රමුඛ රට පුරා සියලු රෝහල්වලට අනුයුක්ත කරන බව ද අමාත්‍යාංශය ප්‍රකාශ කරයි.හෙද පුරප්පාඩු 4020 ද පිරවීම සඳහා දැනටමත් අයදුම්පත් අමාත්‍යාංශයට ලැබී ඇති බවත් ඒ සඳහා අයදුම්පත් 8000 ක් පමණ ලැබී ඇති බවත් අමාත්‍යාංශය පවසයි.රට පුරා හෙද අභ්‍යාස විද්‍යාල 17 ක හෙද සිසුන්ට පුහුණුව ලබාදීම සිදු කෙරේ.හෙද පුහුණුව ලබාදීම සඳහා පසුගිය කාලයේ එක්වර සිසුන් 6000 ක් පමණ බඳවා ගත් අතර රෝහල්වල පවතින හෙද හිඟය අවම කිරීමෙන් රෝගී සත්කාර සේවාවන් කාර්යක්ෂමව ලබාදිය හැකි යැයි ද සෞඛ්‍ය අමාත්‍යාංශය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n1408159</link>
    <topic>රාජනීතීඥ ඩෙස්මන්ඩ් ද සිල්වා රාජපාක්ෂිකයකු ලෙසට එජාපය කරන ප්‍රකාශය හෙළා දකිනවා</topic>
    <author>සිතාරා සේනානි සහ ස්වර්ණා විජේකෝන්</author>
    <content>යුද සමයේ අතුරුදන්වූවන් පිළිබඳ සොයා බැලීමට ජනාධිපති මහින්ද රාජපක්ෂ මහතා පත් කළ විශේෂ කමිටුවේ සාමාජික රාජනීතීඥ ඩෙස්මන්ඩ් ද සිල්වා මහතා මීට වසරකට පමණ පෙර ලන්ඩනයේ පැවැති වෘත්තිකයන්ගේ රැස්වීමක දී කළ ප්‍රකාශයක් යොදාගෙන ඒ මහතා දෙමළ විරෝධී සහ ආණ්ඩුවට පක්ෂපාතී අයකු ලෙස පෙන්වා දීමට එජාපයේ ප්‍රචාරක ඒකකයේ ප්‍රධානියකු කර ඇති ප්‍රකාශය හෙළා දකින බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.ඒ මහතා මේ බව පැවැසුවේ ශ්‍රී ලංකා නිදහස් පක්ෂය එම පක්ෂ මූලස්ථාන ශ්‍රවණාගාරයේ (13) පැවැත්වූ මාධ්‍ය හමුවේදී ය.එදා පැවැතියේ ඉතා සංකීර්ණ මෙහෙයුමක් බව කිසිවකු මේ මොහොතේ අමතක නොකළ යුතු බව කී අලහප්පෙරුම මහතා, එසේ තිබියදී කීර්තිමත් රාජ නීතීඥයකු වන ඩෙස්මන්ඩ් ද සිල්වා මහතා ලන්ඩනයේ පැවැති මෙකී රැස්වීමේ දී අදහස් දක්වමින් යුද්ධයේ අවසන් අවස්ථාවේ යම් පිරිසක් මිය ගියා නම් එසේ වූයේ ආරක්ෂක හමුදාව අසරණ සිවිල් වැසියන් ලක්ෂ හතරක පමණ පිරිසක් මරණයෙන් ගලවා ගැනීමට යාමේ දී යැයි කළ බව කියන ප්‍රකාශය යොදා ගෙන මේ රටේ වගකිව යුතු පක්ෂයක් ලෙස එක්සත් ජාතික පක්ෂය මෙවැනි මත ප්‍රචාරය කිරීමට යාම ඉතා වැරැදි සහගත බව ද පෙන්වා දුන්නේය.එදා යුද්ධය පැවැති අවස්ථාවේ එජාපය එයට සහාය නොදී ආරක්ෂක ලේකම් ගෝඨාභය රාජපක්ෂ මහතා ආරක්ෂක ලේකම් ධුරයට කිසිසේත් නුසුදුසු අයකු බවත්, දැන් විපක්ෂයේ සිටියද, එදා හමුදාපතිව සිටි සරත් ෆොන්සේකා මහතා හමුදාපති ධුරයට නොව ගැළවීමේ හමුදාවේ නායකත්වයටවත් සුදුසු නොමැති බවටත් ප්‍රකාශ කළ සිහිපත් කළ ඒ මහතා රටට ද්‍රෝහී නොවී දැන්වත් මේ රටේ ජාතික න්‍යාය පත්‍රය අතට ගෙන කටයුතු කරන ලෙස තමන් එජාපයෙන් ඉල්ලා සිටින බවත් කීවේය.එක්සත් ජාතික පක්ෂය දෙමළ සන්ධානය සමඟ ගනුදෙනු කරමින් කරන දේශපාලනය තේරුම් ගත හැකි වුවද මෙවැනි ක්‍රියාවලින් අපේක්ෂා කරන්නේ කුමක්දැයි තේරුම් ගත නොහැකි බවද හෙතෙම පැවැසීය.දෙමළ ජනතාව වෙනුවෙන් පෙනී සිටිය යුතු බවත්, එය යුක්ති සහගත කරුණක් බවත් කී ඇමැතිවරයා එහෙත් අවලංගු වූ නිෂ්ක්‍රීය වූ එල්.ටී.ටී.ඊ. ත්‍රස්තවාදීන් සහ දෙමළ ඩයස්පෝරාව සමඟ ගොනුවීම වරදක් බවත් කීවේය. විශේෂයෙන් අප රට ජාත්‍යන්තර වටලෑමකට ලක්කිරීමට උත්සාහ දැරෙමින් තිබෙන අවස්ථාවක එජාපය මෙවැනි දේ ප්‍රකාශ කිරීම වරදක් යැයි ද කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081510</link>
    <topic>ඉතිහාසයේ බොහෝ දේශපාලන පක්ෂවලට තරුණ පිරිස් මතක් වුණේ මැතිවරණයක දී පමණයි</topic>
    <author>@ ඒ කීර්තිසිංහ</author>
    <content>ඉතිහාසයේ බොහෝ දේශපාලන පක්ෂවලට තරුණ පිරිස් මතක් වූයේ තම බලය තහවුරුකර ගැනීම සඳහා මැතිවරණයක් ඉලක්ක කරගෙන පමණකැයි තාරුණ්‍යයයට හෙටක් සංවිධානයේ සභාපති සහ පාර්ලිමේන්තු මන්ත්‍රී නීතිඥ නාමල් රාජපක්ෂ මහතා ප්‍රකාශ කළේය.එම සංස්කෘතිය මුළු මනින්ම වෙන්ස් කර තරුණයාට සුබ අනාගතයක් උදා කිරීමට කටයුතු කළේ වත් මන් රජය බවද ඒ මහතා කීය.දඹදෙණිය මැතිවරණ කොට්ඨාසයේ ගල්ගමුව, මැටියගනේ, බුජ්ජොමුව යන ප්‍රදේශවල පැවැති ශ්‍රී ලංකා නිදහස් පක්ෂ තරුණ සංවිධානයේ නිල් බළකාය සවිබල ගැන්වීමේ තරුණ ජනහමු රුසක් අමතමින් පාර්ලිමේන්තු මන්ත්‍රී නාමල් රාජපක්ෂ මහතා එසේ කීය.එහිදී තව දුරටත් කතා කළ මන්ත්‍රීවරයා - අද ශ්‍රී ලංකා නිදහස් පක්ෂය තරුණ සංවිධාන පිහිටු වන්නේ ජාතික වැඩ පිළිවෙළක් ඇතිවයි. ගමින් ගමට ගොස් තරුණ පිරිස් ඒකරාශී කරගෙන පැහැදිලි වැඩ පිළිවෙළක් ක්‍රියාත්මක කිරීමට අප කටයුතු කරනවා. තරුණයන්ට මඩ ගහන දේශපාලනයක් අප ළඟ නැහැ. මෙය දේශපාලන වාසිතකා ගෙන යන වැඩපිලිවෙළක් ද නොවේ.කුරුණෑගල දිස්ත්‍රික් පාර්ලිමේන්තු මන්ත්‍රී දඹදෙණිය ආණ්ඩුපක්ෂ සංවිධායක ශාන්ත බණ්ඩාර මහතා - වත්මන් රජය තරුණ පිරිස් ඒකරාශී කර ඔවුන් යහ මඟට ගෙන ඒමේ වැඩපිළිවෙළක් මේ මගින් ක්‍රියාත්මක කෙරෙනවා දැනුම තාක්ෂණය වෘත්තීමය පුහුණුව ලබා දී රටට ලෝකයට ගැලපෙන තරුණ නායකත්වයක් රටේ නිර්මාණයවීම මේ මගින් සිදු කෙරෙනවා.පාර්ලිමේන්තු, පළාත් සභා සහ ප්‍රාදේශීය සභා මන්ත්‍රීවරුන් විශාල පිරිසක් මේ උත්සව අවස්ථාවන්ට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081511</link>
    <topic>ජීව වායු පද්ධති සංවර්ධනය කිරීම ජාතික වැදගත්කමකින් යුතු ව්‍යාපෘතියක්</topic>
    <author>ශීලා උඩුවර</author>
    <content>ජීව වායු නිෂ්පාදනය හා එහි ලාබදායි ආයෝජන අවස්ථා පිළිබඳ අදාළ අංශ දැනුවත් කිරීමේ වැඩමුළුවක් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ ( 14 ) පැවැත්විණි.මෙය සංවිධාන කරන ලදුදේ අසරණ ජන සරණ සංවිධානය හා ජන තාක්ෂණ සමාගමය. ශ්‍රි ලංකා සුනිත්‍ය බලශක්ති අධිකාරිය , ලංකා ජීව වායු සංගමය, ශ්‍රි ලංකා ප්‍රමිති ආයතනය, යුරෝපා සංගමය ඇතුළු මුල්‍ය ආයතන 30කට වැඩි ගණනක නියෝජිතයෝ සහභාගි වූහ. මෙහිදී බැංකු හා වෙනත් මුල්‍ය ආයතනවල ණය යෝජනා ක්‍රමවලට ජීව වායු පද්ධති ඇතුළත් කිරීම සඳහා දිරිගැන්වීම ද සිදුකෙරිණි.ජිව වායු නිෂ්පාදන මුල්‍ය ආයතන නියෝජිතයන් හා වෙනත් අදාළ ආයතනවල නිලධාරීන් අතර අන්තර් ක්‍රියාකාරි සාකච්ඡාවක් ද පැවැත්වුණ අතර , කොළඹ බණ්ඩාරනායක සම්මන්ත්‍රණ ශාලාවේ ක්‍රියාත්මක ජිව වායු ඒකක නැරඹීමට ද , සහභාගිවූවන්ට අවස්ථාව ලැබිණි.සුළු හා මධ්‍ය පරිමාණ ඉදිකිරීම් හා නිෂ්පාදන ක්ෂේත්‍රයට අදාළ පුද්ගලයන්, හෝටල් සහ නිවාස සඳහා ජිව වායු තාක්ෂණය භාවිතා කිරීමේ වැදගත්කම මෙහිදි අවධාරණය කෙරිණි.වැඩමුළුව සම්බන්ධයෙන් අදහස් දැක් වූ පරිසර හා පුනර්ජනනීය බලශක්ති අමාත්‍යාංශයේ ලේකම් බී.එම්. යූ.ඩී.බස්නායක මහතා පැවසුවේ ජීව වායු පද්ධති සංවර්ධනය කිරීම ජාතික වශයෙන් ඉතා වැදගත් බවත්, වසර 2020 වන විට ශ්‍රි ලංකාවට අවශ්‍ය විදුලි බල උත්පාදනයෙන් සියයට 20ක් පුනර්ජනනීය බලශක්ති මූලාශ්‍රයන් මගින් සැපයීමට බලාපොරොත්තු වන බවත් , මෙවැනි ක්‍රියාවන් සම්බන්ධයෙන් අමාත්‍යාංශය දිරි දෙන බවත් ය.ජනසරණ ව්‍යාපෘති අධ්‍යක්ෂිකා ස්ටෙපනි චෙමින් , ජන තාක්ෂණ සමාගමේ ප්‍රධාන විධායක නිලධාරී රංග පල්ලවල, ශ්‍රි ලංකා සුනිත්‍ය බලශක්ති අධිකාරියේ අධ්‍යක්ෂ ජනරාල් තුසිත සුගතපාල, ලංකා ජීව වායු සංගමයේ සභාපති මහාචාර්ය අජිත්ද අලිවිස්, ජනතාක්ෂණ සමාගමේ පුනර්ජනනිය බලශක්ති ඉංජිනේරු දමිත සමරකොන් යන මහත්ම මහත්මීහු මෙහි දී කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081512</link>
    <topic>රටවල් 15ක ප්‍රදර්ශකයන් 160ක සහභාගීත්වයෙන් ප්ලාස්ට් ඇන්ඩ් රබෙක්ස්පෝ ප්‍රදර්ශනය විවෘත වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ප්ලාස්ට් ඇන්ඩ් රබෙක්ස්පෝ 2014 (Sri Lanka Plast and Rubexpo - 2014) ප්‍රදර්ශනය ආර්ථීක සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් බණ්ඩාරණායක ජාත්‍යන්තර සම්මන්ත්‍රණ ශාලාවේ දී ඊයේ (14) විවෘත කෙරිණි.නව ව්‍යාපාරික අවස්ථාවන් බිහි කරමින් වෙළෙඳපොළ ඉලක්ක ජය ගැනීමේ අරමුණීන් සංවිධාන කරන මේ සඳහා ලෝකයේ රටවල් 15ට අයත් ප්‍රදර්ශකයන් 160ට අධික පිරිසක් සහභාගි වී සිටිති. ප්ලාස්ට් ඇන්ඩ් රබෙක්ස්පෝ ප්‍රදර්ශනය සඳහා ශ්‍රී ලංකාවට අමතරව ඉන්දියාව, සෞදි අරාබිය, සිංගප්පූරුව, චීනය, තායිවානය, ජපානය, ඉතාලිය, පිලිපීනය, මැලේසියාව ඇතුළු රටවල ප්‍රදර්ශකයන් නියෝජනය කරති.ශ්‍රී ලංකා ප්ලාස්ටික් හා රබර් ආයතනය සහ ඉන්දියාවේ එන්ටර්ප්‍රයිසින් ෆෙයාර්ස් ආයතනය එක්ව මේ ප්‍රදර්ශනය සංවිධාන කරන අතර ඊට අමතරව කර්මාන්ත හා වාණිජ කටයුතු අමාත්‍යාංශය, කර්මාන්ත සංවර්ධන මණ්ඩලය, ශ්‍රී ලංකා රබර් පරියේෂණ ආයතනය, ඉන්දීය ප්ලාස්ටික් සහ ඉංජිනේරු තාක්ෂණය පිළිබඳ මධ්‍ය ආයතනය මේ වෙනුවෙන් පූර්ණ සහාය ලබාදෙයි.ප්ලාස්ටික් නිෂ්පාදනය සඳහා යොදා ගන්නා යන්ත්‍ර සූත්‍ර ප්‍රදර්ශනයක් පවත්වනුයේ දෙවැනිවරට වන අතර ඒ සඳහා රබර් නිෂ්පාදන යන්ත්‍ර සූත්‍ර ඇතුළත් කරන්නේ පළමු වරටවීම ද විශේෂත්වයක් වෙයි. මේ ප්‍රදර්ශනය හෙට (16) අවසන් වෙයි.මේ ප්‍රදර්ශනයේ දී ප්ලාස්ටික් සහ රබර් නිෂ්පාදන ව්‍යාපාර ආරම්භ කිරීමට අපේක්ෂා කරන්නන් සඳහා මඟ පෙන්වීමක් ද කරන අතර මෙය පැවැත්වෙන කාලයේ දී 20,000ක් පමණ නරඹන්නන් පැමිණෙතැයි අපේක්ෂා කෙරේ. මේ ප්‍රදර්ශනය අපනයන ක්ෂේත්‍රයට අතිශයින්ම වැදගත් වන අතර ශ්‍රී ලංකාව වේගවත් සංවර්ධනයකට යොමුව තිබෙන අවස්ථාවක උනන්දුවක් දක්වන පිරිස් ආකර්ෂණය කර ගැනීමට හොඳ අවස්ථාවක් ද වෙයි. මේ ප්‍රදර්ශනයට සමඟාමීව ප්ලාස්ටික හා රබර් නිෂ්පාදන ක්ෂේත්‍රයන් සම්බන්ධයෙන් සම්මන්ත්‍රණයක් පැවැත්වීමට ද කටයුතු සංවිධාන කර ඇත.ප්‍රර්ශනය ආරම්භ කිරීමේ අවස්ථාවට සහභාගි වෙමින් ඉන්දියානු සමාගමේ කළමනාකාර අධ්‍යක්ෂ බී ස්වාමිනාදන් මහතා පෙන්වා දුන්නේ මෙම ප්‍රදර්ශනය ව්‍යාපාරික අවස්ථාවන් බිහිකිරීම තුළින් දේශීය අපනයන වෙළෙඳපළ පුළුල් කිරීමට සහාය වෙමින් ශක්තිමත් ආර්ථිකයක් ගොඩ නඟමින් ශ්‍රී ලංකාවේ 2020 ආර්ථික සංවර්ධන ඉලක්ක සපුරා ගැනීමට ඉවහල් වනු ඇති බවයි.කර්මාන්ත හා වාණිජ කටයුතු ඇමැති රිෂාඩ් බදියුඩීන්, කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන, ශ්‍රී ලංකාවේ ඉන්දියානු මහකොමසාරිස් වයි.කේ සිංහ මහත්වරුන් ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081513</link>
    <topic>‍අඹු-සැමි යුවළ යටකර පලා ගිය  රියැදුරු අල්ලයි</topic>
    <author>@ මුන්නේශ්වරම සමහ ඊ. සි. ප්‍රනාන්දු සහ</author>
    <content>කොළඹ පුත්තලම මාර්ගයේ මාරාවිල මුදුදකටුව ප්‍ර‍දේශයේ දි දෙදෙනෙකුට මරු කැදවමින් අනතුරක් සිදු කර ඊයේ ( 12 දා ) රාත්‍රි පලා ගිය මොටර් රථය සහ එහි රියැදුරු ඒ මොහොතේ දිම සැඟව සිටිය දි අත්අඩංගුවට ගත් බව මාරාවිල පොලිසිය කියයි.මෙම අනතුරින් මිය ගොස් ඇත් තේ මාරාවිල ලංසිගම ප්‍රදේශයේ විසූ එම්.එම්.එතල් පෙරේරා (62) සහ ඇගේ සැමියා වන ප්‍රැන්සිස් තමෙල් (64) යන අයයි. ඔවුන් දරු තිදෙනෙකුගේ මාපියෝ වූහ.මිය ගිය දෙදෙනා තම කඩා යතරු පැදියේ නැග කොළඹ හලාවත මාර්ගය ඔස්සේ හලාවත දෙසට පැමිණ ඇත. ඔවන් මදකටුව ප්‍රදේශයට ළඟා වන විට අධික වේගයෙන් ඔවුවන් පසුස පසින් ආ මොටර් රථයක් යතරු පැදිය හප්පා පලා ගොස් ඇත.එම අනතුරින් බරපතල තුවාල ලබා සිටි කාන්තාව එම ස්ථානයේ දිම මිය ගොස් තිබුණි.බරපතල තුවාල ලබා සිටි සැමියා මාරාවිල රෝහලට ගෙන ගිය අතර ඔහුගේ තත්ත්වය අසාධ්‍ය බැවින් ඔහුව ඒ මොහෝතේ දිම කොළඹ ජාතික රෝහල යවනු ලැබිය. ඔහු ඊයේ (13 ) අලුයම මිය ගිය බවත් පොලිසිය කියයි.අනතුර සිදු කර පලා ගිය රථය පලා ගිය අතර ඒ සම්බන්ධයෙන් පරික්ෂණ සිදු කළ මාරාවිල පොලිසියේ රථවාහන ඒකකයේ ස්ථානාධිපති පොලිස් පරික්ෂක ගයාන් ප්‍රදිප් සහ සැරයන් සුනිල් 31770 මහත්වරු සැකකරු මුදුකටුව දෙසට ගිය බව දැන ගෙන ඒ ප්‍රදේශයේ සෝදිසි කරන විට සැක කටයුතු රථය මුදුකටුව සොයිසා රාම විහාරස්ථානය අසල නතර කර ඇති බව දැන ගෙන වහාම රියැදුරු හා රථය අත්අඩංගුවට ගන්නා ලදි.මාරාවිල පොලිසිය වැඩිදුර පරික්ෂණ සිදු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081514</link>
    <topic>ශ්‍රී ලංකාවේ ඊ-ව්‍යාපාර ඇරැඹෙයි</topic>
    <author>චමීර ඇල්ලදෙණිය</author>
    <content>ආසියානු කලාපයට ඊ- ව්‍යාපාර විසඳුම් හා අනුග්‍රහයන් ලබාදීම සඳහා සීමාසහිත ඉම්පැක් පුද්ගලික සමාගම ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාෆා මහතාගේ ප්‍රධානත්වයෙන් කොළඹ දී ඊයේ (14) ආරම්භ කෙ‍රිණි.2018 වන විට නවීකරණ ඊ-විසඳුම් නිෂ්පාදනය කිරීම සඳහා දේශීය සේවකයන් 160ක් බඳවාගැනිමට නියමිතය. ඉහළ මට්ටමේ මෘදුකාංග සංවර්ධනය කිරීමට හා තාක්ෂණික උපදෙස් සහ උපදේශක සේවාවන් පවත්වාගෙන යාමද මෙහි මූලික අරමුණු වේ.මෙම ඉම්පැක්ආයතනයෙන් තොරතුරු තාක්ෂණය පිළිබඳ විශේෂඥ පුහුණුක් ද ලබා දීමට සැලසුම් කර ඇති අතර, විශ්ව විද්‍යාලවලින් පිටවන්නන් මේ සඳහා බඳවා ගැනීමට නියමිතය.නවතම තාක්ෂණ හා විද්‍යුත් වාණිජය ශ්‍රී ලංකාවට හඳුන්වා දීමට විශේෂඥයන් පුහුණු කිරීම මගින් සිදු වන බව ඉම්පැක් ආයතනයේ අධ්‍යක්ෂ ටිම් බියෙර් මහතා පවසයි.මේ විවෘත කිරීමේ අවස්ථාවට ග්‍රාමිය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න, මුදල් අමාත්‍යාංශයේ ලේකම් ආචාර්ය පී බී ජයසුන්දර, ලේක් හවුස් ආයතනයේ සභාපති බන්දුල පද්මකුමාර යන මහත්වරුන් ඇතුළු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081515</link>
    <topic>මානව සම්පත් සේවා නියුක්ති ප්‍රතිපත්තිය ක්‍රියාත්මක කිරීමට නව සැලැස්මක් සැකසේ</topic>
    <author>අනුර ප්‍රේමලාල්</author>
    <content>මානව සම්පත් සේවා නියුක්තිය උපරිමයෙන් භාවිතා කිරීම පිළිබඳ සකස් කර ඇති ප්‍රතිපත්තිය ක්‍රියාත්මක කිරීමට ප්‍රධාන සැලැස්මක් රජය සම්පාදනය කර ඇත.ජාතික ශ්‍රම බළකාය ප්‍රමාණාත්මක හා ගුණාත්මක වශයෙන් සංවර්ධනයට ඉවහල්වන ක්‍රමෝපායන් වශයෙන් සකස්කර ඇති මේ සැලැස්ම ක්‍රියාත්මක කිරීම සඳහා අවශ්‍ය උපදෙස් ජනාධිපති ලේකම් ලලිත් වීරතුංග මහතා මේවනවිට සියලුම අමාත්‍යාංශ ලේකම්වරුන්, පළාත් ප්‍රධාන ලේකම්වරුන්, දෙපාර්තුමේන්තු ප්‍රධානින්, රාජ්‍ය සංස්ථා හා ව්‍යවස්ථාපිත මණ්ඩලවල ප්‍රධානීන් වෙත ලබා දී තිබේ.ශ්‍රී ලංකාවේ මානව සම්පත් සංවර්ධනය අරමුණුකර ගනිමින් අධ්‍යාපනය, වෘත්තීය පුහුණුව, සෞඛ්‍ය, ක්‍රීඩා, කාන්තා හා ළමා කටයුතු, හා සමාජ සංවර්ධනයට ඉවහල්වන ක්‍රමෝපායන් සම්පාදනය කිරීම හා ක්‍රියාත්මක කිරීම ලෙස මානව සම්පත් ජ්‍යෙෂ්ඨ ඇමැති ඩිව් ගුණසේකර මහතා වෙත පැවරී ඇති බලතල අනුව මේ සැලැස්ම සකස්කර ඇත.මෙම ප්‍රතිපත්තිය ගොඩනඟා ඇත්තේ මහින්ද චින්තන ප්‍රතිපත්තියේ සඳහන් නව ශ්‍රී ලංකාවක් කරා දස අවුරුදු දැක්ම සංවර්ධන රාමුව සහ මහින්ද චින්තන ඉදිරි දැක්ම මතය. මීට අමාත්‍ය මණ්ඬල අනුමැතිය ඉකුත් අප්‍රේල් මාසයේ දී ලැබි තිබේ.මේ ප්‍රධාන සැලසුම් ක්‍රියාත්මක කිරීමේ කටයුතු සම්බන්ධිකරණය හා ප්‍රගති සමාලෝචන කටයුතු සඳහා ඒකකයක් ජ්‍යෙෂ්ඨ අමාත්‍ය කාර්යාලයේ ස්ථාපනය කර තිබෙන අතර මෙය ක්‍රියාත්මකවීමේ දී සියලු අමාත්‍යාංශ හා අදාළ ආයතනවල සහයෝගය ලබාදිය යුතුවේ.මානව සම්පත රටේ වටිනාම වත්කම බවට අදාළ සියලුදෙනාට නව ආකල්පයක් ඇති කිරීම සඳහා මේ ප්‍රතිපත්තිය සම්පාදනය කර ඇත.ජාතික මානව සම්පත හා සේවා නියුක්ති ප්‍රතිපත්තියට ද්විත්ව කාර්යක්වේ එනම් රටේ මානව සම්පත් සංවර්ධනය කර ආර්ථික සුබසිද්ධියට පූර්ණ ලෙස දායක කරවීම සහ සෑම සේවකයකුටම තෘප්තිමත් ජීවිතයක් ගත කිරීම සඳහා අවශ්‍ය අවස්ථාව සහතික කිරීමට ප්‍රධාන අංශ දහනවයක් මෙම ප්‍රතිපත්තිය මගින් හඳුනාගෙන ඇති අතර එම ප්‍රධාන ප්‍රතිපත්ති අංශ ක්‍රියාත්මක කිරීමෙහිලා ක්‍රමෝපායන් සකස් කිරීම සඳහා ව්‍යාපෘති පහක් යටතේ සංවිධාන කර ඇත. මේ සඳහා සුදුසු ක්‍රියාකාරකම් හා මාර්ග උපදේශ, ක්‍රියාත්මක කිරීමේ රාමුවක් සකස්කර ඇත. තොරතුරු තාක්ෂණය උපයෝගී කරගත් මණ්ඬපයක් සහිත අධික්ෂණයක් ජ්‍යෙෂ්ඨ අමාත්‍ය කාර්යාලයෙන් සිදුකෙරේ.ඒ අනුව ජ්‍යෙෂ්ඨ අමාත්‍ය කාර්යාලයත් සමඟ කටයුතු කිරීම සඳහා ප්‍රමාණවත් බලයක් සහිත අමාත්‍යාංශවල හා ආයතනවල සුදුසු නිලධාරීන් පත් කර අවශ්‍ය තොරතුරු හා සහාය ලබාදීමේ වැඩපිළිවෙළක් සකස් කර ගත යුතුවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081516</link>
    <topic>මවුපිය සෙනෙහස අහිමි දැරියන් දෙදෙනාට රත්මලාන ධම්මාරාමයේ දායකයෝ පිහිට වෙති</topic>
    <author>@ මැදමුලන සමූහ එච්. ඒ. පී. සමරවික්‍රම</author>
    <content>මවුපිය සෙනෙහස අහිමිව සිය මිත්තනිය සෙවනේ පැල්පතක දිවි ගෙවූ කුඩා දියණියන් දෙදෙනෙකුට නව නිවසක උරුමය ලබා දෙන්නට කොළඹ රත්මලාන ධම්මිකාරාමාධිපති වීරකැටියේ තිලක රංසි හිමියන් සහ දායක සභා සාමාජික සාමාජිකාවෝ කටයුතු කළහ.මෙම දරුවන් වයස හතක් සහ දොළහක් පමණ වන වයසේ පසුවෙති.මිත්තනියද වයස්ගතය. පියා විසින් මවගේ ගෙල කපා ඝාතනය කර ඇති අතර මෙම දරුවන් අසරණව සිටිති. මෙම තත්ත්වය තේරුම් ගෙන සියලු ගෘහ උපකරණ සමග ලක්ෂ දොළහකට අධික වටිනාකමකින් යුත් නිවසක් ලබාදීමට තිලකරංසි හිමියන් සමග දායක සභාව කටයුතු කිරීම මානව දයාව උතුරා යන මිනිසුන් මේ රට තුල සිටින බව පසක් කරති. නිවස පිරිනැමීමේ අවස්ථාව සඳහා 13 වන දින පෙරවරුවේ මහ සගරුවනේ සෙත් පිරිත් සජ්ජායනා මැද විශාල ප්‍රභූ පිරිසකගේ සහ ගම්වාසින් බොහෝ දෙනෙකුගේ සහභාගිත්වයෙන් මෙම උතුම් කටයුත්ත සිදුවිණ.මෙම දරුවන්ගේ අසරණභාවය තිලකරංසි හිමියන්ගේ අවධානයට හදුන්වා දෙනු ලැබුවේ වීරකැටිය ඉඩම් පරිහරණ නිලධාරී ඩබ්ලිව් ජීල්‍රදීප් නිශාන්ත මහතා විසිනි. මෙම අවස්ථාවට පැමිණි පිරිස අතර වීරකැටිය ප්‍රාදේශීය ලේකම් චින්තා වන්නිආරච්චි මෙනවිය, වීරකැටිය පොලිස් ස්ථානාධිපති පොලිස් පරික්ෂක එච්. ටී. එම්. තුෂාර මහතා සහ ප්‍රාදේශීය ලේකම් කාර්යාලයේ නිලධාරීන් රැසක්ද පැමිණ සිටියහ. ඡායාරූප වලින් දැක්වෙන්නේ ඉදිකරදුන් නිවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081517</link>
    <topic>‘ශිල්ප උදාන 2014’ නමින් මෙවරත්</topic>
    <author>චන්දිමා එදිරිමාන්න</author>
    <content>සාම්ප්‍රදායක කර්මාන්ත හා කුඩා ව්‍යවසාය සංවර්ධන අමාත්‍යාංශයේ අනුග්‍රහය ඇතිව ජාතික ශිල්ප සභාව මගින් වාර්ෂිකව සංවිධාන කරන ශිල්ප ජාතික හස්ත කර්මාන්ත ප්‍රදර්ශනය මෙවරත් “ශිල්ප උදාන 2014”නමින් පැවැත්වීමට කටයුතු යොදා ඇත. එය කොළඹ සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේ දී අගෝස්තු මස 28 වැනි දින සිට 31 දින දක්වා පැවැත්වේ.මෙම ජාතික ප්‍රදර්ශනයට සමගාමීව හස්ත කර්මාන්ත ශිල්පින්ගේ අලෙවි පහසුකම් නැංවීම අරමුණු කරගෙන පවත්වන හස්ත කර්මාන්ත අලෙවි පොළ මෙවර අලෙවි කුටි 130කින් යුතුව පැවැත්වීමට සැලසුම් කර ඇත.දේශීය හස්ත කර්මාන්ත ශිල්පීන්ගේ භාණ්ඩ අලෙවි කර ගැනිම සඳහා ලැබෙන ඉතා මහඟු අවස්ථාවක් වන මෙහෙදී තත්ත්වයෙන් උසස් ගුණාත්මක භාවයකින් යුතු භාණ්ඩ ඉතා සාධාරණ මිලට නිෂ්පාදකයා වෙතින් මිල දී ගැනීමට පාරිභෝගික ජනතාවට ද අවස්ථාව සැලසේ. එසේම දේශීය හා විදේශීය හස්ත කර්මාන්ත භාණ්ඩ ඇණවුම්කරුවන්ටත්, නූතන හස්ත කර්මාන්ත වෙළෙඳපළ පිළිබඳව අවබෝධයක් ලබා ගැනීමට බලාපොරොත්තුවෙන් සිටින ආධුනික අත්කම් ශිල්පීන්ටත්, තම රටේ නිර්මාණකරුවන්ගේ අභිමානය පිළිබඳ උනන්දුවක් දක්වන මහජනතාවටත්, මෙය කදිම අවස්ථාවක් වනු ඇත.මෙම ජාතික හස්ත කර්මාන්ත උළෙලේ අලෙවි කුටි ලබා ගැනීමට අපේක්ෂා කරන සියලු දේශීය හස්ත කර්මාන්තකරුවන්ට මේ වන විට ජාතික ශිල්ප සභාව මගින් අලෙවි කුටි වෙන් කිරීම අරඹා ඇත. මෙම අලෙවි ප්‍රදර්ශනය හා ශිල්ප උළෙල සඳහා ලක්ෂයකට අධික ජනතාවක් සහභාගිවනු ඇති බවට ජාතික ශිල්ප සභාව අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081518</link>
    <topic>ජනාධිපති මහින්ද ‘දුෂ්කර ගම’ වෙනුවට ‘අලුත් ගමක්’ නිර්මාණය කළා</topic>
    <author>චමීර ඇල්ලදෙණිය</author>
    <content>ගමේ උපන් නායකයකු ලෙස ජනාධිපති මහින්ද රාජපක්ෂ මැතිතුමා "දුෂ්කර ගම" වෙනුවට "අළුත් ගමක්" නිර්මාණය කළ බවත්, යුද්ධය අවසන් නොවන්නට ගම සංවර්ධනය කිරීම සිහිනයක් වන්න ඉඩතිබූ බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය පැවසුවාය.ශ්‍රී ලංකා නිදහස් පක්ෂ කාන්තා සංවිධානයේ ඌව පරණගම ආසන නියෝජිත සම්මේලනයේ ප්‍රධාන ආරාධිතයා ලෙස සහභාගී වෙමින් ඇමැතිවරිය‍ මේ බව කියා සිටියාය‍."රට රකින නිල් පවුර - සුරකිමු මව්බිම" ශ්‍රී ලංකා නිදහස් පක්ෂ සම්මන්ත්‍රණ මාලාවට සමගාමීව, මෙම කාන්තා නියෝජිත සම්මේලනය සංවිධානය කැර තිබුණේ, ඌව- පරණගම ශ්‍රී ලංකා නිදහස් පක්ෂ ආසන සංවිධායක ඒ.එම්. බුද්ධදාස මැතිතුමා විසිනි .වැඩිදුරටත් අදහස් දැක්වූ පවිත්‍රා වන්නිආරච්චි මහත්මිය මෙසේද කීය.මහින්ද රාජපක්ෂ මහතා ගම ගැන අවබෝධයෙන් සිටින නායකයෙක්. එතුමා මේ මහ පොළොව මත පයගසා සිටින නායකයෙක්. ජනතාවගේ ජීවිත කියවන්න එතුමාට හැකිව තිපබනවා.රටේ කාන්තාවන්ට, අනාගතය ගැන කිසිඳු බලාපොරොත්තුවක් තිබුණේ නැහැ. යුද්ධය නිසා වැඩියෙන්ම පීඩාවට පත්වුණේ කාන්තාවන්. සමස්ත ජන ජීවිතය බිඳවැටී තිබුණා. මේ තත්ත්වය වෙනස් කරන්න ජනාධිපතිතුමා පළමුව යුද්ධය අවසන් කිරීමේ තීන්දුව ගත්තා. ඒක දැඩි තීන්දුවක් . ඒකට බාධක පැමිණියා. ඒත් එතුමා තමන් ගැන තමන්ගේ පවුල ගැන හිතන්නේ නැතිව යුද්ධය අවසන් කළා. යුද්ධය අවසන් කෙළේ නැත්නම් අද රටේ සංවර්ධනය හීනයක් පමණක්ම වෙන්න ඉඩ තිබුණා . අපි ජනතාවගෙන් ඉල්ලන්නේ රට රැකදුන්න නායකයා ලෙස ජනාධිපති මහින්ද රාජපක්ෂ මැතිතුමා ආරක්ෂා කරගන්න පෙරට එන්න කියලා . ඒක මේ මොහොතේ මව්බිමේ පයගසා සිටින සියලු ජනතාවගේ ජාතික යුතුකමක්.ජාතික වගකීමක්.එදා ගමේ ජනතාව ගත කෙළේ ගොඩක් දුෂ්කර ජීවිතයක්. දරුවෝ පාඩම් කෙළේ කුප්පි ලාම්පුවෙන්. ඔවුන් පාසල් ගියේ මඩවගුරු වලින් එගොඩ වෙලා. ඒ දුෂ්කර ජීවන රටාව වෙනස් කකෙළේ ගමේ වෙල්ඉපනැලි වල දුවපැන්න ගමේ සුවද හදුනන ගමෙන් බිහිවුණ අපේ ජනාධිපතිතුමයි. ඒ නිසා අපි එතුමාට ගමේ ගැටලු ගැන කියන්න ඕන නැහැ. එතුමා සියල්ල ගැන හිතලා තමයි පාරවල් කොන්ක්‍රීට් කරන්න කාපට් කරන්න ගමට විදුලිය දෙන්න ගම සංවර්ධනය කරන්න ක්‍රියාත්මක වුණේ .යුද්දේ ඉවර වුණාම ගම සවර්ධනය වුණා. 2005 ට කළින් ඒ විදිහට ගමේ සංවර්ධනයක් වුණාද . පාරක් කාපට් වුණාද. කොන්ක්‍රීට් වුණාද. අද රට නැගිටිමින් සිටිනවා. අපේ රටට සංවර්ධනය ගලා එමින් තිබෙනවා. යුද්දේ කාලේ කාටවත් විශ්වාසයක් තිබුණේ නැහැ. රට සංවර්ධනය වෙයි කියලා. මරණ බිය මුළු රට පුරාම පැතිරිලා තිබුණා . ආයෙමත් සැරයක් රට ඒ තත්ත්වයට ගෙනියන්න ඉඩ දෙන්න පුළුවන්ද.ඉදිරියේදී ජනාධිපතිවරණයක්, මහමැතිවරණයක් පැවැත්වෙයි. අද ගම්වල ජනතා විමුක්ති පෙරමුණ , එක්සත් ජාතික පක්ෂය, බොරු පොරොන්දු දෙනවා. 2002 – 2004 රනිල් වික්රණමසිංහ මහත්තයාගේ ආණ්ඩු කාලේ රටට මොනවද කෙළේ. එතුමාට පොඩි මිනිහා ගැන කැක්කුකමක් තියෙනවද. රට ගැන හැඟීමක් තියෙනවද. අඩුම ගානේ දරුවෙක් ගැනවත් හැඟීමක් තියෙනවද.අද කාන්තාවන් හැටියට අපිට විශාල වගකීමත් පැවරිලා තියෙනවා රට ගලවගන්න . එදා අපේ වියදම් සරලයි. නමුත් අද වෙද්දි අපේ ආහාර රටාව, අඳින පළඳින ආකාරය මේ හැමදේම වෙනස් වෙලා. සංවර්ධනයක් ඇති වෙලා. එදා ගමකට තිබුණේ බයිසිකලයක්. ඒත් අද ගමට මෝටර් බයිසිකල් ඇවිත්. ත්‍රීවීලර් ඇවිත්. ඉස්සර අපේ පාරවල් වල යද්දි අපි කීසැරයක් වලවල් වල වැටුණද . ඒ තත්ත්වය අද වෙනස් වෙලා. ඉස්සර කුප්පි ලාම්පුවෙන් එළිය දැකපු හැමෝටම අද විදුලිය ලැබිලා . ඒ දේවල් වලට සල්ලි මවන්න බැහැ. අපේ ජනාධිපතිතුමාගේ නිවැරදි ආර්ථික ප්‍රතිපත්තිය හමුවේ අපේ රටට අද ඒ සංවර්ධනය ලැබිලා . දරුවන්ගේ අනාගතය යහපත් කරන්න ඔවුන් ජාත්‍යන්තරයට ගැලපෙන අන්දමට දියුණු කරන්න අද අපට පහසුකම් ලැබිලා තියෙනවා .අද රට සංවර්ධනයේ මාවතට අවතීර්ණ වෙලා. මේ යන ගමන ආපස්සට හරවන්න බැහැ. හොරකම් කරපු, මිනී මරපු, වංචා දූෂණ කරපු, බටහිර බලවේගයන්ට රට පාවා දුන්න එක්සත් ජාතික පක්ෂය ජනාධිපතිතුමා ප්‍රමුඛ ආණ්ඩුව ඇරඹූ මේ සංවර්ධනයේ ගමන්මග ආපස්සට හරවන්න හැදුවොත්, ඒ අයට දැනෙන පාඩමක් උගන්වන්නට රටම සූදානම් විය යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081519</link>
    <topic>කසළ ප්‍රතිචක්‍රීයකරණයෙන් විදුලිය නිපදවන්න මිලියන 40ක ආයෝජනයක්</topic>
    <author>තිලක් පුෂ්පකුමාර සේනානායක</author>
    <content>මහනුවර ගොහාගොඩ කසළ ප්‍රතිචක්‍රීයකරණය මගින් ලබන දෙසැම්බර් මාසය වන විට මෙගාවොට් 2.5 ක විදුලිය උත්පාදනය කිරීමට හැකිවෙනු ඇති බවත්, මේ සඳහා විදේශීය ආයෝජකයෙක් රුපියල් මිලියන 40 ක් ලබා දී ඇතැයි මහනුවර නගරාධිපති මහේන්ද්‍ර රත්වත්තේ මහතා පැවසීය.හෙතෙම මේ අදහස් පළකළේ රුපියල් මිලියන 9 කින් ඉදිකැ‍රෙන ප්ලාස්ටික් හා පොලිතින් අපද්‍රව්‍ය ප්‍රතිචක්‍රීකරණය කිරීමේ කර්මාන්තශාලාවට මුල්ගල තැබීමෙන් අනතුරුව පැවැති විශේෂ රැස්වීමේදීය. මෙම කර්මාන්ත ශාලාව ඉදිකිරීමට රුපියල් ලක්ෂ 70 ක් මධ්‍යම පරිසර අධිකාරියෙන් ලබාදෙන අතර ඉතිරි මුදල මහනුවර මහ නගර සභාව මඟින් ලබා දෙයි. මෙමඟින් ප්ලාස්ටික් හා පොලිතින් කැබලි කිරීම සිදුකැරේ.එහිදී වැඩිදුරටත් කතා කළ මහනුවර නගරාධිපති මහේන්ද්‍ර රත්වත්තේ මහතා මෙසේ ද පැවසීය.අද ගොහාගොඩ කසළ ගන්ධය නැතිකර තිබෙනවා. මෙම ව්‍යාපෘතීන් සඳහා මහනුවර නගර සභාවේ සියලු දෙනාගේ සහයෝගය ලැබෙනවා. ඝන අපද්‍රව්‍ය ගැටලුවට මහනුවර නගර සභාව තිරසාර විසඳුමක් ලබා දී තිබෙනවා. ලංකාවේ පළමුවරට කුණු බැහැර කිරීමේ හා ප්‍රතිචක්‍රීයකරණ අංශයත්, එමඟින් විදුලිය නිපදවීමේ අංශයත් මහනුවරින් ආරම්භ කරනවා.අපද්‍රව්‍ය කළමනාකරණ ව්‍යාපෘතියේ අධ්‍යක්ෂ බන්දුල සරත් කුමාර මහතා -අපි රටක් වශයෙන් වාර්ෂිකව ප්ලාස්ටික් අමුද්‍රව්‍ය මෙට්‍රික් ටොන් ලක්ෂ 5 ක් පමණ ආනයනය කරනවා. ප්ලාස්ටික් ද්‍රව්‍ය ප්‍රතිචක්‍රීයකරණය කිරීම නව කර්මාන්ත ශාලාව තුළ සිදුකිරීමට නියමිතයි. දෙසැම්බර් මාසය වන විට මෙහි වැඩකටයුතු අවසන් කිරීමට අපේක්ෂිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081520</link>
    <topic>බස්නාහිර අපද්‍රව්‍ය කළමනාකරණයට රුපියල් කෝටි 11ක් වෙන්කළා</topic>
    <author/>
    <content>බස්නාහිර පළාතේ අපද්‍රව්‍ය කළමනාකරණය වෙනුවෙන් මේ වසරේදී රුපියල් කෝටි 11 ක් වෙන්කර ඇතැයි බස්නාහිර පළාත් අපද්‍රව්‍ය කළමනාකරණ අධිකාරිය කියයි. පළාත් මහ ඇමැති ප්‍රසන්න රණතුංග මහතාගේ උපදෙස් පරිදි අදාළ ව්‍යාපෘති ක්‍රියාත්මක කෙරේ. කොළඹ, කළුතර හා ගම්පහ දිස්ත්‍රික්කවල පළාත් පාලන ආයතන, පෙර පාසල්, පාසල්, රෝහල් ආවරණය වන පරිදි ව්‍යාපෘති ක්‍රියාත්මක කෙරේ.කොළඹ මහ නගර සභාව ද ඇතුළුව පළාත් පාලන ආයතන 48 ක “පරිසර මිතුරෝ” ව්‍යාපෘතිය ක්‍රියාත්මක වන අතර ඊට එක්ව සිටින එම ආයතන සේවකයන් ඇගැයීමේ වැඩසටහනක් ද හඳුන්වා දී තිබේ.පළාතේ පාසල් ළමුන් සම්බන්ධ කරගනිමින් “පිවිතුරු පාසල්” ව්‍යාපෘතිය ද මේ වන විට ආරම්භ කර තිබේ. පළාතේ පාසල් 1269 ක ළමුන් 721,565 ක් ඉලක්ක කර ගනිමින් එය ක්‍රියාත්මකයි. අපද්‍රව්‍ය කළමනාකරණය පිළිබඳව පාසල් දරුවන් හුරු කරවීම මෙම වැඩපිළිවෙළේ අරමුණයි. කසළ කළමනාකරණය යුතුකමක් හා වගකීමක් බවට පාසල් දරුවන් තුළ මතයක් ඇතිකිරීම ව්‍යාපෘතියේ තවත් අරමුණක් බව අපද්‍රව්‍ය කළමනාකරණ අධිකාරිය කියයි.“පිවිතුරු සුව පියස” නමින් බස්නාහිර පළාතේ සියලු රෝහල් ආශ්‍රිතව තවත් ව්‍යාපෘතියක් ක්‍රියාත්මක කෙරේ. ඊට අමතරව පළාතේ සියලු පෙර පාසල් සමඟ ඒකාබද්ධව “පරිසර කැකුළු” නමින් ව්‍යාපෘතියක් ද අපද්‍රව්‍ය කළමනාකරණ අධිකාරිය ආරම්භ කර ඇත.මෙම ව්‍යාපෘතිවලට අමතරව කරදියාන කොම්පෝස්ට් අංගනයේ 2 වන අදියරේ ඉදිකිරීම් දික්ඕවිට ජීව වායු ඒකකයේ වැඩිදියුණු කිරීම් වෙනුවෙන් ද රුපියල් ලක්ෂ 29 ක් මේ වසරේදී වෙන්කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081521</link>
    <topic>ගුවන් අනතුරු සිදුවුවත් ගුවන් මගීන්ගේ වැඩිවීමක් මිස අඩුවීමක් නැහැ</topic>
    <author/>
    <content>ලොව පුරා ගුවන් යානා අනතුරු ඉතාමත් සීමිත ප්‍රමාණයක් වාර්තා වුවත් ගුවන් යානා භාවිතා කර විවිධ රටවල්වල සංචාරය කරන ගුවන් මගීන්ගේ වැඩිවීමක් මිස අඩුවීමක් මෙතෙක් වාර්තා වී නැතැයි ශ්‍රී ලන්කන් ගුවන් සමාගමේ ප්‍රධාන විධායක කපිල චන්ද්‍රසේන මහතා “දිනමිණ” ට පැවසීය.දිනකට ගුවන් යානා 80,000 ක් පමණ ලොව පුරා සැරිසරන බවත්, නමුත් ලොව පුරා අලෙවි වන ගුවන් ටිකට් පත්වල වර්ධනයක් මිස අඩුවීමක් කොහෙත්ම වාර්තා වී නැතැයි ද හෙතෙම සඳහන් කළේය. එසේම ශ්‍රී ලන්කන් ගුවන් සමාගමේ ගුවන් ටිකට්පත් අලෙවිය ද වර්ධනය වී ඇතැයි ද පැවසීය.අපගේ කලාපීය රටවල් සංචාරක ව්‍යාපාරය සම්බන්ධයෙන් මේ වන විට දැඩි අවධානයක් යොමුකර තිබෙන බව සඳහන් කරන විධායක නිලධාරීවරයා මැදපෙරදිග සියලුම රටවල් මාලදිවයින, ඉන්දියාව, මැලේසියාව මෙන්ම අපගේ ශ්‍රී ලංකාව ද ඒ සම්බන්ධයෙන් දැඩි අවධානයක් යොමුකර තිබෙන අවස්ථාවක ගුවන් මගීන් වර්ධනය වීම සුබ ලකුණක් යැයි ද පැවසීය.මේ වන විට ශ්‍රී ලංකා ආර්ථිකය ගැන ඉතාමත් කැපවීමෙන් කටයුතු කරන්නේ ශ්‍රී ලන්කන් ගුවන් සමාගම බවත්, 2015 ඔක්තෝබර්වලින් පසුව ලැබෙන නවීන ගුවන් යානා 22 සමඟ ක්‍රමානුකූලව පාඩුව අවම කර ගැනීමට හැකි වෙතැයි තමන් විශ්වාස කරන බව ද හෙතෙම සඳහන් කළේය.ඉදිරි කාලයේදී ප්‍රමිතියකට ගුවන් සමාගම ගෙන ඒමට බලාපොරොත්තු වන බව පැවසූ විධායක නිලධාරිවරයා ඉදිරි පස් අවුරුදු සැලැස්ම අනුව ක්‍රම ක්‍රමයෙන් කාර්යක්ෂමතාවය වැඩි කිරීමට පියවර ගෙන ඇතැයි ද පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=n14081522</link>
    <topic>දේශීය ආදායම්-රේගු-සුරාබදු ආදායම් පිටතට ගලායාම වැළැක්විය යුතුයි</topic>
    <author>මැද කොළඹ සමූහ - වයිමන් හෙට්ටිආරච්චි</author>
    <content>රජයට ප්‍රධාන ආදායම් මාර්ග සපයන දේශීය ආදායම්, රේගු හා සුරාබදු දෙපාර්තමේන්තු වලින් විශාල මුදලක් පිටතට ගලායාමක් සිදුවෙනවා. අයවැය සකස් වන මෙම අවස්ථාවේ එම ආදායම් මුදල් රජය පැත්තට සෘජුව හැරවීමට ක්‍රියාකිරීම එම ත්‍රිමුර්තියේ යුතුකම හා වගකීම බව පෙන්වාදීමට කැමැති යැයි මුදල් නියෝජ්‍ය ඇමැති ආචාර්ය සරත් අමුණුගම මහතා සමස්ත ලංකා සුරාබදු සැරයන් හා නියාමකවරුන්ගේ සංගමයේ 63 වෙනි සම්මේලනයේ දී ප්‍රකාශ කළේය.මෙම අංශ තුන මගින් රජයට සැලකිය යුතු ආදායමක් ලැබෙන බව ඇත්තයි. නමුත් මෙම පිටතට ගලායාම ද නැවැත්විය යුතුයි. මෙම “මීගුහා” වැසිය යුතුයි. සහනදායක අයවැයකට යා හැක්කේ එවිට යැයි ද මුදල් නියෝජ්‍ය ඇමැතිවරයා කීය.කොළඹ නව නගර ශාලාවේ දී ඊයේ (14) මෙම නි‍යෝජිත සම්මේලනය සංගමයේ සභාපති ඩබ්ලිව්. එල්. ඩී. විජේසේකර මහතාගේ ප්‍රධානත්වයෙන් පැවැත්විණි.අද රටට වැඩිම විදේශීය මුදල් ආදායමක් එනම් රුපියල් බිලියන 7ක් වාර්ෂිකව ලබා දෙන්නේ විදේශවල රැකියාවල නියුක්ත අයයි. රේගු, දේශීය ආදායම් හා සුරාබදු අංශවලින් රැස්කෙරෙන දඩ මුදල් හා බදු මුදල් මගින්ද සැලකිය යුතු දායකත්වයක් ලැබෙන බව කී ආචාර්ය අමුණුගම මහතා ජනතාවගේ අවශ්‍යතා සපුරාලන්න වියදම් දරන්න ඔරොත්තු දෙන ආදායමක් අවශ්‍ය යැයි ද කීය.“ක්ෂේත්‍රවල රාජකාරි කටයුතු කරන රාජ්‍ය සේවකයින්ට ජනාධිපතිතුමාගේ සංකල්පයක් අනුව යතුරුපැදි ලබාදීගෙන යනවා. ඔබ පිරිසත් එම යතුරුපැදි ලබාදෙන්නැයි ඉල්ලීමක් කර තිබෙනවා. ඉල්ලන්න ඔබටත් ලැබේවි. යතුරුපැදි පමණක් නොවෙයි පරිගණකයකුත් ඉල්ලන්න ණය පදනම යටතේ එයත් ලැබේවි. අද වේගවත්ව හා ඵලදායි ලෙස කටයුතු කරන්න නව තාක්ෂණය අවශ්‍යමයි” ද හෙතෙම කියා සිටියේය.මුදල් නියෝජ්‍ය ඇමැතිවරයා මෙසේ ද කීය.අයවැය සකස් කරන විට බලන දෙයක් තමා හොඳ ආදායමක් ලබා ගැනීම. ජනතා අවශ්‍යතාවන් හැකි පමණින් හෝ ඉටුකරන්න නම් ශක්තිමත් ආදායමක් තිබිය යුතුයි. සුරාබදු දෙපාර්තමේන්තුව ද ඒ අතින් ලොකු හයියක් රජයට ලබා දෙනවා. ප්‍රමිතියක් නැති නීතිවිරෝධි මත්ද්‍රව්‍ය කසිප්පු වැනි බීම තවත් වැඩි වැඩියෙන් නිෂ්පාදනය වෙනවා. ඒවා මැඬලීමට ඔබ ගන්නා උත්සාහය අපි අගය කරනවා. එහිලා තවත් උනන්දු වන්නැයි මම ඉල්ලනවා. එම වැටලීම් තනියම සිදුකරනවාට වඩා පොලිසියත් සමඟ හවුල් වී කරන්න. එවිට වැඩි ප්‍රතිඵල ලබන්න පුළුවනි. වලංගු නීතිය අනුව වැඩ කරන්න. සුදු සිගරැට් නැති කිරීම ඔබ සැලකිය යුතු මට්ටමින් දැනටමත් සිදුකර තිබෙනවා. ඔබේ අංශයට තවත් සේවක සංඛ්‍යාවක් වැඩි කරන්නැයි කරන ඉල්ලීමටද ජනාධිපතිතුමා අවධානය යොමු කරනු ඇත. අද අපේ රටේ ජනගහනය ලක්ෂ 200යි. මෝටර් සයිකල් ලක්ෂ 27ක් පාවිච්චි වෙනවා. ජනගහනය ලක්ෂ 200යි. එහෙත් ජංගම දුරකථන ලක්ෂ 210ක් භාවිතා වෙනවා. ත්‍රිරෝද රථ ලක්ෂ 10ක් තිබෙනවා. පිටරට රැකියාවල යෙදෙන අය ලක්ෂ 12ක්. ඔවුන් වාර්ෂිකව රුපියල් බිලියන 7ක් අපේ රටට ලබා දෙනවා.ජනාධිපති ජ්‍යෙෂ්ඨ සහකාර ලේකම් චමින්ද කුලරත්න මහතා - රජයේ දෙපාර්තමේන්තුවලට වාර්ෂිකව රජය මගින් මුදල් වෙන් කෙරෙනවා. එහෙත් ඔබ අවශ්‍ය මුදලින් සෑහෙන ප්‍රමාණයක් රජයට ලබා දෙනවා. ගිය වර්ෂයේ දී ඔබ එක්කර දුන් මුදල රුපියල් බිලියන 66ක්. මේ වසරේදී මේ වනවිට රුපියල් බිලියන 22ක් ලබාදී තිබෙනවා. දඩ මුදල් හා බදු මුදල් මගිනුයි එම ආදායම් ලබාදී ඇත්තේ. ඔබේ ඉල්ලීම් කීපයක් තිබෙනවා. ඒවා ජනාධිපතිතුමා වෙත යොමුකර සාකච්ඡාවකට අවස්ථාව ලබාදීමට කටයුතු සලස්වනවා. මතට තිත සංකල්පය දැන් ක්‍රියාත්මකයි. ඒ සඳහා ද ඔබ පිරිසගෙන් ලැබෙන දායකත්වය ඉහළයි.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා - ඔබ අද මනා පිරිපුන් ප්‍රසන්න පිරිසක් ලෙස පෙනී සිටිනවා. හැබැයි එය නිකම්ම ලැබුණු තත්ත්වයක් නොවෙයි. 2001 – 2004 සමයේ අගමැති රනිල් වික්‍රමසිංහ මහතාගේ කාලයේ මෙම සතුට තිබුණේ නැහැ. එක සේවකයකු බඳවා නොගත් සතයකින් සේවක වැටුප් වැඩි නොකළ උන්නැහෙ අද කියනවා ස්වාධීන රාජ්‍ය සේවයක් ඇති කරනවලු. වැඩි වැටුප් ලබා දෙනවලු. ඔය සුරංගනා කතාවලට රැවටෙන අය අද නැහැ. රුපියල් 10කින් දෛනික වැටුප වැඩි කරන්නැයි ඉල්ලා 1980දී වැඩ වර්ජනය කළ ලක්ෂයක් දෙනා අස්කර දැම්ම රජයක්. එදා රාජ්‍ය සේවකයෝ කී දෙනාද සිටියේ. මහින්ද රාජපක්ෂ රජය යටතේ අද ලක්ෂ 13 ½ක් ඉන්නවා. එදා රුපියල් 7900 යේ වැටුප අද රුපියල් 21000 වී තිබෙනවා. මෙම රාජ්‍ය සේවය බිඳ වැටෙන්න දෙන්න බෑ. මෙවර අයවැයෙන් සියයට 25කින් වැටුප් වැඩි කරන්නැයි අපි ඉල්ලනවා. එයද සතුටුදායක ලෙස ඉටුවන බව විශ්වාසයි.බස්නාහිර පළාත් සභා මන්ත්‍රිනී හිරුණිකා ප්‍රේමචන්ද්‍ර මෙනෙවිය - මත්පැන් මත්ද්‍රව්‍ය භාවිතය දැන් කලාවක් කරගෙන. කොළොන්නාව ප්‍රදේශය ඒ අතින් නම් දරා තිබෙනවා. මෙයින් අපේ තරුණ පරම්පරාව බේරාගත යුතුයි. ජනාධිපතිතුමාත් දරුවන් ඇති පියෙක්. එතුමා මේවාට ඉඩ දෙන්නේ නැහැ. මම නොබෝදා මරණ 10කට ගියා. එයින් 3ක්ම මත්ද්‍රව්‍යවලින් මිය ගිය අය. අප අතර ඉන්න සමහරු බැටළුහම පොරව ගත් හිවල්ලු.සුරාබදු කොමසාරිස් ඩබ්ලිව්. විදානගේ, ජනාධිපති සම්බන්ධීකරණ ලේකම් සුමිත් විජේසිංහ, සමස්ත ලංකා සුරාබදු සැරයන් හා නියාමකවරුන්ගේ සංගමයේ ලේකම් ඩබ්ලිව්. එම්. රනුර නජිත්සිං, හිටපු සභාපති ඩබ්ලිව්. පී. බී. ගුණතිලක මහත්වරු ද අදහස් පළ කළහ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408151</link>
    <topic>විද්‍යාව කොතෙක් දියුණු වුවත් මව් කිරිවලට සමාන කිරි වර්ගයක් නිපදවන්න බෑ</topic>
    <author>ගම්පහ සංචාරක - නිමල් ජයසිංහ</author>
    <content>“විද්‍යාව කොතෙක් දියුණුවූවත් මව්කිරිවලට සමාන තවත් කිරි වර්ගයක් නිපදවීමට නොහැකිවී ඇත. පිටිකිරි නිෂ්පාදකයෝ නොයෙකුත් ප්‍රචාර මගින් තම පිටි කිරි අලෙවිකර ගැනීමට විවිධ දැන්වීම් පළ කරමින් කටයුතු කළත් මව්කිරිවල ඇති ගුණයට සමාන පිටිකිරි නිපදවීමට නොහැකි වී ඇතැයි “ලෝක මව්කිරි සතිය” වෙනුවෙන් ආර්ථික සංවර්ධන අමාත්‍යාංශය හා සෞඛ්‍ය දෙපාර්තමේන්තුවේ සහභාගිත්වයෙන් ‘ලියඅබිමන්’ සභාපතිනි පුෂ්පාරාජපක්ෂ මහත්මියගේ උපදේශකත්වයෙන් ගම්පහදී ‍පැවති ගැබිනි මව්වරුන් දැනුවත් කිරීමේ වැඩසටහනක් අරඹමින් ළමාරෝග වෛද්‍ය විශේෂඥ ප්‍රසන්න ලියනගේ මහතා පැවසීය.මේ දැනුවත් කිරීමේ වැඩසටහන ගම්පහ විශාඛා පාරේ සුමේධ විද්‍යාලීය ප්‍රධාන ශාලාවේදී 07 දින පෙරවරුවේ පැවැත්විණි. දේශීය වෛද්‍ය නි. ඇමැති පණ්ඩු බණ්ඩාරනායක මහතාද බස්නාහිර පළාත් සභාවේ සභාපති සුනිල් විජේරත්න මහතා ද පැමිණ සිටියහ.එහිදී වැඩිදුරටත් අදහස් දැක්වූ ඒ මහතා මෙසේද පැවසීය.ළදරුවාට පළමු වසර තුළ මව්කිරි වෙනුවට පිටිකිරි දීම යෝග්‍ය බවට හැඟවෙන වෙළෙඳ ප්‍රචාරක දැන්වීම් ප්‍රචාරය පවා තහනම් කර ඇතත්, ඇතැම් වෙළඳ ආයතන මෙය ප්‍රචාරය කරනවා. මේ පිටිකිරිවලින් වෙළෙඳුන්ට අතිවිශාල ලාභයක් ලැබෙන බැවින් ඔවුන් ඒවා ප්‍රචාරය කරනවා. ඇතැම් පෞද්ගලික රෝහල්වලට යන මව්වරුන්ට මව්කිරි වෙනුවට වෙනත් පිටිකිරි වර්ග නම්කර යෝග්‍ය බවට නිර්දේශ කෙරෙන බව හෙතෙම කීය.රජයේ රෝහල්වලින් හා අපේ පවුල් සෞඛ්‍ය සේවිකාවන් නිතරම මව්වරුන්ට උපදෙස් දෙන්නේ මව්කිරි පමණක් දෙන ලෙසයි. මව්කිරි දීමේ වැදගත්කම ගැන අදහස් දැක්වූ වෛද්‍යවරයා, “දරුවාගේ වැඩීමට අවශ්‍ය සියලු ප්‍රෝටීන් මව් කිරිවල ඇති බවය.එළකිරිවල ප්‍රෝටීන් තිබුණත් 80% මව්කිරිවල දරුවාට අවශ්‍ය ප්‍රෝටීන් ඇති බවද කීය. මව්කිරි දරුවාට දිරවීමට පහසුවන අතර දරුවාගේ වර්ධනයට අවශ්‍ය සියලු ජීවපදාර්ථ එහි ඇතුළත් බවද කීය. ළදරුවාට අවශ්‍ය ක්ලොස්ට්‍රෝල්, ලවන සියල්ල මව්කිරිවල ඇතුළත් බවද හෙතෙම වැඩිදුරටත් පැවැසීය.මව්කිරි දීමෙන් දරුවා නිසි කල කතාබහ කරන අතර හොඳින් උච්චාරණය කරන බවද, පිටිකිරි දීමේදී සිදුවන බඩේ අමාරු නොවැළදෙන බවද කීය.‘ලිය අබිමන්’ සභාපතිනි පුෂ්පා රාජපක්ෂ මහත්මිය නියෝජනය කරමින් පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනි ප්‍රනාන්දුපුල්ලේ මහත්මිය -“ලිය අබිමන්” සභාපතිනි නීතිඥ පුෂ්පා රාජපක්ෂ මහත්මියගේ ආරාධනයෙන් මෙම මව්වරුන් දැනුවත් කිරීමේ අවස්ථාවට ආරාධනය කිරීම ගැන ඉමහත් සතුට ප්‍රකාශ කරමි. අද සමාජයේ බොහෝ දෙනකු පිටිකිරිවලට ඇබ්බැහිවෙලා. දරුවාට මව්කිරි තරම් ගුණ තවත් කිරි වර්ගයක් නැත. ඇතැම් අයට මේ මව්කිරිවල අගය නොවැටහීම ප්‍රශ්නයකි.ගැබිනි මව නිතර තම දරුවා ගැන සිතිය යුතුය. දරුවා නිරෝගි දරුවකු කර ගැනීමට නම් මව්කිරි පමණක් දිය යුතුය. ‍මවත්, දරුවාත් අතර කිසි දිනක වෙනස් නොවන මේ බැඳීම ඇතිවන්නේ මව්කිරි දීම නිසාය. මව්කිරි බොන ළමයා අම්මාට ලැදි සංවේදී දරුවකු වෙනවා. බුද්ධිමත් දරුවකු වෙනවා. පිටිකිරි දැන්වීම්වලට රැ‍වටෙන්න එපා.ලෝක සෞඛ්‍ය සංවිධානයේ ශ්‍රී ලංකා නියෝජිත විශේෂඥ වෛද්‍ය අනෝමා ජයතිලක මහත්මිය-‘මව්කිරි දී දිවිය දිනමු’ යන මැයෙන් අදහස් දක්වමින් මෙසේ පැවසුවාය. දිවිය දිනන්න නම් මව්කිරි දිය යුතුය. එදා අතීතයේ සිට අපේ අම්මාවරු දරුවාට මව්කිරි දීම අපේ සංස්කෘතියයි. දරුවා ඉපිද පැය කිහිපයකින්ම මව්කිරි දීම ඇරැඹේ. ළදරුවාට බෝතලෙන් කිරි දෙන්න පුරුදු කරන්න එපා.අද දේශනවලින් අපේ අම්මාවරුන්ට මව්කිරි දීමේ අගය ඉතා පැහැදිලි ලෙස විස්තර කළා. ඒ අනුව කටයුතු කරන්න. මව්කිරිවලට සමාන කිසිම පිටිකිරි වර්ගයක් නැත. දරුවා වැඩීමට අවශ්‍ය සියළු ජීව පදාර්ථ මව්කිරිවල තිබෙනවා. දරුවාට අවශ්‍ය ජලය පවා මව් කිරිවලින් ලැබෙනවා.ඇතැම් අම්මලා දරුවාට මව්කිරි මදි යැයි පිටිකිරි ද දෙන්න හදනවා. දරුවාට කිරි උරන්න දෙන්න. උරනවිට කිරි වැඩිවේ. ඒ නිසා බිය නොවී එලෙස මව්කිරි දීමට උනන්දුවන ලෙස ඉල්ලා සිටියාය. සංගීත විශාරද ගායිකා නයනා ගුණවර්ධන මහත්මියගේ දරු නැලවිලි ගීත ගායනයෙන් අම්මාවරුන් වීමට සිටින ගැබිනි මව්වරුන් ඉමහත් සතුටට පත්වූහ. ආර්ථික සංවර්ධන අමාත්‍යාංශයේ නිලධාරීන් මෙන්ම දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, බස්නාහිර පළාත් සභාවේ සභාපති සුනිල් විජේරත්න, නි. ඇමැති ඩුලිප් විජේසේකර මහතාද පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408152</link>
    <topic>අඩසියවසකට වැඩිකලක් වල් බිහිවී තිබූ ඉපැරැණි රත්මල්ගහ ජලාශය ප්‍රතිසංස්කරණය කිරීම අරඹයි</topic>
    <author>ජයවීර සුගතපාල - අත්තනගල්ල විශේෂ</author>
    <content>අත්තනගල්ල ප්‍රාදේශීය ලේකම් කොට්ඨාසයේ දඩගමුව රජමහා විහාරය ආශ්‍රිත පාඩාකඩ පුරාණ වාරි වැව (රත්මල්ගහ ජලාශය) පුනරුත්ථාපනය, අත්තනගල්ල ශ්‍රීලනිප ප්‍රධාන සංවිධායක ඛණිජ තෙල් කර්මාන්ත නියෝජ්‍ය ඇමැති සරණ ගුණවර්ධන මහතා නියෝජනය කරමින් බස්නාහිර පළාත් සභා මන්ත්‍රී ලක්ෂ්මන් ගුණවර්ධන මහතා විසින් අගෝස්තු 7 වැනි දින සුබ මොහොතින් ආරම්භ කෙරිණි.වසර 2200ක් පමණ පැරැණි අඩ සියවසකට වැඩි කාලයක් වල් බිහිවී පැවැති මේ ඓතිහාසික වැව පුනරුත්ථාපන ව්‍යාපෘතියේ ප්‍රථම අදියර සඳහා ආර්ථික සංවර්ධන අමාත්‍යාංශ‍ය රු: දසලක්ෂයක් වෙන්කර ඇත.දෙවැනිපෑතිස් රජ සමයේ සුමිත්ත නම් ඇමැතිවරයකු විසින් මේ විහාරය කරවා ඒ ආශ්‍රිතව මේ වැව ඉදිකර ඇති බවද ‘වැවයි - දාගැබයි’ සංකල්පය අනුව එ සමයේ ඉදිකැරුණු මේ වැව ප්‍රතිසංස්කරණයට ආර්ථික සංවර්ධන අමාත්‍යාංශය ඉදිරිපත්වීම ඉතිහාසගතවන සිද්ධියක් බවද මෙහිදී අනුශාසනාවක් කළ දඩගමුව රජමහා විහාරාධිපති, ශාස්ත්‍රවේදී මැටිකොටමුල්ලේ පේමරතන නාහිමියෝ පැවැසූහ.වේයන්ගොඩ, බණ්ඩාරනායක මධ්‍ය විද්‍යාලයේ නියෝජ්‍ය විදුහල්පති පණ්ඩිත කරදැටියන ගුණානන්ද හිමි, අත්තනගල්ල ප්‍රාදේශීය ලේකම් ඩී. එම්. රත්නායක, බෙම්මුල්ල ප්‍රාදේශීය ගොවිජන සංවර්ධන නිලධාරිනී චාන්දනී වික්‍රමාරච්චි, බස්නාහිර පළාත් සභා මන්ත්‍රී උපුල් මහේන්ද්‍ර රාජපක්ෂ, අත්තනගල්ල ප්‍රා. ස. සභාපති ප්‍රියන්ත පුෂ්පකුමාර, ප්‍රා. ස. මන්ත්‍රී ගිහාන් චින්තක, එස්. ඒ. එම්. සුනිල් සාන්ත, දඩගමුව කෘෂි පර්යේෂණ හා නිෂ්පාදන සහකාර එච්. ඒ. ප්‍රේමසිංහ මහත්වරු ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408153</link>
    <topic>සිසු-සැරියේ ඉඩ තිබුණොත් අන් මගීන්ටත් යන්න දෙන්න</topic>
    <author>මාවනැල්ල සමූහ</author>
    <content>මාවනැල්ල ලංගම ඩිපෝව මඟින් අරණායක හෙම්මාතගම රහල ගල්අතර හා වෙනත් ප්‍රදේශවල ධාවනය කරන සිසු සැරිය බස්රථවල ඇතම් දිනවලදී සිසු දරුවන් අඩුව ඉඩ කඩ තිබියදී වෙනත් මගීන් නංවාගෙන නොයන බවට පැමිණිලි ලැබී ඇති නිසා එවැනි අවස්ථාවලදී සෙසු මගීන් නංවාගන්නා ලෙස එම රියැදුරන්ට සහ කොන්දොස්තරවරුනට නියෝජ්‍ය ඇමැති ලලිත් දිසානායක මහතා උපදෙස් දුන්න්ය.මෙහිදී ලංගම කොන්දොස්තරවරු සහ රියැදුරන් පවසා සිටියේ සිසු සැරිය බස්රථවලට පාසල් දරුවන්ට මුල්තැන දී තිබෙන නිසාත් එම උපදෙස් කඩකළොත් තමන්ට දඬුවම් විඳින්නට සිදු වෙතැයි සිතා එසේ නොකරන බවය.පාසල් දරුවන්ට මුල්තැන දී බස්රථවල ඉඩකඩ ඇති අවස්ථාවලදී සෙසු මගීන් ගැනද සලකා බලන ලෙසට නියෝජ්‍ය ඇමැතිවරයා පවසා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408154</link>
    <topic>ශ්‍රීලනිපයේ ස්වර්ණමය යුගය ආරම්භවෙලා: අපි කවදාවත් වැටෙන්නේ නැහැ</topic>
    <author>කොච්චිකඩේ විශේෂ ඩී.මිහිදුකුල</author>
    <content>මේ රටපාලනය කරපු දේශපාලන නායකයන් එක්ක සාපේක්ෂව බලන කොට රටට වැඩිම වැඩක් කරපු එකම නායකයා මහින්ද රාජපක්ෂ ජනාධිපතිතුමා යැයි මහාමාර්ග හා වරාය කටයුතුපිළිබඳ ව්‍යාපෘති ඇමැති රෝහිත අබේගුණවර්ධන මහතා පැවැසීය.ඒ මහතා එසේ කීවේ රට රකින නිල් පවුර සුරකිමු මීගමුව සම්මේලනයට සහභාගී වෙමිනි.එහිදී ඇමැතිවරයා මෙසේද කීය.අපේ ඉතිහාසයේ ඉඳන් ඩී.ඇස්. සේනානායක, ඩඩ්ලි සේනානායක, සර් ජෝන් කොතලාවල, බණ්ඩාරනායක, සිරිමාවෝ බණ්ඩාරනායක මැතිනිය. ජේ.ආර්. ජයවර්ධන, ආර්.ප්‍රේමදාස, ඩී.බී. විජයතුංග, රනිල් වික්‍රමසිංහ මේ අය රට පාලනය කෙරුවා. මේ අයගේ පාලනය අති දැවැන්තයි. රට පාලනය කරපු මේ නායකයන්ට සාපේක්ෂව මහින්ද රාජපක්ෂ ජනාධිපතිතුමාව බලන කොට වැඩිම වැඩ කරපු එකම නායකයා ලෙස හඳුන්වන්ඩ පුළුවන්. එය අපට ආඩම්බරයක්. ඒ නිහතමානී ආඩම්බරය තිබෙන්නේ කාටද ශ්‍රී ලංකා නිදහස් පාක්ෂිකයන් වන අපටයි.ශ්‍රී ලංකා නිදහස් පක්ෂයේ ස්වර්ණමය යුගය අද ආරම්භ වෙලා තියෙන්නේ. ශ්‍රීලංකා නිදහස් පක්ෂය 1977 අන්ත පරාජයට ලක්වුණා. අපට ආසන 8යි ලැබුණේ. හැබැයි 1997 නැවත අපි ආවා 2001 පැරදුනා. 2004 දිනුවා. අපි වැටිලා තියනවා. නැගිටලා තියනවා.ඒකයි අපේ ඉතිහාසය. නමුත් මේ මහින්ද රාජපක්ෂ ජනාධිපතිතුමා මේ යන ගමනේ දී ශ්‍රී ලංකා නිදහස් පක්ෂය නැවත වැටෙන්නේ නැහැ. ඒක ඉරහඳ වගේ විශ්වාසයි.ශ්‍රී ලංකා නිදහස් පක්ෂය කියන්නේ රටට ආදරය කරන පක්ෂයක්. අතීතයේදී නොයෙකුත් හැලහැප්පීම් මත අපි ආපු මේ ගමනේදී මහින්ද රාජපක්ෂ ජනාධිපතිතුමාට 2005 දී හමුවුණේ විල්ලුද පලසක් නෙමේ. රෝසමල් යහනාවක් නෙමේ. එතුමට හමුවුනේ මාතෘ භූමියෙන් තුනෙන් දෙකයි. තුනෙන් එකක් පාලනය කළේ. වේලුපිල්ලේ ප්‍රභාකරන්. මේ මාතෘභූමිය වටේ තියන මහමුහුදෙන් 1/3ක් අයිතිව තිබුනේ තමිල්නාඩුවේ ජයලලිතාට හා එල්.ටී.ටී.නායක වේලුපිල්ලේ ප්‍රභාකරන්ටයි.ශ්‍රී ලංකා නිදහස් පක්ෂයේ මන්ත්‍රීවරු 56 දෙනයි අපට හිටියේ. 2005 සිට මේ මහින්ද රාජපක්ෂ ජනාධිපතිතුමා පාර්ලිමේන්තුවේ මේ වගකීම භාර ගත්තේ මේ මන්ත්‍රීවරු 56 දෙනාගෙන්. රටේ කොටසක් නැහැ. රටවටේ තිබෙන මහමුහුදෙන් කොටසක් නැහැ. මන්ත්‍රීවරු 56යි. කකුලෙන් අඳින අය වැඩියි.එල්.ටී.ටී.ඊය ගහනවා. ඒ සියල්ල භාරගත්තු නායකයා අපි ඉල්ලූ දේ ලබා දුන්නා. ඒ වෙන මොනවත් නෙමේ. අපේ රටේ තිබුණ මරණ සහතිකය අපෙන් ඉවත් කළා.එදා හැදුවෙ නැතිව තිබූ මාර්ග අද හැදිලා. අධිවේගී මාර්ග හැදිලා තියනවා. වරායවල් හදලා. විදුලිබලාගාර හදනවා. රටේ කර්මාන්ත ශාලා වැඩි වෙනවා. සංචාරකයන් වැඩිවෙනවා. මේ විදිහට අපේ රට ඉදිරියට යන ගමනක් ආරම්භ කරලා තියනවා.එ.ජා.පක්ෂයේ මහලේකම්තුමාට මේ දවස්වල මෝඩ චූන් එකක් එනවා. හිතපු ගමන් ආතල් එකක් දානවා. මහලේකම්තුමාගේ අල්මාරියේ තියනවලු එතුමා ඇඳපු නැති ජාතික ඇඳුම්වල උඩකෑලි 28ක්. ඇයි මෙයාගේ වැඩේම ඡන්දයක් එන කොට අලුත් එකක් මහන එකයි.දැන් ඌවටත් 29වෙනි ජාතික ඇඳුම මහලා තියෙන්නේ. හැබැයි යූ.ඇන්.පිය පරදිනවා. එවිට මහලේකම්තුමාට සිද්ධ වෙන්නේ නැවතත් එම ඇඳුමත් අල්මාරියේ දාන්නයි.ඌව අපි දිනනවා. ස්ථිරයි ඒක කාටවත් නවත්වන්න බැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408155</link>
    <topic>අනුරාධපුර ග්‍රාමීය පාසල්වලට ජල පවිත්‍රාගාර ඉදි කරයි</topic>
    <author>@ ප්‍රියදර්ශනි කරුණාරත්න</author>
    <content>අනුරාධපුර දිස්ත්‍රික්කයේ සියලුම ග්‍රාමීය පාසල් සඳහා ජල පවිත්‍රාගාර ඉදිකොට බීමට සුදුසු පානීය ජලය ලබා දීමට ජනාධිපති මහින්ද රාජපක්ෂ මහතාගේ උපදෙසින් සිදු කිරීමට පියවර ගෙන ඇත.මෙ බව සදහන් කෙළේ උතුරුමැද පළාත් ප්‍රධාන ඇමැති රංජීත් සමරකෝන් මහතාය . ප්‍රධාන ඇමැතිවරයා මේ බව සදහන් කෙළේ එප්පාවල ශ්‍රී රාහුල ප්‍රථමික විද්‍යාලයේ පැවැති ජනහමුවක් අමතමිනි. දිනෙන් දින මාරාන්ත්‍රිකව හිස ඕසවන වකුගඩු රෝගය වැළඳීම අවම කර ගැනීම සදහා 2015 වන විට අනුරාධපුර දිස්ත්‍රික්කයේ සෑම පවුලක් සඳහාම නළ ජලය ලබා දීම සඳහා රජය විසින් විශේෂ වැඩපිළිවෙළක් සකස මින් සිටින බව උතුරු මැද ප්‍රධාන ඇමති රංජීත් සමරකෝන් මහතා පැවැසීය.සෑම නිවෙසක් සදහා පිරිසුදු ජලය දුන්නද පාසල් දරුවන් දවසේ හරි අඩක් ගෙවා දමන්නේ පාසල් භූමියේ බැවින් සෑම පාසලකම ජල පවිත්‍රාගාර ඉදි කොට පානීය ජලය ලබා දීමට කටයුතු කිරීමට ජනාධිපතිතුමන්ගේ උපදේශකත්වයෙන් සිදු කිරිමට බලාපොරොත්තුවන බව ප්‍රධාන ඇතිවරයා සදහන් කෙළේය.භුගත ජලයේ ඇති අධික කිවුල සහිත ජලය පානය කිරිමෙන් ජනතාව පත්වන සෞඛ්‍ය ගැටලුවලින් ජනතාව මුදවා ගැනීම සඳහා රජය විසින් මේ ලෙස පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408156</link>
    <topic>ඉමදූව හෙට්ටිගොඩ මාර්ග 2ක වැඩ අවසන්</topic>
    <author>@ ලංකින්ද නානායක්කාර</author>
    <content>ඉමදූව ප්‍රාදේශීය ලේකම් කාර්යාල සීමාවේ තිබූ දුෂ්කර මාර්ග දෙකක් වූ හෙට්ටිගොඩ ග්‍රාම සේවා වසමේ තුත්තිරිහේන හා බැරඩිගෙවත්ත මාර්ග රුපියල් ලක්ෂ 20ක වියදමින් කොන්ක්‍රීට් අතුරා වැඩ අවසන් කර ඇති බව ප්‍රාදේශීය ලේකම් ලක්ෂ්මී කාන්තී මෙනවිය පවසයි.ඉමදූව ප්‍රාදේශීය ලේකම් කාර්යාල සීමාවේ ඇති අනිකුත් සංවර්ධන වැඩ සටහන් ද මේ වන විට ආරම්භ කර අවසන් අදියරේ පවතින බවද නියෝජ්‍ය කතානායක චන්දිම වීරක්කොඩි මහතාගේ පුර්ණ අධීක්ෂණය යටතේ සිදු කරන මේ සියලු සංවර්ධන කටයුතු මේ මස 30 වන විට අවසන් කරන බව ද ඒ මහත්මිය වැඩි දුරටත් පැවැසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408157</link>
    <topic>සේරුවාවිල දෙහිවත්ත ඉඳුනිල් පෙර පාසල විවෘත කිරීම උත්සවාකාරයෙන්</topic>
    <author/>
    <content>තිස්පස් වසරක් කොටින් ගෙන් බැට කෑ සේරුවාවිල ප්‍රදේශයේ දිළිඳු පාසල් නගා සිටුවීමේ අරමුණින් සේරුවාවිල ප්‍රා.සභාවේ උපසභාපති ඒ.වී. සුනිල් අමරසිංහ මහතාගේ ඉල්ලීමකට අනුව සභාපති ඩබ්.එම්.එන්.පී. විජේසිංහ මහතාගේ පූර්ණ මැදිහත්වීම මත රුපියල් 200,000,00 ක සභා අරමුදලින් හා මවුපිය , සිවිල් ආරක්ෂක බළකායේ සහයෝගයෙන් ඉදිකරන ලද දෙහිවත්ත ඉදුනිල් පෙර පාසල පසුගියදා නැගෙනහිර ආණ්ඩුකාර රියාද් අද්මිරාල් මොහාන් විජේවික්‍රම , නැ'හිර පළාත් සභාවේ සභාපතිනි ආරියවතී ගලප්පත්ති යන මහත්ම මහත්මීන් ගේ සුරතින් විවෘත කෙරිණි. පෙරපාසල විවෘත කළ අයුරුයි මේ. පළාත්සභා මන්ත්‍රී ජයන්ත විජේසේකර මහතා ද මේ උත්සවයට සහභාගි විය. ඡායාරූපය - @ කන්තලේ සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408158</link>
    <topic>පැල්මඬුල්ල අධිවේගී මාර්ගයේ ඉදිකිරීම් මේ වසරේ ඇරැඹේ</topic>
    <author>රත්නපුර දිසා විශේෂ</author>
    <content>දක්ෂිණ අධිවේගී මාර්ගයේ කහතුඩුව ප්‍රවේශයෙන් ආරම්භ කෙරෙන පැල්මඬුල්ල දක්වා වන අධිවේගි මාර්ගයේ ඉදිකිරීම් මේ වසරේදී ආරම්භ කිරීමට රජය තීරණය කර තිබේ.හොරණ, ඉංගිරිය, රත්නපුර හරහා පැල්මඩුල්ල දක්වා කිලෝමීටර් හැත්තැඑකයි දශම අටක් දුරකට මේ අධිවේගි මාර්ගය ඉදිකිරීමට සැලසුම් කර ඇත.පාලම් හතක් ද මේ අධිවේගි මාර්ගයට ඇතුළත් වේ.චීන රජයේ ආධාර යටතේ ඉදිකිරීමට නියමිත පැල්මඩුල්ල දක්වා වන අධිවේගි මාර්ගයේ ඉදිකිරීම් 2018 වසරේදි නිම කිරීමට සැලසුම් කර ඇතැයි විදුලි බල හා බලශක්ති ඇමැති පවිත්‍රා වන්නිආරච්චි මහත්මිය කීවාය.කොළඹ සිට පැයක කාලයකින් පැල්මඩුල්ලට ළඟාවිමේ හැකියාව මෙම අධිවේගි මාර්ගය නිසා රත්නපුර දිස්ත්‍රික්කයේ ජනතාවට ලැබෙනු ඇතැයිද ඇමැතිවරිය පැවැසුවාය.‍රත්නපුර හරහා අධිවේගි මාර්ගය ඉදිකිරිම මගින් මත්තල ගුවන් තොටුපළට යන එන මගීන්ට ද මහත් පිටුවහලක් වනු ඇත.අධිවේගි මාර්ගය ඉදිකිරීමේ දී නිවාස ගොඩනැඟිලි හා දේපොළ අහිමිවෙන අයට විධිමත් ලෙස වන්දි මුදලක් ලබාදෙන අතර ඒ සදහා නිරීක්ෂණ කටයුතු ඉදිරියේ දී සිදුකෙරෙන බව මාර්ග සංවර්ධන අධිකාරිය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r1408159</link>
    <topic>කුඩාඒදණ්ඩ මාර්ගයට ලක්ෂ 300කින් කොන්ක්‍රීට්</topic>
    <author>හැඳල විශේෂ - ජූලියන් කෝරාළ</author>
    <content>මීගමු පාරේ ඇති වාහන තදබදය ලිහිල් කිරීම සඳහා මීගමු පාරට සමාන්තරව ඇති මාර්ග කාපට් අතුරා සංවර්ධනය කිරීමට ආර්ථික සංවර්ධන ඇමැති ගම්පහ දිස්ත්‍රික් ශ්‍රී ලංකා නිදහස් පක්ෂ ප්‍රධාන සංවිධායක බැසිල් රාජපක්ෂ මහතා ව්‍යාපෘතියක් ආරම්භ කළේය.ඒ අනුව වත්තල ආසනයේ එවැනි මාර්ග 11ක් සංවර්ධන කර ජනතා අයිතියට භාරදීමට පියවර ගෙන ඇත. එහි ප්‍රතිඵලයක් ලෙස වත්තල නගරයේ විකල්ප මාර්ගයක් වු කුඩාඒදණ්ඩ මාර්ගය ලක්ෂ 300ක වියදමින් කාපට් අතුරා සංවර්ධනය කර ජනතා අයිතියට භාරදෙන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=r14081510</link>
    <topic>ගම්පහ මහ නගර සභාවට අලුත් මන්ත්‍රිවරියක් ඇවිත්</topic>
    <author>ඡායාරූපය - ගම්පහ සංචාරක නිමල් ජයසිංහ</author>
    <content>ගම්පහ මහ නගර සභාවේ හිටපු මන්ත්‍රි ලක්ෂ්මන් ගුණවර්ධන මහතා (එජනිස) බස්නාහිර පළාත් සභාවේ මන්ත්‍රීවරයකු ලෙස පත්වයාම නිසා ඇති වූ ගම්පහ මහ නගර සභාවේ නාගරික මන්ත්‍රි ධුරයට පත් වූ නිතිඥ බියන්කා ජයසුරිය මෙනෙවිය සිය ධුරය සඳහා දේශිය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා ඉදිරියේ දිවුරුම් දිමෙන් පසු සිය පත්විමේ ලිපිය නියෝජ්‍ය ඇමැතිවරයා අතින් ලබාගත් අයුරු. මෙම අවස්ථාවට ගම්පහ මහ නගර සභාවේ පුරපති එරංග සේනානායක මහතා, නාගරික මන්ත්‍රි ප්‍රේමසිරි කාරියවසම් මහතා සහ නව නාගරික මන්ත්‍රිවරියගේ මැණියන් සහ පියාද එක්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s140815_2</link>
    <topic>යොවුන් වොලිබෝල් තරඟ ලබන මස කොළඹදී</topic>
    <author>දිනේෂ් හේවාවිතාරන</author>
    <content>[2014-08-15 ප.ව 14.30]රටවල් 16ක් සහභාගීවන ආසියානු යොවුන් වොලිබෝල් ශූරතාවලිය සැප්තැම්බර් 5 වැනිදා සිට 13 වැනිදා දක්වා කොළඹ සුගතදාස ගෘහස්ථ ක්‍රීඩාංගනයේදී පැවැත්වීමට කටයුතු යොදා ඇත.ශ්‍රී ලංකා යොවුන් වොලිබෝල් පිල ආසියාවේ හයවැනි ස්ථානයේ පසුවේ.ඉරානය, චීනය, ජපානය, චීන තායිපේ සහ දකුණු කොරියාව සිටින්නේ ශ්‍රී ලංකා ඉදිරියෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s140815_1</link>
    <topic>2014 තරුණ ග්‍රීෂ්ම ඔලිම්පික් උළෙල හෙට</topic>
    <author>අසංග පෙරේරා</author>
    <content>[2014-08-15 පෙ.ව 10.30]2014 තරුණ ග්‍රීෂ්ම ඔලිම්පික් උළෙල හෙට චීනයේ නැන්ජින් නගරයේදී ඇරඹේ.ක්‍රීඩා ඉසව් 28කින් සමන්විත මෙය නිමාවට පත්වන්නේ එළඹෙන 28 වැනිදාය.විවිධ රටවල ඔලිම්පික් කමිටු 200ක් නියෝජනය කරමින් ක්‍රීඩක ක්‍රීඩිකාවන් තුන්දහස් අටසියයක් පමණ මීට සහභාගීවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s1408151</link>
    <topic>ශ්‍රී ලංකාව කඩුලු 8කට ලකුණු 261යි</topic>
    <author>ප්‍රින්ස් ගුණසේකර</author>
    <content>මහේල ජයවර්ධන ටෙස්ට් දිවියෙහි මුහුණ දෙන අවසන් තරගයේ පළමු දිනයේදී ශ්‍රී ලංකාව කඩුලු 8ක් දැවී ලකුණු 261ක් ලබා සිටියි. කොළඹ එස්.එස්.සී ක්‍රීඩාංගණයේ පාකිස්තානය සමග ඊයේ ආරම්භවූ දෙවැනි ටෙස්ට් තරගයේ විශාල අවධානයක් යොමුවූ මහේලගේ පළමු ඉනිම ලකුණු හතරට සීමාවීම කනගාටුවට කරුණකි.පන්දුව දමා ගසන බවට ජගත් ක්‍රිකට් කවුන්සිලයේ චෝදනා ලබා පරීක්ෂණයකට යටත්ව ක්‍රීඩා කරන දකුණතින් දඟ පන්දු යවන සහීඩ් අජ්මාල් කඩුල්ල කෙලින් එවූ පන්දුවක් මහේලගේ පාදයේ වැදීමෙන් ලකුණු 4කට දැවී යද්දී ප්‍රේක්ෂකාගාර මොහොතක් නිහඩ විය.පාකිස්තානයේ නිදහස් දිනය ඊයේට යෙදී තිබූ අතර පාකිස්තාන ක්‍රීඩකයෝ ජයවර්ධන වැනි භයානක පිතිකරුවෙකු අඩු ලකුණු ගණනකට දවා ගැනීමෙන් කොළඹ තරගයේදී අලුත් නිදහසක් ලබා ගත්හ. එහෙත් මහේල පිටියට පිවිසෙද්දී පාකිස්තාන ක්‍රීඩකයෝ දෙපස පේළි සැදී මහේලට අතපොලසන් දෙමින් ගෞරව පුද කිරීමද අමතක කළ නොහැක.ජයවර්ධනට අමතක නොවන මේ ටෙස්ට් ක්‍රිකට් තරගය පැවැත්වෙන (අගෝස්තු 14 – 18) දින කිහිපයේදීම ජගත් ක්‍රිකට් ලොව එළිය කළ මිණි පහනක් බඳු සර් ඩොනල්ඩ් බ්‍රැඩ්මන්ගේ සමු ගැනීමද (1948-අගෝ.14-18) සමානව යෙදීම වීරයන් දෙදෙනෙකුගේ එක හා සමාන සමුගැනීමක් බඳුය. එහෙත් ලෝක පූජිත බ්‍රැඩ්මන් අවසන් ඉනිමේදී ලකුණු බින්දුවට දැවී සමුගෙන ගියද, මහේලගේ සමුගැනීම සටහන් වන්නට තවත් දින හතරක් හා ඉනිමක්ද ඉතිරිව තිබේ.කඩුල්ල මුවා කිරීමේ වරද පිළිගත් මහේල සෙමින් සෙමින් ක්‍රීඩාගාරයට යද්දී සියල්ලෝ අසුන් වලින් නැගිට අත්පොලසන් දෙමින් ඔහුට ආචාරය පුද කළහ. මහේල දැවී ගොස් ටික වේලාවකදී ශ්‍රී ලංකා ඉනිමට සාර්ථක ආරම්භයක් ලබාදුන් උපුල් තරංග ‘සිලි මිඩ්ඕන්’ වෙත දුන් උඩ පන්දුව සාර්ථක ලෙස අසාර් අලී රැක ගැනීමෙන් වහාබ් රියාස්ට තවත් කඩුල්ලක් අයත් විය.තරංග පන්දු 192කට මුහුණදී හතරේ පහර 12ක්ද සමග ලකුණු 92ක් ලබා ගත්තේය. ඔහු ලකුණු 24දී ස්ටම්ප් කිරීමකින් හා 30දී උඩ පන්දුවකින් දවා ගැනීමේ අවස්ථා තිබුණද පාකිස්තාන ක්‍රීඩකයෝ අසාර්ථක වූහ.ඇන්ජලෝ මැතිව්ස් කාසියේ වාසිය දිනා පිතිකරුවන්ට පාරාදීසයක් බඳු එස්.එස්.සී තණතිල්ලේ මුලින් පන්දුවට පහරදීමට තීරණය කළ හෙයින් තරංග සමග කෞෂාල් සිල්වා පිටිය පිවිසි අතර ඕවර් 32ක් ගෙවී යද්දී මුල්ම කඩුල්ල බිඳ දැමීමට ජුනයිඩ් ඛාන් සමත් වූයේ කෞෂාල්ගේ උඩ පන්දුවක් කඩුලු රකින සෆ්රාස් අහමඩ් වෙත යොමු කිරීමට සැලසීමෙනි. ශ්‍රී ලංකා ලකුණු පුවරුව 79ක් වෙද්දී කෞෂාල් හතරේ පහර හයක් සමග ලකුණු 41ක් ලබා සිටියේය.අංක එක පිතිකරු ලෙස පැමිණි ජ්‍යෙෂ්ඨ පිතිකරු කුමාර් සංක්කාරට ඊයේ දිනය එතරම් සාර්ථක නොවූයේ ලකුණු 22කට දැවීයාමට සිදුවීමෙනි. තම සමකාලීනයාගේ අවසන් ටෙස්ට් තරගයේදී වැඩි ලකුණු ගණනක් ගැනීමේ අපේක්‍ෂාව එකම සිතුවිල්ල වුවද, සහීඩ් ඛාන් නිවැරදි එල්ලයේ පතිත කළ පන්දුවට පසු පාදයේ පහරක් එල්ල කිරීමට යෑමේදී පිත්ත හා පා ආවරණ අතරින් පන්දුව රිංගා බේල්ස් ඉවත් වී සංගක්කාරගේ අපේක්ෂා බොඳව ගියේය.ළහිරු තිරිමාන්න පන්දු 50කට මුහුණදී හතරේ පහර දෙකක් සමග ලකුනු 20ක් ලබා සිටියදී ජුනයිඩ් ඛාන්ගේ පන්දුවකට කඩුලු රකින සෆ්රාස් අතට උඩ පන්දුවක්දී දැවී ගියේය.වේගවත් පිතිකරණයක යෙදුනු නිරෝෂාන් දික්වැල්ල පන්දු 27කදී හතරේ පහර 2ක් ද සමග ලකුණු 24ක් ලබා සිටියදී කඩුල්ල මුවා කිරීමේ වරදට හසුව දැවී ගියේය. විනිසුරුගේ තීරණයට එකඟ නොවූ නිරෝෂාන් නැවැත රූපවාහිනී පුනරූපණ බලා තීන්දුව දෙන ලෙස ඉල්ලා සිටියද එම තීරණයද වෙනස් විය.දිල්රුවන් පෙරේරා පන්දු දෙකකට මුහුණදී ලකුණු නොලබා සිටියදී ජුනයිඩ් ඛාන්ගේ පන්දුවකට කඩුල්ල මුවා කළ බවට පාකිස්තාන ක්‍රීඩකයෝ ඉල්ලා සිටියද එය විනිසුරු ප්‍රතික්ෂේප කළේය. එහෙත් රූපවාහිනී පුණරූපන නරඹා තීරණයක් ලබා දෙන ලෙස නායක මිෂිබා ඉල්ලා සිටි හෙයින් රූපවාහිනී විනිසුරු දැවී ගිය බවට තීරණය කළේය.පස්වැනි කඩුල්ලේ සිට කඩුලු තුනක් ලකුණු 34කට බිද වැටෙද්දී හුදකලා සටනක නිරතවූ නායක මැතිව්ස් පන්දු 86කදී හතරේ පහර 3ක් සමග ලකුණු 39ක් ලබා සිටියදී වහාබ් රියාස්ගේ පන්දුවකට කඩුලු රක්න්නා අතට උඩ පන්දුවක් ලබාදී දැවී යෑමත් සමග තරගය අයහපත් ආලෝක තත්ත්වයෙන් තවත් ඕවර් 5ක් තිබියදී නවතා දැමුණි.මැතිව්ස් දැවී යෑම අභියෝගයට ලක් කළ හෙයින් රූපවාහිනී විනිසුරුට යොමුවී දැවී යෑම තහවුරු විය. දිනය නිමාවෙද්දී ධම්මික ප්‍රසාද් නොදැවී ලකුණු 4ක් ලබා සිටියේය. පළමු ටෙස්ට් තරගයට ශ්‍රී ලංකාව වෙනුවෙන් ක්‍රීඩා කළ වේග පන්දු යවන ෂාමින්ද එරංග හා කිත්රුවන් විතානගේ වෙනුවට චානක වෙළගෙදර හා ළහිරු තිරිමාන්න එක්ව සිටි අතර පාකිස්තානයේ මොහොමඩ් තල්හා වෙනුවට වේග පන්දු යවන වහාබ් රියාස් මේ තරගයට කැඳවා තිබු‍ණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s1408152</link>
    <topic>ක්‍රිකට් ගොඩනැගීමට සියලු පාර්ශ්ව එකඟ වෙති</topic>
    <author/>
    <content>ශ්‍රී ලංකා ක්‍රිකට් පාලක මණ්ඩලයේ පරිපාලන හා කළමනාකරණ කටයුතු කිරීමේදී ක්‍රිකට් ආයතනයේ සාමාජිකයන් අතර තිබුණු විවිධ මත ගැටුම් විසඳා ගැනීම උදෙසා ඊයේ පස්වරුවේ ක්‍රීඩා අමාත්‍යාංශයේදී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැති විශේෂ සාකච්ඡාවේදී අදාළ ගැටළු පිළිබඳව විවෘතව සාකච්ඡා කර සියලු පාර්ශ්ව ශ්‍රී ලංකා ක්‍රිකට් අනාගතය ගොඩනැගීම වෙනුවෙන් එකට වැඩ කිරීමට එකඟ වූ බව ක්‍රීඩා අමාත්‍යාංශය නිවේදනය කරයි.ක්‍රීඩා අමාත්‍යාංශයේ පැවති මේ සාකච්ඡාවට ශ්‍රී ලංකා ක්‍රිකට් පාලක මණ්ඩලයේ සභාපති ජයන්ත ධර්මදාස, ලේකම් නිශාන්ත රණතුංග, භාණ්ඩාගාරික නුස්කි මොහොමඩ්, උප සභාපතිවරුන් වන අසංග සෙනෙවිරත්න, මොහාන් ද සිල්වා සහ උපලේකම්වරුන් වන හිරන්ත පෙරේරා, අජිත පැස්කුවල් ඇතුලු මහත්වරු සහභාගී වූහ.මෙහිදී ක්‍රිකට් පාලක මණ්ඩලයේ සාමාජිකයන් ඇමතූ ක්‍රීඩා අමාත්‍ය මහින්දානන්ද අලුත්ගමගේ මහතා සිහිපත් කළේ තමා ක්‍රීඩා විෂය භාරගන්නා විට ශ්‍රී ලංකාවේ ක්‍රිකට් ආයතනය දැඩි මූල්‍ය අර්බුදයකට ලක්ව බැංකු අයිරා පහසුකමක්වත් ලබා ගැනීමට පවා නොහැකිව තිබූ බවයි.අමාත්‍යවරයකුගේ භූමිකාවට එහා ගොස් අදාළ බැංකු සමඟ සාකච්ඡා කර එම මූල්‍ය අර්බුදය සමථයකට පත් කිරීමට කටයුතු කළ අතරම ශ්‍රී ලංකාවේ ක්‍රිකට් දියුණු කිරීම සඳහා රාජ්‍ය අනුග්‍රහය ඉහලින්ම ලබා දීමට කටයුතු කළ බව පැවැසූ ඇමැතිවරයා මත ගැටුම් පසෙකලා ක්‍රිකට් දියුණුවට පෙළ ගැසෙන ලෙස සියලු නිළධාරීන්ගෙන් ඉල්ලා සිටියේය.මේ වන විට වර්තමාන සභාපතිතුමා හා පාලක මණ්ඩලය යටතේ ශ්‍රී ලංකා ක්‍රිකට් කණ්ඩායම සුවිශේෂී ජයග්‍රහණ ලබාගෙන මූල්‍ය ස්ථාවරත්වය ද ගොඩනඟා තිබෙන හෙයින් පාලක මණ්ඩලය තුළ සුළු මත ගැටුම් වර්ධනය වීමට ඉඩ හැරීම මෙරට ක්‍රිකට් අනාගතයට සුභවාදී නොවන බැවින් මේ සියලු පාර්ශව එක්වී ශ්‍රී ලංකාවේ ක්‍රිකට් අනාගතය යහපත් කිරීම සඳහා එකට එක්වන්නැයි විශේෂ ඉල්ලීමක් කළේය. මේ අවස්ථාවට ක්‍රීඩා අමාත්‍යාංශයේ ලේකම් අනුර ජයවික්‍රම මහතාද සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s1408153</link>
    <topic>කාල්ටන් සුපර් සෙවන්ස් රගර් අද සහ හෙට තුරඟ තරග පිටියේ දී</topic>
    <author>ෆවුස් ‍මොහොමඩ්</author>
    <content>ආසියානු සත් සාමාජික රගර් තරග බිමට නවක තරු බිහිවන විශිෂ්ටතම තරගාවලිය ලෙස සැලකෙන කාල්ටන් සුපර් සෙවන්ස් ජාත්‍යන්තර රගර් තරගාවලියේ දෙවැනි අදියර අද (15) සහ හෙට (16) කොළඹ තුරඟ තරග පිටියේ දී දිවාරාත්‍රී තරගාවලියක් ලෙස පැවැත්වේ.ජවයෙන් හා උද්යෝගයෙන් පිරුණු සති අන්තයක උණුසුම ක්‍රීඩාලෝලීන්ට ලබාදෙන මේ තරගාවලියට මෙරට සියලු පළාත් නියෝජනය වන පරිදි කණ්ඩායම් 10ක් තරගවදින අතර ඒ සෑම පිලකටම ප්‍රබල විදෙස් ක්‍රීඩකයන් එක්වී සිටින බැවින් දැඩි තරගකාරී මුහුණුවරක් ගෙන ඇත.මෙහි පළමු අදියර ලෙස පසුගිය සති අන්තයේ කොග්ගල නිදහස් වෙළෙඳ කලාපීය ක්‍රීඩාංගණයේ පැවැති තරගාවලියේ ශූරතාව දිනූ ලුතිනන් යෝෂිත රාජපක්ෂගේ නායකත්වයෙන් යුතු වෙස්ටර්න් වොරියර්ස් කණ්ඩායම සමස්ත ශූරතාව සඳහා ඉදිරියෙන්ම පසුවන අතර අනුශූරතාව දිනූ ශ්‍රිනාත් සූරියබණ්ඩාරගේ නායකත්වයෙන් යුතු සදර්න් ෂාක්ස් ද, කොග්ගල තරගාවලියේ තුන්වැනි ස්ථානය දිනූ රෝහිත රාජපක්ෂගේ නායකත්වයෙන් යුතු සෙන්ට්‍රල් කිංග්ස් ද, සිවුවැනි තැනට පත් ශෙහාන් පතිරණගේ නායකත්වයෙන් යුතු ඌව වයිපර්ස් පිල ද සමස්ත තරගාවලියේ ශූරතාව සඳහා වෙස්ටර්න් වොරියර්ස් කණ්ඩායමට ප්‍රබල සටනක් දෙනු ඇත.වසරකට වරක් දේශීය රගර් පිටිය උණුසුම් කරවන කාල්ටන් සුපර් සෙවන්ස් තරගාවලිය තාරුණ්‍යයට හෙටක් සංවිධානයේ සභාපති, පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයකට අනුව මීට වසර හයකට පෙර ආරම්භ වූයේ දශක ගණනාවක් පුරා කොළඹ හා මහනුවර වැනි නගරවලට පමණක් සීමාවී තිබූ රගර් ක්‍රීඩාව ගමට ගෙනයාමේ අරමුණින් යුතුවය.දස්කම් සපිරි ග්‍රාමීය මට්ටමේ යොවුන් ක්‍රීඩකයන් ජාතික රගර් සංචිතවලට ඇතුලත් කරගැනීමත්, ඒ හරහා ජාත්‍යන්තර රගර් පිටිය ජයගැනීමත් මෙහි තවත් අරමුණකි. වර්තමානය වනවිට ජාතික තලයේ රගර් ක්‍රීඩකයන් රැසක් බිහිකිරීමේහිලා කාල්ටන් සෙවන්ස් රගර් තරගාවලිය ‍තෝතැන්නක් බවට පත්වී තිබේ.කාල්ටන් සුපර් සෙවන්ස් ජාත්‍යන්තර රගර් තරගාවලියට මෙවරත් ලෝක සත් සාමාජික රගර් පිටියේ ප්‍රබලතම ක්‍රීඩකයන් 50කට අධික සංඛ්‍යාවක් එක්වී සිටිති. ලෝක රගර් පිටියේ අංක එකේ කණ්ඩායම වන නවසීලන්ත ‘ඕල් බ්ලැක්ස්‘ ක්‍රීඩකයන් 8ක් ඒ අතර සිටිති.ඒ හැරුණුවිට රුපෙනා ලෙවාසා, ටුලෝ ටුලෝ වැනි නම් දැරූ සැමෝවා ක්‍රීඩයකයන් ද, මාක් රිචඩ්ස්, මැතිව් ටර්නර් වැනි ප්‍රබල දකුණු අප්‍රිකානු ක්‍රීඩකයන් ද, ස්ටෙෆානෝ කැකවුනිවාලෝ, ජොයෙලි ලුටොමලිගි, අපාසි නගලිවු වැනි ජනප්‍රිය ෆිජී ක්‍රීඩකයන් ද සමග ඔස්ට්‍රේලියාව, ටොන්ගා, ස්පාඤ්ඤය, අමෙරිකාව වැනි ලෝක රගර් පිටියේ නම් දැරූ රටවල්වල ක්‍රීඩකයන් මෙවරත් කාල්ටන් සුපර් සෙවන්ස් වර්ණවත් කිරීමට එක්වී සිටිති.තරගාවලියට වැඩි ආකර්ශනයක් ලබාදීමේ අරමුණින් මෙවර පාසල් තරගාවලියක් ද එකතු කිරීමට සංවිධායකයන් පියවර ගත් අතර ඒ අනුව ඉසිපතන, රාජකීය, කිංග්ස්වුඩ්, ත්‍රිත්ව, සාන්ත ජෝශප්, වෙස්ලි, විද්‍යා විද්‍යාලය, සී.ඩබ්.ඩබ්.කන්නන්ගර මේ තරගාවලියට සහභාගිවෙති.අද පෙරවරු 11.00ට පාසල් කණ්ඩායම් අතර තරග කීපයකින් ඇරැඹෙන කාල්ටන් සුපර් සෙවන්ස් තරගාවලි‍යේ මූලික වටයේ තරග රාත්‍රී 8.20 දක්වා පැවැත්වේ. අවසන් වටයේ තරග හෙට පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s1408154</link>
    <topic>ජාතික මලල ක්‍රීඩා ශූරතාවලියේ දී නව ශ්‍රී ලංකා වාර්තා 2ක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ ඊයේ නිමාව දුටු 92වැනි ජාතික මලල ක්‍රීඩා ශූරතාවලියේදී ශ්‍රී ලංකා වාර්තා 2ක් බිහිවූ අතර තවත් ශ්‍රී ලංකා වාර්තාවක් සමවිය.අවසන් දිනයවූ ඊයේ රිටි පැනීම කාන්තා ඉසව්වේ මීටර් 3.32ක දක්ෂතාවක් දැක්වූ නාවික හමුදාවේ අනෝමා කරුණාවංශ පසුගිය වසරේ ඇය විසින්ම මීටර් 3.30කින් තබා තිබූ වාර්තාව බිඳ හෙලුවාය.කලින් දිනයේ මිටිය විසිකිරීමේ ඉසව්වෙන් චරිත් කපුකොටුව මීටර් 51.54ක දක්ෂතාවකින් නව ශ්‍රී ලංකා වාර්තාවක් බිඳ හෙලු අතර පිරිමි දුර පැනීමේ ඉසව්වේදී මීටර් 7.86ක දක්ෂතාවක් දැක්වූ ගුවන් හමුදාවේ ඩබ්ලිව්.පී.ඒ.ජයසිරි ශ්‍රී ලංකා වාර්තාව සම කළේය. මෙයට පෙර එම ඉසව්වේ වාර්තාව 199 දී සුජිත් රෝහිත මීටර් 7.86කින් තබා තිබුණි.දුර පැනීමේ ඉසව්වේ ශ්‍රී ලංකා වාර්තාව සමකළ ඩබ්ලිව්.පී.ඒ.ජයසිරි මෙන්ම දෙවැනි ස්ථානයට පත්වූ මිලන්ත සම්පත් (මී.7.76) හා තෙවැනි ස්ථානයට පත්වූ ජේ.පී.විමලසිරි (මී.7.75) යන ක්‍රීඩකයන් දෙදෙනාද ලග එන ආසියානු ක්‍රීඩා උළෙලට සුදුසුකම් ලබා ගැනීම විශේෂත්වයකි.මෙවර ජාතික මලල ක්‍රීඩා ශූරතාවලියට සහභාගී වූ ක්‍රීඩක ක්‍රීඩිකාවන් පසුගිය වසරට වඩා අඩු මට්ටමක පැවතියද දක්ෂතා අතින් ප්‍රගතියක් ඇතැයි ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.ආසියානු ක්‍රීඩා උළෙලේදී මලල ක්‍රීඩාවෙන් ශ්‍රී ලංකාවට ගෞරවයක් ගෙනදිය හැකි බව හෙතෙම විශ්වාසය පළ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s1408155</link>
    <topic>ද මැසිනොද්-සාන්ත පීතර සටන අද</topic>
    <author/>
    <content>ශ්‍රී ලංකා පාපන්දු සම්මේලනය පාසල් පාපන්දු සංගමය සමග එක්ව සංවිධානය කරන කොත්මලේ චොක්ස් 19න් පහළ පාපන්දු තරගාවලියේ දෙවැනි අවසන් පූර්ව තරගය කොළඹ සුගතදාස ක්‍රීඩාංගණයේදී අද පස්වරු 3.30ට ආරම්භ වෙයි.මේ තරගයේදී කදාන ද මැසිනොද් විදුහල සමග බම්බලපිටිය සාන්ත පීතර් විදුහල සටන් වදින අතර ජය ගන්නා කණ්ඩායම අවසන් මහා තරගයේදී මරදාන සහිරා පිලට එරෙහිව ශූරතාව දිනා ගැනීමේ සටනට එළැඹේ.සාන්ත පීතර් විදුහල පාපන්දු ක්‍රීඩාවට එතරම් ප්‍රසිද්ධියක් නොමැති වුවද මේ තරගාවලියේදී කැපීපෙනෙන ක්‍රීඩා විලාශයක් පෙන්වමින් අපරාජිතව ඉදිරියට ඇදෙයි.අර්ධ අවසන් වටයේදී හමීඩියා අල් හුසේන් විදුහල ගෝල් 3-0කින් පැරදවූ අතර මූලික වටයේදී සාන්ත ජෝෂප්, හෝලි ක්‍රොස් හා ලයිසියම් යන විදුහල් පරාජය කිරීමට සින්ත පීතර් ක්‍රීඩකයෝ සමත් වූහ. ලයිසියම් විදුහල සමග තරගය ජය පරාජයෙන් තොරව නිමාවට පත් විය. සාන්ත පීතර් විදුහල් පාපන්දු පිලේ පුහුණුකරු ලෙස හිටපු ජාතික පාපන්දු පිලේ ක්‍රීඩක ඉසුරු පෙරේරා කටයුතු කරයි.ද මැසිනොද් විදුහල පාසල් පාපන්දු කේෂත්‍රයේ කැපීපෙනෙන නමක් දිනා සිටින අතර මේ තරගාවලියේ අර්ධ අවසන් වටයේදී කොළඹ රාජකීය විදුහල ගෝල් 4-1කින් පැරද විය.මූලික වටයේදී ආනන්ද, නාලන්දා, ඕවර්සීස් ජාත්‍යන්තර පාසල හා සාන්ත බෙනඩික්ට් විදුහල පරාජය කිරීමට සමත්වීමෙන් අවසන් වටය දක්වා පැමිණීම පහසු විය. ද මැසිනොද් පිලේ පුහුණුකරු ලෙස රෙජිනෝල්ඩ් ද සිල්වා මහතා කටයුතු කරමින් සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=s1408156</link>
    <topic>බොරැල්ල සීවලී ආදි සිසු ක්‍රිකට් 24දා</topic>
    <author/>
    <content>ආදි සිසු සිසුවියන් අතර සුහදත්වය වර්ධනය කර ගැනීමේ අරමුණින් බොරැල්ල සීවලී මධ්‍ය මහා විද්‍යාලීය ආදි ශිෂ්‍ය සංගමය විසින් දෙවැනි වරටත් සංවිධාන කරන සැහැල්ලු පන්දු ක‍්‍රිකට් තරගාවලිය ලබන 24 වෙනිදා විද්‍යාලයීය ක‍්‍රීඩා පිටියේදී පැවැත්වේ.ආදි ශිෂ්‍යන් සඳහා පමණක් වෙන්වු මේ ක‍්‍රිකට් තරගාවලියට සහභාගිවන්නැයි ආදි ශිෂ්‍ය සැමට ආදි ශිෂ්‍ය සංගමය ආරාධනා කරයි. වැඩි තොරතුරු 071-2058351 දුරකථන අංකය අමතා තරග සංවිධායක චානක ඩයස් මහතාගෙන් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=f1408151</link>
    <topic>යාලෙන් පැන්න අලිපැටවා නුවර පෙරහරේ</topic>
    <author>අන්දොස් හොයන්නේ</author>
    <content>ජනාධිපති මහින්ද රාජපක්ෂ මහතා ශ්‍රී දළදා පෙරහර නැරඹු‍වේ ජනාධිපති මන්දිරය අසල පිහිටි විශේෂ කුටියේ සිටය. පෙරහර නරඹමින් සිටි මැති ඇමැතිවරුන් ජනාධිපතිතුමාගේ විවිධ අදහස් හා හාස්‍ය පිරුණු කථා වලින් මහත් ආශ්වාදයක් ලබාගත්හ.ඇමැති කෙහෙලිය රඹුක්වැල්ල, ආණ්ඩුකාර ටිකිරි කොබ්බෑකඩුව, මහඇමැති සරත් ඒකනායක, මන්ත්‍රී ලොහාන් රත්වත්තේ මහත්වරු ජනාධිපතිතුමා සමීපයේ සිට පෙරහර නැරඹූහ. පෙරහරේ ගමන්ගත් අලි පැටවකු පෙන්වමින් ‘අර යාලින් පැහැරගත් අලි පැටියා නේද යැයි ජනපතිවරයා ඇසුවේ පිරිස සිනහ ගස්වමින්ය.මෙම කතාවෙන් බියට පත් ඇත්ගොව්වා ඒ කතාව කුමක්දැයි පැහැදිලි කරගැනීමට නොහැකිව කලබල විය. තවදුරටත් පෙරහරේ රැඳීමට බිය වූ ඇත්ගොව්වා පැටවාද ඇදගෙන වහ වහා පිරිස අතරින් නොපෙනී ගියේය.ඉතා උනන්දුවෙන් අලි ඇතුන් දෙස බලා සිටි ජනාධිපතිතුමා කුඩා අලිපැටවකු දෙසට සුරත දිගු කරමින් මේ අලි ඇතුන් ‍හරියට හොර වාහන වගේ. මුන්ට ලයිසනුත් නැහැ, චැසි නම්බරත් නැහැ, එන්ජින් නොම්මරත් නැහැ, යැයි කියමින් සිනාසෙමින් නෑ නෑ මේ ගැන විධිමත් පරීක්ෂණයක් පවත්වන්න ඕනෑ. අලි පොත ගේන්න යැයි කීවේ බැරෑරැම් කමක් මුහුණේ ආරූඪ කරගෙනය.පෙරහරේ කතරගම දේවාල සංදර්ශනය ජනපතිතුමාගේ සිත්ගත් අංගයක් විය. මනස්කාන්ත ලෙස නර්ත‍නයේ යෙදුන කුඩා දරුවකු දෙස ජනපතිවරයාගේ දැඩි අවධානය යොමු විය.‘කොහෙන් ඉගෙන ගත්තද මෙච්චර ලස්සනට නටන්න යැයි’ රාජපක්ෂ මහතා කීවේ දරුවා ‍දෙස බලමින්ය. ඒ දරුවාගේ පාසලේ නම, ආදී තොරතුරු විමසීමට ද ජනපතිතුමා අමතක නොකළේය.ශෂීන්ද්‍ර රාජපක්ෂ මහතාගේ සිඟිති පුතුගේ ප්‍රථම උපන්දිනය පසුගිය සෙනසුරාදාට යෙදී තිබුණි. එය අර්ථවත් අයුරින් සැමරීම සඳහා කටයුතු කළ ශෂීන්ද්‍ර මහමෙවුනා ආශ්‍රමයේ දානමය පුණ්‍යකර්මයක් සූදානම් කර තිබුණි.එයට ජනාධිපතිවරයා ඇතුළු පවුලේ ඥාතීන් සහභාගි වූහ. දානය පිළිගැන්වීමෙන් අනතුරුව දරුවා දෑතට හොවාගෙන හුරතල් කළ ජනපතිවරයා මහත් උත්සව සැණකෙළි පවත්වමින් අරුත්සුන් කටයුතු කරනවාට වඩා මෙවැනි අර්ථවත් කටයුතු කිරීමෙන් ‍එලොව මෙලොව දෙකටම පින් ලැබෙනවා යැයි” කීය.සබරගමුව මහ ඇමැති මහීපාල හේරත් මහතා මෙන්ම හේරත් මහත්මියද පසුගිය නිකිණි පුර පොහෝදා අලුයම මහමෙවුනා අසපුව බලා නික්ම ගියේ පෙහෙවස් සමාදන් වීම සඳහාය. මහමෙවුනා අසපුවේ බෝමළුව සඟසතු කොට පූජාකිරීමේ කාර්යයට ජනපතිවරයා එක්වූයේ ජනතා සාදු නාද මධ්‍යයේය.භික්ෂූන්වහන්සේලාටත් සිල් සමාදන් වූ බැතිමතුන්ටත් දන් පිළිගැන්වූ මහීපාල හේරත් මහතා තවත් අපූරු කටයුත්තකට එක්වන්නැයි පැමිණි සිටි පිරිසට ආරාධනා කළේය. ශාන්ත පරිසරයක ඉදිකොට තිබූ භාවනා කුටියක් අසලට පැමිණි මහඇමැතිවරයා කුටියේ දොර විවර කළේ පිරිස මවිතයට පත් කරමින්ය.ජීවිතයේ සැබෑ අර්ථය ලෞකික සැපසම්පත්වලින් පිරි සුපිරි ජීවිතය නොව ලෝකෝත්තර සුවය සඳහා කටයුතු කිරීම බව පසක් කරමින් ‘මට නිවි හැනහිල්ලේ බණක් භාවනාවක් කරගන්න පුළුවන්’ යැයි මහඇමැතිවරයා කීය.‘මගේ පාසල් කාලය අගහිඟකම්වලින් පිරුණු එකක්. උසස්පෙළ පන්තියේ ඉගෙනුම ලබන සමයේ මගේ පියා මිය ගියා. ස‍හෝදර සහෝදරියෝ නවදෙනෙක් හිටිය මගේ පවුලේ වැඩිමලා ලෙස සියලු වගකීම් මට දරන්න සිදුවුණා. පේරාදෙණිය සරසවිය පසුකරන මගේ හදවත අදටත් වේදනාවෙන් බර වෙනවා.එදා ඇතිවූ උසස් අධ්‍යාපන සිහිනය නැති බැරි දරුවන්ට අහිමි කරන්න මම ඉඩ දෙන්නේ නැහැ’. දෙහිඕවිට අධ්‍යාපන කලාපයේ පාසල් දරුවන්ට අතිරේක ඇඳුම් කට්ටලයක් හා පාවහන් යුවළක් බෙදා දීම නිමිත්තෙන් පසුගියදා පැවැති උත්සවයට එක්වෙමින් මහීපාල හේරත් මහතා කීය.දෙව්සිරි පී. හේවා විදානගම විසින් රචිත ආනන්ද බෝඩිමේ රස කතා ග්‍රන්ථය දොරට වැඩීමේ උළෙල පසුගියදා ආනන්ද විද්‍යාලීය කුලරත්න ශාලාවේදී පැවැත්විණි. ඊට කථානායක චමල් රාජපක්ෂ, ආරක්ෂක ලේකම් ගෝඨාභය රාජපක්ෂ, මන්ත්‍රී රංජිත් බණ්ඩාර, නියෝජ්‍ය ඇමැති හේමාල් ගුණසේකර, ජපානයේ ශ්‍රී ලංකා තානාපති වසන්ත කරන්නාගොඩ හිටපු ඇමැති ඉමිතියාස් බාකීර් මාකාර් මහත්වරු එක්වී සිටියහ.රංජිත් මද්දුමබණ්ඩාර මහතා දෙසට හැරුණු කතානායකවරයා රංජිත් අපි ඔයාලගේ පැත්තට එනවා යැයි සිනාසෙමින් කීය. ‘හොඳයි හොඳයි සර් එන්න එන්න අපි සාදරයෙන් පිළිගන්නවායැයි’ මද්දුමබණ්ඩාර මහතා සිනාසෙමින් උත්තර දුන්නේය.කතාව වැරැදි ලෙස වටහාගත් බව තේරුම් ගත් කථානායක වරයා ‘නෑ නෑ මම කිව්වෙ ඔයාලගෙ ගෙවල් පැත්තෙ එනව කියලා යැයි’ කීවේය. හරි හරි සර් මමත් කිව්වේ ඒකම තමා. අපේ ගෙවල් පැත්තේ ආවොත් අපි හොඳට සලකනවා යැයි රංජිත් මද්දුම බණ්ඩාර මහතා කීවේ පිරිස සිනහ සාගරයක ගිල්වමින්ය. එහිදී ආනන්ද විදුහලේ අරුත්බර පාසල් ගීතය පිළිබඳ සඳහන් කළ බාකීර් මහතා ‘අපි නොසිතන තේරුමක් මේ ගීතයේ තිබෙනවා.පාසල් ගීතය වාදනය වෙනකොට මගේ ලේ නහරවලටත් දැනෙනවා යැයි මගේ පියාට මා කුඩා කල පැවැසුවා. සිහල දරුවො කියා පාසල් ගීයේ විශේෂ කරලා තියෙන්නේ පටු අර්ථයකින් නොවන බව මගේ පියා සඳහන් කළා. මෙය අසා සිටි පිරිස පාසල් දිවියේ විනෝදබර මතක සටහන් ආවර්ජනය කරමින් විනෝද වීමටද අමතක නොකළහ.මෙම දිනවල වියළි කලාපයට බලපාන ජල අර්බුදය එක් ප්‍රදේශයකට පමණක් සීමා නොවී දියවන්නා ප්‍රදේශයෙන්ද අසන්නට ලැබුණේ කාගේත් කුතුහලය දනවමින්ය. පසුගිය සඳුදා බද්දේගම ආසනයේ පැවැති නිල්බළකායේ රැස්වීමකට යෑම සඳහා ඊට පෙර දින රාත්‍රියේ මාදිවෙල පාර්ලිමේන්තු නිවාස සංකීර්ණයේ මන්ත්‍රී නාමල් රාජපක්ෂ, එරික් වීරවර්ධන, ෂෙහාන් සේමසිංහ, කනක හේරත්, මන්ත්‍රීවරු ලැඟුම් ගත්හ. අලුයම ගමන පිටත්වීමට සූදානම් වූ පිරිසට මුහුණදීමට සිදුවූයේ අකරතැබ්බයකටය. ‘ටැප්වලින් වතුර එන්නේ නැහැ. යන්න වෙන්නෙ නිදි ඇඳුම පිටින්ම යැයි සේමසිංහ මන්ත්‍රීවරයා කෑගසමින් පිරිසට කීය.දෙවුන්දර දේවාලයේ රන්දෝලි පෙරහර මෙවර විශේෂ අංග ගණනාවකින් විචිත්‍රවත් අයුරින්ම නිර්මාණය කර තිබුණි. අවසන් රන්දෝලි පෙරහර නැරඹීමට විශාල ජනතාවක් දේවාල භූමියට පැමිණ සිටියහ. විශේෂ ආරාධිතයන් ලෙස ඇමැති ලක්ෂ්මන් යාපා, ඇමැති ඩලස් අලහප්පෙරුම මහත්වරුද එක්වී සිටියහ.පෙරහර ගමන් අරඹමින් මංගල හස්ති රාජයාගේ මත කරඬුව තැන්පත් කළේ යෝෂිත රාජපක්ෂ මහතාගේ අතින්ය. සඳාතුක කරඬුව පෙරටු කරගෙන පරිවාර හස්තයන් සමඟ රන්දෝලිය ගමන් ඇරඹුවේ මහත් අභිමානයෙන් යුක්තවය.දේවාභරණ වඩම්මවමින් සිටි හස්ති රාජයා මදක් නොසන්සුන් වනු දුටු කපුමහතා අවස්ථාවට සුදුසු ලෙස ක්‍රියා කළේය. ඒ වනවිටද හස්තියා පිට වඩම්මවමින් තිබූ දේවාභරණ ඇතුපිටින් නිදහස්ව පහළට බරව තිබිණි. එය දෝතට ගත් කපුමහතා පෙරහරේ ගමන් කළේය.කිතලගම හේමසාර හිමියන්ගේ අක්තපත්‍ර ප්‍රදාන උත්සවය පසුගියදා මහරගම තරුණ සේවා සභාවේ පැවැතියේ කථානායක චමල් රාජපක්ෂ මහතාගේ ප්‍රධානත්වයෙනි. ඊට විපක්ෂනායක රනිල් වික්‍රමසිංහ, ඇමැති දිනේෂ් ගුණවර්ධන, බන්ධුල ගුණවර්ධන මහත්වරුන්ද එක්වී සිටියහ.විහාර හා දේවාල පනත සංශෝධනය කළොත් අපට අක්තපත්‍රය වෙනුවට දෙන්න වෙන්නේ ගැසට් පත්‍රයක් යැයි වික්‍රමසිංහ මහතා කථානායකවරයා දෙස බලමින් කීය. ‘නැහැ නැහැ සංඝරත්නයට අවැඩක් වන කිසිම පනතක් අපේ කැබිනට් එක අනුමත කරන්නේ නැතැයි කථානායකවරයා අවධාරණය කළේය.ඌව පළාතට අනුයුක්ත කර සිටින මන්ත්‍රීවරුන්ගේ ප්‍රගතිය කෙසේද යන්න වාර්තාවක් ලබාදෙන්නැයි විපක්ෂනායකවරයා එජාප සංවිඳාන කමිටුවේදී තිස්ස අත්තනායක මහතාට කීය. ‘සර් ජාතික මැතිවරණයක් ළඟ ළඟම එනවා. තව සති විස්සක් විතරයි අපට තියෙන්න් යැයි මහලේකම් තිස්ස අත්තනායක මහතා කීය’. ‘ඔව් ඔව් ඒක ඇත්ත රට පුරා වැඩපිළිවෙළක් දියත් කරලා අපි අපේ ප්‍රතිපක්ෂ සමඟ සාකච්ඡා කරන්න ඕනෑ යැයි මංගල සමරවීර මහතා කීය. එය අනුමත කළ අයුරින් රනිල් වික්‍රමසිංහ මහතා හිස සෙලවීය.ජවිපේ මන්ත්‍රීවරුන් වන සුනිල් හඳුන්නෙත්ති, ලාල් කාන්ත, සමන්ත විද්‍යාරත්න මහත්වරු පසුගියදා ව්‍යාපාරිකයෙකුගේ නිවෙසට ගියේ ආරාධනයකට අනුවය. එහිදී ඔවුන් සුහදව පිළිගත් ව්‍යාපාරිකයා ‘ දේශපාලනය කියන්නේ මම ඈත් කළ විෂයක්. ඒ ගැන මගේ කිසිම හැඟීමක් නැහැ.මගේ දරුවන්ට රජයේ සල්ලිවලින් උගන්වල නෑ. මම රජයේ ආධාරවලින් යැපෙන කෙනෙක් නෙමෙයි. ආදී ලෙස දිගින් දිගටම කරුණු කියද්දී මන්ත්‍රීවරු මුහුණට මුහුණ බලාගත්තේ සිදුවන දේ පැහැදිලිකරගත නොහැකිවය. ඔයගොල්ල කලබල වෙන්න එපා. මට ඕන අපි වගේ අය මේ රටේ ඉන්න බව පැහැදිලි කරන්න විතරයි.ඔයාලගේ දේශපාලනයට මුදල් ප්‍රශ්න තියෙන බව මම දන්නවා. ඔයාලගෙ සමහර ප්‍රතිපත්තිවලට මම එකඟයි. අරමුදලට දායකවෙන්නත් මම සූදානම් යැයි’ කීවේ පිරිස පුදුමයට පත්කරමින්ය.ඉදිකිරීම් ශිල්පීන්ට සහතිකපත්‍ර ප්‍රදානය කිරීමේ උත්සවය පසුගියදා කුරුණෑගල මාළිගා පිටියේ පැවැත්වූයේ ඇමැති ඩලස් අලහප්පෙරුම මහතාගේ ප්‍රධානත්වයෙනි. එයට වයඹ මහඇමැති දයාසිරි ජයසේකර මහතාද එක්විය. උත්සවය අවසානයේ පැවැති තේ පැන් සංග්‍රහය අතරතුරදී සුහද කතාබහකට දෙදෙනා එක්විය.දේශපාලන ගැටලු තිබුණත් හරීන් මගේ මිත්‍රයා. රනිල්, කරු, සජිත් එකතුවෙන සම්මුතියකට කෙසේ වෙතත් දිස්ත්‍රික් නායකකමත් හරීන්ට නැතිවුණා. දැන් මිනිහගේ වැඩට උදව්වෙන්න කවුරුත් නෑ. දයාසිරි ජයසේකර මහතා කීය.එය අනුමත කරමින් ඩලස් ඇමැතිවරයාද ඒක නම් ඇත්ත කියමින් හිස වැනීය. යාපනයේ මාධ්‍යවේදීන් දැනුවත් කිරීමේ වැඩමුළුවක් යාපනය කච්චේරියේ පැවැතුණේ ඇමැති ඩග්ලස් දේවානන්ද, ඒ.එච්.එම්. අස්වර් මහත්වරුන්ගේ ප්‍රධානත්වයෙන්ය. සදාචාරාත්මක මාධ්‍ය භාවිතය පිළිබඳ අස්වර් මහතා එහිදී අදහස් දැක්වීය.තරුණ තරුණියන්ගෙන් ඊට ලැබුණේ උණුසුම් ප්‍රතිචාරයක්ය. එයින් උද්දාමයට පත් අස්වර් මහතා ‘තරුණ තරුණියන්ගේ උනන්දුව දැක්කාම මට කොළඹ අතෑරලා යාපනයට එන්න හිතෙනවා යැයි කීවේ පිරිසගේ අත්පොළසන් හඬ මධ්‍යයේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=f1408152</link>
    <topic>ප්‍රවේසමින් එබෝලා අල්ලපු වැටේ</topic>
    <author>සටහන</author>
    <content>ලයිබීරියාවත්, සි‍ෙයරාලි­‍ෙයාන් දේශයත්, වෙන්වන්නේ කොංගෝහී සොඳුරුතම නදී ප්‍රවාහයක් වන ‘එබෝලාවෙනි’ මහා ජල කඳක් දරාසිටින එබෝලාව සොඳුරුසේම ගුප්තය. ගඟ දියෙහි සඟවාගෙන යන දෑ අතර ගස් ගල් මල්, කොළ, සේම ඉඳහිට මිනිස් ජීවිතද වෙති. 1976 දී අසාමාන්‍ය ලෙස උණ රෝගියකින් පුද්ගලයෙකු මියගියේ මේ ගඟ අසබඩය. මිහිමත මෙතෙක් පැවති ලෙඩ රෝගයනට හේතුවන බොහෝ කාරණාවන්ට වෙනස් වෛරසයක් අසාදනය වීමෙන් මේ රෝගියා මියගොස් තිබිණ. ඔහුට වැලඳුන රෝගය ‘එබෝලා’ යන නම ලැබිණි.සි‍ෙයරාලියෝන් හා ලයිබීරියා සීමාවේ පිහිටි ඝානාවේ ඈත ගමක වයස අවුරුදු දෙකක පමණ දරුවෙකුට ඩෙංගු ‍රෝගය, නැතිනම් මැලේරියාව වැනි රෝග ලක්ෂණ මතුවී තිබුණේ පසුගිය දෙසැම්බර් මස මුල් සතියේදීයි. කෑම අරුචිය ඇස් රතුවීම, පිටතින් දක්නට ලැබුණු රෝග ලක්ෂණ විය.ලේ වමනය, ලේ පාචනයත්, හේතුවෙන් අධික වේදනාවෙන් කෑමොරදීමත් නිසා දරුවා හෙම්බත්වී සිටියේය. එලෙස ගතවූයේ දින කීපයකි. පසුගිය දෙසැම්බර් 6 වැනිදා දරුවා මියගියේය. මියයනවිටත් ඔහුගේමව බෙහෙවින් රෝගාතුරවී සිටි අතර ඇයද එම රෝගයෙන් මිය ගියේ ඊට දින 7කට පසුවයි.හිස කකියන බවත්, ඇඟ රිදෙන බවත් පවසමින් විලාප දුන් ඇයගේ ශරීරයේ පලු මතුවී තිබූ අතර නාසයෙන් හා වමනය සමගත්, පාචනය සමගත් ලේ පිටවිය. ඇයගේ මරණය සිදුවී දින 12කට පසුව 3න් හැවිරිදි ඇයගේ කුඩා දියණිය මිය ගියේය. ඇය තුළින් ඉස්මතු වූ‍ෙය් ත් එම රෝගලක්ෂණමයි.ඒ පවුලේ අවසාන පුරුක වූ‍ෙය් මහලු අත්තම්මායි. ඈ මිය ගියේ 2014 ජනවාරි පළමුවැනිදායි. ඇයගේ දේහය පිළිබඳ අවසන් කටයුතු කිරීමට එක්වූ අසල්වැසියන්ටද සිදුවූයේ පෙරපරිදිම මරණයේ ඉරණමට අවනත වීමටය. මේ වනවිට බටහිර අප්‍රිකාවට ගිනිගෙන දැවෙන සෞඛ්‍ය ගැටලුව බවට “එබෝලා” පත්වී ඇත.ඝානාව සියොරාලියෝන් ලයිබීරියාව, නයිජීරියාව, වැනි අප්‍රිකානු රටවල් පමණක් නොව යුරෝපයට මෙන්ම ආසියාවටද එහි අනතුරුදායක බව දැනෙන්නට පටන්ගෙන ඇත්තේ එය ආසාදනය වීමේ ස්වභාවයද හේතුවෙනි.වනජීවී විද්‍යාඥ “මන්දලේනා බර්ඩි” පවසන්නේ පලතුරු වවුලා මෙම රෝගී චක්‍රයේ මූලිකයා බවයි. රෝග කාරක වෛරස ආසාදිත වවුලන් කන පලතුරු ආහාරයට ගන්නා ගෝරිල්ලා මෙම රෝගයේ ඊළඟ වාහකයාය. මෙම රෝග කාරක වෛරසය වඩා කඩිනමින් මේ ඇසුරින් ව්‍යාප්තවන බව ඔහුගේ අදහසයි. පසුගිය කාලයේ කොංගෝ රාජ්‍යයේ පමණක් ගෝරිල්ලන් 5000 පමණ මෙම වෛරසය හේතුවෙන් මිය ගිය බවක් සඳහන් වෙයි.එබෝලා වෛරසයේ පැතිරීම පිළිබඳව පර්යේෂණයක් කළ කැනඩාවේ විනිපෙග්හී මැනිටෝබා විශ්වවිද්‍යාලයේ අධ්‍යයනයකි හෙළිවී ඇත්තේ රෝගියෙකුගෙනි. තවත් කෙනෙකුට මෙම රෝගය පැතිරීමේ ශීඝ්‍රතාව ඉතාඉහළ බවයි. ස්පර්ශය, පමණක් නොව රෝගියෙකු ජීවත්වන පරිසරයේ වාතයෙන් වුව ‘එබෝලා’ තවත් කෙනෙකුට ක්ෂණයකින් බෝවියහැකි බවයි.ඔවුන් ඒ පර්යේෂණය සඳහා ඌරන් හා වඳුරන් යොදාගෙන තිබිණි. මුලින්ම ඌරන් හය දෙනෙකුට එබෝලා වෛරසය එන්නත් කර ඇති අතර එම ඌරන් රඳවා ඇත්තේ මැකෝ වඳුරන් ජීවත්වන කූඩුවක් අසලය. දින අටක් ගතවනවිට කූඩුවේ සිටි වඳුරන් සිවුදෙනාටම එබෝලා වැලඳී තිබිණි.මෙම පර්යේෂණයේ මූලිකයා වූ කැනඩාවේ මහජන සෞඛ්‍ය ඒජන්සියේ ජාතික ක්ෂුද්‍රජීවී රසායනාගාරයේ අධ්‍යක්ෂ ආචාර්ය “ගැරී කොබින්ජර්” පවසන්නේ ඌරන්ගෙන් පිටවූ සෙම් ආදී ශ්‍රාවයන් වෙතින් වෛරසය වඳුරන් වෙත ව්‍යාප්තවන්නට ඇති බවයි.මෙම අධ්‍යයනයේ වැදගත්ම සොයාගැනීම වූයේ එබෝලා වෛරසය වාතයේ රැඳී සිටින්නට ඇති හැකියාව පිළිබඳවයි. දැනට ඇති දත්ත අනුව තහවුරුවන්නේ “එබෝලා” වෛරසය වැලඳුන සියයට අනූවක් පමණම ඒ හේතුවෙන් මිය ගොස් ඇති බවයි.ඩෙංගු මැලේරියා වැනි ‍රෝගලක්ෂණ මූලිකව අවස්ථාවේ පළකරන එබෝලා රෝගයෙන් වැඩි දෙනෙකු මියගොස් ඇත්තේ අක්මාවෙහි හා වකුගඩුවල සිදුවන අභ්‍යන්තර ලේ වහනයවීම් හේතුවෙණි. උණ, ඈලි මෑළි දුබල ගතිය. මාංශ පේෂිවල වේදනාව, උගුර ප්‍රදේශයේ ඇතිවන වේදනාව මූලික අවස්ථාවේ දක්නට ලැබෙන රෝග ලක්ෂණය.මෙම රෝගය හේතුවෙන් අසාධ්‍ය තත්ත්වයට පත්වීමට දින 8ත් 10ත් අතර ගතවන බවට හඳුනාගෙන ඇත. එම අවස්ථාව වනවිට හුස්ම ගැනීමේ අපහසුව ලේ පාචනය, ලේ වමනය මෙන්ම නාසය මෙන්ම ගුද මාර්ගයේ හා මුත්‍රා මාර්ගයේත් ලේ ගැලීමේ හා රුධිර ප්ලාස්මා මට්ටම පහළ බැසීම ද සිදුවෙයි.ලෝක සෞඛ්‍ය සංවිධානය පවසන්නේ තවමත් හරිහැටි ප්‍රතිකාරයක් සොයාගෙන නැති මෙම රෝගය වළක්වා ගැනීෙම් පහසුම ක්‍රමය රෝගය පිළිබඳව කඩිනමින් හඳුනා ගැනීම බවයි. 1976 සිට මේ දක්වා ලෝකයේ වාර්තා වී ඇති එබෝලා රෝගීන් ගණන 3000ක් වන අතර ඉන් 2000 පමණ රෝගයෙන් මිය ගොස් ඇත. මේ වනවිට තත්ත්වය වඩාත් බරපතළ තත්ත්වයකට පත්වී ඇත්තේ අප්‍රිකාව පුරා මෙම රෝගය ශීඝ්‍රයෙන් පැතිරීමට පටන්ගෙන ඇති නිසාය.මාරාන්තික එබෝලා වේගයෙන් පැතිර යමින් පවතින රටවල් අතරින් සියෙරා ලියොන් රාජ්‍යයට හිමිවෙන්නේ ප්‍රමුඛ ස්ථානයකි. රෝගීන්ට ප්‍රතිකාර කළ වෛද්‍යවරයකු පවා මිය ගියේ මේ ප්‍රදේශයේ දී වීම විශේෂත්වයකි. ගයනා, ලයිබීරියාව හා සියරා ලියෝන් රටවල සංචාරය කිරීම අනතුරුදායක බවට ලෝක සෞඛ්‍ය සංවිධානය නිවේදනය කළේ ‍ෛවරසය පිළිබඳ ප්‍රවෘත්තිය ප්‍රකාශයට පත්කළ දිනයේදීමයි.නමුත් මානුෂීය හේතූ මෙන්ම, මෙම ව්‍යසනය ව්‍යාප්තවීම වැළැක්වීම සඳහා ලෝක සෞඛ්‍ය සංවිධානය සහන සේවකයන්ට අමතරවඅතිරේක පුද්ගලයින් පනහක පමණ පිරිසක් මෙම ප්‍රදේශවලට දැනටමත් යවා තිෙබ් , ගැටලුව වඩාත් බරපතළ තත්ත්වයකට පත්වී ඇත්තේ මේ පුහුණු සෞඛ්‍ය කාර්යමණ්ඩල අතරින් කිහිප දෙනකු දැනටමත් රෝගීන් බවට පත්වී තිබීම නිසායි.ලෝක සෞඛ්‍ය සංවිධානයේ වසංගත රෝග පාලන සහ වළක්වාලීමේ මධ්‍යස්ථානයේ අධ්‍යක්ෂක ටොම් ග්‍රිඩෙන් පවසන්නේ මෙම ප්‍රදේශවෙත අතිරේකව යවනලද කණ්ඩායම්වලින් මූලිකව අපේක්ෂා කරන්නේ, රසායනාගාර පරීක්ෂණ, වේගවත් කිරීම, රෝගය වැළඳිය හැකි පුද්ගලයින් හඳුනා ගැනීම මෙන්ම දේශීය සෞඛ්‍ය ක්‍රම විධිමත් කිරීමට අවශ්‍ය පියවර ගැනීමයි.”එබෝලා වෛරසය ශරීරගතවූ පළමු අෙමරිකානු ජාතිකයා වන්නේ කෙන්ටි බ්‍රින්ටිලි නම් තිස් තුන් හැවිරිදි වෛද්‍යවරයායි. ලයිබීරියාවේ සහනසේවා සඳහා ගොස් සිටියදී රෝගීවූ මෙම වෛද්‍යවරයාට ප්‍රතිකාර කිරීම සඳහා ජෝර්ජියාවට රැගෙන ගොස් ඇත්තේ විශේෂිත වෛද්‍ය උපකරණ සහ පහසුකම් සහිත යානයකින් මේ වනවිට අැට්ලන්ටාහී එමෝරි රෝහලේ ප්‍රතිකාර ලබන එම වෛද්‍යවරයාගේ තත්ත්වය යහපත් බව පවසන වෛද්‍යවරුන්ගේ අදහස වී ඇත්තේ එබෝලා වැළැක්වීම සඳහා පර්යේෂණ මට්ටමේ ඇති ‍ෙඖෂධ පිළිබඳ පර්යේෂණ කටයුතු වහ වහා කඩිනම් කළ යුතු බවයි.එබෝලා සඳහා සොයාගත් එන්නත් සැප්තැම්බර් මාසයේ සිට රෝගීන්ට ලබා දීමට ඇමරිකාවේ “ජාතික ආසාත්මික හා බෝවන රෝග ආයතනය” විසින්අවසර ඉල්ලා තිබුනේ මෙම එන්නත රෝගය වැලඳුන ක්ෂීරපායී සතුනට ලබාදීමෙන් සාර්ථක ප්‍රතිඵල අත්වූබවට ලබාගත් පර්යේෂණාගාර සාක්ෂිද සහිතවයි.තවදුරටත් පර්යේෂණ මට්ටමේ පැවති එම ‍ඖෂධ එබෝලා ආසාධිතයිනට ලබාදීමට පසුගියදා ලෝක සෞඛ්‍ය සංවිධානයේ අවසර ලබාදී තිබිණි. රෝගය හේතුවෙන් දිනෙන් දින විනාශයට පත්වන ජීවිත ගණන ඉහළයාම මීට බලපෑ මූලිකම හේතුව විය හැකියි.එබෝලා යුරෝපයට මෙන්ම ආසියාවටත් පැතිරිය හැකි බවට ජාත්‍යන්තර සෞඛ්‍ය විශේෂඥයින් අනතුරු ඇඟවූයේ රෝගය පිළිබඳව හඳුනාගන දින කීපයක් ගතවීමටත් පෙරාතුවයි. ඒ අනතුරු ඇඟවීම නිවැරදි බවට සනාථ කරමින් පසුගියදා අසල්වැසි ඉන්දියාවේ චෙන්නායි ගුවන් ‍ෙතාටුපලේදී එබෝලා රෝග ලක්ෂණ ඇතැයි සැකකරන පුද්ගලයෙකු හමුවිය.ඩෙංගු ව්‍යසනයෙන් ගැලවීගත තවමත් නොහැකිවූ අපට එබෝලා යනු ඩෙංගු හා සැසදීමේදී ඊටත් වඩා සිය දහස් ගුණයක අනතුරකි. ඩෙංගු වළක්වා ගැනීමේ ක්‍රම හඳුනාගෙන තිබුනද එබෝලා වළක්වාගන්නා ක්‍රම පිළිබඳව සිතා ගැනීම පවා දුෂ්කරවී ඇත්තේ සෞඛ්‍ය ආරක්ෂක ක්‍රම පර්යේෂණ මෙන්ම පහසුකම් අතින් අප සිටිනා තත්ත්වය යථාර්ථවාදීව සැලකිල්ලට ගත්විටය. අසල්වැසි බලවතා වෙත පැමිණියේ එබෝලාම නම් අපි ඒ පිළිබඳව වහ වහා සැලකිලිමත් විය යුත්තෝ නොවෙමුද?</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=f1408153</link>
    <topic>සිරිපා වඳින සමනලුන් කෝ!</topic>
    <author/>
    <content>සමනලයා ජෛව විද්‍යාත්මක හා සංස්කෘතිකමය වශයෙන් වැදගත් වන කාණ්ඩයකට අයත් ජීවි විශේෂයකි. ශ්‍රී ලංකාවේ සමනල විශේෂ 245ක් වාර්තා වන අතර 2012 ජාතික රතු දත්ත ලයිස්තුව අනුව ඉන් 26ක් ආවේණික විශේෂ වේ. වාර්තා වූ සමනලුන් අතුරින් විශේෂ 99ක් තර්ජනයට ලක් වූ ජීවි කාණ්ඩයට ඇතුළත් වේ. වාසස්ථාන වල ගුණාත්මකභාවය හායනයවීම හා කැබලි කිරීම සහ පරිසර දුෂණය වැනි දෑ මඟින් ඔවුන්ගේ ග්‍රහනය ශීඝ්‍රයෙන් අඩු වෙමින් පවතී.ඕනෑම ජීවි විශේෂයක් පළාත් මට්ටමෙන් ප්‍රකාශයට පත් කිරීම තුළින් ජාතියක අනන්‍යතාවය හා ජෛව විද්‍යාත්මක උරුමය ස්ථාපනය කිරීමට එය බෙහෙවින් උපකාරී වේ. ජීවියා වෙසෙන පරිසර පද්ධති හා එම පරිසර පද්ධතිවල සිටින අනිකුත් ජීවින්ගේ සංරක්ෂණය සඳහා ජනතා සහභාගිත්වය හා සහ‍යෝගය ලබා ගැනීමටද එය බෙහෙවින් වැදගත්වනු ඇත.මේ නිසා පළාත් සමනලයකු ප්‍රකාශයට පත් කිරීම මඟින් හා ඒ පිළිබඳව ප්‍රාදේශීය ප්‍රජාව දැනුවත් වීම තුළින් ශ්‍රී ලංකාවේ සමනලයන් සහ ඔවුන්ගේ වාසස්ථාන සංරක්ෂණය වීම තහවුරු කරගත හැකිය.පරිසර හා ස්වභාවික සම්පත් අමාත්‍යාංශය යටතේ පත් කරන ලද සමනලුන් පිළිබඳ විශේෂඥයන්ගේ කමිටුව මඟින් පිළියෙල කරන ලද “සමනලුන් සංරක්ෂණය සඳහා ක්‍රියාකාරී සැලැස්මෙ” හි පළාත් සමනලුන් තෝරා ඇත්තේ ඔවුන්ගේ ආවේණිකතාවය, පළාත් සුලභව දැකිය හැකිවීම හා ආකර්ශණීය බාහිර රූපකාරයක් දැරීම යන කරුණු පදනම් කර ගෙනය.මෙම සමනලුන් ධජධාරී විශේෂ ලෙස නම් කළ හැකි අතර, ඔවුන් ජීවන වක්‍රයේ පළිබෝධක අවධි. රෝග වාහක ලක්ෂණ නොපෙන්වන අතර සංස්කෘතික හා අධ්‍යාත්මික විශ්වාස පිළිබඳ සෘණාත්මක බලපෑමක්ද ඇති නොකරයි.පළාත් ප්‍රධාන ලේකම්වරු මඟින් එම පළාත් සමනලුන් ප්‍රකාශයට පත් කිරීම සඳහා අනුමැතිය ලබා දී ඇත.දේශගුණය, භූ විෂමතාවය සහ භූ විද්‍යාත්මක ලක්ෂණ යම් කිසි පෙදෙසක වැවෙන ශාකවල ස්වභාවය තීරණය කරන බැවින් ශ්‍රී ලංකාවේ සමනලුන් ගේ පැතිරීමද එම කරුණු මඟින් තීරණය කෙරේ. බොහොමයක් සමනල විශේෂ පුළුල් පරාසයක පැතිරුණු දළඹු සහ සුහුඹුල් අවස්ථා වල භාවිතා කරන සම්පත් ඇති බැවින් හා පුළුල් පරාසයක පැතිරීමට හෝ සංක්‍රමණය වීමට හැකියාව ඇති බැවින්, ඔවුන් දේශගුණික කලාප රැසක ව්‍යාප්ත වීඇත. එහෙත් සම්පත් එක් වර්ගයකින් හෝ කිහිපයකින් පාලනය වන විශේෂ කිහිපදෙනෙකු ඇති අතර ඔවුන් සීමා සහිත වූ පැතිරීමකට උරුමකම් කියයි.අපට බොහෝ විට මතකයට නැගෙන්නේ සමනලුන් මල් පැණි උරා බොන සතෙකු ලෙසටය. නමුත් සෑම සමනලයකුම මල් පැණි ආහාරයට නොගනී. සමහර සමනලුන් ඉදුණු පළතුරු වැනි දෑ වල අඩංගු යුෂ, සත්ව වසුරු වල අඩංගු යුෂ ආහාරයට ගැනීම සිදු කරයි. මීට අමතරව, සමනලුන් තෙත් පසේ ඇති ජලය උරා බොයි. මෙය සිදු කරන්නේ ඔවුන්ගේ පැවැත්මට අවශ්‍ය ලවණ ලබා ගැනීමටය.සමනලුන්ගේ පැවැත්ම සඳහා පැණි දරන සපුෂ්ප ශාක මෙන්ම දළඹුවා ආහාරයට ගන්නා පෝෂක ශාක වැදගත් වේ. පෝෂක / ධාරක ශාක යනු සමනලයෙකුගේ ජීවන චක්‍රයේ ප්‍රධාන අවස්ථාවක් වන දළඹුවාට පෝෂණය සපයන ශාකයයි. සමනල විශේෂ අනුව පෝෂක ශාක වෙනස් වේ. සමහර සමනලුන් එක් කුලයක ශාක පෝෂක ශාක ලෙස භාවිතා කරන අතර සමහර සමනලුන් විශේෂිත ශාකයන් මත පමණක් යැපෙති.ශ්‍රී ලංකාවේ සමනලුන්ට ඇති ප්‍රධානම තර්ජනය වනුයේ වනාන්තර, තණ බිම් හා වෙරළබඩ පරිසරය මිනිස් කටයුතු නිසා විනාශ වී යාම හා ඒවා පරිහානියට පත් වී තිබීමයි. දිනෙන් දින වැඩි වන මිනිස් වාසස්ථාන නිසා ස්වභාවික පරිසරය ආක්‍රමණය කිරීම, දර හා දැව සඳහා අනවසර ගස් කැපීම, අනවසරයෙන් තේ හා රබර් වගාවන් රක්ෂිත වනාන්තර තුළට පැතිරවීම යන කරුණු තෙත් කලාපයේ ප්‍රධානතම අහිතකර කාරණා වේ.වියළි කලාපයේ හා ශුෂ්ක කලාපයේ තත්ත්වයද මීට සමාන වන අතර අනවසර හේන් වගාවන් හා සංවර්ධන ඉදිකිරීම් සමනලුන්ගේ පරිසරය විනාශ කර දමා ඇත. සමනලුන්ට උචිත වෙරළබඩ පරිසරය මෑත කාලීනව ඇති වූ සංචාරක ව්‍යාපාරය නිසා තර්ජනයට ලක් වී තිබේ.ඉතා හොඳ තත්වයේ පවතින පරිසරයන් ඇසුරේ හෝටල් ඉදිවීම මෙයට බලපා තිබේ. තවද, කෘෂි රසායනික පොහොර භාවිතයෙන් සමනලුන්ගේ ජීවන චක්‍රයේ අවස්ථා විනාශ වේ. ආක්‍රමණශීලී ශාක මඟින් පෝෂක ශාක හා පැණි ශාක හිඟ වී ඇත.වන සත්ත්ව හා වෘක්ෂලතා ආරක්ෂක ආඥා පනත යටතේ සියලුම සමනලයින් ආරක්ෂිත සතුන් වේ.1. නාගරික හා නාගරික නොවන පෙදෙස් වල සමනල උයන් ඉදි කිරීම මඟින් මෙම සමනලුන්ගේ පැවැත්ම තහවුරු කළ හැක. රූ දෙස් සංවරණය (eco-tourism) අරමුණු කරගෙන පෞද්ගලික අංශය මේ සඳහා ක්‍රියාකාරීව උනන්දු වනු දැකිය හැකි අතර අනෙකුත් පුද්ගලයන් මෙන්ම රජය හා රජයේ නොවන ආයතන ද මේ සඳහා ඉක්මන් නැඹුරුවක් දක්වනු ඇතැයි බලාපොරොත්තු වේ.සම්මන්ත්‍රණ, වැඩමුළු හා ප්‍රකාශන පල කිරීම් මගින්, සමනල උයන් ඉදි කිරීම සඳහා අනුබල දීමක් පරිසර හා පුනර්ජනනීය බලශක්ති අමාත්‍යාංශය මඟින් සිදු කරයි.2. වඳවීමේ තර්ජනයට ලක්වුණු හා දැඩිව වඳවීමේ තර්ජනයට ලක්වූ සමනලයින්ගේ වාසස්ථාන පැතිරීම, පියාඹන කාලසීමාවන්, නොමේරූ අවධි සහ සාමාන්‍ය ජීව විද්‍යාත්මක දත්ත රැස්කිරීමට වැඩසටහනක් ඇරඹීම. මෙවැනි අධ්‍යයනවලින් දැන ගන්නා කරුණු අනුව ආරක්ෂා කළ යුතු පෙදෙස් හඳුනාගැනීම මගින් ශ්‍රී ලංකාවේ සමනලුන් සංරක්ෂණ වැඩපිළි‍ෙවල යාවත්කාලීන කිරීම කළ හැක.3 පර්යේෂණ තොරතුරු මගින් තර්ජනයට ලක්වූ සමනලුන් සඳහා (recovery plan) නැවත ප්‍රතිස්ථාපන සැලසුම් සකසා ක්‍රියාත්මක කිරීම සිදු කළ යුතුය.  </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=f1408154</link>
    <topic>මේ ආත්මයේ ප්‍රමාදය ආත්ම දහසක දුකට හේතුවක්</topic>
    <author>සංවාද සටහන</author>
    <content>'අප්පමාදො අමතපදං - පමාදො මච්චුනො පදං' අප්‍රමාදය නිවන ලැබීමටද ප්‍රමාදය මරණයටද හේතුවන බව බුදුන් වහන්සේ දේශනා කළ සේක. එබැවින් දෙලොව දියුණුවට හේතුවන අප්‍රමාදය ගැන විමසා දැන ගැනීම අපට ඉතා වැදගත්ය. ඒ පිළිබඳ පහදා දෙන්නේ කෝරලඉම සිරිශීල සිල්මාතාශ්‍රමවාසී නාවලපිටියේ අනුරාධ ධම්මචාරි සිල් මෑණියන් ය.බුදුරජාණන් වහන්සේ මංගල සූත්‍රයේදී දේශනා කළ මංගල කරුණු 38 අතරෙන් 21 වැනි මංගල කරුණ ව‍න්නේ ‘අප්පමාදෝච ධම්මේසු’ යන්නයි. ප්‍රමාදයට ප්‍රතිපක්ෂව ක්‍රියාත්මක වීම ලෙසත් අප්‍රමාදය හඳුන්වන්න පුළුවන්.ඒ කියන්නේ දාන ශීලාදී කුසල ධර්මයන් සිහි නුවණින් යහපත් චේතනාවෙන් යුතුව සිදු කිරීමයි. ආර්ය අෂ්ඨාංගික මාර්ගයේදී සම්මා සතිය යනුවෙන් හඳුන්වා දෙන්නේත් මෙයමයි. ඒ වගේම ආර්ය ප්‍රඥාව, ආර්ය සමාධිය යන දෙකම එකතු කරගෙන අප්‍රමාදි පුද්ගලයා කටයුතු කරන බවත් පැහැදිලියි.අප මෙලොව ජීවත්වන කාලය ඉතා අඩුයි. එනිසා පරලොව ජීවිතය ගැනත් සිතමින් පරලොව සැප පිණිස හේතුවන කුසල් දහම්හි අප්‍රමාදව යෙදිය යුතු වනවා. පස්කම් සුව විඳීමේදී ප්‍රාණඝාත ආදි ප්‍රමාදයට හේතුවන දුෂ්චරිතවලින් වැළැකීමට අවශ්‍ය වනවා. ප්‍රමාදයට හේතුවන දේ සිදු කළොත් සසර බොහෝ දුක් විඳීමට සිදුවනවා.එක් අවස්ථාවකදී පසේනදි කොසොල් රජතුමා බුදුරජාණන් වහන්සේ සමීපයට ගොස් උන්වහන්සේගෙන් අසනවා ස්වාමීනි භාග්‍යවතුන් වහන්ස මෙලොව දියුණුව හා පරලොව දියුණුව යන දෙකම ඇති කරන්නා වූ එක් ධර්ම කරුණක් තිබෙනවාද කියා.බුදු රජාණන් වහන්සේ දේශනා කරනවා මෙලොව දියුණුවත් පරලොව දියුණුවත් ඇති කරන එක් ධර්මයක් තිබෙනවා ඒ තමයි අප්‍රමාදය කියා. මේ එකම ධර්මය තමයි මෙලොව දියුණුවටත් පරලොව දියුණුවටත් යෙදවෙන්නේ.ආයුෂය, නිරෝගි බව, ශරීර පැහැපත් බව, උසස් කුලවත් බව, හොඳ ආහාරපාන, වස්ත්‍රාභරණ, යාන වාහන ආදි පංචකාම වස්තූන් ප්‍රාර්ථනා කරන අය අප්‍රමාදව පුණ්‍ය කටයුතුවල යෙදිය යුතු බව දහමෙහි පෙන්වා දෙනවා. එවැනි පුණ්‍ය කටයුතුවල යෙදෙන අය පණ්ඩිතයන් වශයෙන් දක්වා ප්‍රශංසා කොට තිබෙනවා.අප්‍රමාදය ‍මේ ආකාරයෙන් දෙලොව දියුණුවට හේතුවන අතර ප්‍රමාදය පිරිහීමට මඟ වනවා. ප්‍රමාදි පුද්ගලයා දානාදි පින්කම් අතහැර දමනවා. පස්කම් සුව විඳීම සඳහා ප්‍රාණඝාතාදි දුෂ්චරිත සිද්ධ කරනවා. සමහරු කුසල් දහම් සිද්ධ කරන්නේ නොසැලකිලිමත් ලෙස. ඕනෑවට එපාවට සහ ඉඳල හිටලයි. තවත් සමහර අය අනෙක් අයට එපා කරවමින් පින්කම් කරනවා. ඇපෙන් බේරෙන්න වගේ පින්කම් කරන අයත් ඉන්නවා. මෙවැනි දේ ප්‍රමාදයට හේතුයි.ව්‍යග්ඝපජ්ජ සූත්‍රයේදී අපාය මුඛ ගැන සඳහන් වෙනවා. ප්‍රමාදයට හේතුවන කරුණු එහි දක්වා තිබෙනවා. සුරාපානය, පරදාර සේවනය හා දූ කෙළියආදි ප්‍රමාද පාක්ෂික දුෂ්චරිත දෙලොව පරිහානියට හේතුයි. මෙවැනි දුසිරිත් සිද්ධ කරන අයගේ නිවෙස අපායට සමානයි. එක් ජාතියක සිදුවන ප්‍රමාදය ජාති දහස් ගණනක් ලක්ෂ ගණනක් දුක් විඳීමට හේතුවන බව සිහියේ තබාගත යුතුයි.අපි මෙහෙම උදාහරණයක් ගනිමු. පන්ති කාමරයේ දරුවො 35ක් 40ක් විතර ඉන්නවා. එහෙත් යම් දෙයකට ඉදිරිපත් වෙන්නේ සුළු පිරිසක්. කථික තරඟයකට, විවාදයකට, ක්‍රීඩා තරඟයකට වගේම පින්කමකදීත් ඉදිරිපත් වෙන්නේ ඒ සුළු පිරිසම තමයි.එතකොට අපට පැහැදිලි වනවා ඔවුන්ගේ ඉදිරිපත්වීමෙන් වගේම ක්‍රියාකාරකම් වලින් හා හැදියාවෙන් ඔවුන් අනෙක් ශිෂ්‍යයන්ට වඩා ඉදිරියෙන් සිටින බව. මෙවැනි දරුවන් අප්‍රමාදියි කියලා හඳුන්වන්න පුළුවන්.ගුරුවරුන්ටත් හැකියාව තිබෙනවා මෙවැනි දරුවන් ඉදිරියට යවන අතරම කම්මැලි, අලස සහ පසුගාමි ගති තියෙන දරුවන් හඳුනාගෙන ඔවුන්ගේ කුසලතා වර්ධනය කිරීමට. එවිට අප්‍රමාදි ගුණය ඒ දරුවන් තුළින් ඇති කළ හැකියි.ඒ එක් උදාහරණයක් පමණයි. හැම වෙලාවෙම අප්‍රමාදි පුද්ගලයා අවස්ථානුකූලව කටයුතු කරමින් තමන්ගේත් අනුන්ගේත් යහපත පිණිස ක්‍රියාත්මක වනවා.තමන්ගේ ජීවිතය තේරුම් අරගෙන ජීවිතය ගත කළ යුත්තේ කෙසේද කියා වටහාගෙනයි අප්‍රමාදි තැනැත්තා කටයුතු කරන්නේ. ඔහු දෙලොව දියුණුවට හේතුවන පරිදි වැඩ කරන නිසා අන් අයට කල්‍යාණ මිත්‍රයකු වනවා. සුරාවට ඇබ්බැහි වුණු තැනැත්තෙක් මෙවැනි කලන මිතුරකුගේ ආශ්‍රයට පත්වුවහොත් ඔහුත් හොඳ කෙනකු වීටම ඉඩක් තිබෙනවා.ඇයි අප්‍රමාදි පුද්ගලයා සුරා පානයේ ආදීනව කියාදී උපක්‍රමශීලීව හෝ අනෙක් තැනැත්තා නිසි මගට ගන්නට උත්සාහ කරන නිසයි. අප්‍රමාදි ශිෂ්‍යයන් නිසා ඔහුගේ යහළුවන් පවා ඉගෙනීමට උනන්දු වනවා. අපාය සහාය මිතුරන් පවා යහමඟට ගන්න ශක්තිමත් චරිතයක් සහිත අප්‍රමාදි ගුණය ඇති කල්‍යාණ මිත්‍රයන් සමත්.මනුෂ්‍යත්වයක් ලැබීමම ශ්‍රේෂ්ඨයිනේ. ඉතින් ඒ මනුෂ්‍යයා ප්‍රමාදයට හේතුවන කරුණුම පමණක් නොවෙයි දියුණුවට හේතුවන කරුණුත් සිද්ධ කරනවා. කොපමණ වැඩ කටයුතු බහුල වුණත් දිනපතා මල් පහන් පිදීම, පොහොය අටසිල් සමාදන් වීම, මවුපිය උපස්ථානය ආදී යහපත් වැඩ කටයුතු කවුරුත් අතින් පාහේ සිද්ධ වනවා.සමහරු නිවසේ සිටම ගුවන්විදුලියෙන්, රූපවාහිනියෙන් නිතර ධර්මය ශ්‍රවණය කරනවා. එම නිසා කාර්යබහුලකම හා ජීවිතයේ සංකීර්ණ බව නිසා ප්‍රමාද වූ පුද්ගලයෙක් වනවා කියා කියන්න බැහැ. එවැන්නකු තුළ වුවත් යම් කිසි මට්ටමක් තිබෙනවා අප්‍රමාදි බව ක්‍රියාත්මක කරන.බුදුරජාණන් වහන්සේ දේශනා කළානේ ‘චේතනාහං භික්ඛවේ කම්මං වදාමි’ කියලා. චේතනාවයි කර්මය වෙන්නේ. අප එදිනෙදා කරන වැඩ කටයුතු යහපත් චේතනාවෙන්, කුසල චේතනාවෙන් සිදු කරන්න අපට පුළුවන්. දරුවන් මවුපියන්ට හා මවුපියන් දරුවන්ට ආදි වශයෙන් ඉටු කළ යුතු යුතුකම් තිබෙනවා.ඒ වගේම ස්වාමියා බිරිඳට, බිරිඳ ස්වාමියාට, ‍සේවකයා සේව්‍යයාට, සේව්‍යයා සේවකයාට ආදි වශයෙන් යුතුකම් ඉටු කළ යුතු වනවා. මේ යුතුකම් යහපත් චේතනාවෙන් ඉටු කරන විට ඒ ගෘහස්ථ හා සමාජ සම්බන්ධතාවන් අර්ථවත් වනවා.උදාහරණයක් වශයෙන් රාජකාරී කරන ස්ථානය ගන්න. එහිදී එක් එක් පුද්ගලයා නියමිත වැඩ කොටස නියමිත පරිදි කලට වේලාවට කරනවා නම් වැරැදි ක්‍රමවලින් මුදල් උපයන්නේ නැත්නම් එතැන ප්‍රමාදයක් ඇති වන්නේ නැහැ. කරණීයමෙත්ත සූත්‍රයේ පැහැදිලි කරනවා ‘අප්පකිච්ච’ කියා. අල්ප කටයුතු ඇති වෙන්න කියා. ඒ වගේම එදිනෙදා කටයුතු එදිනෙදාම ඉටු කිරීම හොඳයි. එළඹෙන අවස්ථාවේ කළ යුත්ත කිරීම අවශ්‍යයි.බුදුන් වහන්සේ පිරිනිවන් මංචකයේ සිටත් භික්ෂූන් වහන්සේ අමතා දේශනා කළේ ‘අප්පමාදේන භික්ඛවෙ සම්පාදේථ’ කියායි. ‘මහණෙනි, නොපමාව කුසල් දහම්හි යෙදෙන්න, නොපමාව මහණකම පුරන්න’ කියායි උන්වහන්සේගේ අවසන් අවවාදය වූයේත්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>15</day>
    </date>
    <link>http://www.dinamina.lk/2014/08/15/_art.asp?fn=f1408155</link>
    <topic>යුනෙස්කෝව පිළිගන්නේ නේපාලය ඒත් බෞද්ධයන් 90%ක් යන්නේ ඉන්දියාවට</topic>
    <author>මේ අනුව සැබෑ කපිලවස්තුව නේපාලයේ බැව් ඉඳුරා ම පැවසිය හැක.</author>
    <content>දරු උපත සඳහා කපිලවස්තුවේ සිට දෙව්දහනුවර සිය මව්පියන්ගේ නිවස බලා යාමට ආරම්භ කළ මහමායා දේවියට ලුම්බිණියේදී සිදුහත් කුමරුන් ලැබීමෙන් පසු ව, දෙව්දහ ගමන නවතා ආපසු කපිලවස්තු පුරය බලා යන ගමනේදී, දැනට තෞලිහවා නමින් හඳුන්වන නගරයේ අදටත් පවතින හින්දු දේවාලයට ගොස් දෙවියන්ගේ ආශිර්වාද ලබාගැනීමට සිතුණි. (එවකට මුළු රජ පවුලේ හැම දෙනා ම හින්දු ආගම ඇදහූ අය වූහ).එහෙත් දෙවියන්ගේ ආශිර්වාදය ලබාගැනීමට කුමරුවන් දේව ප්‍රතිමාව ‍ඉදිරියේ තැබූ විට, දේව ප්‍රතිමාව කුමරුවන් දෙසට නැමී ගිය බව ජනප්‍රවාදයේ පවතියි. මෙම දේවස්ථානයේ ඇති ශිවලිංගය සැබවින් ම ශිවලිංගයක් නොව අශෝක කුලුනක ම කොටසක් බව පෙනී යන අතර, ශිව ලිංගයේ පොළව මතුපිට ඇති කොටස මෙන් හතර ගුණයක කොටසක් පොළොව යට පවතිතැයි ගැමියෝ පිළිගනිති.එසේ ම අශෝක අධිරාජයන් විසින් කරවන ලද අශෝක කුලුනු සියල්ලේ ම ආකෘතිය නිමාව හා යොදා ඇති ගල් වර්ගය එක ම බැව් පෙනෙන අතර, එකී කුලුනුවලට ආවේණික ලක්ෂණ මෙම ශිවලිංගයේද පවතින හෙයින් සැබවින් ම මෙය ශිවලිංගයක් නොව අශෝක කුලුනක කොටසක් බැව් තීරණය කළ හැක. මෙම ස්ථානය කාශ්‍යප බුදුන්වහන්සේ උපන් ස්ථානය ලෙස පුරාවිද්‍යාඥයෝ විශ්වාස කරති.නේපාලයේ කපිලවස්තු පුරයේ රජ මාලිගයෙහි සිට කිලෝමීටර් දෙකහමාරක් පමණ දුරින් නිග්‍රෝධාරාමයේ නටබුන් තිබේ. එහි පොකුණක් ද ඇත. රාහුල කුමරුවන් පැවිදි කළේත්, නන්ද කුමරුවන් පැවිදි කළේත් මෙම ආරාමයෙහි ය. ප්‍රජාපතී ගෝතමිය විසින් බුදුන් වහන්සේට සිවුරු පිරිකර පිදීම ආදිය සිදුවූයේත්, කඨින චීවර පූජාව ආරම්භ වූයේත් නිග්‍රෝධාරාමයේදී ය.ඒ ස්ථානය හැඳින්වෙන්නේ බුදාන් යන නමිනි. ධම්මපදට්ඨකථාවෙහි සුද්ධෝදනවත්ථුවෙහි දැක්වන පරිදි බුදුන්වහන්සේ කපිලවස්තු පුරයට ගොස් ඥාතීන් විසින් පෙරගමන් කොට තමන්වහන්සේ පිළිගත් පසු ව, ඥාතීන්ගේ මානය බිඳළීම පිණිස අහසෙහි රුවන් සක්මනක් මවා එහි සිට දහම් දෙසුයේත් (එකස්මිං සමයෙ සත්ථා පඨමගමනෙන කපිලපුරං ගනත්වා ඥාතීහි කතපච්චුග්ගමනතො නිග්‍රෝධාරාමං පත්වා ඥාතීනං මානං බින්දනත්ථාය ආකාසෙ රතනචංකමනං..... ධම්මං දෙසෙසි) සුද්ධෝදන රජුට උත්තිට්ඨෙ නප්පමජෙඣ්‍ය..... හා ධම්මං චරෙ සුචරිතං.... යන ගාථා දෙක දේශනා ක‍ෙළ්ත් නිග්‍රෝධාරාමයේදී ය.එසේ ම යශෝදරාවගේ උපදෙස් අනුව රාහුල කුමරු දායාද ඉල්ලා බුදුන් වහන්සේ වෙත ගියේත් ලෝකෝත්තර දායාදය ගනුව (ලොකුත්තර දායාජ්ජං ගණ්හාති) යි කියා ඔහු ව පැවිදි කරවූයේත්, නිග්‍රෝධාරාමයේදී ය.තවද කුලය පහදවන භික්ෂූන් අතරින් ප්‍රථම ස්ථානය කාළුදායි තෙරුන්ට දී වදාළේත් නිග්‍රෝධාරාමයේදී ය. (අපදානට්ඨකථා - 55 භද්දියවග්ග). බුදුන්වහන්සේගේ ඥාතිපිරිස ස්වකීය ශ්‍රේෂ්ඨ ඥාතියා දකින්නෙමුයි රැස්ව බුදුන් වහන්සේට හා භික්ෂූන්වහන්සේලාට වසන තැන් නිග්‍රෝධාරාමයෙහි කරවා මල් ගඳ විලවුන් සහිත අත් ඇති ව, පෙර ගමන්කොට බුදුන් වහන්සේ නිග්‍රෝධාරාමයට කැඳවාගෙන ආ බැව් චරියාපිටක අටුවාවෙහි අකිත්තිවර්ගයෙහි සඳහන් වේ.විඩූඪභයන් විසින් තමන්ට ශාක්‍යවංශිකයින් විසින් කරන ලද මදිපුංචිකමකට පළිගැනීම් වශයෙන් ශාක්‍යයන් සමූලඝාතනයට කපිලවස්තුවට පැමිණි දෙවරකදී ම බුදුන් වහන්සේ විසින් එය වළක්වන ලදී.තුන්වන වර පැමිණි විඩූඪභයන් දැනට සගාරවා නමින් හැඳින්වෙන ස්ථානයේදී මහානාම ශාක්‍ය රජු හා තවත් කීපදෙනෙකු හැර ඉතිරි සියලු ම ශාක්‍යයන් සමූල ඝාතනය කර වළකට දමන ලදී. එම ස්ථානය පොකුණක් සේ ගඩොලින් බැඳ ඇති අයුරු අද පවා දැකගත හැක.නොමැරී ජීවත් වූ පිරිස කඳුකර ප්‍රදේශයට පලාගිය අතර අදටත් කත්මණ්ඩු, භූටෝල් හා පල්පා ආදී කඳුකර ප්‍රදේශයන්හි ශාක්‍ය වංශිකයින්ගෙන් පැවත එන්නන් ජීවත් ව සිටිති. ඔවුන් ධනධාන්‍යවලින් පොහොසත් ය. රන්, තඹ ආදී වටිනා ලෝහයන් සම්බන්ධ ව්‍යපාරවල හෝ හෝටල් පාලනයෙහි යෙදීම ඔවුන් වැඩි පිරිසකගේ ජීවනෝපායය යි.නේපාලයේ කපිලවස්තු ‍ප්‍රදේශයෙන් පලාගිය පිරිස ඉන්දියාවේ දැනට කපිලවස්තු පුරය යයි හැඳින්වෙන පෙදෙසට සංක්‍රමණය වී නිවාස ඉදිකරගෙන පදිංචි වූ බවට මතයක් ඇති නමුදු, එය තහවුරු කිරීමට තරම් ප්‍රබල සාක්ෂියක් ලැබී නැත.බුදුන් වහන්සේ 20,000ක් මහ රහතන් වහන්සේලා සමඟ කපිලවස්තු පුරයෙහි නිග්‍රෝධාරාමයෙහි වැඩ වාසය කළ බැව් කියවෙන හෙයින් ඒ 20,000ක් දෙනා වහන්සේට නැවතීමේ පහසුකම් එම ස්ථානයෙහි තිබිය යුතු ය. එහෙයින් නේපාලයේ නිග්‍රෝධාරාමයේ කොටසක් ඉන්දියාවේ ද පිහිටියා විය හැක.සර්වඥ ධාතුන් වහන්සේලා ඉන්දියාවේ කපිලවස්තුවෙන් ලැබුණු බැව් සැබෑ වුවද (ශ්‍රී ලංකාවේ දන්ත ධාතුව භාර ව සිටින්නාක් මෙන්) අද දක්වා ම සර්වඥ ධාතූන් වහන්සේලා භාර ව හැමවිට ම සිටින්නේ මහා සංඝයා වහන්සේලා හෙයින්, මෙසේ හමුවූ සර්වඥ ධාතු ඉන්දියාවේ භික්ෂූන් වහන්සේලා භාරයේ තිබුණා විය හැක. ඒ අනුව ඒවා හමුවූ ස්ථානය ඉන්දියාවේ නිග්‍රෝධාරාමය වශයෙන් තහවුරු කිරීම අපහසු ය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n140816_6</link>
    <topic>සිළුමිණ මාධ්‍යවේදියාට විශිෂ්ඨතා සම්මානයක්</topic>
    <author>චන්ද්‍ර ශ්‍රී සෝමසිරි</author>
    <content>[2014-08-16 ප.ව 14.30]ශ්‍රී ලංකා ඉංජිනේරු විශිෂ්ඨතා ජනමාධ්‍ය සම්මානය ලේක්හවුස් ආයතනය මඟින් පළකරනු ලබන `සිළුමිණ' පුවත්පතේ සමකර්තෘවරයකු වන නිහාල් පී. අබේසිංහ මහතා හිමි කරගෙන ඇත.ශ්‍රී ලංකා ඉංජිනේරු ආයතනය සංවිධානය කළ ඉංජිනේරු ආයතනය සංවිධානය කළ ඉංජිනේරු විශිෂ්ඨතා සම්මාන උලෙළේදී අබේසිංහ මහතාට මෙම සම්මානය හිමිවිය.පසුගිය වසර කිහිපය තුළ `සිළුමිණ' ඇතුළු ලේක්හවුස් පුවත්පත්වලට ලියූ ශ්‍රී ලංකාවේ ඉංජිනේරුවන්ගේ දක්ෂතා සහ විවිධ ව්‍යාපෘති සම්බන්ධ විශේෂාංග ලිපි හා වාර්තා ඇගයීමට ලක්කරමින් ඒ මහතාට මෙම සම්මානය පිරි නමා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n140816_5</link>
    <topic>සැප්තැම්බරයේ යාපනයට දුම්රියෙන්</topic>
    <author>චන්ද්‍ර ශ්‍රී සෝමසිරි</author>
    <content>[2014-08-16 ප.ව 1430]ඉන්දීය රජයේ ආධාර මත ක්‍රියාත්මක කෙරෙන පලෙයි සිට යාපනය දක්වා වූ උතුරු දුම්රිය මාර්ගයේ ඉදිකිරීම් කටයුතු ලබන මාසයේදී අවසන් කිරීමට නියමිතය.ඊයේට යෙදුණු ඉන්දීය නිදහස් දිනය නිමිත්තෙන් කොළඹ ඉන්දීය මහකොමසාරිස් නිල නිවසේ පැවැති උත්සවයේදී මෙරට ඉන්දීය මහකොමසාරිස් වයි.කේ. සිං මහතා මේ බව පැවසීය.මේ වසර අවසන්වීමට පෙර යාපනයේ සිට කන්කසන්තුරේ දක්වා වන දුම්රිය මාර්ගයේ ඉදිකිරීම් කටයුතු ද අවසන් වනු ඇතැයි ඉන්දීය මහකොමසාරිස්වරයා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n140816_4</link>
    <topic>චීන ශ්‍රී ලංකා සංස්කෘතික උළෙලක්</topic>
    <author>චන්ද්‍ර ශ්‍රී සෝමසිරි</author>
    <content>[2014-08-16 ප.ව 13.30]චීනය සහ ශ්‍රී ලංකාව එක්ව සංවිධානය කරන සංස්කෘතික වැඩසටහනක් ලබන 19වැනිදා නෙළුම් පොකුණ රඟහලේදී පැවැත්වේ.චීනයේ පූජියන් පළාත් රජය සහ මෙරට සංස්කෘතික හා කලා කටයුතු අමාත්‍යාංශය එක්ව මෙම වැඩසටහන සංවිධානය කරයි.ශ්‍රී ලංකාව හා චීනය අතර පවත්නා වෙළඳ හා සංස්කෘතික සම්බන්ධතා තවදුරටත් වැඩි දියුණු කිරීමේ අරමුණින් මෙම ප්‍රදර්ශණය හා ව්‍යාපාරික හමුව පැවැත්වේ.මෙම වැඩසටහන ලබන අඟහරුවාදා පස්වරු 1.30ට ආරහ්භ කිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n140816_3</link>
    <topic>සිරකරුවන්ට විෂ වෙදකම</topic>
    <author>චන්ද්‍ර ශ්‍රී සෝමසිරි</author>
    <content>[2014-08-16 පෙ.ව 11.30]බන්ධනාගාර රැඳවියන් සඳහා විෂ වෙදකම සහ කැඩුම් බිඳුම් වෙදකම පිළිබඳ පාඨමාලාවක් හඳුන්වාදීමට පියවර ගැනේ.පසුගියදා පැවති අන්තර් අමාත්‍යාංශ රැස්වීමේදී අමාත්‍ය චන්ද්‍රසිරි ගජදීර මහතා මේ පිළිබඳ අදාල නිලධාරීන්ට උපදෙස් ලබාදී තිබේ.දේශීය වෛද්‍ය අමාත්‍යාංශය ද මේ සඳහා එක්ව කටයුතු කරනු ලබයි.‍ ඊට අවශ්‍ය පාඩම් මාලාවක් ද මේ වනවිට සැකසෙමින් පවතී.මීට අමතරව නක්ෂත්‍ර පාඨමාලාවක් ද හැදෑරීම සඳහා රැඳවියන්ට අවස්ථාවක් ලබාදීමට ද අමාත්‍යවරයා විසින් වැඩිදුරටත් උපදෙස් ලබාදී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n140816_2</link>
    <topic>ජාතික අක්ෂි සායනය හෙට</topic>
    <author>එරංග තෙපුලන්ගොඩ</author>
    <content>[2014-08-16 පෙ.ව 10.30]කොළඹ ජාතික අක්ෂි රෝහලේ විශේෂ වෛද්‍ය සායනයක් හෙට (17) උදෑසන 9.00ට ජාතික රෝහලේදී පැවැත්වේ.මෙහිදී සැත්කම්, අක්ෂි කාච හා ඖෂධ ඇතුළු සියළු අවශ්‍යතා නොමිලේ සැපයේ.අක්ෂි රෝහලේ අධ්‍යක්ෂ වෛද්‍ය සනත් ද සිල්වා මහතාගේ මූලිකත්වයෙන් මෙම වෛද්‍ය සායනය පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n140816_1</link>
    <topic>රාජ්‍ය සාහිත්‍ය දේශන මාලාව මෙම 29 වැනිදා</topic>
    <author>දිනේෂ් හේවාවිතාරණ</author>
    <content>[2014-08-16 පෙ.ව 09.30]2014 රාජ්‍ය සාහිත්‍ය සම්මාන උළෙලට සමගාමීව පැවැත්වෙන රාජ්‍ය සාහිත්‍ය උත්සව දේශන මාලාව මෙම මස 29 වැනිදා පස්වරු 3ට පැවැත්වේ.මෙහිදී හවායි විශ්ව විද්‍යාලයේ මහාචාර්ය විමල් දිසානායක සහ ජ්‍යෙෂ්ඨ නර්තනවේදී රවිබන්ධු විද්‍යාපති යන මහත්වරුන් විසින් දේශන පැවැත්වීමට නියමිතයි.මෙහි ආරාධිත අමුත්තා වශයෙන් අමාත්‍ය ටී.බී. ඒකනායක මහතා සහභාගි වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n1408162</link>
    <topic>පහ වසර ශිෂ්‍යත්ව විභාගය හෙට</topic>
    <author>සුභාෂීණී සේනානායක‍</author>
    <content>පහ වසර ශිෂ්‍යත්ව විභාගය හෙට (17) දිවයින පුරා මධ්‍යස්ථාන 2870කදී පැවැත්වේ. 17 වැනිදා පෙරවරු 9.30 සිට 10.15 දක්වා පළමු ප්‍රශ්න පත්‍රයත් පෙරවරු 10.45 සිට දහවල් 12.30 දක්වා දෙවන ප්‍රශ්න පත්‍රයත් පැවැත්වේ.ශිෂ්‍යත්ව විභාගය සඳහා සිසුන් ‍335,585ක් පෙනී සිටීමට නියමිතය.පැය 24 පුරා ක්‍රියාත්මක වන සම්බන්ධීකරණ මධ්‍යස්ථාන 497ක් තුළින් විභාගය සම්බන්ධීකරණ කටයුතුසිදු කෙරේ.විභාගය නයිනතිව්, ඩෙල්ෆ්, අනනතිව් දූපත් ඇතුලු සියලු මධයස්ථානවලදී පැවැත්වීමට සියලු කටයුතු සුදානම් බව විභාග කොමසාරිස් ජනරාල් ඩබ්ලිව් .එම් .එන් ‍.ජේ .පුෂ්පකුමාර මහතා මහතා දිනමිණට කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n1408163</link>
    <topic>A/L ප්‍රතිඵල එන්න පෙරකොතලාවල පීඨයටඅයදුම් කිරීමට වරම්</topic>
    <author>විජයානි එදිරිසිංහ</author>
    <content>2014 අධ්‍යාපන පොදු සහතික පත්‍ර උසස් පෙළ විභාගයට පිළිතුරු ලිව් සිසු සිසුවියන්ට එම ප්‍රතිඵල ලැබීමට පෙර සිටම (මේ මස සිට) ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ උපාධි පාඨමාලාවට අයැදුම් කිරීමට අවස්ථාව සලසා දී තිබේ.අදාළ උපාධි පාඨමාලා 2015 ජනවාරි මාසයේ ආරම්භ කෙරෙන බව එම විශ්වවිද්‍යාලයේ නියෝජ්‍ය උපකුලපති බ්‍රිගේඩියර් ලාල් ගුණසේකර මහතා පවසයි. 2014 අ.පො.ස උසස් පෙළ ලිව් අපේක්ෂකයන්ගේ ප්‍රතිඵල ලබන දෙසැම්බර් මාසය වන විට නිකුත් වී අවසාන වන බැවින් දැනට පාඨමාලා සඳහා අයැදුම් කළත් එම ප්‍රතිඵල මත තෝරා ගැනීම් සිදු වෙයි.එම ප්‍රතිඵලවලට අනුව රජයේ විශ්වවිද්‍යාලවලට බඳවා ගැනීමේදී Z ලකුණු මට්ටම කෙරෙහි ප්‍රධාන වශයෙන් අවධානයට යොමු කලත් කොතලාවල ආරක්ෂක විශ්වවිද්‍යාලයේ උපාධි පාඨමාලාවලට තෝරා ගැනීමේදී z අගය එම නොව මතම සිසුවා ලබා ඇති ප්‍රතිඵල සමඟ ඔහුගේ බාහිර සුදුසුකම් කෙරෙහිද විශේෂ අවධානය යොමු කෙරේ. මෙම උපාධි පාඨමාලාවේ විෂයන් මුදල් ගෙවා අධ්‍යයන කළයුතු වෙයි.ආරක්ෂක අංශවලට සම්බන්ධ කිරීමට නොමිලේ ලබාදෙන උපාධි සඳහා වූ බඳවා ගැනීම් 2015 සඳහා බඳවා ගෙන අවසන් වී ඇත. මෙවර අ.පො.ස උසස් පෙළ ප්‍රතිඵලවලින් ආරක්ෂක අංශවෙත කරනු ලබන බඳවා ගැනීම් සඳහා වූ උපාධි පාඨමාලා 2016 වසරේ අධ්‍යයන කටයුතු සඳහා වෙයි.වෛද්‍ය, ඉංජිනේරු, කළමනාකරණ නීති, තාක්ෂණය විද්‍යාව ඇතුළු විවිධ අංශවලින් සමන්විත උපාධි පාඨමාලා 25කට ආසන්න සංඛ්‍යාවක් සඳහා අයැඳුම් කළ හැකි වෙයි.රජයේ වෙනත් විශ්වවිද්‍යාලවල මෙතෙක් ආරම්භ කැර නැති එහෙත් විශාල වශයෙන් වර්තමානයේ රැකියා අවස්ථා සඳහා ඉල්ලුමක් ඇති උපාධි පාඨමාලා පහක් පමණ මෙම විශ්වවිද්‍යාලයේ තිබේ.නාවික, ගුවන් ආදි අංශවලට සම්බන්ධ විශේෂ ඉංජිනේරු පාඨමාලාද වෙයි.ජාත්‍යන්තර රටකට ගොස් උපාධියක් ලබාගැනීම වියදම් කරන මුදලට වඩා ඉතා අඩු මුදලකට එම උපාධි සඳහා අය කරනු ලැබේ.මෙවර අ.පො.ස උසස් පෙළ ලිව් අපේක්ෂකයන්ට ලැබෙන ප්‍රතිඵල මත කොතලාවල ආරක්ෂක විශ්වවිද්‍යාලයට 2015 ජනවාරි මස ඇතුළුවී උපාධිය හැදැරීමෙන් සෙසු විශ්වවිද්‍යාලවල උපාධි ලබා ගන්නා නියමිත කාලයට වඩා වසරක් කලින් උපාධිය ලබාගත හැක. රජයේ හෝ පෞද්ගලික සෙසු විශ්වවිද්‍යාල සිසුන්ට නියම කෙරෙන ‘රැග්’ කිරීම් ආදි විනය නීති කඩ කෙරෙන කිසිවක් ‍කොතලාවල ආරක්ෂක විශ්වවිද්‍යාලය තුළ සිදු නොවෙයි.තවද කොතලාවල ආරක්ෂක විශ්වවිද්‍යාලයට තෝරාගත් සිසුවකුට යළි පසුව රජයේ වෙනත් විශ්වවිද්‍යාලයකට ඇතුළුවීමට අවස්ථාව නොලැබෙයි. විශ්වවිද්‍යාල ප්‍රතිපාදන කොමිසමේ කොතලාවල විශ්වවිද්‍යාලයද සෙසු විශ්වවිද්‍යාල ජාලය සමඟ එක්වී තිබීම ඊට හේතුව වෙයි.තවද ලන්ඩන් අ.පො.ස උසස් පෙළ ලිව් සිසුන්ට මෙරට රජයේ විශ්වවිද්‍යාලවලට ඇතුළුවීමේ අවස්ථාව නොමැත. එහෙත් එම සිසුන්ට කොතලාවල විශ්වවිද්‍යාලයට ඇතුළුවිය හැකි වෙයි.මේ වනවිට එම විශ්වවිද්‍යාලය තුළ සිසුන් දෙදහසක් පමණ අධ්‍යාපනය හදාරන අතර ඒ සෑම කෙනෙකුටම නොමිලේ ලැප්ටොප් එකක් ලබාදෙනු ඇත. කොළඹ, මොරටුව, ශ්‍රී ජයවර්ධනපුර ඇතුළු විශ්වවිද්‍යාලවල මහාචාර්යවරු ආචාර්යවරු විශාල පිරිසක් කොතලාවල විශ්වවිද්‍යාලයේ විවිධ පීඨවල දේශන භාරව කටයුතු කරති.‍කොතලාවල ආරක්ෂක විශ්වවිද්‍යාලයේ පාඨමාලා සම්බන්ධ වැඩි විස්තර ඊට අදාළ වෙබ් අඩවියෙන් ලබාගත හැක.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n1408164</link>
    <topic>වතු පාසල් දෙමළ මාධ්‍ය ගුරුසහායකයන් බඳවා ගැනීමට පියවර</topic>
    <author>සුභාෂිණී සේනානායක</author>
    <content>වතු පාසල් දෙමළ මාධ්‍ය ගුරු පුරප්පාඩු සඳහා ගුරු සහායකයන් බඳවා ගැනීමට අධ්‍යාපන අමාත්‍යාංශය අයැදුම්පත් කැඳවයි.වතු ආශ්‍රිත දෙමළ මාධ්‍ය පාසල්වල පවතින ගුරු පුරප්පාඩු පිරවීම සඳහා අධ්‍යාපන අමාත්‍යාංශය පසුගිය (8)දා රජයේ අති විශේෂ ගැසට් පත්‍රයේ බඳවා ගැනීමේ කොන්දේසි සහිතව අයැදුම්පත් කැඳවා ඇති අතර අයැදුම්පත් භාර ගන්නා අවසන් දිනය සැප්තැම්බර් 05 වැනිදාය. මේ අනුව අ.පො.ස (උ.පෙළ) සමතුන් 3021 දෙනකු ගුරු සහායකයන් ලෙස බඳවා ගැනීම සඳහා අමැති මණ්ඩල අනුමැතිය ලැබී ඇත.වතු ආශ්‍රිත දිස්ත්‍රික්කවල ස්ථිර පදිංචි වයස අවුරුදු 35ට නොවැඩි අ.පො.ස (උසස් පෙළ) සමතුන්ට මේ සඳහා අයැදුම් කළ හැකි අතර ශ්‍රී ලංකා විභාග දෙපාර්තමේන්තුව මඟින් තරග විභාගයක් පවත්වා ඉන් ඉහළ සුදුසුකම් ලබන 3021 දෙනකු වෙත පත්වීම් ලබාදීමට අධ්‍යාපන අමාත්‍යාංශය සැලසුම් කැර ඇත.මහනුවර, නුවරඑළිය, මාතලේ, බදුල්ල, මොනරාගල, කුරුණෑගල, ගාල්ල, මාතර, කළුතර, රත්නපුරය, කෑගල්ල යන දිස්ත්‍රික්ක 11ක් මීට අයත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n1408165</link>
    <topic>ශ්‍රීලනිප 63වැනි සම්මේලනයජනාධිපතිගේ ප්‍රධානත්වයෙන් බදුල්ලේ දී</topic>
    <author>චමීර ඇල්ලදෙණිය</author>
    <content>ශ්‍රී ලංකා නිදහස් පක්ෂ 63 වැනි සම්මේලනය ජනාධිපති මහින්ද රාජපක්ෂ මහතාගේ ප්‍රධානත්වයෙන් බදුල්ලේදී සැප්තැම්බර් 2වැනිදා පැවැත්වීමට කටයුතු යොදා ඇත.ශ්‍රී ලංකා නිදහස් පක්ෂ ඉදිරි යාන්ත්‍රණය පිළිබඳ මෙහිදි ‍සාකච්ඡා කරන බව ශ්‍රී ලංකා නිදහස් පක්ෂ මහලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.ශ්‍රී ලංකා නිදහස් පක්ෂ මූලස්ථානයේදී ඊයේ (15) පැවැති මාධ්‍ය හමුවේදී ඇමැතිවරයා මේ බව අනවරණය කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n1408166</link>
    <topic>ඇහැළේපොළ වලව්වේසංරක්ෂණ වැඩ ඇරැඹේ</topic>
    <author>විජයානි එදිරිසිංහ</author>
    <content>මහනුවර ශ්‍රී දළදා මාලිගාවට නුදුරුව රජ වීදියේ පිහිටි ඇහැළේපොළ වලව්ව සංරක්ෂණය කිරීමේ කටයුතු මේ වන විට ආරම්භ කැර ඇත.ඒ සඳහා රුපියල් කෝටි තිහකට වැඩි මුදලක් වැය කෙරේ.ඇහැළේපොළ නිලමේතුමා, කුමාරිහාමි, වීර මද්දුම බණ්ඩාර, ටිකිරි කුමාරිහාමි ඇතුළු දරු තිදෙනා ජීවත්වූ එම වලව්ව සංරක්ෂණය කිරීමේ කටයුතු මෙසේ සිදුකෙරෙන්නේ ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මතය.ගෝඨාභය රාජපක්ෂ මහතාගේ සෘජු අධික්ෂණය යටතේ නාගරික සංවර්ධන අධිකාරිය සහ මහනුවර පළාත් අධ්‍යක්ෂ කාර්යාලයේ සහභාගිත්වය යටතේ යුද්ධ හමුදා ශ්‍රමයෙන් එම සංරක්ෂණ කටයුතු සිදුවෙයි.ඇහැළේපොළ නිලමේතුමා ඇතුළු එතුමාගේ පවුල ජීවත්වූ ඇහැළේපොළ වලව්ව ඉංගිරිසීන් ඇහැළේපොළ නිලමේතුමා අත්අඩංගුවට ගෙන එතුමා සිරකර තැබූ සිරකුටිය බවට පත්කෙළේය. ඒ වටා විශාල තාප්පයක් ද ඉදික‍‍ෙළ් ඔවුන් විසින්ම වෙයි.පසුව ඇහැළේපොළ නිලමේතුමා මුරුසි දූපතට පිටුවහල් කිරීමෙන් පසු ඉංගිරිසීන් එම වලව්ව දිගටම සිරකුටියක් ලෙස පවත්වාගෙන ගොස් තිබුණි.පසුව මෙරට ‍විදෙස් බැමිවලින් මිදී නිදහස ලැබීමෙන් අනතුරුව ද ඇහැළේපොළ වලව්ව රිමාන්ඩ් බන්ධනාගාරයක් ලෙස තිබී ඇත. 2012 වර්ෂය දක්වා බන්ධනාගාර දෙපාර්තමේන්තුව යටතේ පැවැති එම රිමාන්ඩ් බන්ධනාගාරය පසුව 2012 වර්ෂයේදී ඉන් රිමාන්ඩ් බන්ධනාගාරය ඉවත් කැර මහනුවර පළාත් අධ්‍යක්ෂ කාර්යාලය යටතට පත්කර තිබේ.කොළඹ නගරය සහ ඒ අවට ප්‍රදේශ දැවැන්ත සංවර්ධනයක් කරා පරිවර්තනය කිරීමේ වැඩපිළිවෙළට සමගාමීව රටේ තවත් නගර 20 ක් සංවර්ධනය කිරීම සිදුවෙයි.ඒ අනුව මහනුවර දිස්ත්‍රික්කයේ සිදුකෙරෙන සංවර්ධනය යටතේ එහි පෞරාණික ස්ථාන කෙරෙහි විශේෂ අවධානයක් යොමුකර ඇත. ඒ අතර ඓතිහාසික ඇහැළේපොළ වලව්ව කෙරෙහි සුවිශේෂී බවක් දක්වා එහි පෞරාණිකභාවයට කිසිදු හානියක් සිදු නොවන පරිදි සංරක්ෂණය කිරීම සිදුවෙයි.ඇහැළේපොළ නිලමේතුමා ඇතුළු සිය පවුල ජීවත්වූ ඇහැළේපොළ වලව්ව කාමර 10 කින් සමන්විත වෙයි. විශාල මැද මිදුලක් සහිතව පැරණි ක්‍රමයට ඉදිකර තිබූ වලව්ව පසුව රිමාන්ඩ් බන්ධනාගාරයට අවශ්‍ය පරිදි විවිධ වෙනස්කම් කැර තිබේ.ඒ අනුව රිමාන්ඩ් සිරකරුවන් රඳවා තැබීම සඳහා ඒ තුළ කුටි 40 ක් පමණ වෙන්කැර ඇත. ඊට අමතරව තවත් ගොඩනැගිලි ආදිය ද ඉදිකැර ඇත. ඇතැම් බිත්තිවල කුහර සකස් කර ඇති අතර පැරණි ජනේල කිහිපයක් ගලවා ඇත. ආරක්ෂක ලේකම් ගෝඨාභය රාජපක්ෂ මහතා නිරන්තරයෙන් එම ස්ථානය වෙත යමින් උපදෙස් දී ඇත්තේ පැරණි වලව්වේ පෞරාණිකභාවය ඒ තිබූ ආකාරයටම ඉස්මතු වී පෙනෙන පරිදි ඉවත් කර ඇති ජනෙල් ආදිය ඒ තිබූ ආකාරයෙන්ම නැවත සවිකරන ලෙසයි.මේ අනුව එම වලව්වේ බිත්ති ආදිය ඒ තිබූ තත්ත්වයටම ගෙන එන පරිදි අලුත්වැඩියා කිරීම දැන් ආරම්භ කැර තිබේ.මෙසේ පැරණි වලව්ව ඒ ආකාරයටම සංරක්ෂණය කැර එය ඒ ආකාරයෙන්ම වසා දමා නොතබා එහි නඩත්තු කටයුතු සඳහා යම් ආදායමක් උපයාගත හැකි ආකාරයේ දෙස් විදෙස් සංචාරකයන් යන එන තැනක් ලෙස පවත්වාගෙන යන්නැයි ආරක්ෂක ලේකම්වරයා උපදෙස් දී ඇත.ඇහැළේපොළ වලව්වට අමතරව බෝගම්බර හිරගෙදර සංරක්ෂණය කිරීම ද සිදුවෙයි. ඇහැළේපොළ කුමාරිහාමි ඇතුළු දරුවන් දියේ ගිල්වා මරා දැමූ ස්ථානය ආදිය ද ඒ තුළ තිබේ. එම ස්ථාන සංරක්ෂණය කරන අතර හිරගෙදරක් ලෙස පවත්වාගෙන ගිය කාලයේ එහි තිබූ එල්ලුම් ගස් කුටිය ආදිය කෞතුක ස්ථානයක් බවට ද පත් කෙරේ.මහනුවර දුම්රිය ස්ථානය, වැව වටා ප්‍රදේශය, නාවලපිටිය, මහනුවරට ඇතුල්වෙන කඩුගන්නාව සහ මහනුවර නගරය හා ඒ අවට ප්‍රද්ශ පුරා පිහිටි සියලුම පෞරාණික ස්ථාන තවත් අවුරුදු සිය ගණනාවක් එම ගොඩනැගිලිවල පෞරාණිකත්වය ආරක්ෂා වන ආකාරයෙන් සංරක්ෂණය කරන ලෙස ද ආරක්ෂක ලේකම් ගෝඨාභය රාජපක්ෂ මහතා නාගරික සංවර්ධන අධිකාරියටත්, මහනුවර පළාත් අධ්‍යක්ෂ කාර්යාලයටත් උපදෙස් දී ඇත.සංචාරකයන්ගේ සිත් ඇදගන්නා ලෝක උරුමයන් ලෙස නම් කළ වටිනා පෞරාණික ස්ථාන සියල්ලම මෙහිදී සංරක්ෂණය වෙයි.ඒ සඳහා රුපියල් කෝටි දහස් ගණන් වැය වන අතර ආරක්ෂක ලේකම්වරයා එම අභියෝගයට මුහුණ දෙමින් එහි සංරක්ෂණ කටයුතු කිසිදු අඩුවකින් තොරව සිදුකිරීමේ වගකීම බාරගෙන තිබේ.තවද ආරක්ෂක ලේකම්වරයා නිරතුරුවම එම ස්ථාන වෙත යමින් එම පෞරාණික ස්ථාන සංරක්ෂණය කරන ආකාරයත්, මහනුවර නගර සංවර්ධනයත් නිරීක්ෂණය කරමින් උපදෙස් ලබා දෙන බව මහනුවර පළාත් අධ්‍යක්ෂ ලලිත් විජයරත්න මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n1408169</link>
    <topic>උතුරු මැද පළාතේ පළාත් පාලනප්‍රතිපත්තිය ගැන පළාත් පාලන ආයතන දැනුවත් කෙරේ</topic>
    <author/>
    <content>පොදු රාජ්‍ය මණ්ඩලීය පළාත් පාලන සංගමය, ශී‍්‍ර ලංකා පළාත් පාලන ආයතනයන්ගේ සංසදයසහ පළාත් පාලන සහ පළාත් සභා අමාත්‍යාංශය ඒකාබද්ධව කි‍්‍රයාත්මක කරන ජාතික සංවර්ධනය උදෙසා පළාත් පාලනය සවිමත් කිරීම යන ව්‍යාපෘතිය යටතේ ඉහත වැඩසටහන උතුරු මැද පළාතේ ප්‍රධාන ඇමැති එස්. එම්. රංජිත් මැතිතුමාගේ ප්‍රධානත්වයෙන් ජුලි මස තුන් වන දින පෙ.ව.9.00 සිට ප.ව. 2.30 දක්වා අනුරාධපුර පාම් විලේජ් ගාඩ්න් හෝටලයේ දී පැවැත් විණි.මෙම වැඩසටහනේ දී ඉහත සඳහන් වගන්ති ආශි‍්‍රතව සහභාගි වූවන් අදහස් සහ යෝජනා ඉදිරිපත් කළ අතර මෙම යෝජනා සහ අදහස් මෙන්ම ඉහත සඳහන් විශේෂිත වූ වගන්ති මූලික කොටගෙන උතුරු මැද පළාත සඳහා උතුරු මැද පළාත් පාලන දෙපාර්තමේන්තුව සමග සැලසුම් කර ඉදිරියේ දී ධාරිද්‍රතා සංවර්ධන වැඩසටහන් කි‍්‍රයාත්මක කිරීමට අපේක්ෂා කරන බැව් පොදු රාජ්‍ය මණ්ඩලීය පළාත් පාලන සංගමයේ ව්‍යාපෘති කළමණාකරු ආර්. ශන්මුගරාජා මහතා පැවසීය.මෙහිදී කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨකථිකාචාර්ය ධම්ම දිසානායක මහතා පළාත් පාලනය පිළිබඳ ජාතික ප්‍රතිපත්තිය සමාලෝචනය සිදු කිරීම කළ අතර ජාතික ප්‍රතිපත්තිය තුළ සහභාගීත්ව ආණ්ඩුකරණය සහ කාර්යක්ෂම මහජන සේවා සැපයුම් පිළිබඳ විශේෂිත වූ වගන්ති දැනුවත් කිරීම ජ්‍යෙෂ්ඨ සම්පත් ධායක හා නීති උපදේශක එච්. ජී. සී. ජයතිස්ස මහතා විසින් සිදු කරන ලදි.මෙම අවස්ථාවට උතුරු මැද පළාතේ ප්‍රධාන ලේකම් එච්. එම්. ආර්. බී. හේරත් මහතා සහ උතුරු මැද පළාතේ පළාත් පාලන කොමසාරිස්තුමිය මානෙල් මහත්මිය ප්‍රමුඛ සහකාර කොමසාරිස්වරුන්ද, උතුරු මැද පළාත නියෝජනය කරමින් ලේකම්තුමන්ලා ඇතුළුව 45 ක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081610</link>
    <topic>රට රකින නිල් පවුර-සුරකිමු මවුබිම බොරකන්දේ දි</topic>
    <author>ඇල්පිටිය සමුහ.</author>
    <content>ශ්‍රී ලංකා නිදහස් පක්ෂයේ රට රකින නිල් පවුර -සුරකිමු මවුබිම වැඩසටහන යටතේ කරන්දෙණිය ආසනයේ ශ්‍රී ලංකා නිදහස් පක්ෂ ආසන නියෝජිත සම්මේලනය කරන්දෙණිය ශ්‍රී ලංකා නිදහස් පක්ෂ ප්‍රධාන සංවිධායක හා නැවත පදිංචි කිරීමේ අමාත්‍ය ගුණරතන වීරකෝන් මහතාගේ ප්‍රධානත්වයෙන් අගෝස්තු මස 17 වන දින පස් වරු 2.00 ට බොරකන්ද ටි.ඩි. සමරවීර ක්‍රීඩාංගනයේදී පැවැත්වීමට නියමිතය.මෙම අවස්ථාව ටපක්ෂයේ මහ ලේකම් හා සෞඛ්‍ය අමාත්‍ය මෛත්‍රිපාල සිරිසේන ,උසස් අධ්‍යාපන අමාත්‍ය එස්.බි දිසානායක යන මහත්වරුන් ඇතුළු මැති ඇමතිවරුන් රැසක් සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081611</link>
    <topic>ශිෂ්‍යත්වයට පෙනී සිටින දරුවාටිපර් රථයකට යටවී මව සමග මරුට</topic>
    <author>රක්ෂණ ශ්‍රියන්ත</author>
    <content>ශිෂ්‍යත්ව විභාගයට පෙනී සිටීමට සූදානමින් සිටි දැරියක් සිය මව සමඟ පන්ති භාර ආචාර්ය වරියට බුලත් දී ආශිර්වාද ලබා ගෙන පැමිණෙමින් සිටියදී කාර්මික දෝෂයකට පත් ටිපර් රථයකට යටවී ඊයේ (15) සවස කහතුඩුව ප්‍රදේශයේදී මරණයට පත් වී තිබේ.තවත් සිව් දෙනකු තුවාල ලබා ඇත.කොළඹ හොරණ මාර්ගයේ කහතුඩුව ප්‍රදේශයේ බස් නැවතුම්පොළක බස් රථයක් පැමිණෙන තුරු සිටි මව හා දියණිය මෙසේ මරණයට පත්ව තිබේ.ලොරි රථයේ හදිසියේ ඇතිවූ කාර්මික දෝෂයක් හේතුවෙන් එය පාරෙන් ඉවත්ට පැන බස්නැවතුම්පොළට කඩාවැදී ඇතැයි පොලිසිය ප්‍රකාශ කරයි.මියගොස් ඇත්තේ මොරගහහේන ප්‍රදේශයේ පදිංචි තිස්හය හැවිරිදි අන්කොන් හෙට්ටිගේ නිරෝෂනී කුමාරි ඩයස් නැමැති මවක හා සිව් හැවිරිදි ජයතුංගගේ දොන් කවිෂා සෙව්වන්දි නැමැති දැරිය මෙසේ අවාසනාවන්ත ලෙස මරණයට පත්ව තිබේ.තුවාලකරුවන් කොළඹ ජාතික රෝහලට ඇතුළත් කර ඇති අතර සැකකාර රියදුරු පොලිස් භාරයට ගෙන තිබේ.කහතුඩුව පොලිසිය සිද්ධිය පිළිබඳ වැඩිදුර විමර්ශන මෙහෙයවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081612</link>
    <topic>වෛද්‍යවරයා ලියාපදිංචි වෛද්‍යවරයකුද?අධිකරණය වාර්තාවක් ඉල්ලයි</topic>
    <author>සිරන්ජනී කුමාරි</author>
    <content>බම්බලපිටිය රූපලාවන්‍ය මධ්‍යස්ථානයක් තුළ දී එන්නතක් ලබාදී වෛද්‍යවරියක මියයාමේ සිද්ධියේ සැකකාර වෛද්‍යවරයා ලියාපදිංචි වෛද්‍යවරයෙක්ද යන්න සම්බන්ධයෙන් වාර්තාවක් අධිකරණයට ඉදිරිපත්කරන ලෙස කොළඹ අතිරේක මහේස්ත්‍රාත් කේ. ඒ. ජී. පුංචිහේවා මහත්මිය ඊයේ (15) ශ්‍රී ලංකා වෛද්‍ය සභාවට නියම කළාය.දැනට රක්ෂිත භාරයේ සිටින සැකකාර විරිත්තමුල්ල ගමගේ නිමල් නාගිත යන වෛද්‍යවරයා වෛද්‍ය උපාධිය ලබාගත් අයෙක්ද ඒ කුමන වර්ෂයේද උපාධිය ලබාගත් විශ්වවිද්‍යාලය කවරේද යන කරුණු ඇතුළත් සවිස්තර වාර්තාවක් ඉදිරිපත් කරන ලෙසද මහේස්ත්‍රාත්වරිය තවදුරටත් නියම කළාය.තවද බම්බලපිටිය විශාකා පාරේ පවත්වාගෙන ගිය මෙම රූපලාවන්‍යාගාරයේ රූපලාවන්‍ය සැත්කම් කිරීමට සුදුසු තත්ත්වයේ තිබුනේද යන්න පරීක්ෂාකොට එම මධ්‍යස්ථානය වෛද්‍ය සභාවේ ලියාපදිංචිද යන්න වාර්තාවක් ඉදිරිපත් කරන ලෙස අධිකරණය වෛද්‍ය සභාව වෙත නියෝග නිකුත් කළේය.ළමා රෝහලේ වෛද්‍ය පැල්පොලගොඩ අලුත්ගේ ප්‍රියංගි (49) මහත්මිය තමාගේ මුහුණේ හා ශරීරයේ මේදය ඉවත්කර ගැනීමට ඉකුත් 12 වන දින බම්බලපිටිය රූපලාවන්‍යාගාරය තුළදී එන්නතක් ලබාදීමෙන් අනතුරුව ඇය මිය ගියාය.මේ සිද්ධිය සම්බන්ධයෙන් අත්අඩංගුවට ගෙන අධිකරණයට ඉදිරිපත් කළ වෛද්‍ය නිමල් ගමගේ නමැත්තා මේ මස 18 වන දින දක්වා රක්ෂිත බන්ධනාගාර ගත කොට ඇත.බම්බලපිටිය පොලිසියේ අපරාධ අංශ ස්ථානාධිපති පොලිස් පරීක්ෂක වජීර ධනපාල මහතා අධිකරණයට කරුණු වාර්තා කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081613</link>
    <topic>කටුගස්තොට වසා දමා තිබූ ස්වර්ණාභරණආයතනයක හෙරොයින් කිලෝ 59 ක්</topic>
    <author>ඉන්දික පොල්කොටුව සහඅසේල කුරුළුවංශ</author>
    <content>කටුගස්තොට වතුවල ප්‍රදේශයේ පිහිටි වසා දමා ඇති ස්වර්ණාභරණ නිෂ්පාදන ආයතනයක් තුළ සඟවා තිබූ හෙරොයින් කිලෝ පනස්නවයක තොගයක් සමඟ සැකකරුවන් පස්දෙනෙකු පොලිස් මත්ද්‍රව්‍ය නාශක අංශය මඟින් ඊයේ (15) අත්අඩංගුවට ‍ගනු ලැබීය.අත්අඩංගුවට ගනු ලැබූ සැකකරුවන් අතර කාන්තාවක් ද සිටී.මහනුවර, කුරුණෑගල ප්‍රධාන මාර්ගයේ වතුවල ප්‍රදේශයේ පිහිටි මේ ස්වර්ණාභරණ නිෂ්පාදන ආයතනය කලක තිස්සේ සිට වසා දමා ඇති අතර ඒ තුළ ඉතා සූක්ෂ්ම අයුරින් හෙරොයින් තොගය සඟවා තිබී ඇත.අදාළ හෙරොයින් තොගය මහනුවර හා එයට තදාසන්න ප්‍රදේශයකින් අත්අඩංගුවට ගැනුණු වැඩිම හෙරොයින් තොගය බැව් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවසීය. අත්අඩංගුවට ගැනුණු සැකකරුවන් තේකොළ ව්‍යාපාරිකයන් බවත්, ඒ මුවාවෙන් සමාජයට පෙනී සිටිමින් මේ ජාවාරමේ නිරතවන්නට ඇතැයි පොලිසිය සැක කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081614</link>
    <topic>ඇසළ සමයේ නුවර බස්වලින්ලංගමයට කෝටි 5 ½ ක්</topic>
    <author>ඉන්දික පොල්කොටුව</author>
    <content>මහනුවර ඇසළ පෙරහර සමයේ බස් රථ ධාවනයට යෙදවී‍ෙමන් රුපියල් හාරකෝටි හාරලක්ෂ හැටදෙදහස් දෙසීය අනූ දෙකක ආදායමක් ශ්‍රී ලංකා ගමනාගමන මණ්ඩලය මඟින් ලබාගෙන තිබේ.එම දිනවල බස් රථ 360 බැගින් දෛනිකව ධාවනයට යෙදවීමෙන් මේ ආදායම උපයා ගත් බව ශ්‍රී ලංගම මහනුවර ප්‍රාදේශීය ධාවන කළමනාකරු ගාමිණී වීරකෝන් මහතා පවසයි.මේ දිනවල ඉලක්ක ගත ආදායම රුපියල් තුන්කෝටි හැත්තෑපන්ලක්ෂයක් වුවත් රුපියල් ලක්ෂ විස්සකට ආසන්න මුදලක් ආදායමක් ලෙස ලැබී තිබේ.වත්තේගම හා තෙල්දෙණිය ඩිපෝ මඟින් මෙහි වැඩිම ආදායම ශ්‍රී ලංගමට උපයා දී ඇත. ඒ අනුව එම ඩිපෝව දිනකට එක් බස් රථයකින් රුපියල් 15,000 ක පමණ ආදායමක් අත්කැර දී ඇත.පෙරහර විශේෂ බස් රථ සේවා ක්‍රියාත්මක කිරීමේදී එම දිනවල රාජකාරී සිදුකළ බස් රථ කොන්දොස්තරවරුන් තිදෙනෙකු මූල්‍ය වංචා කිරීම් සම්බන්ධයෙන් ඔවුනට එරෙහිව විනය ක්‍රියාමාර්ග ආරම්භ කැර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081615</link>
    <topic>සෞඛ්‍ය ක්ෂේත්‍රය පූර්ණ ප්‍රතිසංවිධානකිරීමට පියවර ගන්නවා</topic>
    <author>චමීර ඇල්ලදෙණිය</author>
    <content>සෞඛ්‍ය ක්ෂේත්‍රය පූර්ණ ප්‍රතිසංවිධාන කිරීමට පියවර ගන්නා බව සෞඛ්‍ය ඇමැති මෛත්‍රීපාල සිරිසේන මහතා පවසයි.සෞඛ්‍ය ක්ෂේත්‍රයේ තිබෙන ගැටලු පිළිබඳව පී.බී. ජයසුන්දර කමිටු වාර්තාව මේ වන විට සෞඛ්‍ය අමාත්‍යාංශයට ලැබී ඇති බව කී ඇමැතිවරයා එම වාර්තාවට අනුව මෙම ක්ෂේත්‍රය පූර්ණ ප්‍රතිසංවිධානගත කරන බවද කීවේය.වෛද්‍ය හා හෙඳ ගැටලුවලට පමණක් සීමා නොවී සෑම ක්ෂේත්‍රයක්ම ආවරණය වන පරිදි ප්‍රතිසංවිධාන කටයුතු සිදු කරන බවද ගුණාත්මක සෞඛ්‍ය සේවාවක් ගොඩනැඟීමට වත්මන් රජය කැපවී සිටින බවද මෛත්‍රීපාල සිරිසේන මහතා වැඩිදුරටත් කීවේය. ශ්‍රී ලංකා නිදහස් පක්ෂ මූලස්ථානයේ දී ඊයේ (15) පැවැති මාධ්‍ය හමුවකට එක්වෙමින් ඇමැතිවරයා මේ බව කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081616</link>
    <topic>රියැදුරු කොන්දොස්තරවරුන් 61කටවිශේෂ ආකල්පමය පුහුණුවක්</topic>
    <author>ශීලා උඩුවර</author>
    <content>මාර්ග බලපත්‍ර කොන්දේසි උල්ලංඝනය කරමින් බස් ධාවනයේ යෙදුණු අන්තර් පළාත් මගී ප්‍රවාහන සේවා රියැදුරු කොන්දොස්තරවරුන් 61 දෙනෙකු ජාතික ගමනා ගමන කොමිෂන් සභාව මගින් විශේෂ ආකල්පමය පුහුණුවකට යොමු කරනු ලැබීය.පුහුණුව අවසන් වනතුරු ඔවුන්ගේ මගී සේවා නිල හැඳුනුම්පත ද තාවකාලිකව අත්හිටුවනු ලැබේ. බස් ධාවනයේ දී වැරදි කරන බස් රථ රියැදුරන් හා කොන්දොස්තරවරුන්ට දඬුවමක් ලෙස ඔවුන්ගේ මගී සේවා නිල හැඳුනුම්පත තාවකාලිකව අත්හිටුවා පුහුණුවට යොමුකරන අතර එහි දී ඔවුනට රියැදුරු කොන්දොස්තරවරුන්ගේ කාර්යභාරය හා වගකීම පිළිබඳව අවබෝධය ලබාදෙනු ලැබේ.ජාතික ගමනාගමන කොමිෂන් සභාවේ සභාපති රේණුක පෙරේරා මහතාගේ සංකල්පයක් මත රියැදුරු කොන්දොස්තරවරුන්ගේ ආකල්පමය වර්ධනය ඉලක්ක කර ගනිමින් මෙම දඬුවම් පුහුණු වැඩමුළු පවත්වන අතර ,මෙහි දී දේශන පැවැත්වීම සඳහා මනෝ විද්‍යාත්මක ක්ෂේත්‍රයේ ප්‍රවීණ දේශකවරුන්ගේ සම්පත් දායකත්වය ලබා ගැණිනි.කොන්දොස්තරවරුන් 41 දෙනෙකු හා රියැදුරන් 20 දෙනෙකු මේ සඳහා කැඳවා තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081617</link>
    <topic>හේවාහැට ශ්‍රී.ල.නි.ප. කාන්තා සමුළුව හෙට</topic>
    <author>නිහාල් ජයවර්ධන</author>
    <content>“රට රකින නිල්පවුර - සුරකිමු මවුබිම” යන්න තේමාකොට රටවටා පැවැත්වෙන කාන්තා සමුළු මාලාවේ ශ්‍රී ලංකා නිදහස් පක්ෂ හේවාහැට කාන්තා සමුළුව හෙට (17) පස්වරු 2.00 ට කොළබිස්ස බෝධිරුක්ඛාරාම විහාරස්ථ ශාලාවේදී පැවැත්වේ.ඇමැතිනී පවිත්‍රා වන්නිආරච්චි මහත්මිය ප්‍රමුඛ මහජන නියෝජිතවරියන් රැසක් මේ සඳහා එක්වෙන බව හිටපු පාර්ලිමේන්තු මන්ත්‍රී, මධ්‍යම පළාත් සභා සභාපති මහින්ද අබේකෝන් මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081618</link>
    <topic>කෑගල්ල මත්පැන් ජාවාරම්කරුවන්ගෙන්දහතුන් ලක්ෂයක දඩ ආදායමක්</topic>
    <author>නිමල් රාජපක්ෂ</author>
    <content>මත්පැන් ජාවාරම්කරුවන් නීතියේ රැහැනට කොටුකර ගත වූ මාස හය තුළදී රුපියල් දහතුන් ලක්ෂ අසූහයදාස් පන්සිය පනහක (1386550/=) දඩ මුදලක් රජයට ලබාදීමට කෑගල්ල සුරාබදු නිලධාරීන් සමත් වී ඇත.මෙම වැටලීම්වලදී නීති විරෝධී මත්පැන් ජාවාරම් කරුවන් 332 දෙදෙණකු වල්පොල , ගලිගමුව , උදුගොඩ, වාරියගොඩ, රඹුක්කන , මාවනැල්ල හා උඩුමුල්ල යන ප්‍රදේශවලින් අත්අඩංගුවට ගත් බව කෑගල්ල සුරාබදු ස්ථානාධිපති ටී.එම්.බී තිලකරත්න මහතා පවසයි.මහ රා විකීණීම් , මත්පැන් පෙරණ ස්ථාන 16 ක්, උපකරණ තොගයක් සමඟ රුපියල් දෙලක්ෂයක් වටිනා කසිප්පු ස්ප්‍රීතු මිලි ලීටර් 261000 ක් ද අත්අඩංගුවට ගෙන ඇත. බදු නොගෙ වූ සිගරැට්, විදේශීය මත්පැන් ජාවාරම් කරුවන් හා ප්‍රසිද්ධ ස්ථානවල දුම්පානය කළ අයට මෙහි දී කොටුකරගෙන ඇත.අත්අඩංගුවට ගත් සැකකරුවන් ‍292කු මාවනැල්ල ,රුවන්වැල්ල, කෑගල්ල, වරකාපොල යන ‍මහේස්ත්‍රාත් අධිකරණ වෙත ඉදිරිපත් කොට රුපියල් එකොළොස් ලක්ෂ පනස් එක් දහසක දඩ මුදලක් අයකරගෙන ඇත.බලපත්‍ර කොන්දේසි කඩකරමින් මත්පැන් අලෙවි කළ රටබීම හල් , හෝටල්, ආපන ශාලා හතළිස් පහක බලපත්‍රලාභීන් ගෙන් රුපියල් දෙලක්ෂ තිස්පන්දහස් පන්සිය පනහක දඩ මුදල් ද අයකරගත් බව තිලකරත්න මහතා පැවසීය.සුරාබදු කොමසාරිස් ජනරාල් වසන්ත හපුආරච්චි, සබරගමුව සහකාර සුරාබදු කොමසාරිස් උපාලි වික්‍රමරත්න යන මහත්වරුන්ගේ උපදෙස් මත කෑගල්ල සුරාබදු අධිකාරී එල්.ජේ.රණවීර , සුරාබදු ස්ථානාධිපති ටී.එන්.බී තිලකරත්න ,පරීක්ෂකවරුන්වන අයි.එම්.ආර්. ඉලංගකෝන් , එම්. එන්. ඩබ්ලිව්. සෝමතිලක, එල්. බී. ලයනල්, නියාමකවරුන්වන බණ්ඩාර, බරණගල, රණවීර, කුමාර, පියතිලක, චමින්ද යන නිලධාරීහු මෙම වැටලීම් සිදුකළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081619</link>
    <topic>පැමිණිල්ලක් ලැබී තිබිය දීත් විමර්ශනයක් සිදු නොකිරීම ගැන වාර්තාවක් කැඳවයි</topic>
    <author>චමීර ඇල්ලදෙණිය</author>
    <content>වෛද්‍යවරිය මියගිය රූපලාවණ්‍ය ආයතනය පිළිබඳ මීට පෙර පැමිණිල්ලක් ලැබී තිබිය දී විමර්ශනයක් සිදු නොකිරීම සම්බන්ධයෙන් වාර්තාවක් කැඳවීමට පියවර ගත් බව සෞඛ්‍ය ඇමැති මෛත්‍රීපාල සිරිසේන මහතා පවසයි.මෙම පැමිණිල්ල 2011 වසරේදී ‍ප්ලාස්ටික් ශල්‍ය වෛදවරුන් විසින් යොමු කර ඇති බව කළ ප්‍රකාශයට අනුව ඔවුන්ව කැඳවා තමා මේ පිළිබඳව විමසූ බවත් එම ලිපිගොනු සොයා බලා වහාම වාර්තාවක් ලබා ගැනීමට නිලධාරීන්ට උපදෙස් ලබාදුන් බවත් ඇමැතිවරයා කීය.රූපලාවණ්‍ය ආයතනය පිළිබඳ පැමිණිල්ලක් ලැබී විමර්ශනයක් සිදු කර නොමැතිනම් ඒ පිළිබඳ තමා දැඩි පියවර ගන්නා බවද මෛත්‍රීපාල සිරිසේන මහතා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081620</link>
    <topic>නාඋල උඩුදෙණියේ දීබස් රථ දෙකක් මුහුණටමුහුණලා ගැටී 32 ක් රෝහලේ</topic>
    <author>ඉන්දික පොල්කොටුව සහඅසේල කුරුළුවංශ</author>
    <content>මහනුවර - යාපනය ඒ-නවය මාර්ගයේ නාඋල උඩුදෙණිය ප්‍රදේශයේදී මගී ප්‍රවාහන බස් රථ දෙකක් මුහුණට මුහුණලා ගැටී සිදුවූ අනතුරකින් පුද්ගලයන් තිස්දෙදෙනෙකු තුවාල ලබා රෝහල් ගතකැර ඇත.ඊයේ සවස 3.00 ට පමණ සිදුවූ‍ මෙම අනතුරින් තුවාල ලැබූ අය මාතලේ හා නාලන්ද රෝහල් කරා ඇතුළත් කැර තිබේ.කදුරුවෙල සිට මාතලේ දෙසට ධාවනය වූ පෞද්ගලික බස් රථයක් හා මාතලේ සිට දඹුල්ල දෙසට ධාවනය වූ ලංගම බස් රථයක් මුහුණට මුහුණලා හැපී මෙම අනතුර සිදුව ඇතැයි පොලිසිය පවසයි.බස් රථ දෙකෙහිම රියැදුරන් ද තුවාල ලබා රෝහල් ගතකැර ඇත. නාඋල පොලිසියේ රථවාහන අංශයේ ස්ථානාධිපති පොලිස් පරීක්ෂක එල්. එම්. එන්. එන්. ලංසකාර මහතාගේ මෙහෙයවීමෙන් මෙහි පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=n14081621</link>
    <topic>පොලිස්පතිතුමන්ට අපේ කනගාටුව</topic>
    <author/>
    <content>'සමාජ සංහිඳියාව ඇති කරන්න මූලික වුණේ පොලිසිය' යන සිරස්තලයෙන් 2014.05.19 වැනි දින 'දිනමිණ' පුවත්පතේ පළ වූ ලිපිය, පොලිස්පතිතුමන් සමඟ පවත්වන ලද සම්මුඛ සාකච්ඡාවක් ඇසුරෙන් සකස් කරන ලද ලිපියක් නොවන බවත් එම ලිපියේ අඩංගු කරුණු පොලිස්පතිතුමන්ගේ අදහස් හෝ ඔහු සමඟ කරන ලද සාකච්ඡාවකදී අනාවරණය වූ කරුණු හෝ නොවන බවත් දන්වා සිටිමු.මේ ලිපිය පළ කිරීමෙන් පොලිස්පතිතුමාට යම් අපහසුතාවක් හෝ අපකීර්තියක් සිදු වූවා නම් ඒ පිළිබඳ දිනමිණ පුවත්පත සමාව අයැද සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408161</link>
    <topic>යතුරුපැදියේ යන ගමන් අසැබි දසුන් බල බලා ගිහින්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව ඉරට්ටපෙරියකුලම පොලිසිය අලගල්ල හන්දිය අසල ප්‍රදේශයේදී පසුගිය 13 දින සිදු කළ විශේෂ මෙහෙයුමකදී ගංජා ළඟ තබාගෙන සිටි පුද්ගලයකු හා ජංගම දුරකථනයකින් අසැබි දසුන් නරඹමින් සිටි තවත් පුද්ගලයකු අත්අඩංගුවට ගෙන තිබේ.මෙහිදී ගංජා මිලි ගෑම් 2000ක පැකට්ටුවක් සැකකරු සන්තකයේ තිබී අත්අඩංගුවට ගත් බව පවසන පොලිසිය 7 කණුව, කපුවත්ත. මාවතගම පදිංචි සැකකරු පෙරේදා (14) වවුනියාව අධිකරණයට ඉදිරිපත් කිරීමෙන් පසු ලබන 18 දින දක්වා රක්ෂිත බන්ධනාගාර ගත ඇත. මොහු රෙදිපිළි අලෙවිය සඳහා වෑන්රථයකින් පැමිණි අයෙකි.යතුරුපැදියක පිටුපස අසුන් ගෙන ජංගම දුරකථනයෙන් අසැබි දර්ෂණ නරඹමින් ගමන් ගත් පුද්ලයා මැදවච්චිය අළුත්හල්මිල්ලෑව ඇටවීරගොල්ලෑව පදිංචි අයෙකුවන අතර ඔහුද පෙරේදා (14) වවුනියාව අධිකරණයට ඉදිරිපත් කිරීමෙන් පසු ඇපමත මුදාහැර ලබන 25 අධිකරණයට කැඳවා ඇතැයිද පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408162</link>
    <topic>උතුරු කළුතර පොලිසියේ ස්ථානාධිපති යැයි කියා ඉන්ධන පිරවුම්හලකින් බලෙන් තෙල් ගහගන්න ගිය බැංකු සිකියුරිටි රිමාන්ඩ්</topic>
    <author>කළුතර මධ්‍යම සමූහ</author>
    <content>උතුරු කළුතර පොලිස් ස්ථානාධිපතිවරයා ලෙස රඟපාමින් පන්නිපිටිය ඉන්ධන පිරවුම්හලෙන් රුපියල් 20,000ක මුදලක් හා රුපියල් 10,000ක් වටිනා ලිහිසි තෙල් බලෙන් ලබාගැනීමට උත්සාහ කළ කළුතර නගරයේ වාණිජ බැංකුවක ප්‍රධාන ආරක්ෂක නිලධාරියකු, සහකාර ආරක්ෂක නිලධාරියකු සහ ත්‍රිරෝද රථ රියැදුරකු මේ මස 18 දින දක්වා රක්ෂිත බන්ධනාගාර ගතකරන ලෙස කළුතර වැඩබලන මහේස්ත්‍රාත් බන්දුල වීරසිංහ මහතා නියම කළේය.මෙසේ රක්ෂිත බන්ධනාගාරයට නියම වූ බැංකුවේ ප්‍රධාන ආරක්ෂක නිලධාරියා විශ්‍රාමික යුද හමුදා නිලධාරියකු වෙයි.ඉන්ධන පිරවුම්හලට ගිය ත්‍රිරෝද රථ රියැදුරු තම දුරකථනය ඉන්ධන පිරවුම්හලේ කළමනාකරුට දුන් විට උතුරු කළුතර පොලිස් ස්ථානාධිපතිවරයා ලෙස කතා කර මුදල් හා ලිහිසි තෙල් ඉල්ලා ඇතැයි අනාවරණය වී ඇත.කළුතර දිසාව භාර නියෝජ්‍ය පොලිස්පති සුමිත් එදිරිසිංහ, කළුතර ජ්‍යෙෂ්ඨ පොලිස් අධිකාරි රංජිත් කොඩිතුවක්කු හා සහකාර පොලිස් අධිකාරි සුගත් ගලගමගේ යන මහත්වරුන්ගේ උපදෙස් මත උතුරු කළුතර පොලිස් ස්ථානාධිපති පොලිස් පරීක්ෂක ප්‍රශාන් ද සිල්වා සහ අපරාධ විමර්ශන අංශයේ ස්ථානාධිපති උප පොලිස් පරීක්ෂක පද්මසිරි කුලතුංග යන මහත්වරු මේ පිළිබඳව වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408163</link>
    <topic>කුරුදුගහහැතැප්ම කල් ඉකුත්ආහාර තොග පිටින්</topic>
    <author>ඇල්පිටිය සමුහ අයි. එම්. වී. සී. ගුණසේකර</author>
    <content>කරන්දෙණිය සෞඛ්‍ය කාර්යාලයේ මෙහෙයවීමෙන් මහජන සෞඛ්‍ය පරීක්ෂක කණ්ඩායමක් විසින් කුරුදුගහහැතප්ම නගරයේ කළ හදිසි වැටලීමකදී ආහාරයට නුසුදුසු ආහර අලෙවි කළ වෙළෙදුන් 5ක් අත්අඩංගුවට ගෙන තිබේ.මේ වැටලීමේදී සිල්ලර කඩ හා හෝටල් පරික්ෂා කළ අතර දිරාපත් වූ කරවල, හාල්මැස්සන්, කල් ඉකුත්වූ බිස්කට්, ලේබල් රහිත කුළුබඩු වර්ග, ගුල්ලන් සහිත කඩල, ග්‍රීන් පීස්, මුන් ඇට, කවුපි ඇතුළු භාණ්ඩ රැසක් අත්අඩංගුවට ගෙන ඇත.කරන්දෙණිය සෞඛ්‍ය වෛද්‍ය නිලධාරී ටි. ප්‍රනීත් මහතාගේ උපදෙස් පරිදි ඌරගහ මහජන සෞඛ්‍ය පරීක්ෂක ටි. එම්. එල්. රෝහණ, ඇල්පිටිය මහජන සෞඛ්‍ය පරීක්ෂකවරුන් වන යු. ඩී. කේ. ආර්. ලසන්ත, එස්. ටි. රවින්ද්‍ර, සුදේශ් හේවාවිතාරණ, වැලිවිටිය දිවිතුර මහජන සෞඛ්‍ය පරීක්ෂකවරුන් වන කේ. ටි. ආර්. ජානක , කේ. එච්. අයි. පී ද .සිල්වා, කරන්දෙණිය උතුර මහජන සෞඛ්‍ය පරීක්ෂක වී. එස්. ඩබ්ලිව්. ජයසේකර යන මහත්වරු මේ වැටලීම කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408164</link>
    <topic>මදුරන්කුලිය ත්‍රි‍රෝද රථ සංගමයේ සභාපතිසූර් වී රිය පදවා පොලිසියට කොටු</topic>
    <author>පුත්තලම සමූහ ඩබ්. සී. බී. ප්‍රනාන්දු</author>
    <content>අධික ලෙස බීමත්ව ත්‍රිරෝද රථයක් පදවාගෙන යමින් සිටි රියැදුරෙක් අත්අඩංගුවට ගෙන පරීක්ෂා කළ මුන්දලම පොලිසියේ නිලධාරීන්ට ඔහු මදුරන්කුලිය ත්‍රිරෝද රථ සංගමයක සභාපතිවරයා බව හෙළිකර ගැනීමට හැකි වී ඇත.පසුගිය 13 දා රාත්‍රී 11.00 ට පමණ හලාවත-පුත්තලම පාරේ මදුරන්කුලිය හන්දියට නොදුරුවදී සිදුකළ වාහන පරීක්ෂණයකදී මේ ත්‍රිරෝද රිය නවත්වා පරීක්ෂා කරද්දී රියැදුරු බීමත්ව සිටින බව තේරුම්ගෙන බැලුමක් පුම්බවා බලද්දී බීමත් බව තහවුරු කරගෙන ඇත.ත්‍රිරෝද රථය පොලිසිය බාරේ තබාගෙන ඇති පොලිසිය ලබන 20 වැනි දින පුත්තලම ‍මහේස්ත්‍රාත් අධිකරණයේ පෙනී සිටින ලෙස නියම කර සැකකාර රියැදුරා පොලිස් ඇප මත මුදාහැර ඇත.මුන්දලම පොලිස් ස්ථානාධිපති ප්‍රධාන පොලිස් පරීක්ෂක ලලිත් සඳසිරි මහතාගේ මෙහෙයවීම යටතේ ‍රථවාහන අංශයේ ස්ථානාධිපති උප පොලිස් පරීක්ෂක කේ. ඒ. කේ. ජී. සුබසිංහ මහතා ප්‍රමුඛ පො. සැ. සුසන්ත, පො. සැ. ගාමිණී, පො. කො. තරංග, පො. කො. සෝමරත්න යන නිලධාරීන් මේ ත්‍රිරෝද රථයත් සමග සැකකාර රියැදුරා අත්අඩංගුවට ගනු ලැබූ අතර එම නිලධාරීන් වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408165</link>
    <topic>දෙමස්සිනාලා බූස්සකඳවුරට</topic>
    <author>බළපිටිය සමූහ දිලීප් කුමාර</author>
    <content>පහරදීමක් සම්බන්ධයෙන් කරන්දෙණිය පොලීසියට පැමිණි ඥාති සොහොයුරෝ දෙදෙනකුගේ පැමිණිලි විභාගයේදී ඔවුන් යුධ හමුදාවෙන් පළාගිය සෙබළුන් දෙදෙනෙකු බවට අනාවරණය වීම නිසා අත්අඩංගුවට ගෙන අධිකරණයට ඉදිරිපත් කළ පසු බූස්ස යුධ හමුදා කඳවුරට භාර දෙන ලෙස බළපිටිය මහේස්ත්‍රාත් අසංග බෝදරගම මහතා පෙරේදා (14) නියෝග කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408166</link>
    <topic>86 හැවිරිදි 11 දරු පියා බලු දම්වැලකින් බැන්ද බෑණා අත්අඩංගුවට</topic>
    <author>රත්නපුර දිසා විශේෂ නිරෝෂණ පෙ‍රේරා</author>
    <content>86 හැවිරිදි 11 දරු පියකුට දම්වැලක් දමා අනාරක්ෂිත ස්ථානයක බැද දමා තිබීම ගැන එම පියාගේ බෑණා කෙනෙකු බලන්ගොඩ වැලිගෙපොල පොලිසිය විසින් අත්අඩංගුවට ගත් අතර දියණියක්ද අත්අඩංගුවට ගැනීමට පොලිසිය පරීක්ෂණ කරයි.වැලිගෙපොල ප්‍රාදේශීය ලේකම් එස්. ඒ. එස්. බණ්ඩාර මහතාට ලැබුණ තොරතුරකට අනුව බලු දම්වැලකින් බැද දමා තිබුණු පියා පෙරේදා (14) වැලිගෙපොල බෙලිමාලියද්දේ නිවසකට මීටර් හතක් දුරින් ඉටිරෙදි ආවරණය කළ ස්ථානයකදී සොයා ගෙන ඇත. 86 හැවිරිදි පියා ඉබි යතුරු දමා තිණේ අමානුෂික ලෙසය.මාස 11ක පමණ කාලයක් මේ අසරණ පියා මෙලෙස බැඳ දමා තිබෙන්නට අතැයි සැක කෙරේ. තමා කොපමණ කාලයක් බැඳ දමා තිබුණේදැයි පැවසීමට 86 හැවිරිදි මහළු පියාට මතකයක් නැත. එහෙත් ඔහු මානසික රෝගී තත්ත්වයකින් පසු නොවෙතැයි වෛද්‍යවරුන් පවසති.මේ වියපත් පුද්ගලයා මීට මාස කීපයකට පෙර නිවෙසින් පිටව ගොස් ඇතුරුදහන්ව සිටියදී සොයාගෙන විත් මෙලෙස බැඳ දැමූ බව ඥාතීන් පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408167</link>
    <topic>ආසිදෙනියෙදී වල්ලාපට්ටා කිලෝ 32ක් හසුවෙති</topic>
    <author>බුලත්කොහුපිටිය සමූහ</author>
    <content>රුවන්වැල්ල පොලීසියේ නිලධාරීන් විසින් පසුගියදා රාත්‍රී කන්නත්තොට ආසිදෙනිය ප්‍රදේශයේදී වල්ලපට්ටා කිලෝග්රෑම් 32ක් සමග සැකකරුවන් 7ක් අත්තඩංගුවට ගෙන ඇත.සැකකරුවන් 4ක් පෙරේදා (14) රුවන්වැල්ල මහේත්‍රාත් අධිකරණයට ඉදිරිපත් කර ඇති අතර ඔවුන් වරද පිලිගෙන තිබේ. එහිදී වැඩ බලන මහේත්‍රාත්වරයා විසින් එක් අයෙකුට රුපියල් ලක්ෂ 2ක බැගින් ශරීර ඇප ලක්ෂ 8ක මුදලක් නියම කර තිබෙන අතර නැවත මේ මස 25 වන දින සැකකරුවන්ට අධිකරණයේ පෙනී සිටින ලෙස දන්වා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408168</link>
    <topic>කුඩු තිබී දඩුවම් විදි අයළග නැවතත් කුඩු</topic>
    <author>අහංගම සමූහ</author>
    <content>හෙරොයින් මිලිග්‍රෑම් 1,100ක් ළග තබාගෙන සිටි සැකකරුවෙකු ගාල්ල මකුලුවදී ගාල්ල දිසා දුෂණ මර්ධන අංශය විසින් අත්අඩංගුවට ගෙන ඇත.සැකකරු මීට පෙර කිපවරක්ම හෙරොයින් ළග තබාගෙන හසුවී දඩුවම් විදි පුද්ගලයෙකු බව පොලිසිය පවසයි.ගාල්ල දිසාව භා නියෝජ්‍ය පොලිස්පති එස්. එස්. ඩී. එස්. ගුණසේකර මහතාගේ උපදෙස් පරිදි ගාල්ල දිසා දූෂණ මර්ධන ඒකකයේ ස්ථානාධිපති චින්තක පනාවෙල, උප පොලිස් පරීක්ෂක ජයසූරිය, කොස්තාපල්වරුන් වන සමන්තිලක, සුරංග, තරංග, ක්‍රිෂාන්ත සහ පොලිස් සහායක අජිත් යන මහත්වරු වැටලීම කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r1408169</link>
    <topic>කළුතර පුරන් කුඹුරු අස්වැද්දීමේව්‍යාපෘතියට රු. දසලක්ෂ 96ක්</topic>
    <author>එච්. එල්. සුනිල් ශාන්ත කළුතර මධ්‍යම විශේෂ</author>
    <content>කළුතර දිස්‍ත්‍රික්කයේ පුරන් කුඹුරු යළි අස්වැද්දීමට කළුතර ගොවිජන සේවා සංවර්ධන කොමසාරිස් කාර්යාලය මඟින් පියවර ගෙන ඇත.කළුතර දිස්ත්‍රික්‍කයේ දැනට වී වගා නොකිරීම නිසා පුරන් වී ගොස් ඇති කුඹුරු ඉඩම් ප්‍රමාණය අක්කර 6000 ක් පමණ ඇතැයි සොයාගෙන ඇති අතර විශේෂ වගා ව්‍යාපෘතියක් වශයෙන් ඉන් කුඹුරු ඉඩම් අක්කර 2000 ක් වත් මේ මහ කන්නයේදී වී වගාවෙන් අස්වැද්දීමට ආර්ථික සංවර්ධන අමාත්‍යාංශය මඟින් උපදෙස් හා ආධාර ලබා දී ඇත.ගොවිජන සේවා සහකාර කොමසාරිස් කාර්යාලය හා ජාතික කෘෂි සංවර්ධන වැඩසටහන ඒකාබද්ධ වී ආර්ථික සංවර්ධන අමාත්‍යාංශයේ මූල්‍යාධාර ඇතිව ක්‍රියාවට නංවන මේ විශේෂ වගා ව්‍යාපෘතිය සඳහා ආර්ථික සංවර්ධන අමාත්‍යාංශය මගින් රුපියල් දසලක්ෂ 96 ක මුදලක් ලැබී ඇතැයි කළුතර දිස්ත්‍රික් මාධ්‍ය ඒකකයේ ප්‍රධාන ප්‍රවෘත්ති නිලධාරි ඩබ්ලිව්. එම්. ශාන්තප්‍රිය මහතා “දිනමිණ” ට පැවැසීය.මේ යටතේ ඇළ මාර්ග ශුද්ධ කොට ප්‍රතිසංස්කරණය කිරීම, අමුණු යළි සකස් කොට ක්‍රියාත්මක තත්ත්වයට ගෙනඒම, කුඹුරුවලට යෑමට ඇති කෘෂි පාරවල් සකස් කිරීම යනාදී කටයුතු ක්‍රියාත්මක කිරීම සඳහා ගොවිජන සේවා සහකාර කොමසාරිස්වරයාගෙන් උපදෙස් ලැබී ඇති අතර මේ ව්‍යාපෘතිය ක්‍රියාත්මක කිරීම සඳහා ගොවිජන සේවා කොමසාරිස් ජනරාල්වරයා විසින් ඉංජිනේරුවරුන් තුන්දෙනකුගේ සහ තාක්ෂණික නිලධාරීන්ගේ සහය ලබාගැනීමට බලාපොරොත්තු වේ.ලබා දී ඇති රු. දසලක්ෂ 96 ක මුදල ප්‍රමාණවත් නොවන්නේ නම් අවශ්‍ය කරන මූල්‍ය ප්‍රතිපාදන තවත් වැඩි කිරීමට ආර්ථික සංවර්ධන අමාත්‍යාංශය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r14081610</link>
    <topic>පොල් වගාවටත් කාබනික පොහොර</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>පොල් වගාකරුවන් සඳහා කාබනික පොහොර සහනාධාර ලබාදීමක් පොල් සංවර්ධන මණ්ඩලය විසින් ක්‍රියාත්මක කර තිබේ.ජනාධිපති මහින්ද රාජපක්ෂ මහතාගේ සංකල්පයකට අනුව කාබනික පොහොර භාවිතය සඳහා පොල් වගාකරුවන් යොමු කරවීමේ අරමුණ ඇතිව දීපව්‍යාප්තව එම වැඩසටහන ක්‍රියාත්මක කරන බව පොල් සංවර්ධන මණ්ඩලයේ සභාපති සරත් කීර්තිරත්න මහතා පවසයි. ඒ සඳහා පසුගිය අයවැය මඟින් රුපියල් දසලක්ෂ 50ක් වෙන් කර ති‍ෙබ්.මේ පො‍හොර සහනාධාරය එක් එක් ප්‍රාදේශීය ලේකම් කොට්ඨාස පොල් වගා කිරීමේ නිලධාරින්ගේ අධීක්ෂණය ඇතිව ක්‍රියාත්මක කරන බවත් එක් පොල් ගසකට රුපියල් 100ක් වන ආකාරයට වගාකරුවන් සඳහා පොහොර සහනාධාරය ලබාදෙන බවත් පොල් සංවර්ධන මණ්ඩලයේ සභාපති සරත් කීර්තිරත්න මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r14081611</link>
    <topic>පාලින්දනුවර ප්‍රජාශාලාව පිළිසකරකරන්නේ කවදාද?</topic>
    <author>බදුරලිය සමූහ - රත්නසිරි ගමඇතිගේ</author>
    <content>කළුගල අද්දරගොඩ ප්‍රජාශාල‍ාව පස් කණ්ඩියක් කඩාවැටී විනාශ වී මාස ගණනාවක් ගතව ගියද එය අලුත්වැඩියා කිරීමට පාලින්දනුවර ප්‍රාදේශීය සභාව මේ වනතුරුත් අවධානය යොමු නොකිරීම කනගාටුවට කරුණකැයි ප්‍රදේශවාසී ජනතාව පවසති.ග්‍රාම සංවර්ධන සමිතිය, තේ සමිතිය, සිවිල් ආරක්ෂක කමිටු, අවමංගල්‍යාධාර සමිතිය, ළමා සායනය ආදී සමිති සමාගම් ඇතුළු කටයුතු මේ ප්‍රජාශාලාවේ පැවැත්වූ අතර එය විනාශවීමත් සමඟ ඒ සියල්ලට බාධා පැමිණ තිබේ.මේ සම්බන්ධව වහා අවධානය යොමුකොට ප්‍රජාශාලාව අලුත්වැඩියා කර දෙන්නැයි ප්‍රදේශවාසී ජනතාව ප්‍රාදේශීය සභාවෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r14081612</link>
    <topic>කෑගල්ල පේළි නිවැසියන්ටස්ථිර නිවහනක හිමිකම</topic>
    <author>කෑගල්ල සමූහ පී.එම්. පී.පොල්වත්ත</author>
    <content>කෑගල්ල දිස්ත්‍රික්කයේ පේළි නිවාසවල දිවිගෙවන පවුල්වලට ස්ථිර නිවාස ඉදිකර දීමේ වැඩපිළිවෙළක් ක්‍රියාත්මක කරගෙන යන බව නිවාස සංවර්ධන අධිකාරියේ කෑගල්ල දිස්ත්‍රික් කළමනාකාර ඇම්.ආරියවංශ මහතා පැවසීය.පසුගිය වසරේ දැයට කිරුළ වැඩසටහනට සමගාමීව දිස්ත්‍රික්කයේ වතු අධිකාරිවරුන් සමඟ නිවාස කමිටු රැස්වීමක් පවත්වන ලදී.මේ අනුව මෙහිදී සකස් කළයුතු නිවාස 4400ක් පමණ පවතින බවට වතු අධිකාරිය විසින් තොරතුරු ලබා දී ඇත.මේ සඳහා වතුවලින් අක්කර 34ක පමණ ඉඩම් ප්‍රමාණයක් නිදහස් කරන බවට පවසා ඇත.මේ අනුව නිවාස 1800ක පමණ තොරතුරු ලැබී ඇති බවත් මේ අනුව සමූපකාර සමිති (වතු සමුපකාර සමිති) නිවාස සංවර්ධන අධිකාරිය, ලංකා බැංකුව එක්ව අර්ථ සාධක අරමුදල, උපරිම ලක්ෂ 3ක ණය මුදලක් සියයට 3ක වාර්ෂික ණය පොලී අනුපාතිකය යටතේ ණය ලබාදෙයි.එසේ දෙන මුදල් වැටුපෙන් අය කර ගැනීමට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r14081613</link>
    <topic>පාසල් දරුවන්ගේ පෝෂණය නැංවීමේ අරමුණින් හොරණ - කොළඹ පාසල් දහයක පලතුරු අලෙවි කුටි</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>පාසල් දරුවන්ගේ පෝෂණ තත්ත්වය ඉහළ නැංවීමේ අරමුණින් රට පුරා පාසල් ආශ්‍රිතව “දේශීය පලතුරු අලෙවි කිරීමේ ජාතික වැඩසටහනක්” ක්‍රියාත්මක කිරීම හොරණ, කනන්විල පළතුරු බෝග පර්යේෂණ ආයතනය මඟින් ආරම්භ කර තිබේ.මෙහි ප්‍රථම අදියර වශයෙන් හොරණ සහ කොළඹ ප්‍රදේශවල පාසල් 10ක මෙම පලතුරු අලෙවි වැඩසටහන මේ වනවිට අරඹා ඇති බවත්, ඉදිරියේදී අනෙක් පාසල්වලද මෙය ක්‍රියාත්මක කිරීමට කටයුතු කරන බවත් කනන්විල පලතුරු බෝග පර්යේෂණ ආයතනයේ අධ්‍යක්ෂ එච්. එම්. එස්. හීන්කෙන්ද මහතා පවසයි.නිරෝගිමත් දිවියකට දිනකට පලතුරු ග්‍රෑම් 200ක ප්‍රමාණයක් ආහාරයට එක්කරගත යුතු බව පවසන හීන්කෙන්ද මහතා රුපියල් 25 – 30 ක පමණ මුදලකට මෙම ග්‍රෑම් 200ක ප්‍රමාණය දරුවන්ට අලෙවි කළ හැකි බවද පවසයි.මෙහිදී නැවුම් දේශීය පලතුරු සැපයීම හා අවශ්‍ය උපදෙස් ලබාදීම පමණක් කනන්විල පලතුරු බෝග පර්යේෂණ ආයතනය මඟින් සිදුකරන අතර, අලෙවි කුටි සකස් කිරීමේ කටයුත්ත විදුහල් ආශ්‍රිත සංවර්ධන සමිති හෝ වෙනත් සංවිධානවල මැදිහත්වීමෙන් කරගත යුතුය.මේ සම්බන්ධව උනන්දුවක් දක්වන විදුහල් ඇත්නම් හොරණ, කනන්විල පිහිටි පලතුරු බෝග පර්යේෂණ ආයතනය හරහා වැඩිදුර විස්තර ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=r14081614</link>
    <topic>කෙසෙල්වත්ත පොදු වෙළෙඳපොළ තනන්න මුදල්</topic>
    <author>වාද්දුව සමූහ එස්. ආර්. පියදාස</author>
    <content>පාණදුර ප්‍රාදේශීය සභාවේ කෙසෙල්වත්ත පොදු වෙළෙඳපොළ ඉදිකිරීම සඳහා පළාත් නැඟුම 2014 යටතේ පියවර දෙකකට රුපියල් හැට ලක්ෂයක (රු.60,00000/=) මුදලක් ඇස්තමේන්තු කර තිබේ.එම මුදල වෙන්කර ඇත්තේ පොදු වෙළෙඳපොළ ඉදිකිරීම රුපියල් හතළිස් ලක්ෂයක් (රු.40,00000/-) සහ පොළ ඉදිරිපිට පොදු වැසිකිළි පද්ධතිය ඉදිකිරීම සඳහා රුපියල් විසි ලක්ෂයක් රු. 20,00000/= ආදී වශයෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s140816_1</link>
    <topic>ඉන්වෙස්ටෙක් කුසලානයේ එංගලන්තය තවමත් ඉදිරියෙන්</topic>
    <author>එරංග තෙපුලන්ගොඩ</author>
    <content>[2014-08-16 පෙ.ව 10.30]ඉන්වෙස්ටෙක් කුසලානය සඳහා ඉන්දියාව සමඟ පැවැත්වෙන ටෙස්ට් ක්‍රිකට් තරඟාවලියේ පස්වැන්න ඊයේ ආරම්භ විය.ලන්ඩනයේ කොනින්ටන් ඕවල් හිදී පැවැත්වෙන මෙම තරඟයේ සිය ප්‍රථම ඉනිමේ ලකුණු රැස්කරන එංගලන්ත කණ්ඩායම කිසිවකු හෝ නොදැවී ලකුණු 62ක් වාර්තා කර සිටී. ඒ ඉන්දීය පිළේ සියළු පිතිකරුවන් දැවී ලබාගත් ලකුණු 148ට පිළිතුරු ලෙසය.ඉන්දීය පිළේ සියළුම පිතිකරුවන් අඩු ලකුණු සංඛ්‍යාවකට දැවී ගිය ද නායකත්වයේ ඉනිමක් ක්‍රීඩා කළ මහේන්ද්‍ර සිං දෝනි ලකුණු 82ක් වාර්තා කළේය.තරඟ 5කින් සමන්විත මෙම ටෙස්ට් තරඟාවලියේ එංගලන්ත පිළ තරඟ 2ක් ජයගෙන ඉදිරියෙන් සිටී.අද මෙම තරඟයේ දෙවැනි දිනයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408161</link>
    <topic>ටෙස්ට් කඩුලු 251ක් සටහන් කළ රංගන පාකිස්තාන පිතිකරුවන් අමාරුවේ දමයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා පාකිස්තානය අතර එස්.එස්.සී පිටියේ පැවැත්වෙන දෙවැනි හා අවසන් ටෙස්ට් තරගයේදී ශ්‍රී ලංකාව පළමු ඉනිමේ ලබාගත් ලකුණු 320ට පිළිතුරු ලෙස පාකිස්තානය ඊයේ කඩුලු 6ක් දැවී ලකුණු 244ක් ලබා සිටියේය. ගාල්ලේ පළමු ටෙස්ට් තරගයේදී මෙන් මේ තරගයේදීත් පාකිස්තාන පිල කැබලි කරමින් දඟ පන්දු යැවූ රංගන හේරත් ලකුණු 98කට කඩුලු 5ක් බිඳ හෙලීම ශ්‍රී ලංකාවට වාසිදායක විය. මේ හේතුවෙන් පාකිස්තානයට වඩා ශ්‍රී ලංකා පිල ලකුණු 76ක් ඉදිරියෙන් සිටින අතර පාකිස්තානයට පළමු ඉනිමේ තවත් කඩුලු 4ක් පමණක් ඉතිරිව තිබේ.මහේල ජයවර්ධන සමුගන්නා මේ ටෙස්ට් තරගයේදී රංගන හේරත් තම ටෙස්ට් දිවියේ 251 වැනි කඩුල්ල දවා ගැනීම විශේෂ සිදුවීමකි. පාකිස්තාන ඉනිමේ හයවැනි කඩුල්ලට අසාඩ් සෆීක් හා සෆ්රාස් අහමඩ් ලකුණු 93ක සම්බන්ධතාවක් ගොඩනගා සිටියදී තම 251 වැනි ටෙස්ට් ගොඳුර බවට දකුණතින් පන්දුවට පහරදෙන අසාඩ් සෆීක් පත් කර ගැනීමට රංගන හේරත් සමත් විය.එය දිනයේ හොඳම සම්බන්ධතාව වූ අතර පන්දුව කෙලින්ම කඩුල්ලේ දැවටීමෙන් ඔහු ලකුණු 42කට දැවී ගියේය. තරගයේ දෙවැනි දිනය නිමාවෙද්දී පාකිස්තාන ඉනිමේ ගැලවුම්කරුවී සිටින සෆ්රාස් අහමඩ් නොදැවී ලකුණු 66ක් ලබා සිටියේය.36 හැවිරිදි රංගන හේරත්ගේ 57වැනි ටෙස්ට් තරගය මෙය වන අතර ඔහු ඉනිම 102කදී ඕවර් 2716ක් යවා නිලකුණු ඕවර් 538ක් සමග ලකුණු 7470කට කඩුලු 251 ලබා ඇත. අවස්ථා 20කදී ටෙස්ට් කඩුලු 5 බැගින් දවාගෙන ඇති රංගන තරග 3කදී කඩුලු 10 බැගින් ලබා සිටී.මේ දක්ෂතාව අනුව රංගන හේරත් ශ්‍රී ලංකා පන්දු යවන්නන් අතුරින් තෙවැනි වැඩිම කඩුලු දවාගත් පන්දු යවන්නා වේ. ඔහුට උඩින් සිටින්නේ ලොව වැඩිම ටෙස්ට් කඩුලු ලැබූ මුත්තයියා මුරලිදරන් (795) හා චමින්ද වාස් (355) පමණි.එස්.එස්.සී.තණතිල්ලේ දඟ පන්දු යවන්නන්ගේ උපරිම සහාය ලබා ගැනීමට කල්පනා කළ නායක මැතිව්ස් අතිශයින්ම කල්වැඩි බව පෙනී ගියද පාකිස්තාන ඉනිමේ පස්වැනි ඕවරයේදී රංගන හේරත් පන්දු යැවීමට කැඳවූ අතර එයින් සාර්ථක ප්‍රතිඵල ලැබුණි.රංගන යැවූ තෙවැනි ඕවරයේ පස්වැනි පන්දුවේදී කුරාම් මන්සූර් ඉදිරිපාදයේ ආරක්ෂිත පහරකට කැඳවා උඩ පන්දුවක් ලබා ගැනීමට සමත්වූ අතර කඩුලු රකින නිරෝෂාන් දික්වැල්ල එය සාර්ථකව රැක ගෙන පාකිස්තානයට තර්ජන ගෙන ආවේය.මන්සූර් ලකුණු 23ක් ලබාගත් අතර අනතුරුව අහමඩ් ෂෙෂාඩ් සමග එක්වූ අසාර් අලී දෙවැනි කඩුල්ලට ලකුණු 63ක සම්බන්ධතාවක් ගොඩනගමින් සිටියදී අලීගේ කඩුල්ලත් බිඳ හෙලීමට හේරත් සමත් විය. එම සම්බන්ධතාව පාකිස්තාන ඉනිමේ දෙවැනි හොඳම සම්බන්ධතාව වූ අතර අසාර් අලී මැතිව්ස් වෙත උඩ පන්දුවක් දී ලකුණු 32කට දැවී ගියේය.රංගන සමග අනෙක් අන්තයෙන් පන්දු යැවූ දිල්රුවන් පෙරේරා ලකුණු 58ක් ලබාසිටි අහමඩ් ෂෙෂාඩ් දවා ගැනීමත් සමග පාකිස්තානය තරමක් අසීරුතාවට පත් විය. පළපුරුදු පිතිකරු යූනුස් ඛාන්ට පිටියේ ස්ථාවර වීමට ඉඩ නොදුන් රංගන හේරත් ඉදිරි පාදයේ ආරක්ෂිත පහරකට කැඳවූ අතර යූනුස්ගේ සපත්තුවේ හා පිත්තේ යාන්තම් වැදී සිලි මිඩ් ඕන් දෙසට එන පන්දුව අලංකාර ලෙස කෞෂාල් සිල්වා රැක ගැනීමට උත්සහ කළේය. උඩ පන්දුව රැකගත් සැනින් කෞෂාල්ගේ සමබරතාව ගිලිහී පන්දුව ඉහලට විසි කරද්දී කඩුලු රකින දික්වැල්ල රැකගෙන ලකුණු 13ක් ලබා සිටි යූනුස් ඛාන් ක්‍රීඩාගාරයට යැවීය.උඩ පන්දුව රැක ගැනීමේ ගෞරවය දික්වැල්ලගේ නම ඉදිරියේ සඳහන් වුවද කෞෂාල්ගේ පන්දු රැකීමේ උනන්දුව තරගයේ අලංකාර අවස්ථාවක් විය.කඩුලු 4ක් ලකුණු 131කට බිඳ වැටී තිබියදී පිටියට පිවිසි නායක මිෂ්බා උල් හක්ට රංගන හෙරත් එවූ පන්දුව තේරුම් ගැනීමට නොහැකිව ලකුණු 5ක් ලබා සිටියදී නිරොෂාන් දික්වැල්ල අතට උඩ පන්දුවක් දී පිටව ගිය අතර එය දික්වැල්ල මේ තරගයේ රැකගත් සිවුවැනි උඩපන්දුව ලෙස වාර්තා විය.පළමු දිනයේ ශ්‍රී ලංකාව කඩුලු 8කට ලකුණු 261ක් ලබා සිටි අතර ධම්මික ප්‍රසාද් හා රංගන හේරත් දෙවැනි දිනය ආරම්භයේදී පිටියට පිවිස ප්‍රසාද් ලකුණු 13කට දැවී ගියේය. අනෙක් අන්තයේ සිටි හේරත්ගේ කඩුල්ල ලකුණු 17ක් ලබා සිටියදී අබ්දූල් රෙහෙමාන් ලබා ගැනීමත් සමග යූනුස් ඛාන් සිය 100 වැනි ටෙස්ට් උඩ පන්දුව සටහන් කළේය. එස්.එස්.සී පිටියේ සිටි ප්‍රේක්ෂක් පිරිසට කිසියම් වින්දනයක් ගෙන ආ චානක වෙලගෙදර ශ්‍රී ලංකා ඉනිම නිමාවෙද්දී පන්දු 30කදී නොදැවී ලකුණු 27ක් ලබා සිටියේය.අද තරගයේ තෙවැනි දිනයයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408162</link>
    <topic>ලබුගම අධිෂ්ඨාන ක්‍රිකට් 23-24</topic>
    <author>පද්ම ශ්‍රී දසනායක ගෝනපොල සමූහ</author>
    <content>හල්තොට ලබුගම අධිෂ්ඨාන ප්‍රජා සුභ සාධක සංගමය තෙවැනි වරට සංවිධාන කරන පළාත් සභා මන්ත්‍රී නිමල් චන්ද්‍රරත්න අභියෝග ශූරතා කුසලාන ක්‍රිකට් තරගාවලිය මේ මස 23-24 දෙදින ලබුගම විජිත මහා විද්‍යාලයීය ක්‍රීඩාංගණයේදී පැවැත්වේ.තරගාවලියේ ශූරයන්ට කුසලානය සමගින් රුපියල් විසිදහසක් පිරිනැමෙන අතර අනුශූරයන්ට පළාත් සභා මන්ත්‍රී ලලිත් වර්ණකුමාර අභියෝගතා කුසලානය සමගින් රුපියල් පහලොස්දහසක් පිරිනැමෙන බව සංවිධායකයෝ පවසති.තරගාවලිය පිළිබඳ වැඩි විස්තර දු.ක 0773592263 (චමින්ද) හෝ 0718738170 (දිමුතු) ඇමතීමෙන් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408167</link>
    <topic>සෙන්ට්‍රල් කිංග්ස් අපරාජිතව පෙරමුණ ගනී</topic>
    <author>ෆවුස් මොහොමඩ්</author>
    <content>කණ්ඩායම් හැඟීමෙන් යුතුව ක්‍රීඩා කරමින් මනා සැලසුම් සහගත ක්‍රීඩා විලාශයක් පෙන්නුම් කළ රෝහිත රාජපක්ෂගේ නායකත්වයෙන් යුතු සෙන්ට්‍රල් කිංග්ස් කණ්ඩායම ඊයේ කොළඹ තුරඟ තරග පිටියේ පැවැති කාල්ටන් සුපර් සෙවන්ස් සත් සාමාජික දිවාරාත්‍රී රගර් තරගාවලියේ දෙවැනි අදියරේ පළමු දිනයේ අපරාජිත එකම කණ්ඩායම බවට පත්වෙමින් 'බී' කාණ්ඩයේ පෙරමුණ ගැනීමට සමත්විය.කාල්ටන් සුපර් සෙවන්ස් තරගාවලියට සමගාමීව ඊයේ උදෑසන 11.00ට ආරම්භ වූ පාසල් තරගාවලියේ අවසන් පූර්ව වටයට සුදුසුකම් ලැබීමට ඉසිපතන,විද්‍යා විද්‍යාලය, සාන්ත ජෝශප් හා කිංග්ස්වුඩ් කණ්ඩායම් සමත්වූහ.සෙන්ට්‍රල් කිංග්ස් කණ්ඩායම තරගාවලියේ 'බී' කාණ්ඩයේ පෙරමුණ ගනිද්දී ලුතිනන් යෝෂිත රාජපක්ෂගේ නායකත්වයෙන් යුතු වෙස්ටර්න් වොරියර්ස් කණ්ඩායම තරග තුනක් ජයගෙන 'ඒ' කාණ්ඩයේ පෙරමුණට පත්විය.ඔවුන් පරාජයට පත්වූයේ 'ඒ' කාණ්ඩයේ දෙවැනි තැන ලැබූ ෆාසිල් මරිජාගේ නායකත්වයෙන් යුතු නෝදර්න් ග්ලැඩියේටර්ස් කණ්ඩායමට පමණි. ශ්‍රීනාත් සූරියබණ්ඩාරගේ නායකත්වයෙන් යුතු සදර්න් ෂාක්ස් කණ්ඩායම 'බී' කාණ්ඩයේ දෙවැනි තැන දිනාගත්තේය.තරගාවලියේ දෙවැනි හා අවසන් දිනය වන අද කාල්ටන් සුපර් සෙවන්ස් තරගාවලියේ සමස්ත ශූරයන් තේරීමේ තීරණාත්මක තරගවටය පැවැත්වෙන අතර පාසල් තරගාවලියේ කුසලානය සඳහා වන අවසන් පූර්ව තරගත්, පළිහ හා බඳුන ශූරතා සඳහා වන තරගවටයත් පැවැත්වීමට නියමිතය. තරගාවලිය අද මධ්‍යහ්න 12.00ට ආරම්භ වන අතර කාල්ටන් සුපර් සෙවන්ස් අවසන් මහා තරගය අද රාත්‍රී 8.00ට පැවැත්වේ. සමස්ත ශූරතාව හිමිවන්නේ අදියර 2දීම වැඩිම ප්‍රසාද ලකුණු ලැබූ කණ්ඩායමටය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408168</link>
    <topic>තරගයෙන් තරගය සැලසුම් කරමින්කුසලානය දිනාගැනීම එකම අරමුණයි</topic>
    <author>ෆවුස් මොහොමඩ්</author>
    <content>අද දිනයේ ආරම්භ වන අර්ධ අවසන් පූර්ව වටයේ සිට තරගයෙන් තරගයට සැලසුම් සහගතව ක්‍රීඩා කරමින් මෙවර කාල්ටන් සුපර් සෙවන්ස් තරගාවලියේ සමස්ත ශූරතාව දිනා ගැනීම එකම අරමුණ බව වෙස්ටර්න් වොරියර්ස් කණ්ඩායමේ නායක ලුතිනන් යෝෂිත රාජපක්ෂ මහතා ඊයේ කොළඹ තුරඟ තරග පිටියේ නිමාව දුටු පළමු දිනයේ තරගාවලියෙන් පසුව 'දිනමිණ' ට ප්‍රකාශ කළේය.තම කණ්ඩායමේ සියලුම ක්‍රීඩකයන් ඉතා ඉහළ මානසිකත්වයකින් යුතුව සිටින බැවින් සාර්ථක ප්‍රතිළුල අත්කර ගැනීමට හැකිවනු ඇතැයි යෝෂිත රාජපක්ෂ මහතා විශ්වාසය පළ කළේය.'අද (ඊයේ )අපි මුහුණ දුන් තරග අතරින් පරාජයට පත්වුණේ නෝදර්න් ග්ලැඩියේටර්ස් කණ්ඩායම සමග පැවැති තරගයෙන් පමණයි.ඒ තරගයේ දී අපේ අතින් අතපසුවීම් කීපයක්ම සිදුවුණා. පළමු භාගයේ ඉදිරියෙන් සිටියත් තරගය ජයගැනීමට අපට නොහැකිවුණා. නමුත් ග්ලැඩියේටර්ස් පිල සමග පැවැති තරගයේ පරාජයට පස්සේ අපි ඊළඟ තරග දෙකම ජයග්‍රහණය කොට නැවත තරගාවලියට හොඳින් අවතීර්ණ වුණා.ඒ අනුව 'ඒ' කාණ්ඩයේ පෙරමුණ ගැනීමට අපට හැකිවුණා. අපේ අරමුණ තරගයෙන් තරගයට සැලසුම් කරලා තරගාවලියේ ශුරතාව දිනාගැනීමයි.' ඔහු පැවැසීය.'පසුගිය අවුරුදු 3ක් ඇතුලත මම ක්‍රීඩකයකු විදිහට හොඳින්ම දන්නවා කාල්ටන් සුපර් සෙවන්ස් තරගාවලිය දැන් කොයිතරම් සාර්ථක, දැඩි තරගකාරීත්වයකින් යුතු තරගාවලියක් ද කියලා. ජාත්‍යන්තර රගර් පිටි‍යේ හොඳම ක්‍රීඩකයන් එක්ක උරෙනුර ගැටෙමින් ක්‍රීඩා කිරීමේ අවස්ථාව අපේ ක්‍රීඩකයන්ට ලැබීමෙන් ඔවුන් සෑහෙන්න දුරට දස්කම් අතරට පිවිසී සිටීම සතුටට කරුණක්.විදෙස් ක්‍රීඩකයන්ගේ ක්‍රීඩා විලාසය, ඔවුන් ගන්නා ආහාරපාන ආදිය පිළිබඳ අපේ ක්‍රීඩකයන්ටත් මේ වෙනකොට අත්දැකීම් රැසක් ලැබී තිබෙනවා. ඒක අපේ රටේ රගර් ක්‍රීඩාව තවත් ප්‍රචලිත වෙන්න හොඳ අත්තිවාරමක් වේවි. ඉදිරියේ දී කාල්ටන් සුපර් සෙවන්ස් තරගාවලිය තවත් සාර්ථක‍ වේවි කියලා මම බලාපොරොත්තු වෙනවා. ' ‍ඔහු සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408163</link>
    <topic>‘ලංකා සවාරිය’ ජයගත් සුමනවීරබොනිෆස්- සිමන්ස් යළි තරග බිමේ</topic>
    <author>වර්නන් ගුණසේකර</author>
    <content>අතීතයේදී මෙරට පාපැදි තරග බිම දිග්විජය කළ ශූරයන්ගේ දස්කම් යළිත් ප්‍රදර්ශනය කෙරෙන ප්‍රවීණයන්ගේ පාපැදි සැණකෙළිය හෙට (17) පෙරවරු 8.00 සිට කොළඹ විහාර මහා දේවි උද්‍යානය වටා පැවැත්වේ.වෲම් ආයතනයේ අනුග්‍රහයෙන් ශ්‍රී ලංකා පාපැදි සම්මේලනය මෙහෙයවන මේ තරගාවලිය සංවිධානය කරනු ලබන්නේ ශ්‍රී ලංකා ප්‍රවීණයන්ගේ පාපැදි සංගමයයි.මීට දශක කිහිපයකට පෙර, එනම් 1960 සිට 2000 දක්වා ශ්‍රී ලාංකික පාපැදි තරග ක්ෂේත්‍රයේ සුපිරි තරු ලෙසින් බැබළුණු පාපැදි ශූරයන් ගණනාවක්ම මේ තරගය වෙනුවෙන් ඔවුන්ගේ පාපැදි යළි පණගන්වනු ඇති අතර ලේක් හවුස් ආයතනය විසින් එකළ පවත්වනු ලැබූ ඉතාමත් ජනප්‍රිය මෙන්ම ලොව ප්‍රධානතම පාපැදි තරගය වන ‘ප්‍රංශ සවාරියේ’ ශ්‍රී ලංකා තරගය ලෙසින් විරුදාවළිය ලත් ‘ලංකා සවාරිය’ ජයග්‍රහණය කළ පාපැදි ක්‍රීඩකයන් කිහිප දෙනෙකුද තරගකරුවන් අතර වෙති.‘ලංකා සවාරිය’ තෙවතාවක් ජයග්‍රහණය කළ ඒ.එම්.සුමනවීර හා බොනිෆස් පෙරේරා, සිවු වතාවක් ජාතික ශූරතාව දිනූ ලෙස්ලි රූපසිංහ, 1964 ලංකා සවාරිය ජයග්‍රාහක හා අමෙරිකාවේ ප්‍රධාන පාපැදි සමාජයක් නියෝජනය කළ ඇන්තනි සිමන්ස්, ලංකා සවාරිය තරගවලදී පළමු පස් දෙනා අතර සිටි ජේ.එල්.දූල්ලෑව හා දේව් නුගේරා, තරග රැසක් ජයගෙන ඇති නිහාල් කුලසේකර ඉරිදා තරග බිමේදී දැකගත හැකි ප්‍රවීණ ක්‍රීඩකයෝ වෙති.අන්තර් ජාලයෙන් මේ තරගාවලිය පිළිබඳව තතු දැනගත් දැන් විදෙස්ගතව සිටින හිටපු පාපැදි ශූරයන් සිවු දෙනෙකුද තරගයට සහභාගි වීම සඳහා දිවයිනට පැමිණෙන බවට දන්වා තිබේ. ඔස්ට්‍රේලියාවේ පදිංචිව සිටින කේ.ඒ.කරුණාතිලක (යුද හමුදාව) හා ට්‍රෙවෝ ඩි කවු, ඩුබායිහි වෙසෙන ජූඩ් ප්‍රියන්ත ප්‍රනාන්දු සහ එංගලන්තයේ සිටින ඒ.ජේ.එම්.පෙරේරා එම ක්‍රීඩකයෝ වෙති. මෙයින් ජූඩ් ප්‍රියන්ත ‘ලංකා සවාරිය’ ජයග්‍රාහකයෙකි. කරුණාතිලක හා ඩි කවු ජාතික මට්ටමේ ක්‍රීඩකයන්ව සිටියහ.වයස අවුරුදු 40න් ඉහළ ප්‍රවීණ ස්ටෑන්ඩර්ඩ්, අවුරුදු 50න් ඉහළ සහ අවුරුදු 60න් ඉහළ ප්‍රවීණ රේසිං වශයෙන් තරග පැවැත්වේ. මීට අමතරව අතීතය සමග වර්තමානය හා අනාගතය යා කරමින් පිරිමි හා කාන්තා විවෘත රේසිං හා අවුරුදු 18න් ඉහළ විවෘත මවුන්ටන් පාපැදි තරගයක්ද පැවැත්වෙනු ඇත. මවුන්ටන් පාපැදි තරගය සංවිධානය කරන්නේ ජාතික මවුන්ටන් පාපැදි සංගමයයි. කාන්තා තරග අධීක්ෂණය දිවයිනේ හිටපු ජනප්‍රිය පාපැදි ශූරියක වන වසන්තා කහපොලආරච්චි මහත්මියට පැවරී තිබේ.තරග සඳහා ලියාපදිංචිය සහ අංක නිකුත් කිරීම හෙට පෙරවරු 7.00 සිට 8.00 දක්වා විහාර මහා දේවි උද්‍යානය අසල තරග ආරම්භක ස්ථානයේදී සිදු කෙරේ. ප්‍රථම වතාවට පැවැත්වෙන මේ පාපැදි සැණකෙළියේ ජයග්‍රාහක ජයග්‍රාහිකාවන්ට මුදල් ත්‍යාග, කුසලාන, සහතික මෙන්ම වෲම් ආයතනයෙන් තෑගි පාර්සල්ද පිරිනැමෙන බව මේ පිළිබඳව කොළඹ ඔලිම්පික් නිවහනේ පැවැති මාධ්‍ය හමුවේදී ශ්‍රී ලංකා ප්‍රවීණයන්ගේ පාපැදි සංගමයේ සභාපති වෛද්‍ය අමල් හර්ෂ ද සිල්වා මහතා පැවසීය. ශ්‍රී ලංකා පාපැදි සම්මේලනයේ සභාපති, හිටපු නියෝජ්‍ය පොලිස්පති කේ.පී.පී.පතිරණ මහතාද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408164</link>
    <topic>ශ්‍රී ලංකා ටේප් බෝල් ක්‍රිකට් සංගමයේ මුල් පුටුවට මැල්කම් පෙරේරා</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අලුතින් පිහිටුවන ලැබූ ශ්‍රී ලංකා ටේප් බෝල් ක්‍රිකට් සංගමයේ සභාපති ධූරයට ප්‍රවීණ ක්‍රිකට් විශේෂඥයකු වන මැල්කම් පෙරේරා මහතා නිතරගයෙන් තේරී පත්විය. සංගමයේ ලේකම් ලෙස අනුර රත්නායක සහ භාණ්ඩාගාරික ලෙස සමන් ග්‍රේරු මහත්වරුන් පත් කෙරිණි.කාල්ටන් ස්පොර්ට්ස් නෙට්වරක් ආයතනයේ ශ්‍රවණාගාරයේ පැවති ශ්‍රී ලංකා ටේප් බෝල් ක්‍රිකට් සංගමයේ මංගල සභා රැස්විමේ දී 2014/ 2015 වර්ෂයට පත් කර ගන්නා ලද නිලධාරී මණ්ඩලය මෙසේය.අනුශාසකවරු - නියෝජ්‍ය ඇමැති නවීන් දිසානායක, එම්.උදය කුමාර සහ පාලිත ගුණසේකරසභාපති - මැල්කම් පෙරෙරානියෙජ්‍ය සභාපති - සුසිල් රාජපක්ෂ, උප සභාපතිවරුන්- චිත්‍රසෙන මුත්තයියා, විල්මට් ජයසිංහ. පී.රවින්ද්‍රනාතන්, කේ.ඩි.එස්.කණිෂ්ක සහ සුල්කි හමීඩ්, ප්‍රධාන උපදේශක- වරුණ කුලරත්න, ලේකම් - අනුර රත්නායකඋප ලේකම්වරු - රවි මහවඩුගේ, එම්.එම්.නිලාම්, සම්බන්ධීකරණ ලේකම් - කේ.යොගරත්නම්, භාණ්ඩගාරික - සමන් ග්‍රේරු, උප භාණ්ඩාගාරික - සුසිල් පෙරෙරා, ජාතික සංවිධායක - ඩන්කන් විරසිංහ, තරගාවලි භාර ලේකම් - රොබින් ප්‍රනාන්දු, මාධ්‍ය ලේකම්- උදය රූපසිංහ, සටහන්කරු- ශිරාන් සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408165</link>
    <topic>ප්‍රබල මැසිනොද් පරදවා සාන්ත පීතර අවසන් සටනට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය පාසල් පාපන්දු සංගමය සමග එක්ව සංවිධාන කරන කොත්මලේ චොක්ස් 19න් පහළ පාසල් පාපන්දු තරගාවලියේ දෙවැනි අවසන් පූර්ව තරගයේදී ප්‍රබල කඳාන ද මැසිනොද් පිල පරදවා ගෝල් 4-0ක විශිෂ්ට ජයක් වාර්තා කිරීමට බම්බලපිටිය සාන්ත පීතර ක්‍රීඩකයෝ සමත්වූහ.ඊයේ කොළඹ සුගත දාස ක්‍රීඩාංගණයේ පැවැති මේ තීරණාත්මක ගැටුමේ පළමු භාගයේදී සාන්ත පීතර පිල 1-0කින් පෙරට පැමිණියේය.මේ ජයග්‍රහණයත් සමග ලබන 19වැනිදා මේ ක්‍රීඩාංගණයේදීම සහිරා විදුහල සමග සාන්ත පීතර විදුහල කොත්මලේ චොක්ස් ශූරතාව දිනාගැනීමේ අවසන් සටනට පිවිසේ.ඊයේ තරගයේ පළමු ගෝල් 2ක සාන්ත පීතර විදුහල ඉසුරු සම්පත් 42වැනි හා 56වැනි මිනිත්තුවලදී වාර්තා කළ අතර 69වැනි මිනිත්තුවේදී අමාම් අක්‍රම් තවත් ගෝලයක් ලැබීය.තරගය නිමාවීමට මිනිත්තු කිහිපයක් තිබියදී සාන්ත පීතර විදුහලේ ධනුෂ පෙරේරා ‍සිවුවැනි ගෝලය වාර්තා කළේය.පාසල් පාපන්දු ක්ෂේත්‍රයේ කැපී පෙනෙන දියුණුවක් ලබා ඇති සාන්ත පීතර විදුහල මෙවැනි අවසන් මහා තරගයකට පිවිසි පළමු අවස්ථාව මෙය වීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=s1408166</link>
    <topic>යටිනුවර ක්‍රීඩා යටිතල පහසුකම් සංවර්ධනයටඅමාත්‍යාංශයෙන් මූල්‍ය ප්‍රතිපාදන</topic>
    <author>ජගත් ජනප්‍රිය ගඟඉහළ සමූහ</author>
    <content>ජාතික ක්‍රීඩා ප්‍රතිපත්තිය යටතේ ප්‍රාදේශීය, දිස්ත්‍රික් හා පළාත් මට්ටමෙන් ආරම්භ කර තිබෙන ක්‍රීඩා යටිතල පහසුකම් සංවර්ධනය කිරීමේ ව්‍යාපෘතිය යටතේ මහනුවර දිස්ත්‍රික්කයේ යටිනුවර ප්‍රාදේශීය ලේකම් කොට්ඨාසයට ක්‍රීඩා අමාත්‍යාංශයේ මූල්‍ය ප්‍රතිපාදන මත රුපියල් ලක්ෂ 141ක් වෙන් කර ඇත.එහි මූලික ඉදිකිරීම් කටයුතු ආරම්භ කිරීම ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පසුගියදා සිදු කෙරිණි.එම ආසනයේ පාසල් 12ක හා ක්‍රීඩා සමාජ 2ක ක්‍රීඩාංගණ මෙහිදී සංවර්ධනය කිරීමට නියමිතය. මීට සමගාමීව ක්‍රීඩා සමාජ සඳහා ක්‍රීඩා භාණ්ඩ බෙදාදීමද ක්‍රීඩා ඇමැතිතුමන් අතින් සිදුවිය.පාසල් ක්‍රීඩාංගණ ප්‍රතිසංස්කරණයට සෑම පාසලකටම රුපියල් ලක්ෂ 5ක මුදලක් අමාත්‍යාංශයෙන් ලබාදීමට කටයුතු කරන අතර එම වැඩ සටහන යටතේ මේ ප්‍රතිපාද ලබාදී තිබේ.මේ කටයුතු ආරම්භ කිරීම වැවිලි කර්මාන්ත නියෝජ්‍ය ඇමැති අර්ල් ගුණසේකර මහතාගේ ආරාධනයෙන් ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් සිදු කෙරුණු අතර එම අවස්ථාවට මධ්‍යම පළාත් සභා මන්ත්‍රී ඒ.වීරසිංහ, යටිනුවර ප්‍රාදේශීය සභාවේ සභාපති තුසිත කුමාර වලගෙදර මහත්වරුන් ඇතුලු ක්‍රීඩා සංවර්ධන දෙපාර්තමේන්තු නිලධාරීන් පිරිසක්ද එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=f1408161</link>
    <topic>වැස්සෙන් නියඟයෙන් පටු වාසි ගැනීම එජාපයේ පුරුද්දක්</topic>
    <author>සාකච්ඡා කෙළේ උදිත ගුණවර්ධන</author>
    <content>නියඟය වාරිමාර්ග ක්ෂේත්‍රයේ ඉදිරිය සඳහා බලපාන අයුරු, වාරිමාර්ග ක්ෂේත්‍රයේ දියුණුව සඳහා ආණ්ඩුව ගෙන ඇති ක්‍රියාමාර්ග සහ තවත් කාලීන හා සමාජ කරුණු පිළිබඳව වාරිමාර්ග හා ජලසම්පත් කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සංවාදයකි මේ.* අනුරාධපුර දිස්ත්‍රික්කය අතුළු රජරට ප්‍රදේශයට බලපා ඇති නියං තත්ත්වයට පිළියම් යෙදීමට ආණ්ඩුව ගෙන ඇති පියවර ගැන සෑහීමකට පත් නොවන බවට ඇතැමුන් මත පළකරනවා. මේ ගැන ඔබේ අදහස පැහැදිලි කළ හැකිද?නියඟය කියන්නේ අමුතු දෙයක්වත් අලුත් දෙයක්වත් නොවෙයි. රජරට අපට ජූලි මාසයේ සිට ‍සැප්තැම්බර් මාසයේ මැද දක්වා තිබෙන්නේ නියඟය. මෙය රජරට ප්‍රදේශයට ඇතිවන ස්වාභාවික තත්ත්වයක්. ඒත් මේ තත්ත්වයෙන් පවා දේශපාලන වාසියක් ලබාගැනීමට සිදුකරන අවස්ථාවාදී ප්‍රයත්න දකින්න පුළුවන්.අපි මේ තත්ත්වය යටතේ ආණ්ඩුවක් විදිහට ඉටුකළ ‍ යුතු මහජන සේවය ඉටුකරනවා.අවශ්‍ය සහනාධාර දීම් පමණක් නොවෙයි වැව් ප්‍රතිසංස්කරණය, ශුද්ධ කිරීම වගේ දේවල් සිදුකරනවා. මේ දිනවල අප ජල කළමනාකරණ හා වාරිමාර්ග අමාත්‍යාංශය විදිහට මේ කාර්ය භාරයට අතගසා සිටින්නේ. මේ කාර්යවලට ජනතාව ඉතාමත් කැමැත්තෙන් හා ආශාවෙන් එක්ව සිටිනවා. වැව් ශුද්ධ කිරීමේ කාර්යයට ජනතාව ඉතාමත් උනන්දු වෙනවා. ඒ වගේම මේ කාර්යයේදී ජනතාවට අවශ්‍ය කරන මූල්‍යමය දීමනා ලබාදීමට ද කටයුතු කර තිබෙනවා.* ඒත් විපක්ෂය දිගින් දිගටම කියන්නේ ආණ්ඩුව මහජනතාව වෙත අවශ්‍ය කරන සහනාධාර ලබාදීම මඟහැර ඇති බවයි. මේ චෝදනාව කෙතෙක් දුරට සාධාරණ ද?මේ චෝදනාවල කිසිදු සාධාරණත්වයක් හෝ පදනමක් නැහැ. විපක්ෂය නිතරම උත්සාහ කරන්නේ දේශපාලනය කරලා තමන්ගේ ප්‍රතිපත්ති ජනතාව වෙත කියලා ගොඩයාමට නොවෙයි. කුමන චෝදනාවක් අවලාදයක් නඟලා හෝ තමන්ගේ දේශපාලනය සිදුකිරීමයි.මේ අය ගංවතුරක් ආවම ආණ්ඩුවට බනිනවා. නියඟයක් ආවමත් ආණ්ඩුවට බනිනවා. ඒත් විපක්ෂය තම බලය හෙබවූ කාලයේදී ජනතාව වෙනුවෙන් සත පහක වැඩක් කළේ නැහැ. ගමකට පාරක් හැදුවේ නැහැ. මිනිහෙකුට රස්සාවක් දුන්නේ නැහැ. ඒ අය ‍තමයි අද දෙවිවරු වගේ කතා කරන්නේ. ඒත් ජනතාවට ඉතාමත් හොඳින් ඒ අතීතය මතකයි.* ඔබ කියන්නේ එක්සත් ජාතික පක්ෂය ගම් මට්ටමේ හා දුර බැහැර ප්‍රදේශවල ජනතාව වෙත කිසිදු සේවයක් ඉටු නොකළ බවයි. එවැනි ප්‍රකාශයක් කිරීමට ඔබට හේතු සාධක තිබෙනවාද?මේ කතා කරන මමත් දීර්ඝ කාලයක් එක්සත් ජාතික පක්ෂයේ පළාත් සභා ඇමැතිවරයෙක්, පාර්ලිමේන්තු මන්ත්‍රීවරයෙක් විදිහට කටයුතු කළා. ඒ නිසා මට අත්දැකීමෙන්ම තේරෙනවා එජාපයේත් ජනාධිපතිතුමාගේ වැඩපිළිවෙළත් අතර වෙනස කුමක්ද කියලා. මේ එජාපය තමයි අද ජනතාව ගැන විශාල කැක්කුමකින් කතා කරන්නේ. එදා එජාපයේ සිටි අපට අපේ නායකයා වුණ රනිල් වික්‍රමසිංහ මහතාව මුණගැසීම පවා දුෂ්කර දෙයක් වෙලා තිබුණේ. ඒත් අපේ ජනාධිපතිතුමා ඉතාමත් නිහතමානී ලෙස ජනතාව අතරටත්, තම සගයන් අතරටත් ගමන් කළ, ගමන් කරන නායකයෙකු විදිහට හඳුන්වන්න පුළුවන්.පක්ෂය ආරම්භයේදී තිබූ ප්‍රතිපත්ති කිසිවක් අද එක්සත් ජාතික පක්ෂයට නැහැ. අද කොළඹ හතේ චින්තනයට අනුව තමයි එජාපය කටයුතු කරන්නේ. ගමේ මිනිසුන් ගැන අවධානයක් හෝ බැඳීමක් අද එජාපය තුළ නැහැ. ඒ විදිහේ දේශපාලන පක්ෂයකට කිසිම දවසක ග්‍රාමීය ජනතාවගේ ආකර්ෂණය දිනාගැනීමට හැකියාවක් ඇතැයි මා සිතන්නේ නැහැ. ඒ වගේ දේශපාලන ප්‍රතිපත්ති ඇති පිරිසක් තමයි අද කිසිවක් නොදන්නා විදිහට කතා කරන්නේ.* වාරිමාර්ග ක්ෂේත්‍රය ගැන කතා කරද්දී අපට සිහිපත් වෙන ප්‍රමුඛ කාරණයක් වන්නේ වැසි සමයේ වැව් ඉතාමත් ඉක්මනින් වාන් දැමීමත්, ඉන්පසු කෙටි කාලයක් ඇතුළත වැව් සිඳී යාමත් යන කරුණුයි. මේ තත්ත්වය ගැන පැහැදිලි කිරීමක් කළ හැකිද?මේ තත්ත්වයට මූලික හේතු වෙලා තිබෙන්නේ පැරැණි සම්ප්‍රදායික ක්‍රම නොතකා කටයුතු කිරීමයි. එදා කට්ටි ක්‍රමය කියන ක්‍රමයක් තිබුණා. ඒ වගේම එදා වැව් ඉහළ ගඩොල් කැපීම, පස් කැපීම ඇතුළු කාර්යයන් සිදුවුණා. එහි ප්‍රතිඵලයක් වුණේ වල් ගස් වර්ගවල බීජ වැව වෙත ගලා ඒම වැළැක්වීමට පුළුවන්කම ලැබීමයි. ඒ වගේම මෙවැනි තත්ත්වයක් යටතේ සිදුවන්නේ වැව් ගොඩවීම සහ අනවශ්‍ය බෝග වර්ග පැතිර යාම යන කාරණා දෙකම වැළැක්වීමට පුළුවන්කම ලැබීමයි.* වැව් පද්ධතිය ප්‍රතිසංස්කරණය කිරීමට ආණ්ඩුව මොන විදිහේ වැඩපිළිවෙළක් ද ක්‍රියාත්මක කර තිබෙන්නේ?මේ සඳහා රුපියල් මිලියන ගණනක් වැය කිරීමට ආණ්ඩුව කටයුතු කර තිබෙනවා. මෙම මූල්‍ය ප්‍රතිපාදන වෙන්කරන්නේ වැව් හෑරීමටත්, ඒවායේ අවශ්‍ය ප්‍රතිසංස්කරණ සිදුකිරීමටත්.හුරුළුවැව ප්‍රතිසංස්කරණය, පදවිය වැව ඇතුළු ලොකු කුඩා වැව් රාශියක් ප්‍රතිසංස්කරණයට අප කටයුතු කර තිබෙනවා. එම සියලු කාර්යයන් ඉදිරි දින කිහිපයේදී ආරම්භ කිරීමට සැලැසුම් කර අවසන්. වාරිමාර්ග ක්ෂේත්‍රයේ දියුණුව හා ඉදිරිය ශක්තිමත් කිරීමට ජනාධිපතිතුමා ප්‍රබල වැඩපිළිවෙළක් ක්‍රියාත්මක කර තිබෙනවා.* වී ගොවිතැන ඇතැම් ප්‍රදේශවල දී නියඟය නිසා පාළු වී ගොස් තිබෙනවා. මේ තත්ත්වය යටතේ ගොවීන්ට අවශ්‍ය සහනාධාර ලබාදීම් සිදුකරනවාද?මෙහිදී අවශ්‍යතාව අනුව ගොවීන්ට සහන ලබාදීමට රජය කටයුතු කරනවා. ඒත් අපේ නුවරකලාවියේ ගොවිතැනට එතරම් බලපෑම් එල්ල වෙලා නැහැ. මේ වන විටත් සමහර ප්‍රදේශවල අස්වැන්න නෙළීම් ආරම්භ කර තිබෙනවා. ඒ වගේම මිරිස් ඇතුළු එළවළු වර්ග වගා කළ ගොවීන්ගේ ආර්ථිකය ස්ථාවර මට්ටමකට පැමිණ තිබෙනවා. ඒ නිසා අද ගොවීන්ගේ ආර්ථික තත්ත්වයට ශක්තිමත් භාවයක් ලැබී තිබෙනවා. ආර්ථික ස්ථාවරත්වයක් ලබාදීම පමණක් නොවෙයි ගොවීන්ට අවශ්‍ය සහනාධාර හා උපකරණ ලබාදීමටත් රජය කටයුතු සැලසුම් කර තිබෙනවා.* ජනාධිපතිවරණයක් පිළිබඳව සමාජ කතිකාවක් ඇතිවී තිබෙන මේ මොහොතේ ඒ ගැන ඔබේ අදහස පැහැදිලි කළ හැකිද?ජනාධිපතිවරණයක් ගැන කතාබහක් ඇතිවුණත් 2016 දියි ජනාධිපතිවරණයක් පැවැත්වීමට නියමිතව තිබෙන්නේ. ඒත් මේ නොවැම්බර්වලින් පසු ඕනෑම මොහොතක ජනාධිපතිතුමාට අවශ්‍ය නම් ජනාධිපතිවරණයකට යාමට හැකියාව තිබෙනවා. ඒත් මොන අවස්ථාවක ජනාධිපතිවරණයක් පැවැත්වුවත් මැතිවරණයේ ජයග්‍රහණය ලබාගැනීම ස්ථිරයි. ජනාධිපතිතුමාගේ ජනප්‍රියත්වයත්, කීර්තියත් අඩුවෙලා නැහැ. කොළඹ සීතල කාමරවල ඉඳලා ගණන් බලන අය සිතන්න පුළුවන් ග්‍රාමීය ජනතාව අතර ජනාධිපතිතුමාගේ ජනප්‍රියත්වය අඩුයි කියලා. ඒත් අපි ගමේ මිනිස්සු ඇසුරේ කටයුතු කරන මහජන නියෝජිතයන් විදිහට අපට පෙනෙන දේ තමයි ගමේ මිනිසුන්ට, ගැමියන්ට අවශ්‍ය පහසුකම්, සංවර්ධනය ලබා දුන්නේ මේ ආණ්ඩුව. ඒ සඳහා මඟපෙන්වූවේ ජනාධිපතිතුමා. ඒ නිසා ජනාධිපතිතුමා ගැන සමාජය තුළ ඇති ජනප්‍රියත්වය ඒ විදිහටම තිබෙනවා.* ඌව ඡන්දය දේශපාලනිකව තීරණාත්මක කාරණයක් නොවෙයිද?ඌව ඡන්දයේදී මා නම් තීරණාත්මක තත්ත්වයක් දකින්නේ නැහැ. ආණ්ඩුවට ඉතාමත් පහසු ජයග්‍රහණයක් ලබාගැනීමට පුළුවන්. හරීන් ප්‍රනාන්දුලාට කඩාවැටුණ එක්සත් ජාතික පක්ෂය ආයේ නැගිටුවන්ට බැහැ. මේ මැතිවරණයෙන් හරීන් ප්‍රනාන්දු මහතා දේශපාලන අනාථයෙක් බවට පත්වෙන එක විතරයි වෙන්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>16</day>
    </date>
    <link>http://www.dinamina.lk/2014/08/16/_art.asp?fn=f1408162</link>
    <topic>යක්ෂයාගේ ගස</topic>
    <author>උමේෂා සිරිවර්ධන</author>
    <content>අප්‍රිකාවේ තෲනා වනාන්තරයේ අපූර්ව රූස්ස ගස් රාශියකි. ඒ බයෝබාබ් “Baobab” ය. මෙම ශාකයේ මවුබිම අප්‍රිකා මහද්වීපයයි. අප්‍රිකා බන්ටු ගෝත්‍රිකයන්ගේ “බුහු - බැඩ්” යන බන්ටු වචනයෙන් මිඳී සැකසුණු මේ ගසේ උද්භිද විද්‍යාත්මක නාමය වන්නේ ඇඩම්සෝනියා ඩිජිටටා (Adamsonia Digitata) ය. Adams ‍ෙකාටස එක්වී ඇත්තේ එනමින් යුතු ජෛව විද්‍යාඥයාට උපහාර පිණිස වන අතර, Digit යනු ඇඟිලි සඳහා ජර්මන් භාෂාවේ යෙදෙන වචනයකි. සැබැවින් ම ගස දිග හරින ලද ඇඟිලි සහිත අල්ලක් වැනි ය.මේ ගස බොම්බකාසේ (Bombacacea) ශාක කුලයට අයත් වේ. ඉංග්‍රීසි භාෂාවෙන් මේ ගස හැඳින්වීමට Baobab, Cala Bash, Monkey Bread tree යන නම් භාවිත වේ. Monkey Bread tree ලෙසින් යොදා ඇත්තේ වඳුරන් මේ ගසේ ගෙඩි කෑමට ඉතා ප්‍රියකරන නිසාය.බයෝබාබ් ගස විනාශ කිරීම ඉතා අපහසු කාර්යයකි. එසේ වන්නේ ඕනෑම අන්තරායකට ඔරොත්තු දීමේ හැකියාව මේ ගසට ඇති බැවිනි. ගස මැරීම සඳහා කඳ සිදුරු කිරීම, ගසේ පොතු ඉවත් කිරීම වැනි ක්‍රියාමාර්ග උපයෝගී කර ගත්තද එසේ කිරීමෙන් කිසිදාක බ‍යෝබැබ් ගස් විනාශ කළ නොහැකිය.මේ ගසට ආවේණික වූ අපූරු භයංකර ස්වරූපය ඇති වන්නේ මෙහි පත්‍ර හැලීගිය පසුවය. එවිට ගස බිමට ඇන මුල් උඩට විහිදී ඇති ආකාරයක් පෙනේ. මාස හයක පමණ කාලයක් මේ කොළ නොමැතිව වියළි ගසක් ආකාරයෙන් පවතී. සමහර ප්‍රදේශවල ජනයා මේ ගස “අලි ගස” ලෙසට ද හඳුන්වති. බයෝ බැබ් ශාකය එනමින් හඳුන්වන්නට ඇත්තේ අලියකුගේ පිට වැනි ඝන පොත්තකින් ඒ ගස ආවරණය වී තිබෙන නිසා විය හැකිය.ගසේ උසට නොගැළපෙන පරිදි කඳ ප්‍රදේශය මහත් ය. තුරු වියන මීටර් 50 – 60 ක් පමණ ප්‍රමාණයක් වන සේ විහිදේ. අතු විශාලය. ගසේ උස උපරිමය මීටර විස්සක් විසිපහක් පමණ වේ.කොළ හැළී ගිය අලි ගසක් තරම් විරූපී ගසක් තවත් ලොව දක්නට නැතැයි “Aristrocrats of the trees” ලියූ අර්නස්ට් එම්. විල්සන් සඳහන් කර තිබෙන්නේ ද මේ නිසා ම විය හැකි ය.ඔක්තෝබර් මාසයේ දී බයෝබැබ් ගස්වල මල් හට ගැනීම පටන් ගන්නා අතර මල් සුදු පැහැතිය. ගස මෙන් ම මල් ද විශාලත්වයෙන් වැඩි අතර, මල් පිපෙන්නේ රාත්‍රී කාලයේ දී ය. මල් පොහොට්ටුව ‍‍‍‍ගෝලාකාර හැඩයක් ගන්නා අතර පැයක් පමණ සුළු කාලයක දී පොහොට්ටුව මලක් බවට පත්වේ. රැයේ පිපෙන මල උදෑසන වනවිට පරවී යයි. පිපෙනා අතරතුරේදී මලෙන් මිහිරි සුවඳක් හමන අතර පරවුණු විට දුගඳ හමයි.ගසේ පත්‍ර තද කොළ පැහැතිය. කොළ වකුගඩු ‍රෝගීන් සඳහා ඖෂධයක් ලෙසින් ද යොදා ගැනේ. ආහාර රස කාරකයක් ලෙසින් ද මේ කොළ අඹරා කුඩුකර යොදා ගනී.මුල් ඉහළට විහිදී ගිය අතු පහළට ඇදුණු සදාකාලික ගසක් පිළිබඳ හින්දු ග්‍රන්ථයක් වන “භගවත් ගීතාවේ” ද සඳහන්වී තිබේ. එකී ලක්ෂණ හා සමානවන ගස වනුයේ අප සඳහන් කරන බයෝබාබ් ශාකය යි. මේ ගසට හිමි අපූරු පෙනුම නිසාම අප්‍රිකා බන්ටු ගෝත්‍ර අතර, විශේෂ ජනකතා නිර්මාණය වී තිබේ. ඔවුන්ගේ පිළිගැනීම අනුව මෙය ‘යක්ෂයාගේ ගසයි’.වනාන්තරයේ සිටින සියලු දෙනාටම සිටුවන්නට විවිධ ගස් වර්ග දෙන ලදී. හයිනා නම් සත්ත්වයාට දෙන ලද්දේ මෙම බ‍යෝබැබ් ශාකයයි. එවිට හයිනා ගස කොටස යටි අතටත් මුල් කොටස උඩුඅතටත් සිටවූ නිසා මේ ශාකයේ ස්වරූපය මෙලෙස වෙනස් වී ඇත. ගසේ උත්පත්ති කතාව පිළිබඳ ප්‍රවාදය එයයි.අලි ගසේ ගෙඩි මිනිසාට ඉතා ප්‍රයෝජනවත් වේ. සාමාන්‍ය ව්‍යවහාරයේ දී මේ ගෙඩිවලට “වඳුරු දෙල්” Monkey Bread යැයි කියති. දෙසැම්බර් මාසයේ දී පමණ අලි ගසේ ගෙඩි හට ගන්නා අතර එහි ස්වරූපය විශාල පුහුල් ගෙඩියක් මෙනි. අප්‍රිකා වැසියෝ මේ ගෙඩි පානයක් ආකාරයෙන් රසවත්ව සකසා ගනී.එසේම බයෝබාබ් ගසේ කඳ හාරා අප්‍රිකා වැසියෝ නිවෙස් ද තනා ගනිති. ඇතැමුන් මේ ගසේ ඉහළින් හාරා ජල ටැංකි ලෙස සාදා ගනිති. ගසේ පොත්තෙන් කෙඳි රැගෙන එමඟින් කඹ සෑදීම, මාළු දැල් සෑදීම, ගෝනි සෑදීම ආදිය සිදුකරති. මතුපිට පොත්ත දැළ පිහියක් ලෙසින් ද උපයෝගී කරගන්නා අතර හම් පදම් කිරීම සඳහා යුෂ යොදා ගනිති.ගසේ ආයු කාලය අවුරුදු සිය ගණනක් වන අතර මේ සුවිශේෂී ගසට ගින්නෙන්, ගංවතුරින් කුණාටු ආදියෙන් පීඩාවක් කළ නොහැකි ය. ඒ සියල්ලටම මුහුණදීමේ ශක්තිය ගසට ස්වභාව ධර්මයෙන් ම උරුමකර තිබේ. බයෝබාබ් ගසේ මුල්වලට වතුර සොයා මීටර සිය ගණන් දුරට වුවත් ගමන් කිරීමේ හැකියාව තිබේ. නියං කාලයන්හිදී ආහාර සහ ජලය සොයා යන අලි ඇතුන්ට ආහාරයක් වන්නේ අලිගසේ සවිමත් පොත්තයි.අප රටේ ද මෙම ශාක විශේෂය දක්නට ලැබේ. මන්නාරම් දූපතේ “පල්ලිමුනායි දූපතේ” අවුරුදු 800 කට වඩා වයසින් පැරැණි යැයි විශ්වාස කරන බයෝ බැබ් ගසක් තිබේ. මන්නාරමේ සිට පේසාලේ හරහා තලෙයිමන්නාරමට ගමන් කරන A14 මාර්ගයේ මේ ගස අදත් දක්නට ඉතිරිව තිබේ.ප්‍රධාන මාර්ගයට ඉතාම ආසන්නයේ මදක් ඇතුළට වන්නට පිහිටි මන්නාරම් බ‍යෝබැබ් ගස මධ්‍යයේ විශාල කුහරයක් ද සහිතව අපූර්වාකාරයෙන් දක්නට ලැබේ. ඩෙල්ෆ් දූප‍ෙත්ද, විල්පත්තු ජාතික වනෝද්‍යානයේ ද, කලා වැව් නිම්නයේ ග‍ඟේවාඩිය නම් ගම්මානයේ ද මේ විශාල ගස් ඉතිරිව තිබෙන බව කියැවේ.අප රටට මේ ගස් පැමිණියේ අතීතයේ වෙළෙඳාම සඳහා පැමිණි අරාබි වෙළෙඳුන්ගෙන් බැව් විශ්වාස කෙරේ. එමෙන්ම ඉන්දියාවේ ද ටැන්සානියාවේ ද මෙවැනි බයෝබාබ් ගස් ඉතිරිව තිබේ.ශාක විද්‍යාඥයන් පවසන පරිදි මෙම ශාකය දුර්ලභ ශාක විශේෂයක් වන අතර ශ්‍රී ලංකාවේ ද මේ ගස් දුර්ලභ වන නිසා ම ආරක්ෂිත ශාකයක් ලෙසින් නම්කර තිබේ. එනිසාම “යක්ෂ ගසක්” වූවත්, ස්වභාවධර්මයේ අපූර්ව නිර්මාණයක් වන බයෝබාබ් ශාකය මතු පරම්පරාවගේ දැකීම සහ දැනුම සඳහා වර්තමාන පරම්පරාව විසින් රැකදීම කාගේත් යුතුකම වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n140818_3</link>
    <topic>දිවි නැඟුම ජාතික වැඩසටහනේ 6 වැනි අදියර</topic>
    <author>රේණුකා හේවාපතිරණ</author>
    <content>[2014-08-18 පෙ.ව 13.30]දිවි නැඟුම ජාතික වැඩසටහනේ 6 වැනි අදියර එළැඹෙන ඔක්තෝම්බර් මාසයේදී ආරම්භ වේ. මෙම වැඩසටහන ක්‍රියාත්මක කරනු ලබන්නේ ආර්ථික සංවර්ධන අමාත්‍යංශය විසිනි.මෙවර දිවි නැඟුම වැඩසටහන කාලගුණ විද්‍යා දෙපාර්තමේනතුවේද සහය ඇතිව ක්‍රියාත්මක වේ.දිවි නැඟුම වැඩසටහන යටතේ දිවයින පුරා තෝරාගත් පවුල් ලක්ෂ 25කට මිරිස්, තක්කාලි වැනි ආහාර භෝග බිජ බෙදා දීමට නියමිත බව ආර්ථික සංවර්ධන අමාත්‍යංශය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n140818_2</link>
    <topic>ඇහැලේපොළ වලව්ව සංරක්ෂණයට</topic>
    <author>රේණුකා හේවාපතිරණ</author>
    <content>[2014-08-18 පෙ.ව 10.30]නාගරික සංවර්ධන අධිකාරිය මඟින් ඇහැලේපොළ වලව්ව සංරක්ෂණය කිරීමේ වැඩ කටයුතු ආරම්භ කොට ඇත.කොළඹින් පිටත ඇති නගර සංවර්ධනය කිරීමේ වැඩසටහන යටතේ මෙය සිදුකෙරේ.මෙම පැරණි වලව්වේ ඇති පෞරාණික බවට කිසිඳු හානියක් සිදු නොවන ලෙස සංරක්ෂණය කිරීමෙන් අනතුරුව දෙස් විදෙස් සංචාරකයින්ට විවෘත කිරීම අරමුණ බව ආරක්ෂක ලේඛම් ගෝඨාභය රාජපක්ෂ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n140818_1</link>
    <topic>වාර්ෂික පරිගණක නඩත්තු කිරීමේ ජාතික වැඩසටහන</topic>
    <author/>
    <content>[2014-08-18 පෙ.ව 09.30]වාර්ෂික පරිගණක නඩත්තු කිරීමේ ජාතික වැඩසටහනේ 2014 වර්ෂය සඳහා වන දකුණු පළාත් වැඩසටහන අගෝස්තු 25වැනිදා සිට 28 වැනිදා දක්වා ක්‍රියාත්මක කෙරේ.අධ්‍යාපන අමාත්‍යාංශයේ තොරතුරු හා සන්නිවේදන තාක්ෂණ ශාඛාව මගින් ස්ථාපිත කරන ලද දෘඩාංග හා ජාලකරණ විසඳුම් සංචිතයේ ගුරුභවතුන් යොදවා ගනිමින් මෙය ක්‍රියාත්මක කරනු ලබයි.ඒ අනුව පරිගණක නඩත්තු කිරීමේ කටයුතු 25වැනිදා දකුණු පළාතේ පළාත් තොරතුරු හා සන්නිවේදන තාක්ෂණ මධ්‍යයස්ථානයේ ද, 26වැනිදා මාතර මහින්ද රාජපක්ෂ විද්‍යායලයේ ද, 27 හා 28 දින හම්බන්තොට ශාන්ත මේරි විද්‍යායලයේ දී ද පැවැත්වීමට නියමිතයි.මෙම වැඩසටහන උතුරු පළාතේ වවුනියා දිස්ත්‍රික්කයෙන් අගෝස්තු මස 03වැනිදා ආරම්භ කෙරුණු අතර 28වැනිදා හම්බන්තොට දිස්ත්‍රික්කයෙන් අවසන් වීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408181</link>
    <topic>කොටි ජාත්‍යන්තර අරමුදල් ජාලය අඩපණ කිරීමට අපට හැකිවුණා</topic>
    <author>විජයානි එදිරිසිංහ</author>
    <content>ත්‍රස්තවාදය පරාජය කර අප ලබගත් විජයග්‍රහණයෙන් පසු ශ්‍රී ලංකා යුද හමුදාව ජාත්‍යන්තරයේ රටවල් සමඟ එක්ව වසරක් පාසා පවත්වන ජාතික ආරක්ෂක සමුළුව ජාත්‍යන්තර කොටි සංවිධානයේ අරමුදල් ජාලය බරපතළ ලෙස අඩපණ කිරීමට බලපා තිබේ.යුද හමුදාපති ලුතිනන් ජෙනරාල් දයා රත්නායක මහතා ප්‍රකාශ කළේ ආරක්ෂක සමුළුවට සහභාගි වන ජාත්‍යන්තර රාජ්‍ය නායකයන්, ප්‍රභූවරු, හමුදා ප්‍රධානීන් විසින් කොටින්ගේ රහසිගත අරමුදල් රැස්කිරීම්වලට එරෙහිව කටයුතු කිරීම නිසා ඔවුන්ගේ අරමුදල් ජාලය මෙසේ කඩා වැටී ඇති බවයි.විජයග්‍රහණයෙන් පසු ලෝකයේ රටවල් සමඟ එක්ව මෙවැනි සමුළු පැවැත්විය යුතු බවට යෝජනා කර එය ක්‍රියාත්මක කිරීමට අවශ්‍ය උපදෙස් ලබා දුන් එහි නියමුවා වූයේ සේනාධිනායක ජනාධිපති මහින්ද රාජපක්ෂ මහතාය.ජනාධිපතිවරයාගේ යෝජනාව ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙසින් යුද හමුදාව මඟින් ක්‍රියාත්මක කරනු ලබයි.2011 වසරේ ප්‍රථම වරට ආරම්භ කෙරුණ ජාතික ආරක්ෂක සමුළුව 2014 වසරේ පැවැත්වෙන්නේ සිවුවන වරට වෙයි.එම සමුළුව අද (18) සිට දින තුනක් පැවැත්වෙයි. ලෝකයේ රටවල් 66කින් ප්‍රභූවරු 197 දෙනෙක් ඊට සහභාගිවීමට නියමිතව ඇත.ජාතික සංවර්ධනය සහ ආරක්ෂාව යන තේමාවෙන් මෙවර පැවැත්වෙන සමුළුවට ඊට පෙර වර්ෂවලට වඩා වැඩි නියෝජිත පිරිසක් සහභාගිවීම විශේෂත්වයකි.පසුගිය වර්ෂ තුනේ පැවැති ආරක්ෂක සමුළුවට සහභාගි වූ රටවල් අතරින් ජාත්‍යන්තර කොටි සංවිධානයට නීත්‍යානුකූල නොවන ආකාරයෙන් අරමුදල් රැස්කළ කැනඩාව, ඉන්දියාව, එංගලන්තය, ඕස්ට්‍රේලියාව, බෙල්ජියම, ප්‍රංශය, පාකිස්තානය ඇතුළු රටවල් ගණනාවක අරමුදල් එකතුවීම අඩපණවී තිබේ.මෙම සමුළුවට සහභාගි වන රටවල ආරක්ෂක අංශ, බුද්ධි අංශ සහ අපේ බුද්ධි අංශ එකතුවී දැනුම බෙදා හදා ගැනීම සහ නිරතුරුවම සිදුකරන නිහඬ මෙහෙයුම් හරහා කොටින්ගේ අරමුදල් එකතු කිරීම්වලට බාධා සිදුකර තිබේ.මේ නිසා ජාත්‍යන්තර කොටි ජාලයේ අරමුදල් එකතුවීම ශීඝ්‍ර ලෙස පහළ යමින් පවතින බව ද යුද හමුදාපතිවරයා පැවැසීය.ඒ බව ජාත්‍යන්තර බුද්ධි අංශ තහවුරු කර තිබේ.තවද ජාත්‍යන්තර කොටි සංවිධානයට සම්බන්ධ විවිධ හොර ජාවාරම් හෙළිකර ගැනීම, ‍ඒවාට සම්බන්ධ සාමාජිකයන් අත්අඩංගුවට ගැනීමද විශාල වශයෙන් සිදුවෙයි.මෙරට කොටි ක්‍රියාකාරකම්වල යෙදී යුද්ධය අවසානයේ විදෙස් රටවලට පැනගෙන ජාත්‍යන්තර කොටි ජාලයේ කටයුතු කරගෙන යමින් සිටියදී පසුගිය කාලය තුළ අත්අඩංගුවට පත් කොටි ප්‍රබලයන් රැසක් මෙසේ අත්අඩංගුවට ගනු ලැබූවේද මෙරට බුද්ධි අංශවලින් එරට බුද්ධි අංශවලට ලබා දුන් තොරතුරු මත වෙයි.මෙම සමුළුවට සහභාගි වන රටවල් අතරින් වැඩි ප්‍රමාණයක් ත්‍රස්තවාදී භීෂණයට මුහුණ දී සිටින අය වෙති.ඒ අතරින් ත්‍රස්තවාදය සම්පූර්ණයෙන්ම පරාජය කළ එකම රට ශ්‍රී ලංකාව පමණක් බවත් එම ජයග්‍රහණය නිසා ලෝකයේ රටවල් අතර අපට විශාල පිළිගැනීමක් ඇති බවත් යුද හමුදාපතිවරයා කීය.තවද ත්‍රස්තවාදයට අවසන් කර විශාල සංවර්ධනයක් කරා මෙරට ගමන් කිරීම පිළිබඳව මෙම සමුළුවලට සහභාගි වූ රටවල් විශාල ඇගැයීමකට ලක්කර තිබේ.යුද හමුදාව අවසන් යුද්ධයේදී යෙදූ උපක්‍රම, මෙහෙයුම් ආදිය සෙසු රටවල්වල නියෝජිතයෝ විසින් ඔවුන්ගේ රටවල ත්‍රස්තවාදය නැති කිරීමේ මෙහෙයුම්වලට යොදාගෙන ඇත.ත්‍රස්තවාදයෙන් පසු රටට දේශීය සහ ජාත්‍යන්තර වශයෙන් එල්ල වූ අභියෝග සහ ඒවා ජයගත් ආකාරයද විදෙස් රටවල්වල දැනුම වැඩි කිරීමට හේතුවී ඇත.තවද ආරක්ෂාව සහ සංවර්ධනය සමබරව පවත්වාගෙන යාමද විදෙස් නියෝජිතයන්ගේ ප්‍රශංසාවට ලක්වී ඇත.තවද 2011 මෙම සමුළුව ආරම්භ කළ පළමු සමුළු‍ෙව් දී ඊට ප්‍රතිචාරය දැක්වූ විදෙස් රටවල් ප්‍රමාණයට වඩා මේ වනවිට ඊට සහභාගි වන පිරිසගේ ප්‍රමාණය සහ ඔවුන් ඊට දක්වන ප්‍රතිචාරය ද වැඩිවී ඇති බව ද යුද හමුදාපතිවරයා පවසයි.තවද ආසියාතික රටවල් අතරින් මෙවැනි සමුළුවක් පවත්වා ත්‍රස්තවාදය මුළු ලෝකයෙන්ම තුරන් කර දැමීමට සෙසු රටවල් සමඟ දැනුම බෙදා ගන්නා එකම රට ලංකාව බවට පත්ව තිබේ.ඒ හරහා මෙරට ආරක්ෂක අංශවලට ජාත්‍යන්තරය තුළ විශාල පිළිගැනීමක් ඇතිවී ඇති බව ද යුද හමුදාපති ලුතිනන් ජෙනරාල් දයා රත්නායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408182</link>
    <topic>යාල්දේවිය පිළිගන්න උතුර සූදානම්</topic>
    <author>ඡායාරූපය - වවුනියාව උතුර සමූහ - බන්දුල සෙනෙවිරත්න</author>
    <content>දශක තුනකට ආසන්න කාලයක් බිඳ වැටී තිබූ උතුරු-දකුණු සහයෝගීතාව යළි ගොඩනඟමින් ජාතීන් අතර සමගිය, සහෝදරත්වය එක් කරන උතුරු දුම්රිය මාර්ගයේ ඉදිකිරීම් කටයුතු මේ වනවිට අවසන් වෙමින් තිබේ. එල්ටීටීඊ ත්‍රස්තවාදීන් විසින් විනාශ කර දමන ලද උතුරු දුම්රිය මාර්ගය යළි ප්‍රතිසංස්කරණය කිරීමට ජනාධිපති මහින්ද රාජපක්ෂ මහතා තීරණය කිරීමත් සමඟ එහි ඉදිකිරීම් කටයුතු ආරම්භ කෙරුණු අතර නිම වෙමින් තිබෙන එම දුම්රිය මාර්ගයේ නාවක්කුලි දුම්රිය ස්ථානය සහ දුම්රිය මාර්ගය මෙහි වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408183</link>
    <topic>සුබ උදෑසනක් ජනාධිපතිතුමනි</topic>
    <author>ඡායාරූපය - චන්දන පෙරේරා</author>
    <content>නුවරඑළියේ සංචාරයක නිරත වූ ජනාධිපති මහින්ද රාජපක්ෂ මහතා උදෑසන ශරීර සුවතාවයේ යෙදුණු අවස්ථාවේ දී පාසල් දරුවන් පිරිසක් සමඟ සුහද පිළිසඳරක නිරතව සිටි අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408184</link>
    <topic>නියඟය හමාර කරමින් අනුරපුරට මහ වැසි</topic>
    <author>කිත්සිරි වනසිංහ, තෙන්නකෝන් කුලසේකර, හිදෝගම සමූහ, චිත්‍රාරත්න කලුආරච්චි, අනුරාධපුර - මධ්‍යම විශේෂ</author>
    <content>මාස පහකට ආසන්න කාලයක් අනුරාධපුර දිස්ත්‍රික්කය පුරාම පැවැති නියං තත්ත්වය හමාර කරමින් ඊයේ (17) අලුයම සිට අනුරාධපුර දිස්ත්‍රික්කයේ ප්‍රදේශ රැසකට ගිගුරුම් සහිත වැසි පතිත විය.අනුරාධපුර නගරයට ඊයේ (17) අලුයම 4.45ට පමණ ගිගුරුම් සහිතව ධාරානිපාත වර්ෂාවක් ඇදහැලුණු අතර එය නොනවත්වාම එක දිගටම පැය 2කට ආසන්න කාලයක් පැවතුණි. අනුරාධපුර නගරයෙන් පිටත ප්‍රදේශවලට අලුයම 05 පමණ සිට ගිගිරුම් සහිත වැසි ඇතිවූ බව එම ප්‍රදේශවල පදිංචිකරුවෝ පැවසූහ.අධික නියං තත්ත්වයෙන් අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස විසිතුනෙහිම ජනතාව දැඩි ලෙස පීඩාවට පත්වී සිටි අතර ඔවුන් වර්ෂාව ලැබෙන තෙක් බලාපොරෝත්තු දල්වාගෙන සිටියහ. ප්‍රාදේශීය ලේකම් කොට්ඨාස රැසකම ගොවීන් දහස් ගණනක් නියඟය හේතුවෙන් යල කන්නයේ වගා පාළුවී දැඩි අපහසුතාවයට පත්වූ අතර සුළුතරයක් පමණක් වගා ළිං හා වැව්වල ඉතිරි වී තිබූ ජලය උපයෝගි කරගෙන ගොවිතැන් කටයුතුවල නිරතවී සාමාන්‍ය අස්වැන්නක් ලබා ගත්හ.නියඟය දැඩි ලෙස උත්සන්න වීමත් සමඟ අනුරාධපුර දිස්ත්‍රික්කයේ පදවිය, කැබිතිගොල්ලෑව, කහටගස්දිලිය, ගලෙන්බිඳුණුවැව, තිරප්පනය, හොරොව්පොතාන, වැලිඔය යන ප්‍රදේශවල ජනතාවට උග්‍ර පානීය ජල අර්බුදයකටද මුහුණපෑමට සිදුවූයේ මහා පරිමාණයේ මධ්‍යම පරිමාණයේ සහ කුඩා පරිමාණයේ වැව් සියල්ල සිඳී යාම හේතුවෙනි.කඩිනමින් අහස් වැස්ස රජරටට ලැබේවා යනුවෙන් ප්‍රාර්ථනා කරමින් බොහෝ ප්‍රදේශවල වැසි පිරිත් සහ බෝධි පූජාද පැවැත්වූ අතර මාස 05කට අධික කාලයක් පැවති නියං කාලයට තිත තබමින් ඊයේ (17) අලුයම සිට අනුරාධපුර දිස්ත්‍රික්කයේ ප්‍රදේශ රැසකටම වර්ෂාපතනය පතිත විය. කාලගුණ විද්‍යා දෙපාර්තමේන්තුවේ තොරතුරුවලට අනුව වැඩිම වර්ෂාපදනයක් වාර්තා වී තිබුණේ මිහින්තලය ප්‍රදේශයටයි. ඒ මිලි මීටර් 110ක වර්ෂාපතනයයි. ඊට අමතරව කැබිතිගොල්ලෑව කලවැදිඋල්පත ප්‍රදේශයට මිලිමීටර් 78.2ක්, ගලෙන්බිඳුණුවැව ප්‍රදේශයට මිලිමීටර් 58‍.0ක්, නොච්චියාගම, රනෝරාව ප්‍රදේශයට මිලිමීටර් 39ක්, අනුරාධපුර නගරයට මිලිමීටර් 35.3ක් සහ මහඉලුප්පල්ලම ප්‍රදේශයට මිලිමීටර් 13.4ක සැලකිය යුතු වර්ෂාපතනයක් ලැබී තිබුණි.මාස 05කට වැඩි කාලයක් නියඟයෙන් පීඩා විඳින ගොවි ජනතාව කියා සිටියේ ඊයේ ලැබුණු වර්ෂාපතනයෙන් අඩුම තරමින් පොළොවවත් තෙත් නොවූ බවයි. ආරම්භ වූ වර්ෂාව නොකඩවා පැවතියහොත් මහ කන්නයේ හෝ යම් වගාවක් කර ගැනීමට තමන්ට හැකියාව ල‍ැබෙතැයි විශ්වාස කරන බවත් වැටුනු එක් වැස්සකින් නියඟය හමාර වූවා යැයි කිව නොහැකි බවද ඔවුන් පැවසූහ.නියඟය අවසන් වීමට නම් අනුරාධපුර දිස්ත්‍රික්කයේ සියලු ප්‍රමාණයන්වල වැව් යලිත් පිරී ඉතිරී යායුතු බවද ඔවුන් සඳහන් කළ අතර නියඟයට තිත තබමින් ඇද හැලුණු වර්ෂාව දිගටම ලැබේවා යැයි ප්‍රාර්ථනා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408185</link>
    <topic>ජනපතිගේ හා පවුලේ අයගේ නම් භාවිත කර වංචා කළොත් දැඩි දඬුවම්</topic>
    <author/>
    <content>ජනාධිපති මහින්ද රාජපක්ෂ මහතාගේ සහ එම පවුලේ සාමාජිකයන්ගේ කීර්ති නාමයට හානි වන අයුරින් රටපුරා ඉතාමත් පහත් අන්දමින් වංචනික ක්‍රියාවල නියැළෙන පිරිස දිනෙන් දින වැඩිවෙමින් පවතින බව පොලිස් මූලස්ථානය දන්වා සිටියි.මෙම වංචනික ක්‍රියා සම්බන්ධයෙන් පොලිස් මූලස්ථානයෙන් කළ විමසීමක දී පොලිස්පති එන්. කේ. ඉලංගකෝන් මහතා පවසා සිටියේ එතුමා යටතේ පිහිටුවා ඇති පොලිස් විශේෂ විමර්ශන ඒකකයට මේ වන විට පැමිණිලි 368ක් ලැබී ඇති බවයි.මෙම පැමිණිලිවලින් වැඩි ප්‍රමාණයක් විදේශීය හා දේශීය වශයෙන් රැකියා ලබාදෙන මුවාවෙන් මුදල් ලබා ගැනීම, පුද්ගල අනිසි බියවැද්දීම් වැනි විවිධ අකටයුතු සම්බන්ධයෙනි. දැනටමත් විමර්ශන කරමින් පවතින පැමිණිලි සංඛ්‍යාව 57කි. විමර්ශන අවසන් කර අධිකරණයේ දී අදාළ පාර්ශ්වයන් විසින් සමථයකට පත් කරගත් පැමිණිලි සංඛ්‍යාව 89කි. අධිකරණය මඟින් දඬවම් නියමකරන ලද සංඛ්‍යාව 16කි. දැනට අධිකරණයේ විභාග වෙමින් පවතින නඩු සංඛ්‍යාව 94ක්වේ. ඉදිරිපත් කරන ලද පැමිණිලිවලට අදාළව අත්අඩංගුවට ගන්නා ලද පිරිස 138ක් වන අතර ඉදිරියේ දී අත්අඩංගුවට ගැනීමට ඇති සැකකරුවන් සංඛ්‍යාව 39කි. මේ අතර ඉදිරිපත් කරන ලද අසත්‍ය පැමිණිලි හා ඉල්ලා අස්කරගත් පැමිණිලි ප්‍රමාණය 112ක් වේ.මෙලෙස ජනාධිපතිතුමාගේ සහ එතුමාගේ පවුලේ සාමාජිකයින්ගේ හිතවත්කම් භාවිත කරමින් වංචනික අයුරින් කටයුතු කිරීම තුළින් දේශීය වශයෙන් මෙන්ම විදේශීය වශයෙන් ජනාධිපතිතුමා සහ පවුලේ සාමාජිකයින්ගේ නාමය අගතියට පත්වන හෙයින් මෙම ක්‍රියාවන් මැඬලීම සඳහා විශේෂ විමර්ශන ඒකකයට අමතරව දිවයිනේ සියලුම පොලිස් ස්ථාන ආවරණය වන පරිදි විශේෂ වැඩපිළිවෙළක් ක්‍රියාවට නැංවීම සඳහා පොලිස් මූලස්ථානය මේ වනවිට කටයුතු කර ඇත. එමඟින් පුද්ගල තරාතිරම නොබලා එවැනි සිද්ධින්වලට සෘජුව හෝ වක්‍රව හවුල්වන පුද්ගලයින් නීතියේ රැහැනට හසුකර ගෙන නීතිය ක්‍රියාත්මක කිරීමට අවශ්‍ය කටයුතු කරන බව පොලිස්පතිවරයා සඳහන් කරයි.යම් යම් පුද්ගලයින්ගේ මෙවැනි වංචනික ක්‍රියාවන් සම්බන්ධයෙන් නිවැරැදි තොරතුරු ඕනෑම අවස්ථාවක දී පොලිස් මූලස්ථානය වෙත දැනුම් දිය හැකි බවත් එලෙස තොරතුරු සපයන්නන්ගේ රහස්‍යභාවය උපරිම ආකාරයෙන් ආරක්ෂා කරන බවත් පොලිස්පතිවරයා වැඩිදුරටත් දැනුම් දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408186</link>
    <topic>දුර්මතධාරීන් රට අස්ථාවර කිරීමට උත්සහ කිරීම අනුමත කළ නොහැකියි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ජනාධිපති මහින්ද රාජපක්ෂ මහතා අවංකව හා කැපවීමෙන් රට සංවර්ධනය කරා මෙහෙයවද්දී දුර්මත දරන අති ධාවනකාරී පිරිස් ජාති හා ආගමික ගැටුම් නිර්මාණය කැර රට අස්ථාවර කිරීමට උත්සාහ කරන බවත්, ආගමික නායකයන් ලෙස එය කිසිසේත් අනුමත කළ නොහැකි බවත්, අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහනාහිමියෝ පැවැසූහ.රටේ දියුණුවට කෙනෙක් වැඩකරනවා නම් ඔහුට අතදීම කාගේත් යුතුකම බවද උන්වහන්සේ කීහ.අස්ගිරි මහනාහිමියෝ එසේ පැවසුවේ පරිසර නියෝජ්‍ය ඇමැති අබ්දුල් කාදර් මහතා පෙරේදා (16) අස්ගිරි මහ විහාරයට ගොස් උන්වහන්සේ බැහැදුටු අවස්ථාවේදීය.කාදර් මහතා එජාපයේ සිට රජයට සහය දීමට එක්වූයේ ජනපති වැඩපිළිවෙළ සම්බන්ධව පැහැදී බවත් එතුමා එදා සිට එම මතයේම රැඳී සිටිමින් රජය හා ජනපති ආරක්ෂා කිරීමට කටයුතු කැරමින් සිටින බවත් පැවසූ මහනාහිමියෝ රටේ දියුණුවට වැඩකරන කාටවුවත් හිතට එකඟව සහයදීම රටට ආදරය කරන දේශපාලනඥයකුගේ වගකීම බවත් කීහ.ඇතැම් දේශපාලනඥයින් ජාතිභේද, ආගම්භේද ඇතිකර දේශපාලන වාසි ගැනීමට උත්සාහ කරද්දී කාදර් මහතා දේශපාලන ජීවිතය තුළ කිසිදු අවස්ථාවක එවැනි පහත්දේට යොමුනොවුණු බවද මහනාහිමියෝ ප්‍රකාශ කළහ.සිංහල, දෙමළ, මුස්ලිම්, බර්ගර්,මැලේ සියලු ජාතීන් එකට අත්වැල් බැඳගෙන සිටිනවා නම් මේ රට පහත හෙළන්න කිසිවකුට නොහැකි බවත් ජාති හා ආගම් වශයෙන් ගැටුම් ඇතිවන්නේ නම් ඊට එරෙහිව රටේ නීතිය අනුව ක්‍රියාකළ යුතු බවත් උන්වහන්සේ කීහ.මෙහිදී අදහස් දැක්වූ පරිසර නියෝජ්‍ය ඇමැති අබ්දූල් කාදර් මහතාජනපති මහින්ද රාජපක්ෂ මහතා සාමය ඇතිකර අද රට සංවර්ධනය කරා මෙහෙයවන බවත් එම ගමන ශක්තිමත් කිරීමට ජාති, ආගම්. පක්ෂ භේදයෙන් තොරව සැවොම සහය දිය යුතු බවත් පැවසුවේය.ජාති භේදයෙන් තොරව සැමට එකසේ වැඩකරන ජනපති වැනි නායකයෙක් අනාගතයේ හෝ බිහිවන ලකුණක්වත් නොමැති බවත් එතුමා තවත් දශක දෙකක්වත් මේ රට කළ යුතු බවත් කී ඒ මහතා මෙවර මක්කම ගිය අවස්ථාවේදීත් ප්‍රාර්ථනය කළේ එතුමාට නිරෝගී සුවයෙන් වැඩකරන්න අවස්ථාව ලබා දෙන ලෙස බවද ප්‍රකාශ කළේය.අමාත්‍ය අබ්දුල් කාදර් මහතා අස්ගිරි පාර්ශ්වයේ කාරක සංඝ සභික පූ‍ජ්‍ය මැදගම ධම්මානන්ද හිමියන්ද බැහැදුටුවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408187</link>
    <topic>මහේලට ජනපතිගෙන් රන් පිත්තක්</topic>
    <author>ප්‍රින්ස් ගුණසේකර</author>
    <content>ටෙස්ට් තරග බිමෙන් සමුගන්නා සුපිරි පිතිකරු මහේල ජයවර්ධන ක්‍රීඩාවට කළ අති විශිෂ්ට සේවය වෙනුවෙන් ජනාධිපති මහින්ද රාජපක්ෂ මහතා අතින් රුපියල් ලක්ෂ විස්සක් වටිනා රනින් නිමවන ලද සමරු ක්‍රිකට් පිත්තක් අද ප්‍රදානය කිරීමට නියමිතයි.කොළඹ එස්.එස්.සී පිටියේ පැවැත්වෙන ශ්‍රී ලංකා - පාකිස්තාන ටෙස්ට් ක්‍රිකට් තරගය නිමාවීමෙන් අනතුරුව පැවැත්වෙන විශේෂ උත්සවයේදී මෙම තිළිණ ප්‍රදානය සිදු කෙරේ.මහේල ක්‍රීඩා කළ එස්.එස්.සී ක්‍රීඩා සමාජයෙන් හා නාලන්දා ආදි සිසු සංගමයෙන්ද විශේෂ සමරු තිළිණ ප්‍රදානය කිරීමට නියමිතව තිබේ. 37 හැවිරිදි මහේල තම අවසන් ටෙස්ට් ඉනිමේදී ලකුණු 54ක් ලබා සිටියදී ඊයේ පෙරවරු 10.29ට දැවී ගියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408188</link>
    <topic>ඉතාලියේ දී ශ්‍රී ලාංකිකයන් දෙදෙනෙක් දියේ ගිලී ජීවිතක්ෂයට</topic>
    <author>මහින්ද අලුත්ගෙදර</author>
    <content>ඉතාලියේ සේවය කළ ශ්‍රී ලාංකිකයන් දෙදෙනෙක් දියේ ගිලී ජීවිතක්ෂයට පත්ව තිබේ. එරට පලේමෝ ප්‍රාන්තයේ ලිඩෝ පොසියඩොන් ප්‍රදේශයේ දී මොවුන් දෙදෙනා ජීවිතක්ෂයට පත්ව තිබෙන බව වාර්තා වෙයි.මුහුදේ දිය නාමින් සිටින අතරතුර සැඩ පහරට හසුවී ඔවුන් දියඹට ගසාගෙන ගොස් ඇති අතර මේ ශ්‍රී ලාංකිකයන් දෙදෙනා සමඟ තවත් පුද්ගලයෙකු මුහුදේ දියනෑමට ගොස් ඇති බවද අවට සිටි පිරිස් විසින් එම පුද්ගලයා බේරාගෙන තිබෙන බවද එම වාර්තා සඳහන් කරයි.මෙලෙස මියගොස් ඇත්තේ 44 හැවිරිදි පුද්ගලයෙකු සහ 38 හැවිරිදි ඔහුගේ සොහොයුරා බවද වාර්තා වෙයි.මියගිය ශ්‍රී ලාංකිකයන් දෙදෙනාගෙන් එක් අයෙකුගේ සිරුර මේ වනවිට සොයාගෙන තිබෙන අතර අනෙක් පුද්ගලයාගේ සිරුර සොයා ගැනීම සඳහා මෙහෙයුම් ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n1408189</link>
    <topic>මැණික් හා ස්වර්ණාභරණ අපනයනයෙන් ඩොලර් මිලියන 1,000ක විදේශ විනිමයක්</topic>
    <author>මහින්ද අලුත්ගෙදර</author>
    <content>මැණික් හා ස්වර්ණාභරණ අපනයනය කිරීමෙන් මේ වර්ෂය අවසන් වනවිට අමෙරිකානු ඩොලර් මිලියන 1,000ක විදේශ විනිමයක් උපයා ගැනීමට හැකිවනු ඇතැයි රජය විශ්වාසය පළකරයි.මේ වනවිට වාර්ෂිකව අමෙරිකානු ඩොලර් මිලියන 700-800 ක විදේශ විනිමයක් එම ක්ෂේත්‍රය හරහා ශ්‍රී ලංකාව උපයන අතර ඉදිරියේ දී පවතින ඉලක්කය ජය ගැනීමට හැකිවනු ඇතැයි පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා ප්‍රකාශ කරයි.මැණික් හා ස්වාර්ණාභරණ අපනයනයේ දී පනවා තිබූ නීති-රීති ලිහිල් කරමින් අපනයනකරුවන්ට පහසුකම් ලබාදෙන්නට රජය පියවර ගෙන තිබෙන බව සඳහන් කරන ඒ මහතා ඒ සඳහා මුදල් හා ක්‍රමසම්පාදන අමාත්‍යාංශය එකඟතාව පලකර තිබෙන බව ද කියා සිටී.ඒ මහතා මේ බව සඳහන් කළේ කොළඹ දී ඊයේ (17) පැවැති ශ්‍රී ලංකා ස්වර්ණාභරණ සංගමයේ වාර්ෂික රැස්වීම අමතමිනි. මෙය ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්විණි.එහිදී වැඩිදුරටත් අදහස් දක්වමින් ඇමැතිවරයා පෙන්වා දුන්නේ මේ වසරේ තුන්වන කාර්තුව අවසන් වනවිට මැණික් හා ස්වර්ණාභරණ ක්ෂේත්‍රයෙන් අමෙරිකානු ඩොලර් මිලියන 700ක විදේශ ආදායමක් උපයා ගැනීමට හැකිවනු ඇති බවත් ඊළඟ මාස දෙක හෝ තුන ඇතුළත ජාත්‍යන්තර තලයේ රසායනාගාරයක් ශ්‍රී ලංකාවේ ස්ථාපිත කිරීම වෙනුවෙන් අවශ්‍ය පියවර ගන්නා බවත් ය.මේ වනවිට ඒ සම්බන්ධයෙන් තායිලන්තයේ සමාගමක් සමඟ සාකච්ඡා කර තිබෙන බව පැවසූ සුසිල් ප්‍රේමජයන්ත මහතා එවැනි රසායනාගාරයක් ශ්‍රී ලංකාවේ ස්ථාපිත කිරීමෙන් ප්‍රමිතියෙන් යුතු මැණික් හා ස්වර්ණාභරණ අපනයනය කිරීමට අවස්ථාව සැළසෙන බව ද ඒ හරහා හොඳ ආදායමක් ලබාගැනීමට හැකිවන බව ද පෙන්වා දුන්නේය.අපේ රට මේ වනවිට මධ්‍ය මට්ටමේ ආදායම් ලබන රටක් බවට පත්ව තිබෙන බව සඳහන් කළ ඒ මහතා දකුණු ආසියානු කලාපයේ ඉහළ ආර්ථික වර්ධන වේගයකට හිමිකම් කියන බව ද පැවසීය.දේශපාලන හෝ ජාතීවාදී අරමුණුවලින් බැහැරව ස්වර්ණාභරණ කර්මාන්තයේ උන්නතිය වෙනුවෙන් ආරම්භ කර තිබෙන මේ සංගමය සියලු ජාතීන් නියෝජනය කරන අතර සෑම දිස්ත්‍රික්කයක්ම ආවරණය වන පරිදි නියෝජිතයන්ගෙන් ද සමන්විතයි.වසර 150ට වැඩි ඉතිහාසයකට හිමිකම් කියන මැණික් හා ස්වර්ණාභරණ කර්මාන්තය තුළ නිරත පිරිසක් නියෝජනය කරන මේ සංගමය මේ දක්වා කාලය තුළ දිගු ගමනක් පැමිණ තිබෙන අතර දශක තුනකට ආසන්න කාලයක් මේ රටේ පැවැති යුද ගැටුම් සමයේ ද එම සංගමයේ ක්‍රියාකාරිත්වය පවත්වාගෙන යාම විශේෂත්වයකි."එක්සත් ශ්‍රී ලංකාවක්" හැම විටම අගය කරන ශ්‍රී ලංකා ස්වර්ණාභරණ සංගමය සෑම පුරවැසියකුටම නිදහසේ සාමයෙන් සමගියෙන් ජීවත්වනු දැකීම අපේක්ෂා කරයි.මේ දක්වා කාලය තුළ ශ්‍රී ලංකා ස්වර්ණාභරණ සංගමයේ උන්නතිය වෙනුවෙන් කටයුතු කළ නිලධාරීන්ට සහ සාමාජිකයන්ට තිළිණ හා සම්මාන ප්‍රදානය කිරීම ජනාධිපති මහින්ද රාජපක්ෂ මහතා අතින් සිදුකෙරුණු අතර එම සංගමය විසින් සම්පාදනය කළ සමරු කලාපය ජනාධිපතිවරයා වෙත පිළිගැන්වීම ශ්‍රී ලංකා ස්වර්ණාභරණ සංගමයේ සභාපති කේ. රාධාක්‍රිෂ්ණන් මහතා අතින් සිදුවිය.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, මැණික් හා ස්වර්ණාභරණ අධිකාරයේ සභාපති අමිත ගමගේ, ශ්‍රී ලංකා ස්වර්ණාභරණ සංගමයේ සභාපති කේ රාධාක්‍රිෂ්ණන්, ලේකම් එස්. පුලේන්ද්‍රන්, නව සභාපති ඒ. විජයකුමාර්, නව ලේකම් ආර් සරවනන්, භාණ්ඩාගාරික කේ කරුපයියා මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081810</link>
    <topic>ජාත්‍යන්තර දැනුම් වෙළඳ පොළේ</topic>
    <author>සන්ධ්‍යා කරුණාරත්න</author>
    <content>ජාත්‍යන්තර දැනුම් වෙළඳපොළේ වෛද්‍යවරුන්ට වඩා වැඩි ඉල්ලුමක් හෙදියන්ට තිබෙන බව සෞඛ්‍ය ඇමැති මෛත්‍රීපාල සිරි‍සේන මහතා පවසයි.මිනිස් අයිතිවාසිකම්, මානව අයිතිවාසිකම් යටතේ ප්‍රජාතන්ත්‍රවාදී රටක් ලෙස පුද්ගලයන් රට යන එක වැළැක්වීමට වැටක් බැඳිය නොහැකි බවත් වාර්ෂිකව විශ්‍රාම යන අයත්, වාර්ෂිකව පිටරට යන සංඛ්‍යාවත් අනුව බැලුවාම හෙද පුරප්පාඩු මෙරට රෝහල්වල පවතින බව අමුතුවෙන් කිව යුතු නොමැති බවත් ඇමැතිවරයා පැවැසුවේය.වසර 2009 B කණ්ඩායමේ හෙද සිසුන් 1324 දෙනකුට පත්වීම් ලිපි ප්‍රදානය කිරීමේ උත්සවයට සහභාගී වෙමින් ඇමැතිවරයා මේ බව පසුගියදා (15) කොළඹ මියුසියස් විද්‍යාලයීය ශ්‍රවනාගාරයේ දී ප්‍රකාශ කළේය.ඇමැතිවරයා මෙසේ ද පැවැසුවේය.ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගිය වසරේදී හෙද පත්වීම් 10,000 ක් ලබා දුන්නා. මෙරට නිදහස් සෞඛ්‍ය සේවාවේ ස්වර්ණමය යුගය කියලා එදා ජනාපතිවරයා ප්‍රකාශ කළා. මේ ස්වර්ණමය යුගයේ අපිට තිබෙන ප්‍රශ්න, ගැටලු හඳුනාගෙන ඒ සඳහා විසඳුම් ලබාදීම අත්‍යවශ්‍යයයි. ඒ ගැටලු හඳුනා ගැනීමට රජයක් විදියට අප පියවර ගෙන තිබෙනවා.හෙද සේවාවට අද අලුතින් 1324 බඳවා ගත්ත ද තවත් පුරප්පාඩු 5000 පමණ තිබෙන බවට රජය හඳුනාගෙන තිබෙනවා. මේ තත්ත්වය නිසා අමාත්‍යාංශයේ ප්‍රධානීන් සමඟ සාකච්ඡා කරලා හෙදියන්ගේ වයස අවුරුදු 60 න් විශ්‍රාම ගන්නා එක වයස අවුරුදු 63 දක්වා කැබිනට් අනුමැතිය ලබාගෙන දීර්ඝ කළා. මෙවැනි තීරණයක් අප ගත්තේ විශේෂයෙන්ම රෝහල්වල හෙද සේවාවේ තිබෙන බරපතළ පුරප්පාඩු සංඛ්‍යාව නිසයි.හෙද පුහුණුවට වැඩිපුර බඳවා ගන්නේ නැත්තේ ඇයි කියලා ඔබ අහන්න පුළුවන්. පුහුණුවට බඳවා ගැනීමේදී අයදුම්පත් කැඳවීමේදී අවශ්‍ය ඉල්ලුම්පත් සංඛ්‍යාව නොලැබීම ඊට එක් හේතුවක්. විශේෂයෙන් ම අපොස උසස් පෙළ විද්‍යා විෂයන්ගෙන් විෂයන් තුනක් සමත් සංඛ්‍යාව ගත්තාම එක එක සේවාවන්වලට ගිහිං අපට අවශ්‍ය ඉල්ලුම්පත් ප්‍රමාණය එන්නේ නැහැ.ඒක අපේ සෞඛය ‍ක්ෂේත්‍රයේ හෙද සේවාවේ විතරක් නොවේ පවුල් සෞඛ්‍ය සේවාව, මහජන සෞඛ්‍ය පරීක්ෂකවරු වැනි අංශ ගණනාවක තිබෙන ගැටලුවක්. මේ සඳහා ගත යුතු තීන්දු තීරණ සම්බන්ධයෙන් ද අප අවධානය යොමු කර තිබෙනවා. අධ්‍යාපන සුදුසුකම් වෙනස් කරනවාට වෘත්තීය සමිති එකඟ නැහැ. මම හිත‍න්නේ ‍ඔබ දන්නවා හෙද සේවාවේ මුල් අවස්ථාව ගත්තාම අපොස උසස් පෙළ කලා විෂයන්ගෙන් තමයි අරගෙන තිබෙන්නේ.පසුකාලීනව තමයි අපේ නිදහස් අධ්‍යාපනයෙන් එන හොඳ ප්‍රතිඵලත් එක්ක මේ සියලුදෙනා උසස් පෙළ විද්‍යා විෂයන්ගෙන් ගන්න ඕන කියන තීන්දුව අරගෙන තිබෙන්නේ. හෙද සේවාවේ පුරප්පාඩු පිළිබඳ තව තවත් බරපතළ තත්ත්වයකට ගියොත් රෝහල් සේවාවල් කරගෙන යාම සම්බන්ධයෙන් අපට සමහර විට අකමැත්තෙන් වුවත් අවශ්‍ය සංඛ්‍යාව බඳවා ගැනීම සඳහා මේ අංශවල වෙනස්කම් සිදු කරන්න වෙනවා. ඒ සියල්ල කරන්නේ මෙරට මහජනතාවගේ සුබසිද්ධිය උදෙසායි. මේ අවස්ථාවට උතුරු පළාත් සෞඛ්‍ය ඇමැති වෛද්‍ය සත්‍යලිංගම්, සෞඛ්‍ය ලේකම් සුධර්මා කරුණාරත්න, අතිරේක ලේකම් (සංවර්ධන) කේ.ඒ.එස්. කීරගල, අතිරේක ලේකම් (පාලන) සෝමරත්න විදානපතිරණ මහත්ම මහත්මීහු සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081811</link>
    <topic>අමෙරිකාව ප්‍රමුඛ ඒකාබද්ධ හමුදා පසුබසින ඉරාක හමුදාවට පහර දුන්නා</topic>
    <author>අනුර ප්‍රේමලාල්</author>
    <content>අමෙරිකාව අතුළු යුරෝපා රටවල මානව හිමිකම් ප්‍රේමයේ රහසවී ඇත්තේ හතළියේ දශකයට පෙර පැවැති ඒ අයගේ අභිමතය පරිදි රටවල් මෙහෙයවීමට ලෝක පරිසරය සකස් කර ගැනීම බව ජ්‍යෙෂ්ඨ මාධ්‍යවේදි ජාත්‍යාන්තර විචාරක මොහාන් සමරනායක මහතා ප්‍රකාශ කරයි.ඒ මහතා මේ බව පැවසුවේ මේ රටේ හිටපු කෘතහස්ත දේශපාලනඥයකුවූ ආචාර්ය ඇන්.ඇම්. පෙරේරා මහතාගේ තිස්පස් වන ගුණ සමරුවේ දී විශේෂ දේශනයක් පවත්වමින්ය. මෙය ඉකුත්දා(14) හෙක්ටර් කොබ්බෑකඩුව ගොවිජන පර්යේෂණ ආයතනයේ පැවැත්විණි. ලංකා සමසමාජ පක්ෂයේ වත්මන් ප්‍රධාන ලේකම් විද්‍යා කටයුතු ජ්‍යෙෂ්ඨ ඇමැති මහාචාර්ය තිස්ස විතාරණ මහතාගේ ප්‍රධානත්වයෙන් උත්සවය පැවැත්විණී.එහිදි වැඩිදුරටත් කතා කළ සමරනායක මහතා මෙසේද කීවේය. වසර 1990 දී ඉරාකයේ සදාම් හුසේන් මහතා තෙල්බිම් ආරවුලක් හේතුවෙන් ක්වේටය ආක්‍රමණය කළ අවස්ථාවේ දී ඒ සම්බන්ධයෙන් අමෙරිකාවේ එවකට සිටි ජනාධිපති ජ්‍යෙෂ්ඨ ජෝර්ච් බුෂ් දැවැන්ත ව්‍යාපාරයක් ආරම්භ කොට ඉරාක හමුදා ක්වේටයෙන් පන්නා දැමීමට. එක්සත් ජාතීන්ගේ ආරක්ෂක මණ්ඩලයේ අනුමැතිය ද ලබා ගත්තා. ඔහු ගොඩනඟන මිල්ටේරි සංවිධානයට රටවල් විසි අටක් අයත්වූ අතර ඊට සිරියාව,බංගලිදේශය, පාකිස්තානය වැනි රටවල් ද අයත්ය. මෙහිදි ඉරාක හමුදාවට අමෙරිකාව ප්‍රමුඛ ඒකාබද්ධ හමුදාවෙන් එල්ලවූ ප්‍රහාර හමුවේ පසුබැස්ස අතර ඒ පසු බසින අවස්ථාවේදීත් ඉරාක හමුදාවට ප්‍රහාර එල්ල කරමින් ලක්ෂයක් පමණ ඝාතනය කළා. මෙය එකළ පුවත්පත් ද තහවුරු කළ අතර මෙය අන්තර්ජාතික මානුෂ්‍යවාදි නීතිය උල්ලංඝනය කිරීමකි. ඒ කාලයේ දී මේ ගැන කතා කරන්න පෙන්වාදෙන්න කිසිදු රටක් හෝ සංවිධානයක් ඉදිරිපත්වූයේ නැහැ. නමුත් ශ්‍රී ලංකා හමුදාවට ඒ චෝදනාවම ඔවුන් මේ අවස්ථාවේ එල්ලකර තිබෙනවා.මෙහිදි ඉරාකය විනාශ වෙන අතර අමෙරිකාව ප්‍රමුඛ ඒකාබද්ධ හමුදාවට නායකත්වය දුන් අමෙරිකානු ජාතික අණදෙන නිලධාරියා යුද්ධය අවසන්වීමෙන් පසු රූපවාහිනි මාධ්‍ය සාකච්ඡාවකට පැමිණ පැවසුවේ මුස්ලම් ලෝකයේ වඩාත් නවීකරණය වූ බටහිරකරණයවූ රටලෙස හැඳින්වෙන ඉරාකය අපි ගල්යුගයට තල්ලු කළ බවයි. අමෙරිකාව ප්‍රමුඛ යුරෝපා රටවල මානව හිමිකම් ප්‍රේමය එයයි. එතැනින් නොනවතින ඔවුන් එක්සත් ජාතීන්ගේ ආරක්ෂක මණ්ඩලයට යෝජණාවක් ගෙනත් සම්මත කර ගත්තා ඉරාකයට එරෙහිව සම්පූර්ණ සම්බාධක පමුණුවන්න. වසර 1992දී මෙම පරිපූරක සම්බාධක ඇති කරන අතර ඒ හේතුවෙන් එ.ජා. සංවිධානයේ සංඛ්‍යා ලේඛන අනුව වසරකට ඉරාකයේ අනුදහක් ජනතාව මිය යනවා. වසර 1996 වන විට මිලියන භාගයක් පමණ ජනතාව මියෑදි තිබේ. ඉන් හරි අඩක්ම දරුවන්වීම ඉතා කනගාටු තත්ත්වයකි. ඒ අවස්ථාවේ දී මේ ඛේදවාචකය ගැන ලෝකයේ අවධානයට ලක්වුණා.මෙහිදි රාවය පුවත්පතෙහි කතෘ ජ්‍යෙෂඨ මාධ්‍යවේදි වික්ටර් අයිවන් මහතා.. විධායක ජනාධිපති ක්‍රමය ගැන කරන මගේ කථාව ඇන්. ඇම්.පිළිබඳ සොඳුරු ප්‍රහේලිකාවකින් ආරම්භ කරන්න කැමතියි. ශ්‍රී ලංකාවේ පාර්ලිමේන්තු ආණුඩුක්‍රමය පිළිබඳ ඔහු විශාරදයෙකී. නමුත් ඔහු මාක්ස්වාදියක්වේ. පාර්ලිමේන්තු ආණ්ඩුක්‍රමය මාක්ස්වාදීන්ගේ ප්‍රියජනක විෂයක් නොවේ එය ලිබරල්වාදීන්ගේ විෂයකි. මේ ක්‍රම දෙක අතර සිටීම ඇන්.ඇම්.ගේ දේශපාලනයේ අපූර්ත්වයයි. ඔහු සමඟ සිටි සමකාලීනයන් වඩාත් මාක්ස්වාදීන් නොවි සිටියානම් මේ රටේ පාලකයන් වෙන්නත් තිබුණු බව පෙන්වාදුන්නේය.වාමාංශික ව්‍යාපරයේ මම දකින විශාලම දුර්වලතාව තමයි සියලු දෙනා එකමුතු කර ගත හැකි නායකයකු නොවීම. නමුත් ඉන්දියාවේ ගාන්ධිට ‍ඒ හැකියාව තිබුණා. ලංකාවේ වමේ ව්‍යාපාරයට එකමුතවී ගමනක් එන්න පුළුවන් වූණා නම් අද අපේ රට මෙතරම්ම දරුණු දේශපාලන කාන්තාරයක් වෙන්නේ නැහැ.වසර 1977දී බලයට පත් ජේ.ආර්. ජයවර්ධන මහතා ශ්‍රී.ල.නි.ප.ය ආසන අටට බැස්ස අවස්ථාවක ද්‍රවිඩ එක්සත් විමුක්ති පෙරමුණ ආසන දහසයක් තිබුණත් වෙනම රාජ්‍යක් ගැන ඔවුන් සිතිමින් සිටි අවස්ථාවක අධිකරණයටත් ,පාර්ලිමේන්තුවටත් වග නොකියන ලෝකයේ සම්භාවනීය නොවන ඔහුට ආවේණිකවූ මනාගැලපීමක් නොමැති පීඩාකාරි, විනාශකාරි, රස්තියාදුකාරි විධායක ජනාධිපති ක්‍රමය සහිත ආණ්ඩුක්‍රමය බිහිවුණා. මෙය අමෙරිකාවේ‍ හො ප්‍රංශයේ තිබෙන ආණ්ඩුක්‍රමවලට අයිති දෙයක්නෙවේ යැයි ඒ මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081812</link>
    <topic>දිස්ත්‍රික්ක තුනක ගොවි ජනතාවට මිලියන 2,600ක කෘෂි යන්ත්‍රෝපකරණ</topic>
    <author>මහින්ද අලුත්ගෙදර</author>
    <content>චීන රජයේ ආධාර මත රුපියල් මිලියන 2,600ක් වටිනා කෘෂි යන්ත්‍රෝපකරණ හම්බන්තොට, මොනරාගල සහ බදුල්ල දිස්ත්‍රික්කයන්හි පිහිටි ගොවිජන සේවා මධ්‍යස්ථාන සඳහා ලබා දෙයි.එම කෘෂි යන්ත්‍රෝපකරණ බෙදාදීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ගාලු මුවදොර පිටියේ දී සිදුකෙරිණි.චීන රජයෙන් ප්‍රදානයක් ලෙස ලබාදුන් අදාළ යන්ත්‍ර සූත්‍ර තොගය භාරදීමට අදාළ ගිවිසුමට අත්සන් තැබීම ද මෙහිදි සිදුවූ අතර චීන රජය වෙනුවෙන් ශ්‍රී ලංකාවේ චීන තනාපති වූ ජියන්ග් හූ (Wu Jaianghoo) සහ ශ්‍රී ලංකාව වෙනුවෙන් ආර්ථික සංවර්ධන අමාත්‍යංශයේ ලේකම් වෛද්‍ය නිහාල් ජයතිලක යන මහත්වරු ඊට අත්සන් කළහ.රෝද හතරේ සහ දෙකේ ට්‍රැක්ටර් ඇතුළු උපාංග, ගොයම් පැල සිටුවන යන්ත්‍ර, වී අස්වනු නෙලන යන්ත්‍ර, වතුර පොම්ප ඇතුළු කෘෂි කර්මාන්තය සඳහා යෙදා ගන්නා යන්ත්‍ර සූත්‍ර රැසක් අදාළ දිස්ත්‍රික්කවල ගොවිජන සේවා මධ්‍යස්ථාන, ගොවි සංගම් සහ ගොවි මහතුන් වෙත බෙදාදීම මෙහිදී සිදුවිය.මෙහිදී අදහස් දැක්වූ අමාත්‍ය බැසිල් රාජපක්‍ෂ මහතා ප‍්‍රකාශ කළේ රටේ කෘෂි කර්මාන්තය සංවර්ධනය කරමින් ගොවි ජනතාව ආරක්‍ෂා කිරීම සඳහා ජනාධිපති මහින්ද රාජපක්ෂ මහතා ප්‍රමුඛ රජය සැමවිටම කටයුතු කරන බවයි.පොහොර සහනාධාරය ලබාදීම, කෘෂි නිෂ්පාදනවල මිල ස්ථාවර කිරීම, වැව් හා වාරී මාර්ග සංවර්ධනය, ගොවිජන සේවා මධ්‍යස්ථාන සංවර්ධනයට මෙන්ම ගොවිතැන් සඳහා අවශ්‍ය නවීන යන්ත්‍රෝපකරණ ලබාදීමට ද රජය කටයුතු කර ඇති බව පෙන්වා දුන්නේය.ජනාධිපති මහින්ද රාජපක්‍ෂ මැතිතුමාගේ උපදෙස් පරිදි මීට වසරකට පමණ පෙර චීන රජයෙන් කළ ඉල්ලීමකට අනුව මෙම කෘෂි උපකරණ ලැබුණු බවද ඒ වෙනුවෙන් චීන රජයට සහ ජනතාවට ලාංකික ජනතාවගේ ගෞරවය පුද කරන බවත් හෙතෙම සඳහන් කළේය. රටේ කෘෂි කර්මාන්තය සංවර්ධනය කරමින් ගොවි ජනතාව ආරක්‍ෂා කිරීම සඳහා ජනාධිපති මහින්ද රාජපක්ෂ මහතා ප්‍රමුඛ රජය සැමවිටම කටයුතු කරන බව පෙන්වා දුන් ආර්ථික සංවර්ධන ඇමැති බැසිල් රාජපක්‍ෂ මහතා කිසිදු සැළකිල්ලක් නොදක්වා තිබූ ගොවිජන සේවා මධ්‍යස්ථාන සංවර්ධනය සඳහා රජය විශේෂ වැඩපිලිවෙලක් ආරම්භ කර ඇති අතර සෑම ගෙවිජන සේවා මධ්‍යස්ථානයකට ම කැබ් රථයක් ලබාදීමට කටයුතු කරන බව ද කීවේය.කේෂ්ත්‍ර නිලධාරීන් සඳහා රුපියල් 50,000 වැනි මුදලකට යතුරුපැදි ලබා දීමට ජනාධිපතිවරයා පියවර ගෙන ඇති බව පැවසූ ඇමැතිවරයා මෙම පහසුකම් ලබාගනිමින් ජනතාවට සේවය කිරීම නිලධාරින්ගේ යුතුකම වන බව ද කීවේය.තව දුරටත් අදහස් දැක්වූ ඇමැති බැසිල් රාජපක්‍ෂ මහතා සඳහන් කළේ ගොවි ජනතාවට අවශ්‍ය ණය පහසුකම් ලබාදීම සඳහා ගොවි ජනතාවගෙන් සැදුම්ලත් ගොවි බැංකු ශක්තිමත් කිරීමට රුපියල් ලක්‍ෂ 40,000ක් ලබා දීමට ජනාධිපති මහින්ද රාජපක්ෂ මහතා පියවර ගෙන ඇති බවත්, එය ගොවිජනතාවට ඔවුන් විසින් තිරණය කරන පොලී අනුපාතයකට බධාවකින් තොරව ණය ගැනීමට හැකි වැඩසටහනක් බවත් ය.මෙහිදී අදහස් දැක්වූ අපදා කළමනාකරණ ඇමැති මහින්ද අමරවීර මහතා සඳහන් කළේ ගොවිජනතාවගේ හද ගැස්ම හඳුනන නායකයකු ලෙස ජනාධිපති මහින්ද රාජපක්ෂ මහතා සැමවිටම කටයුතු කරන බවත්, දේශීය කෘෂි කර්මාන්තය සංවර්ධනය කරන එතුමා කිසිදු විටෙක ආහාර ගෙන්වීම සඳහා පෙර පැවැති රජයන් මෙන් ණය ලබා නොගන්නා බවත් ය.විදේශ ණය ප්‍රතිශතය අඩුවී ඇති බව පෙන්වාදුන් මහින්ද අමරවීර මහතා සංවර්ධන කටයුතු සඳහා පමණක් රජය ණය ලබාගැනීම සිදු කරන බව පැවසීය.ආර්ථික සංවර්ධන නියෝජ්‍ය ඇමැති එම්.එල්.ඒ.එම්. හිස්බුල්ලා, ගොවිජන සේවා අධ්‍යක්‍ෂ ජනරාල් එම්.ඒ.එස්. වීරසිංහ මහත්වරුන් ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081813</link>
    <topic>එබෝලා ලංකාවට ඇතුළු වී නැහැ</topic>
    <author># සන්ධ්‍යා කරුණාරත්න</author>
    <content>එබෝලා වෛරසය මෙරටට ඇතුළු වී ඇති බවට ඇතැම් පුද්ගලයන් කරන සාවද්‍ය ප්‍රකාශවලට රැවටී අනිසි බියක් ඇති කර නොගන්නා ලෙස සෞඛ්‍ය අමාත්‍යාංශය මහජනතාවට දැනුම් දෙයි.ලෝකය පුරා මේ දිනවල ව්‍යාප්ත වෙමින් පවතින එබෝලා වෛරසය ශ්‍රී ලංකාවට ද පැමිණෙතැයි යන්න පිළිබඳ සෞඛ්‍ය අමාත්‍යාංශය නිරන්තරයෙන් විමසිලිමත් වන බව සෞඛ්‍ය අමාත්‍යාංශයේ ලේකම් සුධර්මා කරුණාරත්න මහත්මිය පවසයි. එම වෛරසය සහිත කිසිදු පුද්ගලයකු මේ වන‍ තෙක් මෙරටට ඇතුළු වී ඇති බවට සාක්ෂි නොමැති බවත් එම වෛරසයේ රෝග ලක්ෂණ සහිතව කිසියම් පුද්ගලයකු හදිසි මරණයකට පත්වුවහොත් ඒ සම්බන්ධයෙන් පරීක්ෂණ සිදු කරන බවත් ලේකම්වරිය ප්‍රකාශ කළාය.එබෝලා වෛරසය සහිත පුද්ගලයකු මෙරටට ඇතුළු වුවහොත් එම වෛරසය පැතිර යාම‍ට නොදී රෝගියාට ප්‍රතිකාර ලබාදීමේ ආරක්ෂිත ‍ක්‍ර‍මවේදයන් සම්බන්ධයෙන් රට පුරා රෝහල්වලට අවශ්‍ය උපකරණ සහ අවශ්‍ය දැනුවත් කිරීම සෞඛ්‍ය අමාත්‍යාංශය සිදු කර තිබේ.ඉන්දියාවේ සිට පැමිණි පුද්ගලයකු පැය 12 ක් වැනි කෙටි කාලයක් තුළදී මරණයට පත්වීමේ සිද්ධියත් සමඟ එම මරණය සිදු වූයේ ‍එබෝලා වෛරසය නිසා ද යන්න සම්බන්ධයෙන් සොයා බැලීමට නියෝජ්‍ය සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය සරත් අමුණුගම මහතාගෙන් යුක්ත කණ්ඩායමක් පෙරේදා (16) රිකිල්ලගස්කඩ ප්‍රදේශයට ගොස් ඇත.මීට සති තුනකට පමණ පෙර මරණයට පත් වූ මේ පුද්ගලයා සමඟ තවත් පුද්ගලයන් 16 දෙනකු ඉන්දියාවට ගොස් පැමිණ ඇති බවත් හදිසියේ සිදු වූ මරණයක් නිසා සෙසු පුද්ගලයන් සම්බන්ධයෙන් ද සෞඛ්‍ය අමාත්‍යාංශය විමසිල්ලෙන් සිටින බවත් වෛද්‍ය අමුණුගම මහතා ප්‍රකාශ කළේය.මරණයට පත් වූ පුද්ගලයාගේ රුධිර සාම්පල් පරීක්ෂා කිරීම සඳහා වෛද්‍ය පර්යේෂණායතනයට යවා ඇති බවත් මේ පුද්ගලයා මරණයට පත්වූයේ ඩෙංගු රක්තපාත තත්ත්වය නිසා හෝ මී උණ රෝගය නිසා යැයි සැක කරන බවත් ඒ මහතා කීය.එ‍බෝලා වෛරසය මෙතෙක් ඉන්දියාවේ පවතින බවට වාර්තා නොවන අතර අඳාළ පුද්ගලයා මරණයට පත්වූයේ එබෝලා වෛරසය නිසා යැයි අනිසි බියක් ඇති කර නොගන්නා ලෙසත් හෙතෙම පැවැසීය. එය ‍එබෝලා වෛරසය නොවුව ද ඒ සම්බන්ධයෙන් අනුගමනය කරන ආරක්ෂිත ක්‍රමවේදයන් මේ පුද්ගලයා සම්බන්ධයෙන් ද අනුගමනය කළ බවත් ඔහු පැවැසුවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081814</link>
    <topic>නියඟයෙන් පීඩාවට පත්වූවන්ට ලෝක ආහාර සංවිධානයෙන් සහන</topic>
    <author>මහින්ද අලුත්ගෙදර</author>
    <content>නියඟයෙන් පීඩාවට පත්වූවන්ට සහන සැලසීම සඳහා එක්සත් ජාතීන්ගේ ලෝක ආහාර වැඩපිළිවෙල සමඟ ඒකාබද්ධව විශේෂ වැඩපිළිවෙලක් ක්‍රියාත්මක කිරීමට ආර්ථික සංවර්ධන අමාත්‍යාංශය පියවර ගෙන ඇත.ශ්‍රී ලංකාවේ ප්‍රදේශ කිහිපයක මේ වනවිට ඇති වී තිබෙන දැඩි නියඟයය හේතුවෙන් පීඩාවිදින ජනතාවට සහන සැලසීම සඳහා මේ විශේෂ වැඩසටහන ආරම්භ කරන අතර එමඟින් ඒ ඒ ප්‍රදේශයන්හි ජනතාවට සහන සැළසෙන බව ආර්ථික සංවර්ධන අමාත්‍යාංශය පවසයි.මේ සම්බන්ධයෙන් ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් විශේෂ සාකච්ඡාවක් ආර්ථික සංවර්ධන අමාත්‍යාංශයේ දී පැවැති අතර එහිදී තෝරාගත් ප්‍රතිලාභීන් සඳහා ආහාර සහ මූල්‍යමය යන අංශ දෙක යටතේ සහනාධාර ලබාදීමට තීරණය කරන ලදි. මේ යටතේ දිස්ත්‍රික්ක 14ක් සඳහා පළමු මාසයේ දී ප්‍රතිලාභීන් 191,300 ක් සහ දෙවන මාසයේ දී ප්‍රතිලාභීන් 84,450 ක් සඳහා ප්‍රතිලාභ ලබාදීමට අපේක්‍ෂා කරන බවද එම අමාත්‍යාංශය සඳහන් කරයි.ඒ අනුව මොණරාගල, පොළොන්නරුව, අනුරාධපුරය, හම්බන්තොට, මුලතිව්, කිලිනොච්චි, අම්පාර, මඩකලපුව, ත්‍රිකුණාමලය, යාපනය සහ කුරුණෑගල යන දිස්ත්‍රික්කවල තෝරාගත් ප්‍රතිලාභීන් 176,400 ක් සඳහා පළමු මාසය තුළ සහල් මෙට්‍රික් ටොන් 2,116.80 ක්ද පරිප්පු මෙට්‍රික් ටොන් 529.20 ක් සහ එළවලු තෙල් මෙට්‍රික් ටොන් 132.30 ක්ද ආහාරමය ආධාර වශයෙන් ලබාදීමට තීරණය කර ඇත.මේ සඳහා වැයවන මුළු මුදල දළ වශයෙන් රුපියල් මිලියන 252.27 ක් වන අතර මන්නාරම, වවුනියාව සහ පුත්තලම යන දිස්ත්‍රික්ක තුනට මූල්‍යමය ආධාර ලබාදීමට ද මෙහිදී තීරණය කෙරිණි. ඒ අනුව එම දිස්ති‍්‍රක්කයන්හි නියඟයෙන් පීඩාවට පත් ජනතාව සඳහා පළමු මාසය තුළ මූල්‍යාධාර වශයෙන් ලබාදීමට වෙන්කර ඇති මුදල රුපියල් මිලියන 29කි. පළමු මාසයේ මෙම ආධාර ප්‍රතිලාභීන් වෙත නොමිලේ (වැඩ සිදුකිරීමෙන් තොරව) ලබාදෙනු ඇත.දෙවන මාසයේ දී ප්‍රතිලාභීන් වෙතින් තාක්‍ෂණික නොවන වැඩ (මෘදු වැඩ) ලබා ගැනීමෙන් පසු ආහාර සහ මූල්‍යාධාර ලබාදීමට නියමිත අතර ඒ අනුව ආහාර සහනාධාර ලබාදීම යටතේ දිස්ත්‍රික් 11 හි තෝරාගත් ප්‍රතිලාභීන් සඳහා ලබාදීමට නියමිත සහල් ප්‍රමාණය මෙට්‍රික් ටොන් 646.80 කි. එහි වටිනාකම රුපියල් මිලියන 35.6 කි. මූල්‍යාධාර ලබන දිස්ත්‍රික්ක තුනෙහි ප්‍රතිලාභීන්ට දෙවන මාසයේ දී ලබා ගන්නා සේවයට ගෙවීම් සිදුකිරීම සඳහා වැයවන මුදල රුපියල් මිලියන 07 කි.මෙම ආධාර ලබාදීම සඳහා ප්‍රතිලාභීන් තෝරා ගැනීම දිස්ත්‍රික් ලේකම්වරුන් හරහා ප්‍රාදේශීය ලේකම් කොට්ඨාශ මට්ටමින් සිදුකිරීමට දැනටමත් කටයුතු යොදා ඇති බව පවසන ආර්ථීක සංවර්ධන අමාත්‍යාංශය මේ සඳහා ශ්‍රී ලංකා රජය විසින් ලෝක ආහාර වැඩපිළිවෙල සඳහා පරිත්‍යාග කළ රුපියල් මිලියන 151.97 ක් පමණ වටිනා සහල් මෙට්‍රික් ටොන් 2763.60 ක් මෙහිදී ලෝක ආහාර වැඩපිළිවෙල යටතේ බෙදා හැරීමට නියමිතය. රජය මඟින් ලබාදෙන සහ වෙනත් ආයතන මඟින් ලබාදෙන සහනාධාරවලට හිමිකම් නොලැබූ පුද්ගලයන්ට මෙම වැඩසටහනේ දී ප්‍රමුඛත්වය ලබාදීමට බලාපොරොත්තු වේ.ආර්ථික සංවර්ධන නියෝජ්‍ය ඇමැති සුසන්ත පුංචිනිලමේ, ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක, දිවි නැගුම අධ්‍යක්‍ෂ ජනරාල් ආර්.ඒ.ඒ.කේ. රණවක, මුදල් අමාත්‍යාංශයේ සංවර්ධන මූල්‍ය දෙපාර්තමේන්තුවේ අධ්‍යක්‍ෂ ජනරාල් ඒ.එම්.පී.එම්.බී.අතපත්තු, ආපදා කළමනාකරණ මධ්‍යස්ථානයේ අධ්‍යක්‍ෂ ජනරාල් එල්.බී.ආර්.මාර්ක්, ලෝක ආහාර වැඩසටහන් ව්‍යාපෘතියේ අධ්‍යක්‍ෂ ආර්.එච්.ඩබ්.ඒ. කුමාරසිරි මහත්වරුන් ඇතුළු පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081815</link>
    <topic>ජනපති සීතාඑළිය බීජ අර්තාපල් ගොවිපළ බලන්න යයි</topic>
    <author># ධනුෂ්ක ගොඩකුඹුර නුවරඑළිය සිට.</author>
    <content>නුවරඑළිය දිස්ත්‍රික්කයේ අර්තාපල් ගොවීන්ගේ ඉහළ ප්‍රතිචාර මැද ජනාධිපති මහින්ද රාජපක්ෂ මහතා සීතාඑළිය බීජ අර්තාපල් ගොවිපළේ නිරීක්ෂණ චාරිකාවක පෙරේදා (16) නිරත විය.බීජ අර්තාපල් නිපැයුම වැඩිදියුණු කරමින් අර්තාපල්වලින් රට ස්වයංපෝෂිත කිරීමට මහින්ද චින්තන ඉදිරි දැක්ම යටතේ ක්‍රියාත්මක වන වැඩපිළිවෙළ තුළින් අතමිට සරු කර ගත් ගොවීහූ ජනාධිපතිතුමාට සිය ගෞරවාදරය පිරිනැමීමට ගොවිපළ වෙත පැමිණ සිටියහ.සීතාඑළිය බීජ අර්තාපල් ගොවිපළ වෙත පැමිණි ජනාධිපතිතුමා පිළිගනු ලැබුවේ නුවරඑළිය දිස්ත්‍රික් නියෝජ්‍ය කෘෂිකර්ම අධ්‍යක්ෂ එම්. සී. ජයසිංහ මහතා ඇතුළු කාර්ය මණ්ඩලයත් ගොවි ජනතාවත් විසිනි.අනතුරුව ජනාධිපතිතුමා ගොවිපළේ පර්යේෂණ මධ්‍යස්ථානයේ කටයුතු නිරීක්ෂණය කළේය. එහි පිහිටා තිබෙන පටක රෝපණ විද්‍යාගාරය සහ ව්‍යාධිවේදී විද්‍යාගාරය ජනාධිපතිතුමාගේ නිරීක්ෂණයට ලක් කෙරිණි.බීජ අර්තාපල් ගොවිපළේ කාර්යමණ්ඩලය සහ රැස්ව සිටි ගොවි ජනතාව සමඟ සුහද කථාබහක නියැළුණු ජනාධිපතිතුමා ඔවුන් සමඟ වෙන් වෙන්ව සමූහ ඡායාරූපවලට පෙනී සිටීමට ද අමතක කළේ නැත.අර්තාපල් වගාවෙන් අතමිට සරු වී ඇතිදැයි ජනාධිපතිතුමා ගොවීන්ගෙන් විමසා සිටි අතර වගාව නිසා තමන්ගේ ජීවිත සාර්ථක වී ඇති බවත් ඒ පිළිබඳ ජනාධිපතිතුමාට ස්තුතිවන්ත වෙන බවත් ගොවීහූ එකහඬින් පිළිතුරු දුන්හ.අර්තාපල වගා කරන අයට මෙන්ම අර්තාපල් ආහාරයට ගන්නා පාරභෝගිකයන්ට ද සාධාරණයක් ඉෂ්ඨ කිරීම තමන්ගේ අරමුණ බවත් ජනාධිපතිවරයා මෙහිදී ප්‍රකාශ කළේය.ශ්‍රී ලංකාවේ අර්තාපල් ගොවිපළ 1958 වර්ෂයේ දී ආරම්භ කර ඇති අතර ඒ යටතේ සීතාඑළිය, පිදුරුතලාගල, උඩරදැල්ල, කඳපොළ සහ මීපිලිමාන යන ගොවිපළ පවත්වා ගෙන යනු ලබයි. හෙක්ටයාර 155ක වපසරියකින් යුත් සීතාඑළිය ගොවිපළේ අර්තාපල් වගාවට යොදා ගන්නා ප්‍රමාණය හෙක්ටයාර් 72කි.උග්‍ර ජල සම්පාදන ගැටලුවකට මුහුණ දී සිටි සීතාඑළිය ගොවිපළේ සංවර්ධන කටයුතු මහින්ද චින්තන ඉදිරි දැක්ම යටතේ 2010 වසරේ දී ආරම්භ කෙරුණු අතර 2011- 2013 කාලසීමාව තුළ නුවරඑළිය දිස්ත්‍රික්කයේ ගොවිපළ සඳහා ලබා දී ඇති මුදල රුපියල් මිලියන 109ක් පමණ වේ.කෘෂිකර්ම ඇමැති මහින්ද යාපා අබේවර්ධන, පුද්ගලික ප්‍රවාහන සේවා ඇමැති සී. බී. රත්නායක, මධ්‍යම පළාත් ප්‍රධාන ඇමැති සරත් ඒකනායක මහත්වරුන් ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081816</link>
    <topic>දශක ගණනාවක සිට රටේ පවතින බලශක්ති මාෆියාව මුලිනුපුටා දැමිය යුතුයි</topic>
    <author>උපාලි කරුණාරත්න</author>
    <content>දේශපාලන කටයුතු කිරීමේදී අවංකව කටයුතු කරනවාද නැතහොත් තම පැවැත්ම සඳහා කටයුතු කරනවාද යනුවෙන් තමාගෙන් යමෙකු විමසුවහොත් තමා අවංකව කටයුතු කරන බවට ඔහුට හෝ ඇයට ප්‍රකාශ කරන බව තාක්ෂණ හා පර්යේෂණ ඇමැති පාඨලී චම්පික රණවක මහතා පැවසීය.රට තුළ දශක ගණනාවක සිට ක්‍රියාත්මකව පවතින බලශක්ති මාෆියාවද ත්‍රස්තවාදය මෙන් මුලිනුපුටා දැමිය යුතුයයි ඒ මහතා කීය.ඇමැතිවරයා මේ අදහස් පළ කළේ පසුගියදා (14) ඒ මහතා විසින් රචිත බලය හා බලය ග්‍රන්ථය පිළිබඳ සංවාදයකට එක්වෙමිණි. මෙය කොළඹදී පැවැත්විණි.අප කුසලතාවන්ට මුල්තැන දී පෙරට යා යුතුයි. දේශපාලන අවශ්‍යතා වෙනුවෙන් විදුලි බලයේ අනාගතය පාවා දෙන්න බැහැ. විදුලිය කැපීම අද ඊයේ සිදුවූවක් නොවේ. එය 1980 දීත් සිදු වුණා.විදුලි ක්ෂේත්‍රයේ ඇතිවන අඩුපාඩුවලට ඉංජිනේරු ක්ෂේත්‍රයන්ද වගකිව යුතුයි. විදුලි බල කටයුතු සම්බන්ධව අසාර්ථක වූ සමාගම්වලට එම කටයුතුවලට නැවත සම්බන්ධ වීමට ඉඩ නොතැබිය යුතුයි.බලශක්ති ක්ෂේත්‍රයේ සිටින ප්‍රභාකරන්ලා අප හඳුනා ගත යුතුයි.දැන උගත් වෘත්තීයවේදීන් නිවැරැදි තීන්දු තීරණ ගැනීමේදී දක්වන මැලිකම හේතුවෙන්ද විවිධ ගැටලු ඇතිවෙනවා. රටට ඉදිරියට යාමට තිබෙන බාධක ඉවත් කළ යුතුයි. සුදු කරපටි කාරයන් කීප දෙනකුට රට නැටවීමට ඉඩ දෙන්න බැහැ.රට පෙරට ගෙන යාමේ කටයුත්තේදී වෘත්තීයවේදීන්ට සහ මාධ්‍යවේදීන්ට විශාල වගකීමක් පැවරෙන බවද චම්පික රණවක මහතා පැවසීය.මහාචාර්ය සිරිමල් අබේරත්න මහතා - පාඨලී ඇමැතිවරයාගේ බලය සහ බලය කෘතිය එළි දැක්වූවේ ඉතා වැදගත් අවස්ථාවක. බල ශක්තිය සඳහා ඉහළ ඉල්ලුමක් පැවතියේ දියුණු රටවල වුවත් වර්තමානයේ දියුණු වෙමින් පවතින රටවලද ඉහළ බලශක්ති ඉල්ලුමක් පවතිනවා.අප්‍රිකානු කලාපයේ සම්පත් විශාල ලෙස තිබෙනවා. නමුත් දුප්පත් රටවල් එහි තිබෙන්නෙ. සම්පත් තිබීම පමණක් පොහොසත් විමට බලපාන්නෙ නැහැ. සම්පත් නොමැතිව දියුණු වෙන්න බැහැ කීම මිථ්‍යාවක්. ඉතිහාසයේ බොහෝ අවස්ථාවල අපට අතපසුවීම් සිදු වුණා. ජ්‍යෙෂ්ඨ මාධ්‍යවේදී වික්ටර් අයිවන් මහතා ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081817</link>
    <topic>නාගරික ජනාවාසවල ජීවත්වන දරුවන්ගේ හීන සැබෑ කරගන්න අප අත්වැල දිය යුතුයි</topic>
    <author/>
    <content>නාගරික ජනාවාසවල ජීවත්වන දරු දැරියන්ගේ අධ්‍යාපනික හා අනෙකුත් කුසලතාවන් වර්ධනය කර යහපත් අනාගතයක් ඇතිකිරීම උදෙසා සෑම නාගරික ජනාවාසයක්ම ආවරණය වන පරිදි ප්‍රජා සම්පත් මධ්‍යස්ථාන ආරම්භ කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පවසයි.ඇමැතිවරයා මේ අදහස් පළ කළේ “කොළඹ ළමයි” 2014 නාගරික ජනාවාස ළමා කෙටි නාට්‍ය තරගාවලියේ සමාරම්භය, වෙනුවෙන් ඊයේ (16) දින කොළඹ 07, ග්‍රීන්පාත් නව නගර ශාලාවේදී පැවැති උත්සවයට ප්‍රධාන ආරාධිතයා වශයෙන් සහභාගි වෙමිණි.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා, වරප්‍රසාද බොහෝදුරට අහිමිකර දමා තිබෙන, අදෘෂ්‍යමාන බලයක් විසින් යටපත් කොට තිබෙන, කොං කරන ලද කොළඹ නගරයේ අඩු පහසුකම් ජනාවාසවල දරුවන්ගේ හැකියාවන් හා දක්ෂතාවන් වර්ධනය කරන්න, දරුවන් අතර කලා හැකියාවන් දියුණු කිරීමේ වැඩපිළිවෙළවල් ක්‍රියාත්මක කරන්න, දරුවන්ට ඉතිරි කිරීමේ පුරුද්ද ඇති කරන්න, ස්වයං රැකියා අවස්ථා නිර්මාණය කරන්න නාගරික ජනාවාස සංවර්ධන අධිකාරිය ක්‍රියාත්මක කරන මේ වැඩසටහන නාගරික ජනාවාස ප්‍රජාව අතර පැතිරුණු වැඩසටහනක් බවට පත්වී තිබෙනවා.අද ක්‍රියාත්මක වෙන කොළඹ ළමයි වැඩසටහන සඳහා දරු දැරියන් 20,000කට අධික පිරිසක් සහභාගි වීමෙන් එය මනාව පැහැදිළි වෙනවා. මේ දරු දැරියන්ගේ දක්ෂතා වර්ධනය කිරීම වෙනුවෙන් පරිගණක පහසුකම් සහිත ප්‍රජා සම්පත් මධ්‍යස්ථාන නුදුරු අනාගතයේදී ආරම්භ කිරීමට බලාපොරොත්තු වෙනවා.මේ අඩු පහසුකම් ජනාවාසවලට තියෙන්නේ ඉලක්කම්වලින් හඳුනන නම් ඒ නම්වලින්ම කියවෙනවා ජනාවාසවල ඉන්නේ කවුද කියලා. නම යොදා තියෙන්නේ ඉන්නේ පීඩිත ජනතාව කියලා පෙනෙන විදිහට.ප්‍රභූ පැලැන්තිය ඉන්න ප්‍රදේශවලට තියෙන අරුමෝසම් නාම දුගී ජනයා ඉන්න පැල්පත්වලට නැහැ. අරලිය උයන වැනි නම් මේ ජනාවාසවලට නැහැ. ඒ වගේම ජනප්‍රිය පාසල් පෙනි පෙනී ජීවත් වුණත් සමහරවිට තමා ඉන්න නිවාසවල අවුරුදු 20ක් 30ක් පදිංචි වුවත් නිත්‍යානුකූල හිමිකම ඔප්පු කරගත නොහැකි නිසා ජනප්‍රිය පාසල් පෙනි පෙනී ඒ පාසල්වලට ඇතුල්වීමට නොහැකිව උහුලන දරුවන් මෙහි ජීවත්වෙනවා.අද එම දරුවන්ට අඩු පහසුකම් පාසල්වලට යන්න සිදුවෙලා තියෙනවා. අඩු පහසුකම් ජනාවාසවල ජීවත්වන දරුවන් ගොදුරු කරගන්න බලන විශාල පාපී බලවේග ප්‍රවාහයක් ඉන්නවා.සමහර අපචාරයන් පතුරුවන ඒවා ව්‍යාපාර හැටියට කරගෙන යන අය බලනවා මේ දරුවන් අතරින් තමන්ගේ ඊළග ගොදුර හොයාගන්න නිර්මාණය කරගන්න. ඒ වගේම පාතාල ලෝකය කියල හඳුන්වන ඒ සමාජය කට ඇරගෙන බලාගෙන ඉන්නවා මේ දරුවන් අතරින් තමන්ගේ ඊළඟ සාමාජිකයන් නිර්මාණය කරගන්න. ඒ නිසා අපි කල්පනා කළා මෙහෙයුමක් දියත් කරන්න.පාතාලයට සම්බන්ධ වන අය පාතාලකාරයන් කියලා හංවඩුගහන්න ලේසි වුණාට, මත්ද්‍රව්‍යවලට සම්බන්ධ වන අය කුඩු කාරයන් කියලා හංවඩු ගහන්න පහසු වුණාට, සමාජ අපරාධවලට ගොදුරුවන අය අපරාධකාරයෝ කියලා හඳුන්වලා නාමකරණය කරලා අත හෝදගත්තට සමාජයක් හැටියට අපට එතනින් නතරවෙන්න බැහැ. ඒ නිසා අපට වගකීමක් තියෙනවා ඒ ජන සමාජය හිතන මතන ගුණය, ජන සමාජය ඉදිරියට එන්න තියෙන හැකියාවත් වර්ධනය කරන එක.ජනාවාසවල ජීවත්වන දරුවන්ගේ හීන සඵල කරගැනීම සඳහා අප අත්වැල දිය යුතුයි. පහසුකම් සහිත ජනාවාසවල ජීවත්වන දරුවන්ට තියෙන හීන අඩු පහසුකම් ජනාවාසවල ජීවත්වන දරුවන්ටත් තියෙනවා. මේ දරුවෝ දකින්නෙත් ඒ හීනම තමයි. පොඩි පොඩි වෙනස්කම් තිබුණත් බොහෝදුරට ඒ හීන සමානයි. ඒ හීන සඵල කරදෙන්න හැකි ප්‍රධානතම ක්‍රමය ඔවුන්ගේ හැකියාවන් වැඩිදියුණු කිරීම ශ්‍රී ලංකාවේ දුප්පත්කම ජයගන්න මිනිසුන්ට තිබෙන මාවත හැකියාවන් වැඩිදියුණු කරගැනීම. වැඩිදියුණු කරගන්නා සෑම හැකියාවකින්ම ආර්ථිකයේ කිසියම් ස්ථානයක් විශ්වාසවන්තව අත්පත් කරගන්න කෙනෙක් හැටියට පත්වෙනවා.අද අපේ රටේ සංස්කෘතික ක්ෂේත්‍රය ගත්තත්, නාට්‍ය ක්ෂේත්‍රය ගත්තත් පසුගිය කාලයට සාපේක්ෂව වැඩියෙන් වේදිකාගතවන ප්‍රවණතාවය තියෙනවා. අලුතින් නාට්‍ය හැදෙන ප්‍රවණතාවය තිබෙනවා. මොන මොන ගැටලු සංවාද විසංවාද තිබුණත් නිර්මාණකරණයේ ප්‍රවණතාව වැඩි දියුණුවෙලා තියෙනවා. නිර්මාණවල ගුණාත්මක භාවය පිළිබඳ විවිධ අදහස් තියෙන්න පුළුවන්. ඒ නිසා සංස්කෘතික නිෂ්පාදනවලට, විනෝදාස්වාදක ආර්ථිකයට විශාල වෙළඳපොළක් තියෙනවා. ඉඩ ප්‍රස්ථාවක් තියෙනවා. ඒ නිසා මේ දරුවන්ගේ කලා හැකියාවන් වර්ධනය වෙනවා කියන්නේ මේ දරුවන් ඉන්න සමාජයේ පවතින මට්ටමට වඩා ඉහල තත්ත්වයට පත්වෙනවා.මේ සමාජයේ ඉදිරි ගමන නිර්මාණය කළහැකි අවස්ථාවකුත් ඒ මඟින් නිර්මාණය වෙනවා. කොළඹ නගරයේ නාගරික අඩු පහසුකම් ජනාවාස දරුවන් වෙනුවෙන් මේ ආකාරයේ වැඩසටහනක් වෙනත් කිසිම පෞද්ගලික හෝ රාජ්‍ය අංශයෙන් සිදුකර තිබෙනවා කියලා අපි අහල නැහැ.මහින්ද චින්තන ඉදිරි දැක්ම අනුව, විමල් වීරවංශ ඇමැතිවරයාගේ උපදෙස් පරිදි නාගරික ජනාවාස සංවර්ධන අධිකාරිය විසින් ක්‍රියාත්මක කරන ජනසෙවණ ස්වශක්ති මානව සංවර්ධන වැඩසටහන යටතේ නාගරික ජනාවාසවල ජීවත්වන දරු දැරියන්ගේ සෞන්දර්ය හා කලා කුසලතා වර්ධනය කිරීමේ අරමුණින් කොළඹ ළමයි 2014 වැඩසටහන ක්‍රියාත්මක වේ.ඒ අනුව නාගරික ජනාවාස දරු දැරියන්ගේ නාට්‍ය කුසලතාවන් වර්ධනය කිරීමේ අරමුණෙන් ළමා කෙටි නාට්‍ය තරගාවලිය ආරම්භ කෙරිණි. සෞන්දර්ය කලා විශ්වවිද්‍යාලයේ අධීක්ෂණය හා විනිශ්චය යටතේ මෙහි තරග පැවැත්වේ. නාට්‍ය තරගාවලියේ පළමු වටයේ තරග මේ මස 16, 17 හා 18 තෙදින තුළ කොළඹ ග්‍රීන්පාත් නව නගර ශාලාවේදී පැවැත්වෙන අතර ළමා කෙටි නාට්‍ය තරගාවලිය සඳහා කෙටි නාට්‍ය 75ක් ඉදිරිපත් කිරීමට නියමිතය.කොළඹ නාගරික මන්ත්‍රී මොහොමඩ් මුසම්මිල්, සෞන්දර්ය කලා විශ්වවිද්‍යාලයේ ජ්‍යෙෂ්ඨ කථිකාචාර්ය ප්‍රසන්නජිත් අ‍ෙබ්සූරිය, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ අතිරේක ලේකම් (නිවාස) කේ. ඒ. තිලකරත්න, නාගරික ජනාවාස සංවර්ධන අධිකාරියේ සභාපති නීතිඥ පාලිත ගමගේ, එහි අධ්‍යක්ෂ ජනරාල් වෛද්‍ය සුමිත් වන්නිආරච්චි, ජාතික භෞතික සැලසුම් දෙපාර්තමේන්තුවේ අධ්‍යක්ෂ ජනරාල් නෙරන්ජන් කුරුකුලසූරිය, ජනසෙවණ ජාතික නිවාස ලේකම් කාර්යාලයේ උපදේශක ලක්විජය සාගර පලන්සූරිය යන මහත්වරු, මව්‍පියෝ, දරු දැරියෝ ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081818</link>
    <topic>ගිනස් සම්මානය ශ්‍රී ලංකාවේ ප්‍රධාන බාලදක්ෂ ජනාධිපති මහින්ද රාජපක්ෂ මහතාට</topic>
    <author>ඡායාරූපය - සුදත් සිල්වා</author>
    <content>මහනුවර ධර්මරාජ විද්‍යාලයීය බාලදක්ෂ සමූහයේ ශත සංවත්සරය සැමරීම වෙනුවෙන් පසුගියදා පැවැති රිස්ගෝ 2013 ජාත්‍යන්තර බාලදක්ෂ එකමුතුවේ ක්‍රියාකාරකම් අතර නිමවන ලද දැවැන්ත බාලදක්ෂ ලේන්සුව හා වොගලය ‍ලොව මෙතෙක් නිර්මාණය කළ විශාලතම මන්ත ලේන්සුව හා වොගලය ලෙස ගිනස් වාර්තා අතරට එක්විය.මෙරට පාසලක් විසින් පිහිටුවන ලද පළමු හා එකම ගිනස් වාර්තාව මෙය වන අතර ලෝක ගිනස් වාර්තා කාර්යාලය පසුගියදා එය නිල වශයෙන් දැන්වීය.එම සම්මානය ශ්‍රී ලංකාවේ ප්‍රධාන බාලදක්ෂ ජනාධිපති මහින්ද රාජපක්ෂ මහතා වෙත පිරිනැමීම පසුගියදා මහනුවර ජනාධිපති මන්දිරයේ දී සිදුකෙරිණි. ධර්මරාජ විද්‍යාලයීය බාලදක්ෂ සමූහයේ අනුශාසක පාර්ලිමේන්තු මන්ත්‍රී එරික් වීරවර්ධන, ධර්මරාජ විදුහල්පති එස්.එම්.කීර්තිරත්න මහත්වරු ද විද්‍යාලයීය ආදි බාලදක්ෂ සංගමයේ නියෝජිතයන් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081819</link>
    <topic>ජනාධිපති ආර්යාව ළමා රෝහලට යොමුකරන ලද සීෂෙල්ස් දියවැඩියා රෝගී දරුවකුගේ සුවදුක් විමසා බලයි</topic>
    <author/>
    <content>ජනාධිපති ආර්යා ශිරන්ති රාජපක්ෂ මහත්මියගේ සීෂෙල්ස් සංචාරයේ දී දියවැඩියා රෝගයෙන් පෙළෙන දරුවකුගේ සුවදුක් විමසා බැලූ අවස්ථාවේ දී ප්‍රතිකාර ලබාගැනීම සඳහා අවස්ථාවක් ලබාදෙන ලෙස ඉල්ලීමක ප්‍රතිඵලයක් ලෙස රිජ්වේ ආර්යා ළමා රෝහල වෙත යොමුකරන ලද අතර සුවය ලබමින් සිටින එම දරුවාගේ සුවදුක් විමසූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081820</link>
    <topic>බස්නාහිර පළාතේ ඩෙංගු වැළැක්වීමට පියවර ගෙන තිබෙනවා එන ඕනෑම අභියෝගයකට මුහුණ දෙන්න අප සූදානම්</topic>
    <author>නිරුෂි විමලවීර සහ වයිමන් හෙට්ටිආරච්චි</author>
    <content>අපේ රටට කුඩු ගලා එන්නේ විවෘත ආර්ථිකයේ ප්‍රතිඵල නිසා බවත් බස්නාහිර පළාතේ ඩෙංගු වැලැක්වීම සදහා පියවර ගෙන තිබෙන බවත් එන ඕනෑම අභියෝගයකට මුහුණ දෙන්න ආණ්ඩුවක් ලෙස අප සූදානම් බවත් ඩෙංගු රෝගීන්ගේ මරණ ගණන අඩු කිරීමට අපි පියවර ගෙන තිබෙන බව බස්නාහිර පළාත් සෞඛ්‍ය ඇමැති රංජිත් සෝමවංශ මහාතා ප්‍රකාශ කෙළේය.ඒ මහතා මේ බව පැවසුවේ එහි සභාපති සුනිල් විජේරත්න මහතාගේ ප්‍රධානත්වයෙන් රැස් වු අවස්ථාවේදීය..ඩෙංගු රෝගය මර්ධනයට සෞඛ්‍ය සමාජ පිහිටු විය යුතු බවට මහේෂ් අල්මේදා මහතා ගෙන එන ලද යෝජනාව උත්තර දෙමින් ඇමැතිවරයා එසේ කීය.යෝජනාව ඉදිරිපත් කිරීමෙන් පසුව අල්මේදා මහතා මෙසේ ද කීය. ඩෙංගු රෝගය නිසා ළමයි කිහිප දෙනෙක් පසුගියදා මියගියා .සමහර පාසල් වසා දමන්නත් සිදුවුණා. රෝගය බෝවීමට තුඩුදෙන නුසුදුසු ආහාර පාන ආදිය සීමාවක් නැතුව අලෙවි කරනවා. රෝගය මැඩපැවැත්වීම සදහා කමිටුවක් පත් කරන‍ ලෙස ඉල්ලා සිටිනවා .ශ්‍රීනාත් පෙරේරා (එජාප) - මෙම යෝජනාවට අපි පූර්ණ සහායෝගය ලබාදෙනවා සමස්ථ ඩෙංගු රෝගීන්ගෙන් සියයට හැටක් සිටින්නේ බස්නාහිර පළතේ. ගිය වසර හා සැසැදීමේදී රෝගය සියයට විසිපහකින් ඉහළ ගොස් තිබෙනවා. පිළිකා රෝහලේ පවා මදුරු කීටයන් ඇති බව වාර්තා වී තිබෙනවා .පළාත් පාලන ආයතන සංවර්ධන කමිටු හා සෞඛ්‍ය වෛද්‍ය නිලධාරීන් මීට වඩා සහජීවනයෙන් හා සහයෝගයෙන් කටයුතු කළ යුතුයි.නිරෝෂා අතුකෝරල මහත්මිය (එජනිස)-ඩෙංගු රෝගය පළමුව වාර්තා වූයේ 1962 වර්ෂයේදී. එය මේ වනවිට රොගීන් 12000 කට ආසන්න වී තිබෙනවා. රෝගය නිවාරණයට නිසි පියවර ගත්තත් එය මෙතෙක් මර්ධනය වී නැහැ.රෝස් ප්‍රනාන්දු මෙ‍නවිය (එජාප) - දීර්ඝ කාලයක් ඇතිවූ රෝගයක් නිධාන රෝගයක් වෙනවා. ඒ අණුව ඩෙංගුත් එම තත්ත්වයට දැන් පත්ව තිබෙනවා. පාසල් වල කමිටු පවත්වා මෙයට විසදුමක් හොයන්න බැහැ.සුසාර දිනාල් මහතා (එජනිස)- මේ රටේ බෝවන රෝගවලට වඩා වේගයෙන් බෝනොවන රෝග ව්‍යාප්ත වී යනවා . වැරදි ආහාර ආ ජීවන රටා නිසාත් ව්‍යායාම මද කම නිසා බෝ ‍නොවන රෝගවලට පාසල් දරුවන් විශාල ව‍ශයෙන් ගොදුරුව තිබෙනවා. පිටි සහිත තෙල් සහිත හා වැ‍රදි ආහාර මීට බලපා තිබෙනව. මෙම ජාතික ප්‍රශ්නයට සියළු දෙනා එක්ව කටයුතු කළ යුතුයි.නලින් ජයතිස්ස මහතා (ජවිපෙ)- කොටි මරපු අපිට ඩෙංගු මදුරුවො කජ්ජක්ද කියලා ‍හිටපු සෞඛ්‍ය ඇමැති නිමල් සිරිපාල සිල්වා මහතා දිනමිණට ප්‍රකාශයක් කර තිබුණා. නමුත් එය මේවන විට විශාල ව්‍යසනයක් බවට පත්ව තිබෙනවා. මේ රටේ පාසල් දරුවන් අතර තිබෙන මානසික රෝග ගැන මෙතෙක් පරීක්ෂණ කරලා නැහැ . රක්ත හීනතාව, මන්ද පෝෂණය, දත් රෝග විශාලලෙස ඉහළ ගොස් තිබෙනවා. කෝකිලා හර්ෂණී මහත්මිය(එජනිස) ජනාතා නියෝජිතයින් ඩෙංගු රෝගය ව්‍යාප්ත වන ආකාරය පිළිබද දැනුවත් කිරීම ඉතා වැදගත්.රොඩ්නි ප්‍රෙෂර් මහතා (එජාප)- දයාව උපදින්නේ නිවසින් කියා කියමනක් තිබෙනවා . නිසි පුරුදු වලට ළමයි පුරුදු වෙලා නැහැ. ඒ වගේ පසුබිමකුත් ලංකාවේ නිරමාණය වෙලා නැහැ . මධ්‍යම ආණ්ඩුව පළාත් පාලන ආයතන වලට අයිති දෙයක් කියලා අපි ඇග බේර ගන්න හොද නැහැ. මේ මර්ධනය කිරීම ජාතික යුතුකමක්.රොයිස් ප්‍රනාන්දු මහතා (එජාප)- මාගේ කීර්තිනාමය නැවත වාරයක් විනාශ කිරීමේ කුමන්ත්‍රණයක් ක්‍රියාත්මක වෙනවා.. දැනට බන්ධනාගාරයේ සිටින මාගේ නම භාවිතා කර කප්පම් ඉල්ලීමේ සංවිධානාත්මක වැඩපිළිවෙලක් ක්‍රියාත්මකයි . මගේ නම් යොදමින් ස්වර්නාභරණ ආයතන , විදේශ රුකියා ආයතන වලට ඊසි කෑෂ් ක්‍රමයට මුදල් තැන්පත් කරන ලෙස තර්ජනාත්මක දුරකථන ඇමුතුම් ලබා දී තිබෙනවා. බන්ධනාගාර අධිකාරි තුමා මගින් පොලිස් ‍පති තුමා වෙත මම මේ පිළිබදව සවිස්තරාත්මක ලිපියක් ඉදිරිපත් කරනවා.සභාපති - ලිපිය සභාගත කරනවාද? සභා ගත කරන්න. රොයිස් ප්‍රනාන්දු මහතා (එජාප) ලිපිය සභාගත කරමි.ගාමිණි තිලකසිරි මහතා ( එජනිස) මෙරට අතවරයට ලක්වන දරුවන්ගෙන් සියයට හැටපහක් අතවරයට ලක්වන්නේ හිතවතුන්ගෙන් සහ අසල් වාසීන්ගෙන් ඒ පිළිබදව සැලකිලිමත් විය යුතුයි . සුමිත් ලාල් මෙන්දිස් මහතා (එ.ජ.නි.ස) කළුතර ඥානෝදය විද්‍යාලයේ සිදුවන අක්‍රමිකතා පිළිබද මවු පියන් පැමිණීලි කර තිබෙනවා.එම පසලේ ගුරුවරියක් රුපියල් 50,000ක අල්ලසක් ඉල්ලා තිබෙනවා.විමර්ශන සිදු කරන අතරතුරදි සිද්ධියට අදාළ ගුරුවරියට ස්ථාන මාරු ලබා දී තිබෙනවා.ඒ ගැන සොයා බලා නිසි පියවර ගත යුතුයි. නිශාම්දීන් මහතා (එ.ජ.නි.ස)-ඊශ්‍රායල් හමුදාව සිදු කරන මිලේච්ච ක්‍රියා තරයේ ප්‍රතික්ෂේප කරනවා .අපේ ආණ්ඩුවත් එවන් ක්‍රියා හෙළා දකිනවා. ඒ.ඩී.ජගත් කුමාර මහතා(එ.ජ.නි.ස)- බත්තරමුල්ල සමුපකාර සමිතියේ රුපියල් ලක්ෂ 600ක ජනතා මුදලකට අක්‍රමිකතා සිදුව තිබෙනවා.පළාත් සමුපකාර ඇමැතිවරයා එහි අධක්ෂ මණ්ඩලය ඉවත් කර තිබෙනවා. මේ පිළිබද පරීක්ෂනයක් පවත්වන්න .එස්. ඒ. මරික්කාර් මහතා (එ.ජා.ප)- කොළඹ පාසල්වල පළමු ශ්‍රේණියට සිසුන් ඇතුළත් කිරීම පිළිබද ගැටලු ඇති වී තිබෙනවා.දෙමළ කතා කරන දරුවන්ට පාසලක් ලබා දීමේදි ගැටලු ඇති වෙලා. මුදල් ඇති අය ජාත්‍යන්තර පාසල් වලට දරුවන් ඇතුළත් කරනවා‍ .මුජුබරි රහුමාන් මහතා (එ.ජා.ප)- ඊශ්‍රාලයට විරුද්ධව දහස් සංඛ්‍යාත පිරිස් වීදි බැස විරෝධතාවයක නිරත වෙනවා .නමුත් අපේ ආණ්ඩුව ඍජුව විරෝධතා දක්වන්නේ නැහැ.(ආණ්ඩුපක්ෂයෙන් බාධා) හෙක්ටර බෙත්මගේ මහතා (එ.ජනිස)- අතුරුගිරිය බස් නැවතුම්පොළ අසළ ඇති භූමි භාගය පළාත් සභා දේපළක් වුවත් එය පෞද්ගලික් ආයතනයක් පරිහරණය කරනවා. එය ජනතා පරිහරනය සදහා ලබා දෙන්න.නිශාන්ත ශ්‍රි වර්ණසිංහ මහාතා (එජනිස)- ඊශ්‍රායලය සිත් පිත් නැතුව කරන අමානුශික ක්‍රියා අපි තරයේ හෙළා දකිනවා .සාමාන්‍ය ජනතාවගේ දරුවන් 1000කට වැඩිය ඝාතනය වෙලා. ගසා තීරයේ කෙ‍රෙන ඝාතන වලට පරීක්ෂණ නැහැ. එහෙත් ශ්‍රී ලංකාවේ සිදුවු බව කියන මානව හිමිකම් උල්ලංඝනය වීම් පිළිබදව පරීක්ෂණ පැවැත්වීමට යනවා .අරුණ දීපාල් මහතා (එජනිස)- පානදුර මාලමුල්ල ගල්වල කුඹුර අපද්‍රව්‍ය පිරවීමට ගිවිසුමක් අත්සන් කර තිබෙනවා. . එමගින් ජනතාවට විශාල ප්‍රශ්න මතුවිය හැකියි. ඒ අවට නිවාස 43ක් තිබෙනවා. විපක්ෂ නායක මංජු ශ්‍රි අරංගල මහතා- නාගරික සංවර්ධන අධිකාරිය ගන්නා ඇතැම් තීන්දු නිසා ජනතාව අපහසුතාවටය පත් වෙනවා .මේ පිළිබද අවධානය යොමු කළ යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=n14081821</link>
    <topic>අනියම් බිරින්දෑවරුන් නඩත්තු කරන්න රට ව‍ටේ ගෙවල් බින්ද අනංගයන් දැලේ</topic>
    <author>කොච්චිකඩේ විශේෂ</author>
    <content>අනියම් බිරින්දෑවරුන් ඇසුරු කිරීමට මුදල් සෙවීම සඳහා ගෙවල් බිඳ දේපළ සොරකම් කෙළේ යැයි කියන තිදෙනෙකුගෙන් යුත් කණ්ඩායමක දෙදෙනෙක් ලක්ෂ 5ක පමණ දේපළ සමඟ මීගමුව පොලිසිය අත්අඩංගුවට ගෙන ඇත.සොරකම් කළ දේපළ අතර රන් අබරන හා මුදල්ද වෙයි.කදිරාන දෙමංහංදිය හා දොන් ඩේවිඩ් මාවත යන ප්‍රදේශවල ගෙවල් දෙකක් බිඳ මෙම දේපළ සොරකම් කැර තිබුණි.මෙහි පළමුවැනි සැකකරු අනියම් බිරින්දෑවරුන් තබාගෙන ඔවුන්ට කුලී නිවාස ලබා දී නඩත්තු කරන අයෙකි. මෙහි දෙවැනි සැකකරු වන ක්‍රිශාන්ත නොහොත් බෲනා මාසයකට පමණ ඉහතදී රුක්අත්තන ප්‍රදේශයේදී කපා කොටා ඝාතනය කැර තිබුණි.සොරකම් කළ දේපළවලින් කොටසක් පළමු සැකකරු අලුතෙන් සාදා ඇති නිවසේ තිබී පොලිසිය සොයා ගෙන ඇත. එම දේපළ අතර රූපවාහිනී යන්ත්‍රයක්, ගෑස්ලිප්, චෙක්, රූපලාවන්‍ය කට්ටල, විදුලි පංකා, ඩී.වී.ඩී. යන්ත්‍රද විය.කොට්ඨාස පොලිස් අධිකාරි ජයන්ත ලියනගේ මහතාගේ හා සහකාර පොලිස් අධිකාරි පියසිරි ප්‍රනාන්දු යන අයගේ උපදෙස් මත මීගමුව මූලස්ථාන පොලිසියේ ප්‍රධාන පොලිස් පරීක්ෂක සමන්තිලක මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක සී.ටී. සේනානායක නොවිසඳුනු අපරාධ විමර්ශන ඒකකයේ ස්ථානාධිපති උප පොලිස් පරීක්ෂක කේ.එම්. වික්‍රමසිංහ, පොලිස් සැරයන් (51687) මොහොමඩ් නිශ්මි, පොලිස් කොස්තාපල්වරුන් වන (27424) චාමර, (77962) බණ්ඩාර යන කණ්ඩායම වැටලීම සිදුකරණ ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408181</link>
    <topic>පර්වතය කඩන්න අවසර දුන් පුරාවිද්‍යා ගවේශකගේ වැඩ තහනම්</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පරාක්‍රමබාහු රජ සමයේ විසූ රණශූරිය වූ සුගලා දේවියගේ දේහය තැන්පත් කොට තිබූ බව පැවසෙන මීවත්පුර ගල් පර්වතය ගල් කැඩීම සඳහා අවසර පත්‍රයක් නිකුත් කරන ලද පුරාවිද්‍යා ගවේෂණ නිලධාරියාගේ සේවය පුරාවිද්‍යා දෙපාර්තමේන්තුව විසින් අත්හිටුවා ඔහු වැඩ තහනමට ලක්කොට තිබේ.2013 ඔක්තෝබර් 03 දින පොලිස් කණ්ඩායමක් විසින් මීවත්පුර මෙම ගල් පර්වතය පරීක්ෂා කිරීමේදී එහි ඉපැරණි පුරාවිද්‍යාත්මක නටබුන් විනාශයට පත්කොට ඇති බව සොයාගනු ලැබීය.වසරකට ආසන්න කාලයක් මේ පිළිබඳව පුරාවිද්‍යා දෙපාර්ත‍මේන්තුව පරීක්ෂණ පැවැත්වීමෙන් පසු මේ නිලධාරියා වැඩ තහනමට පත්කළ බව පුරාවිද්‍යා දෙපාර්තමේන්තුවේ උසස් නිලධාරියකු “දිනමිණ”ට පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408182</link>
    <topic>පුත්තලමේ  දිරිය කත</topic>
    <author>මාරවිල සමූහ මිහිර විජේසේකර</author>
    <content>අතීතයේ මුළුතැන්වී සිටි තාත්තාව නූතන සමාජයේ සෑම අංශයකින්ම පෙරමුණ ගෙන සිටී. විවිධ බාධක මධ්‍යයේ තම ජීවිතය ජයගන්න කාන්තාවන් පිළිබඳ නිරන්තරයෙන් අසන්නට දකින්නට ලැබේ.එවැනි කාන්තාව‍න් අභියෝග ජයගන්නා අයුරු සටහන් වූයේ මෙලෙසිනි. පුත්තලම - පාලවිය ප්‍රදේශයේ සංවර්ධනය කෙරෙන මාර්ගයට කාන්තාවක් විසින් තාර දමන අයුරු මෙහි දැක්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408183</link>
    <topic>දෙවිනුවර සල්පිලට ගිය දෙපිරිසක් කඩු-පොලුවලින් ගහගෙන 9ක් රෝහලේ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පසුගිය 15 දින රාත්‍රී 9.30ට පමණ දෙවිනුවර සල්පිලට ගොස් නිවෙස බලා යමින් සිටි දෙපිරිසක් අතර ඇතිවූ ගැටුමකින් කඩු, පිහි සහ පොලු පහරවල් වැදීමෙන් තුවාල ලැබූ 9 දෙනකු මාතර මහරෝහලට ඇතුළත් කර ඇත.මේ තුවාලකරුවන් අතර කාන්තාවක් සහ විසි හැවිරිදි තරුණියක්ද සිටින බව හෙළිවේ.දෙවිනුවර ප්‍රදීපාගාර මාවතේ පවුලක සාමාජිකයින් සහ ඥාතිවරු පිරිසක් 15 වන දින රාත්‍රියේ දෙවිනුවර සල්පිලේ ඇවිදීමට ගොස් සිටියදී ඔවුන්ට පහරදීමට පිරිසක් සූදානම්ව සිටින බවට දුරකථන පණිවුඩයක් ලැබී ඇත.ඒ අනුව මේ පිරිස ඇවිදීම නතරකොට රාත්‍රී 9.30ට නිවෙසට යාමට පිටත්ව ඇත. මේ අවස්ථාවේ දෙවිනුවර, කිරලවැල්ල කඩයක් අසල රැඳී සිටි තවත් පිරිසක් මොවුන්ට අවිවලින් සහ පොලුවලින් පහරදීම නිසා දෙපිරිස අතර ගැටුමක් වී තිබේ. මේ සිද්ධියට සම්බන්ධ දෙපිරිසම තුවාල ලබා මාතර මහ රෝහලේ 5, 6 වාට්ටුවලට ඇතුළත්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408184</link>
    <topic>මහනුවර-අම්පාර බසය පෙරැළී 20ක් රෝහලේ</topic>
    <author>පදියතලාව සමූහ චන්ද්‍රදාස විජයසිරි</author>
    <content>මහනුවර සිට අම්පාර දක්වා ධාවනය කරමින් පැවැති බස් රියක් ඊයේ රාත්‍රී 7.40ට පමණ මහඔය බොරපාළ පියාසරගමදී පෙරළීමෙන් මඟීන් 20ක් පමණ තුවාල ලබා මේ වන විට මහඔය දිසා රෝහල වෙත ඇතුළත්කර ඇත.වර්ෂාව හේතුවෙන් පාර ලිස්සා මෙම අනතුර සිදුව ඇති බැව් පැවසේ. බස් රිය උඩුබැලිඅතට හැරී ඇති අතර බස් රථයේ කොන්දොස්තරවරයාද තුවාල ලබා රෝහල් ගත කර ඇත.මහඔය පොලීසිය මේ සම්බන්ධයෙන් පරීක්ෂණ පවත්වාගෙන යන අතර තුවාලකරුවන් කිහිප දෙනෙකුගේ තත්ත්වය බරපතළ බව රෝහල් ආරංචි මාර්ග පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408185</link>
    <topic>වවුනියාව-නාමල්ගම විහාරාධිපති හිමි අකුණු සර වැදී මරුට</topic>
    <author>වවුනියාව උතුර සමුහ බන්දුල සෙනෙවිරත්න</author>
    <content>වවුනියාව බෝගස්වැව ප්‍රදේශයට පසුගිය 15 දා සවස දිගු නියඟයකින් පසු පැවැති අකුණු සහිත වැස්සත් සමඟ අකුණු සර වැදීමෙන් නාමල්ගම විහාරස්ථානයේ විහාධිපති හිමියන් අපවත්ව ඒහිමියන් ගේ ආවතේවකරු ද මියගොස් ඇත.ඉකුත් 15 දින සවස 6.20 ට පමණ අකුණුවැදීම සිදුව ඇති අතර මෙහිදී අපවත්වී තිබෙන්නේ ගාල්ලේ ශ්‍රී නන්දරතන හිමියන් බව වවුනියාව පොලිසිය පවසයි. උන් වහන්සේ 65 හැවිරිදිය.මියගිය ආවතේවකරු නාමල්ගම පදිංචි ආර්.එම්. පියතිස්ස නමැති 49 හැවිරිදි පුද්ගලයෙකි.අකුණුසර වැදීමෙන් පසු වවුනියාව රෝහල වෙත රැගෙනවිත් ඇතත් ඒවන විටත් දෙදෙනාම මියගොස් සිටි බව වවුනියාව රෝහල් වෛද්‍යවරු පවසයි. වවුනියාව බෝගස්වැව නාමල්ගම ගම්මානය සාමය උදාවීමෙන් පසු ජනතාව නැවත පදිංචිකළ ගම්මානයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408186</link>
    <topic>හොරණ නගරයට අංග සම්පූර්ණ සතිපොළක්</topic>
    <author>ගෝනපොල සමූහ ඒ. පද්මසිරි දසනායක</author>
    <content>පාර්ලිමේන්තු මන්ත්‍රී විදුර වික්‍රමනායක මහතාගේ යෝජනාවකට අනුව හොරණ නව සතිපොළ ඉදිකිරීමේ පළමු අදියරේ බිම් සැකසීම නාගරික සංවර්ධන අධිකාරිය මේ දිනවල සිදු කරයි.හොරණ නව සතිපොළ ඉදිකිරීමට ඇස්තමේන්තු මුළු මුදල රුපියල් බිලියන දහනව කෝටි හතලිස් හය ලක්ෂ පනස් හය දහසකි.ආර්ථික සංවර්ධන අමාත්‍යාංශයේ 2014 මැතිවරණ කොට්ඨාස සංවර්ධනය සඳහා ලැබෙන මුදලින් පාර්ලිමේන්තුව මන්ත්‍රී විදුර වික්‍රමනායක මහතා විසින් ‘ගම නැඟුම’ වැඩසටහන යටතේ ලැ‍ෙබ මුදල් ප්‍රතිපාදනවලින් සහ අමාත්‍ය මණ්ඩල කැබිනට් පත්‍රිකාවක් මඟින් මහා භාණ්ඩාගාර අනුමැතියෙන් නාගරික සංවර්ධන අමාත්‍යාංශය වෙතින්ද මේ සඳහා මුදල් වැය කෙරේ.පාර්ලිමේන්තු මන්ත්‍රී විදුර වික්‍රමනායක මහතාගේ මැදිහත් වීමෙන්, ‘හොරණ නගර සංවර්ධන සැලැස්ම 2014’ ආර්ථික සංවර්ධන අමාත්‍යංශයෙන් වැඩසටහන යටතේ නාගරික සංවර්ධන අධිකාරිය මඟින් මේ කටයුතු ක්‍රියාත්මක කරයි.මෙහි මුල් පියවර වශයෙන්, එම ඉදිකිරීම’ සිදුකිරීමට නියමිත වත්මන් හොරණ නගර සභා පැරණි සතිපොළට ආසන්නයේ පවතින සුවිශාල ඉඩමේ එම ඉදිකිරීමේ සිදු කෙරේ.එහි මුල් අදියර සඳහා හමුදා ශ්‍රමයද යොදා ගැනීමට කටයුතු යොදා ඇත.හොරණ ප්‍රාදේශීය ඉංජිනේරු කාර්යාලය හා හොරණ ප්‍රාදේශීය ලේකම් කාර්යාලීය අධික්ෂණයන් මත සැලැස්ම ක්‍රියාත්මකය.හොරණ ප්‍රදේශයේ පමණක් නොව හොරණට ඉතා දුර බැහැර ප්‍රදේශ රැසකම පාරිභෝගික හා වෙළෙඳ පිරිස සතියකට දෙවතාවක් මුළු දවස පුරා තිබෙන හොරණ සති පොළට පැමිණේ.හොරණ නව සතිපොළේ වෙළෙඳ ගබඩාවල් ආදි විවිධ අංග රැසක්ම ඉදිකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408187</link>
    <topic>ඩෙංගු මදුරුවා පන්නලා දාන්න අපිත් එක්ක එකතු වෙන්න</topic>
    <author>හැඳළ විශේෂ ජූලියන් කෝරාළ</author>
    <content>වත්තල යනු ගම්පහ දිස්ත්‍රික්කය තුළ ඩෙංගු වසන්ගත රෝගයට පසුගිය වසරවලදී විශේෂිත වූ ප්‍රදේශයකි.මේ වසරේ ආරම්භයේ සිටම වත්තල වෛද්‍ය නිලධාරී කාර්යාලයක් වත්තල ප්‍රජා සෞඛ්‍ය වෛද්‍ය නිලධාරී කාර්යාලයත් ප්‍රාදේශීය ලේකම් කාර්යාලයත් ප්‍රාදේශීය ලේකම් කාර්යාලයත් ප්‍රදේශයේ ආරක්ෂක අංශයත් එක්වී ඩෙංගු මර්දන ව්‍යාපෘති ක්‍රියාවට නංවා තිබුණි.වත්තල ප්‍රජා සෞඛ්‍ය වෛද්‍ය නිලධාරී වෛද්‍ය කේ. එල්.එම්.පී. කුමාරි ඇතුළු කාර්ය මණ්ඩලය ඩෙංගු මර්දන වැඩසටහන් පෙර පාසල් - පාසල් හරහා වැඩිහිටි ප්‍රජාව දැනුවත් කළේය.පසුගියදා වත්තල ශාන්ත ආනා ළදරු පාසලේදී ළදරුවන් හා ඔවුන්ගේ දෙමාපියන් සහභාගි කර ගනිමින් දැනුම්වත් කිරීමේ වැඩසටහනක් පැවැත්වීය.එහිදී ඩෙංගු රෝග ලක්ෂණ තුළින් රෝගය හඳුනා ගන්නා අයුරු, ප්‍රතිකාර ලබා දිය යුතු ආකාරය, මදුරුවන් පලවා හැරීමට පරිසරය තුළින් ලබාගත හැකි සම්පත් පිළිබඳවත් ඒවා භාවිතා කරන ආකාරයත් වෛද්‍ය කේ.එල්. එම්.පී. කුමාරි දෙමාපියන්ගේ අවධානයට යොමු කළාය.මේ වසරේ වත්තල ඩෙංගු රෝගයෙන් කිසිදු මරණයක් සිදු නොවීමෙන් මේ ඩෙංගු නිවාරණ වැඩසටහන් සාර්ථක වූ බව සනාථ කරයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408188</link>
    <topic>ගම්පහ ආබාධිත දරුවන්ගේ සුබසාධනයට මූල්‍ය ප්‍රතිපාදන</topic>
    <author>අත්තනගල්ල විශේෂ - ජයවීර සුගතපාල</author>
    <content>ගම්පහ දිස්ත්‍රික්කයේ පාසල්වල විශේෂ අධ්‍යාපන ඒකකයන්හි අධ්‍යාපනය ලබන ආබාධිත දරුවන්ගේ අවශ්‍යතා සපුරාලීම සඳහා මූල්‍යමය ප්‍රතිපාදන ලබාදීමට බස්නාහිර පළාත් සභාව පියවරගෙන ඇත.ගම්පහ අධ්‍යාපන කලාපයේ පාසල්හි දැනට ක්‍රියාත්මක විශේෂ අධ්‍යාපන ඒකක ගණන 10කි. ගම්පහ 5ක්, දොම්පේ 3ක් සහ අත්තනගල්ල 2ක් වශයෙනි. මේ ඒකකවල දැනට ඇති අඩුපාඩු පිළිබඳ තොරතුරු ලබාගෙන ලැයිස්තුගත කොට ඇති බවත් එම අඩුපාඩු සපුරාලීමේ ප්‍රථම පියවර වශයෙන් එම ඒකක 10 සඳහා රු.දෙලක්ෂයක මුදලක් මේ වනවිට ලබාදී ඇති බවත් බස්නාහිර පළාත් සභා මන්ත්‍රී අශෝක දයාරත්න මහතා පවසයි.මීට අමතරව වයස අවුරුදු 16 ඉක්ම වූ විට පාසල් හැර යන විවිධ ඌනතා සහිත දරුවන්ගේ අනාගතය සුරක්ෂිත කිරීම උදෙසා වෘත්තීය පුහුණු වැඩපිළිවෙළක් සකස් කිරීමට බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ උපදෙස් මත බස්නාහිර පළාත් විශේෂ අධ්‍යාපන අධ්‍යක්ෂ හෙන්රි දිසානායක මහතාගේ ප්‍රධානත්වයෙන් විශේෂ කමිටුවක් ද පත්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=r1408189</link>
    <topic>දකුණේ කිරි ගොවියන්ට අඩු පොළියට ණය</topic>
    <author>ගාල්ල දිසා සමුහ නන්දසිරි වැලිගමගේ</author>
    <content>කුර රෝගයෙන් අඩාළවි ගිය දකුණේ කිරි නිහ්පාදනය යළි යථා තත්ත්වයට නඟා සිටුවිම හා කිරි ගොවියා දිරිමත් කිරිම සදහා අඩුම පොළියකට ඇප නොමැතිව ණය ලබා දීමේ නව ව්‍යාපෘතියක් ආරම්භ කොට ඇතැයි ධිවර සත්ව නිශ්පාදන කර්මාන්ත පරිසර ඇමැති ඩි.වි. රෝහණ ප්‍රිය උපුල් මහතා දකුණු පළාත් සභා රැස්වීමෙදි අනාවරණය කළේය.පාර්ලිමේන්තු මන්ත්‍රි නාමල් රාජපක්ෂ මහතාගේ මැදිහත්විම යටතේ පෞද්ගලික බැංකුවක් හරහා මේ ණය යෝජනා ක්‍රමය ක්‍රියාත්මක කිරම දැන් ආරම්භ කොට ඇතැයි අවධාරණය කළ අමාත්‍යරයා මේ යටතේ රුපියල් ලක්ෂ පහ දක්වා ණය සදහා කිසිදු ඇපකරුවකු අවශ්‍ය නොවන බවත් පෙන්නා දුන්නේය.එයට වැඩි ණය සදහා ඇප කරුවන් දෙදෙනෙකු අවශ්‍ය බවත් අවධාරණය කළ ඇමැතිවරයා මේ ණය සදහා 8% අවම පොලියක් අයකරන බවද කීය.මේ ණය යෝජනා ක්‍රමය පළාත් සභාව හරහා ක්‍රියාත්මක නොවන බව දැනුවත් කළ ඇමැතිවරයා ඒ නිසාම මේ සදහා වෙනම චක්‍රලේඛණයක්ඉදිරිපත් කළ නොහැකි යයි ද ඉතා ඉක්මනින් ණය ලබා ගැනීමට අවශ්‍ය කිරි ගොවියන් සිටිනම් ඒ අයගේ නාම ලේඛනයන් ඉතා ඉක්මනින් ලබා දෙන්නේ නම් හැරෙන තැපෑලෙන් ඒ සදහා අවශ්‍ය කටයුතු ඉටුකර දෙන බවත් ඒ මහතා අවධාරණය කළේය.ඉතා වේගයෙන් පැතිරි ගෙන ගිය කුර රෝගය නිසා ගාල්ල දිස්ත්‍රික්කයේ පමණක් ගවයන් 146 ක් මිය ගිය බවත් ගවයන් 5250ක් මේ රෝගයට ගොදුරු වි ඇති බවත් පෙන්නා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=s1408181</link>
    <topic>මහේලට ජනපතිගෙන් රන් පිත්තක්</topic>
    <author>ප්‍රින්ස් ගුණසේකර</author>
    <content>ටෙස්ට් තරග බිමෙන් සමුගන්නා සුපිරි පිතිකරු මහේල ජයවර්ධන ක්‍රීඩාවට කළ අති විශිෂ්ට සේවය වෙනුවෙන් ජනාධිපති මහින්ද රාජපක්ෂ මහතා අතින් රුපියල් ලක්ෂ විස්සක් වටිනා රනින් නිමවන ලද සමරු ක්‍රිකට් පිත්තක් අද ප්‍රදානය කිරීමට නියමිතයි.කොළඹ එස්.එස්.සී පිටියේ පැවැත්වෙන ශ්‍රී ලංකා - පාකිස්තාන ටෙස්ට් ක්‍රිකට් තරගය නිමාවීමෙන් අනතුරුව පැවැත්වෙන විශේෂ උත්සවයේදී මෙම තිළිණ ප්‍රදානය සිදු කෙරේ.මහේල ක්‍රීඩා කළ එස්.එස්.සී ක්‍රීඩා සමාජයෙන් හා නාලන්දා ආදි සිසු සංගමයෙන්ද විශේෂ සමරු තිළිණ ප්‍රදානය කිරීමට නියමිතව තිබේ. 37 හැවිරිදි මහේල තම අවසන් ටෙස්ට් ඉනිමේදී ලකුණු 54ක් ලබා සිටියදී ඊයේ පෙරවරු 10.29ට දැවී ගියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=s1408182</link>
    <topic>මහේලට අද ගෞරවාන්විත සමුගැනීමක්</topic>
    <author>ප්‍රින්ස් ගුණසේකර</author>
    <content>ටෙස්ට් තරග බිමෙන් අද සමුගන්නා මහේල ජයවර්ධනට ගෞරවාන්විත සමුදීමක් අපේක්ෂාවෙන් සිටින ශ්‍රී ලංකා ක්‍රීඩකයෝ පාකිස්තානයට එරෙහිව දෙවැනි ටෙස්ට් තරගයේ ජයග්‍රහණය අබියස සිටියි. පාකිස්තාන දෙවැනි ඉනිමේදී මුල් පෙලේ පිතිකරුවන් 7ක් දැවී ලකුණු 127ක් ලබා සිටින හෙයින් ශ්‍රී ලංකාවට වඩා තවත් ලකුණු 144ක් පිටුපසින් සිටී.ඒ සඳහා ඔවුන් අතැතිව ඇත්තේ තවත් කඩුලු 3ක් වන අතර අද දිනයේ ආරක්ෂාකාරීවීම ප්‍රබල ගැටලුවකි. එස්.එස්.සී.තණතිල්ල ඊයේ සිවුවැනි දිනය නිමාවෙද්දී පන්දු යවන්නන්ගේ පාරාදීසයක්වී ඇති බැවින් අද දිනයේ පාකිස්තාන පිල තව තවත් අසීරුතාවට පත්වනු නිසැකය.ශ්‍රී ලංකාව පළමු ඉනිමේදී ලකුණු 320ක් ලබාගත් අතර පාකිස්තානය පළමු ඉනිමට ලකුණු 332ක් ලබා ගත්තේය. ශ්‍රී ලංකාව දෙවැනි ඉනිම ලකුණු 282කට සීමාවීම හේතුවෙන් පාකිස්තානයට දෙවැනි ඉනිමේ ලකුණු 271ක ඉලක්කයක් ලැබුණි.එම ඉලක්කය කරා යෑමේදී පාකිස්තාන දෙවැනි ඉනිමේ මුල් කඩුලු දෙකම වේග පන්දු යවන ධම්මික ප්‍රසාද්ට හා ඉතිරි කඩුලු රංගන හේරත් හතරක්, දිල්රුවන් පෙරේරා කඩුල්ලක් බැගින් හිමිකර ගත්හ. පාකිස්තාන මුල් කඩුලු පහ ලකුණු 50කදී දැවීගිය පසු අසාද් සෆීක් (ලකුණු 32) හා සෆ්රාස් අහමඩ් හයවැනි කඩුල්ලට ලකුණු 55ක සම්බන්ධතාවක් ගොඩ නැගූහ.එය ශ්‍රී ලංකාවට හිසරදයක් වන්නට කලින් සෆීක්ගේ කඩුල්ල හේරත් දවාගත්තේ දික්වැල්ලගේ අලංකාර ස්ටම්ප් කිරීමේ සහයෝගය ඇතිවය. හේරත් මේ තරගයේදී මෙතෙක් කඩුලු 13ක් ලබා සිටීම විශේෂත්වයකි. සිවුවැනි දිනය නිමාවෙද්දී සෆ්රාස් අහමඩ් නොදැවී ලකුණු 38ක් හා අංක 9 පිතිකරු වහාබ් රියාස් නොදැවී ලකුණු 2ක් ලබා සිටිති.පාකිස්තාන මුල් ඉනිමේ ශතකයක් ලැබූ සෆ්රාස් අහමඩ් මේ ඉනිමේදීත් එක් අන්තයක් ආරක්ෂා කරමින් සිටීම පාකිස්තානයට ඇති එකම සහනයවී තිබේ.ශ්‍රී ලංකා දෙවැනි ඉනිම ඊයේ තේ පානයට සුලු වේලාවකට කලින් නිමාවට පත් විය. එම ඉනිමේ තුන්වැනි කඩුල්ල වෙනුවෙන් ලකුණු 107ක සම්බන්ධතාවක් ගොඩනැංවූ කුමාර් සංගක්කාර ලකුණු 59ක් (පන්දු 130) හා මහේල ජයවර්ධන ලකුණු 54ක් (137) ලබා ශ්‍රී ලංකා පිලේ ලකුණු තත්ත්වය ඉහළ දැමූහ.මේ හේතුවෙන් පාකිස්තානයට දෙවැනි ඉනිමේ එල්ලවූ ඉලක්කය ඉහළ ගියේය. වසර 17 ක චමත්කාරජනක ටෙස්ට් දිවියක අවසන් ඉනිමේදී ඔහු වාර්තා කළේ 50වැනි අර්ධ ශතකයයි. ශ්‍රී ලංකාව වෙනුවෙන් ටෙස්ට් ලකුණු 11,814ක් සම්පූර්ණ කළ මහේල ජයවර්ධන ශතක 34ක්ද ලබා ඇත.සුපුරුදු මිතුරා වන කුමාර් සංගක්කාර සමග එක්ව තවත් ටෙස්ට් වාර්තාවක් කරා ගිය මහේල ජයවර්ධන ටෙස්ට් පිතිකරුවන්ගේ සම්බන්ධතා ලැයිස්තුවේ දෙවැනි ස්ථානයට පැමිණීමට සමත් විය. ටෙස්ට් ඉනිම 119කදී ලකුණු 6554 ක් රැස්කිරීමට සමත්වූ මහේල - සංගක්කාර යුගලය දෙවැනි වන්නේ ලකුණු 6920ක් ලබා සිටින සචින් තෙන්ඩුල්කාර්ට හා රාහුල් ඩ්‍රාවිඩ් දෙදෙනාට පමණි.මහේලට හා සංගක්කාරට අමතරව ශ්‍රී ලංකා දෙවැනි ඉනිමේ සාර්ථක වූයේ උපුල් තරංග ( ලකුණු 45) හා නායක මැතිව්ස් (නොදැවී ලකුණු 43) පමණි. මැතිව්ස් හුදෙකලා සටනක නිරතව සිටියදී අනෙක් අන්තයේ පිතිකරුවන් හයදෙනකුම ලකුණු 93කදී දැවී ගියහ. එයින් තිදෙනකු ලකුණු බිංදුවට දැවී යෑම ටෙස්ට් තරගයකදී බලාපොරොත්තු නොවන්නක් වන අතර දුවද්දී දැවී යෑම් දෙකක්ද අපේක්ෂා නොකළ පරිදි සිදුවිය.මේ තරගයේ පාලනය සියතට ගත් රංගන හේරත් පාකිස්තාන පළමු ඉනිමේදීද පන්දුවෙන් දස්කම් පෑම කැපී පෙනුනි. වසර 32 ක ශ්‍රී ලංකා ටෙස්ට් ඉතිහාසයේ ටෙස්ට් ඉනිමකදී කඩුලු 9 ක් දවාගත් දෙවැනි පන්දු යවන්නා ලෙස රංගන හේරත් වාර්තා පොතට එක්වූයේ එස්. එස්. සී. පිටියේදී පන්දු යවන්නකු විසින් වාර්තා කරන ලද හොඳම පන්දු යැවීමද සටහන් කරමිනි. මීට පෙර එස්. එස්. සී. පිටියේදී වාර්තා වූ හොඳම ටෙස්ට් පන්දු යැවීම වූයේ මුත්තයියා මුරලිදරන් විසින් ඉන්දියාවට එරෙහිව ලකුණු 87 කට කඩුලු 8 ක් දවාගැනීමය.වසර 125ක් පැරණි වාර්තාවක්වූ (1889දී) ඕස්ට්‍රේලියාවේ ජෝන් බ්‍රග්ස් දකුණු අප්‍රිකාවට එරෙහිව ලකුණු 14කට කඩුලු 8ක් බිද හෙලා වමත් පන්දු යවන්නෙකුගේ හොදම පන්දු යැවීමේ ලෝක වාර්තාව රංගන බිදහෙලීමට සමත් විය. 2002දී මුත්තයියා මුරලිදරන් ටෙස්ට් ඉනිමකදී කඩුලු 9ක් දවා ගැනීමෙන් පසුව මේ දක්වා ටෙස්ට් තරගයක කඩුලු 9ක් දවාගෙන ඇත්තේද රංගන හේරත් පමණි.ශ්‍රී ලංකාව පළමු ඉනිම</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=s1408183</link>
    <topic>සංගක්කාරත් ටෙස්ට් පිටියෙන් සමුගනීද ?</topic>
    <author/>
    <content>ටෙස්ට් ක්‍රිකට් ක්‍රීඩාවෙන් සමුගැනීම පිළිබඳ අවසන් තීන්දුව ලබන ලෝක කුසලාන තරගාවලියෙන් පසුව ගන්නා බව කුමාර් සංගක්කාර පවසයි.ඊයේ දිනයේ සංගක්කාර ලකුණු 59ක් ලබා පිටියෙන් ඉවත්වෙද්දී වෙනදාට වඩා වෙනස් ආකාරයෙන් ප්‍රේක්ෂකයින්ට දැක්වූ ප්‍රතිචාරය තරමක් අමුතු ස්වරූපයක් ගත්තේ මන්දැයි මාධ්‍යව්දියෙකු නැගූ ප්‍රශ්නයකට පිළිතුරු දෙමින් සංගක්කාර ඒ බව පැවැසීය. සංගක්කාර ක්‍රීඩාගාරයට යද්දී හතර වටේටම පිත්ත කරකවා නරඹන්නන්ට ආචාර කිරීම වෙනදාට දක්නට නොලැබුණද ඊයේ දිනයේ ඔහු එවැනි ක්‍රියාවක නිරතවනු දක්නට ලැබුණි.“දිගටම අපට තියෙන්නේ එක්දින තරගාවලි. ටෙස්ට් තරගාවලියක් තියෙන්නේ තවත් මාස 10කින් පමණ. ඒ කාලයතුල සිදුවන දේ කියන්න බෑ. කොහොම වුණත් ලෝක කුසලාන තරගාවලියෙන් පසුව තේරීම් කමිටුව සමග එකට හිඳගෙන මගේ ක්‍රිකට් අනාගතය ගැන සාකච්ඡා කරනවා. ඉන් පසුව ඒ ගැන කියන්න පුළුවන්“ සංගක්කාර පැවැසීය.මහේල ජයවර්ධනට හොද සමුගැනීමක් දීම උදෙසා අද දිනයේ හැකි වෙතැයි සංගක්කාර විශ්වාසය පළ කළේය.37 හැවිරිදි සංගක්කාර ටෙස්ට් තරග 128කට සහභාගීවී සිටින අතර ලකුණු 11,988ක් ලබා සිටී. ශතක 37ක් හා අර්ධ ශතක 51ක් ලබා සිටින සංගක්කාර ශ්‍රී ලංකා පිලේ හිටපු නායකයෙකුද වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=s1408184</link>
    <topic>කාල්ටන් සුපර්සෙවන්ස් සමස්ත ශූරතාව වෙස්ටර්න් වොරියර්ස් දිනා ගනී</topic>
    <author>ෆවුස් මොහොමඩ්</author>
    <content>දකුණු ආසියාවේ විශිෂ්ටතම සත් සාමාජික රගර් තරගාවලිය වන කාල්ටන් සුපර්සෙවන්ස් ජාත්‍යන්තර තරගාවලියේ සමස්ත ශූරතාව දිනාගැනීමට ලුතිනන් යෝෂිත රාජපක්ෂගේ නායකත්වයෙන් යුතු වෙස්ටර්න් වොරියර්ස් පිල සමත්විය.කොළඹ තුරඟ තරග පිටියේ දී පෙරේදා රාත්‍රී නිමාවට පත්වූ මේ තරගාවලියේ දෙවැනි අදියරේ කුසලානය සඳහා වන අවසන් තරගයෙන් ෆාසිල් මරිජාගේ නායකත්වයෙන් යුතු නෝදර්න් ග්ලැඩියේටර්ස් කණ්ඩායම හමුවේ ලකුණු 24-12කින් පරාජයට පත්වූව ද කොග්ගල පැවැති මේ තරගාවලියේ පළමු අදියර ජයගැනීම හේතුවෙන් සමස්ත තරගාවලියේ ප්‍රසාද ලකුණු 47ක් ලබා ගනිමින් ශූරතාවට හිමිකම් කීමට වෙස්ටර්ස් වොරියර්ස් පිල සමත්විය.සමස්ත තරගාවලියේ අනුශූරතාව දිනාගනු ලැබුවේ ප්‍රසාද ලකුණු 38ක් ලබාගත් නෝදර්න් ග්ලැඩියේටර්ස් කණ්ඩායම විසිනි. සමස්ත තරගාවලියේ ප්‍රසාද ලකුණු 35බැගින් රැස් කළ ශෙහාන් පතිරණගේ නායකත්වයෙන් යුතු ඌව වයිපර්ස්, රෝහිත රාජපක්ෂගේ නායකත්වයෙන් යුතු සෙන්ට්‍රල් කිංග්ස් පිල හා ශ්‍රීනාත් සූරියබණ්ඩාරගේ නායකත්වයෙන් යුතු සදර්න් ෂාක්ස් පිල සමස්ත තරගාවලියේ සම තුන්වැනි ස්ථානයට හිමිකම් කීහ.තරගාවලියේ වැඩිම උත්සාහක දිනුම් සංඛ්‍යාවක් වාර්තා කළ විදෙස් ක්‍රීඩකයා ලෙස නෝදර්න් ග්ලැඩියේටර්ස් පිලේ ටොන්ගා ජාතික ඩේවිඩ් හලා ෆනුවා ද, වැඩිම උත්සාහක දිනුම් සංඛ්‍යාවක් වාර්තා කළ දේශීය ක්‍රීඩකයා ලෙස සෙන්ට්‍රල් කිංග්ස් පිලේ අනුරුද්ධ විල්වර ද ක්‍රීඩා ඇමැති මහින්දානන්ද අලුත්ගමගේ මහතා අතින් සම්මාන දිනාගත්හ.සමස්ත ශූරතාව දිනූ වෙස්ටර්න් වොරියර්ස් කණ්ඩායමට කාල්ටන් කුසලානය සමග රුපියල් මිලියන 2.5ක මුදල් ත්‍යාගයක් හිමිවූ අතර නෝදර්න් ග්ලැඩියේටර්ස් පිලට අනුශුරතාව සමග රුපියල් මිලියන 1.5ක මුදල් ත්‍යාගයක් හිමිවිය. ශ්‍රී ලංකා රගර් සංගමය, පාසල් රගර් සංගමය, කාල්ටන් ක්‍රීඩා සමාජය හා තාරුණ්‍යයට හෙටක් සංවිධානයේ සහයෝගයෙන් සිලෝන් ප්‍රිමියර් ස්පෝට්ස් සමාගමේ මෙහෙයවීමෙන් හා ඩයලොග් සමාගමේ 'ඊසි කෑෂ්' පූර්ණ අනුග්‍රාහකත්වයෙන් තරගාවලිය පැවැත්විණි.පාසල් තරගාවලියේ ශූරතාව ඉසිපතනයටමේ තරගාවලියට සමගාමීව පැවැති පාසල් අතර තරගාවලියේ ශූරතාව අත්කරගැනීමට මෙවර පාසල් රගර් තරගවාරයේ ත්‍රිත්ව ශූරතා දිනූ ඉසිපතන විදුහල් පිල සමත්විය. අවසන් මහා තරගයේ දී ඔවුන් හමුවේ ලකුණු 15-0කින් පරාජයට පත්වූ කිංග්ස්වුඩ් විදුහල් පිලට අනුශූරතාව හිමිවිය.පාසල් තරගාවලියේ පළඟ ශූරතාව දිනාගනු ලැබුවේ සාන්ත ජෝශප් විදුහල් පිල ලකුණු 19-12කින් පරාජය කළ විද්‍යා විද්‍යාලයීය කණ්ඩායම විසිනි. ලකුණු 24-10කින් රාජකීය විදුහල් පිල පරදවා බඳුන ශූරතාව දිනාගැනීමට ත්‍රිත්ව විදුහල් පිල සමත්විය. පළිහ ශුරතාව හිමිවූයේ ලකුණු 14-5කින් සී.ඩබ්.ඩබ්.කන්නන්ගර විදුහල් පිල පරාජය කළ වෙස්ලි විදුහල් පිලටය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=s1408185</link>
    <topic>යුද හමුදා පැරා ක්‍රීඩා 20දා සිට</topic>
    <author>විජයානී එදිරිසිංහ</author>
    <content>යුද්ධයෙන් ආබාධිත රණවිරුවන්ගේ සහභාගිත්වයෙන් පැවැත්වෙන පැරා ක්‍රීඩා උළෙල ලබන 20දා සිට 22 දක්වා කොළඹ සුගතදාස ක්‍රීඩාංගණයේදී පැවැත්වේ.පැරා ක්‍රීඩා උළෙලේ ප්‍රධාන සංවිධායක මේජර් ජෙනරාල් ජගත් ඩයස් මහතා ප්‍රකාශ කළේ මෙවර ක්‍රීඩා උළෙල පැවැත්වෙන්නේ 17වැනි වතාවට බවයි.යුද්ධයෙන් ආබාධිත වූ අපේ රණවිරුවන්ගේ හැකියාවන් පෙන්වීමේ අරමුණින් 1997 ආරම්භ කළ මේ ක්‍රීඩා උළෙලේ ක්‍රීඩකයන් මේ වනවිට ජාත්‍යන්තර තරගවලටද සහභාගිවී පදක්කම් දිනා මෙරටට කීර්තියක් ලබාදී තිබේ.මේ ක්‍රීඩා උළෙලට එක්වන ක්‍රීඩකයන‍්ගේ ක්‍රීඩා ඉසව් රෙජිමේන්තු මට්ටමින් පවත්වා අනතුරුව ඉන් ජයග්‍රහණය කළ ක්‍රීඩකයන් මේ අවසන් තරගවලට සහභාගී වෙති.මලල ක්‍රීඩා ඉසව් ඇතුලු අංග 15කින් ක්‍රීඩා උළෙල සමන්විත වේ. පැරා ක්‍රීඩකයෝ මේ වනවිට ඉතා උසස් මට්ටමකට පැමිණ ඇති බව පවසන ජගත් ඩයස් මහතා ප්‍රථම වතාවට මෙවර තරගාවලියට විදේශීය රටවල් ගණනාවක ක්‍රීඩකයන් රැසක්ද සහභාගිවීමට නියමිතය. ආබාධිතව සිට යුද හමුදාවෙන් විශ්‍රාම ගිය ක්‍රීඩකයන්ද මෙවර තරගාවලට සහභාගිවීම විශේෂත්වයකි. දකුණු කොරියාවේ පැවැත්වෙන ආසියාතික පැරා ක්‍රීඩා උළෙලට ක්‍රීඩකයන් තෝරා ගැනීමද මෙහිදී සිදු කෙරේ. ක්‍රීඩා උළෙලේ අවසන් දින ප්‍රධාන ආරාධිත අමුත්තා ලෙස ආරක්ෂක ලේකම් ගෝඨාභය රාජපක්ෂ මහතා සහභාගිවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=s1408186</link>
    <topic>ටී.බී.ජයා පාසල් බොක්සිං ශූරතාව හොරණ විද්‍යාරත්නයට</topic>
    <author>පද්ම ශ්‍රී දසනායකගෝනපොල සමූහ</author>
    <content>පාසල් බොක්සිං සංගමය 45වැනි වරට සංවිධාන කළ ටී.බී.ජයා කුසලාන සමස්ත ලංකා පාසල් බොක්සං තරගාවලියේ ශූරතාව දිනාගැනීමට හොරණ විද්‍යාරත්න විශ්ව විද්‍යා පීඨය සමත්විය. මහනුවර පිළිමතලාව මධ්‍ය මහා විද්‍යාලයේදී පැවැති තරගාවලියේදී කොළඹ රාජකීය හා රත්නපුර සිවලී විදුහල් අනුශූරතාව සමව බෙදා ගත්හ.තරගාවලියේ දක්ෂතම ක්‍රීඩකයා ලෙස පිළිමතලාව මධ්‍ය විද්‍යාලයේ එස්.ජී.ඩී.එස්.බණ්ඩාර සම්මාන දිනාගත් අතර පී.එච්.ආර්.හන්ෂාන් (රත්නපුර සිවලී) දක්ෂත පරාජිතයා ලෙස නම් කෙරිණි.විවිධ වයස් හා බර පංති යටතේ පැවැති තරගාවලියේ ජයග්‍රාහකයන් මෙසේය.ආර්.ජේ.කුමාර (හොරණ විද්‍යාරත්න), ඩී.එස්.බණ්ඩාර (පිළිමතලාව ම.වි), එල්.එස්.චතුර (කඩුගන්නාව ජා.පා), කේ.එස්.බණ්ඩාර (නාවලපිටිය ම.ම.වි), එම්.ටී.මධුෂාන් (ඉංගිරිය ගාමිණී ම.වි), පී.ඉරේෂාන් (හොරණ විද්‍යාරත්න), අයි.අබේරත්න (පානදුර රාජකීය), වී.කවිෂාන් (හොරණ විද්‍යාරත්න), ඒ.ඩී.ඩිල්ෂාන් (කුලියාපිටිය සාරානාත් වි.), පී.පී.ගල්හේන (මහනුවර කිංග්වුඩ්), කේ.සිදුජන් (කො.රාජකීය), ජී.ඕ.වීරසිංහගේ (රත්නපුර සිවලී), එස්.එස්.තම්බෝජන් (කිළිනොච්චිය හි.වි), එම්.ඒ.රුවන් (ඉසිපතන) හා ඩී.ටී.ධනවර්ධන (රත්නපුර සිවලී)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408181</link>
    <topic>ලොවපුරා යුද ගැටුම් ඇවිළෙද්දීශ්‍රී ලංකාව සාම කලාපයක්</topic>
    <author/>
    <content>ලෝකයේ බොහෝ තැන්වල පවතින යුද ගැටුම් දේශපාලන අර්බුද ආදී කාරණා අතර ශ්‍රී ලංකා ආර්ථිකයේ ගමන් මඟ හා ඉදිරිය ගැනත් ආසන්න ඌව පළාත් සභා මැතිවරණය ගැනත් අවධානය යොමුකරමින් අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය හා නියෝජ්‍ය මුදල් අමාත්‍ය ආචාර්ය සරත් අමුණුගම සමඟ කළ සංවාදයකි.පසුගිය මාස තුනක විතර ලෝකයේ සෑම තැනකම වගේ විපර්යාස පෙනෙන්න තියෙනවා. අද ලෝකයේ හිංසාකාරී ක්‍රියා වැඩිවෙලා. මැදපෙරදිග මුළුමනින්ම වගේ ගිනි ජාලාවක් තෙල් නිපදවන රටවල් සියල්ල පාහේ භූමියේ සටන්වදින තත්ත්වයක් ඇතිවෙලා. සිරියාව ඉරාකය, ලිබියාව වගේ රටවල සුරක්ෂිතතාවක් නෑ. ඒවගේම අලුතෙන් ගාසා තීරයේ පලස්තීනුවන් ට ඊශ්‍රායල් ප්‍රහාර එල්ල වෙනවා. මෑත ඉතිහාසයේ නොදැකපු තරමේ මිනිස් සංහාරයක් එහි සිදුවෙනවා.යුක්‍රේනයේ අර්බුදකාරිත්වය දවසින් දවස වැඩිවෙනවා. ඊට රුසියාව මැදිහත් වෙලා. මේ වගේ සෑම තැනකම ප්‍රශ්න හා ගැටුම් තිබියදී ශ්‍රී ලංකාව සාම කලාපයක් බවට පත්වෙලා. ඒ ගැන අපි කවුරුත් සතුටු විය යුතුයි. කලින් ලේ විලක්ව තිබුණු මේ රට දැන් සාම කලාපයක්. ලෝකයේ නොයෙක් තැන්වල දේශපාලන අර්බුද තියෙද්දී ශ්‍රී ලංකාවේ ජීවත්වන අපි විශාල වශයෙන් නිදහස් සාමකාමී හා ආරක්ෂිත පරිසරයක ජීවත් වෙනවා.ඒ ගැන අපට ආඩම්බර වීමට පුළුවන්. ලංකාව වගේම ඉන්දියාවත් මේ වනවිට සාමකාමීව තියෙනවා. ඒ අන්දමින් නිදහස් රටක ජීවත්වෙන්න ලැබීම මේ මිහිතලයේ මොනතරම් වාසනාවක්ද කියල අපට තේරුම්ගන්න පුළුවන්.මේ විපර්යාස සෑම එකක්ම රටක ආර්ථිකයටත් අනිවාර්යයෙන්ම බලපානවා. ශීඝ්‍ර ආර්ථික වර්ධනයක් පෙන්වපු චීනය, ඉන්දියාව, ඉන්දුනීසියාව වගේ රටවල පවා එම වර්ධනය මන්දගාමීව ඇතිබවක් පෙනෙනවා. ලෝකයේ නොයෙක් තැන්වල ඇති යුදගැටුම් වෙළෙඳපොළට බලපානවා. ආර්ථිකයේ ඉදිරිය හැසිරවීමේදී එය බලපෑම් ඇතිකරනවා. ආසියාවේ ආර්ථිකයත් මේ අර්බුදයන්ට මුහුණ දෙන අතර ලංකාවේ ආර්ථික වර්ධනය ගැන අපට සතුටුවෙන්න පුළුවන්. එය හුගක් ඉහළට ඇවිත්.කර්මාන්ත හා සේවා ‍ ක්ෂේත්‍ර ඉතා සාර්ථකව දියුණුව කරා ඇදෙමින් තියෙනවා. කෘෂිකාර්මික ක්ෂේත්‍රයට දේශගුණික බලපෑම් නිසා යම් බාධා ඇතිවෙලා. අනාගතයේදී පාරිසරික හා දේශගුණික බලපෑම් සෑම රටකටම අභියෝගයක් වන බව මේ අනුව පැහැදිලියි. සෑම රටකටම ඊට විසඳුම් සෙවීමට සිදුවෙලා. සුනාමි ව්‍යසනයෙන් පසු දේශගුණික වෙනස්කම් අපටත් බලපෑම් කරමින් තියෙනවා. එවැනි බලපෑම් සහගත තත්ත්වයක් තිබියදී වුණත් අපේ ආර්ථිකය වර්ධනය වෙමින් පවතිනවා. ඇඟලුම් කර්මාන්තය, සංචාරක ව්‍යාපාරය, තේ අපනයනය ආදී ක්ෂේත්‍රවලින් අපි හුඟාක් ඉදිරියට ඇවිත්.ඒ අතරම ඉදිකිරීම් ක්ෂේත්‍රය වේගයෙන් වර්ධනය වෙනවා. එය ආර්ථිකයට හරිම වැදගත්. රටේම යටිතල පහසුකම් නැංවෙමින් තිබීමත් ඉදිකිරීම් ක්ෂේත්‍රයේ වේගවත් වර්ධනයට හේතුවෙලා. මේ බොහොමයක් ඉදිකිරීම් දේශීය සමාගම් විසින්ම කරනවා. මේවාට අවශ්‍ය මුදල් දැන් බොහෝ දුරට විදේශ ආධාර වෙනුවට දේශීය බැංකුවල අතිරික්තයෙනුත් සපයා ගන්නවා. ඒ නිසා රටට ඉතිරියකුත් තියෙනවා.ඔය මොන විවේචන කළත් මේ වනවිට හම්බන්තොට වරාය ප්‍රතිඅපනයන වරායක් හැටියට වුණත් ඉහළම ප්‍රවණතාවක් පෙන්වනවා. නිදසුනක් ලෙස ජපානයේ සිට දකුණු අප්‍රිකාව, කෙන්යාව, උගන්ඩාව වගේ රටවලට අපනයනය කරන මෝටර් රථ දැන් හුඟාක් දුරට හම්බන්තොට වරාය හරහා ප්‍රතිඅපනයන ලෙසයි සිදුවෙන්නෙ. පසුගියදා මං හම්බන්තොට වරාය බලන්න ගිය අවස්ථාවේ මේ ප්‍රතිඅපනයන නිසා රටේ ආර්ථිකයට කොපමණ දායකත්වයක් ලැබෙනවාද කියන එක හොඳාකාර පැහැදිලි වුණා.මේ වරාය ආසන්නයෙන් වැටී ඇති නාවික මාර්ග වල ගමන්ගන්නා නැව්වලට තෙල් සැපයීමට හැකිවන පරිදි තෙල්ටැංකි ඉදිකිරීමත් මෑතදී සිදු වුණා. මේ තෙල් සැපයීමෙනුත් අපට හොඳ ආදායමක් උපයාගත හැකියි. ඊටත් අමතරව වරාය ඉදිකිරීම නිසා අක්කර 40ක පමණ දූපතක් එහි නිර්මාණය වෙලා තියෙනවා. ඉදිරියේදී එය ආර්ථික කලාපයක් බවට පත්වේවි. විපක්ෂය නොයෙක් පරීක්ෂාකරලා මේ ව්‍යාපෘති ගැන මහජන විශ්වාසය පලුදු කිරීමට වෑයම් කළත් මේවායින් රටේ ආර්ථිකයට විශාල ගැම්මක් ලැබෙන බව හංගන්න බෑ.මත්තල ගුවන්තොටුපොළ වුණත් එහෙමයි. පසුගියදා අහුන්ගල්ලේදී කාමර 500ක හෝටල් ව්‍යාපෘතියකට මුල්ගල් තිබ්බා. කණ්ඩායම් සංචාරකයන් රටට ගෙන්වා ගැනීමේදී මේ ගුවන්තොටුපොළට විශාල විභවයක් තියෙනවා. එවිට මත්තල නිසාම ඒ අනෙකුත් අවශ්‍යතාත් ගොඩනැගෙනවා. මේ ප්‍රදේශ ආශ්‍රිතව නව හෝටල් ඉදිවෙනවා. සෙසු යටිතල පහසුකම් දියුණු වෙනවා.මැදපෙරදිග ප්‍රශ්න හා අර්බුද නිසා චීනය, ජපානය, සිංගප්පූරුව වගේ තෙල් මත යැපෙන රටවල් විශාල අවධානයකින් ඉන්නෙ. හම්බන්තොට වරාය තෙල් සැපයීමේදී වැඩි වැදගත්කමක් සහිත තැනක් බව මේ අනුව පෙනීයනවා.එම භූගෝලීය පිහිටීම අනුව ඇතිවන වැදැගත්කමත් ඉතා ඉහළයි. හුඟක් පර්යේෂණ අනුව පැහැදිලිවී ඇති පරිදි ලංකාවේ ගෑස් සම්පත සොයා ගැනීමේ හැකියාව වැඩියි. මන්නාරම් ද්‍රෝණිය ආශ්‍රිතව පමණක් නෙවෙයි නැ‍ඟෙනහිර මුහුදු තීරයේත් ගෑස් සම්පත් ඇති බවට හඳුනාගෙන තිබෙනවා. මේ වනවිට මුල්පෙළේ ප්‍රංශ සමාගමක් ඒ ගැන ගවේෂණ කිරීමට උනන්දු වෙනවා. මෙ සෑම දෙයක්ම අපේ සංවර්ධන ගමන්මඟ පිළිබඳ සුබ ලකුණු බව කිව හැකියි.ඌවේ ඡන්දයට අපි ඉහළින්ම ලෑස්තියි. දැඩි නියඟයේ බලපෑම් මොනරාගල, බදුල්ල වගේ දිස්ත්‍රික්කවලටත් තදින් දැනෙන පසුබිමක තමයි මේ ඡන්දය පැවැත්වෙන්නෙ. නමුත් මේ මැතිවරණය පහසුවෙන්ම ජයග්‍රහණය කළ හැකි බව අපට හොඳටම විශ්වාසයි. මොකද ඌව පළාතට රජය කර ඇති වැඩ කොටස ඌවේ ජනතාව හොඳාකාර දන්නවා. විපක්ෂයේ දේශපාලන සටන්පාඨවල මොනවා තිබුණත්. මේ දේවල් ගැන ජනතාවට හොඳ අවබෝධයක් තියෙනවා.විපක්ෂය ලොකුවට කතා කරපු පොදු අපේක්ෂක මතයත් දැන් දියාරුවෙලා. යූ.එන්.පියෙන් රනිල් වික්‍රමසිංහ විපක්ෂනායකතුමා ඉදිරිපත්වන බව දැඩිව කියා තිබෙනවා. යූ.එන්. පියේ අපේක්ෂකයා පොදු අපේක්ෂකයා ලෙස පිළිගන්න ජවිපෙ සූදානම් නෑ.මේ විදිහට බලනකොට විපක්ෂයේ අර්බුද ඉදිරියේදී තවත් වැඩිවන බව ඉතා පැහැදිලියි. දේශගුණික බලපෑම් නිසා ඇතිවී තිබෙන තත්ත්වයත් රජයට එරෙහිව දේශපාලනිකව මතුකරන්න විපක්ෂය වෑයම් කළත්. රජයට ඉතා වාසිදායක පසුබිමක් ඌවේ තියෙනවා. මේකට සමබර සංවර්ධනයක් ඉලක්ක කරමින් රජය ගත් ක්‍රියාමාර්ග විශාල පිටුබලයක් වුණා. දිවිනැඟුම, ගම නැඟුම වගේ වැඩපිළිවෙළ තුළින් මේ ප්‍රදේශවල ග්‍රාමීය ජනතාවට විශාල සේවයක් වුණා. යටිතල පහසුකම්, අධ්‍යාපන, සෞඛ්‍ය ආදී පසුකම් ඉහළ නැංවුණා. කලින් ඌව පළාතේ විශේෂයෙන් වතුකරය ආශ්‍රිතව හා මොනරාගල වගේ ප්‍රදේශවල සෞඛ්‍ය පහසුකම් අවම මට්ටමක තිබුණේ.නමුත් දැන් සෞඛ්‍ය පහසුකම් ඉතා හොඳින් දියුණුයි. සමබර සංවර්ධනයේ ප්‍රතිඵල තමයි මේවා අධ්‍යාපනය අතිනුත් ඌව පළාත දැන් ඉදිරියට ඇවිත්. විද්‍යා අධ්‍යාපනය වගේ දේවල් සර්ව සම්පූර්ණ නෑ. නමුත් දැන් විද්‍යාගාර හදලා, ගුරුවරු ලබාදීලා මේ ක්‍රියාත්මක කරගෙනයන වැඩපිළිවෙළ තවත් අවුරුදු 3 - 4 ක් යනකොට ඵල දරන බව අපට විශ්වාසයෙන් කියන්න පුළුවන්. මෙහෙම බලනකොට අපි ඉතා හොඳ විශ්වාසයකින් හා සූදානමකින් තමයි ඌවේ මැතිවරණයට යන්නෙ. ජයග්‍රහණය ගැන අපට කිසිම දෙගිඩියාවක් නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408182</link>
    <topic>එව බලව !</topic>
    <author/>
    <content>කිළිනොච්චිය ස්කන්ධපුරම් ෆැටීමා පාසල දරු දැරියන් 543 දෙනෙකුගෙන් සමන්විත වූ අතර ප්‍රදේශයේ දරු දැරියන් මේ පාසලට පැමිණෙන්නේ අධ්‍යාපන කටයුතු සඳහා දැඩි උද්‍යෝගයකින් යුක්තවය.80 දශකයේ මුල් භාගයේදී මේ විද්‍යාලයට සුදු ජාතික කාන්තාවක් පැමිණෙන අතර ඇය සුළු ජාතික කාන්තාවක් වූ නිසාම බොහෝ දෙනෙකුගේ අවධානය පහසුවෙන්ම ලබාගැනීමට සමත් වූවාය. කොණ්ඩය තම දෙවුර දක්වා කොටට කපා ඇති මේ සුදු ජාතික කාන්තාව අඩි 06 කට ආසන්න උසකින් යුක්ත අතර ඇයගේ සිරු‍ර සිහින්ය. හෙදියක් වහයෙන් කටයුතු කළ සුදු ජාතික කාන්තාව ස්කන්ධපුරම් ෆැටීමා විද්‍යාලයට පැමිණෙන්නේ ඇයි?මේ කාන්තාව හෙදියක් වුවද ඇය මෙම පාසලට ගමන් කළේ පාසල් දරු දැරියන්ට දේශන පැවැත්වීමේ අරමුණෙනි. මුලදි සෞඛ්‍ය අධ්‍යාපනය ගැන යම් යම් දේශන පැවැත්වුවද ක්‍රම ක්‍රමයෙන් එය දේශපාලනමය දේශන බවට පත්වන්නේ ඇඟට පතට නොදැනෙන ආකාරයෙනි. ඉන් පසුව එම දේශන සිංහල ජනතාවට එරෙහිව පෙළගැසෙන අතර ඊටත් පසුව එම දේශනවල ඉලක්කය වන්නේ වෙනම ඊළාම් රාජ්‍යයක් වෙනුවෙන් කටයුතු කිරීම සඳහා කැපවන ආකාරයයි.ඉන්පසුව පාසලට නොයන සුදු ජාතික කාන්තාව විවිධ ස්ථානවලදී දරු දැරියන් ආමන්ත්‍රණය කිරීමට පටන් ගනී. ඉන්පසුව ඇයගේ ඉලක්කය වන්නේ මේ දරු දැරියන් සඳහා විවිධ ස්ථානවලදී කුඩා කඳවුරු සංවිධානය කිරීමටය. ඉන්පසුව මිලිටරිමය වශයෙන් සන්නද්ධවීමේ වැදගත්කම හා අවි ආයුධ පුහුණුව ලබාදීම කෙරෙහි අවධානය යොමු කරන ඇය ඊටත් පසුව කටයුතු කරන්නේ ප්‍රථම වරට ශ්‍රී ලංකාව තුළ ළමා සොල්දාදුවන් බිහිකිරීමේ ක්‍රියාවලියටයි. මේ සුදු ජාතික කාන්තාව කවුද? ඇය මෙසේ ක්‍රියා කරන්නේ ඇයි?ඇඩෙලා බාලසිංහම් නමැති මේ කාන්තාව කොටි සංවිධානයේ න්‍යායාචාර්ය ඇන්ටන් බාලසිංහම්ගේ බිරිඳ වන අතර ඇයගේ අවශ්‍යතාවය කුමක්දැයි තේරුම් ගැනීමට අපහසු නොවනු ඇත. ඕස්ට්‍රේලියානු ජාතික කාන්තාවක් වන ඇඩෙලා හෙදියක් වන අතර පසුව ඇය එංගලන්තයට පැමිණ ඇන්ටන් බාලසිංහම් සමඟ මිත්‍ර වී ඔහු සමඟ විවාහ වී ඇඩෙලා බාලසිංහම් බවට පත්වන්නීය. එංගලන්තයේ ටික කාලයක් රැඳී සිටීමෙන් අනතුරුව 1978 දී ශ්‍රී ලංකාවට පැමිණෙන්නේ කොටි සංවිධානය ශක්තිමත් කිරීම සඳහාය.ඇඩෙලා ඕස්ට්‍රේලියාවේදී උපත ලබන්නේ 1950 වසරේ ජනවාරි මස 30 වෙනිදාය. ඇන්ටන් බාලසිංහම් උපත ලබන්නේ 1938 වසරේ මාර්තු 04 වෙනිදාය. ඇන්ටන් බාලසිංහම් රැකියාව කළේ ශ්‍රී ලංකාවේ පිහිටි මහා බ්‍රිතාන්‍ය තානාපති කාර්යාලයේ භාෂා පරිවර්තකයෙකු ලෙසින්ය. කාලයක් රැකියාව කිරීමෙන් අනතුරුව ඇන්ටන් බාලසිංහම් එංගලන්තයට යෑම සඳහා අවශ්‍ය කටයුතු සපුරා ගන්නේය.ඔහුගේ පළමු විවාහක බිරිඳ යාපනයේ පදිංචිකාරියක වන අතර ඇන්ටන් බාලසිංහම් ලන්ඩනයට යන්නේ තම පළමු විවාහක බිරිඳ ද සමඟිනි. ඇන්ටන් බාලසිංහම්ගේ බිරිඳ දරුණු වකුගඩු රෝගයකින් පෙළුණු අතර ඇයට ලන්ඩනයේ දී ද ප්‍රතිකාර ලබා දීමට කටයුතු සිදුකෙරිණ. මේ අතරතුර ඕස්ට්‍රේලියාවේ සිට ඇඩෙලා ලන්ඩනයට පැමිණෙන්නේ හෙදියක් වශයෙනි. ඇය ඇන්ටන් බාලසිංහම් සමඟ මිත්‍රත්වයක් ඇති කරගන්නේ වකුගඩු රෝගයෙන් පෙළෙන ඔහුගේ බිරිඳට සාත්තු කිරීම සඳහාය.ඉන්පසුව ටික කාලයක් යන විට ඇන්ටන් බාලසිංහම්ගේ ප්‍රථම බිරිඳ වකුගඩු රෝගය උත්සන්න වී ලන්ඩනයේ දී ම මියගිය අතර ඉන්පසුව ඇන්ටන් හා ඇඩෙලා විවාහ වන්නාහ. ඇඩෙලා විසින් ඇන්ටන්ගේ පළමු බිරිඳගේ මරණය ඉක්මන් කළ බවට ද ඒ කාලයේ දී යම් යම් චෝදනා එල්ල වුව ද ඒවා චෝදනාවලටම පමණක් සීමා වූයේ එහි සත්‍ය අසත්‍යතාවයන් සොයා බැලීමට කිසිදු පරීක්ෂණයක් සිදු නොවූ නිසාය. නමුත් ටැමිල් ගාඩියන් පුවත්පතේ කර්තෘවරයා ද පසු කාලයේදී මේ චෝදනා එල්ල කර තිබුණි.1978 වසරේ දී ශ්‍රී ලංකාවට පැමිණෙන බාලසිංහම් යුවළ එක් පැත්තකින් කොටි සංවිධානය ශක්තිමත් කිරීමට මෙන්ම අනෙක් පැත්තෙන් කොටි සංවිධානයේ නායකයින් අතර යම් යම් ගැටුම් ඇති කිරීමට ද කටයුතු කරන බවක් පෙනුණි. එම ගැටුම් ඇති කිරීම සඳහා ප්‍රධාන භූමිකාව සපයන ලද්දේ ඇන්ටන් බාලසිංහම් විසිනි. ඇන්ටන් බාලසිංහම්ට කෙසේ හෝ අවශ්‍ය වන්නේ තනි නායකයෙකුට කොටි සංවිධානයේ සියලු බලතල ලබා දීමටය. එමනිසා වේළුපිල්ලේ ප්‍රභාකරන්ට අවශ්‍ය බලතල සෑම ආකාරයකින්ම ලබා දීම සඳහා කොටි සංවිධානයේ ඇන්ටන් බාලසිංහම් න්‍යායාචාර්යවරයා කටයුතු කරන්නේය.උමා මහේෂ්වරන් හා ප්‍රභාකරන් අතර මහත්තයා හා ප්‍රභාකරන් අතර ගැටුම් ඇති වන්නේ මෙහි ප්‍රතිඵලයක් වශයෙනි. මේ ගැටුම් මුලින්ම ආරම්භ කිරීමට අවශ්‍ය පරිසරය හා ඊට අවශ්‍ය උපදෙස් ඉතා සූක්ෂ්ම ලෙස උපක්‍රමශීලීව ඇන්ටන් බාලසිංහම් විසින් ප්‍රභාකරන්ට ලබා දුන් බවට කොටි සංවිධානය තුළම ප්‍රබල මතයක් පවතී. ඇන්ටන් බාලසිංහම් කොටි සංවිධානයේ න්‍යායාචාර්යවරයා වන නිසා මතවාදීමය වශයෙන් ඔහුට අවශ්‍ය උපදෙස් ලබා දුන්නාට ඕනෑම කෙනෙකු සැක සිතෙන්නේ නැත. නමුත් ඒ හරහා කොටි නායක ප්‍රභාකරන්ට අවශ්‍ය දේ මෙන්ම කොටි සංවිධානයේ න්‍යායාචාර්ය ඇන්ටන් බාලසිංහම්ට අවශ්‍ය දේත් සිදු වන්නේය.ප්‍රභාකරන් වටා තනි බලයක් ගොඩනැඟුවොත් කොටි සංවිධානයේ ඊළාම් අරමුණු සාක්ෂාත් කර ගැනීමට හැකි බව සිතූ ඇන්ටන් බාලසිංහම් තම න්‍යාය ඒ ඔස්සේ ක්‍රියාවට නංවන විට අනෙක් පැත්තෙන් ඇන්ටන් බාලසිංහම් තම දෙවැනි බිරිඳ වන ඇඩෙලා බාලසිංහම්ට උපදෙස් ලබා දෙන්නේ කොටි සංවිධානයට හැකි තරම් ළමා සොල්දාදුවන් එක්කර ගැනීමේ වැඩසටහන ශක්තිමත් කරන ලෙසය.ඇඩෙලා බාලසිංහම් කිළිනොච්චිය, ස්කන්ධපුරම් ෆැටීමා විදුහලට යන්නේ මෙම අරමුණු ඉටුකර ගැනීමටය. ඉතා උපක්‍රමශීලීව, සූක්ෂ්ම ලෙස පාසල් දරු දැරියන්ගේ මොළ සුද්ද කරන වැඩේ සිදු කරන්නේ ද ඇන්ටන් බාලසිංහම්ගේ උපදෙස් පරිදි ඇඩෙලා බාලසිංහම්ය. මේ මැදිහත් වීමට එම ප්‍රදේශවල ඇතැම් පාසල්වල විදුහල්පතිවරුන්ගේ ද, ඇතැම් ගුරුවරුන්ගෙන් ද සහාය හිමිවෙන අතර අධ්‍යාපන බලධාරීන් මෙම මැදිහත්වීම ගැන නිහඬ ප්‍රතිපත්තියක් අනුගමනය කිරීම නිසා එහි වාසිය කොටි සංවිධානයට හිමි විය. එදා සිටි අධ්‍යාපන බලධාරීන්, අධ්‍යාපන අමාත්‍යාංශය, ආණ්ඩුව මේ ගැන දැඩි අවධානයක් යොමු කළා නම් ඇන්ටන් බාලසිංහම්ට, ඇඩෙලා බාලසිංහම්ට, ප්‍රභාකරන්ට, කොටි සංවිධානයට අවශ්‍ය ආකාරයෙන් ළමා සොල්දාදුවන් බිහිකර ගැනීමට හැකි නොවන බව සක්සුදක් සේ පැහැදිලිය. එම නිසා ළමා සොල්දාදුවන් බිහිකිරීමේ ක්‍රියාවලියට කොටි සංවිධානය පමණක් නොව එවකට පැවති එක්සත් ජාතික පක්ෂ ආණ්ඩුව ද ‍යම් ආකාරයකට වගකිව යුතුයි.ළමා සොල්දාදුවන්ට කඳවුරු පුහුණුව ලබා දීමේ වගකීම ඉතා ක්‍රමානුකූලව කොටි සංවිධානය විසින් ආරම්භ කරන ලදී. පාසල්වල දරු දැරියන් පාසල් නොගොස් කෙළින්ම කඳවුරුවලට ගෙන්වා ගැනීම සඳහා ඔවුන්ගේ මොළ සුද්ද කිරීම ජයටම කරගෙන ගියේ ඇඩෙලා බාලසිංහම් විසිනි. ඉන් අනතුරුව තව තවත් ළමා සොල්දාදුවන් අවශ්‍ය නිසාත්, සන්නද්ධ අංශය ශක්තිමත් කිරීම සඳහාත් කොටි සංවිධානය තීරණය කළ අතර කැමැත්තෙන් පැමිණෙන දරු දැරියන්ට අමතරව බලහත්කාරයෙන් ළමා සොල්දාදුවන් සඳහා බඳවා ගැනීම් ද ආරම්භ කෙරිණි. එහි ප්‍රතිඵලය වූයේ හැකි සෑම අවස්ථාවකදීම පාසල් දරු දැරියන් පැහැරගෙන යාමය. වයස අවුරුදු 8, 9 වයස්වල සිට අවුරුදු 18 දක්වා විවිධ වයස්වල දරු දැරියන් බලහත්කාරයෙන් පැහැරගෙන ගොස් කඳවුරුවල පුහුණුව ලබාදීමේ වැඩකටයුතු ආරම්භ කෙරිණි.මවුපියන් මර හඬ දෙද්දී කුඩා දරු දැරියන් බලහත්කාරයෙන් පැහැරගෙන ගිය අතර ඇතැම් දරුවන්ගේ කටේ කිරි සුවඳවත් ගිලිහී තිබුණේ නැත. ඉතා අමානුෂික ලෙස මෙම පැහැර ගැනීම් සිදු කළේ කොටි සංවිධානයට ‍මානව සම්පත අති ප්‍රබල ලෙස අවශ්‍ය වූ නිසාය. නිවෙස්වලට ගොස් බලහත්කාරයෙන් දරු දැරියන් පැහැර ගන්නා විට ඉවසා සිටීමට හැක්කේ කුමන අම්මා කෙනෙකුටද? තාත්තා කෙනෙකුටද? නමුත් කොටි සංවිධානය සතු කිසිදු මානව දයාවක් නොමැති නිසා දිගින් දිගටම මේ දරු දැරියන් පැහැර ගැනීම සිදුකෙරිණ. තම පණවන් දරු දැරියන් බලහත්කාරයෙන් පැහැරගෙන ගොස් ගිනි අවි පුහුණුව ලබා දී සයනයිඩ් කරල් බෙල්ලේ එල්ලා යුද්ධයට යවන විට මවුපියන්ට ඉවසා සිටීමට හැකිද? අම්මලා, තාත්තලා, වැඩිහිටි ඥාතීන් විරුද්ධ වන විට කොටි සාමාජිකයින් කළේ දරුවන් ඉදිරිපිට දී ඔවුන්ට වෙඩි තබා දරු දැරියන් බලහත්කාරයෙන් පැහැරගෙන යාමයි. ඉන්පසුව දසවධ දී මෙම දරු දැරියන්ට යුද පුහුණුව ලබා දුන් අතර එයට අකමැති වූ සහ එම කඳවුරුවලින් පැන ආ දරු දැරියන් ද වෙඩි තබා ඝාතනය කළ බවට තොරතුරු වාර්තා විය. මෙවැනි විනාශයක් කොටි සංවිධානය විසින් සිදු කිරීම ගැන එක් අතකින් පුදුම විය යුතු නැත. ඒ කොටි සංවිධානයේ හැටිය.ත්‍රස්තවාදය මුළුමනින්ම අවසන් කිරීමෙන් අනතුරුව වැඩිපුරම උතුරු නැ‍ඟෙනහිර ප්‍රදේශවල දෙමළ ජනතාව සතුටට පත් වූයේ ඔවුන්ගේ දරු දැරියන්ගේ ගෙලෙන් සයනයිඩ් කරල් ඉවත් වූ නිසාය. ගිනි අවි වෙනුවට පෑන්, පැන්සල්, පොත්පත් අධ්‍යාපන කටයුතු සඳහා ඔවුන්ට ලැබුණු නිසාය. මෙම තත්ත්වය ඉතා හොඳින් දන්නා උතුරේ දෙමළ ජාතික මවුපියන් මහින්ද රාජපක්ෂ ජනාධිපතිවරයාට තවමත් පිං ලබා දෙන්නේ ඒ නිසාය. ඒ බව දෙමළ ඩයස්පෝරාවත් බෙදුම්වාදී බලවේගත් දන්නා නමුත් ඔවුන්ට අවශ්‍ය දරු දැරියන් බිල්ලට දී හෝ ඊළාම් රාජ්‍යය කෙසේ හෝ ශ්‍රී ලංකාව තුළ ඇති කිරීමටය.කොටි සංවිධානය තරම් මානව හිමිකම් අමු අමුවේ උල්ලංඝනය කළ සංවිධානයක් වර්තමානයේදී ලෝකයේ නැති තරම්ය. අත දරුවාගේ සිට වැඩිහිටියන් දක්වා දිය හැකි උපරිම වධහිංසා ලබා දෙමින් මෙම ඝාතන සංස්කෘතියක් ඇතිකළේ කොටි සංවිධානයයි. එමනිසා ළමා සොල්දාදුවන් ඇතිකරමින් ළමුන්ට දිය හැකි උපරිම වධහිංසා ලබාදීමට ක්‍රියා කළේ ද කොටි සංවිධානය බව රහසක් නොවේ.කොටි සංවිධානය අමු අමුවේ උල්ලංඝනය කරන මානව හිමිකම් ගැන කතා කිරීමට කිසිවෙකු නැඟී සිටින්නේ නැත. ජගත් මානව හිමිකම් කවුන්සිලයේ ලොකු, ලොකු නෝනා මහත්වරුන්ට ද මේ ගැන කිසිදු හැඟීමක් නැත. මානව හිමිකම් ගැන කෑමොර දෙන මෙරට සිටින ඇතැම් රාජ්‍ය නොවන සංවිධානවල (NGO)වල නෝනා, මහත්වරුන්ට ද මේවා පෙනෙන්නේ නැත. අමෙරිකානු ඩොලර් මිටිවලට වහ වැටී සිටින ඔවුන්ට නිතරම පෙනෙන්නේ කොටි සංවිධානයේ වැරදි නොවේ. ඔවුන්ට පෙනෙන්නේ කොටි සංවිධානයට එරෙහිව ක්‍රියා කරන පිරිස්වල වැරදිය. කොටි සංවිධානය වෙනුවෙන් කඩේ යන අයට පෙනෙන්නේ ශ්‍රී ලංකා ආණ්ඩුවට එරෙහිව එල්ල කරනු ලබන අසත්‍ය චෝදනාය. ඇතැම් දේශපාලන විචාරක ඔස්තාද් මහත්වරුන්ට, රාජ්‍ය නොවන සංවිධානවල නෝනලා, මහත්වරුන්ට මේවා නොපෙනෙන්නේ ඔවුන්ගේ ඇස් අමෙරිකානු ඩොලර් මිටිවලින් වැසී ගොස් තිබෙන නිසාය.මේවා ගැන එක්සත් ජාතික පක්ෂය, ජනතා විමුක්ති පෙරමුණ කිසිවක් ප්‍රකාශ කරන්නේ නැත. ඔවුන් වත්මන් ආණ්ඩුවට එරෙහිව විවිධ චෝදනා එල්ල කළද ඔවුන් කිසි විටෙකත් කොටි සංවිධානය සිදුකරන ලද මානව හිමිකම් කඩවීම් පිළිබඳ කිසිවක් ප්‍රකාශ නොකිරීම බරපතළ ගැටලුවකි. කොටි සංවිධානය බරපතළ මානව හිමිකම් උල්ලංඝනය කිරීම් සිදු කළ බවට විරුද්ධ පක්ෂය ජගත් මානව හිමිකම් කවුන්සිලයට නොකියන්නේ ඇයි? එසේ ප්‍රකාශ කළා නම් ශ්‍රී ලංකාවේ ගෙල සිර කිරීමට මෙතරම් ඉක්මනින් සැලසුම් සකස් වෙන්නේ නැත. මෙරට විරුද්ධ පක්ෂයට ද අවශ්‍ය වී ඇත්තේ කෙසේ හෝ ජාත්‍යන්තර බලපෑම් එල්ල කර ශ්‍රී ලංකාවේ ආණ්ඩුව පෙරළා ඔවුන්ට බලයට පත්වීමටය. එක්සත් ජාතික පක්ෂයේ හා ජනතා විමුක්ති පෙරමුණේ සටන් පාඨ වෙනස් වී ඇත්තේ මේ නිසාය. ඔවුන්ගේ විරෝධතා සීමා වී ඇත්තේ මේ රටටය. මේ රට පාලනය කරන වත්මන් ආණ්ඩුවට එරෙහිව පමණක්ය. නමුත් කොටි බලවේගවලට එරෙහිව කිසිදු විරෝධයක් ඔවුන් එල්ල නොකිරීමෙන් ඔවුන්ගේ අරමුණ ඉතා පැහැදිලි වේ.අසත්‍ය මානව හිමිකම් චෝදනා එල්ල කරමින් රට වළපල්ලට යැවීමට අවශ්‍ය වී තිබෙන බලවේගවල අවශ්‍යතාවයම මෙරට විරුද්ධ පක්ෂ විසින් ඉටුකිරීම කනගාටුදායක නොවේද? ළමා සොල්දාදුවන් නිර්මාණය කරමින් එම දරු දැරියන් දහස් ගණනකගේ මානව හිමිකම් කඩ කරන විට කිසිත් නොදන්නා සේ සිටින බලධාරීන් මානව හිමිකම් ගැන අසත්‍ය චෝදනා එල්ල කරමින් ශ්‍රී ලංකාවේ ගෙල සිර කිරීමට ගන්නා සැලසුම් කිසිවෙක් පිළිගන්නේ නැත. එම නිසා ශ්‍රී ලංකාවේ ගෙල සිර කිරීමට කෙතරම් උත්සාහ දැරුවද සත්‍ය කවදා හෝ ජයගන්නවා නියතය.එක්සත් ජනපද රාජ්‍ය ලේකම් ජෝන් කෙරීට අවශ්‍ය නම් ශ්‍රී ලංකාවට පැමිණ නියම තත්ත්වය අවබෝධ කර ගැනීමට හැකි ය. ඒ සඳහා ශ්‍රී ලංකා ආණ්ඩුව ද කැමැත්තෙන් සිටී. එමනිසා අපට කීමට ඇත්තේ එව බලව කියා පමණි.ජනතා මිත්‍ර</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408183</link>
    <topic>නිවන් මඟ වෙත 08 :: අත්මිදීම පිණිස</topic>
    <author> සටහන - උමේෂා සිරිවර්ධන</author>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.අප ගමන් කළ යුත්තේ සංසාර භවය කෙටිවන දිසාවටය. එසේ ගමන් කිරීමේ දී යම් පුද්ගලයකු කියූ දෙයක් හෝ ලෝකයා කියනා දෙයක් අදාළ කරගත යුතු නොවේ. එහිදී අදාළ කරගත යුත්තේ බුදුරජාණන් වහන්සේය. ස්වාමීන් වහන්සේ නමක් බවුන් වඩන්නට වනගත වුවහොත් නැවත ගුරු හාමුදුරුවන් සොයා, පොත පත සොයා පැමිණෙන්නේ නැත. උන් වහන්සේලා බුදු රජාණන් වහන්සේ කල්‍යාණ මිත්‍රයා කොටගෙන බුදු රජාණන් වහන්සේ ගමන් කළ මාර්ගයේම ගමන් ගත් පිරිසක්ය.බුදු රජාණන් වහන්සේ කල්‍යාණ මිත්‍රයා කරගත හැකි ආකාරය කෙසේද? ඔබට එහිදී පැනයක් නැඟෙනු ඇත. මේ වනවිට බුදු රජාණන් වහන්සේ පිරිනිවන් පා අවසානය. එහෙත් බුදු රාජාණන් වහන්සේ පිරිනිවන් මංචකයේ දී මෙසේ දේශනා කළ සේක “ මාගේ ඇවෑමෙන් ධර්ම, විනය දෙක ශාස්තෘ බවට පත් වන්නේය”. බුදු රජාණන් වහන්සේ‍ගේ ධර්මයට අනුව ශාස්තෘන් වහන්සේ ජීවමානව සිටී. ජීවමාන ශාස්තෘන් වහන්සේ යනු ධර්ම විනය යන කරුණු දෙකය. ධර්මය සහ විනය යන කාරණා ද්විත්වය කල්‍යාණ මිත්‍රයා කරගත හැකිය.ධර්ම, විනය යනු කුමක්ද? බුදු රජාණන් වහන්සේ පන්සාලිස් වසක් මුළුල්ලෙහි දේශනා කළා වූ සමස්ත ධර්මය සූත්‍ර, විනය, අභිධර්මය. මේ සියල්ල අප අවසානයේ යොමු කරන්නේ නිවනටය. චතුරාර්ය සත්‍ය අවබෝධයටය. චතුරාර්ය්‍ය සත්‍ය අවබෝධයේ දී අප මුලින්ම අවබෝධ කරගන්නේ “දුක” යන කාරණාවය. ‍එහෙත්... කුමන දුක ද අප අවබෝධ කරගන්නේ... පංච උපාධානස්කන්ධය දුකය. රූප, වේදනා, සංඤා, සංඛාර, විඤ්ඤාණ නිත්‍ය භාවයෙන් ගැනීම නිසා ඇතිවන දුකය.යම් පුද්ගලයකු රහත් වනවා යනු පංච උපාධානස්කන්ධය අනිත්‍ය වශයෙන් අවබෝධ කර ගැනීමය. යමකු සෝවාන් ඵලයට පත්වනවා යනුද? එයමය. භාවනාවෙහිදී සතර සතිපට්ඨාන ධර්මයන් වඩයි. සතර සතිපට්ඨාන ධර්මයන් වඩද්දී යම් දිනෙක මේ සතර සතිපට්ඨානයත් ද අනිත්‍ය බව අවබෝධ වේ. සතර සතිපට්ඨාන ධර්මයන් මඟින් සප්ත බොජ්ඣංගය , සති , ධම්ම විජය, වීර්යය, ප්‍රීති, පස්සදි, සමාධි, උපේක්ඛා ලෙස මේ වඩන්නා වූ සප්ත බෝජ්ඣංගයත් අනිත්‍ය බව තේරුම් ගත යුතු වේ. මෙලෙස අනිත්‍යාභාවය දකිද්දී මනස නිර්මාණය වනුයේ පංච උපාධානස්කන්ධයේ අනිත්‍යාභාවයයි.පංච උපාධානස්කන්ධයේ අනිත්‍යභාවය යනු ඇස කරණ කොටගෙන සකස්වන්නා වූ ඵස්ස, වේදනා, සඤ්ඤන, සංඛාර, විඤ්ඤාණය, අනිත්‍යය. කන, නාසය, දිව, ශරීරය, මනස අනිත්‍ය යනාදිය වේ.මේ සියලු දේ අනිත්‍යභාවයෙන් දකින විට තමාම තමා තුළින්ම කල්‍යාණ මිත්‍රයා මතුකරගෙන තිබෙන බව පැහැදිලි කළ හැකිය.ඉතා සංකීර්ණ වූ මේ ලෝකය පිළිබඳ සිතා අවසන් කළ නොහැක. මෙය අයිති බුදුරාජාණන් වහන්සේලාගේ විෂයටය. බුදු රජාණන් වහන්සේ ප්‍රඥාවෙන් සමස්ත ලෝකයම නාම, රූප යන සංකල්ප දෙකට ‍ෙගන පෙන්වා තිබේ. මෙහි අනිත්‍ය බව වටහා ගනිද්දී තමා තුළින්ම කල්‍යාණ මිත්‍රයා මතු කරගත්තා යනුවෙන් අදහස් වන්නේ එම කාරණාවය. එලෙස සිතන පුද්ගලයා තුළ ධර්ම විනය වැඩී තිබේ. එය පැහැදිලි කිරීමේ දී බුදු රජාණන් වහන්සේ මෙලෙස උපමාවක් උපයෝගී කොටගෙන තිබේ.එවකට සුප්‍රබුද්ධ නම් පුද්ගලයකු ජීවත්ව සිටියේය. අතීතයේ පසේ බුදු රජාණන් වහන්සේ නමකට අගෞරව කිරීමේ කර්මයක් පඬිසන්දීම නිසා ඔහු දරුණු කුෂ්ඨ ‍රෝගයකට ගොදුරු විය. මොහු ජීවත් වූයේ සිඟමන් යැදීමෙනි.දිනක් සුප්‍රබුද්ධ නම් මේ පුද්ගලයා දෙනෝ දහසක් පිරිස ඡේතවනාරාමයේ බණ අසද්දී ඈතක සිට බුදු රජාණන් වන්සේ දේශනා කරන බණ අසා සිටී. මොහු පිරිස අතරට නොයන්නේ තම සිරුරෙන් වහනය වන්නා වූ දුගඳ නිසාය. බුදු රජාණන් වහන්සේට මෙය අරමුණු ‍වේ. මොහොතක් ගත වන විට සුප්‍රබුද්ධ නම් වූ මේ පුද්ගලයා සාදුකාර නඟන්නට වුණි. එවිට බුදු රජාණන් වහන්සේට අරමුණූ වූයේ සුප්‍රබුද්ධ නමැති පුද්ගලයා ඔහුගේ ඉන්ද්‍රීය පරෝපර්යන්ති ඥානයෙන්, ආක්ෂයක්ෂය කිරීමේ ඥානයෙන් සෝවාන් ඵලයට පත් වී සිටින බවය.මේ පුද්ගලයා සාදුකාර දෙන අයුරු බලාසිටි කොසොල් රජ ඔහුගෙන් මෙලෙස ඉල්ලීමක් කරයි. “මා ඔබට කහවනු දහසක් පිරිනමනවා. ඔබ කිව යුතුයි බුදු රජාණන් වහන්සේ සම්මා සම්බුද්ධ නොවන බව” ඒ කො‍ෙසාල් රජතුමාගේ ඉල්ලීමය.එවිට සුප්‍රබුද්ධ නම් වූ පුද්ගලයා කොසොල් රජතුමාට මෙසේ ප්‍රකාශ කළේය. “කහවනු දහසක් නොව මේ රාජ්‍යම ලැබුණත් මා බුදු රජාණන් වහන්සේ සම්මා සම්බුද්ධ නොවන බව පවසන්නේ නැහැ” යනුවෙන් එම පුද්ගලයා පෙරළා පිළිතුරු දුන්නේය. පෙර ආත්මයේ දී පසේ බුදුවරුන්ට අගෞරව කළ ඔහු ඉන්ද්‍රීය ගෝචරව මේ අනිත්‍යභාවය වටහාගෙන තිබෙන බව එවිට බුදු රජාණන් වහන්සේ පැහැදිලි කළේය.තමා තුළින් තමාම අනිත්‍යභාවය දකින්නේ බුදු රජාණන් වහන්සේ දේශනා කළ නිසා නොවේ. තමා තුළින්ම තමාම ධර්මය දැකිය යුතුය. එහි සෝවාවන් ඵලයට අදාළ අචල ශ්‍රද්ධාව සකස් වී තිබේ. අප එතැනට යා යුතුයි. එම ගමනේ දී පළමුවෙන්ම අමූලිකා ශ්‍රද්ධාවෙන් බැහැර විය යුතුය. තමා තමන්ගෙන්ම ඇසිය යුතු එක් ප්‍රශ්නයකි. ඒ තමා මරණයට ඇති බිය පිළිබඳවය. ඔබ මරණයට බිය නම් එහි තවමත් ගැටලුවක් තිබේ. එය ඉක්මණින් විසඳාගත යුතු වේ. එහි දුක සැප පෙනෙන්නේ අපටමය. එසේ නම් බුදු රජාණන් වහන්සේ නිරතුරුවම මනසින් දකිමින්, උන් වහන්සේගේ ගුණයන්ට, ඥානයන්ට ජීවිතය පූජා කරන්න. උන් වහන්සේ නිරතුරවම තමන් ඉදිරිපිට සිටින බව මනසින් දකින්න.අද දිනයෙහිදී ඔබ අතින් එක් සිල්පදයක් බිඳුණ නම් තරයේ අධිෂ්ඨාන කරගත යුතුයි හෙට දිනයේ දී වඩා ශක්තිමත්ව එම සිල්පදය ආරක්ෂා කරන බවට. පන්සිල් පදපහ සමාදන් වන ඇතැම් පුදගලයන්ට එකදු සිල් පදයක් හෝ ආරක්ෂා කිරීමට නොහැකිය. ව්‍යාපාර රැකී රක්ෂා කිරීමේ දී ඇතැමුන් මුසාවාද පවසති. එයින් මිදෙන්නට ඔවුන්ට නොහැකි බවද පවසති. එහෙත් එසේ කියූ පමණින් ඔවුන්ට එයින් ගැලවීමක් ද නැත.එසේ සිදුවන්නේ සංසාරයේ සිල්වතුන්ට අප්‍රමාණව අගෞරව කළ නිසාය. තමාට සිල් පදයක් රැක ගැනීමට නොහැකි නම් සිල්රකින පුද්ගලයන්ට උපකාර කළ යුතුය. ගෞරව කළ යුතුය. සිව්පසයෙන් උපස්ථාන කළ යුතුය. එසේ ඇප උපස්ථාන කරනා විට අතීතයේ තිබුණා වූ සංස්කාරයන් හීන භාවයට පත්වේවා යි අධිෂ්ඨාන කරගත යුතුයි. මේ සියල්ල දුක් කරදර සහිත වූ මේ සංසාරයේ අත්මිදීම පිණිසය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408184</link>
    <topic>බෙල්ලන්විල ඇසළ පෙරහර</topic>
    <author/>
    <content>ඓතිහාසික බෙල්ලන්විල පුද බිම මෙන්ම බෙල්ලන්විල ඇසළ මහා පෙරහැර මංගල්‍යය මෙරට පමණක් නොව ජාත්‍යන්තරයේ පවා පිළිගැනීමකට ලක්වූවකි.බෙල්ලන්විල පුදබිම දෙවනපෑතිස් රාජ්‍ය දක්වා වූ ඉතිහාසයට උරුමකම් කියන අතර සඝමිත් තෙරණින් වහන්සේ මෙරටට වැඩම වූ ජයසිරිමා බෝධීන් වහන්සේගෙත් හටගත් දෙතිස්ඵල බෝධි අංකුරයක් ක්‍රි.ව. 1303 දී පමණ රෝපණය කළ බවට ඉතිහාසයේ සඳහන් වේ. ජයශ්‍රී මහා බෝධීන් වහන්සේගේ හතර වැනි බෝධි අංකුරය බෙල්ලන්විල පුද බිමේ ස්ථාපිත කර ඇති බවට පැරැණි පොතපතේ සඳහන්ය. විදේශ ආක්‍රමණවලට ලක් වූ බෙල්ලන්විල පුදබිම අවට ප්‍රදේශ විනාශ වීමෙන් කලෙක එම ප්‍රදේශය ජනශුන්‍ය විය.නැවතත් මේ පින්බිම බෞද්ධ ජනයාගේ වැදුම් පිදුම්වලට ලක්වන්නේ 1860 ගණන්වලින් පසුවය. ඒ අත්තිඩිය විහාරයේ වැඩ විසු තේන්ගොඩ ගෙදර හිමියන් බෙල්ලන්විල හරහා වැටී ඇති කටු ඇළ මාර්ගයෙන් පාරුවකින් ගමන් කරමින් සිටියදී බෙල්ලන්විල පුදබිමෙන් ඇසුණු බෙරහඬින් අනතුරුවය. එහෙත් ජනශුන්‍යව පැවැති බෙල්ලන්විල බෝධීන් වහන්සේට දේව සමූහයා වන්දනාමාන සිදු කරන බව තේරුම්ගත් උන්වහන්සේ මේ පිං බිම ජනයාට වන්දනාමාන කිරීමට හැකිවන ලෙස සකස් කර ඇත.බෙල්ලන්විල පුදබිමේ ස්වර්ණමය අවධිය ආරම්භ වන්නේ අපවත්වී වදාළ බෙල්ලන්විල විහාරාධිපතිව වැඩ විසු බෙල්ලන්විල ශ්‍රී සෝමරතන නාහිමියන්ගේ අවධියේදී වේ. උන්වහන්සේගේ අප්‍රතිහත ධෛර්යය හේතුවෙන් බෙල්ලන්විල පුදබිම දෙස් විදෙස් ජනීජනයාගේ ගෞරවාදරයට පත් විය. උන්වහන්සේ සිදු කළ ශාසනික සේවාවෙන් පළමු ස්ථානයේලා ගැනෙන පිංකමක් ලෙස 1950 වසරේ ආරම්භ කළ බෙල්ලන්විල ඇසළ පෙරහර නම් කළ හැකිය.මහනුවර ඇසළ පෙරහැරට නොදෙවෙනි වන සේ බෙල්ලන්විල ඇසළ පෙරහැර පුණ්‍යෝත්සවය සංවිධානය කිරීමට වත්මන් විහාරාධිපති සිංගප්පුරුවේ ප්‍රධාන සංඝනායක මහාචාර්ය බෙල්ලන්විල ධම්මරතන ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන නාහිමියන් ඇතුළු දායක සභාව කටයුතු කරති. 64 වැනි වරටත් පවත්වන මේ පෙරහැර මංගල්‍යය දේශීය කලාව හා සංස්කෘතිය ඔප් නංවන මහා මංගල්‍යයක් බව නොකියා බැරිය.බෙල්ලන්විල පෙරහර සමය මේ ප්‍රදේශය එකම මංගල්‍යයක සිරි ගනී. ජනී ජනයා ඈත එපිට ප්‍රදේශවල සිට මේ ප්‍රදේශයට පැමිණෙන්නේ වාර්ෂිකව බෙල්ලන්විල බෝධිරාජයාණන් වහන්සේ වන්දනාමාන කර පෙරහර නරඹා ආශිර්වාද ලබා ගන්නට ය.රටටත් ප්‍රදේශයටත් ආශිර්වාදයක් ලබා දෙමින් අලි ඇතුන් සියයකට වඩා පෙරහරේ ගමන් ගන්නා අතර උඩරට, පහතරට හා සබරගමු නැටුම් සමඟින් පෙරහර උත්කර්ෂවත් කරමින් නර්තනයේ යෙදෙන දක්ෂ ශිල්පීන් වාර්ෂිකව පෙරහැරට තම දායකත්වය ලබාදේ. විශේෂත්වය වන්නේ මහනුවර ඇසළ මහා පෙරහර මෙන්ම විෂ්ණු, කතරගම, සමන් යන දේවරූප හා දේවාභරණ පෙරහැරේ වැඩම කරවීම වේ.සියලු ආගමික වතාවත්වලට මුල්තැන දෙමින් ආරම්භ කරන පෙරහර නින්දගම් රාජකාරි ක්‍රම පිළිවෙතට අනුව හා බස්නායක නිලමේවරයෙකුගේ ප්‍රධානත්වයෙන් තොරව පැවැත්වීම විශේෂත්වයක් වේ.පෞරාණික චාරිත්‍රවිධි නොඉක්මවා යමින් ඒ සඳහා ප්‍රමුඛත්වය දෙමින් පවත්වන මේ පෙරහැර ඒ නිසාම සාමාන්‍ය පෙරහරක් ලෙස සැලකිය නොහැකි අතර බුද්ධවන්දනාව දේව වන්දනාව සමඟින් වසරින් වසර අති උත්කර්ෂවත්ලෙස පැවැත්වීමෙන් පෙරහැර නැරඹීම සඳහා පැමිණෙන බැතිමතුන් ලක්ෂ සංඛ්‍යාත පිරිසක් දිනෙන් දින ඉහළ යයි.අධ්‍යාපනික මෙන්ම ශාසනික සේවාවන් රැසක්ම සිදු කරන බෙල්ලන්විල රජ මහා විහාරස්ථානයේ විහාරාධිපති සිංගප්පූරුවේ ප්‍රධාන සංඝනායක ආචාර්ය බෙල්ලන්විල ධම්මරතන නාහිමියන් මෙන්ම විහරාධිකාරි ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන අනුනාහිමියන් වහන්සේලාගේ අනුශාසකත්වයත් පෙරහැර පුණ්‍යෝත්සවය පසුගිය 14 වනදා ආරම්භ විය. අපවත්වී වදාළ හිටපු විහාරාධිපති බෙල්ලන්විල ශ්‍රී සෝමරතන නාහිමි ධර්මදේශනා මාලාව එදින ආරම්භ කෙරේ.අමරපුර ධර්මරක්ෂිත මහා නිකායේ මහානායක බම්බලපිටිය වජිරාරාමාධිපති මහාචාර්ය තිරිකුණාමලේ ආනන්ද මහානාහිමි කැලණිය විශ්විද්‍යාලයේ කුලපති පෑලියගොඩ විද්‍යාලංකාර පරිවේණාධිපති වැලමිටියාවේ කුසලධම්ම නාරාහේන්පිට පට්ඨාන ධර්ම සභාවේ අධ්‍යක්ෂ කොරතොට වෙසභූ යන යතිවරයාණන් වහන්සේලා එම ධර්මදේශනා පැවැත්වූහ. අනතුරුව 17 වනදා සතිපිරිත් දේශනය ආරම්භ විය.17 වැනිදා ආරම්භ කළ සති පිරිත් දේශනයේ හතරවන දිනයදා ඇසළ පෙරහර ආරම්භ කිරීම උදෙසා කප් සිටුවීම සිදු කෙරෙන අතර 23 වනදා සති පිරිත් දේශනය නිමාවට පත්වීමත් සමඟ කුඹල් පෙරහැර, දේවදූත පෙරහර ආරම්භ කෙරෙන අතර දොරකඩ අස්න අනුශාසනාවද සිදු කෙරේ. අගෝස්තු 24 වන ඉරිදා ඇසළ පෙරහර ආරම්භ කරමින් සිදු කරන මල් පෙරහර ඇරඹෙන අතර 27 වනදා දක්වා මල් පෙරහැර පැවැත්වෙන අතර එදින මල් පෙරහර ප්‍රථම වරට විථී සංචාරය කරයි. පාවඩ පෙරහරද එදින ඇරඹේ.ඇසළ පෙරහැරේ රන්සිවි පෙරහර 29 සිකුරාදා ආරම්භ වේ. ප්‍රථම වරට මෙදින පෙරහර ප්‍රධාන මාර්ගයට ප්‍රවිශ්ට වේ.මහනුවර දළදා පෙරහරට පමණක් දෙවැනි පෙරහර ලෙස සැලකෙන රන්දෝලි මහ පෙරහර 30 වැනිදා රාත්‍රී විථි සංචාරය කරයි. ජාතියේ ප්‍රෞඪත්වය කියාපාමින් අපටම ආවේණික උඩරට පහත රට සහ සබරගමු නැටුම්, හේවිසි මෙන්ම සියයකට අධික අලි ඇතුන් පෙරහරේ ගමන් කරයි.අගෝස්තු 31 වනදා බෙල්ලන්විල රජමහා විහාරස්ථානයේ ඇසළ පුණ්‍යෝත්සවය නිමාවට පත් කරමින් චිරාගත සම්ප්‍රදායානුකූලව පවත්වනු ලබන දිය කපන පෙරහර මංගල්‍ය පැවැත්ෙව්. විහාරස්ථානයේ පවත්වන දේව පූජාවෙන් ආශිර්වාද පතා පවත්වන ගරායක් නැටුමෙන් පෙරහර කටයුතු නිමාවට පත්වේ.ඇසළ පෙරහර සඳහා රජයේ මෙන්ම පොදු ජනතාවගේ පරිත්‍යාගශිලීන්ගේ ආධාර උපකාර යටතේ පවත්වනු ලබන අතර විහාරස්ථානයේ දායක සභාව, කුලගන සමිතිය, තරුණ බෞද්ධ සංසදය, තරුණ බෞද්ධ සමිතිය, ප්‍රජා සංවර්ධන පදනම, ආදී විහාරස්ථානයට අනුබද්ධ සියලු සමිති සමාගම්වල දායකත්වය ලබා දේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408185</link>
    <topic>අපි ප්‍රමිතිය සම්බන්ධයෙන් සහතික ලත් ආයතනයක්</topic>
    <author/>
    <content>නීරෝගීමත් දරු පරපුරක් බිහි කිරීම වෙනුවෙන් ශ්‍රී ලංකා ආයුර්වේද සංස්ථාවේ කාර්ය භාරය හා ඉදිරි වැඩපිළිවෙළ කෙසේද යන්න පිළිබඳ එම සංස්ථාවේ සභාපති සෝමවීර චන්ද්‍රසිරි මහතා සමඟ කළ සාකච්ඡාවකි.1971 අංක 49 දරන රජයේ කාර්මික නීතිගත සංස්ථා පනත යටතේ 1969 මැයි 11 වැනි දින අංක 14853/3 දරන ගැසට් නිවේදනයට අනුකූලව එවකට කර්මාන්ත හා ධීවර කටයුතු ඇමැතිවරයා විසින් ශ්‍රී ලංකා ආයුර්වේද ඖෂධ සංස්ථාව ස්ථාපනය කර තිබෙනවා. ඒ අනුව ආරම්භ වූ ආයුර්වේද සංස්ථාවේ දැක්ම වශයෙන් සෞඛ්‍ය සම්පන්න ජන සමාජයක් අරබයා දේශීය වෛද්‍ය විද්‍යාවේ අනන්‍යතාවය ආරක්ෂා කරමින් ජාතික හා ජාත්‍යන්තර ඖෂධ අවශ්‍යතා උසස් ප්‍රමිතියෙන් යුතුව නිෂ්පාදනය කිරීම මුල් කර ගත් ආයතනයක් බව හඳුන්වා දිය හැකියි.මේ රටේ තිබෙන ආයුර්වේද රෝහල්වලට,පළාත් සභා යටතේ පාලනය වන ආයුර්වේද රෝහල් සහ ආයුර්වේද මධ්‍යස්ථානවලට අවශ්‍ය සිය‍ලුම ඖෂධ සපයන්නේ ආයුර්වේද සංස්ථාවයි.ප්‍රාදේශීය සභා යටතේ තිබෙන ආයුර්වේද මධ්‍යස්ථාන සහ ආයුර්වේද සායනවලටත් ඖෂධ ලබා දෙන්නේ සංස්ථාව මඟින්.මේ සඳහා රජය මඟින් අවුරුදු පතා අවශ්‍ය සියලුම ප්‍රතිපාදන දේශීය වෛද්‍ය අමාත්‍යාංශය මගින් වෙන් කරනවා. මහා භාණ්ඩාගාරයෙන් අමාත්‍යාංශයට ලබා දෙන මේ අරමුදල් පළාත් හා ප්‍රාදේශීය සභා එම අරමුදල ප්‍රයෝජනයට ගන්නවා. ඊට අමතරව රජයේ සහ පුද්ගලික වෛද්‍යවරු අපේ බෙහෙත් මිල දී ගන්නවා. මේ රටේ ප්‍රමුඛ පෙළේ වෛද්‍ය හිමි නමක් වන කුස්වල හිමියන් පවා තමන්ගේ රෝගීන් සුව කිරීම සඳහා යොදා ගන්නේ අපේ බෙහෙත්. උන්වහන්සේ මේ සඳහා මාසිකව වෙන් කරන මුදල රුපියල් ලක්ෂ විස්සක්. ආයුර්වේද සංස්ථාව පිළිබඳ රටේ ආයුර්වේද වෛද්‍යවරු තබා ඇති විශ්වාසය මින් පැහැදිලියි.ආයුර්වේද සංස්ථාවේ අලෙවි ආදායම 80% ක් පමණ ලැබෙන්නේ රාජ්‍ය අංශ‍යෙන්. 2011 දී රුපියල් මිලියන 295 කට අධික රාජ්‍ය අලෙවියක් තිබෙනවා. 2012 වර්ෂයේ දී රුපියල් මිලියන 315 යි. 2013 වර්ෂයේ දී රුපියල් මිලියන 336 ක අලෙවි ආදායමක් සටහන් වී තිබෙනවා.පෞද්ගලික අංශයේ අලෙවි ආදායම 2011 දී රුපියල් මිලියන 63 යි. 2012 දී රුපියල් මිලියන 81 යි. 2013 දී රුපියල් මිලියන 89 යි.2010 වසරේ බදු ගෙවීමට පෙර සංස්ථාව ලැබූ ලාභය රුපියල් මිලියන 60යි. 2011 වසරේ දී එය රුපියල් මිලියන 63 යි. 2012 වසරේ දී රුපියල් මිලියන 67 ක ලාභයක් ලැබුවා. 2013 වසරේ දී ආයුර්වේද සංස්ථාව ලැබූ ලාභය රුපියල් මිලියන 39 ක්. ඒ වගේම 2011/12 ගිණුම් වර්ෂයට රුපියල් මිලියන 12.8 ක් ලාභය මත බදු ගෙවා තිබෙනවා. 2012/2013 වර්ෂයට රුපියල් මිලියන 16.4 ක් ලාභය මත බදු ගෙවා තිබෙනවා. මේ වන විට සංස්ථාව රජයට ගෙවා ඇති බදු ප්‍රමාණය කෝටියකට අධිකයි.පාඩුවක් ලැබූ අවස්ථාවල දී සේවකයන්ට අර්ථසාධක මුදල් පවා නියමිත වේලාවට ගෙවා තිබෙනවා. ඉදිරියේ දී ගෙවීමට නියමිත පාරිතෝෂික මුදල් පවා වෙන් කර තිබෙනවා. සියලුම සේවකයන්ට සුභ සාධක කටයුතු සඳහා මුදල් ගෙවා සෑම මාසයකම දිරි දීමනා ලබා දෙනවා. ඖෂධ නිෂ්පාදනය අනුව සේවකයන්ට ගෙවන මුදල් ප්‍රමාණය පමණයි වෙනස් වන්නේ. අපි කිසිදු විටක මහා භාණ්ඩාගාරයට බරක් වී නැහැ. ආයුර්වේද සංස්ථාව ලෙස සාර්ථකව පවත්වාගෙන යන රාජ්‍ය ආයතනයක් බවට කෝප් වාර්තාවෙන් පවා පිළිගෙන තිබෙනවා.ආයුර්වේද සංස්ථාව ඖෂධ වර්ග 150 ක් පමණ නිෂ්පාදනය කරනවා. ආයුර්වේද සංස්ථාවේ නිෂ්පාදනවල ප්‍රමිතිය ගැන අපි සියයට සියයක් සැලකිලිමත් වනවා. අපේ ඖෂධවල නිසි ප්‍රමිතියක් නැති නම් මහජනතාවගේ සෞඛ්‍යයට එය තර්ජනයක්. අපි ප්‍රමිතිය සම්බන්ධයෙන් සහතිකලත් ආයතනයක්. 2007 වසරේ සිට මේ දක්වා ‘S*S ISO9001..2008‘ සහතිකය අපි නොකඩවා ලබා ගත්තා. ඖෂධ සංස්ථාවේ නිෂ්පාදන ප්‍රමිතියෙන් අනූන බවට මෙය හොඳම නිදර්ශනයක්.ප්‍රමිතියෙන් යුතු ඖෂධ නිෂ්පාදනය කිරීම මෙන්ම ඒවා සුරක්ෂිතව ගබඩා කිරීමේ වැදගත්කම පිළිබඳ සංස්ථාව නිරන්තරයෙන් සැලකිලිමත් වන කාරණයක්. මේ නිසා අපි ජාත්‍යන්තර මට්ටමේ උසස් පහසුකම් සහිත ගබඩා සංකීර්ණයක් සංස්ථා පරිශ්‍රයේ ඉදි කරමිනුයි සිටින්නේ. එම ඉදිකිරිම් කටයුතු වෙනුවෙන් මහා භාණ්ඩාගාරයෙන් වෙන් කර ඇති ඇස්තමේන්තු මුදල රුපියල් මිලියන 156.745 ක්. එම නව ගබඩා සංකීර්ණය මේ දෙසැම්බරයේ දී විවෘත කිරීමට නියමිතයි. මීට අමතරව පැරණි නිෂ්පාදනාගාරය නවීකරණය කර තිබෙනවා.2012 වසරේ දී කැබිනට් අනුමැතිය මත පර්චර් 450 ක ඉඩමක් සංස්ථාව මිල දී ගත්තා. සියෙස්ටා කම්හල පිහිටා තිබූ මේ ඉඩම මිල දී ගැනීම සඳහා මහා භාණ්ඩාගාරයෙන් අපිට රුපියල් මිලියන 10 ක් දුන්නා. නව නිෂ්පාදනාගාරයේ නව ඖෂධ නිෂ්පාදනය කිරීමටත් කටයුතු යොදා තිබෙනවා.ඒ සඳහා භාණ්ඩාගාරයෙන් මුදල් ලැබී තිබෙනවා. උසස් ප්‍රමිතියෙන් යුතු ආයුර්වේද ‍ඖෂධ නිෂ්පාදනය කිරීමටයි මේ නිෂ්පාදනාගාරය ඉදි කෙරෙන්නේ. ජාත්‍යන්තර මට්ටමට ගැළපෙන ආකාරයෙන් නව ආයුර්වේද නිෂ්පාදන බිහි කිරීම මෙහි අරමුණයි.ශ්‍රී ලාංකීය ආයුර්වේද නිෂ්පාදන සඳහා හොඳ ඉල්ලුමක් විදේශ රටවල තිබෙනවා. විශේෂයෙන් කොතලහිඹටු, මස්බැද්ද ආශ්‍රිත නිෂ්පාදනවලට. ජපානය සහ අපේ රට ඒකාබද්ධව වාර්ෂිකව පවත්වනු ලබන ශ්‍රී ලංකා අලෙවි නිෂ්පාදන ප්‍රදර්ශනයට අපි නොකඩවා සහභාගි වනවා. අපේ රටේ බෙහෙත්වලට ජපන් ජනතාවගේ හොඳ ප්‍රතිචාරයක් තිබෙනවා. ඒ බෙහෙත් අතරින් කොතලහිඹුටු සහ මස්බැද්ද වගේ ඖෂධ අඩංගු තේකොළ පැකට් (ටී බෑග්ස්) 2011 වසරේ දී හඳුන්වා දුන්නේ. ඒවා ජපන් රජය විසින් පරීක්ෂාවට ලක් කොට පරිභෝජනයට සුදුසු බව තීරණය කළා. වසරකට එම තේකොළ පැකට් දස ලක්ෂයක් මිල දී ගන්නා බවට ජපන් රජය පොරොන්දු වී තිබෙනවා. මෙවැනි ප්‍රචලිත කිරිම් නව නිෂ්පාදනාගාරය ආරම්භ කිරීමත් සමඟ වැඩි කරන්නයි අපි අපේක්ෂා කරන්නේ.යාපනයද ඇතුළුව අපේ ශාඛා ජාලය 18 ක් වෙනවා. නව රාජ්‍ය ආයතන ඉලක්ක කරගෙන වේරහැර මෝටර් රථ දෙපාර්තමේන්තුව සහ කොටුව පාවෙන වෙළඳ සැලේ ද අලෙවිසැල් ක්‍රියාත්මක කිරිමට නියමිතයි. දුම්රිය ස්ථාන ඉලක්ක කොට ගනිමින් ගම්පහ, වව්නියාව, අනුරාධපුරය ආදී ප්‍රධාන වෙළඳ නගරවල වෙළඳ ස්ථාන ආරම්භ කිරීමට අපි කටයුතු යොදා තිබෙනවා.විශේෂයෙන්ම කිව යුතු කාරණයක් වන්නේ ජනාධිපති මහින්ද රාජපක්ෂ මහතා මේ රටේ පැවැති තිස් වසරක යුද්ධය නිමා කිරීම නිසා අපේ ආයුර්වේදයට උතුරු සහ නැගෙනහිර ප්‍රදේශවල හොඳ තැනක් ලැබී තිබෙනවා. 1983 සිට 2008 වන තුරු නොපැවති ඖෂධ ඉල්ලුමක් 2009 වසරෙන් පසුව ලැබී තිබෙනවා. පළාත් සහ ප්‍රාදේශීය සභා යටතේ පවතින රෝහල් හා මධ්‍යස්ථානවලින්. 2014 වන විට කෝ‍ටි දෙකකට අධික වටිනාකමකින් යුතු නිෂ්පාදන අප ලබා දී තිබෙනවා.අමුද්‍රව්‍ය මිල වැඩිකම,බදු ගෙවීමට සිදුවීම වගේ ගැටලු තිබෙනවා. ඊට අමත‍රව අපේ ආයුර්වේද ඖෂධ නිෂ්පාදනවලට විශ්වාසයක් සහ ප්‍රමිතියක් ලැබී ඇති නිසා ඖෂධ සඳහා අධික ඉල්ලුමක් ලැබී තිබෙනවා. මේ නිසා නිෂ්පාදනයට සරිලන ඉල්ලුමක් සැපයීමට නොහැකි වීමත් ප්‍රධාන ගැටලුව වී තිබෙනවා. එයට විසඳුමක් ලෙස 2015 වන විට නව නිෂ්පාදනාගාරය ආරම්භ කිරීම හා පවතින නිෂ්පාදනාගාරයේ නවීකරණ කටයුතුවලින් නිෂ්පාදන ධාරිතාව ඉහළ නැංවීමයි අපේ අරමුණ. කෝප් වාර්තාවෙන් පවා පිළිගෙන තිබෙනවා ආයුර්වේද සංස්ථාව ප්‍රගතිමත් ආයතනයක් ලෙසට. මේ රටේ අනෙක් රාජ්‍ය සංස්ථා දෙස බලද්දී ශ්‍රී ලංකා ආයුර්වේද සංස්ථාව සිටින්නේ ඉදිරියෙන්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408186</link>
    <topic>උරා බොන විස නසයි ඔබ දවසක</topic>
    <author>අනුෂාද් වෙදගේ</author>
    <content>20වැනි ශත වර්ෂයේ දී දුම්කොළ භාවිතය සහ දුම්පානය හේතු කොට ගෙන ලොව පුරා මිනිසුන් මිලියන සියයක් පමණ මිය ගොස් ඇති බව අනාවරණය වී තිබේ. ඒ අනුව 21වැනි සියවසේ දී දුම්කොළ භාවිතය සහ දුම්පානයේ ඇති ප්‍රවණතාව තවදුරටත් එලෙස ම පැවතුණහොත් මිනිසුන් මිය යන සංඛ්‍යාව මිලියන දහසක පමණ ප්‍රමාණයක් දක්වා වර්ධනය විය හැකි බව සමීක්ෂණවලින් හෙළි වී ඇත.අධික ලෙස දුම්කොළ භාවිතය සහ දුම්පානය කිරීම මඟින් ලොව ඇති මාරාන්තික බෝ නොවන රෝග කාරක රැසක් ඇති වීමට රුකුලක් වී තිබේ. දුම් වැටියක් තුළ විවිධ ස්වරූපයෙන් විස වර්ග විශාල ප්‍රමාණයක් අඩංගු වී තිබීම නිසා මිනිසාගේ ශරීරය තුළ පිළිකා ඇතුළුව සුව කළ නොහැකි රෝග ගණනාවක් ඇති වීමේ ප්‍රවණතාවක් පවතී.ඒ අනුව සමස්ත විශ්වයට ම එක සේ මුහුණ දීමට සිදු වී ඇති මේ සමාජ ව්‍යසනය පදනම් කරගෙන එක්සත් ජාතීන්ගේ සංවිධානය විසින් සෑම වර්ෂයක දී ම මැයි මස 31වැනි දින “ලෝක දුම්කොළ විරෝධී දිනය” සමරනු ලබයි. “ලෝක දුම්කොළ විරෝධී දිනය” සැමරීම තුළින් අපේක්ෂා කරන්නේ එහි ඇති සමාජ ප්‍රතිවිපාක පිළිබඳ ජගත් ප්‍රජාව දැනුවත් කර, දුම්කොළ භාවිතය සහ දුම්පානයට ඇබ්බැහි වූ පිරිස ඉන් මුදා ගැනීම ය.සංවර්ධනය වෙමින් පවතින බොහෝ රටවල්වල බහුතර පිරිසක් බෝ නොවන රෝගවලට ගොදුරුවීමේ ප්‍රවණතාවක් පවතී. ඒ අනුව භෞතික වශයෙන් සංවර්ධනය වෙමින් පවතින ශ්‍රී ලංකාව ද එකී උග්‍ර ගැටලුව නිසා විවිධ මුහුණුවරින් යුත් සමාජ ගැටලු උරුම කරගෙන තිබේ.අපේ රටේ බෝ නොවන රෝග අතර හෘදයාබාධ, පිළිකා, රුධිර පීඩනය, දියවැඩියාව සහ ආඝාතය ප්‍රමුඛ ස්ථානයක් හිමි කරගනු ලබයි. එමෙන්ම නවීන වෛද්‍ය පරීක්ෂණ මඟින් හඳුන්වා දී තිබෙන්නේ පෙර සඳහන් බෝ නොවන රෝග හට ගැනීම සම්බන්ධව දුම්කොළ භාවිතය සහ දුම්පානය ප්‍රධාන සාධකයක් වන බවය.දුම්කොළ සහ දුම්වැටි භාවිතය අපේ රට තුළ ද සෑම ප්‍රදේශයක ම ව්‍යාප්තව පවතී. මෙම සමාජ ව්‍යසනය හේතු කොට ගෙන විවිධ ස්වරූපයේ බෝ නොවන රෝගවලට ප්‍රතිකාර කිරීම වෙනුවෙන් රජයට අධික මුදලක් වැය කිරීමට ද සිදු වී තිබේ.මේ වන විට ලෝක සෞඛ්‍ය සංවිධානය විසින් දුම්කොළ පාලන සම්මුතියේ පාදක ව්‍යුහයක් (Framework Convention on Tobacco Control – (FCTC) ලොවට හඳුන්වා දී තිබෙන අතර, ශ්‍රී ලංකාව ද එම සම්මුතියට අදාළ ගිවිසුම්වලට අත්සන් කර, අනතුරුව එකී සම්මුතියට අදාළ කාරණා ප්‍රායෝගිකව ක්‍රියාවට නැංවූ රටක් වශයෙන් ජගත් ප්‍රජාවගේ පැසසුමට ද ලක් වී තිබේ. එමෙන්ම ශ්‍රී ලංකාව එම ගිවිසුමට අත්සන් තැබීමෙන් පසුව දකුණු ආසියාතික කලාපීය රටවල් අතුරින් කැපී පෙනෙන ප්‍රගතියක් අත්කර ගැනීමට සමත් වී තිබීම ද විශේෂත්වයකි.දුම්කොළ භාවිතය සහ දුම්පානය අපේ රටෙන් සම්පූර්ණයෙන් ම තුරන් කිරීමේ ජාතික වැඩපිළිවෙළෙහි විශේෂ සන්ධිස්ථානයක් වශයෙන් දුම්කොළ සහ මද්‍යසාර පිළිබඳ 2006 අංක 27 දරන ජාතික පනත ශ්‍රී ලංකා පාර්ලිමේන්තුවේ දී සම්මත කර ගැනීම සහ දුම්කොළ සහ මද්‍යසාර පිළිබඳ ජාතික අධිකාරිය පිහිටුවීම අතිශය වැදගත් සමාජ අවශ්‍යතාවක් සම්පූර්ණ කිරීමකි. මේ වන විට එම අධිකාරිය පිහිටුවීමේ ප්‍රතිඵලයක් වශයෙන් පොදු මහජනතාව ගැවසෙන ප්‍රසිද්ධ ස්ථානවල මද්‍යසාර සහ දුම්පානය කිරීම සීමා කර තිබේ. ඊට අමතරව දුම්කොළ, දුම්පානය සහ මද්‍යසාර භාවිතය සම්බන්ධව වෙළෙඳ දැන්වීම් ප්‍රචාරණය සහ එකී නිෂ්පාදන ප්‍රවර්ධනය වැළැක්වීම කෙරෙහි ද විශේෂ අවධානයක් යොමු වී ඇත.එසේම දුම්වැටි ඇතුළු දුම්කොළ ආශ්‍රිත නිෂ්පාදන ඇසුරුම්වල සියයට 60ක පමණ ප්‍රමාණයක් රූපමය සෞඛ්‍ය අවවාදය මුද්‍රණය කිරීම අනිවාර්ය කිරීම ද අපේ රටේ සෞඛ්‍ය අමාත්‍යාංශය ප්‍රමුඛ දුම්කොළ සහ මද්‍යසාර පිළිබඳ ජාතික අධිකාරිය විසින් මෑතක දී ලබාගත් තවත් සුවිශේෂී ජයග්‍රහණයකි. මෙවැනි නීති රිතී පැනවීමෙන් ඕනෑම සමාජ තත්ත්වයක් නියෝජනය කරන කවර පාර්ශ්වයකට වුවද අදාළ නිෂ්පාදිතය තුළින් ශරීර සෞඛ්‍යයට සිදු විය හැකි හානිය පිළිබඳ ප්‍රමාණවත් අවබෝධයක් ලබා ගත හැකිය.කෙසේ වෙනත් රජය විසින් දුම්කොළ භාවිතය සහ දුම්පානය අපේ රටෙන් සම්පූර්ණයෙන්ම තුරන් කිරීම වෙනුවෙන් ගනු ලැබූ ප්‍රතිපත්තිමය තීන්දු තීරණවල ප්‍රතිඵලයක් වශයෙන් විශේෂයෙන් තරුණ ප්‍රජාව දුම්පානය කිරීමට හුරු වීමට උත්සහ නොකරන බවක් පෙන්නුම් කරයි. එසේම මෙතෙක් දුම්පානයට ඇබ්බැහි වී සිටි බොහෝ පිරිස් ක්‍රම ක්‍රමයෙන් ඉන් බැහැර වීමේ ප්‍රවණතාවක් දක්නට ලැබේ.දුම්කොළ භාවිතයට සහ දුම්පානයට ඇබ්බැහි වූ කවර පාර්ශ්වයකට වුවද දියුණු සහ යහපත් චිත්ත ශක්තියක් පවතී නම්, දුම්කොළ භාවිතය සහ දුම්පානයෙන් සම්පූර්ණයෙන් ම වියුක්ත විය හැකිය. එමෙන්ම යම් පුද්ගලයකු එහි ඇති ආදීනව වටහා ගැනීම තුළින් දුම්කොළ භාවිතයට සහ දුම්පානය කිරීමට කවර ආකාරයකින් හෝ නැවතත් නැඹුරු නොවනු ඇත.දුම්කොළ සහ දුම්පානයට ඇබ්බැහි වූ යම් පුද්ගලයෙක් වේ නම්, එම අයහපත් පුරුද්දෙන් මිදී, අවම වශයෙන් වසර පහක් ඉක්මයාමත් සමග නියත වශයෙන් ම දුම්කොළ භාවිතය සහ දුම්පානය සිදු නොකළ පුද්ගලයකගේ ස්වරූපයට නිරායාසයෙන් ම පත්වනු ඇත. එවැනි තත්ත්වයක් තුළ ‍යම් පුද්ගලයෙකුගේ පිරිහී ගිය සෞඛ්‍ය තත්ත්වය ද නැවතත් යථා ස්වරූපයට පත් කර ගත හැකිය. එපමණක් නොව හට ගත හැකි දරුණු රෝගාබාධ රැසකින් මිදීමේ අවස්ථාව ද උදා වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>18</day>
    </date>
    <link>http://www.dinamina.lk/2014/08/18/_art.asp?fn=f1408187</link>
    <topic>නිදහසේ සොඳුරු පියස්ස ඉන්ඩිපෙන්ඩන්ට් ආකේඩ්</topic>
    <author>කවිමල් සූරියආරච්චි</author>
    <content>විඩාබර දිනෙක දහවල ගෙවී ගොස් කෙමෙන් රාත්‍රි අඳුර ගලා එමින් තිබේ. සන්ධ්‍යාව විවේකීව ගත කිරීමට පැමිණි මිනිසුන්ගෙන් නිදහස් චතුරස්‍ර පරිශ්‍රය පිරී ඉතිරී ගොසිනි. එක පෙළට දැල්වෙන අලංකෘත විදුලි බුබුඵ, විචිත්‍රවත් වතුර මල්, මින් තටාංගණ ආදියෙන් මැවෙන රාත්‍රී සුන්දරත්වය අපූරුය. නිදහස් චතුරස්‍රයේ ගහකොළවලින් සෙවණ වුණු උද්‍යාන බංකුවක අසුන්ගෙන නිදහසේ පහස විඳිමින් ගිමන් නිවන්නට කොළොම්තොට වැසියන්ට ලැබුණු අලුත්ම ත්‍යාගය ‘ඉන්ඩිපෙන්ඩන්ට් ආකේඩ්ය”.කොළඹ නගර සීමාව තුළ නිදහස් චතුරස්‍ර සංර්ධන ව්‍යාපෘතියේම දිගහැරුමක් වූ ‘ඉන්ඩිපෙන්ඩන්ට් ආකේඩ්“ පසුගියදා (ජූලි 13) ජනතා අයිතියට පැවරිණි. ඒ ‘ප්‍රයෝජනයක් නොගෙන විනාශයට යන සම්පතක් පවා මේ රටේ ආර්ථිකය සවිබල ගන්වන සම්පතක් බවට පරිවර්තනය කළ හැකිය’ යන ධනාත්මක සංකල්පයද අප තුළ රෝපණය කරමිනි. විජාතික පාලන යුගයකට නෑකම් කියන ඉපැ‍රැණි ගොඩනැඟිල්ලක් අදට ගැළපෙන පරිදි නවීකරණය කිරීමෙන් මෙම සුපිරි වෙළෙඳ සංකීර්ණය ඉදිකර තිබේ. කොළඹ නගරය සංවිධානාත්මක නගරයක් ලෙස බලගැන්වීමේදී ඉපැරණි ගොඩනැඟිලිවලට ජීවය දෙමින් ප්‍රතිසංස්කරණය කොට ඒවායෙහි වටිනාකම් අනාගතය වෙත රැගෙන යෑමට හැකිවීමද අප ලද ජයග්‍රහණයක් සේ පෙනේ.‘නිදහස් චතුරස්‍රය’ ලංකා ඉතිහාසයේ, බ්‍රිතාන්‍ය පාලන යුගයෙන් මේ රට නිදහස ලැබීම සනිටුහන් කරන වැදගත් සංකේතයකි. ඒ නිසාමදෝ ඒ අවට බටහිර පාලන යුගවලට අයත් විවිධ ගොඩනැඟිලි දැකිය හැකි විය. වරෙක ඒවා ප්‍රයෝජනයට ගැනුණු අතර තවත් යුගයක ඒවා ගරා වැටෙන ගොඩනැඟිලි බවට පත්වෙමින් නගරයේ සුන්දරත්වයට බාධකයක් විය. එහෙත් මෙවැනි දේ ඉතිහාසය ගොඵවතින් දරා සිටින ඓතිහාසික සම්පත්ය.ඒ නිසාම ඒවායෙහි පෞරාණික වටිනාකමට හානියක් නොවන පරිද්දෙන් අදට ගැළපෙන ලෙස සිදුකර ඇති සියුම් නවීකරණ සමඟින් සබැඳුන සංවර්ධන කටයුතු පැසසිය යුත්තකි. වර්ග අඩි 85,000ක් තරම් වූ පැ‍රැණි ගොඩනැඟිල්ලක් වසර දෙකක් වැනි ඉතා කෙටි කලක් තුළ නාගරික සංවර්ධන අධිකාරියේ මෙහෙයවීමෙන්, ආරක්ෂා හමුදාවල සහාය ලබමින් නවීන සමාජයට උචිත සුපිරි වෙළඳ සංකීර්ණයක් බවට පත්විණ. නගරය හා ඒ අවට දැන් ඇති සුන්දර වටපිටාව කලක් සැඟව තිබුණු කොළඹ නගරයේ සොබාව යළිත් ලොවට විදහාපාමින් සිටියි. ‘ඉන්ඩිපෙන්ඩන්ට් ආකේඩ්” වටා පිහිටි උද්‍යානය සැබවින්ම චිත්තාකර්ෂණීය ස්ථානයකි.ත්‍රස්තවාදී යුද්ධයේ නිමාව, දැවැන්ත සංවර්ධන ගමනකට ආරම්භය ලබා ගත්තේය. රාජ්‍ය ආරක්ෂක හා නාගරික සංවර්ධන අමාත්‍යාංශය කේන්ද්‍රය බවට පත්වෙමින් ආරක්ෂක ලේකම්වරයාගේ නායකත්වය යටතේ ‘‘අගනුවර සංවර්ධන වැඩපිළිවෙළ‘‘ සක්‍රීය විය. නගරයේ ගරාවැටෙන ඉපැරණි ගොඩනැඟිලි රටට ආර්ථික සම්පතක් කර ගැනීමේ මෙහෙයුම, ආරක්ෂක අංශවල ශ්‍රම ශක්තියෙන් ඇරඹිණි. අද අපේ දෑස මානයේ අභිමානයෙන් නැඟී සිටින ‘ඉන්ඩිපෙන්ඩන්ට් ආකේඩ්’ ද කලක් විගණකාධිපති දෙපාර්තමේන්තුව පවත්වාගෙන ගොස් වසා දමා තිබුණු පැ‍රැණි ගොඩනැඟිල්ලකි. අදින් යුග ගණනාවකට පෙර මෙම ප්‍රදේශය කූඹිකැළේ ලෙස ප්‍රකටව තිබූ බව කියැවේ.1799 ඉදිකර ඇතැයි සැලකෙන මෙම ගොඩනැඟිලි සංකීර්ණය අක්කර 5 ½ ක තරම් භූමියක විසිර පවතියි. කුටි 40 කින් සමන්විත ‘ඉන්ඩිපෙන්ඩන්ට් ආකේඩ්’ සුපිරි වෙළඳ සංකීර්ණය තුළ ජාත්‍යන්තර මට්ටමින් නම රැන්දූ වෙළෙඳ ආයතන රැසක් ස්ථාපිතය. ඇඟලුම්, විදුලි උපකරණ, ආහාරපාන, ආභරණ, ක්‍රීඩා භාණ්ඩ ආදී විවිධ පාරිභෝගික භාණ්ඩ එකම වහලක් යටින් මිලදී ගැනීමේ හැකියාව මෙයින් පාරිභෝගිකයාට ලැබෙයි.ඉහළ ප්‍රමිතියෙන් යුත් භාණ්ඩ හා සේවාවන් ලබාගැනීමට මෙයින් දෙස් - විදෙස් ජනතාවට අවස්ථාව ලැබී ඇත. රජය මේ සඳහා වැයකර ඇති මුදල රු.මිලියන 500 කි. නවීන තාක්ෂණයෙන් යුත් සිනමා ශාලාව මෙන්ම, උද්‍යාන භූමියේ පොළොව මට්ටමින් සකස් කර ඇති මත්ස්‍ය තටාකයද අපූරුය. ඒ මත ඇවිද යමින් විනෝදයෙන් මසුන් දැකබලා ගන්නට හැකි වීම මෙහි පැමිණෙන ලාංකිකයන්ට අලුත් අත්දැකීමක් වනු නිසැකය.දීර්ඝ කාලයක් ප්‍රයෝජනයට නොගෙන අතහැර දමා තිබුණු මෙවැනි ගොඩනැඟිලි අද වනවිට රටේ ආර්ථිකයට පණ පොවන වාණිජමය ගොඩනැඟිලි ලෙස කළඑළි දැක්ම අනාගතය ඉදිරියේ සුබ ලකුණක් සේ පෙනේ. මෙවැනි සම්පත් රටට ආර්ථික විනිමය ගෙනෙන අතරවාරයේ තවත් පසෙකින් කොළඹ ජනතාවගේ ඒකාකාරී ජීවන රටාවට ලබාදෙන පිටුවහල අතිමහත්ය. මේ සියල්ල ජනතාව අතට පත්කිරීමේ කාර්යභාරය තුළ නිහඩ මෙහෙරක නියැළෙන අගනුවර සංවර්ධන සැලැස්මේ නියමුවන් වන රාජ්‍ය ආරක්ෂක හා නාගරික සංවර්ධන අමාත්‍යාංශය, නාගරික සංවර්ධන අධිකාරිය, ශ්‍රී ලංකා ඉඩම් ගොඩකිරීමේ හා සංවර්ධනය කිරීමේ අධිකාරිය, කොළඹ මහනගර සභාව මෙන්ම ආරක්ෂ හමුදා සිදුකරනු ලබන ජාතික මෙහෙවර ලක්වැසි අප සැම පැසසිය යුත්තකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n140819_5</link>
    <topic>බිල්ගේට්ස් නැණසල අගයයි</topic>
    <author>ලලනි ජයවර්ධන</author>
    <content>[2014-08-19 ප.ව 15.30]නැණසල ව්‍යාපෘතිය අන්තර්ජාතික බිල්ගේට්ස් අධ්‍යයන ප්‍රවේශ සම්මානයෙන් පිදුම් ලබා තිබේ.මෙහිදී ලෝකයේ රටවල් 110ක ව්‍යාපෘති 150ක් අතරින් නැණසල ප්‍රථම ස්ථානය හිමිකරගෙන ඇත.ඒ අනුව ඇමරිකානු ඩොලර් දසලක්ෂයක මුදල් ත්‍යාගයක් පිරිනමන බව බිල් සහ මිලින්ඩා ගේට්ස් පදනම නිවේදනය කරයි.ශ්‍රී ලංකාවේ දිළිඳු ජනයාට තොරතුරු තාක්ෂණ අධ්‍යාපනය සඳහා පුළුල් ඉඩකඩක් ලබාදීම අගය කරමින් නැණසල ව්‍යාපෘතියට ‍මෙම සම්මානය පිරිනමා ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n140819_4</link>
    <topic>දකුණු කොරියාවේ නව රැකියා රැසක්</topic>
    <author>ඉඳුනිල් වීරරත්න</author>
    <content>[2014-08-19 ප.ව 14.30]දකුණු කොරියාව නව රැකියා අවස්ථා රැසක් හඳුන්වා දී තිබේ.ඒ සඳහා ශ්‍රී ලංකාවට ද ධනාත්මක ප්‍රවණතාවක් ලැබී ඇති බව විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතා පවසයි.පසුගියදා දකුණු කොරියාවේ සංචාරය කළ අවස්ථාවේදී එරට මානව සම්පත් දෙපාර්තමේන්තුවේ සභාපති ආචාර්ය පාර්ක් යූන් බුම් මහතා සමඟ මේ සම්බන්ධව සභාපතිවරයා සාකච්ඡා කර තිබේ.මේ වනවිට දකුණු කොරියාවේ ශ්‍රී ලාංකික ශ්‍රමිකයන් විසිහය දහසක් පමණ සේවය කරයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n140819_3</link>
    <topic>ජල විදුලි නිෂ්පාදනය ඉහළට</topic>
    <author>ඉඳුනිල් වීරරත්න</author>
    <content>[2014-08-19 ප.ව 14.30]විදුලි බලාගාර ආශ්‍රිත ප්‍රදේශවලට අපේක්ෂිත වර්ෂාපතනයක් ලැබීමෙන් ජල විදුලි උත්පාදනය සමස්ත විදුලි නිෂ්පාදනයෙන් සියයට 52ක් දක්වා වර්ධනය වී ඇතැයි වාර්තා වේ.පසුගිය දිනවල පැවැති නියං කාලගුණ තත්ත්වය හේතුවෙන් ජල විදුලි උත්පාදනය සීඝ්‍රයෙන් අඩුවෙමින් තිබුණි.වර්ෂාව ලැබීමට පෙර ලංකා විදුලිබල මණ්ඩලය විසින් ජලයෙන් නිපදවූයේ සියයට 15ක් තරම් අඩු විදුලි ප්‍රමාණයකි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n140819_2</link>
    <topic>කාබනික වගා ගම්මාන වැඩසටහනක් රජරටින්</topic>
    <author>වසන්ත ජයසිංහආරච්චි</author>
    <content>[2014-08-19 ප.ව 13.30]කාබනික වගා ගම්මාන වැඩසටහනක් අනුරාධපුර දිස්ත්‍රික්කය තුළ සාර්ථකව ක්‍රියාත්මක වන බව අනුරාධපුර දිස්ත්‍රික් කෘෂි අධ්‍යක්ෂ පවසයි.රසායනික ද්‍රව්‍ය භාවිතයෙන් තොර ආහාර නිෂ්පාදනයන් අරමුණු කරගෙන මෙම වැඩසටහන ක්‍රියාවට නැංවේ.මේ සඳහා ප්‍රථමයෙන් වකුගඩු රෝගීන් බහුල ප්‍රදේශ තෝරාගෙන තිබේ.මෙහි මුල් අදියර යටතේ ප්‍රාදේශීය ලේකම් කොට්ඨාශ හතරකින් තෝරාගත් ගම්මාන 4ක මෙම කාබනික පොහොර නිෂ්පාදන හා ඒ ආශ්‍රිත වගාකටයුතු සිදුකිරීම ආරම්භ කර තිබේ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n140819_1</link>
    <topic>විද්‍යුත් ඇඟිලි සටහන් ක්‍රමයෙන් වැඩ ගනී</topic>
    <author>රුවන් කපිල හෙට්ටිආරච්චි</author>
    <content>[2014-08-19 පෙ.ව 09.30]පොලීසියට හඳුන්වා දුන් නවීනතම විද්‍යුත් ඇඟිලි සටහන් ක්‍රමය තුළින් මේ වනවිට ඇඟිලි සටහන් (ඇඟිලි දහයේ) 66559 ක් විශ්ලේෂණය කර ඇති අතර එහිදී අපරාධකරුවන් 15290ක් සොයාගැනීමට හැකිවූ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.පසුගිය මාර්තු මාසයේදී කුලියාපිටිය දැයට කිරුළ භූමියේදී ආරක්ෂක ලේකම් ගෝඨාභය රාජපක්ෂ මහතා විසින් මෙම ස්වයංක්‍රීය ඇඟිලි සලකුණු සටහන් ක්‍රමය හඳුන්වා දෙන ලදී‍.මේ ඇඟිලි සටහන් ලබාගෙන ඇත්තේ විදේශ ගතවන්නන්, පොලීසියට හා ත්‍රිවිධ  හමුදාවට එක්වන්නන් හා අධිකරණයෙන් නම් කරන පුද්ගලයන්ගෙනි.මීට අමතරව අපරාධ සිදුවූ ස්ථානවල තිබී සොයාගත් ඇඟිලි සලකුණු 4616 ක් අතුරින් අපරාධකරුවන් 2682ක් සොයාගත හැකිවූ බව ද පොලිස් මාධ්‍ය ප්‍රකාශකවරයා පවසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408192</link>
    <topic>විශිෂ්ටත්වය කිසිදා විශ්‍රාම නොයයි...</topic>
    <author>ඡායාරූපය- නලින් හේවාපතිරණ.</author>
    <content>ටෙස්ට් පිටියෙන් සමුගත් මහේල ජයවර්ධන ශ්‍රී ලාංකේය ක්‍රීඩාවට කළ මෙහෙවර අගයමින් ජනාධිපති මහින්ද රාජපක්ෂ මහතා සුබ පැතුම් එක් කරමින් ඊයේ (18) එස්.එස්.සී පිටියේ පැවැති ත්‍යග ප්‍රදානෝත්සවයේදී රුපියල් ලක්ෂ 20ක් පමණ වටිනා රනින් නිමවන ලද සමරු ක්‍රිකට් පිත්තක් තිළිණ කළ අයුරු.මේ අවස්ථාවට මහේල ජයවර්ධනගේ පියාණන් හා මෑණියන්ද බිරිය ක්‍රිස්ටිනා හා සිඟිති දියණිය සන්සා ආර්යා ද එක්වූ අතර ශ්‍රී ලංකා ක්‍රිකට් සභාපති ජයන්ත ධර්මදාස මහතා අැතුළු නිලධාරීහූද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408193</link>
    <topic>වසර 2020දී අ.ඩො.7500ක ඒක පුද්ගල ආදායමක්</topic>
    <author> විජයානි එදිරිසිංහ</author>
    <content>2005 වර්ෂයෙන් පසු සුවිශේෂී වූ ආර්ථික ක්‍රමෝපායන් අනුගමනය කරන මේ රටේ ඊළඟ ඉලක්කය 2020 වන විට ඒක පුද්ගල ආදායම අමෙරිකානු ඩොලර් 7500වක් බවට පත් කිරීමයි.ජනාධිපති මහින්ද රාජපක්ෂ මහතා විසින්ම සකස් කර ඇති එම සුවිශේෂ ආර්ථික ක්‍රමෝපායන්වල ඊළඟ පියවර එය බව මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී. ජයසුන්දර මහතා පවසයි. ඊට අමතරව 2035 වර්ෂය වන විට මේ රට ආර්ථික වශයෙන් ඉහළම තලයකට පත්කර තැබීමේ අභිප්‍රාය ඉටු කරනු පිණිස එම තත්ත්වය කරා යන ආර්ථික සැලසුම් ජනාධිපති මහින්ද රාජපක්ෂ මහතාගේම චින්තනය මත සකස් කර ඊට අදාළ වන පරිදි ආර්ථික දියුණුවක් කරා අවශ්‍ය ක්‍රමෝපායන් සකස් වෙමින් පවතින බවද ආචාර්ය පී.බී. ජයසුන්දර මහතා පෙන්වා දුන්නේය.ලෝකයේ ප්‍රබල රටවල් ගණනාවක රජයේ ප්‍රභූවරු, ආරක්ෂක අංශ ප්‍රධානීන්, ආර්ථික, සමාජයීය විද්වතුන් ඇතුළු දෙසීයකට ආසන්න පිරිසක්ද මෙරට රජයේ අමාත්‍යාංශ ලේකම්වරු, ආර්ථික විශේෂඥයන්, ආරක්ෂක අංශ ප්‍රධානීන් ඇතුළු විද්වතුන් විශාල පිරිසක් ඉදිරියේ ආචාර්ය ජයසුන්දර මහතා රටේ ඊළඟ සැලසුම් මෙසේ හෙළිදරව් කළේ ඊයේ (18) කොළඹදී පැවැති ආරක්ෂක සමුළුවේදීය.අභියෝගවලට මුහුණ දෙමින් මේ රට අද මෙතරම් විශාල සංවර්ධනයක් කරා පැමිණ තිබෙන්නේ ජනාධිපති මහින්ද රාජපක්ෂ මහතා අනුගමනය කරන ප්‍රතිපපත්තිය වන 'අවශ්‍ය දේ කරන්න පටන් ගන්න, කරන්නට පුළුවන් දේ කරන්න එවිට ඔබ කරන්නට බැරි දේ පවා කර තිබේවි' යන දර්ශනය මත ක්‍රියා කිරීම නිසා බවද ආචාර්ය ජයසුන්දර මහතා පෙන්වා දෙයි.යුද්ධ හමුදාවේ සැලැසුමෙන් මෙවර මෙම සමුළු‍ව පැවැත්වෙන්නේ සිවු වැනි වතාවටයි. විදේශ කටයුතු අමාත්‍ය මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරුන්ගේ ප්‍රධානත්වයෙන් මෙම සමුළුව ආරම්භ කෙරුණි.ත්‍රස්තවාද‍යත් සමඟ ලංකාව ලෝකයේ කොන්වී තිබූ රටක්, ත්‍රස්තවාදය ජයග්‍රහණය කර අභියෝගවලට මුහුණ දෙමින් සුවිශේෂී සංවර්ධනයක් කරා රට ගෙන ගොස් තිබේ. ඒ හරහා මේ රටට අද ලෝකයේ ඉහළම පිළිගැනීමක් ලැබී ඇත.2005 වර්ෂයේදී යොදාගත් ආර්ථික ක්‍රමෝපායන් එක්තරා ක්‍රමවේදයක් කරා ගෙන ගොස් ඇත. රටට මුහුණ දීමට සිදු වූ අභියෝගයන් සුළුපටු හෝ අලුත් ඒවා නොවේ. ඉදිරියටද මුහුණදීමට සිදුවන අභියෝග කළමනාකරණය කර ගත යුතුයි.ඒ අනුව 2020 වන විට රටේ ජනතාවගේ ආදායම උසස් තත්ත්වයකට ගෙන ආ හැකියි.ජනාධිපතිවරයාගේ ආර්ථික ක්‍රමෝපායන්ට අනුව එම තත්ත්වයට රට පරිවර්තනය වෙමින් පවතී. ග්‍රාමීය සංවර්ධනය කේන්ද්‍ර කොටගත් ආර්ථික ක්‍රමෝපායන් එහි මුල් තැනක් ගනියි.ආහාර සුරක්ෂිතතාවය සහ සමාජ සුරක්ෂිතතාවය ඇති කරන ආර්ථික ක්‍රමයක් මෙන්ම ජෛව විවිධත්වය, පරිසර සංරක්ෂණ ක්‍රමයක්, ආර්ථික යටිතල පහසුකම් සංවර්ධනය කිරීම, ජාතික ආර්ථික ආරක්ෂාව ඇති කිරීම, සාමය, නීතිය හා සාමය සමාජය ප්‍රතිපත්තිමය වශයෙන් ආරක්ෂා කිරීම, ආර්ථික විශ්වාසනීයත්වය ඇති කිරීම යන දෑ ආර්ථික හා රටේ සංවර්ධනය ඇති කිරීම සඳහාත් 2035 ආර්ථික සංවර්ධන අරමුණු සාක්ෂාත් කර ගැනීම සඳහාත් අවශ්‍ය වෙයි.තවද ලෝකයේ නැඟි එන සංවර්ධනය සමඟ සම්බන්ධ වීමට කටයුතු කරන ලංකාව ඒ පිළිබඳව අවධානයෙන් සිටියි. මෑතදී පෙනී යන ආකාරයට G 7 රටවල් ඔවුන්ගේ සංවර්ධනයේ සක්‍යතාව සෙසු රටවලට දැකගත නොහැකි වන පරිදි වසන් කර ගෙන ඇත. ඊට හේතුව ඔවුන්ගේ නිෂ්පාදනයන් එක තැන පල්වීම සහ වැඩිවන ජනගහනයට අනුව යටිතල පහසුකම් දියුණු නොවීම බවද ආචාර්ය ජයසුන්දර මහතා පෙන්වා දෙයි.ආසියානු පැසිෆික් කලාපයේ රටවල්වල ආර්ථික ක්‍රමවේදයන් බලන විට මෙරටට ඇත්තේ වෙනම ආර්ථික ක්‍රමයක් වෙයි.ඇතැම් රාජ්‍ය නොවන සංවිධාන සහ වෙනත් සංවිධානවලින් මෙරට ආර්ථික සංවර්ධනයට තර්ජන ඇති වෙයි.නාවික, ගුවන්, ආර්ථික ගනුදෙනු සංචාරක සහ ආයෝජන කටයුතු වලදී එසේ තර්ජන ඇති වී ඇත.පරිගණක අපරාධ, මත්කුඩු, හොරබඩු ජාවාරම් ආදියෙන් ලෝක ආර්ථිකයට බලපාන ගැටලු කෙරෙහි අප ද දැඩි අවධානයෙන් සිටිය යුතු අතර ඉන් මිදුණු ආර්ථිකයක් ඇති කර ගැනීම කෙරෙහිද දැඩි අවධානයක් යොමු කළ යුතුව තිබේ.තවද අපට එල්ල වන කුඩා අවදානමක් හෝ අමතක කර දැමීම නොකළ යුතු වෙයි.අභිමානවත් ඉතිහාසයක් මෙරටට ඇත. එසේම ශෝකයෙන් පිරුණු අතීතයක්ද වෙයි. දියුණු ආර්ථිකයක් කරා යන ගමනේදී එම ඉතිහාසය ගැනද සිතමින් තීරණ ගැනීම කළ යුතු අතර අතීතය වර්තමානය සහ අනාගතයද ඉතිහාසයට එකතුවන බව ආචාර්ය ජයසුන්දර මහතා පෙන්වා දෙයි.මෙම ආර්ථික දියුණුව සඳහා වර්තමානයත් අනාගතයත් ඉතා හොඳින් කළමනාකරණය කළ යුතු බවද පවසයි.ඉතිහාසයේ සිදු වූ වැරදි යළි සිදු නොවන්නට වගබලාගත යුතුයි. ජාතිය ගොඩනැඟීම යන කාරණයේදී ජාතික ආරක්ෂාව, ආහාර සුරක්ෂිතතාවය, බලශක්ති සංරක්ෂණය සහ පරිසර ආරක්ෂාව හරහා සර්ව ආර්ථිකය ඉතාමත් ශක්තිමත් පදනමක් මත සකසමින් මානව සම්පත් සංවර්ධනය, සාමය හා සශ්‍රීකත්වයද ජාතික ආරක්ෂාවට, ආර්ථිකයට සහ පරිසරයට ඇතිවිය හැකි අවධානය කෙරෙහිද විශේෂ අවධානයක් යොමු කළ යුතු බවද ආචාර්ය පී.බී. ජයසුන්දර මහතා තවදුරටත් රටේ සංවර්ධනය මුහුණ දෙන අභියෝග ඊළඟ ඉලක්කයන් කරා රට ‍ගමන් කරන ආකාරය පිළිබඳ කරුණු දක්වමින් කියා සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408194</link>
    <topic>ඌවේ තැපැල් ඡන්ද අයදුම්පත් 27%ක් ප්‍රතික්ෂේපයි</topic>
    <author> නිරුෂි විමලවීර සහ අනුර ප්‍රේමලාල්</author>
    <content>ඌව පළාත් සභා මැතිවරණයේ තැපැල් ඡන්ද අයදුම්පත් අතරින් සියයට 27ක් ප්‍රතික්ෂේප වී ඇති බව මැතිවරණ මහ ලේකම් කාර්යාලය ප්‍රකාශ කරයි.මෙවර තැපැල් ඡන්ද ඉල්ලුම්පත් 42,037 ඉදිරිපත් කර තිබු බවත් ඉන් අයදුම්පත් 11,380ක් ප්‍රතික්ෂේප වු බවත් නියෝජ්‍ය මැතිවරණ කොමසාරිස් එම්.එම්. මොහමඩ් මහතා සඳහන් කරයි. මෙසේ තැපැල් ඡන්ද අයදුම් පත් විශාල ප්‍රමාණයක් ප්‍රති‍ක්ෂේපවීමට හේතුවි ඇත්තේ ප්‍රමාද වී අයදුම් කිරීමත් නිසිලෙස අයදුම් පත් සම්පූර්ණ නොකිරීමත් ආදි හේතුන් බව පැවසු ඒමහතා ලබන මස 04 සහ 05 දෙදින පැවැත්වෙන තැපැල් ඡන්ද විමසීම සඳහා බදුල්ල දිස්ත්‍රික්කයෙන් 19,985ක්ද මොනරාගල දිස්ත්‍රික්කයෙන් 10,672දෙනෙක්ද සුදුසුකම් ලබා ඇති බව කියයි. බදුල්ල දිස්ත්‍රික්කයෙන් තැපැල් ඡන්ද අයදුම්පත් 25,873ක්ද මොනරාගල දිස්ත්‍රික්කයෙන් අයදුම්පත් 16,164ක්ද ඉදිරිපත් තිබු බව ඒ මහතා අනාවරණය කරයි.පළාත් දෙකට ඡන්දයෙන් තෝරා පත්කෙරෙන්නේ මන්ත්‍රිවරු තිස්දෙදෙනෙක් බවත් දිස්ත්‍රික් දෙකේ වැඩිම මන්ත්‍රි ධුර සංඛ්‍යාවක් දිනා ගන්නා පක්ෂයට ප්‍රසාද මන්ත්‍රි ධුර දෙකක් හිමිවන බව කී හෙතෙම ඒ අනුව ඌව පළාත මන්ත්‍රි ධුර 34 කින් සමන්විත බව කියයි. ඌව පළාතේ මන්ත්‍රි ආසන 34 සඳහා මෙවර අපේක්ෂකයන් 617 දෙනෙක් තරඟ කරන බවද ඉන් බදුල්ල දිස්ත්‍රිකයේ මන්ත්‍රි ධුර 18 සදහා අපේක්ෂකයන් 294 දෙනෙක්ද ,මෙනරාගල දිස්ත්‍රිකයේ මන්ත්‍රි ධුර 14 සඳහා අපේක්ෂකයන් 323 දෙනෙක්ද තරඟ කරන බව අවධාරණය කරයි.සැප්තැම්බර් 20දා පැවැත්වෙන ඌව පළාත් සභා මැතිවරණය සදහා මෙවර බදුල්ල දිස්ත්‍රික්කය නියෝජනය කරමින් ඡන්ද දායකයන් 6,09,966ක් ද මොණරාගල දිස්ත්‍රික්කය නියෝජනය කරමින් ඡන්ද දායකයන් 3,32,764ක් ද ඡන්දය භාවිතා කිරීමට සුදුසු කම් ලබා ඇතැයි කී ඒ මහතා මෙවර ඌව පළාත් මැතිවරණයේදි ඡන්ද දායකයන් 9,42,730 දෙනෙක් ඡන්දය භාවිතා කිරීම සඳහා සුදුසුකම් ලබා ඇතැයි ද සදහන් කරයි. බදුල්ල දිස්ත්‍රිකයේ ඡන්ද මධ්‍යස්ථාන 516ක්ද මොණරාගල දිස්ත්‍රික්කයේ ඡන්ද මධ්‍යස්ථාන 318ක්ද ඡන්දය පැවැත්නෙ බව හෙතෙම වැඩි දුරටත් පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408195</link>
    <topic>අලුත්ගම සිද්ධියේ කඩ සාප්පු අලුත්වැඩියාවට රජයේ වියදම රු. කෝටි 20</topic>
    <author>විජයානි එදිරිසිංහ</author>
    <content>අලුත්ගම‍ දී මීට මාස කිහිපයකට පෙර දෙපාර්ශ්වයක් අතර ඇති වූ සුළු සිද්ධිය දුරදිග යාමේ ප්‍රතිඵලයක් වශයෙන් සිදු වූ ප්‍රහාරයේ දී විනාශ වූ හෝටල් හා කඩ සාප්පු අලුත්වැඩියා කර තනාදීම සඳහා රජයට රුපියල් කෝටි 20ක පමණ මුදලක් වැය වෙමින් පවතී.මෙම මුදල මීටත් වඩා වැඩි වීමට ද ඉඩ තිබේ. බස්නාහිර පළාත් ආඥාපති මේජර් ජෙනරාල් උභය මැදවෙල මහතාගේ අධීක්ෂණය යටතේ හමුදා ශ්‍රමයෙන් මෙම ඉදිකිරීම් කටයුතු සිදු වෙයි.එදින දෙපාර්ශ්වය අතර සිදු වූ ගල් මුල් ප්‍රහාර සහ ගිනි තැබීම්වලින් විනාශ වූ නිවාස සංඛ්‍යාව 203කි. කඩ සාප්පු 84කි. මේ වන විට නිවාස 56ක සහ කඩ සාප්පු 16ක වැඩ අවසන් කර තිබේ. ඉතිරි ‍ගොඩනැඟිලිවල ඉදිකිරීම් ද ඉතා කෙටි කාලයක් තුළ අවසන් කිරීමට නියමිතය.මෙම තැනීම් කටයුතු හමුදා ශ්‍රමයෙන් නොව පෞද්ගලික අංශයක් හරහා සිදු වූයේ නම් එම වියදම කෝටි 20ට වඩා තවත් විශාල ප්‍රමාණයක් වැඩිවීමට ඉඩ තිබුණි.මෙම සියලු අලුත්වැඩියා සහ නව ඉදිකිරීම් කටයුතු සඳහා ජනාධිපති මහින්ද රාජපක්ෂ මහතාගේ උපදෙස් මත මුදල් ලබා දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408196</link>
    <topic>ශ්‍රී ලාංකිකක සිසුන්ට බ්‍රිතාන්‍යයෙන් විද්‍යා ගෞරව උපාධි පාඨමාලා දෙකක්</topic>
    <author># මහින්ද අලුත්ගෙදර</author>
    <content>විද්‍යාව සම්බන්ධයෙන් වන ගෞරව උපාධි පාඨමාලා දෙකක් ශ්‍රී ලාංකික සිසුන් වෙත හඳුන්වාදීමට බ්‍රිතාන්‍ය පියවර ගෙන ඇත.ජීව වෛද්‍ය පිළිබඳ ගෞරව උපාධි පාඨමාලාව සහ ක්ෂුද්‍ර ජීව විද්‍යාව හා ජීව තාක්ෂණය පිළිබද ගෞරව උපාධි පාඨමාලාව මෙලෙස හඳුන්වාදීමට පියවර ගෙන තිබෙන අතර ස්කොට්ලන්තයේ එඩින්බර්ග් විශ්වවිද්‍යාලය සහ විද්‍යාව හා තාක්ෂණය පිළිබඳ ශ්‍රී ලංකා ස්පෙක්ට්‍රම් ආයතනය එක්ව එම පාඨමාලා ශ්‍රී ලංකාවට හඳුන්වාදෙයි.මේ නව පාඨමාලාවන් ශ්‍රී ලංකාවට හඳුන්වාදීම ශ්‍රී ලංකාවේ බ්‍රිතාන්‍ය නියෝජ්‍ය මහකොමසාරිස් ලවුරා ඩේවිස් (Laura Davies) මහත්මියගේ ප්‍රධානත්වයෙන් කොළඹ පිහිටි වෙස්ට්මිනිස්ටර් හවුස්හිදී සිදුකෙරිණි.මේ අවස්ථාවට එක් වෙමින් ශ්‍රී ලංකාවේ බ්‍රිතාන්‍ය නියෝජ්‍ය මහකොමසාරිස් ලවුරා ඩේවිස් සඳහන් කළේ සෞඛ්‍ය සහ ජීව විද්‍යා උපාධි හැදෑරීමේ අවස්ථා ශ්‍රී ලංකාවේ සීමිත බැවින් මේ නව උපාධී පාඨමාලා ශ්‍රී ලාංකික ශිෂ්‍ය ශිෂ්‍යාවන් වෙත හඳුන්වාදීම අතිශයින්ම වැදගත් වන බවයි. ජාත්‍යන්තර වශයෙන් පිළිගත් මේ පාඨමාලාවන් ශ්‍රී ලංකාවේදීම සාධාරණ මිලකට හැදෑරීමේ අවස්ථාව සැලසෙන බවද ඒ මහත්මිය පෙන්වා දුන්නාය.1964 වසරේ දී ආරම්භ කළ එඩින්බර්ග් නේපියර් විශ්ව විද්‍යාලය ජීව විද්‍යා පාඨමාලා සම්බන්ධයෙන් ජාත්‍යන්තර කීර්තියට සහ විශිෂ්ටත්වයට පත්වූ ආයතනයක් වන අතර හොංකොංහි ජීව විද්‍යා උපාධි පාඨමාලා දියත්කර වසර 20ක අත්දැකීම් සතුවෙයි. උපාධිලාභීන්ගෙන් සියයට 95.4ක් මේ වනවිට රැකියාවන්හි නිරත වීමද විශේෂත්වයකි.මේ ආයතනය මඟින් ශ්‍රී ලංකාවේ ප්‍රධාන පෙළේ විශ්ව විද්‍යාල දෙකකට අනුබද්ධව ක්‍රියාකරන අතර ශ්‍රී ලංකා සිසුන්ට ජාත්‍යන්තර වශයෙන් පිළිගත් උපාධි ලබාගැනීමට අවස්ථාව ලබාදී තිබේ. මෙහි මණ්ඩපය කොළඹ 04 පිහිටා තිබෙන අතර එය අතිනවීන රසායනාගාර හතරකින් ද සමන්විත වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408197</link>
    <topic>තාක්ෂණ විෂය වෙනුවෙන් ඉදිවෙන විශ්වවිද්‍යාල විද්‍යායතන සියල්ලේ වැඩ 2016දී අවසන්</topic>
    <author> # සුභාෂිණී සේනානායක</author>
    <content>උසස් පෙළ තාක්ෂණ විෂය ධාරාව හදාරණ සිසුන්ට උසස් අධ්‍යාපන කටයතු සිදු කරලීම සඳහා ඉදිකරන විශ්වවිද්‍යාල විද්‍යායතන සියල්ල වසර 2016 නිම වීමට පෙර අවසන් කිරීමට රජය සැලසුම් කර ඇත.මේ විශ්වවිද්‍යාල විද්‍යායතන සහ සමස්ත වෘත්තිය අධ්‍යාපන ක්ෂේත්‍රය සංවර්ධනය කරලීම සඳහා ආසියානු සංවර්ධන බැංකුව රුපියල් කෝටි 2600ක මුදලක් ශ්‍රී ලංකාවට ලබා දී ඇත.මෙරට ඉදිකරන විශ්වවිද්‍යාල විද්‍යායතන 25න් 10ක ඉදිකිරීම් කටයතු මේ වන විටත් සිදුකරමින් පවතින බව අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා දිනමිණට කියා සිටියේය.රත්මලාන, කටුබැද්ද, කුලියාපිටිය, අනුරාධපුරය, යාපනය, අම්පාර, මාතර, කෑගල්ල, ජයවර්ධනපුර සහ බත්තරමුල්ල යන නගරවල විශ්ව විද්‍යාල විද්‍යායතන ඉදිකරමින් පවතී.එක් විද්‍යායතනයක් සඳහා සිසුන් 300 බැගින් සිසුන් 7500ක් සඳහා උසස් අධයාපනය ඉඩ ලබා දීමට මින් හැකියාව ලැබේ.උසස් පෙළ තාක්ෂණ විෂය ධෘරාව හදාරා ඉන් සමත් වන සිසුන් එන් වී කිව් -5 (NVQ-5) සඳහා විශ්වවිද්‍යාල විද්‍යායතනවලට ඇතුළත් කර ගන්නා අතර (NVQ-7) බී ටෙක් උපාධිය ලබා දක්වා ඉගෙනීමට සිසුන්ට හැකියාව ලැබේ.උසස් පෙළ තාක්ෂණ විෂය ධාරාවෙන් ඉහළම ඉසෙඩ් අගය ලබා ගන්නා සිසුන් මෙරට පවතින විශ්වවිද්‍යාල 17 උපාධිය ලබා ගැනීමට හැකියාව ලැබේ. තාක්ෂන විෂය ධාරාවෙන් මේ වන විට පාසල් 250 ඉගැන්වීම් සිදු කරන අතර වසර 2015දී සිසුන් 13000ක් පළමු වර තාක්ෂණ විෂය ධාරාවට පෙනී සිටීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408198</link>
    <topic>නව ප්‍රතිසංවිධාන වැඩපිළිවෙළක් අප ළඟඳීම රට හමුවේ තබනවා</topic>
    <author>@ ගාල්ල දිසා සමුහ</author>
    <content>මහින්ද චින්තනයේ ඉදිරි දැක්මෙන් නව මුහුණුවරකින් යුක්ත වු නව ප්‍රතිසංවිධාන වැඩ පිළිවෙලක් අපි ළඟඳීම රට හමුවේ ඉදිරිපත් කරන්නේ' යැයි ශ්‍රී ලංකා නිදහස් පක්ෂයේ ප්‍රධාන ලේකම් සෞඛ්‍ය ඇමැති මෛත්‍රිපාල සිරිසේන මහතා ගාල්ලේ දී පැවසීය.ඇමැතිවරයා මේ බව මෙසේ පැවසුවේ ගාල්ල නගර ශාලාවේ ගෙවී ගිය සෙනසුරාදා සවස පැවැති ගාල්ල ආසනයේ ශ්‍රී ලංකා නිදහස් පක්ෂයේ ආසන නියෝජිතයන්ගේ සමුළුව අමතමිනි‍.මෙහිදි තව වැඩිදුරටත් අදහස් දැක්වු ඒ මහතා අපේ රටට නිදහසින් පසු ඓතිහාසික යුගයක් මේ රටට බිහිකළේ ශ්‍රී ලංකා නිදහස් පක්ෂයේ බණ්ඩාරනායක මහතා බවත් එතුමා විසින් එදා මේ රටේ ඇති කළ දේශපාලන සමාජ ආර්ථික වැඩ පිළිවෙළ පිළිවෙළින් පිළිවෙළට බණ්ඩාරනායක යුගය දිගටම ගෙනආ බවත් පැවසීය.එක් එක් යුගවලදි අපට මුහුණ පාන්නට වෙන්නේ වෙනස් වෙනස් ප්‍රශ්ණ හා ගැටලුවලටයි.ඒ ඒ ප්‍රශ්ණ නිරාකරණය කරගන්නට එදා අපි විවිධ ආකාරයේ පිළියම් යොදවමින් කටයුතු කළා . ඒ අනුව අපි විවිධ පක්ෂ පෙරමුණු ඇතිකළා .ඒ තුළින් වැඩ කළා. ගැටුම් ඇතිවෙලා පෙරමුණු ද නැතිවී ගියා. බණ්ඩාරනායක යුගය වසර අටයි. මැතිනිගේ යුගය වසර දහඅටට වැඩියි. චන්ද්‍රිකාගේ යුගය වසර දහයයි. මේ සියලු යුග පසුකර ගනිමින් මේ වන විට අපි අද පැමිණ සිටින්නේ මහින්ද රාජපක්ෂ මහතාගේ වර්ථමාන යුගයටයි.ගෙවී ගිය 88-89 යුගවල මේ රට පත්වී තිබූ ආකාරය ඔබට මතක ඇති. එක් අතකින් තිබූ ආණ්ඩුව මිනී මැරුවා .අනිත් අතින් ජේවීපීය මිනී මැරුවා. තවත් අතකින් එල්.ටී.ටි.ය මිනිසුන් මැරුවා.පෙරමුණු තුනකින් මිනිසුන් මැරු මහා යුධ ඛේදවාචකයක් , මහා අවිචාර යුතයක්. මේ රට දවසින් දවස මහා ප්‍රපාතයකට යමින් තිබූ යුගයකදී මේ රට බාරගත් අපේ ජනාධිපති තුමා වසර තුනහමාරක් වැනි කෙටි කාලයකදී මේ මහා අවිචාර සමය නැති කර යුද්ධය සහමුලින් අවසන් කර මේ රටට සාමය ගෙනා ආකාරය මේ රටේ කිසිවකුටත් අමතක කළ නොහැකි යැ' යි ද කීය.අද ලෝකය දෙස බලන්න. සැබෑ සාමය දේශපාලන ස්ථාවරත්වය නිසි අයුරින් ඇති රට කුමක්ද ? ලෝකයේ සැබැ සාමය දේශපාලන ස්ථාවරත්වයක් ඇති එකම රට අපේ රට බව අප අමතක නොකළ යුතුයැ'යි ද ඒ මහතා තව දුරටත් පැවසීය.මේ රටේ එදා සහ අද දෙස බලන්න. ඊළඟට රටේ හෙට දෙස බලන්න .එදා සහ අද දෙස බලා රටේත් ජනතාවගේත් ඔබේ දූදරුවන්ගේත් අනාගතය ගැන සිතා , සැබෑ සත්‍යය දේශපාලන යථාර්ථය ගැන සිතා බලා තීරණ ගත යුතුයි.ඒ තීරණ ගන්නා ඔබට නිතැතින්ම සිහිපත්වන මේ රටේ ජනතාවගේත් ඔබේත් සැබෑ නායකයා වන්නේ අපේ වර්තමාන ජනාධිපති මහින්ද රාජපක්ෂ මහතා බව අප අමුතුවෙන් ඔබට මතක්කර දිය යුතුනැතැ'යි ද කීය.වයඔ පළාත් ප්‍රධාන ඇමැති දයාසිරි ජයසේකර මහතා , මේ රටේ අපට නිදහසේ ජීවත්වන්නට ඉඩ ලබා දුන්නේ අපේ ජනාධිපතිතුමායි. ඒ නිසා අපි ඉදිරි ජනාධිපතිවරණයේදීත් අප පස්ස බලන්නේ මේ ජනාධිපතිතුමා නැවත වරක් ජනාධිපතිතුමා බවට පත්කිරීමෙන් පසුවයි. අද විපක්ෂය කරන්නේ අපේ රජය කරන සියලු දේවල් විවේචනය කරන එකයි. ඒ අයට වෙන කරන්නට දෙයක් නැහැ.කොහොමත් විපක්ෂයකට ඇත්තේ පවතින රජය කරන දේවල්වල ඇද කුද හොයන එකයි. බනින එකයි .බොරුවට හෝ විවේචනය කරන එකයි. මම විපක්ෂ යේ ඉන්න කොටත් කළේ ඔය ටිකමයි . ඒක නිසා අපි මේ ගොල්ල කරන විවේචන දෙස නිතර බලා සිටිය හොත් අපි කරන්නේ ඒ ගොල්ල කියන කරන දේවල් අපි ගිලින එකයි..මේ තත්ත්වය අපි නැතිකර ගත යුතුයි. මේ මිනිස්සු පොලිසිය .හමුදාව කුඩු අල්ලන කොට මේ මිනිස්සු කියනවා, මේ කුඩු ගෙනාවේ අර මන්ත්‍රි මේ මන්ත්‍රි අර ඇමැති මේ ඇමැති කියා කියා .ඉතින් අපිත් ඒව අහගෙන නික ඉන්නවා . මීට පස්සේ එහෙම නිකං ඉන්න එපා. ශ්‍රී ලංකා කාරයන් ලෙසට අපිත් ඒ අයට අභියෝග කරමු. කවුද? මේ කුඩු ගෙනා මන්ත්‍රි , ඇමැති කියලා හරියට කියන්න කියලා.1965 සිට මේ රටේ තිබු උපාධිධාරීන්ගේ රැකියා විරහිත භාවය අපි මේ වන විට නැතිකර අවසන් වෙමින් යනවා. ලක්ෂ දහයේ සීමාවේ තිබු රජයේ සේවකයන්ගේ ගණන මේ වන විට ලක්ෂ 14 දක්වා වැඩිකර තිබෙනවා . මේ සියල්ල සිදුකළ මේ රජය, මේ රටේත් ජනතාවගේත් ආරක්ෂාව සුරක්ෂිත කර තිබෙන්නේ යැ'යිද කීය.මෙම රැස්වීම අමතා උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක ගාල්ල සංවිධියක මනූෂ නානායක්කාර .ගාල්ල පුරපති මෙත්සිරිද සිල්වා මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n1408199</link>
    <topic>කළපු සහභාගිත්ව කමිටුව ප්‍රකාශයට පත්කරයි</topic>
    <author>@ ගාල්ල දිසා සමුහ</author>
    <content>වර්ෂ 1996 අංක 02 දරන ධීවර හා ජලජ සම්පත් පනතේ සංශෝධිත 2013 අංක 31 දරණ සංශෝධනයෙන් දිවයිනේ පිහිටි සියලු කළපු කළමනාකරණය සඳහා ස්ථාපිත කිරීමට නියමිත කළපු සහභාගිත්ව කමිටුවල ප්‍රථම කමිටුව ඊයේ (18) ගාල්ල දිසා ලේකම් කාර්යාලයේ දි කොග්ගල කළපුව මුල්කොට ගෙන කෝග්ගල කළපුව සඳහා වු සහභාගිත්ව කමිටුව නමින් ප්‍රකාශයට පත් කරනු ලැබීය.ගාල්ල දිසා ලේකම් රවින්ද්‍ර හේවාවිතාරණ මහතාගේ ප්‍රධානත්වයෙන් හා නියොජ්‍ය කතානායක චන්දිම වීරක්කොඩි හබරාදුව ප්‍රාදේශීය සභාවේ හා ඉමදුව ප්‍රාදේශීය සභාවේ සභාපතිවරුන්ගේ හා ගාල්ල දිස්ත්‍රික් සැලසුම් අධ්‍යක්ෂිකා පුෂ්පා මලලසේකර මහත්මියගේ සහභාගිත්වයෙන් පැවැත්වු විශේෂ රැස්වීමක දී මෙම කමිටුව ධීවර හා ජලජ සම්පත් අධ්‍යක්ෂක ජනරාල්වරයා වෙනුවෙන් එහි මෙහෙයුම් හා කර්මාන්ත අධ්‍යක්ෂ එන්. ඩී. පී. ගුණවර්ධන මහතා විසින් මෙම කමිටුව ස්ථාපිත කිරීමේ නියෝගය ප්‍රකාශයට පත් කරනු ලැබින.මෙම කමිටුව විසින් පිළියෙල කරනු ලබන යහපාලන සැලසුම අධ්‍යක්ෂ ජනරාල්වරයා වෙත ඉදිරියේ දි ඉදිරිපත් කිරීමට නියමිතව ඇති අතර එය ඉදිරිපත් කළ පසු ජනරාල්වරයා විසින් එය ගැසට් නිවේදනයක් මගින් ප්‍රකාශයට පත් කිරීම සිදුවන බවත් ඉන් පසු එකී නීති මාලාව යටතේ කෝග්ගල කළපුවෙහි සියලු කළමනාකරණ සිදු කිරීම සිදුවන බවත් ගුණවර්ධන මහතා එහිදී පැහැදිලි කළේය.දැනට ශ්‍රී ලංකාවේ කළපු 89 ක් ඇති අතර එයින් 42 ක් සක්‍රිය මට්ටමේ පවතින බවත් මෙම කළපු සම්බන්ධයෙන් ද ඉදිරියේ දි මෙම සහභාගිත්ව කමිටු පිහිටු වීම ධිවර හා ජලජ සම්පත් අමාත්‍යංශ විසින් සිදු කිරීමට නියමිත බවත් මෙහි දි අනාවරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081910</link>
    <topic>කම්කරු වන්දි අඥාපනත වර්තමානයට ගැලපෙන ලෙස සංශෝධනය කළ යුතුයි</topic>
    <author>අනුර ප්‍රේමලාල්</author>
    <content>මේ වසර වන විට අවුරුදු අසූවක් සම්පූර්ණවන කම්කරු වන්දි අඥාපනත වර්තමානයට ගැලපෙන ලෙස සංශෝධනය කිරීමේ යෝජනාවක් මා කම්කරු හා කම්කරු සබඳතා අමාත්‍යාංශයට ඉදිරිපත් කරන බව නව කම්කරු වන්දි කොමසාරිස් අනුෂා මුතුකමාරණ මහත්මිය ඊයේ(18) අභිනවයෙන් සිය වැඩ කටයුතු ආරම්භ කරමින් පැවසුවාය.ජ්‍යෙෂ්ඨ නීතිඥවරියක්වූ ඇය මෙම තනතුරට පත් ප්‍රථම කාන්තාවිය.වැඩභාර ගැනීමේ උත්සවය කම්කරු වන්දිකොමසාරිස්කාර්යාලයේදි පැවැත් විණි .එහිදි වැඩිදුරටත් අදහස් දැක්වු කොමසාරිස්වරිය මෙසේද කීය.කම්කරු වන්දි කොමසාරිස් කාර්යාලයේ කාර්යභාර්යවනුයේ පුද්ගලයකු රැකියාවේ යෙදි සිටියදි මුහුණ පෑමට සිදුවන යම් අනතුරකදි රෝග පීඩාවකදි, මරණයකදි එම සේවකයාගෙන් යැපෙන්නන්ට වන්දි මුදලක් ලබා ගැනීමට අවශ්‍ය කටයුතු සැලසීමයි. මෙහිදි දැනට සේවකයකුට උපරිම ලැබිය හැකි වන්දිය වනුයේ රුපියල් පන්ලක්ෂ පනස් දහසක් බැවින් එම මුදල දැන් වැඩි විය යුතුයි. මෙම වන්දිය ලබා ගැනීමට නම් අනතුර හෝ මියයෑම සිදුවි වසර දෙකක් ඇතුළත කම්කරු වන්දි කොමසාරිස් කාර්යාලයෙන් ඉල්ලීම සිදුකළ හැකි අතර දිවයින පුරා තිබෙන කම්කරු කාර්යාලයෙන් මේ සඳහා ඇති ඉල්ලුම් පත් ලබා ගත හැකි යි. මේ වන්දිය සේවකයකු සේවයේ යෙදි සිට මියගිය අවස්ථාවකදි දරුවන් වයස අවරුදු දහඅටට අඩුනම් ඒ අය සඳහා ජාතික ඉතිරි කිරීමේ බැංකුවේ තැන්පත් කරන මුදල් වෙනුවෙන් පොලි අනුපාතය ටිකක් ඉහළ නැංවිය යුතුයි යන යෝජනාවද කම්කරු වන්දි කොමසාරිස් කාර්යාලයේ කාර්යන් පිළිබඳ ජනතාව දැනුවත් කිරීමටද මා බලාපොරොත්තු වෙනවා. අංක 128, ලොරිස් පාර, කොළඹ 04 යන ලිපිනයෙන්, 0112599662 - 0112055267 දුරකතන අංකවලින් වැඩිවිස්තර ලබාගත හැකියි.කොළඹ මියුසියස් විද්‍යාලයේ ආදි ශිෂ්‍යා‍වක් වන මුතුකුමාරණ මහත්මිය වසර 1985දී නීතිවිද්‍යාලයට ඇතුළත්ව වසර 1989දී ශ්‍රේෂ්ඨාධිකරණයේ නීතිඥවරියක් ලෙස දිව්රුම් දෙන ලදි. ඉන් අනතුරුව කොළඹ දිසා අධිකරණය, මහේස්ත්‍රාත් අධිකරණය,මහ අධිකරණය, අභියාචනාධිකරණය සහ ශ්‍රේෂ්ඨාධිකරණයේ කණිෂ්ඨ හා ජ්‍යෙෂ්ඨ නීතිඥවරියක් ලෙස රාජකාරි කටයුතු කැර තිබේ. වසර 2010දී පැවැති මහේස්ත්‍රාත් පරීක්ෂණයෙන් සමත්ව නියෝජ්‍ය කම්කරු වන්දි කොමසාරිස් ලෙස පත්වූ ඇය වසර 2013දී අතිරේක කම්කරු වන්දි කොමසාරිස් ලෙසද දැන් කම්කරු වන්දි කොමසාරිස් ලෙස පත්ව සිටියි .මේ අවස්ථාවට කම්කරු හා කම්කරු සබඳතා අමාත්‍යාංශයේ අතිරේක ලේකම් හේරත් යාපා, අතිරේක කම්කරු කොමසාරිස් ජනරාල් චාන්දනි අමරතුතංග, කාර්මික අංශයේ කොමසාරිස් සුජතා විජේසුන්දර, ශ්‍රම වාසනා අරමුදලේ සාමාන්‍යාධිකාරි ඩි.ආර්.ජයලත්, වන්දි කොමසාරිස්වරියගේ සැමියාවු ශ්‍රේෂ්ඨාධිකරණ නීතිඥ නිමල් මුතුකුමාරණ යන මහත්ම මහත්මීන් හා එම කාර්යාලයේ සේවක සේවිකාවන්ද එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081911</link>
    <topic>කොළඹ මහ නගර සභා සීමාවේ ඇති සිනමා ශාලාවල සනීපාරක්ෂක බව පරීක්ෂා කිරීමට වැඩපිළිවෙළක්</topic>
    <author>කොළඹ සංචාරක</author>
    <content>කොළඹ මහ නගර සභා සීමාවේ පිහිටි සියලුම සිනමා ශාලාවල සනීපාරක්ෂක තත්ත්වය පිළිබඳ පරීක්ෂා කිරිමේ වැඩපිළිවෙළක් ආරම්භ කළ බව කොළඹ මහ නගර සභාවේ ප්‍රධාන නාගරික වෛද්‍ය නිලධාරී රුවන් විජේමුණි මහතා පැවසීය.කොළඹ මහ නගර සභා සීමාව තුළ සිනමා හල් 25ක් පමණ තිබෙනවා. මෙම සිනමා ශාලාවල සනීපාරක්ෂක තත්ත්වයන් සම්බන්ධයෙන් නරඹන්නන්ගෙන් නිරන්තරයෙන්ම පැමිණිලි ලැබෙනවා .කරුණු සොයා බැලීමේදී අපට දැනගැනීමට ලැබුණා බොහෝ සිනමා ශාලාවල මීයන්, කැරපොත්තන්, දඩාවතේ යන පූසන් හා බල්ලන් පවා ගැවසෙන බව.. එපමණක් නොවෙයි සිනමා ශාලා තුළට වාතනය ලැබීමට නිවැරදි ක්‍රමවේදයක් සකසා නැහැ.ඒ වගේම සෑම දර්ශනයක් අවසානයේදීම සිනමා ශාලාව ඇතුළත හා අසුන් පවා පිරිසිදු කළ යුතුයි . එය එසේ නොවීමෙන් විවිධ රෝගාබාධ පැතිර යා හැකියි. ඒ වගේම ඇතැම් සිනමා ශාලා ඇතුළට එම ශාලාවල වැසිකිළි හා කැසිකිළි වල දුර්ගන්ධය පවා දැනෙනවා. ආපන ශාලාවක් ඒ ආසන්නයේම පවත්වාගෙන යෑමෙන් ආහාරවල සුරක්ෂිත භාවය ගැනත් ගැටලු පැන නඟිනවා.අප මෙහිදී සිනමා ශාලාවල ආපන ශාලාත් පරීක්ෂා කරනවා. මොකද ඒ බොහෝ ආපන ශාලාවල ආහාර අසුරා තිබෙන ආකාරය එම ආහාරවල ගුණාත්මක බව ගැනත් පරීක්ෂා කරනවා.මෙහිදී අප විශේෂ අවධානයක් යොමු කරනවා කොළඹ නගරයේ අලුතින් ඉදිකර තිබෙන 3 ඩී (ත්‍රිමාණ) සිනමා ශාලා සම්බන්ධව. මේ ත්‍රිමාණ චිත්‍රප ට නැරඹීමට විශේෂ උපැස් යුවළක් පැළඳිය යුතුයි .සම්මත ක්‍රමවේදයට අනුව නම් එක් පුද්ගලයකු මේ උපැස් යුවළ පාවිච්චියට ගත් පසුව එය ජීවානුහරණය කර පොලිතින් අසුරණයක දැමිය යුතුයි. එවිට ඊළඟ දර්ශනයේදී අදාළ පුද්ගලයා එම පොලිතින් අසුරණයෙන් තමයි මේ උපැස් යුවළ ඉවතට ගන්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081912</link>
    <topic>ශ්‍රී ලංකාව සහ රුසියාව අතර අන්තර් රාජ්‍ය කොමිසමක්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකාව සහ රුසියානු සමූහාණ්ඩුව අතර වෙළෙඳ ආර්ථික විද්‍යාත්මක හා තාක්ෂණ සහයෝගීතාවය පිළිබඳ අන්තර් රාජ්‍ය කොමිසමක් ස්ථාපිත කිරීම සඳහා වූ ගිවිසුමක් අත්සන් කිරීමට ඉදිරියේදී නියමිතය.දෙරට අතර වර්තමානයේ පවතින ද්විපාර්ශවික වෙළෙඳ ආර්ථික විද්‍යාත්මක හා තාක්ෂණ සහයෝගීතා මට්ටම මඟින් අපේක්ෂිත මට්ටම මෙන්ම සත්‍ය විභවතාව පිළිබිඹු නොවන බව දෙරටටම නිරීක්ෂණය වී තිබීම මෙවැනි ගිවිසුමක් අත්සන් කිරීමට හේතුවී තිබේ.2001දී අමෙරිකානු ඩොලර් මිලියන 11.6ක් වූ රුසියානු සහයෝගීතා මට්ටම 2013දී ඩොලර් මිලියන 279.91 දක්වා වර්ධනය වී ඇති අතර එසේම ශ්‍රී ලංකාවේ සහයෝගීතා මට්ටම ඩොලර් මිලියන 3.7 සිට ඩොලර් මිලියන 145.85 දක්වා වර්ධනය වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081913</link>
    <topic>ජාත්‍යන්තර විමර්ශනයේ දී පාවිච්චි කිරීමට භාවිත කරන ක්‍රමෝපායන් සැක සහිතයි</topic>
    <author/>
    <content>ශ්‍රී ලංකාවට විරුද්ධව, ජිනීවාහි දී ජාත්‍යන්තර විමර්ශනයක් පවත්වන විමර්ශන කණ්ඩායම වෙත යැවීම සඳහා සාක්ෂි රැස්කිරීමේ දී භාවිතා කරනු ලබන ක්‍රමෝපායයන් සැක සහිත බවත්, ඒ පිළිබඳව රටේ ජනතාව විමසිලිමත්ව හා පරීක්ෂාකාරීව සිටීම අතිශයින් වැදගත් බව විදේශ කටයුතු ඇමැති මහාචාර්ය ජී.එල්. පීරිස් මහතා පැවසීය.“රට රකින නිල් පවුර - සුරකිමු මව්බිම” වැඩසටහන යටතේ, ශ්‍රී ලංකා නිදහස් පක්ෂය මඟින් සංවිධානය කරන ලදුව, පානදුර හා මොරටුව ප්‍රදේශයන්හි පවත්වන ලද රැස්වීම් අමතමින් ඇමැතිවරයා එම අදහස් පළකෙළේය.උතුරු පළාත්වලින් තෝරාගත් පවුල් විස්සක් කොළඹට ගෙන ඒමේ සිද්ධිය පිළිබඳ අදහස් දැක්වූ ඇමැතිවරයා, සපයන ලද ප්‍රවාහන පහසුකම් මැද තමන් කොළඹ බලා යන්නේ කුමක් සඳහා ද යන්න පිළිබඳවත් ඔවුන් දැන නොසිටි බැව් පැවසීය.මුදල් ලබාදීමේ ඉඟියක් ද එහි තිබූ අතර, යාබද කාමරයේ පටිගත කිරීමේ උපකරණ තිබීම හා තෝරා ගත් විදේශ දූත මණ්ඩලවල නියෝජිත පිරිසක් ද එහි පැමිණ සිටීම අපූර්ව සිදුවීමක් බව ද හෙතෙම පැවසීය.මනා පැහැදිභාවයකින් තොරවූ ව්‍යාපෘති සඳහා රාජ්‍ය නොවන සංවිධානවලට හදිසියේ විශාල ප්‍රමාණවලින් මුදල් එවනු ලබමින් තිබීමේ පසුබිම මත ඉහත සඳහන් ආකාරයේ ප්‍රවණතා ඇතිවෙමින් පවතින බව ද ඇමැතිවරයා වැඩිදුරටත් පැවසීය.ලොව නොයෙකුත් රටවල අභ්‍යන්තර කටයුතුවලට මැදිහත්වීම මඟින් අවුල් ඇතිවීමත්, එමගින් සිදුවන අස්ථාවර කිරීම් හා එහි හානිකර පලවිපාක පෙන්නුම් කරන ලෝකයේ වෙනත් රටවල වර්තමානයේ සිදුවෙමින් පවත්නා සිද්ධීන් පිළිබඳව ද පීරිස් මහතා මෙහිදී සඳහන් කෙළේය.අති මහත් දුෂ්කරතා මධ්‍යයේ ජනතාව උදෙසා අත්කරගත් ජයග්‍රහණයන් ආරක්ෂා කිරීමෙහිලා අත්‍යවශ්‍ය වන්නේ සමගිව ඒකරාශීවීම බව ද පැවසූ ඇමැතිවරයා එකී ජයග්‍රහණ තුළින් වර්තමානයේ ජනතාව භුක්ති විඳිනු ලබන ආර්ථික හා සමාජයීය ප්‍රතිලාභ සම්බන්ධයෙන් ද කරුණු කියා සිටියේය.සිය ළමා කාලය ගත කළ පානදුර ප්‍රදේශයේ ජනතාව ඇමතීමට ලැබීම පිළිබඳව තමා විශේෂයෙන් සතුටට පත්වන බව ද පානදුර රැස්වීම අමතමින් ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081914</link>
    <topic>ඡන්ද දූෂණ සංස්කෘතිය රටට හඳුන්වා දීමට මුල් වුණේ එක්සත් ජාතික පක්ෂයයි</topic>
    <author>සමන්මලී ප්‍රියශාන්ති</author>
    <content>මේ රටට ඡන්ද දූෂණ සංස්කෘතිය හඳුන්වා දෙන්න මුල් වුණේ එක්සත් ජාතික පක්ෂය බවත් 1988 ජනාධිපතිවරණයේ දී ප්‍රේමදාස මහතා ජනාධිපතිවරයා වශයෙන් පත් වන්නේ ද එක්සත් ජාතික පක්ෂය හඳුන්වා දුන් මේ සංස්කෘතියට පින් සිදු වන්නට බවත් උසස් අධ්‍යාපන ඇමැති එස්.බී.දිසානායක මහතා පැවසීය. එදා රට පුරාම භීෂණය ඇති කරමින් ජනතා විමුක්ති පෙරමුණත් සමඟ ගිවිසුම් ගසා ප්‍රේමදාස මහතා ඡන්දය දිනා ගත් බවත් හෙතෙම රත්මලාන සහ මොරටුව ප්‍රදේශවල පැවැති " රට රකින - නිල් පවුර" ජාතික සම්මේලනවලට සහභාගී වෙමිනි.එහිදී අදහස් දැක් වු දිසානායක මහතා මෙසේද කීවේය.අද අපේ රට ශීඝ්‍රයෙන් සංවර්ධනය වෙනවා. ගමේ පාරටත් කාපට්, කොන්ක්‍රීට් වැටෙන්න පටන් ගත්තේ මහින්ද රාජපක්ෂ මහතා ජනාධිපතිවරයා වුණාට පස්සෙයි. නොඑසේ නම් 2005න් පස්සෙයි. වරායවල් ඉදිවෙන්න ගත්තේ, ගුවන්තොටුපළ ඉදිවෙන්න පටන් ගත්තේ ජනාධිපතිතුමා මේ රට භාර ගත්තාට පසුව යි. ලෝකයේ බිහිසුණු ම ත‍්‍රස්තවාදියාත් එක්ක යුද්ධ කරන අතරේ තමයි එතුමා මේ සංවර්ධන ව්‍යාපාර පටන් ගත්තේ. ලෝකයේ කිසිදු ජගතෙකුට මෙතෙක් ජය ගන්න බැරිවුණු ආකාරයේ ආගම, ජාතියක්, භාෂාවක් නිසා ඇතිවුණු ත‍්‍රස්තවාදයක් මේ පුංචි භූමියේ දී නිමා කරන්නත් ලොව අංක එකේ ත‍්‍රස්තවාදියා විනාශ කර දමන්නටත් ජනාධිපතිතුමා සමත් වුණා. සැටලයිට් තාක්ෂණය නොමැතිව, අධිවේගී ප‍්‍රහාරක යානා නොමැතිව හිතේ හයියට කරන්න බැරි දෙයක් නොමැති බව ඔප්පු කළ එකම රට ශ‍්‍රී ලංකාව බවට පත්කළේ ජනාධිපතිතුමායි.එදා එක්සත් ජාතික පක්ෂ නායකත්වය රටේ වර්ගවාදී ගැටුම් සමනය කරන්න කටයුතු කළා වෙනුවට ඒවා පෝෂණය කරන්න, කෝලාහල ඇති කරන්න අවශ්‍ය පරිසරය සකසා දුන්නා. ජේ.ආර් ජයවර්ධන ජනාධිපතිවරයාගේ කාලයේ ඇති වුණු සිංහල දෙමළ කෝලාහලය පිළිබඳව කතා කළොත් එදා දෙමළ ජනතාව මැරුවේ ටෙලිෆෝන් ඩිරෙක්ටරියෙන් ලිපිනයන් හොයාගෙන ගිහින්. පාරවල් අයිනේ දෙමළ මිනිසුන්ගේ මළ සිරුරු ගොඩ ගසා තිබුණා අපට අද වගේ මතකයි. නමුත් ජනාධිපතිතුමා පසුගිය දිනවල ඇතිවෙන්න ගිය ආරවුලක් විසඳුවේ ඉතාම පරිණත විදියට. එදා අලූත්ගම සිදුවීමවන විට එතුමා හිටියේ බොලීවියාවේ. එතුමා බොලීවියාවේ සිට අගමැතිතුමාට කතා කළා, බැසිල් ඇමැතිතුමාට, මෛත‍්‍රිපාල ඇමැතිතුමාට වගේම මටත් කථා කළා. අපි එතැනට ගිහින් ඒ ආරවුල් තත්ත්වය පාලනය කරන්න කළ හැකි හැමදේම කළා. ජනාධිපතිතුමා සංචාරයෙන් පස්සේ කෙළින්ම අලූත්ගමට ගිහින් තත්ත්වය සොයා බැලූවා. රට වටේ ප‍්‍රදේශ ගණනාවක ඇතිවෙන්න තිබුණු ගැටුම් ඒ ආකාරයෙන් අවසන් කරන්න හැකියාව ලැබුණා. සැබෑ නායකත්වය කියන්නේ එය යි.ඒවගේ ම ඡන්ද දුෂණ සංස්කෘතියක් අපේ රටට හඳුන්වා දුන්නේත් එක්සත් ජාතික පක්ෂයයි. එදා 1988 ජනාධිපතිවරණයේ දී ප්‍රේමදාස ජනාධිපති වෙන්නේ ඒ හොර ඡන්ද භාවිතය නිසයි. රට වටේට ම භීෂණය ඇති කරලා ජනතා විමුක්ති පෙරමුණත් එක්ක ගිවිසුම් ගහලා තමයි ප්‍රේමදාස ඡන්දය දිනුවේ. එදා ඡන්ද පෙට්ටි තිබුණේ ඡන්ද මධ්‍යස්ථානවල නෙමෙයි. පොලිස් ස්ථානවලයි. එක්සත් ජාතික පක්ෂයේ දේශපාලනඥයෝ පොලිසීවලට ගිහින් කතිර ගහලා ඡන්ද පෙට්ටි පිරෙව්වා. ඒත් ඡන්දය දිනන්නේ ඡන්ද 22,000ක් පමණ වැඩිපුර අරගෙන. ඒක ඇත්තට ම මැතිනිය දිනන්න තිබුණු ඡන්දයක්. මැතිවරණය ඉවරවෙලා සාක්කිත් අරගෙන අපි මැතිවරණ කොමසාරිස් හම්බ වෙන්න යනකොට එතුමා කිවුවේ ‘‘මේක රටට කියන්න එපා. අපේ රටේ ජනතාවට රටේ මැතිවරණ ක්‍රමය ගැන තිබෙන විශ්වාසය පළුඳු කරන්න එපා.’’ කියලයි. ඒ වෙනකොට මැතිවරණ කොමසාරිස් දෙපාර්තමේන්තුවට අයිති නැති ඡන්ද පෙට්ටි 28ක් හමුවෙලා තිබ්බේ. මේ ආකාරයට තමයි එක්සත් ජාතික පක්ෂය ඡන්ද දුෂණ සිදු කළේ.බටහිරට ගැති, බටහිර කියන ඕනෑම පදයකට නටන්න කැමති එක්සත් ජාතික පක්ෂ නායකයා කරන්න හදන්නේ මොකක්ද? එදා එල්.ටී.ටී.ඊ එක ඉල්ලපු, අද දෙමළ ජාතික සන්ධානය සහ උතුරු පළාත් සභාව ඉල්ලන දේ. ඒ අනෙක් දෙයක් නොවෙයි ඊළම. අපේ පුංචි ශ‍්‍රී ලංකාව කෑලි කරන්න. එදා රනිල් උතුරෙන් සියයට අසූවක් අත්සන් කරලා තාවකාලිකව කොටින්ට පවරා දුන්නා. අදත් විදේශ බලවේගවලට ගැතිවෙලා රට කඩන්න හදනවා. මේ කුමන්ත්‍රණකාරීන්ට රට කඩන්න ඉඩ තියන්නට එපා කියලා මම ජනතාවගෙන් ඉල්ලා සිටින්න කැමැතියි. මේ රට අප සැමගේ ම රටයි. එය ආරක්ෂා කර දිනු නිදහස රැක ගැනීමට අප සැමගේ වගකීමයි.මේ අවස්ථාවට ආර්ථීක සංවර්ධන ඇමැති බැසිල් රාජපක්ෂ, ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහත්වරු ඇතුළු පිරිසක් සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081915</link>
    <topic>ශ්‍රී ලංකාවේ දියුණු සෞඛ්‍ය සේවාව ආසියාතික රටවලට හොඳ පූර්වාදර්ශයක්</topic>
    <author/>
    <content>මෙරට සෞඛ්‍ය සේවාව ආසියාතික රටවලට හොඳ පූර්වාදර්ශයක් බව භූතාන රාජකීය ආණ්ඩුවේ සෞඛ්‍ය ඇමැති ටැන්ඩින් වැන්චැක් මහතා පැවසීය.දියුණු වෙමින් පවතින වෙනත් රටවලට සාපේක්ෂව ශ්‍රී ලංකාවේ සෞඛ්‍ය සේවාව ඉතාම දියුණු මට්ටමක පවතින්නේ යැයි ද ඒ මහතා ප්‍රකාශ කළේය.සෞඛ්‍ය ඇමැති මෛත්‍රීපාල සිරිසේන මහතා සහ භූතාන සෞඛ්‍ය ඇමැතිවරයා අතර සුහද හමුවක් ඊයේ (18) පැවැති අතර එහිදී දෙරට අතර අන්‍යෝන්‍ය සම්බන්ධතාවය හා මිත්‍රත්වය වැඩිදියුණු කර ගැනීම පිළිබඳව දිර්ඝ ලෙස සාකචිඡාවිණි.දැනට භූතානයේ ක්‍රියාත්මක සෞඛ්‍ය අංශ වැඩිදියුණු කිරීම සඳහා ශ්‍රී ලංකාවේ සෞඛ්‍ය සේවාවෙන් ලබාගත හැකි දේ පිළිබඳව ද ඒ මහතා මෙහි දී සාකචිඡා කළේය.භූතාන සෞඛ්‍ය ඇමැතිවරයා සෞඛ්‍ය ඇමැති මෛත්‍රිපාල සිරිසේන මහතාට වැඩි දුරටත් පවසා සිටියේ පසුගිය දා තමන් පේරාදෙණිය විශ්වවිද්‍යාලයේ සංචාරයක නිරත වූ බවත්, එහි දී ශ්‍රී ලංකාවේ නේවාසිකව ඉගෙනුම ලබන භූතාන රාජ්‍යයේ ශිෂ්‍ය ශිෂ්‍යාවන් 150දෙනෙකු පමණ තමන්ට මුණගැසීමට ලැබුණු බවත් ය.ශ්‍රී ලංකා රජයෙන් එම සිසු සිසුවියන්ට ලබා දී ඇති පහසුකම් හා දැනුම ලබාදීම පිළිබඳව මෙරට රජයට විශේෂයෙන් ස්තූතිවන්ත වන බව ද ඒ මහතා ප්‍රකාශ කළේය.තිස් වසරක කුරිරු යුද්ධය අවසන් කර ඉතා කෙටි කලකින් ශ්‍රී ලංකාව ලබා ඇති දියුණුව හා සංවර්ධනය පිළිබඳ තමන් පුදුම වන බවත් ශ්‍රී ලංකාවේ සෞඛ්‍ය සේවාවන් ඉතා දියුණු තත්ත්වයක පවතින බවත් හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081916</link>
    <topic>සෑම පුරවැසියකුගේම මානව හිමිකම් සුරැකීමට රජය ක්‍රියාකර තිබෙනවා</topic>
    <author/>
    <content>සෑම පුරවැසියකුගේම මානව හිමිකම් ආරක්ෂා කිරීමට හා සුරක්ෂිත කිරීමට වත්මන් රජය ක්‍රියාකර තිබෙන බව වැවිලි කර්මාන්ත ඇමැති මහින්ද සමරසිංහ මහතා පැවසීය.ජාත්‍යන්තර මානව හිමිකම් පද්ධතිය ශක්තිමත් කිරීමට ශ්‍රී ලංකාව කැප වී සිටින අතර මානව හිමිකම් නඟාසිටුවීම හා ආරක්ෂා කිරීම සඳහා සන්ධාන ගත ආයතන මගින් කරගෙන යන වැදගත් ක්‍රියාකාරකම් අගය කරන බවද ඒ මහතා කියා සිටී. ඇමැතිවරයා මේ බව සඳහන් කළේ අගලවත්ත ආසනයේ පැවැති ශ්‍රී ලංකා නිදහස් පක්ෂ සම්මේලනය අමතමිනි.එහිදී වැඩි දුරටත් ජනතාව අමතමින් ඇමැතිවරයා සඳහන් කළේ මම ශ්‍රී.ල.නි.පක්ෂ සාමාජිකත්වය අරන් දැන් අවුරුදු 8 1/2ක් වෙනවා. ඒවාගේම අගලවත්ත ආසනයේ සංවිධායක ධුරය ලබා අවුරුදු අටක්.ඒ වගේම එ.ජා. පක්ෂයෙන් මුලින්ම ජනාධිපති මහින්ද රාජපක්ෂ මහතා ගැන පැහැදී ශ්‍රී ලංකා නිදහස් පක්ෂ සාමාජිකත්වය ගත්ත මුල්ම ඇමැතිවරයාවීම ගැන ආඩම්බර වෙනවා. මම ජනාධිපති මහින්ද රාජපක්ෂ මහතා සමඟ බොහෝම ළගින් ආශ්‍රය කරන ඇමැතිවරයෙක්.පසුගිය යුද කාලයේ සතියකට වරක් මම ආරක්ෂක අමාත්‍යාංශයට විදේශ තානාපතිවරුන් හා යුද හමුදාපතිවරුන් දිසාපතිවරුන් කැඳවලා එක පැත්තකින් ගෝඨාභය රාජපක්ෂ මහතා හා අනිත් පැත්තේ බැසිල් රාජපක්ෂ මහතා තියාගෙන ජාත්‍යන්තරය දැනුවත් කිරීම් අවුරුදු 2 1/2ක් තිස්සේ කරනවා. මොකද මම මගේ රටට හා ජනාධිපති මහින්ද රාජපක්ෂ මහතාට ආදරය කරන කෙනෙක් හැටියට මගෙන් මේ රටට වියයුතු සේවය කිරීමට මම කිසිසේත්ම පසුබට වන්නේ නැහැ.ජනාධිපති මහින්ද රාජපක්ෂ මහතා ජාත්‍යන්තරය පිළිබඳ තිබෙන දැනුම හා ජාත්‍යන්තර නියෝජිතයන්ව සමබර ලෙස හසුරුවාලීමේ හැකියාව මම ප්‍රායෝගිකව අත්දුටුවෙක් විදිහට මම මේ ප්‍රකාශ කරනවා. දිනක් ජනාධිපතිතුමා උදෑසන මට දුරකථනයෙන් කතාකර අරලියගහ මන්දිරයට එන්න කිව්වා. මම යනකොට දන්නේ නෑ කුමක් සඳහා ද කියලා. මම එතනට යනවිට එවකට විදේශ ඇමැති රෝහිත බෝගොල්ලාගම, ජනාධිපති ලේකම් ලලිත් වීරතුංග හා දකුණු ආසියාව භාර අමෙරිකානු නියෝජ්‍ය රාජ්‍ය ලේකම් රොබට් ඕ බේලෙක් මහත්වරු ද සිටියා.එතන දී ජනාධිපති මහින්ද රාජපක්ෂ මහතා හට රොබට් ඕ බේලෙක් මහතා කියා සිටියේ ජනාධිපතිතුමනි ඔබතුමාගේ උතුරේ පුරවැසියන් එක තීරයක කොටු වී සිටින බැවින් ඔවුන් නිදහස්කර ගැනීම සඳහා අපේ යුද නැවක් තියෙනවා. එයට මෙම අසරණ ජනතාව බේරා ගැනීමට කටයුතු කරන්න ඔබතුමා අවසර දෙනවද කියා විමසුවා.ජනාධිපති මහින්ද රාජපක්ෂ මහතා තානාපතිවරයාට ප්‍රකාශකර සිටියේ මගෙන් ඉන්දීය රජයත් විමසීමක් කරලා තිබෙනවා සිවිල් ජනයා බේරා ගැනීම සඳහා නැවක් ලබාදීමට. මම ඉන්දීය රජය සමඟ සාකච්ඡාකර ඔබතුමාට ඒ බව දන්වන්නම්. ඒ අවස්ථාවේ තානාපතිවරයා ඇතුළු නිලධාරී මණ්ඩලය නැගිට ගිය අතර ජනාධිපතිවරයා පසුව ප්‍රකාශ කර සිටියේ මා එසේ නොකළා නම් සිවිල් ජනයා බේරා ගැනීමේ මුවාවෙන් මහ මුහුද මැදදී වෙනත් බෝට්ටුවකින් ප්‍රභාකරන් නැමැති මිනීමරුවා ද බේරා ගැනීමට ඉඩ තිබූ බවයි.ජනාධිපති මහින්ද රාජපක්ෂ මහතා ජාත්‍යන්තර සම්බන්ධතා කල්පනාකාරීව ආරක්ෂා කර ගත් ආකාරය හා දක්ෂතාව මා හොඳින්ම අත්දුටු බවද තමා අගලවත්ත ආසනයේ සංවිධායකවරයා වශයෙන් බාරගත් පසු ශ්‍රී ලංකා නිදහස් පක්ෂයේ ඡන්ද ප්‍රතිශතය ශීඝ්‍රයන් ඉහළ ගොස් තිබෙන බවද කියා සිටියේය.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, නියෝජ්‍ය කතානායක චන්දිම වීරක්කොඩි මහත්වරුන් ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081917</link>
    <topic>කොළඹට පමණක් සීමාවී තිබෙන නවීන තාක්ෂණයෙන් පිරි සිනමා ශාලා ගම්වලටත්</topic>
    <author>@ ජස්ටින් කොඩිකාර මාතර දිසා විශේෂ සහ ජයා වික්‍රම සුරේන්ද්‍ර මාතර විශේෂ</author>
    <content>කොළඹට පමණක් සීමාවී තිබෙන නවින තාක්ෂණයෙන් යුතු සිනමා ශාලා ගම් නියම් ගම් පුරා ස්ථාපිත කිරීම සිය සංස්ථාවේ මීළඟ අරමුණ බව චිත්‍රපට සංස්ථාවේ සභාපති නීතිඥ අශෝක සේරසිංහ මහතා පැවැසීය. ඒ මගින් ගම්වල ජනතාවටද හොඳ සිනමා පටයක් නවීන තාක්ෂණයෙන් යුතුව නැරඹීමට අවස්ථාව උදා වන බව හෙතෙම කීය.ඩිජිටල් තාක්ෂණ ක්‍රමයට (D.C.P) ප්‍රථම වරට චිත්‍රපටයක් මාතර කොටුවේගොඩ ස්කයිලයිට් සිනමා ශාලාවේදි පෙරේදා (17) ප්‍රදර්ශනය කිරීමේ නිල උත්සවයට එක්වෙමින් සභාපතිවරයා එසේ ප්‍රකාශ කෙළේය.මෙරට සිනමා කර්මාන්තය බරපතළ ලෙස කඩා වැටී තිබියදි වත්මන් රජය විසින් එය යළි ගොඩනංවා සිනමාවේ නව විපර්යාසයක් වු ඩිජිටල් තාක්ෂණය රජය ප්‍රතිපත්තියක් බවට පත්කළ බවද ඒ මහතා කියා සිටියේය.සිනමාවට ලබාදිය හැකි උපරිම බදු සහන ලබාදිමට වත්මන් රජය කටයුතු කළ බවත් එයද සිනමාවේ වර්ධනයට හේතු වු බවත් සේරසිංහ මහතා පැවැසීය.සභාපතිවරයා මෙසේද ප්‍රකාශ කෙළේය. වත්මන් රජය විසින් නිෂ්පාදකයකුට මිලියන 35ක් දක්වා බදු සහන ලබා දුන්නා. උපකරණ ගෙන්වීම සඳහා උපරිම බදු ඉවත් කළා. එවැනි සුවිශේෂී සහන ලැබීම නිසා අද ආයෝජකයෝ නූතන තාක්ෂණය උපයෝගි කරගනිමින් චිත්‍රපට නිෂ්පාදනයට වඩ වඩාත් යොමු වී සිටිනවා.කුරිරු යුද්ධය අවසන් වීමත් සමඟම චිත්‍රපට නැරඹීමට පැමිණෙන පිරිස වැඩි වී තිබෙනවා. ඒ හේතුව නිසා එක් සිනමා හාලාවක දිනකට දර්ශන වාර හතරක් පෙන්වන තත්ත්වයට පත්වෙලා .කොළඹින් පිට ප්‍රථම වරට ත්‍රිමාණ සිනමාව ආරම්භ වන්නේ මාතරයි. එය මාතර ජනතාවට ඵෙතිහාසික අවස්ථාවක් ලෙසයි මා දකින්නේ. කොළඹ වුණත් ත්‍රිමාණ චිත්‍රපට ශාලා තිබෙන්නේ එකයි.1947 සිට වසර හැට හතක්ම අප නැරඹුවේ සෙලෝලයිට් ක්‍රමයට නිෂ්පාදනය කළ චිත්‍රපටියි. ප්‍රවීණ රංගන ශිල්පී කීලීටස් මෙන්ඩිස් මහතා කිසිඳු බියක් නොමැතිව ඩිජිටල් තාක්ෂණයට යොමු වී තිබෙනවා.එය අපේ සිනමා කර්මාන්තයට හොඳ ආදර්ශයක්. පරදේශක්කාරයින් අපේ සිංහල සාහිත්‍ය කලාව විනාශ කරද්දි ඊට එරෙහිව පෙරමුණ ගත්තේ මාතර ජනතාවයි. ඒ වගේම ඩිජිටල් තාක්ෂණයට අනුගතව චිත්‍රපට ප්‍රදර්ශනයට අතහිත දුන්නේ මාතර උපන් අනුර ජයසෙන්තු ලියන නම් මහත්මයෙක්.එම නිසා මාතර ජනතාවට ඩිජිටල් තාක්ෂණයට සමඟ හොඳ බැදිමක් තිබෙනවා.මාතර දිස්ත්‍රික් ලේකම් ඊ.ඒ.සී විදානගමාච්චි මහත්මිය- මෙවැනි නවීන තාක්ෂණයෙන් යුතු චිත්‍රපටයක් මාතර ප්‍රදර්ශනය කිරිමට කටයුතු කිරිම ගැන මාතර ජනතාවගේ ගෞරවය පුදකර සිටිනවා.වසර ගණනාවක් පුරා තිබු යුද්ධය නිසා ජනතාවට නිදහසේ විනෝද වීමට ඉඩක් ලැබුණේ නැහැ. එහෙත් අද වන විට ඒ තත්ත්වය සහමුලින්ම අවසන් වි තිබෙනවා .එම නිසා ජනතාවට නිදහසේ විනෝද වෙන්න තමන් කැමැති සිනමා පටයක් නරඹන්න අවස්ථාව උදා වී තිබෙනවා. ප්‍රවීණ රංගන ශිල්පී කීලිටස් මෙන්ඩිස්, මාතර ප්‍රාදේශිය ලේකම් රංජිත් යාපා, මාතර නාගරික කොමසාරිස් සේනක පල්ලියගුරු, නාගරික මන්ත්‍රී රාජ් චන්ද්‍රලාල් මහත්වරුන් ඇතුළු විශාල පිරිසක් එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081918</link>
    <topic>මාතෘ භූමියට එරෙහි වීමට ත්‍රස්තයන්ට යළි ඉඩක් නැහැ</topic>
    <author>ඉන්දික පොල්කොටුව</author>
    <content>මාතෘ භූමියට එරෙහිව කැටපෝලයක හෝ යළි අතට ගැනීමට ත්‍රස්තවාදයට කිසිදු ඉඩක් රට තුළ නොමැති යැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවසීය.නිදහසින් පසු රටට පහළ වූ විශිෂ්ටතම රාජ්‍ය නායකයකු ලෙස ජනපති මහින්ද රාජපක්ෂ මහතා ඒ යුතුකම ජාතිය වෙනුවෙන් මැනවින් ඉටු කර ඇතැයි ද අමාත්‍යවරයා කීය.කුණ්ඩසාල මැතිවරණ කොට්ඨාසයේ අමුණුගම දකුණ ගමේවල ග්‍රාමසේවා කොට්ඨාසයේ රුපියල් ලක්ෂ පණහක පමණ වියදමින් සිදු කරන මාර්ග සංවර්ධන ව්‍යාපෘති නිරීක්ෂණය කිරීමේ නිරීක්ෂණ චාරිකාවකට එක්වෙමින් හෙතෙම මේ බැව් පැවසීය.වසර දෙකයි මාස නවයක් තුළ මානුෂීය මෙහෙයුම තුළින් ත්‍රස්තවාදය අවසන් කළ බවත් එසේ කළ මෙහෙයුම එදා මෙන් අදත් ඉවසුම් නොදෙන පිරිසක් රට තුළ සිටින බවත් අමාත්‍යවරයා කීය.සාර්ථක මෙහෙයුම් රට තුළ සිදුවෙමින් පැවතිය දී ත්‍රස්තවාදය ඉතා නුදුරේදීම අවසන් වන බවට ඉලක්කගතව එදා අප ප්‍රකාශ කරන විට ඇතමුන් අපට සිනහ වූ බව ද ජාතියට ද්‍රෝහී වූ ඔවුනට අවසානයේ දී හැඬීමට සිදු වූ බව ද රඹුක්වැල්ල මහතා පැවසීය.වැඩිදුරටත් අදහස් දැක් වූ ඇමැතිවරයා මෙසේ ද පැවසීය.මන්ත්‍රීකම් ඇමතිකම් තනතුරු තිබුණට අපි කවදාවත් ගම අමතක කරන්නේ නැහැ. තෙල්දෙණිය, රඹුක්වැල්ල, පැපොල්වත්ත ගමේ ඉපදුණු මට හොඳට ගම ගැන හැඟීමක් තිබෙනවා.ගමට ආදරය කරන ගමේ ගැමි සුවඳ හඳුනන කෙ‍නකු නියරක ඇවිදපු මහින්ද රාජපක්ෂ ජනාධිපතිතුමන් අද ග්‍රාමීය ජනතාව වෙනුවෙන් සිදු කරන මෙහෙවර ඉතිහාසගත වෙනවා. මෙතරම් ග්‍රාමීය මාර්ග ග්‍රාමීය සංවර්ධනය, හා ග්‍රාමීය ආර්ථිකය නැංවූ වෙනත් යුගයක් මෑත ඉතිහාසයේ නොමැතිය. එදා පසුගාමි යැයි කියූ රටත් අද වේගවත් සංවර්ධන ගමනකට අවතීර්ණ වී තිබෙනවා. මේ ගමනට බොහෝදෙනකු අකුල් හෙළනවා. එසේ අකුල් හෙළන පිරිස් රටට එරෙහි පිරිස්ය. එවනි කණ්ඩායම් එදා ත්‍රස්තවාදී සටනේ දී ද රටට අකුල් හෙළන ලද පිරිස්ය. මේ අය එදා පරාජය වූ අයුරින් අදත් හෙටත් පරාජය වනවා. ජනතා ආශිර්වාදය ඉහළින් පවතින ජනාධිපතිතුමන් ප්‍රමුඛ රජය ඉදිරියේ එම කණ්ඩායම් සදා පරාජ වී සිටිනවා.මැතිවරණ පිට මැතිවරණ පැමිණිය ද සන්ධාන රජය මැතිවරණ සඳහා කිසිදු බියක් නෑ. ඕනෑම මැතිවරණයක් ඉහළින් ම ජයගත හැකි රජයට කිසිදු අභියෝගයක් නැහැ. ඌව මැතිවරණයෙන් සන්ධානය විශිෂ්ට අයුරින් ජයගන්නවා.මධ්‍යම පළාත් සභා මන්ත්‍රීවරුන් වන සුනිල් කිත්සිරි අමරතුංග, ලින්ටන් විජේසිංහ, කුණ්ඩසාල ප්‍රාදේශීය සභා සභාපති අසේල ඒකනායක කුණ්ඩසාල ප්‍රාදේශීය සභා මන්ත්‍රී රුවන් කපුකොටුව යන මහත්වරු ද මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081919</link>
    <topic>රට පුරා සියලුම රූපලාවණ්‍ය ආයතන සෞඛ්‍ය අමාත්‍යාංශයෙන් හදිසි පරීක්ෂාවකට</topic>
    <author># සන්ධ්‍යා කරුණාරත්න</author>
    <content>රට පුරා පිහිටි සියලුම රූපලාවණ්‍ය ආයතන හදිසි පරීක්ෂාවකට ලක් කිරීමට සෞඛ්‍ය අමාත්‍යාංශය තීරණය කරයි.ඒ සඳහා වන හදිසි චක්‍රලේඛයක් සෞඛ්‍ය සේවා අධ්‍යක්ෂ ජනරාල්වරයා විසින් සියලුම පළාත් හා ප්‍රාදේශීය සෞඛ්‍ය සේවා අධ්‍යක්ෂවරුන් වෙත ඊයේ (18) දිනයේ දී ලබාදී ඇති බව සෞඛ්‍ය අමාත්‍යාංශය පවසයි.එම චක්‍රලේඛය අනුව රූපලාවන්‍ය ආයතනවල භාවිතා කරන විලවුන් ද්‍රව්‍ය හා උපකරණවල ප්‍රමිතිය පිළිබඳ වාර්තාවක් තමන්ට කඩිනමින් ලබාදෙන ලෙස සෞඛ්‍ය සේවා අධ්‍යක්ෂ ජනරාල්වරයා දැනුම් දී ඇත.රූපලාවණ්‍යාගාර හදිසි පරීක්ෂාවකට ලක් කිරීම සඳහා විශේෂ කණ්ඩායමක් යෙදවීමට ද නියමිත බව අමාත්‍යාංශය ප්‍රකාශ කරයි. බම්බලපිටියේ පිහිටි රූපලාවන්‍ය මධ්‍යස්ථානයකදී වෛද්‍යවරියක් මිය යෑමේ සිද්ධියත් සමඟ රට පුරා පිහිටි සියලුම රූපලාවන්‍යාගාර මෙවැනි පරීක්ෂාවකට ලක් කිරීමට අමාත්‍යාංශය තීරණය කර තිබේ.විලවුන් උපකරණ හා ඖෂධ පනත යටතේ පවතින ප්‍රතිපාදන අනුව රූපලාවණ්‍ය ආයතනවල භාවිත කරන විලවුන් ද්‍රව්‍ය හා උපකරණවල ප්‍රමිතිය පිළිබඳවත්, ඒවායේ සේවය කරන පුද්ගලයන්ගේ පළපුරුද්ද හා සුදුසුකම් පිළිබඳවත් මෙහිදී අවධානය යොමු කෙරේ.ශ්‍රී ලංකා පෞද්ගලික වෛද්‍ය ආයතන නියාමන කොමිෂන් සභාවේ හදිසි රැස්වීමක් ඉදිරි දින දෙක තුන තුළදී කැඳවා රූපලාවන්‍යාගාර සම්බන්ධයෙන් තීරණ කිහිපයක් ගැනීමට ද නියමිත ය.රූපලාවණ්‍ය ආයතනවල ක්‍රියාකාරිත්වය පිළිබඳ අඛණ්ඩ නිරීක්ෂණය හා අධීක්ෂණය පවත්වාගෙන යාම සඳහා පියවර ගන්නා ලෙස ද පළාත් හා ප්‍රාදේශීය සෞඛ්‍ය සේවා අධ්‍යක්ෂවරුන් වෙත සෞඛ්‍ය සේවා අධ්‍යක්ෂ ජනරාල්වරයා විසින් උපදෙස් ලබාදී තිබේ.වෛද්‍ය ආයතනයක් ලියාපදිංචි කිරීමේදී එම ආයතනය ලියාපදිංචියේදී දක්වන පහසුකම් හා වෛද්‍ය ප්‍රතිකාර මිස වෙනත් කටයුතු සඳහා එම ආයතන හා ලියාපදිංචිය භාවිතා කිරීම නීති විරෝධී ක්‍රියාවක් වන බවත් අඳාළ වාර්තාව ලබා ගැනීමෙන් පසුව එවැනි ආයතන හා පුද්ගලයින් පිළිබඳ දැඩිව නීතිය ක්‍රියාත්මක කරන බවත් සෞඛ්‍ය සේවා අධ්‍යක්ෂ ජනරාල්වරයා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081920</link>
    <topic>මාතර අඩු ආදායම්ලාභී පවුල්වල දරුවන්ගේ ආරක්ෂාව හා රැකවරණය වැඩිකිරීමේ වැඩසටහන්</topic>
    <author>@ පි.පි.ජි.සුගතදාස-තිහගොඩ සමුහ</author>
    <content>අඩු ආදායම්ලාභී පවුල්වල දරු දැරියන්ගේ ආරක්ෂාව හා රැකවරණය වැඩිකිරිමේ වැඩසටහන් ආරම්භ කිරීමට මාතර ප්‍රජා ශක්ති සංවර්ධන ආයතනය පියවර ගනී. යෝජිත වැඩසටහන් මාතර දිස්ත්‍රික්කයේ ප්‍රාදේශිය මහ ලේකම් කොට්ඨාස මට්ටමින් ක්‍රියාත්මක කෙරේ.ඒ යටතේ දැනටමත් මාතර දිස්ත්‍රික්කයේ වැලිගම, මාතර,දෙවිනුවර සහ දික්වැල්ල ප්‍රාදේශිය මහ ලේකම් කොට්ඨාසවල එකී ව්‍යාපෘති ක්‍රියාත්මකව පවතින බව වැඩසටහන් සම්බන්ධිකාරක මාතර ප්‍රජාශක්ති සංවර්ධන ආයතනයේ අධ්‍යක්ෂ කොන්රඩ් රණවක මහතා පවසයි.ප්‍රථම අදියර යටතේ වැලිගම ප්‍රාදේශිය මහ ලේකම් කොට්ඨාසයේ මිදිගහ උතුර හා බණ්ඩරමුල්ල, මාතර ප්‍රාදේශිය මහ ලේකම් කොට්ඨාසයේ පොල්හේන සහ තොටමුණ, දෙවිනුවර ප්‍රාදේශිය මහ ලේකම් කොට්ඨාසයේ වෙලේගොඩ සහ දික්වැල්ල ප්‍රාදේශිය මහ ලේකම් කොට්ඨාසයේ බතිගම නැඟෙනහිර ග්‍රාම නිලධාරි වසම්වල මෙම වැඩසටහන් සාර්ථකව ක්‍රියාත්මක කර ඇති බව මාතර ප්‍රජා ශක්ති සංවර්ධන ආයතනය පවසයි. අධ්‍යාපනික වැඩසටහන් හරහා ළමා අපයෝජන හා ලිංගාශ්‍රිත රෝගවලින් වැලකී සිටිම පිළිබඳව අවශ්‍ය උපදෙස් ලබාදීම හා දරු දැරියන් දැනුවත් කිරිම ද සිදුකෙරේ.ප්‍රජනන සෞඛ්‍ය, නායකත්ව පුහුණුව ආදි වැඩසටහන් වලට අමතරව අදාළ නිවෙස්වලට ගොස් දරුවන්ගේ මුලික අවශ්‍යතාවන් හා ගැටලු හඳුනාගැනිම සිදුකෙරේ. තවද ඒ සඳහා කඩිනම් විසඳුම් ලබාදිමේ වැඩසටහන්ද මෙ යටතේ ක්‍රියාත්මකයි .මෙම වැඩසටහන් සාර්ථක කර ගැනිම සඳහා අදාළ ප්‍රාදේශිය ලේකම් වරුන්ගේ, ග්‍රාම නිලධාරීන්ගේ සහ ළමා හිමිකම් රැකවරණ හා ආරක්ෂාව ප්‍රවර්ධන නිලධාරීන්ගේ සහාය ලබාගන්නා බවද හෙතෙම සඳහන් කරයි. අමෙරිකා එක්සත් ජනපදයේ ජාත්‍යන්තර සංවර්ධන ආයතනය මේ සඳහා අවශ්‍ය ප්‍රතිපාදන සපයයි.සේව් ද චිල්රන් ජාත්‍යන්තර ආයතනය ශ්‍රී ලංකාවේ මෙකී ව්‍යාපෘති සම්බන්ධිකාරක ලෙස කටයුතු කරන අතර වැඩසටහන් මෙහෙයවිම, ක්‍රියාත්මක කිරිම සහ අධික්ෂණය මාතර ප්‍රජා ශක්ති සංවර්ධන ආයතනය හරහා සිදුකෙරේ. ළමා සංවර්ධනය,ආරක්ෂාව හා රැකවරණය ප්‍රවර්ධනය මෙම වැඩසටහන්වල ප්‍රධාන අරමුණු බව මාතර ප්‍රජා ශක්ති සංවර්ධන ආයතනයේ අධ්‍යක්ෂ කෙන්රඩ් රණවක මහතා වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=n14081921</link>
    <topic>බම්බලපිටිය රූපලාවණ්‍යාගාරයට පැමිණි හයදෙනකු ජීවිත බේරාගෙන ඇත්තේ අනූනවයෙන්</topic>
    <author>සිරන්ජනී කුමාරී</author>
    <content>එන්නතක් විස වී වෛද්‍යවරියක මිය ගිය බම්බලපිටිය රුපලාවන්‍යගාරයට මීට ඉහත දී සැත්කම් සඳහා පැමිණි පුද්ගලයන් හයදෙනකු සිය ජිවිත බේරාගෙන ඇත්තේ අනුනවයෙන් බවත් මිය ගිය වෛද්‍යවරිය වෙත ලබා දුන් එන්නත පවා කල් ඉකුත් වුවක් බවට සහකාර පොලිස් අධිකාරි ජයරත්න මහතා ඊයේ(18) කොළඹ අතිරේක මහේස්ත්‍රාත් මෙහොමඩ් සහබිදීන් මහතා වෙත දැනුම් දුන්නේය.සිය සිරුරේ මේදය ඉවත් කිරීමට පැමිණි ළමා රෝහලේ වෛද්‍යවරියක එන්නතක් විස වී මිය යාමේ සිද්ධිය ඊයේ යළි අධිකරණයේ කැඳවු අවස්ථා‍‍වේ දී වාර්තාවක් ඉදිරිපත් කරමින් පොලිස් අධිකාරිවරයා මේ බව සඳහන් කෙළේය.සිද්ධිය වු ස්ථානයට රජයේ රස පරික්ෂක,සෞඛ්‍ය කණ්ඩායම්,නිර්වින්දන කණ්ඩායම්,ශ්වසන වෛද්‍ය කණ්ඩායම් හා ප්ලාස්ටික් ශල්‍ය වෛද්‍ය කණ්ඩායම් පැමිණ පරික්ෂණ පැවැත්වු බව පැවසූ ජයරත්න මහතා අධිකරණ වෛද්‍ය වාර්තා ඇතුළු සෙසු වාර්තා තමන් වෙත ලැබී නැති බව පැවසීය.තවද මේ රූපලාවන්‍යගාරයේ හෙදියන් ලෙස සේවය කරන සේවිකාවන් අවම තරමේ අපොස .සා.පෙළවත් සමත්ව නැති බවත් රෝගීයකුට ප්‍රථමා‍ධාරයක්වත් කිරීමට නොහැකි ඔවුන් සතුව අවම තරමේ ප්‍රථමාධාර පෙට්ටියක්වත් නොතිබුණු බව පැවසීය..මේ හෙදියන් ලෙස සේවය කළ අය රෝගීන් බලා කියා ගන්නත් වෛද්‍ය මධ්‍යස්ථානය පිරිසුදු කරන්නට පමණක් සුදුසු අය බව පැවසූ පොලිස් අධිකාරිවරයා ඔක්සිජන්,ට්‍රොලියක්,ගිලන් රථයක් නොමැති මේ මධ්‍යස්ථානය මඟින් රෝගීන්ගේ ජීවිත නිරන්තරයෙන් අවදානමට ලක් කර ඇතැයි පැවසීය.මෙහිදී අධිකරණයට කරුණු දැක්වු උප පොලිස් පරික්ෂක වජිර ධනපාල මහතා පැවසුවේ මිය ගිය වෛද්‍යවරියට ලබා දී ඇති එන්නත කල් ඉකුත් වුවක් බවත් කැනියුලා හා තවත් කල් ඉකුත් වු ඖෂධ මේ මධ්‍යස්ථානයේ තිබි සොයා ගත් බවය.තවද මේ සැකකරු ඇප මත මුදා හැරියහොත් වෛද්‍යවරුන් පවා වෘත්තිය ක්‍රියා මාර්ගවලට එළඹිය හැකි බව පැවසූ පොලිසිය සැකකරුට ඇප ලබා දීමට තරයේ විරෝධය එල්ල කෙළේය.ට්‍රොලියක් ගිලන් රථයක් නොමැති වෛද්‍ය මධ්‍යස්ථාන කීයක් අද ශ්‍රී ලංකාවේ පවත්වාගෙන යනවා ද? ඒ හැම වෛද්‍යවරයෙක් ම අද රක්ෂිතබාරයේ ඉන්නේ ද? මේ මධ්‍යස්ථානය වසර 2009 සිට මේ දක්වා සැත්කම් 2000කට අධික ප්‍රමාණයක් සිදු කරලා පවත්වාගෙන ගෙන ගොස් තිබෙනවා.එතකොට පොලිසිය නිදා ගෙන හිටියේ දැයි ? සැකකරු වෙනුවෙන් පෙනී සිටි ජනාධිපති නීතිඥ චානක රණසිංහ මහතා මෙහිදී පොලිසියෙන් ප්‍රශ්න කළේය.නීතිඥ වසන්ත පිටිගල මහතා අගතියට පත් පාර්ශ්වය වෙනුවෙන් පෙනී සිට ශල්‍යකර්මය සඳහා සැකකාර වෛද්‍යවරයාට ලබා දුන් රුපියල් 90.000ක මුදල සැමියා වෙත ලබා දෙන ලෙසට ඉල්ලීමක් කෙළේය.සැකකරු වෙනුවෙන් පෙනී සිටි ජනාධිපති නීතිඥ රණසිංහ මහතා වැඩිදුරටත් පවසා සිටියේ මියගිය අය ‍ශල්‍ය වෛද්‍යවරියක් වන බවත් ඇය තමාට අසාත්මිකතාවයක් නොමැති බවට වෛද්‍යවරයාට උපදෙස් දී ඇති බවය.මේ හේතුව මත මාගේ සේවාදායකයා බන්ධනාගාරගත කර හැකි ද? වෛද්‍ය වාර්තාවන්ට ඔහුට බලපැම් කළ නොහැකි රජයේ රස පරික්ෂක වාර්තාවන්ට බලපැම් කළ නොහැකියි පොලිසිය පවසන අන්දමට මේ සිද්ධියේ උණුසුමට පමණක් ම මාගේ සේවාදායකයා රිමාන්ඩ් කළ හැකි ද?‍වෛද්‍ය මධ්‍යස්ථානයට බලපත්‍ර නැහැ.මියගිය වෛද්‍යවරිය මේ ස්ථානයට පැමිණ ඇත්තේ පස්වරු 1.30ට ,එන්නත ලබා දී ඇත්තේ 1.40ට මිය ගොස් ඇත්තේ පස්වරු 3.00ට මේ විශාල කාලපරාසය තුළ දී රෝගියාගේ ජිවිතය බේරාගන්න සැකකරුට ක්‍රියා කරන්න තිබුණේයැයි පොලිසිය සැකකරුගෙන් ප්‍රශ්න කෙළේය.අමෙරිකාවේ ලබා ගත් සහතිකය මෙහිදි විනිසුරු වෙත සැකකරු ඉදිරිපත් කළ අතර එය පරික්ෂා කළ විනිසුරුවරයා පෙරලා ප්‍රශ්න කරමින් පැවසුවේ එහි ඇති කොන්දේසි දෙකක් වන ශල්‍යකර්ම සිදු කිරීම හැර සෙසු වෛද්‍ය කටයුතු පවත්වාගෙන යාම හා හදිසි අවස්ථාවකදී මැඬ පැවැත්විය යුතු යන කරුණු සැකකරු විසින් උල්ලංගණය කර ඇති බවට අධිකරණයට කරුණු තහවුරු වන බවය..ඒ අනුව සැකකරු තවදුරටත් මේ මස 25වන දින දක්වා රක්ෂිත බන්ධනාගාරගත කිරීමට නියම කළ මහේස්ත්‍රාත්වරයා කඩිනමින් පරික්ෂණ වාර්තා කැඳවන ලෙසට පොලිසියට නියම කරමින් මරණ පරික්ෂණයේ සාක්කි කැඳවීම මේ මස 22 වන දිනට කල් තැබුවේය.පැමිණිල්ල වෙනුවෙන් සහකාර පොලිස් අධිකාරි ජී.ජයරත්න,අපරාධ අංශයේ ස්ථානාධිපති පොලිස් පරික්ෂක අජිත් මේත්තානන්ද ,උප පොලිස් පරික්ෂක වජිර ධනපාල හා අගතියට පත් පාර්ශ්වය වෙනුවෙන් නීතිඥ වසන්ත පිටිගල මහතා පෙනී සිටියේය.සැකකරු වෙනුවෙන් ජනාධිපති නීතිඥ චානක රණසිංහ මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=r1408191</link>
    <topic>හලාවත-කොළඹ පාරේ මහවැව හංදියේදී වාහන 5ක් එකට ගැටී පොලිසියේ 2කට බරපතළයි</topic>
    <author>මිහිර විජේසේකර - මාරවිල සමූහ</author>
    <content>හලාවත කොළඹ මාර්ගයේ මහවැව නගරයේ දී වාහන 5ක් එකිනෙක ගැටී සිදුවූ රිය අනතුරකින් නිලධාරීන් දෙදෙනෙක් ඇතුළු සිව්දෙනෙක් රෝහල් ගත කෙරේ.හලාවත සිට කොළඹ බලා ධාවනය වූ ලොරි රථයක් හා මාරවිල සිට මහවැව දක්වා පොලිස් නිලධාරීන් ගමන් ගත් යතුරු පැදිය ගැටී අනතුර සිදුවූ අතර එම අවස්ථාවේ දී මාර්ගයේ ගමන් ගත් ත්‍රිරෝද රථයක් කැබ් රථයක හා බස් රථයක් එකිනෙක ගැටී තිබේ.යතුර පැදියේ ගමන් ගත් පොලිස් නිලධාරීන් දෙදෙනා මාරවිල පොලිසියට අනියුක්තව සේවය කරන අතර ඔවුන් දෙදෙනා අනතුරෙන් බරපතළ ලෙස තුවාල ලබා මාරවිල මූලික රෝහලට ඇතුළත් කිරීමෙන් අනතුරුව කොළඹ ජාතික රෝහලට මාරු කර යවා ඇත.පොලිස් සැරයන් එස්. එච්. ගංගාතිලක, පොලිස් කොස්තාපල් ඩී.එම්.නුවන් කුමාර යන අය මෙසේ රෝහල් ගතකර තිබේ.ලොරි රථයේ රියැදුරු අපස්මාරය රෝගයෙන් පෙළෙන අයකු බවත් අනතුර සිදුවෙන අවස්ථාවේ එම රෝගය හටගෙන ඇති නිසා මේ අනතුර සිදු වී ඇති බවත් මාරවිල පොලිසිය පවසයි.සිද්ධියෙන් පොලිස් නිලධාරීන් දෙදෙනා ගමන් ගත් යතුරු පැදියට බරපතළ හානි සිදු වී තිබේ.සිද්ධිය පිළිබඳ මාරවිල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=r1408192</link>
    <topic>බැන්ඳ ධජා සිරි ලක්දිව මන්දිර සිරියෙනි සුදිලේ බෝ...!</topic>
    <author/>
    <content>සිය ටෙස්ට් තරඟ දිවියේ අවසන සනිටුහන් කළ ශ්‍රී ලංකා ක්‍රිකට් කණ්ඩායමේ සුපිරි පිතිකරු මහේල ජයවර්ධනයන් හට ඔහු ක්‍රිකට් ක්‍රීඩාවට අත්පොත තැබූ නාලන්දා විදුහලේ මිතුරු කැළ‍ගේ උපහාරයයි මේ.....කොළඹ නාලන්දා විද්‍යාලයෙන් පාසල් ක්‍රිකට් වරම් දිනාගනිමින් 1997 අගෝස්තු 22 වැනි දින කොළඹ ආර්. ප්‍රේමදාස ක්‍රීඩාංගණයේදී ඉන්දියාවට එරෙහිව ටෙස්ට් වරම් දිනාගත් මහේල ජයවර්ධන ලෝක ක්‍රිකට් ඉතිහාස පොතේ ස්වර්ණමය සටහන් තබමින් පුරා වසර 17ක් ටෙස්ට් තරග 148කට සහභාගි වෙමින් ලකුණු 11756ක් රැක්කරමින් මෙරට ක්‍රිකට් ක්‍රීඩාවට ඉටුකළ අමිල මෙහෙවර අගයනුවස් කොළඹ නාලන්දා විද්‍යාලයීය ආදි සිසුන් ඔහුට මෙසේ උපහාර පුද කළේය.අභිමානවත් නාලන්දා විදුබිමේ වැඩි ප්‍රතාපවත් නුග රුක්ෂයක් බඳු වූ මහේල එතෙක් මෙ‍ෙතක් නාලන්දා ක්‍රිකට් ඉතිහාසයේ බිහි වූ විශිෂ්ටතම ක්‍රිකට් ක්‍රීඩකයායි. ශ්‍රී ලංකා නාමයටත්, නාලන්දා මෑණියන්ටත් වෛර්ණවත්වූ කීර්ති කදම්බයක් එක් කළ මහේලට ඉදිරියටත් තව තවත් නාලන්දාව ශ්‍රී ලංකාවේ බබළවන්නට භාග්‍ය, ධෛර්ය, ශක්තිය ලැබේවායි ආදි නාලන්දා මිතුරු කැළ ඉතසිතින් ප්‍රාර්ථනා කරන්නෙමු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=r1408193</link>
    <topic>ජංගම සේවයට බඹර ප්‍රහාරයක්</topic>
    <author>සොරණාතොට සමූහ - සී. ගමගේ</author>
    <content>බදුල්ල වේවැස්සවත්ත දෙමළ මහ විදුහලේ පැවැති ජංගම සේවාවකට සහභාගී වූ පිරිසකට බඹරු ඇනීමෙන් පස්දෙනකු තුවාල ලැබූ අතර එම පිරිසට ජංගම සේවාවේ වෛද්‍ය සායනයට පැමිණි වෛද්‍යවරු ප්‍රතිකාර කළහ.බඹර ප්‍රහාරයට ගොදුරු වූයේ ජංගම සේවාවේ රාජකාරි සඳහා පැමිණි බදුල්ල ප්‍රාදේශීය ලේකම් කාර්යාලයේ සංවර්ධන නිලධාරීනියක්, ළමා සංවර්ධන නිලධාරිනියක්, ප්‍රාදේශිය මාර්ග ඉංජිනේරුවරයෙක් සහ සේවාවන් ලබා ගැනීමට පැමිණි පුද්ගලයෙකි.ආර්ථික සංවර්ධන අමාත්‍යාංශය මඟින් මේ ජංගම සේවාව සංවිධානය කර තිබී ඇත. ජංගම සේවාව පැවති විදුහල අසල ගසක බැඳ තිබූ බඹර කූඩුවක් හදසියේ ඇවිස්සී මෙසේ බඹරු දෂ්ට කිරීමට පටන්ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=r1408194</link>
    <topic>වැල්ලවායේ මවක් දරුවා සමඟ මිදිගමදී මුහුදට පැනලා</topic>
    <author>මාතර සමූහමාතර දිසා වි‍ෙශ්ෂ සහ මාතර විශේෂ</author>
    <content>දේනුවල මිදිගම ප්‍රදේශයේ දී මවක් තම අවුරුදු 41/2ක පුතා මුහුදට විසිකර ඇය ද සියදිවි හානිකර ගැනීමට මුහුදට පැන ඇත. මේ සිද්ධියෙන් දරුවා මියගොස් මව සිහිසුන්ව මාතර මහරෝහල් ප්‍රතිකාර ලබයි.පසුගිය 17 වන දින සවස 5‍.40ට පමණ මේ සිදුවීමෙන් මියගොස් ඇත්තේ වැල්ලවාය හඳගල පදිංචි ධනංජය නමැති අවුරුදු 41/2ක දරුවෙකි. මෙම සිද්ධියෙන් රෝහල්ගතව ඇත්තේ 32 හැවිරිදි දෙදරු මව‍කි.මේ කාන්තාව වැල්ලවාය සිට බස්රථයකින් පැමිණ මිදිගම මුහුදු තීරයේ බැස මුහුදට දරුවා විසිකර ඇයද මුහුදට පැන සියදිවි හානිකර ගැනීමට උත්සාහ දරන අවස්ථාවේ දී සිද්ධිය දැක ඇති එම ප්‍රදේශයේ ධීවරයන් පිරිසක් දරුවා සහ මව ගොඩට ගෙන අහංගම ගොන්නගහහේන රෝහලට ගෙනගොස් ඇත. ඒ අවස්ථාව වනවිට දරුවා මියගොස් සිට ඇති අතර සිසුන්ව සිටි මව මාතර රෝහලට මාරුකර යවා ඇත.දැනට රෝහලේ ප්‍රතිකාර ලබන මව කියන ප්‍රකාශයට අනුව පොලිස් නිලධාරියකු සමඟ විවාහ වී සිටින ඇයට දරුවන් දෙදෙනකු සිටින බවත් සිද්ධියට මුහුණ පා සිටින දරුවා ආබාධිත තත්ත්වයෙන් පසුවන දෙවැනි දරුවා බව පවසයි.තම සැමියා වන පොලිස් නිලධාරියා බීමත්ව නිතරම පැමිණ ආරවුල් ඇති කරගන්නවා විනා දරුවාට ප්‍රතිකාර කිරිමට මුදල් නොදෙන බවත් තමාට රැකියාවකට යෑමට ඉඩනොදෙන බවත් වැඩිදුර පවසයි. පෙරේදා (17) පියා වැඩිමහල් දරුවා ශිෂ්‍යත්ව විභාගයට ගෙනගිය අවස්ථාවේ ඇය මේ දරුවා සමඟ වැල්ලවායේ සිට බස් රථයෙන් පැමිණ නොදන්නා ප්‍රදේශයක මුහුදක් අසල බැස්ස බවත් සඳහන් කරයි. මේ සිදුවීම් සම්බන්ධයෙන් සැකකාරියට එරෙහිව නීතිය ක්‍රියාත්මක කිරීමට වැලිගම පොලිසිය පරීක්ෂණ පවත්වනු ලබයි.මියගිය දරුවා පිළිබඳ පශ්චාත් මරණ පරීක්ෂණ සහ හදිසි මරණ පරීක්ෂණ ඊයේ (18) පැවැත්වීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=r1408195</link>
    <topic>සිවුරු හැර ගිය පුද්ගලයකු ළඟ කේරළ ගංජා ‍තිබී මාට්ටු</topic>
    <author>@ මිහින්තලේ සමූහ</author>
    <content>සිවුරු හැර ගිය පුද්ගලයකු ළඟ තිබී කේරළ ගංජා ග්‍රෑම් 750ක් අත්අඩංගුවට ගැනිමට මිහින්තලේ පොලිසිය සමත්වි ඇත. මිහින්තලේ පොලිසිය විසින් අත්අඩංගුවට ගත් කේරළ ගංජා ප්‍රමාණයේ මිල රුපියල් ලක්ෂ ඒකාමාරකින් යුතු වටිනා කමකින් යුතු බව පොලිසිය පවසයි.මිහින්තලේ පොලිසිය වෙත ලැබුන ඔත්තුවක් අනුව ක්‍රියාත්මක වු මිහින්තලේ පොලිස් නිලධාරින්ට කේරළ ගංජා සමග සැකකරු අත්අඩංගුවට ගැනිමට හැකි වී ඇත. පොලිසිය විසින් අත්අඩංගුවට ගත් පුද්ගලයා මිහින්තලේ පොලිස් බල ප්‍රදේශයට අයත් වෙරුප්පන්කුලම සිප්පුකුලම පදිංචිකරුවෙකි.මින් වසර කිහිපයකට ඉහත දි සැකකරු වෙරුප්පන්කුලම රජමහා විහාරස්ථානයේ වැඩවිසු භික්ෂුවකි. පසු කලකදී සිවුරු හැර ගිය මේ පුද්ගලයා විවාහ වීමෙන් පසුව ජීවිකාව ලෙස මන්නාරම හා යාපනය ප්‍රදේශයේ සිට කරවල ප්‍රවාහනය කර අලෙවි කරිමේ නියැලි සිටියදි ඒම ප්‍රදේශ වලින් ලබාගත් කේරළ ගංජා තම හිතවතුන් අතර අලෙවි කරමින් අවට ප්‍රදේශවල ගැනුම් කරුවන්ට ලබා දි ඇති බවට පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=r1408196</link>
    <topic>පොළොන්නරුවේ හොර හෙද විදුහලක සිසුවියකට අතවර කළ කළමනාකරු අත්අඩංගුවට</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව නගරයේ පවත්වාගෙන ගිය ව්‍යාජ හෙදි විදුහලකදී එහි ඉගෙනුම ලබන සිසුවියකට අතවර කිරීමක් සම්බන්ධයෙන් එහි කළමනාකාර අධයක්ෂවරයාත්, හෙද උපදේශකවරයාත් පොළොන්නරුව පොලිසිය විසින් අත්අඩංගුවට ගෙන තිබේ.සැකකරුවන් පොළොන්නරුව වැඩබලන මහේස්ත්‍රාත් සිරිපාල රණතුංග මහතා වෙත ඉදිරපත් කිරීමෙන් අනතුරුව රුපියල් 50000 බැගින් ඇපමත මුදාහරිනු ලැබීය.මේ සිද්ධියෙන් පසුව එම විදුහලේ ඉගෙනුම ලැබූ බව කියන සිසුවියන් 21 දෙනකු මෙම සැකකරුවන් ට විරුද්ධව විවිධ චෝදනා ඉදිරිපත් කරමින් පොළොන්නරුව පොලිසියට පැමිණිලි ඉදිරිපත් කොට තිබේ.දිවයිනේ කිසිඳු ස්ථානයක හෙද පුහුණු පාසල් පවත්වාගෙන යාමට රජය අවසර ලබානොදී ඇති අතර පෞද්ගලික ව්‍යාපාරයක් නමින් මේ ආයතනය ලියාපදිංචි කොට එක් සිසුවියකගෙන් රුපියල් ලක්ෂයකට අධික මුදලක් වංචාකොට ඇතැයි එම පැමිණිලිවල සඳහන් කොට ඇත.පොළොන්නරුව පොලිසියේ ස්ථානාධිපති කේ. එම්. ජරූල් මහතාගේ මෙහෙයවීමෙන් විශේෂ පොලිස් කණ්ඩායමක් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=s140819_3</link>
    <topic>කුමාර් සංගක්කාර පිතිකරුවන් අතර ලොව අංක එකට</topic>
    <author>රේණුකා හේවාපතිරණ</author>
    <content>[2014-08-19 පෙ.ව 11.30]ශ්‍රී ලංකා-පාකිස්ථාන ටෙස්ට් තරඟාවලිය නිමවීමත් සමඟ ශ්‍රී ලංකා ක්‍රිකට් ක්‍රීඩකයින් කිහිප දෙනෙකු ලෝක ක්‍රිකට් ශ්‍රේණිගත කිරීමේ ඉදිරියට පැමිණ ඇත.කුමාර් සංගක්කාර පිතිකරුවන් අතර ලොව අංක ස්ථානයේ රැඳී සිටියි.තරඟ දෙකකදී කඩුලු 23ක් දවාගත් රංගන හේරත් පන්දු යවන්නන් අතර තෙවැනි ස්ථානයට පැමිණ සිටියි.නායක ඇන්ජලෝ මැතිව්ස් පිතිකරු ශ්‍රේණිගත කිරීම් අනුව ලොව හොඳම තෙවැනි පිතිකරු ලෙස ඉහළට පැමිණීම ද විශේෂත්වයකි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=s140819_2</link>
    <topic>ශ්‍රී ලංකා පාකිස්ථාන පුහුණු එක්දින ක්‍රිකට් තරඟය හෙට</topic>
    <author>රේණුකා හේවාපතිරණ</author>
    <content>[2014-08-19 පෙ.ව 10.30]ශ්‍රී ලංකා පාකිස්ථාන එක්දින ක්‍රිකට් තරඟාවලියට පෙර පැවැත්වෙන පුහුණු එක්දින ක්‍රිකට් තරඟය හෙට මොරටුව ටිරෝන් ප්‍රනාන්දු ක්‍රීඩාංගනයේදී ආරම්භ වේ.මෙම තරඟාවලිය තරඟ තුනකින් සමන්විත වන අතර එයට දිවා-රාත්‍රී තරඟයක් ද ඇතුළත්ව තිබේ.දෙරට අතර පළමු එක්දින තරඟය 23වැනි සෙනසුරාදා සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගනයේදී පැවැත්වීමට නියමිතයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=s140819_1</link>
    <topic>පාසල් පාපන්දු අවසන් මහා තරඟය අදයි</topic>
    <author>රුවන් කපිල හෙට්ටිආරච්චි</author>
    <content>[2014-08-19 පෙ.ව 09.30]ශ්‍රී ලංකා පාපන්දු සම්මේලනය, පාසල් පාපන්දු සංගමය සමඟ එක්ව සංවිධානය කරන අන්තර් පාසල් 19න් පහළ පාසල් පාපන්දු තරඟාවලියේ අවසන් මහා තරඟය අද ප.ව. 3.30ට කොළඹ සුගතදාස ක්‍රීඩාංගනයේදී පැවැත්වේ.පාසල් පාපන්දු තරඟාවලියට පළමුවරට සුදුකම් ලැබූ ශාන්ත පීතර ක්‍රීඩකයෝ සහ මරදාන සහිරා ක්‍රීඩකයෝ මේ අවසන් මහා ගැටුමට සුදුකම් ලබා සිටිති.ජයග්‍රාහකයන්ට කොත්මලේ චොක්ස් පාපන්දු ශූරතාවය පිරිනැමීමට කටයුතු යොදා තිබේ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=s1408191</link>
    <topic>මහේල ටෙස්ට් ක්‍රිකට් ක්‍රීඩාවෙන් සමුගත්තේ වැරදි වෙලාවකයි</topic>
    <author> වර්නන් ගුණසේකර</author>
    <content>මහේල ජයවර්ධන ටෙස්ට් ක්‍රිකට් ක්‍රීඩාවෙන් සමුගත්තේ වැරදි වේලාවක බවත් ශ්‍රී ලංකා ක්‍රිකට් කීර්ති නාමය තව දුරටත් ලොව පැතිරවීම සඳහා ඔහු අවම වශයෙන් තවත් වසර දෙකක් ක්‍රීඩාවේ නියැලී සිටිය යුතුව තිබුණු බවත් සාර්ථක අනාවැකි පළකරන්නෙකු වන රොනල්ඩ් සේනාරත්න මහතා අවධාරණය කරයි.ආදි නාලන්දීයයකු වන ඒ මහතා ‘සංඥා ලෝකයේ විහිදෙන රහස්’ ග්‍රන්ථයේ කතුවරයා වෙයි. හිටපු 'ලක්සල' කළමනාකරුවෙකුද වෙයි. මහේල ජයවර්ධන වයස අවුරුදු 15දී පසුවෙද්දීම ඔහු අනාගතයේදී ලොව සුප්‍රසිද්ධ ක්‍රිකට් ක්‍රීඩකයෙකු වන බවට අනාවැකි පළ කරමින් තමා නොයෙකුත් පුවත්පත්වලට ලිපි ලියා තිබෙන බව කියන රොනලඩ් සේනාරත්න මහතා, “මහේල සමුගන්නේ වැරදි වෙලාවකයි. ඔහු තව අවුරුදු දෙකක්වත් ටෙස්ට් ක්‍රිකට් ක්‍රීඩා කරන්න තිබුණා” යැයි ප්‍රකාශ කරයි.හිටපු ශ්‍රී ලංකා ක්‍රිකට් ක්‍රීඩකයන් වන අසංක ගුරුසිංහ හා රොෂාන් මහානාම 14 වැනි වියෙහි පසුවෙද්දී ඔවුන් කවදා හෝ ලොව විශිෂ්ට ක්‍රීඩකයන් වන බවට තමා එදා අනාවැකි පළකල බවත් එම ක්‍රීඩකයන් දෙදෙනා හදිසි තීරණ ගෙන වැරදි වේලාවක ක්‍රීඩාවෙන් සමුගත්තේ ඔවුන්ට එසේ කෙරෙන තැනට “වැඩ සිද්ධ වුණ නිසා” බවත් පවසන සේනාරත්න මහතා, ඒ දෙදෙනාගේ ඉවත්ව යාමෙන් ශ්‍රී ලංකා ක්‍රිකට් ක්‍රීඩාව වසර දෙකක කාලයකට කඩා වැටුනු බව නොරහසක් බවත් කියා සිටියේය.“ඒත් මහේල (ජයවර්ධන) සමුගන්නේ එවැනි හේතුවක් නිසා විය නොහැකියි. නමුත් ඔහුට තව ටික කාලයක් ටෙස්ට් ක්‍රීඩා කරන්න තිබුණා” යනුවෙන් කියා සිටින රොනල්ඩ් සේනාරත්න මහතා, තවත් උඩ පන්දු හයක් අල්ලා ගත්තා නම් මහේලට ඉන්දියාවේ රාහුල් ඩ්‍රාවිඩ්ගේ ලෝක වාර්තාව මකා දමන්නට අවස්ථාව තිබුණු බවද මතක් කර දෙයි. ඩ්‍රාවිඩ් ක්‍රීඩාවෙන් සමුගන්නා විට උඩ පන්දු 210ක් රැකගෙන සිටි අතර ජයවර්ධන ටෙස්ට් තරග බිමෙන් ඊයේ සමුගන්නා අවස්ථාවේදී උඩ පන්දු රැක ගැනීම් 205ක් වාර්තා කර තිබිණි.ශ්‍රී ලංකාව 1996 වසරේදී ලෝක ක්‍රිකට් කුසලානය ජයග්‍රහණය කරන බවට ඊට පෙර තමා අනාවැකි පළකල බව පවසන සේනාරත්න මහතා, ලොව සුප්‍රසිද්ධ ක්‍රිකට් ක්‍රීඩකයන් වන ඉන්දියාවේ සුනිල් ගවස්කාර් හා නවසිලන්තයේ රිචඩ් හැඩ්ලි සම්බන්ධයෙන් තමා කී අනාවැකි ප්‍රකාශ සත්‍ය වී ඇතැයිද කියා සිටී. මේ ලොව සුපතළ ක්‍රීඩකයන් දෙදෙනා තමාගේ ‘සංඥා ලෝකයේ විහිදෙන රහස්’ ග්‍රන්ථය සම්බන්ධයෙන් තමා සමග සාකච්ඡා පවත්වා ඇති බවද ඒ මහතා කියා සිටී.ශරීර ජවය හොඳින් තිබෙන තාක් කල් මෙන්ම ක්‍රිකට් ක්‍රීඩාවෙන් සතුටක් ලැබෙන තුරුම රට වෙනුවෙන් ක්‍රීඩා කළ යුතු බවට ගවස්කාර්ගේ මතය වී තිබුණු බව පවසන සේනාරත්න මහතා සුප්‍රසිද්ධ ජාත්‍යන්තර ක්‍රිකට් ක්‍රීඩකයන් කිහිප දෙනෙකුම වයස අවුරුදු 40 ඉක්මවා තමන්ගේ රට වෙනුවෙන් දක්ෂතා ප්‍රදර්ශනය කර තිබෙන බව පෙන්නා දෙයි.“ක්‍රිකට් ක්‍රීඩකයන් පමණක් නොව එංගලන්තයේ මාග්‍රට් තැචර් හා ඩයනා කුමරිය, හොලිවුඩ් හා ලංකාවේ නළු නිළියන් කිහිප දෙනෙකු ගැනද මා කී අනාවැකි සනාථ වී තියෙනවා” යැයි ලෝක සංචාරයේ යෙදෙමින් නොයෙකුත් අනාවැකි සාර්ථකව ප්‍රකාශ කර ඇති රොනල්ඩ් සේනාරත්න මහතා පවසයි. එංගලන්තයේ සිට මේ දිනවල දිවයිනට පැමිණ සිටින ඒ මහතා තව සතියකින් අමෙරිකාව බලා පිටත්ව යනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=s1408192</link>
    <topic>ලේක්හවුස් ආයතනයට ශූරතා ත්‍රිත්වයක්</topic>
    <author/>
    <content>ජනසතුසේවා කැරම් තරගාවලියේ ශූරතාවක් හා අනුශූරතා‍ ද්විත්වයක් අත්කරගනිමින් කැපී පෙනෙන කණ්ඩායම බවට පත්වීමට ලේක්හවුස් ආයතනය සමත්විය. මහරගම කැරම් සම්මේලනයේ පසුගියදා පැවැති මේ තරගාවලියේ 'ඒ' කාණ්ඩයේ ශූරතාව දිනාගත් ලේක්හවුස් කණ්ඩායම 'බී' හා 'සී' කාණ්ඩවල අනුශූරතා දිනාගත්තේය.අන්තර් ආයතන තරගාවලියක්‍ ලෙස පැවැති මේ තරගාවලියට ප්‍රබල කණ්ඩායම් රැසක් එක්වූහ. මෙහි දී 'ඒ' කාණ්ඩයේ අනුශූරතාව ලංකා ඛනිජතෙල් සංස්ථාවට හිමිවූ අතර 'බී' කාණ්ඩයේ ශූරතාව ඉඩම් ගොඩකිරීමේ ආයතනය දිනාගත්තේය. 'සී' කාණ්ඩයේ ශූරතාව දිනාගනු ලැබුවේ මහ බැංකු කණ්ඩායම විසිනි.මීට සමගාමීව පැවැති කාන්තා තරගාවලියේ 'ඒ' කාණ්ඩයේ ශූරතාව දිනාගත්තේ රාජ්‍ය ඉංජිනේරු සංස්ථා පිලය. එහි අනුශූරතාව ලංකා ගමනාගමන මණ්ඩලයට හිමිවිය. කාන්තා තරගාවලියේ 'බී' කාණ්ඩයේ ශූරතාව දිනාගනු ලැබුවේ ජාතික ඉතිරි කිරීමේ බැංකු කණ්ඩායම විසිනි. එහි අනුශූරතාව මහ බැංකු කණ්ඩායම දිනාගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=s1408193</link>
    <topic>ජිම්නාස්ටික් ක්‍රීඩාවෙන් දස්කම් පාන විද්‍යාකර බාලිකාවේ තරුෂි</topic>
    <author/>
    <content>මහරගම විද්‍යාකර බාලිකා විද්‍යාලයේ අවුරුදු 17න් පහළ ජිම්නාස්ටික් ශූරි එච්.තරුෂි පෙරේරා සමස්ත ලංකා 'ඇරොබික්ස් ජිම්නාස්ටික්'තරගාවලියට සුදුසුකම් ලබාගැනීමට සමත්වූවාය.ඇය සමස්ත ලංකා තරගාවලියට සුදුසුකම් ලැබුවේ පසුගියදා කිරිබත්ගොඩ විහාරමහාදේවි විද්‍යාලයේ පැවැති ජාතික පාසල් බස්නාහිර පළාත් ජිම්නාස්ටික් තරගාවලියේ දැක්වූ දස්කම් හේතුවෙනි.2006 වසරේ සිට ජිම්නාස්ටික් ක්‍රීඩාවේ නිරතව සිටින තරුෂි දෙස්විදෙස් තරග නියෝජනය කරමින් පදක්කම් රැසක් දිනාගත් ක්‍රීඩිකාවක් වන අතර ජාතික ජිම්නාස්ටික් පුහුණු සංචිතයේ ද ප්‍රබල ක්‍රීඩිකාවකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>19</day>
    </date>
    <link>http://www.dinamina.lk/2014/08/19/_art.asp?fn=f1408191</link>
    <topic>මධ්‍යම ආණ්ඩුව සමඟ ගැටුණොත් පළාත් සභාවට ඉදිරියට යන්න බෑ</topic>
    <author/>
    <content>ඌව පළාත් සභා මැතිවරණය දේශපාලන වශයෙන් කොතෙක් දුරට තීරණාත්මක ද පළාත් සභා මඟින් සේවාවන් ඉටු කිරීමේදී මධ්‍යම ආණ්ඩුවේ සහයෝගය කොතෙක් දුරට අවශ්‍ය ද, ජනාධිපතිවරණය පිළිබඳ කතිකාවත, ඉදිරි ජනාධිපතිවරණය පිළිබඳ ආණ්ඩුවේ මතය හා තවත් කාලීන හා සමාජ කරුණු ගැන නියෝජ්‍ය ඇමැති එච්. ආර්. මිත්‍රපාල මහතා සමඟ සිදුකළ සංවාදයකි මේ.* ඌවේ පළාත් සභා මැතිවරණය තීරණාත්මක මැතිවරණයක් විදිහටයි විපක්ෂය හඳුන්වන්නේඑය කොතෙක් දුරට සාධාරණද?පළාත් සභා මැතිවරණයක් කිසිම විදිහකට තීරණාත්මක මැතිවරණයක් විදිහට හඳුන්වාදීම කිසිසේත්ම නිවැරැදි දෙයක් නොවෙයි. පළාත් සභා මැතිවරණයක් කියන්නේ බලය හුවමාරුවෙන මැතිවරණයක් නොවෙයි සාමාන්‍ය ප්‍ර‍ාදේශීය මට්ටමේ සංවර්ධන සඳහා කටයුතු කළ හැකි සභාවක් පමණයි. ඉතින් මේ විදිහේ ප්‍රාදේශීය මට්ටමේ කාර්ය ඉටු කරන ආයතනයකට නියෝජිතයන් තෝරා ගැනීම දේශපාලනිකව තීරණාත්මක තත්ත්වයක් විදිහට හඳුන්වාදීම වැරැදි අර්ථකථනයක් විදිහටයි හඳුන්වාදීමට පුළුවන්කම තිබෙන්නේ. මේ විදිහේ සාමාන්‍ය මට්‍ටමේ මැතිවරණයක් තීරණාත්මක දෙයක් බවට පත් කිරීම විපක්ෂයේ බොළඳ උත්සාහයක් පමණයි.* ආණ්ඩු පක්ෂයේ බලය දරන කණ්ඩායමට විරුද්ධ දේශපාලන පිලකට බලය හිමි වුවහොත් උද්ගතවිය හැකි තත්ත්වය ගැන පැහැදිලි කිරීමක් කළ හැකිද?ආණ්ඩු බලය දරන පක්ෂයට ම තමයි පළාත් සභාවේ බලයක් හිමිවිය යුත්තේ. එහෙම වුණොත් තමයි පළාත් සභාවෙන් ලබාගන්න පුළුවන් සේවය ඉටුකර ගැනීමට හැකියාව තිබෙන්නේ. ඇත්තෙන්ම පළාත් සභාවකට එම පළාතට සේවයක් ඉටු කිරීමට තරම් මූල්‍ය ප්‍රතිපාදන ප්‍රමාණයක් ලැබෙන්නේ නැහැ. ඒ සඳහා මධ්‍යම ආණ්ඩුවෙන් මුදල් ප්‍රතිපාදන ලැබිය යුතුමයි. එහෙම නොවුණොත් පළාත් සභාවකට ඉදිරියට යාමට පුළුවන්කම ලැබෙන්නේ නැහැ.මධ්‍යම ආණ්ඩුවත් සමඟ දේශපාලන ආරෝවක් තියාගෙන පළාත් සභාවකට ඉදිරියට යාමට බැහැ.* හරීන් ප්‍රනාන්දු මහතා වැනි තරුණ මන්ත්‍රීවරයකු ඌවට එජාපයෙන් තරග කිරීම නිසා මේ මැතිවරණයේ තරගකාරී තත්ත්වයක් ඇති විය නොහැකිද?එක්සත් ජාතික පක්ෂයේ නායකයන්ට දේශපාලනය ගැන අවබෝධයක් දැක්මක් නැතිව ඇති. ඒ හින්දා තමයි හරින් ප්‍රනාන්දු මහතා වැනි දේශපාලනයට පළපුරුද්දක් නැති අත්දැකීමක් නැති පුද්ගලයකු මහ ඇමැති අපේක්ෂකත්වය ලබාදෙන්නේ.ඌව පළාත තුළ ජ්‍යෙෂ්ඨයන් නැතිව ද සුදුස්සන් නැතිව ද මන්දා හරින් ප්‍රනාන්දු මහතා වැනි කෝඩුකාරයකු පත් කළේ. මොහුට කිසිදු තරගයක් ලබාදීමට පුළුවන් කමක් නැහැ. කොළඹින් ආනයනය නොකළ කෝඩුකාරයකු පත් නොකරගෙන ඌවේ එජාප ජ්‍යෙෂ්ඨයකු පත්කර ගන්නේ නම් මීට වඩා තරගකාරිත්වයක් ලබාදීමට පුළුවන්කම ලැබීමට ඉඩ තිබුණා.* පළාත් සභා මැතිවරණ කඩින්කඩ පැවැත්වීම ගැන පසුගිය කාලයේ දී ආණ්ඩුවට දිගින් දිගටම චෝදනා එල්ල වුණා. මේ චෝදනා ගැන ඔබේ අදහස පැහැදිලි කළ හැකි ද?අපට මතකයි 1988 දී පළමු පළාත් සභා මැතිවරණය පැවැත්වුණෙත් එකම දිනයක දී නොවෙයි. කඩින් කඩවයි. මේ දේවල් සලකා බලද්දි පළාත් මැතිවරණ කඩින් කඩ පැවැත්වීම අලුත් දෙයක් විදිහට කවුරුහරි කියනවා නම් ඒක නිවැරැදි දෙයක් නොවෙයි.* මැතිවරණ නීති රීති නොතකා හරින බවට විපක්ෂය ආණ්ඩු පක්ෂයට චෝදනා එල්ල කරනවා. මේ ගැන ඔබේ මතය පැහැදිලි කළ හැකි ද?මේ නීති රීති ගැන කතා කරන අය එදා තමන් කළ වැඩ ගැන කතා නොකිරීම කනගාටුවට කාරණයක්. මැතිවරණ නීති නොවෙයි හොර ඡන්ද පෙට්ටි පිටින් පිර වූ එක්සත් ජාතික පක්ෂයේ අය තමයි අද සාධාරණ මැතිවරණ පිළිබඳවත් යහපාලනය ගැනත් ඉතාමත් ඉහළින් කතා කරන්නේ.මේ ආණ්ඩුව තමයි සාධාරණ මැතිවරණ ක්‍රමයක් ඇති කිරීමට මූලිකත්වය ගෙන කටයුතු කළේ. දශක ගණනාවක සිට තිබූ කතාබහක් තමයි ඡන්දය පාවිච්චි කිරීමට හැඳුනුම්පත අනිවාර්ය කළ යුතු යැයි කියන කරුණ. ඒත් මේ අදහස යථාර්ථයක් බවට පත් කිරීමට කිසිදු ආණ්ඩුවක් වැඩ කළේ නැහැ. ජනාධිපතිතුමා නායකත්වය දරන මේ ආණ්ඩුව තමයි හැඳුනුම්පත අනිවාර්ය කිරීමේ නීතිය ගෙන ආවේ. මේ දේ පමණක් ම වුණත් ඇති මැතිවරණ ක්‍රමය සාධාරණ කිරීමට මේ ආණ්ඩුව ගෙන ඇති පියවරවලට.සමහර වෙලාවට අපේ දේශපාලන ව්‍යාපාරය තුළ වුණත් වැරැදි කරන අය ඉන්න පුළුවන්. ඒත් ඒ අයට නිත්‍යානුකූලව සිදුකළ යුතු ක්‍රියාමාර්ග ගැනීමට පොලිසියටත් මැතිවරණ කාර්යාලයටත් නිදහස ලබාදී තිබෙනවා. මේ අයට විරුද්ධව ක්‍රියාමාර්ග ගනිද්දි ආණ්ඩුවෙන් කිසිදු බලපෑමක් එල්ල කරන්නේ නැහැ.එහෙම වුණත් එක්සත් ජාතික පක්ෂය බලයේ සිටි කාලයේදී මේ විදිහේ විනිවිදභාවයකින් යුක්තව වැඩ කටයුතු වුණේ නැහැ. ජනතා විමුක්ති පෙරමුණ ගත්තොත් ඔවුන්ගේ අතීතය එජාපයටත් වඩා අන්තයි. ඡන්දය දෙන ඡන්ද දායකයන්ව අමු අමුවේ මරා දැමුවේ ජනතා විමුක්ති පෙරමුණ විසිනුයි.* ජනාධිපතිවරණයක් ගැන ඇති වී තිබෙන කතාබහත්, ජනාධිපතිවරණයක් නැවත ජයග්‍රහණය කිරීමට ආණ්ඩුවට ඇති අවස්ථාව ගැනත් පැහැදිලි කිරීමක් කළ හැකි ද?ජනාධිපතිවරණය පිළිබඳව මොන විදිහේ කතාබහ ඇතිවුණත් අවසාන කරුණේ දී ජනාධිපතිතුමාට තමයි මීළඟ ජයග්‍රහණය පිළිබඳවත් පූර්ණ අවස්ථාව තිබෙන්නේ. මේ පුවත්පත් සාකච්ඡාව වෙලාවේ මම තවත් අනාවැකියක් කියන්නම්. මීළඟ ජනාධිපතිවරණයේ දී ජනාධිපතිතුමා 2010 දී ලැබූ වැඩි ඡන්ද ප්‍රමාණයකින් ඉදිරි ජනාධිපතිවරණය දිනන්න පුළුවන්.මෙම විජයග්‍රහණය නිකම්ම ලබන දෙයක් නොවෙයි. රටට ඉටුකළ විශාල සේවය සලකා ලැබෙන අවස්ථාවක් විදිහට හඳුන්වන්න පුළුවන්. උදාහරණයක් විදිහට මෙහෙම හිතමු දුටුගැමුණු මහ රජතුමා ගැන අවුරුදු දහස් ගණනක් ගිහිල්ලත් අප කතා කරනවා. ඒ ඔහු රට වෙනුවෙන් ඉටුකළ මහා මෙහෙය සලකා බලලායි. ජනාධිපතිතුමාත් ඒ විදිහේ විශාල සේවයක් රටට ඉටුකර තිබෙන්නේ. ඒ නිසා තවත් කාලයක් ගියත් ජනාධිපතිතුමා ඉටු කළ මහා මෙහෙය රටටත් ජනතාවටත් අමතක වෙන්නේ නැහැ.අනෙක අද ජනාධිපතිවරණයට ජනාධිපතිතුමා සමඟ තරග කරන්න එන්නේ කිසිදු ජයග්‍රහණයක් ගැන බලාපොරොත්තු තබා ගැනීමට නොහැකි පරාජය පමණක් උරුම වූ රනිල් වික්‍රමසිංහ මහතායි. එජාපයත් අද ඇමීබා න්‍යායට එකතු වූ දේශපාලන පක්ෂයක්. ඔවුන්ට දේශපාලන අනාගතයක් පිළිබඳ බලාපොරොත්තු තබා ගැනීමට පුළුවන්කමක් නැහැ.* ඔබ දිගින් දිගට සංවර්ධනය ගැන කතා කරනවා. ඒත් මේ සංවර්ධනයේ ප්‍රතිඵල ජනතාව වෙත නිසි‍ ලෙස නොලැබෙන බවට චෝදනා එල්ලවෙනවා. මේ ගැන ඔබේ මතය පැහැදිලි කළ හැකි ද?දේශපාලන කුහකත්වය කියන්නේ මෙන්න මේකට තමයි. අද වනවිට මෙරට මාර්ග පද්ධතිය නැවත ප්‍රතිසංස්කරණය වෙමින් තිබෙනවා. මාර්ග සංවර්ධනය සිදු වෙනවා කියන්නේ රට තුළ මහා සංවර්ධනයකට අවශ්‍ය කරන පසුබිම නිර්මාණය කිරීමයි. අද වනවිට ජනාධිපතිතුමාගේ මූලිකත්වයෙන් මේ කටයුතු ආරම්භ වෙලා තිබෙනවා. ජලය සියල්ලන්ට ම ලබාදීමත් අප ආරම්භ කර තිබෙනවා. අප සියලු දෙනාගේ අරමුණ වෙලා තිබෙන්නේ රටට අවශ්‍ය කරන සංවර්ධන ඉලක්ක වෙත රැගෙන යාමයි.සාකච්ඡා කෙළේඋදිත ගුණවර්ධන</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n140820_4</link>
    <topic>කොළඹ අන්තර්ජාතික සිනමා උළෙල සැප්තැම්බර් 02 දා ආරම්භවේ</topic>
    <author>රේණුකා හේවාපතිරණ</author>
    <content>[2014-08-20 ප.ව 03.30]මෙරට සිනමා ඉතිහාසයට සහ සිනමා රසිකයන්ට අමරණීය අත්දැකීමක් එක් කරමින් කොළඹ අන්තර්ජාතික සිනමා උළෙල එන මස 02 දා කොළඹ රීගල් සිනමා ශාලාවේදී ආරම්භ වේ.මහජන ප්‍රදර්ශනය 07 වැනිදා දක්වා රීගල්, මැජස්ටික්, එම්පයර් සහ තරංගනී යන සිනමාහල් වල පැවැත්වීමට නියමිතය.අන්තර් ජාතික සම්මානනීය මෙක්සිකානු සිනමාකරු කාලෝස් රිගාදාස් මෙම උළෙලේ ආරාධිතයකු වෙයි.බොහෝ රටවල ප්‍රවීන සිනමාකරුවන් සිය චිත්‍රපට සමඟ සහභාගී වීමට නියමිතය.ශ්‍රී ලංකා සිනමා අධ්‍යක්ෂවරුන්ගේ සංසදය මෙය මෙහෙයවයි. ප්‍රවේශ පත්‍ර පදනම් ආයතනයෙන් නොමිලේ ලබා ගත හැක.මේ පිළිබඳ වැඩි විස්තර හෙට සරසවිය පත්‍රයේ පළවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n140820_3</link>
    <topic>මැද පෙරදිග හිරිහැර වලට ලක්ෂ 138 ක වන්දි</topic>
    <author>රේණුකා හේවාපතිරණ</author>
    <content>[2014-08-20 ප.ව 03.30]විවිධ හේතූන් මත මැද පෙරදිග දී මිය ගිය හෝ වැටුප් නොලැබූ ශ්‍රී ලාංකික ශ්‍රමිකයන් වෙනුවෙන් රුපියල් ලක්ෂ 138 ක මුදලක් වන්දි වශයෙන් වෙන් කෙරේ.විදේශ කටයුතු අමාත්‍යාශයේ කොන්සියුලර් අංශයේ මැදිහත්වීමෙන් එම වන්දි මුදල් අදාළ රටවලින් ලබාගැනීමට හැකිවී තිබේ.නියෝජ්‍ය අමාත්‍ය නියෝමාල් පෙරේරාගේ ප්‍රධානත්වයෙන් පැවති උත්සවයකදී ශ්‍රී ලාංකික ශ්‍රමිකයන් 12 දෙනෙකු වෙත මෙම වන්දි මුදල් ප්‍රදානය කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n140820_2</link>
    <topic>ඌවට තාවකාලික හැඳුනුම්පත් නිකුත් කිරීම 12 න් අවසන්</topic>
    <author>දිනේෂ් හේවාවිතාරණ</author>
    <content>[2014-08-20 ප.ව 01.30]ඌව පළාත් සභා මැතිවරණයට අදාලව ඡන්දදායකයන්ට තාවකාලික හැඳුනුම්පත් නිකුත් කීරීම සැප්තැම්බර් 12 වැනිදායින් අවසන් වෙයි.මෙම හැඳුනුම්පත් නිකුත් කරනු ලබන්නේ මැතිවරණ කොමසාරිස් කාර්යාලය විසිනි. ජාතික හැඳුනුම්පත් නොමැති අයට මේ සඳහා අයදුම් කළ හැක.ඒ සඳහා ජාතික හැඳුනුම්පතට භාවිත කරන ප්‍රමාණයේ ඡායාරූප දෙකක් සමඟ අදාල ඉල්ලුම් පත ප්‍රදේශයේ ග්‍රාම නිළධාරීවරයාට හෝ වතු අධිකාරියට බාර දිය යුතුය.මැතිවරණ ලේකම් කාර්යාලය සදහන් කළේ මැතිවරණයට පෙර දින මෙම හැඳුනුම්පත් ලබා දෙන බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n140820_1</link>
    <topic>මහාචාර්ය රොහාන් ගුණරත්නගේ විශේෂ දේශනය අද</topic>
    <author>විජිත ජයසිංහ</author>
    <content>[2014-08-20 පෙ.ව 09.30]"මෝදී යටතේ ඉන්දියාව: ඉන්දු ලංකා සබඳතාවල හැරවුම් ලක්ෂයක්" මැයෙන් මහාචාර්ය රොහාන් ගුණරත්න මහතාගේ විශේෂ දේශනයක් අද උදෑසන පාර්ලිමේන්තු සංකීර්ණයේදී පැවැත්වේ.සිංගප්පූරුවේ නන්යන් තාක්ෂණික විශ්වවිද්‍යාලයේ දේශපාලන හිංසන හා ත්‍රස්තවාදී කටයුතු පර්යේෂණ පිළිබඳ අන්තර්ජාතික මධ්‍යස්ථානයේ ප්‍රධානී ලෙස ද ඔහු කටයුතු කරයි.මෙම දේශනය ශ්‍රී ලංකා පාර්ලිමේන්තු මාධ්‍යවේදීන්ගේ සංගමය සහ රජයේ ප්‍රවෘත්ති දෙපාර්තමේන්තුව එක් ව සංවිධානය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408202</link>
    <topic>කොමිෂන් සභාවල කටයුතු ගැන රජය ඔවුන්ගෙන් ප්‍රශ්න කරන්නේ නෑ</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>රජය කොමිෂන් සභාවක් පත් කළ පසු එහි කටයුතු සිදු කරන ආකාරය ගැන ප්‍රශ්න නොකරන බවත් කොමිසම ඔවුන්ගේ අභිමතය මත පැවරුණු කාර්යය ඉටුකරන බවත් විදේශ ඇමැති මහාචාර්ය ජී එල් පීරිස් මහතා පාර්ලිමේන්තුවේදී ඊයේ (19) ප්‍රකාශ කළේය.පුද්ගලයන් අතුරුදන් වූවන් පිළිබඳ සොයා බලන විශේෂ ජනාධිපති පරීක්ෂණ කොමිෂන් සභාවටඋපදෙස් දීම සඳහා විදේශ විශේෂඥයින් පත් කිරීම පිළිබඳ ස්ථාවර නියෝග 23-2 යටතේ විපක්ෂනායක රනිල් වික්‍රමසිංහ මහතා ඇසු ප්‍රශ්නයට පිළිතුරු දෙමින් එසේ කී මහාචාර්ය පීරිස් මහතා කොමිසම තවදුරටත් කටයුතු කරන අතර ඔවුන්ට බලපාන ජාත්‍යන්තර නීතියේ මූලධර්ම පිළිබඳ උපදෙස් ලබා ගැනීම සඳහා මේ විශේෂඥයින් පත් කිරීමට රජය පියවර ගත් බව කීය.මේ වන විට පුද්ගලයන් 16000ක් පමණ කොමිසමට සාක්ෂි දී ඇති බව කී මහාචාර්ය පීරිස් මහතා කොමිසම සිය ක්ෂේත්‍රය පිළිබඳ දැනුමක් ඇති අයගෙන් උපදෙස් ඉල්ලා සිටි විට ඊට අවශ්‍ය කටයුතු සම්පාදනය කිරීම රජයේ වගකීම බවත් ඉන් එහාට කොමිසමෙන් හරස් ප්‍රශ්න ඇසීම යුතුකමක් නොවන බවද කීය.කොමිසමේ කටයුතු කළ යුතු ආකාරය රජයට තීරණය කළ නොහැකි බව කී මහාචාර්ය පීරිස් මහතා රජය කරන්නේ කොමිසම පත් කිරීම පමණක් බවත් කොමිසමට නීතිපතිවරයාගේ උපදෙස් ලබා ගැනීමට කොමිසම හමුවේ ඇති සංකීර්ණ ප්‍රශ්න මොනවාද කියා ප්‍රකාශ කරනවාදැයි විපක්ෂ නායක රනිල් වික්‍රමසිංහ මහතා කළ විමසීමට පිළිතුරු දුන් පීරිස් මහතා ප්‍රශන මොනවාද කියා ලැයිස්තුවක් කොමිසම ඉදිරිපත් කර නොමැති බවත් රජය කොමිසමෙන් ප්‍රශ්න ඇසීම සුදුසු නොමැති බවත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408203</link>
    <topic>අපනයන ක්ෂේත්‍රයේ ශ්‍රී ලංකාව සන්නාම දර්ශකයේ 67 වැනියා</topic>
    <author>චමීර ඇල්ලදෙණිය</author>
    <content>අපනයන ක්ෂේත්‍රය තුළ ශ්‍රී ලංකාව ප්‍රථම වරට රාජ්‍ය සන්නාම දර්ශකයේ 67 වැනි ස්ථානයට පිවිස තිබේ. රටවල් 118ක් අතරින් ශ්‍රී ලංකාව 67 වැනි ස්ථානය ලබා ඇති අතර, චීනය 66 වැනි ස්ථානයත් වියට්නායම 69 වැනි තැනත් හිමිකර ගෙන ඇත.ශ්‍රී ලංකා අපනයන සංවර්ධන මණ්ඩලය විසින් එළිදැක්වීමට නියමිත '2015-2020 ජාතික අපනයන උපායමාර්ගික සැලසුම් යෝජනාවලිය'ට අපනයනකරුවන් හා රේඛීය ආයතන නිලධාරීන්ගේ යෝජනා ලබාගැනීම වෙනුවෙන් පැවැත්වූ සම්මන්ත්‍රණයේදී මෙම කරුණු අනාවරණය විය.කොළඔ 02, නවම් මාවතේ, පිහිටි ශ්‍රී ලංකා අපනයන සංවර්ධන මණ්ඩලයේ ප්‍රධාන කාර්යාල ශ්‍රවණාගාරයේදී පසුගිදා මෙම සැසිය පැවැත්විණි.ගෝලීය වෙළඳාම, විවිධ සම්මුතීන් හා නොයෙකුත් කණ්ඩායම් මත බෙදීයාම හේතුවෙන්ද, එවා නියෝජනය කරන පාරිභෝගිකයන්ගේ ඉල්ලීම් ඉතා තීරණාත්මක සාධකයක්ව ඇති බවද, දේශීය අපනයන උපාය මාර්ගයන්හි සාධනීය වෙනසක් ඇති කළ යුතු බවද කර්මාන්ත හා වාණිජ කටයුතු ඇමැති, රිෂාඩ් බදියුදීන් මහතා පැවසීය.මෙහිදී වැඩිදුරටත් අදහස් දැක්වූ අමාත්‍යවරයා, "ජිනීවා ජාත්‍යන්තර වෙළඳ මධ්‍යස්ථානය (Geneva’s ITC) මෑතකදී කරන ලද සමීක්ෂණයක් අනුව, අපගේ අපනයන සංවර්ධන මණ්ඩලය ලෝකයේ ඉතා දියුණු ආර්ථිකයකින් යුත් රටවල අපනයන සංවර්ධන ආයතන ව්‍යුහයන් සමඟ සම තත්වයේ පවතින බව හෙළිකොට තිබෙනවා. ඒ අනුව ශ්‍රී ලංකා අපනයන සංවර්ධන මණ්ඩලය ප්‍රථම වරට ලෝක වෙළඳ සංවිධානයයේ (WTO) මිණුම් දඬු අතරට පැමිණ තිබෙනවා. 2020 දී ඇ.ඩො.බිලියන 20 ක අපනයන ඉලක්කයක් ලබාගැනීමේ, රජයේ ඉලක්කයට මෙය ඉතා සුභදායී මූලාරම්භයක් වනු ඇති.ශ්‍රී ලංකාව ප්‍රථම වරට රාජ්‍ය සන්නාම දර්ශකයේ 67 වැනි ස්ථානයට පිවිස තිබීම අපනයන ක්ෂේත්‍රයේ සැමට සතුටට කාරණයක් වේවි. එමෙන්ම එළිදැක්වීමට නියමිත සන්නාම දර්ශකයේද, ශ්‍රි ලංකාව රටවල් 118 ක් අතරින් 67 වන ස්ථානය ලබා තිබෙනවා. 66 වන ස්ථානය හිමිකර ගනිමින් අපට වඩා ඉහළින් සිටින්නේ චීනයයි. වියට්නාමය සිටින්නේත් අපට වඩා පසුපසින්. ඔවුන් 69 වන ස්ථානයේ පසුවනවා. දියුණු රටක් වන පෝලන්තය 75 වන ස්ථානය හිමිකර ගෙන තිබෙනවා.ශ්‍රී ලංකාව වැනි රටක් මෙවැනි ඉතා බලගතු ස්ථානයක් ලබා ගැනීම අප රටට ඉහළ ජාත්‍යන්තර පිළිගැනීමක්. මෙම වටිනා අවස්ථාව, අපගේ අපනයනයන්හි දියුණුවට යොදාගැනීමට කාලය පැමිණ තිබෙනවා. මෙම සංගණන දත්ත මගින් ශ්‍රී ලංකාවේ සැඟවුණු වෙළඳ පොළ ශක්ති සම්පන්නතාවය පෙන්නුම් කරනවා. මෙම ශ්‍රේණිගත කිරිම් දෙස බලන කල, ලෝකයේ බලගතු රටවල්හා කරට කර සිටිමින්, ඉහළ අපනයන ජයග්‍රහණයක් අත්පත් කර ගැනීමට අප සමත්ව සිටිනවා. එමෙන්ම සැඟවී ඇති ශක්ති සම්පන්න වෙළඳ පොළවල් වෙත අවධානය යොමුකිරීමෙන්, අපනයන ප්‍රවර්ධනයේලා වැඩි වාසි අත්කර ගත හැකියි.එමෙන්ම, මෙම තත්වය වර්ධනය කරගැනීමට අපගේ අපනයන තවදුරටත් ප්‍රවර්ධනය කර ගැනීමට අපි සෑම උත්සාහයක්ම දැරිය යුතුය. ගෝලීය වෙළඳාම, විවිධ සම්මුතීන් හා නොයෙකුත් කණ්ඩායම් මත බෙදීයාම හේතුවෙන්ද, එවා නියෝජනය කරන පාරිභෝගිකයන්ගේ ඉල්ලීම් ඉතා තීරණාත්මක සාධකයක්ව ඇති බැවින්ද, අපනයන උපාය මාර්ග වෙනස් කර ගැනීම අප මෙහිදී සිදුකළ යුතුයි. දේශීය සන්නාම ප්‍රවර්ධනය හා අපනයන උපායමාර්ග යන අංශ දෙක එක සමාන්තරව ක්‍රියාත්මක කළ හැකිනම් ශ්‍රී ලංකාවේ අපනයන නැංවීමට එය ඉතාම වැදගත් වේවි. අපගේ අපනයන උපාය මාර්ග වඩ වඩාත් ශක්තිමත් කිරීම සඳහා ජිනීවා අන්තර්ජාතික වෙළඳ මධ්‍යස්ථානය (Geneva’s ITC) විසින් ගන්නා ධනාත්මක ප්‍රයත්නයන්ට ශ්‍රී ලංකාවේ අපනයන ප්‍රජාව වෙනුවෙන් මාගේ ප්‍රශංසාව පිරිනැමීමට කැමතියි.2015-2020 ජාතික අපනයන උපායමාර්ගික සැලසුම් යෝජනාවලිය සකස් කරනු ලබන්නේ, ජිනීවා අන්තර්ජාතික වෙළඳ මධ්‍යස්ථානයේ නොමසුරු තාක්ෂණික උපකාර හා රාජ්‍ය හා පෞද්ගලික කොටස්කරුවන් අතර කෙරෙන සාකච්ඡා මතයි. මෙම සැසිය, අපනයන ක්ෂේත්‍රයට අදාල රාජ්‍ය හා පෞද්ගලික අංශයේ සහයෝගීතාවය ශක්තිමත් කිරීමටද ඉමහත් රුකුලක් වෙනවා.ජාතික අපනයන මූලෝපාය සංවර්ධනය හා එම උපාය මාර්ගික සැලසුම් ක්‍රියාත්මක කිරීම සාර්ථක කර ගැනීමට ඔබ සියඵ දෙනාගේ සහයෝගය අප වෙත ලබාදෙනු ඇතැයි විශ්වාස කරන අතර, ඒ සඳහා තම දායකත්වය ලබාදීම වෙනුවෙන් මෙහි පැමිණි ඔබ සියඵ දෙනාට ස්තුතිය පිරිනමනවා."කර්මාන්ත හා වාණිජ කටයුතු අමාත්‍යාංශයේ ලේකම්, අනුර සිරිවර්ධන, ජිනීවා අන්තර්ජාතික වෙළඳ මධ්‍යස්ථානයේ ප්‍රධානී, ඇන්ටන් සේඩ් (MR.ANTON SAID) එහි ජ්‍යෙෂ්ඨ උපදේශක, පැබ්බෝ ලෝ මොරෝ (MR.PABLO LO MORO), ශ්‍රී ලංකා අපනයන සංවර්ධන මණ්ඩලයේ සභාපති, බන්දුල එගොඩගේ, අධ්‍යක්ෂ ජනරාල්, සුජාතා වීරකෝන්, විධායක අධ්‍යක්ෂ, යූසුෆ් කේ.මරික්කාර්, ප්‍රතිපත්ති හා සැලසුම් අංශයේ වැඩබලන අධ්‍යක්ෂිකා, දයානි වෑගපිටිය, යන මහත්වරුන් සහ මහත්මියන්ද, විවිධ ක්ෂේත්‍ර නියෝජනය කරමින් අපනයන කරුවන් රැසක්ද, කර්මාන්ත හා වාණිජ මණ්ඩල නියෝජිතයන්ද, රේඛීය අමාත්‍යාංශ, දෙපාර්තමේන්තු හා ආයතන නිලධාරීන් ඇතුඵ විශාල පිරිසක්ද මෙම අවස්ථාවට සහභාගී වූහ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408204</link>
    <topic>අපේ සරසවි 6ක් ලෝක ශ්‍රේණිගත කිරීම්වල ඉදිරියට</topic>
    <author>සමන්මලී ප්‍රියශාන්ති</author>
    <content>ලෝක විශ්වවිද්‍යාල ශ්‍රේණිගත කිරීම්වලට අනුව ශ්‍රී ලංකාවේ විශ්වවිද්‍යාල 6ක් දකුණු ආසියාවේ පළමු විශ්වවිද්‍යාල සියය අතරට පැමිණ තිබේ. ඒ අනුව දකුණු ආසියාවේ 24 වැනි ස්ථානය කොළඹ විශ්වවිද්‍යාලය ලබා ගෙන තිබෙන අතර එම විශ්වවිද්‍යාලය ලෝක ශ්‍රේණිගත කිරීම්වලට අනුව 2146 වැනි ස්ථානය ලබා සිටියි.පේරාදෙණිය හා මොරටුව විශ්වවිද්‍යාල දකුණු ආසියාවේ පළමු විශ්වවිද්‍යාල සියය අතර පිළිවෙළින් 31 සහ 32 ස්ථාන වෙත පැමිණ තිබෙන අතර ලෝක ශ්‍රේණි ගත කිරීම් අනුව ඒ විශ්වවිද්‍යාල පිළිවෙළින් 2417 සහ 2894 වැනි ස්ථානවලට පත්ව ඇත.ශ්‍රී ජයවර්ධපුර විශ්වවිද්‍යාලය දකුණු ආසියාවේ 51 වැනි ස්ථානයට පත්ව ඇති අතර එම විශ්වවිද්‍යාලය ලෝක ශ්‍රේණිගත කිරීම්වල සිටිනු ලබන්නේ 3091 වැනි ස්ථානයේය. කැලණිය විශ්වවිද්‍යාලය දකුණු ආසියාවේ හොදම විශ්වවිද්‍යාල සියය අතර 56 වැනි ස්ථානයත් රුහුණු විශ්වවිද්‍යාලය 70 වැනි ස්ථානයත් හිමි කර ගෙන තිබේ. ලෝක ශ්‍රේණිගත කිරීම් අනුව මේ විශ්වවිද්‍යාල පිළිවෙළින් 3194 සහ 3483 වැනි ස්ථානවලට පැමිණ ඇත.මේ සම්බන්ධයෙන් අදහස් පළ කරමින් උසස් අධ්‍යාපන ඇමැති එස්.බී. දිසානායක මහතා ප්‍රකාශ කළේ මෙරට විශ්වවිද්‍යාල ලෝක ශ්‍රේණිගත කිරීම්වල පළමු සියය අතරට ගෙන ඒම තම අභිප‍්‍රාය බවයි. ඒ සඳහා තවත් දීර්ඝ කාලයක් අවශ්‍ය නොවන බවද අවධාරණය කළ දිසානායක මහතා, ජනාධිපති මහින්ද රාජපක්ෂ මහතාගේ නොසැලෙන නායකත්වය යටතේ උසස් අධ්‍යාපන අමාත්‍යංශයේ කැපවීම සහ ධෛර්යයේ ප‍්‍රතිඵලයක් ලෙස මෙම ප්‍රගතිය ලැබු බවත් කීවේය.දීර්ඝ කාලීන පසුබැසීමකින් පසුව විශ්වවිද්‍යාල යළි නිසි මාර්ගයට ගැනීමට උපකුලපතිවරු, මහාචාර්ය, ආචාර්යවරු ඇතුලූ සියලූ දෙනාගේ උද්යෝගය ද අපේ විශ්වවිද්‍යාල මෙවැනි ප‍්‍රගතියක් කරා යාමට බෙහෙවින් හේතු වූ බැව්ද හෙතෙම පැවසීය.රටට නිවැරදි දැක්මක් ලැබී තිබෙන මේ අවස්ථාවේ රටේ සිදු වන ස්ථාවර සංවර්ධනය සහ ප‍්‍රගතිය උසස් අධ්‍යාපනයටද ලැබීම පිළිබඳ නිහතමානීව සතුටු වන බවත් මේ ප‍්‍රතිඵලවලින් සෑහිමකට පත් නොවී අප විශ්වවිද්‍යාල පද්ධතිය සංවර්ධනයට නොනවතින දායකත්වයක් ලබාදීමට බලාපොරොත්තුවන බවත් ඇමැතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408205</link>
    <topic>දිනමිණට එරෙහි අනුර කුමාරගේ මිලියන 100ක නඩුව ගාස්තුවට යටත්ව නිශ්ප්‍රභ කරයි</topic>
    <author>රෝෂන් තුෂාර</author>
    <content>ජනතා විමුක්ති පෙරමුණ නායක අනුර කුමාර දිසානායක මහතා දිනමිණ පුවත්පතේ පළ වූ ලිපියකින් සිදුවූ කීර්ති හානියට හා මානසික පීඩනයට වන්දි ඉල්ලා පැවරූ නඩුව ගාස්තුවට යටත්ව නිශ්ප්‍රභ කිරිමට කොළඹ දිසා අධිකරණය (18) තීන්දු කෙළේය.අනුර කුමාර දිසානායක මහතා රුපියල් මිලියන සියයකට මේ නඩුව තක්සේරු කර තිබුණි. පාර්ලිමේන්තු මන්ත්‍රිවරුන් පිළිබඳ සත්‍ය තොරතුරු දැනගැනීම ජනතාව සතු අයිතියක් බවත් දිසානායක මහතා පිළිබඳ පුවත සත්‍ය ද්වේශ්‍යකින් තොරව මහජන යහපතට පළකරන ලද පුවතක් බවත් පෙන්වා දුන් කොළඹ දිසා අධිකරණය සිමාසහිත එක්සත් ප්‍රවෘත්ති පත්‍ර සාමාගමට (ලේක් හවුස් ආයතනයට) හා දිනමිණ උපදේශක කර්තෘ මහින්ද අබේසුන්දර මහතාට එරෙහිව පවරා තිබු නඩුව මෙසේ නිශ්ප්‍රභ කළේය.පැමිණිලිකාර අනුර කුමාර දිසානායක මහතා පිළිබද දිනමිණ පුවත්පතේ පළමු පිටුවේ පළවු ප්‍රවෘත්තිය සත්‍ය පුවතක් බවත් එමගින් අනුර කුමාර දිසානායක මහතා කුමන්ත්‍රණ කාරයකු ලෙස හැගීයන බවට සාක්කි නොමැති බවත් සඳහන් කරමින් කොළඹ ප්‍රධාන දිසා විනිසුරු සුජාතා අලහප්පෙරුම මහත්මිය මේ තීන්දුව නිකුත් කළාය.2008 අප්‍රියල් 02 දින දිනමිණ පුවත්පතේ පළමු පිටුවේ "මහා රාජාගේ සිහිනය සැබෑ වන ලකුණු ජවිපෙ ප්‍රබලයකු එලවන්න රවිගේ ගෙදර රහස් කතා " යන මැයෙන් පළවු ප්‍රවෘත්තියෙන් තමන්ට අපහාසයක් වු බවත්, එම නිසා ජනතාව ඉදිරියේ තමන් කුමන්ත්‍රණ කාරයකු පිළිකුල් හැගීමක් ඇතිවු යේ යැයිද ඊට වන්දි ලෙස ලේක් හවුස් ආයතනයෙන් රුපියල් මිලියන සියයක වන්දියක් අයකර දෙන ලෙසඳ ඉල්ලා මේ නඩුව පවරා තිබිණි.වසර කීපයක් පැමිණිල‍්ලේ හා විත්තියේ සාක්කි කැදවා නඩුව විභාග කිරිමෙන් අනතුරුව ඊයේ දිනයේ පිටු 28 කින් යුතු සිය තීන්දුව ළබාදුන් කොළඹ ප්‍රධාන දිසා විනිසුරු සුජාතා අලහප්පෙරුම මහත්මිය මෙසේද ප්‍රකාශ කළාය.පැමිණිලිකාර අනුර කුමාර මහතා රවි කරුණානායක මහතා සමඟ දේශපාලන කටයුතු කිරිමේදි ඉතාම ළගින් ආශ්‍රය කල බවට සාක්කි මගින් පැහැදිලි වෙනවා. 2010 මැතිවරණයේදි විපක්ෂ නායක වරයා සමඟ එක්සත් ජාතික පක්ෂය මන්ත්‍රිවරුන් සමඟ පොන්සේකා මහතා සමඟ කටයුතු කර ඇති බවට සිය සාක්කි මගින් පිළිගෙන ඇති අනුර කුමාර මහතා දිනමිණ ප්‍රවෘත්තියේ සඳහන් දේ සාක්කි මගින් පිළිගෙන නෑ.ජනතා වි‍මුක්ති පෙරමු‍ණේ ප්‍රශ්නයක් නොතිබු බවට ප්‍රකාශ කිරිමට උත්සාහ දරා ඇති දිසානායක මහතා ජනතා විමුක්ති පෙරමුනෙන් මන්ත්‍රිවරුන් දස දෙනකු ඉවත් වුනේ ඇයි කියලා සඳහන් කරලා නෑ.මේ ප්‍රවෘත්තිය පළවන විට විමල් විරවංශ මහතාට එරෙහිව ජනතා විමුත්ති පෙරමුණ විනය පරීක්ෂණයක් කැදවා ඇති බවද පැමිණිලිකරු පිළිගෙන ඇත. මේ අනුව දිනමිණ පත්‍රයේ නඩුවට අදාළ ප්‍රවෘත්තිය සත්‍ය පුවතක් ද්වේශයකින් තොරව ඉදිරිපත් කර ඇති බවට පැහැදිලි වෙනවා. මේ පුවත මගින් අනුර කුමාර දිසානායක මහතා සාමාන්‍ය ජනතාව අතර පිළිකුල් හැගීමක් ඇති කිරිමට සමත් වුයේද යන්න පැමිණිල්ල මගින් සාක්කි ඉදිරිපත් කර නෑ.පැමිණිලිකරු එසේ පිළිකුලක් මහජනතාව තුළ ඇතිවු බවට සිය මතය පමණක් ඉදිරිපත් කර තියෙනවා. විත්තිකාර කර්තෘ මහින්ද අබේසුන්දර මහතා සාක්කි දෙමින් මේ පුවත පිළිබඳ තමන් වගකීම බාර ගන්නා බවත්, තොරතුර ලබා දුන‍්නේ කවුරුන්ද යන්න ප්‍රවෘත්තියේ හෙළි නොකල බවත් ප්‍රවෘත්තිය තොරතුරු දැන ගැනීමේ මහජන අයිතිය උදෙසා පළකර සිටි බවත් අනුර කුමාර මහතා පිළිබඳ ද්වේශ්‍යක් නොමැති බවට සඳහන් කළ අතර සිය පුවතේ අනු ර කුමාර කුමන්ත්‍රණ කාරයකු බවට සඳහන් කර නොමැති බවට පවසා ඇත.මෙම සියලු සාක්කි මත පැමිණිල්ල ගාස්තුවට යටත්ව නිශ්ප්‍රභ කිරිමට දිසා විනිසුරු අලහප්පෙරුම මහත්මිය තීන්දු කර තිබිණි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408206</link>
    <topic>නැණසල ලොව විශිෂ්ටතම ග්‍රාමීය තොරතුරු තාක්ෂණ වැඩසටහන වෙයි</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>තොරතුරු තාක්ෂණ ක්ෂේත්‍රයේ අද්විතීය ස්ථානයක් හිමිකරගෙන තිබෙන ශ්‍රී ලංකාවේ නැණසල ව්‍යාපෘතිය මේ වසරේ (2014) ලොව විශිෂ්ටතම ග්‍රාමීය තොරතුරු තාක්ෂණ වැඩසටහනට හිමි සම්මානයෙන් පිදුම් ලබයි.“මහින්ද චින්තනයෙන්” දිළිඳු ජනයා නඟා සිටුවීමට ගෙන ඇති ක්‍රියා මාර්ගයන්ට අන්තර්ජාතික ප්‍රසාදය පළ කරමින් ග්‍රාමීය ජනතාව සහ වරප්‍රසාද අවම ජනතාව නඟා සිටුවීම සඳහා නැණසල තුළින් සිදුකෙරෙන විශිෂ්ට කාර්යභාරය අගය කොට මේ සම්මානය පිරිනමා තිබෙන අතර එය ශ්‍රී ලංකාවට මහත් අභිමානයක් බව විදුලි සංදේශ හා තොරතුරු තාක්ෂණ අමාත්‍යාංශය පවසයි.ලෝකයේ රටවල් 110 ක ව්‍යාපෘති 150ක් අතරින් නැණසල ව්‍යාපෘතිය පළමු ස්ථානය හිමි කරගෙන තිබෙන අතර ඒ අනුව අන්තර් ජාතික බිල්ගේට්ස් අධ්‍යයන ප්‍රවේශ (Access to Learning) සම්මානය සමඟ ඇමෙරිකානු ඩොලර් දස ලක්ෂයක (ආසන්න වශයෙන් රුපියල් කෝටි 13) මුදල් ත්‍යාගයක් සහ ඇමෙරිකානු ඩොලර් දස ලක්ෂයක් වටිනා මෘදුකාංග නොමිලයේ ශ්‍රී ලංකාවට පිරිනැමිම ද සිදු කෙරේ.ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක නැණසල ග්‍රාමීය තොරතුරු තාක්ෂණ මධ්‍යස්ථාන පිහිටුවීමේ ව්‍යාපෘතිය තුළින් ශ්‍රී ලංකාවේ අඩු ආදායම්ලාභී ජනතාවට තොරතුරු තාක්ෂණ අධ්‍යාපනය සඳහා පුළුල් අවකාශයක් ලබාදී තිබෙන බව බිල් සහ මෙලින්ඩා ගේට්ස් පදනමේ අධ්‍යක්ෂිකා ඩේබෝරා ජාකෝබ්ස් මහත්මිය ප්‍රකාශ කරයි.ශ්‍රී ලංකාවේ තොරතුරු තාක්ෂණ සාක්ෂරතාව සියයට 5 සිට සියයට 40 දක්වා වර්ධනය කිරීමට නැණසල ව්‍යාපෘතිය සක්‍රියව දායක වී ඇතැයි ද ඇය පෙන්වා දී තිබේ. මේ සම්මාන ප්‍රදානය ප්‍රංශයේ ලියොන් නුවර දී පැවැති බව විදුලි සංදේශ හා තොරතුරු තාක්ෂණ අමාත්‍යාංශය කියාසිටී. අදාළ සම්මානය පිරිනැමීම ජාත්‍යන්තර පුස්තකාල විද්වතුන්ගේ සමුළුවේ දී සිදුකෙරිනි.නැණසල මඟින් පරිගණකයට හා අන්තර්ජාලය සඳහා පිවිසීමට දිළිඳු ජනතාව වෙත අවස්ථාව සැළසීම තුළින් සමබර සමාජ වර්ධනයක් ඇතිකිරීමට ජනාධිපති මහින්ද රාජපක්ෂ මහතා මහින්ද චින්තන ප්‍රතිපත්තිය තුළන් ක්‍රමෝපායිකව මැදිහත් වී තිබීම අගයක කරන බව මයික්‍රොසොෆ්ට් නිර්මාතෘ බිල් ගේට්ස් මහතා ප්‍රකාශකර තිබේ.මේ සම්මාන උළෙල සඳහා ඇමෙරිකාවේ සියටැල් නුවර සිට සජීවී සුබපැතුම් පණිවුඩයක් එක්කළ ඒ මහතා වරප්‍රසාද අඩු ජනතාව සඳහා තොරතුරු තාක්ෂණය පහසුකම් සැපයීම නැණසල තුළින් අඛණ්ඩව සිදුවනු දැකීම තම ප්‍රාර්ථනය බවද ප්‍රකාශකර ඇත.“සෑම ජිවිතයකටම එක හා සමාන අගයක් ඇති බව” සිය දර්ශනය කරගත් බිල් සහ මෙලින්ඩා ගේට්ස් පදනම වාර්ෂිකව ලෝකයේ විශිෂ්ඨතම තොරතුරු තාක්ෂණ ව්‍යාපෘතිය තෝරා ගැනීම ස්වාධීනව සිදුකරන අතර “නැණසල” නිර්මාතෘ ශ්‍රී ලංකා ජනාධිපති මහින්ද රාජපක්ෂ මහතා වෙනුවෙන් සම්මානය නිල වශයෙන් භාරගැනීම විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා අතින් සිදුව තිබේ.“නැණසල” ව්‍යාපෘතිය මෙම කිර්තිමත් සම්මානය සඳහා තෝරා ගැනීම තුළින් මහින්ද චින්තන වැඩපිලිවෙල අන්තර්ජාතික විද්වතුන්ගේ ප්‍රසාදයට පත් ව ඇතැයි ඇමැතිවරයා ප්‍රකාශකර තිබේ. වසර 2005 දි සියළු අභියෝග මැද ආරම්භ කළ “නැණසල” ව්‍යාපෘතිය මධ්‍යස්ථාන 790 ක් පිහිටුවමින් රටේ සියළු ජනයාට සේවාවන් සපයන බවද ඒ මහතා පෙන්වා දී ඇත.තොරතුරු තාක්ෂණ ක්ෂේත්‍රයේ සියළු ජයග්‍රහන ලබා ගැනීමට ජනාධිපති මහින්ද රාජපක්ෂ මහතා ලබාදෙන නායකත්වය අගය කරන ශ්‍රී ලංකා තොරතුරු හා සන්නිවේදන තාක්ෂේණ නියෝජිතායතනයේ සභාපති, ජනාධිපති උපදේශක හා පේරාදෙණිය විශ්ව විද්‍යාලයේ කුලපති මහාචාර්ය පී.ඩබ්ලිව්. ඈපාසිංහ මහතා මෙවැනි සම්මානයක් ශ්‍රී ලංකාවට පිරිනැමිම වෙනුවෙන් බිල් ගේට්ස් පදනමට කෘතඥතාවය පල කරයි.ශ්‍රී ලංකාව ලබන ජයග්‍රහන ඇතැම් පිරිස් අන්තර්ජාතිකව අවතක්සේරු කිරීමට උපක්‍රම සොයන පසුබිමක මෙවැනි කිර්තීමත් අන්තර්ජාතික ඇගැයීමක් ශ්‍රී ලංකාවට ලබාදීම ගැන මහාචාර්යවරයා තොරතුරු තාක්ෂණ විද්වතුන්ට හා සම්මාන උළේලේ විනිශ්ච මණ්ඩලය ලෙස ක්‍රියා කළ විද්වතුන්ට ශ්‍රී ලංකාවේ ස්තූතිය පුදකර ඇත.සම්මාන උළේලේ දී “නැණසල” වැඩසටහන පිළිබඳ ප්‍රධාන දේශනය සිදුකර තිබෙන ශ්‍රී ලංකා තොරතුරු හා සන්නිවේදන තාක්ෂේණ නියෝජිතායතනයේ (ICTA) ආයතනයේ ප්‍රධාන විධායක නිලධාරි රෙෂාන් දේවපුර මහතා ජනතාව තොරතුරු තාක්ෂනණයෙන් සවිබල ගැන්වීමට ජනාධිපති මහින්ද රාජපක්ෂ මහතාගේ නායකත්වයෙන් යුතුව තම ආයතනය අඛණ්ඩව කටයුතු කරන බව පෙන්වා දී තිබේ.ශ්‍රී ලංකාව දැනුමේ කේන්ද්‍රස්ථානය බවට පත් කිරීමේ උත්සාහයට “නැණසල” දායක වී ඇති අන්දම විස්තර කර තිබෙන ඒ මහතා ආගමික සිද්ධාස්ථාන තුල බහුතරයක් “නැණසල“ මධ්‍යස්ථාන පිහිටුවිම තුළින් විනයගත තොරතුරු තාක්ෂණ ප්‍රවේශයක් ජනතාවට ලබා දීමේ ගෞරවය මහින්ද රාජපක්ෂර මහතාට හිමිවන බව ප්‍රකාශකර ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408207</link>
    <topic>රටවල් අස්ථාවර කරන NGO මෙරටට රිංගා ඇත්දැයි සැලකිලිමත් වෙනවා</topic>
    <author>විජයානි එදිරිසිංහ</author>
    <content>ලෝකයේ විවිධ රටවල්වලට රිංගාගෙන සිටින ඇතැම් රාජ්‍ය නොවන ත්‍රස්තවාදී සංවිධානවලින් එම රටවල ආරක්ෂාවට මෙන්ම සංවර්ධනයට සහ ආර්ථිකයට තර්ජන එල්ල වන නිසා ශ්‍රී ලංකාව එම සංවිධාන කෙරෙහි දැඩි අවධානයකින් සිටින බව අමෙරිකාවේ ශ්‍රී ලංකා තානාපති ප්‍රසාද් කාරියවසම් මහතා පැවැසීය.මෙවැනි ත්‍රස්තවාදී සංවිධානයක් වූ කොටි සංවිධානය නිසා අප රට වසර තිහක කාලයක් තිස්සේ විවිධාකාර පීඩනයට ලක්වූ බව පවසන ප්‍රසාද් කාරියවසම් මහතා තවදුරටත් එවැනි සංවිධානවලට රට තුළ ඉඩ නොතබා ආරක්ෂක බුද්ධි අංශ දැඩි අවධානයෙන් කටයුතු කරන බවද පැවසීය.යුද්ධ හමුදා සිවුවන සමුළුව ඊයේ (19) කොළඹදී දෙවැනි දිනට පැවැති අවස්ථාවේ එහි දේශනයක් කරමින් කාරියවසම් මහතා මෙම තොරතුරු හෙළිදරව් කළේය. ත්‍රස්තවාදී සංවිධාන ලෝකේ බොහෝ රටවල්වල විවිධ ආකාරයේ ක්‍රියාකාරකම්වල යෙදෙමින් මිනිස් ජීවිත දැඩි අවුලකට පත් කරනවා.රටක කඩාවැටීමට මේ තත්ත්වය බෙහෙවින් බලපානවා. මෙරට ආරක්ෂක අංශ විශාල කැපවීමක් කර යුද්ධය ජයග්‍රහණය කළ එකම රටයි. ඉන්පසු රට තුළ විශාල සංවර්ධනයක් සිදුවෙමින් පවතින අතර මේ සඳහා ජනාධිපති මහින්ද රාජපක්ෂ මහතාගේ මගපෙන්වීම බෙහෙවින් බලපා තිබෙන බවත් පවසන කාරියවසම් මහතා රටක සංවර්ධනයට අවට රටවල සහයෝගයද බෙහෙවින්ම අත්‍යාවශ්‍ය දෙයක් බවද පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408208</link>
    <topic>නියඟය හමාර කරමින් මාතලේට මහ වැසි</topic>
    <author>මාතලේ දිස්ත්‍රික් සමුහ</author>
    <content>මාස ගණනක් මුළුල්ලේ පැවති දැඩි නියඟය හමාර කරමින් මේ දිනවල මාතලේ දිස්ත්‍රික්කය පුරා වැසි ඇද හැලීමට පටන්ෙගන ඇති අතර එළවළු ගොවීන්ට මෙම වැසි සහිත කාළගුණය මහත් ආශිර්වාදයක් වී ඇත.මේ අතර ලොකුලූනු අස්වනු නෙලන මෙම අවදියේ මෙසේ අනපේක්ෂිත ලෙස වැසි ඇදහැලීම ලොකුලුනු ගොවීන්ට තරමක අවාසිදායක තත්ත්වයක් බව ඔවුහු පවසති. කෙසේවෙතත් මෙම වැසි තවදුරටත් වර්ධනය වුවහොත් ලොකුලුනු අස්වනු නිසිපරිදි ලබාගැනීමට නොහැකිවන බව මොවුහු අවධාරණය කරති.මෙවර මාතලේ දිස්ත්‍රික්කයේ වෙනදාට වඩා වැඩිබිම් ප්‍රමාණයක් ලොකුලුනු වගාව සඳහා යොදවා ඇති අතර එම ප්‍රමාණය අක්කර 7500 ඉක්මවා ඇත. එබැවින් මෙවර ලොකුලුනු වගාවෙන් මෙට්‍රික් ටොන් 60000 කට අධික අස්වැන්නක් කෘෂිකර්ම දෙපාර්තමේන්තුව අපේක්ෂාකරන නමුත් , පවතින තත්ත්වය යටතේ මෙවර ලොකුලුනු අස්වනු ඉලක්කය සපුරාලීම අවදානම් බව ගොවි සංවිධාන පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n1408209</link>
    <topic>තාරුණ්‍යයට ශක්තියක් වීමට මන්ත්‍රී නාමල්ස්ථාන 1500කදී තරුණයන් හමුවෙයි</topic>
    <author>හිඳෝගම සමූහ චිත්‍රාරත්න කළුආරච්චි</author>
    <content>තරුණ තරුණියන්ගේ ජවයට ශක්තියක් දීමට හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතා දිවයින පුරා ස්ථාන 1500කදී තරුණයින් හමුවනවා යැයි කුරුණෑගල දිස්ත්‍රික් පාර්ලිමේන්තු මන්ත්‍රී තාරානාත් බස්නායක මහතා හෙළිදරව් කරයි.අනුරාධපුර නැඟෙනහිර ආසන ක්‍රියාකාරින් හමුවී ඉකුත්දා (18) උතුරුමැද පළාත් සභා ශ්‍රවණාගාරයේදී පැවැති හමුවේදී තාරානාත් බස්නායක මන්ත්‍රීවරයා මෙ‍සේද කීය.රටේ ජාතික සංවර්ධනය, පවුල්වල ආර්ථික සංවර්ධනය ඇතිකරන ශ්‍රී ලංකා නිදහස් පක්ෂය හැමවිටම තරුණ තරුණියන්ගේ ජවයට ශක්තියක් ලබා දෙනවා. පක්ෂයේ මධ්‍යම කාරක සභාව තීරණය කර තිබෙනවා නිල් බළකායට තරුණ සංවිධාන ප්‍රතිසංවිධානය කිරීමටත්, ඒ ප්‍රතිසංවිධාන කමිටුවේ සභාපති ලෙස නාමල් රාජපක්ෂ මන්ත්‍රීතුමා පත් කර තිබෙනවා.නාමල් රාජපක්ෂ මන්ත්‍රීතුමා ලබන 24 වන දින අනුරාධපුර නැඟෙනහිර ආසනයේ කහටගස්දිගිලිය, රඹෑව, මහකනදරාව, මධ්‍යම නුවරගම් පළාත යන ස්ථානවලදී තරුණ තරුණියන් හමුවීමට තීරණය කර තිබෙනවා.තරුණ තරුණියන්ගේ හෙට දවස පිළිබඳව අපි මෙතෙක් කථා කර නැහැ. ඒ අයගේ අනාගතය සාක්ෂාත් කරගැනීම සඳහා නිල් බළකායට තරුණ තරුණියන් බඳවාගෙන ප්‍රතිසංවිධාන කටයුතු සිදු කරනවා.ඔවුන් දැනුවත් කර ඔවුන්ට ඇති ගැටලු ලබාගෙන ඔවුන්ගේ නව යෝජනා ලබාගෙන ඒ සියල්ල ජනාධිපතිතුමාට යොමු කර ඒ සඳහා පිළියම් යෙදීමට නාමල් රාජපක්ෂ මහතා බලාපොරොත්තු වනවා. සෑම ස්ථානයකදීම නාමල් රාජපක්ෂ මහතා තරුණ තරුණියන් හමුවී කථා බහ කිරීමටත් ඔවුන් නිල් බළකාය සමඟ නිතර නිතර සම්බන්ධකම් පැවැත්වීමටත් අදහස් කර තිබෙනවා.නව මුහුණුවරකින් නව අදහස් ඇතිව හෙට ගමනක් යාමට තමයි ඒ සූදානම. ශ්‍රී ලංකා නිදහස් පක්ෂයට සහ තරුණ තරුණියන් හට ප්‍රතිලාභ ලබා ගන්නා අයුරුද මෙහිදී සාකච්ඡා වෙනවා. අපට විශේෂයෙන් අනුරාධපුර නැඟෙනහිර ආසනයට වැඩි වැඩ කොටසක් කිරීමට සිදු වනවා.මෙම අවස්ථාවට සම්බන්ධ වූ නාමල් රාජපක්ෂ මන්ත්‍රීතුමාගේ ලේකම් රවීන්ද්‍ර සමරවීර මහතා මෙසේ කීහ. අපගේ නාමල් රාජපක්ෂ මන්ත්‍රීතුමාගේ හොඳම හිතවත් මන්ත්‍රීවරයෙක් තමයි ශෙහාන් සේමසිංහ මහතා.ඒ නිසා අපට වෙනත් ආසනවලට වඩා වැඩි කැපකිරීමක් අනුරාධපුර නැඟෙනහිර ආසනයට සිදු කිරීමට සිදු වනවා. නිල් බළකාය සහ තරුණ තරුණියන් ශක්තිමත් කිරීම මෙම වැඩපිළිවෙළේ අරමුණයි. ‍තරුණ ගැටලු හඳුනාගැනීම සිදු කර එම ගැටලු ජනාධිපතිතුමාට යොමු කරනවා. මෙම වැඩපිළිවෙළ රට පුරාම ක්‍රියාත්මක වනවා. දැනටමත් ආසන 21ක මෙම හමුවීම් සිදු කර තිබෙනවා. ඒ සෑම අවස්ථාවකම නිල් බළකායට බැඳීමට තරුණ තරුණියන් විශාල ලෙස එක්වනවා.හෙට දවසේ තරුණ තරුණියන්ට ඉදිරි අනාගත බලාපොරොත්තුවලට සහ ඔවුන්ගේ නව නිර්මාණශීලී අදහස්වලට අතදීමක් දිරිදීමක් නිර්මාණය කිරීමට නාමල් රාජපක්ෂ මහතා උත්සාහ ගන්නවා. ඔවුන්ගේ ඒ ගමනට ශක්තියක් ගෙනදීමට සැලසුම් කර තිබෙනවා. ශක්තිමත් පවුරක් ලෙස තරුණ තරුණියන් එකතු කරනවා. මෙම අවස්ථාවට අනුරාධපුර නැඟෙනහිර ආසන ප්‍රධාන සංවිධායක එච්.බී. සේමසිංහ, අනුරාධපුර දිස්ත්‍රික් පාර්ලිමේන්තු මන්ත්‍රී අශංක ශෙහාන් සේමසිංහ, ප්‍රාදේශීය සභා සභාපතිවරුන් වන ඩී.පී. බන්දුලසේන, යු.බී. සිරිසේන යන මහත්වරුන් සමඟ පක්ෂයේ ක්‍රියාකාරීන් රැසක්ම සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082010</link>
    <topic>ජනපති පාර්ලිමේන්තු යයි</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>ජනාධිපති මහින්ද රාජපක්ෂ මහතා ඊයේ (19) දහවල් පාර්ලිමේන්තු සංකීර්ණයට පැමිණියේය. ජනාධිපතිවරයා යටතේ පවතින අමාත්‍යාංශ වන මුදල්, රාජ්‍ය ආරක්ෂක සහ නාගරික සංවර්ධන, මහාමාර්ග වරාය සහ නාවුක කටයුතු, නීතිය හා සාමය යන අමාත්‍යාංශවල උපදේශක කාරක සභාවලට සහභාගී වීම සඳහා ජනාධිපති මහින්ද රාජපක්ෂ මහතා පාර්ලිමේන්තු සංකීර්ණයට පැමිණියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082011</link>
    <topic>ශ්‍රීලනිපය දයාව-කරුණාව හා මෛත්‍රිය සමඟ ජනහද දිනූ පක්ෂයක්</topic>
    <author/>
    <content>ඇතැම් දේශපාලන පක්ෂ වෛරය , ද්වේශය, කෝපය වපුරන අතරතුර ශ්‍රීලනිපය ආරම්භයේ පටන් අද දක්වා ජනතාව අතරට දයාව ,කරුණාව හා මෛත්‍රිය ගෙන ගිය පක්ෂයක්. අපේ පක්ෂයේ වැඩිහිටි පරපුරේ මෙන්ම වත්මන් තරුණ පරපුරේ ද දෑත්වල ලේ ගෑවී නැහැ.රට අගාධයට ගෙනයනු වෙනුවට රට ත්‍රස්තවාදයෙන් මුදා ගනිමින් නූතන තරගකාරී ලෝකයේ අපේ මව්බිම ඉහළටම ඔසවා තැබීම ශ්‍රීලනිපයේ අරමුණ යැයි හම්බන්තොට දිස්ත්‍රික් පාර්ලිමේන්තු මන්ත්‍රී නීතීඥ නාමල් රාජපක්ෂ මහතා සඳහන් කරයි.ඔහු එසේ සඳහන් කළේ රඹුක්කන මැතිවරණ කොට්ඨාසයේ කලාපීය මට්ටමින් පැවැති ශ්‍රීලනිප තරුණ හමු 6ක් අමතමිනි.ශ්‍රීලනිපයේ තරුණ සමිති ප්‍රතිසංවිධාන කටයුතු මේ දිනවල දිවයින පුරා මැතිවරන කොට්ඨාස මට්ටමින් සිදු කෙරෙන අතර එම වැඩපිළිවෙලට, නිල් බලකාය නිර්මාතෘ හම්බන්තොට දිස්ත්‍රික් පාර්ලිමේන්තු මන්ත්‍රී නීතීඥ නාමල් රාජපක්ෂ මහතා නායකත්වය ලබා දේ.ඒ යටතේ සෑම මැතිවරණ කොට්ඨාසයකම කළාපීය මට්ටමින් තරුණ හමු සංවිධානය කරන අතර දිස්ත්‍රික් හා ජාතික තරුණ සංවිධානය වඩාත් ශක්තිමත්ව ප්‍රතිනිර්මාණය කිරීම මෙම තරුණ හමු මාලාවේ අරමුණ වේ.ඒ අනුව රඹුක්කන මැතිවරණ කොට්ඨාසයේ කළාපීය තුරුණු හමු 6ක් පසුගිය දා (17) දැලිවල, වහව, කිරිවල්ලාපිටිය, කඩිගමුව, කොටගම, හිරිවඩුන්න සහ සූරියපුර යන ස්ථානවල පැවැත්විණි.කෑගල්ල දිස්ත්‍රික් පාර්ලිමේන්තු මන්ත්‍රී එම දිස්ත්‍රික්කයේ ශ්‍රීලනිප තරුණ සංවිධානයේ සභාපති කනක හේරත් මහතා මෙම කළාපීය තුරුණු හමු 6 සංවිධාන කර තිබූ අතර එම සියලු රැස්වීම් සඳහා දහස් සංඛ්‍යාත තරුණ තරුණියන් මෙන්ම වැඩිහිටියෝද වයස් භේදයකින් තොරව එක්වීම විශේෂයෙන් කැපී පෙනිණි.මෙම ජනහමු අමතමින් පාර්ලිමේන්තු මන්ත්‍රී නාමල් රාජපක්ෂ මහතා සඳහන් කළේ මෙරට සෑම දේශපාලන පක්ෂයකටම තරුණයන් මතක් වන්නේ මැතිවරණ සමයේ පමණක් බවය.එහෙත් ශ්‍රීලනිපයේ වත්මන් නායක ජනාධිපති මහින්ද රාජපක්ෂ මැතිතුමා එම පිළිවෙත උඩුයටිකුරු කරමින් මෙරට තරුණ පරපුරට සමාජ ආර්ථික හා දේශපාලනමය වශයෙන් වඩාත් යහපත් හෙටක් උදාකිරීම සඳහා මනා දැක්මකින් ක්‍රියාකාරී වැඩපිළිවෙලක් රටට හඳුන්වාදී ඇතැයි කීය.රට කෙතරම් ආර්ථික වශයෙන් සශ්‍රීක වුවද තරුණ පරපුරට නිසි දැක්මක් හෝ සැබෑ දේශපාලන අවබෝධයක් නොමැතිනම් එම රට විනාශයට පත්වන බව මැද පෙරදිග රටවල මෑතක සිදු වූ විනාශකාරී ක්‍රියාවන්ගෙන් පෙනී යනවා.මැදපෙරදිග ඇතැම් රටවල් ආර්ථික වශයෙන් දැවැන්තයින් වුවද එම රටවල තරුණ පරපුරට නිසි දේශපාලන අවබෝධයක් ලබානොදීමේ ප්‍රතිඵලයක් වශයෙන් එම රටවල තරුණ ආවේගශීලීත්වය බටහිර රටවල් ඔවුන්ගේ පටු දේශපාලන අරමුණූ සඵල කරගැනීමට යොදාගනු ලැබුවා.එම රටවල තරුණ පරපුර බටහිර අධිරාජ්‍යවාදී බලවේගවල රූකඩ බවට පත්වීමේ අවසන් ප්‍රතිඵලය වූයේ අපේක්ෂා කළ නිදහස වෙනුවට එම රාජ්‍ය පද්ධතියම අරාජික වීමයි. විනාශ වීමයි. එම වැඩපිළිවෙල අපරට තුළද ක්‍රියාත්මක කිරීමට ඇතුම් බටහිර බලවේග කැස කවනවා.නිවැරදි දේශපාලන දැක්මක් නොමැති කමින් මැදපෙරදිග තරුණ පරපුර බටහිර අතකොලු බවට පත්වෙමින් ඔවුනුත් ඔවුනගේ රටවලුත් විනාශය කරා ගෙන ගියත් ශ්‍රීලනිපය මේ රටේ තරුණ පරපුරුට නිසි දේශපාලන අවබෝධය ලබා දෙමින් තාරුණයේ දායකත්වය රට නගා සිටුවීමේ කටයුත්තට දායක කරගන්නේ යැයිද නාමල් රාජපක්ෂ මහතා කීය.එහෙත් නිල් බලකායේ අප රට පුරා මෙවන් තරුණ සමුළු සංවිධානය කරමින් තරුණ පරපුර දේශපාලනමය වශයෙන් දැනුවත් කරමින් විනාශකාරී බලවේග වලින් අපේ තරුණයින් මෙන්ම අපේ රටට ද ආරක්ෂා කරගැනීමට දිවි හිමියෙන් කටයුතු කරන්නේ යැයි ද නාමල් රාජපක්ෂ මහතා වැඩි දුරටත් පැවසීය.තරුණ ඔබට ලොකු වගකීමක් යුතුකමක් පැවරී ඇත. අපේ රණවිරුවන් දිවි පුදා දිනාගත් නිදහස ආරක්ෂා කිරීම,මේ රට ආසියාවේ ඉසුරුමත්ම දේශය බවට පත්කිරීමේ කටයුත්තට දායකවීම අද අපේ රටේ සෑම තරුණයෙකුගේම වගකීමක්.මෙහිදී අදහස් දැක් වූ පාර්ලිමේන්තු මන්ත්‍රී කනක හේරත් මහතා සඳහන් කළේ මේ වන විට ශ්‍රීලනිපය මේ රටේ පමණක් නොව කළාපීය මට්ටමින් ද දැවැන්ත දේශපාලන පක්ෂයක් බවට පත්ව ඇති බවය.ඊට සමගාමීව පක්ෂයේ තරුණ සංවිධානය ප්‍රතිසංවිධානය කිරීමේ අවශ්‍යතාවය සපුරාලමින් ඊට ජවසම්පන්න නායකත්වයක් ලබාදීම පිළිබඳව නිල්බලකාය නිර්මාතෘ පාර්ලිමේන්තු මන්ත්‍රී නීතීඥ නාමල් රාජපක්ෂ මහතාට කෘතවේදීත්වය පළකරන බවද කනක හේරත් මහතා කීය.මෙම වැඩපිළිවෙල යටතේ ගමේ තරුණයාට ජාතික මට්ටමටම ගොස් රටේ ප්‍රතිපත්ති සම්පාදනයට දායක වීමට ඉඩකඩ ලැබී ඇති අතර ඒ හරහා පක්ෂයෙ පමණක් නොව සමස්ත දේශයම දැනුමින් , තාක්ෂණයෙන් පොහොසත් කිරීම වත්මන් ශ්‍රීලනිප තරුණ සංවිධානයේ අරමුණ බවද කනක හේරත් මහතා කීය.මෙම අවස්ථාවන්ට සබරගමු මහ ඇමැති මහීපාල හේරත් ,පාර්ලිමේන්තු මන්ත්‍රීවරුන් වන එරික් ප්‍රසන්න වීරවර්ධන,ෂෙහාන් සේරසිංහ,තාරානාත් බස්නායක, පළාත් සභා මන්ත්‍රීවරුන් වන ආනනන්ද මිල්ලංගොඩ, ජෙහාන් ප්‍රනාන්දු ,තාරක බාලසූරිය,චමිල් දිසානායක, ප්‍රියන්ත පතිරණ සහරඹූක්කන ප්‍රාදේශිය සභාවේ සභාපති අතුල හඳගම යන මහත්වරු ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082012</link>
    <topic>ආයෝජන මණ්ඩලයප්‍රතිව්‍යුහගත කෙරේ</topic>
    <author>චමීර ඇල්ලදෙණිය</author>
    <content>ඍජු විදේශ ආයෝජන වර්ධනය කිරීමේ අරමුණින් ආයෝජන මණ්ඩලය ප්‍රතිව්‍යුහගත කිරීමට ආයෝජන ප්‍රවර්ධන අමාත්‍යාංශය කටයුතු කර තිබේ.ආයෝජන මණ්ඩලයේ අංශ පහක් යටතේ ප්‍රතිව්‍යුහගත කර තිබෙන මහා පරිමාණ ආයෝජනවලට අමතරව මධ්‍ය පරිමාණ ආයෝජනවලට ද වැඩි අවධානයක් යොමු කර ඇති බව ආයෝජන මණ්ඩලයේ ක්‍රියාකාරී අධ්‍යක්ෂ ආචාර්ය නිමල් සමරප්පුලි මහතා පවසයි.ආයෝජන ප්‍රවර්ධන අමාත්‍යාංශයේ දී ඊයේ (19) පැවැති මාධ්‍ය හමුවට එක්වෙමින් සමරප්පුලි මහතා මේ බව කීවේය.නව තාක්ෂණය භාවිත කරමින් ඔන් ලයින් ක්‍රමයක් හඳුන්වා දීමටත්, ආයෝජනවලට අදාළ ක්‍රියාවලිය කාර්යක්ෂම කිරීමටත් මෙමඟින් අපෙක්ෂා කරන බව ද හෙතෙම සඳහන් කළේය.ගුවන් තොටුපළේ ආයෝජකයන් පිළිගැනීමේ කවුන්ටරයක් විවෘත කරන අතර, පුහුණු ශ්‍රම බලකාය වර්ධනය කිරීමටත් මෙමඟින් අපේක්ෂා කරන බව කී සමරප්පුලි මහතා ග්‍රාමීය සංවර්ධනයට අදාළ මධ්‍ය පරිමාණ ආයෝජන වර්ධනය කිරීමට කටයුතු කරන බව ද කීය.තරුණ පරපුර සඳහා රැකියා සම්පාදනය විධිමත්ව වර්ධනය කිරීමටත් මෙම ප්‍රතිව්‍යූහය යටතේ සිදු කෙරේ. ආයෝජන කොළඹින් පිටට ගෙන යාම තුළින් ග්‍රාමීය ආර්ථික පද්ධතිය ශක්තිමත් කෙරේ. ආයෝජකයන්ට විශේෂ බදු සහන ලබාදීමත් , නව ආයෝජන කලාප ඇති කිරීමටත් මෙමඟින් සිදුවේ. ආයෝජන ප්‍රවර්ධන අමාත්‍යාංශයේ ලෙක්ම් එම් එම් සී ප්‍රදිනාන්දු මහතා ඇතුළු නිලධාරීහූ පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082013</link>
    <topic>සරණාගත කඳවුරුවලට පහසුකම් ඉල්ලා ඉදිරිපත් කළ පෙත්සමක් මදුරාසි මහාධිකරණය නිෂ්ප්‍රභ කරයි</topic>
    <author>මහින්ද අලුත්ගෙදර</author>
    <content>ඉන්දියාවේ ශ්‍රී ලාංකික සරණාගතයින් රඳවා සිටින කඳවුරුවල පහසුකම් වැඩිකරන ලෙස ඉල්ලා ඉදිරිපත් කළ පෙත්සමක් මදුරාසි මහාධිකරණය විසින් නිෂ්ප්‍රභ කර තිබේ. මහාධිකරණ විනිසුරු එම්. ජයිචන්ද්‍රන් සහ ආර්. මහාදේවන් විසින් අදාළ පෙත්සම නිෂ්ප්‍රභා කර ඇති අතර පෙත්සමට එරෙහිව ඉදිරිපත්ව තිබු තවත් පෙත්සමක් සම්බන්ධයෙන් කරුණු සලකා බැලු මහාධිකරණය මේ තිරණය ගෙන තිබෙන බව වාර්තා වෙයි.විරුද්ධව ඉදිරිපත් වු පෙත්සම මඟින් සරණාගත කඳවුරුවල වෙසෙන ශ්‍රී ලාංකිකයින්ට අවශ්‍ය පහසුකම් මේ වනවිටත් සපයන බව පෙන්වා දී තිබෙන අතර ඒ අනුව තවදුරටත් පහසුකම් සැපයීමේ අවශ්‍යතාවක් නැතැයි පෙන්වාදී තිබේ. ඉන්දීය මධ්‍යම රජය සහ තමිල්නාඩු ප්‍රාන්ත රජය, සරණාගතයින්ට ඉන්දියාව තුළ සාමකාමි ජිවිතයක් ගත කිරීම සඳහා අවස්ථාව සලසා ඇති බවද අදාළ පෙත්සමෙන් පෙන්වා දී ඇත.ශ්‍රී ලාංකිය සරණාගතයින් වෙසෙන ප්‍රධාන කඳවුරු තුනක් ඉන්දියාවේ අනයියූර්, තිරුවදාවූර් සහ උචාපත්ති යන දිස්ත්‍රික්කවල පිහිටා ඇති අතර එම කඳවුරු තුළ පවුල් 1,728 ක සරණාගතයින් 5,872 ක් පමණ සිටින බව වාර්තා වෙයි. සරණාගතයින්ට පහසුකම් සැලසිම සඳහා රජය විසින් ඉන්දිය රුපියල් කෝටි 4.77 මුදලක් වෙන්කර ඇති බවද එම වාර්තා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082014</link>
    <topic>සාජාහි සේවය කළ ශ්‍රී ලාංකික ශ්‍රමිකයෙක් ගෙල වැලලා ගෙන</topic>
    <author>මහින්ද අලුත්ගෙදර</author>
    <content>එක්සත් අරාබි එමීර් රාජ්‍යයේ සාජාහි සේවය කළ ශ්‍රී ලාංකික ශ්‍රමිකයකු සියදිවි හානිකර ගෙන තිබේ. එම ශ්‍රී ලාංකිකයා නවාතැන් ගෙන සිටි කාමරය තුළ ගෙල වැලලා ගෙන සියදිවි හානිකර ගෙන ඇති බව වාර්තා වෙයි.මේ පුද්ගලයා නවාතැන් ගෙන සිටි ස්ථානයේ සිටි තවත් පිරිසක් විසින් මළ සිරුර සොයා ගෙන ඇති අතර අනතුරුව මේ සම්බන්ධයෙන් සාජිහි පොලීසියට දැනුම් දී තිබේ. සියදිවි හානිකර ගැනීමට හේතුව මෙතෙක් අනාවරණය වී නොමැති අතර එරට පොලිසිය මේ සම්බන්ධයෙන් විමර්ශන ආරම්භ කර ඇතැයි වාර්තා වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082015</link>
    <topic>කොමිසමේ උපදේශක කමිටුවට නව සාමාජිකයෝ දෙදෙනෙක්</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවට උපදෙස් ලබාදීමට පත්කළ උපදේශක කමිටුවට නව සාමාජිකයන් දෙදෙනකු පත් කිරීමට ජනාධිපති මහින්ද රාජපක්ෂ මහතා තීරණය කරයි. ඒ අනුව ඉන්දීය ජාතික මහාචාර්ය අව්දාස් කවුසාල් සහ පාකිස්තාන ජාතික අහමර් බිලාල් සූෆි මෙලෙස පත්කර තිබේ.මෙම පත් කිරීමත් සමඟ උපදේශක කමිටුවේ සාමාජිකයන් ගණන පහක් දක්වා ඉහළ යන බව ද ජනාධිපති මහින්ද රාජපක්ෂ මහතා පෙන්වා දෙයි. අරලියගහ මන්දිරයේ දී ඊයේ (19) පෙරවරුවේ මාධ්‍යවේදීන් වෙත අදහස් දක්වමින් ජනාධිපති මහින්ද රාජපක්ෂ මහතා මේ බව ප්‍රකාශ කළේය. මෙම නව පත්කිරීම් කොමිසමේ සභාපතිවරයාගේ ඉල්ලීම මත සිදුකළ බව ද ඒ මහතා පැවසීය.අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව වෙත දැනටමත් පැමිණිලි 20,000 කට ආසන්න ප්‍රමාණයක් ලැබී ඇති බව පෙන්වාදුන් ජනාධිපතිවරයා ඒවා විමර්ශනය කරමින් පවතින බව ද සඳහන් කළේය.කොමිසමේ විමර්ශන කාල සීමාව එලඹෙන 2015 වසරේ පෙබරවාරි මස 15 වන දින දක්වා දීර්ඝ කළ බව ද ඒ මහතා පෙන්වා දුන්නේය.අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවට උපදෙස් ලබාදීමට ජනාධිපති මහින්ද රාජපක්ෂ මහතා විසින් පසුගිය මාසයේ දී ජාත්‍යන්තර කීර්තියට පත් විද්වතුන් තිදෙනකුගෙන් යුත් උපදේශක කමිටුවක් පත්කළ අතර මෙලෙස නව සාමාජිකයන් දෙදෙනකු පත්කිරීමත් සමඟ කොමිසමේ සාමාජික පිරිස තවදුරටත් ඉහළ යයි.මෙය කොමිසමේ කටයුතු තවදුරටත් විනිවිද භාවයකින් යුතුව කිරීමට හා එහි ප්‍රජාතන්ත්‍රවාදී රාමුව ශක්තිමත් කිරීමට සිදුකළ බව පෙන්වාදුන් ජනාධිපතිවරයා මේ සඳහා කලාපිය වශයෙන් ද අවශ්‍ය උපදෙස් ලබාගැනීමට හැකියාව ඇති කිරීම මෙම පත් කිරීමේ අරමුණ බව ද පෙන්වා දුන්නේය.මෙම උදේශක කමිටුවේ සාමාජිකයන්ගේ ස්වාධීනත්වය පිළිබඳ මතුවී ඇති ඇතැම් චෝදනා සම්බන්ධයෙන් අදහස් පළකළ ජනාධිපති මහින්ද රාජපක්ෂ මහතා එක්සත් ජාතීන්ගේ මානව හිමිකම් කොමිසම විසින් පත්කළ විමර්ශන කමිටුවේ සාමාජිකයන් පිළිබඳ ද එලෙසම චෝදනා නැඟී ඇති බව පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082016</link>
    <topic>මධ්‍යම පළාත් සභාවේ එජාප මන්ත්‍රී පද්මලාල් අල්විස්ට ඉදිරි අසුනක් දීම ගැන විපක්ෂ මන්ත්‍රීන්ගෙන් දැඩි විරෝධය</topic>
    <author>ඉන්දික පොල්කොටුව</author>
    <content>මධ්‍යම පළාත් සභාවේ එ. ජා. ප. ජ්‍යෙෂ්ඨ මන්ත්‍රීවරයකු වන පද්මලාල්ද, අල්විස් මහතාට විපක්ෂයේ ඉදිරිපෙළ අසුනක් ලබාදීම සම්බන්ධයෙන් විපක්ෂ මන්ත්‍රීවරුන් පිරිසකගේ විරෝධය එල්ලවී තිබේ.පළාත් සභා මන්ත්‍රී සංජීව කවිරත්න මහතාගේ අභාවයෙන් පසු හිස්වූ විපක්ෂයේ ඉදිරිපෙළ අසුන පද්මලාල්ද අල්විස් මහතාට ලබාදී ඇති අතර එයට විපක්ෂ මන්ත්‍රීවරුන් පිරිසකගේ විරෝධය එල්ලවී ඇත.ජ්‍යෙෂ්ඨ මන්ත්‍රීවරයකු වන තමාට එම ඉදිරිපෙළ අසුන හිමිවිය යුතු බවත් එයට එරෙහි වීමට කිසිවකුට නොහැකි බවත් පද්මලාල් අල්විස් (එජාප) මහතා කීය.විපක්ෂයට අයත් දේශපාලන පක්ෂ දෙකක සාමාජික මන්ත්‍රීවරුන් දෙදෙනකුගේ විරෝධය මෙලෙස බරපතළ ලෙස පද්මලාල් ද අල්විස් මහතාට එල්ලවී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082017</link>
    <topic>ගාලු කුමාරියේ ගිය කතකගේරන් වළල්ල සොරා ගත් අය දැලේ</topic>
    <author>නිමල් රාජපක්ෂ</author>
    <content>ගාලු කුමාරී ශීඝ්‍රගාමී දුම්රියේ ගමන් කළ කාන්තාවකගේ බෑගයේ තිබු රුපියල් 75000ක් වටිනා රන් වළල්ලක් සොරා ගත් සැකකරුවකු දුම්රිය ආරක්ෂක නිලධාරීන් අත්අඩංගුවට ගෙන ඇත.අත්අඩංගුවට ගත් සැකකරු දුම්රිය මගීන්ගේ රන් අභරණ සොරා ගන්නා අයකු බවත්, මීට පෙර කිහිප වතාවක්ම මෙවැනි සොරකම් කර කට්ටි පනිමින් සිටි අයකු බවත් දුම්රිය ආරක්ෂක අධිකාරී සේනක ජයසේන මහතා පවසයි.සිද්ධිය වී ඇත්තේ පසුගිය දා (17) දහවල් 2.15ට මරදාන දුම්රිය ස්ථානයෙන් ගමන් ඇරඹු ගාලු කුමාරී දුම්රියේ ගමන් ගත් කාන්තාවකටය. කාන්තාවකගේ බෑගයේ තිබු රන්වළල්ල නොතිබු බව පවසමින් දුම්රියේ කෑ ගසද්දී දුම්රියේ සිටි දුම්රිය ආරක්ෂක නිලධාරීන් දැඩිලෙස සෝදිසි කිරීමේ දී වළල්ල සොරාගෙන තිබු සැකකරු කොටුකර ගැනීමට හැකිවී තිබේ.අත්අඩංගුවට ගත් සැකකරු රන් වළල්ලත් සමඟ අළුත්ගම පොලිසියට දුම්රිය ආරක්ෂක නිලධාරීන් බාරදී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082018</link>
    <topic>රත්ත්‍රන් කිලෝ 12ක් සමඟ සැක 3ක් දැලේ</topic>
    <author>රක්ෂණ ශ්‍රීයන්ත</author>
    <content>රත්ත්‍රන් කිලෝග්‍රෑම් 12ට ආසන්න ප්‍රමාණයක් ප්‍රවාහනය කරමින් සිටි පුද්ගලයන් තිදෙනකු තලෙයිමන්නාරම ප්‍රදේශයේ දී ඊයේ (19) අත්අඩංගුවට ගෙන තිබේ.තලෙයිමන්නාරම පොලීසිය සැක කටයුතු ලෙස නතර කර තිබු වෑන් රථයක් පරික්ෂා කිරීමේ දී එම වෑන් රථයේ තිබී රෙදිවලින් ආවරණය කළ රත්ත්‍රන් කිලෝ ග්‍රෑම් 11 ග්‍රෑම් 828ක් බර අගල් 5 අගල් 4 ප්‍රමාණයේ රන් පටි 53ක් සොයා ගත් බව පොලිසිය පවසයි.අත්අඩංගුවට ගත් පුද්ගලයන් කොළඹ, වත්තල සහ පුත්තලම යන ප්‍රදේශවල පදිංචිකරුවන් බව පොලිස් පරීක්ෂණවලින් අනාවරණය වී තිබේ.තලෙයිමන්නාරම පොලිසිය මේ සම්බන්ධව වැඩිදුර විමර්ශන පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082019</link>
    <topic>රාජ්‍ය සාහිත්‍ය සම්මානඋළෙල සැප්තැම්බර් 3දා</topic>
    <author>රක්ෂණ ශ්‍රීයන්ත</author>
    <content>රාජ්‍ය සාහිත්‍ය සම්මාන ප්‍රදානෝත්සවය-2014 සැප්තැම්බර් 3 දා සවස 2.30ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් හා සංස්කෘතික හා කලා කටයුතු අමාත්‍ය ටී.බී.ඒකනායක මහතා ගේ සහභාගිත්වයෙන් පැවැත්වේ.ශ්‍රී ලාංකේය සාහිත්‍ය ක්ෂේත්‍රය තම නිර්මාණ දායකත්වයෙන් පෝෂණය කළ ලේඛක ලේඛිකාවන් අගය කරමින් රාජ්‍ය සාහිත්‍ය සම්මාන පිරිනැමීම මෙහි දී සිදුකෙරේ.57වන වරට පැවැත්වෙන මෙවර රාජ්‍ය සාහිත්‍ය සම්මාන ප්‍රදානෝත්සවයේ දී 2013 වර්ෂයේ සිංහල, දෙමළ හා ඉංග්‍රීසි භාෂාවලින් ලියා පළ කළ විශිෂ්ටතම නවකතාව, කෙටිකතා සංග්‍රහය, පද්‍ය සංග්‍රහය, ගී පද මාලා සංග්‍රහය, නාට්‍ය කෘති , යොවුන් සාහිත්‍ය කෘති, ළමා සාහිත්‍ය කෘති, පරිවර්තන කෘති ,විද්‍යා ප්‍රබන්ධ කෘති , විවිධ විෂය ශාස්ත්‍රීය හා පර්යේෂණ කෘති සඳහා සම්මාන පිරිනැමීමට නියමිතය.මීට අමතරව ශ්‍රී ලාංකේය සාහිත්‍යය ක්ෂේත්‍රයට අනූපමේය සේවයක් කළ සිංහල, දෙමළ හා ඉංග්‍රීසි මාධ්‍ය ජ්‍යෙෂ්ඨ සාහිත්‍යවේදීහු තිදෙනකු ජීවිතයේ එක්වරක් පමණක් ප්‍රදානය කරන “සාහිත්‍යරත්න“ ගෞරව සම්මානයෙන් පිදුම් ලබයි. එසේම මෙම උත්සව‍යේ දී ප්‍රවීණ සාහිත්‍යවේදීන්ගේ ලිපි ඇතුළත් “සාහිත්‍යය - විශේෂ කලාපය” එළි දැක්වීමට ද නියමිතව තිබේ.රාජ්‍ය සාහිත්‍ය සම්මාන ප්‍රදානෝත්සවය සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය සාහිත්‍ය අනුමණ්ඩලය මගින් සංවිධානය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082020</link>
    <topic>ශ්‍රී ලංකා නිදහස් ගුරු සංගමය සවිබල ගන්වා එහි ප්‍රගති වාර්තාව මධ්‍යම කාරක සභාවට ලබා දෙනවා</topic>
    <author>නිරුෂි විමලවීර</author>
    <content>ශ්‍රී ලංකා නිදහස් ගුරු සංගමය සවිබල ගන්වා ශ්‍රී ලංකා නිදහස් පක්ෂ මධ්‍යම කාරක සභාවට ගුරු ප්‍රගති වාර්තාවක් ඉදිරිපත්කරන්නේ යැයි ආර්ථික සංවර්ධන ඇමැති බැසිල් රාජපක්ෂ මහතා අවධාරණය කළේ ය. වෘත්තීය සමිති පිහිටුවීම වෘත්තීය අයිතියක් මෙන්ම පක්ෂයේ ශක්තියට ද වැදගත් බව කී ඇමැතිවරයා එමගින් ආසන සංවිධාන සම්බන්ධීකරණය කටයුතු අඛණ්ඩව පවත්වා ගෙන යා හැකි යැයි සඳහන් කළේ ය.ඇමැතිවරයා මෙසේ සඳහන් කළේ ශ්‍රී ලංකා නිදහස් ගුරු සංගමය සවිබල ගැන්වීම නිමිත්තෙන් ඊයේ(19) කොළඹ ශ්‍රාවස්ත්‍රියේ පැවැති උත්සවයකට එක් වෙමිනි.ඇමතිවරයා මෙසේද කීය .ගුරු සංගමය ශ්‍රි ලංකා නිදහස් පක්ෂයේ කලක් ප්‍රබලව මෙන්ම වඩා ක්‍රියා කාරීව පැවැති වෘත්තිය සමිතියක්. ශ්‍රි ලංකා නිදහස් පක්ෂය සමඟ එදා ගුරු මහත්ම මහත්මීන් ගහට පොත්ත මෙන් බද්දව සිටියා.එස් .ඩබ්ලිව් .ආර් .ඩි .බණ්ඩාරනායක මහතා පක්ෂය පිහිටුවා 56 දී එජාප ආණ්ඩුව පෙරලා ශ්‍රි ලංකා නිදහස් පක්ෂ ආණ්ඩුවක් පිහිටුවේ ගුරු භවතුන් පක්ෂය සමඟ බද්ධව සිටි නිසායි. 56 ආණ්ඩුව පිහිටුවීම ප්‍රගතිශීලි නායකයන් පිටුපස හිටියේ ගුරුවරුයි. එදා පංච මහා බලවේගය 56 ආණ්ඩුව බිහිකිරීමට මුල් වුණා.සිංහල ඉංග්‍රිසී ගුරුවරුන්ගේ එදා වෙනසක් තිබුණා. පඩිනඩිවල පිළිගැනීමේ වෙනසක් තිබුණා. රෙද්ද බැනියම අඳින ගුරුවරු සිටියේ ශ්‍රී ලංකා නිදහස්පක්ෂය වටායි. ඇමැතිවරුන්ගේ සමාජීය දේශපාලන හා සංවර්ධන වැඩවල දී ගුරුවරු ප්‍රමුඛ ස්ථානය ගෙන කටයුතු කළා. එහෙත් මෑතක දී එම තත්ත්වය වෙනස් වී තිබෙනවා. අපේ නිල අයිතිය ලැබී ඇති ගුරු සංවිධාන ප්‍රබලව පක්ෂයේ හෝ ගුරු වෘත්තියේ සංවිධාන වී නැහැ.පළාතේ මහ ඇමැතිවරයා අධ්‍යාපන විෂයභාර ඇමැතිවරයා, රාජ්‍ය පරිපාලන ඇමැති ජෝන් සෙනෙවිරත්න සහ නියෝජ්‍ය ඇමැති ලසන්ත අලගියවන්න මහත්වරුන්ගේ ප්‍රධානත්වයෙන් වැඩ පිළිවෙළක් ඇරඹුවා.ඒ යටතේ ගුරු සංගමය සවිබල ගැන්වීමේ වැඩපිළිවෙළක් ආරම්භ කළ යුතු බව ශ්‍රි ලංකා නිදහස් පක්ෂ මධ්‍යම කාරක සභාවේ දී යෝජනා වුණා. ජනාධිපතිතුමාගේ පූර්ණ එකඟත්වය ඊට හිමි වුණා. මෙම වැඩපිළිවෙළ අන් පළාත් වලට වඩා දින ඉලක්කම්වලින් පළමු ස්ථානය ගන්න බස්නාහිර මහ ඇමැතිතුමා සමත් වුණා. එය මට ආඩම්බරයක්.විවිධ ප්‍රශ්නවල දී සමහරුන්ගේ මුහුණු හොඳ වෙනවා. සිනහ යනවා. සමහරුන්ගේ මුහුණු අඳුරු වෙනවා. මෙම කාර්ය සාර්ථක වුණාම ඉදිරි මධ්‍යම කාරක සභාවේ දී ගුරු ප්‍රගති වාර්තාව ඉදිරිපත් කරන්න පුළුවන්.මෙවන් අද්විතීය කටයුතු කරන පක්ෂයේ අනු කමිටු තියෙන්නේ කීපයයි. නිදහස් වෘත්තීය සමිතියත් ශ්‍රි ලංකා නිදහස් ගුරු සංගමයත් ඊට අයත් වෙනවා. ඊළඟ මැතිවරණ කටයුතුවල දී ගම් මට්ටමින් නියෝජිතයන් ලෙස ගුරු සංගමයේ නිලධාරීන් පත් කළ හැකියි. කලාපයේ පක්ෂ සභාපති , උපදේශක, නායකත්ව තනතුරුට පත් කළ යුත්තේ ගමක සිටින ගුරු මහතෙක් හෝ මහත්මියක්. ඊටඅමතරව දිවි නැඟුම නිලධාරීන්, ආර්ථික සංවර්ධන නිලධාරීන්, තැපැල් කාර්යාලවල නිලධාරීන්, රජයේ වෙනත් නිලධාරීන් ලෙස විශාල රාජ්‍ය සේවකයන් පිරිසක් ගමක ජිවත් වෙනවා. ගමක ජීවත්වන දහ දෙනෙකුගෙන් එක් අයෙක් රාජ්‍ය සේවා නිලධාරියෙක්. ක්ෂේත්‍ර නිලධාරීන්ට මෝටර් සයිකල් දෙන වැඩපිළිවෙළේ දී වැඩක් කරන්න වේලාවක් තියෙනවාද? කියා ඇතැමුන් ප්‍රශ්න කළා. ගුරු සමිති පිහිටුවා ඒ යටතේ ඡන්ද පොළ- ආයතන කමිටු වැඩ මේ අයට භාර දෙමු කියා මම මහ ඇමැතිතුමාට යෝජනා කරනවා.බස්නාහිර මහ ඇමැති ප්‍රසන්න රණතුංග මහතා- පාසල්වල නාම ලේඛනවලට අනුව ගුරුවරු පනස් දෙනෙකුට එක නිලධාරියකු බැගින් පත් කිරීමට යෝජනා වුණා. කලාප එකොළහක් යටතේ මෙය ක්‍රියාත්මක කිරීමට ‍යෝජිතයි. ගුරු සංගම් පමණක් නොව තරුණ සම්මේලන, කාන්තා සම්මේලන ආදී පක්ෂ ප්‍රතිසංවිධාන වැඩපිළිවෙළක් පක්ෂය ආරම්භ කර තිබෙනවා.කැලණිය විශ්වද්‍යාලයේ ජ්‍යෙෂ්ට කථිකාචාර්ය ආචාර්ය ඉඳුරාගාරේ ධම්මරතන හිමි , නියෝජ්‍ය ඇමැති ලසන්ත අලගියවන්න මහතා ඇතුළු ශ්‍රි ලංකා නිදහස් ගුරු සංගමයේ නිලධාරී විශාල පිරිසක් මේ අවස්ථාවට එක්වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082021</link>
    <topic>සිළුමිණේ නිහාල් පී. අබේසිංහටඉංජිනේරු විශිෂ්ටතා ජනමාධ්‍ය සම්මානය</topic>
    <author/>
    <content>ශ්‍රී ලංකා ඉංජිනේරු ආයතනය සංවිධානය කළ ඉංජිනේරු විශිෂ්ටතා සමමාන උළෙල 2014 පසුගියදා පැවැති අවස්ථාවේ දී එහි සුවිශේෂි සම්මානයක් වන ඉංජිනේරු විශිෂ්ටතා ජනමාධ්‍ය සම්මානය දිනා ගැනීමට සිළුමිණ පුවත්පතේ සම කර්තෘ නිහාල් පී. අබේසිංහ මහතා සමත් විය.ශ්‍රී ලංකා ඉංජිනේරු ආයතනයේ සභාපති ඉංජිනේරු ශවින්ද්‍රනාත් ප්‍රනාන්දු මහතා එම සම්මානය අබේසිංහ මහතාට පිරිනැමූ අවස්ථාවයි මේ. ශ්‍රී ලංකා ඉංජිනේරු ආයතනයේ ලබන වසරේ යෝජිත සභාපති එස්. බි. විජේකොන් මහතා ද මෙහි සිටියි. මෙම සම්මාන උළෙලේදී ජනමාධ්‍ය වෙනුවෙන් පිරිනැමු එකම සම්මානය වූයේද අබේසිංහ මහතා හිමි කරගත් මෙම සම්මානයයි.එම උත්සවයේ ප්‍රධාන අමුත්තා ලෙස සභභාගි වූයේ ජ්‍යෙෂ්ඨ අමාත්‍ය මහාචාර්ය තිස්ස විතාරණ මහතා යි. මෙරට ඉංජිනේරුමය කටයුතු හා දක්ෂතා පිළිබඳ සරල බසින් පසුගිය වසරවල සිළුමිණ පුවත්පතට ලියු විශේෂාංග හා ප්‍රවෘත්ති අගය කරමින් මෙරට ඉංජිනේරුමය කටයුතු පිළිබඳ විශිෂ්ට ලෙස ජනමාධ්‍ය මඟින් හෙළිකළ විශිෂ්ටතම මාධ්‍යවේදියා ලෙස ප්‍රවීණ විද්වත් මණ්ඩලයක තීරණයට අනුව අබේසිංහ මහතාට මෙම සම්මානය පිරිනමා ඇත.පරිසර සන්නිවේදනය පිළිබඳ ජනාධිපති සම්මානය සමඟ කර්තෘ සංසද මාධ්‍ය සම්මාන 4ක් විද්‍යා ව්‍යාප්ති සම්මාන 3ක්, ආපදා සන්නිවේදන මාධ්‍ය සම්මාන 2ක් ලබාගෙන ඇති නිහාල් පී අබේසිංහ මහතා ශ්‍රී ලංකා පරිසර සන්නිවේදන සංගමයේ ලේකම් හා ශ්‍රී ලංකා විද්‍යා සන්නිවේදන සංගමයේ සභාපති ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082022</link>
    <topic>මෝටර් රථයක් ගෙන්වා දෙනවැයි මුදල් වංචා කළ සැකකරුට ඇප</topic>
    <author>සිරිසේන රාජපක්ෂ</author>
    <content>ජපානයෙන් “‍ෙටායොටා ඇලියොන්” වර්ගයේ මෝටර් රථයක් ආනයනය කර දෙන බව පවසා රුපියල් විසිනම ලක්ෂයක පමණ මුදලක් වංචා කළ බව කියන සැකකරුවකුට කොටුව මහේස්ත්‍රාත් හා අතිරේක දිසා විනිසුරු තිළිණ ගමගේ මහතා විසින් රුපියල් දසලක්ෂය බැගින් වූ ශරීර ඇප දෙකක් (2) ඊයේ (19) නියම කරන ලදී.මෙසේ ඇප නියම කෙරුණේ ගම්පහ, යක්කල පාරේ පිහිටි කාර් සේල් හිමිකරුවකු වන පුෂ්පසිරි නමැත්තකුටය.කඩවත, කිරිල්ලවල, ජයන්ති පාරේ පදිංචිකරුවකු වන නිමල් රත්නායක නමැත්තකු විසින් කරන ලද පැමිණිල්ලකට අනුව සැකපිට මොහු වංචා විමර්ශන අංශය මඟින් කොටුව මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ සැකකරු වෙනුවෙන් පෙනී සිටි නීතිඥ කිංස්ලි හෙට්ටිආරච්චි මහතා අධිකරණය වෙත කරුණු දක්වමින් අදාළ රුපියල් විසිනම ලක්ෂයෙන් රුපියල් විසිලක්ෂයක් දැනටමත් පැමිණිලිකරුට ගෙවා ඇති බවත්, ඉතිරි නමලක්ෂයට අදාළව චෙක්පතක් පැමිණිලිකරුට ලබාදී ඇති බව පවසමින් සැකකරුට ඇප ලබාදෙන ලෙස ඉල්ලා සිටියේය.නීතිඥ මහතාගේ එම ඉල්ලීමට අනුව මහේස්ත්‍රාත්වරයා සැකකරුට ඉහත කී ලෙස ඇප නියම කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=n14082023</link>
    <topic>රැකියා ගන්න කූට ලේඛන සැපයූ සැක දෙදෙනාට ලක්ෂ 2ක ඇප</topic>
    <author>සිරිසේන රාජපක්ෂ</author>
    <content>උද්භිද උද්‍යාන හා පොදු විනෝදාත්මක කටයුතු අමාත්‍යාංශයේ සහකාර කළමනාකාර තනතුරක් ලබා ගැනීම සඳහා ව්‍යාජ ලේඛන ඉදිරි පත් කළ බව කියන සැකකරුවන් දෙදෙනකුට කොටුව මහේස්ත්‍රත් හා අතිරේක දිසා විනිසුරු තිළිණ ගමගේ මහතා විසින් එකිනෙකාට රුපියල් ලක්ෂය බැඟින් වූ ශරීර ඇප ඊයේ (19) නියම කරන ලදී.මෙසේ ඇප ලැබූ සැකකරුවන් වූවේ බුද්ධික සිල්වා සහ ප්‍රියන්ත සමන් යන දෙදෙනාය.නුගේගොඩ ගංගොඩවිල පසන් රංජිත් විජේරත්න නමැත්තකු විසින් කොම්පඤ්ඤවීදිය පොලිසියට කරන ලද පැමිණිල්ලක් කොළඹ වංචා විමර්ශන අංශයට වැඩිදුර පරීක්ෂණ සදහා භාර දෙන ලදුව වංචා විමර්ශන අංශය මඟින් මෙම සැකකරුවන් දෙදෙනා ඊයේ කොටුව මහේස්ත්‍රාත් අධිකරණය වෙත ඉදිරිපත් කෙරිණි.ඒ අවස්ථාවේ සැකකරුවන් වෙනුවෙන් පෙනී සිටී. ජ්‍යෙෂ්ඨ නීතිඥ ජයන්ත ඩයස් නානායක්කාර මහතා අධිකරණය වෙත කරුණු දක්වමින් තම සේවා දායකයින් මෙම ක්‍රියාවට සම්බන්ධයක් නැති බවත් මෙය වෙනත් කණ්ඩායමක් විසින් සිදුකරන ලද්දක් බවත් පවසමින් ඔවුනට ඇප ලබා දෙන ලෙස ඉල්ලා සිටියේය.නීතිඥ මහතාගේ එම ඉල්ලීමට අනුව ‍මහේස්ත්‍රාත්වරයා සැකකරුවන්ට ඉහත කී ලෙස ඇප නියම කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408201</link>
    <topic>බෙන්තොට හෝටලයකට ලක්ෂ 300ක පොල්ලක් තැබූ කැනේඩියානු ජාතිකයා CID අත්අඩංගුවට</topic>
    <author>දිලීප් නිශ්ශංක - බළපිටිය සමූහ</author>
    <content>බෙන්තොට ප්‍රදේශයේ සංචාරක හෝටලයකින් විදේශිකයන්ට පිරිසකට කාමර පහසුකම් ලබා ගෙන රුපියල් ලක්ෂ තුනසියයකට ආසන්න මුදලක් නොගෙවූ කැනේඩියානු ජාතිකයකු අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් ලක්ෂයක මුදල් ඇපයක් සහ ලක්ෂ දහයේ ශරීර ඇප දෙකක් මත මුදා හැර විදේශ ගමන් තහනම් කර විදේශ ගමන් බලපත්‍රය අධිකරණයට භාර දෙන ලෙසත් ඒ බව ආගමන විගමන පාලකවරයාට දැනුම් දෙන ලෙසත් පෙරේදා (18) නියෝග කළේය.මෙසේ මුදල් ඇප සහ ශරීර ඇප මත මුදා හරින ලද්දේ කැනේඩියානු ජාතික ඩැරල් කෙලී නැමැත්තාය.මේ සැකකරු බෙන්තොට ප්‍රදේශයේ සංචාරක හෝටලයකින් කාමර පහසුකම් හා ආහාර ආදිය ලබාගෙන වරින් වර මුදල් ගෙවා ඇතත් පසුව රුපියල් ලක්ෂ තුන්සියයකට ආසන්න මුදලක් නොගෙවා සිටියදී එම හෝටලයේ හිමිකරු වන උදේනි එරන්තොට මහතා අපරාධ විමර්ශන දෙපාර්තමේන්තුවට කරන ලද පැමිණිල්ලකට අනුව අත්අඩංගුවට ගෙන අධිකරණයට ඉදිරිපත් කරමින් කරුණු කියා සිටියේය.අපරාධ පරික්ෂණ දෙපාර්තමේන්තුව සැකකරු අධිකරණයට ඉදිරිපත් කරමින් පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408202</link>
    <topic>බහින්බස් වීම පිහි ඇනුමකින් අවසන්</topic>
    <author>අලව්ව විශේෂ - ඒ කීර්තිසිංහ</author>
    <content>තරුණයින් දෙදෙනකු අතර ඇති වු බහින් බස් වීමක් දුර දිග යාම නිසා ඇති වු පිහි ඇනුමකින් එක් තරුණයකු මිය ගියේ ය.මෙසේ මිය ගියේ අලව්වේ කන්දේ ගෙදර පදිංචිව සිටි පී.ආර්.සුමිත් ගුණතිලක නමැති 29 හැවිරිදි තරැණයෙකි.මේ සම්බන්ධයෙන් එක් සැකකරුවකු අලව්ව පොලිසිය විසින් අත්අඩංගුවට ගෙන ඇත.අලව්ව පොලිස් ස්ථානාධ්පති පොලිස් පරීක්ෂක ඇන්.ඩී.බී.නිශ්ශංක මහතාගේ උපදෙස් මත වැඩි දුර පරික්ෂණ පැවැත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408203</link>
    <topic>විදේශිය දුම්වැටි ළඟ: 7500ක් දඩ</topic>
    <author>දිලීප් නිශ්ශංක බළපිටිය සමූහ</author>
    <content>තීරු බදු නොගෙවා මෙරටට ගෙන්වන ලද විදේශිය සිගරැට් 26ක් ළඟ තබා ගෙන සිටි පුද්ගලයෙකු අත්අඩංගුවට ‍ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් හත්දහස් පන්සියයක දඩ මුදලක් (19) නියම කළේය.එසේ දඩ නියම කරන ලද්දේ බළපිටිය ගාලුපාරේ පදිංචි අයකුටය.සැකකරු විදේශීය සිගරට් ලඟ තබාගෙන විකුණන බවට ලැබුණු තොරතුරකට අනුව සිදු කළ වැටලීමේදී මේ සිගරැට් සොයා ගැනීමට හැකි වූ බව පොලීසිය අධිකරණයට දන්වා සිටියේය.අම්බලන්ගොඩ පොලීසිය සැකකරු අධිකරණයට ඉදිරිපත් කරමින් කරුණු කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408204</link>
    <topic>විශේෂ බළකායේ හිටපු සෙබළාමාල හොරකමේ ගිහින්</topic>
    <author>කොටදෙනියාව සමූහ එම්.පී. කුමාර</author>
    <content>දුම්රියේ ගමන් ගන්නා කාන්තාවන්ගේ මාල කඩා ගැනීමේ නිරතව සිටි විශේෂ බළකායේ හිටපු සෙබළකු බව කියන සැකකරුවකු මීරිගම දුම්රිය ස්ථානයේදී සැකපිට අත්අඩංගුවට ගනු ලැබීය.මෙසේ අත්අඩංගුවට ගෙන ඇත්තේ අම්පාර මහඔය පදිංචිකරුවෙකි.සැකකරු වසර හයක් පමණ යුද හමුදා විශේෂ බළකායේ සේවය කර සේවය හැරගිය පුද්ගලයකු බව හෙලිවීයැයි පොලිසිය කියයි. ඔහුගේ සේවා හැදුනුම්පතද ඔහු ළඟ තිබී පොලිසියට හමුවී ඇත.සැකකරු කාන්තාවකගේ රන් දම්වැලක් කඩාගෙන පලා යද්දී මගින්ගේද සහාය ඇතිව අත් අඩංගුවට ගනු ලැබීය. සැකකරුගෙන් කළ ප‍්‍රශ්න කිරිම්වලදී ඔහු වරින් වර මෙසේ කඩාගත් රන්දම්වැල් පහක් පිලිබද තොරතුරු අනාවරණය වූයෙන් පොලිසිය ඒවාද සොයා ගත්තේය. මේ දේපලවල වටිනාකම රුපියල් ලක්ෂ තුනක් පමණ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408205</link>
    <topic>වසර ගණනාවක් තිස්සේ අසු නොවූ හොරෙක් සීසීටීවීවලින් රටටම වැඩ පෙන්වයි</topic>
    <author>මාපාකඩවැව සමුහ එච් එම් ආර් කරුණාවීර</author>
    <content>මහියංගන නගරයේ වසර කිහිපයක් තිස්සේ සිදු කරන වෙළෙදසල් කොල්ලයේ දර්ශන රූගත කරන්නට වෙළෙද සල් දෙකක සවිකර තිබු සීසීටීවි කැමරා දෙකක් නිසා හැකි වී තිබේ. වසර ගණනාවක් තිස්සේ එක් රැයකට වෙළෙදසල් කිහිපයක් මංකොල්ල කෑම මේ සොරාගේ පුරුද්දක් වන අතර සොරා සම්බන්දයෙන් කිසිදු හෝඩුවාවක් හෝ සලකුණක් නොතිබිම හේතුවෙන් අත් අඩංගුවට ගැනිමට නොහැකිව තිබුණි.පසුගිය 16වැනිදා රාත්‍රි 1.15ට පමණ මහියංගන නගරයේ වෙළෙදසලක් හා මත්පැන් අලෙවිසල් දෙකක දොරවල්වල ඉබියතුරු කඩා ඇතුළු වී මුදල් හා බඩු භාන්ඩ සොරා ගෙන ඇත.අවස්ථා රැසකදි මහියංගන නගරයේ මෙවැනි සොරකම් රැසක් සිදු උවද සොරා පිළිබද යම් හෝඩුවාවක් හෝ ඉගියක් ලබා ගන්නට කිසිවකුට නොහැකි විය. සොරකම් සිදු වු සෑම අවස්ථාවකම පොලිසිය සැක කර සිටියේ යම් පිරිසක් එක්ව සංවිධානාත්මකව නගරයේ ‍වෙළෙඳසල් කිහිපයක් කඩා සොරකම් සිදු කරන බවය.එහෙත් මෙවර එම සිතුවිල්ල වෙනස් කරමින් සොරකම සිදු කරන අයුරු මුල සිට අග දක්වා රූගත කර ගන්නට වෙළෙදසල් දෙකක සිසි ටිවි කැමරා සමත්ව ඇති අතර වෙළෙද සලේ කැමරා සවිකර තිබෙන බව සොරකමේ පැමිණි පුද්ගලයා දැන සිටි බවක් පෙනෙන්නට නැත.අලවංගුවක් ආධාරයෙන් ඉබි යතුරු කඩා වෙළෙදසල්වලට ඇතුලු වි සොරකමේ යෙදෙන අතර මාර්ගයේ වාහන ගමනාගමනය සිදු වන විට කිසිදු බියක් සැකයක් නොමැතිවම වෙළෙදසලේ ඉදිරිපසින්ම ඇතුළු වි සොරකම සිදු කරන අතර රෑගත වි ඇති දර්ශන අනුව විනාඩි 20ක් පමණ වෙළෙදසලේ මුදල් සොයන අතර අවස්ථා 4කදී වරින් වර වෙළෙදසලෙන් පිටතට පැමිණ විපරම් සිදු කරන බව පෙනේ.මේ සම්බන්දයෙන් වෙළෙදසල් හිමියන් මහියංගන පොලිසිය වෙත පැමිනිල්ලක් ඉදිරිපත් කර ඇති අතර සහකාර පොලිස් අධිකාරි සුජිත් වෙදමුල්ල මහතාගේ ප්‍රධානත්වයෙන් මහියංගන පොලිස්ථානාධිපති ප්‍රධාන පොලිස් පරික්ෂක එස්. වික්‍රමසිංහ මහතා හා අපරාධ අංශයේ ස්ථානාධිපති ඒ. චතුරංග මහතා විසින් පරික්ෂණ සිදු කරන අතර මේ දර්ශණ උපයෝගි කර ගනිමින් මෙවර හොරා අල්ලා ගැනිමට හැකි වනු ඇතැයි විශ්වාස කෙරේ. මේ පුද්ගලයා හදුනා ගත්තේනම් වහාම ඒ පිළිබද මහියංගන පොලිසිය දැනුවත් කරන ලෙස ඉල්ලා සිටි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408206</link>
    <topic>කිරි ඉබ්බන් මස්කරද්දිදෙදෙනෙක් කොටු වෙති</topic>
    <author>පොළොන්නරුව දිසා සමූහ</author>
    <content>කිරි ඉබ්බන් තිදෙනකු අල්ලා මරා මස් කරමින් සිටි පුද්ගලයන් දෙදෙනකු කවුඩුල්ල ජාතික උද්‍යානයේ වන ජීවී නිලධාරීන් විසින් ඊයේ(19) අත්අඩංගුවට ගෙන තිබේ. වන ජීවී නිලධාරින්ට ලැබුණු ඔත්තුවක් අනුව මැදිරිගිරිය මිරිස්හේන ප්‍රදේශයේ නිවෙසක් වැටලීමේදී මොවුහු අත්අඩංගුවට පත්ව තිබේ.සැකකරුවන් හිඟුරක්ගොඩ මහේස්ත්‍රාත් අධිකරණයට ඉදිරිපත් කිරීමට වන ජීවී නිලධාරින් කටයුතු කරගෙන යයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408207</link>
    <topic>කැබ්-ත්‍රීරෝද රථ ගැටුමකින්පාසල් සිසුවෙක් මියයයි</topic>
    <author>ඇල්පිටිය සමුහ</author>
    <content>තේ දළු ප්‍රවාහනය කරමින් තිබු කැබ් රථයක් හා ත්‍රිරෝද රථයක් එකිනෙක ගැටීමෙන් නෙළුව දෙල්ලව මාර්ගයේ මියනවතුර ප්‍රදේශයේදී දොළොස් හැවිරිදි පාසල් සිසුවකු මිය ගොස් ඇති බව නෙළුව පොලිසිය පවසයි.මෙසේ මිය ගොස් ඇත්තේ මොරවක දංගල එකසිය හතර ජනපදයේ පදිංචිව සිටි හිරුෂික ඉහාපිටිය නමැති සිසුවෙකි.සිද්ධියෙන් තුවාල ලැබූ එම දරුවාගේ මාමා ද හිනිදුම රෝහලට ඇතුලත් කර ඇතයි පොලිසිය කියයි.මාමා සමග ත්‍රිරෝද රථයෙන් ගමන් කරමින් සිටියදී මේ අනතුරට මුහුණපා ඇති බවත් අනතුර සිදුවන විට සිසුවා ගමන් කරමින් සිට ඇත්තේ රියැදුරු අසුන අසල බවත් පොලිසිය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408208</link>
    <topic>මාර්ග අනතුරු ගැන කළුතරවැඩිහිටියෝ දැනුවත් කරති</topic>
    <author>නාගොඩ විශේෂ, වාද්දුව සමූහ</author>
    <content>මාර්ග අනතුරු අවම කිරීම සම්බන්ධයෙන් කළුතර දිස්ත්‍රික් වැඩිහිටි කමිටු සාමාජිකයන් දැනුවත් කිරීමේ වැඩමුළුවක් කළුතර දිස්ත්‍රික් ලේකම් කාර්යාලයීය ශ්‍රවණාගාරයේදී පැවැත්විණි.මේ දැනුවත් කිරීමේ වැඩමුළුව කළුතර දිස්ත්‍රික් ලේකම් යූ. ඩී. සී. ජයලාල් මහතා ඇතුළු කළුතර දිස්ත්‍රික් සමාජ සංවර්ධන අංශයේ සංවිධායකත්වයෙන් සහ මාර්ග ආරක්ෂාව පිළිබඳ ජාතික සභාවේ සභාපති නීතිඥ ගාමිණී ඒකනායක මහතා ඇතුළු එම ජාතික සභාවේ මෙහෙයවීමෙන් පවත්වනු ලැබිණ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r1408209</link>
    <topic>දෙහිවල-ගල්කිස්ස අවට ප්‍රදේශවල පරිභෝජනයට නුසුදුසු ආහාර ද්‍රව්‍ය කිලෝ 560ක් විනාශ කරයි</topic>
    <author>කොළඹ දකුණ සමූහ ගාමිණී රූපානන්ද</author>
    <content>පරිභෝජනයට නුසුදුසු ආහාර ද්‍රව්‍ය අලෙවි කරනු ලබන බවට පාරිභෝගිකයන්ගෙන් ලද පැමිණිලිවලට අනුව දෙහිවල - ගල්කිස්ස හා රත්මලාන ප්‍රදේශවල සුපිරි වෙළඳසල් හා තොග අලෙවිසල් රැසක් පරීක්ෂාවට ලක් කිරීමේදී අත්අඩංගුවට ගත් රුපියල් ලක්ෂයක් පමණ වටිනාකමින් යුත් ආහාර ද්‍රව්‍ය කිලෝ 560කට අධික ප්‍රමාණයක් එවෙලේම විනාශ කැර දැමීමට සෞඛ්‍ය බලධාරීහු පියවර ගත්හ.දෙහිවල - ගල්කිස්ස ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතාගේ මෙහෙයවීමෙන් මහජන සෞඛ්‍ය පරීක්ෂකවරුන් පිරිසක් විසින් සිදුකළ මේ වැටලීමේ දී මිනිස් පරිභෝජනයට නුසුදුසු ආහාර ද්‍රව්‍ය රැසක් සොයාගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082010</link>
    <topic>රුවන්පුර අධිවේගී මාර්ගයේසැලසුම් කටයුතු ලහිලහියේ</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>හොරණ - ඉංගිරිය හරහා පැල්මඩුල්ල දක්වා දිවෙන කිලෝමීටර් 71.8ක දිගින් යුත් රුවන්පුර අධිවේගී මාර්ගය ඉදිකිරීම පිළිබඳ කටයුතු මේ වනවිට සකස්වෙමින් පවතී.කහතුඩුව පිවිසුම ඔස්සේ මොරගහහේන, හඳපාන්ගොඩ, ඉංගිරිය, කිරිඇල්ල ඔස්සේ රත්නපුර සිට පැල්මඩුල්ල දක්වා දිවෙන මේ මාර්ගයේ ඉංගිරිය නගරයේ ‍සිට කිලෝමීටර් 3.5ක් දුරින් ඉංගිරිය පිවිසුම් දොරටුව ස්ථාපිතවීමට නියමිත අතර බෝපේ, මීපේ, මතුගම, බුලත්සිංහල ආදී ප්‍රදේශවලින් පැමිණෙන වාහනවලට එම පිවිසුම ඔස්සේ නව අධිවේගී මාර්ගයට ඇතුළුවිය හැක.හොරණ පිවිසුම් දොරටුව හොරණ නගරයේ සිට කිලෝමීටර් 5ක දුරින් මීමන ප්‍රදේශයට යාබදව පිහිටුවන අතර මොරගහහේන, පොකුණුවිට, හොරණ ප්‍රදේශවලින් පැමිණෙන අයට හොරණ පිවිසුම ඔස්සේ අධිවේගී මාර්ගයට ඇතුළු විය හැක.කිරිඇල්ල නගරයට නුදුරින් පිවිසුම් දොරටුවක්ද, කුරුවිට නගරයට කිලෝමීටර් 5ක් දුරින් තවත් පිවිසුම් දොරටුවක් ද පිහිටවනු ලබනු අතර රත්නපුර පිවිසුම් මාර්ගය ඇරඹෙන්නේ තිරුවානාකැටියෙනි.මේ මාර්ගය ඉදිකිරීමෙන් පසු පැයක පමණ කාලයකින් කහතුඩුවේ සිට රත්නපුර හරහා පැල්මඩුල්ලට ළඟාවීමට හැකිවනු ඇතැයි අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082011</link>
    <topic>හොරෙන් පොල් කඩන්නගිහින් වැටී මරුට</topic>
    <author>මාවනැල්ල සමූහ - පියසේන සෙනෙවිරත්න</author>
    <content>අන්සතු ඉඩමක පොල් ගස්වල පොල් හොරකම් කළ පුද්ගලයකු එම හොරපොල් කඩද්දීම ගසෙන් වැටී බරපතළ තුවාල ලබා ගසමුල වැටී මියගොස් සිටිය දී සොයා ගෙන ඇති බව කෑගල්ල රෝහල් හදිසි මරණ පරීක්ෂිකා රේණුකා එස්. කලුආරච්චි මහත්මිය ඉදිරියේ දී පවත්වන ලද හදිසි මරණ පරීක්ෂණයක දී අනාවරණය වී තිබේ.මෙසේ මියගොස් ඇත්තේ කෑගල්ල පොලිස් බල ප්‍රදේශයේ අටුගොඩ ගමේ පදිංචිව සිටි වයස අවුරුදු 44ක් පමණ වන විවාහක පුද්ගලයෙකි. මේ සිද්ධිය පිළිබඳව රෝහල් අධිකරණ වෛද්‍ය විශේෂඥ අංගයන් සහ වෛද්‍ය පිරිස් පරීක්ෂණ පවත්වා මේ මරණය පොල් ගසින් වැටීමෙන් සිදු වූ එකක් බව නිගමනය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082012</link>
    <topic>රාත්‍රී බස් ධාවනයඇරැඹීමට යයි</topic>
    <author>මධ්‍යම පළාත් සංචාරක - එල්‍. එස්. එගොඩවිට</author>
    <content>මධ්‍යම පළාතේ මගී ප්‍රවාහන අධිකාරිය මගින් ක්‍රියාත්මක වන රාත්‍රී බස් රථ සේවාවන් යළි ක්‍රියාත්මක කිරීමට අවශ්‍ය පියවර ගන්නවා යැයි මධ්‍යම පළාත් මාර්ග සංවර්ධන, ප්‍රවාහන, විදුලිබල, නිවාස හා ඉදිකිරීම් ඇමැති එදිරිවීර වීරවර්ධන මහතා පැවැසීය.විශේෂයෙන් ග්‍රාමීය මට්ටමේ අතුරු මාර්ගවල කාලයක් තිස්සේ ධාවනය වී ඇති මේ බස් රථ සේවාවන්ගෙන් අන්තිම සේවාවන්ට මගීන් කීපදෙනකුගෙන් සමන්විතව ධාවනය කිරීමට සිදුවන බැවින් මේ සේවාව ඇතැම් බස් රථ හිමියන් විසින් නතර කර ඇති බව දැනගැනීමට ලැබී තිබෙන බවත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082013</link>
    <topic>පුහුණුව ලැබූ මාලදිවයින්පොලිස් නිලධාරීහු විසිර යති</topic>
    <author>කටුකුරුන්ද සමූහ - කළුතර මධ්‍යම</author>
    <content>කටුකුරුන්ද පොලිස් විශේෂ කාර්ය බළකා කඳවුරේ දී පුපුරණ ද්‍රව්‍ය හා සෝදිසි කිරීම් සම්බන්ධයෙන් පුහුණු පාඨමාලාවක් හැදෑරූ මාලදිවයින් පොලිස් නිලධාරීන් 30 දෙනකුගේ විසිර යාමේ උත්සවය පසුගියදා කටුකුරුන්ද පොලිස් විශේෂ කාර්ය බළකා කඳවුරේ දී පැවැත්විණි.මාලදිවයින් පොලිස් නිලධාරීන් තිදෙනකු හා සෙසු නිලධාරීන් විසිහත්දෙනකු ඊට ඇතුළත් වූ අතර පුරා දින තිහක කාලයක් මේ පුහුණු පාඨමාලාව පවත්වන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082014</link>
    <topic>කෑගල්ලේ ඩෙංගු තදින්ම</topic>
    <author>රුවන්වැල්ල සමුහ කේ.පි.රංජනි</author>
    <content>කෑගල්ල පරිපාලන දිස්ත්‍රික්කයේ ඩෙංගු රෝගය ව්‍යප්ත වෙමින් පවතින බව දිස්ත්‍රික් සෞඛ්‍ය සේවා අධ්‍යක්ෂ කාර්යාලයේ ප්‍රාදේශීය වසංගත රෝග විද්‍යාඥ සුජිව බංඩාර මහතා සදහන් කරයි. දිස්ත්‍රික්කයේ සෞඛ්‍ය වෛද්‍ය නිලධාරි කොට්ඨාස එකොළහ තුළ පසු ගිය ජුනි දක්වා ඩෙංගු රෝගින් 499 දෙනකු වාර්තා වී ඇති බවත් ඉන් දෙදෙනෙක් මිය ගිය බව සුජිව බංඩාර මහතා පැවසීය.සෞඛ්‍ය වෛද්‍ය නිලධාරි කොට්ඨාස එකොලහ අතරින් රුවන්වැල්ල කොට්ඨාසයේ රෝගින් 81 දෙනකු වාර්තා වි ඇති අතර ඉන් 43 දෙනකු රබර් කිරි කැපිමේ රැකියාවේ නිරත වුවන් බව හදුණාගෙන ඇත.දෙහිඕවිට සෞඛ්‍ය බල ප්‍රදේශයේ ඩෙංගු රෝගින් 66ක් වාර්තා වි ඇති අතර පසු ගිය ජුනි 11 දා 38 හැවිරිදි කාන්තාවක් අවිස්සාවේල්ල මුලික රෝහලේ දි ඩෙංගු වැළදිමෙන් මිය ගොස් ඇත.කෑගල්ල කොට්ඨාසයෙන්ද ඩෙංගු රෝගින් 61ක් වාර්තා වි ඇති අතර කෑගල්ල නාගරික බල ප්‍රදේශය තුළ රෝග ව්‍යප්ත වෙන බව හෙතෙම පැවසිය.දෙහිඕවිට හා හෙම්මාතගම ප්‍රදේශවලින් ඩෙංගු මරණ 02ක් වාර්තා වි ඇත. රෝග ව්‍යප්තියට හේතු ලෙස රබර් කිරි පොල්කටුවල වතුර එකතුවිම ටින් බෙලෙක්ක,හිස් බියර් ටින්, යෝගට් කොප්ප, අන්නාසි කොටු ආශ්‍රිතව සහ රබර් වගා බිම්වල වැසි ආවර්ණ වල ජලය එකතු විම ආදි හේතු ආදියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082015</link>
    <topic>සබරගමුවේ රජයේ සහ ආයුර්වේද රෝහල්වල අනියම් සේවක 300කට ස්ථිර පත්වීම්</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසාවේ සහ රත්නපුර දිසාවේ සබරගමුව පළාත් සභා බල ප්‍රදේශයේ රජයේ රෝහල්වල සහ ආයුර්වේද රෝහල්වල දිගු කලක සිට අනියම් ආදේශක කම්කරුවන් ලෙසට සේවය කරමින් සිටි තුන්සියයකට (300) වැඩි සේවක පිරිසක් ස්ථිර සේවක පිරිස් ලෙසට පළාත් සභා මහ ඇමැති මහීපාල හේරත් මහතා විසින් ස්ථිර සේවකයන් ලෙස පත් කැර එම පිරිස්වලට රජයේ සේවා සඳහා ලැබෙන හිමිකම් ලබාගන්නට හැකි පිරිසක් බවට පත් කැර තිබේ.මෙහිදී පුරා වසර ගණනාවක සිට අනියම් කම්කරු සේවාවේ යෙදුණු සේවක සේවිකාවන් හට ස්ථිර වැටුප්, විශ්‍රාම වැටුප් හිමිකම් ඇතුළු රජයේ සේවක පිරිස්වලට ලැබිය යුතු, හිමිවිය යුතු සියලු වරප්‍රසාදයන් ලබා දෙමින් මහ ඇමැතිවරයා විසින් ගන්නා ලද නව පියවර කාගෙත් ප්‍රශංසාවට ලක්ව ඇති බව ද වාර්තා වෙයි.මෙම ස්ථිර පත්වීම් ලිපි ප්‍රදානය කිරීම ඉකුත් සති අන්තයේදී පළාත් සභා ශ්‍රවණාගාරයේදී සිදුකළ අතර එම අවස්ථාවට සබරගමුව පළාත් සභා ආණ්ඩුකාර වි. ජ. මු. ලොකුබණ්ඩාර මහතා ද, පළාත් සභාවේ සෙසු ඇමැතිවරු ද, මන්ත්‍රී පිරිස් ද සෞඛ්‍ය අමාත්‍යාංශ ලේකම්වරයා ඇතුළු නිලධාරී පිරිස් ද එක්ව සිටියහ.මෙම අවස්ථාවේදී රජයේ රෝහල්වල මෙන්ම ආයුර්වේද රෝහල්වල සහ සේවා මධ්‍යස්ථානවල සේවය කළ සේවක සේවිකාවන් 40 දෙනකුට ආසන්න පිරිසකට ද ස්ථිර සේවා පහසුකම් ලබා දෙනු ලැබූ බව ද ඉතා දිගු කලක් වෘත්තීය සේවාවේ අවිනිශ්චිත තත්ත්වයකින් පසුවූ මෙම කම්කරු පිරිස්වලට ස්ථිර පත්වීම් ලබාදීම එම සේවක පිරිස්වල පවුල්වල ඥාති පිරිස්වල සතුටට ද හේතු වී ඇති අතර එම පවුල්වල දෙමව්පිය පිරිස් ඇතුළු ඥාතීහු ද මෙම අවස්ථාවට පැමිණ මහ ඇමැතිවරයා විසින් ගන්නා ලද තීරණය අගය කැර සිටියහ.එහිදී ස්ථිර පත්වීම් ලබාගත් පිරිස් ඇමතූ මහ ඇමැතිවරයා මෙසේ කීය.අද පටන් ස්ථිර සේවාවන්ට පත්වූ මෙම කම්කරු පිරිස් තම සේවාවන් ජනතාවට, රෝගීන්ට ඉතාම කාරුණිකව, දයාබරව ඇප කැපවෙමින් ඉටුකරන්නට දැඩි ලෙසට සිතට ගත යුතුයි.කාරුණික හදවතින් දයාබර ලෙසට රෝගීන්ට සලකන්නට ද සිතට ගන්නැයි කියා ද, නිසි වේලාවට සේවයට වාර්තා කැර රෝහල්ගතව සිටින රෝගීන්ට සහ සෞඛ්‍ය සේවා ලබාගන්නට එම ආයතනවලට යන එන ජනතාවට ද ඉතාම කාරුණිකව තම සේවාවන් ලබා දෙන්නට සිතට ගත යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082016</link>
    <topic>කොළඹ අධිවේගී මඟේබස් ගණන වැඩි කරන්න</topic>
    <author>මතුගම සංචාරක</author>
    <content>මතුගම - කොළඹ දක්ෂිණ ලංකා අධිවේගී මාර්ගයේ බස් සේවාව අඩපණව ගොස් ඇති හෙයින් දවස පුරා ක්‍රමවත් ලෙස පවත්වාගෙන යාමට පියවර ‍ගන්නැයි මගී ජනතාව ලංගම හා පෞද්ගලික බස් රථ සේවා අමාත්‍යාංශයෙන් ඉල්ලීමක් කරති.ලංගම මඟින් මතුගම සිට කොළඹ අතරේ බස් රථ තුනක් ධාවනයට යෙදවුවත් එය අද බස් රථ දෙකකට සීමාවී ඇත. මෙයට තවත් බස් රථ කීපයක් එක්කොට දවස පුරාම කාලසටහනකට මෙම බස් සේවාව විධිමත් ලෙස පවත්වා ගෙන යා යුතුයි.ජාතික ගමනාගමන කොමිෂන් සභා‍ව මඟින් මෙම මාර්ගයට දැනට යොදවා ඇත්තේ එක් බස් රථයකි. එයද උදේ හා සවස පමණක් ධාවනය වේ. මේ මාර්ගයේ තවත් පෞද්ගලික බස් රථ කිහිපයක් යෙදවීම මගී අවශ්‍යතාවයක් ඉටු කිරීමකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=r14082017</link>
    <topic>කුරුණෑගල වකුගඩු රෝගීන්3177ක් සොයාගෙන</topic>
    <author>කුරුණෑගල දකුණ සමූහ - එම්. මහරුෆ්</author>
    <content>කුරුණෑගල දිස්ත්‍රික්කය තුළ මේ වනවිට වකුගඩු රෝගයට වැළඳුණු රෝගීන් 3177 දෙනකු සිටින බවට හඳුනාගෙන තිබේ. රෝගීන් වැඩිදෙනකු සොයාගෙන ඇත්තේ කුරුණෑගල හා පොල්පිතිගම ප්‍රදේශ‍වලිනි.කුරුණෑගලින් රෝගීන් 1200ක් ද පොල්පිතිගමින් රෝගීන් 950ක් ද හඳුනාගෙන ඇත. එයට අමතරව නිකවැව ප්‍රදේශයෙන් රෝගීන් 514ක් ද, නිකවැරටිය ප්‍රදේශයෙන් රෝගීන් 321ක් ද, කුලියාපිටිය ප්‍රදේශයෙන් රෝගීන් 192ක් ද දැනට හඳුනාගෙන තිබේ.මෙම රෝගීන් සඳහා සහනාධාර මුදලක් ලබාදීම පිළිබඳව ද වයඹ සෞඛ්‍ය අමාත්‍යාංශය සොයා බලමින් සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408201</link>
    <topic>ආසියානු ක්‍රීඩා උළෙලට නම් දී තිබූ 159න් 87ක් කපයි</topic>
    <author>ප්‍රින්ස් ගුණසේකර</author>
    <content>ලබන මාසයේ කොරියාවේ පැවැත්වෙන ආසියානු ක්‍රීඩා උළෙලට ක්‍රීඩා සංගම්වලින් යොමුකොට තිබූ ක්‍රීඩක ක්‍රීඩිකාවන් 159කින් 72කට පමණක් අවස්ථාව දීමට ක්‍රීඩා අමාත්‍යංශය තීරණය කර ඇත. අවශ්‍ය පරිසාධන මට්ටමේ නොසිටින බවට තීරණය වූ බැඩ්මින්ටන්, පිහිනුම්, ස්කොෂ්, වෙඩිතැබීම හා හොකී යන ක්‍රීඩාවල ක්‍රීඩක ක්‍රීඩිකාවන් 87ක් කපා දමා ති‍බේ.ජාත්‍යන්තර මට්‍ටමේ ක්‍රීඩා තරගවලට ක්‍රීඩක ක්‍රීඩිකාවන් සහභාගිවීමේදී අවම වශයෙන් අදාල තරගාවලියට සහභාගි වන ක්‍රීඩක ක්‍රීඩිකාවන් අතරින් 6වැනි ස්ථානයේ හෝ සිටිය යුතු බවට ඇති ප්‍රතිපත්තිමය තීරණය හේතුවෙන් කණ්ඩායම් අඩු කිරීමට සිදුවූයේ යැයි ක්‍රීඩා ඇමැති මහින්දානන්ද අලුත්ගමගේ මහතා 'දිනමිණ'ට පැවැසීය.ජාත්‍යන්තර ක්‍රීඩා තරගාවලි නියෝජනය කිරීමේ දී ඒ පිළිබඳව ‍සොයා බැලීමට මහාචාර්ය අර්ජුන ද සිල්වා මහතාගේ ප්‍රධානත්වයෙන් පත් කළ කමිටුව නිර්දේශ කොට ඇත්තේ මලල ක්‍රීඩා, බර ඉසිලීම, බොක්සිං, රුවල් ඔරු, කබඩි, බීච් වොලිබෝල්, ක්‍රිකට් හා රගර් යන ක්‍රීඩා පමණක් මෙවර ආසියානු ක්‍රීඩා උළෙලට නියෝජනය කළ යුතු බවයි.මේ කමිටුවේ නිර්දේශ ‍මේ වනවිට ශ්‍රී ලංකා ඔලිම්පික් කමිටුවට දැනුම් දී ඇති අතර ඒ අනුව ක්‍රියාත්මක කරන ලෙස ක්‍රීඩා ඇමැතිවරයා උපදෙස් දී තිබේ. 'අපි මින් මතුවට රටේ මහජන මුදල් අනවශ්‍ය පරිදි විදෙස් සංචාරවලට වැය කරන්නේ නෑ. හරියටම හොයලා බලලා සුදුසුම ක්‍රීඩකයාට හෝ ක්‍රීඩිකාවට පමණයි ජාත්‍යන්තර තරගවල අවස්ථාව දෙන්නේ. ක්‍රීඩා සංගම් කියන කියන දේ නොකරන බව ඔවුන් දැනගත යුතුයි.ක්‍රීඩා සංගම් දැනගත යුතුයි ක්‍රීඩක ක්‍රීඩිකාවන්ට නිසි පුහුණුව ලබා දී ඔවුන් ජාත්‍යන්තර මට්ටමට ගෙන එන්න. එලෙස ඕනෑකමින් වග කියනවානම් ක්‍රීඩා අමාත්‍යංශය ඔවුන්ට ඕනෑම අවස්ථාවක සහයෝගය දෙන්න සූදානම්.' ක්‍රීඩා ඇමැති මහින්දානන්ද අලුත්ගමගේ මහතා පැවැසීය. මෙය රට ගැන සිතා ගත් පැහැදිලි තීන්දුවක් හෙයින් සියලු පාර්ශවවල සහයෝගය අපේක්ෂා කරන බව ද ක්‍රීඩා ඇමැතිවරයා පැවැසීය‍‍.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408202</link>
    <topic>පළමු එක්දින තරග දෙකට ශ්‍රී ලංකා පිල නම් කරයි</topic>
    <author/>
    <content>සංචාරක පාකිස්තාන ක්‍රිකට් පිල හා ශ්‍රී ලංකාව අතර ලබන 23වැනිදා ඇරැඹෙන තරග 3කින් යුත් එක්දින තරගාවලියේ පළමු තරග 2ට ශ්‍රී ලංකා කණ්ඩායම නම් කර තිබේ. ඇන්ජෙ‍ලෝ මැතිව්ස්ගේ නායකත්වයෙන් යුත් මේ කණ්ඩායමේ උපනායකයා ලෙස ළහිරු තිරිමාන්න කටයුතු කරයි.පළමු එක්දින තරග 2ට නම් කළ ශ්‍රී ලංකා පිලට කලෙකට පසුව සුරාජ් රන්දීව් එක්වීම විශේෂත්වයකි. මීට අමතරව සීකුගේ ප්‍රසන්න හා තිසර පෙරේරා ද කණ්ඩායමට එක්වී සිටිති.දෙපිල අතර පළමු එක්දින තරගය ලබන 23වැනිදා හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැත්වෙන අතර දෙවැනි තරගය ලබන 27වැනිදා ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ දිවා රාත්‍රී තරගයක් ලෙස පැවැත්වේ. අවසන් එක්දින තරගය ලබන 30වැනිදා දඹුල්ල ජාත්‍යන්තර ක්‍රිකට් ක්‍රීඩාංගණයේ පැවැත්වීමට නියමිතය.ශ්‍රී ලංකා සංචිතය මෙසේය - ඇන්ජෙලෝ මැතිව්ස් (නායක), ළහිරු තිරිමාන්න (උපනායක), ටී.එම්.ඩිල්ෂාන්, උපුල් තරංග, කුමාර් සංගක්කාර, මහේල ජයවර්ධන, දිනේෂ් චන්දිමාල්, අෂාන් ප්‍රියංජන, ලසිත් මාලිංග, නුවන් කුල‍සේකර, ධම්මික ප්‍රසාද්, රංගන ‍හේරත්, සීකුගේ ප්‍රසන්න, සුරාජ් රන්දීව්, තිසර පෙරේරා</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408203</link>
    <topic>ක්‍රිකට් සභාපතිගේ පිල හා පාකිස්තානය අතර තරගය අද</topic>
    <author/>
    <content>ශ්‍රී ලංකා ක්‍රිකට් සභාපතිගේ කණ්ඩායම හා සංචාරක පාකිස්තාන ක්‍රිකට් කණ්ඩායම අතර පුහුණු තරගය අද මොරටුවේදී පැවැත්වේ. ශ්‍රී ලංකා ක්‍රිකට් සභාපතිගේ කණ්ඩායමට දඟපන්දු යවන ක්‍රීඩක සුරාජ් රන්දීව් හා තුන් ඉරියව් ක්‍රීඩක තිසර පෙරේරා නම් කර තිබේ.2011වසරේ අවසන් වරට ශ්‍රී ලංකා එක්දින පිල නියෝජනය රන්දීව් මෙවර පුහුණු තරගයට එක්වූයේ අන්තර් සමාජ තරගවාරයේ දැක්වූ දක්ෂතා අනුවය. ළහිරු තිරිමාන්නගේ නායකත්වයෙන් යුත් ශ්‍රී ලංකා ක්‍රිකට් සභාපතිගේ කණ්ඩායමට අනුක් ප්‍රනාන්දු, දසුන් චානක, දුෂ්මන්ත චමීර ද එක්වී සිටිති.ක්‍රිකට් සභාපතිගේ කණ්ඩායම මෙසේය - ළහිරු තිරිමාන්න (නායක), ටී.එම්.ඩිල්ෂාන්, ධනුෂ්ක ගුණතිලක, දිනේෂ් චන්දිමාල්, අෂාන් ප්‍රියංජන, කිත්රුවන් විතානගේ, චතුරංග ද සිල්වා, සුරාජ් රන්දීව්, තිසර පෙරේරා, ළහිරු ගමගේ, අනුක් ප්‍රනාන්දු, දුෂ්මන්ත චමීර, දසුන් චානක, චතුරංග කුමාර, ශෙහාන් ජයසූරිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408204</link>
    <topic>සය සාමාජික රාත්‍රී ක්‍රිකට් 23දා දොම්පේ දී</topic>
    <author/>
    <content>දොම්පේ විජය ක්‍රීඩා සමාජය 9වැනි වරටත් සංවිධානය කරන දීප ව්‍යාප්ත රාත්‍රී සය සාමාජික සැහැල්ලු පන්දු ක්‍රිකට් තරගාවලිය මේ මස 23දා රාත්‍රී 7.00ට දොම්පේ සියනෑ ජාතික පාසල් ක්‍රීඩා පිටි‍යේ දී පැවැත්වේ.තරගාවලියේ ශූරයන්ට මුදලින් රුපියල් පනස්දහසක්ද, අනුශූරයන්ට රුපියල් විසිපන්දහසක්ද පිරිනැමෙන බව සංවිධායක මණ්ඩලය පවසයි. මීට අමතරව තරගාවලියේ විශේෂ දක්ෂතා දක්වන ක්‍රීඩකයන් සඳහා මුදල් ත්‍යාග පිරිනැමීමට ද නියමිතය.මේ තරගාවලියේ සමාරම්භක උත්සවය ශ්‍රී ලංකා ක්‍රිකට් පිලේ හිටපු නායක පාර්ලි‍මේන්තු මන්ත්‍රී අර්ජුන රණතුංග මහතාගේ ප්‍රධානත්වයෙන් සිදුකෙරෙන බව සංවිධායක මණ්ඩලය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408205</link>
    <topic>දීප ව්‍යාප්ත ඒකල චෙස් තරගාවලියක්</topic>
    <author>ගම්පහ සංචාරක - නිමල් ජයසිංහ</author>
    <content>ආසියාතික හා ලෝක චෙස් තරගාවලි සඳහා සුදුසුකම් ලැබූ යක්කල අනුර ආදර්ශ කනිෂ්ඨ විද්‍යාලය මගින් එම විද්‍යාලයේ චෙස් ක්‍රීඩාව ආරම්භ කොට වසර දහයක් පිරීම නිමිත්තෙන් සංවිධානය කළ දීප ව්‍යාප්ත ඒකල චෙස් තරගාවලියක් ලබන සැප්තැම්බර් මස 13 හා 14 දෙදින එම විද්‍යාලයීය පරිශ්‍රයේදී පැවැත්වේ.මේ සඳහා තරගකරුවන් 500කට අධික සංඛ්‍යාවක් සහභාගිවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408206</link>
    <topic>කොත්මලේ චොක්ස් පාසල් පාපන්දු ශූරතාව</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය, පාසල් පාපන්දු සංගමය හා එක්ව සංවිධානය කළ අන්තර් පාසල් පාපන්දු තරගාවලියේ කොත්මලේ චොක්ස් ශූරතාව කොළඹ සහිරා විදුහල දිනාගත්තේය. උණුසුම් හා වඩාත් උසස් තත්ත්වයෙන් පැවැති මේ තරගයේ සහිරා ක්‍රීඩකයෝ ගෝල් 2ක් වාර්තා කරද්දී සාන්ත පීතර විදුහල එක් ගෝලයකට සීමා විය.කොළඹ සුගතදාස ක්‍රීඩාංගණයේ ඊයේ පැවැති මේ තරගයේ පළමු භාගයේ දී දෙපිලම ගෝල ලබාගැනීමට සමත්වූයේ නැත. මුල සිටම ඉතා හොඳින් ක්‍රීඩා කළ සාන්ත පීතර විදුහලේ ඉසුරු සම්පත් 54වැනි මිනිත්තුවේ දී ගෝලයක් ලබාගෙන බලාපො‍රොත්තු ඉහළ නැංවුව ද ඒ සියල්ල සහිරා විදුහලේ අගීල් අහමඩ් සුණුවිසුණු කළේය.සහිරා පිල වෙනුවෙන් වාර්තා වූ ගෝල් 2ම අගීල් අහමඩ් 66 වැනි මිනිත්තුවේ දී හා 89 වැනි මිනිත්තුවේ දී වාර්තා කරමින් දවසේ ක්‍රීඩකයා බවට පත්විය.තරගය ආරම්භ වී මිනිත්තු 15ක් පමණ ගතවෙද්දී වර්ෂාව පතිතවූව ද තරගය නොනවත්වා ඉදිරියට ගෙන යාමට තරග විනිසුරු තීරණය කළේය.සාන්ත පීතර විදුහල මෙවැනි ප්‍රධාන පෙ‍ලේ පාසල් පාපන්දු තරගාවලියක අවසන් මහා තරගයකට පැමිණි පළමු අවස්ථාව මෙය වූ අතර සහිරා විදුහල අවස්ථා කීපයකදීම පාසල් පාපන්දු ක්ෂේත්‍රයේ අණසක පතුරුවා තිබිණි. කෙ‍‍සේවූව ද මේ අවසන් තරගයේ දී දෙපිලම අති දක්ෂ ක්‍රීඩා විලාශයක් පෙන්නුම් කිරීම ශ්‍රී ලාංකේය පාපන්දු අනාගතයට සුබ පෙර නිමිත්තකි.විටෙක ඔවුන්ගේ ක්‍රීඩා විලාශය අන්තර් සමාජ පාපන්දු තරගාවලියක ස්වරූපයක් ගත්තේය. මේ තරගයේ දී සාන්ත පිතර විදුහලට 'කෝනර් කික්' 4ක් ලැබුණු අතර සහිරා විදුහලට 'කෝනර් කික්' 5ක් ලැබිණි. එහෙත් ඒ කිසිදු අවස්ථාවක් ගෝල් බවට පත්කිරීමේ හැකියාවක් නොලැබුණේ දෙපිලේම ආරක්ෂක වළල්ල ශක්තිමත් වූ බැවිණි. නිතිවිරෝධි ක්‍රීඩා විලාශය හේතුවෙන් කහ කාඩ් පත් අවවාද 2ක්, සාන්ත පීතර විදුහලට කහ කාඩ් පත් අවවාද 1ක් හිමිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=s1408207</link>
    <topic>‘ලංකා සවාරිය’ ආයෙත් පටන් ගන්න</topic>
    <author>වර්නන් ගුණසේකර</author>
    <content>කොළඹ විහාර මහා දේවි උද්‍යානය වටා පසුගිය ඉරිදා පැවැති ප්‍රවීණයන්ගේ පාපැදි සැණකෙළියේ වයස අවුරුදු 60න් ඉහළ පිරිමි රේසිං ඉසව්වේ තරගකරුවන් හඳුන්වා දුන් පෙරට්ටුවේ ඒ.එම්.සුමනවීර, බොනිෆස් පෙරේරා හා ඇන්තනි සිමන්ස්ගේ නම් ප්‍රකාශ කෙරුණු අවස්ථාවේ පාපැදි ක්‍රීඩා ලෝලීන් අති විශාල පිරිසකගෙන් නැගුනු අත්පොලසන් නාදයෙන් අවට පරිසරය දෙවනත් වෙද්දී බොහෝ දෙනාගේ දෑස් කඳුලින් තෙත් විණි. සමහරු ඉකිගසා හඬන්නට වූහ.තවත් සමහරු, මේ අතීත පාපැදි වීරයන්ගේ ඡායාරූප ගැනීමට පොරකන්නට වූහ.දශක ගණනාවකට පෙර මේ පාපැදි ශූරයන් ශ්‍රී ලාංකික තරග බිමේ පෙලහර පානු බොහෝ දෙනා දැක තිබුණේ නැත. ජීවමානව දුටුවේ ප්‍රථම වතාවටය. එතෙක් ඔවුන් දැන සිටියේ නම්වලින් පමණි. ඔවුන්ගේ වික්‍රමයන් පිළිබඳව දැනුවත්ව සිටියේ පුවත්පත්වල පළවූ ලිපි කියැවීමෙන් පමණකි.සුමනවීර, බොනිෆස් හා සිමන්ස් එකල සෑම නිවෙසකම නිතර කියැවෙන නාමයන් වූයේ ඔවුන් ‘ලංකා සවාරිය’ මහා පාපැදි තරගය ජයග්‍රහණය කළ නිසාවෙනි. සුමනවීර හා බොනිෆස් තෙවතාවක් බැගින්ද, සිමන්ස් එක් වතාවක්ද මේ තරගය ජය ගෙන තිබේ.ලොව සුපතළ මෙන්ම ඉතාමත්ම අභියෝගාත්මක පාපැදි ඉසව්ව වන ‘ප්‍රංශ සවාරිය’ (ටුවර් ඩි ෆ්‍රාන්ස්) තරගයේ ශ්‍රී ලංකාවේ තරගය ලෙසින් විරුදාවළිය ලබා සිටි ‘ලංකා සවාරිය’ පාපැදි තරගය එකළ වාර්ෂිකව පවත්වනු ලැබුවේ ‘ලේක්හවුස්’ ආයතනය විසිනි.පසුගිය ඉරිදා පැවැති ප්‍රවීණයන්ගේ පාපැදි සැණකෙළියේදී ප්‍රධාන වේදිකාව මතට ගොඩවූ සුමනවීර, බොනිෆස් හා සිමන්ස් එක හඬින් ඉල්ලීමක් කර සිටියේ පාපැදි ක්‍රීඩා ලෝලීන්ගේද අනුමත කිරීම් සමගය. එම ඉල්ලීම යොමු කෙරුණේ ‘ලේක්හවුස්’ ආයතනය වෙතය. “කරුණාකර ‘ලංකා සවාරිය’ යළි පවත්වන්න කියලා අපි ‘ලේක්හවුස්’ ආයතනයෙන් ඉල්ලා සිටිනවා.අපි නමක් හදාගත්තේ ඒ තරගයෙනුයි. ඊටත් වඩා, පාපැදි ක්‍රීඩාව ලංකාවේ ජනප්‍රිය වුනේ ‘ලංකා සවාරිය’ නිසායි” මේ හිටපු ශූරයන් ත්‍රිත්වය ප්‍රසිද්ධියේ කියා සිටියහ. මේ තිදෙනා ඇතුළුව තරගකරුවන් 26 දෙනෙකු වයස අවුරුදු 60න් ඉහළ ප්‍රවීණ පිරිමි රේසිං ඉසව්වට සහභාගි වූහ. ඔවුන් තරග කරනු දැක බලා ගැනීමට ඔවුන්ගේ බිරින්දෑවරුද, දුවා දරුවෝද, මුණුබුරු මිණිබිරියන්ද කද මළු බැඳගෙන විහාර මහා දේවි උද්‍යානයට පැමිණ සිටියහ.තරගය ජයග්‍රහණය කළේ වත්තල ලෙස්ලි රූපසිංහ යි. අවුරුදු 64ක් වයසැති ඔහු පසුගිය දශකය තිස්සේ මෙරට පැවැත්වෙන ප්‍රවීණ පාපැදි තරග ජය ගනිමින් සිටී. ඩබ්ලිව්.එෆ්.ජයලත් දෙවැනියා වූ අතර යූ.එන්.පෙරේරා තෙවැනියා විය. තරගයේ පළමු දස දෙනා අතරට පිවිසීමට සමත් වූ 65 හැවිරිදි සුමනවීර 10 වැනි ස්ථානය හිමිකර ගත්තේය. අතීතයේ තරග කළ අයට පමණක් සීමාවූ මේ කිලෝ මීටර 22ක් දුරැති ආරාධිත තරගය අවසන් කිරීමට අවුරුදු 65ක් වයස බොනිෆස් හා දැන් 74 වැනි වියෙහි පසුවන සිමන්ස් සමත් වීම අගය කළ යුතු කරුණක් විය.තරගකරුවන් 37ක් සහභාගි වූ වයස අවුරුදු 50න් ඉහළ රේසිං ඉසව්ව දේව් නුගේරා ද, ක්‍රීඩකයන් 58ක් සහභාගි වූ අවුරුදු 40න් ඉහළ ස්ටෑන්ඩර්ඩ් තරගය පී.යසරත්න ද, තරගකරුවන් 59 දෙනෙකුගේ සහභාගිත්වයෙන් පැවැති විවෘත පිරිමි රේසිං ඉසව්ව ඕ.වී.එන්.කේ.ඩයස් ද, විවෘත කාන්තා තරගය දිනේෂා දිල්රුක්ෂි ද, මවුන්ටන් පාපැදි ඉසව්ව අමල් සුරංග ද ජයග්‍රහණය කළහ.වෲම් ආයතනයේ අනුග්‍රහයෙන් ඉතාමත් උද්යෝගිමත්ව පැවැති මේ ප්‍රවීණයන්ගේ පාපැදි සැණකෙළිය අවසානයේ තිළිණ ප්‍රදානෝත්සවය පැවතියේ ශ්‍රී ලංකා ප්‍රවීණයන්ගේ පාපැදි සංගමයේ සභාපති වෛද්‍ය අමල් හර්ෂ ද සිල්වා මහතාගේ ප්‍රධානත්වයෙනි. එහිදී පිරිනැමුණු කුසලාන හා මුදල් ත්‍යාග අතර හර්ෂ ද සිල්වා මහතා පෞද්ගලිකව ප්‍රදානය කළ ත්‍යාගද විය.ජයග්‍රාහක ජයග්‍රාහිකාවන්ට පිරිනැමුනු තිළිණ හා මුදල් ත්‍යාගවලට අමතරව සුමනවීර, බොනිෆස් හා සිමන්ස් යන පාපැදි රජ තුන් කට්ටුවට හා සිවු වතාවක් ජාතික පාපැදි ශූරතාව දිනා ගත් ලෙස්ලි රූපසිංහට විශේෂ උපහාර තිළිණද මෙහිදී ප්‍රදානය කෙරිණි.ගුවන් හමුදාව, නාවික හමුදාව, යුද හමුදාව හා පොලිසිය නියෝජනය කරමින් තරගකරුවන් ඉදිරිපත්ව සිටියහ. ඉතාමත් සාර්ථකව පැවැති පාපැදි සැණකෙළියට දෙහිවල ගල්කිස්සෙන්ද, රත්නපුරයෙන්ද, වත්තල හැඳලින්ද, අනුරාධපුර, ගම්පහ හා කුරුණෑගලින්ද තරගකරුවෝ සහභාගි වූහ.තරග ප්‍රතිඵල මෙසේය.විවෘත පිරිමි රේසිං – 1.ඕ.වී.එන්.කේ.ඩයස් (වත්තල), 2.සුදීර නිලංග (පොලිසිය), 3.කසුන් මිහිර සිල්වා.විවෘත කාන්තා රේසිං – 1.දිනේෂා දිල්රුක්ෂි (ගුවන් හමුදාව), 2.එච්.ඒ.රණසිංහ (ගුවන්), 3.සුදාරිකා ප්‍රියදර්ශනී (ගුවන්).අවුරුදු 40න් ඉහළ පිරිමි ස්ටෑන්ඩර්ඩ් – 1.පී.යසරත්න, 2.ඇන්තනී ඩයස්, 3.ඩබ්ලිව්.පී.වික්‍රමතිලක.අවුරුදු 50න් ඉහළ පිරිමි රේසිං – 1.දේව් නුගේරා, 2.සුජිත් අරුණ කුමාර, 3.රංජිත් අප්පුහාමි.මවුන්ටන් පාපැදි පිරිමි – 1.අමල් සුරංග, 2.කේ.ඒ.ඉසුරු තරංග, 3.හර්ෂ හේෂාන්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=f1408202</link>
    <topic/>
    <author>සාකච්ඡා කළේ - චින්තා රණසිංහ</author>
    <content>“තාත්තාගේත්, අම්මාගේත් විවාහයත්, අම්මා තාත්තා කෙරෙහි දැක්වූ අනුමාන ආදරයත්, ඇගේ සිහියට ගලා එන්නට වූයේය. තාත්තා, අම්මාගේ ජීවිතය සරදමක් කොටගත්තේ කුමක් හේතු කොටගෙනදැයි ඇය දැන සිටියේ නැත.”(සුමිත්‍රා රාහුබද්ධ - පරිවර්තනය).“ ප්‍රාඥයන් හා එක් වී නවකයන් දෙදෙනෙක් විසින් පාඨකයන් වෙත පුදනු ලබන කෙටිකතා මාලාවෙන් උපුටා ගත් ඡේදයක් ඉහත දැක්වීමි.අරුණෝදයේ නැවුම් හිරු කිරණින් විකසිත වීමට පෙරුම් පුරනා සියපතක් මෙන් ප්‍රේමයේ සිත්තම් සහෘද පාඨකයන්ගේ සුරතේ රැ‍ඳෙන්නට මඟ බලා සිටී. විධිමත්ව, රසවත්ව, දැනුවත්කම ලබාදෙන කෙටිකතා මාලාවක් ලෙස දොරට වැඩි ප්‍රේමයේ සිත්තම් ශ්‍රී ලංකාවේ ප්‍රවීණ ලේඛිකාවන් වන සුමිත්‍රා රාහුබද්ධ, යමුනා මාලනී පෙරේරා, කරුණා පෙරේරා සහ නවක ලේඛිකාවන් වන සමන්මලී පද්මකුමාර, විජයලක්ෂ්මි මෙන්ඩිස් යන පස් පියුමන් හි එකමුතුවකි.පරිවර්තනය, සිත්තම්, හැල්මේ මනෝරථ, කැපෙන ජෝඩු, සීමාව, දයාබර අයෝනා, සිහිනය දුර ගියා වැඩියි, ප්‍රේමයේ සිත්තම්, සුනීතයි - සුජාතයි - ප්‍රේමයේ මායාවයි, තිස් එකයි - එකයි, බත්හැලිය ඉදුණි සහ නොපිපි කැකුළු යන කෙටිකතා දොළොස ප්‍රේමයේ සිත්තම් එකමුතුවේ නිර්ලෝභී බවට සාක්ෂි සපයනු ලබයි.සිංහල සාහිත්‍යයේ නිම් වළලු පුළුල් කරන්නට තබන ලද පියවරේ ප්‍රතිඵලය වන ප්‍රේමයේ සිත්තම් ශ්‍රී ලාංකේය ජනතාව වෙත පිදෙනා මොහොතේ ඒ පිළිබඳ විද්වතුන්ගේ අදහස් මෙසේ සඳහන් කරමු.ලේඛිකාවන් පස් දෙ‍නකු විසින් රචිත'ප්‍රේමයේ සිත්තම්'කෙටිකථා සංග්‍රහයට ප්‍රස්තුත වී ඇත්තේ ප්‍රේමය, පවුල් ජීවිතය අන්තර්ගතය තුළ පවතින ප්‍රේමය සහ ගැටුම්කාරී අවස්ථා වැනි දේවල්. බොහෝ විට කාන්තාවන්ට අදාළ ප්‍රස්තුතයි ලේඛිකාවන් තෝරාගෙන තිබෙන්නේ.පැරැණි සාහිත්‍යයේ කාන්තාවන් ලේඛනයේ යෙදුණු බවට සාධකයක් ලෙස සඳහන් වන්නේ සීගිරි ගීත කිහිපයක පමණයි. ඒ හැර ලේඛිකාවන් සම්බන්ධයෙන් පැරැණි සාහිත්‍යයේ තොරතුරක් නැහැ. නූතන යුගයේ ගජමන් නෝනාගෙන් පසුව ලේඛන කලාවට අවතීර්ණ වන කාන්තාවන් සුළුතරය පවා සිය යොවුන් කාලය, තරුණ වයස පසු වී විවාහ දිවියට ඇතුළත් වීමත් සමඟ ලේඛ‍න කලාවෙන් ඈත් වනු දක්නට ලැබෙනවා.ලොව ප්‍රථම නවකතාව ද ලියැවෙන්නේ කාන්තාවකගේ සුරතින්. එවැනි ඉතිහාසයක් තුළ ප්‍රේමයේ සිත්තම් කෙටිකතා සංග්‍රහයට කතා නිර්මාණය කළ ප්‍රවීණ ලේඛිකා සුමිත්‍රා රාහුබද්ධ, කරුණා පෙරේරා, යමුනා මාලනී පෙරේරා සහ ලේඛන ක්ෂෙත්‍රයට මෑතක දී සම්ප්‍රාප්ත වූ සමන්මලී පද්මකුමාර සහවිජයලක්ෂ්මී ලේඛිකාවන් ඉටු කර ඇති සාහිත්‍ය කාර්යය වැදගත්.සුමිත්‍රා රාහුබද්ධ, යමුනා මාලනී පෙරේරා , කරුණා පෙරේරා යන ප්‍රවීණ‍ ලේඛිකාවන්ගේ ලේඛන කලාව ගැන අමුතුවෙන් කිව යුතු නැහැ. ඔවුන් මේ රටේ ලේඛන සාහිත්‍යට වැදගත් මෙ‍හෙයක් සිදු කරන කාන්තා ලේඛිකාවන්. සමන්මලී පද්මකුමාර මහත්මියගේ නිර්මාණ මා දැක ‍තිබෙනවා. ඇය ලේඛන කලාවට ආධුනික නොවුණත් මේ කෙටිකතා සංග්‍රහයට නිර්මාණ ඉදිරිපත් කර ඇත්තේ ප්‍රවීණ ලේඛිකා ත්‍රිත්වයත් සමඟින්.පද්මකුමාර ලේඛිකාවගේ'ප්‍රේමයේ සිත්තම්’ කියන කෙටිකතාව ගැන යම් අදහසක් පළ කළොත් සිරියාවී නමැති යුවතියත්, සුගතේ සහ ප්‍රියවර්ධන නමැති තරුණයන් දෙපළත් අතර ඇතිවන තුන්කොන් ප්‍රේමය පිළිබඳ අපූර්ව කතාවක් ගොඩනගා ඇත්තේ සියුම් මටසිලිටි භාෂා විලාසයක් උපයෝගී කරගනිමින්. එය කෙ‍ටිකතාකාරියකට අවශ්‍යම ගුණයක්. එම කතාව අවසන් වන්නේ ඝාතනයකින්. එය ශෝකාන්තයක් වුවත් සමන්මලී පද්මකුමාර ලේඛිකාව සිය භාෂා ගුණය හසුරුවා එය නිර්මාණය කර තිබෙනවා. ඇයගේ අනෙකුත් කෙටි කතාව වන ‘තිස් එකයි එකයි’ කෙටිකතාව ද ළමා මනස හොඳින් හඳුනාගෙන ලියූ කෙටිකතාවක් ලෙස හඳුන්වා දිය හැකියි. බීමත් පියා නිසා බියෙන් ගැහෙන දරුවන් සහ බිරිය පිළිබඳ ඇය මේ කෙටිකතාව නිර්මාණය කර තිබෙනවා. විශේෂත්වය වන්නේ එම කතාව බීමත් පියාගේ උපේක්ෂාසහගත ඇසින් දැකීමට ලේඛිකාව දක්වා ඇති දක්ෂතාවයි.විජය ලක්ෂ්මී ලේඛන ක්ෂේත්‍රයට ආධුනික චරිතයක්. සුමිත්‍රා රාහුබද්ධ, යමුනා මාලනී පෙරේරා , කරුණා පෙරේරා යන ප්‍රවීණ ලේඛිකාවන් අතරට ඇය සිය කෙටිකතා නිර්මාණයේ යෙදෙන්නේ වෙනස් ආකාරයේ කතා පුවත් කිහිපයක් ‍රැගෙනයි. ‘බත් හැළිය ඉදුණි ‘ කෙටිකතාව ආදරණීය අඹුසැමි යුවළකගේ විරසක වීමක් යළි ආදරයකට පෙරළෙන අයුරු කුඩා සිදුවීමකින් පෙන්වන සාර්ථක කතාවක්.කුඩා විරසකය විසැඳෙන්න මුල් වන්නේ සාරියට හැට්ට කටුවක් ගසා ගැනීමට ස්වාමියාගේ පිහිට පැතීමටත් ස්වාමියා කැමැත්තෙන් එය භාර ගැනීමට මාන බැලීමත් යන සිදුවීම නිසා විරසකය විසැඳෙනවා. මේ කෙටිකතාව කියවද්දී දැනෙන්නේ විවාහ ජීවිතය පිළිබඳ සුන්දර හැඟීමක්.ඇය අලුත් කෝණයකින් විවිධ දේ දකින ලේඛිකාවක්. සාම්ප්‍රදායික දේව සංකල්පය නූතනත්වය‍ කරා ගෙන එන කතා පුවතක් තමයි ඇගේ නොපිපි කැකුළු කියන කෙටිකතාව‍. සමස්තයක් ලෙස ගත්කළ ප්‍රවීණ ලේඛිකාවන් අතර ඇය වෙනස් කෝණයකින් සිය කෙටිකතා නිර්මාණයේ‍ යෙදෙන අයුරු පෙනෙනවා.ප්‍රේමයේ සිත්තම් අපට පෙන්වන්නේ අප මෙතෙක් නොදුටු මඟක්. මෙහි ඇතුළත් කෙටිකතා කිහිපයම සමාජයේ ඇති බැඳීම් පිළිබඳ විවිධ ලෙස අර්ථකථනය කර තිබෙනවා. ප්‍රේමය කියන වචනය සරලව අරුත් ගැන්වීමට නොහැකි කෙතරම් ගැඹුරින් වටහාගත යුතු දෙයක් ද කියන දෙය මා මේ කෘතිය කියවීෙමන් අත්දැක්කා. ප්‍රේමය යනු කුමක්ද? ප්‍රේමය අල්ලාගත හැකි දෙයක් ද? කියන ගැටලුව අවසානයේ මගේ හිත තුළ නතර වුණා.සුමිත්‍රා රාහුබද්ධ මහත්මියගේ පරිවර්තනය කෙටිකතාව ප්‍රේමය ගැන මෙතෙක් අප නොදුටු පැත්තක් පෙන්නුම් කරනවා කියලා මම විශ්වාස කරනවා. මේ කෘතියේ කතා අතර මගේ හිත පළමුව වික්ෂිප්ත වුණා. මෙහි කතා එකින් එකට ගෙන බැලූ විට පාඨකයාට සියුම්ව හිතන්න අවස්ථාවක් උදාකර දී තිබෙනවා. මවුපියන්ගෙන් ආදරය ඉල්ලා ගත් දරුවන්ගෙන්, පසුව වියපත් මවුපියන් ආදරය හිඟා කන හැටි මෙහි පරිවර්තනය කෘතියෙන් අපූරුවට පැහැදිලි කර තිබුණා.මේලෝකේ වැඩියෙන්ම හිඟා කන්නේ ප්‍රේමය. මේ පොත පුරාම ප්‍රේමය නිසා, ඇලීම නිසා, බැඳීම නිසා දුකට පත්වන චරිත ඇතුළත් වී තිබෙනවා. බෞද්ධ ධර්මයේ අපට පහදා දෙන ගැඹුරු දර්ශනය එනම් දුක පිළිබඳ ඉතා සරල ලෙස කතා කිහිපයකින් ගෙන හැර පෑම අති විශිෂ්ටයි. යමුනා මාලිනී මහත්මියගේ කැපෙන ජෝඩු, කරුණ පෙරේරාගේ සීමාව, ප්‍රේමය නමින් සිදුවන හිංසනය, ඒ හිංසනය නිසා ගැහැනිය කියන උත්තරීතර නාමයට සිදුවන අවමානය ලෝකයට පෙන්වන්න උත්සාහ දරා තිබීම අගය කළ යුතුයි. මේ හරහා යම් සමාජ මතවාදයක් ගොඩනැඟීමේ අවස්ථාව තිබෙනවා.ඒ වගේම සුමිත්‍රා, යමුනා, කරුණා වැනි අග්‍රගණ්‍ය, ප්‍රවීණ ලේඛිකාවන් තිදෙනකුගේ දායකත්වය මේ කෘතියට අප්‍රමාණ වටිනාකමක් එක්කර තිබෙනවා. ප්‍රවීණයෝ තිදෙනා අතර සමන්මලී පද්මකුමාරගේ සහ විජයලක්ෂ්මී මෙන්ඩිස් ලේඛිකාවන්ගේ නවක බවක් මා දුටුවේ නැහැ. ඒ තරම්ම ඔවුනගේ ලේඛන කලාව තුළ දියුණු බවක් සහ පරිණත බවක් මා දුටුවා. විජය ලක්ෂ්මිගේ නොපිපි කැකුළු කෙටිකතාව ඇයගේ සියුම් පරිකල්පන ඥානය හෙළිදරව් කරන එක් අවස්ථාවක්.සමන්මලී පද්මකුමාර රචනා කළ කෙටිකතා ත්‍රිත්වය තුළම මා දුටුවේ එකිනෙකට වෙනස් භාෂා විලාශයන් තුනක්. මෙතෙක් කල් ඇයගේ දිනපොත තුළ සැඟවී ගත් සිතිවිලි, පදරටා මවන්නට මෙතරම් කල් ගතවූයේ මන්ද යන්න මගේ සිතට හැඟි දෙයක්. එතරම් ඇයගේ කෙටිකතා අාස්වාදනීයයි. මානුෂීය බැඳීම් මෙතරම් සුන්දරව ඉදිරිපත් කිරීමට හැකියාවක් ඇය තුළ ඇති බව ප්‍රේමයේ සිත්තම් හරහා මට වැටහුණා. තමන්ට තමන්වත් අයිති නැති ලෝකයක, මොහොතකට ඇතිවන සිතිවිලි දාමයෙන් මිදී, තාවකාලික සුවය නොව, කොන්දේසි විරහිත ප්‍රේමය තුළින් සහනය ළඟා කරගන්නට නිවැරැදි මඟ ප්‍රේමයේ සිත්තම් හරහා දැනගත හැකි බව මගේ විශ්වාසයයි.සුමිත්‍රා රාහුබද්ධ, යමුනා මාලනී පෙරේරා , කරුණා පෙරේරා යන ප්‍රවීණ‍ ලේඛිකාවන් සමඟ අත්වැල් බැඳගනිමින් සමන්මලී පද්මකුමාර සහ විජයලක්ෂ්මි මෙන්ඩිස් ලේඛිකාවන් ඉදිරිපත් කර ඇති ‘ප්‍රේමයේ සිත්තම් ‘කෙටිකතා සංග්‍රහය තුළ අපූර්වත්වයක් ඇති බව පෙනෙන්නට තිබෙනවා. මේ කෘතිය ගැන කතාකිරීමේදී ප්‍රවීණ ලේඛිකාවන්ගේ ලේඛන කලාව ගැන අමුතුවෙන් කිව යුතු නැහැ. ඔවුන් කාලාන්තරයක් පුරා මේ රටේ ලේඛන සාහිත්‍යට වැදගත් මෙ‍හෙයක් සිදු කරන ලේඛිකාවන්.ඒ වගේම ඔවුන් සම්මානයට පවා පාත්‍රවී තිබෙනවා.එදා සිට මේ දක්වා ජනතා සම්මානය හොඳින් ම ලබා තිබෙනවා.ඒ නිසා ඔවුන්ගේ නිර්මාණ පිළිබඳ මා අමුතුවෙන් කතා කළයුතු නෑ.සමන්මලී පද්මකුමාර මහත්මියගේ නිර්මාණ මා මීට පෙර කියවා තිබෙනවා.ඇගේ සඳට කියමි කාව්‍ය නිර්මාණ කෘතිය තුළ පවා මා අපූර්වත්වයක් දැක්කා.ඇගේ නිර්මාණ මගින් ඈ ඉදිරිපත් කරන්නේ සමාජයේ අත්දකින්නට ලැබෙන සිදුවීම්.ඇගේ බස සරලයි.හැම කෙනෙක්ටම කියවා රසවිඳින්න පුළුවන්.ඇය සිය නිර්මාණ සරලව ඉදිරිපත් කළත් ඒ කියන සැම දෙයක් තුළ ම ගැඹුරු අරුතක් ගැබ්ව තිබෙනවා.ඇගේ තේමා විවිධයි.ඇය සොබාදහම සහ මිනිස් පරිචය චමත්කාරජනක ලෙස ඉදිරිපත් කර තිබෙන බව දැකිය හැකියි.ඇගේ භාෂා රටාව හරිම අපූරුයි.ඇගේ ප්‍රේමයේ සිත්තම් නමැති කෙටිකතාව තුළ එන උක් පඳුරු කපන කාන්තාවකගේ රුව වර්ණනා කර ඇති භාෂා රටාව දෙස බලන කළ පද්මකුමාර මහත්මිය ඈ අපූරුවට වර්ණනා කර තිබෙනවා.“වසර ගණනාවක් පුරාවට මා මැතුරූ වදන් වැල. නොකළැල් පැවතුම.මීට වඩා මට ඉතිං කියන්න දෙයක් ඇත්තේම නෑ. එදා කීවාසේම දැන් මතක් කරමි - උඹගේ ඇස් දෙක දිගටියි.හැඩයි මට,ඒ නෙත් ඇතුළත නිල් පාටයි.ඔව් ඇත්තමයි.පිරිසිදු පොකුණු ජලයේ නිල් පාටමයි, ගෝලාකාරයි,කාන්තියක් විහිදයි.උඹගේ දෙතොල් පළලයි,පිරිලා ,ඉදුණු ජම්බු ගෙඩියක පාටයි. උඹට තිබුණේ එල්ලා හැලෙන කන්පෙති, ලොකු තෝඩු යුවලක් මම අන්දනවා පස්සෙ දවසක.”පද්මකුමාර මහත්මිය කෙටිකතා කලාවට ආධුනික වුවත්,ඇගේ කෙටිකතා කියවන විට ඒ බවක් දකින්න නැති බවයි මට පෙනීයන්නෙ.මෙහි ඇති ඇගේ අනෙක් කෙටිකතා වන “සුනීතයි - සුජාතයි - ප්‍රේමයේ මායාවයි”, තිස් එකයි - එකයි” තුළ පවා දකින්න ලැබෙන්නෙ මේ වගේ විශේෂත්වයක්.ඇගේ නිර්මාණ තුළ යොදාගැනෙන භාෂාව තුළ නිතැතින් ම අපූරු බවක් දකින්න පුළුවන්.එය සෞන්දර්යාත්මකයි.සෑම කතාවකටම අපූරු ශිල්පීය ක්‍රම යොදාගෙන තිබෙනවා.ඇගේ කෙටිකතා මගින් පාඨකයාට රසාස්වාසයක් විඳගන්න පුළුවන්. රසික සිත් තුළ චමත්කාරයක්,අපූර්ව වින්ඳනයක් ඉපැදවීමට මේ කෙටිකතා මගින් හැකියාවක් තිබෙනවා.මේ කෘතියේ එන අනෙක් ආධුනික ලේඛිකාව සම්බන්ධයෙන් වුවත් අපට දකින්ක ලැබෙන්නේ සාධනීය තත්ත්වයක්.සමස්තයක් ලෙස ගත්විට ‘ප්‍රේමයේ සිත්තම් ‘කෙටිකතා සංග්‍රහය මගින් පාඨකයාට නවමු අත්දැකීමක් විඳගන්න හැකියාව ලැබෙන බව කිවයුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=f1408203</link>
    <topic>තොත්ත බබෙකුගේ - “උක්කුං” පොතක්!</topic>
    <author>රන්ජන් අමරරත්න</author>
    <content>දේශපාලන විඥානයක්, ජීවන දෘෂ්ටියක් හා කතා කලාව පිළිබඳ පරිචයක් නැති අය නවකතා ලියන්නට ගත් කල; එම කලාව පිරිහෙයි. එහි ප්‍රමිතිය බිඳ වැටෙයි. පාඨකයා නන්නත්තාර වෙයි. බටහිර සාහිත්‍යයේ ප්‍රමුඛ ගද්‍ය නිර්මාණ විශේෂය වූ නවකතාවේ මූලික ආධ්‍යාශ දෙකක් පවතී.පළමුවන්න පාඨකයාගේ වින්දනයට අදාළ විස්මිත කතා වස්තු ගොඩනැඟීම ය. දෙවන්න පාඨක සමාජය නො දන්නා ජීවන යථාර්ථ හෙළිදරව් කරමින් ඔවුන්ගේ ජීවිත පරිඥානය පුළුල් කිරීම ය. මේ දෙකෙන් එකක් හෝ ඉටු නො වන කල ඒවා නවකතා ගණයට නො වැටේ.රසවින්දනය ඇති කිරීම, හා ජීවිත පරිඥානය ලබාදීම පහසු කාර්යයක් නො වේ. පළමුව කතුවරයා ඒ සඳහා සුදුසුකම් ලබාගත යුතුය. ජීවිතය ගැනත්, සමාජය ගැනත් මෙලෝ හසරක් නො දන්නා මෝඩ ස්ත්‍රීනට නව ප්‍රබන්ධ ගෙතිය හැකි නො වේ. සමාජයට වැඩදායක නවකතාවක් ලියන තැනැත්තා පළමුව කලාව, දර්ශනය, ඉතිහාසය, දේශපාලනය වැනි විෂයයන් හදාරා දැනුමක් එකතු කර ගත යුතු ය. දෙවනුව සිද්ධි ගළපා කතා වස්තුවක් ගොඩනැඟිය යුතු ය.තෙවනුව චරිත අධ්‍යයනය කරමින් තමන්ගේ අත්දැකීම් ප්‍රති-නිර්මාණය කළ යුතු ය. ඒ කිසිවක් නො කොට හිතට නැඟෙන බහුභූත සියල්ල නවකතා ලෙසින් එළියට දැමීම බලවත් අපරාධයෙකි.තොත්ත බබෙකු විසින් ලියන ලද “උක්කුං” කතාවක් කියවන්නට ලැබිණි. එම පොත “ඇස්” ලෙසින් නම් කර ඇත. කතුවරිය තාරකා වාසලමුදලිආරච්චි යැයි දක්වා ඇත. ඇයට තොත්ත බබා යැයි කියනුයේ මනුෂ්‍ය ජීවිත ගැන ශත පහක අවබෝධයක් නැති බැවිනි. “මොන්ටිසෝරි” යන ළමයින් ජීවිතය ගැන මීට වඩා ගැඹුරින් සිතනු ඇත.ඇගේ කතාව උක්කුං කතාවක් වන්නේ නවකතාවක දක්නට ලැබෙන කිසිදු ශිල්ප-ධර්මයක් එහි නැති බැවිනි. එය අමු බේගල්වලින් ද, කුණුහරුපවලින් ද පිරී පවතී. කතාරසයක් ඉන් මතු නො වේ. ජීවිතයට වැද්ද ගත යුතු කිසිවක් ද එහි නැත.මෙබඳු ජරා පොත් ගැන සටහන් තැබීම සඳහා පුවත්පතක ඉඩ නාස්ති කිරීම තවත් අපරාධයෙකි. එහෙත් එම අපරාධය සිදු කළ යුත්තේ සිංහල පාඨකයා මේ මඩ ගොහො‍රුවෙන් බේරාගැනීම සඳහා ය.මේ පොතේ පිට කවරයෙහි එන ආකර්ෂණීය පින්තූරවලට පාඨකයා රැවටීමට පුළුවන. රැවටී මිලක් ගෙවා මේ පොත ගන්නට පුළුවන. එහෙත් එහි ඇතුළ හිස් ය. කඩදාසි, තීන්ත පමණක් නො ව මිනිස් ශ්‍රමය ද අපතේ යවා සිදු කර ඇති මේ බොරුව සිංහල නවකතාවට කරන ලද අපහාසයක් සේ හැඳින්විය හැකි ය.කිංකිණි නම් රූපවාහිනී ශිල්පිනියක හා “ජේ” නම් අමෙරිකන්කාරයකු අතර ගොඩනැඟෙන පැණි බේරෙන ආදර කතාවක් මේ පොත පුරා ම එයි. කිංකිණි දරුවන් ඇති මවකි. ඇගේ වෘත්තිය ප්‍රවෘත්ති නිවේදිකා හෝ වැඩසටහන් නිෂ්පාදිකා විය හැකි ය.ජේ නම් අමෙරිකන්කාරයා ශ්‍රී ලංකාවට පැමිණ ඇත්තේ පරිසරය පිළිබඳ ව්‍යාපෘතියක් නිමා කිරීමට ය. එහෙත් මේ කිසිවක් හරියට සිදු වන්නේ නැත. දිගින්-දිගට ම විස්තර කෙරෙන්නේ කිංකිණිගේ හා ජේගේ පැණි හැළියයි.“you are so beautiful honey”ජේ කිංකිණිට හෙමින් කිව්වා“I love my American honey”කිංකිණි එහෙම කියලා ඇස්වලින් හිනාවුණා.(පිටුව - 155)මේ කතුවරිය ලැජ්ජාව, භය, ජුගුප්සාව ආදී හැඟීම් නො දැනෙන කෙනකු ලෙස ද, දරුවන් වදා ඇති‍‍’මුත් දාරක ප්‍රේමයක් නො දන්නා කෙනකු ලෙස ද අපට හැඟී යයි. කතුවරිය සිටිනුයේ එක්තරා හීනයක ය. ඒ සිහිනයේ කුමාරයා අඩි හයක් උස නිල් ඇස් ඇති යෝධ අමෙරිකන්කාරයෙකි. මේ යෝධ මිනිසා සමඟ තොදොල් වීමත්, යහන්ගත වීමත් හැර වෙනත් අභිප්‍රායයක් ගැහැනියට නැත. බලාගෙන යන විට එය මානසික රෝගයකි. පොත කියවන සියලු ගැහැනුන්ට මේ රෝගය වැලඳුණහොත්; එතැනින් ම ශ්‍රී ලංකාව ඉවර වනු ඇත.ඇතැම් විට මෙය විදේශීය කුමන්ත්‍රණයක ප්‍රතිඵලයක් වන්නට ද පුළුවන. කිංකිණි නම් කාලකණ්ණි ගැහැනිය අපේ සමාජ හර පද්ධතියට ගරහයි. පවුල් සංස්ථාව බිඳ ගනියි. තම දරුවා ලවා හොර මිනිහාට තාත්තා කියවයි.“අත්තම්මේ...”සනීප පුටුවෙ හෙමි - හෙමිහිට පැද්දෙනඅතරෙ රෝස පෙත්තා අත්තම්මා දිහා බැලුවා.“මං එයාට ගොඩාක් ආදරෙයි”“කාට ද?”අත්තම්මා නොදන්නා තාලෙන් ඇහුවා.“ජේ තාත්තිට”ඔයා එයාට අලුත් නමකුත් දුන්න ද?”රෝස පෙත්තා හුරතලේට හිනාවුණා.“ඒ නම ලස්සනයි. එයා ඔයාට ගොඩාක් ආදරේ වේවි...”අත්තම්මාත් ඇස්වලින් හිනා වුණා.(211 – 212 පිටු)මේ නවකතාවේ එන මිනිසුන්ට හා ගැහැනුන්ට කටවල් නැත. ඔව්හු ඇස්වලින් ම සිනා සෙති. ඇස්වලින් ම කතා කරති. ඇස්වලින් ම පෙම් කරති. නාකි අත්තම්මා පවා ඇස්වලින් ම සිනාසෙනු දකින්නට ලැබේ. මේ නිරූපණවලින් පෙනී යන්නේ කතුවරිය පෙළන මානසික ව්‍යාධිය මිස අන් දෙයක් නො වේ.“ඇස්” නමැති මේ පොත බලවත් සමාජ හානි හතරක් සිදු කරයි.(I) පවුල් සංස්ථාවේ හරය විනාශ කරයි.(II) දරුවන් නොමඟ යවයි. අත්තම්මලා නොමඟ යවයි.(III) භාෂාව ඉතා නරක ලෙස විකෘති කරයි. විනාශ කරයි.(IV) ශ්‍රී ලංකාවේ ජනමාධ්‍ය ගැන බොරු කප්පරක් වපුරයි.ශ්‍රී ලාංකේය සංස්කෘතිය තුළ පවුල යන සංකල්පයට විශාල බරක් ‍තිබේ. එය සැමියා - බිරිය, දරුවන් යන සාමාජිකයන්ගේ බැඳීම්වලින් ද ඉන් ඔබ්බෙහි සිටින ඥාති පරපුරෙහි බැඳීම්වලින් ද ශක්තිමත් ය. ආක්‍රමණිකයකුට එම ඒකකය වෙත පහසුවෙන් කඩාවැදිය නො හැකි ය. පවුලේ බැඳීම් පහසුවෙන් - ලෙහෙසියෙන් කඩා බිඳ දැමිය නො හැකි ය. කතුවරිය කිංකිණිගේ නිත්‍යානුකූල සැමියා නපුංසකයකු බවට පත්කර තිබේ. අත්තම්මා කෘත්‍රීම තැනැත්තියක බවට ද, දරුවා මෝඩයකු බවට ද පත් කර තිබේ.අප්‍රිකානු කතා කලාවේ නූතන පුරෝගාමියා ලෙස ගෞරවයට පාත්‍රවන්නේ චිනුවා අචෙබේ ය. ඔහු වරක් කියා ඇත්තේ ස්වකීය සංස්කෘතියට, භාෂාවට හා හර පද්ධතියට හානි සිදුකරන ලේඛකයා කතා කලාවට පමණක් නො ව මුළු මහත් ජාතියකට ම ද්‍රෝහිකමක් සිදු කරන බව ය. මේ කතුවරිය ද සිංහල නවකතාවට පමණක් නො ව; අපේ ජාතියට ම ද්‍රෝහිකමක් සිදු කරයි.මේ පොත දරුවකු අතට පත්වුවහොත් ඔහු ජීවිතය මල් - මල් යැයි සිතන්නට පුළුවන. හොර තාත්තලා ගැන සිහින මවන්නට පුළුවන. වරදෙහි බැඳෙන අම්මලාට ආදරය කරන්නට පුළුවන. ජීවත්වීම යනු දුෂ්කර ක්‍රියාවලියෙකි. ඒ සඳහා බොහෝ කැපවීම් කළ යුතු ය. දුක්ඛ - දෝමනස්ස ඉවසිය යුතු ය. “ඇස්” නම් කතාවේ පිළිවෙළට ජීවිතයට ඇත්තේ හොර සැමියන් කැටුව ප්‍රේම කිරීම පමණි. එම ප්‍රේමය මත්තේ හැපෙමින් ජීවිතය මල් - මල් කර ගත හැකි ය. මෙබඳු බේගල්වලින් පාඨකයා මුළාවේ දැමීම කෙතරම් පාපයක් ද?කතුවරිය භාෂාව ඉතා නරක අන්දමින් විකෘති කරයි. එහි සම්ප්‍රදාය ආඛ්‍යාන රටාව හා ලාලිත්‍යය විනාශ කරයි.“මොකක්දෝ නොතේරෙන තිගැස්මක් කිංකිණිගේ හිත අවුල් කළා... ඒක ඇපැහැදිලි... පැහැදිලි... ආයෙත් අපැහැදිලි වෙන ජාතියේ පුංචි තිතක් වගේ හැඟීමක්. දැන් ආයෙත් හිත වෙන තැනකට සංක්‍රමණය වුණා. ඉක්මනින් ම, News line channel එක. Live updates කාර් පාක් එකේ කාර් එක දාලා lift එකේ ඇවිත් 12 වැනි Floor එකේ එකට එන ටිකට හමුවුණු හැම කෙනාම කලබලේක. channel 9 එකේ වෙනදා උදේට තියෙන අලුත් නැවුම් ඒත් හරි ම ක්‍රියාශීලී කලබල ගතිය අද වෙනස්. කලබල ගතිය තිබුණා. ඒත් හැමෝගෙම මුහුණුවල තිගැස්මක්.”“Traffic jam එකේත් ළතැවිලා lift එකේ තදබදයටත් මුහුණ දීලා කිංකිණි දැන් නම් ඔන්න News line එකේ.”(පිටුව - 248)කතුවරියට සිංහලෙන් හෝ ඉංගිරිසියෙන් හෝ නිවැරැදි ලෙස අදහස් ප්‍රකාශ කිරීමට පුළුවන්කමක් නැත. ඇය සිටිනුයේ බලවත් ආරවුලකය. ඒ හැරෙන්නට මේ තරමින් භාෂාව විකෘති කිරීමට ඇයට අයිතියක් නැත. භාෂාව ඇයට පමණක් සීමා වූ බූදලයක් ද නො වේ.මේ පො‍ත් කබලෙන් හෙළිදරව් වන ලෙස ශ්‍රී ලංකාවේ ජනමාධ්‍යවේදීනට ඇත්තේ කුමාර ජීවිතය. ඔව්හු කාර්වල යමින්, හෝටල්වලින් කමින්, එකිනෙකාට පෙම් කරමින් ආශික් ජීවිත ගත කරති. එබඳු තත්ත්වයක් ශ්‍රී ලංකාව තුළ නැත. ජනමාධ්‍ය රැකියාවලට වෘත්තීය මට්ටමක් පවා තව ම ලැබී නැත. මේ ක්ෂේත්‍රයට සම්බන්ධවූවෝ තෝසෙ කඩවලින් වඩේ කමින්, ණයට ප්ලේන්ටි බොමින් ඉතා දුක්බර ජීවිත ගත කරති. ඔව්හු පවුල් සංස්ථාව තුළ නොයෙක් අකරතැබ්බවලට මුහුණ දෙති. දුක් විඳිති. සැනැසිල්ලක් ඇතොත්; ඒ සත්‍යය හෙළිදරව් කිරීමෙන් ලැබෙන තෘප්තිය පමණි.තාරකා වාසලමුදලිආරච්චිගේ කතාවේ එන කිංකිණි සුනාමියකින් බේරීම සඳහා අමෙරිකන් හොර සැමියා ද කැටුව හෙළිකොප්ටරයකින් නුවරඑළියට යති. එම හෙළිකොප්ටරය ලබා ගන්නේ ද මහ පාරේ වාහන තදබදය නිසා ය. හෙවත් කතුවරිය කියන ලෙස “ට්‍රැෆික් ජෑම්” නිසා ය. මහ පුදුමයකි. ඔය හදිසියට හෙළිකොප්ටරයක් හයර් කිරීමට මේ අමෙරිකාව නො වේ.කුමක් වුව සිංහල නවකතාවේ පෝෂණයට හරවත් දායකත්වයක් ලබා දෙන ලේඛිකාවන් පිරිසක සිටින බව ද ගෞරවයෙන් යුතු ව සිහිපත් කළ යුතු ය. තාරකා වාසලමුදලිආරච්චි වැනි අය එබඳු ලේඛිකාවන්ට ද අයුක්තියක් කරන බව සටහන් කරන්නට කැමැත්තෙමි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=f1408204</link>
    <topic>වෙල්ලස්සේ පිපාසය සන්සිඳුවන්නට ...</topic>
    <author>චන්ද්‍රානි මාරසිංහ ඡායාරූප සමන්ත වීරසිරි</author>
    <content>සමාජ හා ආර්ථික ගැටලුවලට තාවකාලික පිළියම් යෙදීමට වඩා දිගුකාලීන ස්ථීරසාර විසඳුම් ලබාදීම නිවරැදි දේශපාලන නායකත්ව ගුණාංගයකි. එය ජනතාවගේ ද අපේක්ෂාව වේ.ඌව පළාතේ ජනතාව වාර්ෂිකව මුහුණ දෙන පානීය ජල හිඟයට දිගුකාලීන ස්ථිරසාර විසඳුමක් ලබාදීමට ඌව පළාත් සභාව මහා පරිමාණ පානීය ජල සම්පාදන ව්‍යාපෘතියක් ආරම්භ කර තිබේ.වසරේ ජූලි, අගෝස්තු මාසවල දී සාමාන්‍ය වශයෙන් ඌව පළාතේ විශේෂයෙන් මොනරාගල දිස්ත්‍රික්කයේ බොහෝ ප්‍රදේශවලට මතුවන පානීය ජල හිඟයට ස්ථීර විසඳුමක් ලෙස ආරම්භ කර තිබෙන මෙම මහා පරිමාණ ජල සම්පාදන ව්‍යාපෘතිය ඉදිරි වසර තුනකින් සම්පූර්ණ කිරීමට නියමිතය.ඌව පළාතේ ප්‍රදේශ කිහිපයකට බලපාන පානීය ජලය පිළිබඳ ගැටලුව නිවැරැදිව හඳුනාගනිමින් බදුල්ල හා මොනරාගල දිස්ත්‍රික්ක දෙක සම්පූර්ණයෙන්ම ආවරණය වන පරිදි ජල සම්පාදන යෝජනා ක්‍රමයක් සැලසුම් කළා. ඒ අතරත් බොහෝ ව්‍යාපෘතින් ආරම්භ කර වසරක පමණ කාලයක්. ඇතැම් ව්‍යාපෘතීන් වලින් ජනතාව ප්‍රතිලාභ ලබනවා.ඉදිරි අවුරුදු තුනකින් ඌව පළාතේ ජනතාවගේ පානීය ජල අවශ්‍යතාව සම්පූර්ණයෙන්ම මෙම ව්‍යාපෘතීන් මගින් සැලසීමට හැකිවෙනවා. ඒ අතර ජල සැපයුම් සැලසිය නොහැකි ප්‍රදේශ සඳහා විකල්ප ප්‍රජා ජල පහසුකම් සැලසීමට පියවර ගෙන තිබෙනවා. ඌව ජල සංරක්ෂණ වැඩසටහන යටතේ ලොග්ගල්ඔය ජල ප්‍රදේශය සංරක්ෂණය කර පස්සර නගරය හා ඒ අවට ජනතාවට පිරිසුදු පානීය ජලය ලබාදීම එවැනි එක් ව්‍යාපෘතියක්. ඒ අතර ඌව පළාතට වාර්ෂිකව ඇතිවන ජල ප්‍රශ්නය සාමාන්‍ය තත්ත්වයක්. මෙවර නියඟය දැඩිවීම හේතුකොටගෙන ජල අර්බුදය වැඩි වුවත් ජනතාවගේ ජල අවශ්‍යතාව අඩුපාඩුවකින් තොරව සැපයීමට ක්‍රියා කළා. ජනාධිපතිතුමන්ගේද නියමය පරිදි බවුසර් උපරිම වශයෙන් යොදා ගනිමින් ජල අවශ්‍යතාව සැලසීමට හැකි වුණා.පානීය ජල අවශ්‍යතාව සඳහා ස්ථිරසාර වැඩපිළිවෙළක් මෙන්ම අනෙකුත් ජල අවශ්‍යතාවයන්ද නිවැරැදිව හඳුනාගෙන ඇති අතර ඒ සඳහාද සැලසුම් සකස් කර තිබෙනවා.මහා පරිමාණ ව්‍යාපෘතීන් 15ක් යටතේ ආරම්භ කර තිබෙන මෙම වැඩසටහන මඟින් මොනරාගල දිස්ත්‍රික්කයේ මඩුල්ල, බිබිල, මැදගම, බඩල්කුඹුර, මොනරාගල, සියඹලාණ්ඩුව, වැල්ලවාය, බුත්තල, තණමල්විල, කතරගම හා බදුල්ල දිස්ත්‍රික්කයේ මහියංගණය, රිදීමාලියද්ද, කන්දකැටිය, මීගහකිවුල, සොරණාතොට, පස්සර, බදුල්ල, ඌව පරණගම, හාලිඇල, හපුතලේ, හල්දුම්මුල්ල යන සෑම කොට්ඨාසයක් ම ආවරණය කෙරෙයි.දිස්ත්‍රික්ක දෙක සඳහා ආරම්භ කර ඇති හා සැලසුම් කර තිබෙන මෙම පානීය ජල සම්පාදන ව්‍යාපෘති වෙනුවෙන් වෙන්කොට ඇති මුදල රුපියල් කෝටි 3602ක මුදලකි. එමඟින් පවුල් ලක්ෂ 5කට ආසන්න සංඛ්‍යාවක් වූ 495257ක් සඳහා පානීය ජල පහසුකම් සැපයීමට හැකි වන බව ජාතික ජල සම්පාදන හා ජලාපවහන මණ්ඩලයේ ඌව පළාත් අධ්‍යක්ෂ එච්. අයි. ඒ. ලතීෆ් මහතා ප්‍රකාශ කරයි.මේවායින් ව්‍යාපෘති ගණනාවක් දැනටමත් අවසන් කර තිබෙන බවද, ආරම්භ කර ඇති ව්‍යාපෘතින්වලට අමතරව තවත් ව්‍යාපෘතීන් ගණනාවක් සැලසුම් කර තිබෙන බව ද ඒ මහතා සඳහන් කරයි. ඒ අතර මේ දිනවල මොනරාගල හා බදුල්ල දිස්ත්‍රික්කයේ පානීය ජල හිගයක් පවතින සියලුම ගම්වල පවුල් ආවරණය වන පරිදි බවුසර යොදා ගනිමින් පානීය ජලය බෙදා හැරීමේ විශේෂ වැඩපිළිවෙළක් ක්‍රියාත්මක වෙයි.ජනාධිපති මහින්ද රාජපක්ෂ මහතාගේ නියමය පරිදි ඌව පළාත් සභා ජල සම්පාදන කාර්යාලය දිනපතා ජලය බෙදාහැරීමේ සද්කාර්යයක නියැළී සිටිති.බදුල්ල, හාලිඇල, ඇල්ල ප්‍රදේශවල ජනතාව වෙනුවෙන් පානීය ජලය සැපයෙන ජල සම්පාදන ව්‍යාපෘතිය ජල සම්පත් හා ජලාපවහන අමාත්‍ය දිනේෂ් ගුණවර්ධන මහතාගේ ප්‍රධානත්වයෙන් ආරම්භ කර තිබෙන්නේ ඉකුත් ජූනි මාසයේ දීය. පවුල් 1,10000ක පාරිභෝගික සංඛ්‍යාවකට පානීය ජල සැපයිය හැකි මෙම විශාල ජල ව්‍යාපෘතිය සඳහා වෙන්කොට ඇති මුදල කෝටි 1180කි.ඉදිරි අවුරුදු තුනක කාලයකින් ව්‍යාපෘතිය සම්පූර්ණ කිරීමට නියමිතය. මොනරාගල, බුත්තල, මඩුල්ල ප්‍රදේශ ආවරණය කෙරෙන තවත් විශාල පානීය ජල සම්පාදන ව්‍යාපෘතියක් තවත් මාස තුනක කාලයකින් සම්පූර්ණ කෙරෙයි. රුපියල් කෝටි 434ක පිරිවැයක් දරමින් අවසන් වෙමින් පවතින එමඟින් 89500ක් වූ පවුල් සංඛ්‍යාවකට ජල පහසුකම් සැපයීමට ඉලක්ක කර තිබේ. බදුල්ල හා මොනරාගල දිස්ත්‍රික්ක වෙනුවෙන් තවත් පානීය ජල සම්පාදන ව්‍යාපෘතීන් ගණනාවකි.මහියංගණ ප්‍රදේශයේ ජනතාව වෙනුවෙන් ජල සම්පාදන ව්‍යාපෘති ආරම්භ කර තිබෙන්නේ ඉකුත් 2013 වසරේ සැප්තැම්බර් මාසයේ දීය. එයින් ප්‍රතිලාභී පවුල් 50,000කට පානීය ජලය සැපයීමට සැලසුම් කර ඇත. ව්‍යාපෘති සඳහා පිරිවැය මිලියන 2743කි‍. එම ව්‍යාපෘති රිදීමාලියද්ද දක්වා දීර්ඝ කිරීමට ඌව පළාත් හිටපු මහ අමාත්‍ය ශෂීන්ද්‍ර රාජපක්ෂ මහතාගේ උපදෙස් පරිදි ක්‍රියාවට නැංවීමට ද පියවර ගෙන තිබේ. ඒ අනුව ඉදිරි අවුරුදු දෙකකින් එම ප්‍රදේශය ද ආවරණය කෙරෙයි. එම ව්‍යාපෘතිය ක්‍රියාත්මක කෙරෙන්නේ දේශීය අරමුදලිනි.ප්‍රතිලාභි පවුල් 15710කට පානීය ජලය සැපයිය හැකි තවත් ව්‍යාපෘතියක් මිලියන 1406ක පිරිවැයකින් ඇටම්පිටියේ දී ක්‍රියාත්මක කෙරෙයි. දේශීය බැංකු ආධාර යටතේ මිලියන 1344ක් වැය කෙරෙන කන්දකැටියෙහි ආරම්භ කර ඇති ව්‍යාපෘතිය මඟින් ජලය සැපයීමට අපේක්ෂා කරන පවුල් සංඛ්‍යාව 17666කි. මොනරාගල - හම්බෙගමුව පානීය ජල සම්පාදන ව්‍යාපෘතිය පවුල් 19390ක් වෙනුවෙන්ය. ඒ සඳහා පිරිවැය මිලියන 1600කි.මධ්‍යම රජයේ ප්‍රතිපාදන මඟින් වැලිමඩ - ඔහිය පානීය ජල සම්පාදන ව්‍යාපෘතිය අවසන් කොට පවුල් දහසකට පානීය ජල අවශ්‍යතා පිරිමැසීමට පියවර ගෙන තිබේ. මිලියන 264.7ක පිරිවැයකින් ඉදිකිරීම් කර ඇති ව්‍යාපෘතිය මඟින් තවත් පාරිභෝගික පවුල් දහසක් සඳහා ලබාදීමට සැලසුම් කර ඇත. බදුල්ල - අඹගස්ලුම ව්‍යාපෘතිය අවසන් කොට පානීය ජල අවශ්‍යතාව සපුරා තිබේ. මිලියන 382ක් වැය කරන ලද එමගින් මේ වන විට පවුල් 600ක් ප්‍රතිලාභ ලබන අතර තවත් 800කට ලබාදීමට සැලසුම් සකස් කරයි.මොනරාගල දිස්ත්‍රික්කයේ බඩල්කුඹුර හා වැල්ලවාය ජල සම්පාදන ව්‍යාපෘති දෙකකි මිලියන 124.4ක පිරිවැයකින් බඩල්කුඹුර ප්‍රදේශයෙහි සම්පූර්ණ කර ඇති ව්‍යාපෘති මඟින් මේ දිනවල පානීය ජල සම්බන්ධතා සැපයීම සිදුකෙරෙයි. වැල්ලවාය ව්‍යාපෘතිය මඟින් ද පවුල් 1000කට සම්බන්ධතා ලබාදී ඇති අතර තවත් දහසක් සඳහා ජල සැපයීමට සම්බන්ධතා සකස් කෙරෙයි. එම ව්‍යාපෘතිය සඳහා වැය කර ඇති මුදල මිලියන 250කි.බුත්තල පැවති දැයට කිරුළ වැඩසටහන මඟින් ද ප්‍රතිලාභි පවුල් 5000කට ජල පහසුකම් සපයා දී තිබේ. ඇතැම් ඒවා සම්පූර්ණ කිරීම් හා අලුත්වැඩියා කිරීම් ද සමඟ දැයට කිරුළ යටතේ සපයා තිබෙන පානීය ජල පහසුකම් සඳහා වැයකොට තිබෙන මුදල මිලියන 295කි. බණ්ඩාරවෙල, දියතලාව, හපුතලේ ප්‍රදේශ සඳහා තවත් විශාල ජල සම්පාදන ව්‍යාපෘතියක් සැලසුම් කෙරෙයි. මිලියන 8200ක මුදලක් වෙන්කොට තිබෙන ව්‍යාපෘතිය සඳහා ශක්‍යතා අධ්‍යයන වාර්තාව සකස් කරමින් පවතින අතර එමඟින් 142257ක් වූ විශාල ප්‍රතිලාභි සංඛ්‍යාවකට ජල පහසුකම් සැපයීමට සැලසුම් කරයි.පානීය ජල සැපයෙන මෙම ප්‍රධාන ජල සම්පාදන ව්‍යාපෘතිවලට අමතරව මොනරාගල හා බදුල්ල දිස්ත්‍රික්ක සඳහා ග්‍රාමීය ජල සම්පාදන යොජනා ක්‍රම හා ප්‍රජා ජල සම්පාදන ව්‍යාපෘති ගණනාවකි. ග්‍රාමිය ජල සම්පාදනය සඳහා වැය කරන මුදල් මිලියන 200කි. ඊට අමතරව ග්‍රාමීය ජල ව්‍යාපෘති දියුණු කිරීම සඳහා යුනිසෙෆ් ආයතනය මිලියන 15ක මුදලක් පිරිනමා තිබේ. ආර්ථික සංවර්ධන අමාත්‍යාංශ ප්‍රතිපාදන මඟින් මිලියන 17ක් වැයකොට ග්‍රාමීය ජල සම්පාදන ව්‍යාපෘති සිදුකෙරෙයි. ඒ අනුව සෑම ගමකම නළ ළිං ජල පහසුකම සැපයීමට පියවර ගෙන තිබේ.ඌව පළාත් සභාව , මධ්‍යම රජයේ ද සහාය ඇතිව ක්‍රියාත්මක කර තිබෙන හා සැලසුම් කර ඇති පානිය ජල සම්පාදන ව්‍යාපෘතීන් සම්පූර්ණ වීමෙන් පසුව දිස්ත්‍රික්ක දෙකෙහිම පානීය ජලය පිළිබඳ ගැටලුවට දිගුකාලීන ස්ථිරසාර විසඳුමක් ලැබෙන බව ලතීෆ් මහතා අවධාරණය කරයි.ඒ අනුව ඌව පළාතේ ආම්භ කර තිබෙන ජල සම්පාදන හා ජලාශ පිළිසකර කිරීමේ ව්‍යාපෘති මඟින් 2018 වසර වනවිට සියයට 90කට පානීය ජල සම්පාදනය සම්පූර්ණ කිරීමට ඉලක්ක කර තිබේ. 2018 වසර වනවිට රට පුරා සියලුම දිසාවලට පානීය ජල අවශ්‍යතාව සම්පූර්ණ කිරීම ද රජයේ අපේක්ෂාවයි.ඒ අතර මේ දිනවල ඌව පළාතේ පවතින ජල හිඟ තත්ත්වයට අනුව ජනතාවට පානීය ජල සැපයීමට ඌව පළාත් කාර්යාලය විශේෂ වැඩපිළිවෙළක් යොදා තිබෙන බව ලතීෆ් මහතා පවසයි. බවුසර් මඟින් දිනපතා පානීය ජලය බෙදා හැරීම් සිදුකරති. බවුසර් රථ ධාවනය කළ නොහැකි ප්‍රදේශවල ජනතාව සඳහා ද ජලය බෙදා හැරීමේ ක්‍රම‍ෙව්දයකි. ඌව පළාත් සභා කාර්යාලය,මොනරාගල හා බදුල්ල දිස්ත්‍රික් ලේකම් කාර්යාලය, මධ්‍යම රජයේ ද සහාය ලබාගනිමින් ජනතාවට පානීය ජලය සැපයීමේ රජයේ වගකීම ඉටු කරමින් සිටිති.රාජ්‍ය නොවන සංවිධාන කීයක් ද එම සද්කාර්යයට එක් වී සිටිති. ඌව පළාත් කාර්යාලයේ විධිමත් වැඩපිළිවෙළක් අනුව මොනරාගල දිස්ත්‍රික්කය සඳහා 75%ක සහ බදුල්ල දිස්ත්‍රික්කය සඳහා 69.5%ක පානීය ජල බෙදාහැරීමක් සිදුකරමින් ජනතාවගේ පානීය ජල අවශ්‍යතා සපුරා ඇති බව ද ලතීෆ් මහතා පවසයි. එම වැඩසටහනහි වඩාත් සංවේදී වූ සද්කාර්යය වන්නේ වකුගඩු රෝගයෙන් පෙළෙන රෝගීන් සිටින නිවෙස් සඳහා ජල ටැංකි බෙදාදෙමින් ජලය රැස් කර ගැනීමට පහසුකම් සැලසීමයි. මේ වනවිට ජල ටැංකි 200ක් පමණ බෙදා දී තිබේ. ජල සම්පාදන අමාත්‍යාංශය එවැනි වූ හදිසි අවශ්‍යතා සඳහා තවත් රුපියල් මිලියන 240ක මුදලක් වෙන්කොට තැබීම ද විශේෂ වේ. වතු අංශය සඳහා ද එවැනි වූ සුවිශේෂී වැඩපිළිවෙළකි.ඌව පළාතේ විශේෂයෙන් මොනරාගල දිස්ත්‍රික්කයේ කොට්ඨාස කීපයක වසර අවසානයේ සිදුවන ජල හිඟය එම ප්‍රදේශවල ජනතාව බලාපොරොත්තු වන තත්ත්වයකි. වර්ෂාව නොලැබීම හේතුවෙන් වැව් හා ජලාශවල ජල ධාරිතාවය අඩුවීමත්, මහා වනය ද වියැළී යාමත් එම ජනතාවට සමාන්‍ය දෙයකි. වර්ෂාව නොලැබීම හේතුවෙන් එක් කන්නයක වී ගොවිතැන, හේන් වගාව හා කෘෂිකාර්මික වගා කටයුතු කරමින් වියළි කාලගුණික තත්ත්වය අපේක්ෂා කරන ඒ ප්‍රදේශවල ජනතාව පානීය ජලය හා අනෙකුත් ජල අවශ්‍යතා සඳහා විකල්ප ක්‍රම යොදා ගැනීම ඔවුන්ගේ ජීවන රටාවෙහි කොටසක්. මෙවර අලුතින් එක් වී තිබෙන්නේ නියඟය දැඩිවීමයි.මිනිසා පරිසරයට එරෙහිවීම හේතුවෙන් සොබාදහම මිනිසාට දඬුවම් දී තිබේ. අහිංසක සතා සීපාවන්ගේ පානීය ජලය හා ජනතාවගේ ජන ජීවිතයේ එදිනෙදා කටයුතු සඳහා පමණක් ඉතිරි කොට මොනරාගල ජලාශ බොහොමයක ජල ප්‍රමාණය සිඳී ගොසිනි. මෙවර නියඟය දැඩි බලපෑම් එල්ලකොට තිබෙන බව ප්‍රදේශයේ සංචාරයක යෙදුණු අපි දුටුවෙමු. කුමන මතවාද දැරුව ද ස්වභාවික ව්‍යවසනයක දී අවශ්‍ය පියවර ගැනීම විශේෂයෙන් ම දේශපාලනඥයින්ගේ සමාජ වගකීමත් වන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>20</day>
    </date>
    <link>http://www.dinamina.lk/2014/08/20/_art.asp?fn=f1408205</link>
    <topic>දිව ඔසු වන් දේශිය වී</topic>
    <author>එප්පාවල බණ්ඩාර ඒකනායක</author>
    <content>පුරා වසර හයක් තිස්සේ රජරට පුරාවට පැතීරි ඇති වකුගඩු රෝගය පිළිබඳව කරන ලද විවිධ පර්යේෂණ අනුව විෂකාරක ශරීරගතවීමේ හේතුවෙන් වකුගඩු අකරණයට පත් කරන බැව් සනාථ වී ඇතැයි.... වෛද්‍ය ඡන්න ජයසුමන මහතා 2014. 06. 24 වෙනි දින අනුරාධපුර පසු අස්වනු තාක්ෂණ ආයතනයේ පැවැති ගොවි නායක සමුළුවේ දී අවධාරණය කළේය.මහවැලි එච්. කලාපයේ ගොවි සංවිධානවල සභාපතිවරුන් ඇතුළු ගොවි නායකයන් තුන්සියයක් පමණ මෙම සමුළුවට සහභාගි වී සිටි අතර සමුළුව සංවිධානය කර තිබුණේ මහවැලි සප්ත කලාපීය ගොවි සම්මේලනයේ සභාපති සිරිසේන දිසානායක මහතා විසිනි.පිරිපහදු කරන ලද ජලය බීමෙන් පමණක් විෂකාරක ආශ්‍රයෙන් හැදෙන වකුගඩු රෝගයෙන් ගැලවෙන්න බෑ. ශරීර ගත වෙන්නේ වතුර පමණක්ම නෙමෙයි. බත්- එළවළු- පලතුරු ආදියත් ශරීර ගත වෙනවා. විෂකාරක ලෙස හඳුනාගත් ආසනික් කැඩ්මියම් වැනි බැර ලෝහ අඩංගු රසායනික පොහොර යන කෘෂි රසායන ගහ කොළට හා පොළවට යොදන බව සැබැනම් ඒ ගහකොළවල හැදෙන දේ ආහාරයට ගැනීමෙන් වකුගඩු අකර්මන්‍ය කරන විෂකාරක ශරීර ගතවෙනවා.මේ තත්ත්වය පාලනය කර ගැනීමට නම් පිරිසිදු වතුර බොන්නා වගේම කෘෂි රසායනික ‍ෙනායෙදු ආහාර ද්‍රව්‍ය ආහාරයට ගත යුතු වෙනවා. විශේෂයෙන් කෘෂි රසායනවල අඩංගු විෂකාරකයන් කළු හීනටි ඇතුළු දේශීය වී නිවුඩු හාල් අන්තර්ගත (PROANTHOEYANADINE)නැමැති සංඝටකය මඟින් මර්දනය කරනවා. මේ නිසා රජරට පුරාවට ඇති කෘෂිකාර්මික වකුගඩු රෝගය මර්දනය කිරීමේ සැබැ සෘෂිවරු වන්නේ දේශීය වී නිපදවන ගොවි ජනතාවයි.මේ නිසා රටට- ජනතාවට ආදරය ඇති ගොවි ජනතාවගෙන් ඉල්ලා සිටින්නේ මෙතැන් පටන් කළු හීනටි - මඩතවාලු- පච්ච පෙරුමාල්-සුදුදුරුසම්බා - කුරුලු තුඩු - බෙහෙත් හීනටි - වැනි දේශීය වී වර්ග වගාකරල තමන්ගේ දරුපවුල වකුගඩු රෝගයෙන් බේරා ගනිමින් රටේ බත් කන ජනතාවද ආරක්ෂා කර දෙන ලෙස වෛද්‍ය ජයසුමන මහතා පැහැදිලි කළේය. තවදුරටත් කරුණු පැහැදිලි කළ ‍ෙවෙද්‍ය ඡන්න ජයසුමන මහතා මෙසේද පැවැසීය.වකුගඩු රෝගය පිළිබඳව විවිධ පර්යේෂණ කරන ලද එක් එක් පර්යේෂණ කණ්ඩායම් මේ මේ පිළිබඳව විවිධ මත පළකර තිබෙනවා. නමුත් හේතු කාරක වල යම් යම් වෙනස්කම් තිබුණත් පොදුවේ ගත්කල හැම මතයකින්ම කියවෙන්නේ විෂකාරකයක් ශරීරගත වීම නිසා මේ කෘෂිකාර්මික වකුගඩු රෝගය වැල‍ඳෙන බවයි. මේ විෂකාරක හැටියට ආසනික් හා කැඩ්මියම් හඳුනාගෙන තිබෙනවා. මේවා වතුරට මුහුවෙලා- වතුරේ කිවුල හැදිලා ශරීරගත වෙලා වකුගඩු රෝගය හැදෙනවා. ඒ වාගේම ආහාරයට ගන්නා බත්- එළවළු- පලතුරු- ආදියට මුහුවෙලා මේ විෂකාරක ශරීර ගත වෙනවා.කොයි ආකාරයෙන් විෂ ශරීර ගත වුවත් ඒවා මර්දනය කිරීමේ හැකියාව කළුහීනටි මුල් ෙකාට දේශීය නිවුඩු හාල්වල පවතිනවා. මේ නිසා වකුගඩු රෝගයෙන් බේරෙන්න දේශීය නිවුඩු හාල් ආහාරයට ගන්න කියල මම ජනතාවගෙන් ඉල්ලා හිටිනවා.මුලදීම මේ රෝගය හැදුනේ වයස 50 ත් 60ත් අතර අයට ඊළඟට වයස 25ත් 30ත් අතර අයට. දැන් පාසල් දරුවන්ටත් හැදෙනවා. වැඩිහිටි පිරිමින්ට වකුගඩු රෝගයට අමතරව මුඛය - උගුර- නාසය වැනි තැන්වල පිළිකා හැදෙනවා. කාන්තාවන්ට පයෝධර - ගැබ්ගෙල වැනි තැන්වල පිළිකා හැදෙනවා. දරුවන්ට රක්තහීනතාව ඇතිවෙනවා. මේ සියල්ලම ආහාරපාන හරහා විෂකාරකයන් ශරීරගතවීමෙන් හැදෙන ලෙඩරෝග.කලින් රජරටට සීමා වූ වකුගඩු රෝගය දැන් දැන් කෘෂිකාර්මික ප්‍රදේශවලටත් ධාවන වේගයෙන් පැතිරී යනවා. බදුල්ල- මොනරාගල- මහඔය - පදියතලාව- කන්තලේ - බුත්තල - වැල්ලවාය - වීරකැටිය කතරගම- ලුණුගම්වෙහෙර - තිස්සමහාරාම - අගුණකොළපැලැස්ස මේ ආදී වශයෙන් දිවයිනේ කෘෂිකාර්මික ප්‍රදේශවල වකුගඩු රෝගය පැතිරී යනවා. මේ වන විට අනුරාධපුර වකුගඩු රෝගීන් 34249ක්, පොළොන්නරුවේ 16133ක්, පොල්පිතිගම 10341ක්, දෙහිඅත්තකණ්ඩිය 2405ක්, කන්තලේ 2339ක්, මාතලේ 1182, හම්බන්තොට 957ත් මේ විදියට මේ වන විට වකුගඩු රෝගීන් 69258ක් රට පුරා ඉන්නවා.එසේම කෘෂිකාර්මික ප්‍රදේශවල ගොවි පවුල්වල 21500ක් වකුගඩු රෝගයෙන් මිය ගිහිං. 2020 වන විට අපේ රටේ ජනගහනයෙන් 1/3 ක් වකුගඩු රෝගීන් විය හැකියි. ඒ අතර තවත් 1/3ක් පිළිකා රෝගීන් විය හැකියි. මේ අවදානම නැති කරල රටේ ජනතාව මේ රෝගවලින් ගලවා ගත හැක්කේ ගොවි ජනතාවටමයි. මේ නිසා මින් ඉදිරියට අඩු වශයෙන් අක්කර බාගයකවත් දේශීය වී වගාකරලා දරුමල්ලන්ට කන්න දෙන්න. දෙයියන්ගෙ නාමෙට රසායනික තෙල් පෙ‍ාහොර යෙදු ආහාරපාන දූවා දරුවන්ට දෙන්න එපා. කළු හීනටි ඉතාමත් ගුණයි. ශරීරයේ සර්ප විෂ මර්දනය කරන්නත් දෙන්නේ කළු හිනටී බත්.මෙම රැස්වීමේ දී කරුණු දැක්වු විශේෂ ව්‍යාපෘති අමාත්‍යාංශයේ ලේකම් විජේරත්න සකලසූරිය මහතා‍ මෙසේ කීය.දේශීය වී වර්ගවල බත අහාරයට ගැනීමෙන් වකුගඩු රෝගය පාලනය කරගන්න පුළුවන්. රසායනික තෙල් පෙහොර නොයොදා දේශීය වී වගා කිරීම සඳහා රජය මඟින් බිත්තර වී නොමිලයේ දෙනවා.ඒ වාගේම ගෙදර කෑමට අමතරව වැඩිපුරම වී නිෂ්පාදනය කළත් රජය මඟින් වී කිලෝව රුපියල් 60 බැගින් මිලදී ගන්නවා. මේ නිසා දේශීය වී වගාකිරීමෙන් ගොවීන්ට පාඩු වෙන්නේ නෑ. ඒ අනුව රජරට වකුගඩු රෝගය තුරන් කිරීමේ පියවරක් වශයෙන් දේශීය වී වර්ග වගා කරන ලෙස සියලුම ගොවීන්ගෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n140821_5</link>
    <topic>අගනුවර නොදියුණු මාර්ග සංවර්ධනය ඇරඹේ</topic>
    <author>රේණුකා හේවාපතිරණ</author>
    <content>[2014-08-21 ප.ව 02.30]කොළඹ නගරයේ නොදියුණු ප්‍රදේශවල මාර්ග සංවර්ධනය හා නඩත්තු කටයුතු ආරම්භ කෙරේ.මේ සඳහා වෙන් කොට ඇති මුදල රුපියල් දස ලක්ෂ 1761කි.කොළඹ මහ නගරසභාවේ  නගරාධිපතිවරයා පවසන්නේ නගරයක මාර්ග සංවර්ධනය එහි සෑම අංශයකම දියුණුවට හේතුවන බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n140821_4</link>
    <topic>පතනට නව දුම්රිය උමං මාර්ගයක්</topic>
    <author>දිනේෂ් හේවාවිතාරණ</author>
    <content>[2014-08-21 ප.ව 01.30]හැටන් කොටගල පතන ප්‍රදේශයේ නව දුම්රිය උමං මාර්ගයක් ඉදිකිරීම් කටයුතු ආරම්භ කර ඇත.මෙය හැටන්, නුවර එළිය ප්‍රධාන මාර්ගයේ ප්‍රතිසංස්කරණ කටයුතුවලට සමගාමීව සිදුවේ.දැනට තිබෙන උමං මාර්ගයේ විශාල කන්ටේනර් ධාවනය කිරීමට නොහැකිවීම මෙම නව දුම්රිය උමං මාර්ගය ඉදිකිරීමට හේතුවයි.මේ නිසා කොළඹ සිට දැනට නුවරඑළිය දක්වා ධාවනය කරවන විශාල කන්ටේනර් කොළඹ සිට හැටන් මාර්ගය ඔස්සේ කෙටි කාලයකින් ළඟාවීමට හැකියාව උදා වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n140821_3</link>
    <topic>වකුගඩු රෝගීන්ට ගමන් බලපත්‍ර</topic>
    <author>රේණුකා හේවාපතිරණ</author>
    <content>[2014-08-21 පෙ.ව 11.30]වකුගඩු රෝගීන් මුහුණ පා ඇති ගැටළු සහගත තත්ත්වයන් හේතුවෙන් සහනයක් සැලසීම සඳහා ගමන් බලපත්‍ර ලබා දීමට උතුරුමැද පළාත් සභාව තීරණය කර තිබේ.පදවිය අනුරාධපුර ශික්ෂණ රෝහල හා පොළොන්නරුව මූලික රෝහල් මඟින් ප්‍රතිකාර ලබන රෝගින්ට මෙම සහනය ලැබෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n140821_2</link>
    <topic>ප්‍රාදේශීය මාධ්‍යවේදීන්ට පුහුණු වැඩමුළුවක්</topic>
    <author>රේණුකා හේවාපතිරණ</author>
    <content>[2014-08-21 පෙ.ව 11.30]“දිස්ත්‍රික් සංවර්ධනයේදී ප්‍රාදේශීය මාධ්‍යවේදින්ගේ කාර්යභාරය“ යන්න තේමාව කර ගත් සම්මන්ත්‍රණයක් අගෝස්තු 25 වැනිදා පෙ.ව. 9.00 සිට රත්නපුර ලෙල්ලොපිටිය “සිල්වර්- හෝටල්“ පරිශ්‍රයේදී පැවැත්වේ.දිස්ත්‍රික්කය තුළ ක්‍රියාත්මක හා යෝජිත සංවර්ධන ව්‍යාපෘති පිළිබඳ විධිමත් අවබෝධයක් මාධ්‍යව්දීන්ට ලබා දී එය ගමට හා රටට සන්නිවේදනය කිරීමට සැලැස්වීම මෙහි ප්‍රධාන අරමුණයි.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල ප්‍රවෘත්ති අධ්‍යක්ෂ වසන්තප්‍රිය රාමනායක දිස්ත්‍රික් ලේකම් සුනිල් කන්නන්ගර යන මහත්වරු මෙහිදි දෙසුම් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408211</link>
    <topic>මහින්ද රාජපක්ෂ කොටි නැති නොකළා නම් එය ඉන්දියාවටත් තර්ජනයක්</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතා දෙමළ ජනතාවට හිතවත්. ඔවුනට උදව් කරනවා.ජනපති මහින්ද කොටි ත්‍රස්තවාදය අවසන් නොකළා නම් එය ඉන්දියාවටත් තර්ජනයක්. නව ඉන්දීය අගමැති නරේන්ද්‍ර මෝදි පත්වී දිවුරුම් දීමේ උත්සවයට සහභාගි වීමට එතුමා ඉන්දියාවට යන අවස්ථාවේ එතුමා විසින්ම උතුරේ මහ ඇමැතිවරයාටද එතුමා සමඟ ඊට සහභාගි වීමට ආරාධනා කිරීම වැදගත් සිද්ධියක්.ඔහු ඊට සහභාගි වූයේ නැහැ. ඇතැම් දේශපාලනඥයන් ජනතාවගේ මනසට ජාතිවාදී විෂබීජ ඇතුළු කිරීමට මොන තරම් උත්සාහ කරනවාද කියලා ඉන්දියාව හොඳින් දන්නා බව ආචාර්ය සුබ්‍රමනියම් මහතා කීය.ත්‍රස්තවාදය නිමාකළ මෙරට ආරක්ෂක හමුදාවන්ට විරුද්ධව ජාත්‍යන්තරය ඉදිරියේ අපරාධ ‍චෝදනා නැගීමට මූලික වී කටයුතු කරන ද්‍රවිඩ ජාතික සන්ධානය එවකට යුද්ධ හමුදාපතිවරයාව සිටි සරත් ෆොන්සේකා මහතා රටේ ජනාධිපතිවරයා කිරීමට සහයෝගය දීම එම සන්ධානයේ කුමන ප්‍රතිපත්ති‍යක් දැයි ඉන්දීය ජනතා පක්ෂයේ නායක ආචාර්ය සුබ්‍රමනියම් ස්වාමි විමසයි.දෙමළ ජාතික සන්ධානයේ එම අරමුණක් නැති ප්‍රතිපත්තිය පිළිබඳව මේ රටේ දෙමළ ජනතාව ඉතා හොඳ අවබෝධයකින් සිතා බැලිය යුතු බවද ආචාර්ය සුබ්‍රමනියම් ස්වාමි මහතා දෙමළ ජනතාවට පණිවුඩයක් දෙමින් කියා ‍සිටියි.සුබ්‍රමනියම් ස්වාමි මහතා මෙම අදහස් හෙළිදරව් කළේ ඊයේ (20) තුන්වැනි දිනටත් පැවැත්වූ ශ්‍රී ලංකා යුද්ධ හමුදා ආරක්ෂක සමුළුව ඇමතූ අවස්ථාවේදීය.ආරක්ෂක ලේකම් ගෝඨාභය රාජපක්ෂ මහතා ප්‍රමුඛ දෙස් විදෙස් රටවල් ගණනාවක නියෝජිතයන්ගේ සහභාගීත්වයෙන් ඊයේ මෙම සමුළුව පැවැත්විණි.ඇතැම් රටවල් මේ රට තුළ යුද්ධයේදී මිනිස් සංහාරයක් ඇතිවී ඇතැයි ප්‍රකාශ කළත් කිසිම ආකාරයකින් එවැනි දෙයක් සිදුවී නොමැත‍.එක්සත් ජාතීන්ගේ සංවිධානයත් ඒ බව පිළිගෙන ඇත. මෙරට තුළ මිනිස් සංහාරයක් සිදුවූයේ යැයි මතයක් ගොඩ නගා එය ප්‍රචාරය කරන්නේ ලන්ඩන්වල සිටින එක්තරා කණ්ඩායමක් පමණි.මේ රටේ දෙමළ ජනතාවට රජය සමඟ එකට එකතුවී සහයෝගයෙන් කටයුතු කිරීම තුළින් ඔවුන්ගේ සෑම අවශ්‍යතාවයක්ම ඉටුකර ගත හැකි බව ඔවුන් සිහිතබාගත යුතු බවද ආචාර්ය සුබ්‍රමනියම් මහතා පවසයි.ත්‍රස්තවාදය අවසන් කිරීමෙන් පසු ලංකාව තුළ සුවිශේෂී වෙනස්කම් රාශියක් සිදුවී තිබේ. ඒ අතර විශාල සංවර්ධනයක් ද සිදුවී ඇත. තවද එවැනි තත්ත්වයක් තුළ රට තුළ මැතිවරණ ද ඉතාම හොඳින් පවත්වා ඇත.දෙමළ ජනතාව වෙනුවෙන් කතා කරන බොහෝ අය ජාතිවාදී විෂබීජය ජනතාවට දෙන්නේ විවිධ වාසි ප්‍රයෝජන බලාපොරොත්තුවෙන්. දෙමළ ජනතාව වෙනුවෙන් කතා කරන කරුණානිධි සහ ‍ෛ‍වකෝටවත් හරියට දෙමළ භාෂාව කතා කළ නොහැකියි. ඊට හේතුව ඔවුන් ජීවත් වෙන්නේ දෙමළ ජනතාව සමඟ නොව ඉන්දියාවේ අන්ද්‍රා ප්‍රදේශවල වීමයි.අද ඉන්දීය හිටපු අගමැති රජීව් ගාන්ධි මහතා කොටි ත්‍රස්තවාදීන් ඝාතනය කළ දවස බව මතක් කළ ආචාර්ය සුබ්‍රමනියම් මහතා රජීව් ගාන්ධි මහතා තමාගේ සමීපතම මිතුරකු බවද පැවසීය.තවද රජීව් ගාන්ධි මහතාගේ මව වූ ඉන්දිරා ගාන්ධි මහත්මිය අතීතයේ දිනක කොටි ත්‍රස්තවාදීන්ට ආයුධ පුහුණුව ලබාදී සිදුකළ වරදක ප්‍රතිඵලය තුළින් පසු දිනෙක රජීව් ගාන්ධි මහතාද ත්‍රස්තවාදීන් විසින් බිලිගත් ආකාරයද පෙන්වා දුන් ආචාර්ය සුබ්‍රමනියම් මහතා ඇය අතින් එම අතපසුවීම සිදුවූයේ එවකට මෙරට හිටපු අගමැතිනි සිරිමාවෝ බණ්ඩාරනායක මහත්මියට හිටපු ජනාධිපති ජේ. ආර්. ජයවර්ධන මහතා සිදුකළ කෙනෙහිලිකම්වලට එරෙහිව බවත් පෙන්වා දුන්නේය.තවද මෙරට හිටපු ජනාධිපති රණසිංහ ප්‍රේමදාස මහතා ඉන්දීය හමුදාව මෙරටින් පළවාහැරීමට කටයුතු කිරීම සඳහා කොටි සංවිධානයට හොර රහසේ ආයුධ ලබාදුන් බව පවසන ආචාර්ය සුබ්‍රමනියම් මහතා පසුව එම ආයුධවලින්ම ත්‍රස්තවාදීන් ජනාධිපති ප්‍රේමදාස මහතා ඝාතනය කළ බවද පෙන්වා දුන්නේය.තවද ඉදිරියේදී සියලුම සාක් රටවල්වල ආරක්ෂාව කෙරෙහිද මින් ඉදිරියට එම සමුළුවේදී සාකච්ඡා කළ යුතු බවට ඉන්දීය අගමැතිවරයා හරහා ඉදිරි සමුළුවේදී යෝජනා කිරීමට කටයුතු කිරීමටද බලාපොරොත්තු වෙයි. ශ්‍රී ලංකාවේ සහ ඉන්දීය ධීවර ප්‍රශ්නය හරහා ඇතැම් ‍කණ්ඩායම් දෙරට තුළ ප්‍රශ්නයක් ගොඩනැගීමට බලාපොරොත්තු වන බව පෙන්වාදුන් ආචාර්ය සුබ්‍රමනියම් මහතා ජනාධිපති මහින්ද රාජපක්ෂ මහතා අත්අඩංගුවේ සිටි සියලුම ධීවරයන් නිදහස් කර ඇති බවද කීය.එහෙත් අහිංසක ධීවර ශ්‍රමය හරහා ඉන්දීය මෙන්ම ලංකාවේ මාළු සම්පත සූරාකන ජාවාරම්කාර ව්‍යාපාරිකයන්ට අයත් ධීවර බෝට්ටු ජනාධිපති මහින්ද රාජපක්ෂ මහතා විසින් නිදහස් නොකිරීම තමා අගය කරන බවද කීය. තවද කෙසේවත් දුප්පත් ධීවරයන් නිසා දෙරට අතර කිසිම ගැටලුවක් නැති බවද කීය.තවද මෙහිදී උතුරට පොලිස් බලතල ඉල්ලා සිටීම පිළිබඳ අදහස් දැක්වූ ආචාර්ය සුබ්‍රමනියම් මහතා ඉන්දියාවේද සෑම ප්‍රාන්තයකටම පොලිස් බලතල ලබාදී නොමැති බවත් පොලිස් බලතල ලබාදීම අවශ්‍ය නොවන බව රජයට පෙනී යන්නේ නම් එසේ ලබා නොදීම රජය සතු අයිතියක් බවද කීය.තවද ඉන්දීය රජයේ විදේශ ප්‍රතිපත්තිය තමිල්නාඩුවට හෝ වෙනත් ප්‍රාන්තයකට අවශ්‍ය ආකාරයට හසුරවන්නක් නොවන බවත් එම ප්‍රතිපත්තිය ඉන්දීය රජයේ අවශ්‍යතාවය මත රජය සතු දෙයක් බවද පවසයි. ඉන්දියාව කිසිම රටක ස්වෛරීත්වයට බාධා නොකරයි. යම් රටක් ශ්‍රී ලංකාව හෝ වෙනත් ප්‍රජාතන්ත්‍රවාදී රටකට එරෙහිව පවත්වන පරීක්ෂණවලට කිසිම සහායක් ඉන්දියාවෙන් නොලැබෙයි.සංස්කෘතිකමය වශයෙන් සහ ආගම් අතින්ද ලංකාව සහ ඉන්දියාව එකට බැඳී සිටියි. දෙරට අතර ඉතිහාසයේ සිට බැඳීමක් ඇත. එය වර්ධනය කර ගත යුතුයි.තවද ඉන්දියාවටත් ලංකාවටත් සාකච්ඡා කර විසඳාගත නොහැකි කිසිම ප්‍රශ්නයක් නොමැති බවද ආචාර්ය සුබ්‍රමනියම් ස්වාමි මහතා මෙම සමුළුවේදී තවදුරටත් පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082117</link>
    <topic>සෞඛ්‍ය වෘත්තීය ගැටලුවහාම විසඳන්න:</topic>
    <author>ධනුෂ්ක ගොඩකුඹුර</author>
    <content>සෞඛ්‍ය වෘත්තීය සමිතිවල ගැටලු වහාම විසැඳීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ අංශ වෙත ඊයේ (20) උපදෙස් දුන්නේය.ජනාධිපතිතුමා මෙසේ උපදෙස් දුන්නේ සෞඛ්‍ය ඒකාබද්ධ වෘත්තීය සමිති කමිටුවේ සාමාජිකයන් සමඟ අරලිගහ මන්දිරයේ දී ඊයේ (20) සවස පැවැති සාකච්ඡාවකට එක්වෙමිනි.සෞඛ්‍ය ක්ෂේත්‍රයේ විවිධ ශ්‍රේණි 27 ක් නියෝජනය වන පරිදි ඒකාබද්ධ වෘත්තීය සමිති කමිටුව ඉදිරිපත් කළ යෝජනා 5 පිළිබඳ අවධානය යොමු කළ ජනාධිපතිතුමා මෙම උපදෙස් ලබා දුන්නේය.අදාළ වෘත්තීය සමිති නියෝජිතයන්ගේ ද අදහස් සැළකිල්ලට ගනිමින් අදාළ විසැඳුම් සකස් කර මාස 3ක් ඇතුළත ඒවා ක්‍රියාත්මක කරන ලෙසත් ජනාධිපතිවරයා නියෝග කළේය.ආර්ථික සංවර්ධන ඇමැති බැසිල් රාජපක්ෂ, මුදල් අමාත්‍යාංශයේ ලේකම් ආචාර්ය පී.බී. ජයසුන්දර, රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පි. බී. අබේකෝන් මහත්වරු සහ සෞඛ්‍ය අමාත්‍යාංශයේ ලේකම් සුධර්මා කරුණාරත්න මහත්මිය ඇතුළු පිරිසක් මේ සාකච්ඡාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408212</link>
    <topic>ශ්‍රී ලංකාවේ සංහිඳියාව සහ සංවර්ධනය කෙරෙහි වැඩි අවධානයකින් කටයුතු කරනවා</topic>
    <author>ධනුෂ්ක ගොඩකුඹුර</author>
    <content>යුද ගැටුම්වලින් පසුව ශ්‍රී ලංකාව සංහිඳියාව සහ සංවර්ධනය කෙරෙහි විශේෂ අවධානයකින් යුතුව කටයුතු කරන බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ ජපානයේ ‍ඉඩම්, යටිතල පහසුකම්, ප්‍රවාහන සහ සංචාරක නියෝජ්‍ය ඇමැති මනාබු සකායි මහතා අරලියගහ මන්දිරයේ දී පෙරේදා (19) හමු වූ අවස්ථාවේ දීය. පශ්චාත් යුද සමයේ සිදු වන සංවර්ධනය සම්බන්ධයෙන් ජනාධිපතිවරයා මෙහිදී නියෝජ්‍ය ඇමැතිවරයා දැනුවත් කළේය.අත්‍යාවශ්‍ය සෑම අවස්ථාවකදීම ජපානය ශ්‍රී ලංකාවට සහාය දෙන බව සිහිපත් කළ ජනාධිපතිවරයා ජාත්‍යන්තර මට්ටමින් ජපානය ශ්‍රී ලංකාවට අඛණ්ඩව දක්වන සහයෝගය සම්බන්ධයෙන් සිය ප්‍රශංසාව පළ කළේය.තම ශ්‍රී ලංකා සංචාරය අතරවාරයේ දී කොළඹ ප්‍රවාහන ප්‍රධාන සැලැස්ම භාර දීමට බලාපොරොත්තු වන බවත් නියෝජ්‍ය ඇමැති මනාබු සකායි මහතා පැවසීය.ශ්‍රී ලංකාව සහ ජපානය අතර ඇති මිතුදම තවදුරටත් ශක්තිමත් කර ගැනීමට හැකි බව  නියෝජ්‍ය ඇමැතිවරයා පැවසූ අතර ශ්‍රී ලංකාව සහ ජපානය අතර සහයෝගිතාව මත ක්‍රියාත්මක ව්‍යාපෘති පිළිබඳ ජනාධිපතිවරයා සිහිපත් කළේය.ඩිජිටල් සන්නිවේදනය සහ ආපදා කළමනාකරණ ක්ෂේත්‍රවලදී ජපානය සමඟ සහයෝගිතාවෙන් කටයුතු කිරීමට බලාපොරොත්තු වන බවත් ජනාධිපතිවරයා පැවසීය.ජපාන අගමැතිවරයාගේ ශ්‍රී ලංකා සංචාරය සම්බන්ධයෙන් බලාපොරොත්තුවෙන් සිටින බවත් ජනාධිපතිවරයා වැඩිදුරටත් ප්‍රකාශ කළේය.ශ්‍රී ලංකාවේ ජපාන තානාපති නොබුහිතෝ හොබෝ මහතා ඇතුළු ජපාන නිලධාරීන් පිරිසක් ද විදේශ කටයුතු පිළිබඳ ඇමැති ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, ජනාධිපති ලේකම් ලලිත් වීරතුංග මහත්වරු සහ විදේශ කටයුතු පිළිබඳ අමාත්‍යාංශයේ ලේකම් ශේනුකා සෙනෙවිරත්න මහත්මිය ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082118</link>
    <topic>ජාත්‍යන්තර නෞකා 38කටමාගම්පුර වරායෙන් ඉන්ධන</topic>
    <author>නිරුෂි විමලවීර</author>
    <content>විපක්ෂයේ සියලු චෝදනා පුස්සක් බවට පත් කරමින් දෙමසක් ඇතුළත ජාත්‍යන්තර නෞකා 38ක් රුහුණු මාගම්පුර වරායට පැමිණ ඉන්ධන ලබා ගැනීමෙන් නව වාර්තාවක් පිහිටුවා ඇතැයි වරාය සහ නාවික ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.විපක්ෂය නඟන චෝදනාවලට මෙය කදිම පිළිතුරක් බව කී ඇමතිවරයා ඊයේ(20) වන විට විදේශ නැව්වලට ඉන්ධන මෙට්‍රික් ටොන් දොළොස් දහසක් සපයා ඇතැයි සඳහන් කළේය.ඉන්දුනීසියාවේ සිට ඉන්දියාව හරහා දකුණු අප්‍රිකාව බලා ජාත්‍යාන්තර මාර්ගයේ ගමන් ගත් නෞකා සඳහා ඉන්ධන සැපයු බවත් වාහන මෙහෙයුම් නෞකා විශාල ප්‍රමාණයක් මේ වන විට රුහුණු මාගම්පුරයට පැමිණ ඇතැයි ද හෙතෙම අනාවරණය කළේය.හම්බන්තොට වරායේ වාහන ප්‍රතිඅපනයනය ප්‍රශස්ථ මට්ටමක ඇති බව කී ඇමතිවරයා 2012 ජූනි 01දින ජනාධිපතිවරයාගේ සුරතින් විවෘත කළ රුහුණු වරායේ වාහන එක්ලක්ෂ අසුදෙදහසක් මෙතෙක් මෙහෙයවා ඇතැයි ද අවධාරණය කළේය.රුහුණු මාගම්පුර වරායට වාහන මෙහෙයුම් නෞකා 358ක් පැමිණි බව කී ඒ මහතා 2012 වසරේ වාහන 4343කින් ඇරඹි වාහන ප්‍රතිඅපනයනය වාහන එක්ලක්ෂ අසුදෙදහක් දක්වා ඉහළ නැංවීම රජයක් ලෙස ලැබු දැවැන්ත ජයග්‍රහණයක් යැයි සඳහන් කළේය.ජාත්‍යාන්තර මාර්ග ඔස්සේ ගමන් ගත් නෞකා මෙතෙක් ඉන්ධන ලබාගත්තේ ඉන්දියාව සිංගප්පූරුව ආදි රටවල්වලින් බව පැවැසු ඇමැතිවරයා නෞකා සඳහා අවශ්‍ය ඉන්ධන මෙට්‍රික් ටොන් අසූදහසක් මෙම වරායේ තැන්පත් කොට ඇති බව කීය.මාගම්පුර මහින්ද රාජපක්ෂ ජාත්‍යාන්තර වරායේ තෙල් ගබඩා සංකීර්ණය හා ඉන්ධන පර්යන්තයේ නෞකාවලට අමතරව ගුවන්යානාවලට අවශ්‍ය ඉන්ධන පහසුකම් ඇතැයිද ඝන මීටර් 74000ක ධාරිතාවකින් යුතු තෙල් ගබඩා සංකීර්ණයේ නෞකා ඉන්ධන ටැංකි අටක් ද ගුවන්යානා ඉන්ධන ටැංකි තුනක් ද ගෑස් ටැංකි තුනක් ද ඉදිකොට ඇතැයි ද මෙය ආසියාවේ ආශ්චර්ය කරා යන ගමනට දිරිදීමක් යැයි සඳහන් කළේය. බහලුම් ආනයන සහ ප්‍රතිඅපනයන කටයුතු කඩිනමින් අරඹන බව ශ්‍රී ලංකා වරාය අධිකාරියේ සභාපති ප්‍රීයාත් බී. වික්‍රම මහතා ප්‍රකාශ කළේය. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408213</link>
    <topic>ශ්‍රී ලාංකික දරුවන් ඇතුළු සිය ගණනක්ඔස්ට්‍රේලියානු සරණාගත කඳවුරුවලින් නිදහස්</topic>
    <author>මහින්ද අලුත්ගෙදර</author>
    <content>ඔස්ට්‍රේලියානු සරණාගත කඳවුරුවල රඳවා සිටින ශ්‍රී ලාංකික දරුවන් ඇතුලූ සිය ගණනක් දරුවන් එම කඳවුරුවලින් නිදහස් කිරීමට ඔස්ෙට්‍ර්ලියානු රජය තීරණය කරයි.ඒ අනුව 2013 වසරේ ජූලි 19 වැනිදාට පෙර එම සරණාගත කඳවුරුවලට පැමිණි වයස අවුරුදු 10 ට අඩු කුඩා දරුවන් මෙලෙස නිදහස් කිරීමට තීරණය කර තිබෙන අතර මානුෂීය පදනම මත මෙම පියවර ගත් බවද ඔස්ට්‍රේලියානු ආගමන විගමන ඇමැති ස්කොට් මොරිසන් මහතා ප්‍රකාශ කර තිබේ.ඔස්ට්‍රේලියාව, නාවුරු දූපත් සහ ක්‍රිස්මස් දිවයිනේ සරණාගත කඳවුරුවල සිටින කුඩා දරුවන් මෙලෙස නිදහස ලබන අතර කුඩා දරුවන් සමඟ ඔවුන්ගේ මවුපියන් ද  මුදාහැරීමට ඔස්ටේ‍්‍රලියානු බලධාරීන් තීරණය කර ඇත.වසර අවසානයට පෙර ඔවුන් ඔස්ටේ‍්‍රලියාවේ රැඳවුම් නිවාස වෙත යොමු කෙරෙන අතර එහිදී එම දරුවන්ට පාසල් අධ්‍යාපනය, සෞඛ්‍ය පහසුකම් මෙන්ම ඉංග‍්‍රීසි භාෂාව ඉගැන්වීමට ද පියවර ගෙන තිබේ.මේ වනවිට නීති විරෝධී ලෙස ඔස්ටේ‍්‍රලියාවට පැමිණි සංක්‍රමණිකයන් අතර කුඩා දරුවන් 870ක් පමණ සිටින  බවට ගණන් බලා ඇති අතර මෙම පිරිස අතරට මෙරට දරුවන්ට අමතරව සිරියානු සහ ඇෆ්ගනිස්ථාන දරුවන්ද ඇතුළත් වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408214</link>
    <topic>වකුගඩු රෝගීන්ගේ දීමනාව රු.3000 දක්වා වැඩි කෙරේ</topic>
    <author>චූල බණ්ඩාර කුලසේකර</author>
    <content>මේ මස සිට රජය මගින් වකුගඩු රෝගීන් සඳහා ලබා දෙන රුපියල් දහසක (1000) දීමනාව රුපියල් තුන් දහස (3000) දක්වා වැඩි කෙරේ.දිවි නැඟුම ව්‍යාපෘතිය යටතේ පිරිසිදු පානීය ජලය රැස් කර ගැනීම සඳහා ලබා දෙන ජල බඳුන් ප්‍රදානය කිරීමේ අවස්ථාවට එක් වෙමින් උතුරු මැද පළාත් ප්‍රධාන ඇමැතිවරයා මේ බව ප්‍රකාශ කළේය. ජල බඳුන් හාර දහසක් බෙදා දීම රඹෑව ප‍්‍රාදේශීය සභා බල ප්‍රදේශයේ මහමල්ගොල්ලෑව සහ දිය උඩබැන්දෑව යන ප්‍රදේශ වලදී ඊයේ (19) සිදු කෙරිණි.මෙහිදී තව දුරටත් අදහස් දැක්වූ ප්‍රධාන ඇමැතිවරටයා, මේ ප්‍රදේශයට අද විශාල ප්‍රශ්නයක් වී තිබෙන වකුගඩු රෝගයට රජය සෑම අංශයකින්ම පිළියම් යොදනවා. පානීය ජල අවශ්‍යතාව සඳහා ස්ථීරසාර විසඳුනවා.පානීය ජල අවශ්‍යතාව සඳහා ස්ථීරසාර විසඳුමක් සකස් කර අවසන් වකුගඩු රෝගය පවුලේ ප්‍රධානියාට වැළඳුනහොත් එම පවුලේ ආර්ථිකය සම්පූර්ණයෙන් කඩා වැටෙනවා.ඒ නිසා එම පවුල කෙරේ විශේෂ අවධානය යොමු කර තිබෙනවා. ඔවුන්ගේ ආර්ථිකය නගා සිටුවීමට ආදායම් උත්පාදන ක්‍රම හඳුන්වා දීමට පළාත් සභාවේ අවධානය යොමු කර තිබෙනවා. දැනට රජය මගින් වකුගඩු රෝගියෙකුට රුපියල් දහසක මුදලක් ලබා දෙනවා.එය ප්‍රමාණවත් නොවන බැවින් එම මුදල මේ මස සිට රුපියල් තුන් දහස (3000) දක්වා වැඩි කිරීමට පියවර ගෙන තිබෙනවා.මේ අවස්ථාවට පළාත් සභා මන්ත‍්‍රීණී කල්‍යාණී කරල්ලියද්ද, රඹෑව ප්‍රදේශීය සභාවේ සභාපති ප්‍රසන්න තෙන්නකෝන් යන මහත්ම මහත්මීහුද එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082119</link>
    <topic>සාගර විශ්වවිද්‍යාල පනතට වැඩි ඡන්ද 23යි: එජාපය රජය සමඟ</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණී සේනානායක</author>
    <content>සාගර විශ්වවිද්‍යාල පනත් කෙටුම්පත සම්මත කර ගැනීම සඳහා රජය සමඟ එජාපය ඡන්දය භාවිත කෙළේය. පනත් කෙටුම්පත තෙවන වර කියැවීමේ අවස්ථාවේදී ගාල්ල දිස්ත්‍රික් මන්ත්‍රී අජිත් කුමාර මහතා බෙදීමක් ඉල්ලා සිටියේය.මන්ත්‍රීවරුන් කැඳවීමේ සීනුව නාද කිරීමෙන් පසු ඡන්දය විමසීමේදී කෙටුම්පතට පක්ෂව ඡන්ද 24ක් ලැබුණු අතර විරුද්ධ වූයේ අජිත් කුමාර මහතා පමණි.මේ අවස්ථාවේදී සභාවේ සිටි එජාප මන්ත්‍රීවරුන් වූ ජෝෂප් මයිකල් පෙරේරා, රවි කරුණානායක හා බුද්ධික පතිරණ යන මහත්වරු කෙටුම්පතට පක්ෂව ඡන්දය දුන්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408215</link>
    <topic>මැදපෙරදිග රටවල දී අගතියට පත් ශ්‍රී ලාංකිකයන්ට ලක්ෂ 138ක වන්දි</topic>
    <author>මහින්ද අලුත්ගෙදර</author>
    <content>රැකියා සඳහා පිටත්ව ගියපසු විවිධ හේතූන් මත මැද පෙරදිග රටවල දී මියගිය සහ වැටුප් නොලැබූ ශ්‍රී ලාංකිකයන් වෙනුවෙන් රුපියල් ලක්ෂ 138 ක (13,855,045.93) මුදලක් වන්දි වශයෙන් ප්‍රදානය කරයි.මැද පෙරදිග සේවය කරමින් සිටිය දී මියගිය මෙන්ම වැටුප් සහ අනෙකුත් දීමනා නොලැබූ ශ්‍රී ලාංකිකයන් 12 දෙනෙකු වෙනුවෙන් වන්දි මුදල් ප්‍රදානය කිරීම විදේශ කටයුතු නියෝජ්‍ය ඇමැති නියොමාල් පෙරේරා මහතාගේ ප්‍රධානත්වයෙන් එම අමාත්‍යාංශ ශ්‍රවණාගාරයේ දී ඊයේ (20) සිදුකෙරිණි.කුවේට්, කටාර් සහ සෞදි අරාබියාව ඇතුළු මැද පෙරදිග රටවල සේවය කළ ශ්‍රී ලාංකිකයන්  පිරිසක් වෙනුවෙන් මේ වන්දි මුදල් ප්‍රදානය කළ අතර විදේශ කටයුතු අමාත්‍යාංශයේ කොන්සියුලර් අංශයේ මැදිහත් වීම මත එම වන්දි මුදල ඒ ඒ රටවලින් ලබා ගැනීමට හැකිව තිබේ.මෙලෙස විදේශ රටවල රැකියා සඳහා පිටත්ව ගිය පසු විවිධ හේතූන් මත මියයන ශ්‍රී ලාංකිකයන් මෙන්ම ඒ ඒ රටවල සේවා ආයතනවලින් සහ ස්වාමිවරුන් විසින් වැටුප් නොගෙවන පිරිස් වෙනුවෙන් නීතිමය ක්‍රියාමාර්ග ඔස්සේ වන්දි මුදල් ලබාගැනීමට ශ්‍රී ලංකා විදේශ කටයුතු අමාත්‍යාංශ කොන්සියුලර් අංශය මැදිහත් වී තිබෙන අතර ඒ අනුව උපරිම වන්දි මුදලක් ලබාගැනීමට ඒ මඟින් හැකියාව ලැබී ඇත.මෙහිදී අඳහස් දක්වමින් විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කළේ මියගිය සහ වැටුප් නොලැබූ ශ්‍රී ලාංකිකයන් වෙනුවෙන් මෙහිදී වන්දි මුදල් ප්‍රදානය කරන බවත් එම වන්දි මුදල ඒ ඒ රටවලින් ලබාගෙන තිබෙන බවත්ය. ජනාධිපති මහින්ද රාජපක්ෂ මහතා ඒ ඒ රටවල් සමඟ දක්වන සුහඳතාවය සහ විදේශ කටයුතු අමාත්‍යාංශ නිලධාරීන්ගේ කැපවීම මත මෙවැනි වන්දි මුදලක් ලබාගැනීමට හැකිව තිබෙන බවද ඒ මහතා පෙන්වා දුන්නේය.ශ්‍රී ලාංකිකයන්ගේ පහසුව මෙන්ම විශේෂයෙන්ම දුර බැහැර ප්‍රදේශයන්හි ජනතාවගේ අවශ්‍යතා සළකා විදේශ අමාත්‍යාංශ කොන්සියුලර් අංශය සෑම දිනෙකම පෙරවරු 6.30 ට විවෘත කරන බව සිහිපත් කළ නියොමාල් පෙරේරා මහතා වසර දෙකහමාරක කාලයක සිට එම ආයතනය මඟින් මෙලෙස සේවය ලබාදෙන බවද කීවේය. මේ අතර ඒ මහතා පෙන්වා දුන්නේ ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකාව සහ විදේශගත ශ්‍රී ලාංකික ශ්‍රමිකයන් වෙනුවෙන් සිතා බලා මේ කාර්යය සිදුකරන බවයි.මෙලෙස ලබාගත් වන්දි මුදල මහාභාරකාර දෙපාර්තමේන්තුව හරහා ඒ ඒ ශ්‍රමිකයන් වෙනුවෙන් බෙදා දෙන බවද විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408216</link>
    <topic>ජාතික ‍වනෝද්‍යාන මුද්දර 6ක්නිලාවේලියේ දී නිකුත් කෙරේ</topic>
    <author>රක්ෂණ ශ්‍රියන්ත</author>
    <content>වසරක් පාසා නිකුත්කරන ශ්‍රී ලංකාවේ ජාතික ‍වනෝද්‍යාන මුද්දර පෙළ මෙම 22 වෙනිදා ත්‍රිකුණාමලය නිලාවේලි මුහුදු තීරයේදී නිකුත් කෙරේ. මෙවර මුද්දර හයක් නිකුත්කෙරෙන අතර එය ත්‍රිකුණාමලයේ පරවි දූපත හා එහි වන ජීවීන් ආශ්‍රිතව නිර්මාණය කර තිබේ.ත්‍රිකුණාමලයේ ජෛව විවිධත්වයෙන් යුතු ජතික උද්‍යානයක් වන පරවි දූපත හා ඒ ආශ්‍රීත සතුන් යොදාගෙන ඇත්තේ සංචාරක ආකර්ෂණයද ඒ සඳහා දිනාගැනීමටය. මෙම මුද්දර සඳහා චිත්‍ර නිර්මාණය කර ඇත්තේ මුද්දර කාර්යංශයට අනුයුක්ත චිත්‍රශිල්පීන් විසිනි. මේ මුද්දර රුපියල් 7, 10,15, 25, 35, 50 යන වටිනාකම් වලින් යුක්තය.මේ වන විට මුද්දර කාර්යංශයේ ආදායම වැඩිවී ඇති බවත් වනජීවීන්ගේ මුද්දර සදහා වැඩි ඉල්ලුමක් දේශීය හා විදේශීය වශයෙන් පවතින් බව තැපැල් සේවා අමාත්‍යංශය පවසයි.පසුගිය වසර පහ තුළ යාල, විල්පත්තු, වස්ගමුව,හෝර්ටන් යන වනෝද්‍යාන ආශ්‍රිතව මුද්දර කාර්යංශය විසින් මුද්දර නිකුත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408217</link>
    <topic>නීති විරෝධීව මැලේසියාවේ රැඳී සිටිනශ්‍රී ලාංකිකයන්ට එරටින් පිටවීමට තව කල් දෙයි</topic>
    <author>මහින්ද අලුත්ගෙදර</author>
    <content>නීති විරෝධී ලෙස මැලේසියාවේ රැඳී සිටින ශ්‍රී ලාංකිකයන්ට එරටින් පිටවීමට සඳහා ලබාදී තිබෙන කාලය දීර්ඝ කිරීමට මැලේසියානු රජය තීරණය කරයි.ඒ අනුව මේ මස 01දා සිට දෙසැම්බර් 31 දක්වා කාලය තුළ සුළු දඩ මුදලක් පමණක් ගෙවා ඔවුන්ට යළි මව්බිමට පැමිණිය හැකි බව මැලේසියාවේ ශ්‍රී ලංකා මහ කොමසාරිස් කාර්යාලය සඳහන් කරයි.මැලේසියාවේ විවිධ රැකියාවල නිරත දස දහසකට ආසන්න ශ්‍රී ලාංකිකයින්ගෙන් බහුතරය සංචාරක විසා මත රැදී සිටින බවද එය විශාල ගැටලුක් බවද එම මහ කොමසාරිස් කාර්යාලය පෙන්වා දෙයි.එම නීතිවිරෝධී ක්‍රමවේදය අනුව ඔවුන් පොලිසීයේ රැහැනට අසුවී බන්ධනාගාරවන අවස්ථා ද දක්නට ලැබෙන බව සඳහන් කරන මැලේසියාවේ ශ්‍රී ලංකා මහ කොමසාරිස් කාර්යාලය එරට නීතියට අනුව සංචාරක වීසා මත පැමිණ රැකියා කිරීමට නොහැකි බව කියා සිටී.මෙරට වංචනික තැරැව්කරුවන්ගේ ග්‍රහණයට හසුවී ඔවුන් රැකියා අපේක්ෂාවෙන් විදේශගත වී තිබෙන අතර මෙම ශ්‍රමිකයන්ට බොහෝ අවස්ථාවල දී රැකියා සඳහා වීසා නොලැබෙන බවද මහකොමසාරිස් කාර්යාලය සඳහන් කරයි.විවිධ දුෂ්කරතාවන්ට ගොදුරුවන ඔවුන්ට වසර කිහිපයක් යනතුරුම රටින් පිටවීමට ද අවස්ථාව නොලැබේ. සරණාගතයන් ලෙස ජීවත්වන ශ්‍රමිකයන්ට සළකන සහනයක් ලෙස මැලේසියානු ආගමන හා විගමන දෙපාර්තමේන්තුව මේ තීරණය ගෙන ඇත.ජනවාරි මස සිට මේ දක්වා 2,500 ක් පමණ ශ්‍රී ලාංකිකයින් යළි මෙරටට පැමිණ තිබෙන අතර අගෝස්තු පළමුවන දින සිට මේ දක්වා විදේශිකයන් 15,000ක පමණ ප්‍රමාණයක් රටින් පිටවී ඇති බව මහකොමසාරිස් කාර්යාලය වැඩිදුරටත් පවසා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408218</link>
    <topic>තලෙයිමන්නාරමට පනිද්දීශ්‍රී ලාංකික 2ක් ඇතුළු තිදෙනෙක් අත්අඩංගුවට</topic>
    <author>මහින්ද අලුත්ගෙදර</author>
    <content>රහසිගත ලෙස තලෙයිමන්නාරමට පලායාමට උත්සාහ කළ ශ්‍රී ලාංකිකයින් දෙදෙනෙකු ඇතුළු පුද්ගලයින් ති‍දෙනෙකු ඉන්දියාවේ ධනුෂ්කොඩි හිදී අත්අඩංගුවට ගෙන ඇත.ඉන් එක් ලාංකිකයෙකු කොතන්දරමාකොයිල් (Kothandaramarkoil) ප්‍රදේශයේ සිට තලෙයිමන්නාරම බලා පලායාමට උත්සාහ කළ අවස්ථාවේ දී මෙලෙස අත්අඩංගුවට ගෙන තිබෙන අතර තලෙයි මන්නාරමට පැමිණීමට නොහැකිව යළි පැමිණෙමින් සිටිය දී අත්අඩංගුවට ගෙන තිබේ.ධීවරයන්ගෙන් ලද තොරතුරකට අනුව ඉන්දීය පොලීසිය මඟින් මේ පුද්ගලයන් තිදෙනා අත්අඩංගුවට ගෙන තිබෙන අතර ෂන්මුගම් නැමැත්තාට නීත්‍යානුකූල විදේශ ගමන් බලපත්‍රයක් තිබුණද ඔහුගේ වීසා බලපත්‍රය මාසයකට පෙර කල් ඉකුත් වී ඇති බව පොලිසිය ප්‍රකාශකර තිබේ.මෙලෙස අත්අඩංගුවට ගෙන ඇත්තේ ඇන්ටනි ෆ්‍රැන්සිස් නමැති වව්නියාව ප්‍රදේශයේ පදිංචිව සිටි 54 හැවිරිදි පුද්ගලයෙක් වන අතර අත්අඩංගුවට පත් අනෙක් ශ්‍රී ලාංකිකයාව බෝට්ටු මාර්ගයෙන් තලෙයිමන්නාරමට රැගෙන යන බවට පොරොන්දු වූ ෂන්මුගම් නැමැති සරණාගතයෙකු බවද වාර්තා වෙයි.ඔහු ඉන්දියාවේ මණ්ඩපම් ප්‍රදේශයේ පිහිටි සරණාගත කඳවුරක රැඳී සිට ඇති අතර අදාළ ලාංකිකයා තලෙයිමන්නාරමට රැගෙන යාම සඳහා රුපියල් 40,000 ක මුදලක් ලබාගෙන ඇති බවද එම වාර්තා සඳහන් කරයි.කෙසේ වෙතත් ෂන්මුගම් නැමැත්තා අවස්ථා කිහිපයකදීම ඉන්දියාවේ වෙසෙන ලාංකිය දෙමළ පුද්ගලයින්ගෙන් මුදල් ලබාගෙන ඔවුන් මෙරටට රැගෙන එන බවට පවසා ජාවාරම් සිදුකර ඇති බවට තොරතුරු අනාවරණය කරගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n1408219</link>
    <topic>මාධ්‍යවේදී සංවර්ධන සම්මන්ත්‍රණය25 වැනිදා රත්නපුරයේදී</topic>
    <author/>
    <content>දිස්ත්‍රික් සංවර්ධනයේදී ප්‍රාදේශීය මාධ්‍යවේදීන්ගේ කාර්යභාරය යන තේමාව යටතේ රජයේ ප්‍රවෘත්ති දෙපාර්තමේන්තුව දීප ව්‍යාප්තව දිස්ත්‍රික් මට්ටමින් පවත්වනු ලබන මාධ්‍යවේදී සම්මන්ත්‍රණ මාලාවේ රත්නපුර දිස්ත්‍රික් සම්මන්ත්‍රණය මෙම 25 දින පෙ.ව.9.00ට රත්නපුර ලෙල්ලුපිටියේ සිල්වරේ හෝටලයේ දී පැවැත්වේ.රත්නපුර දිස්ත්‍රික්කය තුළ ක්‍රියාත්මක සහ ක්‍රියාත්මක කිරීමට අපේක්ෂිත රජයේ සංවර්ධන ව්‍යාපෘතීන් පිළිබඳව විධිමත් අවබෝධයක් දිස්ත්‍රික් මාධ්‍යාවේදීන්ට ලබාදී ඔවුන් මඟින් එය ගමට හා රටට සන්නිවේදනය කිරීමට අවශ්‍ය පසුබිම සැකසීම මෙම සම්මන්ත්‍රණයේ ප්‍රධාන අරමුණ වේ. මාධ්‍යවේදීන්ගේ මාධ්‍ය කුසලතා හා දැනුම සංවර්ධන මාධ්‍යකරණයේදී ක්‍රමවත්ව යොදා ගන්නේ කෙසේද? එසේම විශ්ව පුරවැසි මාධ්‍යකරුවකු ලෙස තම පෞරුෂත්වය ගොඩ නඟා ගනිමින් මාධ්‍ය හැසිරවිය යුත්තේ කෙසේද? යන්න පිළිබඳව රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල සහ රජයේ ප්‍රවෘත්ති අධ්‍යක්ෂ වසන්තප්‍රිය රාමනායක යන මහත්වරුන් විසින් මාධ්‍යවේදීන් දැනුම්වත් කිරීමට නියමිතය. රත්නපුර දිස්ත්‍රික් සංවර්ධනය පිළිබඳ දේශනය දිස්ත්‍රික් ලේකම් සුනිල් කන්නන්ගර මහතා විසින් සිදු කරනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082110</link>
    <topic>සරණාගත කඳවුරුවලට පහසුකම් ඉල්ලා ඉදිරිපත් කළ පෙත්සමක් මදුරාසි මහාධිකරණය නිෂ්ප්‍රභ කරයි</topic>
    <author>මහින්ද අලුත්ගෙදර</author>
    <content>ඉන්දියාවේ ශ්‍රී ලාංකික සරණාගතයින් රඳවා සිටින කඳවුරුවල පහසුකම් වැඩිකරන ලෙස ඉල්ලා ඉදිරිපත් කළ පෙත්සමක් මදුරාසි මහාධිකරණය විසින් නිෂ්ප්‍රභ කර තිබේ. මහාධිකරණ විනිසුරු එම්. ජයිචන්ද්‍රන් සහ ආර්. මහාදේවන් විසින් අදාළ පෙත්සම නිෂ්ප්‍රභා කර ඇති අතර පෙත්සමට එරෙහිව ඉදිරිපත්ව තිබු තවත් පෙත්සමක් සම්බන්ධයෙන් කරුණු සලකා බැලු මහාධිකරණය මේ තිරණය ගෙන තිබෙන බව වාර්තා වෙයි.විරුද්ධව ඉදිරිපත් වු පෙත්සම මඟින් සරණාගත කඳවුරුවල වෙසෙන ශ්‍රී ලාංකිකයින්ට අවශ්‍ය පහසුකම් මේ වනවිටත් සපයන බව පෙන්වා දී තිබෙන අතර ඒ අනුව තවදුරටත් පහසුකම් සැපයීමේ අවශ්‍යතාවක් නැතැයි පෙන්වාදී තිබේ. ඉන්දීය මධ්‍යම රජය සහ තමිල්නාඩු ප්‍රාන්ත රජය, සරණාගතයින්ට ඉන්දියාව තුළ සාමකාමි ජිවිතයක් ගත කිරීම සඳහා අවස්ථාව සලසා ඇති බවද අදාළ පෙත්සමෙන් පෙන්වා දී ඇත.ශ්‍රී ලාංකිය සරණාගතයින් වෙසෙන ප්‍රධාන කඳවුරු තුනක් ඉන්දියාවේ අනයියූර්, තිරුවදාවූර් සහ උචාපත්ති යන දිස්ත්‍රික්කවල පිහිටා ඇති අතර එම කඳවුරු තුළ පවුල් 1,728 ක සරණාගතයින් 5,872 ක් පමණ සිටින බව වාර්තා වෙයි.සරණාගතයින්ට පහසුකම් සැලසිම සඳහා රජය විසින් ඉන්දිය රුපියල් කෝටි 4.77 මුදලක් වෙන්කර ඇති බවද එම වාර්තා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082111</link>
    <topic>ඉරිදා පෙරවරුවේ සහ පෝය දිනවලටියුෂන් තහනමට අදාළ නීති කඩිනමින්</topic>
    <author>නිරුෂි විමලවීර</author>
    <content>ඉරිදා පෙරවරුවේ සහ පෝය දින වල උපකාරක පන්ති තහනම් කිරීමට අදාළ නිති කඩිනමින් සකසන බව බස්නාහිර මහ ඇමැති ප්‍රසන්න රණතුංග මහතා ප්‍රකාශ කෙළේය.උපකාරක පන්ති වැඩි වශයෙන් ක්‍රියාත්මක වන්නේ බස්නාහිර පළාතේ බව අනාරණය කළ මහ ඇමැතිවරයා ඒ නිසා නීති සැකසීම අතිශය සංකීර්ණ ප්‍රශ්නයක් බවට පත්ව ඇතැයි අවධාරණය කෙළේය.මේ පිළිබඳ බස්නාහිර පළාත් සභාවේ යෝජනා සම්මත වී ඇතැයි කී හෙතෙම යෝජනාව සම්මත වූ පමණින් එය ක්‍රියාත්මක කිරීමේ හැකියාවක් නැතැයි අනාවරණය කළේය.පසුගිය උපදේශන සභාවේදි ඒ පිළිබඳ සාකච්ඡා කළ බව පැහැදිලි කළ ඒ මහතා ඊට අදාළ නීති කෙටුම්පත් කොට පළාත් සභාවේ අනුමැතිය ගන්න අදහස් කර ඇතැයිද පැවසීය.දහම් පාසල්වලට ආධාර ලබා දෙන ‘සරදම් අරුණැල්ල’ වැඩ සටහනේ තුන් වන අදියර නිමිත්තෙන් කළුතර පොතුපිටිය මහා විද්‍යාල ශ්‍රවණාගාරයේ පැවැති උත්සවයට එක් වෙමින් මහ ඇමතිවරයා එසේ කීය.මේ යටතේ බස්නාහිර පළාතේ සියලු දහම් පාසල් සදහා රුපියල් ලක්ෂයක් බැගින් වාර්ෂිකව පිරි නැමේ.මහ ඇමැතිවරයා මෙසේද කීය .දහම් අධ්‍යාපනය මේ රටේ සෑම දරුවෙකුටම අනිවාර්යයි. දහම් අධ්‍යාපනයෙන් මේ රටේ සභ්‍යත්වය, සදාචාරය, මිනිසත්කම රැක ගත හැකි වෙනවා.අපි මෙම වැඩ සටහන යටතේ වසර පහක් යනතෙක් දහම් පාසල් සදහා වාර්ෂිකව ලක්ෂයක ආධාර ලබා දෙනවා.මේ වන විට බස්නාහිර පළතේ දහම් පාසල් 2709 කට රුපියල් කෝටි 75 ක මුදල් ආධාර ලබා දී තිබෙනවා. මෙම වසරේ නොවැම්බර් මස සිට ලබා දෙනවා. මේ වැඩසටහන දේශපාලන වාසි ගන්න හදපු වාඩ සටහනක් නෙමේ. සමහරු පන්සල් වලට සමහරු පල්ලි වලට සල්ලි ලබා දෙනවා.හැබැයි ඒවා තනිකර දේශපාලන ව්‍යපෘති. මන්ත්‍රි එන උත්සවයේ වියදම රුපියල් 25000ක් එසේ ආගම් දේශපාලනය උකස් කරන ව්‍යාපෘති වලට අපි විරුද්ධයි.මම අද වෙනකම් එක චෙක්පතක්වත් දෙන්න පන්සලකට පල්ලියකට ගිහින් නැහැ.දහම් පාසල් විෂය පළාත්සභාවට අයත් නැහැ. 13වන ආණ්ඩුක්‍රම ව්‍යවස්ථාවට අනුව මෙය මධ්‍යම රජයට අයත් විෂයක්. මෙම වැඩසටහන ආරම්භ කොට ක්‍රියාත්මක කරන්න මට වසර එකහමාරක් ගියා. සමහර නිලධාරි මගේ කකුළෙන් ඇද්දා. අවසානයේ ජනාධිපතිතුමා මැදිහත් වු නිසා මට වැඩසටහන අරඹන්න හැකි වුණා‍.මෙම අවස්ථාවට ‘සරදම් අරුණැල්ල’ වැඩ සටහනේ සම්බන්ධීකාරක පුජ්‍ය කොබ්බෑවල මේධංකර හිමි කළුතර දිස්ත්‍රික් ලේඛකාධිකාරි ගල්තුඩේ පඥ්ඥාකිත්ති හිමිවරුද, බස්නාහිර පළාත් මන්ත්‍රි ජගත් අංගගේ මහතා ඇතුළු පිරිස්ද එක් වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082112</link>
    <topic>බස්නාහිර පළාතේ ධාවනයට නුසුදුසු මගී ප්‍රවාහන පෞද්ගලික බස්රථ හඳුනාගැනීමේ පරීක්ෂණ 25-26-27 දිනවල</topic>
    <author>ශීලා උඩුවර</author>
    <content>බස්නාහිර පළාතේ ධාවනයට නුසුදුසු මගී ප්‍රවාහන පෞද්ගලික බස්රථ හඳුනාගැනීමේ පරීක්ෂණ මෙම 25, 26, 27 යනදිනයන්හි සිදුකරන බව බස්නාහිර පළාත් මාර්ගස්ථ මගි ප්‍රවාහන අධිකාරියේ සභාපති අමිල රන්මණ්ඩල මහතා පැවසීය.අධිකාරිය යටතේ ඇති කලාප කාර්යාල 7 හරහා මෙ පරීක්කෂණ කටයුතු සිදුකෙරෙන අතර, කලාපවලට අයත් මාර්ගවල ධාවනය කෙරෙන බස්රථ එකම ස්ථානයකට ගෙනැවිත් පරීක්ෂාවට ලක් කරන බව සභාපතිවරයා සඳහන් කළේය.බස්රථ පරීක්ෂා කිරිම සඳහා කාර්මික ක්ෂේත්‍රයේ ඉංජිනේරුවරුන්, ජර්මන් කාර්මික ආයතනයේ ඉංජිනේරුවරුන් හා පොලිස් අංශයේ නිලධාරින් සම්බන්ධ කරගන්නා බව රන්මණ්ඩල මහතා පැවැසීය.පරීක්ෂණයේදී මගී ප්‍රවාහනයට නුසුදුසු යැයි හඳුනාගන්නා බස්රථ ගර්භිත තත්වයට පත්කොට ධාවනයෙන් ඉවත් කරන අතර, ඒ වෙනුවට අලුත් බස්රථ මිලදී ගැනීම සඳහා මාස 6ක කාලයක් දෙනු ලැබේ.එසේම ධාවනයට සුදුසු තත්වයට පත්කරගත හැකි බස්රථවෙතොත් ඒවා සුදුසු තත්වයට පත් තර ගැනිම සඳහාද අවස්ථාව ලබාදෙනබව ඒ මහතා පැවැසීය.මගී ජනතාවට හොඳ බස්සේවාවක් ලබාදිම මෙහි අරමුණ බව සභාපතිවරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082113</link>
    <topic>ලක්ෂ 50කට අධික විශ්‍රාම වැටුප් වංචා කළැයි දකුණු පළාත් හිටපු ප්‍රධාන ලේකම්වරයකු රිමාන්ඩ්</topic>
    <author>සිරන්ජනී කුමාරි</author>
    <content>විශ්‍රාම වැටුප් රු. ලක්ෂ පනහකට අධික මුදලක් පොල්ගහවෙල බණ්ඩාරගම ප්‍රාදේශිය ලේකම් කාර්යාලවලින් වංචා කළ බව කියන හිටපු දකුණු පළාත් සභා ප්‍රධාන ලේකම්වරයෙකු ලබන මස 3 වන දින දක්වා රක්ෂිත බන්ධනාගාරගත කරන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ(20) නියෝග කෙළේය.මෙසේ රක්ෂිතබන්ධනාගාරගත කරනු ලැබුවේ බණ්ඩා‍රගම පදිංචි හෙන්නයිඩා හේවාගේ අමරදාස පෙරේරා නැමැත්තාය.පොල්ගහවෙල හා බණ්ඩාරගම ප්‍රාදේශිය ලේකම් කාර්යාලවලින් සමාන කාලසීමාවලදී විශ්‍රාම වැටුප් අංක 2 ගෙවීම් ලබා ගෙන මෙසේ රුපියල් 5049661 ක මුදලක් සැකකරු වංචා කළ බවට රහස් පොලිසිය අධිකරණයට දැන්වීය.සැකකරු 1989-1992 දක්වා කාලසීමාව තුළ දකුණු පළාත් සභාවේ ප්‍රධාන ලේකම්වරයෙකු ලෙස සේවය කළ බවට අධිකරණයෙන් කරුණු අනාවාරණය විය. සැකකරු 1992 -2014 දක්වා වු කාලසීමාව තුළ දී මේ වංචාව සිදු කර ඇති අතර සැකකරු පොදු දේපළ පනත යටතේ අධිකරණය වෙත ඉදිරිපත් කර තිබිණ.රහස් පොලිසියේ උප පොලිස් පරික්ෂක විජේතිලක මහතා සැකකරු අධිකරණයට ඉදිරිපත් කෙ‍ළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082114</link>
    <topic>රූපලාවණ්‍ය ආයතනවල භාවිත කරන එන්නත් කටු මඟින්ඒඩ්ස්-සෙංගමාලය වැනි රෝගයන් බෝ වීමේ අවදානමක්</topic>
    <author>සන්ධ්‍යා කරුණාරත්න</author>
    <content>ඉන්නන්, කුරුලෑ වැනි ආසාදනයන් ඉවත් කිරීමට රූපලාවන්‍ය ආයතනයන්හි භාවිතා කරන එන්නත් කටු මඟින් ඒඩ්ස්, සෙංගමාලය වැනි රෝගයන් බෝ වීමේ අවදානමක් පවතින බව ශ්‍රී ලංකා චර්ම රෝග විශේෂඥ වෛද්‍යවරුන්ගේ සංගමයේ හිටපු සභාපතිනි විශේෂඥ වෛද්‍ය චාලුක්‍යා ගුණසේකර මහත්මිය පවසයි.ඇතැම් පුද්ගලයන් රූපලාවන්‍ය ආයතනවලට ගොස් මුහුණේ තිබෙන කුරුලෑ, ලප කැළැල් ඉවත් කිරීම සිදු කරන අතර ඒවා ඉවත් කිරීමට ගන්නා එන්නත් කටු ඇතුළු කටු වර්ග ජීවානුහරණය නොකිරීමෙන් විවිධ වෛරස් වර්ග ආසාදනය වීමේ අවදානමක් පවතින බව ඒ මහත්මිය පැවැසුවාය.මුහුණේ ඇති ඉන්නන් ඉවත් කිරීමට රූපලාවන්‍ය ආයතනයන්හි භාවිතා කරන එම්ලා නමැති රසායනික ද්‍රව්‍ය වෛද්‍යවරුන් භාවිතා කළ යුතු හිරිවැටීමේ ඖෂධයක් වන අතර රූපලාවන්‍ය ආයතනවල රූපලාවන්‍ය ශිල්පීන් මේ ඖෂධය භාවිතා කිරීම යෝග්‍ය නොවන බව ද ඇය ප්‍රකාශ කළාය.එවැනි ඖෂධයන් භාවිතා කිරීමෙන් පසුව හදිසි තත්ත්වයක් ඇති වුවහොත් ඔවුන්ට ප‍්‍රතිකාර ලබාදීමට ක්‍රමයක් නොමැති වීමෙන් පුද්ගලයන්ගේ ජීවිතවලට හානි විය හැකි යැයි ද වෛද්‍ය ගුණසේකර මහත්මිය පැවැසුවාය. රෝහල් තුළ කළ යුතු සමේ පිළිස්සීම්, කැපීම් යනාදිය රූපලාවන්‍ය ආයතනවල සිදු නොකළ යුතු බවත් එවැනි දේ රූපලාවන්‍ය ශිල්පීන් සිදු කිරීමෙන් සම විවිධ අසාත්මිකතාවලට ලක් විය හැකි බවත් වෛද්‍යවරිය පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082115</link>
    <topic>ලිය අබිමන් කැකුළු සිනා මුල් ළමාවිය සංවර්ධන වැඩසටහන ආරම්භ වෙයි</topic>
    <author>මහින්ද අලුත්ගෙදර</author>
    <content>ලිය අබිමන් කැකුළු සිනා මුල් ළමාවිය සංවර්ධන වැඩසටහන ලිය අභිමන් සංවිධානයේ සභාපතිනී නීතිඥ පුෂ්පා රාජපක්ෂ මහත්මියගේ ප්‍රධානත්වයෙන් ආරම්භ වෙයි.ගම්පහ දිස්ත්‍රික්කයේ පෙරපාසල් අධ්‍යපනය විධිමත් කිරීමේ අරමුණින් ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයකට අනුව ආරම්භ කරන ලද ලිය අබිමන් කැකුළු සිනා මුල් ළමාවිය සංවර්ධන වැඩසටහනේ සමාරම්භක උත්සවය නීතිඥ පුෂ්පා රාජපක්ෂ මහත්මිය ප්‍රධානත්වයෙන් ගම්පහ දිස්ත්‍රික් රන් අරුණ කාර්යාලයේ දී පැවැත්විණි.මෙම වැඩසටහනේ ආරම්භය සනිටුහන් කරමින් ගම්පහ දිස්ත්‍රික්කයේ පෙර පාසැල් ගුරුවරුන් සඳහා පුහුණු වැඩමුළුවක් දවස පුරා එම ස්ථානයේ දී පැවැති අතර මෙම වැඩමුළුව සඳහා ගම්පහ දිස්ත්‍රික්කයේ පළාත් පාලන ආයතන මඟින් පාලනය වන පෙර පාසල් 46ක ගුරුවරියන් 80ක් සහභාගී වී සිටියහ. මෙහිදී පෙර පාසල් අධ්‍යාපනයට අදාළ අංශ කිහිපයක් පිළිබඳව උපදේශකවරුන් විසින් පෙරපාසල් ගුරුවරියන් දැනුවත් කළහ.“අප වෙත එන දරුවා හඳුනාගනිමු" අංශය යටතේ කැලණිය කලාප අධ්‍යාපන අධ්‍යක්‍ෂ කාංචනා හතුරුසිංහ මහත්මිය විසින් ද “නටමු ගයමු, ඉගෙන ගනිමු" අංශය යටතේ කැලණිය කලාප සහකාර අධ්‍යාපන අධ්‍යක්‍ෂ සමන් පෙරේරා මහතා විසින්ද දේශන ඉදිරිපත් කළහ.ගුරු උපදේශක ආර්.ඩී. නලින් මහතා විසින් චිත්‍ර නිර්මාණ පිළිබඳව දේශන පැවැත් වූ අතර විශ්‍රාමික ගුරු උපදේශක ශීලා පද්මපෙරුම මහත්මිය විසින් අත්කම් නිර්මාණ හුරුව පිළිබඳව දේශන පැවැත්වූවාය.එළිමහන් ක්‍රීඩා පිළිබඳව දේශන පවත්වන ලද්දේ කැලණිය කලාපයේ සෞඛ්‍ය හා ශාරිරික අංශය භාර සහකාර අධ්‍යාපන අධ්‍යක්ෂිකා ටොරී සමරසිංහ මහත්මිය විසිනි.මෙම වැඩමුළුව අවසානයේ ලිය අබිමන් සංවිධානයේ සභාපතිනී නීතිඥ පුෂ්පා රාජපක්ෂ මහත්මිය විසින් පුහුණුව ලැබූ ගුරුවරියන්ට ත්‍යාග සහ සහතිකපත් ප්‍රදානය කිරීම ද සිදුකෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082116</link>
    <topic>රටේ සංවර්ධනයේ කීර්තිය ජනාධිපතිට හිමි වෙන්න ඕනෑ</topic>
    <author>හල්තොට සමුහ විනිතා මානෙල් ගමගේ</author>
    <content>අප අතර විරසක භාවය මතවාද ජනතාවට වැඩක් නෑ. ජනතාවට අවශ්‍ය වෙන්නෙ තමන්ගෙ කටයුතු ඉෂ්ඨ වෙන ජන බලයක්. මේ සියලු දේවල් ජනතාවගෙ බලාපොරොත්තු. සමස්ථ රටේ සංවර්ධනයේ කීර්තිය ජනාධිපතිතුමාට හිමි වෙන්න ඕනෑ. එතුමා අපට දිගු කරන අතට කිසිවිටෙකත් පහර දෙන්නනෙ නෑ යයි වරාය මහාමාර්ග හා නාවික කටයුතු ව්‍යාපෘති ඇමැති නිර්මල කොතලාවල මහතා පැවසුවේය.ඒ මහතා එසේ පැවසුවේ ලක්ෂ පන්සීයක වියදමින් හොරණ මොරොන්තුඩුව මාර්ගයේ පරගස්තොට ලාවලුගස් හන්දියේ සිට කි. මී. 3ක් දුරට කාපට් අතුරා සංවර්වර්ධණය කිරීමේ කටයුතු ආරම්භ කිරීමේ අවස්ථාවට සහභාගි වෙමිනි .මේ ව්‍යාපෘතිය සෘජු කම්කරු ව්‍යාපෘතිය යටතේ මාර්ග සංවර්ධන අධිකාරියේ ප්‍රතිපාදන මගින් කළුතර විධායක ඉංජිනේරු කාර්යාලයේ අධීක්ෂණය යටතේ සිදු කෙරේ.මෙහි දි තව දුරටත් අදහස් දැක්වු නිර්මල කොතලාවල මහතා මෙසේ ද පැවසුවේයඅද මේ ජනතාවගෙ බලාපොරොත්තුවක් ඉෂ්ඨ වෙන වෙලාවක්. මේ මාර්ගයට ලක්ෂ පන්සීයක් වෙන් වෙලා තියෙනව. මේ මුදල් රටේ ජනතාවගෙ මුදල්. රටේ ජනතාවගෙ වැඩ පිළිවෙළ ඉෂ්ඨ සිද්ධ කරන්නයි අපි ජනතාවගෙ බලය ලබා ගත්තෙ. ජනතාවට දිපු බලාපොරොත්තු පොත් වල කොල වලට පමණක් සීමා නොකර ක්‍රියාත්මක කරන වැඩ පිළිවෙළකටයි අපි යන්න ඕනැ.අවුරුදු නමයකින් සමස්ථ ප්‍රතිඵල ලබන මොහොතක්. එක කොටසක් තමයි පරගස්තොට මාර්ගය. ඒ මාර්ගය ආරම්භ කරන කොට මගෙන් ප්‍රතිලාභ නිවැරදිව ක්‍රියාත්මක කෙරෙන කාර්ය හිමි වෙන්න ඕනැ ජනතාවට. නිවැරදිව පැහැදිලිව පිරිසිදුව ඒක ක්‍රියාත්මක කළා . ඒක ජනතාවගේ ජයග්‍රහනයක්.බණ්ඩාරගම ආසනය සෑම කාරණයකදිම පිංවන්ත පැත්තක්. බණ්ඩාරගම ආසනයෙ දේශපාලන පිංවන්ත භාවය නිවැරදිව භාවිතා කරන කොට ඉතිහාසය පුරාම හැමදාම බණ්ඩාරගම ආසනයෙ ඡන්දෙන් පස්සෙ නියෝජිතයෙක් නෑ. නිර්මල කොතලාවල ආවෙ අඩුම ඡන්දෙ තියෙන කොට්ඨාසයෙන්. වැඩිම ඡන්දෙ තියෙන බණ්ඩාරගමට ඡන්දෙන් පස්සෙ නියෝජිතයෙක් නෑ. ප්‍රගතශිලි වාමාංශික මතවාදය වෙනුවෙන් භන්ඩාරගම මහජන බලයට බාධාවක් වෙනව.අරකාගොඩ ලංකාතිලක විහාරාධිපති කල්ලංචියේ පියරතන හිමියන් විසින් අනුශාසනා කතාව සිදු කළ අතර ප්‍රාදේශිය සභා මංත්‍රි ජයසේන රුද්‍රිගෝ මහතා පිලගැනීමේ කතාව සිදු කළේය. මෙහිදි බණ්ඩාරගම ශ්‍රි.ල.නි.ප ප්‍රධාන සංවිධායක ජානක ප්‍රියන්ත බණ්ඩාර මහතා කතා කළ අතර පළාත් සභා මංත්‍රිවරුන් වන නිමල් චන්ද්‍රරත්න ලලිත් එල්ලාවල, මහා මාර්ග අමාත්‍යාංශයේ විධායක ඉංජිනේරු (කළුතර) හරිත් චතුරංග, කාර්මික නිළධාරි ඒ. සී ද සිල්වා, ප්‍රාදේශිය සභා මංත්‍රිවරුන් වන ගිහාන් පෙරේරා, සමන්පා ජිනේන්ද්‍ර, සංජීව කුලතිලක, රංජිත් සිල්වා, උපුල් ඉන්දික, නිශාන්ත සරත් කුමාර යන මහත්වරුන් ඇතුළු විශාල පිරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082120</link>
    <topic>සරසවිවලට ‍වෙන් කරන මුදල් කප්පාදු කර නැහැ</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණී ‍සේනානායක‍</author>
    <content>‍මෙරට විශ්වවිද්‍යාලවලට ‍වෙන් කරන මුදල් කිසිදු කප්පාදුවකට පත් කර නැති බවත් ‍වෙන් කරන මුදල වැඩි වූවත් ර‍ටේ දළ ‍දේශීය නිෂ්පාදනය ඉහළ යාම නිසා ‍වෙන් කරන මුද‍ලේ අනුපාතය අඩු වී ඇති බවත් උසස් අධ්‍යාපන ඇමැති එස් බී දිසානායක මහතා පාර්ලි‍මේන්තු‍වේ දී ඊ‍යේ (20) ප්‍රකාශ ක‍ළේය.වසර 2012 දී ‍කොළඹ විශ්වවිද්‍යාලය සඳහා පමණක් රුපියල් බිලියන 1.3ක් ‍වෙන් කළ බවත් එම මුද‍ල එහි සියලුම අවශ්‍යතාවන් සම්පූර්ණ කරලීමට ප්‍රමාණවත් බව ද කී දිසානායක මහතා මහ‍පොළ ශිෂ්‍යාධාර මුදල වැඩිකිරීම සඳහා අවශ්‍ය කටයුතු කර‍ගෙන යන බව ද කීය.හම්බන්තොට දිස්ත්‍රික් මන්ත්‍රී සජිත් ‍‍ප්‍රේමදාස මහතා අසා තිබූ ප්‍රශ්නයකට පිළිතුරු ‍දෙමින් ‍මෙම කරුණු පැහැදිලි කළ ඇමැතිවරයා විශ්වවිද්‍යාලවලට අවශ්‍ය තරම් මුදල් ලබා දීමට හැකියාව ඇති බවත් විශ්වවිද්‍යාල ‍‍නේවාසිකාගාර 64ක් පිහිටුවීමට රුපියල් බිලියන 14ක් ලබා දී ඇති බවත් කීය.අද විශ්වවිද්‍යාලවල ප්‍රශ්නය වන්නේ ඉඩම් හිඟය බව කී දිසානායක මහතා රුපියල් 400 සිට ඉහළට වසරකට ‍නේවාසික ගාස්තු අය කරන බවත්, සිසුන්ගෙන් අය කරන මුදල විදුලිය හා ජල බිල්පත් සඳහාවත් ප්‍රමාණවත් ‍නොවන බවත්, 1977 සිට පැවැති එජාප ආණ්ඩුව කිසිදු විශ්වවිද්‍යාලයක ‍නේවාසිකාගාරයක් පිහිටවූ‍යේ නැති අතර සිසුන්ට ‍නේවාසිකාගාර ලබා ‍නොදීමේ ප්‍රතිපත්තියක් එම රජය අනුගමනය කළ බව ද ‍පෙන්වා දුන්නේය.රනිල් වික්‍රමසිංහ මහතා අගමැතිවරයාව සිටිය වසර ‍දෙ‍කේ දී හැර අ‍නෙක් සෑම වසරකම විශ්වවිද්‍යාල සඳහා ලබා‍දෙන මුදල් වාර්ෂිකව වැඩිකර ඇති බව කී දිසානායක මහතා අද සිසුන්‍‍‍ගේ ආකල්ප හා අවශ්‍යතා ‍වෙනස් වී ඇති බවත්, වාහන නතර කිරීමට ස්ථාන ඉල්ලා සිටීමට තරම් සිසුන් දියුණුවී ඇති බවත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082121</link>
    <topic>චීන‍ බැංකුවලින් ණය ගත්තේ2%ක ‍පොලී අනුපාතයකට</topic>
    <author>රන්ජිත් පද්මසිරි,චමී ඇල්ල‍දෙණිය සහ සුභාෂිණී ‍සේනානායක‍</author>
    <content>ගතවූ වසර තුනක කාලයක සිට රජය චීන‍යේ බැංකුවලින් ණය ලබා ‍ගෙන ඇත්තේ සියයට 2ක ‍පොලී අනුපාතයකට බව මුදල් නි‍යෝජ්‍ය ඇමැති ආචාර්ය සරත් අමුණුගම මහතා පාර්ලි‍මේන්තු‍වේ දී ඊ‍යේ (20) ප්‍රකාශ ක‍ළේය.සියයට 90ට වැඩි ණය ප්‍රමාණයක් චීන‍යේ එක්සිම් බැංකු‍වෙන් රජය ලබා ‍ගෙන ඇත්තේ ලැ‍බෙන ‍කොමිස් මුදල නිසායැයි එජාපය කරන ‍‍චෝදනාව තර‍යේ ප්‍රතික්‍ෂේප කළ ආචාර්ය සරත් අමුණුගම මහතා රජය එක්සිම් බැංකුවට අමතරව චීන‍යේ තවත් බැංකු කිහිපයකින් ණය ලබා ‍ගෙන ඇති බව කීය.චීන බැංකුවලින් සියයට 6ට අධික ‍පොලියට ණය ලබා ගන්නා බවට කරන ‍චෝදනාව ප්‍රතික්‍ෂෙප කළ ආචාර්ය සරත් අමුණුගම මහතා යුද සම‍යේ දී පමණක් ව්‍යාපෘති 2ක් සඳහා සියයට 6ක ‍පොලී අනුපාතයට ණය ලබා ‍ගෙන ඇතත් එය යුද අවධානම් සම‍යේ කළ ගනුදෙනු බවත් අනෙක් සෑම අවස්ථාවක දී ම ණය ලබා ‍ගෙන ඇත්තේ සියයට ‍දෙ‍කේ ‍පොලියට බව ද කීය.‍‍මේ වන විට ර‍ටේ ආර්ථිකය ස්ථාවර වී ඇති නිසා ඕනෑම බැංකුවක් ණය ලබා ‍දීමට ඉදිරිපත් වන බව කී ඇමැතිවරයා එක්සිම් බැංකු‍වෙන් පමණක් ණය ලබා ගැනීමට උනන්දු වන බවට කරන ප්‍රකාශය වැරදි මතයක් බවට අවධාරණය ක‍ළේය.බැංකුවලින් ණය ලබා ගැනී‍මේ දී ඊට අදාළ වන ව්‍යාපෘති පිළිබඳ එම බැංකු ‍සොයා බැලීමක් කරන බවත් ඒ පිළිබඳ රටට වැරදි මතයක් දීම එජාපය කරන බවත් ආචාර්ය අමුණුගම මහතා කී‍වේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082122</link>
    <topic>අන්තවාදය ඉවතදමා ජනපති දිනාදුන්දේශය සියලුදෙනා එක්ව රැකගත යුතුයි</topic>
    <author/>
    <content> ජාති - ආගම් අන්තවාදය ඉවතදමා, ජනාධිපතිතුමන් දිනාදුන් දේශය සියලු දෙනා එක්ව සිංහ ධජය සෙවණේ සමගියෙන් රැකගත යුතු බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.බේරුවල ආසනය එසේ සමගියෙන් ජනතාව ජීවත්වන නගරයක් බවත් පසුගිය පළාත් සභා මැතිවරණ දෙකෙහිදීම ජාති ආගම් භේදයකින් ‍තොරව සන්ධානයට තම ඡන්දය ලබාදීම බේරුවල ජනතාව සිදුකළ බවත් ඇමැතිවරයා කීය.අමාත්‍යවරයා එසේ පැවසුවේ පසුගියදා බේරුවල ආසනයේ ශ්‍රී ලංකා නිදහස් පක්ෂ රට නගන නිල් පවුර මහා ජන හමුව අමතමිනි.මෙම ජනහමුවට බේරුවල ආසනයේ ගරුතර මහා සංඝරත්නය 100ට අධික පිරිසක් සහභාගි වූ අතර කිතුණු හා ඉස්ලාම් පූජකවරු ද සහභාගි වූහ. මෙම සමුළුවට බේරුවල ශ්‍රී ලංකා නිදහස් පක්ෂ සාමාජික සාමාජිකාවන් 6000කට අධික පිරිසක් සහභාගි වූහ.මෙහිදී වැඩිදුරටත් අදහස් දක්වමින් කතා කළ අමාත්‍ය වෛද්‍ය රාජිත සේනාරත්න මහතා මෙසේද පැවසීය.ඇල්බට් අයින්ස්ටයින් කියන ලෝකය වෙනස් කරපු, සාපේක්ෂතාවාදය ලෝකයට කියා දුන්න ශ්‍රේෂ්ඨතම විද්‍යාඥයා කියනවා “මම අධ්‍යයනය කරලා තියෙන විඥාණවාදී දර්ශනවලින් වැඩියෙන්ම පිළිගන්න දර්ශනය තමයි බෞද්ධ දර්ශනය” කියලා.බැසිල් ඇමැතිතුමා අපි ඔක්කොම එකට දේශපාලනයේ අත්පොත කියෙව්වේ 1967 ඉඳලා ආනන්ද මහා විද්‍යාලයෙන්. මේ ආපු කාලේ අපිට නොයෙකුත් තාඩන පීඩන ආවා. මට ඉස්සෙල්ලාම බෝම්බ වැදුණා.ඒ එදා ජ. වි. පෙ. බෝම්බ ගැහුවා. මම සන්තෝස වෙනවා ජ. වි. පෙත් අද අපේ මතවාද පිළිගන්නවා. අපි දෙගොල්ලොම අද ජාතිවාදයට විරුද්ධයි. ඒ නිසා අපි දෙගොල්ලෝම එක ප්‍රතිපත්තියක ඉන්නවා. මට බෝම්බ ගහපු වේලාවේ මේ බැසිල් රාජපක්ෂ මැතිතුමා ආවා උදේ පාන්දරම මාව බලන්න. මට ඒක තාම මතකයි. මේ තමයි එතුමාගේ මනුස්සකම. අපේ දිවි නැඟුම එන්නේ බැසිල් හරහා. මේ ඔක්කොම ප්‍රතිපාදන ඇවිල්ලා අන්ත අසරණ දුප්පත් පවුලට කටුමැටි ගෙදරට සල්ලි ලැබෙන්නේ මෙතුමාගේ දිවි නැඟුම හරහායි. ඒ මහින්ද චින්තනය අර්ථ දැක්වීම කරගෙන එතුමා ගමින් ගමට යනවා. මම මේ ආසනයට ඇවිල්ලා තියපු මුල්ම ආසන බල මණ්ඩලයට පැමිණියෙත් බැසිල් ඇමතිතුමයි.අපේ සුසිල් ප්‍රේමජයන්ත ඇමතිතුමා මම පිළිගන්නවා. මම එජාපයේ ඉන්න කොටත් අපි සුහදව දේශපාලනය ගැන කතා කළා.මහින්ද අමරවීර ඇමතිතුමයි, මමයි ඒ කාළේ ටී. වී. එකේ දෙපැත්තේ වාඩි වෙනවා. දැන් ඉන්න අය වගේ නෙවෙයි ඔහු එදා සියලු දේ ගැන පැහැදිලිව හදාරලා අපි එක්ක වාදයට ආවා. අද අපි දෙන්නම එකට ටී. වී. එකේ කථා කරනවා මහින්ද රාජපක්ෂ ජනාධිපතිතුමා වෙනුවෙන්. අද ලංකාවේ ආපදාවක් ආවම විශේෂයෙන්ම ධීවරයන්ට ආපදාවක් ආවම අපි දෙන්නා බෙදාගෙන ඒ ධීවරයන්ට බඩු බෙදාදෙනවා. හම්බන්තොට දිස්ත්‍රික්කයේ රාජපක්ෂවරුන්ගෙන් පිට එකම ඇමතිවරයා.ඒ වගේම නියෝජ්‍ය කථානායකතුමා, ලස්සනට විනයක් ඇතුව පාර්ලිමේන්තුව ගෙන යනවා. එතුමව අඳුනන්නේ එතුමගේ මාමා අමරසිරි දොඩම්ගොඩ මැතිතුමාගේ ඇවෑමෙන්.අද මට නොයෙකුත් තැන්වලින් පහර දෙද්දී, බුද්ධ චීවරය නාමයෙන් ඇතැමුන් අපිට අභූත චෝදනා කරද්දී, ඒ කිසි එකක් පිළිනොගනිමින් කිහිපයක් විහාරස්ථාන හැර බේරුවල සියලු විහාරස්ථානවල ස්වාමීන් වහන්සේලාගේ අශිර්වාදයෙන් අද 100කට වැඩි භික්ෂූන් වහන්සේලා මෙතනට පැමිණියා. ඒ එක්තරා පණිවිඩයක් කියන්න. උන්වහන්සේලාට මම ආපු දවසේ ඉඳල හැම විහාරස්ථානයකටම කරන්න පුළුවන් හැමදේම කළා. මම හැමදාම කියන එකක් තමයි මේ විහාරස්ථානවලට ඩොලර් නැහැ. යූරෝ නැහැ. තියෙන්නේ අපේ රුපියල් සත. ඒ නිසා පුළුවන් වුණා හෝ බැරි වුණා හෝ රුපියල් සත වියදම් කළ යුතුයි. අපේ ස්වාමීන් වහන්සේලා කටයුතු කරන්න ඕන පක්ෂ පාට පැත්තක තියලා.රජයට විරුද්ධ විශාල මහා ජාතිවාදී ව්‍යාපාරයක් ගෙන යද්දී මවුලවිතුමාලා, ක්‍රිස්තියානි පූජකතුමාලා අපි එක්ක හැමදාම එකට වැඩ කරනවා.බැසිල් ඇමතිතුමනි මේ ආසනය තමයි අපේ කාදිනල්තුමා බිහි කරපු ආසනය. මේ ආසනය බොහොම සමගි ආසනයක්. ගියවර පළාත් සභා දෙකේම සන්ධානයට ඡන්ද අඩුවෙද්දී මේ ආසනය තමයි වැඩි ඡන්ද සංඛ්‍යාවකින් වැඩි වුණේ. මොකද මේ ආසනයේ මුස්ලිම්වරු මුස්ලිම් කොන්ග්‍රසය පැරැද්දුවා. මෙය අපි ආරක්ෂා කරන්න ඕන. මේ ජාති දෙකේම පිරිස ශ්‍රී ලංකා ධජය යටතේ එක් වුණාම තමයි එක්සත් ශ්‍රී ලංකාවක් බිහිවන්නේ. ඒ නිසා ජාතිවාදී ආගම්වාදී මොන ප්‍රශ්න තිබුණත් මෙයට එරෙහි මේ ගමන යන්නට අපිට ආත්ම ශක්තිය තියෙනවා.මෙහිදී අදහස් දක්වමින් කතා කළ ආර්ථික සංවර්ධන ඇමැති බැසිල් රාජපක්ෂ මහතා මෙසේ පැවසීය.“මම මේ සම්මේලනයට ආවේ එක විශේෂ හේතුවක් නිසා. ඒ තමයි අපේ පක්ෂයේ නායක ජනාධිපති මහින්ද රාජපක්ෂ මැතිතුමත්, මමත් පෞද්ගලිකව රාජිතට දක්වන ගෞරවයක් ලෙසයි මේ සම්මේලනයට ආවේ. අපි දන්නවා රාජිත ඇමතිතුමා පැහැදිලි කළා අපි අතර තියෙන සම්බන්ධය. එතුමාත්, එතුමාගේ පවුලත්, අපිත්, අපේ පවුල් අතරත් බොහොම කිට්ටු සම්බන්ධයක් තියෙනවා.‍මම මේ බේරුවල ආසනය ගැනත් කියන්න ඕන. බේරුවල ආසනය කියන්නේ විශේෂයෙන්ම සියලු ආගම්, ජාතීන් නියෝජනය කරන මැතිවරණ කොට්ඨාසයක්. ඒවගේම මේ ආසනයත් ශ්‍රී. ල. නි. පක්ෂයත් බොහොම ඈත සම්බන්ධයක් තියෙන මැතිවරණ කොට්ඨාසයක්. ජනාධිපතිතුමත්, රාජපක්ෂවරුත්, අපිත්, ආණ්ඩුවත්, බේරුවලත් එක්ක විශාල සම්බන්ධයක් තියෙනවා.ගෙවීගිය කාලය තුළ ජනාධිපතිතුමාගේ නායකත්වයෙන් අපේ රජය මේ රටේ යුග පරිවර්තනයක් කළා. එය මේ රටේ සියලුම ජනතාව හොඳින් දන්නවා. මේ නිසාම රට පුරාම සිටින ජනතාව අපේ මේ සම්මේලන හරහා අපේ පක්ෂය වටා දස දහස් ගණනින් එක් රොක් වෙනවා” යැයි පැවසීය.මෙහිදී ආපදා කළමනාකරණ ඇමති මහින්ද අමරවීර නියෝජ්‍ය කතානායක චන්දිම වීරක්කොඩි එක්සත් ජනතා නිදහස් සංධානයේ මහා ලේකම් පාරිසරික අමාත්‍ය සුසිල් ප්‍රේමජයන්ත විශේෂඥ වෛද්‍ය සුජාතා සේනාරත්න, පළාත් සභා මන්ත්‍රීවරුන් වන පියල් නිශාන්ත, ප්‍රසන්න සංජීව, හිටපු පළාත් සභා මන්ත්‍රී රේණුක පෙරේරා මහත්වරු ඇතුළු නගර සභා හා ප්‍රාදේශීය සභා සභාපතිවරු සහ මන්ත්‍රීවරුන් ද සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082123</link>
    <topic>සෞඛ්‍ය කණිෂ්ඨ සේවක වැඩ වර්ජනයෙන් රෝගීන්ටසිදු වූ අපහසුතා මඟ හැරවීමට හමුදාවේ සහාය</topic>
    <author>සන්ධ්‍යා කරුණාරත්න, දික්වැල්ල සමූහ යූ.එම්. රුවන්</author>
    <content>රෝහල්වල සිදු කළ සෞඛ්‍ය කණිෂ්ඨ සේවක වැඩ වර්ජනය හේතුවෙන් රෝගීන්ට සිදු වන අපහසුතා මඟ හැරවීම සඳහා හමුදාවේ සහාය ලබාගෙන රෝහල් සේවාව යථා තත්ත්වයෙන් පවත්වාගෙන ගිය බව සෞඛ්‍ය අමාත්‍යාංශයේ ලේකම් සුධර්මා කරුණාරත්න මහත්මිය පවසයි.මේ වැඩ වර්ජනය හේතුවෙන් කොළඹ ජාතික රෝහලෙන් ප්‍රතිකාර ලබා ගැනීමට පැමිණෙන රෝගීන් අපහසුතාවට ලක් නොවන පරිදි හමුදාවේ නිලධාරින් 150 දෙනකුගෙන් යුක්ත කණ්ඩායමක් සේවාවන් සඳහා යොදවා තිබූ බවත් බාහිර රෝගී අංශයෙන් ප්‍රතිකාර ලබා ගැනීමට පැමිණෙන රෝගීන් අපහසුතාවට පත් නොවන පරිදි සේවාවන් පවත්වාගෙන ගිය බවත් ජාතික රෝහලේ නියෝජ්‍ය අධ්‍යක්ෂ වෛද්‍ය සිරිල් ද සිල්වා මහතා පැවැසුවේය.සෞඛ්‍ය සේවයේ කණිෂ්ඨ කාර්ය මණ්ඩල නියෝජනය කරමින් වෘත්තීය සමිති කිහිපයක් වැඩ වර්ජනයක් ආරම්භ කිරීම කිසිදු පදනමක් නැති බවත් මේ වැඩ වර්ජනය හේතුවෙන් රෝගීන්ට අපහසුතාවට පත් නොවන පරිදි රෝහල් සේවාව පවත්වාගෙන යාමට අමාත්‍යාංශය කටයුතු කළ බවත් සුධර්මා කරුණාරත්න මහත්මිය පැවැසුවාය.ඉල්ලීම් පහක් මුල් කර ගෙන මේ වැඩ වර්ජනයට වෘත්තීය සමිති කිහිපයක් අවතීර්ණ වුව ද, ඔවුන්ගේ ඉල්ලීම් ලබාදීමට පසුගිය කාලය තුළදී වරින් වර අඳාළ කණ්ඩායම් සමඟ සාකච්ඡා කර ඒ සඳහා උපරිම උත්සාහයක් ගත් බව ද ලේකම්වරිය ප්‍රකාශ කළාය.සෞඛ්‍ය අමාත්‍යාංශයෙන් බාහිරව මුදල් අමාත්‍යාංශයේ ලේකම් ප්‍රමුඛ අඳාළ අනෙකුත් ආයතන සමඟ ද සාකච්ඡා කිරීමට මේ වෘත්තීය සමිතිවලට අවස්ථාව ලබාදුන් බව සෞඛ්‍ය අමාත්‍යාංශය පවසයි.සෞඛ්‍ය කණිෂ්ඨ සේවකයන්ගේ ඉල්ලීම් ඉටු කිරීමේදී සෞඛ්‍ය ක්ෂේත්‍රයට පමණක් සීමා නොවී සමස්ථ රාජ්‍ය සේවයටම බලපාන පරිදි එම ක්‍රියාමාර්ගය රජය මඟින් ගත යුතුව තිබෙන බවත් එම නිසා 2015 වසරේදී රජයේ අයවැය යෝජනා තුළ මේ සඳහා අවශ්‍ය ප්‍රතිපාදන වෙන් කිරීම සිදුකරන ලද බවට වෘත්තීය සමිති නායකයින් මීට පෙර දැනුවත් කළ බවත් ලේකම්වරිය පැවැසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082124</link>
    <topic>සාගර ආර්ථිකය ශක්තිමත්කර ශ්‍රී ලංකාව ලෝකයේදිදුළන තැනකට ‍රැගෙන යාමට රජය කටයුතු කරනවා</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණි ‍සේනානායක</author>
    <content>සාගර ආර්ථිකය ශක්තිමත් කරමින් ‍ලෝක සිතිය‍මේ ශ්‍රී ලංකාව නමැති රන් දිවයින දිදුළන තැනකට ‍ගෙන ඒමට ආණ්ඩුව කටයුතු කරන බව ‍යෞවන කටයුතු හා නිපුණතා සංවර්ධන ඇමැති ඩලස් අලහප්‍පෙරුම මහතා පාර්ලි‍මේන්තු‍වේ දී ඊ‍යේ (20) ප්‍රකාශ ක‍ළේය. සාගර විශ්වවිද්‍යාල පනත් ‍කෙටුම්පත ‍දෙවන වර කයවී‍මේ විවාදයට එක්‍‍වෙමින් ඇමැතිවරයා ‍මේ බව කී‍වේය. සෙං‍කෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (20) පස්වරු 1ට රැස්විය.ලිපි ලේඛන වාර්තා ඉදිරිපත් කිරීම හා මහජන පෙත්සම් පිළිගැනිවී‍මෙන් පසු වාචික පිළිතුරු අපේක්ෂාවෙන් මන්ත්‍රිවරු ඇසූ ප්‍රශ්නවලට අදාළ ඇමැතිවරු පිළිතුරු දුන්හ.සාගර විශ්වවිද්‍යාල පනත් ‍කෙටුම්පත ‍දෙවන වර කියවීමේ ‍විවාදය ආරම්භ කළ ‍යෞවන කටයුතු හා නිපුණතා සංවර්ධන ඇමැති ඩලස් අලහප්‍පෙරුම මහතා ‍මෙ‍සේ කීය.21වන ශත වර්ෂයේ සාගර ආර්ථිකයක් ගැන ලොව පුරා කතා කරන විට එය වඩාත් ප්‍රායෝගිකව අපේ දරුවන්ට වඩාත් පුළුල් ව අධ්‍යයනය කරන්න අත දිගු කළ නායකයා ලෙස ජනාධිපති මහින්ද රාජපක්ෂ මැතිතුමාට ස්තූතිවන්ත විය යුතුයි . සාගර විද්‍යාව පුළුල් කළ යුතුයි. නවීනත්වය මෙරටට කැඳවා ගත යුතුයි.ඒ සඳහා සාගර විශ්වවිද්‍යාල පාඨමාලාවන් සැකසිය යුතුයි. අපේ රටේ පළමු වතාවට සම්ප්‍රදායක ධීවර කර්මාන්තයේ යෙදෙන පිරිසට නූතන තාක්ෂණය හඳුන්වා දීමට මේ මගින් අවස්ථාව ලැබෙනවා. සාගර ආර්ථිකය ශක්තිමත් කරමින් ‍ලෝක සිතිය‍මේ ශ්‍රී ලංකාව නැමැති රන් දිවයින දිදුළන තැනකට ‍ගෙන ඒමට අප කටයුතු කරනවා.නි‍යෝජ්‍ය කාරක සභා සභාපති චන්ද්‍ර කුමාර මුරු‍ගේසු මහතා මුලසුනට පැමිණි‍යේය.අලහප්පෙරුම මහතා- මෙවැනි මධ්‍යස්ථානයක් ශ්‍රී ලංකාවේ ස්ථාපිත කරන්නේ සිරිමා බණ්ඩාරනායක මැතිනියගේ කාලයේදීයි. එය පළමු අවස්ථාව වන අතර දෙවන අවස්ථාව වන්නේ 1997දී ය. නිෆ්නි ආයතනය පැවතියේ ධීවර අමාත්‍යාංශය යටතේ වන අතර මේ ර‍ටේ සැළකිල්ල අඩුවෙන් පැවති තාක්ෂණවේදී විෂය ගැන අවධානය යොමු කරමින් යෞවන කටයුතු හා නිපුණතා කටයුතු අමාත්‍යාංශය යටතට පැවරිණි. ඒ යටතේ සාගර විශ්විවිද්‍යාලයක් ස්ථාපිත කිරීමට පියවර ගනිමින් වරායට ආසන්නව අක්කර 45ක භූමි භාගයක ඉදිකිරීම් සිදු කරමින් ඇත.ධීවර, සමුද්‍රවිද්‍යාව හා සමුද්‍ර තාක්ෂණය ගැන විධිවිධාන සැලසීම, ධීවර ක්ෂේත්‍රයට අදාළ තාක්ෂණ අධ්‍යාපනය ලබාදීම මේ මගින් සිදු කෙරෙනවා.මේ පනත අනුව ජාතික ධීවර හා සමුද්‍ර ආයතනය අලුත් අධ්‍යයනයන් යටතේ ක්‍රියාත්මක කෙරේ. ධීවර හා සමාන ක්ෂේත්‍රවල අයට දැනුමදීම, වෘත්තීය සංවර්ධනය සඳහා පාඨමාලා සැකසීම, දැනට සිසුන්ගේ දක්ෂතාව හා හැකියාව මත පදනම් ව ඉංජිනේරු විද්‍යාව, සමුද්‍ර තාක්ෂණය හා ප්‍රවීණත්වය වැඩිකිරීමට සහන සැලසදීමට සාගර විශ්වවිද්‍යාලය මගින් පියවර ගැනේ. නිපුණතා සංවර්ධනය මේ රටේ හැම ආණ්ඩුවක්ම නොසළකා හැරිය විෂයයක්.1893 දී මේ රටේ බ්‍රිතාන්‍ය අධිරාජ්‍ය කාලයේ දී ආරම්භ කළ මරදානේ කාර්මික විද්‍යාලයෙන් තාක්ෂණ විෂය හඳුන්වා දුන්නත් අපේ හැම ආණුඩුවක්ම ඒ වෘත්තීය අධ්‍යාපනය නඟාසිටුවන්න පියවර ගත්තත් ජාත්‍යන්තර වෙළෙඳපොළ සඳහා එය ප්‍රමාණයත් වුණේ නැහැ. අද මහින්ද රාජපක්ෂ යුගයේ තීරණ 5ක් ක්‍රියාත්මක කරමින් තාක්ෂණ විෂය හඳුන්වා දී ඇත. මේ රටේ ජාතික නිපුණතා සම්මතයක් ගොඩනැඟීම හා මෙය උපාධිය දක්වා ක්‍රියාත්මක කිරීම පළමු තීරණයයි. උපාධිය දක්වා ගිය හැකි වෘත්තීය තාක්ෂණ විශ්වවිද්‍යාල මෙරට ගොඩනැඟුනේ පළමු වරටයි.මේ නිසා පාසල් හැරයන දරුවන්ට ජාතික ආර්ථිකයට දායකත්වය දෙන්න හැකියාවක් පවතී. පාසල් දරුවන් වෙනුවෙන් උසස් පෙළ විෂය නිර්දේශයට තාක්ෂණවේදී විෂය ඇතුළත් කිරීම, ශ්‍රම වෙළෙඳපොළ ඉලක්ක කර ගනිමින් පාඨමාලා 27ක් මෙහිදී හඳුන්වා දෙනු ඇත. ජාතික වෘත්තීය සුදුසුකම් ගොඉනැඟීම හරහා පශ්චාත් උපාධි, ආචාර්ය උපාධි දක්වා ගමන් කළ ගමන් කළ හැකි බවත් රාජ්‍ය වැය සම්පතෙන් වෙන් කරන මුදලට වඩා 2016දී ආසියානු සංවර්ධන බැංකුවෙන් හා ලෝක බැංකුවෙන් ඇ.ඩො.මිලියන 400ක් මෙරට වෘත්තීය නිපුණතා හදාරන දරුවන් වෙනුවෙන් වෙන් කළා.පත්කළ මන්ත්‍රී ‍‍ජෝශප් මයිකල් ‍පෙ‍රේරා මහතා (එජාප)- නාවික ක්ෂේත්‍රය දියුණු කිරීමෙන් ජාතික ආර්ථිකය ශක්තිමත් කිරීමට හැකියි. එම නිසා නාවික හා සාරග ක්‍ෂේත්‍රය සංවර්ධවය කිරීම සඳහා ‍ගෙන එන ‍යෝජනා කා‍ලෝචිතයි. ‍මේ ක්ෂේත්‍රය ඇති ක‍ළේ ධිවර ජනතාව‍ගේ දරුවන්ට නිසි අධ්‍යාපනයක් ලබාදීමට නිසා ඔවුන්ගේ අධ්‍යාපනය සංවර්ධනයටත් ‍මෙමගින් අවධානය ‍යොමු කරන්න. ‍ලෝක‍යේ දියුණුම ස්ථානයට අ‍පේ ර‍ටේ සාගර විශ්ව විද්‍යාලය‍ගෙන ඒමට කටයුතු කරන්න.හම්බන්තොට දිස්ත්‍රික් මන්ත්‍රී නාමල් රාජපක්ෂ මහතා (එජනිස)- නාවික ක්‍ෂේත්‍ර‍යේ ඇති අවස්ථාවන් හා ආර්ථික වැදගත්කම ජනාධිපතිතුමා ධීවර ඇමැතිවරයා ‍ලෙස කටයුතු කරන අවධි‍යේදීම දැක්කා. ජනාධිපතිතුමා නිවැරැදි තීන්දු තීරණ අර‍ගෙන සාගර විශ්ව විද්‍යාලය පිහිටුවීමට කටයුතු ක‍ළේ ඒ නිසායි. ‍මෙය පළමු වරට ආරම්භ ‍ක‍ළේ ධීවර ජනතාව‍ගේ දරුවන්ට අධ්‍යාපනය ලබාදී‍මේ අරමුණින් වුවත් පසුව එය ඩිප්ලෝමා හා උපාධිය දක්වා ඉහළ තැනකට ‍ගෙන ඒමට ආණ්ඩුව කටයුතු කළා. නාවික ක්‍ෂේත්‍රය දියුණු තැනකට ‍ගෙන ඒමට නව තාක්ෂණය ‍යොදා ගැනීමට ‍මෙම පනත් ‍කෙටුම්පත මගින් හැකි‍වෙනා.ධිවර ක්‍ෂේත්‍රය තුළත් සාගර විද්‍යා ක්‍ෂේත්‍රය තුළත් නව පිබිදීමක් ඇති ‍වෙලා. සාගර විශ්ව විද්‍යාලය ඇතුළත මැතක දී අර්බුදයක් හට ගත්තා. එම අර්බුදයට මුහුණ ‍දෙමින් ඉදිරියට ආ අ‍පේ තරුණ නංගිලා මල්ලිලාට මා ස්තුති වන්ත ‍වෙනවා. ආචාර්ය මණ්ඩලයටත් මා ස්තුති කරනවා. ඔවුන්ගේ කැපවීම මතයි අද ‍‍සාගර විශ්වවිද්‍යාලය කියන ආයතනය ඉදිරියට ආ‍වේ.නිදහස් අධ්‍යපාන‍යේ ඉහළම තැනට අද රට පැමිණ ති‍බෙනවා. මහින්දෝදය ගණිතාගාර, විද්‍යාගාර, භාෂාගාර තාක්ෂණ විෂය ධාරව හා සාගර විශ්වවිද්‍යාලය වැනි ආයතන බිහිවෙලා ති‍බෙනවා. ‍මේ සියල්ලම මහින්ද රාජපක්ෂ යුග‍යේ දී කරන්න හැකි වු‍ණේ නිවැරැදි නායකත්වය නිසයි. නාවික ක්‍ෂේත්‍ර‍යේ සැබෑ ‍කොටස් කරුවන් ‍‍ලෙස ග‍මේ අම්මා තාත්ත‍ගේ දරුවන්ට අවස්ථාව ලබාදී ති‍බෙනවා.නව සාගර විශ්වවිද්‍යාලය නීති රාමුවෙන් ධීවර ප්‍රජාව‍ගේ දරුවන්ටත් අවස්ථාව හිමි විය යුතුයි. නැතිනම් ජනාධිපතිතුමා ‍මේ සාගර විශ්වවිද්‍යාලය ආරම්භ කළ අරමුණ ඉටු ‍වෙන එකක් නැහැ. ඒ ව‍ගේම ධිවරයන්ගේ කා‍ලෝචිත ගැටලුවලට විසඳුම් ලබා දීමටත් සාගර විශ්වවිද්‍යාලයට හැකි පරිසරයක් නිර්මාණය කළ යුතුයි.කාලගුණ, සීමාමායිම්, නවීන තාක්ෂණය වැනි ‍දේ පිළිබඳ ධිවරයන් දැනුවත් කිරීමට කටයුතු කළ යුතුයි. කුමාරතුංග මුනිදාස සූරින් කියා ති‍බෙනවා අළුත් අළුත් දෑ ‍නොතනන ජාතිය ‍ලොව ‍නොනගී කියලා.ඒ නිසාම අද සාගර විශ්වවිද්‍යාලයට අළුත් අළුත් ‍දේ එකතු කිරී‍මෙන් සාගර ආර්ථිකය ජාතික ආර්ථිකට මහත් දායකත්වයක් සපයයි. ‍මේ නව පනත් මගින් ‍ලොවක් ජය ගන්න පුළුවන් තරුණු පරපුරක් නිර්මාණය කිරීමට ආණ්ඩුව කටයුතු කරනවා.‍කොළඹ දිස්ත්‍රික් මන්ත්‍රී ප්‍රභා ග‍නේෂන් මහතා මුලසුනට පැමිණි‍යේය.වන්නි දිස්ත්‍රික් මන්ත්‍රී පී අ‍ඩෙක්කලනාදන් මහතා (‍දෙජාස)-සාගර විශ්වවිද්‍යාලය සංවර්ධනය කිරීමට ‍ගෙන ආ පනත් ‍කෙටුම් පත කා‍ලෝචිතයි. ‍මෙමගින් උතුරු පළා‍තේ දරුවන්ටත් විශාල වාසි රැසක් ලැ‍බෙනවා. සාගර විශ්වවිද්‍යාල‍යේ ශාඛාවක් මන්නාරම ප්‍ර‍දේශ‍යේ ස්ථාපිත කරන්න කියා මා ඇමැතිවරයා‍ගෙන් ඉල්ලනවා.‍සෞඛ්‍ය නි‍යෝජ්‍ය ඇමැති ලලිත් දිසානයක මහතා- මිනිසා‍ගේ පරම යුතුකම මිනිසාට ‍සේවය කිරීමයි කියලා ශ්‍රී ලංකා නිදහස් පක්ෂ නිර්මාතෘ බන්ඩාරනායක ශ්‍රීමතාණන් කිව්වා. අද වන විට මහින්ද රාජපක්ෂ මහතා එය යථාර්ථයක් බවට පත් කරමින් සිටිනවා. ශ්‍රී ලංකා‍වේ භූමියට වඩා සියයට 88ක් අපට සාගරය ති‍බෙනවා.අපට ති‍බෙන සියයට 88ක සාගර‍යේ ති‍බෙන සම්පත්වලින් ප්‍ර‍යෝජනය ගැනීමට මහින්ද රාජපක්ෂ මහතා තුන්කල් දකින නායක‍යෙක් ‍ලෙස දැක්කේ 1997දී යි. එදා එතුමා ධිවර ඇමැතිවරයා ‍ලෙස සාගර විශ්වවිද්‍යාලය පිහිටුවා සාගර සම්පත ර‍ටේ ප්‍ර‍යෝජනයට ගැනීමට සැලසුම් කළා. ඒ ‍වෙනු‍වෙන් ශ්‍රම බළකායක් නිර්මාණය කිරීමටත් සාගර ආර්ථිකය සංවර්ධනය කිරීමටත් එතුමා අද වන විට කටයුතු කර ති‍බෙනවා.සම්පත් සම්බන්ධීකරණයෙන් ජාතික ආර්ථිකය ශක්තිමත් කිරීමට ජනා‍ධිපතිතුමා කටයුතු කර ති‍බෙනවා. අද ‍ගෙන එන සාගර විශ්වවිද්‍යාලය පනත් ‍කෙටුම්පතින් අ‍පේ තරුණ ප්‍රජා‍‍ව‍ගේ රැකියා ප්‍රශ්නයට විසඳුම් ලැ‍බෙනවා ව‍ගේම ආර්ථිකයත් ශක්තිමත් ‍වෙනවා.ගම්පහ දිස්ත්‍රික් මන්ත්‍රී විජිත ‍හේරත් මහතා (ප්‍රජාස) - සාගර විශ්ව විද්‍යාලයක් පිහිටුවීම පනත් ‍දෙකක්. ධීවර ක්‍ෂේත්‍ර‍යේ නියැළි සිටින අයට ‍මෙය ප්‍ර‍යෝජනවත් ‍වේවි. නමුත් ‍මේ විශ්වවිද්‍යාලය විශ්ව විද්‍යාල ‍කොමිෂන් සභාවට යටත් ‍වෙනේ නැහැ.ඒක ප්‍රශ්නයක්. එ‍සේම ගාස්තු අය කරන පාඨමාලා ගැන කතා කරනවා. ‍මේ පිළිබඳ පැහැදිළි කිරීමක් අවශ්‍යයි.ජනතා වතුකළමනාකරණ පිළිබඳ ‍ජ්‍යෙෂ්ඨ ඇමැති මිල්‍‍රෝයි ප්‍රනාන්දු මහතා- සමාජ‍යේ ධීවරයාටත් ‍හොඳ තැනක් ලබා දීමට ධිවර ඇමැතිවරයා වශ‍යෙන් මහින්ද රාජපක්ෂ මහතා ගත් පියවර අද තවත් ඉදිරියට පැමිණ ති‍බෙනවා.ධීවරයාට දැනුම ලබාදීමට ‍මේ විශ්ව විද්‍යාලය අවශ්‍යයි. අ‍පේ සාගරයේ සම්පත් ‍බො‍හෝ ති‍බෙනවා. මැණික් ‍සොයනවා ව‍ගේ මුතු කිමිදීම යළි ආරම්භ කළ යුතුයි. ‍මේ විශ්වවිද්‍යාලයෙන් ධීවර පවුල්වල දරුවන්ට වැඩි අවස්ථාව ලබා ‍දෙන්න ඕන.ධීවර හා ජලජ සම්පත් ඇමැති රාජිත ‍සේනාරත්න මහතා- ධීවර, නාවික, සමුද්‍රික ක්‍ෂේත්‍රවල දැනුම ධීවරයන්ට ලබාදීමට පියවර ගන්න ඕනෑ.‍ ලෝක ‍වෙළඳා‍මෙන් සියයට 80ක් ධීවර හා සමුද්‍රීය ක්‍ෂේත්‍රය මගින් සිදුවන නිසා ‍මේ විශ්වවිද්‍යාලය ඉතා වැදගත්. ආනයන ආර්ථිකය නිල් ආර්ථිකයක් බව අදවන විට පිළි‍ගෙන ති‍බෙනවා. එහි පු‍රෝගාමී ව්‍යාපෘතියක් ක්‍රියාත්මක කිරීම සඳහා ශ්‍රී ලංකාව ‍‍තෝරා‍ගෙන ති‍බෙනවා. ‍මේ ක්‍ෂේත්‍රයෙන් අප ඉතා ඉදිරි‍යෙන් ගමන් කරනවා.හම්බන්තොට දිස්ත්‍රික් මන්ත්‍රී සජිත් ‍ප්‍රේමදාස මහතා (එජාප)- අධ්‍යපාන, ධීවර ක්‍ෂේත්‍ර ගැන කතා කළත් ධිවරයන්ට ‍දෙන ඉන්ධන සහනාධාරය කපලා. ධීවර ගම්මාන නිවාස වැඩසටහන අද නැහැ. ඒත් ‍මේ වැඩසටහනට අපි ‍කොන්දේසි විරහිතව සහ‍යෝගය ‍දෙනවා. ‍යෞවන පරපු‍රේ අභිලාෂයන් අද විනාශ මුඛයට ‍ගොස් ති‍බෙනවා. තරුණ විරැකියා ප්‍රතිශතය වැඩි ‍වෙලා.පත් කළ මන්ත්‍රී ජානක බණ්ඩාර මහතා මුලසුනට පැමිණි‍යේය-පත්කළ මන්ත්‍රී ‍ජේ ආර් පී සුරියප්පෙරුම මහතා (එජනිස)- සාගරය කියන්නේ ලංකාවට ‍ලෝකය වවෘත කරන තැනයි.ලංකාව සාගර විද්‍යාවට ‍ගෙනිහින් අලුත් ශ්‍රී ලංකාවක් ඇති කරන්න ජනාධිපතිතුමා කටයුතු කළා.ලංකාව මහා පිම්මක් පනින්නයි යන්නේ. ‍මේ පියවර සමඟ සාගර කලාපයක් සාගර ආර්ථිකයක්, සාගර විශ්වවිද්‍යාලයක්සාගර තාක්ෂණයත් හරහා ‍ගොඩබිම ආර්ථිකයට සාගර ආර්ථිකයත් එකතු කළ හැකි ‍වෙනවා.පුත්තලම දිස්ත්‍රික් මන්ත්‍රි නි‍රෝෂන් ‍පෙ‍රේරා මහතා (එජාප)- සාගර විද්‍යාව දියුණු කිරී‍මෙන් දියුණුව ළඟාකර ගත හැකි ‍වේනවා.අ‍පේ රට ‍‍ගොඩබිම ‍මෙන්ම සාගර ආර්ථික‍යෙනුත් ඉදිරියට යනවා. අ‍පේ මුහුදු තීරය හරහා අතීත‍යේ දී රටට විශාල බලපෑමක් ඇති වුණා. අද ර‍ටේ තරුණ විරුකියාව වැඩි ‍වෙලා. ධීවර කර්මාන්තයට නව ජීවයක් නව තාක්ෂණයක් ‍මෙන්ම තරුණ තරුණියන්ට ‍මේ හරහා නව ජීවයක් ලබා දුන්නොත් ඔවුන් ඉදිරියට යාවී.සමාජ ‍සේවා ඇමැති ෆීලික්ස් ‍පෙ‍රේරා මහතා- ධීවර විශ්ව විද්‍යාලය පිහිටුවීමට ජනාධිපතිතුමාට ස්තූතිවන්ත ‍වෙන්න ඕනෑ. පුංචි මාලුවා‍ගේ සිට මුතුඇටය දක්වා සාගර‍යෙන් ‍නෙලා ගත හැකියි.මින් ධිවරයාට ප්‍රමුඛත්වය දීමට කටයුතු කළ යුතුයි.නව තාක්ෂණය ලබා දී‍මෙන් සාගරයට යාමට‍ බො‍හෝ ‍දෙනා කැමති ‍වේවී. විශ්ව විද්‍යාලයට සිසුන් බඳවා ගැනී‍මෙන් ධිවර පවුල්වල දරුවන්ට තැනක් ‍දෙන්න කියා මා ඉල්ලනවා. ධීවර පුවල්වල දරුවන් ‍කොරියා‍වේ ‍සේවයට ගිහින් ‍කොරියන් නැව්වලින් ඇවිත් අ‍පේ මතස්‍ය සම්පත ‍නෙලා‍ගෙන යනවා.කුරුණෑගල දිස්ත්‍රික් මන්ත්‍රී අකිල විරාජ් කාරියවසම් මහතා (එජාප)-‍මේ විශ්වවිද්‍යාලය පටන් ගැනී‍මේ ඇති අඩුපාඩු හදා‍ගෙන ඉදිරියට යමු.ඩලස් අලහප්පෙරුම මහතා - ‍මේ විශ්ව විද්‍යාලයට තරග විභාගවලින් සිසුන් ගන්න කියන මත‍යේද ඔබ සිටින්නේ?‍ජෝෂප් මයිකල් ‍පෙ‍රේරා මහතා- නැහැ. ‍මෙය වි‍ශේෂිත විශ්ව විද්‍යාලයක් තරග විභාගවලින් අර‍ගෙන බැහැ.කාරියවසම් මහතා- ‍මේ ර‍ටේ සාමාන්‍ය ‍‍පෙළ අසමත් අය සියයට 70ක් පමණ ‍වෙනවා.‍ මේ අය ‍යොදා ගන්නේ ‍මොනවාටද? අ‍පේ අවශ්‍යතාවන්ට ගැල‍පෙන පරිදි පාඨමාලා සකස් කරන්න ඕනෑ. සුදුසුකම් ඇති අය පත් කරන්න. අ‍පේ ආණ්ඩුව ජනසවියට ගුරුපත්වීම් දීම ගැන මම විරුද්ධයි.කම්කරු හා කම්කරු සබදතා නි‍යෝජ්‍ය ඇමැති රියර් අද්මිරාල් සරත් වීර‍සේකර මහතා - සාගර විශ්වවිද්‍යාලයක් අවශ්‍ය වන්නේ අපට සුවි‍ශේෂ වූ නාවික සම්ප්‍රදායක් ති‍බෙන නිසායි. අ‍පේ ශිෂ්ටාචාරය ‍පෝෂණය කිරීමට ‍මේ මහා සාගරය අපට උපකාරී වුණා.ක්‍ර‍මෝපායික ස්ථානයක අ‍පේ රට පිහිටා ති‍බෙනවා. නාවුක වාස්තු ශිල්පය අ‍පේ උරුමයක්. ‍මේ සියලු ‍දේ සාගර විශ්වවිද්‍යාලයට ලබා ගන්න ඕනෑ.‍කොළඹ දිස්ත්‍රික් මන්ත්‍රි සුජීව ‍සේනසිංහ මහතා (එජාප)- ‍‍මේ ර‍ටේ දූෂණයෙන් ‍බේරී ඇත්තේ විශ්වවිද්‍යාල පද්ධතිය පමණයි. අද එයටත් ඇඟිලි ගහන්න හදනවා. ඒ ව‍ගේ අවස්ථාවක සාගර විශ්ව විද්‍යාලයට කරන බඳවා ගැනීම් නිවැරැදිව සිදු‍වේ ද කියා සැකයක් ඇති ‍වෙනවා. ඇමැතුමා යහපත් ‍චේතනා‍වෙන් ‍මෙය සිදු කළත් ‍වෙනත් බලපෑම් ගැන විශ්වාසය තැබිය නොහැකියි.ගාල්ල දිස්ත්‍රික් මන්ත්‍රී අජිත් කුමාර මහතා (ස්වාධීන)- ‍මේ පනත ඉදිරිපත් කර සති ‍දෙකක් ඇතුළත සම්මත කර ගැනීම සුදුසු නැහැනි‍යෝජ්‍ය කාරක සභා සභාපති චන්ද්‍රකුමාර මුරු‍ගේසු මහතා මුලසුනට පැමිණි‍යේය.අජිත් කුමාර මහතා- ‍මේ පනතින් සිදුවන්නේ ජාතික නාවික ඉංජ‍නේරු විද්‍යායතන‍යේ නම සාගර විශ්වවිද්‍යාලය කියා ‍වෙනස් කිරීම පමණයි. දැනට ති‍බෙන විද්‍යායතනයට උපාධි ලබාදී‍මේ බලය ති‍බෙනවා. ‍මෙහි පාඨමාලා හැදෑරීමට මුදල් අය කරන නිසා මා ‍මෙයට විරුද්ධයි.අධ්‍යාපන නි‍යෝජ්‍ය ඇමැති ‍මොහාන් ලාල් ‍ග්‍රේරු මහතා- විපක්ෂ‍යේ ‍බො‍හෝ ‍දෙනක් ‍මේ සාගර විශ්වවිද්‍යාල පනත් ‍කෙටුම්පත පිළිබඳ ‍හොඳින් කතා කළා.නමුත් ජානතා විමුක්ති ‍පෙරමුණ වෘත්තීය අධ්‍යපානය පිළිබඳ අකමැත්තක් ‍පෙන්නුවා. ‍මේ සාගර විශ්වවිද්‍යාල විශ්වවිද්‍යාල ප්‍රතිපාදන ‍කොමිෂන් සභාවට යටත් ‍‍නොවන නිසා ‍මේ පිළබඳ සෑහිමකට පත්වන‍නේ නැහැ කියා විජිත ‍හේරත් මහත්තයා කිව්වා.නමුත් සම්ප්‍රදායක ධිවර කර්මාන්ත‍යේ ‍යෙදී සිටන අයටත් ‍ සාගර විශ්වවිද්‍යාල මගින් ඩිප්ලෝමා හා උපාධිය දක්වා යාමට ‍මෙමගින් අවස්ථාව සැ‍‍ල‍සෙනවා.ඩිප්ලෝමාව හදාරා රැකියාවට ‍ගොසින් නැවත පැමිණි උපාධි පාඨමාලව හැදෑරීමට හැකියාව ති‍බෙනවා. ‍මේ උපාධි පාඨමාලව ගාස්තු ඉතා අඩු ගණක් ‍වෙන්නේ. ‍මේ පාඨමාලාව හැදෑරී‍මෙන් රුපියල් ලක්ෂ පහක මාසික ‍වේතනයක් ගන්න පුළුවන්. ‍මේ පාඨමාලාවට යන මුදල එක මාසයක වැටු‍පෙන් ලබා ගන්න පුළුවන්.වි‍දේශ රටක ‍මේ පාඨමාලාව හැදෑරුව‍හොත් රුපියල් ලක්ෂ 127ක් වැය‍වෙනවා. ‍මෙය ප්‍රා‍යෝගික පාඨමාලා සහ ‍ලෝක‍යේ රැකියා ති‍බෙන වැඩපිළි‍වෙළක් සාගර විශ්වවිද්‍යාල යෙන් ක්‍රියාත්මක කරන්නේ. ‍මෙයින් බිහිවන උපාධිධාරියා රැකියා විරහිත උපාධිධාරී සංගමයට යන උපාධිධාරි‍යෙන් ‍නො‍වෙයි. එවැනි දැවැන්ත පාඨමාලාවක් තමයි අප හඳුන්වා ‍දෙන්නේ.පනත සං‍ශෝධන සහිතව සම්මත විය.පාර්ලි‍මේන්තුව අද (21) පස්වරු 1ට යළි රැස්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082125</link>
    <topic>උත්තරීතර</topic>
    <author/>
    <content> සිහිනයක් සැබෑ විය. ජනාධිපති මහින්ද රාජපක්ෂ මහතා ධීවර ඇමැති ලෙස කටයුතු කළ සමයේ ඉදිරිපත් වූ සාගර විශ්වවිද්‍යාලයක් පිහිටුවීමේ අදහස සඵල වූයේ ඊට අදාළ පනත් කෙටුම්පත සම්මත වීම තුළිනි. විශ්වවිද්‍යාලයක් සාගරයට ධීවරයාට කුමට දැයි ඇසූ පිරිසක් සමඟ පියවරෙන් පියවර සාගර විශ්වවිද්‍යාලය ඉදිරියට පැමිණියේය.විශ්වවිද්‍යාලය වෙනුවට ප්‍රථමයෙන් පිහිටු වූයේ විද්‍යායතනයකි. අද එය විශ්වවිද්‍යාල මට්ටමට පත් කෙරේ. සම්ප්‍රදායික විශ්වවිද්‍යාල මට්ටමින් සාගර විශ්වවිද්‍යාලය වෙනස් වේ. පනත් කෙටුම්පත සභාවට ඉදිරිපත් කළේ යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතාය. මෙම පනත් කෙටුම්පතට සභාවේ පූර්ණ සහාය ලැබුණි. කතාකළ සියලු දෙනා පනතට පමණක් නොව අලහප්පෙරුම මහතාට පූර්ණ සහාය දෙන බව කීහ. විවාදය ඇමැතිවරයාගේ ප්‍රසස්තියක් බවට පත් වන මට්ටමට පත්වීම සතුටට කරුණකි. එජාපය කතා කළේ තමන්ගේ පනත් කෙටුම්පතක් ලෙස සළකාය.අලහප්පෙරුම මහතා සාගර විශ්වවිද්‍යාල අදහස ඉදිරිපත් කළ ජනාධිපති මහින්ද රාජපක්ෂ මහතාට ප්‍රණාමය පුදකළේය. තංගල්ලේ පිහිටුවන මේ විශ්වවිද්‍යාලය පිළිබඳව නාමල් රාජපක්ෂ මහතා හැඟීමෙන් කතා කළේය.ජනතා විමුක්ති පෙරමුණ වෙනුවෙන් කතා කළ විජිත හේරත් මහතා අදහස් දැක්වූයේ පනත හොඳින් කියවා බලා බව පෙනුනි. ඔහු පනතට පූර්ණ සහාය දෙන බව කීවත් අඩුපාඩු කිහිපයක් ගැන විවේචනයක් ද කළේය. පනත උසස් අධ්‍යාපන අමාත්‍යාංශය මගින් ඉදිරිපත් නොකිරීම, පාඨමාලාවලට මුදල් අයකර ගැනීම හා විශ්වවිද්‍යාලයේ දේපළ ධීවර අමාත්‍යාංශය සතු වීම ගැන ප්‍රශ්න කළ හේරත් මහතා එම කරුණු නිවැරදි කරන්නැයි ඉල්ලා සිටියේය. විශ්වවිද්‍යාලයේ දේපළ නිපුනතා සංවර්ධන අමාත්‍යාංශය සතු බව කී අලහප්පෙරුම මහතා එය ධීවර අමාත්‍යාංශය සතුවන බවට සඳහන් වන්නේ මුද්‍රණ දෝෂයක් නිසා හෙයින් එය සංශෝධනය කරන බව කීය.ජේ. ආර්. පී. සූරියප්පෙරුම මහතා නාකි නිලධාරින් පන්නා දමන ලෙසට කළ යෝජනාවට එජාපයෙන් බඩ පිරෙන්න ලැබුණි. බොහෝ එජාප මන්ත්‍රීවරු ධීවර විෂය ගැන කතා කළේය. සමහරු අධ්‍යාපනය ගැන කරුණු කීහ. පනතට අදාළව කතා නොකළත් මේ උත්සාහයට ප්‍රසංශා කළේය.මේ විශ්වවිද්‍යාලය විශ්වවිද්‍යාල ප්‍රතිපාදන කොමිෂන් සභාවෙන් පරිභාහිරව පවත්වා ගෙන යාම ගැනද විවේචන එල්ලවිය. එසේ කරන්නේ විශේෂිත පිරිසක් එල්ල කරගෙන මේ විශ්වවිද්‍යාලය ආරම්භ කරන හෙයිනි. බඳවා ගැනීමේදී Z ස්කෝර් ලකුණු නොසළකා හැර බඳවා ගැනීමේදී ඊට බලපෑම් එල්ලවිය හැකි බවට සැක සංකා ඉදිරිපත් විය.එය දැඩි අවධානයට යොමු විය යුතුය. සාගර විශ්වවිද්‍යාලය ඊට සුදුස්සන්ගෙන් සමන්විත විය යුතු අතර උද්ඝෝෂණ පිකටින් නැති විශ්වවිද්‍යාලයක් විය යුතුය.සියලු දෙනා හොඳයි කීවත් විවාදය අවසානයේ තමන් ධීවරයකුගේ පුතකු යැයි නිතර කියන ගාල්ලේ අජිත් කුමාර මහතා පනතට විරුද්ධ වන බව කීය. ඔහුගේ විරෝධයට ඔහු කරුණු කීවත් ඒවා ප්‍රායෝගික නොවේ. පාඨමාලා සඳහා මුදල් අය කිරීම ගැන ඔහු කීවේ රජයට පෞද්ගලික විශ්වවිද්‍යාල පිහිටුවීමට හැකි පනතක් ගෙන ඒමට හැකියාවක් නොමැති නිසා උසස් අධ්‍යාපන අමාත්‍යාංශය මගහැර වෙනත් අමාත්‍යාංශ හරහා මෙවැනි පනත් ගෙනෙන බව කීය. එහෙත් ඔහුගේ විරෝධය සියල්ලටම විරුද්ධවන ඔහුගේ න්‍යාය මත බව පෙනේ. ජනතා විමුක්ති පෙරමුණෙන් පත්වී පසුව පෙරටුගාමී පක්ෂයට එකතුවූ අජිත් කුමාර මහතා සිය විරෝධය පළකර පනත් කෙටුම්පතට ඡන්ද විමසීමක් ද ඉල්ලා සිටියේය. ජවිපේ විරුද්ධ නොවීය. එහෙත් අජිත් කුමාර මහතා විරුද්ධව ඡන්දය දුන්නේය. එය 18 වන සියවසේ මානසික මට්ටමේ තීන්දුවක් ලෙස සැළකිය හැකිය.රන්ජිත් පද්මසිරි</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082126</link>
    <topic>සෞඛ්‍ය වැඩ වර්ජනයට සිවිල් ආරක්ෂක බළකායෙන් බෙහෙත්</topic>
    <author/>
    <content> රජයේ රෝහල්වල ඊයේ සිට (20) දීපව්‍යාප්තව ආරම්භ කර ඇති සෞඛ්‍ය සේවයේ ශ්‍රේණි 28කට අයත් සේවකයන්ගේ වැඩ වර්ජනය නිසා අත්‍යවශ්‍ය සෞඛ්‍ය සේවාවන් කාර්යක්ෂමව කරගෙන යාමට රාජ්‍ය ආරක්ක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් පරිදි සිවිල් ආරක්ෂක බළකායේ සෙබළ සෙබළියන් යොදවා ඇත.දිවයින පුරා වැඩවර්ජනය ක්‍රියාත්මක රෝහල් සඳහා 992 දෙනෙකු දිවා රාත්‍රී සේවයේ යොදවමින් රෝහල් කටයුතු සාර්ථකව සිදුකිරීම සඳහා අනගි සහායක් ලබාදෙති.ඒ අනුව බස්නාහිර පළාතේ කළුබෝවිල ශික්ෂණ රෝහලට 61ක්ද ජාතික රෝහලට 135ක් ද, අංගොඩ රෝහලට 10ක්ද ක/ නාගොඩ රෝහලට 40ක්ද, හොරණ මූලික ‍‍රෝහල සඳහා 27ක්ද ගම්පහ රෝහලට 19ක්ද, වතුපිටිවල රෝහලට 20ක්ද, හෝමාගම රෝහලට 20ක්ද, පානදුර රෝහලට 18ක්ද, පානදුර කේතුමතී රෝහලට 06ක්ද, කිරිබත්ගොඩ රෝහලට 08ක්ද, පිඹුර රෝහලට 03ක්ද, දොඩම්ගොඩ රෝහලට 02ක්ද, මීගහතැන්න රෝහලට 03ක්ද, මීගමුව රෝහලට 30ක්, ආනියාකන්ද රෝහලට 12ක් වශයෙන් 414 දෙනෙකු දිවා රාත්‍රී සේවය සඳහා යොදවා ඇත.මීට අමතරව අනුරාධපුරය රෝහලට 100ක්ද පූනෑව 02, මිහින්තලය 08, විලච්චිය 04, රත්මල්ගහවැව 02, කහටගස්දිගිලිය 05, ගලෙන්බිඳුනුවැව 05, පිරාමඩුව 02, කැකිරාව 04, තලාව 02, මරදන්කඩවල 02, හුරුලුවැව 02, නාගම්පහ 02, සේනපුර 02, ආඬියාගල 03, කෝන්වැව 02, කලාවැව 02, රනාරව 05, තන්තිරිමලේ 05, නොච්චියාගම 10, රඹව 17ක් වශයෙන් යොදවා ඇත. පදවිය රෝහලට 17ක් ද, පොළොන්නරුව අරලගංවිල මූලික රෝහල සඳහා 14ක්ද, මැදිරිගිරිය රෝහලට 25ක්, හිඟුරක්ගොඩ රෝහලට 10ක් පුලස්තිගම ‍රෝහලට 02ක් යොදවා ඇත. කන්තලේ මූලික රෝහල සඳහා 25ක්ද, ත්‍රීකුණාමලය මූලික ‍රෝහල සඳහා 53ක්ද, යොදවා ඇත.හොරොව්පතාන මූලික රෝහල සඳහා 05ක්ද, කපුගොල්ලෑව රෝහල වෙත 10ක් ද යොදවා ඇත. තංගල්ල මූලික රෝහල සඳහා 05ක් ද, හම්බන්තොට රෝහලට 10ක්ද, තිස්සමහාරාම රෝහලට 10ක්ද, සිවිල් ආරක්ෂක සෙබළුන් යොදවා ඇත.ගම්පොළ රෝහලට 13ක්, මාතලේ රෝහලට 30ක් පේරාදෙණිය රෝහලට 17ක් නුවර ජාතික රෝහලට 17ක් ද යොදවා ඇත.පුත්තලම රෝහලට 30ක්, මාරවිල ‍රෝහලට 15ක් තබ්බෝව රෝහලට 03ක් හලාවත 60ක්ද, කල්පිටිය රෝහලට 12ක්ද මාන්පුදී රෝහලට 03ක් ද වශයෙන් යොදවා ඇත. මොනරාගල මූලික රෝහල සඳහා 35ක්ද, බුත්තල 10ක්ද බදුල්ල රෝහලට 10ක්ද පස්සර රෝහලට 05ක් වශයෙන් යොදවා ඇත.ඒ අනුව මෙම වැඩ වර්ජනය නිසා අසරණ වූ රෝගීන් සඳහා අවශ්‍ය වන්නාවූ අත්‍යවශ්‍ය සෞඛ්‍ය සේවාවන් කඩිනමින් සහ කාර්යක්ෂමව ඉටු කර ගැනීම සඳහා දිවයින පුරා රෝහල්වල සිවිල් ආරක්ෂක බළකායේ භටවර භටවරියන් 1031 දෙනෙකු දහවල් රාජකාරී සඳහාද රාත්‍රී රාජකාරී සඳහා 707 දෙනෙකු ද යොදවා ඇත.සිවිල් ආරක්ෂක බළකායේ සෙබළුන් කොළඹ ජාතික රෝහලේ සහ කළුබෝවිල මහ රෝහලේ සිය රාජකාරි සිදුකළ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=n14082127</link>
    <topic>සරත් ෆොන්සේකාගේ පෞද්ගලික ලේකම්ට වරෙන්තු</topic>
    <author>රෝෂන් තුෂාර</author>
    <content>සරත් පොන්සේකා මහතාගේ පුද්ගලික ලේකම් කපිතාන් සේනක හරිප්‍රියද සිල්වා විත්තිකරුට කොළඹ මහාධිකරණය ඊයේ(20) වරෙන්තු නිකුත් කෙළේය.මහාධිකරණයේ විභාග වන නඩුවකට පෙනී නොසිටීම හේතුවෙන් ‍මහාධිකරණ විනිසුරු රෝහිණි වල්ගම මහත්මිය මේ වරෙන්තුව නිකුත් කළාය.යුද හමුදාව හැරගිය සෙබළුන් දස දෙනකුට නවාතැන් පහසුකම් සපයමින් ඔවුන් ශ්‍රි ලංකා රජරජය කෙරෙහි පවතින රාජ පාක්ෂික භාවයෙන් ඉවත් කිරිමට කුමන්ත්‍රණය කිරිම යන චොදනාව යටතේසරත් පොන්සේකා මහතාට හා හරිප්‍රිය මහතාට එරෙහිව නීතිපතිවරයා පැවරූ නඩුවට පෙනී නොසිටීම හේතුවෙන් වරෙන්තුව නිකුත් කෙරිණි .ඊයේ දිනයේ පොන්සේකා මහතා අධිකරණයේ පෙනී සිටියද හරිප්‍රිය මහතා පෙනී නොසිටියේය.දෙවැනි විත්තිකරු අත්වැරදිමක් හෝ වාහන තදබදයක් හේතුවෙන් අධිකරණයට පැමිණ නොමැති බව ඔහුගේ නිතිඥවරයා පැවසීය.ඇප මත සිටින සැකකරු පසුගිය නඩුවාරයේදි ඇප‍ කොන්දේසියක් මත අධිකරණ බාරයේ තබා ඇති විදේශ ගමන් බලපත්‍රය ලබා ගෙන ඇති අතර එය නැවත පසුගිය හත්වෙනි දින අධිකරණයට ඉදිරිපත් ‍කර නොමැති බව රජයේ නීතිඥ මාධව තෙන්නකෝන් මහතා පැවසීය.එම ගමන් බලපත්‍රය පසුගිය 11 දින ලබා දී ඇති බව ඔහුගේ නීතිඥවරයා පැවසීය.පොන්සේකා මහතාගේ නීතිඥ සාලිය පීරිස් මහතාගේ පුද්ගලික හේතුවක් මත නඩුව කල් තබන ලෙස අධිකරණයෙන්කළ ඉල්ලීමක් සලකා බැලු විනිසුරු තුමිය නඩු විභාගය සැප්තැම්බර් 04 දිනට කල් තැබුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408211</link>
    <topic>බුජ්ජමුව දුම්රිය පොළේමගී පාලමජනතා අයිතියට</topic>
    <author/>
    <content>ප්‍රධාන දුම්රිය මාර්ගයේ බුජ්ජමුව දුම්රිය ස්ථානයේ මගී පාළම විවෘත කිරීම හා එම දුම්රිය වේදිකාව දීර්ඝ කිරීම සඳහා මුල් ගල තැබීම හම්බන්තොට දිපාර්ලිමේන්තුමන්ත්‍රි හා තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා අතින් සිදු විය.එහි දී මන්ත්‍ත්‍රිවරයා දුම්රිය මගී පාළම විවෘත කළ අයුරු.ඡායාරූපය . ඒ කීර්තිසිංහ අලව්ව විශේෂ</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408212</link>
    <topic>මහනුවර ඉදිකිරීම් ලියාපදිංචිකොන්ත්‍රාත්කරුවන්ට පමණයි</topic>
    <author>ගාමිණී බී. දිසානායක - හාරිස්පත්තුව මධ්‍යම විශේෂ</author>
    <content>මහනුවර දිස්ත්‍රික්කයේ කොන්ත්‍රාත් පදනම මත සිදුකෙරෙනා සියලුම ඉදිකිරීම් මින් ඉදිරියට රජයේ ලියාපදිංචි පිළිගත් කොන්ත්‍රාත්කරුවන්ට පමණක් ලබාදීමට ඉකුත් දින මධ්‍යම පළාත් ප්‍රධාන ඇමැති සරත් ඒකනායක මතාගේ ප්‍රධානත්වයෙන් පැවැති මහනුවර දිස්ත්‍රික සංවර්ධන කමිටුවේ දී තීරණය කරන ලදී.මෙදින දිස්ත්‍රික් සංවර්ධන කමිටුව දිස්ත්‍රික් ලේකම් කාර්යාල ශ්‍රවණාගායේ දී පැවැතිණි.රජයේ නියමිත ටෙන්ඩර් පටිපාටිය අනුව ටෙන්ඩර් කැඳවීම් සිදුකොට කොන්ත්‍රාත් ලබාදීම සිදු කළ යුතු බවට කමිටුව තීරණය කළ අතර ලියා පදිංචි සමිති සඳහා කොන්ත්‍රාත් ලබාදීමේ දී ඇතැම් සමිති මේ සංවර්ධන ව්‍යාපෘති උපකොන්ත්‍රාත්කරුවන්ට ලබා දී සමිතිය යම්මුදලක් අයකර ගැනීමට මින් ඉදිරියට නොහැකි වන බව පවසති. උපකොන්ත්‍රාත්කරුවන් මඟින් සිදුකෙරෙනා සංවර්ධන කටයුතු නියමිත ප්‍රමිතියට නොකෙරෙන අතර රජයට ද පාඩු සිදුවෙන බව කමිටුව පෙන්නා දෙන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408213</link>
    <topic>මහනුවර නගර සංවර්ධනවැඩ ඇරඹීම ළඟදීම</topic>
    <author>හාරිස්පත්තුව මධ්‍යම විශේෂ -ගාමිණි බී. දිසානායක</author>
    <content>මහනුවර නගරය උපායමාර්ගික නගර සංවර්ධනයට සමගාමීව ඇමරිකන් ඩොලර් දසලක්ෂ සියයක ණය ආධාර යටතේ මේ මාසය අවසන් වීමට ප්‍රථම සංවර්ධන කටයුතු ආරම්භ කරන බව රාජ්‍ය ආරක්ෂක සහ නාගරික සංවර්ධන ඇමැති අංශයේ අතිරේක ලේකම් ජනක කුරුකුලසූරිය මහතා පවසයි.අතිරේක ලේකම්වරයා මේ අදහස් පළ කළේ පසුගියදා මහනුවර නගර සංවර්ධන සැලැස්ම ක්‍රියාත්මක කිරීම සම්බන්ධව මහනුවර දිස්ත්‍රික් ලේකම් කාර්යාලයේ පැවැති විශේෂ රැස්වීමේදී ය.මේ සංවර්ධන කටයුතු සිදු කිරීමේදී මහනුවර නගරයේ ඓතිහාසික තත්ත්වය සුරැකෙන අයුරින් පරිසරය ආරක්ෂා වන ලෙස සංවර්ධනය කරන බව පවසති. තවද රියැදුරන්ගේත් පදිකයන්ගේ සහ සංචාරකයන්ගේ සිත්ගන්නා අයුරින් නගර සංවර්ධනය සිදු කෙරේ.නගරයේ පවතින රථවාහන තදබදය මගහැරවීම සඳහා මීට සමගාමීව ගැටඹේ ගොහාගොඩ හරහා කටුගස්තොට මාර්ගය, කටුගස්තොට මැදවල මාර්ගය සහ ධර්මාශෝක මාවත සංවර්ධනය කෙරේ.වැඩිදුරටත් අදහස් දැක්වූ ලේකම්වරයා මේ මාර්ග සංවර්ධනය කිරීම සඳහා ඉඩම් පවරා ගැනීමට මිනින්දෝරු දෙපාර්තමේන්තුව සහ තක්සේරු දෙපාර්තමේන්තුව ඇතුළු රාජ්‍ය ආයතනය විසින් කටයුතු සිදු කරනවා.මේ සංවර්ධන ව්‍යාපෘතිය සඳහා සිදු කෙරෙන මූලික පර්යේෂණය සහ අධ්‍යයනය මොරටුව විශ්වවිද්‍යාලයේ සම්බන්ධීකරණයෙන් සිදු කරනවා. මේ විශේෂ රැස්වීම සඳහා ප්‍රදේශයේ දේශපාලන බලධාරීන් මහනුවර නගරාධිපති මහේන්ද්‍ර රත්වත්ත. දිස්ත්‍රික් ලේකම් ගාමිණි සෙනෙවිරත්න , ලෝක ණය සහන අරමුදලේ නියෝජිතයන් ඇතුළු රාජ්‍ය නිලධාරීන් රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408214</link>
    <topic>රට රකින-නිල් පවුරටමහරින් විශාල ජනකායක්</topic>
    <author>වතුරුගම සමූහකේ. කේ. එස් ආරියදාස</author>
    <content>මහර ආසනය රට රකින නිල් පවුර ආසන බල මණ්ඩල රැස්වීම පසුගිය දා මල්වතු හිරිපිටිය නගරයේ දී පැවැත්විනි. මේ රැලියට මහර පක්ෂ ක්‍රියා කාරිකයන් 5000ක් පමණ සහභාගි වූහ. නිවාස ඉදිකිරීම් නියෝජ්‍ය ඇමැති ලසන්ත අලගියවන්න මහතා රැස්වීම සංවිධානය කර තිබිණි.මේ අවස්ථාවට සහභාගි වූ ඇමැති බැසිල් රාජපක්ෂ මෙසේ කීය.ලබ‍ාගත් නිදහස අර්ථවත් කරමින් රට සංවර්ධනය කරා ගෙනයන සටනට, ජනාධිපතිතුමාට, රජයට මහර ආසනයෙන් ලැබෙන සහයෝගය අගය කළ යුතුයි.ශ්‍රී ලංකා නිදහස් පක්ෂය නව සමාජිකත්වය ලබා ගැනීමේ ප්‍රවණතාව යටතේ වැඩිම පිරිසක් බඳවා ගැනීමේ ප්‍රමුඛත්වය ලබා සිටිනවා.ඉදිරියේ දී මහර නව සංවර්ධන ව්‍යාපෘති රැසක් ආරම්භවීමෙන් මහර නවෝදය තවත් ශක්තිමත් වෙනවා.මේ වන විටත් මහරට විශාල සංවර්ධනයක් කර තිබෙනවා.නිවාස හා ඉදිකිරීම් නියෝජ්‍ය ඇමැති ලසන්ත අලගියවන්න මහතා,මහර ශ්‍රී ලංකා නිදහස් පක්ෂ බල මණ්ඩලය පක්ෂයේ තීරණ තීන්දු අනුව කටයුතු කරමින්, පක්ෂයටත් ජනතාවටත්, පසු ගිය වසර කිහිපයේ විශාල වැඩ කොටසක් ඉටු කළා. මාර්ග පද්ධතිය අලුතින් කිලෝමීටර 450ක් සංවර්ධනය කළා. තව කිලෝමීටර් 350 කොටසක් තිබෙනවා. හැම සංවර්ධනයකටම ආර්ථික සංවර්ධන අමාත්‍යාංශය දායකත්වය ලැබෙනවා.‍උසස් අධ්‍යාපන අමාත්‍ය එස්. බී දිසානායක, නිපුණතා කටයුතු හා රැකිරක්ෂා යෞවන කටයුතු ඇමැති ඩලස් අලහප්පෙරුම. ආපදා කළමනාකරණ ඇමැති මහින්ද අමරවීරඛණිජ තෙල් සංවර්ධන නියෝජ්‍ය ඇමැති සරණා ගුණවර්ධන ආපදා කළමනාකරණ නියෝජ්‍ය ඇමැති ඩුලිප් විජේසේකර හිටපු පළාත් සභා මන්ත්‍රී ප්‍රවාහන කොමිෂම සභාපති රේණුක පෙරේරා, බස්නාහිර පළාත් සභා මන්ත්‍රී සහන් ප්‍රදීප් විතාන මහර ප්‍රාදේශීය සභා සභාපති සුසන්ත වන්නිආරච්චි උප සභාපති ධම්මික පෙරේරා යන මහත්වරුද අදහස් දැක්වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408215</link>
    <topic>දරුවෝ හතයි: මව මහ මඟ දමා ගිහින්</topic>
    <author>හල්තොට සමූහවිනීතා මානෙල් ගමගේ</author>
    <content>කොට්ටාවෙයි බණ්ඩාරගමයි පොලිසි දෙකටම කියලත් තාමත් මාව බලන්න කවුරුවත් ආවේ නෑනේ . මෙහෙ මට හුඟක් හොදයි . ගෙදරට වඩා හොදට මේ ළමයි මට සලකනවා . ඒත් හැමදාම මෙහේ ඉන්න බෑනේ . ආයි දරුවෝ ළගට නම් යන්න බෑ මට .නිවාසෙකට තමයි මම යන්න කැමති .මේ සංවේදි කතාව පැවසුවේ ලේලිය විසින් රයිගම උයන්වත්ත පාර අසලට ගෙනත් දමා ගියා යැයි දැනට බණ්ඩාරගම රෝහලේ නේවාසිකව සිටින සත් දරු මවක වන එච් . එම් සුමනාවති මාතාවයි .අවුරුදු හැත්තෑවක් වයසැති මේ වයෝවෘධ මාතාව පවසන පරිදි ඇය පදිංචිව සිට ඇත්තේ රයිගම උයන්වත්ත පාරේ ඩයස් පෙදෙස අංක 327 ලිපිනයේයි . සැමියා හා එකම දියණිය , බෑණා , මිණිබිරියන් තිදෙනා සමග ඇය එම නිවසේ ජීවත් වි ඇත .සුමනාවති මාතාව මෙසේ පැවැසුවාය .මට මගේ වැඩ තනියම කර ගන්න තාම පුළුවන් . අපි රයිගම ගෙදරට ඇවිත් අවුරුදු හතක් වෙනවා .ඊට කලින් හිටියේ පිළියන්දල . මගේ මහත්තයා කළේ කොන්ත්‍රාත් වැඩ .මීට මාස තුනකට කලින් මහත්තයා මැරුණා . පිළියන්දල ගේ විකුණා ඒ සල්ලි වලින් රයිගම ගේ ගත්තේ දුවගේ නමටයි . එයා පවුලේ බාලයා . සේරම දරුවෝ හත් දෙනෙක් හිටලා එක පුතෙක් අවුරුදු තිස් හතරේදි පපුවේ අමාරුවක් හැදිලා මැරුණා .කොට්ටාවෙ ඉන්නව මගෙ අක්කගේ දුව. මගෙ දුව කිව්ව ඇවිත් එක්ක යනකං අම්ම එහේ ඉන්න කියලා මාව එක්ක ගෙන කොට්ටාවෙ ගෙදර නතර කරල රුපියල් පන්සීයකුත් මට දිලා හලාවත ගියා .ඊට පස්සෙ අක්කගෙ දුව කොට්ටාවෙ පොලිසියට මාව අරන් ගියා . ගිහින් මගේ පස්වෙනි පුතාට කෝල් කළා . එයා රැ ආවා .ලේලි අත්සන් කරල මාව එහේ අරන් ගියා .මම එහේ සුමාන දෙකක් හිටියා. පස්සේ ලේලිය මාව කඩේකට අරගෙන ගිහින් තේ අරන් දීලා කීවා කැමති තැනකට යන්න කියලා.මට රුපියල් සීයකුත් දුන්නා .ඒ කඩේ ගෑණු කෙනා මම අදුරනවා. එයා එක්ක කතා කරලා බලන කොට ලේලි හිටියේ නෑ .ඒ ගෙදරදි පිරිමි ළමයෙක් පොලිසියට කතා කරලා පොලිසියෙන් ඇවිත් මාව ඉස්පිරිතාලෙට අරන් ආවා . තාමත් මම මෙහේ .</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408216</link>
    <topic>කුඩා ව්‍යාපාර සංවර්ධනයටතරුණ තරුණියන්ට පුහුණුව</topic>
    <author>බුලත්කොහුපිටිය සමූහ ඩබ්ලිව්.රෝහණ</author>
    <content>ජාතික තරුණ සේවා සභාවේ කෑගල්ල දිස්ත්‍රික් නිස්කෝ සමූපකාර සමීතිය සංවිධානය කරණු ලබන කුඩා ව්‍යාපාර සංවර්ධනය හා ඒවා දියුණු කර ගැනීම පිළිබඳ තරුණ තරුණියන්ට පුහුණුව ලබා දීමේ වැඩසටහනක් රුවන්වැල්ල ප්‍රාදේශීය ලේකම් කාර්යාලයේ දී ආරම්භ විය.මේ සඳහා බුලත්කොහුපිටිය ,යටියන්තොට ,රුවන්වැල්ල ,දෙහිඕවිට හා දැරණියගල යන ප්‍රාදේශීය ලේකම් කොට්ඨාසවල තරුණ තරුණියෝ 40දෙනෙකු සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408217</link>
    <topic>කොළඹ නගරයේ මාර්ග සංවර්ධනයටරුපියල් දසලක්ෂ 1761ක ප්‍රතිපාදන</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>කොළඹ නගරයේ මාර්ග ඉදිකිරීම සඳහා මෙවර රුපියල් දසලක්ෂ 1761.2 ක් වෙන්කර ඇති කොළඹ මහ නගර සභාව නගරයේ නොදියුණු ප්‍රදේශවල මාර්ග සඳහා වැඩි අවධානයක් යොමුකරයි.වෙන්කළ මුදලින් රුපියල් දසලක්ෂ 445 ක් මාර්ග සංවර්ධනය හා පුනරුත්ථාපනයට, මාර්ග සංඥා හා මාර්ග ආරක්ෂණය සඳහා රුපියල් දසලක්ෂ 337 ක් ද, දිස්ත්‍රික් කාර්යාල මඟින් නඩත්තු කරන මාර්ග සඳහා රුපියල් දසලක්ෂ 397 ක් ද, වීදි ආලෝකකරණය සඳහා රුපියල් දසලක්ෂ 105.7 ක් ද, වාහන ගාල්කරන ස්ථාන වැඩිදියුණු කිරීම සඳහා රුපියල් දසලක්ෂ 62.6 ක් ද වැය කෙරේ.මාර්ග ඉදිකිරීම සඳහා වන ගල්තාර නිෂ්පාදනය සඳහා පවත්වාගෙන යන පෙරමිශ්‍රණ අංශය හා එහි රසායනාගාරය රුපියල් දසලක්ෂ 509.7 ක් වැය කර වැඩිදියුණු කෙරේ. නගරයක මාර්ග සංවර්ධනය එකී නගරයේ අනෙකුත් සෑම අංශයක්ම දියුණුවීමට බලපාන බැවින් මෙසේ වෙන්වන මුදල් ප්‍රතිපාදනවල ප්‍රතිඵල නාගරික ජනතාවට මෙන්ම නගරයට දිනපතා පැමිණෙන සියලු දෙනාට බලපාන බැවින් එම කටයුතුවලට විශේෂ අවධානයක් යොමුකෙරෙන බව නගරාධිපති ඒ. ජේ. එම්. මුසම්මිල් මහතා කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408218</link>
    <topic>කොළඹ මහ නගර සභාව 150සපුරන දා ග්‍රන්ථයක් එළි දකී</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ මහ නගර සභාවට වසර 150ක් පිරීම නිමිත්තෙන් නගර සභාවේ තොරතුරු ඇතුළත් ඉතිහාස පොතක් එළිදැක්වීමට කටයුතු කරගෙන යයි.ආසියාවේ පෞරාණික නගරයක් වන කොළඹ නගරයේ පැරණි කාලයේ සිට වර්තමානය දක්වා විකාශය, වැදගත් ආගමික සිද්ධස්ථාන, නගර සභාවෙන් බිහිවුන විවිධ තරාතිරම්වල නායකයන්, පරිපාලකයින් පිළිබඳ විස්තර කොළඹ නගරයට පැමිණි ලෝක ප්‍රසිද්ධ සංචාරකයින් නායකයන් පිළිබඳ විස්තර ආදිය ඊට ඇතුළත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r1408219</link>
    <topic>අඩු ආදායම්ලාභින්ට නිවාස ආධාර</topic>
    <author>මහරගම විශේෂ වේහැල්ලේ පියතිලක</author>
    <content>අඩු ආදායම්ලාභී කොළඹ දිස්ත්‍රික්කයේ පවුල් 150කට මේ මාසය තුළ රුපියල් ලක්ෂ 15ක මුදලක් තම පළාත් සභා අරමුදල් ප්‍රතිපාදනවලින් නිවාස ආධාර බෙදාදීමට නියමිත බව බස්නාහිර පළාත් මන්ත්‍රී සලෝචන ගමගේ මහතා පැවැසීය.නිවාස හිමියන්ට අවශ්‍ය බ්ලොක් ගල්, සිමෙන්ති, සෙවිලි තහඩු එක් පවුලකට රු 10,000ක් වටිනා භාණ්ඩ බෙදාදීම නියමිතය. කොළඹ දිස්ත්‍රික්කයේ ඇති ප්‍ර‍ාදේශීය ලේකම් කාර්යාල හරහා සහන ලබාදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r14082110</link>
    <topic>පානදුර ප්‍රා. සභා‍වේ දෙමළ සාහිත්‍ය ජය කෙසෙල්වත්තපුස්තකාල පාඨක සමාජයට</topic>
    <author>වාද්දූව සමූහඑස්. ආර්. පියදාස</author>
    <content>පානදුර ප්‍රාදේශීය සභාවේ පුස්තකාල හතරේ පාඨක සමාජ අතර 2014 සාහිත්‍ය දිනය නිමිත්තෙන් පවත්වන ලද දෙමළ මාධ්‍ය සාහිත්‍ය තරගවල ජයග්‍රහණ සියල්ල කෙසෙල්වත්ත පුස්තකාල පාඨක සමාජයට හිමිවී තිබේ.එම සාහිත්‍ය තරගවලදී 1;2 සහ 3 යන ස්ථාන සියල්ලම හිමි වී ඇත්තේ කෙසෙල්වත්ත පාඨක සමාජයටය. සිංහල මාධ්‍ය තරගවලදී ද පළමු ස්ථාන 9 දෙවන ස්ථාන 5ක් සහ තුන්වැනි ස්ථාන 10ක් ලබාගනිමින් එම පුස්තකාලය සිංහල අංශයෙන් ද පෙරමුණ ගෙන තිබේ. සිංහල මාධ්‍ය තරගවල දෙවන ස්ථානය හිමි වූ වාද්දූව පුස්තකාලයට පළමු ස්ථාන 6,දෙවන ස්ථාන 8ක් සහ තුන්වන ස්ථාන 7ක් හිමි වී ඇත.තන්ත්‍රීමුල්ල පුස්තකාල පාඨක සමාජයට 1 සහ 2 ස්ථාන තුන බැගින්ද 3වැනි ස්ථාන 1ක් සහ හිරණ පුස්තකාලයට පළමු ස්ථාන 2 දෙවන ස්ථාන 4ක් සහ තුන්වන ස්ථාන තුනක්ද හිමිවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=r14082111</link>
    <topic>බියගම නිදහස් වෙළෙඳ කලාපයේජයසිරි මහා බෝධියේ රන් වැට නිරාවරණය කරයි</topic>
    <author>මල්වාන සමූහමහානාම විතානගේ හා දෙල්ගොඩ සමූහ</author>
    <content>බියගම නිදහස් වෙළෙඳ කලාපයේ ප්‍රධාන දොරටුව අබියස රෝපණය කරන ලද ජය ශ්‍රී මහා බෝධින් වහන්සේ වටා ඉදිකරන ලද ආරක්ෂිත රන්වැට නිරාවරණය කිරීම පසුගියදා සිදුකෙරිණි.ලංකා බැංකුවේ විශ්‍රාමිකයින්ගේ සංගමයේ නුගේගොඩ ශාඛාව මගින් මෙය ඉදිකළ අතර මේ සඳහා ව්‍යාපාරික බී. එම්. ඉන්ද්‍රසේන මහතා ඇතුළු පරිත්‍යාගශීලීන්ගේ හා එම වෙළෙඳ කලාපයේ ආයතනවල අනුග්‍රහය ද ලැබී තිබිණි.මෙය නිරාවරණය කිරීම ලංකා බැංකුවේ මහා කළමනාකාර ඩී. එම්. ගුණසේකර මහතා අතින් සිදුවිය. ලංකා බැංකුවට වසර 75ක් හා බියගම නිදහස් වෙළෙඳ කලාපයට වසර 30ක් පිරීම නිමිති කර ගෙන මෙය නිරාවරණය කිරීම මෙහි අරමුණයි.මෙහිදී අනුශාසනාවක් කළ බියගම ශ්‍රී පුණ්‍යවර්ධනාරාමාධිපති කෝරලේගම පියරතන නාහිමියෝ ජයශ්‍රී මහා බෝධීන් වහන්සේගේ අංකුරයක් රෝපණය කර තිබෙන එකම නිදහස් වෙළෙඳ කලාපය මෙය බවද මෙහි සේවක සේවිකාවන්ට එම බෝධීන් වහන්සේ වැඳපුදා ගෙන මානසික සුවය ලබාගන්නට අවස්ථාව ලැබී තිබෙනව බවද පැවසූහ.මේ අවස්ථාවට බියගම නිදහස් වෙළෙඳ කලාපය භාර අධ්‍යක්ෂක එම්. කේ. ඩී. ලෝරන්ස්, ජ්‍යෙෂ්ඨ නියෝජ්‍ය අධ්‍යක්ෂක ආනන්ද ගුණවර්ධන, ව්‍යාපාරික බී. එම්. ඉන්ද්‍රසේන හා එම විශ්‍රාමික සංගම් ශාඛාවේ සභාපති මනෝ රන්ජන් විජේබාහු මහත්වරු සහ නිලධාරී මණ්ඩලය ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s140821_1</link>
    <topic>කොදෙව්වන් අණසක පතුරුවයි</topic>
    <author>ස්වර්ණා ආරියවංශ</author>
    <content>[2014-08-21 පෙ.ව 10.30]සංචාරක බංගලාදේශය සමඟ පැවැති පළමු එක්දින තරඟයේ ජය වාර්තා කිරීමට බටහිර ඉන්දීය කොදෙව් කණ්ඩායම සමත් විය.ග්‍රෙනඩාවේ ශාන්ත ජෝර්ජ් හි ජාතික ක්‍රිකට් ක්‍රීඩාංගනයේ මෙම තරඟය පැවැත්විනි. එහිදී ප්‍රථමයෙන් ලකුණු රැස්කල බංගලාදේශ කණ්ඩායම නියමිත පන්දුවාර 50 අවසානයේදී කඩුළු 9 ක් දැවී ලකුණු 217 ක් රැස් කළේය.එම පිළේ අනාමුල් හක් අගනා ශතකයක් රැස් කළේය. බටහිර ඉන්දීය කොදෙව් කණ්ඩායමේ ඩිවයින් බ්‍රාවෝ ලකුණු 32 කට කඩුළු 4 ක් දවා ගත්තේය.සද්කාරක බටහිර ඉන්දීය කොදෙව් කණ්ඩායම පන්දුවාර 39  පන්දු 4 කදී කඩුළු 7 ක් පමණක් දැවී ජයග්‍රාහී ඉලක්කය පසු කළේය.දිනේෂ් රම්ඩීන් ලකුණු 74 ක් සහ කිරන් පොලාඩ් ලකුණු 89 ක් වාර්තා කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s1408211</link>
    <topic>ආසියානු සත් සාමාජික රගර් තරගාවලියටශ්‍රී ලංකා කණ්ඩායම අද හොංකොං යයි</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගමාලාවේ පළමු අදියර වන හොංකොං සෙවන්ස් තරගාවලිය නියෝජනය කරන ශ්‍රී ලංකා කාන්තා හා පිරිමි රගර් කණ්ඩායම් අද (21) දිවයිනෙන් පිටත්ව යයි.ලබන 23 හා 24 දෙදින හොංකොං හී ජාතික ක්‍රීඩාංගණයේ පැවැත්වෙන මේ තරගාවලියට එක්වන ශ්‍රී ලංකා පිරිමි කණ්ඩායමේ නායකත්වය නැවත වරක් ෆාසීල් මරිජාට හිමිවී ඇත.ක්‍රීඩකයන් 12 දෙනකුගෙන් සමන්විත ශ්‍රී ලංකා කණ්ඩායමට ප්‍රබලතම ක්‍රීඩක ශ්‍රීනාත් සූරියබණ්ඩාර හා මිතුන් හපුගොඩ ආබාධ හේතුවෙන් ඇතුලත්ව නොමැත. ඒ වෙනුවට නයිජල් රත්වත්ත හා ගයාන් වීරරත්න කණ්ඩායමට ඇතුලත්ව සිටිති.මීට අමතරව පළමුවරට ශ්‍රී ලංකා සත් සාමාජික ජාතික කණ්ඩායමට එක්වීමට 20 හැවිරිදි හිරන්ත පෙරේරා සමත්ව සිටි‍. පසුගියදා නිමාවට පත්වූ කාල්ටන් සෙවන්ස් තරගාවලියේ දී නෝර්ත් සෙන්ට්‍රල් ටයිපූන්ස් කණ්ඩායම නියෝජනය කළ හිරන්ත ඉසිපතන විදුහලෙන් බිහිවූ දක්ෂ ක්‍රීඩකයෙකි.ශ්‍රී ලංකා කණ්ඩායම මෙවර තරගාවලියට එක්වන්නේ ආසියානු සත් සාමාජික රගර් තරගබිමේ මුල්පෙලේ කණ්ඩායමක් ලෙසටය.පසුගිය ව‍සරේ පැවැති තරගමාලාවේ දී තුන්වැනි තැන අත්කර ගත් බැවින් මෙවර තරගාවලියේ දී සෙසු කණ්ඩායම්වල වැඩි අවධානය ශ්‍රී ලංකාවට යොමුවී තිබේ. මෙවර තරගාවලියට එක්වන ශ්‍රී ලංකා පිලේ පුහුණුකරු ලෙස කටයුතු කරන්නේ ෆීජී සත් සාමාජික රගර් පිලේ හිටපු නායක ස්ටෙ‍ෆානෝ කැකවුනිවාලෝය.ඔහු ආසියානු සත් සාමාජික රගර් තරගාවලියේ දී ශ්‍රී ලංකා පිලේ පුහුණුකරු ලෙස කටයුතු කරන්නේ පළමුවරටය. රොහාන් චින්තක මහතා කණ්ඩායමේ කළමනාකරු ලෙස කටයුතු කරන අතර අමිත් ජයසේකර මහතා භෞතචිකිත්සකවේදි ලෙස සංචාරයට එක්වී සිටී.මේ තරගාවලියට සමගාමීව පැවැත්වෙන කාන්තා සත් සාමාජික තරගාවලිය නියෝජනය කරන ශ්‍රී ලංකා පිලේ නායිකාව ලෙස යුද හමුදාවේ ප්‍රවීන ක්‍රීඩිකා අයේෂා පෙරේරා කටයුතු කරයි.ඇය ආසියානු තරගබිමේ දී ශ්‍රි ලංකා පිල මෙහෙයවනු ලබන්නේ පළමුවරටය. මීට අමතරව කාන්තා කණ්ඩායමට නවක ක්‍රීඩිකාවන් තිදෙනකු ඇතුලත්ව සිටීම විශේෂත්වයකි. නාවික හමුදාව නියෝජනය කරන විංගර් ක්‍රීඩිකා ජයන්ති කුමාරී දිල්රුක්ෂි සහ හුකර් ක්‍රීඩිකා ධනූෂි ගිම්හානී ද සිල්වා සමග යුද හමුදාවේ හුකර් සහ ෆ්ලයිහාෆ් ක්‍රීඩිකා කෞෂානී විජේකෝන් මෙසේ ජාතික පිලට අලුතින් එක්වූ ක්‍රීඩිකාවෝ වෙති.කාන්තා කණ්ඩායමේ පුහුණුකරු ලෙස චන්ද්‍රෂාන් පෙරේරා මහතා කටයුතු කරයි.කළමනාකාරිනිය ලෙස විංග් කමාන්ඩර් තිලංගනී වරකාගොඩ මහත්මිය පත් කර ඇති අතර නිරෝෂිනී විජේරත්න මහත්මිය භෞතචිකිත්සකවේදිනිය ලෙස කටයුතු කරන්නීය.ශ්‍රී ලංකා සත් සාමාජික පිරිමි කණ්ඩායම – ෆාසිල් මරිජා (නායක), දිනූෂ චතුරංග, සඳුන් හේරත්, සුදර්ශන මුතුතන්ත්‍රි, ලවංග පෙරේරා, ධනුෂ්ක රන්ජන්, රිචඩ් ධර්මපාල, නයිජල් රත්වත්ත, ශෙහාන් පතිරණ, ගයාන් වීරරත්න, අනුරුද්ධ විල්වර, හිරන්ත පෙරේරාශ්‍රී ලංකා සත් සාමාජික කාන්තා කණ්ඩායම - අයේෂා පෙරේරා (නායිකා), නදීකා මුණසිංහ, තනූජා වීරක්කොඩි, නිරංජලා වික්‍රමරත්න, අනූෂා අත්තනායක, ධනූෂි ගිම්හානී ද සිල්වා, සංදීපා සඳමාලී, තිළිණි සේනානායක, රන්දිකා කුමුදුමලී, ඉරේෂා තිළිණි විජේකෝන්, ජයන්ති කුමාරි දිල්රුක්ෂි, සංදිකා හේමකුමාරි</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s1408212</link>
    <topic>රෝද පුටු හෙල්ල විසිකිරීමේ ඉසව්වෙන් නව තරග වාර්තාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා යුද හමුදා පැරා ක්‍රීඩා උළෙලේදී රෝද පුටුවට පමණක් සීමාවූ තරගකරුවන් අතර පැවැති හෙල්ල විසිකිරීමේ තරගයෙන් නව තරග වාර්තාවක් බිහිකිරීමට වියට්නාම යුද හමුදාවේ නෙජික් හුන්ග් සමත්විය.ඔහු මීටර් 40.97 දක්ෂතාවයකින් හෙල්ල විසිකිරීමේ නව තරග වාර්තාව පිහිටුවීය. එහි දෙවැනි ස්ථානය ශ්‍රී ලංකා පාබල හමුදාවේ එස්.බී.මධුරාව (මී.34.72) හා තෙවැනි ස්ථානය විජයබා රෙජිමේන්තුවේ සම්පත් කුමාර (මී.33.66) දිනාගත්හ.කොළඹ සුගතදාස ක්‍රීඩාංගණයේ ඊයේ ආරම්භ වූ යුද හමුදා පැරා ක්‍රීඩා උළෙලට සියලු රෙජිමේන්තුවලට අමතරව වියට්නාමය, ඉන්දියාව, පාකිස්තානය, මැලේසියාව හා සිංගප්පූරුව යන රටවලින් ආබාධිත යුද හමුදා නිලධාරීන් 15ක් පමණ එක්ව සිටියහ.ඊයේ යුද හමුදා පැරා ක්‍රීඩා උළෙලේ ප්‍රථම දිනයේ ආරාධිතයා ලෙස නාවික හමුදාපති වයිස් අද්මිරාල් ජයන්ත පෙරේරා මහතා එක්ව සිටියේය. යුද හමුදා පැරා ක්‍රීඩා උළෙලේ දෙවැනි දිනය අදයි. හෙට තරගාවලිය නිමාවට පත්වේ.ප්‍රථම දින තරග ප්‍රතිඵල මෙසේය:දුර පැනීම (දණහිසට ඉහළින් පා අහිමි)-1.ජයලත් වයි.පී.ඒ.පී. මී.5.36 (කමාන්ඩෝ), 2.ප්‍රියන්ත කරුණාරත්න මී.4.40 (විජයබා), 3.ලක්මාල් ආර්.එම්. මී.4.20 (ගජබා)දුර පැනීම (අත් දෙකම අහිමි)-1.අජිත් කුමාර මී..5.14 (විජයබා), 2.ජයලත් ආර්.ඩී.පී. මී.5.12 (ඉංජිනේරු සේවා), 3.හේරත් කේ.ඩී.ඒ. මී.4.68 (ගැමුණු හේවා)- හෙල්ල විසිකිරීම (රෝද පුටුවට සීමාවූ)-1.නෙජික් හුන්ග් මී.40.97 (වියට්නාමය), 2.මධුරාව එස්.බී. මී.34.72 (පාබල හමුදා), 3.සම්පත් කුමාර මී.33.66 (විජයබා)- දුර පැනීම (එක් ඇසක් අහිමි)-1.දිසානායක එම්.එස්.එල්.ඒ. මී.5.52 (ගජබා), 2.විජේසුන්දර ඩබ්ලිව්.එම්.පී.බී. මී.5.10 (පාබල), 3.ආරියදාස කෝප්‍රල් මී.4.44 (පාබල)-මීටර් 1500 (ශ්‍රවණාබාධිත)-1.චන්ද්‍රකුමාර කේ.එම්.පී. වි.4:27.9 (ජාතික ආරක්ෂක), 2.උදයකුමාර කේ.එම්. වි.4:39.9 (විජයබා පාබල), 3.රත්නායක බණ්ඩාර වි.4:40.3 (පාබල)- මීටර් 100 (රෝද පුටු)-1.රත්නායක ආර්.එම්.ආර්.පී. තත්.22.6 (පාබල), 2.ගුණතිලක ඩබ්ලිව්.ඒ.ඩී.එස්.තත්.24.72 (පාබල), 2.දිසානායක එස්.ඒ.එස්. තත්.26.13 (විජයබා)- කවපෙත්ත විසිකිරීම (දණහිසට ඉහළින් පා අහිමි)-1.ප්‍රේමවංශ ජී.පී.එච්. මි.29.15 (ගජබා), 2.බණ්ඩාරනායක ඒ.එම්.කේ.අයි. මී.27.82 (පාබල), 3.සම්පත් ප්‍රසන්න මී.26.73 (පාබල)- යගුලිය විසිකිරීම (අර්ධ අන්ධ)-1.කුමාර් එන්.වී.ඩී.ඩී.පී. මි.9.29 (ගජබා), 2.චන්ද්‍රසිරි ඒ.ඒ. මි.8.80 (ගජබා), 3.ක්‍රිෂාන්ත ඩබ්ලිව්.ආර්.කේ.කේ. මී.8.49 (පාබල)- යගුලිය විසිකිරීම (දණහිසට ඉහළින් පා අහිමි)-1.ඉන්දික කේ.ටී.එන්. මී.11.87 (ජාතික ආරක්ෂක), 2.උදය පුෂ්පකුමාර මී.11.66 (විජයබා), 3.කුමාර එස්.එස්. මී.11.07 (පාබල)- හෙල්ල විසිකිරීම (දණහිසට පහළින් අවාම ආබාධ)-1.ප්‍රනාන්දු ඩබ්ලිව්.කේ.එම්.ඒ. මී.48.04 (පාබල), 2.පියසිරි ඩී.එම්.ඒ.එස්. මී.47.15 (විජයබා), 3.අධිකාරී ඒ.එම්.ජේ. මී.41.93 (පාබල)- දුර පැනීම (වැලමිටට ඉහළින් අහිමි හෝ අප්‍රාණික)-1.හාටන්ටෝ සෙටියෝ මී.6.36 (ඉන්දුනිසියාව), 2.ගහන්තිලක වී.ජී. මී.5.84 (විජයබා), 3.පුෂ්පකුමාර එච්.ටී.පී.එස්. (ගජබා)- උස පැනීම (දණහිසට ඉහළින් පා අහිමි)-1.වරූන් සිංග් මී.1.70 (ඉන්දියාව), 2.ලෙස්ලි කුමාර මී.1.62 (ගජබා), 3.පරණමාන්න පී.එම්.ආර්. එස්. මී.1.58 (ගජබා)- කවපෙත්ත විසිකිරීම (ඇස් නොපෙනෙන)-1.සුසන්ත බණඩාර මී.19.06 (ගජබා), 2.ජයතිලක ජේ.ටී. මී.18.70 (විජයබා), 3.නිශාන්ත පෙරේරා මී.15.32 (පාබල)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s1408213</link>
    <topic>අලියාන්ස් ලෝක කනිෂ්ඨ පාපන්දු පුහුණුවට සංඛ-ගනේෂ්වරන් ජර්මනියට යති</topic>
    <author/>
    <content>ජර්මනියේ ප්‍රමුඛතම පාපන්දු ක්‍රීඩා සමාජයක් වන Fc Bayern Munchen හිදී ඊයේ සිට 25 වැනිදා දක්වා පවත්වන අලියාන්ස් කනිෂ්ඨ පාපන්දු පුහුණු කඳවුරේදී අලියාන්ස් ඉන්ෂුවරන්ස් ලංකා සමාගම නියෝජනය කිරීමට සංඛ ජයමිණ විදානාරච්චි සහ ගනේෂ්වරන් ඇන්ටනිරාජ් සුදුසුකම් ලබාගත්හ.සංඛ මහනුවර කිංස්වුඩ් විද්‍යාලයේත් ගනේෂ්වරන් යාපනය සාන්ත හෙන්රි විද්‍යාලයත් නියෝජනය කරමින් මේ සඳහා ‍එක්වෙති. පුහුණු කඳවුරට එක්වීමට මෙවුන් දෙදෙනා පෙරේදා ජර්මනියා බලා පිටත්ව ගියහ. දින 6ක් පුරා පැවැත්වෙන පුහුණු කඳවුරට රටවල් 30ක් නියෝජයන කරමින් ක්‍රීඩකයන් 100ක් පමණ සහභාගී වෙති‍.ලොව පුරා යොවුන් පාපන්දු ක්‍රීඩකයන් එකිනෙකා සමග සම්බන්ධ කරමින් ඔවුන්ට එකිනෙකාගේ සංස්කෘතීන්ට ගරු කිරීම පුරුදු කිරීම, ඔවුන්ගේ සමාජීය හා නායකත්ව කුසලතා වැඩිදියුණු කිරීම, පෞරුෂත්වය නැංවීම හා කණ්ඩායම් හැගීම වර්ධනය කිරීම අරමුණු කරගනිමින් මේ කඳවුර පැවැත්වේ.අලියාන්ස් කනිෂ්ඨ පාපන්දු පුහුණු කඳවුර ජාත්‍යන්තර අලියාන්ස් සමූහය ක්‍රියාවට නංවන 'Football for Life' තිරසාර වැඩසටහනේ එක් පියවරකි. මේ සඳහා අලියාන්ස් ලංකා නි‍යෝජනය කරන ක්‍රීඩකයන් තෝරා ගැනීම සම්මුඛ පරීක්ෂණ මගින් සිදු කළ අතර අවසන් වටයට ක්‍රීඩකයන් 50 දෙනකු තෝරා ගැනිනි.අලියාන්ස් ලංකා සමගාම විසින් මේ සඳහා මූල්‍ය ප්‍රතිපාදන සපයයි.මේ සම්බන්ධයෙන් අදහස් දක්වමින් අලියාන්ස් පාපන්දු පුහුණු කඳවුර ආයතනික සමාජ වගකීම් ව්‍යාපෘති අතර වැදගත් ව්‍යාපෘතියක් බවත්, මේ අවස්ථාවෙන් තරුණ ක්‍රීඩකයන් තම පාපන්දු කුසලතා දියුණු කරගනිමින් මවුබිමට යුතුකම් ඉටුකිරීමට මග පෙන්වීමක් කරගනු ඇති බවත් අලියාන්ස් ලංකා සමාගමේ ප්‍රධාන විධායක නිලධාරිනී සුරේඛා අලස් මහත්මිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s1408214</link>
    <topic>කාල්ටන් පාසල් රගර් කිරුළ ඉසිපතනයට</topic>
    <author>ෆවුස් මොහොමඩ්</author>
    <content>කාල්ටන් සුපර් සෙවන්ස් ජාත්‍යන්තර සත් සාමාජික රගර් තරගාවලියට සමගාමීව පැවැති අන්තර් පාසල් රගර් තරගාවලියේ ශූරතාව දිනාගැනීමට ඉසිපතන විදුහල් පිල සමත්විය. කොළඹ තුරඟ තරග පිටියේ දී පසුගියදා පැවැති මේ තරගාවලියේ අවසන් මහා තරගයෙන් ඔවුන් හමුවේ ලකුණු 15-0ක පරාජයක් ලබා අනුශූරතාවට හිමිකම් කීවේ කිංග්ස්වුඩ් විදුහල් පිලය.මෙවර අන්තර් පාසල් අවුරුදු 20න් පහළ සත් සාමාජික, ලීග් හා පිළිමලුන් පිටුදැකීමේ තරගාවලි ජයගනිමින් ත්‍රිත්ව ශූරතාව දිනාගත් ඉසිපතන විදුහල් පිල කාල්ටන් සෙවන්ස් පාසල් තරගාවලියට එක්වූයේ අංක 8 ප්‍රබල ක්‍රීඩක ඕමල්ක ගුණරත්නගේ නායකත්වය යටතේය.මේ තරගාවලියේ අවසන් පූර්ව වටයේ දී ලකුණු 29-21කින් විද්‍යා විද්‍යාලය පරාජය කිරීමට ඉසිපතන විදුහල් පිල සමත්වූ අතර කිංග්ස්වුඩ් විදුහල් පිල හමුවේ ලකුණු 12-5කින් පරාජයට පත්වුයේ සාන්ත ජෝශප් විදුහල් පිලය.මේ තරගාවලියේ පළඟ ශූරතාව දිනාගනු ලැබුවේ සාන්ත ජෝශප් විදුහල් පිල ලකුණු 19-12කින් පරාජය කළ විද්‍යා විද්‍යාලයීය කණ්ඩායම විසිනි. ලකුණු 24-10කින් රාජකීය විදුහල් පිල පරදවා බඳුන ශූරතාව දිනාගැනීමට ත්‍රිත්ව විදුහල් පිල සමත්විය.පළිහ ශුරතාව හිමිවූයේ ලකුණු 14-5කින් සී.ඩබ්.ඩබ්.කන්නන්ගර විදුහල් පිල පරාජය කළ වෙස්ලි විදුහල් පිලටය. ඉසිපතන, කිංග්ස්වුඩ්, විද්‍යා විද්‍යාලය, සාන්ත ‍ජෝශප්, රාජකීය, වෙස්ලි, ත්‍රිත්ව හා සී.ඩබ්.ඩබ්.කන්නන්ගර විදුහල් මේ තරගාවලියට එක්වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s1408215</link>
    <topic>ක්‍රිකට් සභාපතිගේ පිලට ලකුණු 13ක ජයක්</topic>
    <author/>
    <content>සංචාරක පාකිස්තාන ක්‍රිකට් කණ්ඩායම සමග ඊයේ මොරටුව ටිරෝන් ප්‍රනාන්දු ක්‍රීඩාංගණයේ පැවැති පුහුණු තරගයෙන් ඩක්වර්ත් ලුවිස් න්‍යාය අනුව ලකුණු 13ක ජයක් හිමිකර ගැනීමට ශ්‍රී ලංකා ක්‍රිකට් සභාපතිගේ කණ්ඩායම සමත්විය.ක්‍රිකට් සභාපතිගේ කණ්ඩායම ලබාදුන් ලකුණු 326ක ඉලක්කය හඹාගිය පාකිස්තානය අයහපත් ආලෝක තත්ත්වය හේතුවෙන් තරගය නතර කරන විට ඕවර 46.2කදී කඩුලු 8ක් දැවී ලකුණු 290ක් රැස් කරගෙන සිටියේය. ඩක්වර්ත් ලුවිස් න්‍යාය අනුව ඒවනවිට ඔවුන්ට හිමිව තිබූ ඉලක්කය ලකුණු 304කි.පාකිස්තාන පිළිතුරු ඉනිමේ වැඩිම ලකුණුලාභියා වූ මොහොමඩ් හෆීස් ලකුණු 54ක් රැස්කළ අතර නායක මිස්බා උල් හක් ලකුණු 38ක්ද, අහමඩ් සෙෂාඩ් හා සොහිබ් මක්සූඩ් ලකුණු 29 බැගින් රැස් කළහ. පන්දු යැවීමේදී තිසර පෙරේරා, සුරාජ් රන්දීව් හා දුෂ්මන්ත චමීර කඩුලු 2 බැගින් බිඳ හෙලූහ.කාසියේ වාසිය දිනාගත් නායක ළහිරු තිරිමාන්න පළමුව පන්දුවට පහරදීමට ගත් තීරණය සාර්ථක කරමින් ඕවර 50තුළදී කඩුලු 7ක් දැවී ලකුණු 325ක් රැස්කිරීමට ක්‍රිකට් සභාපතිගේ කණ්ඩායම සමත්විය‍.ධනුෂ්ක ගුණතිලක සමගින් ඉනිම ඇරැඹු තිලකරත්න ඩිල්ෂාන්ගේ (19) සබඳතාව අටවැනි ඕවරයේ දෙවැනි පන්දුවෙන් ලකුණු 48කට සීමාකළ වහාබ් රියාස් එම ඕවරයේ 5වැනි පන්දුවෙන් නායක තිරිමාන්නද ලකුණු ලබාගැනීමට පෙර යළි ක්‍රීඩාගාරයට හරවා යැවීමට සමත්විය.අනතුරුව ගුණතිලක සමගින් එක්වූ දිනේෂ් චන්දිමාල් මුළු ලකුණු සංඛ්‍යාව 117 දක්වා ඉදිරියට ගෙන ගියේය. චන්දිමාල් පන්දු 48කින් ලකුණු 37ක් ගුණතිලක පන්දු 53කදී හතරේ පහර 4ක් හා හයේ පහරක් සමගින් ලකුණු 51ක්ද ලබාගත් අතර එම කඩුලු 2කම ලකුණු 117දී බිඳ වැටිණි. ලකුණු 117කට කඩුලු 4ක් බිඳ වැටී තිබියදී අෂාන් ප්‍රියංජන සමගින් එක්වූ කිත්රුවන් විතානගේ ක්‍රිකට් සභාපතිගේ ඉනිම ගොඩනගමින් අර්ධ ශතක රැස් කිරීමට සමත්වූහ.ලකුණු 98කින් ගොඩනැගුණු එම පස්වැනි කඩුලු සබඳතාවේදී විතානගේ ලකුණු 56ක් ලබාගත් අතර ඊට හතරේ පහර 8ක් හා හයේ පහරක් එක් වූයේ පන්දු 51කදීය. ලකුණු 215දී විතානගේ මොහොමඩ් හෆීස් හමුවේ කඩුල්ල මුවා කිරීමේ වරදට හසුව දැවී ගියේය.චතුරංග ද සිල්වාගේ ඉනිම ලකුණු 9කට සීමාකරමින් හෆීස්ගේ පන්දුවකට මක්සූඩ් වෙත උඩපන්දුවක් දෙමින් දැවී ගිය අතර ශ්‍රී ලංකා ඉනිමේ බිඳ වැටුණු අවසන් කඩුල්ල ලෙස අෂාන් ප්‍රියංජන ලකුණු 6‍5කට හෆීස් හමුවේ දැවී ගියේය.පන්දු 65කට මුහුණදුන් ප්‍රියංජන හතරේ පහර 4ක් හා හයේ පහර 3ක් එල්ල කර තිබිණි. ඉනිමේ අග භාගය වර්ණවත් කළ තිසර පෙරේරා වේගවත් ලකුණු 52ක් රැස්කරමින් සභාපතිගේ පිල ලකුණු 325 දක්වා ඉදිරියට ගෙන ගියේය. හතරේ සහ හයේ පහර 3බැගින් එල්ල කළ තිසර මුහුණදුන්නේ පන්දු 45කට පමණි. සුරාජ් රන්දීව් නොදැවී ලකුණු 18ක් රැස් කළේය.ක්‍රිකට් සභාපතිගේ පිල-325/7යි. (ඕවර 50) අෂාන් ප්‍රියංජන 65, කිත්රුවන් විතානගේ 56, ධනුෂ්ක ගුණතිලක 51, තිසර පෙරේරා නොදැවී 52 (මොහොමඩ් හෆීස් 44/4)පාකිස්තානය-290/8යි. (ඕවර46.2) මොහොමඩ් හෆීස් 54, මිස්බා උල් හක් 38</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=s1408216</link>
    <topic>සය සාමාජික ක්‍රිකට් හොරණ දී</topic>
    <author>පද්ම ශ්‍රී දසනායකගෝනපොල සමූහ</author>
    <content>රත්මල්ගොඩ කළණ මිතුරු සුහද හමුව සංවිධාන කරන හොරණ ප්‍රාදේශීය සභා සභාපති 'යාමිත් චන්දන හතුරුසිංහ අභියෝග ශූරතා' සය සමාජික ක්‍රිකට් තරගාවලිය මේ මස 30-31 දෙදින හොරණ රත්මල්ගොඩ මාවක්ඔය ක්‍රීඩාංගණයේදී පැවැත්වේ.තරගාවලියේ ජයග්‍රාහකයන්ට ශූරතා කුසලානය සමගින් රුපියල් තිස්දහසක්, අනුශූරයන්ට රුපියල් පහලොස් දහසක් පිරිනැමෙන අතර අනෙකුත් කුසලතා සඳහාද ත්‍යාග පිරිනැමෙන බව සංවිධායකයෝ පවසති.තරගාවලිය පිළිබඳ වැඩි විස්තර දු.ක 0773682804 (සුරංග) හෝ 0779112476 (රත්නායක) මගින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408211</link>
    <topic>එජාපය අද කොරහෙ කිඹුල්ලු දකිනවා</topic>
    <author>සාකච්ඡා කළේ සමන්තී වීරසේකර</author>
    <content>අඛණ්ඩව වසර විස්සක් පාර්ලිමේන්තුව නියෝජනය කරන අපරාජිත මන්ත්‍රීවරයෙක් ලෙස අර්ල් ගුණසේකර මහතා හැඳින්විය හැකිය. එක්සත් ජාතික පක්ෂය යටතේ පොළොන්නරුව දිස්ත්‍රික්කයෙන් ජයලබා පසුව රජයට එක්වූ අර්ල් ගුණසේකර මහතා මේ වන විට ශ්‍රී ලංකා නිදහස් පක්ෂයේ යටිනුවර ආසන සංවිධායක වශයෙන් කටයුතු කරයි. වැවිලි කර්මාන්ත නියෝජ්‍ය ඇමතිවරයා ලෙසද ජනතාව අතර සිටින ඔහු සමඟ කළ සාකච්ඡාවකි.වත්මන් රජය කෙතරම් සංවර්ධන ව්‍යාපෘති ක්‍රියාත්මක කළත් ජනතාවට දැනෙන ආර්ථික වර්ධනයක් රටතුළ නොමැති වීමට හේතුව රජයට නිවැරදි ආර්ථික කළමනාකරණයක් නොමැතිකම බවට චෝදනා එල්ලවෙනවා.ලෝකයේ කිසිදු රටක බඩු මිල අඩුවෙන්නේ නැහැ. සාමාන්‍යයෙන් ජීවන වියදම කියන එක ඉහළ යනවා. මේ ආණ්ඩුවට නිවැරදි කළමනාකරණයක් නැති බවට චෝදනා කරන විපක්ෂයට අද අමතකයි ඔවුන් ආණ්ඩුව කරද්දි රටේ ණය බර 02% වී තිබුණ බව. චන්ද්‍රිකා පාලනය කාලය තුළ රටේ ආර්ථික වර්ධන වේගය ඉතිහාසයේ ප්‍රථම වතාවට ඍණ අගයක් ගත්තා. ආණ්ඩුබලය නොමැති කාලයේ අරක දෙන්නම් මේක දෙන්නම් කියලා පම්පෝරි ගහන්න කාටත් පුළුවන්.ඒත් රටක් කරවන විට ජනතාවගේ හෙට ගැනත් හිතන්න ඕනෑ.අද මේ ආණ්ඩුවට ආර්ථික කළමනාකරණයක් නැහැ කියලා චෝදනා කරන අය මේ රටේ කලක් ආණ්ඩු කළ හා ඊට සහයෝගය දැක්වූ අය බව අමතක කරන්න එපා.මේ අය කියන දේවල් පිළිගන්න නම් රටේ ජනතාව මැරිලා ඉපදෙන්න ඕනෑ. මේ රජය සංවර්ධන ව්‍යාපෘති දියත් කරන්නේ අනාගතය ගැන හිතලයි. මේවායෙහි ප්‍රතිලාභ අදට වඩා දැනෙන්නේ හෙටයි. 2005 දි සියයට එකසිය හයක්ව තිබූ ණය බර ජනපති නායකත්වය යටතේ නිවැරදි ආර්ථික කළමනාකරණයක් මඟින් අද වන විට සියයට හැත්තෑවක් දක්වා අඩු කර ගෙන තිබෙනවා.රජය නියෝජනය කරන පක්ෂය තුළ අද මත ගැටුම් ඇති වෙමින් තිබෙන බවත් මෙය ආණ්ඩුව මෙතෙක් රඳවාගෙන සිටි බලය පුපුරා යාමේ මුල් අදියර බවත් එක්සත් ජාතික පක්ෂය පවසනවා.එක්සත් ජාතික පක්ෂය අද රනිල්ගේ නායකත්වය යටතේ ළිං පතුලටම වැටිලයි තිබෙන්නේ. පක්ෂයට රටට ආදරය කරන කිහිප දෙනෙක් තවමත් ඒ පක්ෂය තුළ හිටියත් ඔවුනට හඬක් නැහැ. ළිං පතුලටම වැටුණු එජාපයේ සිටින වැඩ බැරි, ලෝකය නොදැකපු පිරිසක් ළිං මැඩියෝ වගේ බක බක ගානවා. මේ අයට කියන්න තියෙන්නේ එන්න ළිඳෙන් එළියට , ඇවිත් ලෝකය දකින්න කියලයි. අද එජාපය මහජනතාවගේ ඡන්දයෙන් තමන්ට බලයට ඒමට නොහැකි බව පිළිගෙන හමාරයි.ඒ නිසා ආණ්ඩුව ඇතුළේ අර්බුදයක් වේවායි සිහින දකිනවා. ඊට පස්සේ ඒක හැබෑව කියලා රටට කියනවා. එක්සත් ජනතා නිදහස් සන්ධානය කියන්නේ පක්ෂ ගණනාවක එකතුවක්. මේ තුළ සිංහල දෙමල මුස්ලිම් සැවොම කණ්ඩායමක් ලෙස නියෝජනය කරනවා. පවුලක් ගත්තත් වාද භේද විවාද තිබෙනවා. බත ඉදෙනකොට ඒවා ඉවරයි. ජනාධිපති මහින්ද රාජපක්ෂ මහතා මේ රටේ ප්‍රගතශීලි සියලු බලවේග එක කුඩයක් යටට අද ගෙනැවිත් තිබෙනවා.ඕනෑම අයෙකුට ඕනෑම කාරණයක් විවේචනය කිරීමේ අවස්ථාව නිදහස් සන්ධානය තුළ තිබෙනවා. මැතිවරණයකදී තනිව තරඟ කරන්නත් පක්ෂවලට අවකාශ තිබෙනවා. එජාපය අද කොරහේ කිඹුල්ලු දකිනවා. ආණ්ඩුව ඇතුළේ එජාපය කියන ආකාරයේ මත ගැටුම් නැහැ. මම එජාපයට කියන්නේ එදා ඩී.එස්.සේනානායක ශ්‍රීමතාණන් වැනි යුග පුරුෂයන් මේ පක්ෂය බිහි කළේ ජනතා කැමැත්තෙන් බලයට ඒමට මිස කුමන්ත්‍රණ තුළින් බලය ඩැහැගන්න නොවේ.ඔබ එක්සත් ජාතික පක්ෂයේ සිට රජයට සහාය දීමට එක්වූ මන්ත්‍රීවරයෙක්.එදා ඔබ ගත් තීරණය පිළිබඳව අද කනගාටුවක් නැද්ද?කොහෙත්ම නැහැ. මම කවදත් තීන්දු තීරණ නිවැරදිව ගත්ත කෙනෙක්. එහෙම නැතිනම් එක්සත් ජාතික පාක්ෂිකයෙකු ලෙසත් දේශපාලනඥයෙකු ලෙසත් මට මේ තරම් ඉදිරිගමනක් එන්න බැහැ. මම ජීවිතයේ ගත් වැදගත් තීරණ අතරින් වඩා වැදගත්ම තීරණය තමයි ජනාධිපතිතුමාට සහාය දීමට එක්වීම. දහඅටවන සංශෝධනය තුනෙන්දෙකක බලයෙන් සම්මත වීම මෙරට ලද ජයග්‍රහණයක්. ඒකට අවශ්‍ය තුනෙන්දෙකක බලය ලබා ගැනීමේ තීරණාත්මක අවස්ථාවේදී තමයි මම රජයට සහාය දුන්නේ.අද එජාපය තුළ සිට ජනතා සේවයක් කරන්න බැහැ. දේශපාලනඥයෝ විදිහට අපි මන්ත්‍රි ධුරය දරන කාලේ ජනතාවට සේවය කල යුතුයි. අද විපක්ෂයේ පිරිස් මේ විධායක ජනාධිපති ක්‍රමය අහෝසි කිරීම පෙරට දා ගෙන හඬ නඟන්නේ ඔවුන්ට ජනතාවගේ අවධානය දිනා ගන්න වෙනත් මාතෘකාවක් නැති නිසායි .ඔය කෑ ගහන උදවියගෙන් කෙනෙක් බැරි වෙලාවත් මේ ධුරයට පත්වුණොත් ඔහු එදා සිට මේකට පක්ෂව කතා කරනවා.මේක බලතල සහිත ධුරයක් නිසා එය වැරදි කෙනෙක් අතට පත්වුණොත් මහා විනාශයක් විය හැකි බව මමත් පිළිගන්නවා. අද ජාතියේ වාසනාවට එම තනතුර දරන්නේ ඊට සුදුසුම කෙනායි. විධායක ජනාධිපතිධුරයේ යම් වෙනසක් අවශ්‍ය නම් එය ජනාධිපතිතුමා කරාවි.එතුමා රටට අහිතකර යමක් සිදු නොකරන බව පසුගිය පාලන කාලය තුළ ක්‍රියාවෙන් ඔප්පු කළා. යුද්ධය පවතිද්දිත් ඉන් පසුවත් රජයට එල්ල වූ ජාත්‍යන්තර බලපෑම්වලට සාර්ථකව මුහුණ දුන් ජනාධිපතිතුමාට ශක්තියක් වෙමින් ,මේ ජනාධිපති ක්‍රමය විධායක ජනාධිපති ක්‍රමය නොවන්නට ත්‍රස්තවාදීන් පරාජය කිරීමේ සටන බරපතළ ලෙස ඉදිරියට යද්දී මෙරට බලලෝභී විදේශිය කුමන්ත්‍රණකරුවන් හා එක්ව රජය අපහසුතාවයට පත්කර රට අස්ථාවර කරනු නිසැකයි.ඒනිසා එම කාලවකවානුව තුළ අවශ්‍යයද නැද්ද කියන කාරණාව පිළිබඳව වැඩිදෙනෙකුගේ අවධානය යොමු වුණේ නැහැ. අද සාමය ස්ථාපිත වීමත් සමඟ මේ ධුරයත් තිබිය යුතුද නැද්ද යන්න පිළිබඳව සමාජ කතිකා ඇති වෙමින් තිබෙනවා. ආත්මාර්ථකාමි පටු අරමුණුවලින් තොර සෑම කණ්ඩායමක් ම එකඟවන ස්ථානයකට ජනාධිපතිතුමා එකතුවන බව විශ්වාසයි. මොකද එතුමා ජනතා කැමැත්තට හිස නමන නායකයෙක් .බස්නාහිර සහ දකුණු පළාත් සභා මැතිවරණවලදි ආණ්ඩුව ජය ගත්තත් විපක්ෂය යම් ප්‍රමාණයක නැගිටීමක් පෙන්නුම් කළා.මෙවර ඌවෙදි එය තව දුරටත් වර්ධනය කර ගනිමින් ඌවේ බලය තමන් සතු කරගන්නා බව විපක්ෂය කියනවා.දේශපාලන විද්‍යාවේ කියන පරිදි බලයේ සිටින පක්ෂය වසරින් වසර ජනතා අප්‍රසාදයට පත් වෙනවා.ඒක දේශපාලන විද්‍යාවේ මුලධර්මයක්. මේ ආණ්ඩුව දැන්එක දිගට වසර දහයක් පමණ රට පාලනය කරනවා. පසුගිය මැතිවරණ බොහොමයක ප්‍රතිඵල විශ්ලේෂණය කර බලන්න . දේශපාලන විද්‍යාවේ ඒ මූල ධර්මය උඩුයටිකුරු කරමින් විපක්ෂය තමයි මැතිවරණයෙන් මැතිවරණයට ජනතා අප්‍රසාදයට ලක්වුණේ. වසර 2005 දී වැඩි ඡන්ද ලක්ෂ එක හමාරකින් ජයගත් මහින්ද රාජපක්ෂ මහතා ඊළඟ වර ජය ගත්තේ වැඩි ඡන්ද රුපියල් ලක්ෂ 19 කින්. මෙතෙක් පවත්වා තිබෙන පළාත් සභාවල ප්‍රතිපල අනුව සන්ධානයට වැඩි ඡන්ද ලක්ෂ විසිහතක් තිබෙනවා.ඌව මැතිවරණයෙන් අපි දිනන බව සක්සුදක්සේ පැහැදිලියි. සන්ධානය සමඟ එකට සිටින පක්ෂ ඇතැම් විට මැතිවරණයට වෙන්ව තරග කළත් පළාත් සභාව පිහිටු වීමේදි ඒ සැවොම ඉන්නේ අපිත් එක්කයි.මෙවර ඌවට මහඇමති අපේක්ෂකයෙක් ලෙස එක්සත්ජාතික පක්ෂයෙන් හරීන් ප්‍රනාන්දු ඉදිරිපත් වීම අභියෝගයක් වෙයිද?එක්සත් ජාතික පක්ෂය මැතිවරණවලින් පරාජය වෙලා අද ලෝක වාර්තාවක් තියලා තියෙන්නේ. හරීන් තව දුරටත් එම වාර්තාව ඉදිරියට ගෙන යන්න රනිල්ට උදවු කරනවා. ඌවට එජාපය දෙන බිල්ල තමයි හරීන්. මොකද මම එහෙම කියන්නේ රනිල්ගේ පරාජයේ සියලු පවුවලට මේ මැතිවරණයේ දී කර ගහන්න වෙන්නේ හරීන්ටයි. හරීන් අනිවාර්යෙන්ම ඌව පළාත් සභාවේ ප්‍රතිඵල නිකුත් වෙනකොට විපක්ෂ නායක ලෙස පත්වේවි.ශ්‍රී ලංකාව මානව හිමිකම් කඩකිරීම් පිළිබඳව චෝදනා කරනවා. මේවා කුමන්ත්‍රණ.රජයට මේවාට මුහුණ දීමේ ශක්තිය තිබෙනවාද?1815 දි බ්‍රවුන්රිග් ආණ්ඩුකාරයා කිව්වා, උඹලාගේ අවසන් රජු කෘෘර ලෙස රට පාලනය කරනවා, අපි ආවේ උඹලාට උදව් කරන්න කියලා.අවුරුදු සීයක් විතරම රට සූරා කෑවා. අද බටහිර රටවල් මේ රටට රිංගන්න හදන්නේ මේ න්‍යායෙන්. අරාබි රටවලට යන්නේ තෙල් වලට. අපේ රටට එන්නේ අපේ සම්පත් කොල්ලකන්නයි.මානව හිමිකම් ගැන කතාකරන අය සිරියාවේ ගාසා තීරයේ සිදුවන දේවල් ගැන මොනවද හොයන්නේ. අපේ විපක්ෂය බලන්නේ, ජාත්‍යන්තරයෙන් රටට ප්‍රශ්න ඇතිකරනකන්. යම් නිහඬතාවයක් පැවතුනහොත් මේ අය ඇඟිල්ලෙන් ඇනලා හරි ආයෙත් ජාත්‍යන්තරයේ කුමන්ත්‍රණකාරයින් ඇහැරවලා මොකද වෙන්නේ කියලා බලාගෙන ඉන්නවා. ආණ්ඩුව හැම වෙලාවෙම එක මතයක ඉන්නවා. එහෙම නැතුව අපේ විපක්ෂය වගේ ජාත්‍යන්තර කේලම් කියමින් රාජ්‍ය නොවන සංවිධානවලින් පොම්පකරන සල්ලි වලින් රට අවුල් කරන්න හදන්නේ නැහැ. ඒක ශාපකාරි ක්‍රියාවක්.රට සංවර්ධනය කිරීමෙන් පමණක් ජනතාවගේ ප්‍රශ්න විසඳා දිය හැකිද? ජනතාව බලාපොරොත්තු වන්නේ අත මිට සල්ලි ගැවසෙන දිනයක්.රටක් සංවර්ධනය නොකර ඡන්දයකින් දිනන්න බැහැ. අමෙරිකන්කාරයෝ ගහලා මේක වෙනස් කරලා දෙයි කියලා සමහරු බලාගෙන ඉන්නවා.මේ රජය ඉදිරි දශක දෙකත් රට පාලනය කරනවා.යුද්ධය නිම කරලා වසර පහයි.මේ රජයට තව කාලයක් දෙන්න ඕනි. ලෝකයේ කොයි රටේද යුද්ධය අවසන් වූ ගමන් මේ තරම් ඉක්මනට නැඟී සිටියේ.ජනතාව අත මුදල් ගැවසෙන්න සංවර්ධන ව්‍යාපෘති බෙහෙවින් බලපානවා. ඕනෑම රටක කුමන හෝ ව්‍යාපාරයක් ඇති කරන්නේ , ජනතා සුභ සිද්ධියක් අපේක්ෂාවෙන්. ඒ අපේක්ෂාව අපේ ආණ්ඩුවටත් තිබෙනවා. ජනාධිපතිතුමාත් අපිත් හැම කටයුත්තක්ම කරන්නේ, ජනතා සුභසිද්ධිය උදෙසායි.වැවිලි කර්මාන්තය හරහා ජනතාවට මෙම සුභ සිද්ධිය ඇතිකර දී තිබෙනවාද?තේ දලු කිලෝව රුපියල් 25/= ට වැටෙනකොට රජය පොහොර සහනාධාරයක් දුන්නා. දැන් දලු කිලෝව රුපියල් 50 -70 ත් අතර තියෙනවා. ඒත් සහනාධාරය තවමත් දෙනවා. පාංශු සංරක්ෂණය සඳහා කුඩා තේවතු හිමියන්ට සහනාධාර ලබා දෙනවා. රබර් මිල ටිකක් අඩුයි. ඒක ස්ථාවර කිරීමේ වැඩපිළිවෙළ ක් අපි සැලසුම් කර තිබෙනවා.තේවලට හොඳ මිලක් තිබෙනවා. නමුත් කසල තේ ජාවාරම්කරුවන් කිහිපදෙනෙකු නිසා ශ්‍රී ලංකා තේවලට ජාත්‍යන්තරයේ පවතින තත්ත්වය හෑල්ලුවෙනවා.මේ සම්බන්ධයෙන් රජය දැඩිව ක්‍රියා කරනවා. සිලෝන් ටී නාමය ක්‍රිකට් ටීම් එකට මිලියන 600ක් වැය කරලා ප්‍රචාරය ලබා ගත්තා. රුසියාව චීනය දකුණු ඇමරිකාව වැනි රටවල් අලුත් වෙෙළඳපොළ සොයා ගත්තා. අපිත් ඒ වගේ අලුත් විදිහට හැම දෙයක්ම වෙනස් කරන්න ඕනෑ. මම හැකි හැම අවස්ථාවකම ජනතා සහනය ගැන සිතන පුද්ගලයෙක්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408212</link>
    <topic>නැට්ටුක්කාරි මගේ උපන් දිනයට ලැබුණ හොඳම තෑග්ගක්</topic>
    <author>සමදරා ජයසිංහ</author>
    <content>නාමෙල් සහ මාලිනී වීරමුණි යුවළ විවිධ චරිත ඔස්සේ අපට හමුවන ප්‍රවීණ නළු නිළි දෙපළක්. කලක් විදෙස්ගත වී සිටියත් කලාවට තිබෙන ආදරය නිසාම ඔවුන් නිහඬව සිටියේ නැහැ. වේදිකා නාට්‍ය කලාව ඔවුන් දෙපළගේ ජීවිතය හා සමානයි. ඉදිවූ නාමෙල් - මාලිනී පුංචි තියටර් ඔවුනගේ ජීවිතයේ සැබෑ වූ සිහිනයක්. ඒ සිහිනයට තවත් අරුතක් එක්කරමින් මේ මස 29, 30, 31 යන දිනවලදී වේදිකා නාට්‍ය ත්‍රිත්වයක් ඔබ වෙත ගෙන ඒමට සූදානම් වන නාමෙල් - මාලිනී යුවළ ඒ පිළිබඳ සුවිශේෂී නිමිත්තක් ගැන ද අපට පැවසුවා. අද රසමංජරියේ ඉඩකඩ වෙන්වන්නේ ඒ වෙනුවෙන්.කුමක්ද මේ සුවිශේෂී කටයුත්ත?දැනට වසර 44 කට පෙර මම නිර්මාණය කළ නැට්ටුක්කාරී නාට්‍ය නැවත නිෂ්පාදනය කර රංගගත කිරීමට තමයි සූදානම් වෙන්නේ. ඒ එක්කම තවත් ඒකාංග නාට්‍ය 2 ක් වන කන්දොස්කිරියාව සහ දීගෙක ඇවිත් කියන නාට්‍ය 2 ත් වේදිකාගත කිරීමට සූදානම්. මේ මස 29, 30, 31 සවස 3.30 ට සහ 6.45 ට නාමෙල්, මාලිනී පුංචි තියටර් හිදී මේ නාට්‍ය නරඹන්න පුළුවන්. අප දෙන්නා සියලු දෙනාටම විවෘත ආරාධනාවක් කරනවා මේ අවස්ථාවට එක්වන්න කියලා.මේ කටයුත්තට මුල් වන විශේෂ කරුණක් ගැන අපට දැනගන්න ලැබුණා....ඇත්තටම මේ මාසේ 31 වැනිදාට මගේ 80 වැනි උපන් දිනය යෙදී තිබෙනවා. ඒ වෙනුවෙන් මට දෙන තිළිණයක් ලෙස තමයි මගේ බිරිය මාලිනී මේ නාට්‍ය තුන රඟදක්වන්න සැලැසුම් කළේ.ඒ කියන්නේ මෙය නාට්‍ය උළෙලක් ද?මුලින් සැලැසුම් කළේ නම් එහෙම තමයි. නාට්‍ය හයක් පමණ වේදිකාගත කරන්න මුලින් හිතුවත් කාලය සහ රංගන ශිල්පීන්ව සොයා ගැනීම පිළිබඳ ගැටලු ඇතිවුණා. ඒ නිසා නැට්ටුක්කාරී, කන්දොස්කිරියාව සහ දීගෙක ඇවිත් පමණක් කරන්න තීරණය කළා.මේ නාට්‍ය තුන තෝරාගන්න විශේෂ හේතුවක් තිබුණද?1970 දී තමයි මම නැට්ටුක්කාරි අධ්‍යක්ෂණය කළේ. මෙහි තේමාව වුණේ ප්‍රේමය. බොහෝම සියුම් විදිහට හාස්‍යයත් මෙයට එක්කර ගත්තා. අවසානය දුක්ඛාන්තයක් ලෙසයි නාට්‍යය නිමවෙන්නේ. මෙහි චරිත 12 ක් ඇතුළත්. ඒ කාලේ මෙහි රඟපෑවේ උපාලි අත්තනායක, වික්‍රම බෝගොඩ, සෝමලතා සුබසිංහ, විමල් කුමාර ද කොස්තා, ප්‍රේමා ගනේගොඩ, මාලිනී වීරමුණි ඇතුළු තව කිහිප දෙනෙක්. මමත් රඟපෑවා.අලුත් නිෂ්පාදනයේ සුරංගි කෝසලා, රුවන් වික්‍රමසිංහ, මාලිනී වීරමුණි, ගාමිණි හෙට්ටිආරච්චි, මාධව විජේසිංහ, සැනට් දික්කුඹුර, විශාකා ජයවීර, තරිඳු මධුසංඛ ඇතුළු පිරිස. දයා තෙන්නකෝන් මෙහි පළමු නාට්‍යයේ වගේම මේ නිර්මාණයටත් දායක වීම විශේෂත්වයක්.ඒ කාලෙත් මෙය ඉතා ජනප්‍රිය නාට්‍යයක්. දර්ශන 250 ක් පමණ වේදිකාගත කළා. මෙය ප්‍රංශ නාට්‍යයක් පරිවර්තනය කිරීමක්. දීගෙක ඇවිත් නාට්‍ය ඇන්ටන් චෙකෝෆ්ගේ ද ‍ෙප්‍රාපෝසල් කියන නාට්‍යයේ අනුවර්තනයක්. මෙයට මම පසුබිම් කරගත්තේ උඩරට ජීවන රටාවක් සමඟ හැදී වැඩුණු පුද්ගලයෙක් විවාහයක් කර ගැනීමට ගිය අවස්ථාවේ අත්වින්ද අත්දැකීම්. මෙය පුද්ගල ආත්ම ශක්තියක් සමඟ සම්බන්ධ වූ මිනිස් ස්වරූපයේ එක් අවස්ථාවක් පෙන්නුම් කිරීමක්. මෙහිත් හාස්‍ය ඇතුළත්.කන්දොස්කිරියාව සෝමපාල ගුණධීර රචනයක්. එය පළමුව ගුවන් විදුලි නාට්‍යයක් ලෙසයි ඉදිරිපත් වුණේ. මෙයත් දෙවෙනිවර නිෂ්පාදනයක්. මේ නාට්‍ය තුනම මා කළ නිර්මාණ අතරින් ඉතාමත් හොඳ ප්‍රේක්ෂක ප්‍රතිචාර ලැබූ නිර්මාණ. එයයි මෙය තෝරාගැනීමට හේතුව.පළමු නාට්‍ය නිර්මාණයට වඩා දෙවන නිෂ්පාදනයේදී වෙනසක් කළාද?ලොකු වෙනසක් කළේ නැහැ. පළමු නිෂ්පාදනයට වගේම හොඳ ප්‍රතිචාර ලැබෙයි කියලා විශ්වාසයි. මට මතකයි නැට්ටුක්කාරී වේදිකා නාට්‍යයේ රුක්මණී දේවි රංගන ශිල්පිනියත් රංගනයෙන් එක්වන්න හිටියේ. නමුත් ඇයට එය මඟහැරුණා.නාට්‍යය වේදිකා ගත කළ දිනයේ රුක්මණි දේවි, එඩී සහ මම රාත්‍රී කෑමට ගියා. ඒ අවස්ථාවේ රුක්මණි දේවි මේ නාට්‍යය පිළිබඳ ලොකු ඇගැයීමක් කළා. ඇය මට කිව්වා නාමෙල් මම කවදාහරි මේ නාට්‍යයේ රඟපානවා කියලා. ඒත් අපේ අවාසනාවකට ඇයට ජීවිතයෙන් සමුගන්න වුණා.ඒ කාලේ නාට්‍යයක් පෙන්වලා අවසන් වූ දිනට පසුදාම පුවත්පතේ ඒ නාට්‍යය ගැන විචාරයක් යනවා. නැට්ටුක්කාරී නාට්‍ය පිළිබඳවත් හොඳ විචාර පළවුණා. එදා ඒක මට ‍විශාල ශක්තියක් වුණා ඉදිරි නිර්මාණකරණයට.අද තත්ත්වය එයට බොහෝ සෙයින් වෙනස් නේද?අද එහෙම විචාර පළවන්නේ හරි අඩුවෙන්. එය නිර්මාණකරුවාට විශාල පාඩුවක්. මමත් කාලයක් දිනමිණ පුවත්පතට නාට්‍ය විවේචන ලිව්වා. නාට්‍යකරුවන් දිරිගන්වන්න වගේම වැරැදි අඩුපාඩු හදාගන්නත් විවේචනය අත්‍යවශ්‍යයි.පවතින නාට්‍ය කලාව ගැන ප්‍රවීණයෙක් ලෙස ඔබ සෑහීමකට පත්වනවාද?කොහෙත්ම නැහැ. අද කලාව මුදලට යටවෙලා. මනුෂ්‍යත්වය ගැන ගැඹුරින් කියැවෙන නාට්‍ය බිහිවන්නේම නැහැ. ඒකාකාරී නාට්‍ය රැල්ලක් අද ති‍ෙයන්නේ. ප්‍රේක්ෂකයාගේ රසඥතාවය, රසවින්දනය මොට කරලා. දෙපිට කැපෙන කතා, ඕපාදූප, අසැබි වදන් තමයි අද හාස්‍ය කියලා තියෙන්නේ.පවතින දේශපාලනයට හිනාවීම පමණ ද හාස්‍ය කියන්නේ. ශාලාවෙන් එළියට එන ප්‍රේක්ෂකයාගේ හිතේ මම බැලුවේ නාට්‍යයක් ද කියන එකවත් රැඳිලා නැහැ. හාස්‍ය හෝ උපහාසයේ හෝ අර්ථයක් තිබිය යුතුයි.හාස්‍ය, උපහාසය බටහිර නාට්‍ය කලාව තුළ වුවත් ඉදිරිපත් කරන්නේ ප්‍රේක්ෂකයාට සිතන්න යමක් ඉතිරි කරමින්. අද උසස් නාට්‍ය කලාව වියපත් වෙලා. අද ප්‍රේක්ෂකයෝ නාට්‍ය බලන්න එන්නේ නළු නිළියෝ ප්‍රසිද්ධ නම් විතරයි.ටෙලිනාට්‍යයක දෙකක රඟපෑ පමණින් වේදිකාවට එන ඇතැම් නළු නිළියන්ට වේදිකාව ගැන කිසිම අවබෝධයක් නැහැ. අද තියෙන්නේ අමුතු හාස්‍යයක්. වේදිකා නාට්‍යවලටත් ඒකාධිකාරයක් ඇවිල්ලා. නාට්‍ය පෙන්වන්න වෙලා තියෙන්නේ දෙතුන් දෙනෙකුගේ පාලනය මත.ටෙලිනාට්‍යයක් හෝ චිත්‍රපටියක් කරන්න අදහසක් නැද්ද?එහෙම ආසාවක් තිබුණත්, නිර්මාණයක් කරලා එළියට දාන්න අවුරුදු 4, 5 ක් ගතවෙන එක ගැටලුවක්. මූල්‍ය දායකයන් සොයාගන්නත් අපහසුයි. ඒ වගේම රංගන ශිල්පීන්ව සොයා ගැනීමත් අපහසුයි. පුංචි තියටර් එකත් පවත්වාගෙන යන්නෙත් මගේත් මාලිනීගේත් රක්ෂණ ආවරණයෙන් ලැබෙන මුදලින්. අඩු මුදලට තියටර් එක දෙන්නේ පුංචි කලාකරුවන්ට නැගිටින්න අවස්ථාව දිය යුතු නිසා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408213</link>
    <topic>අපේ තියරිය රඟ නොපා රඟපෑම</topic>
    <author>තිලානි ශානිකා විතානාච්චි ඡායාරූප - මාලන් කරුණාරත්න</author>
    <content>යොවුන් නාට්‍ය උළෙල 27 සිට 29 දක්වාජර්මානු සංස්කෘතික මධ්‍යස්ථානයේදීඉන්ටර් ඇක්ට් ආර්ට් නාට්‍ය කණ්ඩායමේ නවතම කර්තව්‍ය වන බ්ලැක් බොක්ස් යොවුන් නාට්‍ය උළෙල මේ මස 27,28,29 දිනවල පස්වරු 3.00ට සහ 7.00ට ජර්මන් සංස්කෘතික මධ්‍යස්ථානයේදී පැවැත්වේ. නූතන ජර්මානු යොවුන් නාට්‍ය නිෂ්පාදන ත්‍රිත්වයක් රැගත් මේ නාට්‍ය උළෙලේ අධ්‍යක්ෂවරු දෙදෙනෙක් වන ශමික දිල්හාන් සහ රෙජී චන්දිම මේ නාට්‍ය උළෙල පිළිබඳ ‘රසමංජරිය’ ට අදහස් දැක්වූයේ මෙසේය.බ්ලැක් බොක්ස් යොවුන් නාට්‍ය උළෙලේ දී වේදිකා ගතවන නාට්‍ය මොනවාද?‘ඔබ සහ මම’, ‘කැම් ඇන්ඩ් ප්‍රෙඩා’, ‘බොක්සර්’ කියන වේදිකා නාට්‍ය ත්‍රිත්වයයි මෙහිදී වේදිකා ගතවෙන්නේ. ‘ඔබ සහ මම’ කියන්නේ ingeborg von Zadow ’s ගේ Me &amp; You කියන නාට්‍යයේ සිංහල පරිවර්තනයයි.එය අධ්‍යක්ෂණය කරන්නේ ඩී.කේ. ආටිගලයි. ‘කැට් ඇන්ඩ් ප්‍රෙඩා’ කියන්නේ ingeborg von Zadow ’s ගේ Katte &amp; Freadha නාට්‍යයේ පරිවර්තනයක් වන අතරම එය අධ්‍යක්ෂණය කරන්නේ ශාමික දිල්ශාන්. අනෙක් නාට්‍ය වන්නේ The Hart of Boxer නාට්‍ය ඇසුරෙන් රෙජී චන්දිම කරන ලද බොක්සර් නාට්‍යයයි. මේවා පිළිවෙළින් 27,28,29 කියන දිනවලදී වේදිකා ගත වෙනවා. මේ සියලුම නාට්‍ය පරිවර්තනය කරන ලද්දේ ජර්මානු නාට්‍ය ආශ්‍රයෙන්.යොවුන් නාට්‍ය නිෂ්පාදන ලෙසින් කරළියට පිවිසෙන අපගේ මේ නිර්මාණ එළි දකිනතුරු අප සිටින්නේ නොඉවසිල්ලෙන්. ඒ වගේමයි මේ නාට්‍ය ත්‍රිත්වය අපට ලෝකයේ ඕනෑම රටකට ගිහින් පෙන්වීමටත් හැකියි. ඒ සඳහා අවසරය ලැබීම අප ලැබූ ජයග්‍රහණයක්.නවක අධ්‍යක්ෂවරු ලෙස බ්ලැක් බොක්ස් වේදිකාවේ කටයුතු කිරීමේ දී ඔබ මුහුණ පෑ ගැටලු මොනවාද?අපි හැමෝම පුරුදු වෙලා ඉන්නේ ප්‍රොසීනියම් වේදිකාව මත කෙරෙන රංගනය නරඹන්නයි. නමුත් බ්ලැක් බොක්ස් වේදිකාවේදී සිදු වෙන්නේ ප්‍රේක්ෂකයා හා රංගය අතර ඇති හිඩැස අවම කිරීමයි.එතනදි අපි කරන දේ ප්‍රේක්ෂකයාට සමීපව දැනෙනවා. එහි වේදිකා රංගනයේදී අපි භාවිත කරන්නේ රඟ නොපා රඟපෑම කියන නන් ඇක්ටින් මෙතඩ් එකයි. මේ නිසා නළු නිළියන්ට වගේම ප්‍රේක්ෂකයන්ටත් මේ ක්‍රමය අලුත්ම අත්දැකීමක්. ඒ වගේම මේ ප්‍රේක්ෂාගාරයක ඉන්නේ ප්‍රේක්ෂකයන් සියයක් පමණ කුඩා පිරිසක්.එතනදි අපට කතා කරන්නට වෙන්නේ ඔවුන්ටයි. ඒ විතරක් නෙවෙයි අධ්‍යක්ෂකවරු විදියට අපිටත් ඒක අලුත් අභියෝගයක් වුණා. මෙතෙක් කල් ප්‍රොසීනියම් වේදිකාවත් සමඟ කටයුතු කළ අයව කොහොමද බ්ලැක් බොක්ස් වේදිකාවට රැගෙන එන්නේ කියන අභියෝගය අපට තිබුණා.ඒ වගේම මේ නාට්‍යවලට අප නළු නිළියන් තෝරා ගත්තේ වැඩමුළුවක් තියලා. අපට ඔවුන්ව මේ වේදිකාවට අනුගත කිරීම ලෙහෙසි පහසු වුණේ නැහැ. අවසානයේ අපට තරමක් හෝ ඒ පිළිබඳ ජයක් අත්කර ගැනීමට හැකි වූ බවක් සිතෙන්නේ මේ නාට්‍ය දෙස හැරී බලන මොහොතෙයි. අනෙක් කාරණය වෙන්නේ අධ්‍යක්ෂණය කියන්නේ අපට නුහුරු නුපුරුදු කාර්යයක් වීමයි.මේ නාට්‍ය උළෙලට ජර්මානු නාට්‍ය පමණක් තෝරා ගැනීමට විශේෂ හේතුවක් තිබුණාද?ලංකාවේ ඉන්න අපට ලෝකයත් සමඟ ගනුදෙනු කරන්න හැකි වෙන්නේ සෆීර් සර් නිසා. ඒ කොළඹ ජාත්‍යන්තර රංග කලා උළෙල ඔස්සේයි. ජර්මානු සංස්කෘතික මධ්‍යස්ථානයෙන් ජර්මානු නාට්‍යකරුවන්ගේ නාට්‍ය පිටපත් ලබා දෙන්නේ මේ හරහායි.ඒ ලැබුණු පිටපත් අපට ලබා දෙන්නට අපේ ගුරුතුමා තීරණය කරනවා. ඒ විදියටයි ජර්මානු නාට්‍ය අපට ලැබෙන්නේ. අධ්‍යක්ෂණය ගැන සිහින දකිමින් සිටින අපට මේ තීරණය අපූරු අවස්ථාවක් උදා කළා.ඒ වගේම මේ නාට්‍ය පිටපත්ම තෝරා ගැනීමට හේතුවුණු අනෙක් කාරණය වෙන්නේ නාට්‍ය පුහුණුවීම් මධ්‍යස්ථානයයි. අද වනවිට ලංකාවේ නාට්‍ය පුහුණු වීම් කරන්න ස්ථානයක් නොමැති අවස්ථාවක පුහුණුවීමේ මධ්‍යස්ථානයක් විදියට ජර්මානු සංස්කෘතික මධ්‍යස්ථානය අපට ලැබෙනවා.ඒ නිතරක් නොවෙයි නාට්‍ය උළෙල තැබීමටත් ඒ ස්ථානයම නොමිලේ ලබාදීමත් අගය කළ යුත්තක්. සෆීර් සර් මේ ස්ථානයත් සමඟ කටයුතු කරන්නේ වසර දාහතරක් තරම් කාලයක සිටයි. ඒ කාරණාත් සමඟ ලැබුණු මේ අවස්ථාව ඔහු අපට ලබා දෙනවා. ඔහු මේ නාට්‍ය උළෙල හරහා පසු පෙළක් නිර්මාණය කරනවා. විශේෂයෙන්ම තරුණ පරපුරට අතදීමක් ලෙසයි ඔහු මේ කටයුතුවල නියැළෙන්නේ.මේ නිර්මාණ අපේ සමාජයට අදාළ වෙන්නේ කොහොමද?මේ නාට්‍ය ත්‍රිත්වයෙන්ම කතාබහට ලක්වෙන්නේ තරුණ ගැටලු පිළිබඳයි. අද බොහෝ විට නොවන දෙයක් ලෙස අප දකින්නේ තරුණයන් හා ඔවුන්ගේ ගැටලු ඉලක්ක කර ගනිමින් නිර්මාණ බිහිවීමයි. ඒ නිසා මේ නිර්මාණ කුමන රටකට අයත් වුවත් යෞවනයන් නියෝජනය කිරීමම අපේ සමාජයට ගැළපීමට ඇති මූලික හැකියාව ලෙසයි අප දකින්නේ. අවසානයේ අපට කියන්නට තිබෙන්නේ එන්න අප සමඟ එකතුවෙලා යෞවනයන්ගේ ගැටලු පිළිබඳ කතා කරන යොවුන් නාට්‍ය උළෙල නරඹන්න කියලයි. ඒ අලුත් අත්දැකීම විඳගන්න කියලයි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408214</link>
    <topic>“35 වසරක අභිමානය සමඟින්සෙනෙහසේ ගී අසිරිය”</topic>
    <author>ඡායාරූපය හා සටහන සිරිපාල හල්වල</author>
    <content>ජාතික තරුණ සේවා සභාවේ බෙල්වුඩ් සෞන්දර්ය නිකේතනයෙන් කලා කෙතට දායාද කළ ගී පද රචක ගායන ශිල්පී සංගීතවේදී චන්ද්‍රසේන හෙට්ටිආරච්චි මහතා මෙරට ගීත ක්ෂේත්‍රයට කළ මෙහෙවර ඇගයීම සඳහා ලබන සැප්තැම්බර් 20 වැනි දින මහරගම ශ්‍රී ලංකා යූත් රඟහලේ දී නොමිලේ පැවැත්වීමට නියමිත “35 වසරක අභිමානය සෙනෙහසේ ගී අසිරිය ඔයා නිසා” නම් ගී ප්‍රසංගයේ මාධ්‍ය දැනුවත් කිරීමේ සුහද හමුව පසුගියදා කොළඹ ඩී. ආර්. විජයවර්ධන මාවතේ පිහිටි සීනෝර් හෝටලයේදී පැවැත්විණි.එහිදී ප්‍රවීණ ගායන ශිල්පී චන්ද්‍රසේන හෙට්ටිආරච්චි පැමිණ සිටි පිරිස හා මාධ්‍ය දැනුවත් කළ අයුරු මෙහි දැක්වේ. එම අවස්ථාවට සේනක උබයසිංහ, සීනෝර් හෝටලයේ කළමනාකාර අධ්‍යක්ෂ උජිත් අනුරාධ, ජාතික තරුණ සේවා සභාවේ සම සභාපති සෝමසිරි මැදගෙදර, එහි නියෝජ්‍ය අධ්‍යක්ෂ සුගත් හේවාපතිරණ, සභාපති ආර්. ඒ. ඩී. සිරිසේන යන මහත්වරු ද ඊට සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408215</link>
    <topic>සිසිර - අහස් වියන යටින්</topic>
    <author>චින්තා</author>
    <content>විසි පස් වසරකට ඉහත දී ගැයූ “දන ගාද්දි ඇවිදින්නට” ගීතයෙන් රසික හදවත් දිනූ ගායක සිසිර ප්‍රනාන්දුගේ එම “අහස් වියන යටින් ගී ඇල්බමය අද 21 වැනි දින සවස 6.30 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී එළි දැක්වීමට නියමිත ය.විශාරද නන්දා මාලනී, වික්ටර් රත්නායක, ටී.එම් ජයරත්න, අමරසිරි පීරිස්, චන්ද්‍රිකා සිරිවර්ධන යන ප්‍රවීණ ගායක ගායිකාවන්, කලාකරුවන් සහ විද්වතුන් රැසකගේ ප්‍රධානත්වයෙන් නවතම ගී ඇල්බමය එළි දැක්වීමට කටයුතු සූදානම් ය.දන ගාද්දි ඇවිදින්නට, වසන්තයේ මලක්, අහස් වියන යට,යන්න ලෝබයි, දිය ඇල්ල වගේ, කිරිකෝඩු පෙම්වතී, සුවඳ දෙතොල් පෙති, ඔබේ ලඟින්, සුවඳ මාත්‍රයක්, මල් පොහොට්ටුවක්, ගණදුරට සඳ, දිනකදි හමුවුණා, ගඟ හිනා නගන්නේ, නිල් ගගණ තලෙන්, සිතට නැගෙන, දේවතාවියේ, ආදරයට සීමා නෑ..යන ගීත සිසිර ප්‍රනාන්දුගේ හඬින් ශ්‍රවණය කිරීමට ගීත රසිකයින්ට අවස්ථාව ලැබී ඇත.සමන් අතාවුදහෙට්ටි, ප්‍රේමකීර්ති ද අල්විස්, සෙනරත් දයානන්ද, ශාන්ත කුමාර විතාන, බණ්ඩාර ඇහැලියගොඩ, කැලුම් ශ්‍රීමාල්, සනත් කුමාර පියතුමා, සමන් ඒකනායක, බන්දුල නානායක්කාරවසම් ඇතුළු ගී පද රචකයන්ගේ ගීත සිසිර ප්‍රනාන්දුගේ ගී ඇල්බමයේ ඇතුළත් වෙයි.රෝහණ වීරසිංහ, මහින්ද බණ්ඩාර, කලනි පෙරේරා, සුරේෂ් මාලියද්ද, තිස්ස සිරි පෙරේරා, නාලක අංජනකුමාර, දිනූෂ පීරිස්, අමරසිරි පීරිස් ඇතුලු ප්‍රවීන සංගීතඥයන් විසින් ‍නව ගී ඇල්බමය සඳහා සංගීතය නිර්මාණය කර තිබේ.“මට ගුවන් විදුලියෙන් ආරාධනයක් ලැබුණා ‘හඳ මාමා’ වැඩසටහන් සංවත්සරයට සහභාගී වන ලෙසට. දන ගාද්දි ඇවිදින්නට ගීතය ගායනා කිරීමෙන් වසර ගනණාවකට පසුව මම එහි දී ගීත ගායනා කළා. එදා ලැබුණු ප්‍රතිචාරයෙන් නැවත ගීත ගායනා කළ යුතු යැයි මට සිතුනා.වත්මන් ගී රැල්ලට හසු නොවී, 70 සහ 80 දශකයේ තිබුණු සංගීත රසය නැවතත් රසිකයින්ට අසන්නට සැළැස්විය යුතු යැයි මට සිතුණා. විශේෂයෙන්ම කිව යුතුයි මේ ගී ඇල්බමය නිකුත් කිරීමෙහි කිසිඳු වානිජ පරමාර්ථයක් මා තුළ නැති බව. නව ගී ඇල්බමයේ “අහස් වියන යට “ වෙනස් මුහුණුවරකින් ප්‍රතිනිර්මාණය වී තිබීම ද විශේෂත්වයක්.”</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408216</link>
    <topic>යුග මෙහෙවරක පෙරටුගාමියා</topic>
    <author>බන්ධුල ආර්. ගුලවත්ත</author>
    <content>යුග මෙහෙවරක පෙරටුගාමී සෙන්පතියකුවූ වියත් ගත්කතුවර ප්‍රවීණ ලේඛක අදීන පුවත්පත් කලාවේදී කරුණාසේන ජයලත් සූරීන්ගේ 20 වැනි ගුණ සමරුව අගෝස්තු 24 වැනි (ඉරිදාට) යෙදේ. 1928 ජනවාරි 10 වැනිදා කුඹුකේදී ජන්මලාභය ලැබූ කරුණාසේන ජයලත් විවිධ ක්ෂේත්‍ර කීපයක නියුක්තව සිට 66 වැනි විය පසුකරද්දී අප කිසිවකු නොපැතූ අවස්ථාවක 1994 අගෝස්තු 24 වැනිදා වැලිගම්පිටිය ‘අමරජය’ නිවෙසේදී දැයෙන් සමුගත්තේ ය.පාසල්වියේ පටන්ම අයුක්තියට, අසාධාරණයට එරෙහිව පොදු ජන අවශ්‍යතා උදෙසා පෙරමුණ ගත් ජයලත්ගේ මුළු ජීවිතයම ගෙවුණේ පොදු ජන අරගල‍යන් උදෙසාය. පාසල් වියේදී සමසමාජ ව්‍යාපාරයට බද්ධ වූ ඔහු හොරණ තක්ෂිලා විදුහල නිදහස් අධ්‍යාපනයේ හොරණ කේන්ද්‍රස්ථානය ලෙස ගොඩනඟන්නට අභීත මෙහෙවරක නියුක්ත වූයේය.එවකට බී. ටී. එස්. පාසලක් වූ තක්ෂිලා විද්‍යාලයේ අධීපතිවාදී පාලනයට එරෙහිව ශිෂ්‍ය සටන් ව්‍යාපාරය මෙහෙයවූ ඔහු ,තක්ෂිලා මධ්‍ය මහා විදුහල ගොඩනඟා නිදහස් අධ්‍යාපනය ස්ථාපිත කරමින් මුළු ප්‍රදේශයේම දරු දැරියන්ට නිදහස් අධ්‍යාපනයේ අරුණාලෝකය හිමිකර දෙන්නට පුළුල් මෙහෙවරක නියුක්ත වූයේය.එහෙත් ඔහුට තක්ෂිලා මධ්‍ය මහා විදුහල සෙවණේ රැඳෙන්නට ඉඩකඩ අහිමි විය. මරදානේ පෙම්බ්‍රොක් පෞද්ගලික විද්‍යායතනයට ඇතුළත්ව ඉංග්‍රීසි අධ්‍යාපනය වැඩිදුර හදාරා, බාධක කම්කටොලු රාශියක් මැද පුවත්පත් කලා වෘත්තියට පිවිසියේ ය.සූරියමල් ව්‍යාපාරය ඔස්සේ වමේ ගමන් මඟට බද්ධ වූ ඔහු ,හොරණ ප්‍රදේශයේ සමසමාජ නායකයන් සමඟ සමීප සබඳතා ගොඩනඟා ගනිමින් ධනපති විරෝධී, අධිරාජ්‍ය විරෝධී, රදල විරෝධී ජන අරගලය මුවහත් කළේය. 1947 පටන් පොදුජන අරගලයේ අසහාය නියමු‍වකු වූ ජයලත්,1956 පොදුජන විජයග්‍රහණය උදෙසා හොරණ ප්‍රධානව සමස්ත දේශයේම ජනතාවගේ පෙරමුණු බල ඇණිය සිය අභීත ලේඛන කලාවෙන් සහ චතුර කථිකත්වයෙන් සවි ශක්තිමත් කළේය.“සිංහල ජාතිය”, “පෙරමුණ”, “සරසවි සඳරැස” පුවත්පත් මඟින් ආරම්භ කළ පුවත්පත් කලා වෘත්තිය ඔස්සේ ලංකාදීප පුවත්පතට බැඳුණු ඔහු ,වාර්තාකරුවකු, භාෂා පරිවර්තකයකු, විශේෂාංග ලේඛකයකු, සිනමා විචාරකයකු වශයෙන් විවිධ පැතිකඩ ඔස්සේ අභීත ,අදීන ගමන් මඟකට පිවිස, නියෝජ්‍ය කර්තෘවරයකු ලෙස ලංකාදීප පුවත්පතෙන් මුළු මහත් ලංකාදීපය පුරා සදානුස්මරණීය නාමයක් ගොඩනඟා ගත්තේය.අවිවේකී පුවත්පත් කලා වෘත්තියේදී ලැබුණු සුළු විරාමය තුළ නවකතා ‍ක්ෂේත්‍රයට පිවිසි ජයලත් ,1962දී සුගත් - දම්මි අනුවේදනීය පෙම් කතා පුවත “ගොළු හදවත” ඔස්සේ පාඨක ලෝකයට ‍ජනගත කළේය.1962 වසරේ විශිෂ්ටතම නවකතාව වශයෙන් 1963දී රාජ්‍ය සම්මානය හිමි කරගත් ජයලත්ගේ ගොළු හදවත බොළඳ පෙම් කතාවක් ලෙස පේරාදෙණිය ගුරුකුලවාදින් නිර්දය විවේචනයට ලක් කළ බව අපි යළිත් සිහිපත් කරමු. පසුගිය පනස් වසර තුළ (1962 – 2012) ගොළු හදවත විශේෂයෙන් යොවුන් පරපුරට කෙතරම් සමීප වීද යත් දැනට 12 වැනි මුද්‍රණය ද පොත් අලෙවිසල් තුළ දක්නට ඇත්තේ ඉතා අහම්බෙනි.ගොළු හදවත නිසා ඉදිරි ගමන් මඟකට පිවිසි ජයලත් ,අසූව දශකය වන විට නවකතා පොත් 15ක් ලාංකේය සිංහල නවකතා ‍ක්ෂේත්‍රය උදෙසා තිළිණ ක‍ළේය. ‘ගොළු හදවත’, ‘ගැහනු ළමයි’, ‘යහළු යෙහෙළි’, ‘රිදී නිම්නය’ පොත් හතරම රාජ්‍ය සාහිත්‍ය සම්මානයෙන් පිදුම් ලැබීය. “ගොළු හදවත”, “ගැහැනු ළමයි”, “රිදී නිම්නය” සිනමා පට වශයෙන් සුවිශේෂි ජනප්‍රියතාවකට බඳුන් විය; සුවිශේෂි ඇගයුම්වලට ලක් විය.ජයලත්ගේ නවකතා සිංහල සාහිත්‍ය ‍ක්ෂේත්‍රය තුළ කෙතරම් ජනාදරයකට ලක්වීද යත්, ජයලත්ගේ අකුරු හයේ දරුවන් පහළොස් දෙනා අදත් එක ම පොත් අලෙවිහලකින් මිලදී ගැනීමට නැති බව පාඨකයෝ පවසති. ජයලත් 1967දී ‘සාහිත්‍ය කලාව සහ ජනතාව’ පොත ලියා අපේ රටේ සමාජ දේශපාලන සංස්කෘතික අරගලයේ මූල බීජ විවරණය කළේය.බණ්ඩාරනායක දර්ශනය කාණ්ඩ දෙකක් යටතේ පරිවර්තනය කළ ඔහු ,‘චරකය සහ ගොයම් කෙත’ ද සිංහල පාඨක ජනතාවට හඳුන්වා දුන්නේය. 1990 දී ‘කාන්තා විමුන්ති අරගලය’ පළ කළ ජයලත් ,කාන්තාවන්ගේ ශ්‍රමය සූරා කෑම පිළිබඳ විමසුමක් කළේ ය. නූතන මහාවංසය, ජයලත්ගේ ජීවිත කතාව ආදී පොත් කිහිපයක් සිය ජීවිතයේ අවසාන භාගයේදී කරුණාසේන ජයලත් ලියමින් සිටියේය.1967දී පමණ ලංකාදීපයෙන් ජයලත් ඉල්ලා අස්වූයේ ප්‍රතිගාමිත්වය විසින් ඔහුට කරන ලද සියුම් කෙ‍නෙහෙලි ඉවසා සිටීමේ සීමාව ඉක්මයාමත් සමඟ ය. ඉන්පසු ශ්‍රී. ල. නි. ප. යේ නිල පුවත්පත වූ සිරිලක පුවත්පතෙහි ප්‍රධාන කර්තෘ ධුරය දැරුවේය. එතැන්හිදීත් ඔහුට බාධක රාශියකට මුහුණ දීමට සිදුවිය.1984 ජනවාරි 22 වැනිදා ශ්‍රී ලංකා මහජන පක්ෂය ආරම්භ විය. ජයලත් උප සභාපති ධුරයකට පත් විය. නිල පුවත්පත වූ ‘දිනකර’ කර්තෘ ධුරය ඔහු හෙබවූයේ බාධක රාශියක් මධ්‍යයේ ය. ඉන් පසු ‘ඇස’ පුවත්පත්හි ප්‍රධාන කර්තෘ ධුරය දරා එතැනින් ද ඉවත් වූයේය. ඉන් පසු ඔහු පුවත්පත් කීපයකට සතිපතා නවකතා කීපයක් ලිව්වේය. නිදහස් මතධාරියකු ලෙස ජීවත්වූයේ ය.1947 සහ 1952 මැතිවරණ ප්‍රචාරක ව්‍යාපාරයට සම්බන්ධ වූ ජයලත් ,1956 ජන අර‍ගලය ශක්තිමත් කර විජයග්‍රහණය දක්වා ඉදිරි ගමන් මඟට දායක වූයේය. රයිගම්පුරවරය ප්‍රධානව හොරණ යූ. ඇන්. පී. විරෝධි බල කඳවුර ශක්තිමත් කළ ජයලත්ට 1965 මැතිවරණයෙන් හත් හවුල ජයග්‍රහණය කිරීමෙන් පසු බාධක කම්කටොලු රාශියකට මුහුණ පෑමට සිදුවිය.1970 සමගි පෙරමුණේ විජයග්‍රහණය උදෙසා දීපව්‍යාප්ත මෙහෙවරක නියුක්ත වූයේ සිය අදීන චතුර කථිකත්වය උපයෝගි කර ගනිමිනි. එහෙත් ඔහුගේ දේශපාලන විරුද්ධවාදීන් ක්‍රියාත්මක කළ සූක්ෂ්ම කුමන්ත්‍රණයකින් ජයලත් සිරභාරයට පත්විය. 1971 අසාර්ථක කැරැල්ලට ජයලත් ද සම්බන්ධ යැයි රට පුරා ප්‍රචාරය විය. ඔහු වැලිකඩ සිරගෙදරින් විද්‍යාලංකාර විශ්වවිද්‍යාලයේ සිර කඳවුරට මාරු කළේය. මාස අටක් එහි දුක් ගැහැට මැද කල්ගෙවූ ජයලත් එම විරාමය තුළ ‘රිදී නිම්නය’ සහ ‘කුල කුමරියෝ’ නවකතාව ලියා හමාර කළේය.ශ්‍රීලනිපයෙන් මහත් ප්‍රයෝජන ගත් බොහෝ දෙනා අවස්ථාවෝචිතට 1977දී කඳවුර මාරු කරද්දී ,ජයලත් සුපුරුදු ජනතාවාදී ගමන් මඟ ශක්තිමත් කරමින් ඉදිරියේ දී මුහුණ දෙන අනතුරට අභියෝගව මුහුණ දෙමින් පක්ෂ නායිකා සිරිමාවෝ බණ්ඩාරනායක මැතිනිය සමඟ ශ්‍රීලනිපයේ ප්‍රචාරක කටයුතු උදෙසා රට වටා ගියේය.1977 ජූලි 22 වැනිදා පැවැති මහා මැතිවරණයෙන් ශ්‍රී.ල.නි.ප. ය අන්ත පරාජයකට ලක් විය. ජයලත්ගේ දේශපාලන ගමන් මඟ ආරම්භ කළ හොරණ ආසනය ද පරාජයට ලක්වීමත් සමඟ ජයලත්ගේ දේශපාලන සතුරෝ ජයලත් සොයා පොකුණුවිට ‘අමරජය’ නිවෙසට හඹා ආහ.නිවෙස සහ පුස්තකාලයෙන් අඩක් ද ගිනිබත්විය. කලක් නිහඬව සිටි ජයලත් යළිත් ශ්‍රී ලංකා මහජන පක්ෂය සමඟ එක්ව එම පක්ෂයේ ජනතා ජයග්‍රහණය උදෙසා ඇප කැප විය. 1987දී ක්‍රියාකාරී දේශපාලනයෙන් සමුගත් ජයලත් ,යළිත් දේශපාලන පිටියට අවතීර්ණ වූයේ 1994 මහා මැතිවරණයේදී ය. ජයලත් කළුතර දිස්ත්‍රික්කයෙන් මැතිවරණයට ඉදිරිපත් කිරීමට ඔහුගේ හිත මිතුරෝ සැලසුම් කළ ද එම ප්‍රයත්නය ද අසාර්ථක විය.නිදහස් කලා සන්ධානය සමඟ පොදු ජන එක්සත් පෙරමුණ ජයග්‍රහණය කිරීම උදෙසා රට වටා ගිය ජයලත්, 1994 අගෝස්තු 16 වැනිදා ලැබූ විජයග්‍රහණයෙන් අසීමිත සතුටක් ලබා ගත්තේ පොදු ජන කඳවුර යළිත් ලැබූ විශිෂ්ට ජයග්‍රහණය සිහිපත් කරමිනි. ගතවූයේ හරියට ම දවස් අටක් පමණි. හදිසියේ රෝගාතුරවූ ජයලත් 1994 අගෝස්තු 24 වැනි දින නිහඬව නික්ම ගියේ දහස් සංඛ්‍යාත හිතවතුන්ගේ උණු කඳුළු මධ්‍යයේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>21</day>
    </date>
    <link>http://www.dinamina.lk/2014/08/21/_art.asp?fn=f1408217</link>
    <topic>මං රටට නිවැරැදිව සේවය කළා</topic>
    <author/>
    <content>අධ්‍යාපන ක්ෂේත්‍රයේ වසර 35ක කාලයක් සේවය කර ඇති කේ. ඩී. ආරියදාස මහතා එවකට උපකෘත පාසලක් වූ රත්නපුරයේ සීවලී විද්‍යාලයේ ගුරුවරයකු ලෙස අධ්‍යාපන සේවය ආරම්භ කළේය. නුගවෙල මධ්‍ය මහා විද්‍යාලයේ ගුරුවරයකු ලෙස සේවය කළ ඒ මහතා අධ්‍යාපන දෙපාර්තමේන්තුවේ අධ්‍යාපන අධ්‍යක්ෂ හා නියෝජ්‍ය අධ්‍යාපන අධ්‍යක්ෂ ජෙනරාල් තනතුරු දැරීය.අධ්‍යාපන ග්‍රන්ථ ප්‍රකාශන මණ්ඩලයේ ලේකම් ලෙසත්, පසුව විෂය මාලා සංවර්ධන මධ්‍යස්ථානයේ අධ්‍යක්ෂකවරයා ලෙසත්, අධ්‍යාපන අමාත්‍යාංශයේ අතිරේක අධ්‍යාපන අධ්‍යක්ෂ ජෙනරාල්වරයා වශයෙන්ද සේවය කළේය.විවිධ ග්‍රන්ථ රැසක් ලියා පළකර ඇති ආරියදාස මහතා, 2001 වසරේදී රාජ්‍ය සාහිත්‍ය සම්මානයෙන් පිදුම් ලැබීය. අධ්‍යාපන ප්‍රතිසංස්කරණ කළමනාකරණ හා පුහුණු ගුරුවරුන්ගේ සේවාව පිළිබඳ ඒ මහතා ලියූ ග්‍රන්ථ යුනෙස්කෝව මගින් පිළිගෙන පළකර තිබේ.අධ්‍යාපන ක්ෂේත්‍රයේ උන්නතියට සිතට එකඟව සියලු බලපෑම්වලින් මිදී විශාල සේවයක් කළ ඒ මහතා, 1979 වසරේදී රාජකාරිය ඉටු කිරීමට ඉදිරියට තවත් වසර 4ක් තිබියදී විශ්‍රාම ගැනීමට ගත් තීරණය එදා සිටි අධ්‍යාපන ඇමැතිවරයාට දුන් කනේ පහරකි.සිය වරද නිවැරැදි කර ගෙන ඇමැතිවරයා ආරියදාස මහතාට යළිත් සේවයට ඇරැයුම් කළද එය පිළිගත්තේ නැත. පසුව ඒ මහතා පෞද්ගලික අංශයේ වසර 15ක සේවා කාලයක් ද ඉටු කර දැන් විශ්‍රාම ගොස් සිටී.ලන්ඩන් විශ්වවිද්‍යාලයෙන් බී. ඒ. ගෞරව පළමු පන්තියේ උපාධියක්ද, එම්. ඒ. (ශාස්ත්‍රපති) උපාධියක් ද, පශ්චාත් උපාධි අධ්‍යාපන ඩිප්ලෝමා (ලංකා) සහතිකයක් ද හිමි ආරියදාස මහතා දැනට 92 හැවිරිදි වියේ පසුවේ.ආරියදාස මහතා සිය මතක සටහන් මෙසේ සිහිපත් කළේය.“මම ඉගෙන ගත්තේ පානදුරේ ශාන්ත ජෝන් විද්‍යාල පද්ධතියට අයත් පිරිමි පාසලේ එහි කොලීජියට ගියේ වත්පොහොසත් කම් ඇති අයයි. Boys school නමින් හැඳින්වූ පිරිමි පාසලේදී මට වසර තුනකදී ඩබල් ප්‍රමෝෂන් ලැබුණු නිසා, කනිෂ්ඨ පාඨශාලා සහතික විභාගයෙන් සමත්ව කොලීජියට යාමට ශිෂ්‍යත්වයක් ලැබුණා.එහිදී ලන්ඩන් මැට්‍රිකියුලේෂන් විභාගයෙන් පළමු පෙළ සාමාර්ථයක් ලබාගත් මම ලන්ඩන් ඉන්ටර් ආර්ට්ස් විභාගයට පෙනී සිටියේ තනිව පුද්ගලිකව අධ්‍යාපන කටයුතු කරලයි. පසුව මට ශාන්ත ජෝන් විදුහලේම ඉගැන්වීමට අවස්ථාව ලැබුණා.රජයේ ලිපිකාර සේවා විභාගය සමත් වූ පසු ස්වදේශ කටයුතු භාර ඇමැති කාර්යාලයේ මාස කිහිපයක් සේවය කළා. ලන්ඩන් ඉන්ටර් ආර්ට්ස් විභාගයට මළ භාෂාවක් ඉගැනීම අනිවාර්ය වූ නිසා, මහානායක ධුරයට පත් ලබුගම ලංකානන්ද මාහිමියන්ගෙන් මම පාලි භාෂාව ඉගෙන ගත්තා. අනෙක් විෂයයන් වූයේ ගණිතය, යුරෝපා ඉතිහාසය හා සිංහලයි.ඇබෑර්තුවක් ඇති බවට සඳහන් දැන්වීමකට අනුව අයදුම් කර මා රත්නපුරේ සීවලී විද්‍යාලයේ සිංහල හා පාලි ඉගැන්වූවා. ඒ 1944 සිට 47 යුද්ධ කාලයේ. කෞතුකාගාර පුස්තකාලය කොළඹ සිට පැල්මඩුල්ලට රැගෙන ඒම මට වාසනාවක් වුණා.සෙනසුරාදා හා ඉරිදා මම පැල්මඩුල්ලට ගොස් පොත් කියැවූවා. මේ වනවිට ලන්ඩන් විශ්වවිද්‍යාලයේ බී. ඒ. (ගෞරව) උපාධිය හදාරමින් සිටියේ. 1947දී මම උපාධිය දිනා ගත්තේ පළමු පන්තියේ ගෞරව සාමාර්ථයක් සමඟයි. මෙය කිසිවකු අපේක්ෂා නොකළ තත්ත්වයක්.මා ලද සමාර්ථය හා මගේ අධ්‍යාපන පසුබිම ගැන දන්වා ඒ කාලයේ ලංකා විශ්වවිද්‍යාලයේ උපකුලපතිව සිටි ශ්‍රීමත් අයිවර් ජෙනිංස් මහතාට ලිපියක් ලියා ශාස්ත්‍රපති උපාධියට ඉගෙන ගැනීමට අවස්ථාවක් ඉල්ලා සිටියා. මට ඊට අවස්ථාව ලැබුණා. මෙහිදී, පසුකලෙක මහාචාර්යවරුන් වූ ඩී. ඊ. හෙට්ටිආරච්චි හා නන්දදේව විජේසේකර යන මහත්වරුන් ඇසුර මට බොහෝම ඉවහල් වූවා.මේ වනවිට මුදල් අග හිඟකම් දැනෙන්නට වූ නිසා කොළඹ රැකියාවක් කළ යුතුය කියන අදහස ඇති වුණා. ඉංග්‍රීසි, සිංහල භාෂාවල හසල දැනුමක් ඇති අය ලේක්හවුස් ආයතනයේ ඩේලිනිව්ස් පුවත් පතට බඳවා ගන්නා බව සඳහන් දැන්වීමකට අනුව මමත් අයැදුම් කළා. සම්මුඛ සාකච්ඡාවකට කැඳවා තිබුණේ මමත්, ටාර්සි විට්ටච්චි මහතාත් පමණයි.එස්මන්ඩ් වික්‍රමසිංහ මහතා අප ඩී. ආර්. විජේවර්ධන මහතා ළඟට රැගෙන ගියාම වැටුප කීයක් අපේක්ෂා කරනවාද කියා විමසීමක් කළා.විට්ටච්චි මහතා පැමිණ සිටියේ බැංකුවක නිලතල අතහැර නිසා ඔහු දුන් පිළිතුරු සලකා බලා මුල් වැටුප ලෙස රුපියල් 430ක් ප්‍රමාණවත් ද කියා විජේවර්ධන මහතා ඇසුවා. ඒ 1947දී. ඉමහත් ප්‍රීතියට පත් අප ඊට කැමැති වූවා.කිසියම් දිනෙක කර්තෘ ධුරයට පත් කිරීමේ අදහසින් මා ලේක්හවුස් ආයතනයට බඳවා ගත් බව තේරුම් ගියා. ලොකු මුදලක් ලැබුණත් ඉගැන්වීමට මා ප්‍රිය කළ නිසා, මා ගුරු පත්වීමක් ලබාගෙන නුගවෙල මධ්‍ය මහා විදුහලට පත්වීමක් ලබා ගෙන ගියා. එස්මන්ඩ් වික්‍රමසිංහ මහතා මගේ තීරණයට දොස් කීවා.ඒ කාලයේ අධ්‍යාපන අධ්‍යක්ෂවරයා වූයේ වොල්වින් ඒ. ද සිල්වා මහතායි. දිනක් මා උගන්වමින් සිටියදී පන්තියට පැමිණ මගේ සුදුසුකම් විමසා සිටියා. එතුමාත් පානදුර ශාන්ත ජෝන් විදුහලේ අධ්‍යාපනය ලබා තිබූ නිසා, සතුට පළ කළා.දැන්වීමකට අනුව අධ්‍යාපන දෙපාර්තමේන්තුවේ පාඨශාලා පරීක්ෂක ධුරයකට අයැදුම් කළා. මා තෝරාගෙන පුත්තලමට පත්කළා. මේ වනවිට මගේ වයස අවුරුදු 25ක් පමණ ඇති. ඉතා දුෂ්කර ප්‍රදේශයක් වූ පුත්තලමට විශාල පාසල් ප්‍රමාණයක් අයත් වුණා.1950දී මා පානදුර මණ්ඩලයට මාරුකළා. ඊට පසු ගම්පහ කොළඹ වැඩ කළා. මම පුත්තලමේ සිටි කාලයේදී දිගන්නෑව පාසලට ගියා. වේලාව 11.30ට පමණ ඇති. යනකොට දකින්නට ලැබුණේ පාසලක් නොව, දන්සලක්. පාසල් දරුවන් ඉතා හොඳ එනම් බත් එළවළු සහිත ආහාර වේලක් කමින් සිටි නිසා, විදුහල්පතිවරයාගෙන් ඒ ගැන විමසුවා. මේ දුප්පත් ළමයි මොකුත් කාලා නොවෙයි එන්නේ. කෑම නැතිනම් ළමයින් එන්නෙ නැහැ.” කියා විදුහල්පති සේනාරත්න මහතා පිළිතුරු දුන්නා.“බත් දෙන්න දෙපාර්තමේන්තුව මුදල් දෙන්නේ නැහැ නේද” කියා විමසූවිට “අපට ළමයින් නැහැ. අපේ කුඹුරුවලින් ගන්න හාල් මේ ළමයින්ට දෙන්නේ” කියා විදුහල්පතිවරයා කීවා.පසුකලෙක කොළඹ අලුත්කඩේ විදුහලක විදුහල්පතිවරයකුට විරුද්ධව නාගරික මන්ත්‍රී ආර්. ප්‍රේමදාස මහතා එවා තිබූ පෙත්සමක් වි‍භාග කිරීමට ගිය විට එහි සිටියේ සේනාරත්න මහතායි.පාසල් රජයට පවරා ගැනීමේ කටයුතුවලට සක්‍රීයව දායක වූණා. අපට තර්ජනත් තිබුණා. නමුත් එවකට අධ්‍යාපන ඇමැතිව සිටි බද්උද්දීන් මොහොමඩ් මහතා සෘජුව සිටි නිසා අපට ශක්තියක් වුණා.අධ්‍යාපන අධ්‍යක්ෂවරයා ලෙස මාතර සේවය කළ සමයේ විදුහලක ලොග් ප්‍රශ්නයක් මතුවුණා. ප්‍රශ්නය විසඳීමට පරීක්ෂණයක් කිරීමට දින පැමිණි පණිවිඩකරුවෙක් පරීක්ෂණයට යාමට පෙර තමා හමුවීමට එන‍ ලෙස එවකට ඇමැතිවරයකු වූ මහානාම සමරවීර මහතා දන්වා සිටියා.සිදුවන්නේ කුමක්දැයි අවබෝධ වීම නිසා මා ඇමැතිවරයා හමුනොවී විදුහලට ගොස් පරීක්ෂණය පවත්වා අවශ්‍ය පියවර ගෙන මාතර තානායමට පැමිණියා. ඇමැතිවරයා මුණ ගැසුනෙමි. ඇමැතිවරයා මා හඳුනා ගැනීමට හැකි තත්ත්වයක නොවූ අතර කිසිවක් විමසුවේද නැහැ.එදිනට පසුවද මේ පිළිබඳ ඇසුවේ නැහැ. මා එදින ගත් ක්‍රියාමාර්ග නිසා මේ පාසල යථා තත්ත්වයට ගෙන ඒමට හැකි වූණා. මම හලාවත සිටියදී විදුහල්පතිවරයකුට පහරදුන් උප ගුරුවරයකුට එරෙහිව පරීක්ෂණයක් පවත්වලා, ඔහු මාරු කළා. ඊට එරෙහිව මේ චූදිත ගුරුවරයා සිය ඥාතියකු වූ හිටපු කථානායකවරයකු මගින් මට බලපෑම් කළා.මා ඊට යටවූයේ නැහැ. පසුව මා කොළඹට මාරු කළද යළිත් අවස්ථාවක අධ්‍යාපන ඇමැති ඊරියගොල්ල මහතා මා හලාවත අධ්‍යක්ෂවරයා ලෙස පත් ක‍ළා. මට බලපෑම කළ දේශපාලකයා පසුව සුහදව කටයුතු කළා.අධ්‍යාපන සියවස සැමරුම් උත්සවය සංවිධානය කිරීමේදී මට ඊරියගොල්ල ඇමැතිතුමා සමඟ ගැටෙන්න සිදු වුණා. වරක් ඇමැතිවරයා මගේ ඇඟට කඩාපැන්නා. ඊට හේතුව අනෙක් නිලධාරීන් මෙන් මා හවසට ඇමැතිවරයාගේ නිවෙසට නොයාමයි. නිලධාරින් එසේ නොකළ යුතු බවයි මගේ අදහස.රාජකාරි අවශ්‍යතාවකට ‍හැර ඇමැතිවරයාගේ නිවෙස්වලට යාම සුදුසු නෑ. එහෙත් ඊරියගොල්ල මහතා දෙන නියෝග වැරැදි බව පෙන්වා දුන්විට, නිහඬව සිටි අතර, නිලධාරීන් පසුපස හඹා ගියේ නැහැ.කළුතර අධ්‍යක්ෂවරයාව සිටියදී තැපැල් කාර්යාලවල පැවැති වැඩ වර්ජනයක් නිසා ගුරු වැටුප් ගෙවීම ප්‍රශ්නයක් වුණා. මම විදුහල්පතිවරුන් කැඳවා විදුහලේ සියලු ගුරු වැටුප් එක චෙක්පතක් මගින් ගෙවීමට පියවර ගත්තා. ඊට බැංකුවේද සහාය ලැබුණා.මුදල් ගෙවීමේදී කිසිදු ප්‍රශ්නයක් ඇති වුණෙත් නෑ. ප්‍රධාන ගණකාධිකාරිවරයාගෙන් උපදෙස් ලබා නොගැනීම ගැන ප්‍රශ්න කළේ අනව‍ශ්‍ය වගකීමක් ගත්තේ ඇයි කියා විමසමිනුයි. මම ඔවුන්ට කරුණු පැහැදිලි කළා. පසුව මගේ ක්‍රියාව ප්‍රශංසා කර අමාත්‍යාංශයේ ලේකම් ඩී. ජී. දයාරත්න මහතා ලිපියක් නිකුත් කළා.අගලවත්ත ප්‍රදේශයේ විදුහලක මුල් ගුරුවරයෙක් පැමිණ වෙනත් විදුහලක නමක් කියා ඊට මාරුවක් ඉල්ලා සිටියා. අසනීප තත්ත්වය නිසා කඳු නැගීමට නොහැකි බවට ඔහු කරුණු දැක්වූවා. කඳු පහළක විදුහලක් ලබාදීමෙන් පසු පැමිණි පිරිසක් ඇමැතිවරයා නියමයෙන් දී ඇති මාරුව වෙනස් කළේ ඇයි දැයි විමසුවා.අපි බලාගන්නම් කියා මේ පිරිස් ගිය පසු ඊරියගොල්ල මහතාම දුරකථනයෙන් අමතා මම නියම කරන මාරු මගෙන් අහන්නේ නැතුව වෙනස් කරනවා නේදැයි ප්‍රශ්න කළා. විදුහල්පතිවරයා 55 හැවිරිදි හෘදයාබාධිත පුද්ගලයකු බව මා කීවිට, 55 ඉක්මවා සිටී නම් මාස 3ක් කල්දී ඔහු විශ්‍රාම ගන්වන්න කියා ඇමැතිවරයා අණ කළා.මේ බව දැනුම් දුන් විට විදුහල්පතිවරයා හඬාවැටෙන්නට වුණා. ඇමැතිවරයාගේ අණ පසෙක දමා මේ විදුහල්පතිවරයාට පානදුරේ පාසලකට මාරුවක් හදා දී, ඉදිරියේ සිදු වන දේ පිළිබඳ බලා සිටියා. ඒත් ඇමැතිවරයා මේ පිළිබඳ පසුව විමසීමක් කළේ නෑ.දිනක් රාජකාරි කටයුත්තකට විදේශගතව පැමිණෙද්දී, කටුනායක ගුවන්තොටුපොළේදී තවත් පිරිසක් මා අසලට පැමිණියා. තරුණයෙක් “මා හඳුනනවාදැයි” විමසුවා.මා කිසිවක් කියාගත නොහැකිව සිනාසෙද්දි, ‘ආරියදාස මහතා තමයි මට මුල් පත්වීම දුන්නේ මං දැන් නියෝජ්‍ය ඇමැතිවරයෙක් කියා ඔහු කිව්වා. ශිෂ්‍ය ගුරු පත්වීමක් ලබා ගැනීමට හලාවත අධ්‍යාපන කාර්යාලයට පැමිණියාම සර් මගේ සුදුසුකම් බලලා එවේලේම මගේ අතට පත්වීම දී යන්න පාසලක් ලබාදුන්නා යැයි නියෝජ්‍ය ඇමැතිවරයා නිහතමානීව කිව්වා.එම ප්‍රකාශය ගැන මට ඇත්තේ සතුටක්. මගේ එම ක්‍රියාව නිසා ගුරුවරුන්ට නිලධාරින් පසුපස යාමට අවශ්‍ය වුණේ නෑ. අත්දැකීම මත මා ගත් එම ක්‍රියාමාර්ගයට විරුද්ධවීමට කිසිම හේතුවක් තිබුණෙත් නෑ.නිශ්සංක විජේරත්න මහතා ඇමැතිවරයා ලෙස සිටියදී පුද්ගලයන් මාරුකරන, වැඩ තහනම් කරන නියෝග පිළිබඳ ප්‍රශ්න මතුවුණා. ඇමැතිවරයකුගේ වැරැදි නියෝග පිළිබඳ කරුණු වටහා දී ඒවා නිවැරැදිකර ගැනීමට මම කටයුතු කළා. බොහෝ ඇමැතිවරු කරුණු පිළිගෙන වැරැදි නියෝග හකුලා ගත්තා.එසේත් බැරිම අවස්ථාවේදී, විශ්‍රාම ගෙන ඉන් ඉවත් වුණා. ඇමැතිවරුන්ගේ අණ නොතකා අවදානමට මුහුණ දෙමින් ගුරුවරුන්ට අවැඩක් නොවන පරිදි හිතට එකඟව නිවැරැදිව ක්‍රියා කිරීම නිසා මට දීර්ඝායුෂ විඳීමට හැකියාව ලැබුණා.එහිදී මගේ බිරිය හේමා ආරියදාස මහත්මියගෙන් ලද සහයෝගය මිල කළ නොහැකියි. පානදුර ශ්‍රී සුමංගල බාලිකා විදුහලේ අධ්‍යාපනය ලත් ඇය ගුරුවරියක්. ඇය හමුවනතුරු විවාහ පත්වීම ගැන මා තුළ සිතුවිල්ලක් තිබුණේ නෑ. පුත්තලමේ සිට මා පානදුරයට මාරු කරන ලද්දේ ඇය මුණගැස්වීමටදෝයි මට නිතර සිතුණා.දරුවන් සිව් දෙ‍නකුගේ පියකු වූ මා දරුවන් මුනුබුරන් පමණක් නොව මුනුබුරු මිනිපිරියන්ගේ දරුවන් දැකීමට තරම් වාසනාවන්ත වූයේ හිතට එකඟව නිවැරැදිව කටයුතු කළ නිසායි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_7</link>
    <topic>ලෝක ආර්ථිකය නැංවීමට සුවිශේෂි වැඩපිළිවෙලක්</topic>
    <author>උමේෂා සිරිවර්ධන</author>
    <content>[2014-08-22 ප.ව 15.30]ලෝක ආර්ථිකය ගොඩනැංවීමට ලෝක ආහාර හා කෘෂිකර්ම සංවිධානය ගෙනයන වැඩපිළිවෙලෙහි සුවිශේෂි කාර්යභාරයක් ශ්‍රී ලංකාවට හිමිව තිබේ.ධීවර හා ජලජ සම්පත් අමාත්‍ය වෛද්‍ය රාජිත සේනාරත්න මහතා මේ බව ප්‍රකාශ කළේ ජා ඇල කොටුගොඩ පැවැති උත්සවයකදීය.මෙහි පළමු අදියර යටතේ වූ නියමු ව්‍යාපෘතිය ශ්‍රී ලංකාවට හිමි වී ඇති බව අමාත්‍යවරයා එහිදී වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_6</link>
    <topic>ගම්පහ - කොළඹ ශ්‍රී ලංගම බස්රථ ධාවනයට</topic>
    <author>බිනාලි රාජපක්ෂ</author>
    <content>[2014-08-22 ප.ව 14.30]ධාවනය නතරවී තිබූ මාර්ග අංක 200 ගම්පහ - කොළඹ ශ්‍රී ලංගම බස්රථ ධාවනය ඉකුත් සතියේ සිට නැවත ආරම්භ කොට ඇත.පසුගිය කාලය තුළ නිරන්තරයෙන් පාඩු ලැබීම නිසා බස් ධාවන කටයුතු අඩාලවෙමින් තිබිණ. ගතවූ දින කිහිපය තුළ ලංගම බස් ධාවනය සීග්‍ර ප්‍රගතියක් ලබා ඇතැයි බස් මගීහු පවසති.ගම්පහ කොළඹ මාර්ගයට අමතරව ගම්පහ - කඳාන, ගම්පහ - මීගමුව, ගම්පහ - නිට්ටඹුව යන ප්‍රධාන මාර්ගවල ලංගම බස් ගමනාගමනය දැන් විධිමත් වී ඇතැයි වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_5</link>
    <topic>ආබාධිතයින්ට ස්වයංක්‍රීය රෝද පුටුවක්</topic>
    <author>රේණුකා හේවාපතිරණ</author>
    <content>[2014-08-22 පෙ.ව 13.30]ආබාධිත පුද්ගලයින් සඳහා නවීන පහසුකම් රැසකින් සමන්විත ස්වයංක්‍රීය රෝද පුටුවක් නිර්මාණය කර තිබේ. ඔරුගොඩවත්ත කාර්මික තාක්ෂණ ආයතනයේ ඉගෙනුම ලබන ලහිරු නිරන්ජන් සිසුවා මෙය නිර්මාණය කර ඇත. මෙම නවතම රෝද පුටුව මේසයක්, විදුලි පංකාවක් සහ විදුලි ආලෝකය ඇතුළු පහසුකම් රැසකින් සමන්විතය. ආබාධිතයින් හට කිසිවකුගේ ආධාරයකින් තොරව තරප්පු නැගීමට, සිට ගැනීමට මෙන් ම නිදා ගැනීමට ද මෙමගින් හැකියාව ඇති බව ඔහු පවසයි. මේ පිළිබඳ වැඩිදුර තොරතුරු නවයුගය මීළග කලාපයේ පළවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_4</link>
    <topic>පරිසර ආරක්ෂණයට දේශන මාලාවක්</topic>
    <author>බිනාලි රාජපක්ෂ</author>
    <content>[2014-08-22 පෙ.ව 11.30]පරිසර සංරක්ෂණ ක්‍රියාවලිය පිළිබඳ සමෘද්ධි සංවර්ධන නිලධාරින් දැනුවත් කිරීමේ දීපව්‍යාප්ත වැඩසටහන් මාලාවක් මධ්‍යම පරිසර අධිකාරිය මඟින් සංවිධානය කර තිබේ.ඒ අනුව මෙහි ප්‍රථම වැඩසටහන හෙට බත්තරමුල්ල ``අපේ ගම'' ශ්‍රවණාගාරයේදී පැවැත්වෙනු ඇත.පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතාගේ උපදෙස් පරිදි දිවි නැඟුම සංවර්ධන දෙපාර්තමේන්තුව හා මධ්‍යම පරිසර අධිකාරිය ඒකාබද්ධව මෙම වැඩසටහන් ක්‍රියාත්මක කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_3</link>
    <topic>සීනිගමට විශේෂ දුම්රියක්</topic>
    <author>බිනාලි රාජපක්ෂ</author>
    <content>[2014-08-22 පෙ.ව 11.30]සීනිගම දේවාලයේ මංගල්‍යය වෙනුවෙන් විශේෂ දුම්රිය සේවාවක් දුම්රිය වාණිජ අධිකාරිය ආරම්භ කර තිබේ.මෙයට සහභාගී වන බැතිමතුන්ගේ ගමන් පහසුව සඳහා ලබන 30 වැනිදා සිට සැප්තැම්බර් 6 වැනිදා දක්වා මෙම සේවාව ක්‍රියාත්මකයි.මෙම දුම්රිය සේවය යටතේ ධාවනය කෙරෙන දුම්රිය සෑම දුම්රිය ස්ථානයකම නවත්වන බව දුම්රිය වාණිජ අධිකාරී සිසිර කුමාර මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_2</link>
    <topic>ඛණිජතෙල් සංස්ථාවේ ඉන්ධන පිරවුම්හල් නවීකරණය කෙරේ</topic>
    <author>රේණුකා හේවාපතිරණ</author>
    <content>[2014-08-22 පෙ.ව 10.30]ලංකා ඛණිජතෙල් නීතිගත සංස්ථාව යටතේ පවතින ඉන්ධනහල් නවීකරණය කෙරේ.ඒ සඳහා අවශ්‍ය පොම්ප ටැංකි ණය පදනම මත ලබා දෙන බව ඛණිජතෙල් කර්මාන්ත අමාත්‍ය අනුර ප්‍රිදර්ශන යාපා මහතා පවසයි.පරිභෝගිකයන්ගේ පහසුව සඳහා තමන් ලබා ගන්නා ඉන්ධන ප්‍රමාණයට ස්වයංක්‍රීය බිල්පතක් ලබාදීමට සැලසුම් කර ඇති බවද ඒ මහතා වැඩිදුරටත් අවධාරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n140822_1</link>
    <topic>කාලගුණ අනාවැකිය</topic>
    <author>බිනාලි රාජපක්ෂ</author>
    <content>[2014-08-22 පෙ.ව 09.30]පුත්තලම සිට කොළඹ සහ ගාල්ල හරහා හම්බන්තොට දක්වා වෙරළට ඔබ්බෙන්වන මුහුදු ප්‍රදේශවල විටින් විට වැසි හෝ ගිගුරුම් සහිත වැසි ඇතිවන බව කාලගුණ විද්‍යා දෙපාර්තමේන්තුව ප්‍රකාශ කරයි.අද උදැසන 5.30 ට නිකුත් කරන ලද කාලගුණ අනාවැකියට අනුව සුළං නිරිත දෙසින් හමන අතර සුළගේ වේගය පැයට කිලෝමීටර් 20ත් 40ත් අතර වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408221</link>
    <topic>‘රට රකින නිල් පවුර-සුරකිමු මවුබිම’</topic>
    <author>මහින්ද අලුත්ගෙදර</author>
    <content>රට රකින නිල් පවුර - සුරකිමු මවුබිම තේමාව යටතේ ආසන මට්ටමින් ශ්‍රී ලංකා නිදහස් පක්ෂය ක්‍රියාත්මක කරන සම්මේලන මාලාව යටතේ මේ වනවිට පක්‍ෂ නියෝජිත, කාන්තා සහ තරුණ සමුළු 334ක් සාර්ථකව පවත්වා තිබේ.ජනාධිපති මහින්ද රාජපක්ෂ මහතාගේ මඟ පෙන්වීම මත ශ්‍රී ලංකා නිදහස් පක්ෂයේ ඉදිරි ගමන් මඟ සහ රටත්, ජනතාවත් අතර සමීප කරුණු රැසක් සාකච්ඡාවට ලක්කල මෙම වැඩසටහන යටතේ ආසන නියෝජිත සම්මේලන 104 ක්ද කාන්තා නියෝජිත සම්මේලන ආසන 84 ක්ද තරුණ සම්මේලන 146ක් පවත්වා තිබෙන බව ආර්ථික සංවර්ධන අමාත්‍යාංශය පවසයි.ශ්‍රී ලංකා නිදහස් පක්ෂ ඉතිහාසය තුළ වඩාත් ආකර්ෂණීය සහ අතිවිශාල සාමාජික සහභාගිත්වයකින් යුත් මෙම නියෝජිත සමුළු පක්‍ෂය අපේක්ෂිත සංඛ්‍යාවටත් වඩා විශාල ජන සහභාඟිත්වයක් ලැබී තිබූ අතර ආසන සම්මේලන සහ කාන්තා නියෝජිත සම්මේලන සඳහා එක් රැස්වීමට 3,000කට ආසන්න පිරිසක් සහභාගි වී තිබේ.ඊට අමතරව මැතිවරණ කොට්ඨාශ 104 එම සම්මේලන සඳහා සහභාගි වූ මුළු සංඛ්‍යාව 218,300කි. කාන්තා නියෝජිත සමුළු 84 සඳහා සහභාගි වූ සංඛ්‍යාව 179,990ක් වන අතර ආසන 20ක තරුණ සමුළු සඳහා සහභාගි වූ සංඛ්‍යාව 124,540කි. ශ්‍රී ලංකා නිදහස් පක්ෂ ප්‍රධාන අනු සංවිධාන වන කාන්තා, තරුණ අමතරව පැවිදි, නීතිඥ, ගුරු, ගොවි, ආයුර්වේද වෛද්‍ය, ඇතුළු සංවිධාන ද මෙම වැඩසටහන යටතේ ප්‍රතිසංවිධානය කර තිබේ.ශ්‍රී ලංකා නිදහස් පක්ෂ සාමාජිකයන් බඳවා ගැනීමේ නිල් රැල්ල වැඩසටහන ඉකුත් වසරේ දී එහි ජාතික සංවිධායක හා ආර්ථික සංවර්ධන ඇමැති බැසිල් රාජපක්‍ෂ මහතාගේ මෙහෙයවීමෙන් පැවති අතර එහි දී ලක්ෂ23ක් ශ්‍රී ලංකා නිදහස් පක්ෂයට නව සාමාජිකයින් සාමාජිකත්වය ලබාගනු ලැබීය. එය අපේක්ෂිත ඉලක්කය මෙන් දෙගුණයක් බවද ආර්ථීක සංවර්ධන අමාත්‍යාංශය සිහිපත් කරයි.දැනට පැවැත්වූ නියෝජිත සම්මේලන මාලාවේ පක්ෂය වෙනුවෙන් මුලසුන හොබවන ලද කණ්ඩායමේ නායකයින් වශයෙන් ඇමැතිවරුන් වන මෛත්‍රිපාල සිරිසේන, නිමල් සිරිපාල ද සිල්වා, සුසිල් ප්‍රේමජයන්ත සහ ඩලස් අලහපෙරුම මහත්වරුන් කටයුතු කරන ලද අතර ශ්‍රී ලංකා නිදහස් පක්ෂය වෙනුවෙන් සහභාගි වූ පක්ෂයේ නිලධාරි කණ්ඩායම වශයෙන් ඇමැතිවරුන් වන මහීපාල හේරත්, විජයමුණි සොයිසා, ජෝන් සෙනෙවිරත්න, අනුර ප්‍රියදර්ශන යාපා, පවිත්‍රා වන්නිආරච්චි, රංජිත් සියඹලාපිටිය, සී. බී රත්නායක සහ ජගත් පුෂ්පකුමාර මහත්ම මහත්මීන් සහභාගී වූහ. මෙම නියෝජිත සමුළු 104 සම්බන්ධීකාරකවරුන් වශයෙන් 18 දෙනෙකු එක්ව සිටියහ.නියෝජිත සම්මේලන 104 පක්ෂය වෙනුවෙන් කථිකයන් ලෙස ඇමැතිවරුන් වන එස්.බී දිසානායක, ටී.බී ඒකනායක, මහින්දානන්ද අලුත්ගමගේ, ඩිලාන් පෙරේරා, ෆිලික්ස් පෙරේරා, මහින්ද අමරවීර, සාලින්ද දිසානායක, ජයරත්න හේරත්, රෝහිත අබේගුණවර්ධන, ජොන්ස්ටන් ප්‍රනාන්දු, ප්‍රධාන අමාත්‍යවරුන් වන ශාන් විජේලාල්, සරත් ඒකනායක, දයාසිරි ජයසේකර, නියෝජ්‍ය කථානායක චන්දිම වීරක්කොඩි, නියෝජ්‍ය ඇමැතිවරුන් වන නන්දිමිත්‍ර ඒකනායක, ලලිත් දිසානායක, එච්.ආර්. මිත්‍රපාල, පාර්ලිමේන්තු මන්ත්‍රීවරුන් වන ශාන්ත බණ්ඩාර, රංජිත් ද සොයිසා, සුදර්ශනී ප්‍රනාන්දුපුල්ලේ, ජනක වක්කුඹුර, ජානක ප්‍රියන්ත බණ්ඩාර, අරුන්දික ප්‍රනාන්දු, මනූෂ නානායක්කාර, ෂෙහාන් සේමසිංහ, එරික් වීරවර්ධන මහත්ම මහත්මීන් අැතුළු 26 ක් සහභාගි වූහ. මැති ඇමතිවරුන් ප්‍රමුඛ කථිකයින්ට අමතරව බුද්ධිමතුන්, සරසවි ආචාර්යවරුන්, නීතිඥවරුන්, ආයතන ප්‍රධානීන් ඇතුළු වෘත්තීයවේදීහු විශාල පිරිසක් ද දේශන පැවැත්වූහ.ශ්‍රී ලංකා නිදහස් පක්ෂ කාන්තා ආසන නියෝජිත සම්මේලන 84 සඳහා සම්බන්ධීකාරිකවරියන් 18 දෙනෙකු කණ්ඩායම් 06ක් යටතේ කටයුතු කරන ලද අතර එම කාන්තා නියෝජිත සම්මේලනවල දේශකවරියන් ලෙස පවිත්‍රා වන්නිආරච්චි, සුමේධා ජයසේන, නිරූපමා රාජපක්ෂ, සුදර්ශනී ප්‍රනාන්දුපුල්ලේ, කමලා රණතුංග, මාලනි ෆොන්සේකා, උපේක්ෂා ස්වර්ණමාලි මහත්මීන්ද පළාත් සභා මන්ත්‍රීවරියන් 11 දෙනෙකුද, පළාත් පාලන ආයතන සභාපතිනියන් 2 ඇතුළු විශාල පිරිසක් කටයුතු කළහ.දැනට ඉතිරිව ඇති උතුරු නැඟෙනහිර ආසනවල ශ්‍රී ලංකා නිදහස් පක්ෂ ආසන සම්මේලන සහ කාන්තා නියෝජිත සම්මේලන පැවැත්වීම ඌව පළාත් සභා මැතිවරණයෙන් පසු සිදුකිරීමට සියලු කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408222</link>
    <topic>ජගත් සම්මානයෙන් පිදුම් ලත් නැණසල සම්මානය ජනාධිපතිට පිරිනමයි</topic>
    <author>ධනුෂ්ක ගොඩකුඹුර</author>
    <content>ලොව විශිෂ්ටතම ග්‍රාමීය තොරතුරු තාක්ෂණ වැඩසටහන ලෙස අන්තර්ජාතික සම්මානයෙන් පිදුම් ලත් නැණසල වැඩසටහනේ නිර්මාතෘ ජනාධිපති මහින්ද රාජපක්ෂ මහතා වෙත එම සම්මානය ඊයේ (21) සවස අරලියගහ මන්දිරයේ දී නිල වශයෙන් භාර දෙනු ලැබිණි.ග්‍රාමීය සහ වරප්‍රසාද අඩු පිරිස් නඟා සිටුවීම උදෙසා නැණසල මඟින් සිදුකෙරෙන මෙහෙවර අගයා වොෂින්ටන් හි බිල් ඇන්ඩ් මෙලින්ඩා ගේට්ස් පදනම මෙම සම්මානය ශ්‍රී ලංකාවට ප්‍රදානය කළේය.ප්‍රංශයේ, ලියොන් නුවර පැවැති ජාත්‍යන්තර පුස්තකාල විද්වතුන්ගේ සමුළුවේදී ශ්‍රී ලාංකේය නාමය ජාත්‍යන්තරයේ සටහන් කරමින් හිමි වූ සම්මානය විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ජනාධිපතිතුමා වෙත ඊයේ සවස නිල වශයෙන් භාර දුන්නේය.ලෝකයේ රටවල් 110ක ව්‍යපෘති 199ක් අතුරින් නැණසල ව්‍යාපෘතිය පළමු ස්තණාය දිනාගෙන මෙම වසරේ අදාළ සම්මානයට හිමිකම් කීවේය. ඒ අනුව අන්තර්ජාතික බිල්ගේට්ස් අධ්‍යන ප්‍රවේශ සම්මානය සමඟ රුපියල් ලක්ෂ 2900ක ත්‍යාගයක් ශ්‍රී ලංකාවට හිමි විය.ජනාධිපතිතුමාගේ සංකල්පයක් මත 2005 වසරේ ආරම්භ කළ නැණසල ව්‍යාපෘතිය මධ්‍යස්ථාන 800ක් පිහිටුවමින් අද වන විට රට පුරා සාර්ථකව ක්‍රියාත්මක වන අතර එය මධ්‍යස්ථාන 1000 දක්වා ක්‍රියාත්මක කිරීම රජයේ ඉලක්කය වේ.තොරතුරු හා සන්නිවේදන තාක්ෂණයේ ප්‍රතිලාභ ලබා දෙන මධ්‍යස්ථාන රට පුරා ඇති කර ඒ තුළින් ඈත ගම්මානවල වෙසෙන ග්‍රාමීය ජනතාව ඇතුළු ශ්‍රී ලාංකේය ජාතියටම තොරතුරු තාක්ෂණයට ඉඩ ප්‍රස්ථාව ලබා දීම නැණසල ව්‍යාපෘතියේ අරමුණ වේ.ශ්‍රී ලංකාවේ තොරතුරු තාක්ෂණ සාක්ෂරතාව සියයට 5 සිට සියයට 40 දක්වා වර්ධන කිරීමට නැණසල ව්‍යාපෘතිය සක්‍රීයව දායක වී ඇති බවත් තොරතුරු තාක්ෂණ අධ්‍යාපනයේ හොඳම ප්‍රවේශය නැණසල බවත් බිල් ඇන්ඩ් මෙලින්ඩා ගේට්ස් පදනම පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408223</link>
    <topic>විදෙස්ගත ශ්‍රමිකයන්ගෙන් මෙරටට වසරකට අ.ඩො. බිලියන 7ක්</topic>
    <author>විජයානි එදිරිසිංහ</author>
    <content>වසරකට අමෙරිකානු ඩොලර් බිලියන හත ඉක්මවා යන අති විශාල මුදල් කන්දරාවක් විදෙස්ගත ශ්‍රමිකයන්ගෙන් මෙරටට ලැබෙන බව ජ්‍යෙෂ්ඨ ඇමැති ආචාර්ය සරත් අමුණුගම මහතා පවසයි. මෙම අමෙරිකන් ඩොලර් බිලියන හත දහය දක්වා වැඩිකර ගැනීම රජයේ ඉලක්කයයි. තවද එවැනිම විශාල ආදායමක් ඇඟලුම් කර්මාන්ත ක්ෂේත්‍රයෙන් සහ සංචාරක ක්ෂේත්‍රය වැඩිදියුණු කිරීම තුළින් ලැබෙන බවද ඇමැතිවරයා ‍පවසයි.තිස් වසරක් පුරා මෙරට තුළ පැවැති ත්‍රස්තවාදී භීෂණය අවසන් කිරීමෙන් පසු මෙම ක්ෂේත්‍රවල කැපී පෙනෙන ප්‍රගතියක් සමඟ මෙසේ විශාල වශයෙන් ආදායම් ලැබෙන බව අමාත්‍යවරයා හෙළිදරව් කළේ ඊයේ (21) ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ පැවැති ජාත්‍යන්තර සමුළුව අවස්ථාවේදීය. එම සමුළුවේ ප්‍රධාන ආරාධිත අමුත්තා වූයේ ආචාර්ය සරත් අමුණුගම මහතාය. දෙස් විදෙස් ප්‍රභූවරු රැසක් එම ආරක්ෂක විශ්වවිද්‍යාලයේ ආචාර්ය මණ්ඩලය විශ්වවිද්‍යාල ප්‍රතිපාදන කොමිසමේ සභාපති ක්ෂණිකා හිරිඹුරේගම මහත්මිය ඇතුළු ආරාධිත අමුත්තන් ‍රැසකගේ සහභාගීත්වයෙන් එය පැවැත්විණි.යුද්ධෙන් පසු මෙරට දළ දේශීය නිෂ්පාදනය සියයට 7 - 8 අතර තත්ත්වයක පවතී.‍ ලෝක බැංකුව අනුමාන කළේ යුද්ධයක් අවසන් වූ පසු රටක දළ දේශීය නිෂ්පාදනය සාමාන්‍යයෙන් සියයට 4 පමණ ප්‍රමාණයකි. එහෙත් මේ රට ඊට වඩා වැඩි නිෂ්පාදන තත්ත්වයක සිටීම මෙරටට හිමිවන සුවිශේෂී තත්ත්වයක් බවද අමාත්‍යවරයා පෙන්වා දුන්නේය. 2015 වසර වන විට මෙරට සහශ්‍ර සංවර්ධනය ඉහළ තැනකට පත්වෙනවා. ඒ ඉලක්කය ඉෂ්ට කර ගැනීම සඳහා අවශ්‍ය කටයුතු මේ වන විට සාර්ථකව සිදුවෙමින් පවතී.මේ රජය කාර්මික, තාක්ෂණික සහ විද්‍යාත්මක අංශ හරහා අධ්‍යාපනය වැඩිදියුණු කිරීමට විශාල වැඩ කොටසක් කර තිබේ. මහින්දෝදය විද්‍යාල පිහිටවීම එහි එක් ඉලක්කයකි.මේ රටේ යටිතල පහසුකම් වැඩිදියුණු කළ යුතුයි. ඒ වගේම විශේෂයෙන් තාක්ෂණ විද්‍යාව දියුණු කිරීම අවශ්‍ය බවද පවසන අමාත්‍ය සරත් අමුණුගම මහතා 1930 පටන් බොහෝ කාලයක් ඉංග්‍රීසි විෂයට මුල්තැනක් ලැබුණ බවත් පසුව විවිධ දේශපාලනඥයන් නිසා ඉංග්‍රීසි අධ්‍යාපනයට හිමිවී තිබු එම තත්ත්වය ක්‍රමයෙන් අඩුවූ බවද කීය.එහෙත් වර්තමාන රජය ඒ සෑම අංශයක්ම වැඩිදියුණු කරමින් රට තුළ දැවැන්ත සංවර්ධන ක්‍රියාවලියක් සිදු කරන බවද අමාත්‍යවරයා පෙන්වා දුන්නේය.කෘෂිකර්ම ක්ෂේත්‍රයද මේ වන විට නව තාක්ෂණික උපකරණ යොදා ගනිමින් විශාල දියුණුවක් කරා ඇදී ඇත. මෙරට අධ්‍යාපනය ලැබූ උසස් ප්‍රතිඵල බොහෝ පිරිස් නවීන තාක්ෂණය සොයා විදෙස්ගත වෙයි. අප ඔවුන් මේ රටේ තබාගෙන ප්‍රයෝජන ගත යුතුයි. නව තාක්ෂණය කෙරෙහි ඇදී යන අය මේ රට තුළ භාවිතා වන ජංගම දුරකථන ප්‍රමාණය මිලියන 22ක් පමණ බව ගණනය වී තිබේ. එපමණක් නොව ලක්ෂ 27ක් පමණ මෝටර් සයිකල් භාවිතා කරන අතර ලක්ෂ දහයකට වැඩි ප්‍රමාණයක් ත්‍රිරෝද රථ භාවිතා වෙයි. මහජනතාව විශාල වශයෙන් මේවා භාවිතයට හුරු වී තිබීම නව තාක්ෂණයේ දියුණුවේ හොඳ තත්ත්වයක් බවද අමාත්‍ය අමුණුගම මහතා පෙන්වා දුන්නේය.ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ ජාත්‍යන්තර සම්මේලනය ඊයේ (21) එම විශ්වවිද්‍යාලයේදී අමාත්‍ය ආචාර්ය සරත් අමුණුගම මහතාගේ ප්‍රධානත්වයෙන් සිදු කෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408224</link>
    <topic>ප්‍රභා ගනේෂන්- පී. දිගම්බරන් නි. ඇමැතිවරුන් ‍ලෙස දිවුරුම් දෙති</topic>
    <author>ධනුෂ්ක ගොඩකුඹුර</author>
    <content>පාර්ලිමේන්තු මන්ත්‍රීවරුන් වන ප්‍රභා ගනේෂන් සහ පී. දිගම්බරන් මහත්වරු නියෝජ්‍ය ඇමැතිවරුන් ලෙස ජනාධිපති මහින්ද රාජපක්ෂ මහතා ඉදිරියේ අරලියගහ මන්දිරයේ දී ඊයේ (21) උදෑසන දිවුරුම් දුන්හ. ප්‍රභා ගනේෂන් මහතා විදුලි සංදේශ හා තොරතුරු තාක්ෂණ නියෝජ්‍ය ඇමැතිවරයා ලෙසත් පී. දිගම්බරන් මහතා ජාතික භාෂා හා සමාජ ඒකාබද්ධතා නියෝජ්‍ය ඇමැතිවරයා ලෙසත් දිවුරුම් දුන්හ.2010 මහ මැතිවරණයේ දී එක්සත් ජාතික පක්ෂයෙන් කොළඹ සහ නුවරඑළිය දිස්ත්‍රික්කවලට තරග කර පාර්ලිමේන්තුවට තේරී පත් වූ ප්‍රභා ගනේෂන් හා පී. දිගම්බරන් මහත්වරු එම වර්ෂයේ ම අගෝස්තු මස 05 වැනි දා ජනාධිපතිතුමා මුණගැසී එක්සත් ජනතා නිදහස් සන්ධානයට එක් වූහ. ප්‍රභා ගනේෂන් මහතා ප්‍රජාතන්ත්‍රවාදී ජනතා පෙරමුණේ හිටපු ජාතික සංවිධායකවරයා වන අතර පී. දිගම්බරන් මහතා ජාතික කම්කරු පෙරමුණේ සභාපතිවරයා වේ. ජනාධිපති ලේකම් ලලිත් වීරතුංග මහතා ද නව නියෝජ්‍ය ඇමැතිවරුන් දිවුරුම් දීමේ අවස්ථාවට එක් ව සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408225</link>
    <topic>ඉදිරි ජනාධිපතිවරණයෙන් ජනපති මහින්ද දිනනවා</topic>
    <author>උපාලි කරුණාරත්න</author>
    <content>ජනාධිපති මහින්ද රාජපක්ෂ මහතා ඉදිරි ජනාධිපතිවරණයෙන් අනිවාර්යයෙන්ම ජයග්‍රහණය කරන බව මහාචාර්ය නලින්ද සිල්වා මහතා ප්‍රකාශ කළේය. තමා මේ ප්‍රකාශය කරනුයේ ජනාධිපතිවරයාගෙන් ලකුණු දා ගැනීමට නොවන බව කී ඒ මහතා තමාගේ පරපුර වන වයස අවුරුදු හැත්තෑවට වැඩි හෝ අඩු පරපුරට රාජපක්ෂ ජනාධිපතිවරයා අයත් වනවා යයි පැවසීය.ජනාධිපතිවරණය සහ එහි ජයග්‍රහණය පිළිබඳ විවිධ මත පළ වෙමින් තිබෙනවා. රාජපක්ෂ ජනාධිපතිවරයාගෙන් පසුව බලයට එන්නෙ වයස අවුරුදු පනහට වැඩි හෝ අඩු පරම්පරා‍ව. මේ අය 2020 න් පස්සෙයි බලයට එන්නෙ. හැබැයි විපක්ෂනායකතුමා අයිති මගෙ පරම්පරාවට. තමා සිංහල බෞද්ධයකු බවත් බුදුන්වහන්සේගේ දර්ශනය අනුගමනය කරන බවත් ඒ මහතා කීය. මහාචාර්යවරයා මේ අදහස් පල කළේ ' එව බලව ' සංවිධානය ඊයේ ( 21) කොළඹදී පැවැත්වූ සමුළුවකදීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408226</link>
    <topic>රජරට වකුගඩු රෝගීන්ට නිදහස් ගමන් බලපත්‍රයක්</topic>
    <author>@ කිත්සිරි වනසිංහ</author>
    <content>වකුගඩු රෝගයෙන් පෙලෙන රෝගීන්හට නිදහස් ගමන් බලපත්‍ර ලබාදීමට තීරණය කර ඇති බව උතුරු මැද පළාත් මහ ඇමැති එස්.එම්.රංඡිත් සමරකෝන් මහතා පැවසීය. පදවිය , අනුරාධපුර ශික්ෂණ රෝහල හා පොළොන්නරුව මුලික රෝහල් මගින් ප්‍රතිකාර ලබන රෝගීන් හට මේ සහනය ලබා දීමට තීරණය කර තිබේ.වකුගඩු රෝගීන් මුහුනපා ඇති ගැටලු සහගත තත්වයන් හේතුවෙන් ඔවුන් හට සහනයක් සැලසීම වෙනුවෙන් පළාත් කැබිනට් මණ්ඩල රැස්වීමේ දී මෙම තීරණය ගත් බව මහ ඇමැතිවරයා පැවසීය. ගමනාගමන මණ්ඩලයට අයත් බස්රථවල සහ පෞද්ගලික බස්රථවලද මේ නිදහස් ගමන් බලපත්‍රය මගින් ප්‍රථිකාර කටයුතු සඳහා නොමිලේ ප්‍රවාහන පහසු කම් සලසා ගැනීමට රෝගීනට අවස්ථාව උදාවනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408227</link>
    <topic>‘ලංකා සුපර් ඩීසල් ෆෝ ස්ටාර්’ අද සිට වෙළෙඳ පොළේ</topic>
    <author>ස්වර්ණා විජේකෝන්,</author>
    <content>ලංකා ඛනිජ තෙල් නීතිගත සංස්ථාව මඟින් "ලංකා සුපර් ඩීසල් ෆෝ ස්ටාර්" නමින් ඉන්ධන විශේෂයක් අද (22) වෙළෙඳපොළට අඳුන්වා දෙයි.ආසියානු වෙළෙඳ පොළෙහි සුලබව දක්නට ලැබෙන "ලංකා සුපර් ඩීසල් ෆෝ ස්ටාර්" ප්‍රමිතියෙන් උසස් අතර එම ඉන්ධන විශේෂය අද (22) සිට ලංකා ඛනිජ තෙල් සංස්ථාවේ ඉන්ධන පිරවුම් හල්වලින් පාරිභෝගිකයන්ට මිලදී ගත හැකි බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පවසයි.ඉන්ධන පිරවුම්හල්වල දැනට පවතින සුපර් ඩීසල් ලීටරයක විකුණුම් මිල රුපියල් 145ක් වන අතර ඒ මිල යටතේම ලංකා සුපර් ඩීසල් ෆෝ ස්ටාර් වෙළෙඳ පොළට හඳුන්වා දීමට නියමිත බවද ඇමැතිවරයා සඳහන් කළේය.ඉන්ධන පිරවුම්හල්වල දැනට පවතින සුපර් ඩීසල්වල සල්ෆර් ප්‍රමාණය මිලියනයකට කොටස් 500ක් වන බවත්, නව ඩීසල් විශේෂය සල්ෆර් ප්‍රමාණය මිලියනයකට කොටස් 10ක් වන බවද ඇමැතිවරයා ප්‍රකාශ කළේය.මෙරට භාවිතා කෙරෙන නවීන වාහනවලට ගැලපෙන සහ පරිසරයට සිදුකෙරෙන හානිය අවම කිරීමේ අපේක්ෂාවෙන් නව ඉන්ධන ප්‍රභේදය හඳුන්වා දී ඇති අතර මෙම ඩීසල් ප්‍ර‍භේදය ගුණාත්මක බවින් ඉහළ බවද ඇමැතිවරයා සඳහන් කළේය.ඇමැතිවරයා මේ බව සඳහන් කළේ ඛනිජ තෙල් කර්මාන්ත අමාත්‍යාංශයේදී ඊයේ (22) පැවැති මාධ්‍ය සාකච්ඡාවකට සහභාගී වෙමිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408228</link>
    <topic>පාවෙන අවන්හල් අද සිට ජනතා අයිතියට</topic>
    <author>විජයානි එදිරිසිංහ</author>
    <content>කාලයක් තිස්සේ අභාවයට ගොස් නොසලකා හැර තිබූ පිටකොටුවේ බේරේ වැවේ ජල තටාකයේ වටා ඉදි කර ඇති පාවෙන වෙළෙඳ සංකීර්ණය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයක් මත ඉදි වූවකි.හබරල ගාලකින් සමන්විතව කුණු රොඩු අපවිත්‍ර දෑ වලින් පිරී තිබූ මෙම ස්ථානය මේ ආකාරයෙන් නවීකරණය කර දෙස් විදෙස් සංචාරකයන්ගේ සිත් ඇද ගන්නා මෙන්ම යම් ආදායමක් ඉපයිය හැකි තැනක් බවට පත්කිරීමට ගෝඨාභය රාජපක්ෂ මහතා උපදෙස් දී තිබිණි. එපමණක් නොව ලේකම්වරයා එම ස්ථානය නිර්මාණය වන ආකාරය පිළිබඳව නිරතුරුවම නිරීක්ෂණය කළේය.මාස කිහිපයක් වැනි ඉතා කෙටි කාලයක් තුළ එසේ ජරාවාස වී තිබූ ස්ථානය මෙතරම් සුන්දර ස්ථානයක් බවට පත්වූයේ හමුදා ශ්‍රමයෙනි. ටෙන්ඩර් කැඳවා මෙම ස්ථානය මෙවැනි ස්ථානයක් බවට පත් කිරීමට කටයුතු කළේ නම් ඒ සඳහාඅඩුම වශයෙන් රුපියල් කෝටි සියයක් හෝ ඊට වැඩි ප්‍රමාණයක් වැයවීමට ඉඩ තිබුණි.‍එහෙත් නාගරික සංවර්ධන අධිකාරියේ වියදමින් හමුදා ශ්‍රමයෙන් සිදු කළ මෙම ආකර්ෂණීය ව්‍යාපෘතියට වියදම් වී ඇත්තේ රුපියල් කෝටි එකහමාරක පමණ මුදලකි. ඒ එම ඉදිකිරීම් සඳහා අවශ්‍ය ද්‍රව්‍ය මිලදී ගැනීමටය.තවද මෙම අලුත්වැඩියා කටයුතු සිදු කිරීමේදී හමුදාවට විවිධ ආකාරයේ දුෂ්කරතාවලට මුහුණදීමට සිදු විය. එහෙත් ඔවුන් ඒ සෑම දෙයකටම මුහුණ දී අධික ලෙස අපවිත්‍රව තිබූ ‍එම ප්‍රදේශය මේ ආකාරයෙන් ගොඩනැගීමට කැපවී කටයුතු කර තිබුණි. මෙහි ඇත්තේ වෙළෙඳ මධ්‍යස්ථානයකි. වෙළෙඳ සැල් 92කින් සමන්විත වෙළෙඳ කුටි 78ක් වෙයි. පිටකොටුවේ බැස්ටියන් මාවතෙහි පදික වේදිකාවෙන් ඉවත් කළ වෙළෙඳුන් සඳහා විකල්ප ස්ථාන ලෙස මේවා ලබාදී ඇත.තවද සංචාරක ආකර්ෂණයක් ඇතිවන ආකාරයෙන් නිර්මාණය කරනු ලැබ ඇති මෙහි දේශීය විදේශීය අත්කම් නිෂ්පාදන අලෙවි සැල්, පළතුරු වෙළෙඳ කුටි, සනීපාරක්ෂක අවන්හල් පහසුකම් හා රථ ගාල් සහිතව නාගරික හරිත උද්‍යානයක් ලෙස මෙය කොළඹ නගරයට නවමු අත්දැකීමක් එක් කරයි. මෙම ව්‍යාපෘතිය හේතුවෙන් පිටකොටුව ප්‍රදේශයේ තදබදය හා අවිධිමත්භාවය වළකා මහජනයාට පහසුවක් මින් සැලසෙයි.අද (22) පස්වරු 6.00ට ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් එම ව්‍යාපෘතිය විවෘතවීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n1408229</link>
    <topic>අපවත්වී වදාළ ශාස්ත්‍රපති කොස්වත්තේ ධම්මා‍ලෝක හිමි</topic>
    <author/>
    <content>මහවැව හා වෑකඩ මහ විදුහල්වල ආචාර්යවරයකු ලෙසත් පන්නල ජාතික පාසලේ නියෝජ්‍ය විදුහල්පතිවරයකු ලෙසත් කටයුතු කර විශ්‍රාමලත් දංකොටුව කුඩාවිල ශ්‍රී බෝධිවංශාරාමාධිපති ගෞරව ශාස්ත්‍රවේදී කොස්වත්තේ ධම්මාලෝක හිමි වසර 69ක් ආයු වළඳා කෙටි ගිලන් තත්ත්වයකින් පසුව පසුගිය 19 වැනිදා අපවත් වූහ. වාරියපොල පනාදරගම කේ.ඇම්.ඩිංගිරි බණ්ඩා හා එච්.එම්. උක්කු මැණිකා යන දම්පතීන්ගේ කුළුඳුල් පුත් රුවන ලෙස 1945 ජනවාරි 19 වන දින ජන්මලාභය ලබා තම උසස් අධ්‍යාපනය හදාරා ජීවිතාබෝධය නිසි ලෙස ලැබීම පිණිස සසුන්ගත විය.පුත්තලම,හලාවත,කුරුණෑගල, මීගමුව යන සිව් දිසාවේ එවකට අධිකරණ සංඝනායකත්වය දැරූ කුඩාවිල ධම්මසිරිතිස්ස නා හිමියන්ගේ ආචාර්යත්වයෙන් ශාසනයට ඇතුළත් වූ ධම්මාලෝක හිමි විසින් තම ආචාර්යත්වය සිදු කළ ස්වාමීන් වහන්සේ ඇරඹූ ශාසනික හා සමාජමය සේවාවන් අඛණ්ඩව කරගෙන යාමට පමණක් නොව ඒවා තවදුරටත් වැඩි දියුණු කරලීමටද කටයුතු කළහ.තම ජීවිතයේ මුල්භාගයේ සිටම සමාජ සේවය වෙනුවෙන් කැපවූ ධම්මාලෝක හිමි විවිධ ජන සරණ ව්‍යාපාරවලට නායකත්වය දෙමින් දිළිඳු ජනයාට සරණවීම වැනි උසස් සමාජ මෙහෙවරයන්හි නිරත වූ බුද්ධ පුත්‍රයෙකි. ප්‍රවීණ අධ්‍යාපනඥයකු ලෙස අධ්‍යාපනයේ ඇති වැදගත්කම මනාව පසක් කරගත් උන්වහන්සේ ප්‍රදේශයේ දරුවන්ගේ දැනුම වඩවනු වස් තම විහාරස්ථානය තුළ අගනා පුස්තකාලයක් ඇරඹීමට කටයුතු කර එය වැඩිදියුණු කරලීමට අපරිමිත උත්සාහයක් ගත්හ.පීතෘ නායක හිමිගේ අපවත් වීමෙන් අනතුරුව විශේෂයෙන් එසමයෙහි අරඹන ලද ප්‍රදේශයේ ප්‍රධාන ආගමික කටයුත්තක් ලෙස ප්‍රසිද්ධ ශ්‍රී සංඝමිත්තා පෙරහරට නව අංග එක්කරමින් එය අඛණ්ඩව කරගෙන යාමට උන්වහන්සේ දැරූ ප්‍රත්නය සඳහන් කළ යුතු‍ වේ. විහාරස්ථ කුලඟන සමිතිය, කාර්ය සාධන සමිතිය, ශ්‍රී ප්‍රඥාතිස්ස දහම් පාසල මෙන්ම තරුණ බෞද්ධ සමිතියේ ප්‍රධාන අනුශාසකත්වය දරමින් දංකොටුව වෙන්නප්පුව බෞද්ධ බලමණ්ඩලයේ ක්‍රියාකාරී කාර්යභාරයක් ඉටු කරන ලද හිමිනමකි.මීට අමතරව ප්‍රදේශයේ සිදු කරන විවිධ වූ සංවර්ධන කටයුතු කෙරෙහි ඉමහත් උනන්දුවක් දක්වමින් ඒවා නිසියාකාරව සිදුකිරීමට උන්වහන්සේ කටයුතු කළහ. උන්වහන්සේගේ ශ්‍රී දේහය 24 වන සවස මහජන ගෞරවය සඳහා බෝධිවංශාරාමයේ විහාරස්ථශාලාවේ තැන්පත් කර එදින සවස 3ට ආදාහන කටයුතු සඳහා සිංගක්කුලිය ‘'ගොවි සෙවණ'’ පිටිය බලා අවමංගල්‍ය පෙරහරකින් වැඩම කර සවස 4ට පමණ ආදාහන කටයුතු සිදු කිරීමට අවමංලගල්‍ය කමිටුව කටයුතු යොදා ඇත.අකලංක සේවයක් කළ නිහතමානීත්වයෙන් අගතැන්පත් ගරුතර කොස්වත්තේ ධම්මාලෝක හිමියන්ට නිවන්සුව පතමි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082210</link>
    <topic>තෙවන අන්තර්ජාතික ජල සේවා සමුළුව අද</topic>
    <author>@ ‍අසේල කුරුළුවංශ</author>
    <content>ජලය ප්‍රජා සංවර්ධනය හා සෞභාග්‍යය යන්න තේමා කරගනිමින් පවත්වන තෙවන අන්තර්ජාතික ජල සේවා සමුළුව අද (22) පෙරවරු 9.30 ට ජනපති මහින්ද රාජපක්ෂ මහතාගේ ප්‍රධානත්වයෙන් මහනුවර පල්ලේකැලේ ජත්‍යන්තර බෞද්ධ මධ්‍යස්ථානයේදී පැවැත්වෙයි.මේ ජත්‍යන්තර සමුළුව අද (22) සිට 24 දක්වා පැවැත්වෙයි.අගමැති දි.මු ජයරත්න, ජල සම්පාදන හා ජලාපවහන ඇමැති දිනේෂ් ගුණවර්ධන,මධ්‍යම පළාත් ආණ්ඩුකාර ටිකිරි කොබ්බෑකඩුව යන මහත්වරු ඇතුළු දෙස් විදෙස් ආරාධිතයන් රැසක් මෙයට සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082211</link>
    <topic>කුරුණෑගලට මිලියන 7683ක වියදමින් ව්‍යාපෘති 5382ක්</topic>
    <author>පොල්ගහවෙල සමූහ</author>
    <content>ආර්ථික සංවර්ධනය සඳහා වු ජාතික සංවර්ධන සැලැස්මට අනුව 2014 වර්ෂයේ දී කුරුණෑගල දිස්ත්‍රික්කයේ රුපියල් මිලියන 7683ක වියදමින් ව්‍යාපෘතීන් 5382ක් ක්‍රියාත්මක කරන බව කුරුණෑගල දිස්ත්‍රික් ලේකම් කාර්යාලය සඳහන් කරයි.මේ යටතේ එක ගමකට එක වැඩක් ව්‍යාපෘතීන් 1610 ක් ක්‍රියාත්මක අතර ඒ සඳහා වියදම රුපියල් මිලියන 2715 කි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082212</link>
    <topic>රු.80ක සහතික මිලකට දේශීය අර්තාපල් මිල දී ගැනීමේ සැලැස්මක්</topic>
    <author/>
    <content>වැලිමඩ හා බදුල්ල යන ගොවිජනසේවා මධ්‍යස්ථාන දෙක හරහා දේශීය අර්තාපල් ගොවීන්ගෙන් රුපියල් 80ක සහතික මිලකට ලංකා සතොස අද (22) සිට අර්තාපල් මිල දී ගන්නා බව සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පැවසීය.දේශීය අර්තාපල් අස්වනු නෙළන සමය ආරම්භ කර ඇති බැවින් ජනාධිපති මහින්ද රාජපක්ෂ මහතාගේ උපදෙස් මත ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම යටතේ දේශීය ගොවීන් ශක්තිමත් කිරීම සඳහා ලංකා සතොස සෘජුවම රුපියල් 80ක සහතික මිලට මිල දී ගැනීම ආරම්භ කරන බවද ජොන්ස්ටන් ප්‍රනාන්දු ඇමැතිවරයා පවසයි.දේශීය ගොවීන්ට සහන දුන් එකම නායකයා ජනාධිපති මහින්ද රාජපක්ෂ මහතායි. වී අලෙවි මණ්ඩලය නැවත ස්ථාපනය කිරීමෙන් අද වනවිට වී ගොවියාට ඉහළ මිලක් ලැබී තිබෙනවා. දේශීය ගොවීන් ආරක්ෂා කිරීමට රජය නිරන්තරයෙන් කැපවී සිටින බැවින් අර්තාපල්, බීලූනු හා වියළි මිරිස් සඳහා මේ වනවිට සහතික මිලක් ලබා දී ඇතැයි ද පැවැසීය.ඉදිරියේ දී බදුල්ල දිස්ත්‍රික්කයේ ගොවිජනසේවා නිලධාරීන් නම් කරන ගොවිජන මධ්‍යස්ථානවලින් දේශීය ගොවීන්ගේ අර්තාපල් ලංකා සතොස හරහා මිලදී ගන්නා බව සතොස සභාපති නලීන් ප්‍රනාන්දු මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082213</link>
    <topic>කොළඹ ප්‍රවාහන පද්ධතිය සංවර්ධනයේ අධ්‍යයන ව්‍යාපෘති වාර්තාව ඇමැති අතට</topic>
    <author>ශීලා උඩුවර</author>
    <content>කොළඹ නගරයේ හා තදාසන්න ප්‍රදේශයන්හි ප්‍රවාහන පද්ධතිය සංවර්ධනය කිරීම සඳහා වන අධ්‍යයන ව්‍යාපෘති වාර්තාව ප්‍රවාහන ඇමැති කුමාර වෙල්ගම මහතා වෙත ජපන් නියෝජ්‍ය ප්‍රවාහන ඇමැති මනාබු සකායි මහතා ප්‍රවාහන අමාත්‍යාංශයේ දී බාරදුන්නේය. දිනෙන් දින වැඩිවන වාහන තදබදය පෙරටුකර ගත් නාගරික ප්‍රවාහන ගැටලු විසඳීම හා කොළඹ නගරය හා තදාසන්න ප්‍රදේශවල මාර්ග තදබදය අවම කර වඩාකාර්යක්ෂම හා සුවපහසු ප්‍රවාහන සැලැස්මක් සකස් කිරීමේ අරමුණින්ප්‍රවාහන අමාත්‍යාංශය ජපන් ජාත්‍යන්තර සහයෝගිතා ආයතනය ( ජයිකා) හා එක්ව මෙම ව්‍යාපතිය එළිදක්වා ඇත. මෙය රාජ්‍ය ජාතික සංවර්ධන ප්‍රතිපත්ති රාමුව වන මහින්ද චින්තනඉදිරි දැක්මට අනුගතව සකස් කර ඇත.ප්‍රවාහන අමාත්‍යාංශය ප්‍රමුඛ අමාත්‍යාංශ හා ආයතන කිහිපයක් ද එක්ව 2012 වර්ෂයේ දී මේ අධ්‍යයන ව්‍යාපෘති වාර්තාව සකස් කිරීම ආරම්භ කෙරිණි.දැනට කොළඹ නගරය හාපවතින ගැටලු අතර විශාලම ගැටලුවක් බවට පත්ව ඇති මාර්ග තදබදය මේ ව්‍යාපෘතිය ක්‍රියාත්මක කිරීමෙන් ඉක්මණින් මඟ හැරෙන බව ප්‍රවාහන ඇමැති කුමාර වෙල්ගම මහතා පැවසිය.රජය දිගු කාලීන සංවර්ධන ප්‍රතිපත්ති රාමුකින් කොළඹ හා තදාසන්න ප්‍රදේශ ඇතුළු අනිකුත් නාගරික ප්‍රදේශ සම්බන්ධ කර ගනිමින් නාගරික මගී හා භාණ්ඩ ප්‍රවාහන පද්ධතිය සංවර්ධනය උදෙසා ප්‍රවාහන ක්ෂේත්‍රයේ පවතින වර්තමාන තත්ත්වය , සිදුකෙරෙමින් පවතින සංවර්ධන කාර්යයන් මෙන්ම අනාගත සැලසුම් සමාලෝචනය කරමින් පුළුල් අවධානයකින් පසුව මෙම ක්ෂේත්‍රයට අදාළ විස්තීරණ දත්ත හා තොරතුරු විග්‍රහයන් ද සමඟින් නාගරික ප්‍රවාහනය නංවාලීම සඳහා කෙටිකාලීන, මධ්‍යකාලින හා දිගු කාලිනව ක්‍රියාත්මක කළ හැකි ව්‍යාපෘති මෙමගින් හඳුන්වා දී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082214</link>
    <topic>රු 15,000ක අල්ලසක් ගත් ක්ෂේත්‍ර නිලධාරියා දැලේ</topic>
    <author>පී. රාජදොරේරත්නපුර විශේෂ වාර්තාකරු</author>
    <content>රක්ෂිත ලකුණු කිරීමේදී තේ ඉඩමේ අඩි 30ක ප්‍රමාණයක් රක්ෂිතයට අසු නොවන ආකාරයට ලකුණු කිරීම සඳහා රුපියල් 15,000 ක මුදලක් අල්ලස් ගත් රත්නපුර වන අඩවි කාර්යාලයේ ක්ෂේත්‍ර නිලධාරියෙකු අත්අඩංගුවට ගෙන ඇත. සැකකාර ක්ෂේත්‍ර නිලධාරියා 21 දා රත්නපුර ප්‍රධාන මහේස්ත්‍රාත් සමන් කුමාර මහතා හමුවට ඉදිරිපත්කළ අතර සැකකරු අගෝස්තු 26 දක්වා රක්ෂිත බන්ධනාගාර ගතකරන ලෙස නියෝග කෙරිණි. අල්ලස් ගනිද්දී අල්ලස් දෙපාර්තමේන්තුවේ නිලධාරීන් විසින් අත්අඩංගුවට ගනු ලැබුවේ පානදුර පදිංචි රත්නපුර වන අඩවි කාර්යාලයේ ක්ෂේත්‍ර නිලධාරියෙකු වන විජේසිංහ ආරච්චිගේ චින්තක කසුන් නමැති අයෙකි.සැකකරු රක්ෂිත බන්ධනාගාර ගත කිරීමෙන් පසු බන්ධනාගාර නිලධාරීන් ඇමැතූ ප්‍රධාන මහේස්ත්‍රාත් සමන් කුමාර මහතා සැකකරුව අගෝස්තු 26 දාට කොළඹ ප්‍රධාන මහේස්ත්‍රාත් අධිකරණය වෙත ඉදිරිපත් කරන ලෙසට නියෝග කළ අතර මේ නඩුවේ ලිපි ගොනු කොළඹ ප්‍රධාන මහේස්ත්‍රාත් අධිකරණය වෙත යවන ලෙස රෙජිස්ට්‍රාර්වරයාට නියෝග කළේය.රත්නපුර පළාබද්දල මාපලාන ඉහළ පාරේ පදිංචි නිෂාන් චන්ද්‍රසේන නැමති අයගෙන් මේ අල්ලස ලබාගෙන තිබුණි.අල්ලස් දෙපාර්තමේන්තුවේ විමර්ශන නිලධාරී ලිවේරා මහතා ඇතුළු කණ්ඩායමක් මේ වැටලීම සිදු කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082215</link>
    <topic>කහ ඉරේ දී ගැබිනිය යට කළ රෝහල් අධ්‍යක්ෂට අත්හිටවූ සිර දඬුවම්</topic>
    <author>සිරන්ජනී කුමාරි</author>
    <content>පිටකොටුවේ ගුණසිංහපුර කහඉර මතදී ගැබිනි කාන්තාවක යටකර මාරක අනතුරක් සිදුකළ පුද්ගලික රෝහල් අධ්‍යක්ෂකට වසර පහකට අත්හිටවූ මාස 6ක බරපතළ වැඩ සහිත සිර දඬුවමක් කොළඹ රථවාහන අධිකරණයේ මහේස්ත්‍රාත් දුලානි වීරතුංග මහත්මිය ඊයේ(21) නියෝග කළාය.මීට අමතරව මියගිය කාන්තාවගේ සයමස් දරුවාට වන්දි මුදලක් ලෙස ලක්ෂ 25ක මුදලක් හා රුපියල් 1500 දඩ මුදලක් නියම කළාය.අනතුරක් වළක්වා නොගැනීම, සාවද්‍ය මනුෂ්‍ය ඝාතනයක් සිදුකිරීම ඇතුළුව චෝදනා 07ක් යටතේ පොලිසිය සැකකරුට එරෙහිව චෝදනා ගොනුකළ අතර එම චෝදනාවන්ට සැකකරු අධිකරණය හමුවේ වරද පිළිගැනීම නිසා මේ දඬුවම නියම කෙරිණි. කොළඹ පුද්ගලික රෝහලක ආරක්ෂක අංශයේ අධ්‍යක්ෂ වන කිරිබත්ගොඩ පදිංචි මිලාන් සංජීව පියරත්න යන අයට මෙසේ දඬුවම් නියම විණි.ඉකුත් අප්‍රේල් 27 දා ගුණසිංහපුර බස්නැවතුම ඉදිරිපිට ඇති කහ ඉර මතදී මෙම මාරක අනතුර සිදු වූ අතර මහනුවර, පූජා පිටියේ පදිංචි ෆාතිමා මුෆාසා නැමැති එක්දරු කාන්තාව මේ අනතුරින් මරුමුවට පත්වූවාය.පිටකොටුව රථවාහන අංශයේ ස්ථානාධිපති ජේ.එස්. කේ. වීරසිංහ, රත්නායක, යන අය අධිකරණයට කරුණු වාර්තා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082216</link>
    <topic>කුඩු නුවන්ගෙන් ප්‍රශ්න කිරීමට අධිකරණ අවසරය ලැබෙයි</topic>
    <author>සිරන්ජනී කුමාරි</author>
    <content>කොළඹ ප්‍රදේශයේ හෙරොයින් ජාවාරම සම්බන්ධයෙන් ප්‍රශ්න කිරීමට කොළොන්නාවේ කුඩු නුවන් කොළඹ අපරාධ කොට්ඨාසයේ රඳවා ප්‍රශ්න කිරීමට කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (21) පොලිසියට අවසර ලබා දුන්නාය.හෙරොයින් ග්‍රෑම් 301ක් හා මිලිග්‍රෑම් 290ක් ළඟ තබා ගැනීමේ සිද්ධියක් සම්බන්ධයෙන් කුඩු නුවන් නොහොත් උදය ගුණතිලක නැමැත්තා ඉකුත් 20 දා 77/5 මීතොටමුල්ල, කොළොන්නාව ප්‍රදේශයේ දී කොළඹ අපරාධ කොට්ඨාසය විසින් අත්අඩංගුවට ගෙන තිබිණි.කොළඹ ප්‍රදේශයේ කුඩු ජාවාරම් ස්ථාන තැරැව්කරුවන්, ගනුදෙනුකරුවන් සම්බන්ධ තොරතුරු සැකකරු දන්නා බවට තොරතුරු අනාවරණය වන බැවින් සැකකරු සතියක කාලයක් කොළඹ අපරාධ කොට්ඨාසයේ රඳවා ප්‍රශ්න කිරීමට අවසර ලබාදෙන ලෙස පොලිසිය අධිකරණයෙන් ඉල්ලා සිටියේය.කොළඹ අපරාධ කොට්ඨාසයේ ස්ථානාධිපති සහකාර පොලිස් අධිකාරී නෙවිල් සිල්වා මහතා අධිකරණයට කරුණු දැක්වීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082217</link>
    <topic>රැකියාවක් දෙනවැයි කියා රු.40,000කට විදලා</topic>
    <author>සිරිසේන රාජපක්ෂ</author>
    <content>පුද්ගලික ආයතනයක රැකියාවක් හා පරිගණකයක් ලබාදෙන බව පවසා රුපියල් හතලිස් පන්දහස් අටසීයක (45800/=) මුදලක් වංචා කළ බව කියන සිද්ධියක් කොල්ලුපිටිය පොලිසිය ඊ‍ෙය් (21) කොටුව මහේස්ත්‍රාත් අධිකරණයට වාර්තා කළේය.ඒ පිළිබඳ වැඩිදුර පරීක්ෂණ පවත්වා පැමිණිල්ල ඉදිරිපත් කිරීමට ද පොලිසිය අධිකරණයෙන් අවසර ඉල්ලා සිටියේය.පොලිසියේ ඉල්ලීමට ඉඩදුන් කොටුව මහේස්ත්‍රාත් හා අතිරේක දිසා විනිසුරු තිළිණ ගමගේ මහතා වැඩිදුර පරීක්ෂණ පවත්වා එහි ප්‍රගතිය අධිකරණයට වාර්තා කරන ලෙස කොල්ලුපිටිය පොලිසියට දැන්වීය. මේ වංචාව ගැන හෝකන්දර උතුර රත්නාරාම පාරේ ජඹුරේගොඩ ගමගේ ප්‍රවීන් මාලිංග නමැත්තකු කරන ලද පැමිණිල්ලකට අනුව කොල්ලුපිටිය පොලිසිය පරීක්ෂණ ආරම්භ කර තිබේ.පැමිණිලිකරු හමුවූ අයකු ඔහු සමඟ මිත්‍රවී තමා කොල්ලුපිටිය ප්‍රදේශයේ ආයතනයක තාක්ෂණ නිලධාරියකු බව කියා පැමිණිලිකරුට එහි රැකියාවක් ලබාදිය හැකි බව පවසා ඇත. ඒ සඳහා වෛද්‍ය පරීක්ෂණයක් සඳහා රුපියල් 4436ක්ද, පුහුණුව සඳහා රුපියල් 5600ක්ද, රක්ෂණය සඳහා රුපියල් 5810ක්ද ඉල්ලා ඇත.පරිගණකය සඳහා රුපියල් තිස්දහසක්ද ඔහු පැමිණිලිකරුගෙන් ඉල්ලා ඇති අතර ඒ සියලු මුදල් අන්තර්ජාලය හරහා මිත්‍රයාට ලබාදී ඇති බව පැමිණිලිකරු සිය පැමිණිල්ලෙන් කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082218</link>
    <topic>පොළඟකු දෂ්ඨ කර අටමස් ගැබිනිය මිය යයි</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පොළගෙකු දෂ්ඨ කිරීමෙන් අටමස් ගැබිනියක බිහිවීමට සිටි සිඟිත්තා ද සමඟින් මිය යයි. මෙසේ අවාසනාවන්ත ලෙස මියගොස් ඇත්තේ රඹුක්කන, හුරිමළුව ප්‍රදේශයේ පදිංචි ගොඩපොළ අස්වැද්දූමේ ගෙදර ප්‍රියංකා කුමුදු ආරියවංශ නමැති තිස් හැවිරිදි උපාධිධාරිනියකි.ලබන මාසයේ දී තම කුළුදුල් දරු ප්‍රසූතියට සූදානමින් සිටි මේ ගැබිනිය රඹුක්න නගරයේ විහාරස්ථානයක බෝධි පූජාවකට සහභාගිවී ආපසු නිවස බලා පාගමනින් එන අතරතුර මේ අනතුර සිදුවී ඇත. පෙරේදා (20) පස්වරු 5.45ට පමණ පොළඟා දෂ්ඨකළ පසු එම පොළඟාද සමඟ මේ කාන්තාව ඇයගේ ඥාතීන් රඹුක්කන රෝහලට ගෙන ගොස් ඇත. එහිදී සිසේරියන් සැත්කමක් මඟින් දරුවා බිහිකර ඇතත්ඒ වනවිටත් එම සිඟිත්තා මියගොස් සිටි බව රෝහල් වෛද්‍යවරු පවසති.එම අවස්ථාවේදීම මියගිය සිඟිත්තා සමඟ කාන්තාව කෑගල්ල ශික්ෂණ රෝහලට යොමුකර ඇති අතර, ඒ වන විටත් ඇය මියගොස් තිබූ බව කෑගල්ල රෝහලේ ප්‍රකාශකයකු පැවසීය. මරණය සම්බන්ධයෙන් කෑගල්ල රෝහලේ විශේෂඥ අධිකරණ වෛද්‍ය නිලධාරි රමේෂ් අලගියවන්න මහතා විසින් පරීක්ෂාකර ලබාදුන් වාර්තා සහ සාක්ෂි විමසීමෙන් අනතුරුව නාගරික රෝහල් හදිසි මරණ පරීක්ෂක රේණුකා කලුආරච්චි නිශ්ශංක මහත්මිය ගර්භිණී අවස්ථාවේ සිටිය දී මවකට පොළඟකු දෂ්ඨ කිරීමෙන් සිදුවූ මරණයක් බවට තීන්දු කළාය.රඹුක්කන පොලිසියේ සැරයන් 30239 ජයවීර මහතා සාක්ෂි මෙහෙයවීය. මියගිය කුමුදු ආරියවංශ මහත්මියගේ අවසන් කටයුතු හෙට (23) රඹුක්කනදී සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082219</link>
    <topic>නිල් සයුරෙන් ලෝක ආර්ථිකය ගොඩනැංවීමේ වැඩපිළිවෙළේ ශ්‍රී ලංකාව සුවිශේෂී පංගුකාරයෙක්</topic>
    <author>බුද්ධිකා ඉඹුලාන</author>
    <content>නිල් සයුරෙන් ලෝක ආර්ථිකය ගොඩනැංවීමට ලෝක ආහාර හා කෘෂිකර්ම සංවිධානය ගෙනයන වැඩපිළිවෙළෙහි සුවිශේෂී කාර්යභාරයක් ශ්‍රී ලංකාවට හිමි වී ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය. මෙහි පළමු අදියර යටතේ වූ නියමු ව්‍යාපෘතිය ශ්‍රී ලංකාවට හිමි වී ඇතැයි ද ඇමැතිවරයා අවධාරණය කළේය.ශ්‍රී ලංකාවේ පළමුවරට වියළි මුහුදු පැළෑටි අපනයනය අරඹමින් ජා ඇළ කොටුගොඩ හේලිස් ඇක්වාඇග්රි සමාගමේ දී පැවැති උත්සවයේ දී ප්‍රධාන ආරාධිතයා ලෙස සහභාගී වෙමින් ඇමැතිවරයා මේ අදහස් පළ කළේය.යුද්ධය නිමාවී දැවැන්ත සංවර්ධන මාවතකට අවතීර්ණ වී සිටින ශ්‍රී ලංකාවේ ධීවර කර්මාන්ත සංවර්ධනයට ද විවිධ ව්‍යාපෘති හඳුන්වා දී ඇතැයි ද මෙහිදී ඇමැතිවරයා පෙන්වා දුන්නේය.එහිදී අදහස් දැක් වූ ඇමැති රාජිත සේනාරත්න මහතා මෙසේද කීය.මේ වන විට උතුරේ ධීවර කටයුතු ඉතා හොඳින් සිදු කෙරෙනවා. එක්දින ධීවර කර්මාන්තය පමණක් නොවේ බෙල්ලන් වගාව මේ ප්‍රදේශවල ඉතා හොඳින් සිදු කෙරෙනවා. බෙල්ලන් වගාව පිළිබඳ මෙරට විශේෂඥයකු වූ මහාචාර්ය වන්නිනායක මහතාගේ මඟ පෙන්වීම යටතේ මා මේ සම්බන්ධව විශේෂ ව්‍යාපෘති රැසක් ආරම්භ කර තිබෙනවා. අද අප රටේ තිබෙන තරු හෝටලවල ආහාරය පිණිස සකසා තිබෙන්නේ මෙම ව්‍යාපෘති තුළින් ලබාගත් බෙල්ලන් අස්වැන්නයි. මේ වන විට අප වාර්ෂිකව බෙල්ලන් මෙට්‍රික් ටොන් 4500ක් නෙළා ගන්නවා.මෙයට අමතරව මුහුදු කූඩැල්ලන්,‍ පොකිරිස්සන්, කකුළුවන් වගාව මෙන්ම මෝදා මසුන් වගාවද අප උතුරේ මෙන්ම වයඹ දිග මුහුදු තීරයේත් බහුලව සිදු කරනවා. එවැනිම සාර්ථක ව්‍යාපෘතියක් ලෙස මුහුදු පැළෑටි වගාව අපට හඳුන්වන්නට පුළුවන්. මේ සම්බන්ධයෙන් ජාතික ජලජීවී වගා සංවර්ධන අධිකාරිය එක්ව නියමු ව්‍යාපෘතියක් ලෙස මුලින් ආරම්භ කළේ උතුරේ ප්‍රදේශ කිහිපයකයි.මෙයට පෙර ජපන් ආයෝජකයකු පැමිණ මුහුදු පැළෑටි වැවීමට යෝජනා වී තිබුණත් එය සාර්ථක වූයේ නැහැ. නියමු ව්‍යාපෘතියෙන් පසු මේ කර්මාන්තයේ නියැළීමට කිලිනොච්චි දිස්ත්‍රික්කයේ ප්‍රාදේශීය ලේකම් කොට්ඨාශ ගණනාවක ධීවර ප්‍රජාව එක්වී සිටිනවා. ඒ සඳහා හේලීස් ආයතනය පූර්ණ අනුග්‍රහය දක්වනවා. හේලීස් ඇක්වාඇග්රි ආයතනය ධීවර ප්‍රජාවගේ ආදායම් සරු කිරීමටත්, රටේ විනිමය වැඩි කිරීමටත් මේ ලබා දෙන්නේ මිල කළ නොහැකි දායකත්වයක්.ධීවර කර්මාන්තයේම ආදායම් ඉපැයීම ඉලක්ක කර නොසිට සෑම කාලයකදී ම ආදායම් ඉපයිය හැකි මුහුදු පැළෑටි වගාව, බෙල්ලන්, පොකිරිස්සන් වගාව ආදි ව්‍යාපෘති මෙන්ම තවත් නව ව්‍යාපෘති සඳහා දායක වන්නැයි මම දෙස් විදෙස් ආයෝජකයන්ට ආරාධනා කරනවා.උතුරේ ධීවර ජනතාව අද මෙම මුහුදු පැළෑටි වගාවේ සාර්ථක ඵල අත්කරගෙන සිටින බව මා දැනගත්තා. ඉදිරියට ත්‍රිකුණාමලය ප්‍රදේශයේ ද මෙය ව්‍යාප්ත කිරීමට මා අදහස් කරනවා. හේලිස් සමූහ ව්‍යාපාරයේ සභාපති විධායක අධ්‍යක්ෂ මොහාන් පණ්ඩිතගේ මහතා ප්‍රමුඛ ඔහුගේ ආයතනයේ නිලධාරීන් ඒ සඳහා මෙවැනිම සහයෝගයක් ලබාදෙන බව විශ්වාසයි' යැයි ද කීය.මෙම අවස්ථාවේ දී හේලීස් සමුහ ව්‍යාපාරයේ සභාපති විධායක අධ්‍යක්ෂ මොහාන් පණ්ඩිතගේ, කළමනාකරණ අධ්‍යක්ෂ රිස්වි සහීඩ් මහත්වරුන් ද අදහස් දැක්වූහ.ධීවර අමාත්‍යාංශ ලේකම් ආචාර්ය ආර්.එම්.ඩී.බී. දිසානායක, නාරා ආයතනයේ සභාපති වෛද්‍ය සයුරු සමරසුන්දර, ජලජීවී වගා සංවර්ධන අධිකාරියේ සභාපති ජයන්ත චන්ද්‍රසෝම, අපනයන සංවර්ධන මණ්ඩලයේ අධ්‍යක්ෂ ජනරාල් සුජාතා වීරකෝන්, ජලජීවී වගා සංවර්ධන අධිකාරියේ අධ්‍යක්ෂ ජනරාල් නිමල් චන්ද්‍රරත්න මහත්ම මහත්මීහුද හේලීස් ඇක්වාඇග්රි ආයතනයේ ජ්‍යෙෂ්ඨ නිලධාරීහු ද මෙම අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=n14082220</link>
    <topic>අභියාචනා යට‍තේ රුහුණට බඳවාගත් සිසුවිය ඇතුළත් වී‍මේ සියලු සුදුසුකම් සපුරා තියෙනවා</topic>
    <author># රන්ජිත් පද්මසිරි, චමීර ඇල්ල‍දෙණිය සහ නුවන් ‍කොඩිකාර</author>
    <content>අභියාචනා යට‍තේ රුහුණු විශ්වවිද්‍යාලයට බඳවාගත් සිසුවිය විශ්වවිද්‍යාලයට ඇතුළත් වී‍මේ සියලු සුදුසුකම් සපුරා ඇති බවත් පවතින ක්‍රම‍වේදය යට‍තේ බඳවා ‍ගෙන ඇති බවත් උසස් අධ්‍යපාන ඇමැති එස්.බී. දිසානායක මහතා පාර්ලි‍මේන්තු‍වේ දී ඊ‍යේ (21) ප්‍රකාශ ක‍ළේය.නිවැරැදි අභියාචනා ක්‍රියාපටිපාටිය යට‍තේ එම සිසුවිය රුහුණු විශ්වවිද්‍යාලයට බඳවා ගත් බවත් එම පාඨමාලව හැදෑරීමට අවශ්‍ය ප්‍රමාණයට වඩා වැඩි ඉ‍‍සෙඩ් ලකණු ඇය සතු බවත් කී දිසානායක මහතා අභියාචනා යට‍තේ 2011 වස‍රේ පමණක් දරුවන් 503 ‍දෙ‍නෙකුට සරසවි වරම් ලැබුණ බවත් ‍හෙළි ක‍ළේය.විපක්ෂ නායක රනිල් වික්‍රමසිංහ මහතා විසින් 23(2) යටතේ නගන ලද ප්‍රශ්නයකට පිළිතුරු දෙමින් එ‍සේ කී ඇමැතිවරයා අභියාචනා ප්‍රමාද වන විට ‍බො‍හෝ දරුවන් තමන්‍ දන්නා ‍දේශපාලනඥයකු‍ගේ මාර්ග‍යෙන් ලිපියක් එවන බවත් එවා සියල්ල තමා විශ්වවිද්‍යාල ප්‍රතිපාදන ‍කොමිසමට ‍යොමු කරන බවත් කී‍‍ය.‍විශ්වවිද්‍යාලවලට ඇතුළත් වීම සඳහා අභියාචනයක් ඉදිරිපත් කිරීමේදී කරුණු 3ක් සැපිරිය යුතු බවත් නියමිත මුදල බැංකුවට ගෙවා ලබා ගත් කුවිතාන්සිය සමඟ අභියාචනයට හේතු දක්වා විශ්වවිද්‍යාල ප්‍රතිපාදන කොමිසම වෙත එය ඉදිරිපත් කළ යුතු බවත් උසස් අධ්‍යාපන ඇමැතිවරයා පැවසීය.විශ්වවිද්‍යාල ප්‍රවේශය සඳහා උසස් පෙළ ප්‍රතිඵල නිකුත් වී අවම කඩඉම් ලකුණුවලට විශ්වවිද්‍යාලයට තෝරා ගත් පසු ඒ සඳහා අවස්ථාවක් නොතිබුණු විට අභියාචනයක් ඉදිරිපත් කරනු ඇත. මෙහිදී අභියාචනයෙන් පසු මන්ත්‍රීවරුන්ගෙන් ද ලිපි රාශියක් මේ පිළිබඳ ලැබෙන බවත් ඒවා අතරින් අභියාචනා ඉදිරිපත් කළ ළමුන් ගැන සඳහන් කර වැඩිම ලිපි ප්‍රමාණයක් එවා ඇත්තේ එජාපය බවත් ‍හෙ‍තෙම සඳහන් කළේය.මානුෂීය ප්‍රශ්න හේතු කොට ගෙන රටේ සියලුම මහජන නියෝජිතයන්ගෙන් අභියාචනා සලකා බලන ලෙස ඉල්ලීම් එති. දේශපාලන ලියුම් ගැන මෙහිදී නොසලකයි. යම් සිසුවෙකු අදාළ පාඨමාලාව හැදෑරීමට එකඟ නැත්නම්, අදාළ ප්‍රායෝගික පරීක්ෂණයට පෙනී සිට නැත්නම් අභියාචනා ඉදිරිපත් කරනු ඇත. විශ්වවිද්‍යාල ප්‍රතිපාදන කොමිසමට නියමිත පරිදි සම්පූර්ණ කරන ලද ඉල්ලුම් පත්‍ර එවා නැත්නම් අදාළ ළමයා අභියාචනයක් ඉදිරිපත් කර තිබුණොත් ඒ ගැන සලකා බලනු ඇත.රුහුණු විශ්විවිද්‍යාලයේ සිසුවියක පිළිබඳ පැන නැගුණ ප්‍රශ්නය ගැන අදහස් දැක් වූ අමැතිවරයා, ලකුණු ඇති ළමයෙකු ඉල්ලුම් පත්‍ර ඉදිරිපත් නොකිරීම හරිම විරලයි. පැහැදිලි, පිළිගත හැකි සාක්ෂි ඇතිව පවතින ප්‍රවේශය අනුව අභියාචනා ඉදිරිපත් කර ඇත්නම් ඒ පිළිබඳ සලකා බලයි. අදාළ ශිෂ්‍යාව නියමිත පරිදි විශ්වවිද්‍යාල කඩඉම් ලකුණු සපුරා ඇත. ඇය මානුෂීය හේතු මත ඇතුළත් කර ගත් අයෙකු නොවේ. අවම කඩඉම් ලකුණු වන 1.3 සපුරා ඇති අතර ඇයගේ ලකුණු මට්ටම 1.4ක් බැවින් උපරිම ලකුණු අනුව කලා අංශයට යොමු කළ බව ද කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408221</link>
    <topic>ඕලන්ද ඇළ කසිප්පු පොළක්</topic>
    <author>මාරවිල සමූහ - මිහිර විජේසේකර ‍</author>
    <content>නාත්තණ්ඩිය - දෙමටපිටිය ප්‍රදේශයෙන් ගලා බස්නා පාර - ඇළ ඕලන්ද ඇළ ආශ්‍රිතව මහා පරිමාණයෙන් පවත්වාගෙන ගිය නීතිවිරෝධී කසිප්පු ස්කාගාරයක් වැටලීමට මාරවිල පොලිසිය සමත් වේ.ගෑස් සිලින්ඩරයක් භාවිතා කරමින් කැලෑවක පවත්වාගෙන ගොස් ඇති මෙම කසිප්පු ස්කාගාරයේ නිෂ්පාදනය කරන මත්පැන් හා ඒවා නිෂ්පාදනය කිරීමට උපයෝගී කර ගන්නා ගෝඩා එහා මෙහා රැගෙන යෑමට උපයෝගී කරගෙන ඇත්තේ කුඩා ප්‍රමාණයේ ඔරුවකි.කසිප්පු නිෂ්පාදනය සඳහා උපයෝගී කරගන්නා ගෝඩා ඩ්‍රෑම්ස් 21,600යක්, දඟර 03ක්, බැරල් 10ක්, මහා පරිමාණයේ ඇලුමිනියම් භාජන 03ක් හා ගෑස් සිලින්ඩර් 02ක් හා කුඩා ප්‍රමාණයේ ඔරුවක් ද අත්අඩංගුවට ගෙන තිබේ.වැටලීම සිදුකරන අවස්ථාවේ සැකකරුවන් පලාගොස් ඇති බව මාරවිල ‍ෙපාලිසිය කියයි.මාරවිල පොලිසියේ ස්ථානාධිපති එච්. එම්. චන්දන හේරත් මහතාගේ උපදෙස් මත උ.පො.ප. විචිත්‍ර දිසානායක, පො.සැ. 32600 නාලක., 57615 නිමල්, පො.කො. 74476 බණ්ඩාර, පො.ආ.සහයක 137 රූපසිංහ යන නිලධාරීන් මෙම වැටලීම සිදුකළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408222</link>
    <topic>ඉගුරු සොරාගත් තරුණ ගැටවු පොලිසියේ රැහැනට</topic>
    <author>@ ඉංගිරිය මධ්‍යම සමූහප්‍රියදර්ශනී කහවල</author>
    <content>මේ දිනවල ඉඟුරු වලට තිබෙන ඉහළ ඉල්ලුම නිසා මොරටුව ප්‍රදේශයේ සිට ලංකාවේ විවිධ ප්‍රදේශ වලට ගොස් සංවිධානාත්මකව ඉඟුරු සොරකමේ යෙදුණ තරුණ කොල්ල කල්ලියක් ඉංගිරියට නුදුරු මෙනේරිගම ප්‍රදේශයේදී අත්අඩංගුවට ගැනීමට ඉංගිරිය පොලිසිය සමත්වී තිබේ.මොරටුව ප්‍රදේශයේ පදිංචිකරුවන් තිදෙනෙක් මෙලෙස පොලිස් අත්අඩංගුවට පත්ව ඇති අතර, ඔවුහු වයස අවුරුදු 25-30ත් අතර වෙති.මෙම සැකකරුවන් තිදෙනා සමඟ ඉඟුරු සොරකමට මොරටුව ප්‍රදේශයේම සිට ගෙන ආ ත්‍රී‍රෝද රියක්ද, සොරකම් කරන ලද ඉඟුරු ගෝනි තුනක්ද ‍පොලිස් බාරයට ගෙන ඇත.පොලිසිය පවසන පරිදි මෙනේරිගම ප්‍රදේශයේ ඉඟුරු වගාකරුවකු රාත්‍රියේ තම ඉඟුරු වගාබිම දෙසට යද්දී ඔහුට දැනුනු ඉඟුරු සුවඳක් නිසා ඒ පිළිබඳව රහසිගතව විපරම් කර බලද්දී ඉඟුරු සොරකම් කරමින් සිටි මෙම පිරිස දැක තිබේ.පසුව ඔහු මේ පිළිබඳව ඉංගිරිය පොලිසියට දන්වා ඒ අතරතුර අවට ප්‍රදේශවාසීන්ද දැනුවත් කර ඇති අතර, පසුව පොලිසිය සහ ගම්වාසීන් සමඟ කළ වැටළීමකදී මෙම පිරිස කොටුකර ගෙන තිබේ.පසුව මෙම පිරිසගෙන් කළ ප්‍රශ්න කිරීම් වලදී ඔවුන් මෙලෙසින් ලංකාවේ විවිධ ප්‍රදේශ වලින් ඉඟුරු සොරකම් කරන බවත්, දැන් ඉඟුරු වලට හොඳ ඉල්ලුමක් ඇති නිසා මෙය මුදල් ඉපයීමේ පහසු මඟක් බවත් හෙළිකර ඇති බව පොලිස් ආරංචි මාර්ග පවසයි.ඉංගිරිය පොලිස් ස්ථානාධිපති පොලිස් පරීක්ෂක උදය කුමාර මහතාගේ උපදෙස් පරිදි, අපරාධ විමර්ශන අංශයේ ස්ථානාධිපති කේ.ජී.විජේරත්න මහතාගේ මෙහෙයවීමෙන් පොලිස් සැරයන්වරුන් වන (41139) විමල්, (55238) රූපසේන සහ කොස්තාපල් (34857) පෙරේරා යන පිරිස විසින් මෙම පිරිස අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408223</link>
    <topic>රිටිගල කන්දත් ඉවරයි</topic>
    <author>සීගිරිය විශේෂ</author>
    <content>පාරිසරික අතින් වැදගත් ස්ථානයක් වන රිටිගල රක්ෂිතය වැලි ජාවාරම්කරුවන් සහ දඩයම්කරුවන් අතින් විනාශයට පත්වන බවට ප්‍රදේශවාසීහු පවසති.‍ෙම් පිළිබඳ අදහස් දැක් වූ ප්‍රදේශවාසීහු මෙසේ ද කීහ.රක්ෂිතයටත් වන සතුන්ටත් සිදුකර ඇති වගා විනාශය දැකගැනීමට රක්ෂිතයට ගිය අපට දැකගන්න ලැබුණා.මෙම රක්ෂිතයේ දැනට ඉතිරි වෙලා තියෙන්නේ දියකඩිති සොයා පිපාසාවෙන් පැමිණෙන වන සතුන් දඩයම් කිරීම ඉතා ශූක්ෂම ලෙස කරගෙන යනවා. වෙඩි වැදී දඩයක්කරුවන්ට සොයා ගැනීමට නොහැකි වූ වන සතුන්ගේ කුණුවී ගිය සිරුරු ඇටකටු මෙන්ම මර උගුල් මෙහි තියනවා. ඇතැම් දිය කඩිතිවලට වස මිශ්‍ර කරලා.රිටිගල රක්ෂිතයේ ස්වභාවික ඇළ මාර්ග සියල්ල වැලි ජාවාරම්කරුවන් විසින් විනාශ කරලා. අප රිටිගල රක්ෂිතයේ රැඳී සිටියදී රක්ෂිතය තුළ සිටි තරුණයකුගෙන් ප්‍රශ්න කිරීමේ දී හෙළිවූයේ මෙම ජාවාරම කැකිරාව ප්‍රාදේශීය ලේකම් කාර්යාලයේ ඉහළ නිලධාරියකුගේ අනුදැනුම හා උපදෙස් මත සිදුකෙරෙන බවය. ඊට මද වේලාවක් ගතවෙද්දී අප සිටි ස්ථානයට පැමිණියේ වනජීවි දෙපාර්තමේන්තුවේ ඉහළ නිලධාරින් දෙදෙනෙකි. අප ඔහුගෙන් වැලි ජාවාරම ගැන තොරතුරු විමසීමේ දී කියා සිටියේ කැකිරාව ප්‍රාදේශීය ලේකම් කාර්යාලයේ ඉහළ නිලධාරියකුගේ උපදෙස් පරිදි වැලි ජාවාරම ක්‍රියාත්මක වන බවයි.මෙසේ සිදුවන වන ජාවාරම පිළිබඳව කැකිරාව ප්‍රාදේශීය ලේකම් සෙනරත් බණ්ඩාර මහතාගෙන් විමසීමේ දී කියා සිටියේ 2014.02.14 වන දින වැලි කියුබ් 2ට පමණක් එක් අයකුට බලපත්‍රයක් ලබාදී ඇති බවයි. වනජීවි හා වන සංරක්ෂණ කලාපවල වැලි කැණීම් සඳහා කිසිදු බලපත්‍රයක් තමා විසින් ලබා දී නොමැති බවකි.මේ පිළිබඳව කැකිරාව ප්‍රාදේශීය ලේකම් කාර්යාලයේ ගණකාධිකාරී නන්දන බන්නැහැක මහතාගෙන් විමසීමේ දී කියා සිටියේ තමුන්ගේ නම ගම්මුන් සඳහන් කර ඇත්තේ තමන් සමඟ ඇති තරහකට බව ද තමන් එම චෝදනා ප්‍රතික්ෂේප කරන බව ද පැවැසීය.පසුව අප ප්‍රාදේශීය ලේකම් කාර්යාලයෙන් පිටව යද්දි විවිධ අයගෙන් දුරකතන ඇමතුම් ගලා එන්නට විය. ඉන් කියවුණේ ප්‍රාදේශීය ලේකම් කාර්යාලයේ ගණකාධිවරයා මෙම වැලි ජාවාරමට සම්බන්ධ බවත් ඒ පිළිබඳව පළවන පුවත් නවතා දමන ලෙසයි. පසුව ගණකාධිකාරිවරයා දුරකතනයෙන් කතා කොට කියා සිටියේ තමන්ම මෙම ක්‍රියාව සිදුකළ බවත් තමන් අතින් වූ වැරැද්ද ඉදිරියේ දී සිදුනොවන්නට වගබලා ගන්නා බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408224</link>
    <topic>කතරගම කිරිවෙහෙරට cctv කැමරා</topic>
    <author>@ ඇම්.නෙල්සන් පියරත්න කතරගම සමූහ</author>
    <content>කතරගම කිරිවෙහෙර රාජමහා විහාරයට පැමිණෙන සැදැහැවතුන්ගේ හා කිරිවෙහෙර වහන්සේගේ ආරක්ෂාව හා යහපත තකා සී.සී.ටී.වී කැමරා පද්ධතියක් සවි කළ බව කිරිවෙහෙර රාජ මහා විහාරාධිපති කොබවක ධම්මින්ද නා හිමියෝ පසුගියදා පැවැති දායක සභා රැසවීමේදී පැවසූහ.ඒ හිමියො මෙසේ ද කිහ.පසු ගිය කාලයේදී කිරිවෙහෙර වන්දනා කිරීමට පැමිණෙන සැදැහවතුන්ගේ මුදල් පසුම්බි, පූජා කිරීමට ගෙනෙන අටපිරිකර පූජා භාණ්ඩ අස්ථාන ගතවිම්, පහන් වල පොල් තෙල් සොරා ගැනීම් ආදිය සිදුවී තිබෙනවා.ඊට අමතරව කිරිවෙහෙරට අයත් ඇතැම් දේවාල වලට බැතිමතුන් භාර හාර වෙනුවෙන් පූජා කරන රන් භාණ්ඩ එම දේවාල භාරකරුවන්ම වංචා කරන අවස්ථා ගැන මට අසන්න ලැබුණා.මම කිරිවෙහෙරේ විහාරාධිපති වූ පසු මාස හතක් පමණ මේවා අධීක්ෂණය කළා. එයට විසදුමක් වශයෙන් මෙසේ කැමරා සවි කිරීමට මා තීරණය කළා.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408225</link>
    <topic>කට කැත පොලිස් ලොක්කාට පොඩ්ඩන්ගේ අප්‍රසාදය</topic>
    <author>@ අනුරාධපුර මධ්‍යම විශේෂ</author>
    <content>උතුරු පළාතේ පොලිස් ස් ථාන කිහිපයක් භාරව කටයුතු කරන උසස් පොලිස් නිලධාරියකු පහළ ශ්‍රේණියේ නිලධාරීන්ට සතුන්ගේ නම් වලින් ආමන්ත්‍රණය කිරීම හේතුවෙන් එම පොලිස් ස්ථානවල නිලධාරීන් විශාල පිරිසක් දැඩි චිත්ත පීඩාවකට සහ අපහසුතාවයකට පත්ව ඇති බව වාර්තාවේ.පොලිස් කොස්තාපල්වරුන් සැරයන්වරුන් උප පොලිස් පරික්ෂකවරුන් පොලිස් පරික්ෂකවරුන් මෙම නිලධාරියාගේ අශිෂ්ඨ වාග් ප්‍රහාරයට ලක්ව ඇත. .බොහෝ කොස්තාපල් වරුන්, සැරයන්වරුන් මෙම උසස් නිලධාරියාට වඩා සේවා කාලයෙන් වැඩි බවත් වයසින්ද ඉතා වැඩිමහල් අයන් බවද වාර්තා විය. එහෙත් කිසිදු පහළ ශ්‍රේණියක නිලධාරින්ට ගරුත්වයක් නොදක්වන මෙම උසස් නිලධාරියා ප්‍රදේශයෙන් ඉවත් කරන ලෙසද නිලධාරීන් පිරිසක් පොලිස්පතිවරයාගෙන් දැඩි ඉල්ලීමක්ද කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408226</link>
    <topic>සබරගමුවේ නගර දහසයක් සංවර්ධනයට මුදල් වෙන්කරයි</topic>
    <author/>
    <content>නගර සංවර්ධන වැඩසටහන යටතේ මාවනැල්ල අරණායක කෑගල්ල සබරගමුව පළාත් සභා සීමාවේ නගර දහසයක් සංවර්ධනය කිරීම සඳහා රුපියල් දසලක්ෂ 800/- ක් වෙන්කැර ඇතැයි සබරගමුව මහ ඇමැති මහීපාල හේරත් මහතා පැවසීය.මෙම වැඩසටහන් යටතේ තෝරා ගත් පොළ භූමි වෙළඳපොළ ඇතුළුව වැඩසටහන් රාශියක් ක්‍රියාත්මක කිරීමට පළාත් සභාව පියවර ගෙන ඇති බව ද සඳහන් කළ මහ ඇමැතිවරයා, මහජන උපයෝගිතා සේවා සංවර්ධනය මඟින් එක් ප්‍රාදේශීය ආයතනයකට රුපියල් ලක්ෂ 500/- බැගින් මෙම මුදල් ලබා දෙන බව ද, දැනට අභාවයට ගොස් ඇති වෙළෙඳපොළ සංවර්ධනය ඉකුත් සති අන්තයේදී ප්‍රාදේශීය සභා සභාපතිවරුන් හා මන්ත්‍රීවරුන් ද සමඟ එක්ව ආරම්භ කැර මේ වන විට ඉදිකිරීම් කරන බව ද, පැල්මඬුල්ල වෙළඳපොළ ඉදිකිරීමට රුපියල් ලක්ෂ 454/- ක් ද ලබා දී සුබ මොහොතින් එහි වැඩ ආරම්භ කළ බව ද පැවසීය.විදුලිබල නියෝජ්‍ය ඇමැති ප්‍රේමලාල් ජයසේකර, පළාත් ඇමැති අතුල කුමාර රාහුබද්ද, පළාත් සභා මන්ත්‍රීවරු ද ඒම සාකච්ඡාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408227</link>
    <topic>පෞද්ගලික බස් රියැදුරන් ලියාපදිංචි කිරීමේ වැඩසටහන දා</topic>
    <author>රාවතාවත්ත සමූහ රෝහණ ද සිල්වා</author>
    <content>බස්නාහිර පළාත් මාර්ගස්ථ ප්‍රවාහන අධිකාරි කාර්යාලය සහ මොරටුව පොලිසියේ ප්‍රජා පොලිස් ඒකකය සංවිධානය කළ පෞද්ගලික බස් රියැදුරන් ලියාපදිංචි කිරීමේ වැඩසටහනක් පසුගියදා මොරටුව ප්‍රධාන බස් නැවතුම්පළේ දී පැවැත්විණි.එහිදී බස්නාහිර පළාත් මාර්ගස්ථ ප්‍රවාහන අධිකාරියේ කොළඹ අංක 3 ප්‍රාදේශීය බලප්‍රදේශයේ රියැදුරු සහ කොන්දොස්තරවරු ලියාපදිංචි කිරීම සහ ඔවුන්ට හැඳුනුම්පත් සහ නිල ඇඳුම් ලබාදීම ද මෙහිදී සිදුකෙරිණි.පළාත් මාර්ගස්ථ මගී ප්‍රවාහන අධිකාරියේ ප්‍රාදේශීය කළමනාකරු ප්‍රසන්ත මඩවල මහතාගේ සහ මොරටුව මූලස්ථාන පොලිස් පරීක්ෂක නිශාන්ත රුද්‍රිගු මහතා‍ෙග් ප්‍රධානත්වයෙන් පැවැති මෙම උත්සවය සඳහා සහකාර ධාවන කළමනාකරු රසික තිලකරත්න, මොරටුව පොලිසියේ ප්‍රජා සම්බන්ධතා නිලධාරි සමන් වීරසිංහ, ප්‍රජා පොලිස් ඒකකයේ ස්ථානාධිපති උප පොලිස් පරීක්ෂක සිරිපාල මහත්වරු ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408228</link>
    <topic>බටහිර රන් අරුණ සංවර්ධනය අදියර දෙකක් යටතේ ක්‍රියාවට</topic>
    <author>අත්තනගල්ල විශේෂ - ජයවීර සුගතපාල</author>
    <content>ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයක් වන ‘බටහිර රන් අරුණ’ ඒකාබද්ධ ග්‍රාමීය යටිතල පහසුකම් සංවර්ධන වැඩසටහන අදියර දෙකකින් අත්තනගල්ලේ ක්‍රියාත්මක වන බව අත්තනගල්ල ප්‍රාදේශීය සභාවේ සභාපති ප්‍රියන්ත පුෂ්පකුමාර මහතා කීවේය.එහි ප්‍රථම අදියර යටතේ ව්‍යාපෘති 35ක් සහ දෙවැනි අදියර යටතේ ව්‍යාපෘති 31ක් ද වශයෙන් ව්‍යාපෘති 66ක් සඳහා රුපියල් ලක්ෂ 200ක මුදලක් දැනට ලැබී තිබෙන බවත් සභාපතිවරයා පවසයි.පසුගියදා අත්තනගල්ල ප්‍රාදේශීය සභා ශ්‍රවණාගාරයේ පැවති මාධ්‍ය හමුවකදී ඒ මහතා මේ බව කීවේය.අත්තනගල්ල ප්‍රාදේශීය ‍සභාවේ උප කාර්යාලයක් බෙම්මුල්ල නගරයේ ඉදිකිරීම සඳහා ද ආර්ථික සංවර්ධන අමාත්‍යංශය රුපියල් ලක්ෂ 400ක මුදලක් වෙන්කරදී තිබෙන බවද සභාපතිවරයා පැවසීය.තවද ඔර්චර්ඩ් වත්ත, හග්ගල්ල, පැල්පිට සහ තල්ගස්මොටේ ක්‍රීඩා පිටි 4ක් රු. ලක්ෂ 80ක වියදමින් වැඩිදියුණුකර ගෙන යන බවද ඊට අමතරව ගම නැඟුම විශේෂ ව්‍යාපෘති 285 ක්‍රියාත්මකව පවතින බවද හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r1408229</link>
    <topic>අව්වෙන් - වැස්සෙන් බේරෙන්න අසරණ අපට පිහිටවෙන්න</topic>
    <author>බියගම විශේෂ - රංජිත් අම්පිටියාවත්ත</author>
    <content>වසර 40කට වැඩි කාලයක සිට උකුල් ඇට දිරායාමේ රෝගයට ගොදුරුව ඉතා අසරණ තත්ත්වයට පත්ව සිටින මාතර තෙලිජ්ජවිල තුඩැල්ලේ පදිංචි බී.කේ. ධනපාල මහතා තමාගේ බිරිය දියණිය සමඟ ඉතා සංවේග ජනක ජීවිතයක් ගෙවන අයෙකි.ගතේ දිරිය නැති - ජීවිත්වන්න රැකියාවක් නැති ඇවිදගන්න දෙපාවාරු නැති වුනත් ඉතා ශක්තිමත් හිතක් පමණක් ඇති අයෙකි. ඔහුගේ උකුල් ඇට දෙකම බද්ධ කර ඇත්තේ 1992 – 93 වර්ෂවලදීය. එම සැත්කම වසර 10ක් ඉක්ම ගිය තැන නැවතත් සැත්කමක් කොට කොළඹ ම‍හ රෝහලේ දී (2013 දී ) උකුල් ඇට බද්ධ කරන ලදී.යම්යම් හිත වතුන්ගේ උදව්වෙන් වයස 15ක් වයසැති දියණිය අධ්‍යාපනයට යොමුකර ඇතත් අගහිඟ කම් පිරුණු දියණියකි. සම වයසේ අනිත් දැරියන් අනුව සසඳනවිට ඇයට දුක දැනෙනුයේ නිතැතිනි.ධනපාල මෙසේ කීය.අපට ඉන්න නිවෙසක් නෑ. මගේ බිරියට අයත් කුඩා බිමක කුලී වැඩකර ලබාගත් සුළු මුදලක් යොදා ගෙයක් හැදීමට උත්සාහ ගත්තත් එය අතරමග නැවැතුණා. මගේ ජීවිතයේ ඉවර වෙන්න කලින් දුවටයි බිරියටයි හිසට සෙවණක් හදා දීම මගේ අරමුණයි.මගේ දුක බලා කවුරු හෝ පිහිට වෙනවා නම් එය මට ලොකු ශක්තියක්.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=r14082210</link>
    <topic>පිත්තල කර්මාන්තකරුවන්ට ගමන් පහසුව සලසන්න</topic>
    <author>මධ්‍යම පළාත් සංචාරක එල්.එස්. එගොඩවිට</author>
    <content>උඩුනුවර කොට්ඨාසයේ පිත්තල කර්මාන්තය ඇතුළු ස්වයං රැකියා මාර්ගවල නිරත වී සිටින දහස් ගණනකගේ ගමන් පහසුව සඳහා ප්‍රධාන පෙළේ මාර්ග දෙකක් පිළිසකර කර දෙන ලෙස මෙහි ගැමි සංවිධාන රජයවෙත කරුණු ඉදිරිපත් කර තිබේ.උඩුනුවර කොට්ඨාසයේ ගම්මාන ගණනාවක් ආවරණය වන වෙලම්බඩ, රුක්මල්පොළ සිට පරණපට්ටිය හරහා කඩුගන්නාව නගරය දක්වා පිවිසෙන මාර්ගය. ලියන්ගහවත්ත හන්දියේ සිට වට්ටප්පොළ හරහා ගඩලාදෙණිය පිළිමතලාව නගරයට පිවිසිය හැකි ප්‍රධාන මාර්ග‍ වේ.මෙම මාර්ග දෙක නිසි අන්දමින් පිළිසකර වුවහොත් උඩුනුවර ගම්මාන රැසක ජීවත්වන පිත්තල කර්මාන්ත ලී කැටයම්, වළං කර්මාන්ත කරාබු, ගම්මිරිස්, තේ දළු ඇතුළු අපනයන බෝග වගාකරුවන්ට ද මහත් සහනයක් සැලසෙන බව ද පෙන්වා දෙති.දැනටමත් මේ පිළිබඳව උඩුනුවර ශ්‍රී.ල.නි.ප. ප්‍රධාන සංවිධායක උසස් අධ්‍යාපන ඇමැති එස්. බී. දිසානායක මහතා වෙත වරාය හා මහාමාර්ග අමාත්‍යවරයාගේ අවධානය යොමු කරවීම පිණිස උඩුනුවර ප්‍රාදේශීය සභාව හරහා කරුණු ඉදිරිපත් කර ඇති බව ‍ෙම් පිළිබඳව කරුණු දක්වමින් උඩුනුවර ප්‍රාදේශීය සභා මන්ත්‍රී චම්පික බණ්ඩාර වික්‍රමආරච්චි මහතා (එජනිස) පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s140822_6</link>
    <topic>වසර දහහතරකට පසු පදක්කම් පොත අලුත්වෙයි</topic>
    <author>බිනාලි රාජපක්ෂ</author>
    <content>[2014-08-22 ප.ව 14.30]චීනයේ නැංජින් නුවරදී දැන් පැවැත්වෙන යොවුන් ඔලිම්පික් ක්‍රීඩා උළෙලේ මිශ්‍ර යුගල බැඩ්මින්ටන් ඉසව්වෙන් ලෝකඩ පදක්කමක් දිනා ගැනීමට සචින් ඩයස් සමත්වෙයි.වසර 2000 සිඩ්නි ඔලිම්පික් උළෙලේදී සුසන්තිකා ජයසිංහ පදක්කමක් දිනාගැනීමෙන් අනතුරුව ශ්‍රී ලංකාවට ඔලිම්පික් මට්ටමේ පදක්කමක් සචින් ඩයස් දිනාදීම විශේෂත්වයකි.මෙම මිශ්‍ර යුගල බැඩ්මින්ටන් තරඟයේදී සචින් ඩයස් චීනයේ බින්ග් ජියාඩ් සමඟ එක්ව තරග වැදුණු හෙයින් චීනයට ද ශූරතාව පදක්කමක් හිමිවිය.සචින් හා බින්ග් වෙතින් පරාජයට පත්වූයේ තායිලන්ත හා චීන ක්‍රීඩක යුගලකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s140822_1</link>
    <topic>සිංගප්පුරු 20යි 20 ක්‍රිකට් තරගාවලිය</topic>
    <author>බිනාලි රාජපක්ෂ</author>
    <content>[2014-08-22 පෙ.ව 11.30]සිංගප්පුරුවේ පැවැත්වෙන සිංගප්පුරු 20යි 20 ක්‍රිකට් තරගාවලියේ SSC හා හොංකොං ක්‍රීඩා සමාජය අතර තරඟය සිංගප්පුරුවේ පැබැන්ග් ක්‍රීඩාංගනයේදී දැන් පැවැත්වේ.මුලින්ම පන්දුවට පහර දෙන SSC පිල ඕවර් 19ක් අවසානයේ කඩුලු 4 කට 235ක් ලබා සිටී.ධනුෂ්ක ගුණතිලක හයේ පහර තුනක් හා හතරේ පහර 11ක් සමඟ පන්දු 42කදී ලකුණු 80ක් ලබා ඇත.දිමුත් කරුණාරත්න හා චාමර කපුගෙදර නොදැවී ලකුණු 107ක් හා 18ක් ලබා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s1408221</link>
    <topic>ශ්‍රී ලංකාව-චීන තායිපේ-චීනය‘සී’ කාණ්ඩයෙන් තරග බිමට</topic>
    <author>ෆවුස් මොහොමඩ් හොංකොං සිට‍...</author>
    <content>ආසියානු සත් සාමාජික රගර් පිටියේ දැනට තුන්වැනි ස්ථානයේ පසුවන ශ්‍රී ලංකා කණ්ඩායම ආසියානු සත් සාමාජික රගර් තරගමාලාවේ පළමු අදියර වන ‘හොංකොං සෙවන්ස්’ හී මූලික වටයේ දී චීන තායිපේ හා චීනය සමග ‘සී’ කාණ්ඩය යටතේ තරග වැදීමට නියමිතය.රටවල් 12ක සහභාගිත්වයෙන් හෙට (23) හොංකොං ජාතික පාපන්දු ක්‍රීඩාංගණයේ දී ඇරැඹෙන මේ තරගාවලියේ මූලික වටයේ දී අදාළ කාණ්ඩයේ පෙරමුණ ගැනීමට ශ්‍රී ලංකාවට හැකිවනු ඇතැයි ශ්‍රී ලංකා කණ්ඩායමේ නායක ෆාසිල් මරිජා පවසයි. ආසියානු සත් සාමාජික රගර් ශ්‍රේණිගත කිරීමේ පළමු තැන හා දෙවැනි තැන පසුවන ජපානය හා ‍‍හොංකොං කණ්ඩායම් ‘ඒ’ සහ ‘ඩී’ කාණ්ඩ යටතේ තරග වදින අතර ශ්‍රී ලංකාවට මෙවර තරගාවලියේ දී ද අවසන් පූර්ව තරග වටයට පිවිසීමේ විශාල අවස්ථාවක් උදාවී තිබේ.අවසන් කණ්ඩායම් 4 අතරට පැමිණීමෙන් ශ්‍රී ලංකාව දැනට රැඳී සිටින තුන්වැනි ස්ථානය තහවුරු කරගැනීමට හෝ ඉන් ඉදිරියට යාම මෙවර ශ්‍රී ලංකා පිලේ බලාපොරොත්තුව වී ති‍බේ. ජපානය සමග මැලේසියාව හා එක්සත් අරාබි එමීර් රාජ්‍යය ද මෙවර තරගාවලියේ ‘ඒ’ කාණ්ඩය යටතේ තරග වදින අතර ‘බී’ කාණ්ඩයෙන් දකුණු කොරියාව, තායිලන්තය හා සිංගප්පූරුව තරග වදිති.ශ්‍රී ලංකාව සමග චීන තායිපේ හා චීනය ‘සී’ කාණ්ඩයෙන් ද, හොංකොං, පිලිපීනය හා කසකස්තානය ‘ඩී’ කාණ්ඩයෙන් ද තරග බිමට එක්වෙති. මේ අතර පිරිමි තරගාවලියට සමගාමීව පැවැත්වෙන කාන්තා තරගාවලියේ මූලික වට‍යේ දී ශ්‍රී ලංකාව ‘එක්ස්’ කාණ්ඩය යටතේ චීනය, හොංකොං හා තායිලන්තය සමග තරග වැදීමට නියමිතය.රටවල් 8ක් තරග වදින කාන්තා තරගාවලියේ අනෙක් කාණ්ඩය වන ‘ඩබ්ලිව්’ කාණ්ඩය ලෙස නම් ක‍ර ඇති අතර ජපානය, කසකස්තානය, සිංගප්පූරුව හා පිලිපීනය එම කාණ්ඩය යටතේ තරග බිමට එක්වෙති. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s1408222</link>
    <topic>ජාතික ස්නූකර් ශූරතාවලියේ අවසන් පූර්ව තරග අද</topic>
    <author>නිරෝෂාන් ප්‍රියංකර</author>
    <content>දේශීය ස්නූකර් තරග ක්ෂේත්‍රයේ විශිෂ්ටතම ක්‍රීඩකයන්ගේ දස්කම් උරගා බලන යූ.ඩබ්.සුමතිපාල අනුස්මරණ කුසලාන 62වැනි ජාතික ස්නූකර් ශූරතාවලියේ අවසන් පූර්ව වටයේ තරග අද ප.ව.3.00ට සුගතදාස ක්‍රීඩා හෝටලයේ පිහිටි ශ්‍රී ලංකා බිලියඩ් හා ස්නුකර් සංගම් මූලස්ථායේ දී පැවැත්වේ.එම්.එස්.එම්.රෂීඩ් හා සුසන්ත බොතේජු පෙරේදා පැවැති තරග ජයගනිමින් අවසන් පූර්ව වටයට සුදුසුකම් ලබාගත්හ.තරගාවලියේ අර්ධ අවසන් පූර්ව වටයේදී එම්.එම්.මුබීන් (යුද)/ටී.එච්.එම්.ෆර්ෂාඩ් (ඉස්ලාම්යෝනක) සමගත්, ටිෂාන් සමරසිංහ (ඔටර්ස්)/එම්.ඉසෙඩ්.ඒ.සුල්ෆි (රොමැන්) සමගත් තරග ඊයේ පස්වරුවේ පැවැත්වීමට නියමිතව තිබූ අතර අවසන් පූර්ව වටයට පිවිසෙන සෙසු ක්‍රීඩකයන් දෙදෙනා එහි දී තීරණය කිරීමට නියමිතව තිබිණි.පෙරේදා පැවැති අර්ධ අවසන් වටයේ තරගයකින් යුද හමුදාවේ මොහොමඩ් රිම්සාන් වට 5-3කින් පරාජය කිරීමට මුවර්ස් ක්‍රීඩා සමාජයේ එම්.එස්.එම්.රෂීඩ් සමත්විය. ලකුණු තත්ත්වය වූයේ 62/13, 52/40, 59/45, 37/67, 53/63, 56/35, 46/59 හා 60/16කි. එදිනම පැවැති අනෙක් අර්ධ අවසන් පූර්ව වටයේ තරගයෙන් ඉස්ලාම් යෝනක සංගමයේ ආරිෆ්ට එරෙහිව වට 5-4ක තියුණු සටනකින් අනතුරුව ජය අත්කර ගැනීමට තරුණ ක්‍රිස්තියානි සංගමයේ සුසන්ත බොතේජුට හැකිවිණි. උණුසුම් මුහුණවරකින් පැවැති එම තරගයේ ලකුණු තත්ත්වය වූයේ 83/30, 42/60, 71/63, 23/62, 57/61, 67/09, 82/30, 38/55 හා 68/56කි.මේ තරගාවලියේ මූලික වටයේ තරගවලදී කැපී පෙනෙන දස්කම් දක්වමින් ප්‍රබල ක්‍රීඩකයන් රැසක් අභිබවා යාමට නවක ක්‍රීඩකයන් සමත්වීම විශේෂත්වයකි. ජාතික මට්ටමේ ක්‍රීඩකයන් වන වරාය අධිකාරියේ කේ.එච්.සිරිසෝම, මුවර්ස් ක්‍රීඩා සමාජයේ එස්.එච්.එම්.අස්ලම් වැනි ක්‍රීඩකයන් කීපදෙනකුම මූලික තරග වටයෙන් ඉවතට විසිවීම කැපී පෙනුණි.‍එහෙත් වසර ගණනාවක් පුරා ජාතික ස්නූකර් මේසයේ ආධිපත්‍ය පැතිරවූ ප්‍රවීණ ක්‍රීඩක සුසන්ත බොතේජු සිය අපරාජිතභාවය තවදුරටත් රැකගනිමින් මෙවර තරගාවලියේ ද අවසන් පූර්ව වටයට එක්වී සිටී.මූලික වටයේ තරගවල දී එස්.එච්.එම්.අස්ලම් තරග වට 4-1කින් පරාජයට පත් කරමින් එම ක්‍රීඩා සමාජයේ ම එම්.එස්.එම්. රෂීඩ් ද, කේ.එච්.සිරිසෝම තරග වට 4-3කින් පරාජයට පත් කරමින් එම්.අයි.සී.එච්. පිලේ එම්.වයි.එම්.ආරිෆ් ද අර්ධ අවසන් පූර්ව වටයට එක්වූහ. සෙසු තරගවලදී ගාල්ල වයි.එම්.බී.ඒ. පිලේ එම්.එම්.ජිෆ්රි තරග වට 4-1කින් පරදවා යුද හමුදාවේ ‍මොහොමඩ් රිම්සාන් ද, ඊ.පී.පී. පිලේ එම්.එස්.ඩීන් තරගවට 4-1කින් පරදවා එම්.අයි.සී.එච්. පිලේ ටි.එච්.එම්. ෆර්ෂාඩ් ද අර්ධ අවසන් පූර්ව වටයට සුදුසුකම් ලැබූහ. සී.ඊ.පී.පී. කණ්ඩායමේ එම්.ෂෆරාස් තරගවට 4-1කින් පරාජයට පත්කළ ආර්.බී.පී. කණ්ඩායමේ එම්.ඉසෙඩ්.ඒ. සුල්ෆි අර්ධ අවසන් පූර්ව වටයට එක්විය. ජාතික ස්නූකර් ශූර සුසන්ත බොතේජු අර්ධ අවසන් පූර්ව වටයට එක්වූයේ තරගවට 4-1කින් මහනුවර බිලියඩ් සමාජයේ එම්. ප්‍රතාප් පරාජයට පත් කරමිනි.කාණ්ඩ 8ක් යටතේ තරගකරුවන් 31ක් මෙවර ජාතික ශූරතාවලියට එක්වී සිටියහ. ශ්‍රී ලංකා බිලියඩ් හා ස්නූකර් සංගමයේ මෙහෙයවනු ලබන මේ තරගාවලියේ අවසන් මහා තරගය හෙට ‍පෙ.ව.10.00ට හා ප.ව.3.00ට පැවැත්වේ. තරගාවලියේ අවසන් දින විශේෂ ආරාධිතයා ලෙස බිලියඩ් පුහුණුකරුවකු වන ජාත්‍යන්තර බිලියඩ් ශූරතාව 17වරක් දිනාගත් බ්‍රිතාන්‍ය ජාතික මයික් රසල් එක්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s1408223</link>
    <topic>වසර 36කට පසුව ශ්‍රී ලංකාව ආසියානු හොකී ශූරතාවලියට</topic>
    <author>ෆවුස් මොහොමඩ්</author>
    <content>දේශීය හොකී තරග ඉතිහාසයේ නව පිටුවක් පෙරලමින් වසර 36කට පසුව ආසියාතික හොකී ශුරතාවලියට සුදුසුකම් ලැබීමට ශ්‍රී ලංකාව සමත්වෙයි.ශ්‍රී ලංකාව අවසන් වරට ආසියාතික හොකී ශූරතාවලියට එක්වූයේ 1978 වසරේදීය. ඉරානයේ ටෙහෙරාන් නුවර පැවැති ඒ ශූරතාවලියට රටවල් 8ක් තරග වැදුණු අතර එහිදී 6වැනි ස්ථානය හිමිකරගැනීමට ශ්‍රී ලංකාව සමත්විය.ආසියාතික හොකී ශූරතාවලියට සුදුසුකම් ලැබීමේ තරගාවලියේ දී රටවල් 30ක් අතරින් අවසන් රටවල් 12 අතරට එක්වීමෙන් ශ්‍රී ලංකාවට මේ අවස්ථාව උදාවූ බව ශ්‍රී ලංකා හොකී සම්මේලනයේ සභාපති නියෝජ්‍ය පොලිස්පති සුමිත් එදිරිසිංහ මහතා ‘දිනමිණ‘ට පැවැසීය.ලබන සැප්තැම්බර් මස දකුණු කොරියාවේ පැවැත්වෙන මේ ශූරතාවලියට ශ්‍රී ලංකාව සමග ආසියානු හොකී පිටියේ ප්‍රබලතම කණ්ඩායම් වන දකුණු කොරියාව, ඉන්දියාව, පාකිස්තානය, ජපානය, මැලේසියාව, චීන තායිපේ, සිංගප්පූරුව, චීනය, හොංකොං, කසකස්තානය හා බංග්ලාදේශය එක්වෙති.ආසියාතික ශූරතාවලිය ඉලක්ක කරමින් සංචිත ගත කළ ක්‍රීඩකයන් 18 දෙනකුගෙන් යුත් ශ්‍රී ලංකා හොකී කණ්ඩායම මේ වනවිට පාකිස්තාන පුහුණුකරුවකු යටතේ පුහුණුව ලබති. ආසියාතික හොකී පිටියේ ප්‍රබලතම රටක් වන පාකිස්තානයෙන් පුහුණුකරුවකු ශ්‍රී ලංකාවට ලැබුණේ ජාත්‍යන්තර හොකී සම්මේලනයේ මැදිහත්වීම නිසා බව ද හොකී සභාපතිවරයා කීවේය.පාකිස්තාන පුහුණුකරු යටතේ දියතලාව, මාතලේ ආදි පළාත්වල දෙමසක කාලයක් පුහුණුවීම්වල නිරතවූ ශ්‍රී ලංකා කණ්ඩායම මේ වනවිට කොළඹ දී පුහුණුවීම්වල නිරතව සිටී. දේශීය හොකී ක්‍රීඩාවේ උන්නතිය වෙනුවෙන් විශාල කාර්යභාරයක නිරතව සිටින ශ්‍රී ලංකා හොකී සභාපතිවරයා ආසියානු හොකී සම්මේලනයේ විධායක කමිටු සාමාජිකයකු ලෙස වසර 8ක් පුරා කටයුතු කරමින් සිටී. ඔහු මෙවර ආසියානු හොකී නිලවරණයේ දී සභාපතිධුරයට තරගවැදීමේ බලාපොරොත්තුවෙන් පසුවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s1408224</link>
    <topic>අන්තර් මාධ්‍ය බොක්සිං තරගාවලියේ දී විමුක්ති-වාසනා දක්ෂතම සම්මාන දිනති</topic>
    <author>ගම්පොළ සමූහ</author>
    <content>ශ්‍රී ලංකා බොක්සිං සංගමය සංවිධාන කළ අන්තර් මාධ්‍ය බොක්සිං තරගාවලියේ දක්ෂතම ක්‍රීඩකයා ලෙස ශ්‍රී ලංකා යුද හමුදා රතු කණ්ඩායමේ විමුක්ති කුමාර සම්මාන දිනාගත් අතර දක්ෂතම ක්‍රීඩිකාවට හිමි සම්මානය තුරුලිය ක්‍රීඩා සමාජයේ පී.ජි.කේ.වාසනා හිමිකර ගත්තාය.තරගාවලියේ දක්ෂතම පරාජිතයා ලෙස ශ්‍රී ලංකා ගුවන් හමුදාවේ අයි.පී.ඩී.සී.උදයකුමාරද, පරාජිකාව ලෙස ශ්‍රී ලංකා පොලිසියේ ඩී.එම්.එන්.කේ.චන්ද්‍රරත්න සම්මාන දිනාගත්හ. මෙවර තරගාවලියේ වැඩි ගෞරව දිනාගැනීමට ශ්‍රී ලංකා යුද හමුදාව සමත්විය.නාවලපිටිය ජයතිලක ගෘහස්ත ක්‍රීඩාගාරයේදී පැවැති තරගාවලියට බර පංති 20ක් යටතේ ක්‍රීඩකයන් 147ක් හා ක්‍රීඩිකාවන් 53ක් තරග වැදුණි‍. තරගාවලියේ ප්‍රධාන ආරාධිතයා ලෙස අන්තර්ජාතික බොක්සිං සංගමයේ තාක්ෂණ නිලධාරී හා කමිටු සාමාජික ජාතික තේරීම් කමිටු සාමාජික ලුතිනල් කර්නල් හේමන්ත වීරසිංහ මහතා සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s1408225</link>
    <topic>පාසල් හෑන්ඩ්බෝල් ශූරතා වේල්ස් කුමරයට සහ ගලේවෙල මැදබැද්දට</topic>
    <author/>
    <content>අවුරුදු විස්සෙන් පහළ පාසල් හෑන්ඩ්බෝල් තරගාවලියේ බාලක ශූරතාව හිමිකර ගැනීමට මොරටුව වේල්ස් කුමර විදුහල සමත් වූ අතර බාලිකා ශූරතාව ගලේවෙල මැදබැද්ද විදුහලට හිමිවිය. වේල්ස් කුමර විදුහල් ක්‍රීඩාංගණයේදී පසුගියදා පැවැති තරගාවලියට බාලක කණ්ඩායම් 22ක් හා බාලිකා කණ්ඩායම් 19ක් එක්විය.තරගාවලියේ බාලක පළිහ ශූරතාව හෝමාගම සුභාරති විද්‍යාලයත්, බඳුන ශූරතා ගලේවෙල මැදබැද්ද විද්‍යාලයත් දිනාගත් අතර බාලිකා ශූරතාවන් පිළිවෙළින් හෝමාගම මධ්‍ය මහා විද්‍යාලය හා දේවී බාලිකා විද්‍යාලය හිමිකර ගත්හ.නියෝජ්‍ය අධ්‍යාපන අධ්‍යක්ෂ ක්‍රීඩා එච්.කේ.ජයසේකර මහතා තරගාවලියේ ප්‍රධාන ආරාධිතයා ලෙස සහභාගීවූ අතර වේල්ස් කුමර විදුහල්පති ජේ.ඩබ්ලිව්.එස්.සිරිවර්ධන, නි.විදුහල්පති කේ.ඒ.සෝමපාල, ශ්‍රී ලංකා හෑන්ඩ්බෝල් සංගම‍යේ හිටපු නියෝජ්‍ය සභාපති කර්නල් රාජා ‍ගුණසේකර, ශ්‍රී ලංකා හෑන්ඩ්බෝල් සංගමයේ ලේකම් සුමින්ද කරුණාරත්න යන මහත්වරුන්ද මේ අවස්ථාවට සහභාගිවූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=s1408226</link>
    <topic>වෙළෙඳ ‍සේවා අන්තර් සමාජ 13-15න් පහළ ක්‍රිකට් අවසන් තරග 24දා</topic>
    <author/>
    <content>වෙළෙඳ සේවා ක්‍රිකට් සංගමය සංවිධාන කරන අවුරුදු 13න් හා අවුරුදු 15න් පහළ අන්තර් සමාජ ක්‍රිකට් තරගාවලියේ අවසන් මහා තරග මේ මස 24වැනිදා වෙළෙඳ සේවා ක්‍රිකට් සංගම් ක්‍රීඩාංගණයේදී පැවැත්වේ.තරගාවලියේ මූලික වටයේ තරග පසුගියදා ආරම්භ වූ අතර 15න් පහළ අර්ධ අවසන් පූර්ව තරග අද (22) සෞඛ්‍ය හා තර්ස්ටන් විදුහල් ක්‍රීඩාංගණවලදීත්, අර්ධ අවසන් තරග හෙට (23) වෙළෙඳ සේවා ක්‍රීඩාංගණයේදීත් පැවැත්වේ. අවුරුදු 13න් පහළ තරගාවලියේ අර්ධ අවසන් පූර්ව තරග අද වැලිකඩ බන්ධනාගාර හා ශ්‍රී ජයවර්ධනපුර කෝට්ටේ ක්‍රීඩාංගණවලදී පැවැත්වෙන අතර අර්ධ අවසාන තරග කෝට්ටේදී හෙට (23) පැවැත්වේ.තරගාවලියට අවුරුදු 15න් පහළ හා 13න් පහළ කණ්ඩායම් 24බැගින් එක්ව සිටිති. නොරොච්චෝලේ විදුලිබලාගාරයේ ඉදිකිරීම් කටයුතු සිදුකරන චයිනා මැෂීනරි එන්ජිනියරින් සමාගම කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=f1408221</link>
    <topic>මහ ඇමතිගේ අතේ තවත් මංගල රේඛාවකට ඉඩ ?</topic>
    <author>අන් දොස් හොයන්නේ</author>
    <content>ජනාධිපති මහින්ද රාජපක්ෂ මහතා- නුවරඑළිය දිස්ත්‍රික්කයේ ඉතා දුෂ්කර ප්‍රදේශයක පිහිටි වලපනේ සද්ධාතිස්ස ද්විතීක විදුහලේ උත්සවයකට සහභාගිවීම සඳහා ඉරිදා නුවරඑළිය බලා නික්ම ගියේය.ජනාධිපතිවරයා නිල්දණ්ඩාහින්න ක්‍රීඩාපිටියට ළඟා වන විටත් ක්‍රීඩාංගණය ජනතාවගෙන් අතුරු සිදුරු නැතුව පිරී ගොස් තිබුණි.පැමිණ සිටි අතිවිශාල ජනතාව දෙස බැලූ ජනාධිපතිවරයා “මීටින්එක තියෙන්නේ මෙතනදැයි” ඇමැති සී. බී. රත්නායක මහතා දෙස බලමින් ඇසීය. “නෑ සර් මෙතන ඉඳන් කිලෝමීටර් භාගයක දුර අපිට යන්න තිබෙනවා යැයි” සී.බී. රත්නායක මහතා කීය. “මේ සෙනඟ කන්දරාව දැක්කම මම හි‍තුවේ මීටින් එක තියෙන්නේ මෙතන යැයි” පැවසූ ජනාධිපතිවරයා රැස්ව සිටි පිරිසට දෑත් ඔසවා ආචාර කළේය.උත්සවයට යාම සඳහා මෝටර් රථයට නැඟීමට පැමිණි ජනාධිපතිවරයාට එහි සිටි වයසක කාන්තාවකගේ කටහඬින් මඳක් නතර විය. “ ඔබතුමා අපේ රජ්ජුරුවො. ඔබතුමා අපිත් එක්ක පා ගමනින් අවොත් අපිට ලොකු ධෛර්යයක්. අපේ ජීවිතවලටත් ඒක ලොකු ධෛර්යයක් යැයි” කීවාය.“මේ වගේ දුරක් නොව පේදුරුතුඩුවේ සිට දෙවුන්දර තුඩුවට වුනත් මට පයින් යන්න පුළුවන්. මමත් මෙතට එන්න එවන් කැපවීම් කළා යැයි” කියමින් ජනාධිපතිවරයා ජනතාව පෙරටු කර ගනිමින් දුෂ්කර මාර්ගයේ පයින් ගමන් කළේය. ගිරිදුර්ග, වන දුර්ගවලින් පිරුණු මෙම ප්‍රදේශය අතීත රජවරුන්ට ආරක්ෂාව සැපයුණු ප්‍රදේශයක් යැයි අවට පිහිටීම දක්වමින් සී.බී. රත්නායක මහතා විස්තර කළේය.ගමන් මඟේ පිහිටි ගල් ගුහාවක් දෙසට සුරත දිගු කළ ඇමැතිවරයා “සර් අධිරාජ්‍යවාදී සමයේ ඌව වෙල්ලස්ස ජනතාව සිරකොට මැරුවෙ ඔය ගල්ගු‍හාවේ යැයි” කීය. ස්වභාසෞන්දර්ය පිරුණු පරිසරය මෙන්ම අතීත‍ රජ දරුවන්ගේ සිහිවටන නරඹමින් ජනාධිපතිවරයා මහත් සොම්නසින් ගමන් කළේය.දින චර්යාවේ කොටසක් වූ උදෑසන ව්‍යායාම කටයුතු සඳහා ජනාධිපතිවරයා සුන්දර නිදහස් පරිසරයක පිහිටි ‍ෙග්‍රගරි වැව ඉස්මත්තට පිරිස සමඟ පැමිණියහ. සී. බී. රත්නායක, සතාසිවම් මහත්වරු ජනාධිපතිවරයා අනුගමනය කරමින් ව්‍යායාමවල නිරත වූහ. පුත්‍රසිගාමනිගේ ගෙවල් පැත්තෙ අපි පොඩි විසිට් එකක් දාලා එමු දැයි ජනාධිපතිවරයා ඇසීය.එය අනුමත කරමින් පිරිස පුත්‍රසිගාමනි මහතාගේ නිවස අසලට සේන්දු වූහ. අනපේක්ෂිත අයුරින් සිය නිවස ඉදිරිපිට ජනාධිපතිවරයා සිටිනු දුටු, පුත්‍රසිගාමනි මහතා මවිතයට පත්විය. අනතුරුව ඒ මහතා ඉතා සුහදව ජනාධිපතිවරයාට නිවසට ආරාධනා ක‍ළේය. සතාසිවම් මහතා සිටිනු දුටු පුත්‍රසිගාමනි මහතාගේ මුහුණේ නොරිස්සුම් බවක් ආරූඪ විය.“මොකද මේ රනිල් පැත්තෙ ඉඳන් අපිට ඔච්චන් කර හුරේ තියපු අය අපේ පැත්තේ ඉන්නේ යැයි” නෝක්කාඩුවට මෙන් කීය. ඉතා සාවදානව චෝදනාව අසා සිටි ජනාධිපතිවරයා “අපි දැන් ඔය පරණ කතා නතර කරමු. අපි ඔක්කොම එකතු වෙලා වැඩ කරමු යැයි” සිනාසෙමින් කීය.ඉදිරි ජාතික මැතිවරණයක් සම්බන්ධයෙන් සිරිකොත කාර්ය මණ්ඩලය දැනුවත් කිරීමේ හමුවක් පසුගිය සිකුරාදා විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් ආරම්භ විය. ඊ‍ට මහ ලේකම් තිස්ස අත්තනායක, සභාපති කබීර් හෂීම් මහත්වරුන් ද එක් වූහ.“අපි 2015 වසරේ මුල් කාර්තුවේ ජාතික මැතිවරණයකට මුහුණ දෙන්න ඕනෑ.ඒ වෙනුවෙන් පක්ෂ කාර්යාලයේ සියලු දෙනා ඇප කැප වෙන්න අවශ්‍යයි. පුද්ගලික අපහසුතා ඇත්නම් මහ ලේකම්වරයාට ඒ පිළිබඳව දැනුම් දෙන්න” යැයි වික්‍රමසිංහ මහතා කීය. “නෑ සර් අපි ඊට සූදනම්” යැයි සියලු දෙනා එක හඬින් කීවේ විපක්ෂ නායකවරයාගේ මුවඟට සිනහවක් එක් කරමින්ය.එම දැනුවත් කිරීමෙන් අනතුරුව විපක්ෂ නායකවරයා මහනුවර මහවැලි රීච් හෝටලය බලා නික්ම ගියේ මන්ත්‍රී ඒ. එච්. එම්. හලීම් මහතාගේ දියණියකගේ විවාහ උත්සවයකට එක්වීම සඳහාය. විපක්ෂ නායකවරයාට යාබද මේසයක අසුන්ගෙන සිටි සජිත් ප්‍රේමදාස මහතා අසලට සේන්දු වූ පළාත් මන්ත්‍රීවරු” අපේ නියෝජ්‍ය නායකතුමා ඉන්න ඕනෑ අපේ නායකතුමා සමීපයේ කියමින්” ප්‍රේමදාස මහතා විපක්ෂ නායකවරයා අසලට ගෙන ආවේ මහත් උද්යෝගයෙන්ය.සජිත් දුටු වික්‍රමසිංහ මහතා ඔහුගේ අත තදින් අල්ලා ගත්තේ පිරිස ප්‍රීතියට පත්කරමින්ය. බදුල්ල දිස්ත්‍රික් ඡන්ද පොළ නිලධාරීන් දැනුවත් කිරීමේ උත්සවයක් පසුගිය සෙනසුරාදා මහියංගන තානායමේ පැවැතියේ විපක්ෂ නායකවරයාගේ ප්‍රධානත්වයෙන්ය. කරු ජයසූරිය, තිස්ස අත්තනායක, කබීර් හෂීම්, හරීන් ප්‍රනාන්දු මහත්වරු ඊට එක් වූහ.‘ප්‍රධාන රැස්වීම්වලට අමතරව මම පොකුරු රැස්වීම් 600ක් සූදානම් කළා යැයි” හරීන් ප්‍රනාන්දු මහතා කීය.“ හරීන් ඒක ‍ෙහාඳ දෙයක්. හැබැයි ඔයා ආසන සංවිධායකයො දැනුවත් කරලා ඒ අය එක්ක සහයෝගයෙන් ඒ කටයුතු කරන්න ඕනෑ යැයි” වික්‍රමසිංහ මහතා උපදේශාත්මක ස්වරූපයෙන් කීය.නොයෙක් හේතු මත විපක්ෂය හැරගිය සැමට කොන්දේසි විරහිතව පක්ෂයට එක්වන ලෙස ආරාධනා කරනවා යැයි” විපක්ෂ නායකවරයා කීවේ පිරිස දෙස බලමින්ය. “ඒක නම් සර් හොඳ තීරණයක් යැයි” මහලේකම්වරයා ඇතුළු පිරිස එක හඬින් කීහ. හදිසි දුරකථන ඇමතුමකින් මුහුණ රතු පැහැ වී තැති ගත් කරු ජයසූරිය මහතා දෙසට හැරුණු වික්‍රමසිංහ මහතා “මොකද කරු ප්‍රශ්නයක් දැයි ඇසීය”. “සර් නෝනාට හදිසියේ අසනීප වෙලා යැයි” ජයසූරිය මහතා බිඳුණු හඬින් කීය. “අපි කාටත් ප්‍රශ්න එනවා. අපි ඒවා විසඳාගන්න ඕනෑ. කරු ප්‍රශ්නයක් නැහැ.ඔයා දැන් කොළඹ යන්න යැයි” වික්‍රමසිංහ මහතා කරු අස්වසමින් කීවේය.ජනාධිපතිතුමා එජාප මාධ්‍ය ප්‍රකාශක ගයන්ත කරුණාතිලක මහතාට ඊයේ අලුයම දුරකථන ඇමතුමක් ලබා ගත්තේ උපන් දිනයට සුභ පැතීම සඳහාය.“සර් ඔබතුමාගේ සුභ පැතීම මගේ ජීවිතයට ලොකු ආශීර්වාදයක්. ඔබතුමාගේ ආශීර්වාදයෙන් අද දවස ආරම්භ කිරීමට ලැබීම භාග්‍යයක් යැයි ගයන්ත කරුණාතිලක මහතා කීය. සුහද කතාබහකට එක්වූ ජනාධිපතිවරයා “කොහොමද ගයන්ත ඌව ඡන්ද කටයුතු? ඔයාලගෙ මහ ඇමැති අපේක්ෂකයාට සහාය දෙන්නේ නැද්දැයි සිනාසෙමින් ඇසීය. අපි ඌව පළාතට අනුයුක්ත කරලා තියෙන්නේ සර් ලබන සතියේ යනවා යැයි කරුණාතිලක මහතා කීය.පසුගියදා පාර්ලිමේන්තුවේදී විපක්ෂ නායක කාර්යාලයට ගිය ජෝන් අමරතුංග, එස්. ස්වාමිනාදන් මහත්වරු “සර් අපි ඉදිරි ජාතික මැතිවරණයේදී සියලු තුරුම්පු ගහන්න ඕනෑ යැයි කීහ. පක්ෂයෙන් ඉවත් වූ සැමට විවෘත ආරාධනයක් කළේ ඒ නිසා යැයි වික්‍රමසිංහ මහතා කීය. ඒකත් හරි සර්, ඒ වගේම පක්ෂයේ නියෝජ්‍ය නායකකම අපි සජිත්ට දෙමු. ඒ වගේම සුජීවට, තලතට, රෝසිට නිසි තැන දෙන්න ඕනෑ යැයි ජෝන් අමරතුංග මහතා ගැඹුරු හඬින් කීය.ඔව් සර් ඉදිරි ජයග්‍රහණ වෙනුවෙන් අපි ඒ ගැන හිතමු යැයි ස්වාමිනාදන් මහතා කීවේය. හරි, හරි ඔයාල කියන මතයේ මමත් ඉන්නවා යැයි වික්‍රමසිංහ මහතා පැවසීය.මේ රටේ උණුසුම් වාතාවරණයක් ඇතිකළ භාෂා භාවිතයට කදිම පිළිතුරක් ලබා දෙමින් ජාතික සංඝ සභාවේ හිමිවරු දෙනමක් පසුගිය අඟහරුවාදා ජාතික භාෂා හා සමාජ ඒකාබද්ධතා අමාත්‍යාංශයට ගොස් ඇමැති වාසුදේව නානායක්කාර මහතා මුණගැසුණි.රටේ ඇතිවෙලා තිබෙන එකමුතුකම, සංහිඳියාව, සහෝදරත්වය තවදුරටත් තහවුරු කිරීමට අපේ හිමිවරුන්ට දමිළ භාෂාව ඉගෙනීමට ඕනෑවෙලා තිබෙනවා යැයි හිමිවරු කීහ. හිමිවරුන්ගේ ප්‍රකාශයෙන් මහත් සොම්නසට පත් නානායක්කාර ඇමැතිවරයා, එම ඉල්ලීමට ඉක්මන් ක්‍රියාමාර්ග ගන්නා බව කීය.බස්නාහිර පළාත් මහ ඇමැති ප්‍රසන්න රණතුංග මහතාගේ ග්‍රීන්පාත් හි පිහිටි නිල නිවසේ පසුගියදා මාධ්‍යවේදීන් සඳහා භෝජන සංග්‍රහයක් පැවැත්විණි.දේශපාලන කටයුතුවලින් මඳකට මිදුණු ඇමැතිවරයා මාධ්‍යවේදීන් සමඟ සුහදව අල්ලාප සල්ලාපයේ යෙදුණි.මෙම සාදය මා වෙනුවෙන් පවත්වපු එකක් නෙමේ. එහෙනම් මම මේක තියන්න ඕනෑ පළාත් ඡන්දයට ඉස්සරයි. මම මේක පැවැත්වූවේ මගේ මාධ්‍ය‍ ලේකම් වෙනුවෙන් යැයි මහ ඇමැතිවරයා සිනාසෙමින් කීය. මහ ඇමැතිව‍රයාගේ සුරතේ රේඛා පිහිටීම පිළිබඳ විමසිලිමත් වූ මාධ්‍යවේදියෙක්, “ඔබතුමා එකම කාන්තාවක් පතාගෙන ආපු හොඳ සැමියෙක් යැයි කීය. මාධ්‍යවේදියාගේ සමීපයට වූ මහ ඇමැතිවරයා තව රේඛාවක් පස්සෙ ඇ‍ඳෙන්නේ නැද්දැයි මහ හඬින් සිනාසෙමින් ඇසුවේ පිරිස සිනහ ගස්වමින්ය.සිය දේශපාලනය අගනුවරට පමණක් සීමා නොකොට දුෂ්කර ප්‍රදේශවලට යමින් සේවාව ලබාදීමට මන්ත්‍රී සුදර්ශනී ප්‍රනාන්දුපුල්ලේ මහත්මිය මහත් වෙහෙසක් ගත්තාය. පසුගියදා බදුල්ලේ පැවැති කාන්තා සමුළුවට නිමල් සිරිපාල ද සිල්වා ඇමැතිවරයාගේ ආරාධනයකට අනුව ඇය ද සහභාගි වූවාය. එහි ප්‍රධාන දේශනය ද පවත්වන ලද්දේ ද ඇය විසිනි.රට පුරා යමින් දැඩි ලෙස වෙහෙසට පත් වී සිටි ඇය උත්සවය අවසානයේ රෝගාතුර වූවාය. කලබලයට පත් නිමල් සිරිපාල ද සිල්වා ඇමැතිවරයා ඇය යුහුසුලුව රෝහල් ගත ක‍ෙළ්ය. ඇගේ හදිසි රෝගාතුරවීම පිළිබඳ දැනගත් ජනාධිපතිවරයා, “ සුදර්ශනී දැන් කොහොමද, ඉක්මන් සුවය ප්‍රාර්ථනා කරන බව කීය.“සර් දැන් නම් ටිකක් හොඳ යැයි” ඇය කීවාය. “විවේකීව ඉන්න, මට ආරංචියි ඔයා රට පුරා ගිය බව. යහපත් ශරීර සෞඛ්‍යය ඉතා වැදගත්. ඒක මට වඩා හොඳට ඔයා දන්නවා නේ” යැයි ජනාධිපතිවරයා පැහැදිලි කළේය. මම භාරගත් කටයුතු නිමා වුණාම මම ටිකක් විවේක ගන්නම් සර් යැයි ඇය පිළිතුරු දුන්නාය.රට රකින නිල් පවුර සුරකිමු මවුබිම තේමාව යටතේ රට පුරා පැවැත්වෙන සම්මන්ත්‍රණ මාලාවේ සියවැන්න ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අම්බලන්ගොඩ බටපොළ දී පැවතියේ මහ වැසි මධ්‍යයේය.මෙම උත්සවයට සබරගමුව මහ ඇමැති මහීපාල හේරත්, වයඹ මහ ඇමැති දයාසිරි ජයසේකර, දකුණ මහ ඇමැති ශාන් විජයලාල් මහත්වරු එක්වී සිටියහ. “මහ ඇමැතිවරු තුන්කට්ටුව එකට ඉන්න එක පළාත් සභාවට මහත් ශක්තියක්” යැයි බැසිල් රාජපක්ෂ මහතා සිනාසෙමින් කීය. “ඔව් සර්, ආණ්ඩුවට එරෙහි, රටට එරෙහි බලවේගවලට මෙය කදිම පිළිතුරක් යැයි දයාසිරි ජයසේකර මහතා කීවේය.මේ වැඩපිළි‍වෙළ නිසා ශ්‍රී.ල.නි.ප. ගම් මට්ටමින් පිබිදීමක් තිබෙනවා යැයි රාජපක්ෂ මහතා කීය. “සර් අපි වැඩ කරලා බැණුම් අහන රජයක්. ඒ නිසා ඒ දුර්මතය නැති කරන්නත් ඕනෑ යැයි” ද ජයසේකර මහතා පැවසීය.ශ්‍රී ලංකා නිදහස් පක්ෂ රඹුක්කන තරුණ හමුව පසුගිය ඉරිදා නාමල් රාජපක්ෂ මන්ත්‍රීවරයාගේ ප්‍රධානත්වයෙන් පැවැත්විණි.මන්ත්‍රී කනක හේරත් මහතා සංවිධානය කර තිබූ මෙම තරුණ හමුව සඳහා තාරානාත් බස්නායක , ෂෙහාන් සේමසිංහ, ජොහාන් ප්‍රනාන්දු, පියුමාල් හේරත් මන්ත්‍රීවරු එක්වී සිටියහ.උත්සවය ආරම්භ වීමට මත්තෙන් ඓතිහාසික දැලිවල කොටවෙහෙර විහාරස්ථානය වැඳ පුදාගත් නාමල් රාජපක්ෂ මහතාට විහාරස්ථානයේ යටගියාව ගැන කනක හේරත් මහතා පැහැදිලි කළේය.“මේ චෛත්‍ය වසර දෙදහසක දිගු ඉතිහාසයකට උරුමකම් කියනවා. මෙහි කැණීම්වලදී ඉපැරැණි සේද රෙදිකඩක් පුරාවිද්‍යාඥයන්ට හමු වී තිබෙනවා. එය අපේ රටේ හමු වූ ඉපැරැණිම සේද රෙදිකඩ බවට අ‍ෙම‍රිකානු විද්‍යාඥයන් ‍තහවුරු කර තිබෙනවා යැයි” තමා උපන් හැදී වැඩුණු රඹුක්කන ප්‍රදේශයේ යටගියාව, කනක හේරත් මහතා විස්තර කළේ මහත් සාඩම්බර ලීලාවෙන්ය.රැස්වීම් භූමිය අතුරු සිදුරු නැතුව එකම හිස් ගොඩක් බවට පත් වෙද්දී නාමල් මන්ත්‍රීවරයා වේදිකාවට පැමිණියේ රතිඤ්ඤා හඬින් වේදිකාව ගිඟුම් දෙද්දීය.“ රටේ වෙන කාටවත් රතිඤ්ඤා ඉතිරි නොකර රටේම රතිඤ්ඤා කනක රඹුක්කනට ගෙනාවාදැයි” රාජපක්ෂ මන්ත්‍රීවරයා ප්‍රශ්න ‍කළේ රැස්ව සිටින්නවුන්ගේ මුවඟට සිනහවක් ගන්වමින්ය.“ අද පහ ශ්‍රේණිය ශිෂ්‍යත්වයට පෙනී සිටි නංගිලා මල්ලිලා මෙතන ඉන්නවාද? ඉන්නව නම් අත ඔසවන්නයැයි” මන්ත්‍රීවරයා කීය. පොඩිත්තන් කිහිප දෙනකුට අමතරව එක් කාන්තාවක්ද අත එසවීය. තැතිගත් මන්ත්‍රීවරයා,“මොකද මේ අම්මා කෙනෙකුත් අත ඔසවාගෙන. හරි හරි එක අතකට ඒකත් හරි දැන් පහ ශ්‍රේණිය ශිෂ්‍යත්වය ලියන්නෙ දරුවො නෙමේ දෙමාපියන්නේ” කියමින් මන්ත්‍රීවරයා සිනාසුනේ මුළු සභාවම එකම සිනා හඬක් බවට පත්කරමින්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=f1408222</link>
    <topic>කහ සිවුරේ බලය</topic>
    <author/>
    <content>අමරපුර නිකායේ මහානායක තිරිකුණාමලයේ ආනන්ද මහනාහිමි, විද්‍යෝදය පරිවෙනාධිපති ආචාර්ය බලන්ගොඩ සෝභිත නාහිමි, මැදගම ධම්මානන්ද හිමි ඇතුළු භික්ෂුන් වහන්සේ හා ගිහියන් රැසක් ඉදිරියේ ඉකුත් 19දා 'ධර්මපාල චින්තනය හා ජාතියේ ගමන් මග' නමින් පැවැති සම්මන්ත්‍රණයේ දී ආචාර්ය ජේ.ආර්.පී සුරියප්පෙරුම මහතා දැක්වූ අදහස් මෙසේය.මෑත කාලයේ ශ්‍රී ලංකාවේ බෞද්ධ පුනරුදයේ මූලස්ථානය ලෙස සැලකිය හැක්කේ විද්‍යෝදය පිරිවෙනයි. ලංකාවේ බෞද්ධයෙක්ට 1850 පමණ වන විට වන්දනාමාන කරන්න පන්සලක් හැටියට තිබුණේ කැලණිය, බෙල්ලන්විල හා රත්මලානේ ධර්මාරාම වැනි විහාරස්ථාන කිහිපයක් පමණය.මේ අවදියේ භික්ෂූන් වහන්සේ නමකට මහමඟ නිදහසේ ගමන් කළ නොහැකි තත්ත්වයක් තිබිණි. 'කහ කුරුල්ලන්' යනුවෙන් හඳුන්වා උන් වහන්සේලා ගර්හාවට ලක් කළ අතර මහමඟදී කැට කැබැලි වලින් පහරදී පන්නා දමන තත්ත්වයක් තිබිණි.මොහොට්ටිවත්තේ ගුණානන්ද හිමියන් පහල වූයේ මෙවැනි පසුබිමකය. උන්වහන්සේ මහත් වැර වෑයමෙන් පානදුරාවාදයේ යෙදුණේය. බුදුදහම නව ප්‍රබෝධයක් ලබනු ලැබුවේ එම පංචමහාවාදයත් නිසාය. ධර්මපාලවාදයේ උපත එවැනි පසුබිමක සිදු විය.මේ වකවානුවේදීම ඕල්කට්තුමා ගාල්ලේ විජයානන්ද විහාරයේදී පන්සිල්ගෙන බෞද්ධයෙක් බවට පත් විය. මෙම බෞද්ධ ප්‍රබෝධය හේතුකොටගෙන ක්‍රිස්තියානියට හැරුණු අයගෙන් තුන්ලක්ෂයක් නැවත බෞද්ධාගම වැළඳ ගත්තේය. ඩි.සි. විජේවර්ධනගේ 'බෝමැඩ විප්ලවය' පොතේ මේ පිළිබඳ සංඛ්‍යාලේඛන දක්වයි. පසුබිම මෙබඳු වුවත් එය පුනරුච්චාරණය කිරීම ප්‍රමාණවත් නොවේ. ගැටලුව ඇත්තේ වෙනත් තැනකය.මෙම පසුබිම ගැන විග්‍රහ ඉදිරිපත් කළ හැක. නමුත් ගැටලුව ඇත්තේ එතැන නොවේ. නූතන සංඝයා වහන්සේගෙන් ජාතිය විශාල කාර්යභාරයක් බලාපොරොත්තු වේ. මෙහිදී යම් යම් මතභේද ඇත්නම් ඒවා පැත්තකට දැමිය යුතුය. පුණ්‍යවන්ත භික්ෂූන් වෙත පැවරී ඇති කාර්යවන්නේ 'සංඝ ප්‍රතිරූපය' ගොඩනැඟීමය.ශ්‍රමණ උත්තමයෙක් මහමඟ ගමන් කරන විට එම දර්ශන දකින්නා තුළ රහතන් වහන්සේ නමක් මහමඟ වඩින අයුරු සිහිවිය යුතුයි. එම දර්ශනය දැකීමෙන් හදෙහි ඇති වන අපරිමිති භක්තියෙන් දණ නමා වැදීමට ජනයා පොළඹවන තත්ත්වයක් ඇති විය යුතුයි. අප ශ්‍රාවක සංඝයාගෙන් බලාපොරොත්තු වන චිත්‍රය මෙයයි.එසේ නොමැතිව බයිස්කෝප්ක‍රුවන් මෙන් භික්ෂූන් වහන්සේ අතපය විහිදුවමින් නට නටා ගමන් කිරීම නුසුදුසුය. භික්ෂූන්ට අයෝග්‍ය එවැනි හැසිරීම් අප තුළ ඇති කරන්නේ සංඝයා පිළිබඳ කම්පාවකි. භික්ෂූන් වහන්සේ මහමඟ ගමන් කිරීමේදී බුද්ධ චීවරය මනාකොට සකස් කර ගෙන විනීත ගමනින් වැඩිය යුතුය. මා මේ කරුණ දැඩි සේ අවධාරණය කරන්නේ ඇයිද යන්න පැහැදිලි කළ යුතුය.අශෝක අධිරාජ්‍යයා බුදුදහම පිළිබඳ පැහැදුණේ කුඩා සාමණේර නමකගේ උපශාන්ත, අභිමානවත් ගමන නිසාය. එයින් රජු තුළ තිගැස්මක් ඇති විය. භික්ෂුවගේ උපශාන්ත හැසිරීමට විශාල විපර්යාසයක් ඇති කළ හැකිය.නැතිවී තිබුණු බුදුදහමේ යතුර හමුවී ධර්ම නිධානය කලකට පසුනැවත විවෘත වූයේ එම ආශ්චර්යමත් හමුව හේතුවෙනි. එම කෙටි දසුනෙන් ඇති කරනු ලැබූ පැහැදීම බුදුදහමේ අභිවෘද්ධියට කෙතරම් බලපෑමක් ඇති කළේද යන්න අප සිහි නුවණින් විමසා බැලිය යුතුයි.බෞද්ධයෙක් බවට පත්වූ අශෝක අධිරාජයා අසූ දහස‍ක් වෙහෙර විහාර ඇති කරනු ලැබුවේය. බුදුදහමට උපරිම අනුග්‍රහය හා ගෞරවය දක්වනු ලැබුවේය.භික්ෂූන් ලක්ෂ සංඛ්‍යාත පිරිසක් මහණ කරනු ලැබීය. දහමේ පණිවුඩය ලෝකය පුරා ව්‍යාප්ත කර වූයේය. ලාංකිකයන් වන අපට බුදුදහමේ අමිල දායාදය ලැබී­ෙම් භාග්‍ය ‍හිමි වූයේ මෙම අසිරිමත් දසුන ඇති කළ මහිමය නිසාය.අප ජාතියේ ජීවයද අනුප්‍රාණයද වන්නේ බුද්ධ චීවරයයි. දේශයේ අඛණ්ඩ පැවැත්මත් චිරස්ථිතියත් ඇතිවූයේ කහ සිවුරේ බලය නිසාය. එය වසර 2500ක් අඛණ්ඩව පවත්වාගෙන පැමිණීම ගැන භික්ෂු සංඝයාට අපගේ ගෞරවය සදා හිමිවිය යුතුය. සංඝයාගේ මනා පැවැත්ම පවතින තක් දේශයේ පැවැත්ම සහතිකය.අබුද්දස්ස යුගයක් ගැන බියක් අපට නිතරම ඇති අතර එසේ නිරර්ථක බියක් ඇති කර නොගත යුතුය. එවැනි තත්ත්වයක් ඇති වනවා නම් ඇති වන්නේ 'කහ සිවුරේ' ධජය ගිලිහිණු දිනය. ජාතියේ මන්ත්‍රය සංඝරත්නයය. ඒ නිසා භික්ෂූත්වය විවේචනයට ලක් විය යුත්තක් නොවිය යුතුය.ගමනින් මෙන්ම දැකීමෙන්ද අන්‍ය භක්තිකයන්ගේ සිත් පැහැදිය යුතුයි. මේ විපර්යාසය කිරීමට මහ පන්සල් අවශ්‍ය නැත. ගමේ කුඩා පන්සලෙන් ආරම්භය ගත හැක.  </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=f1408223</link>
    <topic>භාවනාව සාමයට මඟක්</topic>
    <author>පරිවර්තනය - නිලුෂා නිරංජලා</author>
    <content>ඔබ හරි. ලෝකයේ බොහෝ ධනවතුන් පවා තමන්ට කොතරම් සැපසම්පත් තිබුණත් සැනසීම, සතුට අහිමිවීම නිසා සිතේ සතුට ලබාගැනීමට යම් උත්සාහයක යෙදෙනවා. සිතේ අතෘප්තිය, වෙහෙස නැතිකර ගැනීමට හා සමාජ සබඳතා ක්‍රමවත්ව පවත්වා ගැනීමට ඔවුන්ට භාවනාව උපකාර වී තිබෙනවා.ඕනෑම කෙනෙකුට තමන් යමක් හෝ යම් කෙනෙක් ගැන දන්නා ආකල්පය යහපත් ලෙස වෙනස් කර ගැනීමට භාවනාව උදව් කර ගත හැකියි.අපි උදාහරණයක් ගනිමු. යම් පුද්ගලයකු සිටිනවා, නිතරම බිරිඳ සමඟ දබර වන ඔහු තමන් කරන්නේ වරදක් බව දන්නවා. ඒ නිසා ඔහු කල්පනා කරනවා, ආයෙත් නම් බිරිඳට කඩාපණින්නේ, බැණ වදින්නේ නැතිව සිටීමට. ඔහු එසේ හොඳින් සිටීමට තමන්ටම පොරොන්දු වුවත් පැයක් ගතවීමට මත්තෙන් යළිත් බිරිඳ සමඟ දබරයකට පැටලෙනවා.දැන් කොහොමද මේ තත්ත්වය වෙනස් කර ගන්නේ? ඔහු කළ යුත්තේ තමන්ගේ නොඉවසීම පාලනය කර ගැනීමයි. ඒ සඳහා තමන් ගැන, තමන්ගෙ සිත ගැන අවධානයෙන් සිටිය යුතු වෙනවා. මේ සඳහා ඔහුට උපකාර වන්නේ භාවනාවයි.භාවනාවෙන් ඔහුගේ සිත සන්සුන් වී සාමකාමී වනවා. එවිට අන් දේවල් සහ අන් අය සම්බන්ධයෙන් වඩාත් ඉවසීමට හැකි මානසිකත්වයක් ගොඩ නැ‍ඟෙනවා. නිතර දෙවේලේ බිරිඳ බැණ අඬගසන්නට ඉන්පසු ඔහුට සිත් නොදේවි.ජීවත්වීමට අපේ ශරීරයට ලුණු අවශ්‍යයි. එහෙත් ලුණු කිලෝග්‍රෑමයක් විතර එකවර ආහාරයට ගත්තොත් මොකද වෙන්නේ? එය ඔබේ ජීවිතය විනාශ කර දමාවි. ඒ වගේමයි, මේ නූතන ලෝකයේ දිවි පැවැත්මට මෝටර් රථයක් තිබෙනවා නම් ඉතා අගෙයි. එහෙත් ඔබ එය ධාවනය කිරීමේදී මාර්ග නීති පිළිනොපැද්දොත්?එහෙමත් නැත්නම් බීමත්ව ධාවනය කළොත්? එයිනුත් සිදුවන්නේ ඔබේ ජීවිතයට අනතුරක් සිද්ධ වීමයි. ඔබේ ජීවිතය පහසු කරන්න තිබෙන මෝටර් රථය ඔබටත් නොදැනීම භයානක යන්ත්‍රයක් බවට පත්වෙලා නේද? භාවනාවත් මේ වගෙයි. එය අපේ එදිනෙදා ජීවිතය හොඳින් පවත්වාගෙන යෑමට ඉතා අවශ්‍යයි.එහෙත් මෝඩ ලෙස කටයුතු කරමින්, වැරැදි කොනෙන් අල්ලා ගත්තොත් භාවනාවෙනුත් ඔබට බලාපොරොත්තු වන ප්‍රතිඵලය නොලැබී වැරැදි ප්‍රතිඵලයක් අත්කර දෙන්න ඉඩ තිබෙනවා. එම නිසා හොඳ අවබෝධයෙන් කටයුතු කළ යුතු අතරම පළපුරුදු භාවනා ගුරුවරයකුගේ මඟපෙන්වීම ලබාගැනීම යහපත් වනවා.එක් එක්කෙනාගේ චරිත ස්වභාවයට ගැළපෙන ලෙස භාවිත කළ හැකි භාවනා වර්ග බොහෝ තිබෙනවා. බුද්ධ දේශනාවේ මේ පිළිබඳ ඉතා සවිස්තරාත්මකව කරුණු අඩංගු වෙනවා. සාමාන්‍යයෙන් අප කාටත් එදිනෙදා ජීවිතයේදී ප්‍රයෝජනයට ගත හැකි භාවනා වර්ග අතරින් ආනාපානාසති භාවනාව සහ මෛත්‍රී භාවනාව ඉතා ජනප්‍රියයි.මේ කාරණයත් පුද්ගලයාගෙන් පුද්ගලයාට වෙනස් වෙනවා. සාමාන්‍යයෙන් අප කාටත් පොදුවේ ගැළපෙන ආකාරයට කතා කළොත්, මුලදි දිනකට විනාඩි 15ක් පමණ භාවනාව සඳහා යොදාගත හැකියි. මෙසේ සතියක් පමණ භාවනා කර ඊළඟ සතියේදි තවත් විනාඩි 5කින් භාවනා කරන කාලය දීර්ඝ කළ හැකියි.මේ ආකාරයට සතියෙන් සතිය මිනිත්තු 5 බැගින් වේලාව දීර්ඝ කර අවසානයේ දිනකට විනාඩි 45ක් පමණ භාවනාව සඳහා යොදාගත හැකි තත්ත්වයට පත්වීමට හැකිනම් ඉතා හොඳයි. මේ මට්ටමේදී ඔබට දැනගත හැකියි ඔබේ සිතේ විසිරුණු ගතිය සමනය වී සැහැල්ලු සාමකාමී බවක් සිත තුළ ඇතිවන බව. භාවනාව ගැන පළපුරුදු ගුරුවරයකු නිතර ඇසුරු කිරීමටත් හොඳින් මතක තබා ගන්න.උදාහරණයක් වශයෙන්, මෛත්‍රී භාවනාව ගනිමු. ඔබ දිනපතා තමන්ටත් අන් අයටත් මෛත්‍රී සිත පතුරුවතොත් යහපත් වර්ධනයක් ඔබේ ජීවිතය තුළ ඇතිවේවි. ඔබට එදිනෙදා ජීවිතයේදී හමුවන, කටයුතු කිරීමට සිදුවන අය ගැන වඩාත් ප්‍රසාදජනක සිතුවිලි ඔබ තුළ ඇතිවේවි.සමාවදීමේ හා ඉවසීමේ ගුණය ඔබ තුළ අනිවාර්යයෙන්ම දියුණුවනවා. මෙතෙක් ඔබ අකමැත්තක් හා නොරුස්නා ස්වභාවයක් පෑ පුද්ගලයන් සමඟත් මිත්‍රශීලීව කටයුතු කිරීමට ඔබට හැකිවනවා. ඔවුන් ගැන තිබෙන අප්‍රසන්නතාව ඔබේ සිතෙන් ඉබේටම දියවී යාවි.ඒ වගේමයි, තවත කරුණක් සඳහන් කළ යුතුව තිබෙනවා. වෙහෙසකර හා අප්‍රසාදජනක සිතුවිලි සහිතව කටුක දිවි පැවැත්මක සිරවී සිටින පුද්ගලයන් ඔබට එදිනෙදා ජීවිතයේදී හමුවනවා. සමහරවිට එවැනි අය ඔබේ මිතුරන් අතරත් සිටිනවා. ඔබ නිතරම වර්ධනය කරන මෛත්‍රී භාවනාව ගැන ඒ අයටත් කියාදී ඔවුන්ද ඊට යොමු කළොත් ඒ උදවියගේ ජීවිතවල සිදුවන යහපත් වර්ධනය ඔබට ඇස්පනාපිටම දැකගන්නට ලැබේවි. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=f1408224</link>
    <topic>දරුවන්ගේ සෙනෙහසේ නවාතැන වීරවිල ළමා නිකේතනය</topic>
    <author>සටහන හා ඡායාරූප</author>
    <content>දරුවන්ගේ හෙට දවස තැනෙන්නේ අසීමිත මව් පිය සෙනෙහසත් සමගිනි. එහෙත් දැයක් තනන්නට මෙන්ම ලොව සුවඳවත් කරන්නට සිටිනා සුපිපි මල් කැකුළු වන් දූ දරුවන්ට මව් පිය සෙනෙහස අහිමිව යද්දී එම දරුවන් පත්වන අන්ත අසරණ තත්වය වචනයෙන් විස්තර කල නොහැකි තරම්ය. ඇතැමුන් එම දරුවන් තම ඉපයීම් ආර්ථිකයේ වෙළෙඳ භාණ්ඩ බවට පත්කර මුදල් උපයද්දී ඇතැමෙක් දරුවන්ගේ හෙට දවස වෙනුවෙන් හැබෑ ලෙසම කැපවන අයුරු ද දකින්නට ඇත.වීරවිල ළමා නිකේතනය එවන් උදාර පරමාර්ථයන් අනුව බෞද්ධාගමික ඉගැන්වීම් මත ගොඩනැගුණදරුවන්ගේ මවු පිය සෙනෙහසේ නවාතැනකි.මාපිය රැකවරණය අහිමි දරුවන් දෙදෙනෙකු වෙනුවෙන් ඇරැඹි වීරවිල ළමා නිකේතනය අද වන විට දූ දරුවන් පනස්දෙනෙකුට නේවාසික පහසුකම් ලබාදිය හැකි සුන්දර ස්ථානයක් බවට පත්ව ඇති අතර දැනට දූ දරුවන් විසිදෙනෙකු මෙහි මවු පිය සෙනෙහස ලබති. කළු ගඟට දරුවා දමාගිය අම්මාත්, දරුවන් ගෙදර තබාවිත් නිල්වලා ගඟට පැන්න අම්මා වැන්නන්ට අද වීරවිල ළමා නිකේතනය සිත් සනහන ස්ථානයක් බවට පත්ව ඇත.මෙහි දරුවන්ගේ ආදරණීය මාපියන්වී සිටින්නේ නීතීඥ හා වැඩබලන මහෙස්ත්‍රාත් පියරත්න බණ්ඩාර හා ශ්‍රී ලංකා පරිපාලන සේවයේ ඩී. එස්. පත්ම කුලසූරිය මහත්ම මහත්මීන්ය. ඔවුනට මෙහි දරුවන් කථාකරන්නේ අම්මේ, තාත්තේ කියාය. මේ ඔවුන්ගේ හඬයි.“අපි පාසල් නොයන දරුවන්ට උදව් උපකාර කිරීමේ වැඩසටහනක් ස්වේච්ඡාවෙන් කරගෙන යන අතර 2002 ජූලි 22 තමයි ළමා රැකවරණ මධ්‍යස්ථානයක්, සෙනෙහස අහිමි ළමයින් දෙදෙනෙකු වෙනුවෙන් අපි ආරම්භ කරන්නේ.අපි පස් හය දෙනෙක් එකතුවෙල රෝහණ ළමා සංවර්ධන පදනම නමින් සංවිධානයක් ගොඩනගාගෙන තමයි මෙය ආරම්භ කරන්නේ. එදා තාවකාලිකව ගෙයක් කුලියට ගෙන අපි මේ වැඩේ පටන්ගන්න විට ගාල්ලෙන් මෙහා ළමා රැකවරණ මධ්‍යස්ථානයක් තිබුනේ නෑ.එහෙත් අපි දැක්කා බත් ටිකක්, පොත් බෑගයක් දීල ඇතැම් පිරිස් අපේ දරුවන්ගේ ආගමික ලබ්දිය උදුරා ගන්නා ආකාරය. එම තත්වය සුළුවෙන් හෝ විසැඳීමේ අරමුණින් තමයි අපි බෞද්ධ ස්වාමීන්වහන්සේලාගේ අනුශාසකත්වයෙන් තිස්සමහාරාම පොල්ගහවැලෑනේ ගෙයක් කුලියට අරගෙන මෙය ආරම්භ කරන්නේ.මුල් අවස්ථාවේ පිරිමි දරුවන් හිටියෙ තිස්සමහාරාම රාජමහා විහාරස්ථානයේ. නායක හාමුදුරුවො තමයි ඔවුන්ට රැකවරණය දුන්නෙ,, නීතීඥ හා වැඩබලන මහෙස්ත්‍රාත් පියරත්න බණ්ඩාර මහතා ළමා නිකේතනයේ ආරම්භය පිළිබඳ ආඩම්බරයෙන් එලෙස පවසති.2004 දී සුනාමිය එනවිට මෙහි ළමයින් 15 ක් පමණ සිටියද නොයෙක් හේතු ඉදිරිපත් කරමින් ආයතනය ලියාපඳිංචි කිරීම පරිවාස නිලධාරීන් ප්‍රමාද කර ඇත. එහෙත් දිනක් හදිසියේපැමිණි පරිවාස හා ළමාරක්ෂක කොමසාරිස් රුක්මනී මහතමියගේ මැදිහත්වීමෙන් ආයතනයට තාවකාලික ලියාපඳිංචිය ලැබාදී ඇත.“සුනාමියත් සමග මෙරටට පැමිණි නෙදර්ලන්ත T.D.H. ආයතනය හා ලංකා සුළු ධීවර සම්මේලනය එක්ව හදිසියේ අපේ ආයතනයට පැමිණ දරුවන් හා අප අතර ඇති බැඳීම හා දරුවන් අපට අම්මා තාත්තා කියා කථාකරනු අසා සතුටට පත්ව අපිට ආයතනය දියුණු කරන්න, ගොඩනැගිලි හදන්න සල්ලි දෙන්න හැදුවා. අපි සල්ලි එපා කීවා. ඉන් තවත් සතුටට පත් එම පිරිස මාස හයක් වැනි කෙටි කාලයක් තුළ පහසුකම් සපිරි අලංකාර ළමා රැකවරණ මධ්‍යස්ථානයක් ලෙස වීරවිල ළමා නිකේතනය අපට තනාදී අපට මෙය පවත්වාගෙන යන්න 2011 දක්වා ආධාර ලබාදුන්නා. ළමයි ප්‍රමාණයත් පනහක් (50) දක්වා වැඩිවුනා.2011 සිට කිසිදු අඩුවකින් තොරව පෞද්ගලික මුදලින් මේ දක්වා අපි ලියාපදිංචි ආයතනයක් ලෙස මෙය හොඳින් පවත්වාගෙන යනවා. වීරවිල ළමා නිකේතනය මාපියන් විසින් ද සමහර බලධාරී ආයතන විසින්ද ආදරය, සෙනෙහස, අධ්‍යාපනය, ආහාර, රැකවරණය පැහැර හැර කෘෘරත්වයට පත්කරන ලද දරුවන්ට පුද්ගලික වියදමින් (90% පමණ) ආදරය, සෙනෙහස, අධ්‍යාපනය, ආහාර, රැකවරණය සපයන ආයතනයක්.ඒ සදහා රජය විසින් නාමිකව මේ දක්වා එක් දරුවෙක් සදහා දිනකට දළ වශයෙන් ශත අසූදෙකක් වැනි වැය බරක් දරා තිබෙනවා.අප ඒ සදහා මාසිකව පුද්ගලිකව රුපියල් ලක්ෂ 1 ½ සිට 2 දක්වාවූ වැය බරක් දරමින් සිටිනවා.දෙමාපියන්ට හික්මවීමට නොහැකිවු ද ඥාතීන් විසින්ද ප්‍රතික්ෂේපවූ විවිධ විෂමාචාරීවූ ගති පැවතුම් සමගින් පැමිණෙන දරුවන් මේ වන විට මතකයෙන් තුන් සූත්‍රය සහ නවග්‍රහ ශාන්තිය සජ්ජායනා කොට නින්දට යනවා,, පියරත්න බණ්ඩාර මහතා ආයතනය ආ ගමන්මග පිළිබඳ එසේ පවසයි.මේ වන විට මධ්‍යස්ථානයේ පාලිකාවන් දෙදෙනෙකු හා මුරකරුවෙකු සේවයේ යෙදී සිටිති. මෙහි පහසුකම් සපිරි නිවාස පහක් පමණ ඇත. ඉන් අද වන විට දෙකක පමණක් ළමයින් නේවාසිකව සිටිති. ජාතික ළමාරක්ෂක අධිකාරියේ හිටපු සභාපති මහාචාර්ය හරේන්ද්‍ර සිල්වා මහතා වරක් පැමිණි මොහොතක එහි විශේෂ අමුත්තන්ගේ පොතේ මේ ආයතනය රජයට හා ළමාරක්ෂක කෙෂ්ත්‍රයට ආදර්ශ සපයන ආයතනයක් ලෙස සටහනක් තබා ඇත.එවන් ඇගයීම් වලට ලක්ව ඇති ආයතනය සමග ප්‍රදේශයේ විහාරස්ථාන වල ඇත්තේ ඉහළ බැදීමකි. ආයතනය පිළිබඳ විහාරාධිපති නාහිමිවරුන් මෙලෙස පවසති.වීරවිල ළමා නිකේතන කළමණාකරන මණ්ඩලයේ ගරු සභාපතිතිස්සමහාරාම සඳගිරි උභයවිහාරාධිපති මාතර කන්දබඩපත්තුව දෙපලාතේ ප්‍රධාන සංඝනායකආචාර්ය දේවාලේගම ධම්මසේන නාහිමි - අද ළමයින් භාවිත කර නොඑකුත් ලාභ ප්‍රයෝජන ගන්න ආයතන පවත්වාගෙන යන කාලයක මෙම ආයතනය අපට ඉතා වටිනවා.මෙය ආරම්භයට අපත් සම්බන්ධ වුනා.මෙය ආරම්භයේ පිරිමි දරුවන් හිටයේ පන්සලේ. එලෙස හිටපු හිටපු ළමයි අපි ළමා නිකේතනයට භාරකළා. මෙය බෞද්ධ වටපිටාවක් තුළ පවත්වාගෙන යන ආයතනයක්. අපි දිගටම මේ ආයතනය සමග සම්බන්ධව හිටියා. වෙනත් කිසිදු ආගමකට අයත් ළමයි අපි මෙහිදී බෞද්ධාගමට හරවාගන්නේත්, වැරදි ක්‍රියා සඳහා යොමුකරන්නේත් නෑ. දිගටම හොඳින් ක්‍රියාත්මක කළා,,නැදිගම්විල විල්පිට රාජමහා විහාරාධිපති අමරපුර සිරි සද්ධම්ම යුත්තික මාතර මහා නිකායේ අනුනායක ශාස්ත්‍රපති පණ්ඩිත පූජ්‍ය උයන්වත්තේ සද්ධාරාම අනුනාහිමි - වීරවිල ළමා නිකේතනය කියන්නෙ බෞද්ධ පරිසරයක් තුළ ක්‍රියාත්මක වන එකම ආයතනය.සියළුම මහා සංඝරත්නයේ ආශිර්වාදය හා උපදේශකත්වය තුලින් ක්‍රයාත්මක තැනක් ලෙසයි හැඳින්විය යුත්තේ.මෙහි ළමයින් සකස්කරන්නේ බෞද්ධ ඉගැන්වීම් අනුවයි. විනය හදන්නේත් ඒ පසුබිම තුලයි. ඉතිං මෙම මධ්‍යස්ථානය අපේ ගම් ප්‍රදේශයට, එහි දරුවන්ට කරණා සේවය අතිමහත්. මෙය වටිනාම තැනක් මෙන්ම අත්‍යාවශ්‍ය තැනක්.වීරහෙල ශාන්ති නිකේතනාරාමාධිපති පූජ්‍ය බොරලැස්ගමුවේ විජිතසිරි හිමි - බෞද්ධ ළමා නිකේතනයක් වශයෙන් මෙය අපේ ප්‍රදේශයට ඉතා වටිනා සේවාවක් කරනා තැනක්. සෑම ළමයෙකුට භේදයකින් තොරව සලකනවා. පාලනාධිකාරයත් තම වැඩකොටස ඉතා හොඳින් කරනවා. මෙය ප්‍රදේශයට අත්‍යාවශ්‍ය වටිනා තැනක්,</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>22</day>
    </date>
    <link>http://www.dinamina.lk/2014/08/22/_art.asp?fn=f1408225</link>
    <topic>පැනමා ඇළේ සියක් වසක කතාව</topic>
    <author>ධම්මික සෙනෙවිරත්න</author>
    <content>ංජිනේරු ශිල්පයේ විශ්මයක් ලෙස සැලකෙන හා ලෝක වෙළෙඳාම තීරණාත්මක වෙනසකට ලක් කළ අදටද ගෝලීය වෙළෙඳාමේ අත්‍යවශ්‍ය භූමිකාවක් සපුරාලන මෙන්ම හෙටට ද එකී කාර්යභාරය ඉටුකරනු ඇති පැනමා ඇළ විවෘත කොට ඉකුත් 15 වැනිදාට සිය වසරක් සපිරිණි. පැනමා නගරයේ දී එය උත්සවාකාරයෙන් සැමරීමට ද සිදුවිය.මේ වනවිට පැනමා ඇළේ හිමිකාරිත්වය අමෙරිකාවට නැතත් අමෙරිකානු යුද ශක්තිය පෙන්වීමට අදටද එය ආධාරකයක්ව ඇත. විවෘත වූ දා පටන් ගෙවී ගිය සියක් වසරක කාලසීමාව තුළ නෞකා 900,000කට වැඩි ප්‍රමාණයක් එය හරහා යාත්‍රා කොට තිබේ.අද වනවිට ලෝක වෙළෙඳාමෙන් සියයට 5ක පංගුවකට පැනමා ඇළ දායක වෙයි. සිය වසක් ගෙවා නිමා කළ ද එහි ඉතිහාස කතාව තවමත් ලියා නිමවී නැත. තවමත් එය ලියැවෙමින් ඇත්තේ තුන්වැනි අදියර යටතේ කෙරෙමින් තිබෙන පුළුල් කිරීම් 2015 වර්ෂයේ දී සම්පූර්ණ වූ පසු අනාගතයට ද තවත් පරිච්ඡේදයක් ලිවීමට ඉතිරි කරමිනි.පැනමා ඇළ ඉදිකිරීම පිළිබඳ සංකල්පය හැමදාමත් තරගකාරීය. රටවල් ගණනාවක ආණ්ඩු මෙන්ම ඉංජිනේරුවන් ද ඇළ වෙනුවට යොදාගත හැකි විකල්ප ගැන එය ඉදිකිරීමට පෙර සළකා බලා තිබිණි. 1914 දී ඇළ විවෘත කිරීමට පෙර නිකරගුවාව හරහා දුම්රිය මාර්ගයක් ඉදිකරමින් මේ අවශ්‍යතාව සපුරා ගැනීමට ද සැලැස්මක් විය.අත්ලාන්තික් සාගරය හා පැසිෆික් සාගරය එකිනෙක යාකරමින් පැනමාව හරහා වැටී ඇති පටුසන්ධිය ඔස්සේ නෞකා ගමනාගමනයට තිබූ නොහැකියාව හඳුනා ගනිමින් දුම්රිය ඔස්සේ එය තරණය කිරීමට ද යෝජනා කෙරිණි. නිකරගුවාව හොංකොං පාදක කරගත් කණ්ඩායමක් හා එක්ව පැනමා ඇළ පිළිබඳ සැලැස්මට තරගයක් දීමේ ප්‍රයත්නයක් ගැන ද සඳහන් වෙයි.ඇ.ඩො. බිලියන 40ක පමණ ව්‍යාපෘතියක් වූ එය හුදෙක් ප්‍රචාරාත්මක ක්‍රමෝපායක් පමණක් වූ බව ඇතැම් විචාරකයන්ගේ අදහසය. පැනමා ඇළේ යාත්‍රා කළ නොහැකි විශාල පරිමාණයේ නෞකා හිමි සමාගම් තුළ ද ඊට වඩා හොඳ විකල්පයක් ගැන අපේක්ෂා තිබිණි.පැනමා හි භාණ්ඩ හා මගී ප්‍රවාහනය පිළිබඳ විශේෂ කොමසාරිස්වරයා “සයන්ටිෆික් අමෙරිකන්” සඟරාවේ 1912 නොවැම්බර් 9 වැනි දින ලියන ලද ලිපියක පැනමා ඇළ ඉදිකිරීමෙන් අමෙරිකානු ආර්ථිකයට සහ ආරක්ෂාවට සැලසෙන ප්‍රතිලාභ පිළිබඳ පෙන්වා දී ඇත්තේ අමෙරිකානු නාවික හමුදාවේ කාර්යක්ෂමතාව හා ප්‍රහාරක බලය ද ඉන් ශක්තිමත් වනු ඇතැයි සඳහන් කරමිනි.පැනමා ඇළ නිල වශයෙන් විවෘත වූයේ 1914 අගෝස්තු 15 වැනි දිනයි. ඇළ ඔස්සේ මංගල ගමනේ යෙදෙමින් එස්. එස්. ඇන්කන් නම් වාෂ්ප බලයෙන් යාත්‍රාකරන නෞකාව අත්ලාන්තික් සාගරයේ සිට පැසිෆික් සාගරය දක්වා යාත්‍රා කළේය.පැනමා ඇළ ඉදිකිරීමේ අවශ්‍යතාව වඩාත් දැනුණේ 20 වෙනි සියවසේ දී වූවද එය ඉදිකිරීම සඳහා මුලින්ම සාකච්ඡා සිදුවූයේ 16 වෙනි සියවසේ දීය. එදා එම අදහස ඇතිවූයේ අත්ලාන්තික් හා පැසිෆික් සාගර අතර ගමනාගමනයට ගතවන කාලය ඉතිරි කරගැනීමේ වුවමනාව මුල්කොට ගනිමිනි.එමෙන්ම, එසේ කළ හැකිනම් අන්තර්ජාතික වෙළෙඳාම සහ වාණිජ ලෝකය වඩා වේගවත් හා ලාබදායි මෙන්ම යහපත් කිරීමටත් එය හේතුවනු ඇති බවට පසුකාලීනව වඩා වේගයෙන් ග්‍රහණය කර ගැනිණි. ඒ ඔස්සේ යමින් 1869 දී සූවස් ඇළ ඉදිකිරීමෙන් ලත් අත්දැකීම් ද සමඟ ප්‍රංශය පැනමා ඇළ ඉදිකිරීමේ කටයුතු 1881 දී ආරම්භ කළේය.පැනමා ඇළේ ඉතිහාස කතාව නම් කීර්තිමත් එකක් නොවේ. අසාර්ථකවීම්, දේශපාලන කුමන්ත්‍රණ පමණක් නොව එය ඉදිකරන අතරතුර සිදුවූ ජීවිත හානි දහස් ගණනකින් ද එකී ඉතිහාසය පිරී තිබේ. ඇළේ ඉදිකිරීම් ඇරැඹූ ප්‍රංශය වැඩිකල් නොගොස් ව්‍යාපෘතිය අත්හැර දැමුවේ එහි සේවය කළ කම්කරුවන් 20,000ක් පමණ විවිධ ලෙඩ රෝගවලට ගොදුරුවීමෙන් සහ අනතුරුවලට ලක්වීමෙන් මියගිය බැවිනි. ඉංජිනේරුමය ශිල්පීය ගැටලු ද ප්‍රංශයට සිය ප්‍රයත්නය අත්හැරීමට බලපෑවේය.දීර්ඝ ව්‍යාපෘතියක් වූ සූවස් ඇළ ඉදිකිරීමේ දී ප්‍රංශය සාර්ථක වූවද පැනමා ඇළ ඉදිකිරීම සඳහා වූ ඔවුන්ගේ ප්‍රයත්නය වසර 13කට පසු බිඳ වැටිණි. දස දහස් සංඛ්‍යාත මිනිස් ජීවිත ගණනක් ඒ වෙනුවෙන් කැප කිරීමට ද ඇ.ඩො.287,000,000ක මූල්‍යමය අලාභයක් විඳදරා ගැනීමට ද ප්‍රංශයට සිදුවිය.ව්‍යාපෘතියට යොදවා ගත් කම්කරුවන් වැඩි දෙනෙකුට ප්‍රමාණවත් ශිල්පීය දැනුමක් නොතිබූ අතර පැනමාවේ කැලෑබද පෙදෙස්වල වැඩ කිරීමේ දී මැලේරියාව, කහඋණ වැනි වසංගතවලට ඔවුහු ගොදුරු වූහ. ව්‍යාපෘතිය අසාර්ථක වීමට බලපෑමේ හේතූන්ට අමතරව එහි නිසි මූල්‍යමය කළමනාකරණයක් සිදුනොවීම හා දේශපාලනික කාරණයක් වූ දූෂණය ද ඊට බලපෑ බව හෙළිදරව් වී තිබේ.වර්තමානයේ දී පැනමා ඇළේ හිමිකාරිත්වය පැනමාව සතුවූවද එය ඉදිකරන සමයේ අදාළ භූමි ප්‍රදේශයේ පළමු හිමිකරුවන් වූයේ කොළොම්බියාවයි. ඉන්පසුව එය ප්‍රංශයටත්, ඔවුන්ගෙන් පසු අමෙරිකාවටත් අයත්ව තිබිණි. පැනමා ඇළ ඉදිකළ අමෙරිකාව එහි හිමිකාරිත්වය 1977 දක්වාම තමන් සතුව තබා ගත්තේය. එතැන් පටන් එහි අයිතිය පැනමාවට පැවරුණේ ටොරිජෝස් - කාටර් ගිවිසුම යටතේය.පැනමා ඇළ ඉදිකිරීමට 1902 දී අමෙරිකාවේ සෙනෙට් මණ්ඩල අනුමැතිය ලැබිණි. 1903 ජනවාරි 22 වැනිදා එය ඉදිකිරීමට අදාළ ගිවිසුම්වලට අමෙරිකාව සහ කොළොම්බියාව අත්සන් තැබීය. සිය භූමිය ඇළ ඉදිකිරීම සඳහා බදු පදනමින් අමෙරිකාවට ලබාදීමට කොළොම්බියාව ඉන් එකඟ විය.මෙය 99 අවුරුදු බදු ක්‍රමය වශයෙන් ඇතැම්විට වැරැදියට අර්ථකථනය වූවද එය එවැන්නක් නොවේ. අදාළ ගිවිසුමට අමෙ‍රිකා සෙනෙට් මණ්ඩලයේ අනුමැතිය ලැබුණද කොළොම්බියා සෙනෙට් මණ්ඩලයෙන් ඊට අවශ්‍ය අනුමැතිය නොලැබිණි.කොළොම්බියාව දෙකඩ කිරීම සඳහා අමෙරිකාව පැනමා කැරැළිකරුවන්ට හමුදාමය හා මූල්‍යමය ආධාර ලබාදෙනු ඇතැයි මත පළවී තිබිය දී ජනාධිපති තියඩෝර් රූසවෙල්ට් සිය උපායමාර්ග ඊට ගැළපෙන පරිදි වෙනස් කළේය. කොළොම්බියාව දෙකඩ කරමින් පැනමාව බිහිකිරීමට අ‍මෙරිකාවේ සහාය ලැබිණි. 1903 නොවැම්බර් 2 වැනිදා අමෙරිකානු යුද නෞකා මුහුදු මාර්ග අවහිර කළ අතර ඊට පසු දිනම පැනමාව නිදහස් රාජ්‍යයක් ලෙස ප්‍රකාශයට පත්විය.අමෙරිකාව වහා නව රාජ්‍ය පිළිගන්නා බව නිවේදනය කළේය. දින කිහිපයක් තුළ දෙරට අතර රාජ්‍ය තාන්ත්‍රික සබඳතා ද ඇතිවිය. ඉතාමත් ඉක්මනින් පැනමා ඇළට අදාළ ප්‍රදේශයේ පරිපාලනමය හා ආරක්ෂාව පිළිබඳ බලතල දින නියමයක් නැතිවම අමෙරිකාවට පැවරිණි.කොළොම්බියාව සම්බන්ධයෙන් අමෙරිකාව ක්‍රියා කළ ආකාරය අමෙරිකාවේම ඇතැම් පාර්ශ්වවල විවේචනයට ලක්විය. එහෙත් ජනාධිපති රූස්වෙල්ට් කීවේ ඇළ ගැන විවාද නොකරන ලෙස හා තමන් ගැන විවාද කරන ලෙසයි. අමෙරිකාව පැනමා තානාපතිවරයාට දැක්වූ සහාය විවේචනය කළ නිව්යොර්ක් ටයිම්ස් පුවත්පත එය පහත් හා මුදල්මය ලාභය තකා කරන ලද්දක් ලෙස විවේචනය කළේය.මෑතදී ඉතිහාසඥ ජෝර්ජ් ටින්චාල් එම ක්‍රියාව විවේචනය කළේ අමෙරිකානු විදේශ ප්‍රතිපත්තියේ සිදුවු බරපතළ වරදක් ලෙස ද කියමිනි. ලතින් අමෙරිකාව අරබයා වූ එම පිළිවෙත අමෙරිකානු ‘ගන්බෝට් ඩිප්ලොමසි’ නමින් විචාරකයෝ හඳුන්වා දුන්හ.ප්‍රංශය සතු උපකරණ මිලදී ගත් අමෙරිකාව 1904 දී ඇළ ඉදිකිරීම් කටයුතු දියත් කළේය. පැනමා දුම්රිය මාර්ගය ද ඔවුන් විසින් මිලට ගන්නා ලදී. පැනමාවට අමෙරිකාව වැඩිපුරත් මුදල් ලබාදී ඇතැයි වාර්තාවී තිබේ.ජනාධිපති රූස්වෙල්ට් විසින් 1904 මැයි මස ඉලිනොයිස් මධ්‍යම දුම්රිය සේවයේ හිටපු ප්‍රධාන ඉංජිනේරුවරයා ද පසුව එහිම සාමාන්‍යාධිකාරවරයා ද ලෙස කටයුතු කළ ජෝන් ෆින්ඩ්ලේ වොලස් පැනමා ඇළ ව්‍යාපෘතියේ ප්‍රධාන ඉංජිනේරුවරයා ලෙස පත්කරන ලදී. 1905 දී ඔහු ඉල්ලා අස්වූ අතර අනුප්‍රාප්තිකයා වූයේ ජෝන් ෆ්‍රෑන්ක් ස්ටීවන්ස් ය.ඔහු ස්වයං අධ්‍යාපනය ඔස්සේ අත්දැකීම් ලබා තිබූ අයෙකු ද විය. මහා උතුරු දුම්රිය ව්‍යාපෘතිය ද ඉදිවූයේ ඔහුගේ අධීක්ෂණයෙනි. පැනමා ඇළ ව්‍යාපෘතිය පිළිබඳ කටයුතුවලදී ඔහු සෘජුවම වොෂින්ටනයේ රූස්වෙල්ට් පාලන‍යත් සමඟ ගනුදෙනු කළේය. මැලේරියා, කහ උණ වැනි රෝගී තත්ත්ව අමෙරිකානු ව්‍යාපෘතියට ද බලපෑම් කළේය.කම්කරුවන් 5000 කට වැඩි පිරිසක් එකී ලෙඩ රෝග හා අනතුරුවලට ලක්වී මිය ගියහ. 1907 දී ස්ටීවන්ස්ගේ ඉල්ලා අස්වීම සිදුවූ අතර ඔහුගේ අනුප්‍රාප්තිකයා වූයේ අමෙරිකානු හමුදාවේ මේජර්වරයකු වූ ජෝර්ජ් වොෂින්ටන් ගොයෙනල්ස්ය. ඔහු ඉංජිනේරු බළකායේ නිලධාරියෙකි. පැනමා ඇළ ව්‍යාපෘතිය සාර්ථක අවසානයක් කරා රැගෙන ආවේ ඔහුගේ අධීක්ෂණයෙනි.ව්‍යාපෘතියේ නොයෙක් අදියර හා කොටස් තමන් යටතේ සිටි නිලධාරින්ට පැවරූ ගොයෙනල්ස් අත්ලාන්තික්, මධ්‍යම හා පැසිෆික් යනුවෙන් කලාප 3කට බෙදා එහි ඉදිකිරීම් සිදුකර 1914 දී නිමාවට පත් කළේය. ව්‍යාපෘතිය නිමකිරීම සඳහා අමෙරිකාවට ඇ.ඩො. 375,000,000ක් අද නම් ඇ.ඩො. 8,600,000,000 වැය විය. අමෙරිකා ඉතිහාසයේ විශාලතම ඉංජිනේරු ව්‍යාපෘතිය ලෙස ද මෙය වාර්තාවක් තබා තිබේ. ඇළේ දිග කි.මී.77.1 කි.පැනමා ඇළ විවෘත වූ වර්ෂයේ දී එය හරහා ගමන් කළේ නෞකා 1000කි. 2008 වර්ෂය වනවිට එය නෞකා 14702ක් ලෙස සටහන්ව තිබිණි. විවිධ ප්‍රමාණයේ යාත්‍රා 800,000කට වැඩි ප්‍රමාණයක් ද එය හරහා ගමන් කර ඇත. ඇළ හරහා ගමන් කිරීමට විශාල නෞකාවකට පැය 20 -30 අතර කාලයක් ගත වන බව ගණන් බලා තිබේ.එය ඉකුත් දශකයක පමණ කාලසීමාව පුරාම වෙනස්වී නැත. සාමාන්‍යයෙන් වර්ෂයක දී අනතුරු 10 - 30 අතර ප්‍රමාණයක් ඇළ ආශ්‍රිතව වාර්තා වෙයි. අත්ලන්තික් හා පැසිෆික් සාගර අතර මුහුදු ගමන්වලට අදාළව නෞකා සංක්‍රමණ 11,725ක් 2003 දී වාර්තා වී ඇති අතර 2009 වනවිට එය 12855ක් විය. ඇළේ මූල්‍යමය වර්ෂය ලෙස සලකන්නේ අදාළ වර්ෂයේ ඔක්තෝබර් සිට ඊළඟ වර්ෂයේ සැප්තැම්බර් අතර කාලසීමාවයි.ඇළ හරහා යාත්‍රා කරන විශාල නෞකාවල රැගෙන යන බර අනුව එම ටොන් ගණන 1999 දී මිලියන 228ක් පමණ විය. 2007 දී එය ටොන් මිලියන 313 පමණ දක්වා වාර්තාගත අන්දමින් ඉහළ ගියේය.මේ දක්වා අවස්ථා කිහිපයක දී ඇළේ ප්‍රතිසංස්කරණය සිදුවී ඇති අතර එම කටයුතු සඳහා පැනමා ඇළ අධිකාරිය ඇ.ඩො. බිලියන ගණනක් ආයෝජනය කර ඇත. වර්තමානයේ දී ද එහි ධාරිතාව 20% කින් පුළුල් කිරීමේ ව්‍යාපෘතියක් දියත්ව තිබේ.වර්ෂ 1934 දී ඇළේ ධාරිතාව අනුව එය හරහා රැගෙන යන ලද වර්ෂයකට ටොන් මිලියන 80ක් ලෙස ගණන් බලා තිබුණද 2009 දී එය ටොන් මිලියන 300ක් පමණ දක්වා ඉහළ ගියේ ය. මේ අනුව ඊට යම් නවීකරණයක් එක්කිරීමට සිදුවී තිබේ.ඇළ ආශ්‍රිතව කෘත්‍රිම තටාක කිහිපයක් ද ඉදිවී ඇත. වර්ග කි.මී. 470ක් පමණ වන ගැටුස් තටාකය ඉන් ප්‍රධානය. එය වැසි දියෙන් පිරී පවතී. ඇළේ මාර්ග දෙකේ දොරටු 3 බැගින් ඉහළට හා පහළට පිහිටා ඇත.ගැටුස් දොරටුවේ පළල මීටර් 28.5ක් වූ අතර පසුව එය මීටර් 33.53ක් දක්වා පුළුල් කෙරිණි. පැනමා ඇළේ ඉදිරි පුළුල් කිරීමේ කාර්යයන් සඳහා චීනය ද සම්බන්ධ වන ලකුණු මේ වනවිට පළවී ඇත.අමෙරිකානු සිවිල් ඉංජිනේරුවන් සංගමය විසින් පැනමා ඇළ නූතන ලෝකයේ පුදුම හතෙන් එකක් බවට ප්‍රකාශයට පත්කර තිබේ. </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n140823_5</link>
    <topic>ඕට්ස් නිෂ්පාදන ලංකාවෙන් විදේශයට</topic>
    <author>චන්ද්‍ර ශ්‍රී සෝමසිරි</author>
    <content>[2014-08-23 ප.ව 01.30]ලංකා ආයෝජන මණ්ඩලය විදෙස් සමාගමක් හා එක්ව ඕට්ස් නම් වූ ධාන්‍ය නිෂ්පාදන අපනයනය කිරීමේ වැඩ පිළිවෙලක් ආරම්භ කරයි. මෙම ව්‍යාපෘතිය සඳහා ඇමරිකානු ඩොලර් මිලියන 105 ක් ආයෝජනය කර නිෂ්පාදනාගාරයක් ඇරඹීමට අදාල සමාගම සැළසුම් කර තිබේ.එම නිෂ්පාදනාගාරය මීරිගම ආයෝජන ප්‍රවර්ධන කලාපයේ ස්ථාපිත කිරීමට නියමිතය. මේ පිලිබඳ දෙපාර්ශවයන් අතර අවබෝධතා ගිවිසුමට පසුගියදා අත්සන් තැබිණ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n140823_4</link>
    <topic>ලක්ෂපාන සහ කැනියොන් ජලාශවල වාං දොරටු විවෘත වෙයි</topic>
    <author>ගාමීණී ජයලත් තල්දෙන</author>
    <content>[2014-08-23 පෙ.ව 11.30]මේ දිනවල පවතින අධික වර්ෂාව හේතුවෙන් ලක්ෂපාන සහ කැනියොන් ජලාශවල ජල මට්ටම ඉහළ ගොස් තිබේ.ඒ අනුව එම ජලාශ වල සියළු වාං දොරටු අද උදෑසන විවෘත කෙරිනි.මස්කෙළිය ඔය සහ කැළණි ගඟ දෙපස සිටින ජනතාවට මේ පිළිබඳ අවධානයෙන් පසුවන ලෙස නුවරඑළිය ප්‍රාදේශීය ලේකම් කාර්්‍යාලය දන්වා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n140823_3</link>
    <topic>මුහුදු පැළෑටි ව්‍යාපෘතියෙන් රැකියා 25000ක්</topic>
    <author>චන්ද්‍ර ශ්‍රී සෝමසිරි</author>
    <content>[2014-08-23 පෙ.ව 10.30]උතුරේ ක්‍රියාත්මක කෙරෙන මුහුදු පැළෑටි වගා ව්‍යාපෘතිය යටතේ ධීවර ක්ෂේත්‍රයේ  රැකියා විසිදහසක් ලබා දීමට පියවර ගෙන ඇත.මුහුදු පැළෑටි අපනයනය කිරීම තුළින් විශාල විදේශ විනිමය ඉපැයිය හැකි අතර එහි පළමු අදියර යටතේ මුහුදු පැළෑටි ශාක මෙට්‍රික් ටොන් විසිදහසකට ආසන්න ප්‍රමාණයක් ජපානයට අපනයන කර ඇත.අධික ප්‍රෝටීන් බහුල ආහාරයක් වන මෙම මුහුදු පැළෑටි ශාක සඳහා විදේශ රටවල හොඳ ඉල්ලුමක් පවතින බවත් දිවයිනේ අනෙකුත් සුදුසු ප්‍රදේශවලද මෙම ව්‍යාපෘතිය ඇරැඹීමට පියවර ගන්නා බවත් ධීවර හා ජලජ සම්පත් සංවර්ධන ඇමැති දොස්තර රාජිත ‍ෙස්නාරත්න මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n140823_2</link>
    <topic>රත්නපුර දිස්ත්‍රික්කයේ ස්වයං රැකියා කර්මාන්ත නැංවේ</topic>
    <author>චන්ද්‍ර ශ්‍රී සෝමසිරි</author>
    <content>[2014-08-23 පෙ.ව 10.30]වසර 2016 වන විට රත්නපුර දිස්ත්‍රික්කයේ ස්වයං රැකියා හා කර්මාන්ත 26,000 ක් දක්වා වැඩි කිරීමට පියවර ගැනේ.මේ වන විට පවත්වාගෙන කර්මාන්ත සංක්‍යාව 14,808 කි.සුළු හා මධ්‍යම පරිමාණ කර්මාන්ත 5640ක් පවත්වාගෙන යන අතර එය 5700 ක් දක්වා වර්ධනය කිරීමට අපේක්ෂිතය.දැනට 80ක් පමණ වූ මහා පරිමාණ කර්මාන්ත සංඛ්‍යාව 300 ක් දක්වා වර්ධනය කිරීමටද කටයුතු කරන බව කර්මාන්ත සංවර්ධන මණ්ඩලය වැඩිදුරටත් පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n140823_1</link>
    <topic>දේශීය කිරි කර්මාන්තය නැංවීමට ණය යෝජනා ක්‍රමයක්</topic>
    <author>ගාමීණී ජයලත් තල්දෙන</author>
    <content>[2014-08-23 පෙ.ව 09.30]මධ්‍ය පරිමාණ කිරි නිෂ්පාදන ආශ්‍රිත ව්‍යවසායකයින්ට විශේෂිත ණය වැඩසටහනක් හඳුන්වා දෙයි.ඒ දේශීය කිරිගොවියා නඟා සිටුවීම සහ ඒ ආශ්‍රිත නිෂ්පාදන වානිජ මට්ටමේ කර්මාන්තයක් බවට පත්කිරීමේ අරමුණෙනි.මෙහි අවබෝධතා ගිවිසුමට පසුගියදා ශ්‍රී ලංකා නිවාස සංවර්ධන මූල්‍යසංස්ථා බැංකුව සහ ශ්‍රී ලංකා මහ බැංකුව අත්සන් තැබුවේය.මෙම ණය යෝජනා ක්‍රමය යටතේ කිරි කර්මාන්තය නවීකරණයට අවශ්‍ය ගව නිවාස ලබාදීම, ජල බිංදු තාක්ෂණය, සත්ව ආහාර නිෂ්පාදනය, ජීව වායු ඒකක දියුණු කිරීම ආදී කටයුතු සිදු කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082310</link>
    <topic>යෝධ වැව් තනමින් ජලය කළමනාකරණය කළ ප්‍රෞඪ ඉතිහාසයක් ශ්‍රී ලංකාව සතුයි</topic>
    <author>අසේල කුරුළුවංශ හා නිහාල් ජයවර්ධන</author>
    <content>මහා යෝධ වැව් තනමින් මනා ලෙස ජලය කළමනාකරණය කළ කීර්තිමත් ප්‍රෞඪ ඉතිහාසයක් ශ්‍රී ලංකාව සතු බව ජනපති මහින්ද රාජපක්ෂ මහතා පැවැසීය. ගණිතය, ද්‍රව ස්ථිතිය ආදි ක්ෂේත්‍ර පිළිබඳ ලක්වැසියන් තුළ පැවති දැනුම හා අවබෝධය ජල කළමනාකරණ ඉතිහාසය තුළ පැහැදිලිව පෙනෙන්නට තිබෙන බව ද ජනපතිවරයා කීය.ජලය, ප්‍රජා සංවර්ධනය සහ සෞභාග්‍යය යන්න තේමා කරගනිමින් මහනුවර පල්ලේකැලේ පිහිටි ශ්‍රී ලංකා ජාත්‍යන්තර බෞද්ධ විද්‍යා පීඨ ශ්‍රවණාගාරයේදී ආරම්භ වූ තුන්වෙනි අන්තර්ජාතික ප්‍ර‍ජා හා ජල සේවා සමුළුවට සුබ පැතුම් පණිවුඩයක් එවමින් ජනපති මහින්ද රාජපක්ෂ මහතා මේ බව ප්‍රකාශ කළේය.මෙම සමුළුව 22 සිට 24 දක්වා විදේශ නියෝජිතයින් රැසකගේ සහභාගිත්වයෙන් පැවැත්වෙයි.ජලසම්පාදන හා ජලාපවාහන අමාත්‍ය දිනේෂ් ගුණවර්ධන මහතා විසින් ජනපතිවරයාගේ පණිවුඩය උත්සව සභාවට ඉදිරිපත් කළ අතර එහි මෙසේ ද සඳහන් විය.මෙම වසරේ එක්සත් ජාතීන්ගේ තේමාව ජලය හා බලශක්තිය යන්නයි. ජලය ප්‍රජා සංවර්ධනය හා සෞභාග්‍යය යන්න තේමා කරගනිමින් පැවැත්වෙන මෙම සමුළු‍වේදී ගන්නා තීන්දු තීරණ ඔස්සේ පැමිණෙන එකඟතාවන් අනාගතය සඳහා ඉතා ප්‍රයෝජනවත් වේවි.වසර 2005 න් පසු රටක් ලෙස අප සෑම ක්ෂේත්‍රයකම තිරසාර ලෙස සංවර්ධන ඉලක්ක සපුරා ගත්තා. ජල කළමනාකරණයේදී වසර 2015 න් එහාට අවශ්‍ය උපාය මාර්ග අප සකස් කළ යුතුයි. දැනට පවතින ජල ප්‍රමාණය නිසි පරිදි කළමනාකරණය කැර ගනිමින් පරිභෝජනය කරන්නේ කෙසේද යන අභියෝගය අප සැමට තිබෙනවා. මේ සඳහා ප්‍රජා මූල සංවිධාන ශක්තිමත් කළ යුතුයි.ස්වභාවධර්මයෙන් අපට හිමිව තිබෙන වටිනාම තෑග්ග ජලයයි. ජල කළමනාකරණය පිළිබඳ ඉතා වැදගත් ඉතිහාසයක් අපට තිබෙනවා. පැරණි රජ දවස ඉදිකළ යෝධ වැව් ඉතිහාසයේ සදා අනුස්මරණීය සිහිවටනයි.ගොවියා යනු රජකමට වුවත් සුදුසු අයෙක් ලෙස අප රටේ සලකනවා. ඔහු ඉර හඳ තරු ඉල්ලන්නේ නැහැ. ජනතාව ආහාරයෙන් පෝෂණය කරන වගාවන් සඳහා අවශ්‍ය ජලය පමණයි ඔහු ඉල්ලන්නේ.දැඩි නියඟය මෙන්ම ජල ගැලීම් හරහා විනාශය අපට ළඟා කරන්න ජලයට පුළුවන්. ඒ වගේම රටක තිරසාර සංවර්ධනයට ජලය අත්‍යවශ්‍යයි. ස්වාභාවික ජල සම්පත් අප ප්‍රයෝජනයට ගැනීම සඳහා නවීන ක්‍රමෝපායන් හඳුනාගත යුතුයි. පරිසරය විනාශ කරමින් හඹා යෑම් කරන්න අපට බැහැ.ජලය කළමනාකරණය කිරීම විශාල අභියෝගයක් වුවත් එය කල්‍ නොදැමිය යුතුයි. ජලය නිසි පරිදි ගබඩා කිරීම සාධාරණ ලෙස බෙදාහැරීම ඉතා වැදගත් කරුණක්. ඉතිහාසය පුරා වසර 2500 ක් පමණ ඈතට ගිය ජල කළමනාකරණය පිළිබඳ දැනුමක් අප රට සතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408232</link>
    <topic>නොරොච්චෝලේ අවසන් අදියරචීන-ශ්‍රී ලංකා ජනාධිපතිවරුලබන මස විවෘත කරති</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>නොරොච්චෝලේ ලක්විජය බලාගාරයේ අවසන් අදියර චීන ජනාධිපති ෂී ජිංපින් මහතා සහ ජනාධිපති මහින්ද රාජපක්ෂ මහතාගේ ප්‍රධානත්වයෙන් සැප්තැම්බර් මාසයේ දී විවෘත කිරීමට නියමිතය.නිල සංචාරයක් සඳහා ලබන මස මැද භාගයේ දී මෙරටට පැමිණෙන චීන ජනාධිපතිවරයා  අතින් විවෘත කෙරෙන ලක්විජය බලාගාරය චීන සමූහාණ්ඩුවේ සහන ණය ආධාර මත ඉදිකර ඇති අතර ඒ සඳහා වැය කැර ඇති මුදල අමෙරිකානු ඩොලර් මිලියන 1341කි.බලාගාරයේ ඉදිකිරීම් ජනාධිපති මහින්ද රාජපක්ෂ මහතාගේ අතින් 2006 වසරේ ආරම්භ කෙරුණු අතර ප්‍රථම අදියර යටතේ මෙගාවොට් 600ක් හා දෙවැනි හා තුන්වැනි අදියර යටතේ මෙගාවොට් 300ක් බැගින් මෙගාවොට් 900ක විදුලි ධාරිතාවක් ජාතික විදුලි බල පද්ධතියට එමඟින් එක් කෙරේ.මහින්ද චින්තන ඉදිරි දැක්ම යථාවත් කරමින් විදුලි අර්බුදයට ස්ථිර විසඳුමක් ලබාදීමට ජනාධිපති මහින්ද රාජපක්ෂ මහතා නොරොච්චෝලේ ගල් අඟුරු විදුලිබලාගාරය ඉදිකිරීමට පියවර ගැනීමෙන් සමස්ථ ගෘහ විදුලිය සියයට 97ක් ලබාදීමට සමත්ව ඇත .අසූව දශකයේ සිට විපක්ෂයේ හා ශ්‍රීලනිපයේ ඇතැම් නායකයින් ගල් අඟුරු බලාගාරයක් ඉදිකරිමට උත්සාහ ගත්තද දේශපාලන වාසි බලා එය ක්‍රියාත්මක නොකිරීම නිසා විදුලි අර්බුදය තවතවත් උග්‍රවිය. 2005දී බලයට පත් මහින්ද රාජපක්ෂ මහතා නොරොච්චෝලේ ගල් අඟුරු බලාගාරය ඉදිකිරීමට ඍජු තීරණයක් ගෙන මේරටේ පවතින විදුලි අර්බුදයට ස්ථිර විසඳුම් දීමට පියවර ගත්තේය..ඒ අනුව 2005 වසර වන විට ශ්‍රී ලංකාවේ සමස්ත නිවාස සංඛ්‍යාවෙන් 76.7% කට විදුලිය සපයා තිබූ අතර 2014 වනවිට එය 97% ක් බවට පත්වී තිබේ. 2005 වසරේ රටේ මුළු ස්ථාපිත විදුලි ධාරිතාවය මෙගාවොට් 2412 ක් වන අතර මේ වනවිට ඉන් මෙගාවොට් 3,363 ක් ලෙස ඉහළ නංවා තිබේ.චීන ජනරජයේ සහන ණය ආධාර මත 2006 වසරේදී නොරොච්චෝල බලාගාර ව්‍යාපෘතියේ ඉදිකිරීම් කටයුතු, ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ආරම්භ කෙරුණු අතර සමස්ත ව්‍යාපෘතිය සඳහා වැය කෙරෙන මුදල ඩොලර් මිලියන 1341 කි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408233</link>
    <topic>සුසන්තිකාගෙන් පසුශ්‍රී ලංකාවට ඔලිම්පික් පදක්කමක්</topic>
    <author>ප්‍රින්ස් ගුණසේකර</author>
    <content>චීනයේ හැංජින්හි මේ දිනවල පැවැත්වෙන යොවුන් ඔලිම්පික් උළෙලේදී බැඩ්මින්ටන් මිශ්‍ර යුගල ඉසව්වේ ලෝකඩ පදක්කමක් දිනා ගැනීමට ශ්‍රී ලංකා ක්‍රීඩක සචින් ඩයස් සමත් වෙයි.වසර 2000දී සිඩ්නි ඔලිම්පික් උළෙලින් පසු ශ්‍රී ලංකාවට ඒ හා සමාන ලෝක මට්ටමේ පදක්කමක් සචින් ඩයස් දිනාදීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408234</link>
    <topic>දිගම්බරන් පත් කිරීමෙන් ආණ්ඩුවේ දෙමළ ජනතා සබැඳියාව පෙන්නුම් කරනවා</topic>
    <author>අනුර ප්‍රේමලාල්</author>
    <content>ජාතික භාෂා හා සමාජ ඒකාබද්ධතා අමාත්‍යාංශයට පී. දිගම්බරන් වැනි නියෝජ්‍ය ඇමැතිවරයකු පත් කිරීමෙන් මේ ආණ්ඩුව තුළ දෙමළ ජනතාවට තිබෙන සබැඳියාව පෙන්නුම් කරන බව ඇමැති වාසුදේව නානායක්කාර මහතා පවසයි.ඒ මහතා මේ බව පැවසුවේ ඊයේ (22) ජාතික භාෂා හා සමාජ ඒකාබද්ධතා නියෝජ්‍ය ඇමැතිවරයා ලෙස පී. දිගම්බරන් මහතා වැඩ භාර ගැනීමේ උත්සවයට එක්වෙමින්ය. එහිදි වැඩිදුරටත් කතා කළ ඇමැතිවරයා අද භාෂා දෙපාර්තමේන්තුවේ කොමසාරිස්ට ඉතාම සතුටු දවසක් වෙනවාට සැක නැති බව පැවසුවේය.දෙමළ කතා කළහැකි ප්‍රධානියකු අමාත්‍යාංශයට දැන් පැමිණ ඇති බැවින් රාජ්‍ය භාෂා ප්‍රතිපත්තිය ක්‍රියාත්මක කිරීමට, ජනවාර්ගික සුහදතාවය වර්ධනය කිරීම, එමෙන්ම සංස්කෘතික වශයෙන් අපි සියලු දෙනාව එක් කිරීම. එහිදි වෙසක්, තෛපොන්ගල්, රාමසාන්,නත්තල් වැනි උත්සව සමරමින් සියලු ජාතීන්ගේ සංස්කෘතික අංඟ ගැන දැනුවත් කරමින් රට වැසියා එකමුතු කිරීම අපේ අරමුණ බව ඒමහතා කීවේය.මේ සඳහා අපේ වැඩ කටයුතු වඩාත් පහසුවෙන අතර එම කටයුතු ඉතාම හොඳින් ඉටුකිරීමේ වගකීමද අපවෙත පැවරි තිබෙන බව ඒ මහතා පෙන්වා දුන්නේය.නියෝජ්‍ය ඇමති පි. දිගාම්බරම් මහතා.පක්ෂ මාරු කරයි යන සැකයෙන් ලැබුණු දෙයක් හැටියට මේ අමැතිධූරය පිළිනොගන්නා අතර රටට විශේෂතම ගැටලුවට විසඳුම් සොයන අමාත්‍යාංශයේ නියෝජ්‍ය ඇමැති ලෙස මාව පත් කිරීම ගැන ජනාධිපති මහින්ද රාජපක්ෂ මහතාට ස්තූති කරන බව පැවසීය.නුවර එළියට සීමාවු මගේ සේවය දැන් මුළු රටටම ලබාදීමේ හැකියාව ඇතිවී තිබෙන අතර එය රටේ වගකිව යුතු දේශපාලඥයකු ලෙස කවදත් කටයුතු කරන වාසුදේව නානයක්කාර මහතා වැනි අයකු සමග ඉටු කිරීමට ලැබීම සතුටක් බව පෙන්වාදුන්නේය.මේ අවස්ථාවට අමාත්‍යාංශ ලේකම් මල්කාන්ති වික්‍රමසිංහ මහත්මිය අතුළු අමාත්‍යාංශය යටතේ තිබෙන ආයතනවල ප්‍රධානින් ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408235</link>
    <topic>පාරිභෝගික නීති - රීති ගැනප්‍රජාව දැනුවත් කිරිමේ වැඩසටහනක්</topic>
    <author>තිහගොඩ සමුහ</author>
    <content>මාතර දිස්ත්‍රික් ලේකම් කාර්යාලයේ පාරිභෝගික කටයුතු පිළිබඳ අංශය එම අධිකාරියේ නීතිරීති,උපදෙස් හා ආචාරධර්ම පිළිබඳව ප්‍රජාව දැනුවත් කිරිමේ වැඩසටහන් ක්‍රියාත්මක කරයි.එම වැඩසටහන් මාතර දිස්ත්‍රික්කයේ ප්‍රාදේශීය මහ ලේකම් කොට්ඨාස මට්ටමින් ක්‍රියාත්මක කරන අතර, ඒ යටතේ මෙම වසරේ ජනවාරි සිට ජූලි මස අවසානය දක්වා දැනුවත් කිරිමේ වැඩසටහන් හැත්තෑවකට ආසන්න සංඛ්‍යාවක් පවත්වා තිබෙන බව මාතර දිස්ක්‍රික් ලේකම් කාර්යාලයේ පාරිභෝගික කටයුතු පිළිබද අංශය සඳහන් කරයි.දිස්ත්‍රික්කයේ පාරිභෝගික ජනතාව,වෙළෙඳ ප්‍රජාව හා පාසල් දරු දැරියන් ඉලක්ක කරගෙන මෙම වැඩසටහන් පැවැත්වේ.මෙහිදි පාරිභෝගික කටයුතු පිළිබඳ අධිකාරිය විසින් පනවා ඇති නීතිරීති ආචාර ධර්ම හා උපදෙස් පිළිබඳව එම පිරිස් දැනුවත් කෙරේ. තවද පාරිභෝගිකයන් භාණ්ඩයක් මිලදි ගැනීමේදි දැනුවත් විය යුතු කරුණු පිළිබඳව ද මෙම වැඩසටහන් හරහා තවදුරටත් ඔවුන් දැනුවත් කෙරේ.එම අධිකාරිය සඳහන් කරන පරිදි වෙළෙඳුන් සිදුකරන වංචනික ක්‍රියා හා වැරදි පිළිබඳ විමර්ශනය කර බලා ඒ පිළිබඳව ඔවුන්ට දඩුවම් පමුණුවනවාට වඩා දැනුවත් කිරීමෙන් ඔවුන් එකී වැරදිවලින් වළක්වාගැනිම හා එම වැරදි හැකිතාත් අවම කරගැනිම මෙම වැඩසටහන්වල ප්‍රධාන අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408236</link>
    <topic>ශ්‍රිලනිප දැරණියගල කාන්තාබල මණ්ඩල සම්මේලනය අද</topic>
    <author>බුලත්කොහුපිටිය සමුහ</author>
    <content>ශ්‍රී ලංකා නිදහස් පක්ෂයේ දැරණියගල කාන්තා බල මණ්ඩල සම්මේලනය අද(23) පෙරවරු 9.00ට මානියංගම මහා විද්‍යාලයේ දී පැවැත්වෙයි.මෙම අවස්ථාවට බස්නාහිර පළාත් ප්‍රධාන අමාත්‍යය ප්‍රසන්න රණතුංග, පශු සම්පත් හා ග්‍රාමීය ප්‍රජා සංවර්ධන නියෝජ්‍ය අමාත්‍යය එච්.ආර් මිත්‍රපාල යන මහත්වරුන්ගේ ප්‍රධානත්වයෙන් පැවැත්වෙයි.රට රකින නිල් පවුර - සුරකිමු මව්බිම තේමා කරගත් ආසන මට්ටමින් ශ්‍රිලනිප ය ක්‍රියාත්මක කරන සම්මේලන මාලාව යටතේ රඹුක්කන මැතිවරන කොට්ඨාසයේ කාන්තා නියෝජිත සමුළුව හෙට (24) ප.ව. 2ට රඹුක්කන ප්‍රජා ශාලාවේදී පැවැත් වේ.රඹුක්කන මැතිවරණ කොට්ඨාසයේ ශ්‍රිලනිප ප්‍රධාන සංවිධායක සබරගමු මහ ඇමැති මහීපාල හේරත් සහ රඹුක්කන ප්‍රාදේශීය සංවර්ධන කමිටු සභාපති කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් යන මහත්වරුන් මෙම කාන්තා සම්මේලනය සංවිධාන කරනු ලබයි. ‍එම සමුළුවට ප්‍රධාන ආරාධිතයින් වශයෙන් උතුරුමැද මහ ඇමැති එස්.එම්. රංජිත් සමරකෝන් ලිය අභිමන් සභාපතිනි චන්ද්‍රා රාජපක්ෂ, පාර්ලිමේන්තු මන්ත්‍රිනි සුදර්ශනී ප්‍රනාන්දු පුල්ලේ, පළාත් සභා මන්ත්‍රීවරියන් වන ඉන්ද්‍රාණි දසනායක, මංජුලා දිසානායක, හිරුණිකා ප්‍රේමචන්ද්‍ර, සමස්ත ලංකා ශ්‍රිලනිප කාන්තා සංවිධානයේ උප සභාපති චම්පිකා ද සොයිසා එහි උප ලේකම් කිර්තිලතා ලොකුලියන යන මහත්ම මහත්මීහු ද සහභාගී වෙති.රට රකින නිල් පවුර සුරකිමු මවුබිම ශ්‍රී ලංකා නිදහස් පක්ෂ වැලිගම ආසනයේ නියෝජිත සම්මේලනය කෘෂිකර්ම ඇමැති මහින්ද යාපා අබේවර්ධන මහතාගේ ආරාධනයෙන් ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අද (23) දා උදේ 9.00ට වැලිගම කොටවිලදී පැවැත්වේ.මැති ඇමැතිවරු රැසක් මෙම සමුළුව අමතන අතර සංස්කෘතිකාංග ඇතුලත් විවිධ ප්‍රසංගයක් ද මෙදින පැවැත් වේ.ශ්‍රීලංකා නිදහස් පක්ෂ කාණ්ඩසාල මැතිවරණ කොට්ඨාසයේ කාන්තා බල මණ්ඩල රැස්වීම හෙට (24) ඉරු දින පෙ.ව. 9.00ට බල‍ගොල්ල අභීත ක්‍රීඩාංගණයේදී පැවැත්වේ.ශ්‍රිලංකා නිදහස් පක්ෂයේ කුණ්ඩසාල ප්‍රධාන සංවිධායක ජනමාධය හා ප්‍රවෘත්ති අමාත්‍ය ආචාර්ය කෙහෙලිය රඹුක්වැල්ල මහතාගේ ප්‍රධානත්වයෙන් පවත්වන මෙම කාන්තා බල මණ්ඩල සම්මේලනයට විශේෂ ආරාධිතයන්වශයෙන් බන්දුල ගුණවර්ධන, ඒ.එච්.එම්. ෆවුසි, සරත් කුමාර ගුණරත්න අමාත්‍යවරුන් හා පාර්ලිමේන්තු මන්ත්‍රිනි මාලනි ෆොන්සේකා මහත්ම මහත්මීහු සහභාගී වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408237</link>
    <topic>සංචාරක හා අධ්‍යාපන වීසා යොදා ගනිමින් ඩුබායි හා මැලේසියාවට යෑමෙන් වළකින්න</topic>
    <author>මහින්ද අලුත්ගෙදර</author>
    <content>සංචාරක හා අධ්‍යාපන වීසා යොදා ගනිමින් ඩුබායි හා මැලේසියාව ඇතුළු රටවලට රැකියා සඳහා පිටත්ව යාමෙන් වළකින ලෙස ශ්‍රී ලංකා විදේශ සේවා නියුක්ති කාර්යාංශය මහජනතාවගෙන් ඉල්ලීමක් කරයි..මෙලෙස රැකියා සඳහා පුද්ගලයින් යැවීමේ ජාවාරමක් හෙළි කැර ගැනීමට විදේශ සේවා නියුක්ති කාර්යාංශය සමත්ව තිබෙන අතර පුවත්පත්වල දැන්වීම් පළ කරමින්, සංචාරක හා අධ්‍යාපන සඳහා පුද්ගලයින් විදේශ ගතකරන මුවාවෙන් විදේශ රැකියා සඳහා පිරිස් යොමුකර ඔවුන් ඒ ඒ රටවල අතරමං කරන බවට තොරතුරු ලැබී තිබෙන බවද විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පවසයි.ඒ හේතුවෙන් මෙවැනි ජාවාරම්කරුවන් පිළිබඳව කාර්යාංශයේ විශේෂ විමර්ශන අංශය මඟින් පරීක්ෂණ පවත්වන බවද ඒ මහතා සඳහන් කරයි.පසුගිය කාලය පුරාවට මෙවැනි නීති විරෝධී ක්‍රියාවන් රැසක් අනාවරණය කැර ගැනීමට කාර්යාංශයේ විශේෂ විමර්ශන ඒකකයට හැකියාව ලැබී තිබෙන බව සිහිපත් කරන අමල් සේනාලංකාධිකාර මහතා මෙලෙස සංචාරක හෝ අධ්‍යාපන වීසා මඟින් නීති විරෝධීව විදේශ ගතවී රැකියාවල නිරත වීමේ දී සිදුවන කරදරයන්ට කාර්යාංශය කිසිඳූ ලෙසකින් හෝ වග නොකියන බවද අවධාරණය කරයි .එසේම මෙවැනි කූට ව්‍යාපාරිකයින්ට හසුවීමෙන් මුදල් හා ලිංගික සූරාකෑමට ඔවුන් ලක්වන බවද එවැනි වංචනික ක්‍රියාවන් සඳහා කිසිඳූ ලෙසකින් ආධාර උපකාර ලබා නොදෙන ලෙසද හෙතෙම ඉල්ලා සිටී .</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408238</link>
    <topic>පෙර පාසල් පොත් බෑගයේ සඟවා ගංජා වික්ක කතක් දෙහිඕවිට දී දැලේ</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>පෙර පාසල් දරුවෙකුගේ පොත් බෑගයක් තුළ සඟවාගෙන කේරළ ගංජා අලෙවි කරමින් සිටි කාන්තාවක් අවිස්සාවේල්ල පොලිසියේ නිලධාරීන් දෙහිඕවිට ප්‍රදේශයේදී අත්අඩංගුවට ගෙන තිබේ.තල්දූව පදිංචි ගල්පොතආරච්චිගේ පද්මා අයිරාංගනී නැමැති තිස් අට හැවිරිදි විවාහක තැනැත්තියක් මෙසේ අත්අඩංගුවට ගෙන අවිස්සාවේල්ල අධිකරණයට ඉදිරිපත් කිරීමෙන් පසු ලබන මස දෙවැනි දින දක්වා රිමාන්ඩ් බන්ධනාගාර ගතකෙරිණි.පොලිසියට ලැබුණු ඔත්තුවකට අනුව මේ කාන්තාව පරීක්ෂා කිරීමේදී පෙර පාසල් දරුවකුගේ පොත් බෑගයක සඟවාගෙන සිටි ක‍ිලෝ එකයි ග්‍රෑම් දෙසීයක් බරැති කේරළ ගංජා තොගයක් සොයාගැනීමට හැකි වී ඇත.ජ්‍යෙෂ්ඨ පොලිස් අධිකාරි කිත්සිරි ජයලත් මහතාගේ උපදෙස් මත සීතාවක කොට්ඨාස දූෂණ මර්දන ඒකකයේ ස්ථානාධිපති උප පොලිස් පරීක්ෂක කේ. එම්. රූපරත්න මහතා ඇතුළු නිලධාරී කණ්ඩායමක් මේ වැටලීම කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n1408239</link>
    <topic>උදම්විට දී ලංගම- පෞද්ගලික බස් 2ක්මුහුණට මුහුණ ගැටීමෙන් 29කට තුවාල</topic>
    <author>රක්ෂණ ශ්‍රියන්ත සහ කොටදෙනියාව සමූහ</author>
    <content>වේයන්ගොඩ නිට්ටඹුව ප්‍රධාන මාර්ගයේ උදම්විට ප්‍රදේශයේ දී ශ්‍රී ලංගම බස් රථයක් සහ පෞද්ගලික බස් රථයක් මුහුණට මුහුණලා ගැටීමෙන් ඊයේ(22) පස්වරුවේ සිදු වූ අනතුරකින් පුද්ගලයන් 29 දෙනකු තුවාල ලබා තිබේ.තුවාල ලැබුවන් අතර ස්විඩන් ජාතික 32 හා 31 වයස් වල පසුවන කාන්තාවන් දෙදෙනෙකු ,‍ බස් රථ දෙකේ රියදුරන් දෙදෙනා ඇතුළුව පිරිමි අයවළුන් 19ක් හා කාන්තාවන් 10 දෙනෙකු සිටින බව පොලිසිය පවසයි.තුවාල කරුවන්ගෙන් තිදෙනෙකුගේ තත්වය බරපතළ අතර ඔවුන් ප්‍රතිකාර සදහා වතුපිටිවල රෝහලට ඇතුළත් කර ඇත.වේයන්ගොඩ පොලිසිය සිද්ධිය පිළිබඳ වැඩිදුර විමර්ශන මෙහෙයවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082311</link>
    <topic>අර්තාපල්වලටරු.80ක සහතික මිලක්</topic>
    <author/>
    <content>දේශීය අර්තාපල් ගොවීන් රැකගැනීමේ අරමුණින් සහතික මිල ( රුපියල් 80) යටතේ ලංකා සතොස අර්තාපල් මිලදී ගැනීමට ඊයේ (22) සිට ආරම්භ කෙරිණි.කැප්පෙටිපොල ගොවිජනසේවා මධ්‍යස්ථානය, ගලහගම ග්‍රාම නිලධාරි කාර්යාලය, දං‍ගමුව ප්‍රජාශාලාව, බෝගහකුඹුර ගොවිජන සේවා මධ්‍යස්ථානය යන මධ්‍යස්ථාන හතරේදී අද දින සිට දේශීය ගොවීන්ගෙන් සෘජුව ලංකා සතොස මගින් අර්තාපල් මිලදී ගන්නා බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි.ඌව පරණගම, වැලිගම හා බණ්ඩාරවෙල ප්‍රදේශවල මේවනවිට අර්තාපල් අස්වනු නෙළීම ආරම්භ වී ඇත.මේ දේශීය අර්තාපල් අස්වනු මිලදී ගැනීමේ කටයුතු ලංකා සතොස, දිස්ත්‍රික් ලේකම්වරුන් හා අනෙකුත් නිලධාරීන් සම්බන්ධීකරණ කටයුතු ආර්ථික සංවර්ධන කටයුතු අමාත්‍යාංශයේ අතිරේක ලේකම් ප්‍රියන්ත මායාදුන්නේ මහතා විසින් සිදුකරනු ලබනු ඇත.ලංකා සතොස හා ආර්ථික සංවර්ධන අමාත්‍යාංශය ඒකාබද්ධව මේ වනවිටත් අර්තාපල් ගොවීන් දැනුවත් කිරීමේ වැඩසටහන් අද දින දියත් කර ඇත. අර්තාපල් අස්වනු නෙළීම අවසන් වන තෙක් දේශීය ගොවියන් අර්තාපල් මිලදී ගැනීමට ලංකා සතොස කටයුතු යොදා ඇති බැවින් ක්‍රමානුකූලව ලංකා සතොස මිලදී ගැනීමේ මධ්‍යස්ථාන වෙත අර්තාපල් අස්වනු ලබාදෙන ලෙස ලංකා සතොස සභාපති නලින් ප්‍රනාන්දු මහතා ගොවි ජනතාවගෙන් ඉල්ලීමක්ද කරයි.ඉදිරියේදී අවශ්‍යතාවය අනුව බදුල්ල දිස්ත්‍රික්කයේ අනෙකුත් ගොවිජන මධ්‍යස්ථානවලද ලංකා සතොස අර්තාපල් මිලදී ගැනීමේ මධ්‍යස්ථාන ආරම්භ කරන බව ලංකා සතොස සභාපති නලින් ප්‍රනාන්දු මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082312</link>
    <topic>ලෝක ජනගහනයෙන් අඩක් 2025 දී ජල ගැටලුවලට මුහුණ දෙනවා</topic>
    <author>අසේල කුරුළුවංශ හානිහාල් ජයවර්ධන</author>
    <content>වසර 2025 වන විට ලෝක ජනගහනයෙන් හරි අඩක් ජලය ආශ්‍රිත ගැටලුවලට මුහුණ දෙන බවත්, සංවර්ධිත රටවල 90% ක් පමණම ජලය කිසිදු ප්‍රයෝජනයකට නොගෙන අපතේ යන බවත් අගමැති දි. මු. ජයරත්න මහතා පැවසීය.තුන්වෙනි අන්තර්ජාතික ප්‍රජා හා ජල සේවා සමුළුවේ සමාරම්භක උත්සවයේ ප්‍රධාන ආරාධිතයින් ලෙස සහභාගි වෙමින් අගමැතිවරයා මේ බව කීය.මහනුවර පල්ලේකැලේ ශ්‍රී ලංකා ජාත්‍යන්තර බෞද්ධ විද්‍යා පීඨ ශ්‍රවණාගාරයේදී මේ සමුළුව 22 සිට 24 දක්වා පැවැත්වෙයි.ජලය ප්‍රජා සංවර්ධනය සහ සෞභාග්‍යය යන්න තේමා කරගනිමින් පැවැත්වෙන මෙම ජාත්‍යන්තර සමුළුවට රටවල් රැසක ඇමැතිවරුන් ඇතුළු නියෝජිතයින් සහභාගි වනු ඇත.ජලසම්පාදන හා ජලාපවහන අමාත්‍ය දිනේෂ් ගුණවර්ධන මහතාගේ ආරාධනය පරිදි මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක යන මහත්වරු ඇතුළු විද්වත්හු සහභාගි වූහ.ලෝකයේ 2/3 ක් පමණම ජලයෙන් වැසී තිබුණත් සමස්ත ජල පරිමාවෙන් භූගත ජලය ඇත්තේ 1.7% ක් පමණක් බවත්, මෙම පසුබිම තුළ පවතින ජල ප්‍රමාණය නිසි පරිදි කළමනාකරණය කැර ගැනීම ඉතා වැදගත් බවත් අගමැතිවරයා කීය.වාරිමාර්ග කටයුතුවලදී මනා ලෙස ජලය කළමනාකරණය කළ ජලයෙන් පෝෂිත රටක් ලෙස ශ්‍රී ලංකාව හඳුන්වා දිය හැකි බව ද ඒ මහතා ප්‍රකාශ කළේය.ජීවත්වීම සඳහා ප්‍රමාණවත් ලෙස ජලය නොමැති ප්‍රදේශවල ලෝක ජනගහනයෙන් බිලියන 1.2 ක් පමණ ජීවත්වන බවත්, පානීය ජල අවශ්‍යතා සපිරුණත් වෙනත් සංවර්ධන ක්‍රියාදාමයන්ට ජලය හිඟ කලාපවල බිලියන 1.6 ක පමණ ජන පිරිසක් ජීවත්වනවා‍.ජල සම්පත සීමිත වීම තුළ ඉදිරියේදී ආහාර නිෂ්පාදනය තීරණාත්මක වනු ඇති බව ද හෙතෙම කීය.ජල හිඟයක් ඇතිවූ විට ගොවීන් ඊට මුහුණ දෙන්නේ කෙසේද යන ගැටලුව අප හමුවේ පවතින බවත්, පවතින ජල ප්‍රමාණය කාර්යක්ෂමව අරපිරිමැස්මෙන් භාවිත කිරීමේ අභියෝගයට අප සැම මුහුණ දිය යුතුව තිබෙන බවත් අගමැතිවරයා පැවසුවේය.මානව ජීවිතය පමණක් නොව ඕනෑම ජීවිතයක් පමණක් නොව ගහකොළවල පැවැත්ම ද රඳාපවතින්නේ ජලය මත බවත්, වසර 2025 වන විට ලෝකය විශාල ජල අර්බුදයකට මුහුණ දීමේ අවදානමක් පවතින බවත් ඒ මහතා කීය.එක්සත් ජාතීන්ගේ සංවිධානයේ දත්තවලට අනුව නුදුරු අනාගතයේදී ලෝක ජල භාවිතය 30% කින් ඉහළ යන බවත්, එවැනි අවස්ථාවක ඊට සාර්ථකව මුහුණදීමට මෙවැනි ජාත්‍යන්තර සමුළු මඟින් එළඹෙන තීරණ ප්‍රබල ලෙස බලපාන බවත් හෙතෙම කීවේය.හරිත ආර්ථිකයක් සඳහා ජලය අත්‍යවශ්‍ය සාධකයක් බවත්, ශ්‍රී ලංකා රජය මෙම අත්‍යාවශ්‍ය සාධකය ජනතාවට ළඟාකැර දීම සඳහා කැපවී ක්‍රියාකරන බවත් ඒ මහතා කීය.ජලසම්පාදන හා ජලාපවාහන අමාත්‍යාංශ ලේකම් නිහාල් සෝමවීර මහතා ද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082313</link>
    <topic>කොරියාවෙන් ශ්‍රී ලංකාවට මිලියන 4100 ක ණය ආධාර</topic>
    <author/>
    <content>කොරියානු රජය ශ්‍රී ලංකාව සමඟ රුපියල් මිලියන 4100 ක (ඇමෙරිකානු ඩොලර් මිලියන 31.4) වටිනාකමින් යුත් ණය ගිවිසුමකට එළඹේ.ඔරුගොඩවත්ත වෘත්තීය පුහුණු මධ්‍යස්ථානය ස්ථාපිත කිරීම සහ ගම්පහ කාර්මික විද්‍යාලයේ පහසුකම් වැඩිදියුණු කිරීම ව්‍යාපෘතියේ අරමුණයි.ව්‍යාපෘතිය වසර 03 ක් ඇතුළත නිමකිරීමට නියමිතය. ගිවිසුමට අත්සන් තැබීම යෞවන කටයුතු සහ නිපුණතා සංවර්ධන අමාත්‍ය ඩලස් අලහප්පෙරුම මැතිතුමාගේ සහභාගිත්වයෙන් ඊයේ (22) සිදුවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082314</link>
    <topic>ආගමන විගමන කාර්යාලයේ යකා නැටූ ජර්මන් ජාතිකයා රිමාන්ඩ්</topic>
    <author>සිරිසේන රාජපක්ෂ</author>
    <content>මරදා‍ෙන් පිහිටි ආගමන විගමන දෙපාර්තමේන්තු කාර්යාලයට ඇතුළු වූ ජර්මන් ජාතිකයකු කලහකාරී ලෙස හැසිරී රාජකාරියේ යෙදී සිටි සේවකයකුට පහරදී තුවාල සිදුකිරීම සම්බන්ධයෙන් සැප්තැම්බර් මස 05 වෙනි දින දක්වා රිමාන්ඩ්භාරයේ තැබීමට මාලිගාකන්ද මහේස්ත්‍රාත් ජයකි ද අල්විස් මහත්මිය ඊයේ (22) නියෝග කළාය.මෙසේ රිමාන් ඩ්භාරයට පත්කෙරුණෙ ඉබ්‍රාහිම් සදාන් අලි නමැති ජර්මන් ජාතිකයෙකි.මොහු මාලිගාකන්ද මහේස්ත්‍රාත් අධිකරණයට ඉදිරිපත් කළ අවස්ථාවේ එහිදී ද කලහකාරී ලෙස හැසිරෙන්නට විය.මේ කරුණු සැළකිල්ලට ගත් මහේස්ත්‍රාත්වරිය සැකකාර ජර්මන් ජාතිකයා විශේෂඥ මනෝ වෛද්‍යවරයකු වෙත ඉදිරිපත් කර වාර්තාවක් ලබාගෙන අධිකරණයට යොමුකරන ලෙස මහේස්ත්‍රාත්වරිය බන්ධනාගාර අධිකාරිවරයාට නියෝග කළාය.තවද සැකකාර ජර්මන් ජාතිකයා වීසා නොමැතිව මෙහි රැඳී සිටීම ගැන අවශ්‍ය පියවර ගැනීමටද මහේස්ත්‍රාත්වරිය පොලීසියට දැන්වූවාය.මරදාන පොලීසියේ උ.පො.ප කපිල ශාන්ත සහ පො.කො. 61038 නිමල් යන මහත්වරු පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082315</link>
    <topic>වසර අවසන් වීමට පෙර කොළඹටඅලුතෙන් මහල් නිවාස ඒකක 20000ක්</topic>
    <author>ක්‍රිස්ටි මහේෂ් ද සිල්වා</author>
    <content>කොළඹ නගර සංවර්ධන වැඩසටහන යටතේ අඩු පහසුකම් ජනාවාසවල ජීවත්වන පැල්පත්වාසී ජනතාව සඳහා පහසුකම් සපිරි නව මහල් නිවාස සංකීර්ණ රැසක් මේ වසරේදී ආරම්භ කිරීමට රජය තීරණය කර තිබේ.මේ වැඩසටහන ක්‍රියාත්මක කරනු ලබන්නේ 2010 දී රජය ආරම්භ කළ නාගරික පුනර්ජීවන ව්‍යාපෘතිය යටතේ තත් ව්‍යාපෘතියක් ලෙසය. මේ වැඩසටහන යටතේ කොළඹ නගරයේ ස්ථාන 19ක් හඳුනා ගෙන ඇති අතර එහි නිවාස ඒකක 14760ක් ඉදිකිරීමට රජය අපේක්ෂා කරයි. එසේම 2014 වසර අවසන් වීමට මත්තෙන් තවත් නිවාස ඒකක 20,000 ඉදිකිරීමට රජය සැලසුම් කර ඇත.මේ අතර දෙමටගොඩ මිහිඳු සෙන්පුර මහල් නිවාස යෝජනා ක්‍රමය යටතේ තවත් නිවාස ඒකක 5312කින් යුත් නිවාස ව්‍යාපෘති ඒකක 11ක් මේ වසරේදී අවසන් කිරීමට රජය අපේක්ෂා කරයි.රජය මගින් පසුගියදා සිදු කරන ලද අඩුපහසුකම් ජනාවාස පිළිබඳ සමීක්ෂණයට අනුව කොළඹ නගරය තුළ අක්කර 900ක වපසරියක් තුළ වතු නිවාස 1500ක අඩු ආදායම්ලාභි පවුල් 68000කට වැඩි පිරිසක් ජීවත්වන බව සොයා ගෙන ඇති අතර ඒ අනුව රජය මෙම නිවාස සංකීර්ණ ආරම්භ කිරීමට පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082316</link>
    <topic>එජාපයට වැලේ වැල් නෑ</topic>
    <author>ජස්ටින් කොඩිකාර මාතර දිසා විශේෂ</author>
    <content>එල්ලෙන්න වැලක් නැතිව අද රනිල් වික්‍රමසිංහ මහතා එ.ජා.ප. යෙන් ඉවත්ව ගිය අයට නැවත එන්න කියා ආරාධනා කරනවලු. ආපසු යන එක්කෙනෙක් කෙසේ වෙතත් ඌවේ ඡන්දයෙන් පස්සේ තව තවත් එ.ජා.ප. ය හැරයන එක නියත යැයි දකුණු පළාත් ප්‍රධාන අමාත්‍ය ෂාන් විජයලාල් ද සිල්වා මහතා පවසයි.මාතරදී මාධ්‍යවේදීන් හමුවේ එසේ පැවසූ ඒ මහතා වැඩිදුරටත් අදහස් දක්වමින් මෙසේ පැවසීය.වත්මන් ජනාධිපති මහින්ද රාජපක්ෂමහතා බලයට පත්වූවාට පසු පැවති සියලු මැතිවරණ වලින් එ.ජා.ප. ය කුපිත වුණා. ඒ මැතිවරණ වලින් පසු එ.ජා. පාක්ෂිකයන් සන්ධානය ශ්‍රී.ල.නි.ප. වටා රොක් වුණේ බුරුතු පිටින්. අපි ඌවේ මැතිවරණය මෙවරත් ඉතා විශිෂ්ඨ ලෙස දිනනවා. එය වළක්වන්න එ.ජා.ප. යට හීනෙන්වත් බැහැ.ඒ බව ඔවුන් දන්නවා. සෑම මැතිවරණයකටම පෙර නොයෙකුත් දේ කිව්වා. මැතිවරණයෙන් පසු ලේ පැහැරූ බළලුන් වගේ වුණා. පසුගිය මැතිවරණයේදී ශෂීන්ද්‍ර රාජපක්ෂ මහතා ඡන්ද එක්ලක්ෂ තිස්හයදහක් ගත්තා. හරීන්ද්‍ර මැතිවරණයේදී ගත්තේ පනස්නමදාහයි. ඉතින් ජය ගන්නේ කව්ද කියන එක පැහැදිලිවම පේනවා නේද?මේ රටේ තිස් අවුරුද්දකට වඩා ජාති ආගම් කුල පක්ෂ පාට භේද නැතිව සෑම මොහොතකදීම මර බියෙන් ජීවත් වූ ජනතාව මුදාගෙන අද නිදහසේ මර බියෙන් තොරව ජීවත්වීමට මග පෑදූ ජනාධිපතිතුමාට මේ රටේ ජනතාව සදාකාලිකව ද්‍රෝහිවන්නේ නැහැ.අද මේ රටේ සිදු වෙලා තිබෙන සිදු වන දැවැන්ත සංවර්ධනය රැකියා වියුක්තිය ඉතාම පහළ මට්ටමකට ඇද දැමු එතුමාගේ නායකත්වයෙන් යුතු රජයට පිටුපාන්න තරම් මේ රටේ ජනතාව අකෘතඥ නැහැ.අද ඌවේ ජනතාව සන්ධානයට වටා රොද බැඳිමින් ඉන්නවා. ඒ.ජා.ප. ය ඇතුළු අඳුරේ අතපත ගානවා. නන් දොඩවනවා. වතුරේ ගහගෙන යන එකා පිදුරු ගහෙත් එල්ලෙනවා වගේ මොහොක හරි එල්ලෙන්නයි බලාගෙන ඉන්නේ.සුපුරුදු පරිදි පසුගිය සියලුම මැතිවරණ වලින් වගේ මේ මැතිවරණයෙනුත් පල්ලම් බැස්සහම ඉතින් ඔවුන්ට දෙයියන්ගේ පිහිටයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082317</link>
    <topic>ක්වීන්ස් පාර මංසන්ධියේ දීවාහන දෙකක් මතට ගසක් වැටේ</topic>
    <author>රක්ෂණ ශ්‍රියන්ත</author>
    <content>ඩුප්ලිකේෂන් මාර්ගයේ ඊයේ(22) ක්වීන්ස් පාර මංසන්ධියේ දී ධාවනය වෙමින් තිබූ ත්‍රිරෝද රථයක් මතට හා කාර් රථයක් මතට ගසක් කඩා වැටීමෙන් ත්‍රිරෝද රථයේ ගමන් කළ අයෙකු සුළු තුවාල ලබා තිබේ.තුවාල කරු කොළඹ ජාතික රෝහලට‍ ඇතුළත් කර ඇති බව පොලීසිය කියයි. සිද්ධියත් සමඟ එම ස්ථානයේ දැඩි රථවාහන තදබදයක් හටගෙන ඇති වූ අතර මේ වන විට එම ගස කපා ඉවත් කිරීමේ කටයුතු සිදුවන බවද පොලීසිය පවසයි.ගස වැටීම නිසා ත්‍රිරෝද රථයට හා මෝටර් රථයට හානි සිදුව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=n14082318</link>
    <topic>මීනි මැරීම් චෝදනා ඉදිරිපත් කිරීමට හැකි තොරතුරු අනාවරණය වී තිබෙනවා</topic>
    <author>රෝෂන් තුෂාර</author>
    <content>වෛද්‍ය ශල්‍යාගාරයකට සරිලන කිසිදු පහසුකමක් නොමැතිව නොසැලකිලිමත්ව, අපරික්ෂාකාරීව රූපලාවන්‍ය ශල්‍යකර්ම සිදු කළ නිමල් ගමගේ සැකකරුට එරෙහිව දණ්ඩ නීති සංග්‍රහය ප්‍රකාරව මීනි මැරීම් චෝදනා ඉදිරිපත් කිරීමට හැකි තොරතුරු අනාවරණය වී ඇති බව බම්බලපිටිය පොලිසිය ඊයේ(22) කොළඹ මහේස්ත්‍රාත් අධිකරණයට කරුණු ඉදිරිපත් කළේය.බම්බලපිටිය විශාකා පාර විශාකා රෙසිඩන්සි ගොඩනැඟිල්ලේ නොම්මර 17 බී ස්ථානයේ පවත්වාගෙන ගිය රූපලාවන්‍ය මධ්‍යස්ථානයේ දී වෛද්‍ය පී. ඒ. ප්‍රියංගි මහත්මිය මිය යෑමේ නඩුවේ වැඩිදුර කරුණු වාරතා කරමින් බම්බලපිටිය පොලිසියේ පොලිස් පරීක්ෂක වජිර ධනපාල මහතා මේ කරුණු ඉදිරිපත් කළේය.කොළඹ අතිරේක මහේස්ත්‍රාත් ඔගස්ටා අතපත්තු මහත්මිය ඉදිරියේ නඩුව විභාග කෙරිණි. පොලිස් පරීක්ෂකවරයා මෙසේද කරුණු ඉදිරිපත් කළා. මෙම වෛද්‍ය මධ්‍යස්ථානයේ නිසි ශල්‍ය උපකරණ තිබුණේ නෑ. තිබූ සිරින්ජර් එන්නත් උපකරණ වසර දෙකක් පමණ පැරණි එවා බවට හඳුනා ගෙන තියෙනවා. උපකරණ ජීවානු හරණය කිරීමට ක්‍රමවේදයක් තිබුනේ නෑ. ශල්‍ය බ්ලේඩ් තල වසර ගණනක් පරණයි.2013 අප්‍රියල් මාසයෙන් කල් ඉකුත්වන විශාල බෙහෙත් තොගයක් බෙහෙත් කුප්පි ප්‍රමාණයක් අත්අඩංගුවට ගත්තා. රෝගී ආරක්ෂාවට සකසුරුවමක් තිබුනේ නෑ.මේ ආයතනය පිළිබඳ කොළඹ දකුණ අපරාධ පරීක්ෂණ නිලධාරීන් දින දෙකක් තුළ කළ පරීක්ෂණ අනුව මේ කරුණු අනාවරණය වුණා. මේවා අපරාධ පරීක්ෂණ දෙපාර්තුමේන්තුවේ හා රජයේ රස පරීක්ෂක උපදෙස් අනුව බොරැල්ල පර්යේෂණාගාරයේ තැන්පත් කර තියෙනවා.මේ පිළිබඳ අධිකරණ වෛද්‍ය නිලධාරි වාර්තා, නිර්වින්දන වෛද්‍ය වාර්තා හා විශේෂඥ වෛද්‍ය වාර්තා ලබාගැනීමට යොමුකර තියෙනවා. එම කරුණු කෙටි කලකදී අධිකරණයට ඉදිරිපත් කරනාවා.මේ අනුව සැකකරුගේ ශල්‍යාගාරය අපරික්ෂාකාරී නොසැලකිලිමත් වෛද්‍ය මධ්‍යස්ථානයක්, දණ්ඩ නීති සංග්‍රහයේ ප්‍රතිපාදන ප්‍රකාරව කටයුතු කිරීම පිළිබඳව නීතිපතිවරයාගෙන් උපදෙස් ලබාගන්නවා. නියෝජ්‍ය සොලිසිටර් ජනරාල් අයේෂා ජිනසේන මහත්මියගේ උපදෙස් පරිදි ඉදිරියේ දී නඩුව මෙහෙය වීමට කටයුතු කරන බවද පොලිස් පරීක්ෂකවරයා කරුණු දැක්වීය.මෙම කරුණු ඉදිරිපත් කිරීමෙන් අනතුරුව ප්‍රියංගි වෛද්‍යවරිය මරණය සම්බන්ධ මහේස්ත්‍රාත් පරීක්ෂණයේ සාක්ෂි විමසීම ආරම්භ කෙරිණි.වෛද්‍යවරියගේ ස්වාමිපුරුෂයා වූ ශ්‍රී ලංකා වරාය අධිකාරියේ විදුලි ඉංජිනේරු ගාමිණි චන්ද්‍රසේකර සාක්ෂි ඉදිරිපත් කළේය. සිද්ධිය වු දිනයේ තමන්ට මේ පිළිබදව පස්වරු 1.30ට පමණ බිරියගේ පියා දුරකතනයෙන් දැනුම් දුන් බවත්, පස්වරු 4.00ට පමණ එම ස්ථානයට ළඟා වන විට බිරිය මරණයට පත්වී කොළපාට රෙද්දකින් වසා තිබු බවත් පැයක පමණ සාක්ෂියක් ලබාදුන් හෙතෙම පැවසීය.මරණය පිළිබඳව වෛද්‍ය නිමල් ගමගේ සැක සහිත බවත්, බිරියට කිසිදු අසනීපයක් නොවු බවත් පැවසු ඔහු මේ තැනට යන බව තමන් කලින් දැන සිටි බවත් පැවසීය.බිරියට අවශ්‍ය පහසුකම් ලබා නොදීමෙන් සිදුවු මරණයක් බව සාක්ෂි දුන් චන්ද්‍රසේකර මහතා තමාගේ දැනීමේ හැටියට මෙය ශල්‍යාගාරයක් නොවන බවද සාක්ෂි ඉදිරිපත් කළේය. මියගිය වෛද්‍යවරියගේ සහෝදරිය වු වෛද්‍ය පැල්පොලගොඩ අලුත්ගේ නෙරංජලා මහත්මිය සාක්ෂි දෙමින් මෙම වෛද්‍ය මධස්ථානට තම නැගණියගේ මරණය සිදු වු දිනයේ ගිය බවත්, එය වෛද්‍ය මධ්‍යස්ථානයකට කිසිසේත්ම නොගැලපෙන තැනක් බවද ඇය පැවසුවාය.එම ස්ථානයට යෑමට තිබූ ලිෆ්ට් එක කුඩා එකක් බව පැවසු සාක්ෂිකාරිය එය ලෙඩෙකු දැමූ ට්‍රෝලියක් ගෙන යෑමට නොහැකි එකක් බව පැවසුවාය. නෙරංජලා වෛද්‍යවරිය සාක්ෂි දෙමින් මෙසේද පැවසුවාය. නැගනියගේ බෙල්ලට ලබාදුන්න බෙහෙත් මොනවද කියලා මම ඇහුවා, හයිඩ්‍රොකොටිශොන් එකක් ගැහුවා කියලා වෛද්‍යවරයා කිව්වා. එම බෙහෙත් දුන්නත් එයින් සිදුවන හානිය වළක්වන්න හදිසි ප්‍රතිකාර බෙහෙත් තියෙන්න ඕනා. ජීවිත ආරක්ෂක බෙහෙත්, හෘද ස්පන්දන යන්ත්‍ර, ඔක්ෂිජන් යන්ත්‍ර, නිර්වින්දන වෛද්‍යවරු එතන නෑ. සෙම ඇදලා ගන්න උපකරණ තිබුනේ නෑ. නිමල් ගමගේ වෛද්‍යවරයා නංගිව බේරගන්න මොනවත් නොකළේ ඇයි කියලා මට සැකයි. ගිලන් රථයක් ගෙනල්ලා රොහලකට ගෙනියන්න තිබුණා.වෛද්‍ය මධ්‍යස්ථානයේ පිළිගැනීමේ නිලධාරිනි මංජලී ගනේගොඩ සාක්ෂි ඉදිරිපත් කළාය. එම වෛද්‍ය මධ්‍යස්ථායේ හෙදියක ලෙස කටයුතු කළ දිලිනි මධුමාලි සාක්ෂි දෙමින් මෙසේ පැවසුවාය.මම මෙ ස්ථානයේ වසරකුත් මාසයක් සේවය කළා. හෙදියක් ලෙස, පසුගිය 12 දින ප්‍රතිකාර ගැනීමට පැමිණි වෛද්‍යවරියක් මියගියා. මේ ස්ථානයේ රූපලාවන්‍ය ප්‍රථිකාර කරනවා, මහත අයගේ බඩේ මේදය ඉවත් කරනවා. හිසකෙස් වර්ධන ප්‍රතිකාර කරනවා. රැලි වැටුණු තැන්වල මේදය තැන්පත් කරනවා.මම රත්මලාන කම්කරු සෙවනේ අවුරුද්දක පාඨමාලාවක් හදාරා තියෙනවා. වයසක අයෙක් බලාගන්න හැටි, නාවන හැටි, ඇද ඇතිරිලි දාන හැටි හදාරා තියෙනවා. මම මෙතන ලෙසර් ප්‍රතාකාර කරලා තියෙනවා. ශල්‍යකර්මවලදි ඩොක්ටර්ට උපකරණ දෙනවා. බෙහෙත් ගැන දන්නේ නෑ. මිය ගිය වෛද්‍යවරිය එදින අප ආයතනයට ආවා. ශල්‍ය ඇඳුම ඇදගෙන ඇඳේ ඇල වුණා. සියොරොක්ෂින් ඉන්ජෙන්ෂන් එක ඇලජික්ද කියලා ඩොක්ටර් ඇහුවා. ඔලුව වනලා හාන්සි වුණා. චමෝදි අපසරා බෙහෙත් එක හදලා ගෙනත් දුන්නා. මිලි ලීටර් දෙකක් බෙල්ලට දෙනකොට කැස්සක් ආවා.අත්වල නහර නොපෙනුන නිසයි බෙල්ලට දුනනේ. කැස්ස ආවාට පස්සේ ඉන්ජක්ෂන් එක බෙල්ලෙන් ඉවත් කළා. ඇය අමාරුවෙන් හුස්ම ගත්තා. කෘතිම ස්වශනය දුන්න ඩොක්ටර් ඉමජන්සි කෝල් කරන්න කිව්වා.සාක්ෂි විභාගය පස්වරු 3.30 තෙක් පැවති අතර සෙසු සාක්ෂි විභාගය ලබන 25 දිනට කල් තැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408231</link>
    <topic>උනවටුන යතුරුපැදි අනතුර</topic>
    <author>ඉමදුව සමුහ ලංකින්ද නානායක්කාර</author>
    <content>ගාල්ල යද්දෙහිමුල්ල උණවුටන සංචාරක කලාපයේදී සිදු වු යතුරුපැදි අනතුරකින් තුවාල ලැබු පුද්ගලයෙක් ගාල්ල කරාපිටිය රෝහලට පෙරේදා (21) ඇතුළත් කර ඇතැයි ගාල්ල කරාපිටිය රෝහල් පොලීසීය පවසයි.පෙරේදා දහවල් මේ යතුරුපැදි අනතුර සිදුව තිබේ. රුසියන් ජාතිකයෙක් පැද වු යතුරු පැදියක් හා සිංහල ජාතිකයෙක් පැදවු යතුරු පැදියක් එකිනෙකට මුහුණට මුහුණ ලා ගැටීමෙන් අනතුර සිදුව තිබේ.මේ සම්බන්ධයෙන් අත්අඩංගුවට ගත් රුසියන් ජාතිකයා ගාල්ල වරාය පොලීසිය එදිනම ගාල්ල මහෙස්ත්‍රාත් අධිකරණයට ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408232</link>
    <topic>දොස්තර දුන් තීන්දුව සැක සහිතයිබටපොළ කතගේ සිරුර ගොඩ ගනියි</topic>
    <author>බළපිටිය සමූහ දිලීප් නිශ්ශංක</author>
    <content>මියගිය කාන්තාවකගේ මරණය රිය අනතුරකින් සිදු වී ඇති බවට කරාපිටිය රෝහලේ අධිකරණ වෛද්‍යවරයා ලබාදුන් තීන්දුව සැක සහිත බවට එම කාන්තාවගේ සහෝදරයා මීටියාගොඩ පොලීසියට කරන ලද පැමිණිල්ලකට අනුව මළ සිරුර ගොඩ ගෙන පරික්ෂණ පැවැත්වීමට මාතර රෝහලට යොමු කරන ලෙස බළපිටිය මහේස්ත්‍රාත් අසංග බෝදරගම මහතා පෙරේදා (21) නියෝග කළේය.එසේ නියෝග කරන ලද්දේ බටපොළ කහටපිටිය පදිංචි මණික්කුවානන්දි රාජපක්ෂ නැමැත්තා අධිකරණයෙන් කරන ලද ඉල්ලීමකට අනුවය.2013.02.22 හෝ ඊට ආසන්න දිනයකදී කහටපිටිය බටපොළ පදිංචි මණික්කුවානන්දි පත්මා රාජපක්ෂ නැමැති අවිවාහක කාන්තාවකගේ මරණය රිය අනතුරකින් සිදු වි ඇති බවට කරාපිටිය රෝහලේ අධිකරණ වෛද්‍ය නිරිඇල්ල මහතා විසින් ලබා දී තිබූ තීන්දුව සම්බන්ධයෙන් මියගිය කාන්තාවගේ සහෝදරයා මාතර මහ රෝහලේ අධිකරණ වෛද්‍යවරයාගෙන් පොලීසිය හරහා පරික්ෂණයක් ඉල්ලා තිබේ.ඒ අනුව ඇය රිය අනතුරකින් මියගොස් නැති බව අනාවරණය වීම නිසා මීටියාගොඩ පොලීසිය මියගිය කාන්තාවගේ සහෝදරයා කරන ලද පැමිණිල්ලට අනුව මෘතදේහය නැවත ගොඩගෙන පරික්ෂණයක් සිදු කිරීමට මහේස්ත්‍රාත්වරයාගෙන් කරන ලද ඉල්ලීමට අනුව අවසර ලබාදුන් මහේස්ත්‍රාත්වරයා එම ස්ථානයට පොලිස් ආරක්ෂාව ලබා දෙන ලෙස මීටියාගොඩ පොලීසියට දන්වා සිටියේය.මීටියාගොඩ පොලීසියේ අපරාධ අංශයේ ස්ථානාධිපති පොලිස් පරික්ෂක දිනේෂ් මහතා පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408233</link>
    <topic>ගෙදර කුණු මහ මගට හතරදෙනකුට වැඩ වරදී</topic>
    <author>හිරියාල සමූහ එම්. ඒ. ආර්. මනුකුලසූරිය</author>
    <content>නිවසේ එකතුවන කසළ හොර රහසේ ප්‍රධාන මාර්ගයට ගෙනැවිත් දැමූ පුද්ගලයන් සිව් දෙනෙකු කුරුණෑගල පොලීසියේ පාරිසරික ඒකකයේ නිලධාරීන් අත්අඩංගුවට ගෙන කුරුණෑගල ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා වෙත ඉදිරිපත් කරන ලදුව, එක් අයකුට රුපියල් 1,500 බැගින් රුපියල් 6,000ක දඩ නියම කෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408234</link>
    <topic>ගංජා තොග ගෙනත් පැකට් කර සිල්ලරට විකුණලා</topic>
    <author>පුත්තලම සමූහ ඩබ්. සී. බී. ප්‍රනාන්දු</author>
    <content>තොග වශයෙන් ගංජා ගෙනවිත් පැකට් කර පල්ලම ප්‍රදේශයේ සිල්ලරට ගංජා අලෙවි කළ අයකු ගංජා පැකට් 27ක්, රුපියල් 100,580ක මුදලක්, ජංගම දුරකථනයක් සහ ගංජා අලෙවි කිරිමට යොදාගත් ත්‍රීරෝද රථයක් සමග අත්අඩංගුවට ගැනීමට පල්ලම පොලිසිය සමත් වී ඇත.අත්අඩංගුවට ගත් සැකකරු පල්ලම පොත්තුකුලම ප්‍රදේශයේ 35 හැවිරිදි අයෙකි.හලාවත පදිංචිකරුවෙකුගෙන් ගංජා තොග වශයෙන් ගෙනවිත් මෙසේ සිල්ලරට අලෙවි කළ බව සැකකරු පොලිසිය හමුවේ පිළිගෙන ඇත.මොහු කාලයක සිට පල්ලම ප්‍රදේශයේ ගංජා අලෙවි කළ බවට ලැබුණු ලැබී ඇති තොරතුරකට අනුව ව්‍යාජ ගැනුම්කරුවෙකු යොදා ගංජා සමගම මොහු මෙසේ අත්අඩංගුවට ගැනීමට පල්ලම පොලිස් නිලධාරීන් සමත් වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408235</link>
    <topic>නාරංගල කන්ද පාමුලට මළ සිරුර ගෙනාවේ මරලාද පොලිසිය සොයයි</topic>
    <author>දෙමෝදර සමූහ ආර්. එම්. සෝමරත්න</author>
    <content>නාරංගල කන්ද පාමුල තිබී මළ සිරුරක් සොයාගෙන ඇත. හාලිඇළ ලෙජර් වත්තට අයත් නාරංගල කන්ද පාමුල තිබී නිරුවත් මළ සිරුරක් ප්‍රදේශවාසින්ගෙන් ලැබුණු ආරංචියක් අනුව බදුල්ල පොලිසිය විසින් සොයාගෙන තිබේ.පොලිස් පරීක්ෂන වලදී මේ මළ සිරුර එස්. තිරුචෙල්වම් නැමති 46 හැවිරිදි පුද්ගලයෙකුගේ බව අනාවරණය වි ඇත. මේ මරණය සිය දිවි නසා ගැනීමක්ද නැතහොත් මිනී මැරුමක්ද, යන්න පිළිබදව බදුල්ල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408236</link>
    <topic>ත්‍රීවිලරයේ ගැටුණු යතුරුපැදියේ සිටි මව සහ දරුවාට බරපතළයි</topic>
    <author>මාතලේ දිස්ත්‍රික් සමුහ ඒ. ඒ. එල්. ඩයස්</author>
    <content>දඹුල්ල නගරයේ යතුරුපැදියකින් සිය දරුවා සමග ගමන්කළ අඹුසැමි යුවලක් ත්‍රීවිලරයක හැපී තුවාල සිදු වී පසුගිය 20 දින දඹුල්ල මුලික රෝහලට ඇතුළත්කර ඇති අතර ත්‍රිවීලයේ රියැදුරු පලාගොස් ඇති බව පොලිසිය පවසයි.අනතුරින් තුවාල ලැබූ 36 හැවිරිදි එච්. ඇම්. අනෝමා ප්‍රියදර්ශණි සහ ඇයගේ වසර 2 1/2ක් වයසැති චිරන සහන් මෙත්බදු දරුවාගේ තත්ත්වය තරමක් බරපතළ බැවින් ඔවුන් දඹුල්ල මුලික රෝහලෙහි මේ වනවිට වෛද්‍ය ප්‍රතිකාර ලබමින් සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408237</link>
    <topic>බද්දේගම සතිපොළේකුණු කෑම තොග පිටින්</topic>
    <author>ගාල්ල දිස්ත්‍රික් සංචාරක</author>
    <content>බද්දේගම සෞඛ්‍ය වෛද්‍ය නිලධාරීවරයාගේ උපදෙස් මත බද්දේගම සතිපොළ තුළ මෙහෙයුමක් දියත්කළ මහජන සෞඛ්‍ය පරීක්ෂකවරුන් මිනිස් පරිභෝජනයට නුසුදුසු ආහාර ද්‍රව්‍ය තොගයක්ද සමග වෙළෙඳුන් 06 දෙනෙකු අත්අඩංගුවට ගැනීමට සමත් වී ඇත.මේ වැටලීම සඳහා තවලම, නාගොඩ, නියාගම හා යක්කලමුල්ල යන ප්‍රදේශවල නිලධාරීන්ද සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408238</link>
    <topic>බස්නාහිර වෘත්තීය සහ ප්‍රාදේශීයමාධ්‍යවේදීන්ට සායනයක්</topic>
    <author>මතුගම සංචාරක</author>
    <content>බස්නාහිර පළාතේ වෘත්තිය හා ප්‍රාදේශීය මාධ්‍යවේදීන් සඳහා විශේෂඥ වෛද්‍ය සායන පැවැත්වීමට බස්නාහිර පළාත් සෞඛ්‍ය දේශිය වෛද්‍ය ළමාරක්ෂක කටයුතු අමාත්‍ය රංජිත් සෝමවංශ මහතා පියවර ගෙන ඇත.මෙම වෛද්‍ය සායන වැඩ පිළිවෙලේ ප්‍රථම වෛද්‍ය සායනය කළුතර දිස්ත්‍රික්කයේ මාධ්‍යවේදීන් වෙනුවෙන් මේ මස 26 වැනි දින පෙ.ව. 9.00 මතුගම ශ්‍රවණාගාරයේදී පැවත්වේ.මෙය ශ්‍රී ලංකා ජනමාධ්‍යවේදීන්ගේ ජාතික සංවිධානයේ ඉල්ලීමකට අනුව සංවිධානය කරයි.කොළඹ හා ගම්පහ දිස්ත්‍රික්කවල මාධ්‍යවේදීන් සඳහා ලබන මස සායන පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r1408239</link>
    <topic>හෝමාගම - ගොඩගම නව නගර සැලැස්මෙන්නගරාශ්‍රිත මාර්ග සංවර්ධනයට</topic>
    <author>මංජුල හිරිපිටිය - හෝමාගම සංචාරක</author>
    <content>හෝමාගම - ගොඩගම නව නගර සැලසුම යටතේ රුපියල් ලක්ෂ හාරසිය පනස්තුනක මුදලක් වැය කර නගරය ආශ්‍රිත මාර්ග සංවර්ධනය කෙරේ. ආර්ථික සංවර්ධන අමාත්‍යාංශය මඟින මෙම මුදල වෙන්කර ඇතැයි හෝමාගම සංවර්ධන කමිටු සභාපති අධ්‍යාපන ඇමැති බන්දුල ගුණවර්ධන මහතා පැවසීය.ගොඩගම ප්‍රදේශ‍ය බාර හෝමාගම ප්‍රාදේශීය සභා මන්ත්‍රී නිහාල් රංජිත් හේවාවසම් මහතා, හෝමාගම සංවර්ධන කමිටුවට ඉදිරිපත් කරන ලද යෝජනාවන් මත මෙම සංවර්ධන ව්‍යාපෘති සඳහා මුදල් වෙන්කර තිබේ.මේ යටතේ රුපියල් ලක්ෂ දෙසීයක මුදලක් වැය කර ගොඩගම, ගොඩගමගේවත්ත සිට පිටිපන දක්වා කාපට් කිරීම, රුපියල් ලක්ෂ සියයක මුදලක් වැය කර පැල්පොලවත්ත සිට ගොඩගමගේවත්ත දක්වා කාපට් කිරීම සිදුකෙරේ. මීට සමගාමීව රුපියල් ලක්ෂ පහක මුදලකින් ගොඩගම කිරිමැට්ට මාර්ගය තාර දැමීම සහ රුපියල් ලක්ෂ දහයක් වැය කර ගොඩගම 27 කණුව අතුරු මාර්ගය සංවර්ධනය කිරීමට නියමිතය.මීට අමතරව ගොඩගම නගරය දෙසට පිවිසෙන අතුරු මාර්ග රැසක් රුපියල් ලක්ෂ තිස්අටක මුදලක් වැය කර සංවර්ධනය කිරීමේ කටයුතු ආරම්භ කර ඇත.මෙම සියලු සංවර්ධන ව්‍යාපෘති හෝමාගම ප්‍රාදේශීය සභාවේ සහ හෝමාගම ප්‍රාදේශීය ලේකම් කාර්යාලයේ සෘජු අධීක්ෂණය යටතේ සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r14082310</link>
    <topic>මහනුවර දිසාවේ ග්‍රාමීය ආර්ථිකයනැංවීමට රුපියල් කෝටියක් වෙන්කරයි</topic>
    <author>මධ්‍යම පළාත් සංචාරක - එල්.එස්. එගොඩවිට</author>
    <content>මහනුවර දිස්ත්‍රික්කයේ ග්‍රාමීය ආර්ථිකය වැඩි දියුණු කිරීමේ වැඩපිළිවෙළ යටතේ රුපියල් කෝටියක වියදමකින් ග්‍රාමීය නිෂ්පාදන අලෙවි වෙළෙඳසල් ඇතිකිරීම පළමු වරට යටිනුවර ප්‍රාදේශීය ලේකම් කොට්ඨාසයේ ක්‍රියාත්මක වේ.ආර්ථික සංවර්ධන අමාත්‍යාංශයේ මුදල් ප්‍රතිපාදනමත ග්‍රාමීය නිෂ්පාදන අතරමැදියාගේ ග්‍රහණයෙන් මුදාගෙන නිෂ්පාදනය කරන එළවළු පලතුරු ඇතුළු ආාහර ද්‍රව්‍යයන් මෙන්ම කාර්මික වශයෙන් නිෂ්පාදනය කරන ද්‍රව්‍යයන් මෙසේ අලෙවිකරගැනීමේ පහුසකම් මේ මඟින් සිදුකර ගැනීමට හැකියාව උදාවේ.මේ සඳහා ප්‍රදේශයේ තෝරාගත් සිය දෙනෙක් අතරේ එක් අයෙකුට ලක්ෂයක මුදල් ප්‍රතිපාදන ලබා දෙමින් නගරයේ හෝ ගමේ මේ අලෙවිසැලක් පිහිටුවාගැනීමට අවශ්‍ය පහසුකම් උපදෙස් ලබා දීමද මේ අනුව සිදුවේ.යටිනුවර ශ්‍රී.ල.නි.ප. ප්‍රධාන සංවිධායක නියෝජ්‍ය වැවිලි කර්මාන්ත අමාත්‍ය අර්ල් ගුණසේකර මහතාගේ මගපෙන්වීම යටතේ යටිනුවර ප්‍රාදේශීය ලේකම් චන්ද්‍රා ජයතුංග මහත්මියගේ මූලිකත්වයෙන් යටිනුවර ආර්ථික සංවර්ධන නිලධාරීන් හරහා මේ වැඩපිළිවෙළ ක්‍රියාත්මක වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r14082311</link>
    <topic>රුපියල් දසලක්ෂ 7ක වියදමින්දොඩන්ගොඩ වාරිමාර්ග සංවර්ධනයට</topic>
    <author>නාගොඩ විශේෂ එන්. විජේරත්න</author>
    <content>මේ වර්ෂයේ රුපියල් දසලක්ෂ 7ක මූල්‍ය ප්‍රතිපාදන යටතේ දොඩන්ගොඩ ප්‍රාදේශීය ලේකම් කොට්ඨාසයේ සුළු වාරිමාර්ග සහ පුරන් කුඹුරු සංවර්ධන වැඩසටහනක් ක්‍රියාත්මක කෙරේ.මේ වැඩසටහනේ ක්‍රියාත්මක බලධාරි ලෙස කළුතර දිස්ත්‍රික් ගොවිජන සංවර්ධන සහකාර කොමසාරිස් බී.ඒ. එන්. දිල්රුක්ෂි මහත්මිය සහ සම්බන්ධීකරණ කටයුතු දොඩන්ගොඩ ප්‍රාදේශීය ලේකම් තිලංකා වෙත්තසිංහ මහත්මියන් විසින් සිදුකරති.දොඩන්ගොඩ ගොවිජන සංවර්ධන නිලධාරිනී එම්.ඩී.ඩී. ප්‍රනාන්දු මහත්මියගේ උපදෙස් මත අදාළ යෝජනා කෘෂිකර්ම පර්යේෂණ හා නිෂ්පාදන සහකාර නිලධාරීන් විසින් ලබාදී තිබේ.මේ අනුව දොඩන්ගොඩ ප්‍රාදේශීය ලේකම් කොට්ඨාසයේ මේ වර්ෂයේ දී ක්‍රියාවට නැංවෙන සුළු වාරි මාර්ග හා පුරන් කුඹුරු සංවර්ධන වැඩ සටහන් මෙසේය.තුඩුගල බටහිර - කුකුළමුල්ල වෙල්යාය පුරන් කුඹුරු අක්කර 25ක කුරුඳු වගාකිරීම (විවිධ ‍බෝග වගා කිරීම යටතේ) , පුහාඹුගොඩ කටගහවෙල අමුණ පැති බැම්ම ඉදිකිරීම ,නෑබඩ නානවලදෙනිය ඇළමාර්ගයේ පැති බැම්ම ඉදිකිරීම, බොලොස්සගම - පිටවෙලයාය, බොලොස්සගම ඇළ හා ගල්බොක්ක ඇළ යන්ත්‍රානුසාරයෙන් හෑරීම සිදුකිරීම.වඩුගම - මහකුඹුර අමුණ අලුත්වැඩියා කිරීම, සපුගහවත්ත කටු ඒදණ්ඩ ඇළ මාර්ගය ප්‍රතිසංස්කරණය කිරීම, පැලපිටියාගොඩ කබරවිලයාය ඇළ මාර්ගය ප්‍රතිසංස්කරණය කිරීම, වවුලන්දොළ නව අමුණ ඉදිකිරීම, අම්බලන්ගොඩ අමුණ වෙල්යායේ ට්‍රැක්ටර් පැන්නුම ඉදිකිරීම, රෙමුණගොඩ මිදිඅත්ත ඇළ මාර්ගය ප්‍රතිසංස්කරණය කිරීම.මේ ව්‍යාපෘති බ.පළාත් වාරි මාර්ග දෙපාර්තමේන්තුව මඟින් ක්‍රියාත්මක කිරීම සිදුවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r14082312</link>
    <topic>කුරුණෑගල බිත්තර නිෂ්පාදනයඉහළ ගිහින්</topic>
    <author>පොල්ගහවෙල සමූහ එල්.පී. තිලකරත්න</author>
    <content>ශ්‍රී ලංකාවේ ජාතික බිත්තර නිෂ්පාදන ක්‍රියාවලියේ දී කුරුණෑගලින් සියයට 40.5ක දායකත්වයක් දක්වන බව පළාත් සත්ත්ව නිෂ්පාදන දෙපාර්තමේන්තුව සඳහන් කරයි.මේ යටතේ 2005 වර්ෂයදී කුරුණෑගල මුළු බිත්තර නිෂ්පාදනය බිත්තර දසලක්ෂ 578ක් වූ අතර එය 2013 දී බිත්තර දසලක්ෂ 841.21ක් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=r14082313</link>
    <topic>ගම්පහ වැඩි මිලට සහල් විකිණූවෙ‍ෙළඳුන් 145ක් මාට්ටු</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>රජය මඟින් මිලක් පනවා තිබියදී වැඩිමිලට සහල් අලෙවි කිරීම මත ගම්පහ දිස්ත්‍රික්කයේ සහල් වෙළඳුන් 145 දෙනකුට ගෙවීගිය කාලයේ දී පාරිභෝගික අධිකාරිය ගම්පහ දිස්ත්‍රික් ඒකකය විසින් නඩු පැවරීමට පියවර ගෙන ඇත.ගම්පහ, මීගමුව, කඩවත, පූගොඩ, වත්තල සහ අත්තනගල්ල, මිනුවන්ගොඩ යන ප්‍රදේශයන්හි වෙළෙඳසල් පරීක්ෂාවට ලක් කිරීමේ දී වැඩිමිලකට සහල් අලෙවි කිරීම මෙලෙස නඩු පැවරීමට හේතු වූ බව පාරිභෝගික අධිකාරි ගම්පහ දිස්ත්‍රික් ප්‍රධානි රන්ජිත් වීරවර්ධන මහතා පැවසීය.මේ වැටලීම්වලට අනුව ඒ ඒ ප්‍රදේශයන්ට අයත් මහේස්ත්‍රාත් අධිකරණ හමුවේ නඩු පැවරීමෙන් රුපියල් පන් ලක්ෂ අනූපන් දහසක දඩ නියම කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=s1408231</link>
    <topic>ශ්‍රී ලංකා බැඩ්මින්ටන් ඉතිහාසයේ ලෝක මට්ටමේ ඉහළම ජය සචින්ගෙන්</topic>
    <author>ප්‍රින්ස් ගුණසේකර</author>
    <content>චීනයේ නැංජින්හී පැවැත්වෙන යොවුන් ඔලිම්පික් ක්‍රීඩා උළෙලේදී බැඩ්මින්ටන් මිශ්‍ර යුගල තරගයේදී සචින් ඩයස් ලෝකඩ පදක්කම දිනා ගැනීමට සමත්වෙයි. 18 හැවිරිදි සචින් ඩයස් චීන ක්‍රීඩිකා බින්ග් ජියාඕ සමග එක්ව මේ පදක්කම දිනා ගැනීමට සමත්විය. බින්ග් ජියාඕ යොවුන් ඔලිම්පික් උළෙ‍ලේ ඒකළ බැඩ්මින්ටන් රන් පදක්කම් දිනූ ක්‍රීඩිකාව වේ.ශ්‍රී ලංකාව නියෝජනය කරමින් සචින් ඩයස් හා තිළිණි හෙන්දහේවා යොවුන් ඔලිම්පික් උළෙලේ බැඩ්මින්ටන් තරගවලට සහභාගීවුවද ලෝක බැඩ්මින්ටන් සම්මේලනයේ නව සංකල්පයක් අනුව මිශ්‍ර යුගල ඉසව්වේ කණ්ඩායමකට රටවල් දෙකක ක්‍රීඩකයකු හා ක්‍රීඩිකාවක් බැගින් සහභාගී කරවීය.ඒ අනුව සචින් ඩයස් හා චීන ක්‍රීඩිකාව එක් කණ්ඩායමකට අයත්ව අවසන් පූර්ව ව‍ටය දක්වා ජයග්‍රහණ අත්කරගෙන සිටියදී ජපානයේ කන්ටා යුනියාමා හා චීන තායිපේ චායි හසන් ලී අතින් පරාජයටවී ලෝකඩ පදක්කමට සීමාවිය. මිශ්‍ර යුගල තරගයේ රන් පදක්කම මැලේසියාව හා හොංකොං ක්‍රීඩක ක්‍රීඩිකා යුගලය දිනාගත් අතර රිදී පදක්කම ජපානය හා චීන තායිපේ යුගලය දිනා ගත්හ.අර්ධ අවසන් වටයේදී සචින්-බින්ග් යුගලය වෙතින් තායිලන්තයේ මෙක් හා ක්වීන් යුගලය පරාජය වූයේ වට 2-0කිනි. එම තරගයේ ලකුණු තත්ත්වය වූයේ 21-16, 21-18ක් වශයෙනි. සචින් ඩයස් 1996 ජුලි මස 18වැනිදා උපන් අතර මොරටුව සාන්ත සෙබස්තියන් විදුහලේ ශිෂ්‍යයෙකි. ඔහු ජාතික මට්ටමේ තරගාවලි රැසකදී ජයග්‍රහණ අත්කරගත් කැපී පෙනෙන යොවුන් ක්‍රීඩකයෙකි.පසුගියදා ග්ලාස්ගොව්හිදී නිමාව දුටු පොදු රාජ්‍ය මණ්ඩලීය ක්‍රීඩා උළෙලට ද එක්වූ ඔහු බාර්බඩෝස් ජාතික ශූරයා 3-0ක් ලෙස පරාජය කළේය.සචින් ඩයස් යොවුන් ඔලිම්පික් ක්‍රීඩා උළෙලේදී ලෝඩක පදක්කමක් දිනා ගැනීම ශ්‍රී ලංකේය ක්‍රීඩාවේ සංදිස්තානයක් බව ශ්‍රී ලංකා බැඩ්මින්ටන් සභාපති සුරාජ් දන්දෙනිය මහතා පැවැසීය.සුසන්තිකා ජයසිංහගෙන් පසු මෙවැනි දස්කමක් දැක්වූ එකම ක්‍රීඩකයාද සචින් ඩයස් වේ.එම ලෝක මට්ටමේ පදක්කම දිනා ගැනීමට සචින් ඩයස් පසුගිය කාලයේ විශාල කැපකිරීමක් කළ අතර බැඩ්මින්ටන් සංගමයේ වැඩ පිළිපෙළ ශක්තිමත් කළ බව සභාපතිවරයා පෙන්වා දෙයි. සචින් ඩයස්ට මෙයට මාස කිහිපයකට පෙර යුරෝපයේ සංචාරයක් ලබාදුන් හෙයින් ඔහුගේ ක්‍රීඩා විලාශය ඔපවත්වු බව ශ්‍රී ලංකා බැඩ්මින්ටන් සභාපති සුරාජ් දන්දෙනිය මහතා විශ්වාසය පළ කළේය. එහිදී ඔස්ට්‍රියා, ස්පාඤ්ඤය, ජර්මනිය, නෙදර්ලන්තය හා හංගේරියාවේ තරගාවලිය රැසකට එක්ව අත්දැකීම් ලබාගැනීමේ අවස්ථාව සචින් ඩයස්ට උදාකරදීමට හැකිවු බව දන්දෙනිය මහතා පැවැසීය. මේ සංචාරයෙන් පසු සචින් ඩයස් ශ්‍රේණිගත කිරීමේ 650සිට 27වැනි ස්ථානයට පැමිණ යොවුන් ඔලිම්පික් තරගාවලියට සුදුසුකම් ලබාගත්තේය.“ක්‍රීඩා ඇමැති මහින්දානන්ද අලුත්ගමගේ මහතා මේ වගේ ක්‍රීඩකයන් පිළිබඳ හොඳ අවධානයකින් සිට උදව් කරනවා. විශේෂයෙන්ම සචින්ගේ ප්‍රධාන අනුග්‍රාහක එලයන්ස් ෆිනෑන්ස් උප‍දේශක ප්‍රධානී කුමාර් ද සිල්වා මහතා කළ උපකාරය මතක් කළ යුතුයි. එම අනුග්‍රහය යටතේ පසුගිය කාලයේ සචින්ගේ ක්‍රීඩා දිවියට රුපියල් මිලියන 3ක් පමණ ලැබුණා. ඒක විශාල සහනයක් වුණා” බැඩ්මින්ටන් සභාපතිවරයා පැවැසීය. සචින් ඩයස් ශ්‍රී ලංකා බැඩ්මින්ටන් ජාතික පුහුණුකරු සංකර් අන්නමලේ මහතාගේ උපදෙස් මත දිගු ගමනකට මුල පුරා සිටින බවද ඒ මහතා පැවැසීය.“ශ්‍රී ලංකා බැඩ්මින්ටන් සංගමයේ වැඩ පිළිවෙළ ඉදිරියට ගියොත් අපට ලේක මට්ටමේ ජයග්‍රහණ ලබාගත හැකියි. ක්‍රීඩාවට ආදරය කරන අය කළ යුත්තේ එකට එක්වී ලෝක ජයග්‍රහණ කරා බැඩ්මින්ටන් ක්‍රීඩාව රුගෙන යාමයි. අපේ වැඩ පිළිවෙළ මේ වගේ යොවුන් ක්‍රීඩකයන් හරහා ශක්තිමත්වීම සංගමයක් ලෙස ලැබු ජයක්” සුරාජ් දන්දෙනිය මහතා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=s1408236</link>
    <topic>ශ්‍රී ලංකා-පාකිස්තාන පළමු එක්දින ගැටුම අද හම්බන්තොට දී</topic>
    <author>වර්නන් ගුණසේකර</author>
    <content>තරග තුනකින් සමන්විත ජාත්‍යන්තර එක්දින ක්‍රිකට් තරගමාලාවක් ආරම්භ කරමින් ශ්‍රී ලංකාව හා සංචාරක පාකිස්තානය අද හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයට පිවිසෙති. එක්දින තරගමාලාවට පෙර පාකිස්තානයට එරෙහිව පැවැති තරග දෙකකින් සමන්විත ටෙස්ට් තරගමාලාව 2–0කින් ජයග්‍රහණය කළ ශ්‍රී ලංකාව අදින් ඇරැඹෙන එක්දින තරගමාලාවද ජය ගැනීමට අපේක්ෂා කරනු ඇත.ලබන වසරේ පැවැත්වෙන ලෝක කුසලානය කරා යන ගමනේදී ශ්‍රී ලංකා කණ්ඩායමේ ශක්තියට මේ ජයග්‍රහණ ඉතාමත් වැදගත් වනු ඇත.පාකිස්තාන කඳවුර පැත්තෙන් බලන විට මේ එක්දින තරගමාලාව ජයගැනීමට ඔවුන් සෑම උත්සාහයක්ම දරණු නොඅනුමානය. ටෙස්ට් තරගමාලාවේදී ලත් පරාජයේ ලජ්ජාව එක්දින තරගමාලා ජයග්‍රහණයකින් මකා ගැනීම ඔවුන්ගේ බලාපොරොත්තුව වනු ඇත.අද පැවැත්වෙන්නේ දෙපිල අතර 140 වැනි එක්දින ගැටුමයි. මෙතෙක් පැවැති තරගවලදී ශ්‍රී ලංකාව තරග 54කින් ජයග්‍රහණ වාර්තා කර සිටින අතර පාකිස්තානය තරග 80ක් ජයගෙන තිබේ. එක් තරගයක් සමව අවසන්ව ඇති අතර තරග 4ක විසඳුමක් තිබී නැත. ශ්‍රී ලංකාව හා පාකිස්තානය මීට පෙර අවසන් වතාවට මුණගැසුනේ මේ වසරේ බංග්ලාදේශයේ පැවැති ආසියානු කුසලාන තරගාවලියේදීය. එහිදී දෙපිල තරග වැදුනු දෙවතාවේදීම ජයග්‍රාහකයන් වූයේ ශ්‍රී ලංකාවයි.පළමු තරගය ලකුණු 12කින් ජයගත් ශ්‍රී ලංකාව අවසාන මහා තරගයේදී කඩුලු 5කින් පාකිස්තානය පරදවමින් ආසියානු කුසලානය දිනා ගැනීමට සමත් විය.ඊට පෙර ශ්‍රී ලංකා කණ්ඩායම එක්සත් අරාබි එමීර් රාජ්‍යයේ කළ සංචාරයේදී පැවැති තරග පහකින් යුත් ජාත්‍යන්තර එක්දින ක්‍රිකට් තරගමාලාව තරග 3–2කින් ජයග්‍රහණය කිරීමට පාකිස්තානය සමත් විය.කෙසේ වෙතත් පසුගිය බදාදා පැවැති පෙරහුරු තරගය ලකුණු 13කින් ජය ගැනීමට ශ්‍රී ලංකා ක්‍රිකට් සභාපතිගේ කණ්ඩායම සමත් විය.එහිදී ශ්‍රී ලංකා එක්දින සංචිතයට නැවතත් ඇතුළත්ව සිටින තුන් ඉරියව්වෙන්ම කැපී පෙනෙන ක්‍රීඩක තිසර පෙරේරා අනගි පිතිහරඹයක නියැලෙමින් වේගවත් අර්ධ ශතකයක් ලබා ගෙන කඩුලු 2ක්ද ලබා ගත්තේය.පිට දඟ පන්දු යවන සුරාජ් රන්දිව්ද ශ්‍රී ලංකා එක්දින ක්‍රිකට් සංචිතයට යළි එක්ව සිටී. නව මුහුණුවරක් ගත් දඟ පන්දු ප්‍රහාරයක කොටසක් ලෙසින් ඔහු කැඳවා තිබේ. රන්දිව් අවසන් වතාවට ජාත්‍යන්තර එක්දින ක්‍රිකට් තරගයකට ක්‍රීඩා කළේ මීට තෙවසරකට පෙරය.පාකිස්තානය සමග පැවැති ටෙස්ට් තරගමාලාවේදී පිත්තෙන් දස්කම් දැක්වීම හේතුවෙන් ආරම්භක පිතිකරු උපුල් තරංගට එක්දින සංචිතයේ ස්ථානයක් හිමිව තිබේ.ශ්‍රී ලංකා ‘ඒ’ කණ්ඩායම සමග එංගලන්තයේ සාර්ථක එක්දින තරගමාලාවකින් පසුව දිනේෂ් චන්දිමාල්ද නැවතත් ශ්‍රී ලංකා සංචිතයට ඇතුළත්ව සිටී. චන්දිමාල් එම තරගමාලාවේ ඉනිම පහකදී ශතක දෙකක් හා අර්ධ ශතකයක් ලබා ගැනීමට සමත් විය. කලවේ නහරයක ආබාධයක් හටගැනීම නිසා ශ්‍රී ලංකා ‘ඒ’ කණ්ඩායමේ එංගලන්ත සංචාරය අතරමග යළි ශ්‍රී ලංකාවට පැමිණීමට සිදුවූ ආරම්භක පිතිකරු කුසල් ජනිත් පෙරේරා අද ඇරැඹෙන තරගමාලාවටද ක්‍රීඩා නොකරනු ඇත. වේග පන්දු යවන ධම්මික ප්‍රසාද් සමග පා දඟ පන්දු යවන සීකුගේ ප්‍රසන්නටද සංචිතයේ ස්ථාන හිමිව තිබේ.රන්දිව් හා ප්‍රසන්න සංචිතයට පැමිණෙන්නේ සචිත්‍ර සේනානායක හා අජන්ත මෙන්ඩිස් වෙනුවටය. සේනානායක මේ දිනවල ඔහුගේ පන්දු යැවීමේ ඉරියව් නැවත සකස් කර ගැනීමේ ක්‍රියාවලියක නිරතව සිටින අතර මෙන්ඩිස් කණ්ඩායමෙන් ඉවත් කර තිබේ. රංගන හේරත්ද සංචිතයේ සිටියත් මේ වසරේ ටෙස්ට් තරග පිටියේ ඔහුගේ අධික කාර්යභාරය නිසා ඔහු මේ තරගමාලාවේදී වැඩියෙන් යොදා නොගැනීමට ඉඩ තිබේ. පාකිස්තාන කණ්ඩායමේ ප්‍රධානතම අවිය වන පිට දඟ පන්දු යවන ක්‍රීඩක සයීඩ් අජ්මාල්ට මෙවර තරගමාලාවේ පළමු තරග දෙකට සහභාගි වීමට නොහැකි වනු ඇත.ඒ, සිය පන්දු යැවීමේ ඉරියව් පිළිබඳ පරීක්ෂණවලට මුහුණ දීම සඳහා ඔස්ට්‍රේලියාවට යාමට ඔහුට සිදුව ඇති බැවිණි. අජ්මාල් අද (23) බ්‍රිස්බන් නුවර බලා කොළඹින් පිටත්ව යාමට නියමිතව ඇති අතර ඔහුගේ පරීක්ෂණය හෙට පැවැත්වෙනු ඇත.වමතින් වේග පන්දු යවන ජුනයිඩ් ඛාන්ද අද තරගයට සහභාගි නොවීමට ඉඩ තිබේ. කොළඹ එස්.එස්.සී. පිටියේ පැවැති දෙවැනි ටෙස්ට් තරගයේ ‘බවුන්සර්’ පන්දුවකට ‘හුක්’ පහරක් එල්ල කිරීමට යාමේදී ඛාන්ගේ හිසේ කම්පනයක් හට ගැනිණි.ඔහු පාකිස්තාන කණ්ඩායම සමග පුහුණුවීම් ආරම්භ කර ඇතත් ක්‍රීඩා කිරීම සඳහා වෛද්‍යවරුන් විසින් ඔහුට අවසාන අවසරය ලබා දෙනු ඇත්තේ තරගය ආරම්භ වීමට පෙර අවස්ථාවේදී වනු ඇත. කෙසේ වෙතත් තව දුරටත් විවේක ගන්නා ලෙසට ඛාන්ට උපදෙස් ලැබීමට ඉඩ තිබේ. ජුනයිඩ් ඛාන් වෙනුවට පාකිස්තානය වේග පන්දු යවන මොහමඩ් ඉර්ෆාන් ඔවුන්ගේ එක්දින ක්‍රිකට සංචිතයට එක්කර ගෙන තිබේ. අඩි 7යි අඟලක් උසැති ඉර්ෆාන් වර්තමාන ජගත් ක්‍රිකට් පිටියේ සිටින උසින් වැඩිම වේග පන්දු යවන්නා ලෙස සැලකේ. ඉණේ ආබාධයක් හේතුවෙන් ඉර්ෆාන් 2013 නොවැම්බරයේ සිට ජාත්‍යන්තර ක්‍රිකට් ක්‍රීඩා කළේ නැත.“ජුනයිඩ්ට දැන් හොඳ වේගන එනවා. ඔහු දැන් පුහුණුවීම් ආරම්භ කර තියෙනවා. ඒත් බැරි වෙලාවත් ජුනයිඩ්ට ක්‍රීඩා කරන්න බැරිවුනොත් ඔහු වෙනුවට යොදවන්න වේග පන්දු යවන්නෙක් අපට සිටිය යුතුයි” ඉර්ෆාන් කැඳවීම සම්බන්ධයෙන් ප්‍රකාශයක් කරමින් පාකිස්තාන කණ්ඩායමේ කළමනාකරු මොයින් ඛාන් පවසා තිබේ. ඉර්ෆාන් 27.12ක සාමාන්‍යයකින් යුතුව ජාත්‍යන්තර එක්දින තරග 27කදී කඩුලු 39ක් ලබා ගෙන සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=s1408232</link>
    <topic>පන්දු යැවීමේ ඉරියව් පරීක්ෂාවෙන් පසුවසචිත්‍ර සේනානායක යළි දිවයිනට</topic>
    <author/>
    <content>ඔස්ට්‍රේලියාවේ පර්ත් නුවරදී සිය පන්දු යැවීමේ ඉරියව් නැවත සකස් කර ගැනීමේ ක්‍රියාවලියකට සහභාගි වීමෙන් පසුව ශ්‍රී ලංකා පිට දඟ පන්දු යවන ක්‍රීඩක සචිත්‍ර සේනානායක දැන් යළි දිවයිනට පැමිණ සිටී.සැකසහිත පන්දු යැවීමේ ඉරියව් නිවැරදි කිරීමේ බටහිර ඔස්ට්‍රේලියානු සරසවියේ උපදේශක ඩැරිල් ෆොස්ටර්ගේ සහාය ඇතිව සේනානායක මේ ක්‍රියාවලියේ නිරතවී සිටියේය. ඩැරිල්ගේ මෙහෙයවීම මත සේනානායකගේ පන්දු යැවීමේ ඉරියව් නැවත සකස් කිරීමේ ක්‍රියාවලිය දින 10ක් පවත්වා තිබේ.පර්ත් නුවරින් ලැබෙන වාර්තාව අනුව සේනානායකගේ පන්දු යැවීමේ නිවැරදිතාව පරීක්ෂා කිරීම සඳහා ශ්‍රී ලංකා ක්‍රිකට් ආයතනය විසින් ඔහු ජගත් ක්‍රිකට් කවුන්සලයට අනුබද්ධිත කාඩිෆ් විශ්ව විද්‍යාලයට ඉදිරිපත් කරනු ඇත. ඉදිරි දින කිහිපය ඇතුළත පර්ත් වාර්තාව ලැබීමට නියමිතය.සේනානායකගේ සහායට ශ්‍රී ලංකා ක්‍රිකට් ආයතනයේ පුහුණු කිරීමේ අංශයේ ප්‍රධානියා වන ජෙරම් ජයරත්නද මේ සංචාරයට එක්ව තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=s1408233</link>
    <topic>දිමුත්ගෙන් වේගවත් ශතකයක්</topic>
    <author/>
    <content>දිමුත් කරුණාරත්න වාර්තා කළ වේගවත් ශතකය හේතුවෙන් හොංකොං ක්‍රිකට් සමාජය සමග පැවැති විස්සයි20 තරගයෙන් ලකුණු 156ක දැවැන්ත ජයක් හිමිකර ගැනීමට එස්.එස්.සී පිල සමත්විය.සිංගප්පූරුවේ පැවැත්වෙන සිංගප්පූරු ක්‍රිකට් සමාජය සංවිධාන කරන විස්සයි20 තරගාවලියේ ඊයේ පැවැති 'ඒ' කොටසේ තරගයෙන් එස්.එස්.සී පිල මේ ජයග්‍රහණය හිමිකර ගත්තේය.හොංකොං පිලේ ආරාධනයෙන් පළමුව පන්දුවට පහරදුන් එස්.එස්.සී පිල ඕවර 20තුළදී කඩුලු 5ක් දැවී ලකුණු 250ක් රැස් කිරීමට සමත්විය.එස්.එස්.සී ඉනිම ඇරැඹු ධනුෂ්ක ගුණතිලක හා දිමුත් කරුණාරත්න පළමු කඩුල්ලට ලකුණු 104ක සබඳතාවක් ගොඩනැගුවේ ඕවර 10ක් පමණක් වැය කරමිනි. ගුණතිලක පන්දු 42කදී හතරේ පහර 11ක් හා හයේ පහර 3ක් සමගින් ලකුණු 80ක් රැස්කළේය.විශිෂ්ට ඉනිමක් දියත් කළ කරුණාරත්න නොදැවී ලකුණු 108ක් වාර්තා කළ අතර ඊට වැය වූයේ පන්දු 52ක් පමණි. හතරේ පහර 4ක් හා හයේ පහර 10ක් ඔහුගේ ඉනිමට එක්විය. දසුන් සංඛ පන්දු 6කින් ලකුණු 20ක් හා චාමර කපුගෙදර ලකුණු 18ක් වාර්තා කළහ.පිළිතුරු ලෙස හොංකොං පිලට ඕවර 20 අවසානයේ කඩුලු 8ක් දැවී ලබාගත හැකිවූයේ ලකුණු 94ක් පමණි. නොදැවී ලකුණු 23ක් රැස්කළ ති‍මොති කට්ලර් ඉනිමේ වැඩිම ලකුණුලාභියා විය. පන්දු යැවීමේදී උපුල් බණ්ඩාර කඩුලු 3ක් දවාගත් අතර ධනුෂ්ක ගුණතිලක කඩුලු 2ක් දවාලීය.එස්.එස්.සී-250/5 (ඕවර 20) දිමුත් කරුණාරත්න නොදැවී 108, ධනුෂ්ක ගුණතිලක 80 (සයිමන් කුක් 33/2)හොංකොං ක්‍රී.ස-94/8 (ඕවර 20) තිමොති කට්ලර් නොදැවී 23 (උපුල් බණ්ඩාර 14/3, ධනුෂ්ක ගුණතිලක 21/2)</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=s1408234</link>
    <topic>ආසියානු රගර් පිටියේ දස්කම් උරගා බලන හොංකොං සෙවන්ස් තරගාවලිය අද ඇරැඹේ</topic>
    <author>ෆවුස් මොහොමඩ් හොංකොං සිට...</author>
    <content>ආසියානු සත් සාමාජික රගර් තරගබිමේ වාර්ෂික තරගමාලාවේ පළමු අදියර වන හොංකොං සෙවන්ස් තරගාවලිය අද (23) හොංකොං හී ජාතික පාපන්දු ක්‍රීඩාංගණයේ දී ඇරැඹේ.ශ්‍රී ලංකාව ඇතුලු රටවල් 12ක් තරගවදින පිරිමි තරගාවලියට සමගාමීව කාන්තා සත් සාමාජික රගර් තරගාවලිය ද එම ක්‍රීඩාංගණයේදීම පැවැත්වේ. ඊට ශ්‍රී ලංකාව ඇතුලු රටවල් 8ක් තරග වදිති.තරගාවලිය අද ශ්‍රී ලංකා වේලාවෙන් පෙරවරු 5.50ට කාන්තා තරග වටයෙන් ඇරැඹෙන අතර පිරිමි තරගාවලියේ මූලික වටයේ තරග පෙරවරු 7.18ට ආරම්භ කෙරේ.ශ්‍රී ලංකා කාන්තා කණ්ඩායම මුහුණදෙන පළමු තරගය හොංකොං පිල සමග ශ්‍රී ලංකා වේලාවෙන් පෙරවරු 6.34ට පැවැත්වෙන අතර දෙවැනි තරගය පෙරවරු 10.06ට චීනය සමග පැවැත්වේ. කාන්තා තරගාවලියේ මූලික වටයේ ශ්‍රී ලංකාව තරග වදින අවසන් තරගය අද පස්වරු 1.02ට තායිලන්තය සමග පැවැත්වීමට නියමිතය.ශ්‍රී ලංකා පිරිමි කණ්ඩායම චිනය සමග මූලික වටයේ සිය පළමු තරගයට සහභාගි වන්නේ අද පෙරවරු 11.34ටය. අනතුරුව චීන තායිපේ කණ්ඩායම සමග ශ්‍රී ලංකා වේලාවෙන් පස්වරු 2.44ට දෙවැනි තරගයට එක්වෙති.මෙවර ආසියානු සත් සාමාජික රගර් තරගමාලාවේ පළමු අදියරට හොංකොං රාජ්‍යය සත්කාරකත්වය ලබාදෙන්නේ පළමුවරටය.ඔවුන්ගේ පිරිමි කණ්ඩායමට නවක ක්‍රීඩකයන් දෙදෙනකු එක්වී සිටින අතර ඒ දෙදෙනාම අවුරුදු 21 හා 19 වියේ පසුවන යොවුන් ක්‍රීඩකයෝ වෙති. කෙසේවෙතත් ආසියානු සත් සාමාජික රගර් පිටියේ දෙවැනි තැන සිටින හොංකොං පිල පෙරමුණේ පසුවන ජපානය අභිබවා අංක එකට පත්වීමේ අදිටනින් පසුගිය මාසයේ කැනඩාවේ දින දහයක පුහුණු සැසියකට ද සහභාගිවී තිබේ. එබැවින් මෙවර තරගාවලිය දැඩි උණුසුම් මුහුණුවරක් ගනු ඇත.අද තරගයට එක්වන ශ්‍රී ලංකා කණ්ඩායමේ සියලුම ක්‍රීඩකයන්ගේ ශාරිරික යෝග්‍යතාව ඉහළ මට්ටමක තිබෙන බවත්, පසුගිය සති 2දී කාල්ටන් සුපර් සෙවන්ස් තරගාවලියට සහභාගීවූ බැවින් දස්කම් අතින් ද ඉදිරියෙන් සිටින බවත් කණ්ඩායමේ ෆිජී පුහුණුකරු සෙටෆානෝ කැකවුනිවාලූ පැවැසීය.එබැවින් ප්‍රබලතම ක්‍රීඩකයන් දෙදෙනකු වන ශ්‍රීනාත් සූරියබණ්ඩාර හා මිතුන් හපුගොඩ ආබාධ හේතුවෙන් මේ තරගාවලියට එක්නොවීමෙන් ශ්‍රී ලංකා පිලට විශාල බලපෑමක් නොවනු ඇතැයි ද සෙටෆානෝ විශ්වාසය පළ කළේය. හොංකොං සෙවන්ස් තරගාවලියේ දෙවැනි හා අවසන් දිනය වන හෙට පෙරවරුවේ පිරිමි තරගාවලියේ කුසලාන වටයේ අර්ධ අවසන් පූර්ව තරග පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=s1408235</link>
    <topic>ජාතික ක්‍රීඩා දිනය නම් කෙරේ</topic>
    <author/>
    <content>ජාතික ක්‍රීඩාව නගරයෙන් ගමට ගෙනයාමේ අරමුණින් ජනාධිපතිතුමාගේ මහින්ද චින්තන ප්‍රතිපත්තියට අනුව යමින් ශ්‍රී ලංකාවේ ජාතික ක්‍රීඩා දිනය අප්‍රේල් මස 6වැනිදා ලෙස ප්‍රකාශයට පත්කර තිබේ.ලාංකීය ඉතිහාසයේ ප්‍රථම වරට ක්‍රීඩා සංස්කෘතියක් බිහි කිරීම සඳහා ජනාධිපතිතුමාගේ නායකත්වය යටතේ ක්‍රීඩාව ගමට ගෙනයමින් ක්‍රීඩාව නංවාලීමට ක්‍රීඩා අමාත්‍යාංශය කටයුතු කරමින් සිටී. ජාතික හා ජාත්‍යන්තර පදක්කම් පමණක් අතීතයේ ක්‍රීඩාව තුළින් අපේක්ෂා කළ අතර වර්තමානයේ ඉන් ඉදිරියට යමින් සෑම පුද්ග‍ලයෙකුටම ක්‍රීඩාවක් කිරීමට උපරිම අවස්ථාවක් ලබාදීමට මේ යටතේ කටයුතු කර ඇත.2013 වසරේ අගෝස්තු මස 23 නිව්යෝර්ක් නුවර එක්සත් ජාතීන්ගේ මූලස්ථානයේදී සාමය හා සංවර්ධනය සඳහා වූ ජාත්‍යන්තර ක්‍රීඩා දිනය ලෙස නම් කර තිබේ. සාමය හා සංවර්ධනය සඳහා මෙවලමක් ලෙස ක්‍රීඩාව හඳුනාගෙන ඇත. මේ වනවිට ලෝකයේ සමහර රටවල් අප්‍රේල් මස 6වැනිදින ජාත්‍යන්තර ක්‍රීඩා දිනය ලෙස නම් කිරීමට ද කටයුතු කර ඇත.මේ සම්බන්ධව මොනෝකා නුවර දෙවැනි අල්බට් කුමරුගේ මූලිකත්වයෙන් පිහිටුවා ඇති ක්‍රීඩාව හා සමාය නැමැති සංවිධානය විසින් ජාත්‍යන්තර ක්‍රීඩා දිනය ලෙස අප්‍රේල් මස 6වැනි දින ප්‍රකාශයට පත්කරන ලෙස ක්‍රීඩා අමාත්‍යාංශය වෙත ඉල්ලීමක් කර තිබේ.මේ අනුව ශ්‍රී ලංකාවේ ජාතික ක්‍රීඩා දිනය ප්‍රකාශයට පත්කරන ලදි. වසර 40ක් පැරණි ජාතික ක්‍රීඩා ප්‍රතිපත්තියේ ඇතුළත් ක්‍රීඩා රෙගුලාසි නූතන සමාජයට ගැලපෙන අයුරින් ප්‍රතිනිර්මාණය කරමින් විනය ගරුක ශික්ෂාකාමී සමාජයක් ඇති කරලීමටද මේ වනවිට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=f1408231</link>
    <topic>මැතිවරණ කාලෙට ගම්වලට කිට්ටුවන අයට ඡන්ද බිය තියනවා</topic>
    <author>සංවාද සටහන නුවන් කොඩිකාර</author>
    <content>ඌව පළාත් සභා මැතිවරණය, වත්මන් දේශපාලන වාතාවරණය හා සිය පාර්ලිමේන්තු දිවියට වසර 20 ක් සම්පූර්ණ වීම පිළිබඳව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා “දිනමිණ“ සමඟ කළ සංවාද සටහනකි.* ඌව පළාත් සභා මැතිවරණයේ ඡන්ද විමසීමේ දිනය දවසින් දවස ළංවෙමින් තිබෙනවා. පළාතේ ඇමැතිවරයකු හැටියට ඊට ඔබේ සුදානම කොහොමද ?ඌව පළාතේ ඇමැතිවරයකු හැටියට පමණක් නෙවෙයි ආණ්ඩු පක්ෂයේ අය කියලා අපි විශේෂ සුදානමක් ඒ සම්බන්ධයෙන් කරන්නේ නැහැ. පළාතේ සංවර්ධනය සඳහා අපි කළයුතු දේ ජනතාව වෙනුවෙන් නොපිරිහෙලා ඉටු කරලා තිබෙනවා. අනෙක අපි මේ මැතිවරණයේදි පමණක් පළාතේ ජනතාව සමඟ ජිවත් වෙන පිරිසක් නෙවෙයි. හැමදාමත් අපි මේ පළාතේ ජනතාව සමඟ පොළොවේ පයගහලා ජිවත් වෙනවා.එම නිසා තමයි 1994 සිට මේ දක්වා පැවැති සියලු පළාත් සභා, පාර්ලිමේන්තු හා ජනාධිපති මැතිවරණ අපිට අඛණ්ඩව ජයග්‍රහණය කරන්න පුළුවන් වුණේ. ඒ නිසා අපිට විශේෂ සූදානමක් අවශ්‍ය නැහැ. විපක්ෂයේ අය තමයි විශේෂ සුදානමක් වියයුත්තේ. ඒ මොකද ඒ අය ගම්වලට එන්නේ මැතිවරණ කාලවලදි පමණක් නිසා.* අවසන් වරට පැවැති බස්නාහිර හා දකුණු පළාත් සභා මැතිවරණයේදි එක්සත් ජනතා නිදහස් සන්ධානය සතුව තිබු මන්ත්‍රී ධූර ප්‍රමාණය වගේම ඡන්ද ප්‍රමාණයත් අඩුවුණා. මෙය රජයට කළ අනතුරු ඇගවීමක් නොවෙයිද ?ඇයි පසුගිය කාලයේ පැවැති පළාත් සභා මැතිවරණය ගැන කතා කරන්නේ. ඇයි මීට පෙර පැවැති පළාත් පාලන මැතිවරණ සමඟ මැතිවරණ ප්‍රතිඵල සන්සන්දනය කරන්නේ නැත්තේ.පළාත් පාලන ඡන්දයේදි ගත්ත ප්‍රමාණය සමඟ සන්සන්දනය කළවිට එහි වෙනසක් නැහැ. 2009 වසරේදි පැවැති පළාත් සභා මැතිවරණයේදි යුද්ධය ජයග්‍රහණයත් එක්ක ඒ සතුට පළකරමින් එක්සත් ජාතික පක්ෂයේ විශාල පිරිසක් අපිට ඡන්දය දුන්නා.අපිට ඒ අය ඡන්දය දුන්නට හිත තිබුනේ වෙන තැනක. එහි යම් ප්‍රමාණයක් අඩුවෙන්න ඇති. මෙය මගේ පෞද්ගලික මතයක්. මම ඒ දේ නැහැ කියන්නේ නැහැ. නමුත් අද වෙන කොට ගම්වල සිටින එක්සත් ජාතික පක්ෂයේ ශාඛා සමිති සභාපතිවරුන්, සාමාජිකයන් විශාල ලෙස අපි සමඟ එකතු වෙමින් සිටිනවා. මැතිවරණය ආසන්න වෙන්න වෙන්න මීට වඩා වැඩි පිරිසක් එකතු වෙන්න සුදානම් බව අපිට පැහැදිලියි.* මොනරාගලට නියඟය අලුත් දෙයක් නොවුනත් යම් දුරකට හෝ මේ තත්ත්වය වළක්වාගන්න රජයකට ක්‍රමවේදයක් තිබිය යුතුයි. ඇයි ස්ථිර විසදුමක නොගොස් නියඟය ආවම ඊට පැලැස්තර අලවමින් සිටින්නේ ?හඳපානාගල ව්‍යාපාරය කන්න පහක් පිට පිට අතහැර දමපු ව්‍යාපාරයක්. නමුත් යල මහ දෙකන්නයේ වගා කරන්න පුළුවන් තත්ත්වයට එය සංවර්ධනය කරන්න අපිට හැකියාව ලැබුණා. උමා ඔය වැව් බැම්ම අඩි 10 ක් උස් කරලා ඒ මඟින් වැඩි ජලය ප්‍රමාණයක් රඳවා ගන්න කටයුතු කරලා තිබෙනවා, වේලි ඔය හරස් කරලා වැව් 32 කට ජලය දිලා තිබෙනවා. කුඹුක්කන් ඔයෙන් ඔක්කම්පිටිය ප්‍රදේශයේ කුඹුරු අක්කර 5000 ක් අස්වද්දන්න කටයුතු කරලා තිබෙනවා. ජනාධිපතිතුමාගේ මඟපෙන්වීම යටතේ හා ආර්ථික සංවර්ධන අමාත්‍යාංශයේ දායකත්වයෙන් වැව් දහස් ගණනක් හදලා තිබෙනවා.මා නියෝජනය කරන වැල්ලවාය සෙවනගල බල ප්‍රදේශයේ සියයට 95 කට පානීය ජලය ලබාදී තිබෙනවා. වෙනදා වැල්ලවායේ ඉදලා තණමල්විලට එනකොට පාරවල් අයින්වල වතුර කල, බේසම් තියාගෙන පෝලිමේ ඉන්නවා බවුසර් එනකම්. බුත්තලත් එහෙමයි. මම කියන්නේ නැහැ සියයට සියක් ජලය දීලා තියෙනවා කියලා. බුත්තල, මොනරාගල හා මඩුල්ල ඒකාබද්ධ ජල යෝජනා ක්‍රමයක් රුපියල් මිලියන 5300 කට අධික මුදලක් වැය කරමින් වැඩ කටයුතු ආරම්භ කර තිබෙනවා. එතකොට කොහොමද කියන්නේ අපිට නියඟයට වැඩපිළිවෙලක් නැහැ කියලා.* ඉතිහාසය පුරාවටම අපි දැක්ක දෙයක් තමයි ආදායම් බේදියාමේ විෂමතාවය. ග්‍රාමීය ජනතාවට මෙහිදී අසාධාරණයක් සිදුවෙනවා නේද?මහින්ද රාජපක්ෂ ජනාධිපතිතුමා රට බාරගන්න කොට මොනරාගල දිස්ත්‍රික්කයට විදුලිය දී තිබුණේ සියයට 34 යි. අද සියයට 95 ක් තිබෙනවා.එදා පානීය ජලය තිබුණේ සියයට 10යි. අද සියයට 44ක් ඉක්මවා ගොස් තිබෙනවා. තව අවුරුදු පහක් යන්න කලින් මේවා සියයට සියයක් ඉහළ අගයක් ගන්නවා. තව අවුරුද්දක් යන්න කලින් මොනරාගල දිස්ත්‍රික්කයේ විදුලිය ලබාදීම සියයට සියක් වෙනවා.එතකොට කොහොමද කොටසකට විතරක් ආදායම බෙදීලා යනව කියලා කියන්නේ. සමහර ගෙවල්වල රැහැන් සහිත දුරකථන වගේම ජංගම දුරකථන කීයක් තියෙනවද ? එතකොට අධිවේගී මාර්ග භාවිතා කරන්නේ එක්තරා කොටසක් විතරද ? කාපට් මාර්ගවල යන්නේ පොහොසත්, එහෙම නැත්නම් ඔය කියන ආදායම් වැඩි කොටස විතරද ? නැහැ. මේ හැම දේම මැතිවරණවලදි කියන දේවල් විතරයි.* දශක තුනක යුද්ධය අවසන් වෙලා සාමකාමී පරිසරයක් ගොඩ නැඟෙමින් තිබෙන කොට යළි මුස්ලිම් ජනතාව සමඟ යම් යම් ගැටුම් ඇති කරන්න ඇතැම් අය උත්සහ කරනවා. මීට රජයේ සහයෝගයත් තිබෙන බවට තවත් පිරිසක් චෝදනා කරනවා. ගින්නක් නැතිව දුමක් නඟින්නේ නැහැ නේද ?මුලින්ම ඔය චෝදනාව කරන්නේ කවුද කියලා බලමු. යුද්ධය අවසන් කරන්න හදපු වේලාවේ ඒ දේට විරුද්ධ වුණ ජාතික හා ජාත්‍යන්තර ඇතැම් බලවේග තමයි ඔය පිටුපස සිටින්නේ. අනෙක මේ හැමදේම කියන්නේ දේශපාලන වශයෙන් බංකොලොත් වෙලා ඉන්න විපක්ෂයයි. අපේ ජනාධිපතිතුමා තමයි මුස්ලිම් ජනතාවට වැඩියෙන් සලකපු නායකයා. අද මුස්ලිම් රටවල් බහුතරයක් අපේ ජනාධිපතිතුමා සමඟ ඉන්නවා.පලස්තීන ජනතාව වෙනුවෙන් සහයෝගිතා සංගමයක් හදලා එහි සභාපති වුණේ ජනාධිපතිතුමයි.පළාත් සභාවේදි මුස්ලිම් ඡන්ද අඩුවුණා කියලා අපි හිතමු කෝ, ඒ මුස්ලිම් කොංග්‍රසය තනිවම තරඟ කරපු නිසයි. නමුත් ඔබ මතක තියාගන්න මුස්ලිම් කොංග්‍රසයත් සන්ධානයේ කොටස්කරුවන් කියලා. අනික මහ මැතිවරණයකදි, ජනාධිපතිවරණයකදි මුස්ලිම් ඡන්ද කොහෙත්ම අඩුවෙන්නේ නැහැ. කවදාවත් එහෙම වෙලා නැහැ. අපේ ආණ්ඩුවේ මුස්ලිම් ඇමැතිවරු කී දෙනෙක් අද ඉන්නවද ? ප්‍රාදේශීය මට්ටමින් කී දෙනෙක් අපේ අය ඉන්නවද ?* පාර්ලිමේන්තුව නියෝජනය කළ එජාප මන්ත්‍රී හරීන් ප්‍රනාන්දු මහතා ඉන් ඉවත් වී ඌව පළාතේ එජාප මහ ඇමැති අපේක්ෂකයා ලෙස ඉදිරිපත් වී සිටිනවා. ඔහු තරුණයෙක්. එවැන්නෙකුගේ ඉදිරිපත් වීම රජයට අවාසිදායක තත්ත්වයක් නොවේද ?හරීන් පාර්ලිමේන්තුවෙන් ඉවත් වුනා කියන්නේ මහ ලොකු දෙයක්ද ? එයා දන්නේ වාචාලකම් දොඩවන්න, රූපවාහිණි සාකච්ඡාවලට ගිහින් විකාර කතා කියන්න විතරයි. ඒ වගේ අයෙක් මහ කෙරුමෙක් කියලා හිතනවද ? එහෙනම් ඊට වඩා පැරණි කෙනෙක් නේ රවීන්ද්‍ර සමරවීර මහත්මයා. පළවෙනි ඌව පළාත් සභාවේ මහ ඇමැතිවරයා වුණේ පර්සී සමරවීර මහත්මයා. එයගේ ඥාති පුත්‍රයා තමයි රවීන්ද්‍ර සමරවීර මහත්මයා බදුල්ලේ කණ්ඩායම් නායකයා. පළවෙනි ඌව පළාත් සභා මැතිවරණය තියෙන කොට හරීන් එයාගේ මෑණියන්ගේ කුසේවත් නැතිව ඇති.* ඔබ මොනරාගල දිස්ත්‍රික්කය නියෝජනය කරමින් පාර්ලිමේන්තුට පැමිණ මේ වන විට වසර 20 ක් සම්පූර්ණ වෙනවා. ඔබේ දේශපාලන ආගමනය සම්බන්ධයෙන් ආපසු හැරී බැලුවොත් ඒ ගමන් මාර්ගය ගැන ඔබ තෘප්තිමත්ද ?මගේ අංක එක ජනතා මෙහෙවර ඉටුකිරීමයි. ඒ නිසා තමයි 1994 වසරේදි මනාප තිස්හතර දාහක් අරගෙන පාර්ලිමේන්තුවට ගියාම 2010 දි එම මනාප සංඛ්‍යාව දෙගුණයක් ‍කරගන්න හැකිවුණා. මම මැජික් කරලා ඡන්දේ වැඩි කරගත්තේ නැහැ. එහෙම වුණොත් බලාගෙන ඉන්නකොටම මම ජනතාවගෙන් ගිලිහිලා යනවා. මට එහෙම වුණේ නැහැ.පසුගිය පාර්ලිමේන්තු මැතිවරණය ගතහොත් මුළු ලංකාවෙන් මනාප ප්‍රතිශතය අනුව ශ්‍රී ලංකා නිදහස් පක්ෂයෙන් හත්වැනි තැනට මම පත්වුණේ ජනතා විශ්වාසය දිනාගත් නිසයි. අද මට ලැබිලා තියෙන අමාත්‍යාංශය ඉතා වැදගත් අමාත්‍යාංශයක්. ඉස්සර කාලයේ මේ රටට ආදායම ගෙනාවේ තේ, පොල්, රබර් වලින්. මම ඉතා තෘප්තිමත්ව හා ආසාවෙන් අද මේ අමාත්‍යාංශයේ වැඩ කරනවා. මොකද පොල් සම්බන්ධව ලෝකයේ සිටින එකම කැබිනට් ඇමැතිවරයා මම නිසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=f1408233</link>
    <topic>අනගාරික ධර්මපාලතුමාගේ “සිංහල බෞද්ධයා”</topic>
    <author>නන්දික බැද්දේගම</author>
    <content>ආරම්භය - 1906 මැයි 07 දින අනගාරික ධර්මපාලතුමා කර්තෘ - පියදාස සිරිසේන මහතා - ප්‍රකාශක - ආරියපාල අනවරත්න මහතා දායක මුදල් කොළඹ අවුරුද්දකට රු 3කි. පිට පළාත්වල රු 4කි. ප්‍රමාණය අඟල් 18 x 11 පිටු 8 කි.සිංහල ජනයාගෙන් ගිලිහෙමින් පැවතුණු ජාතික මමත්වය දේශාභිමානය යළි ගොඩනගා අධිරාජ්‍යවාදී ඉංග්‍රීසි පාලකයන්ට එරෙහිව සිංහල ජනයා පෙළගස්වා සිංහලයාගේ නිදහස් අදහස් පෙළගැස්වීමට අනගාරික ධර්මපාලතුමා 1906 මැයි මස 07 දින (වෙසක් පුර පසළොස්වක පොහෝදින) සිංහල බෞද්ධයා පුවත්පත ආරම්භකරන ලදී.අනගාරික ධර්මපාලතුමා ආරම්භකළ මෙරට ජාතික ව්‍යාපාර ඉදිරියට ගෙනයෑමේ ප්‍රබල අවියක් වූයේ මේ සිංහල බෞද්ධයා පුවත්පතයි. වසර සියයක් නොකඩවා පළවන පුවත්පත් අතරින් එකක්වන මේ සිංහල බෞද්ධයා මෙරට ජාතික සටනේ ප්‍රබල අවියක් විය. සිංහලයිනි නැගිටිව්! බුද්ධගයාව බේරාගනිව්! අනගාරික ධර්මපාලතුමාගේ සිංහ නාදය රටපුරා පැතිරුවේ මේ පුවත්පත හරහායි.තරුණ වියේදී “සරසවි සඳරැස” පුවත්පතේ කළමනාකාර අධ්‍යක්ෂ ධුරය දරමින් පුවත්පත් කලාව පිළිබඳ විවිධ අත්දැකීම් ලබාගත් ධර්මපාලතුමා දඹදිව සිද්ධස්ථාන වැද පුදා ගැනීමට ඉන්දියාව බලා ගියේය. අන් ආගමිකයන්ට පත්ව තිබූ බුද්ධගයාව බේරා ගැනීමට ‍තමා පිහිටවූ මහා බෝධි සංගමය හරහා හඬ නැගුවේය. තම සංගමය ජාත්‍යන්තර මට්ටමට ගෙන ඒම සඳහා ඉංග්‍රීසි මහා‍බෝධි සඟරාව ආරම්භ කර එම සටන දේශීය මට්ටමින් ගෙනයෑම සඳහා සිංහල බෞද්ධයා” පුවත්පත ආරම්භ කරන ලදී.“සිංහල ජාතිය පටන්ගෙන වර්ෂ 2450ක් සම්පූර්ණ වීම සඳහා මහා බෝධි සමාගම විසින් ආරම්භ කරන ලදී” යන්න මුල් පුවත්පතේ උඩින්ම සඳහන් වේ. පුවත්පතේ දෙපැත්තෙන් දුටුගැමුණු රජතුමාගේ කියමනක් ඉංග්‍රීසි භාෂාවෙන් හා සිංහල භාෂාවෙන් සඳහන් කර ඇත.“මාගේ මේ ව්‍යායාමය තෙමේ කිසිකලෙකත් රජ සැප පිණිස නොවන්නේය. මාගේ මේ උත්සාහය බුද්ධශාසනයේ පිහිටුවීම පිණිස මැයි.දුටුගැමුණු මහරජතුමා කළුකොඳයාවේ ප්‍රඤ්ඤාසේකර හිමියෝ සිංහල පුවත්පත් සඟරා ඉතිහාසය පොතේ සඳහන් පරිදි අනගාරික ධර්මපාලතුමා 1906 මැයි 07 දින සම්පාදනය කොට ආරම්භ කරන ලද සිංහල බෞද්ධයා පුවත්පතේ.කර්තෘ - පියදාස සිරිසේන මහතා ප්‍රකාශක - ආරියපාල අනවරත්න මහතා දායක මුදල් කොළඹ අවුරුද්දකට රු 3කි. පිට පළාත්වල රු 4කි. ප්‍රමාණය අඟල් 18 x 11 පිටු 8 කි.සිංහල බෞද්ධයා සිංහල බෞද්ධයන්ගේ අයිතිවාසිකම් වෙනුවෙන් නොබියව හඬනගන ලදී. එහෙත් වෙනත් ආගම් හෙළා දැකීමක් කෙළේ නැත. සමහර මිෂනාරීන් ආගම් ප්‍රචාරයට ගෙන යන බෞද්ධ විරෝධී කටයුතු දැඩිලෙස විවේචනය කළේය. ජාතික ප්‍රශ්න ගැන කතා කිරීමේදී පොදුවේ විවිධ ජාතීන්ගේ අදහස් අයිතිවාසිකම් වෙනුවෙන් කතා කළේය. කිසිවිටක අන්තවාදී නොවීය. සැමවිට මධ්‍යස්ථ සාමකාමී නීතිගරුක විය.ශ්‍රී ලංකාවේ මුල්ම ව්‍යවස්ථාදායක සභා මැතිවරණයේදී සිංහල බෞද්ධයා සහය දැක්වූයේ ශ්‍රීමත් පොන්නම්බලම් රාමනාදන් මහතාටයි. ඔහුගේ විරුද්ධවාදියා වූයේ සිංහලයකු වූ ශ්‍රීමත් මාකස් ප්‍රනාන්දුය.ශ්‍රී ලංකාවට නිදහස ඉල්ලා දූත පිරිසක් එංගලන්තයට යැවීමට ලංකා ජාතික සංගමය තීරණය කළ අවස්ථාවේ දූත පිරිසේ නායකයා විය යුත්තේ කවරකුද යන්න වාදයක් ඇතිවිය.ඊ. ඩබ්ලිව්. පෙරේරා එයට සුදුසු බව සිංහල බෞද්ධයා කියා සිටියේය. පෙරේරා අබෞද්ධයකු වුවත් පුවත්පත ඔහුගේ පැත්ත ගත්තේය. රටේ පැවති විවිධ දේශපාලන ප්‍රශ්න හමුවේ සිංහල බෞද්ධයා පැත්තක් නොගෙන බුද්ධිමත්ව ක්‍රියා කෙළේය.ධර්මපාලතුමාට තිබුණු බලය ගැන හොඳින් දැන සිටි ඉංග්‍රීසි ආණ්ඩුව 1915 සිංහල - මුස්ලිම් කැරැල්ල පැන නැගුණු විට සිංහල බෞද්ධයා තහනම් කළේය. පොලිස්පති ඩව්බිගින් ආණ්ඩුකාර රොබට් චාමර්ස් අරගලය කැරැල්ලක් ලෙස දන්වා ලංකාවේ යුද්ධ නීතිය ප්‍රකාශයට පත් කෙළේය. අනගාරික ධර්මපාලතුමා ගෙනගිය අමද්‍යප ව්‍යාපාරයේ නායකයින් වූ බෞද්ධ සිංහලයන් බන්ධනාගාර ගත කෙරිණි.රාජ්‍ය ද්‍රෝහීන් ලෙස අත්අඩංගුවට ගත් සිංහලයන් වෙනුවෙන් 1915 ජුනි 16 වෙනිදා තෙක් සිංහල බෞද්ධයා පුවත්පතින් හඬක් නගන ලදී. 1915 ජුනි 16 දින මුද්‍රණාලයට කඩාවැදුණු පොලිසිය මුද්‍රණාලයට සීල් තබා “පැරණි සිංහල බෞද්ධයා පුවත්පත්ද ලිපිලේඛනද අත්අඩංගුවට ගෙන එවකට පත්‍රයේ කතුවරයා වූ යූ.ජී. ඒකනායක මහතා හා ධර්මපාල තුමාගේ සොහොයුරු දොස්තර සී.ඒ. හේවාවිතාරණ මහතාද අත්අඩංගුවට ගන්නා ලදී.ඉන්දියාවේ සිටි ධර්මපාලතුමා එහි නිවාස අඩස්සියට පත් කළේය. ඔවුන්ට එල්ලවූ චෝදනාව නම් පුවත්පතින් “පර සුද්දා” යැයි අපහාස කෙළේය යන්නයි.මේ සිංහල මුස්ලිම් අරගලයේදී අත්අඩංගුවට ගත් ධර්මපාලතුමාගේ හා දොස්තර සී.ඒ. හේවාවිතාරණ මහතාගේ සොහොයුරු ඇඩ්මන්ඩ් හේවාවිතාරණ මහතා ජීවිතාන්තය දක්වා හිරයට නියම විය. ඔහු යාපනය හිර ගෙදර දී මිය ගියේය.මේ සිංහල මුස්ලිම් අරගලය නිසා යුද නීතිය යටතේ සිංහලයන් 116 දෙනෙකුට කැරලි කෝලාහල වලට සම්බන්ධයැයි චෝදනා කොට වෙඩි තබා මරාදමන ලදී. තවත් 8016 දෙනකුට සාමාන්‍ය අධිකරණ ශාලාවල නඩු අසන ලදී. 412 දෙනකුට විරුද්ධව යුද්ධාධිකරණයේ නඩු පවරන ලදී. මෙයින් 83දෙ‍ෙනකුට මරණ දඬුවම පනවන ලදී. ඇඩ්මන් හේවාවිතාරණ මහතාට අමතරව 83 දෙනකු ජීවිතාන්තය දක්වා හිරේට යවන ලදී.සිංහල බෞද්ධයා ප්‍රකාශයට පත්කිරීම නැවතුනි. අනගාරික ධර්මපාලතුමා වසර 7ක් ඉන්දියාවේ නිවාස අඩස්සියේ සිට අධිරාජ්‍යවාදීන්ගේ තහන්චි අවසන් වූ පසු 1921 නැවත ශ්‍රී ලංකාවට පැමිණ මහා බෝධි සමාගමේ කාර්යයන්ට ජීවය දීමට පටන්ගත්තේය.මුද්‍රා තැබූ මොහොතේ මුද්‍රණ යන්ත්‍ර ඇතුළු සියල්ල පොලිසිය විසින් ගෙනගොස් තිබූ නිසා සියලු උපකරණ අලුතින් ගෙන පුවත්පත මුද්‍රණය ඇරැඹීය.සිංහල බෞද්ධයා පුවත්පතින් බුද්ධගයා සංවර්ධන අරමුදල නමින් අරමුදලක් ඇතිකරන ලදී.අනගාරික ධර්මපාලතුමා සසුන් ගතවීමත් සමඟ පුවත්පතේ අ‍ෙලවිය අඩුවිය. මහ බෝධි සමාගම එයට පිළියම් යෙදුවේය.  ආරම්භක කර්තෘ - අනගාරික ධර්මපාලතුමා 1906 මැයි 07 - පියදාස සිරිසේන මහතා 1906 – 1908 ප්‍රකාශක - ආර්යපාල අනවරත්න මහතාඅනාගාරික ධර්මපාලතුමා විසින් පරම විඥානාර්ථ සමාගමේ ‘සරසවි සඳ රැස’ට එරෙහිව අලුතින් පත්‍රයක් ඇරැඹීමට කටයුතු කරමින් සිටින විට එයට හවුල්වූ පියදාස සිරිසේන මහතා අනගාරික ධර්මපාලතුමා පුවත්පතට “බෞද්ධයා” යන නම තීරණය කර තිබුණත් පියදාස සිරිසේන මහතාගේ ’සිංහල බෞද්ධයා’ නම නම් කළේය. මෙය සතිපතා පළකිරීමට අනගාරික ධර්මපාලතුමා කටයුතු කළේය.-යු. පී. ඒකනායක 1915 කර්තෘ සිරභාරයට නියම වියකළමනාකාර අධ්‍යක්ෂ දොස්තර සී. ඒ. හේවාවිතාරණ මහතාත් හිරභාරයට ගන්නා ලදී. වසර 7කට පත්‍රය තහනම් කරන ලදී.- නැවත 1922 සිංහල බෞද්ධයා පටන් ගනී - - අයි. එම්. ආර්. ඒ. ඊරියගොල්ල මහතා කර්තෘ වෙයි‍. - හේමපාල මුනිදාස මහතා 1933 දී කර්තෘ ඔහු බ්‍රේස් ගර්ඩ් සිද්ධියේදී ස්වදේශ ඇමැති ඩී. බී. ජයතිලක මහතාගේ නිර්දෝෂිභාවය ඔප්පු කිරීමටත් පොලිස්පතිගේ වංචනික භාවය හෙළිකිරීමටත් සිංහල බෞද්ධයා වෙතින් ජනතා බලවේගයක් ගොඩනඟන ලදී.ලංකා විශ්වවිද්‍යාලය පේරාදෙණියේ පිහිටවීමට පක්ෂව කටයුතු කළේය. හේමපාල මුනිදාස මහතාගේ යුගයේ සිංහල බෞද්ධයා පුවත්පතේ ස්වර්ණමය යුගයයි.1940 දී හේමපාල මුනිදාස මහතා එහි කර්තෘ පදවියෙන් ඉවත්විය.1940 දී ඩේවිඩ් කරුණාරත්න මහතා කර්තෘ පදවිය භාර ගනී. ඔහු 1940 සිට 1950 දක්වා සිංහල බෞද්ධයා කර්තෘ පදවිය ලබයි.රාජා වී. ඒකනායක මහතා 1950 සිට 1973 දක්වා කර්තෘ පදවිය ලබයි. 1956 පෙරළියට සිංහල බෞද්ධයා සහාය දක්වයි. මහජන එක්සත් පෙරමුණු රජයේ රාජ්‍ය භාෂා පනතට ඉහළින්ම සහයෝගය දක්වයි. පිරිවෙන් විශ්වවිද්‍යාල තත්ත්වයට උසස්කිරීම ගැන කතා කරයි. ප්‍රබල ජනමතයක් ගොඩනගයි. බෞද්ධ රටක් වූ ශ්‍රී ලංකාව බෞද්ධ රාජ්‍යයක් විය යුතුයි යන මතය දැරීය.මේ කාලයේ සිංහල පුවත් බෞද්ධයා පුවත්පතේ සේවය කළ විමලේන්ද්‍ර වතුරේගම, ධර්මසිරි ගමගේ, එච්. ඩබ්ලිව්. අබේපාල, වැනි දක්ෂයන් විය. පුවත්පත මුද්‍රණය කරවීමට ඇම්. ඩී. ගුණසේන ආයතනයේ අනුබද්ධ ස්වාධීන පත්‍ර සමාගමේ සභාපති සේපාල ගුණසේන මහතා අනුග්‍රහය ලබා දෙයි.ලංකා මහාබෝධි සමාගම සමග ඇති වූ අර්බුදයක් නිසා 1973දී රාජා. වී. ඒකනායක මහතා කර්තෘ පදවියෙන් ඉල්ලා අස්වෙයි. එවකට මහබෝධි සමාගමේ පාලක මණ්ඩලයේ සිටි රණපාල බෝධිනාගොඩ මහතාගේ ඉල්ලීම අනුව 1973 වසරේ එඩ්මන් රණසිංහ මහතා කර්තෘ පදවිය භාරගනී. එහෙත් ඔහු කර්තෘ පදවිය දරන්නේ ටික කලකි. හැඩිගල්ලේ පඤ්ඤාතිස්ස හිමිගේ ඉල්ලීම පරිදි 1976 දී මහබෝධි සමාගමේ ලේකම්වරයකු වූ අධිනීතිඥ හරිස්චන්ද්‍ර විජේතුංග මහතා කර්තෘ පදවිය භාරගනී.ඔහු ඉල්ලා අස්වීමෙන් පසු ඩී. එච්. අබේසිංහ කර්තෘ පදවිය දරයි. 1985 වසරේදී නීතිඥ ආර්. පල්ලේවෙල කර්තෘ පදවිය දරයි.මේ අවදියේදී විජය පුවත්පත් සමාගමේ රංජිත් විජේවර්ධන මහතා සිංහල බෞද්ධයා බෙදාහැරීමට අත දෙයි.සිංහල බෞද්ධයා පසළොස්වක පොහෝ දින පමණක් මුද්‍රණය කිරීම ඇරැඹේ. 1990 දී ප්‍රවීණ ලේඛක කීර්ති කලහේ කර්තෘ පදවියට පත්වේ. 1996 දී ප්‍රේමසිරි අබේසිංහ කර්තෘ පදවිය දරයි. මේ පුවත්පත මුල්‍යමය අර්බුද නිසා මේ අවදියේ මහාබෝධි සමාගමේ යාව ජීව සාමාජිකයන්ට පමණක් බෙදා හරී.ජපානයේ ප්‍රධාන සංඝනායක මහා බෝධි අග්‍රශ්‍රාවක විහාරාධිපති බානගල උපතිස්ස හිමි ශ්‍රී ලංකා මහාබෝධි සමාගමේ සභාපති පදවියට පත්වීමත් සමඟ සිංහල බෞද්ධයා පුවත්පතට නව ස්වර්ණමය යුගයක් උදාවෙයි.සිංහල බෞද්ධයා නොකඩවා පළවිය යුතු යැයි අනගාරික ධර්මපාලතුමා තම අන්තිම කැමති පත්‍රයේ ද සඳහන් කර තිබු අදහස මල්පල ගන්වමින් නොකඩවා මාසිකව ඉතා විචිත්‍රවත් ලෙස සිංහල බෞද්ධයා ප්‍රකාශයට පත් කිරීමට බානගල උපතිස්ස හිමි කටයුතු කරයි.බානගල හිමි ප්‍රවීණ මාධ්‍යවේදියකු වූ ලක්ෂ්මන් ජයවර්ධන මහතාට කර්තෘ පදවිය භාරදෙයි. මේ අව දියේ අප ලේක්හවුස් ආයතනයද ප්‍රත්‍රය මුද්‍රණයට අනුග්‍රහය දෙයි.ඉන් අනතුරුව නිව්ටන් පින්තු මහතා ද අනතුරුව ආචාර්ය විජේතුංග මහතා කර්තෘ පදවිය ලබයි. 2004 දී චන්ද්‍රසේන රණවීර මහතා සිංහල බෞද්ධයා කර්තෘ පදවිය භාරගනී‍. පසු දීප්ති අධිකාරි මහතා කර්තෘ පදවිය දරයි. වර්තමාන කර්තෘ පදවිය දරන්නේ ප්‍රවීණ ලේඛක නාරද කරුණාතිලක මහතායි.ආශ්‍රිත ග්‍රන්ථ - සිංහල පුවත්පත් සඟරා ඉතිහාසය - කළුකොඳයාවේ ප්‍රඥාසේකර හිමි- සිංහල බෞද්ධයා 1906 ප්‍රථම කාණ්ඩය,සිංහල වීරයෝ - ටී.ඇස්. ධර්මබන්ධු 1971 දා, සිංහල බෞද්ධයා සියවසක අනුස්මරණ ශ්‍රාස්ත්‍රීය සංග්‍රහය 2006, සිංහල බෞද්ධයා සියවස් සැමරුම 2006., සිංහල පුවත්කලාවේ පුරෝගාමියෝ, සදගෝමි කෝපරහේවා 2012, විශේෂ ස්තුතිය. ශ්‍රී ලංකා මහාබෝධි සංගමයේ සභාපති බානාගල උපතිස්ස හිමිට දිනමිණ ප්‍රධාන කර්තෘ ගාමිණී ජයලත් මහතාගේ ඉල්ලීම පරිදි සිංහල බෞද්ධයා මුල් පුවත්වල පිටපත් ලබාදුන් ජාතික ලේඛනාරක්ෂක දෙපාර්තමේන්තුවේ අධ්‍යක්ෂිකා සරෝජා වෙත්තසිංහ මහත්මියට, සරත් දීපවංශ, සමන්තිකා ගුණවර්ධන මහත්මියට. දිනමිණ උප කර්තෘ ලක්ෂාන් මධුරංග  </content>
  </post><post>
    <category>NEWSPAPER</category>
    <date>
      <year>2014</year>
      <month>08</month>
      <day>23</day>
    </date>
    <link>http://www.dinamina.lk/2014/08/23/_art.asp?fn=f1408232</link>
    <topic>සිවු දිගම දිනා ගත් නායකයා ඔහුම ය</topic>
    <author>සාකච්ඡා සටහන එප්පාවල බණ්ඩාර ඒකනායක</author>
    <content>හතරවෙනි මහින්ද රජතුමා අනුරාධපුර අගනුවර ලෙස පැවති හෙළරජ සමයේ දී අභයගිරි විහාරය අසල ගලේකෙටූ අකුරින් සටහනක් තබා ඇත. එයින් කියවෙන්නේ “නොබෝසත්හු නොරජ්වම්හයි” යන වගන්තියයි. බෝසත්වරයකු නොවන කෙනෙකු රජවන්නේ නැතැයි හතර‍වෙනි මහින්ද රජතුමා එම ශිලා ලේඛනයෙන් එදාට මතු නොව - මතු කාලයට ද පවතින්නට යථාර්ථවාදී අනාවැකියක් පළකර ඇත.හතරවෙනි මහින්ද රජතුමා එසේ අනාවැකිය ශිලා ලේඛනගත කළේ මේ යුගයේ රට කරවන්නට පහළවන පස්වෙනි මහින්ද ජනනායකතුමා දෙස බලාගෙනදැයි බොහෝ දෙනාට දැන් චින්තනයක් මතුවී ඇත.මේ කථාව ජනහඬට එකතු කරන්නට පාදකවන කරුණු කාරණා රාශියක් වර්තමාන Vවෙනි මහින්ද ජනාධිපතිතුමාගේ චරිතාපදානය වටා ඒකරාශි වී තිබේ. කැබිතිගොල්ලෑවේදී 66 දෙනෙකු බිලිගෙන බෝම්බය පුපුරා ගිය තැනට අසුරු සැණින් ජනාධිපතිතුමන් දිව ආවේය.එය කොටින්ගේ කුරිරු බවේ ඇස්පනාපිට දැකිය හැකි වූ ජීවමාන සංකේතයක් විය. මිහිකතට දරා ගන්නට බැරි තරම් වූ මේ අමු අමුවේ මිනිසුන් මස්ගොඩවල් කළ ඝාතනය දැක බලා ගන්නට මමද එහි ගොස් සිටියෙමි.මේ මස් ගොඩවල් දැකීමෙන් ජනාධිපතිතුමාගේ වේදනාව දරාගත නොහැකි විය. ජනාධිපතිතුමා‍ සෙමින් සෙමින් මා ළඟට පිය නැඟුවේය.“අපේ හාමුදුරුවනේ.... දුටුගැමුණු රජතුමන් සතුරන් පලවා හරිමින් - අමුනුස්සයන් විනාශ කරමින් රට එක්සේසත් කිරීම පාපයක්ද? අපාගත වන වැඩක්ද?”කල්පනාබරිතව ජනාධිපතිතුමා විමසීය.“ජනාධිපතිතුමනි, සම්බුදු පියාණන් දේශනා කර තියෙන්නෙ ‘චේතනාහං භික්ඛවේ කම්මං වදාමි’ කියලයි. දුටුගැමුණු රජතුමාගෙ සිතුවිල්ල වුණේ සතුරන්ගෙන් රට බේරාගෙන බුදුදහම ආරක්ෂා කිරීමයි. දුටුගැමුණු රජතුමන් දෙවියෙකු වී සිටින බවට ජන මතයක් ඇති වී තියෙන්නෙ ඒ නිසයි. එතැන පවක් සිදුවී නැහැ.” මම ආගම දහම පැහැදිලි කළෙමි. “එහෙමයි නායක හාමුදුරුවනේ.. මගේ රට.. මගේ ජනතාව බේරා ගන්න දිවිහිමියෙන් මම අද පටන් සටන් වදිනවා”එද‍ා ජනාධිපතිතුමන් මගේ කනට කර කී සංවේදී කථාව මට අද මෙන් මතකය.කීවත් වගේම එතුමා සටන පටන් ගත්තේය. “සතුරන් පැමිණ මගේ මිනිසුන් මරණවිට ඔවුන් බේරා ගැනීම පාපයක් නෙමෙයි, ලොකුපිනක්. රාජ්‍ය නායකයකුගෙ බරපතළ වගකීමක්.” ජනාධිපතිතුමන් කිසිඳු බලවේගයකට යටත් නොවී සටනට බැස්සේය. 2009 මැයි 18 වෙනිදා -එතුමා මවුබිමට දණ නමා වැන්දේ සතුරන්ගෙන් මවුබිමත්, ජනතාවත් බේරා ගැනීමේ අපරිමිත සතුටටයි.තිස්වසරක් පුරාවට මිනිසුන් මරමින්, ගම්බිම් විනාශකරමින් ඇදි ඇදී පැවති යුද්ධය දේශීය රාජ්‍ය නායකයන් දෙතුන් දෙනකුට ජයගත නොහැකි වූ යුද්ධය, රටේ ජන ජීවිතය හෙම්බත් කරමින් අනාරක්ෂිත බවට පත්කළ යුද්ධය මහින්ද නම් වූ මේ අපූර්ව රාජ්‍ය නායකයා තුන්වසරක් වැනි කෙටිකාලයක් තුළ මුළුමණින් ජයගෙන මුළුමහත් ජනතාවට නිදහසත් - විමුක්තියත් ලබා දුන්නේය. ඒ ජයග්‍රහණය වූ කලී සැබවින්ම බෝසත් ගුණාංගයකි.යුද සමයේදී විශාල වශයෙන් මිනිස් ජීවිත යුද්ධයට බිලි ගත්තා පමණක් නොව උතුරු නැ‍ඟෙනහිර පළාත්වල පමණක් නොව උතුරුමැද ප්‍රත්‍යන්ත ප්‍රදේශවල පැවති වෙහෙර විහාර, දැගැබ්, බෝරුක් ආදී ආගමික සිද්ධස්ථාන රාශියක් ත්‍රස්තයන් විසින් ගිනිබත් කරනු ලැබීය. විහාරස්ථානවල පැවති පිළිම වහන්සේ කඩා බිඳ දමා - සමහර තැනක ඔවුන්ගේ කිළිටිරෙදි සෝදාගන්නා “රෙදිගල්” බවට පත්කර ගත්හ. මිනිසුන් අතර ඇතිවන අරගලයකදී සදාචාර සම්පන්න මිනිසුන් ප්‍රතිවාදීන්ගේ ආගමික සංකේතයකට වැරදීමකින්වත් අත තියන්නේ නැත. නමුත් ත්‍රස්තයන් ක්‍රියාකළේ ආගම දහමක් නැති සදාචාරයක් - ශිෂ්ටසම්පන්නකමක් නැති සිව්පා සතුන් මෙනි. මේ නරුමයන් අතින් විනාශ වූ වෙහෙර විහාර පුනරුත්ථාපනය කිරීම ජනාධිපතිතුමාගේ ඊළඟ ව්‍යායාමය විය.උතුරු මැද මහ ඇමැති.. රංජිත් සමරකෝන්, විශේෂ ව්‍යාපෘති ඇමැති එස්. එම්. චන්ද්‍රසේන යන මහතුන් ආගමික සිද්ධස්ථාන පුනරුත්ථාපනය කිරීමේ ජාතික මෙහෙව‍ෙරහි පෙර ගමන්කරුවන් බවට පත්කොට ඒ සඳහා විශේෂ ව්‍යාපෘති ආරම්භ කොට ඇති තරම් මුදල් ප්‍රතිපාදන ලබාදුන්නේය. රජරට පාළුවී ගිය හැම වෙහෙර විහාරයක්ම, පන්සලක්ම, දාගැබක්ම තිබූ තත්ත්වයට ගොඩනැඟීම සඳහා ජනාධිපතිතුමන් පසුබිමේ සිට මූල්‍යාධාර දෙමින් මඟ පෙන්වනු ලැබීය.මේ උතුම් ව්‍යායාමය වූ කලී බෝසත් චරිතයක තවත් විශිෂ්ට ගුණාංගයකි.යුද්ධයේදී පීඩාවට පත් රජරට ප්‍රත්‍යන්ත ප්‍රදේශවල පවත්නා වෙහෙර විහාරවල වැඩ වෙසෙන වයෝවෘද්ධ සංඝරත්නය අනුරාධපුරයට වඩම කරවා ඒ අයට පවතින දුක් කරදර හඳුනාගෙන උන්වහන්සේට උපකාරීවීමක් වශ‍ෙයන් වියපත් හිමිවරුන්ට මූල්‍යාධාර සපයනු ලැබීය. සම්බුද්ධ ශාසනයේ චිරස්ථිතිය සඳහා රජරට නායකයන් හරහා ජනාධිපතිතුමන් ගනු ලැබූ පියවර ගැන අදටත් එතුමාට අනුරපුර සංඝරත්නය ආශිර්වාද කරති. මෙයද තවත් එක් බෝසත් ගුණයකි.විහාරස්ථාන, පන්සල් පුනරුත්ථාපනය කරන අතරම ජනතාව හා දරුවන් අතරට ආගම දහම ගෙනයාමේ විශේෂ ව්‍යාපෘති ද රජරට ක්‍රියාත්මක වෙමින් පවතී. සියලු දහම් පාසල් ශිෂ්‍ය ශිෂ්‍යාවන්ට අවශ්‍ය පොත්පත් ලබාදීම මෙහි එක් ව්‍යාපෘතියක් විය. වැඩිහිටියන්ට වන්දනා ගමන් සංවිධානය කරමින් නොමිලයේ දහම් පොත්පත් ලබාදීම තවත් වැඩපිළිවෙළකි. මේ අන්දමට දරුවන් අතරට මෙන්ම වියපත් අය අතරට ද ගුණදහම් හා බණදහම් ගෙන යාමේ වැඩපිළිවෙළක් උතුරු මැද පළාත් සභාව හරහා ක්‍රියාත්මක වෙමින් පවතී. මේ සියලු ආගමික සත්කාරයන්ගෙන් තහවුරු වන්නේ මහින්ද ජනාධිපතිතුමාගේ බෝසත් ගුණයයි.දුටු ගැමුණු රජතුමාට පමණක් දෙවෙනි වන ස්වර්ණමාලී චෛත්‍ය රාජයාණන්ට පමණක් දෙවෙනිවන සඳහිරු සෑයක් දැනට අනුරාධපුර අලුත්නුවර පින්බිමේ ඉදිවෙමින් පවතී. විහාර දාගැබ් ඉදිකිරීම අපේ හෙළ රජ දරුවන්ගේ පාරම්පරික උරුමයක් බව අනුරපුර පින්බිම දෙස බැලීමෙන් පෙනේ.ජනතාවට වැඳ පුදා ගන්නට සුවිසල් දාගැබ් ඉදිකිරීම පෙර රජදරුවන්ගේ රාජ්‍යයත්වයේ උරුමයකි. අභයගිරිය, ඡේතවනාරාමය, මිරිසවැටිය, රුවන්වැලිසෑය, ථූපාරාමය වැනි අහස උසට දාගැබ් අනුරපුර පින්පුරය පුරාවට ගොඩනැඟී ඇත්තේ ඒ නිසාය. හෙළ රජ පරපුරේ උරුමය අනුව යමින් පස්වෙනි මහින්ද ජනාධිපතිතුමාද අහස උසට විහිදෙන දාගැබක් දැන් ඉදිකරමින් සිටී.සති දෙකකට වරක් ‍වත් අනුරපුරට පැමිණ සිරිමා බෝ සමිඳුන් වැඳ පුදාගෙන ආශිර්වාද ලබාගැනීම මහින්ද ජනාධිපතිතුමාගේ සිරිතකි. මෙය පෙර හෙළ රජදරුවන්ද අනුගමනය කළ ආගමික චාරිත්‍රයකි. මේ නිසාම “දැහැමියා දහමින් රකී” යන සම්බුදු බුදුගුණය ආශිර්වාදය ජනාධිපතිතුමන්ට නොඅඩුව ලැබී ඇත. දහසක් රාජකාරි මැද වුවත් පෝදාට බණ ඇසීම, බුදුන් වැඳීම, වෙහෙර විහාර දාගැබ්වලට උදව් උපකාර කිරීම වැනි ආගමික කටයුතු ජනාධිපතිතුමා අතින් නොපිරිහෙළා ඉටුවන්නේය. එය හදවතින්ම කරනු ලබන ආගමික සත්කාරයකි.මේ අන්දමට ආගම දහමින් පිරී ගිය දිවි පෙවෙතක් ගතකරන පස්වෙනි මහින්ද ජනාධිපතිතුමන් හතරවෙනි මහින්ද රජු විසින් ‍ගලේකෙටූ අකුරින් නොබෝසත්හු නොරජ්වම්හයි” ලියූ කථාව එනම් බෝසත්හු රජ වන්නේ යයි කියූ කථාව සියදිවි පෙවෙතින් අපූරුවට සනාථ කර තිබේ.</content>
  </post></root>