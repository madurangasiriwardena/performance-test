<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=as1107102</link>
    <topic>මගෙ අම්මා නිවන් යනකොට මටත් යන්න ඇත්නම්...</topic>
    <author>උපාලි සමරසිංහ</author>
    <content>මගෙ අම්මා නිවන් යනකොට මටත් යන්න ඇත්නම්...දළදා මාලිගාවේ දියවඩන නිලමේ ප්‍රදීප් නිලංග දෑලසමන් පිච්ච මල් සුවඳ මගේ නැහැ පුඬු පිනවයි. මම ඒ සුවඳින් මත් වී හාත්පස බලමි. මේ නිස්කලංක නිල නිවස්නයේ ගලා හැලෙන මේ නොහිම් සුවඳ කුමක් අරබයාදැයි සිතන්නට මට විරාමයක් නොලැබෙයි. දළදා තේවාවත් සමඟ බුදු පුදට යන උවැසියක් (නිලමෙතුමාගේ පි‍්‍රය බිරිය) එතුමාත් මාත් සිටි තැනට සුවඳැති පිච්ච මලින් පිරි වට්ටියක් ද අතැතිව පැමිණියාය. ඒ අපට ද ඒ පින්කමට සහභාගි වී පුණ්‍යානුමෝදනා ලබන්නට ඒ මල් වට්ටියට අත් ගසන්නටය. මහනුවර අති පූජනීය දළදා වහන්සේගේ ගිහි භාරකාර දියවඩන නිලමේ නිලංග දෑල දැන් මා අබිමුව හිඳී.ඒ මල් වට්ටිය අත ගැසීමෙන් ලත් පුණ්‍යානුමෝදනාවටත් වඩා මාතෘ උපහාර කිරීමෙන් මහා පින්කමකට සහභාගි වන්නට මම එතුමාට ඇරැයුම් කළෙමි.මගෙ අම්මා ගැන මට කතා කරන්න බොහෝ දේ තිබෙනවා. එතුමිය අද සිල් මාතාවක්. ලෝකෝත්තර ගමනක සාංසාරිකව යෙදෙන අම්මට අප ඒ ගමනට ආශිර්වාද කළා. ඒත් මගෙ අම්මා මට නැතිවුණැයි කියන හැඟීම මා තුළ බල නොපවත්වනවා නොවේ. ඒත් ස්වාමියාට හොඳ පතිනියක් හැටියට, දරුවන්ට හොඳ මෑණියක් හැටියට මහා මෙහෙවරක් කරලයි ඇය මේ ලෝකෝත්තර ගමනට එක්වන්නේ.අද එතුමිය සද්ධාසීල සිල් මාතාව ලෙස නම්වර ලැබුවත් ගිහි කාලයේදී ඇගේ නම සිසිරා දෑල. මගෙ පියා ව්‍යාපාරිකයෙක්. අද තානාපති සේවයේ වැඩ කරන එතුමා ඩික්සන් සරස්චන්ද්‍ර දෑල. කොළඹ තර්ස්ටන් එකේ මුල් කාලෙ ඉඳල පසු කාලයක පිළියන්දල මධ්‍ය මහා විද්‍යාලයට ඉගෙන ගන්ඩ ආපු කාලෙ තමයි පියා අම්මාව හඳුනාගෙන පසුව විවාහ වෙලා තියෙන්නෙ. අම්මා පිළියන්දල තුම්බෝවිල ගමේ. අපෙ පවුලෙ තාත්තයි අම්මයි හැරුණාම හිටියෙ දරුවො 3 දෙනයි.අක්කයි මායි නංගියි. අපි ඒ කාලෙ හිටියෙ කොළඹ බුලර්ස් පාරේ නිවස්නයක. අම්මා ගුරුවරියක් හැටියට වැඩ කළා බුළුගහතැන්න මහා විදුහලේ. අප සියලු දෙනාගෙ කුදුමහත් කටයුතු කරලා (උයලා පිහලා ඇඳුම් මැදලා) මගෙ අම්මා ඒ ඉස්කෝලෙට යන්ඩ ගෙදරින් පිටත්වුණේ උදේ තුනට විතර. පාන්දර නැඟිටලා අම්මා මේ විදියට ගුරුකමට ගියේ ඒක සේවයක් ලෙස සලකමින්. ඒක වෘත්තියක් හැටියට නොවේ ඒ කාලෙ සැලකුණේ. ඇත්තටම සේවයක් විදියට.මා හිතන්නේ මේ කාලය 1978 පමණ වෙන්න ඇති. පාන්දර සීතලේ ගැහෙමින් ඇය දුප්පත් අහිංසක දරුවන්ට අකුරු කරන්ඩ පිටත්වෙලා ගියේ පියාට සල්ලි නැති නිසාත් නොවේ. ඇයට අවශ්‍ය සියලු දේ පියා විසින් ඉටු කළත් තමන් විසින් ස්වාධීනව ජීවත්වීම ඇය අගය කළා. අපටත් කියා දුන්නා. තාත්තා තර්ස්ටන් එකේ ආදි ශිෂ්‍යයෙක් නිසා මාව මුලකුරට යැවුණේ තර්ස්ටන් විදුහලට. හැබැයි! ඒ කාලෙ අතිශය ජනපි‍්‍රය ශාන්ත තෝමසුන්ගේ විදුහලට දාගන්ඩ බැරිම තැනයි තර්ස්ටන් ඇරියෙ. 2 ශ්‍රේණියෙන් පස්සෙ තමයි කොළඹ නාලන්දයට ඇතුළු වන්නෙ. සද්ධාසීල සිල් මාතාවඅක්කා හා පසු කාලයක නංගිත් ගියේ සිරිමාවෝ බණ්ඩාරනායක විදුහලට. දරුවන්ගේ කටයුතුත් ඉටුකරලා බුළුගහතැන්න ඉස්කෝලෙට ගිය මගෙ අම්මා 1982 විතර නැවතත් මහරගම ගුරු විදුහලට එනවා. පියාත් මැණික් ව්‍යාපාර ආදිය කළ නිසා නිතර (සබරගමුවේ) රත්නපුරේමයි හිටියේ. ඒ නිසා දරුවන්ගේ කටයුතු හරියටම ඉටුකිරීමේ වගකීම පැවැරී තිබුණේ අම්මට. මුදල් වියදම් පියා නිතරම එව්වා.අම්මා දුෂ්කර සේවයට මාරු කළ වෙලාවෙ අපට යන්ඩ වුණේ ලොකු අම්මලයි ගෙදර. ඇය පිළියන්දල පදිංචිකාරියක්. අම්මා බණ්ඩාරවෙල විදුහලකට ගුරු සේවයට ගියා. පුංචි කාලෙ ඉඳන් ඉගෙනුමට තිබුණු ලැදියාව නිසා දරුවන් ඉගෙන ගනීවි කියන විශ්වාසය හැමදාම අම්මට තිබුණා. ලොකු අම්මත් අප ආදරයෙන් රැකබලාගත්තා. ඊළඟට ඉඩහසර ලැබුණු තැනදී අපි ඒකරාශි වන්නෙ රත්නපුරයට. සති අන්තයේ කොළඹ ඉන්න අපිත් තාත්තත් අම්මත් එකතු වෙලා අපි රත්නපුරේ ගෙදර දවස් දෙකක් ඉන්නවා. ඊට පස්සෙ ආයිත් විසිරෙනවා.මං රත්නපුරේ ගියාමනම් ගෙදර එන්ඩ කම්මැළියි. ඒ වෙලාවට නම් අම්මට ටිකක් තරහ එනවා. පුංචිම කාලෙ ඉඳන් මං මස්මාංශ අනුභවයෙන් තොරයි. ගෙදරදි වුණත් පුංචිම කාලෙ කෑව ද මතක නෑ. දන්නා තේරෙන කාලෙ ඉඳලම මං මස්මාංශ කන්නෙ නෑ. අම්මා ඈත දුෂ්කර වැඩ කරන වෙලාවෙත් මා ළඟ නැති හැම අවස්ථාවෙමත් මගෙ කෑම වේල ගැන දුක්වන්නේ ඒ නිසයි. ලොකු අම්මලා ආදරයෙන් සැලකුවත් ඒ හැඳි ගෑරුප්පුවක්වත් මගේ බත්පතේ ගෑවෙනවට මා කැමැති නැති බව අම්මා දන්නවා.අදත් කිරි, බිත්තර, චීස්, කේක් වගේ දේවල්වත් මා කන්නෙ නෑ. ගහකොළ, සතා සීපාවා, විශේෂයෙන් අලි ඇතුන් ගැන මා පුදුමාකාර උනන්දුවක් ඇති බව අම්මා දන්නවා. උන්ගේ හැසිරීම් ගැන මා අපේ නෑයින්ගේ ගෙවල්වල ඉන්න අලි ඇතුන්ගෙන් දන්නවා. ඒ නිසා මා අම්මගෙන් තාත්තගෙන් වෙනත් ළමයි සෙල්ලම් කාර්, බෝනික්කන් ඉල්ලනවා වගේ ඉල්ලා සිටියෙ පණ ඇති අලියෙක්. අර වගේ සෙල්ලම් බඩු නම් මට ගෝනි ගණන් තිබෙන්න ඇති.1994 තමයි මට තාත්තා අලියෙක් අරන් දෙන්නෙ. ඒ අලියා හා මගේ ජීවිතය ගැන වෙනම කතන්දර ගොඩාක් තියෙනවා. ඒත් මා දැන් කියාගෙන යන්නෙ අම්මගෙයි අපෙයි ජීවිතය ගැන.කොළඹ ජීවත්වූ කාලය ගැන කරුණු කීපයක් තියෙනවා. අක්කා ශිෂ්‍යත්වය පාස් කරගෙන කොහොමහරි විශාඛා ගියා. මා නාලන්දෙ ඒ කාලෙ. නංගි සිරිමාවෝ ඉස්කෝලෙ. අම්මා කොහොමහරි අප වෙනුවෙන් මාරුවෙලා ඇවිත් කොළඹ බොරැල්ලේ ඕල්සෙන්ස් විදුහලේ ගුරුවරියක් ලෙස බැඳුණා.දැන් ආයිත් අම්මගෙ සෙනෙහස උණුසුම මට ලැබෙනවා. ටිකින් ටික අම්මගෙ මඟ පෙන්වීම මත සාමාන්‍ය පෙළ විභාගයටත් ලීවා. වෙන කවරදාටත් වඩා අම්මා මගේ පාඩම් වැඩ ගැන උනන්දු කළේ මේ කාලයේ. පසු කාලයේ උසස් පෙළත් ලියලා පාස් වුණත් ජාතික විශ්ව විද්‍යාලයකට යන්ඩ තරම් ලකුණු ලැබුණේ නෑ. අම්මා ජීවිතය ගැන හරිම උපේක්ෂාවෙන් බලන ගැහැනියක් නිසා කවරදාවත් ඒ ගැන දොස් පරොස් නැඟුවෙත් නෑ. ඇය කිසිම දෙයකින් කම්පා වන කෙනෙක් නොවෙයි. මං අම්මා කම්පා වෙන දවසක් ගැන කල්පනා කළාම මට මතකයට එන්නෙ 1983 වසර.තාත්තාගෙ ගමේ දෑල ගංගාරාම විහාරයේ දොරකඩ අස්න තිබ්බ වෙලාවෙ මං හිටියෙ දේව දූතයාට. අලි ඇතුන් පිට යාමට මා තුළ වූ අධික කැමැත්ත තමයි මා ඒ සඳහා මෙහෙයවූවේ. අම්මා බෞද්ධ කටයුතුවලට වඩාත් කැමැති නිසා මේ සඳහා කැමැත්ත දුන්නා.පෙරහර කටයුතුවලට මා පුංචිම සන්දියේ සිට සම්බන්ධව සිටියත් එදා තමයි දේව දූතයාට නැංගේ. මට පිට නැඟිලා යන්නට සිටියේ මහ හයිරන්කාර ඇතෙක්. මිනිස්සු දෙන්නෙක් විතර කලින් මරලා තිබුණා. නම අතුල. හිටපු මහ ඇමැති පර්සි සමරවීර මහත්මයා තමයි අයිතිකාරයා. පසු කාලයක මේ ඇතා එතුමා විකුණලා දැම්මා. මං දැන් දේවදූතයා වෙන්ඩ බලාගෙන පිළියන්දල ගාමිණි ලොකුගේ ඇමැතිතුමන්ගේ පරණ පෙජෝරෝ එකට හේත්තුවෙලා ඉන්නවා. මට එතකොට අවුරුදු 14 ක් විතර ඇති.හිටිගමන් ‘ජරාස්’ ගාලා ශබ්දයක් ආවා. මිනිස්සුන්ගේ විලාප හඬ කෑගැහිලි ඇසුණා. ඇතාගේ දිගු දළ දෙක පෙජරෝව ඉරාගෙන හරියටම මගේ මුහුණ දෙපැත්තේ ගෑවි නොගෑවි ඇතුළට බැහැලා තිබුණා. මං ඒ දළ දෙක අස්සෙන් නැවිලා පැනලා දිව්වා. මගේ හිසේ තිබු රන් තොප්පිය ඇතාගේ දළ දෙක උඩ. තව දශමයක් මෙහාට වුණානම් එක් දළයක් හෝ දෙකම බහින්නෙ මගේ මුහුණත් පළාගෙන.මිනිසුන්ගේ කෑ ගැහිල්ලයි ඇතාගෙ දළ දෙක උඩ තිබෙන මගෙ තොප්පියත් දැක්ක අම්මා විලාප දීගෙන ඒ පැත්තට දුවගෙන එනවා මා දැක්කා. ඇය එන විදියට මාත් ඇය ඉදිරියට දුවගෙන ඇවිත් “මට කිසිම කරදරයක් නෑ අම්මෙ” කීවා. අනේ ඇගේ ඇස් සතුටින් දිදුලන හැටි. කඳුළු පිරුණු ඒ ඇස් දීප්තිමත්ව බබළනකොට මුතු කැට පිරුණු ඇස් යුගලයක් මට අන්තිමට පෙනුණේ. ඇය මාව බදාගෙන එලෝ මෙලෝ සිහියක් නැතිව සිප වැලඳගත්තා.“මගේ රත්තරන් පුතා බේරුණා නූලෙන්. මේ මුහුණ දෙපැත්තෙන් දළ දෙක ඉරා බැහැලා තියෙන්නෙ.” කිය කියා ඇය මගේ මුහුණ අත ගෑවා. එදා අම්මා තුළ වූ ඒ බලවත් කම්පනයෙන් ඇය මට කෙතරම් ආදරය කළා ද යන්න වැටහුණා. අවුරුදු 13 - 14 මේ වයසේදීත් මං තාත්තගෙ වාහනය එළවනවා. මේවාට අම්මා අකමැත්තක් නෑ. පිරිමි දරුවෙක් වුණාම මේ හැමදේම පදවන්න පුරුදුවීම වරදක් නෑ කියන කල්පනාව දෙමව්පියන්ට තිබුණේ.1989 වන විට ඒත් මට අවුරුදු 18 ක් වෙලා නෑ. ඒත් කාර් රේස් පැදීම තමයි මගේ ආසාව. අම්මට මං මේ ගැන කීවාම එතුමිය කීවෙ තාත්තත් එක්ක කතා කරන්ඩ කියලයි. තාත්තත් එක්ක කතා කළාම අවසර ලැබුණා විතරක් නොවෙයි කාරයකුත් අරන් දුන්නා. කොහොම හරි හොරාට බලපත්‍ර හදාගෙන මං කටුකුරුන්දේ තරගාවලියට ඉදිරිපත් වෙන්නයි දැන් සූදානම.සියලු කටයුතු බලාපොරොත්තු ආකාරයට සිදුවුණා. බලපත්‍රය ලබාගෙන මං දැන් අම්මත් නංගි හා අක්කත් දාගෙන “ටෙස්ට් රන්” යනවා. ඒ කාලෙ බෞද්ධාලෝක මාවතේ තුම්මුල්ල දක්වා පාර (අද අධි ආරක්ෂිත කලාපය) එදා විවෘතවයි තිබුණේ. රටේ තරමක කලබලකාරී පරිසරයක් නිසා හමුදාවත් සීරුවෙන් හිටපු මොහොතක්. ඒත් තරුණ ජවය නිසා මට මේවා ගැන එදා එතරම් වගකීමක්වත් වැටහීමක්වත් තිබුණෙ නෑ.වෙලාව රාත්‍රි 10 විතර වෙන්ඩ ඇති. දැන් තරගාවලිය තියෙන්නෙ ඉරිදා. අද බ්‍රහස්පතින්දා. මං පවනට බඳු වේගයෙන් ඉගිල එනකොට එකපාරටම හමුදා නිලධරයන් දෙන්නෙක් මතු වුණා. වෙඩි දෙකක් පත්තු කළා. කාරයේ බොනට්ටුව හිල් කරගෙන වැදුණේ. තිරිංග පාගපු ගමන් කැරකිලා ගිහින් වාහනය පාරෙන් ඉවතට පැනලා තාප්පයක් අයිනෙ නැවතුණා. මට සීරිමක්වත් නෑ. මං ඉක්මනට බැලුවා අම්මට හා සහෝදරියන්ට කොහොම ද? කියලා.ඒ අයත් වෙඩි වැදුණ බව දන්නෙ ඒ වෙලාවෙ. අම්මා මුකුත්ම කීවෙ නෑ. අපව රැගෙන ගියා ඒ නිලධරයන් කුරුඳුවත්ත පොලීසියට. කුරුඳුවත්ත පොලීසිය්යෙ දී රත්නපුරේ ඉන්නා තාත්තට මේ ගැන දුරකථනයෙන් කීවා. තාත්තා මෙහි එන විට රාත්‍රී 1 - 2 වුණා. එතකොටත් අපි පොලීසියේ. කොහොමහරි තාත්තා අපව ගලවාගෙන ගෙදර ගෙනැවිත් දැම්මා. තාත්තවත් අම්මාවත් මේ කරදරය ගැන මුකුත්ම කතා කළේ නෑ. මෙච්චර දෙයක් වෙලත්. පුතාගෙ ආසාවනෙ කියලා හිතුවද දන්නෙ නෑ.දැන් මේ සිද්ධිය වෙන්නෙ බ්‍රහස්පතින්දානෙ. හෙට සිකුරාදා ජනපි‍්‍රය නළු විකට ශිල්පී නිහාල් සිල්වා වැල්වත්තේදි පොලිස් වෙඩි පහරින් මිය යනවා.මේක සිද්ධ වුණාම තමයි අම්මයි තාත්තයි දෙන්නම මට දොස් කියන්ඩ පටන් ගත්තෙ.දැක්කද පුතා, අපි බේරුණේ නූලෙන්. අර නළුවට වෙඩි වැදුණා. තව ඩිංගෙන් අපටත්... අම්මා එහෙම කීවා මතකයි. ඊළඟට ඉරිදා මේ තරගය. ඒකෙදි 5 වැනි ස්ථානය ලැබුණේ මට. අම්මා මේ ගැන වුණත් වැඩිමනත් කතා කළේ නෑ. අල්පේච්ඡ හැඟීම් තිබෙන ජීවිතයක්.අම්මා ගෙදරදි හරියටම අවුරුදු චාරිත්‍ර කළ කෙනෙක්. ඒත් 2000 පමණ සිට අද වන තෙක් මට ගෙදරක ඒ චාරිත්‍ර කරන්ඩ ලැබුණේ නෑ. ඒ රුහුණු කතරගම බස්නායක නිලමේ තනතුරේ සිට අද දළදා මාලිගාවේ දියවඩන නිලමේ තනතුර දක්වා ඒ අවස්ථාවේ අපට කරන්ඩ චාරිත්‍ර වාරිත්‍ර තිබෙන නිසා. අම්මා ඒ ගැන කීවෙ කොහේහරි කමක් නෑ පුතේ චාරිත්‍ර ටික කරන්ඩ කියලයි.මං උසස් පෙළ වාණිජ අංශයෙන් සමත් වුණේ ජාතික විශ්ව විද්‍යාලයයකට යන්ඩ පුළුවන් ලකුණු මට්ටමක නොවේ. (92 දී) බී එකයි සී 3 යි මට ලැබුණේ. තේරුණේ බෙලිහුල්ඔය ප්‍රාදේශීය විශ්ව විද්‍යාලයයට. පසු කාලයක තමයි ඒක ජාතික තලයට එන්නේ. මං ප්‍රාදේශීය විශ්ව විද්‍යාලයයට යන්න අකමැති වුණා. ඊළඟට තාත්තා මැණික් ව්‍යාපාර ආදිය කළ නිසා එතුමා කල්පනා කළා මාව රට යවන්න. මැණික් විද්‍යාව හදාරන්නයි සූදානම් වුණේ.ඒත් එංගලන්තයට යන්ඩ ‘වීසා’ ප්‍රතික්ෂේප වුණා. අම්මා කීවා පුතේ කම්පා වෙන්ඩ එපා. මෙහෙ මොනවා හරි කරලා නැඟිටිමු කියලා.මං එකම දේශපාලනඥයෙක් විතරයි එතකොට දැන හිටියේ. ඒ වත්මන් ජනාධිපති එවක කම්කරු ඇමැති මහින්ද රාජපක්ෂ මැතිතුමා. එතුමා උදව් කළත් ඒ අවස්ථාව අහිමි වුණා.මං තාත්තට කීවා ඒ වියදම් කරන සල්ලි මට දෙන්න. මං මෙහෙ මොනවා හරි කරන්නම් කියලා. අම්මගෙත් කැමැත්ත ලැබුණා.මං 94 දි තාත්තා දුන් මුදලින් බුල්ඩෝසරයක් මිලදී ගත්තා. ඒකෙන් දැන් මං මුදල් හරි හම්බ කරනවා. අම්මා මුදල් හම්බ කිරීමට යොමු වීම ගැන එතරම් කැමැත්තක් තිබුණේ නෑ. සල්ලි පොදි ගහ ගැනීම නොවේ වැඩේ. රටට දැයට සමයට යමක් කරන්න. ඇය නිතරම කී වචන.මේ වචන ඔස්සේ මාත් හිතන්න පටන් ගත්තා. මේ කාලය වෙනකොට අප සියලු දෙනා රත්නපුරේ එක තැනක ඉන්නෙ. 1999 විතර කාලේ සබරගමුවෙ බස්නායක නිලමෙ තනතුරට පත්වුණාම අම්මා හරියට සතුටු වුණා. කොහොමත් අම්මා සෝවාන් ඵලයට පත්ව තිබෙන සමන් දෙවියන් බැතියෙන් අදහන කෙනෙක්. ඊළඟට නැවත කතරගමට ගිහින් බස්නායක නිලමෙ තනතුරේ හිටියා.අම්මා මේ කටයුතු ගැන නම් හරිම කැමැතියි. 96 විතර වෙනකොට අම්මා සියලු කටයුතුවලින් නිදහස්. අක්කා නංගි දෙන්නත් මා හිතන්නේ බන්දලා ඉවරයි. ඊට පස්සෙ ඇයට අවශ්‍ය වුණේ තමන්ගේ ප්‍රාර්ථනාව ලෝකෝත්තර ජීවිතය සාර්ථක කරගන්න.ඇය මගෙන් ඉල්ලා සිටියා පල්ලෙකැලේ භාවනා මධ්‍යස්ථානය වෙත ගිහින් භාවනා කරන්න අවස්ථාව සලසා දෙන්න කියලා. ඒ අනුව මං ඒ හැම වතාවකම ඇය වාහනයෙන් රැගෙන ගියා. ඊට පස්සෙ ටික කලකින් ඇය කීවා පුතේ, මට ඒකෙ භාවනා කුටියක් හදා දෙන්න කියලා. මං ඒකත් කරලා දුන්නා. ඊළඟට තවත් කාලයක් ගියාමයි ඇය අපට කියන්නෙ පුතේ, මං දරුවන්ටත් සැමියටත් අවශ්‍ය දේවල් කළා. මට සිල් මාතාවක් වෙන්න අවශ්‍යයි කියලා. අප සියලු දෙනා (තාත්තා හැර) අම්මා පැවිදි වූ උත්සවයට සහභාගි වුණා.එදා කහවතින් බැබැළි බැබැළි අම්මා එන විට මට තේරුණා දැන් ඉතින් නම් අම්මා මට මේ ආත්මෙදි නැති වුණා කියලා. මට මුල් වරට විශාල පාළුවක් ඇතිවුණා. අම්මා මගෙන් වෙන්වුණා නේද? කියලා හිතුණා. මං ඒ හැඟීම තුනී කරගන්ඩ බැලුවා. අක්කටත් නංගිටත් එහෙම වෙන්ඩ ඇති කියලා හිතුවා.අම්මා කතරගමට ඉඳහිට ආවෙ මාව බලන්ඩ නොවේ. කිරි වෙහෙර වඳින්ඩ. පැය ගණනක් එතැන භාවනා කරලා ඒ පින් කතරගම දෙවියන්ටත් අනුමෝදන් කළා මිසක් දේවාලය වැඳීම ඇගේ ප්‍රාර්ථනය වුණේ නෑ. මට නුවර මාලිගාවේ දියවඩන නිලමේ වෙන්න ආසාවක් ඇති කළේ තාත්තා. අම්මා ගිය මාර්ගයටම අනුව හොඳ පින්කම් රැසක් කරගන්න පුළුවන් නිසා මාත් ඒ අනුවම ගියා. මගෙ අම්මා නුවර පෙරහර බලන්ඩ දළදා වඳින්ඩ නිතර ආවෙ ගියෙ නෑ.පෙරහර දවස්වලට ඉඳහිටලා ඇවිත් තියෙනවා. ඒත් ඒ එන්නෙ මාව බලන්න නොවෙයි. නිලමේ තරගයේදී ඇය කැමැත්තෙන්ම මගේ පුතා කියලා සී. ඩී. පටයකට ප්‍රකාශයක් කළා. ඒක අම්මා කැමැත්තෙන් කළේ. (2005 දී) මං දියවඩන නිලමේ වුණා කියලා ඇයට ආඩම්බරයක් තිබුණේ නෑ. ඇය නිවුණු සැනසුණු හිතින් පුතා, ඔය මාර්ගය හොඳයි කීවා. මං කසාද බඳින වෙලාවෙ මෙහෙණි වහන්සේ නමක් හෝටලයට කැඳවන්න බැරි හින්දා අම්මා හමුවෙන්න වෙනම කටයුතු කළා. අවසර ගන්ඩ ගියාමත් ඇය කතා කළේ ධර්මය ගැන විතරයි.ඇය බණ කියන බොහෝ පිරිස අතර මාත් එක්කෙනෙක් විතරයි. මේ ළඟදි ඇයගේ බඩවැලේ තුවාල ඇතිවෙලා හර්ණියා තත්ත්වයකට ආවා. ඔපරේෂන් එකක් පවා කළා. කොළඹ ජාතික රෝහලේ දොස්තර මහාචාර්ය නන්දදේව මගේ අක්කගෙ මහත්තයාගෙ අයියා. ඒ නිසා ඒ කටයුතු පහසු වුණා.ඔපරේෂන් එකට ඉස්සෙල්ලා ඇය ටික කලක් අසාධ්‍ය තත්ත්වයට වැටුණා. එහෙම වෙලත් ඇය අපෙන් උදව් පැතුවෙ නෑ. අප දුවලා පැනලා උදව් කළා. මා හිතන්නේ ඇය මරණය ගැන එතරම් බියක් නෑ. ජීවිතය හා බණ දහම් තේරුම් ගත් කෙනෙක් විදියට. රත්නපුරේ අශෝකා අසපුවෙ මගෙ අම්මා අදත් ඉන්නවා. මං මොන තරම් රාජකාරිවලට රත්නපුරේ ගියත් එක විරාමයක් සමහර විට මට අම්මා බලන්ඩ හොයා ගන්ඩ බෑ කීවොත් ඔබ පුදුම වේවි.එහෙම ගියත් අම්මට මං තවත් උපාසක මහත්තයෙක් විතරයි. අම්මා සියලුම බැඳීම් වලින් නිදහස් වෙලා. අපටත් ඒක පුරුදු වෙන්ඩ කියන්නෙ. මගෙ අම්මා සංසාරෙන් එතෙර වෙන්ඩ ගන්නා මහන්සියට මාත් අත්වැලක් විය යුතුයි. සිසු පරපුරක් හැදු, තම දරුවන්ට ද යුතුකම් ඉටු කළ එමතු ද නොව සැමියාටත් යුතුකම් වගකීම් ඉටුකළ ඒ සිල් මාතාව මේ සසර ගමන නවතා ගන්නට ගන්නා වැර වෑයමට අප පිටුපාන්නේ මන්ද?උපාලි සමරසිංහඡායා - ගාමිණි රණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=as1107103</link>
    <topic>නෙළුම් විල</topic>
    <author/>
    <content>නෙළුම් විලහතර වටින් කළු කරගෙන ආවේ ය.ගුණසිංහ හෙට්ටිආරච්චිසිඟිති මුනුබුරා ද සමඟ ඕවිටේ ලියදිවල වතුර බඳින්නට ගිය සිමියානු මුදලාලි ගිය පයින් ම ආපසු හැරුණේ මුනුබුරා තෙමෙති’ යි බියට ය. ඇස් පියාගෙන වුව ද නියර දිගේ දිව යෑමේ හුරුවක් මුදලාලිට ඇතත් පාසල් නිවාඩුවට නගරයේ සිට ගමට ඇරලන ලද සිඟිත්තා වැස්සෙන් නොතෙමෙන්නට තුරුලු කරගෙන ම මුදලාලි පියවර මැන්නේ සීරුමාරුවට ය.සිමියානු මුදලාලි මහ ලොකුවට ඉගෙන ගත් කෙනෙක් නොවේ. එහෙත් බෝතලේ ඩී.ඇස්. වලව්වේ පවා ඔහු පිළිගැනුණේ ඔහු සතු සහජ බුද්ධිය නිසා ය.සිමියානු ගොවි මහත්තයා සිමියානු මුදලාලි වූයේ ගමේ කොන්ටෙ‍්‍රීල් කඩේ හිමිකරු ඔහු වූ නිසා ය. ඉහළ බෝතලය, පහළ බෝතලය, පොළොන්ඕවිට, හිස්වැලිකන්ද, සුදුකන්ද, කීනදෙණිය ආදී අහල ගම් හතකට වූයේ මේ කඩය පමණි. ලුණු ඇටයේ සිට චීත්ත රෙද්ද දක්වා සියලු ගැමි අවශ්‍යතා මින් පිරිමැසිණ.කඩපිළේ කෙළවර පින් තාලියක් විය. ඒ; දුරු කතර ගෙවා මග යන එන්නවුන් ගේ පවස නිවනු පිණිස ය. මුදලාලි කන්නට ලෑස්ති වෙන වේලාවේ කඩපිළේ සිටින්නකුට හෝ පාරේ යන්නකුට බත් ටිකක් කන්නට අඬ ගැසීම මුදලාලි හාමිනේ ගේ සිරිත වූයේ ඉන් තම සැමියා අපමණ සතුටක් ලබන බව දන්නා හෙයිනි.වහල තෙක් උසට ගොඩ ගසා ඇති හාල්, පිටි, සිනි, ගෝනි පේළිවල ඇති නොපෙනෙන සුන්දරත්වයක් දුටු සිඟිති මුනුබුරා ඒ මත ඉහළ - පහළ ගියේ මී පැටවකු ලෙසිනි. ඊට යාබද සුවිසල් වී පෙට්ටියට නැගීම ඔහුට සෙල්ලමකි. එය නතර වන්නේ මුදලාලි හාමිනේ අතින් කන මිරුකුණු විට ය.මුනුබුරා දඟකාර ය. දේහ ලක්ෂණ විද්‍යාවත්, නක්ෂත්‍රයත් පිළිබඳ යම් පමණ දැනුමක් තිබුණු මුදලාලි දිනක් සිය දියණිය ඇමතුවේ ය.“දුවේ, මූ නරකට ගියොත් අන්තිම නරක් වෙනව. හොඳට ගියොත් අන්තිම හොඳ වෙනව, දැනටමත් නාහෙට අහන්නැති එකේ ඉස්කෝලෙ නිවාඩුවට බෝතලේ එවපං!”ඉතින්, සිමියානු මුදලාලි මුනුබුරා ද පපුව යට සඟවාගෙන වෙල් එළිය තරණය කර රේල් පාරට ගොඩ වනවිටම වැස්ස තද කළේ ය.මුනුබුරා ද මුදලාලිගෙන් මිදී රේල් පාර දිගේ දුවන්නට වූයේ ය. දිව යන පුංචි මුනුබුරා ගේ පයේ ගැටී මොකක්දෝ විසිවනු මුදලාලි දුටුවේ ය. දෙකට නැමී, එය අහුලා ඉනේ ගසා ගත් මුදලාලි යළිත් පය ඉක්මන් කළේ ය.වැස්ස තවත් වැඩි විය. මුනුබුරා අල්ලා ගත් මුදලාලි තම සිරුරෙන් ඔහු මුවා කර ගනිමින් අසල තිබූ සංඥා පාලක කුටිය වෙත දිව ගියේ ය.“ආ මේ මුදලාලිනේ, අප්පේ හොඳටෝම තෙත බරි වෙලා. එන්ඩ! එන්ඩ! නියාමක තැන. මුදලාලි සහ මුනුබුරා එහි වැද්ද ගත්තේ වැඩිහිටියා කෙරේ ඇති ගෞරවය නිසා ය.වැස්ස තූරල් විය. මුදලාලි මුනුබුරාත් සමඟ කඩයට ගොඩ වන විට අඳුර ඇතිරෙමින් තිබිණි. මග බලාගෙන සිටි හාමිනේ වහා මුනුබුරා පිස දමන්නට වූවා ය.මුදලාලි මුලදී ඉනේ ගසාගෙන, පසුව මේස් බැනියම ඇතුළේ ලාගෙන සිටි අර මොකක්දෝ එක එළියට ගෙන වේළෙන්නට බොයිලේරු බඳ මත රැඳෙව්වේ ය. එය පොතකි. තෙමී පිටු ඇලී ගොසිනි. එතැන් සිට ඔහු කඩේ වැඩ, කොප්පරා මැස්සේ වැඩ, කුඹුරු වතුපිටි වැඩ, බණ භාවනා වැඩ ඈ සියල්ල මැද්දේ පොතේ පිටු එකින් එක බොයිලේරු කඳ මත තබා රත් කරන්නට වූයේ ය.අත්තා අහුලාගෙන විත් පිටුවෙන් පිටුව වේළෙන්නේ කුමක් දැයි දැන ගැනීමට මුනුබුරා තුළ වූයේ කුතුහලයකි. එහෙත් අත්තාගේ දෙයකට අත ගැසීමට ඔහු බිය විය. ඒ තබා කඩේ වීදුරු අල්මාරියේ විකිණීමට තබා ඇති වණ්ඩු, හැලප, කිඹුල් බනිස්, රුලං, මස්කට්, තල ගුළි ආදියට අතක් තියන්නටවත් මුනුබුරා එඩිතර නොවී ය. ‘එපා’ යි නොකීම ද අත්තා ගේ පෞරුෂය නිසා ම මුනුබුරා නික්මී සිටියේ ය.මුනුබුරා ආසාවට වීදුරු අල්මාරියේ අගුළ කැරකුව ද ඊට අත නොදාන බව මුදලාලි ද දැන සිටියේ ය. සවස තේ වේලාවේ මුදලාලි ඉන් යමක් ගෙන හාමිනේට දෙන්නේ මුනුබුරාට කන්නට දෙනු පිණිස ය.දින කිහිපයකට පසු පොත වේළා ගැනීමේ කටයුත්ත අවසන් විය. කඩේට වැඩි සෙනඟක් නොඑන මද්දහනේ මුදලාලි සිය අත් මැසිම මේසය මත තබා සිමෙන්ති කොළයක් ද ගෙන හිඳ ගත්තේ ය.සිමෙන්ති කොළය හොඳින් දිග හැරි හෝ එහි රැලි මැකෙන පරිදි හොඳින් පිරිමැද්දේ ය. අනතුරු ව පොතේ ප්‍රමාණයට කොටසක් කපාගෙන ඉතිරිය පසෙක තැබුවේ ය. සිමෙන්ති කොළය පොතේ පිටකවරය ලෙස තැබූ මුදලාලි ඒ මත පොත දිග හැර ගැළවී ගිය පිටු සියල්ල ඒ පිළිවෙළක් කර අත් මැසිමෙන් ‘කර කර’ ගා මැස්මක් ගැහුවේ ය. මැසිමෙන් පොත මුදා එය පෙරළා බැලූ මුදලාලි කුතුහලයෙන් බලා සිටින මුනුබුරා වෙත හැරී හිනාවක් පෑවේ ය.“කොලුවො මෙහෙ වරෙං! ඉඳා මේ පොත පාඩම් කරපං!”පොත අතට ගත්තු හැටියේ ම මුනුබුරා ආච්චි අම්මා සොයා දිව ගියේ ය. ඇය කුස්සියේ හිරමනය මත හිඳ සිටියා ය.“ඊ...රී ඊ... තණමේ .... ඊරී... බිම සී...රී”මුනුබුරා අකුරු ගැට ගසමින් මහ හඬින් පොත කියවන්නට වූයේ ය. මුදලාලි ඒ හඬට සවන් දෙමින් කඩේ ඉදිරිපස තැඹිලි වැටියේ මෝරන ඇට්ටිවලු දෙස බලා සිනාසුණේ ය.මහත්වරුනි, මෙය ප්‍රබන්ධයක් නොවේ. මා සැමියා සිය ළමා විය පිළිබඳව කරන ලද අතීතාවර්ජනයකි. මා සිත තදින් පැහැර ගත් කොටසකි.මා කිසි කලෙක සිමියානු අත්තා දැක නැත. එහෙත් ඔහු පිළිබඳව අසන ලද මේ කතාව ඔස්සේ මා සිත ඔහු කෙරේ බැඳී ඇත.ඒ අනුව මා නිගමන කිහිපයකට බැස තිබේ.සිය මුනුබුරාට පොත් කරත්තයක් ගෙනැවිත් දීමේ වත්කමක් අත්තා සතු වුවත් ඔහු පොතක ඇති වටිනාකම, ගෞරවනීය බව, එය සුරැකිය යුතු වස්තුවක්ය යන බව මුනුබුරාට පසක් කළේ ආදර්ශයෙනි. බඩට අල්ලන තුරු කඩචෝරු කෑමට දීමේ හැකියාව අත්තාට තිබිණි. එහෙත් ඔහු හික්මුණු ආහාර රටාවකට මුනුබුරා යොමු කළේ ය. දඟයන් සොබා දහමට කිට්ටු කිරීමෙන් නිවුණු සංවේදී මිනිසුන් කිරීමට හැකි බව අත්තා අධ්‍යාපනයෙන් නො ව, සහජ බුද්ධියෙන් අවබෝධ කරගෙන තිබිණ.ඔහු කුඹුරට ගියේ ද හරක් බැඳීමට ගියේ ද, කොප්පරා මඩුවේ කටයුතු කළේ ද, වතුපිටිවල ඇවිද්දේ ද බක්කි කරත්තයේ ගියේ ද මුනුබුරා සමඟිනි. වත්මන් බොහොමයක් මාපියන්ට කොතෙක් ධනය ඉපයුව ද ඇති වීමක් නැත්තේ අත්තා මගේ සැමියාට කියාදුන් පාඩම් ඔවුන්ට ඉගෙනීමට බැරි වී ඇති හෙයිනි.අද බොහොමයක් මාපියන් සිතනු යේ තම දරුවනට අසීමිත ලෙස ආහාර දීම, ඇඳුම් පැලඳුම් රැගෙන දීම, පොත පත දීම, උපකාරක පන්තිවලට තොරක් නැතිව වියදම් කිරීම ආදිය දරු සෙනෙහසේ සංකේත හැටියට ය.එහෙත් තමන් ඔවුනට කර ඇත්තේ ලොකු අනාදරයක් බව පසක් වනවිට දරුවන් කෑදර, නොහික්මුණු, නාස්තිකාරයන් වී හමාර ය.ඩුබායි නුවර සර්වෝදී රත්නසූරිය මහත්මිය විසින් යොමු කරන ලද ලිපියක් ඇසුරිනි.නෙළුම් විල,සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=as1107104</link>
    <topic>Tree Top Walk</topic>
    <author/>
    <content>Tree Top Walkමම පැසිපික් සාගරයේ සිට ඉන්දියන් සාගරය තෙක් පැය හතරක ගුවන් ගමනක යෙදී සිටිමි. ඕස්ට්‍රේලියානු මහද්වීපයේ නැඟෙනහිර සාගරය පැසිපික් වන අතර එහි බටහිරින් ඇත්තේ ඉන්දියන් සාගරයයි. මා මෙල්බන් නුවර සිට පර්ත් නගරය දක්වා ගුවන් ගත වී සිටී.මෙය රට අභ්‍යන්තරික ගුවන් ගමනක් වුවත් මහද්වීපයක දෙකොන තරණය කරන සංචාරයක් වීමෙන් මට දේශාංශ 36ක් හරහා ගමන්ගත වන්නට සිදු වී ඇත. එහෙයින් මෙල්බන් නුවරට වඩා පර්ත් නගරයට පැය දෙකක වෙනස් කමක් ද සටහන් වී තිබේ.චිලී රටේ ගිනිකන්දක් පිපිරී යෑමෙන් වායුගෝලයට ගලා ගිය අළු දුමාරය පෙරේදා (2011/06/22) වන විට මෙල්බන් ආකාසය ද වසා පැතුරිණි. එහෙයින් මෙල්බන්, සිඩ්නි සහ කැන්බරා ආදී ගුවන් තොටුපළ වසා දමන්නට අධිකාරීත්වයට සිදුවිය.මෙල්බන් Art Galler අබියසදීඒ වන විට මා සිටියේ කැන්බරා නගරයේ ය. කැන්බරා සිට මෙල්බන් දක්වා නියම වී තිබූ ගුවන් ගමන හදිසියේ ම නවතා දමන්නට සිදුවිය. මගේ සැලසුම් සියල්ල චිලී අළු දුමාරයෙන් වැසී යන්නට පෙර කැන්බරා ශ්‍රී ලාංකික මිතුරෝ ක්‍රියාත්මක වූහ. චන්ද්‍රසිරි පෙරේරා සහ ටෙරන්ස් ද සිල්වා යන මා මිතුරෝ කි.මී. 660ක් දුර ගෙවා වාහනයකින් අප මෙල්බන් වෙත ඇරලවූහ. පැයක ගුවන් කාලය පැය 8ක ගොඩබිම් කාලයක් බවට පත්විය.මට සිදුවූයේ පාඩුවක් නොව ලාභයකි. මහ පොළොව තරණය කළ මගේ සංචාරක සිත අලුත් දැනුමින් පිරීගිය කල මා ලබන ආත්ම ලාභය සුවපහසු ගුවන් යානයකට කෙසේවත් ලබාදිය නො හැක.මම ඕස්ට්‍රේලියාව පුරා ම ගුවනින් සංචාරය කර තිබුණ ද මහා පොළොවෙන් ගමන් කළ අත්දැකීම තරම් ඒවා උණුසුම් නැත. වරක් මම සිඩ්නි නුවර සිට බ්‍රිස්බේන් නම් වඩාත් උතුරු නගරය දක්වා ද රථයෙන් ගමන් කළෙමි. තවත් වරෙක සිඩ්නි සිට කැන්බරා දක්වා ගමන් කළේ ඒ දිනවල ඕස්ට්‍රේලියාවේ වාසය කළ සෝමරත්න දිසානායක මිතුරා සමඟ ය.ඒ ගමන පුරා ඔහු මට තමා නිර්මාණය කරන්නට සූදානමින් සිටි ‘සරෝජා’ නම් චිත්‍රපටය පිළිබඳ බොහෝ තොරතුරු දැනුම් දුන්නේ ඔහු ඒ චිත්‍රපටයේ ප්‍රධාන චරිතය සඳහා මා තෝරාගෙන සිටි නිසාය. නමුත් මට ‘සරෝජා’ චිත්‍රපටයට සම්මාදම් වීමේ භාග්‍යය නො ලැබුණේ මා යෙදී සිටි වෙනත් නිර්මාණ කටයුත්තක් සමඟ එහි දින පටලැවී තිබූ නිසාය.මා සිඩ්නි සහ මෙල්බන් අතර මහ පොළොව ද පැය 10ක තරම් දිගු සංචාරයකින් ගෙවා දැමුවේ ලංකාවේ ප්‍රකට චිත්‍රපට නළු නිළියන් 30ක් සමඟ විශාල අධි සුඛෝපභෝගී බස් රථයක සතුට බෙදාගනිමින් ය. කිත්සිරි කරුණාරත්න නම් ඕස්ට්‍රේලියාවේ ජීවත්වන අප මිතුරා වරක් සිඩ්නි ඔපෙරා හවුස් හී ‘රිදී රැයක්’ ප්‍රසංගය සංවිධානය කළේ ය. ලංකාවේ නළු නිළියන් ඇතුළු තාක්ෂණ ශිල්පීන් 40ක් පමණ පිරිසක් ඕස්ට්‍රේලියාව සංචාරය කිරීම කිත්සිරි කරුණාරත්නගේ විශ්වකර්ම සංවිධානයකි.ඊට පෙර මා සිඩ්නි නුවර පැමිණි වතාවක කිත්සිරිගේ ම අනුග්‍රහයෙන් මට ඔපෙරා හවුස් හී නාට්‍ය කීපයක්, බැලේ නර්තනයක් සහ ඔපෙරාවක් දැකගැනීමේ භාග්‍ය ලැබී තිබුණි. එදා මා ඒ අති නූතන, දියුණු ප්‍රේක්ෂකාගාරයේ හිඳගෙන සෝචනීය සිතුවිල්ලක් ගත්තෙමි. “අනේ මමත් ලංකාවේ නාට්‍ය කාරයෙක් !” මට මේ ආත්ම භවයේ දී නම් මේ සා දියුණු වේදිකාවක දෙපා දරා නිර්මාණයක යෙදෙන්නට හැකි නොවනු ඇත.අප ලංකාවේ නාට්‍යකරුවන් මොනතරම් අඩු ලුහුඬුතා මැද තම නිර්මාණ කටයුතු පවත්වාගෙන යන්නේ ද? අප රඟපෑ හොඳ ම රඟහල කොළඹ “ලයනල් වෙන්ඩ්ට්” රඟහලයි. නමුත් මා ලෝකයේ නාට්‍ය නරඹා තිබූ උත්තම රඟහලවල් ලයනල් වෙන්ඩ්ට් රඟහලට වඩා කොයිතරම් දියුණු ඒවා ද? එංගලන්තයේ පැලස් තියටරය, රෝමයේ නැෂනල් තියටරය, සහ මිලානෝ රඟහල, ලෙබනනයේ කරකල්ලා තියටරය, ඇතෑන්ස් හී ඇරීනාව, ජපානයේ ජාතික කබුකි රඟහල සහ ඕස්ට්‍රේලියාවේ සිඩ්නි ඔපෙරා හවුස් රඟහල ඒ අතර ප්‍රධාන වේ.මා ලංකාවේදී රඟ පෑ මරාසාද්, ධවල භීෂණ, අත්, ලෝමහංස, තාරාවෝ ඉගිළෙති, මධුර ජවනිකා වැනි වේදිකා නාට්‍යයක් මට මේ සා දියුණු අන්තර්ජාතික රඟහලක රඟපාන්ට කවදා ලැබේදෝ කියා සිතුවිල්ලෙන් සිටිය දී කිත්සිරි කරුණාරත්න, සිඩ්නි ඔපෙරා හවුස් රඟහලට ‘රිදී රැයක්’ පවත්වන්නට ආරාධනා කළේ ය. “මරා” හිස දරා ගත් මා ඔපෙරා හවුස් ප්‍රධාන වේදිකාවේදී සංගීතා සමඟ “කොළ කඩ කඩ බොරුවට” දුන්නෙමි.මෙවර මගේ සංචාරයේදී මා මෙල්බන් Art Gallery රඟහල නරඹන්නට ගියෙමි. තනියෙන් සංචාරය කිරීමේදී මා ලබන බොහෝ වාසි පවුල් පිටින් සංචාරය කිරීමේදී නො ලැබී යයි. මෙල්බන්Art Gallery  යේ නාට්‍යයක් නැරඹීමේ දොළදුක මට කොතෙක් උග්‍රව වැදී තිබුණ ද අති විශාල මිලකින් යුතු නාට්‍ය ටිකට් පත් පහක් මිලදී ගැනීම කිසිවෙකුටවත් කළ නොහැක. මේ රඟහලේ රතු කාපට් යෙදූ ස්වර්ණ කොරිඩෝවල නාට්‍ය ලෝලී භූෂුවා ප්‍රේක්ෂකයෝ පිරී ඉතිරී සිටිති. ඕස්ට්‍රේලියානු ඩොලර් 150ක් පමණ වූ ටිකට් පත් ඔවුන්ගේ අත්වල මිටි මෙළවී තිබේ. ඩොලර් 150ක් යනු අපේ රටේ රුපියල් 18,000ක් පමණ වනු ඇත.මෙල්බන් නුවර නූතන තාක්ෂණයෙන් දියුණු කරන ලද අධි සුඛෝපභෝගී ට්ත්‍රපට ශාලාවක ටිකට් පතක් ඩොලර් 15ත් 20ත් අතර වන විට නාට්‍ය රඟහලක දර්ශන මිල ඩොලර් 150ක් දක්වා මිල ඉහළ යෑමෙන් මේ කලාංග දෙකෙහි ප්‍රායෝගික සමාජ වටිනාකම් පිළිබඳ අපට හොඳ තක්සේරුවක් ලබා ගත හැක. අපි මෙල්බන් Art Gallery  ඉදිරිපිට ඇති Crown Casino  ගොඩනැඟිල්ලේVillage Cinema ශාලාවෙන් ’X mena’ නම් නූතන චිත්‍රපටය නැරඹුවෙමු.මා සහිත ගුවන් යානය මෙතෙක් පැමිණියේ සාගරයට උඩින් ය. මට කවුළුවෙන් පෙනෙන්නේ ඇන්ටාටිකාව දක්වා වූ දක්ෂිණ මහා පැසිපික් සාගරයේ උඩ ගුවන් වලා ක්ෂතිජයයි. පැය හතරක කම්මැලිකම ගෙවා දැමීම සඳහා මා සංචාරක සටහන ලිවීමේ කාර්යයට යොමුවී සිටියෙමි. අලුයමින් අවදි වී බටහිර බලා පියාසර කරන අප ගුවන් යානයට පිටුපසින් පැසිපික් සාගරයේ අනන්ත සිතිජ වලා දීප්තිමත් කරවමින් සූර්යෝදය සිදුවෙයි. උඩුගුවනේ ඇදී යන ටයිගර් එයාර්වේස් ගුවන් යානය දැන් යළිත් ගොඩබිම් ප්‍රදේශයට ඇතුළු වනු මට පෙනේ. දැන් අප ගමන් කරන්නේ අති විශාල ලෙස පැතිරුණු ඝන වනාන්තරයකට උඩින් ය. ගස් උඩින් ඇවිදීමමීට වසර 200කට ප්‍රථම ඕස්ට්‍රේලියාව වනාහී අතිවිශාල මුඩු බිමකි. එහි මධ්‍ය මණ්ඩලය ශුෂ්ක කාන්තාරයයි. මරේ ගංගාව, ඩාලිං ගංගාව සහ යාර ගංගාව නිසා පිටාර තැනි ඇති වූ සශ්‍රීක ඩෙල්ටාවන්හී ගෝත්‍රික ආදිවාසීහු ඉතා නො දියුණු ප්‍රාථමික මානව ගහනයකින් ජනාවාස වී සිටියහ. පෘතුගීසි සහ ලන්දේසි නෞකා මේ මහාද්වීපය සොයාගෙන තිබුණ ද ඔවුන් මුඩු බිම් අස්වැද්දූ කෘෂිකාර්මික තාක්ෂණය ප්‍රගුණ නොකොට සිටි නිසා ඔවුන්ට මේ භූමිය විෂය නො වූවද 1788 වර්ෂයේ පැමිණි කැප්ටන් තෝමස් කුක් ගේ නෞකාවට ජයග්‍රහණය හිමිවුණි. ඉංග්‍රීසින්ට හමු වූ පැසිපික් දූපත් අතරසිටි මුල් පදිංචිකාර මෞරි ගෝත්‍රවලට වඩා ඉතා අහිංසකව සිටි ඇබොරිජින් වරුන් දුර විදින දුන්න ඊතලය වැනි ආයුධවත් භාවිතා නො කළ හේතුවෙන් සතුන් දඩයම් කළ ලෙසින් ගෝත්‍රිකයින් වැනසූ ඉංග්‍රීසීහු ඉතා ලෙහෙසියෙන් මේ භූමියේ උරුමය තමන් සතු කර ගත්හ. ආදිවාසීන් බුරුතු පිටින් ඝාතනය කළ ඔවුහු ඕස්ටේලියාවේ සරුබිම් වගාකොට එකතු කර ගත් ධන ධාන්‍ය බටහිරට විකුණා ඕස්ට්‍රේලියාව දියුණු රාජ්‍යයක් බවට පත් කළහ. තවදුරටත් එය සිදුවෙමින් පවතියි. අහස් යානාවේ කවුළුවෙන් මා දකින අති විශාල වනාන්තරය ද නුදුරු අනාගතෙය් දී සරුසාර ජනාවාස කෘෂි ප්‍රදේශ බවට පත්වනු සිකුරුයි.වනාන්තරයට ඉහළින් පියාසර කරද්දී මගේ මතකය මෙල්බන් සංචාරයේ එක් සොඳුරු මතකයක් වෙත ඇදී යයි. මම මෙල්බන් සිට දකුණු වෙරළ දිගේ බටහිර දෙසට අපූරු ගමනක් ගියෙමි. Great Ocean Road ප්‍රදේශයේ ඇති රූස්ස වැසි වනාන්තරය වෙත අප කැඳවා ගිය ගාමිණී චන්ද්‍රසේකර මහතා සහ ඔහු පුත් දුෂාල චන්ද්‍රසේකර තරුණයා Tree Top Walk  නම් සංචාර විශ්ම අත්දැකීම් අප වෙත ගෙනැත් දුනි.මේ වැසි වනාන්තරය සදාහරිතය. ලංකාවේ සිංහරාජ වැසි වනාන්තරයේ හොඳින් ඇවිද ඇති මට මේ වෙනස හොඳින් දැනේ.වැසිවන්නාතරවල ගස් ඉතා සෘජු සහ උස් වූ වෘක්ෂලතා ය. “වෘක්ෂලතා” කියූව ද එහි ඇත්තේ මීටර 60ක් 70ක් උස “වෘක්ෂ” මිස ලංකාවේදී මෙන් ඒ මුදුන් යා කරන “ලතාවන්” මෙහි හමු නොවෙයි. බේදුරු හා පෙඳපාසිවලින් ගැවසීගත් ෆයින් ගස් සහ අළු පැහැති පොත්ත සහිත තනි කෙළින් උස් වූ ගස්වල කඳ හතර දෙනකුටවත් බදාගත නොහැකි තරම් පළලකින් යුක්ත වේ. මේ වනාන්තරවල යටි රෝපණයේ වන බූටෑවන් නැත. රුප්පා මත හිරුඑළිය පතිත නො වන්නේ තුරුහිස් ඉතා උසින් පිහිටා ඇති නිසා ය. වදුලු භීරම සහිත යටි රෝපනයේ ඇවිද යා හැකි ය.එහෙත් ඕස්ට්‍රේලියාවේ සංචාරක ක්‍රමවේදය සකස් වී ඇත්තේ නරඹන්නන් මේ උස් තුරු මුදුන්වලටත් වඩා ඉහළින් ඇවිද්දවීමේ ත්‍රාසය නිර්මාණය කරමින්ය. වනාන්තරය තුළ අටවා ඇති අති විශාල යකඩ දොඹකර බඳු පාලම් සහ පඩිපෙල් මතින් ඇවිද යන සංචාරකයෝ වනාන්තර මුදුන් වලට වඩා ඉහළින් ගොස් වන සිරස නරඹති. හෙලිකොප්ටරයකින් වනාන්තරය තරණය කරනවා බඳු හැඟීමකින් සංචාරකයෝ මේ පාලම් දිගේ ඇවිද ගොස් උඩුකුරු කෝණයෙන් වනාන්තරය දැක ගැනීමේ භාග්‍යය ලබාගනිති.මව්බිමේ නොරටුන්ගේ වහල්ලුමට Tree Top Walk තුරු මුදුන් පාලම මුදුනේ දී සිංහරාජය සිහිපත් විය. මේ සා පොහොසත් සංචාරක ක්‍රමවේදයක් සිංහරාජය හරහා ඉදිවී තිබුණේ නම් ලංකාවට එන විදේශීය සංචාරක ප්‍රමාණය කොතෙක් වැඩි කර ගත හැකිවනු ඇත්ද? සිංහරාජයට රක්වාන පිවිසුමින් ඇතුළු වූ කළ හමුවන වනාන්තරගත කඳු පන්තිවල තිබෙන උස් මුදුන් ඕස්ට්‍රේලියාවේ නැත. කොංගෝ, ඇමේසන් බඳු දුර්ලභ “කන්‍යා වනාන්තරයක්” (Virgin Forest) ශ්‍රී ලංකාවේ සිට පැමිණ සිටි මා විශ්ම ගන්වන්නට ඕස්ට්‍රේලියානු වනාන්තරයට නො හැකි වූවත් මේ වනාන්තරය නැරැඹීම සඳහා ඔවුන් සකස් කොට තිබූ පරිසර හිතකාමී සංචාරක ක්‍රමවේදය පිළිබඳව නම් මම තවමත් පුදුමයට පත් වී හිඳිමි.මා ගමන් කරන අන්තර් ප්‍රාන්ත කුඩා ගුවන් යානයේ සියලු ආසන පිරී ඇත. ඊයේ සහ පෙරේදා චිලී අළු දුමාරයෙන් ගුවන් ගමන් අවලංගු වූ මගීන් ද අද ගුවන් යානා වෙත අනුයුක්ත කර ඇති හේතුවෙන් මෙලෙස මගීන් උතුරා ගොස් ඇතැයි ඔවුහු අහසට චෝදනා කරති. යානයේ ආසන අතර පරතරය අඩු ය. මම දෙපා වකුටු කොට ගෙන මගේ අවුළුපත් මේසය දිගහැර ඒ මත කරදාසි තබා අසීරුවෙන් යුතුව මේ රචනාව සිදුකරන බව ඔබ දනී නම් මට සිනාසෙනු ඇත.එහෙත් සෙසු මගීන්ට මෙන් මට නිදිකිරා වැටීමට නුපුළුවන. වෙනත් ගුවන් ගමන්වලදී නම් මා මෙවැනි කම්මැලි පැය ගෙවා දමන්නේ ගුවන් යානයේ ආසන දෙපේළිය අතර ඇති ඉඩකඩේ එහාට මෙහාට ඇවිදීමෙන් ය. එහෙත් මෙහි එවැන්නකට ඉඩක් නැත. තම ආසන මත නිදිකිරා වැටෙන බොහෝ මඟීහු ආසන පේළි මැද ඇති ඉඩකඩ වෙත බරවී සිටිති. එහි ඇවිද්දහොත් ඔවුන්ගේ ඇඟේ මා වැදී නින්දට බාධා වූ මගීන් මට බැණවදිනු නියතය.මම මේ මගීන්ගේ මුහුණු නිරීක්ෂණය කරමි. ඕස්ට්‍රේලියාව වනාහී බහුවාර්ගික, බහු ආගමික රටක් බව ඔප්පු කරන්නට මේ ගුවන් යානය ම ප්‍රමාණවත් වේ. මෙහි විවිධ ජාතිකයෝ සිටිති. යුරෝපියානුවන්, චීන, ජපන්, පිලිපීන වැනි ජාතිකයින් අප්‍රිකානුන් සහ ඉන්දියානුවන් වෙන් කොට හඳුනා ගතහැකි ය. අප ශ්‍රී ලාංකිකයින්ගේ පෙනුම් පවා අයත් වන්නේ ‘ඉන්දියානුවන්’ යන ගනයටයි. මවුරි ජානවලින් පැවතෙන නවසීලන්ත මිනිසුන් ඉඳහිට දැතගත හැකි ය.එහෙත් මා පියාසර කරන රට අයත් වූ ඇබොරිජීනුවෝ පිරිසුදු ලෙස මේ ගුවන් යානයේ දී හමු නොවෙති. එහෙත් කොණ්ඩය රතු ලෙස වර්ණ ගන්වාගෙන යටි තොලේ කඩුක්කමක් පැලඳ සිටි, මිහිරි හිනාවකින් යුත් එක් ගුවන් සේවිකාවක් ඇබොරිජීනියානු මිශ්‍ර ජානයන්ගෙන් පැවත එන බව මට ලෙහෙසියෙන් ම හඳුනාගත හැකි විය. මා ඇය පිළිබඳ හොඳ නිරීක්ෂණයකින් පසුවන බව දැනගත් නිසා දෝ ඈ කිහිප විටක් ම මා හා මිහිරි ලෙස සිනාසුණා ය.ඕස්ට්‍රේලියාවේ ඇබොරිජීනියන්වරු වඳවීමේ ප්‍රවණතාවට ලක් වී සිටිති. එක්තරා කූඨ උපක්‍රමශීලී දිගුකාලීන දේශපාලන වැඩ පිළිවෙළකට අනුව ඔවුන් මේ භූමියෙන් වඳ කොට දැමීමට යුරෝපීය පාලනය කටයුතු කොට ඇතැයි වර්තමාන මානව හිතවාදීහු ප්‍රකාශ නිකුත් කොට ඇත්තාහ. නව ඕස්ට්‍රේලියානු රජයට පෙර රජයේ සිටි අගමැති Kevin Rudd මහතා ඕස්ට්‍රේලියානු රාජ්‍ය දේශපාලනයේ පළමුවරට ආදිවාසී ගෝත්‍රිකයින් සම්බන්ධයෙන් තම ආණ්ඩු මෙතෙක් අනුගමනය කළ ප්‍රතිපත්ති විවේචනය කරමින් ඇබොරිජීනුවන්ගෙන් සමාව පවා අයැද සිටියේය. ඔහුගේ රජය පරාද වීමට හේතු වූයේත් මේ ආකස්මික මානව හිතවාදී අදහස් යැයි ඇතැම්හු දක්වති.එංගලන්ත පාලකයෝ මුල් වකවානුවේදී ඔවුන් බුරුතු පිටින්, ගම්මාන පිටින්, වෙඩි තබා ඝාතනය කළෝය. අල්ලා ගත් ශක්තිවන්ත මිනිසුන් තම සංවර්ධන වැඩ පිළිවෙළේ වහලුන් බවට පත් කොට ගත්හ. ඉතිරි වූවන් කාන්තාර කලාපයට පලවා හරින ලදී. සෙසු අයට පුරවැසිභාවය ලබාදුන් අතර ඔවුන්ට ඡන්ද බලය ලබා දුන්නේත් 1970 කාලයේදී ය.ඕස්ට්‍රේලියා පුරවැසියන්ට ලබාදෙන අනිවාර්ය දීමනාව(ච්ධතඥ) ඇබොරිජීන් පුරවැසියන්ට ද අයත් ය. යුරෝපීයන් මේ රටේ බිහි කළ මත්පැන් භාවිතයට ලොල් වූ ඔවුහු රජයෙන් ලැබෙන පින් පඩියෙන් බීර, විස්කි බී පරමායුෂ කෙටි කොට ගත්තෝ ය. ඉතා ම කුඩා ප්‍රතිශතයක් අධ්‍යාපනය ලැබ රටෙහි ප්‍රකට පුරවැසියෝ බවට පත්වූහ.අපේ රටේ සුසන්තිකා සමඟ ඔලිම්පික් ධාවන ජයගත් කැතී ෆී‍්‍රමන් ද ඇබොරිජීන් ජාන සංයුතිය දියුණු කොට ගත් ගෞරවනීය පුරවැසියෙකි.වර්තමාන ඕස්ට්‍රේලියා යෞවන රසික රසිකාවියන් අතර ඉතා ඉහළ අගය කිරීමකට පත්ව ඇති හුරුබුහුටි පෙනුමෙන් යුක්ත යොවුන් ගායිකාව වූ ජෙසිකා මවුබෝයි (Jessica Mauboy) ද ඇබොරිජීනියානු මිශ්‍ර ජානවලින් සමන්විත ගායිකාවකි. ඇගේ කාමාශක්ත වූ සුන්දර කාල වර්ණ රූසපුවේ විශේෂත්වයට වඩා මට ඇය විෂය වූයේ වෙනත් සුබ කාරණාවක් හේතු කොට ගෙනය.මට මෙල්බන් නුවරදී හමු වූ ශ්‍රී ලාංකේය පවුලක වයස අවුරුදු 18ක් තරම වූ යෝධ සිරුරකින් යුතු දුෂාල චන්ද්‍රසේකර නම් තරුණ සංගීතඥයෙක් සිටී. මා සමඟ Tree Top Walk  යන්නට ආවේ ඔහුත් ඔහුගේ පියාත් ය. දුෂාල වෘත්තීය සංගීත නිර්මාණ ශිල්පියෙකි. ඔහුගේ ශබ්දාගාරයේ දී ඔහු මට පෙන්වූ සාක්ෂියෙන් මම විශ්මයට පත්වීමි. ජෙසිකා මවුබෝයිගේ ඊළඟ ගීත ඇල්බමයේ ශ්‍රී ලාංකික තරුණයකු වූ දුෂාල චන්ද්‍රසේකර සංගීතවත්කළ ගීතයක් හමුවෙයි. සමහර විට එය ඕස්ට්‍රේලියා යෞවන සංගීත රසිකයින් අතර ජනකාන්ත ගායනාවක් බවට පත්විය හැක. එය එසේ වේවා යි ප්‍රාර්ථනා කරමින් ම මම පර්ත් නුවරට ගොඩ බැස්සෙමි.ජැක්සන් ඇන්තනී(2011.06.24 – පර්ත්)www.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=as1107106</link>
    <topic>මිනිස් සිත සුවපත් කිරීමේ දී සිල්වත් බව ප්‍රධාන වේ</topic>
    <author>සාකච්ඡා කෙළේ - රමණී සුබසිංහ</author>
    <content>මිනිස් සිත සුවපත් කිරීමේ දී සිල්වත් බව ප්‍රධාන වේදහම් රසයෙහි රුචි වීමට නම්, කෙනෙක් නිවැරැදිව තෙරුවන් හඳුනා ගත යුතුය. බුදුරජාණන් වහන්සේ කෙරෙහි, උන්වහන්සේ දේශනා කොට වදාළ ශ්‍රී සද්ධර්මය කෙරෙහි, මහා සංඝයා වහන්සේ කෙරෙහි ගෞරවය, ශ්‍රද්ධාව පිහිටුවා ගත යුතුය. බුදුරජාණන් වහන්සේ වදාළ ධර්මය පිළිබඳ සැබෑ ගෞරවය, ශ්‍රද්ධාව ඇති වන්නේ දහම් කරුණු නිසි ලෙස තම ජීවිතයට ගලපා ගැනීමෙනි. ධර්මයේ ප්‍රධාන ගුණ හයක් පිළිබඳ සඳහන් ය. එහි සඳහන් ඕපනයික ගුණය නම් තමන්ගේ ම ජීවිතය පිළිබඳ යථාර්ථය දකිමින් ධර්මාවබෝධය කරා යෑමයි.බුදුරජාණන් වහන්සේ ජීවමාන සමයෙහි උන්වහන්සේ ගේ රූපශි‍්‍රය කෙරෙහි ආශාවෙන් ම පැවිදි වූ වක්කලී තෙරුන් ගැන ඔබ අසා ඇත. රූපයෙහි නිස්සාර බව පිළිබඳ කොතෙකුත් වටහා දුන්නද වක්කලී තෙරුන් මුල දී එය අවබෝධ කර ගන්නට අසමත් විය.’වක්කලිය, යමෙක් ධර්මය දකී ද හේ මා දකී’, යනුවෙන් බුදුරජාණන් වහන්සේ ව ක්කලී තෙරුන් අමතා වදාළ සේක.භාග්‍යවතුන් වහන්සේ පිළිබඳ, ශ්‍රී සද්ධර්මය, මහා සංඝයා වහන්සේ පිළිබඳ වෙනස් නොවන ආකාරයේ ශ්‍රද්ධාවක් ඇති කර ගත හැකි වන්නේ ධර්මය නිසි ලෙස තේරුම් ගැනීමට හැකි නම් පමණි. බුද්ධ, ධම්ම, සංඝ යන තෙරුන් විෂයෙහි නිවැරැදි අවබෝධයෙන් යුතුව ඇතිවන පැහැදීම ‘අවෙච්චප්පසාද’ යනුවෙන් හැඳින්වේ. යම් පුද්ගලයෙක් අවෙච්චප්පසාද ගුණයෙන් යුතු වේද හේ, ලාබ – අලාබ, යස - අයස, නින්දා – ප්‍රශංසා, දුක - සැප යන අටලෝ දහම හමුවේ කම්පාවට පත් නොවේ. ඉන්ද්‍රඛීලයක් සේ අකම්පිතව වාසය කරයි.පොදුවේ සෑම සත්ත්වයකුටම විෂයය වන අටලෝදහම පිළිබඳ මෙහි දී නුවණින් විමසා බැලිය යුතුය. එහිදී ලාබය, ප්‍රශංසාව, සැපය හා කීර්තිය පසු පසම අපි හඹා යමු. උපදාන ඇති කර ගනිමු. දුක, නින්දාව, අලාබය හා පරාජය හමුවේ හඬමු. වැළපෙමු. දුක ප්‍රතික්ෂේප කරමු. එහෙත් ජීවිතයේ සතුට මෙන්ම දුක ද සැමදා එකසේ පවතින්නේ නැත.දුක මෙන් ම සැපය ද තාවකාලිකය. නින්දාව මෙන් ම ප්‍රශංසාව ද තාවකාලිකය. අනිත්‍යය. බුදු පසේ බුදු, මහ රහතන් වහන්සේට ද අටලෝ දහමින් වෙන් වී ජීවත් විය නොහැකි ය. උන්වහන්සේ ද අටලෝ දහමට මුහුණ දුන් අතර, ලොව යථාර්ථය හමුවේ නොසැලී අකම්පිතව කටයුතු කළහ. ඒ දහම් රසයෙහිම ඇලී වාසය කළ බැවිනි.භාග්‍යවතුන් වහන්සේ ප්‍රමුඛ මහා සංඝරත්නයට රජවරු, සිටුවරු, මැති ඇමැතිවරු, ප්‍රභූ ජනයාගෙන් මෙන් ම සාමාන්‍ය ජනයා වෙතින් ද ගෞරවාදරය හිමි වූහ. ඇතැම් අවස්ථාවන්හි නින්දාවට ද ලක් වූහ. බිම්බසාර රජු, සුදත්ත සිටු, විශාඛා මාතාව වෙහෙර විහාර සාදා සසුන්කෙතට පූජා කළා සේම මාගන්ධියා බැමිණිය, චිංචි මානවිකාව, සුන්දරී පරිබ්‍රාජිකාව ආදී කාන්තාවන්ගෙන් මෙන් ම බ්‍රාහ්මණ සම්ප්‍රදායයන් වෙතින් නින්දා අපහාස ලැබූ බව ශාසන ඉතිහාසයේ සඳහන් ය.ඒ පිරිස් බුද්ධා දී මහ සඟ රුවන කෙරෙහි වෛරයෙන්, ද්වේශයෙන් කටයුතු කළ බව සඳහන් ය. එහෙත් ඒ කිසිවකින් උන්වහන්සේට පීඩා කරන්නට කිසිවකුට නොහැකි විය.’ඵූට්ටස්ස ලෝක ධම්මෙහි චිත්තං යස්සන කම්පති අසෝකං විරජං ඛේමං ඒතං මංගල මුත්තමං’යම් පුද්ගලයකුට අටලෝ දහමෙහි නොසැලෙන, ශෝකයෙන් හා කිළිටි බවෙන් තොර, නිර්භය මනසක් තිබීම උතුම් මංගල කරුණක් වන බව මහා මංගල සූත්‍රයෙහි සඳහන් ය.තිලොවට ගුරුවූ, ශ්‍රේෂ්ඨතම ශාස්තෲවරයාණන් වහන්සේ බුදුරජාණන් වහන්සේ ය. උන්වහන්සේ ශ්‍රී සම්බුද්ධත්වයේ ශ්‍රේෂ්ඨත්වය ද්‍රෝණ සූත්‍රයෙහි දී ද්‍රෝණ බමුණාට මෙසේ පැහැදිලි කළහ.’පූණ්ඩරිකං යථා වග්ගු - තොයේන නුපලිප්පති නූපලිත්තොම්හි ලෝකෙන – තස්මා බුද්ධෝස්මි බ්‍රාහ්මණෝබ්‍රාහ්මණය, නිල්, රතු, සුදු පියුමක් දියෙහි ඉපිද, දියෙහි වැඩී, දියෙන් උඩට මතු වී, දිය හා සම්බන්ධ නොවී පවතින්නාක් මෙන් මම ද ලොවෙහි ඉපිද, ලොවෙහි වැඩී, ලෝකය හා සම්බන්ධ නොවී, ලෝකය ඉක්මවා සිටිමි. බ්‍රාහ්මණය මා බුද්ධ යැයි දැනගන්න යනුවෙනි.භාග්‍යවතුන් වහන්සේ ලෝබය, රාගය නැති කොට වීතරාගී වූහ. ද්වේෂය, ක්‍රෝධය නැති කොට වීතදෝසී බවට පත්වූහ. මෝහය, මුලාව දුරු කොට වීතමෝහී වූහ. සියලු කෙලෙස් බැමි මුලිනුපුටා දැමූහ. උන්වහන්සේ, මහා කරුණා ගුණය, මහා ප්‍රඥා බලය ප්‍රකට කරමින්, ජාති, කුල, ගෝත්‍ර, ලිංග, වර්ණ භේදයකින් තොරව මුළු මහත් ලෝක සත්ත්වයා විෂයෙහි සම සිතින් සම මෙතින් ක්‍රියා කළ ආකාරය සම්බුද්ධ චරිතාපදානයෙන් හෙළි කර ගත හැකිය.අප කළ යුතු වන්නේ ඒ බුදුගුණ මනාව හඳුනාගෙන, අවබෝධ කොට ජීවිතයට ගලපා ගැනීමට උත්සාහ කිරීමය. මඬෙහි පිපුණ නෙළුම එහිම සැදී, මඩෙත් දියෙත් නොගෑවී, සම්බන්ධ නොවී පවතින්නා සේ මේ සංසාරයේ, විවිධත්වයෙන් යුත් මිනිස් සමාජයේ හොඳ නරක තෝරා බේරා ගෙන කටයුතු කිරීම ය. යහපත අයහපත තෝරා ගැනීමය. පින් පව්, කුසල අකුසල් හඳුනාගෙන වැරැදිවලින් අත්මිදී පිවිතුරු නෙළුමක් සේ ජීවිතය සකසා ගැනීමය.රාගයෙන්, ද්වේෂයෙන්, මෝහයෙන් මුලා වූ, කෙලෙස් ගින්නෙන් දැවෙන මේ සමාජයට බුදුරජාණන් වහන්සේ දේශනා කොට වදාළ ශ්‍රී සද්ධර්මය සිසිල් පැන් පොදක් වැන්න. දැවෙන සිත සුවපත් කිරීමට බුද්ධ වචනය මිස අන් සරණක් නැත.බුද්ධ දේශනාවට අනුව මිනිස් සිත සුවපත් කිරීමේ දී සිල්වත් බව ප්‍රධාන වේ. එනම් කායික හා වාචසික සංවරයයි. සිල්වත් පුද්ගලයා තමන් ආරක්‍ෂා කරන සීලය නැවත නැවත සිහිපත් කරන්නේය. ඒ මඟින් සිල්වත් බව තහවුරු කරමින් කයින් වචනයෙන් සිදුවන වැරැදිවලින් දුරු වන්නේ ය.සත්ත්ව ඝාතනය කරන සමාජයේ මම සත්ත්ව ඝාතනයෙන් වැළකී සිටිමි. අන්සතු දේ හොර රහසින් පැහැර ගන්නා සමාජයේ මම අන් සතු දේ ගැනීමෙන් වැළකී සිටිමි ආදී වශයෙන් සිතා පස් පවින් දුරු වන්නේ ය.පුද්ගල සමාජය විවිධය. විෂමය. සාධුචර්යා ඇති යහපත් මිනිසුන් සේ ම ප්‍රචණ්ඩකාරී, හිංසාකාරී පිරිස් ද වෙති. ප්‍රචණ්ඩත්වයට මූලික හේතුව ජීවිතාවබෝධය නොලැබීමය.කෙනෙක් පාපකර්මයන්හි නිරත වෙමින් එය සාධාරණයැයි තර්ක විතර්ක ගෙන හැර පාති. තමන් ගේ අම්මා තාත්තා වෙනුවෙන්, දරුවන් වෙනුවෙන් හෝ පන්සලේ භික්‍ෂූන් වහන්සේ වෙනුවෙන් යැයි කියමින් කෙනෙක් යම් වරදකාරී ක්‍රියාවක නිරත වුවද පව පවම ය. ඕනෑම කෙනකුට වරද වරද වශයෙන් දැකීමට හැකියාව තිබිය යුතුය. පාප කර්ම කිරීමෙන් මෙලොව පිරිහෙනවා පමණක් නොව පරලොව දුගතියට යන බව ද අවබෝධ කර ගත යුතුය.කෙනෙක් තම ලෞකික ජීවිතයේ යම් ඉලක්කයක් කරා පියමං කරනවා සේ ම ලෝකෝත්තර ජීවිතය සුවපත් කර ගැනීම සඳහා ද ඉලක්කයක් තිබිය යුතුය. ඉතා දුෂ්කරව ලබා ගත් මේ මිනිස් ජීවිතයට වහ වහා ගුණ ධර්ම පුහුණු කළ යුතුය. වරදින් දුරු වී, පාපයන්ගෙන් මිදී තමන් ගේ මෙන් ම අන්‍යයන් ගේ ද යහපත ප්‍රාර්ථනා කළ යුතුය. බුදුරජාණන් වහන්සේ දේශනා කොට වදාළ ශ්‍රී සද්ධර්ම මාර්ගයේ ගමන් ගන්නා පුද්ගලයා තම ජීවිතය හා සමකොට අන්‍ය ජීවිත දෙසද බලන්නේය.ඒ ගුණාංගයේ තිබෙන වටිනාකම අත්තූපනායික ධර්ම ප්‍රතිපදාවෙන් පැහැදිලි වේ. තමා උපමා කොටගෙන වරදින් වැළකීමේ ක්‍රමය බුදු දහමේ නායික ධර්ම ප්‍රතිපදාව නම් වේ.සියලු සත්ත්වයෝ හිංසාවට බිය වෙති. සියලු සත්ත්වයෝ තම ජීවිතයට පි‍්‍රයය. කෙනෙක් තමන්ගේ ජීවිතය ආරක්‍ෂා කර ගැනීමට වෙහෙසෙන්නේ සිය ජීවිතයට වූ ආදරය නිසා ය. ඒ නිසා තමන් උපමාවට ගෙන අන්‍ය ජීවිතවලට ද මෛත්‍රිය, කරුණාව දැක්වීම බුදුරජාණන් වහන්සේ අපට දුන් අවවාදයයි.සාකච්ඡා කෙළේ - රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=as1107107</link>
    <topic>මංජේශ්වරී</topic>
    <author/>
    <content>මංජේශ්වරීමගේ මුවින් ගිලිහුණු වචන රාමචන්ද්‍රන් ගේ සවන් ගත වූයේ ද ඊ පහරක් ලෙසිනි. ඔහු නිහඬ විය. නිහඬ බව තුළින් නොසන්සුන්වූ බවක් ද පෙනිණ.නවරත්නම් හා ක්‍රිෂ්ණදේව අතර වූ කලහය අවසන් වෙද්දී රංගනාතාගේ මව එතනට පැමිණියා ය. ඈ ක්‍රිෂ්ණදේවගේ උරහිස සොලවමින් කතා කරන්නට පටන් ගත්තේ පරල වූ එකියක මෙනි. ටික වේලාවක් ඇගේ කතාව අසා උන් රාමචන්ද්‍රන් විසින් ඇය නිහඬ කරවනු ලැබීය.සකුන්තලා ද තම නෑනන්ඩිය නිහඬ කරවමින් ගෙතුළට කැඳවාගෙන ගිය අතර නවරත්නම් ආලින්දයේ පුටුවක ඉඳ ගත්තේ ය. රාමචන්ද්‍රන් ටික වේලාවක් මිදුලේ සක්මන් කරන්නට වූ අතර ඒ සක්මන ඔහු සන්සුන් කරන්නට ඇත. පසුව ඔහු මා සමඟ විත් ගල් බංකුවේ ඉඳ ගත්තේ ය. රාත්‍රිය ඇරඹුණේ හෝරා කිහිපයකට පෙර ය. අඳුරත් සමඟ පටන්ගත් කෝලාහලය තාවකාලිකව නැවතී තිබිණ.“කොහොමද රංගනාතා ක්‍රිෂ්ණදේව සමඟ ආව බව දැනගත්තෙ”මම රාමචන්ද්‍රන්ගෙන් ඇසුවෙමි. ඒ වනවිට ක්‍රිෂ්ණදේව ද ගල් බංකුවේ අපට ඈතින් වාඩි වී සිටියේ ය.“රංගනාතාගෙ නංගිල ගෙන් දැනගෙන තියෙන්නෙ” රාමචන්ද්‍රන්ගේ කටහඬ අවදි විය.“මම වැරදි වැඩක් කළේ නෑ. නංගිල දෙන්නගෙ දෑවැදි ප්‍රශ්නෙ වුණත් විසඳන්න මං සූදානම්. මං රංගනාතාගෙන් අයුතු ප්‍රයෝජන ගත්තේ නෑ. මං ඒ කෙල්ල නිත්‍යානුකූලව විවාහ කර ගත්තා. ඇයි මට මේ දෙමවුපියො මේ විදියට දොස් පවරන්නෙ.”ක්‍රිෂ්ණදේව කතා කළේ කිසියම් වේදනාත්මක හඬකිනි. සෝ තැවුල් හැම තැනකම ය. මා තුළ ඇත්තේ සියුම් සතුටකි. මා අතින් විවාහය සම්බන්ධයෙන් කිසියම් වැරැද්දක් සිදුව තිබුණ ද ක්‍රිෂ්ණදේව අතින් සිදුව ඇත්තේ සම්පූර්ණයෙන් ම යහපත් ක්‍රියාවකි.“හැම දෙයක් ම හොඳින් සිද්ධවේවි ක්‍රිෂ්ණදේව. ඔය ගැන වැඩිපුර සිතන්න එපා. කාලය විසින් මේ සේරම විසදේවි.මම ක්‍රිෂ්ණදේව දෙස බලමින් කීවෙමි. රාමචන්ද්‍රන් නිහඬ ය. නවරත්නම් නිහඬ ඉරියව්වෙන් කල්පනා කරයි. ගෙතුළ ගැහැනුන් දෙදෙනා උස් හඬින් මොන මොනවාදෝ කියනු ඇසිණ.විවාහ නිසා බොහෝ දෙනා අර්බුදවලට මැදිවෙති. ඒ අතින් ක්‍රිෂ්ණදේව මෙන් ම මාද අවාසනාවන්තයන් ය. අර්බුද මැද වුව ද අප දෙදෙනා ආදරය උපරීමයෙන් බුක්ති විඳින්නෙමු. රංගනාතාගේ මියගිය ජීවිතය යළි ඉපදී තිබේ.ඒ සඳහා වැඩිහිටියන් සහයෝගය නොදෙන්නේ මක්නිසා ද? දේව විශ්වාස හා සම්ප්‍රදායික සිරිත් විරිත්වලට මුල් තැන දෙන නිසා ද? අපේ රටේ ද මෙවැනි දේ සිදුවෙයි. එහෙත් ඒ දේව විශ්වාස අනුව නොවේ. දෙවියන් මිනිසුනට වින කරන බවක් මම කිසිසේත් විශ්වාස කොකරමි. එසේ නම් දේව විශ්වාස මත ගොඩනැ¼ගුණු හින්දු ආගමික සම්ප්‍රදායන් තුළ මිනිසුන් දෙවියන්ට බිය වන්නේ මක්නිසාද යන ප්‍රශ්නය යළිත් වරක් මා සිත තුළ හොල්මන් කරන්නට විය.“අපි යමු නේද?”ක්‍රිෂ්ණදේව උන් තැනින් නැගිටින්නට සූදානම් විය.“ඉන්න තේ එකක් බීල යන්න”රාමචන්ද්‍රන් උන් තැනින් නැගිට්ටේ ය.“අම්මා... තේ තන්නි...”ඔහුගේ කටහඬ ගෙතුළට ඇසෙන්නට ඇත. සකුන්තලා දුව ආවා ය.“එපා... අපි යනව.”ක්‍රිෂ්ණදේව කීවේ ය.“කෝ රංගනාතා”රාමචන්ද්‍රන් වුව ද රංගනාතා ගැන ඇසුවේ සියලු රණ්ඩු දබර අවසන් වූවාට පසුව ය.මංජේශ්වරී එක්ක අපේ ගෙදර ඉන්නවා.” අපි ආපහු හැරුණෙමු.“අපි රික්ෂෝවක යමු”ක්‍රිෂ්ණදේව කියද්දී මම අකමැත්තෙන් කැමැත්ත ප්‍රකාශ කළෙමි.මගේ ප්‍රශ්නය යටපත් වූ හැටි. විසඳුමක් නොලැබුණහොත් මට මේ අවස්ථාවේ ක්‍රිෂ්ණදේවගෙන් උදව්වක් බලාපොරොත්තු විය හැක. ක්‍රිෂ්ණදේවගේ කතාබහ අනුව ඔහු අද හොඳ පොහොසතෙකි. මංජේශ්වරීගේ නංගිලාගේ දෑවැදි ප්‍රශ්නයට පවා අත ගසන්නට ඔහු ඉදිරිපත් වන්නේ එබැවිනි. අපේ රටේ වුව ද නළුකම මුදල් ආකරයකි. ක්‍රිෂ්ණදේව ප්‍රායෝගික වශයෙන් ම දානපතියකු වී ඇත්තේ කෙසේද යන්න මට ප්‍රශ්නයක් විය. අපේ රටේ නළු නිළියන්ගේ ඇවතුම් පැවතුම් කොතරම් වෙනස් ද?“මොකද වුණේ.”අපි ගෙට ගොඩවත්ම මංජේශ්වරී ඇසුවා ය.“මුකුත් නෑ. එක ජංජාලයයි. බණිනවා. සාප කරනවා. අනේ මන්ද? ඔයාලගෙ අම්ම පුදුම ගෑනියෙක්. සංවර බවක් ඇත්තෙම නෑ. කියපු දේවල් මුකුත් ම මට තේරුණේ නැහැ.”“නොතේරුණ එක හොඳයි. නැත්නම් චාමිකත් පරල වෙන්න ඉඩ තිබුණා.”එසේ පැවසුවේ ක්‍රිෂ්ණදේවය. අපේ කටහඬවල් ඇසුණු රංගනාතා ද එළි පෙහෙළියට ආවා ය.“අම්මා නම් නියම වට්ටි අම්ම කෙනෙක්. එයාට දරුවො ඕන නෑ. එයාට ඉන්නෙ දෙවියො විතරයි.”අපට ඇසෙන්නෙට එසේ පැවසූ ක්‍රිෂ්ණදේව රංගනාතාතාට ද, ඇගේ බසින් ඒ ටික පවසන්නට විය. මංජේශ්වරී හිනැහුණා ය.“අම්මල කව්රුත් ඔහොම තමයි. ඇයි පුංචි අම්ම පරල වුණේ නැද්ද?”“දෙන්නම එකයි. තකට තක”මගේ වචනවලට මංජේශ්වරීට පමණක් නොව ක්‍රිෂ්ණදේවට ද හිනා ගියේ ය. රංගනාතා ඉකිබිඳින්නට වූවා ය. ඈ මංජේශ්වරීගේ ම කපාපු පළුවකි. ඒත් මංජේශ්වරීට වඩා අහිංසකය. කුඩා දෙයකින් ද සැලෙන බව ඇගේ ඉරියව්වලින් පෙනිණ.රංගනාතා මෙහි නවතා, ක්‍රිෂ්ණදේව රූගත කිරීම් සඳහා හෙටම ආපසු මධ්‍ය ප්‍රදේශය බලා පිටත්වන බව පැවසුවේ ය. ඇඬූ කඳුළින් යුතුව වුව ද රංගනාතා හිස වනමින් ඒ පිළිගත්තා ය.“දැන් කෑම කමු. හොඳටම රෑවෙලා. චාමිකට ආපහු යන්න වේලාවකුත් නැහැ.”වේලාව රාත්‍රී දහය පසුවී තිබිණ. මා මෙහි සිටින බව උදයකුමාර දනී.මංජේශ්වරීගේ සිතේ කිසියම් අලුත් සතුටක් මෝදුවෙමින් තිබිණ. ඇයට අපේ ප්‍රශ්නය මුළුමනින් ම අමතකව ගියාක් මෙනි. අප කෝවිල් ගියේ අපේ ප්‍රශ්නයට දෙවියන් යදින්නට ය. එහෙත් දැන් සිදුව ඇත්තේ වෙනත් දෙයකි.“දෙවියො අප දිහා විතරක් නෙවෙයි අක්ක දිහාවත් බැලුව.”මංජේශ්වරී කීවේ කෑම මේසයට ගෙන එමිනි.“කෝවිල් ගිය නිසා මස් මාළු කන්න හොඳ නෑ. අපි ඉඳිආප්ප කන්න කිරි හොද්දකුයි පොල් සම්බලයකුයි හැදුවා. කිරි හොද්ද හැදුවෙ මම නෙවෙයි අක්කා. යහමින් කිරිදාල තියෙනව.”“රසයි”මම කීවෙමි. මට අම්මා ගෙදර දී හදන කිරිහොද්ද සිහිපත් විය. එය ළිපේ ඉදෙන විට සුවඳ දරාගන්නට බැරි තරම් ය. මංජේශ්වරී ඉඳිආප්ප පොල් සම්බෝල හා කිරිහොඳී සාදන්නේ මා වෙනුවෙනි. ඉට්ලි, තෝසේ, චපාති හා වඩේ මෙන් එය පාරම්පරික ඉන්දියානු කෑමක් නොවේ.කෑම මේසයේ දී විවිධ කතාබහ ඇති වුව ද මංජේශ්වරී හා ක්‍රිෂ්ණදේව අතර වැඩි කතාබහක් ඇති නොවීය.පසුවදා ක්‍රිෂ්ණදේව නික්ම ගියේ ය. ඔහුගේ නික්ම යෑම රංගනාතා පිළිගත්තේ ඇඬූ කඳුළිනි.“මේක හරි වැඩක්නෙ. අඬන්න විතරයි පුළුවන්. ඕන එකටත් අඬනව. එපා එකටත් අඬනව.”මංජේශ්වරී දොස් කීවා ය.“නියම ස්වාමි භක්තිය.”මා කීවේ හිනැහෙමිනි.“මම නම් ඇඬුවෙ නෑ...”“ඇයි නිවාස අඩස්සියෙදි”“අපොයි නෑ. සාප කළා විතරයි”මංජේශ්වරීගේ අව කැපෙන කතාවලට මට හිනා නොවී සිටිය නොහැකි විය. කතාව දිග් ගැසෙද්දී මා ව්‍යායාම සඳහා යා යුතු බැවින් ඉක්මනින් ම නිවසින් පිටවූයෙමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107102</link>
    <topic>මගේ උපන් දිනවලට උත්සව නැහැ මෙවර උපන් දිනයටත් පුණ්‍යකර්මයක් සිදුකළා</topic>
    <author>තුෂාරි වික්‍රමසිංහ</author>
    <content>මගේ උපන් දිනවලට උත්සව නැහැ මෙවර උපන් දිනයටත් පුණ්‍යකර්මයක් සිදුකළාරොබින් ප්‍රනාන්දුරොබින් ප්‍රනාන්දු අප සැම හඳුනන්නේ දක්ෂ, ප්‍රවීණ සටන් නළුවෙක්, සටන් අධ්‍යක්ෂවරයෙක්, චරිතාංග නළුවෙක් හා චිත්‍රපට අධ්‍යක්ෂවරයෙක් ලෙසයි. සිනමාවේ ස්වර්ණමය යුගයක් එකලු කළ මේ රංගන ශිල්පියා අද බොහෝ ටෙලි නාට්‍ය ඔස්සේ අප නෙතු ගැටෙයි. රංගන කලා කටයුතු සේම ඔහු අතින් සිදුවන සමාජ සේවා කටයුතු ද විශාලයි. කලා ජීවිතය පිළිබඳවත් ඔහුගේ ආගමික පුණ්‍ය කටයුතු පිළිබඳවත් රොබින් කලකට පසුව අප සමඟ කළ කතා බහක් ඇසුරින් මේ ලිපිය සැකසෙයි.ඔබ මේ දිනවල කාර්යබහුලයි වගේ?මේ දවස්වල ‘රන් සමනලයෝ’ මෙගා ටෙලි නාට්‍යයේ රඟපානවා. එහි කොටස් සියයකට වැඩි ප්‍රමාණයක් තිබෙනවා. ඒ වගේම තවත් කලා කටයුතු රාශියක නියැලී සිටිනවා.ඔබ බොහෝ පුණ්‍ය කටයුතු සිදුකළ කලාකරුවෙක්. මෙයට අභාසය ලැබුණේ කොහොම ද?මම අවුරුදු එකොළහේදී දොළහේදී වගේ ගමේ පන්සලේ දොරකඩ අස්නය කිව්වා. මෙය වසර එකොළහක් පමණම මම සිදුකළා. එය පන්සලේම සති ගාණක් නැවතිලා, පේවෙලා කළයුතු පුණ්‍යකර්මයක්. පිරිත් කට පාඩමින් කියන්නේ, පුංචි කාලේ ඉඳලම දනට පිනට මම කැමැතියි.ඔබේ සෑම උපන් දිනයකටම ඔබ විශේෂ පුණ්‍ය කර්මයක් සිදු කරනවා. මේ ගැනත් කතා කරමු.මම එය නොකඩවාම සිදුකරන දෙයක්.උපන් දිනය දාට උත්සව තියන්න මම කැමැති නැහැ. මම බොහෝ විට දානමය පින්කමක් මගේ ආගමට අනුව සිදු කරනවා. මම බණ්ඩාරගම ප්‍රදේශයේ පත්තිනි දේවාලයක් ඉදිකරලා පූජා කළා. ඒ වගේම කිරුළපනේ ගම්බාර දෙවියන් වෙනුවෙන් දෙවොලක් ඉදි කෙරුවා. ඊට අමතරව නාරාහේන්පිට දියුණු නොවුණු පන්සලක් තිබුණා. පළමු වරට එයට බුදු පිළිමයක් පූජා කරලා නැසී ගිය සියලුම කලාකරුවන්ට පින් අනුමෝදන් කළා.අද වෙන කොට ඒ පන්සල හුඟාක් දියුණුයි. මේ වගේ පුණ්‍ය කටයුතු නිසා ආධ්‍යාත්මිකව මා ලබන සැනසීම වචනයෙන් කියන්න අසීරුයි. ඒ වගේම පසුගිය පොසොන් පොහොය දා මගේ උපන් දිනය යෙදුණා. ඒ වෙනුවෙන්, මම මරණයට කැපවූ ගවයෙක් නිදහස් කළා.ඒ වගේම භික්ෂුන් වහන්සේලා එකොළොස් නමකට දානමය පුණ්‍ය කර්මයක් සිදුකළා. මම දළදා සමිඳුන්ට අවුරුදු විසි පහක් මුළුල්ලේ සිටම දහවල් දානය පූජා කරනවා.ඇත්තටම මේ කටයුතු වලට මගේ බිරිඳ, දියණිය, පුතණුවන් සහ මගේ සහෝදර කලාකරුවන් හිතමිතුරන් ගෙන් ලැබෙන සහයෝගය ඉතාම ඉහළයි. ඔවුන් සමඟ එකතු වෙලා මට හැකි හැම වෙලාවක දීම මේ වගේ පුණ්‍ය කටයුතු සිදු කරන්නට ඉදිරියටත් මම බලාපොරොත්තු වෙනවා.බොහෝ දෙනෙක් හිතාගෙන ඉන්නේ සටන් නළුවන් කිව්වහම ඒ අය සැබෑ ජීවිතයේත් ඒ වගේ කියලා. මෙයට ඔබ එකඟ ද?කොහෙත්ම නැහැ. සටන් නළුවො හරිම අහිංසකයි. සෙලියුලොයිඩ් පටයේ සටන් කළාට ඒ අය සැබෑ ජීවිතයේදී කරුණාවන්ත අවංක අහිංසක මිනිස්සු. ඔබ කවදාවත් අහල තියෙනවද සටන් නළුවන් සාමාන්‍ය ජීවිතයේදී නරක වැඩ කරපු අවස්ථා. ඇත්තටම එවැනි අවස්ථා විරලයි. මං දැන් සිනමාවට ඇවිත් අවුරුදු 50 ක් වෙනවා. මම දකින විදිහට ලෝකෙ හැම රටකම වගේ ක්‍රියාදාම චිත්‍රපටවල දුෂ්ට චරිත රඟපෑ නළුවන් ඉතාම අවංක, නිහතමානී කරුණාවන්ත අයයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107103</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාබන්දුල බෞද්ධාලෝක මාවතේ තම සේවා ස්ථානයට බොහෝ විට ගියේ බොරැල්ල හරහාය. එසේ යද්දී බොරැල්ල මංසන්ධියේ පදික වේදිකාවේ පුටුවක් මත වාඩිවී පනා විකුණන අංග විකල තරුණයකු ගේ දර්ශනය ඔහුගේ සිත සසල කළේය. තරුණයා වෙත ළංව ඔහුගේ කුඩා මේසය මත රුපියලක් තබන බන්දුල පනාවක් නොගෙනම යන්නට පුරුදු විය.දිනක් ඔහු සුපුරුදු පරිදි අංග විකල තරුණයා අසල රුපියලක් තබා යද්දී එකී තරුණයා ඔහුගේ අතින් අල්ලා ගත්තේය.’මං දන්නව ඔහේ අහන්න හදන දේ. මම හැමදාම සල්ලි දෙනවා මිසක් පනාවක් ගන්නෙ නැත්තෙ ඇයි කියල නේද?’ බන්දුල තරුණයා වෙත ළෙන්ගතු සිනාවක් පාමින් ඇසීය.’නෑ සර් ඒක නෙමෙයි. අද ඉඳලා පනාවක් එකයි පනහයි.’ තරුණයා කීවේය.“මොකෝ බං උඹේ කලිසම් හැම එකකම පිටිපස්සට අණ්ඩ දාලා.” රොෂාන් දින කීපයක්ම හැඳගෙන සිටි කලිසම්වල පිටුපස ඉරී අණ්ඩ දමා වසා තිබෙනු දුටු චමිල ඇසීය.”මමනෙ දැන් හන්දියෙ සර්කස් එකේ කඩු ගිලින්නෙ” රොෂාන් කීවේ පස්ස අතගාමිනි.අර යන හාදයානෙ මේ සැරේ රියැලිටි ෂෝ එකේදි හොඳම ගායකයා වුණේ” තුන්මුල්ල හරහා හයිලෙවල් පාර දිගේ නුගේගොඩ දෙසට මෝටර් රථයකින් යමින් සිටි තරුණයකු තම සැමියාගේ අවධානයට යොමු කළ හේමා මෙසේ ද කීවාය.”මිනිහා සින්දු කියනවා බලන්නට ටීවී දහස් ගණනක් විකුණුනාලු””වෙන්ඩ ඇති. ඔය මනුස්සයගෙ සින්දු ටීවී එකේ යනකොට මටත් අපේ ටීවී එක විකුණලා දාන්ඩ හිතෙනවා.” උපාලි කීවේය.”නෝනා කැමැති ද ඉස්තරම්ම අලුත් තණකොළ කපන යන්ත්‍රයක් ගන්න.” නිවෙස්වලට ගොස් තම අලෙවි භාණ්ඩ සඳහා ඇණවුම් ලබාගන්නා වෙළෙඳ නියෝජිතයකු එක් නිවෙසකට ගොස් එහි ස්වාමිදුවට කීවේය.”එපා, අපිට එකක් තියෙනවා.” ඇය කීවාය.”ඒ වුණාට ඒක හොඳටම පරණ, කබල් එකක් නේද?” වෙළෙඳ නියෝජිතයා ඇසීය.”තමුසෙ කොහොමද දන්නෙ?” ස්වාමිදුව කෝපයෙන් ඇසුවාය.”ඇයි නෝනා, අර අල්ලපු ගෙදර නෝනා, “මේක නං අපේ අල්ලපු ගෙදර කබල වගෙ නෙමෙයි” කියල අලුත් මෙෂින් එකක් ගත්තනෙ” නියෝජිතයා කීවේය.”ඒකි එහෙම කිව්වද? හොඳයි ගේනවා මටත් අලුත්ම එකක්.” ස්වාමිදුව කෝපයෙන් මුහුණ කළුකර ගනිමින් උස්හඩින් ඇණවුම් කළාය.’කලින් ලියපු විහිළු ආයෙත් ලියන්න තමුසෙට ලැජ්ජා හිතෙන්නෙ නැද්ද?’ උපාලි පත්තර කන්තෝරුවේ කොරිඩෝවේදී හමු වූ චන්ද්‍රසිරිගෙන් ඇසීය.’මං ලියපු විහිළු, තමුසෙලා ගේ පත්තර කන්තෝරුවෙම වෙනින් පත්තරවලට ලියන්න, වෙන අයට ලැජ්ජා නැත්නම්, ඒවා තමන්ගෙ පත්තරවල පළ කරන්න ඒ පත්තරවල කර්තෘ මහත්තයලට ලැජ්ජා නැත්නම්, මං ඒවා ආයෙත් ලියන්න ලැජ්ජා වෙන්නෙ මොකදට?’ චන්ද්‍රසිරි සිනාසෙමින් ඇසීය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107104</link>
    <topic>ඒ ආශාව ඉටුකරගන්න තව අවුරුදු 10 ක් විතර යාවි</topic>
    <author>ගාමිණී සුසන්ත</author>
    <content>ඒ ආශාව ඉටුකරගන්න තව අවුරුදු 10 ක් විතර යාවිදිනක්ෂි පි‍්‍රයසාද්අද ‘සතුටු සාමීචිය’ට එක්වන්නී දක්ෂ යොවුන් රංගන ශිල්පිනියක වන දිනක්ෂි පි‍්‍රයසාද් ය. ඇය චිත්‍රපට අධ්‍යක්ෂ දිනේෂ් පි‍්‍රයසාද් ගේ වැඩිමහල් දියණියයි. දිනක්ෂිගේ නැගණියන් දෙදෙනා ද මේ වන විට චිත්‍රපට ටෙලි නාට්‍ය හරහා රංගනයට එක් වී ඇත. දිනක්ෂි ගේ රඟපෑම් දෙස බැලීමේදී පෙනී යන්නේ අනාගතයේ ඇය දක්ෂ රංගන ශිල්පිනියක වීමේ පෙරනිමිති මේවනවිටත් පහළ කර ඇති බවය.දිනක්ෂි කොහොමද මේ දවස්වල ඔබේ කාලය ගෙවෙන්නේ?මේ දවස්වල මගෙ කාලයෙන් වැඩි කොටසක් වෙන් වෙලා තියෙන්නෙ අධ්‍යාපනික කටයුතුවලට. පසුගිය දවස්වල නම් කලා කටයුතු නිසා මම තරමක් කාර්යබහුල වුණා. ඒ ශි‍්‍රයානි අමරසේන මහත්මිය අධ්‍යක්ෂණය කළ නවතම ටෙලි නාට්‍යයේ රූපගත කිරීම්වලට සහභාගි වුණු නිසා. මීට දින කීපයකට පෙර ඒ ටෙලි නාට්‍යයේ වැඩ අවසන් වුණා. ඊට අමතරව කලක් තිස්සේ ස්වර්ණවාහිනියෙන් විකාශය වන “බොලිවුඩ් මැජික්” සංගීත වැඩසටහන ඉදිරිපත් කිරීමට දායක වෙනවා. ඒ විදියට තමයි මේ දවස්වල මගෙ කාලය ගෙවෙන්නේ.ඉදිරියේදී ඔබ දකින්න ලැබෙන නිර්මාණ මොනව ද?මගේ රංගනයක් ඇතුළත් ශි‍්‍රයානි අමරසේන මහත්මියගෙ “නොරත රත” ටෙලි නාට්‍ය ළඟදීම රූපවාහිනියෙන් විකාශය වීමට නියමිතයි. ඒක මට තරමක් සුවිශේෂී ටෙලි නාට්‍යයක් වුණා. එහි මම රඟපාන්නෙ “විමානි” කියන චරිතය. ඒ චරිතය තරුණ කාලයත් විවාහ වී මැදිවියේ පසුවන කාලයත් අතර විකාශය වන්නක්. මම පළමු වතාවට තමයි මගෙ වයසට වඩා වයසින් වැඩි චරිතයක් නිරූපණය කරන්නේ. ඒක මම ගොඩක් ආශාවෙන් කළ චරිතයක්. ඒ වගේම ළඟදීම රූපගත කිරීම් ආරම්භ වන චාමර පීරිස් අධ්‍යක්ෂණය කරන නවතම ටෙලි නාට්‍යයේ චරිතයක් නිරූපණය කිරීමටත් මට ආරාධනයක් ලැබිල තියෙනව.ඔබ කලාවට සම්බන්ධ වුණේ තාත්තගේ උදව්වෙන් ද?අපේ තාත්ත රටේ ඉන්න දක්ෂ චිත්‍රපට අධ්‍යක්ෂවරයෙක් සහ කලාකරුවෙක් නිසා තාත්ත සතු හැකියාව මටත් මගෙ නංගිල දෙන්නටත් උපතින්ම ලැබිල තියෙනව. නමුත් තාත්තගෙ උදව්වෙන් අපි ක්ෂේත්‍රයට ආවේ නෑ. දෙරණ නාලිකාවෙන් විකාශය වුණු “වස්සාන සිහිනය” ටෙලි නාට්‍යයට රංගන ශිල්පිනියක් තෝරාගන්න සම්මුඛ පරීක්ෂණයට මමත් ගියා. ඒකට තවත් තරුණියන් දාහක් පමණ ඇවිත් හිටිය. මාව ඒ චරිතයට තේරුණා. ඒ ටෙලි නාට්‍යයේ අධ්‍යක්ෂ ජානක සිරිවර්ධන මහතා මම දිනේෂ් පි‍්‍රයසාද්ගෙ දුවක් කියල දැනගත්තෙ මාව තෝරාගත්තට පසුවයි.කලාවට සම්බන්ධ වෙන්න පුංචි කාලෙ ඉඳලම ආශාවක් තිබුණ ද?පුංචි කාලෙ රඟපාන්න මට කිසිම ආශාවක් තිබුණේ නෑ. මම පාසල් ගියේ බම්බලපිටියේ ශුද්ධවූ පවුලේ කන්‍යාරාමයට. උසස් පෙළ කළේ රෝයල් ඉන්ස්ටිටියුට් එකේ. පුංචි කාලෙ ඉඳලම මම ආශා කළේ ඉගෙන ගන්න. මගේ ජීවිතයේ පළමු තැන අධ්‍යාපනයට. හැබැයි මම කුඩා කාලෙ ඉඳලම නිවේදන කටයුතුවලට ආශාවක් දැක්වූවා. ඒ නිසායි සිරස රූපවාහිනියේ “පුංචි පැංචි” වැඩසටහන ඉදිරිපත් කරන්න සහභාගි වුණේ. ඉන් පසුව මම අධ්‍යාපනික කටයුතුවලට බාධා නොවෙන්න විදියට නිවේදන කටයුතුවලටත් රංගනයටත් සහභාගි වුණා.‘හිතට වහල් වීමි’ ටෙලි නාට්‍යයේ නිම්මිගේ චරිතයට ලැබුණු ප්‍රතිචාර කොහොම ද?මටත් පුදුමයි ඒ චරිතයට ලැබුණු පේ‍්‍රක්ෂක ප්‍රතිචාර ගැන හිතෙනකොට. ඒ ටෙලි නාට්‍යය ඉවර වෙලා දැන් ටික කලක් ගතවුණත් තාමත් ඒ ගැන ගොඩක් දෙනෙක් මට කතා කරනව. නිම්මිගේ චරිතය මුලදී දඟකාර චරිතයක් වුණත් පසුව පාදයක් අහිමි වීම නිසා අසරණ වෙන චරිතයක්. ඒ ටෙලි නාට්‍යයේ මා කළ රංගනය ගොඩක් දෙනෙක්ගෙ හිතට දැනිල තියෙන බව ලැබෙන ප්‍රතිචාරවලින් පේනව.ඔබේ පවුලේ අය ඔබේ රඟපෑම් අගය කරනව ද?ඔව්. අපේ තාත්ත කියල තියෙන්නෙ අපි තුන්දෙනා (මමයි මගෙ නංගිල දෙන්නයි) කරන රඟපෑම් තුන්දෙනාම බලන්න; ඊට පස්සෙ අපේ අඩුපාඩු අපිම පෙන්වල දෙන්න කියල. තාත්තත් ගොඩක් වෙලාවට මගෙ රංගනයන්වලට ‘දුව මෙතැනදි මෙහෙම කළානම් හොඳයි’, ‘මේක මේ විදියට කළානම් හොඳයි’ කියල කියනව. පවුලේ අයගෙන්ම එන ඒ විවේචන නිසා අපේ අඩුපාඩු හදාගන්න පුළුවනි.සිනමාවට ඔබ තවම යොමු වුණේ නැහැ නේද?ඔව් චිත්‍රපටවලට මට තවම ආරාධනා ලැබිල නෑ. ඉදිරියේදී හොඳ චිත්‍රපටයකට ආරාධනයක් ලැබුණොත් බාර ගන්නවා.අම්ම තාත්තගෙන් ඔබේ කලා කටයුතුවලට ලැබෙන සහයෝගය?ඒ දෙන්න හැම තිස්සෙම මගෙ ළඟින් ඉන්නව. රූපගත කිරීම්වලට අම්මත් මාත් එක්ක එනව. අම්මට එන්න බැරි වුණොත් තාත්ත එයාගෙ වැඩ පස්සට දාල හරි මාත් එක්ක එනව.මේ දවස්වල ඔබ ඉගෙන ගන්නෙ මොනව ද?මම විවෘත විශ්ව විද්‍යාලයේ ඇඟලුම් නිෂ්පාදන සහ කළමණාකරනය පිළිබඳ උපාධිය හදාරනව. මම ඉතාම කැමැතියි ඒ විෂයට. ඒ උපාධිය හොඳින් නිම කිරීම මගෙ බලාපොරොත්තුවක්. මේ දවස්වල විභාගවලට පාඩම් කරනව.ජනපි‍්‍රයත්වය ඔබට කරදරයක් ද?අනේ නැහැ. ජනපි‍්‍රයත්වය කරදරයි කියල කියන හැමෝම ඒ ජනපි‍්‍රයත්වයට කැමැතියි. ඒත් යම් යම් අවස්ථාවල පුංචි පුංචි අපහසුතාවයන්ට පත්වෙන වෙලාවලුත් තියෙනව. නමුත් කවුරුහරි මගෙ රඟපෑමක් ගැන මාත් එක්ක කතා කළාම පුංචි සතුටක් හිතේ ඇති වෙනව. අනෙක කලාකරුවන්ගේ පැවැත්ම තියෙන්නෙත් ජනපි‍්‍රයත්වය මතමනේ.කොහොමද ඔබ ඔබේ අනාගතය සැලසුම් කරල තියෙන්නෙ?මම ඉගෙන ගත්ත විෂයෙන් රැකියාවක් කරන්න ලොකු බලාපොරොත්තුවක් තියෙනව. ඒ අතරතුර රඟපෑම් කටයුතුත්, රූපවාහිනී වැඩසටහන් ඉදිරිපත් කිරීමත් දිගටම කරගෙන යන්න බලාපොරොත්තු වෙනව. තවත් පුංචි ආශාවක් හිතේ තියෙනව, ඒ ආශාව ඉටු කරගන්න තව අවුරුදු 10 කට වැඩි කාලයක් යාවි. ඒ; ටෙලිනාට්‍යයක් හෝ චිත්‍රපටයක් අධ්‍යක්ෂණය කිරීම. ඒක හදාරන්න ඕන විෂයක්. මම කලාවට සම්බන්ධ වෙන්නෙ විනෝදාංශයක් හැටියට නෙමෙයි. මොකද මගෙ තාත්ත කලාව කළේ විනෝදාංශයක් හැටියට නොවන නිසා. ඒක එයාගෙ රැකියාව. ඒ නිසා කලාවේ නිරත වීම විනෝදාංශයක් හැටියට සලක්න මම සූදානම් නෑ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107105</link>
    <topic>භාවනාවෙන් අමරපුරයට</topic>
    <author>සුනිල් මිහිඳුකුල</author>
    <content>භාවනාවෙන් අමරපුරයටප්‍රවීණ ටෙලිනාට්‍යවේදී බර්ට්‍රම් නිහාල් තිර රචනය ලියා අධ්‍යක්ෂණය කළ ’අමරපුරය’ නම් වූ ඔහුගේ නවතම ටෙලි වෘත්තාන්තය (කතාංග 38යි) අළලා වින්දන සටහනක් ලියන මේ මොහොතේ මගේ ස්මෘතියට නිරායාසව නැඟෙන්නේ බර්ට්‍රම් විසින්ම අධ්‍යක්ෂණය කරන ලද්දා වූ ‘භාවනා’ ඒකාංගික ටෙලිනාට්‍ය මාලාවයි. එහි බෞද්ධ තේමාවන්ගෙන් යුතු ටෙලිනාට්‍ය දෙකක් දක්නා ලැබිණි. එකක් ‘ප්‍රේත වස්තුවයි’; අනික ‘භාවනා’ ය.’අමරපුරය’ එම ඒකාංගික ටෙලිනාට්‍ය ද්වය ද සමතික්‍රමණය කරන අද්විතීය බෞද්ධ ටෙලි වෘත්තාන්තයක් ලෙස හඳුන්වා දෙන්ට මම කැමැත්තෙමි.’අමරපුරය’ යනු මිනිස් ජීවිතය අරභයා, පවතින සමාජ දේශපාලන කැකෑරිල්ල අරභයා කෙරෙන ප්‍රබල ශ්‍රව්‍ය දෘශ්‍ය විවරණයක් වන්නේය.මෙම ටෙලි නාට්‍යයේ වෘත්තාන්ත දෙකක් එකිනෙකට සමාන්තරව දිවෙයි. එක වෘත්තාන්තයක් ගමන් කරන්නේ සාම්ප්‍රදායික ආඛ්‍යානයකින් යුතු වර්තමානයේ සිට අනාගතය දක්වාය. ඒ සමාජ දේශපාලන කලබැගෑනි ගැන කියැවෙන වෘත්තාන්තයයි. අනික වර්තමානයේ සිට අතීතය කරා පසුපස්සට ගමන් ගන්නකි. එය ආධ්‍යාත්මික විමුක්තිය සොයා මෙරටට විත් බුදුදහම වැලඳගන්නා, කොටින්ම ගිහිගෙය හැරපියා සසුන් ගතවන විදේශිකයාගේ කතාව දැක්වෙන වෘත්තාන්තයයි.ජීවන් කුමාරතුංගඑසේ හෙයින් මේ ආකෘතිය අතිශය සංකීර්ණ බව අමුතුවෙන්ම කිව යුතු නැත. ටෙලිනාට්‍ය මාධ්‍යයේ දී (විශේෂයෙන් මෙහි කතාංග සතිපතා විකාශය කෙරෙන පසුබිමක) ප්‍රේක්ෂකයන්ට එය කොතෙක් දුරට සුඛාවබෝධ වේද යන්න ගැටලුවකට තුඩුදෙයි. එය වඩාත් අර්බුදයකට ඇද හෙළන්නේ රූපවාහිනී ප්‍රේක්ෂකයන් යමින් ගමන එසේත් නැතිනම් කමින් බොමින් ටෙලිනාට්‍ය නැරඹීමට හුරුව ඇති මුස්පේන්තු අවකාශයක් තුළය.’අමරපුරයේ’ මූලික ප්‍රස්තුතය ලෙස මට විශද වන්නේ දූෂිත ව්‍යාපාරික හා දේශපාලන ව්‍යූහයක් තුළ මෙරට මිනිසුන් බලය, ධන තණ්හාව, ක්‍රෝධය, වෛරය, කාමභෝගී ජීවන රටාව හේතුකොටගෙන අගතියට පත්ව කොටින්ම එම ගිනි ජාලාවට හසුවී දැවී යද්දී සියලු යස ඉසුරු, සැප සම්පත් ඉවතලා ආධ්‍යාත්මික විමුක්තිය සොයා මෙරටට එන විදේශිකයා අවසානයේ පැවිදි වී ගිහියන්ට ධර්මානුශාසනා කරන මට්ටමට සිත දියුණු කරගැනීමේ යථාර්ථයයි. ටෙලි නාට්‍යයේ එක් තැනක විදේශිකයා නීලඹේ ආරණ්‍ය සේනාසනාධිපති භික්ෂූන් වහන්සේගෙන් මෙසේ විමසයි.”මනුෂ්‍ය ජීවිතයේ අරමුණ මොකද්ද? නැත්නම් ඇයි අපි ජීවත්වෙන්නේ?”අධ්‍යක්ෂ බර්ට්‍රම් නිහාල්භික්ෂූන්වහන්සේ ඊට මෙසේ පිළිතුරු දෙයි.”සතුටින් ඉන්න”විදේශිකයා තවත් ප්‍රශ්නයක් යොමු කරයි.”මොකද්ද පැවිදි වීමේ අරමුණ?”භික්ෂූන් වහන්සේගේ පිළිතුර වන්නේ මෙවැන්නකි.සන්තෝසය. සන්තුට්ඨි පරමං ධනං. සන්තෝසය තරම් ධනයක් නැහැ. සන්තෝසය කියන්නේ කාලා බීලා ධනයෙන් ආඪ්‍ය වෙලා ඉන්න එක නෙමෙයි. ආධ්‍යාත්මික සතුට, කරුණාව නිරායාසයෙන්ම ආධ්‍යාත්මික සතුට හා ශාන්තභාවය ගෙන එනවා. එවිට ඔබ කැළඹෙන්නේ නැහැ. සියල්ල දරා ගැනීමේ පහසුවක් තියෙනවා. ඒ මනස නිසංසල නිසයි.”මේ දෙබස් ටෙලි නාට්‍යයේ සමුදයාර්ථය මැනවින් හකුළුවා දක්වතැයි මට සිතේ. චාල්ස් බලවර්ධන, සුලෝචනා වැනි චරිත ධනය පසුපස අසීමිතව ලුහුබැඳ යන අතර මහසෙන්, කාමිණී, සීලවංශ, තොටගමුව වැනි චරිත දේශපාලන බලය සොයා හැල්මේ දුවති. එහිදී කුමන්ත්‍රණ, ඡන්ද මගඩි, දේශපාලන ඝාතන යනාදිය සුලභ සංසිද්ධි බවට පත් වීම නොවැළැක්විය හැකිය. පාතාලේ මැරයන්ට සාමවිනිසුරු පදවි පිරිනැමේ. මෙය 77න් පසුව මෙරට ඇතිවූ තුච්ඡ දේශපාලනයේ බියකරු ප්‍රකෘතිය නොවන්නේද?රුවන් වික්‍රමසිංහ සහ නිලන්ති ඩයස් කරුණාරත්නදූෂිත සමාජයත් ආරණ්‍ය සේනාසනයත් බෙදා වෙන් කෙරෙන දොළ පාර අපූර්ව සංකල්ප රූපයක් වැන්න. චාල්ස් බලවර්ධන සත්‍යය පසක් කරගන්නේ වන සෙනසුනේදී ය. වියළී ගිය ශාක පත්‍රයකින් හාත්පස බලන ඔහුට දිස්වන්නේ බුද්ධ රූපයකි. ඔහු කෙමෙන් ආධ්‍යාත්මික වෙනසකට ලක් වෙයි.අධ්‍යක්ෂ බර්ට්‍රම් මෙවර තම ටෙලි නාට්‍යයට ජනප්‍රිය ලක්ෂණ රුවා ඇත්තේ වර්තමාන ටෙලිනාට්‍යයේ නම්‍යතා හා ප්‍රවණතා සැලකිල්ලට ගනිමින් විය යුතුය. එහෙත් ඒ කිසිවක් මූලික ප්‍රස්තුතයට හානිකර නොවීම විශේෂත්වයකි. සරල වින්දනයක් අපේක්ෂිත ප්‍රේක්ෂකයන්ට මෙහි කතා රසය නොමඳව විඳගත හැකි අතර විදග්ධ රසිකයනට එහි යටිපෙළ අරුත් කියවමින් කිසියම් ආකාරයක ගැඹුරු වින්දනයක් ලද හැකි බව මගේ විශ්වාසයයි. ’අමරපුරයේ’ සාර්ථකත්වයට නළු නිළියන්ගෙන් හා සෙසු ශිල්පීන්ගෙන් ලැබී ඇති නිර්මාණ දායකත්වය අතිමහත්ය.සියලු නළු නිළියන්ගේ රඟපෑම් එක සාර්ථක මට්ටමක පවතින ටෙලි නාට්‍යයක් මා දුටුවේ බොහෝ කලකට පසුවය. ඒ අතරිනුත් චාල්ස් බලවර්ධන ලෙස රඟන ජීවන් කුමාරතුංග ගැන වෙසෙසින්ම සඳහන් කළ යුතු යැයි සිතමි. මන්දයත්; ඔහු තම රංග කලා ජීවිතයේ මෙතෙක් ඉදිරිපත් කළ විශිෂ්ටතම චරිතාංග නිරූපණය මෙය වන බැවිනි. මෙතෙක් කබල් ටෙලිනාට්‍යවල වැදගැම්මකට නැති චරිත රඟපා තම ප්‍රතිභාව කුරෝලු කරගත් ධනංජය සිරිවර්ධන (කේමේන්ද්‍ර) නිලන්ති ඩයස් කරුණාරත්න (ශාක්‍යා), චින්තක කුලතුංග (මහසෙන්) අංජුලා රාජපක්ෂ (නිකිණි) රුවන් වික්‍රමසිංහ (අමේශ්) වැනි නළු නිළියන් මෙහි රඟපාන ආකාරය අති ප්‍රශංසනීය ය.වීණා ජයකොඩි, දිල්හානි ඒකනායක, දයා අල්විස්, විශාඛා සිරිවර්ධන වැනි නළු නිළියන්ගේ රඟපෑම් ගැන අමුතුමෙන්ම කිව යුතුද?රැල්ෆ් ෆෝඩ් හෙවත් පසුව නිලඹේ සමිත හිමි ගේ චරිතයට පණපොවන ක්‍රිස්ටෝපර් හෙන්රි ගේ රංගනය ද අති මනරම් ය.කැමරාකරණය, සංස්කරණය, කලා අධ්‍යක්ෂණය හා සංගීතය (විශේෂයෙන් එහි තේමා සංගීතය) විශිෂ්ට බව කිව යුතුමය.’අමරපුරය’ කලාතුරකින් දකින්න ලැබෙන ප්‍රශස්ත මට්ටමේ ටෙලි කලා කෘතියක් ලෙස අවසන් වශයෙන් හඳුන්වා දෙනු කැමැත්තෙමි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107106</link>
    <topic>සිංහල වෙබ් අඩවියකින් ප්‍රථම වතාවට වසරේ හොඳම නවකතාවලට සම්මාන</topic>
    <author>ගුණසිරි සිල්වා</author>
    <content>සිංහල වෙබ් අඩවියකින් ප්‍රථම වතාවට වසරේ හොඳම නවකතාවලට සම්මානප්‍රවීණ මාධ්‍යවේදී ගුණසිරි සිල්වා සංස්කරණය කරන www.srilankanarts.lk වෙබ් අඩවිය මගින් 2010 වර්ෂයේ පළවූ සිංහල නවකතා අතුරින් හොඳම නවකතාව තේරීමේ තරගයක් ආරම්භ කර තිබේ.විද්වත් පාඨක පිරිසකගේ ඡන්දයෙන් තෝරාගන්නා ලද නවකතා 10 ක් මේ වනවිටත් ශ්‍රී ලන්කන් ආර්ට්ස් වෙබ් අඩවියේ තරගයට නම් කර ඇති අතර ඒ අතරින් හොඳම නවකතාව තෝරා ගැනීම සඳහා පාඨකයින්ට සිය ඡන්දය භාවිතා කිරීමේ අවස්ථාව මේ වන විටත් ලබා දී තිබේ. එක් පරිගණක යන්ත්‍රයකින් පාවිච්චි කළ හැක්කේ එක් ඡන්දයක් පමණි.ගුණසිරි සිල්වාඑම නවකතා 10 මෙසේය.චුම්බන කන්ද – ජයතිලක කම්මැල්ලවීරලලිත සමය – එරික් ඉලයප්පආරච්චිකවි කඳුර - සුනේත්‍රා රාජකරුණානායකමිථ්‍යා දෘෂ්ටිකයා - උපාලි උබයසේකරසමාරෝපණය – මහාචාර්ය චන්ද්‍රසිරි පල්ලියගුරුකළුවරයි පුරහඳ – අනුරසිරි හෙට්ටිගේපංචායුධ නැතිකුමාරිකාවෝ - අනුර වික්‍රමසිංහසක්කාරං - චම්මින්ද වෙලගෙදරඔබ සමඟ - පරාක්‍රම කොඩිතුවක්කුනොකියම් සිතුවත් - සෝමා ජයකොඩිඅවසාන වටයට තේරෙන නවකතා 10 අතුරින් පිළිවෙළින් පළමු, දෙවැනි සහ තෙවැනි තැන දිනාගන්නා නවකතා 3 සඳහා සැප්තැම්බර් මස අගදී කොළඹදී පැවැත්වෙන විශේෂ උත්සවයකදී සම්මාන පිරි නැමෙන බවද ඒ සඳහා දැනටමත් කටයුතු යොදා ඇති බවද www.srilankanarts.lk වෙබ් අඩවියේ සංස්කාරක ගුණසිරි සිල්වා පවසයි.ගුණසිරි සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107107</link>
    <topic>අවුරුදු 14කට පස්සෙ රඟපාද්දිත් පළවැනි ෂොට් එකේදි තිගැස්මක් ඇතිවුණා</topic>
    <author>හේමාලි විජේරත්න</author>
    <content>අවුරුදු 14කට පස්සෙ රඟපාද්දිත් පළවැනි ෂොට් එකේදි තිගැස්මක් ඇතිවුණාසොමී රත්නායකශ්‍රී ලාංකේය සිනමා ක්‍ෂේත්‍රයේ සිටි සුවිශේෂ රංගන ප්‍රතිභාවයකින් හෙබි නළුවෙකු වන සොමී රත්නායක මීට වසර ගණනාවකට ඉහත දී ශ්‍රී ලංකාව හැර දමා විදේශ ගතවූවේය. ඔහුගෙන් හිස් වූ තැන පුරවන්නට එදා මෙදාතුර කිසිදු නළුවකුට නොහැකිවිය. එය එසේ වූයේ සොමී රත්නායක නම් වූ සුවිශේෂී පුද්ගලයන් සිටිනුයේ එක්කෙනෙක් පමණක් බැවිනි. සොමීට ආදේශකයක් තවත් සොයා ගත නොහැකි ය. පුරා වසර 15ක් තිස්සේ ඔහුගෙන් හිස් වූ අපේ සිනමාවට යළිත් ඔහු පැමිණෙනවාය යන්න අපේ ප්‍රේක්ෂක හිතවතුන්ටත් ආදරණීය ආරංචියක් වේවි.වසර ගණනාවකට පසු ඔහු පසුගියදා යළිත් සිංහල චිත්‍රපටයකට එක් විය. එහි රූගත කිරිම් සඳහා ලංකාවට පැමිණ සිටි මොහොතක අපේ කතා බහ සිදුවිය.ඔබ චිත්‍රපට අධ්‍යක්ෂණයට යොමු වන්නට බලාපොරොත්තු වෙමින් සිටිනවා යැයි අපට දැනගන්නට ලැබුණා. එය සත්‍යයක්ද?ඔව්. මීට අවුරුදු දෙක තුනකට ඉස්සර මම තිර පිටපතක් ලිව්වා. ඊට පස්සේ ඒක චිත්‍රපට සංස්ථාවේ ඇගයීම් මණ්ඩලය වෙත යොමු කළා. ඒ අය මේක කියවල හොඳ පිටපතක් විදියට අනුමත කරලා තිබෙනවා. ඒ නිසා ඒ චිත්‍රපටය අධ්‍යක්ෂණය කරන්නට මූලික සැලසුම් මේ දිනවල කරගෙන යනවා. තාම ප්‍රධාන චරිත දෙක තුන රඟන නළු නිළියන් පිළිබඳ තීරණයක් අරගෙන නෑ. ලබන ජනවාරි මුල භාගයේ දී චිත්‍රපටයේ වැඩ කටයුතු පටන් ගන්න බලාපොරොත්තු වෙනවා.ඔබත්මේ චිත්‍රපටයේ රඟපානවද?ඒක මම තවම තීරණය කරලා නෑ.වසර ගණනාවකට පසු පසුගිය දිනවල ඔබ චිත්‍රපටයකට රංගනයෙන් දායක වුණා නේද?ඔව්. ප්‍රවීණ කැමරා ශිල්පි ජයනාත් ගුණවර්ධනගේ පළවැනි සිනමා නිර්මාණය වන ‘පරාවර්තන’ කියන චිත්‍රපටයේ රඟපාන්න මට ආරාධනා කළා. අවුරුදු 14ක් විතර මම චිත්‍රපටයක රඟපාලා තිබුණේ නෑ. අන්තිමට මම රඟපෑවේ චන්ද්‍රරත්න මාපිටිගම අධ්‍යක්ෂණය කළ ‘කම්පා’ චිත්‍රපටයෙ. ඒ රංගනයත් එක්කම තමයි මම ලංකාවෙන් ගියේ. පහුගිය අවුරුද්දේ ලංකාවට ආවම තමයි ඒ චිත්‍රපටය මම බැලුවෙත්. මට ඒ චිත්‍රපටයට දෙබස් කවන්න බැරිවුණා.වසර ගණනාවකට පසු ඔබ නැවත සිනමා කැමරාව ඉදිරියට පැමිණෙත්දි මොනවද දැනුණේ?අවුරුදු 14ට පස්සේ මට ‘පරාවර්තන’ චිත්‍රපටයේ ප්‍රධාන චරිතය වන ‘රත්නෙ උන්නැහේ’ ගේ චරිතය මට ලැබුණා. පසුගියදා ඊට දෙබස් කවලත් ඉවර කළා. අවුරුදු ගණනාවකට පස්සේ යමක් කරන්න පුළුවන් හොඳ චරිතයක් මට ලැබුණා කියන සතුට තිබෙනවා. මම රංගනයෙන් ඈත්වෙලා හිටියට පසුගිය වසර ගණනාව පුරාම සිනමාව පිළිබඳ හොඳ අධ්‍යයනයක් කරන්න මට පුළුවන් වුණා. චිත්‍රපටයට සම්බන්ධ වුණු අනෙක් නළු නිළියොත් බොහොම සුහදව වැඩ කළා. අධ්‍යක්ෂ ජයනාත් ගුණවර්ධනත් ලොකු සහයෝගයක් ලබා දුන්නා. නමුත් පළවැනි ෂොට් එකට මුහුණ දෙන කොට තිබෙන තිගැස්ම අවුරුදු ගණනාවකට පස්සෙත් මට ඇතිවුණා. ඕක එදා ඉඳන්ම මට ඇති වන කරදරයක්.ගෙවුණු අවුරුදු ගණනාවම ඔබ සිනමාවෙන් ඈත් වී සිටීම ගැන කනගාටුවක් නැත්ද?මම සිනමාවෙන් ඈත් වුණේ අරමුණු රාශියක් ඇතිව. ලංකාවෙන් යනකොට එක වගේ චරිත රැසක් එක දිගට ලැබෙමින් තිබුණා. එතනින් එහාට මොනවද කරන්නේ කියන තත්ත්වයකුත් තිබුණා. ඕක හැමදෙනකුටම බලපාන ප්‍රශ්නයක්. නමුත් මට ඒක තදින් දැනුණා. ඒ මොකද රංගනය වෘත්තියක් විදියට මම කළාට බොහොම ගෞරවයෙන් තමයි ඒක කළේ. ඒක නිසා මට ඕන වුණේ ප්‍රේක්ෂකයෝ සතුටු වෙනවා වගේම මම සතුටු වෙන නිර්මාණ කරන්න.එහෙම ඒවා අඩුවුණා. ඒ නිසයි මම ගියේ. නමුත් අවංකවම කියනවා නම් මම මෙහෙන් යනකොටත් මට ඕනතරම් වැඩ තිබුණා. වැඩ වැඩිම නළුවෙක් විදියට තමයි මම මේකෙන් ඈත් වුණේ.”ආපසු ඇවිත් එතැන්ටම මම සම්බන්ධවෙලා තිබෙනවා. නමුත් දැන් මම මේක රැකියාවක් හැටියට සලකන්නේ නෑ. දැන් මට එහෙම සලකන්න ඕන නෑ.ඉදිරියේදී ඔබ දිගින් දිගටම සිනමාවේ දකින්න ලැබේවිද?මේ ආව ටිකටත් චිත්‍රපට රාශියකට ආරාධනා ලැබුණා. ඉදිරියේදී කල්පනා කරමින් ඉන්නවා. සමහර චරිත හොඳයි කියලත් මට දැනෙනවා. දිගින් දිගටම කෙසේ වෙතත් අවුරුද්දකට වතාවක්වත් සිනමා නිර්මාණයකට දායක වෙන්න බලාපොරොත්තුවක් තිබෙනවා.ඔබ නැවත ලංකාවේ පදිංචියට පැමිණෙන්නේ නැත්ද?ලංකාව කියන්නේ මගේ උපන් රට. නමුත් පුරා වසර ගණනාවක් මම ඇමෙරිකාවේ ජීවත්වුණා. දැන් ඇමෙරිකාවත් මගේ රට බවට පත්වෙලා.ඔබ සිනමාවේ අත්දැකීම් රැසක් සැපිරූවෙක්. අධ්‍යක්ෂණය වැනි කාර්යයකට ඔබ ප්‍රමාද වූවා වැඩියි කියලා හිතෙන්නේ නැත්ද?ප්‍රමාද වුණා වැඩියි තමයි. ඒක මට දැනෙනවා. ගාමිණී ෆොන්සේකා ‘පරසතුමල්’ කරත්දි වයස අවු.27යි. මම වියපත් වෙලා තමයි. නමුත් මම එකක් කියන්නම් මගේ ජවය, මගේ ශක්තිය එදා වගේම එහෙමම තිබෙනවා. අවුරුදු 40ක මනුෂ්‍යයෝ කරන දේ කරදරයක් නැතුව මට තාම කරන්න පුළුවන්. මානසිකවත් මම බොහෝම ශක්තිමත්. ජීවිත කාලෙටම හරියට එක චිත්‍රපටයක් අධ්‍යක්ෂණය කරගන්න පුළුවන් වුණොත් ඒ ඇති.පසුගිය අවුරුදු ගණනාව පුරා ලංකාවේ සිනමාව ගැන ඔබ අවදියෙන් සිටියද?ඔව්. 1996 මම රටෙන් පිටවෙලා යනකොට අපේ සිනමාවේ අර්බුදය ගැන අපි කතා කර කර හිටියේ. මම 2001 ආපසු එත්දිත් කතා කරමින් හිටියේ සිනමාවේ අර්බුදය ගැන. අවු. 14-15ක් තිස්සේ එදා තිබුණ දේ එහෙමමයි. නමුත් මේ අර්බුදකාරී බව ගැන කල්පනා කරමින් කල් මර මර ඉන්න එකෙන් වෙන්නේ අපි අඩපණ වෙන එක සහ කලකිරීම. ඒ නිසා ඒ ගැන නොසිතා අපි අපේ සිනමාව වෙනුවෙන් යමක් කරන්නට මහන්සි විය යුතුයි කියන සිතුවිල්ලෙන් මම ඉන්නේ. අවුරුදු 14ක් මම සිනමාවෙන් ඈත්වෙලා හිටියත් සිනමාව ගැන මගේ හිතේ තිබෙන ආසාව, උනන්දුව සහ ධෛර්යය තවම සිඳිලා නෑ.ඔබේ පවුලේ තොරතුරු කොහොමද?මටත් - සුසිලාටත් පුතාල දෙන්නෙක් ඉන්නේ. ලොකු පුතා දිලන්, එයා ළඟදී ලංකාවේ තරුණියක් සමඟ විවාහ ගිවිස ගත්තා. පොඩි පුතා නවින්. දිලන් රැකියාවක් කරනවා කොම්පියුටර් ඉන්ජියර් කෙනෙක් විදියට. පොඩි පුතා තියටර් ආර්ට් කළේ. එයාට එහේ උපාධියක් තිබෙනවා ඒ සම්බන්ධව. එයා එහේ ඉංග්‍රීසි වේදිකාවේ රඟපානවා. මමයි සුසී සතුටු වෙනවා එයාගේ රංගනයට. සුසීත් දැන් එහේ රූපලාවණ්‍ය කටයුතු පිළිබඳ උපාධියක් අරගෙන රූපලාවණ්‍ය උපදේශිකාවක් හැටියට රැකියාවක් කරනවා.හේමාලි විජේරත්නඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107108</link>
    <topic>මහනුවරදි දුටු බනීර්ගේ සිනමා වියමන</topic>
    <author>කපිල කුමාර කාලිංග</author>
    <content>මහනුවරදි දුටු බනීර්ගේ සිනමා වියමනතිසර ඉඹුලාන නමැති තරුණ සිනමාකරුවාගේ අනාගතය පිළිබඳ සුබ නිමිති දක්වන අලංකාර රූප රාමුවක් බඳු Nino Live චිත්‍රපටයේ නිමාවත් සමඟ ම, දින පහක් පුරා මහනුවර පැවති අන්තර් ජාතික සිනමා උළෙලේ (KIFF) සමාප්තිය ද සටහන් වූයේ අප සිත්හී සියුම් ශෝකයක් ජනිත කරවමිනි. කලින් දුටු නොදුටු රසික ජනයා ද එතෙර සිට නුවරට ආ විදෙස් සිනමාකරුවන් ද සමඟ උරෙනුර ගැටෙමින් රස බසෙහි යෙදෙමින් ගෙවුණු ඒ කාලය සැමට ම මතකය සරසමින් නොමැකී පවතින සොඳුරු අත්දැකීමක් වූයේය.උසස් වෘත්තාන්ත චිත්‍රපට හා වාර්තා චිත්‍රපටවලින් සමන්විත වූ මෙම උළෙලට, මුරලි නයිර් (ඉන්දියාව) ඩේවිඩ් ඩූසා (ප්‍රංශය) රුබයියාට් හොසේන් (බෙංගාලය) ඔනීර් (ඉන්දියාව) අනෝචා සුවිචාකෝන්පොන්ග් (මැලේසියාව) ඉයන් චෙනී (අමෙරිකාව) සහ ෂර්මන් බන්ග් යන අධ්‍යක්ෂවරුන් තම නිර්මාණද සමඟ සහභාගිවීම විශේෂත්වයක් විය.චිත්‍රපට තිරගතවීමෙන් පසු අධ්‍යක්ෂවරුන් සමඟ සංවාදයක යෙදීමට ද ප්‍රේක්‍ෂකයිනට අවස්ථාව සලසා තිබුණි. වැඩ සටහන අතරතුර සිනමා සංගීතය, සිනමා කැමරාකරණය, අධ්‍යක්ෂණය, සිනමාව හා කාන්තාව වැනි මාතෘකා පිළිබඳ ප්‍රවීණ ශිල්පීන් සහභාගි වූ කතිකාවක් ද විය.විමුක්ති ජයසුන්දරගේ ‘අහසින් වැටෙයි’, ප්‍රසන්න විතානගේ ගේ ‘ආකාස කුසුම්’ හි දෙමළ හඬ කැවූ පිටපත ‘අගායා පුක්කල්’, චින්තන ධර්මදාසගේ “හව් අයි වන්ඩර් වට්යු ආ” සහ තිසර ඉඹුලානගේ ‘නිනෝ ලයිව්’ මෙම චිත්‍රපට උළෙල වර්ණවත් කළ ශ්‍රී ලාංකේය නිර්මාණ විය.ඇලෙක්සා ෂුල්ස්ගේ ‘ට්‍රොපිකල් ඇම්ස්ටර්ඩැම්’ නමැති වාර්තා චිත්‍රපටය ශ්‍රී ලාංකික බර්ගර් ජන කොට්ඨාසයේ අනන්‍යතාව, අතීතය හා අනාගතය පිළිබඳව කෙරුණු සංවේදී කතිකාවකි.KIFF උළෙල නියෝජනය කළ හැම චිත්‍රපටයක් ම වෙන වෙන ම ගෙන රස විඳීමට තරම් වටනේය. අනෙක් අතට අධ්‍යක්ෂවරුන්ගේ සංවාදයේදි අශෝක හඳගම හා ප්‍රසන්න විතානගේ ලාංකේය සිනමාවේ අභියෝග හා නිර්මාණකරුවාගේ ස්වාධීනත්වය පිළිබඳ පැවසූ අදහස්, පුළුල් වේදිකාවක සාකච්ඡා කළ යුතුව ඇත.අනිර්බාන් ධාර් නොහොත් ඔනිර් (onir)ගේ I am (මම) චිත්‍රපටය මහනුවර සිනමා උළෙලේ වූ කැරලිකාර නිර්මාණය වශයෙන් දැක්විය හැකිය.භූතානයේ උපන් ඔනීර්ට, එරටින් පලා යන්නට සිදුවන්නේ එහි දේශපාලන වාතාවරණය නිසාය. ‘අ යෑම්’, ඔහුගේ දෙවැනි චිත්‍රපටයයි. හොඳින් ලියැවුණු තිරනාටකයක් තිබුණත් එය නිෂ්පාදනය සඳහා අවශ්‍ය මුදල් ප්‍රශ්නයක් විය. එහෙත් පසු බට නොවූ බනීර් ෆේස් බුක් හා විද්‍යුත් තැපෑල මගින් තම ගැටලුව, මිත්‍ර සමාජය ඉදිරියේ තැබුවේය. අවසානයේදි, නගර 35 කින් සොයා ගත්, “නිෂ්පාදකවරු” 400 ක් දෙනා, බනීර්ගේ චිත්‍රපටයට අර්ථපතිත්වය සපයන්නට ඉදිරිපත් වූහ! (නිෂ්පාදකවරුන් වැඩිම පිරිසක් සහිත චිත්‍රපටය පිළිබඳ ලෝක වාර්තාවද ඔනිල්ට ලැබුණා විය හැකිය.)ජනපි‍්‍රය නළු නිළියන්ගෙන් තොරව ඉන්දියානු රිදී තිරයට අවතීර්ණවීම අතිශය දුෂ්කර බව දත් ඔනීර් තම තිරනාටකයද රැගෙන නළු නිළියන් හමුවන්නට ගියේය.තිරනාටකය පිළිබඳ මහත් සතුටට පත්වූ නන්දිතා දාස්, රාහුල් බෝස්, මනීෂා කොයිරාල, අර්ජුන් මත්හුර්, ජුහි චව්ලා, අභිමාන්‍ය සිං හා සන්ජේ සූරි වැනි ප්‍රකට නළු නිළියෝ, අය කිරීමකින් තොරව ම ‘අ යෑම්’ සඳහා තම දායකත්වය ලබා දෙන්නට ඉදිරිපත් වූහ.දින 24 ක් තුළ දී රූපගත කිරීම් නිම කෙරුණි. නිෂ්පාදන වියදම මිලියන 30 කි.’අ යෑම්’ චිත්‍රපටය, එකිනෙකට වෙනස් කතා හතරක වියමනකි. එහෙත් මෙම පැය බාගේ කතා හතරේ පොදු සබඳතාවක් ද දැකිය හැකිය. ඕමාර්, මේගා, ආ ෆිෆා හා අභිමාත්යු යන තැරණ තරුණියන් සිවු දෙනා මඟින් ඉන්දියානු සමාජයේ පවතින ගැටලු රැසක් ප්‍රශ්න කිරීමකට ලක් කරන ඔනීර්, එහිදි සදාචාරාත්මක, සමාජ දේශපාලනයික, භූ විෂමයික හා ආත්මීය (පුද්ගල හුදෙකලාව) වැනි පැතිකඩ කීපයක් ඔස්සේ කැමරාව ධාවනය කරයි.ඔනීර්ගේ සිවු ඈඳුතු චිත්‍රපටයේ පළමු කතාවේ එන තරුණිය, තම සැමියාගෙන් වෙන්වීමට තීරණය කළ පසු කෘත්‍රිම ගැබ් ගැන්වීමත් මවක වීමට සැරසෙයි. ඒ සඳහා ශුක්‍රානු පරිත්‍යාගයක් (sperm donation) කිරීමට කැමැති තරුණයෙකු සොයා වෙහෙසයි. අනෙක් කතාවලින්, ළමා අපචාරය, සමලිංගිකත්වය, උපන්බිම අහිමිවීමේ ඛේදවාචකය වැනි නූතන මිනිසා මුහුණපාන ප්‍රශ්න කීපයක් ගැඹුරු මානුෂික දෘෂ්ටි කෝණයකින් විමංසනයට ලක් කෙරෙයි.ඔනීර් ගේ, ‘අ යෑම්’ වෙත උණුසුම් ප්‍රතිචාර ලැබෙමින් පවතී. මහනුවරදී ද බොහෝ දෙනා ඔහු වෙත ගොස් අතට අතදී සුබ පතනු දුටුමි. 13 වැනි ලන්ඩන් සිනමා උළෙල ආරම්භ වූයේ ද ඔනීර්ගේ චිත්‍රපටයෙනි. නළු නිළියන් මෙහෙය වූ ආකාරය ගැන විදෙස් මාධ්‍යවේදියකු නැගූ ප්‍රශ්නයකට ඔනීර් පිළිතුරු දුන්නේ මෙසේය. “මම ඔවුන්ට කිව්වේ රඟපාන්න එපා. එය විඳින්න කියලයි. Don’t act; just feel it.”කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av1107109</link>
    <topic>යාත්‍රා</topic>
    <author>හිරුණි</author>
    <content>යාත්‍රාරෝයි - සුමනා යුවළ කාලාන්තරයක් තිස්සේ අපේ සිනමාවෙ රඟපාමින්, චිත්‍රපට අධ්‍යක්ෂණය කරමින්, චිත්‍රපට නිෂ්පාදනය කරමින් දිගු ගමනක නිරත වුණු දෙදෙනෙක්. අතීතය දිහාට හිත යොමු කරත්දී ප්‍රේමවන්තයින් ලෙස ඔවුන් දෙදෙනා රිදී තිරයේදි කොතෙකුත් රඟපාලා තිබෙනවා. ඊට පස්සේ සැමියා බිරිඳ වශයෙනුත් රඟපාලා තිබෙනවා. මේ දිනවල රෝයි - සුමනා නැවත වතාවක් සිනමාවේදි සැමියා බිරිඳ ලෙස එක්ව රඟපානව කියලා පසුගියදාක අපට ආරංචි වුණා.”ඇලරික් ලයනල් ප්‍රනාන්දු අවුරුදු ගණනාවකින් චිත්‍රපටයක් අධ්‍යක්ෂණය කරනවා. ඒ චිත්‍රපටයේ තමයි රෝයිත්, මමත් සැමියා බිරිඳ වශයෙන් එක රඟපාන්නේ.මම හිතන්නේ අපි දෙන්නා මේ විදියට සැමියා බිරිඳ වශයෙන් එකට රඟපාන්නේ අවුරුදු දහ අටකට පසුවයි. ඒ චිත්‍රපටයේ ප්‍රධාන චරිත රඟපාන්නේ රන්ජන් රාමනායක සහ උදාරි වර්ණසූරියයි.මේ චිත්‍රපටයේ වැඩ කටයුතු නිම වීමෙන් පසු රෝයි – ඇමරිකාවේ වෙසෙන ශ්‍රී ලාංකිකයින් පිරිසක් සමඟ එකතු වී චිත්‍රපටයේ නිර්මාණය කිරීමට සූදානම් වෙනවා. මේ වන විට එහි තිර කතාව පවා සකස් කරලා තිබෙන්නේ.දුලීකා මාරපන කාලෙකට නිර්මාණවල දකින්න නෑ. ඒත් සමහර කාලවලට ඈ රඟපාන නිර්මාණ පෝලිමේ විකාශය වෙනවා. මේ ඇවිත් තිබෙන්නෙත් දුලීකාගේ නිර්මාණ රැසක් එක දිගට විකාශය වන කාලයක්.මේ දිනවල තිරගත වන ‘මහින්දාගමනය’ චිත්‍රපටය ගත්තොත් දුලීකා වෙනස්ම ආකාරයේ චරිතයකින් අපි හමුවෙනවා.”මේ දිනවල ස්වාධීන රූපවාහිනියේ විකාශය වන ‘වසන්තය ඇවිදින්’, සිරස රූපවාහිනියේ විකාශය වන ‘ද සැලූන්’ හා ‘බාගෙට නාගෙන’ මෙන්ම, දෙරණ රූපවාහිනියේ ‘මලී’ ටෙලි නාට්‍යය විකාශය වෙනවා. මේ හැම චරිතයක්ම එකකට එකක් වෙනස්. වෙනස් චරිත සොයා යාමේ උවමනාව මට නිරන්තරයෙන් තිබෙන දෙයක්. ඒ සමඟම ‘කොණ්ඩදෙණියේ හාමුදුරුවෝ’ සහ ‘වලව්ව‘ කියන චිත්‍රපට දෙකකට සූදානම් වෙනවා.වී සිවදාසන් අධ්‍යක්ෂණය කරපු ‘දරුවනේ’ චිත්‍රපටය මම බොහොම කැමැත්තෙන් රඟපාපු එකක්. ඒ චිත්‍රපටය පැමිණෙන තුරු මම බොහෝම ආදරෙන් බලාගෙන ඉන්නවා. අනිත් විශේෂ කරුණ තමයි ඒ චිත්‍රපටය සුනිල් ටී. ප්‍රනාන්දු නිෂ්පාදනය කළ ප්‍රථම කලාත්මක චිත්‍රපටය වීම.”සනත් ගුණතිලක ඔහුගේ පළවැනි සිනමා අධ්‍යක්ෂණය වෙනුවෙන් මේ දිනවල ලැබෙන විදේශීය ප්‍රතිචාර සම්බන්ධයෙන් අතිශය සතුටට පත්වී සිටින බව පසුගියදා අපට දැනගන්නට ලැබුණා.කැනේඩියානු සිනමා ආයතනය සහ ජාතික චිත්‍රපට සංස්ථාව සමඟ ඒකාබද්ධව චිත්‍රපට උළෙලක් මේ දිනවල කැනඩාවේ ඔටාවා නගරයේ පැවැත්වෙනවා. මේ සඳහා කැනඩාවේ ශ්‍රී ලංකා තානාපති කාර්යාලයේද සහයෝගය ලැබෙනවා.මෙම චිත්‍රපට උළෙල නියෝජනය කිරීම පිණිස ලංකාවෙන් සනත් ගුණතිලකගේ ‘එකමත් එක රටෙක’, සුමිත්‍රා පීරිස්ගේ ‘සක්මන් මළුව‘, විජිත ගුණරත්න ගේ ‘වලාපටල’ සහ සුදත් රෝහණ ගේ ‘සුදු කළුවර’ එක් වේ.”කැනඩාවේ ජීවත්වන ශ්‍රී ලාංකිකයන්ගෙන් නිරන්තර දුරකථන ඇමතුම් මේ දිනවල මට ලැබෙමින් තිබෙනවා. ශ්‍රී ලාංකික චිත්‍රපට ගැන විශාල උනන්දුවක් හා ඇගයීමක් මේ උළෙලේදි සිදුවන බව ඔවුන් පැවසුවා. ඒ අතර ප්‍රංශ කෙටි කතාවක් ඇසුරෙන් කරපු ‘එකමත් එක රටෙක’ චිත්‍රපටය කෙරෙහි කැනේඩියානු ජනතාවගේ විශේෂ අවධානය යොමු වී තිබෙන බවත් ඔවුන් පැවසුවා. ඇත්තටම මේ ප්‍රතිචාර සම්බන්ධයෙන් මේ දිනවල මම අතිශයින්ම සතුටට පත්වෙලයි ඉන්නේ.”නැසී ගිය ගායන ශිල්පී ග්‍රේෂන් ආනන්ද ගේ පුත් මරියෝ ආනන්ද මේ දිනවල ඒක පුද්ගල ගීත ප්‍රසංගයකට සූදානමින් සිටී. මේ නිසා අපේ සංගීත ක්ෂේත්‍රයේ ඔහු ගැන වැඩිපුර කතාබහට ලක්වී ඇත.”මගේ පියාගේ ගීත ඇතුළත් ගීත ප්‍රසංගයක් පැවැත්වීමට සූදානමක් තිබෙනවා. පියා සමඟ ගී ගැයූ ප්‍රවීණ ගායිකාවන් සමඟ එහි යුග ගීත ගායනයටත් බලාපොරොත්තු වෙනවා. ලබන අගෝස්තු මාසයේදි මෙම ප්‍රසංගය පවත්වනවා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071010</link>
    <topic>ලක්ෂ්මන්ගේ ජීවිතේට හුරුවෙන්න මට ටික දවසක් ගියා</topic>
    <author>හේමාලි විජේරත්න</author>
    <content>ලක්ෂ්මන්ගේ ජීවිතේට හුරුවෙන්න මට ටික දවසක් ගියා- ගීතාලක්ෂ්මන් - ගීතා කැදැල්ලමෙවර අපේ ආලින්දය සරසන්නට ගොඩ වදිනුයේ ටෙලිනාට්‍ය ක්ෂේත්‍රයේත් - චිත්‍රපට ක්ෂේත්‍රයේත් ජනප්‍රිය ප්‍රවීණ රංගන ශිල්පියෙක් සහ ඔහුගේ පවුලේ උදවියයි. ඔහු ලක්ෂ්මන් මෙන්ඩිස්. ඔහු මේ දිනවල පදිංචි වී සිටින්නේ මහරගම පමුණුව පාරේ ය. තාවකාලිකව මෙතැන පදිංචි වී සිටින ඔවුහු සිය ස්ථිර පදිංචිය සඳහා නව නිවහනක් නාරාහේන්පිට, පොල්හේන්ගොඩ ඉදිකරමින් සිටිති. තව මාස දෙක තුනක් ඇතුළත පොල්හේන්ගොඩ පිහිටි නව නිවහනේ පදිංචි වන්නට ඔවුහු බලාපොරොත්තුවෙන් සිටිති.පොල්හේන්ගොඩ ලක්ෂ්මන් ගේ උපන් ගමයි. ඔහුගේ බිරිඳ ගීතා රත්නපුර බලංගොඩ ප්‍රදේශයේ තැනැත්තියකි. ලක්ෂ්මන් - ගීතා මුණ ගැසී ඇත්තේ යෝජනාවකිනි. විවාහයෙන් පසුව පොල්හේන්ගොඩ ලක්ෂ්මන්ගේ මහගෙදර පදිංචියට ආ මේ දෙදෙනා පසුව තමන්ටම වෙන් වූ කැදැල්ලකට පියමං කළෝ ය.“අපි දෙන්නා විවාහ වුණේ 1994 දී. ලක්ෂ්මන්ව මට යෝජනා කළේ අපේ ගෙදරින්. අපේ තාත්තා වෙද මහත්තයෙක්. අපි බොහොම ග්‍රාමීයව හැදුණු වැඩුණු අය. ලක්ෂ්මන්ගේ ගති ගුණවලට අපේ තාත්තා කැමැති වුණා. අපි තාත්තගෙ කීමට උඩින් කවදාවත් යන්නේ නෑ. ඒ නිසා මමත් කැමැති වුණා. දැන් අපි විවාහ වෙලා අවුරුදු 16 ක් වෙනවා.ගීතා කිව්වේ අතීතය සිහිපත් කරමින්. බලංගොඩ ගම් ප්‍රදේශයක හැදී වැඩුණු ගීතාට පොල්හේන්ගොඩ නාගරික පරිසරයකට ඇවිත් ලක්ෂ්මන්ගේ ජීවිතයට හුරු වෙන්න ටිකක් අපහසු වෙන්න ඇති. ඒත් දැන් ඈ හරි හරියට ඔහුගේ ජීවිතයට ශක්තිය, ධෛර්යය දෙන බිරිඳක් වෙලා. ඒ විතරක් නොවෙයි දරුවන් දෙදෙනෙකුගේ වගකීම් කරට ගත්ත ආදරණීය මවක් වෙලා.“ඇත්තටම මුලදි මුලදී මට මේ ජීවිතේ පුරුදු නෑ. ටික දවසක් යනකොට ලක්ෂ්මන් ගේ ජීවිතේට මම හුරු වුණා. ඔහු ෂූටිං ගියාම දැන් ගෙදර කටයුතු තනියෙන් කළමනාකරණය කරගෙන දරුවන්ගේ වැඩ කටයුතු කරගෙන ඉන්න මට පුළුවන්. ඉස්සර ඉඳන් ම මම ලක්ෂ්මන් රඟපානවට හරි ආසයි. ටෙලිනාට්‍යයක් බාර අරන් ස්ක්‍රිප්ට් එකක් ගෙනාවත් මමත් ඒක කියවනවා.ලක්ෂ්මන් - ගීතා යුවළගේ වැඩිමල් පුතා ‘මන්දාර’ කොළඹ රාජකීය විද්‍යාලයේ 10 වසරේ ශිෂ්‍යයෙක්. දුව මන්දාකිණි නුගේගොඩ ලයිසියම් ජාත්‍යන්තර පාසලේ ඉගෙන ගන්නවා. මේ දෙන්නම කලාවට කැමැතියි. ඒත් පුතා රඟපාන්න නම් ආසා නෑ කියලයි කිව්වේ.මේ පවුලේ උදවිය හැමෝම පාන්දර 4.00 වෙන කොට අවදි වෙන අය. දරුවන් පාසල් යන්න. ලක්ෂ්මන් ව්‍යාපාරික ස්ථානයට හෝ ෂූටිං යන්න. ඒ නිසා මේ හැමෝටම කෑම බීම ලෑස්ති කිරීමේ වගකීම තිබෙන්නේ ගීතාට.අපේ ගෙදර උයන පිහින වැඩ කටයුතු එදා ඉඳන් ම සිදු කළේ මගේ බිරිඳ ගීතා. දරුවන්ව ඉස්කෝලෙ ගෙනියන්න වගේ ම මම ඔෆිස් එකට යන දාට මටත් කෑම ලෑස්ති කරලා දෙනවා. ඒ වගේ ම ගෙදර පරිපාලන කටයුතුවල වගකීම තියෙන්නෙත් ඈ අතේ. මගේ කලා ජීවිතේට ඇත්තටම ඇගෙන් තියෙන්නේ ලොකු සහයෝගයක්.ලක්ෂ්මන් සිය පිය පරපුරෙන් උරුම වූ ව්‍යාපාරික කටයුතු බලා කියාගන්නා අතරම රංගනයේ යෙදෙන්නෙකි. මේ ව්‍යාපාර කටයුතු සඳහා ගීතා ගේ නැගණිය ද සම්බන්ධ වී සිටියි. රූගත කිරීමක් නෙැමැති නම් සෑම දිනකම උදෙන් ම ලක්ෂ්මන් සිය ව්‍යාපාරික ස්ථානයට යෑම අනිවාර්යය දෙයකි. ඉරිදා දිනය ලක්ෂ්මන් විවේකීව තබා ගන්නට හැම විටම උත්සාහ ගන්නේ දරුවන් වෙනුවෙනි. දරුවන්ගේ අධ්‍යාපන කටයුතු පාඩම් වැඩ බලන්නේ ඉරිදා දිනයන්ට ය.පසුගිය මාස 11 ඇතුළත මම කිසිම ටෙලිනාට්‍යයක් බාර ගත්තේ නෑ. මේ කාලය ඇතුළත ටෙලිනාට්‍ය 16 කට මට කතා කළා. හැබැයි පසුගිය කාලේ චිත්‍රපට දෙකකට මම රංගනයෙන් දායක වුණා. එකක් සංජය ලීලාරත්නගේ ‘සෙල්වම්’. අනික අරුණ ජයවර්ධනගේ ‘නිකිණි වැස්ස’. මේ දෙකේම මට ලැබුණේ එකම නමක් තිබෙන චරිතයක්. ඒ අතරම පසුගිය කාලයේ ධර්මසිරි බණ්ඩාරනායකගේ ‘මකරාක්ෂයා’ දර්ශන වාර 50 ක් කළා. මේ දිනවල අතුළ පතිරණගේ ‘දොළහක්’ වේදිකා නාට්‍යයේ පුහුණුවීම් වලට සම්බන්ධවෙලා ඉන්නවා.ලක්ෂ්මන් මුලින් කඩදාසි සංස්ථාවේ සේවය කළ අයෙකි. එහෙත් ඔහුගේ පියා ගේ වියෝ වීමෙන් පසු ඔවුන්ගේ පවුලේ ව්‍යාපාරය වූ කඩදාසි ව්‍යාපාරය බාර ගැනීමට ඔහුට සිදුවිය. මේ නිසාම ඔහු කඩදාසි සංස්ථාවෙන් ස්වේච්ඡාවෙන් ඉල්ලා අස්විය. දැන් ලක්ෂ්මන් සහ ගීතා මේ ව්‍යාපාරය පවත්වා ගෙන යයි. ඔවුන් දෙදෙනාම මේ සමාගමේ අධ්‍යක්ෂවරු ය.සේවක අර්ථ සාධක අරමුදලට දායක වුණු සේවකයන් 6 දෙනෙක් පමණ අපි යටතේ ඉන්නවා. ජීවන වෘත්තිය වගේ ම ඒකෙන් ලොකු ආත්ම තෘප්තියකුත් අපි ලබනවා.දරුවන් දෙදෙනාට හොඳින් ඉගැන්වීම තමයි ලක්ෂ්මන් - ගීතා යුවළගේ දැන් එකම අභිප්‍රාය. කලකදී තම පුතා ව්‍යාපාර කටයුතුවල යොමුවනවා දකින්නට ලක්ෂ්මන් කැමැති බව ද පැවසුවා.විවේකීව නිවෙසේ පසුවනවා නම් ලක්ෂ්මන් නිතර කියවීමට පෙලඹුණ අයෙකි. මේ පුරුද්ද දරුවන් දෙදෙනාටත් එක ලෙසම පිහිටා තිබේ. දියණිය නම් මේ දිනවල ‘හැරී පෝටර්’ ග්‍රන්ථ සමඟ සිටින අතර පුතා අභිරහස් කතා කියවන්නට පෙලඹුණෙකි.මේ දිනවල මම නම් කියවන්නේ ඉතිහාසය පිළිබඳ ලියවුණු ග්‍රන්ථ කිහිපයක්. ඒ සමඟම තිර පිටපත් දෙකකුත් ලැබිලා තිබෙනවා කියවන්න. රාජාවලිය මහා වංශයත් කියවගෙන යනවා. බොහෝ වෙලාවට කියවීමට යොදාගන්නේ රාත්‍රි කාලය තමයි.ලක්ෂ්මන් රඟපෑ ‘අංජලිකා’ චිත්‍රපටයේ රංගනය වෙනුවෙන් ඔහුට එම වසරේ සරසවිය සම්මාන උළෙලෙදී කුසලතා සම්මානයක් ද ජනාධිපති සම්මාන උළෙලින් ජූරි සම්මානය ද හිමි වූ අතර ඔහු රඟපෑ ‘සද්ගුණාකාරය’ ටෙලිනාට්‍යය සඳහා රූපවාහිනි සම්මාන උළෙලින් හොඳම සහාය නළුවාට හිමි සම්මානය ද දිනා ගත්තා.කලාවත්, ව්‍යාපාරික ජීවිතයත්, පවුල් ජීවිතයත් සියල්ල කළමනාකරණයෙන් කරගෙන යන ලක්ෂ්මන් - ගීතා යුවළ සහ දරුවන් ඉතා සාමකාමී දිවියක් ගත කරති.හේමාලි විජේරත්නඡායාරූප - ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071011</link>
    <topic>යක්ෂ ගැහැනුන් තිදෙනා</topic>
    <author>ටානියා මෝසස්</author>
    <content>යක්ෂ ගැහැනුන් තිදෙනාකලින් කලට ලොව පුරා බොහෝ උන්මාද පැතිරෙනවා, ටයිටැනික් උන්මාදය, හැරි පොටර් උන්මාදය, බෙකම් කොණ්ඩා විලාසිතාව, වැම්පයරයකු වීමේ උන්මාදය ඊට නිදසුන්. බොහෝ විට ලොව පුරා විසිර සිටින තරුණ තරුණියන්, කුඩා දරුවන් අතරට මෙවැනි උන්මාද ඇති කරන්නේ නැතිනම් බෝ කරන්නේ ජනපි‍්‍රය පුද්ගලයන්. මේ අතරින් හොලිවුඩ් තරු වත්මන් ලෝකයේ විවිධ උන්මාද පැතිරවීමේ ප්‍රධාන තැනක් ගන්නවා.යුරෝපාකරයෙන් ආරංචි වන නවතම උන්මාදය තමයි “දුෂ්ටාත්මයකට සේවය කිරීමේ එසේත් නැතිනම් සාතන්ගේ අනුගාමිකයන් වීමේ උන්මාදය. දැනටමත් ජනපි‍්‍රයතම පොප් ගායිකාවන් තිදෙනෙක් මෙම උන්මාදයට එක්වී සිටිනවා.බියොන්සේ, ලේඩි ගා ගා සහ රිහානා එම තරු ශිල්පීන් තිදෙනායි. මේ තිදෙනා දැනටමත් තමන් දුෂ්ටාත්මයකට වන්දනමාන කරන බව හා සාතන්ගේ අනුගාමිකයන් ලෙසට ප්‍රසිද්ධියේම පෙනී සිටීමට පටන් ගෙන අහවරයි. ඔවුන්ගේ ඇඳුම් පැළඳුම් හා ස්වරූපය ද ඔවුන් ඊට සරිලන ලෙස වෙනස් කරගන්නා බවයි ආරංචි පැතිර යන්නේ.මේ අතරින් සුපිරි පොප් ගායිකා බියොන්සේ නෝවෙල්ස් ඇගේ නවතම උන්මාදයේ එක් පියවරක් ලෙස ඇගේ නම වෙනස් කරගත්තා.ඒ මින් වසර දෙක තුනකට පෙර. ඇගේ අලුත්ම නම ‘ෂාෂා ෆියර්ස්’. එහි අර්ථය දුෂ්ටකමින් හෝ තම අරමුණ ඉටු කරගන්නා යන්නයි. ඇගේ නම වෙනස් කරගත්තේ සිය අලුත්ම ගීත ඇල්බමය වෙනුවෙන්. ඇල්බමයේ තේමාව වන්නේත් ‘මම ෂාෂා ෆියර්ස්’ ලෙසයි. ඇගේ නමට ගැළපෙන ලෙස ඇගේ ස්වරූපය සහ ගීත තේමාවන් ද; ඇගේ කතා විලාසය ද වෙනස් කර ගැනීම සැබැවින්ම පුදුම සහගතයි.“මම වේදිකාව මත සිටින විට කවුරුහරි මාව පාලනය කරනවා ඒ අදෘෂ්‍යමාන බලවේගය මාව මෙහෙයවනවා. ඉතින් මට බය නැතිව මගේ රසිකයන්ට පෙන්නන්න පුළුවන් මේ ෂාෂා ෆියර්ස් කියන්නේ කව්ද කියලා...”ඇගේ වෙනස ඇගේ රසික රසිකාවියනට උන්මාදයක් බව පත් වෙලා. ඔවුන් දැන් බියොන්සේ අඳින පළඳින අයුරු ද ඇගේ නවතම වේශ නිරූපණ විලාසිතා ද අනුකරණය කරන්නට පටන් අරන්. මේ ‘ෂාෂා ෆියර්ස්’ උන්මාදය කොහෙන් කොහොම කෙළවර වේවිදැයි කියා නම් කවුරුවත් දන්නේ නැහැ. ගීත ඇල්බමයේ අඩංගු ගීත ද බොහෝ අයගේ කතාබහට ලක් වුණා. ඒ එහි අඩංගු ද්වේෂය සහ ක්‍රෝධය දනවන ගීත නිසයි.ඇගේ සාතන් ගේ සංකේත ඇගේ ගීතවල පසුබිම් රූප රාමු සඳහා ද, ඡායාරූප සඳහා ද විශේෂයෙන්ම යොදා ගැනීම බියොන්සේගේ උන්මාදයට එහා ගොස් ඇය සැබැවින්ම දුෂ්ටාත්මයකට වන්දනාමාන කරන්නියක් බවට පත්ව ඇති බවයි ආරංචි මාර්ගවලින් කියැවෙන්නේ.‘ලේඩි ගා ගා’ කියන්නේ මේ දිනවල ජනපි‍්‍රයත්වයේ හිණිපෙත්තේ වැජඹෙන ගායිකාවක්.ඇය කොතරම් ජනපි‍්‍රයදැයි කීවොත් ඇගේ ඇඳුම් පැළඳුම්, හැසිරීම් රටාව අස්වාභාවික ස්වරූපයක් ගත්තත් ලෝ පුරා වෙසෙන ලේඩි ගා ගා රසිකයන් ඇයව අනුකරණය කරන්නේ උමතු වූවන් ලෙසයි.තමාගේ නියම ස්වරූපය ලෝකයාගෙන් වසන් කරගන්නා ඇය නිතරම අස්වාභාවික ලෙස සිය රූ සපුව විකෘති කර ගැනීම සිය විනෝදාංශය බවට පත්කර ගෙන ඇත. ඇගේ ගීත ද එසේමයි. ආලෝකයට සහ ඉර එළියට අකැමැති ඇය නිතරම සිටින්නේ අව් කණ්ණාඩි පැළඳගෙන නැතහොත් එක ඇසක් වසාගෙනය. කල් යත්ම ඇගේ මේ උමතු විලාසිතාව බොහෝ දෙනකුගේ සැකයට හේතු වූ බවත් ආරංචි මාර්ග පවසයි.මේ නිසා ඇගේ සියලු තොරතුරු ඇය යන එන තැන්, ඇඳුම් පැළඳුම් සහ වේදිකාව මත ඇය හැසිරෙන අයුරු විමසීමකින් බලන්නට බොහෝ දෙනකුට අවශ්‍ය වුණා.පුදුමයකි! බොහෝ විචාරකයින්ගේ අදහස වී ඇත්තේ “මේ ලේඩි ගා ගා ට වැළඳිලා තියෙන පිස්සුවක් නෙමෙයි, ඇය හිතා මතාම ඇගේ රසිකයන්ව මුලා කර දුෂ්ටාත්මයට වන්දනාමාන කරන්නට ඔවුන්ව පොලඹවනවා” යන්නයි.ලිංගිකත්වය, රාගය, ඇගේ ගීත බොහොමයක තේමාව වී ඇති අතර ඇගේ ගීත වඩාත් ජනපි‍්‍රය වී ඇත්තේ කුඩා දරුවන් අතරයි. බොහෝ විට රතු සහ කළු වර්ණයෙන් සැරසීමට පි‍්‍රය කරන ලේඩි ගා ගා, වේදිකාව මතදී සිය අඩ නිරුවත් සිරුර සහ විකාර රූපී ඇඳුම් පැළඳුම්වලින් සැරසී සිය රසිකයන් වසඟයට ගනී.රසවත් යැයි දැනුණත් ලේඩි ගා ගා ගේ ගීත සහ ඇගේ විකාර රූපී හැසිරීම් රටාවේ ගැඹුරු අර්ථය ඇය තුළින් සිය රසිකයන්වත් යක්ෂයාට වන්දනාමාන කරන්නට පොලඹවා ගැනීම බව යම් යම් වෙබ් අඩවි වරෙක ඉස්මතු කර දක්වා තිබුණා.විකෘති රූපවලට වන්දනාමාන කිරීම එවැනි සංකේත ඇය භාවිත කරනු පැපරාසින්ගේ කැමරා ඇසට අසුවුණු වාර අනන්තයි. එහෙත් ඇය පිළිබඳ මෙවැනි කට කතා පැතිරුණත් ලේඩි ගා ගා නම් එවැනි කට කතාවලට ප්‍රතිචාර දක්වා නැහැ.සුපිරි පොප් ගායිකා රිහානා ද එලෙස විවේචනයට ලක් වූ ගායිකාවක්. ඇය නිකුත් කළ Umbrella ගීතය නිසා තමයි ඇය දුෂ්ටාත්ම වන්දනාමාන කරන්නියක් බවට විවේචනයට ලක් වුණේ.මේ චෝදනාව තරයේ ප්‍රතික්ෂේප කළ ඇය ඒ චෝදනාවෙන් බේරෙන්න බොහෝ උත්සාහ කළත් ඉන් බේරීමට නම් ඇයට හැකි වුණේ නැහැ.“ඇය දෙස විමසිලිමත් වන ඕනෑම කෙනකුට පේනවා ඇයත් යක්ෂයාගේ සාමාජිකාවක් බව“ මේ ඇයට ලැබුණු ප්‍රතිචාරයි.රිහානා ද මෑතක සිට ලේඩි ගා ගා බියොන්සේ මෙන්ම තම සුන්දර රූ සපුව වේශ නිරූපණයෙන් විකෘති කර ඇති බව ඇයව දකින ඕනෑම කෙනකුට පෙනෙන සුලබ දෙයක්.ඇයගේ ද පි‍්‍රයතම වර්ණය වී ඇත්තේ කළු වර්ණයයි. වරෙක සත්ව රූපය වන්දනාමාන කරන අයුරු සහ රිහානා එලෙස සැරසි සිටින ඡායාරූප ද අන්තර්ජාලය ඔස්සේ ප්‍රසිද්ධියට පත් කෙරුණා.තමන්ගේ ජනපි‍්‍රයත්වය රැක ගැනීම සඳහා කලින් කලට මෙවැනි විකාර වැඩ වල නියැළෙන මේ තිදෙනාගේ අලුත්ම උන්මාදය කෙබඳු වේවිදැයි ඔවුන්ගේ රසික රසිකාවියන් විමසිලිමත් වන්නේ ඔවුන් ද එම උන්මාදයේ කොටස් කරුවන් වන්නට පුල පුලා බලා සිටින නිසාවෙනි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071012</link>
    <topic>චැනල් - 4 ව්‍යාජ වීඩියෝ පටයට එරෙහිව 'සෙල්වම්' ලොව පුරා ප්‍රදර්ශනයට සූදානම්</topic>
    <author>සුනිල් මිහිඳුකුල</author>
    <content>චැනල් - 4 ව්‍යාජ වීඩියෝ පටයට එරෙහිව 'සෙල්වම්' ලොව පුරා ප්‍රදර්ශනයට සූදානම්’සෙල්වම්’ අධ්‍යක්ෂ සංජය ලීලාරත්නසංජය ලීලාරත්න කුලුඳුල් සිනමා නිර්මාණය ’සෙල්වම්’ හි විශේෂ පූර්ව දැක්මක් පසුගියදා වැල්ලවත්ත ‘සැවෝයි’ සිනමාහලේදී පැවැත්විණි. ඒ අවස්ථාවේ එම චිත්‍රපටය නැරඹීමට අවසරය ලත් එකම මාධ්‍යවේදියා වූයේ මා පමණි. ‘සෙල්වම්’ යාපනය නගරය කේන්ද්‍ර කරගෙන පශ්චාත් යුද වාතාවරණය විවරණය කරන්නාවූ සිනමාපටයකි.මේ එහි අධ්‍යක්ෂ සංජය ලීලාරත්න සමඟ එම චිත්‍රපටය අළලා කළ කතාබහකි.සිනමා ක්ෂේත්‍රයේ ඔබ ප්‍රකටව සිටින්නේ නළුවකු හා තිරකතා රචකයකු වශයෙන්. මෙය ඔබේ පළමු චිත්‍රපට අධ්‍යක්ෂණය?ඔව්. අනික මේක මගේ 17 වැනි තිරනාටකය. මීට ඉහත අධ්‍යක්ෂවරයකු වන්න මට අවස්ථා තිබුණත් මම ඒ ඉඩප්‍රස්ථා වෙනත් අයට පැවරුවා. මම ඒවාට සම්බන්ධ වුණේ එක්කෝ රංගනයෙන්; එසේත් නැත්නම් තිර රචනයෙන් පමණයි. අධ්‍යක්ෂණ කාර්යයට මා අලුත් වැඩිදෝ කියන හැඟීම එදා මා තුළ තිබුණා. මගේ තිර රචනාවලින් තැනුණ චිත්‍රපට ආදායම් අතින් සාර්ථක වුණත් ඒ තිර රචනවලට (සමහර අවස්ථාවල) සාධාරණය ඉෂ්ට වුණේ නැහැ. ඒ නිසා එම නිර්මාණ ගැන සෑහිමකට පත්වෙන්න මට බැරිවුණා. ඒ පසුබිම තුළයි ‘සෙල්වම්’ තිර නාටකය මමම අධ්‍යක්ෂණය කළ යුතුය කියා සිතුවේ.’සෙල්වම්’ කතා සංකල්පය ඔබ සිතේ නිර්මාණය වුණේ කොහොමද?යුද්ධ කාලේ උතුරු නැඟෙනහිර ප්‍රදේශවල දෙමළ, මුස්ලිම් ළමයි කොච්චර නම් බංකර් ඇතුළේ හැංගිලා ඉන්න ඇද්ද? යුද්ධයෙන් පස්සේ එහෙම බංකරයෙන් එළියට ඇවිත් පාසල් යන දෙමළ ළමයකුට හිතෙන්න පුළුවන් කවුද මේ යුද්ධය නැති කළේ; කවුද අපිට මේ විදියට ඉස්කෝල දුන්නේ කියලා. ඒ අනුව ඒ පුද්ගලයා තමයි දෙමළ ළමයාගේ වීරයා වෙන්නේ. ‘සෙල්වම්’ චිත්‍රපටයට මඟ පෑදුවේ ඒ කතා සංකල්පයයි.මෙහි තේමාව බොහෝදුරට පශ්චාත් යුද මානසිකත්ව විග්‍රහයකට අදාළයි.ඔව්. සෙල්වම් ශක්තිවේල් කියන මේ දෙමළ ළමයාගේ අම්මා තාත්තාව එල්.ටී.ටී.ඊ. එකෙන් ඝාතනය කරලා. ළමයා තමාගේ සීයා එක්ක ගේ ඇතුළේ බංකරයක ජීවත්වෙන්නේ. යුද්ධයෙන් පස්සේ ඔවුන් එළියට එනවා. මව පියා අහිමිවීම පිළිබඳ දැඩි කම්පනය ළමයා තුළ තිබෙනවා. මේක උතුරු - නැඟෙනහිර පළාත්වල පොදු අත්දැකීමක්.නමුත් ඔබ කොතැනකවත් යුද්ධය පෙන්වන්නේ නැහැ. ඒක සුවිශේෂත්වයක්.මේ චිත්‍රපටය ඇතුළේ අපි එක වෙඩිල්ලක්වත් පත්තු කරලා නැහැ. පසුතල දර්ශනවලින් තමයි අපි යුද්ධයේ භීෂණය පෙන්වන්නේ. ඔබට මතකද ජෝ අබේවික්‍රම අර ඇවිදගෙන යන දර්ශනය. ඔහු ඒ ගමන් කරන්නේ කන්කසන්තුරේ නගරය මැදින්. ඒක දකිද්දි ප්‍රේක්ෂකයන්ට යුද්ධය විසින් කරනු ලැබ තිබෙන විපාකය හොඳ හැටි පේනවා.රූපගතකිරීම්වලදි ඔබ සුවිශේෂ ස්ථාන ග්‍රහණය කරගෙන තිබෙන බව පේනවා.ඔව්. සෙල්වම් ඉගෙනගන්න පාසලට අපි ගත්තේ ප්‍රභාකරන් 8 වැනි ශ්‍රේණිය දක්වා ඉගෙනගත් වැල්විටිතුරෙයි සිදම්බරම් විද්‍යාලය. මාතර බේකරිය ඉදිකර ඇති ස්ථානයේ විශාල ගෙයක් තිබෙනවා.මුලින්ම පොලිසිය ප්‍රභාකරන්ව අල්ලන්න එද්දි ඔහු හැංගිලා ඉඳලා තියෙන්නේ ඒ ගේ ඇතුළේ. ඔබට මතකද පොඩි ළමයි එකතුවෙලා සෙල්ලම් කරන අර සිමෙන්ති බැම්ම. එතැන තමයි ප්‍රභාකරන් කල්ලි ගැහුණු තැන.කොටි විනාශ කළ තොන්ඩමනාරු පාලම අද අලුතින් ඉදිකරලා තියෙනවා ඔබ දකිනවා. අපේ හමුදාව දිනලා කොඩිය දමන්නේ එදා කොටි ඊළාම් කොඩිය දමපු පලාලි කෑම්ප් එකේ.චිත්‍රපටය මුළුමනින්ම රූපගත කරලා තියෙන්නේ ඒ වගේ ස්වභාවික ස්ථානවල.එදා යාපනයේ තිබූ පැරණි ගොඩනැගිලි ඒ ස්වරූපයෙන්ම ඔබට දකින්න පුළුවන් අවසන් අවස්ථාව ‘සෙල්වම්’ චිත්‍රපටය විය හැකියි. මොකද දැන් ඒ තැන් ඩෝසර් කරගෙන යනවා.කොටින්ම දැන් පාරම්පරික දෙමළ සංස්කෘතිය කියන දේ යාපනයේ නැහැ. මුළුමනින්ම නවීකරණය වූ නගරයක් බිහි වෙමින් පවතින්නේ.මේ චිත්‍රපටයේ ඉතා වැදගත් අවස්ථාවක් තමයි ‘සෙල්වම්’, පාසල් කථික තරගයේදි කරන දේශනය. ඔහු එහිදී එල්.ටී.ටී.ඊ. එක නිර්දය ලෙස විවේචනය කරනවා.ඔහු ප්‍රභාකරන් ඉගෙන ගත් පාසලේ ඉඳන්ම තමයි ඒ විවේචනය කරන්නේ. ඔහු ඉංගි‍්‍රසියෙන් කතාව පවත්වමින් කියනවා මේ පාසලේ ආදි සිසුන් අතීතයේ කරපු වැරදි අපි නොකරන්න වගබලා ගත යුතුයි කියලා. ප්‍රභාකරන් වීරයෙක් වෙලා හිටියේ අන්තවාදීන් අතර පමණයි.මේ චිත්‍රපටයේ පුෂ්පරාජා ලෙස රඟපාන්නේ එල්.ටී.ටී.ඊ. ත්‍රස්තවාදියෙක් බව අපට දැනගන්න ලැබුණා.ඒ චරිතය රඟපාන ශාන්තිලිංගම් ගෝකුලන් දරුණු එල්.ටී.ටී.ඊ. ත්‍රස්තවාදියෙක්. ඔහුගේ සහෝදරයන් දෙදෙනාත් ත්‍රස්තවාදීන්. ඒ දෙදෙනාම හමුදාව අතින් මැරුම් කෑවා. ගෝකුලන් අල්ල ගත්තේ ඛ්ලිනොච්චි මෙහෙයුමේදී. ඔහුව වවුනියා පුනරුත්ථාපන කඳවුරට ගෙන ආවා. ඔහු කියනවා, හමුදාවට තමාව ලේසියෙන්ම මරලා දාන්න තිබුණා, නමුත් හමුදාව එහෙම කළේ නැහැ කියලා. ගෝකුලන් තමයි චිත්‍රපට නළුවෙක් වෙච්ච ලෝකයේ එකම ත්‍රස්තවාදියා.සෙල්වම්ගේ චරිතය රඟපාන ළමා නළුවාත් ඔබගේ මාහැඟි සොයා ගැනීමක්. ඔහුගේ චරිතාංග නිරූපණය අති විශිෂ්ටයි.ඒ චරිතය රඟපාන්නේ අභිනේශ්. ඔහු කොළඹ වෙස්ලි විදුහලේ සිසුවෙක්. මම ඔහුව සොයා ගත්තේ ළමා නළුවන් සීයක් විතර ඉන්ටර්වීව් කරලා. චිත්‍රපටයේ දළ සේයාපට කටයුතු සඳහා ඉන්දියාවට ගියාම එහි රසායනාගාර ශිල්පීන් කිව්වා අභිනේශ් අනිවාර්යයෙන්ම හොඳම නළුවා වේවි කියලා.ඔබේ චිත්‍රපටය එක අතකින් චැනල් 4 ව්‍යාජ වීඩියෝ පටයට ප්‍රබල අභියෝගාත්මක පිළිතුරක්.අපේ හමුදාව ත්‍රස්තවාදීන් 12 දාහක් පුනරුත්ථාපනය කරපු හමුදාවක්. වෙන රටක නම් ඔවුන්ව මරා දානවා මිසක් වෙන දෙයක් කරන්නේ නැහැ. චැනල් 4 සත්‍ය නම් ගෝකුලන් වැනි ත්‍රස්තවාදි තරුණයකුට චිත්‍රපට නළුවකු වෙන්න බැහැ. චැනල් - 4 තනිකර බොරුවක්. ඔව් ඇත්ත. ‘සෙල්වම්’ ඊට ප්‍රබල අභියෝගාත්මක පිළිතුරක්. චැනල් - 4 ව්‍යාජ වීඩියෝ පටයට එරෙහිව අපි ‘සෙල්වම්’ ලොව පුරා ප්‍රදර්ශනයට සූදානම්.ඔබ අපේ හමුදාව අභිමානවත් හමුදාවක් ලෙස ප්‍රබලව දක්වනවා?අපේ හමුදාව ජාතීන් එකතු කරපු හමුදාවක්. අපේ හමුදා තරම් විනය ගරුක හමුදාවක් ලෝකයේ කොහේවත් නැහැ. හමුදා නිල ඇඳුම ඇතුළේ ජීවත් වෙන්නේ සුන්දර මිනිසෙක්. ඒ බව චිත්‍රපටයෙන් මනාව පෙන්නුම් කෙරෙනවා. හමුදාව යුද්ධ කළා තමයි ඒ වගේම පුනරුත්ථාපනයත් කළා අනිත් පැත්තෙන්.’සෙල්වම්’ චිත්‍රපටයේ විශේෂ දර්ශනයක් ජනාධිපතිතුමා නැරඹුවා නේද?එතුමා චිත්‍රපටය නරඹා රස වින්ඳා.චිත්‍රපටයේ භාවිතා වන්නේ යාපනයේ නිවැරදි දෙමළ භාෂාවද?ඔව්. මේක කොළඹ දෙමළ භාෂාවවත් මඩකළපුවේ දෙමළ භාෂාවවත් වතුකරයේ දෙමළ භාෂාවවත් නෙමෙයි. තනිකරම යාපනයේ දෙමළ බස. ඒ වගේම නිවැරැදි උච්චාරණය මෙහි තිබෙනවා. ඒ සඳහා උපදේශකවරියක් අපිට සිටියා.යාපනයට ගොස් චිත්‍රපටයක් හදපු සිංහල කලාකරුවකු වශයෙන් ඔබ රටට දෙන පණිවුඩය මොකක් ද?අපි තවදුරටත් දෙමළ ජනතාව සුළු ජාතියක් ලෙස සලකා කොන් නොකළ යුතුයි. අපි සියලු දෙනාම මනුස්සයෝ. අපේ වගකීම වෙන්න ඕනෑ ඔවුන් සුළු ජාතියක්ය යන හැඟීම ඔවුන් ගේ හදවත්වල රෝපණය නොකිරීමයි.සුනිල් මිහිඳුකුලඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071013</link>
    <topic>සිනෙමායා</topic>
    <author/>
    <content>සිනෙමායානවක සිනමාකරුවන් කීපදෙනකුගේම ප්‍රථම නිර්මාණ දොරට වැඩු ශ්‍රී ලාංකේය සිනමාව අරභයා සුබ පෙර නිමිත්තක් වෙයි. ඉන් එක්කෙනකු වන්නේ සංජීව පුෂ්පකුමාරය. “ඉගිල්ලෙන මාළුවෝ” (Flying Fish) යනුවෙන් නම් කර ඇති මෙම කෘතියේ ජාත්‍යන්තර පූර්ව දර්ශනය පැවත්වූයේ 2011 ජනවාරි මස නෙදර්ලන්තයේ පැවැත්වුණු 40 වැනි රොටර්ඩෑම් අන්තර්ජාතික සිනමා උලෙළේදීය. මෙම සිනමා උළෙලට අනුබද්ධ හියුබර්ට් බාල්ස් (HubertBals) පදනම එම චිත්‍රපටය පසු නිෂ්පාදන කටයුතු සඳහා මූල්‍ය ආධාර ලබා දී තිබුණි.1971 වර්ෂයේ දී නැෙඟනහිර පළාතේ උපත ලැබූ සංජීව සිය ප්‍රාථමික අධ්‍යාපනය ලැබුවේ කන්තලේ ගල්මැටියාව මධ්‍ය මහා විද්‍යාලයේය. ද්විතික අධ්‍යාපනය සඳහා ඔහු ත්‍රිකුණාමලයේ රජකීය විද්‍යාලෝක මහා විද්‍යාලයට ඇතුළත් විය. 2005 දී ශ්‍රී ජයවර්ධනපුර විශ්වවිද්‍යාලයෙන් කලා උපාධිය ලබා ගත් ඔහු 2007 වර්ෂයේදී කැලණිය විශ්වවිද්‍යාලයේ ජනසන්නිවේදනය සඳහා දර්ශනවේදී උපාධිය හිමි කර ගත්තේය.2005/2006 කාලය තුළ ඔහු ජාතිත චිත්‍රපට සංස්ථාව මඟින් පවත්වන ලද සිනමාකරණ පාඨමාලාව හැදෑරීය. ඉන්පසු එෆ් එම් ගුවන්විදුලි නාලිකාවක වැඩසටහන් නිෂ්පාදකවරයකු ලෙස වෘත්තීය ජීවිතය ආරම්භ කළ ඔහු පසුව නිදහස් පත්‍ර කලාවේදියකු ලෙස විවිධ පුවත්පත්වලට සිනමාව, නාට්‍ය හා වෙනත් සංස්කෘතික මාධ්‍ය පිළිබඳව ලිපි ලිවීමේ නිරත විය.2007 වර්ෂයේදී සංස්කෘතික හුවමාරු ගිවිසුම යටතේ කොරියානු සංස්කෘතික හා සංචාරක අමාත්‍යාංශය මඟින් පිරිනමන ලද ශිෂ්‍යත්වයක් මත කොරියාවේ Asian Young Film Forum හි සිනමාකරණය ද කොරියාවේ චොන්බුක් ජාතික විශ්වවිද්‍යාලයේ කොරියානු භාෂාව ද හැදෑරීමේ අවස්ථාවක් සංජීවට ලැබිණ. යළිත් 2009 වර්ෂයේ දී පුසාන් ජාත්‍යන්තර සිනමා උලෙළේ ව්‍යාපෘතියක් යටතේ Asian Film Academy හි සිනමාව පිළිබඳ විශේෂ පුහුණුවක් ලැබුවේය. දැනට ඔහු දකුණු කොරියානු රජයේ ශිෂ්‍යත්වයක් මත චුන් ඈං විශ්වවිද්‍යාලයේ සිනමාකරණය පිළිබඳ පශ්චාත් අධ්‍යයන කටයුතුවල නිරතව සිටී.සංජීව සිනමාකරණයට පිවිසියේ 2007 වර්ෂයේ දී Touch යන කෙටි චිත්‍රපටය නිර්මාණය කිරීමෙනි. ඉන්පසු 2008 දී Wings to Fly කෙටි චිත්‍රපටය නිර්මාණය කළ ඔහු පසුව ‘ඉගිල්ලෙන මාළුවෝ’(Flying Fish) නමැති වෘත්තාන්ත චිත්‍රපටය නිර්මාණය කිරීම සඳහා යොමු විය. එය Asia DigitalEntertainment (Pvt) Ltd. සහ Sapushpa Expressions (Pvt)Ltd., ඉදිරිපත් කිරීමක් වූ අතර නිෂ්පාදක හා අධ්‍යක්ෂවරයා වූයේ ද සංජීව ය. තිර රචනයේ දී ඔහුට දායක වී ඇත්තේ චින්තන ධර්මදාස ය. කැමරා අධ්‍යක්ෂ විශ්වජිත් කරුණාරත්න ය. සංස්කරණය රවීන්ද්‍ර ගුරුගේ ගේ උපදෙස් යටතේ අජිත් රාමනායක ය.40 වැනි රොඩර්ඩෑම් සිනමා උළෙලින් පසු ජාත්‍යන්තර සිනමා උත්සව ගණනාවකම ‘ඉගිල්ලෙන මාළුවෝ’ තිරගත විය. වොෂින්ටන්හී 37 වැනි සියැටල්, ඉතාලියේ පෙසාරෝ, බ්‍රසල්ස් හි සිනමා තෙක් යන ජාත්‍යන්තර සිනමා උත්සවයන්හි තිරගත වූ අතර ඉදිරියේදී රුසියාවේ සැන් පීටර්ස්බර්ග්, ඇමෙරිකාවේ චිකාගෝ, ග්‍රීසියේ නෙසලෝනිකි, ප්‍රංශයේ නෝත්, කොරියාවේ පූසාන්, කැනඩාවේ මොන්ට්‍රියල් ජාත්‍යන්තර සිනමා උත්සව සඳහා දැනටමත් ආරාධනා කර ඇත. සංජීව ලද සුවිශේෂ ගෞරවයක් වන්නේ ජූලි 07-13 අතර නිව්යෝර්ක් නව කලා කෞතුකාගාරය මඟින් පවත්වනු ලබන සමකාලීන ආසියාතික අධ්‍යක්ෂවරුන්ගේ වැඩසටහන සඳහා එම කෘතිය තෝරාගෙන තිබීමය. තවද එය ඕස්ට්‍රේලියාවේ පැවැත්වෙන ආසියා- පැසිෆික් සිනමා සම්මාන උළෙල සඳහා ද යෝජනා කර ඇත.’ඉගිල්ලෙන මාළුවෝ’ කෘතිය යුද සමය පසුබිම කරගත් කථා පුවත් තුනකින් සමන්විතය. චිත්‍රපටය නැරඹීමේදී එහි ආකෘතිය හා ඇතැම් දර්ශන ප්‍රසන්න විතානගේ අධ්‍යක්ෂණය කළ ‘ඉර මැදියම’ කෘතිය සිහියට නංවයි. ‘ඉර මැදියම’ කෘතියේ අවසාන දර්ශනය ඒ ආකාරයෙන්ම මෙම කෘතියේ දී ද දැකිය හැකි වේ. චිත්‍රපටය අරභයා අනාගතයේ දී පැනනැඟිය හැකි ගැටලුව වන්නේ එහි අන්තර්ගත ඇතැම් දර්ශන හා සිදුවීම් නිසා ශ්‍රී ලංකාවේ ප්‍රසිද්ධ රැඟුම් පාලක මණ්ඩලයේ අනුමැතිය ලැබේද යන්නයි.සංජීව වැනි නවක සිනමාකරුවකු ඉගෙනගත යුතු එක පාඩමක් තිබේ. එනම් දේශීය ප්‍රේක්ෂක විඥානය හැඳින නොගෙන නිර්මාණ කිරීමෙන් පලක් තිබේද යන්නය. ඔහුගේ මෙම කෘතිය කොරියානු නව සිනමාවෙන් ලැබූ ආභාසය ද්වනිත කරයි. නමුත් එය දේශීය සිනමා රාමුවට අනුවර්තනය කරන්නට අසමත් වෙයි. කුමාර් ෂහානි සහ මනි කෝල් කොතරම් නිර්මාණාත්මක ඉන්දීය සිනමාකරුවන් වුවද ඔවුන්ගේ කෘති සඳහා ඉන්දියාව තුළ ප්‍රේක්ෂක පිරිසක් තනා ගන්නට ඔවුන් අසමත් වූවා පමණක් නොව නිෂ්පාදකවරයකු පවා සොයාගැනීමට අසීරු වූයේය.සංජීව පුෂ්පකුමාර සිනමාකරණයට පරිබාහිරව සිනමා ලේඛකයක් ද වේ. දැනටමත් ඔහු සිනමාව පිළිබඳ කෘති තුනක් රචනා කර ඇත. “ආත්මබද්ධ සිනමාරූප – ප්‍රසන්න විතානගේ සිනමාව“ (ගොඩගේ / 2007) Jump cut එකක් – “සිනමාව ආකාසෙන් මහපොළොවට” (ගොඩගේ / 2008) “කොරියානු සිනමාව සහ කිම් කී ඩුක් ගේ සිනමා රූප” (සරසවි / 2010) එම කෘති වේ.විදේශීය රටවල සිනමාවේ විවිධ අංශ පිළිබඳව හැදෑරූ ශ්‍රී ලාංකිකයෝ කීපදෙනෙක්ම වූහ. රාණි සවරිමුත්තු (ඇමෙරිකාව) පියසිරි ගුණරත්න (චෙකෝස්ලෝවෙකියාව) ලලින් ජයමාන්න (ඔස්ට්‍රේලියාව) ත්‍රිප්ති ගුණවර්ධන (ඉන්දියාව) විමුක්ති ජයසුන්දර (ප්‍රංශය) බූඩි කීර්තිසේන (ඇමෙරිකාව) ඉන් ප්‍රධානය. මේ අය අතුරින් සක්‍රීයව සිනමාකරණයේ නිරතවන්නේ බූඩි කීර්තිසේන හා විමුක්ති ජයසුන්දර පමණය. තවත් අතකට මෙම අය ගෙන් ශ්‍රී ලංකාව සේවයක් ලබාගත්තේ ද නැත. මෙම ඉරණම සංජීව පුෂ්පකුමාරට අත් නොවේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071014</link>
    <topic>දරුවන් තිදෙනකු අහිමි වූ මේ අම්මාට හතරවැනි පුතා ගේ ජීවිතයවත් බේරා දෙමු</topic>
    <author>වසන්ත ජයසිංහ ආරච්චිගේ</author>
    <content>දරුවන් තිදෙනකු අහිමි වූ මේ අම්මාට හතරවැනි පුතා ගේ ජීවිතයවත් බේරා දෙමුඅද මේ කියන්න යන කතාව නූතන පරම්පරාවේ පටාචාරාවකගේ කතාවක් කියලයි මට හිතෙන්නේ. මිනිස්සුන්ට ජීවිතේට ප්‍රශ්න එල්ල වෙනවා. ඒක ඇත්ත. ඒත් මේ තරම් දුක් කන්දරාවක් උහුලගන්න පුළුවන් කාටද? මොනවා කරන්නද එහෙම දුක් ගොන්නක් උහුලගෙනත් ජීවිතෙන් කෙසේ හෝ නැගිටින්නට වෙර දරන මිනිස්සු - ගැහැනු අපි අතර ඉන්නවා.බණ්ඩාරවෙල, ගල්මැදියගොඩින් මුණගැසෙන චන්ද්‍රිකා එවන් අය අතර ඉන්න උත්තරීතර මවක් කියලා ඔබට කියන්නම වෙනවා. ඒ ඇයි කියන කාරණය මේ කතාවෙන් පසු ඔබට වඩාත් හොඳින් තේරුම් යාවි. ඒ වගෙම ඔබ මේ දකින රත්තරන් පුංචි පුතාගේ ජීවිතේට වාසනාව කැන්දන් ඇවිත් මේ මිහිපිට ජීවත්වීමේ භාග්‍ය උදාකරලා දුන්නොත් ඒක මහා පුණ්‍ය කර්මයක් කියල ඔබට පසක් වේවි.චන්ද්‍රිකා සිරිවර්ධනත්, ආර්.එම්. පුංචි බණ්ඩාත් 1991 දී එක වහලක් යටට එන්නේ ජීවිතේ පිළිබඳ දහසක් පැතුම් පොදි බැඳගෙනයි. ඔබ අපි වගේම දරුමල්ලන් හදාගෙන පුංචි ගෙපැලක කාටත් කරදරයක් නොවී ජීවිත්වෙන්න චන්ද්‍රිකාත් පුංචි බණ්ඩාත් සිහින මැව්වා. ඒ සිහින මල්ඵල දරමින් පුංචි සිඟිත්තෙක් මේ පවුලට එක්වෙන්නේ කාගෙත් සිත්වලට සතුට එක්කාසු කරමින්. ‘නිපුනි උපේක්‍ෂා’ පුංචි දියණිය මේ කැදැල්ලට ආලෝකය රැගෙන ආවත් ඒ පසුපසම අඳුරු සෙවණැල්ලකුත් මේ දියණිය සොයා ආවා.”ඔය වෙනකොට 97 අවුරුද්දේ ජනවාරි මාසේ විතර දුවට උණගැනුණා. පාටත් වෙනස් වෙන්න ගත්තා. පස්සේ බණ්ඩාරවෙල ඉස්පිරිතාලේට අපි දුව එක්කරගෙන ගියා. එතැනින් දියතලාවටත්, බදුල්ලටත්, කොළඹ ඉස්පිරිතාලෙටත් දුව මාරු කළා. ඩෙංගු රෝග ලක්‍ෂණ තියෙනවා කියලයි කිව්වේ. එතැනදි ලේ පරීක්‍ෂා කරලා බලලා කිව්වා දුවට ලියුකේමියා තත්වයක් තියෙනවා කියලා. ඒ වෙනකොට මහත්තයෝ අපේ දෙවැනි පුතා හර්ෂණ ප්‍රමෝද් ලැබිලා අවුරුදු එකහමාරක් විතර. ආයෙත් කිව්වා දුවට පිළිකා තත්වයක් නැහැ රිජිවේ රෝහලට ගෙනයන්න කියලා. එතැනදි දුවට ලේ විෂවීමක් වෙලා කියලා කිව්වා.”මේ සියල්ල අතරේ මේ පුංචි පවුල ගොඩනගන්න පුංචි බණ්ඩා විදේශ ගතවෙලා මාසයක් විතර. එහෙත් දරුවගේ අසනීපයත් තම මවගේ හදිසි මරණයත් නිසා ගිය පයින් ම ඔහුට මව්රටට එන්න සිද්ධ වුණා. නිපුනි දියණිය ජීවත් වෙන්න වාරු ගනිමින් රෝහල් ඇඳකට වෙලා ප්‍රතිකාර ලැබුවා. ඒත් ෙමේ පුංචි දෝණිගේ දෛවයට සරදම් කරමින් සිටි මාරයා ඇයගේ ජීවිතය අරන් ගියේ කාත් කවුරුත් නොසිතූ නොපැතූ අයුරින්.”මගේ අත උඩ ඔළුව තියාගෙන ඉන්න ගමන්මයි දුව නැතිවුණේ මහත්තයෝ. කාටත් හොයාගන්න බැරිවුණා දුවට තිබුණේ මොනවගේ ලෙඩක් ද කියලා. ලේ විෂවීමක් කියලයි කිව්වේ. දුව නැති අඩුවට අපි තව දරුවෙක් බලාපොරොත්තු වුණා. ‘සිනෙත් නුවන්’ පුතා අපේ පවුලට එකතු වුණා. ඒ වෙනකොට අපිට පුතාලා දෙන්නෙක් හිටියේ. ඒත් 2000 අවුරුද්දේ ජනවාරි දුවට හැදුනු රෝග ලක්‍ෂණම හර්ෂණ පුතාට හැදෙන්න ගත්තා. ඔය වෙනකොට පොඩි පුතා සිනෙත්ට අවුරුදු දෙකහමාරක් විතර ඇති. පස්සේ අපි ආයෙත් ඉස්පිරිතාල ගානේ ගියා. ඒත් හර්ෂණ පුතාට උණ අඩුවුණේම නැහැ. හෙපටයිටීස් තත්වයක් කියලා කිව්වේ. 2001 අවුරුද්දේ ඉස්පිරිතාලේදීම මගේ දෙවැනි පුතත් අපිව දාලා ගියා මහත්තයෝ.”තිළිණ පුතා මව සහ පියා සමගමේ වෙනකොටත් චන්ද්‍රිකාගෙත් පුංචි බණ්ඩාගෙත් ආදරණීය දරුවන් දෙදෙනෙකුම ජීවිතයෙන් පමණක් නෙමෙයි මේ පවුලෙන්ම සමුගෙන ගියේ අවාසනාවන්ත අයුරින්.”මේක අපේ කරුමේ වෙන්න ඇති මහත්තයෝ. මගේ දුවයි පුතයි දෙන්නම අපි දාලා ගියා. අපි හිතුවේ මේ ගෙදර භූමි දෝෂයක් කියලා. අපි ගෙයක් කුලියට අරගෙන පවා ගියා. එහෙදි තමයි තිළිණ පුතා අපිට ලැබුණේ. ඔය වෙනකොට අපේ තුන්වැනි පුතා සිනෙත් ස්කෝලේ යනවා. ඒත් ඒ අතරෙදි පුතාටත් දුවටයි දෙවැනි පුතාටයි තිබුණු රෝග ලක්‍ෂණම මතුවෙන්න ගත්තා. අපි සිංහල බෙහෙත් කරන්න ගියා. එතකොට සිනෙත් පුතාට අවුරුදු 7 ක්. අපි ආයෙත් ඉසිපිරිතාලේ ගිහින් බෙහෙත් කරන්න ගත්තා. කිසිම වෙනසක් නැතුව ඒ බෙහෙත්වලට පුතා අවුරුදු තුනහමාරක් විතර හිටියා. ඒ අතර ආයෙමත් පුතාට අමාරුවෙලා අපි ඉස්පිරිතාලේට අරගෙන ගියා. ඒත් සිනෙත් පුතත් අවුරුදු එකොළහේදි අපි දාලා ගියා.”මෙතුවක් වෙලා ඇය තුළ සඟවාගෙන සිටි වේදනාවේ කඳුළු දෝරේ ගලාගෙන යන්න ගියේ අපි වේදානවට පත් කරමින්. ‘පැන්කෝනි ඇන්මියා’ නම් රෝග ලක්‍ෂණ නිසා මේ වෙනකොට සිනෙත් පුතත් මේ ආදරණීය අම්මයි තාත්තයි දාලා ගියා. ඇස් දෙක වගේ දරුවන් රකින මව්පියන් තමන්ගේ දෙනෙත් ඉදිරියේ මෙලොව අතහැර යනකොට බලාගෙන ඉන්න පුළුවන් කාටද? දරුවන් තිදෙනෙක්ම ජීවිතයෙන් අකාලයේ මිලිනව යද්දි තිළිණ දෙවිදුන් රත්නායක පුතා මේ ආදරණීය අම්මයි තාත්තයි එක්ක තනිවෙලා.මියගිය දරුවන් සීයා සමග ගත් ඡායාරූපයක්”අපිට දරාගන්න අමාරුයි මහත්තයෝ. අවසානයේ අපි තිළිණ පුතා එක්ක තනිවුණා. පස්සේ අපි පුතා බදුල්ල මලිත්ත මහා විද්‍යාලයට ඇතුළු කරා. මේ පුතත් ඉගෙන ගන්න දක්‍ෂයි. එයා දෙක වසරේ හිටියේ. ඒත් මහත්තයෝ....ඇයට කියාගන්න හැකියාව නොමැති තැන ඒ සියල්ල කඳුළු කැට බවට පත්වෙන්න ගත්තා. අද තිළිණ පුතාටත් තමන්ගේ අක්කයි අයියලා දෙන්නයි මුහුණ දුන් ඉරණමටම මුහුණ දෙන්න සිද්ධවෙලා. ඒ නිසාම තම සන්තකේ සිටි දරුවන් හතර දෙනාගෙන් තුන්දෙනෙක්ම මේ වනවිටත් ජීවිතය අතහැර ගිහින්. ඒත් තිළිණ පුතාවත් රැගෙන මේ අම්මයි තාත්තයි මහමඟට වැටුණේ කෙසේ හෝ මේ පුතා සුවකර ගැනීමේ අරමුණින්.”අපි රිජ්වේ රෝහලට ආවා. අටවැනි වාට්ටුවේ පුතාට බෙහෙත් කරන්නේ. අපි දැන් ඉන්න ඉඩමත් උගස් තියලා කොළඹට යන්න එන්නේ. අපිට ඉස්පිරිතාලෙන් කිව්වේ ඇට මිදුළු බද්ද කරන්න පුළුවන් වුණොත් පුතා සනීප කරගන්න පුළුවන් කියලයි. ඒ සැත්කමට ඉන්දියාවේ ඇපලෝ රෝහලට යන්න ඕන කියලා කිව්වා.”මේ වෙනකොටත් ඉන්දියාවේ ඇපලෝ රෝහලේ රේවති රාජ් වෛද්‍යවරිය මේ පුංචි පුතාට ඇට මිදුළු බද්ධ කිරීමේ සැත්කම බාරඅරන්. ඒත් ඒ වෙනුවෙන් රුපියල් ලක්‍ෂ අනූවක පමණ විශාල මුදලක් මේ අසරණ අම්මටයි තාත්තටයි හොයාගන්න වෙලා. ඒ ගැන ජනාධිපති අරමුදලටත් දන්වලා. මේ වෙනකොටත් මේ පුංචි පුතාට අට වතාවක් ලේ මාරු කර ඇති අතර ඇපලෝ රෝහලෙන් දැනුම් දී ඇත්තේ විසිවතාවක් ලේ මාරු කරන්න පෙර මේ සැත්කම සිදුකළ යුතු බවයි.වැටෙන්න පුළුවන් අසරණකමේ අගාධයටම වැටුණු මේ අම්මයි තාත්තයි තමන්ගේ එකම පුතා තිළිණව සනීප කරගන්න හැකි පමණ වෙර වීරිය ගන්නවා. මේ වෙනකොට තම සන්තකේ තිබුණු හැමදේම මේ දරුවන් වෙනුවෙන් ඔවුන් කැප කර අවසන්. දරුවන් තිදෙනෙකුම මේ මව්පියන් හැරදා යන අතරේ ඒ කල්පනාවෙනුත් සිත් තැවුලෙනුත් ඉන්න පුංචි බණ්ඩාගේ සිහි කල්පනාවත් දැන් තරමක් වෙනස් වෙලා. එහෙත් චන්ද්‍රිකාගේ එකම ප්‍රාර්ථනය තිළිණ පුතාටවත් කිසිදු අතුරු අන්තරාවක් සිදු නොවී මේ සැත්කම සාර්ථක කරගැනීමයි.ඒ සඳහා මේ ආදරණීය පුංචි පවුලට බලාපොරොත්තු එක්කළ හැකි වන්නේ පින් සිත් ඇති දයාබර ඔබගේ දෑත්වල ශක්තිය ඔවුන් වෙතට දිගුවුණොත් පමණයි. දරුවන් තිදෙනෙකු ඔවුන් හැරදා යද්දී මේ ආදරණීය තිළිණ පුතාගේ ජීවිතයට සරණක් වී චන්ද්‍රිකාටත් පුංචි බණ්ඩාටත් තිළිණව තිළිණ කරන්න හැකි නම් ඒක ඔබ මේ ආත්මයේ කරන මහා පුණ්‍ය කර්මයක්.ලිපිනය – ගල්මැදියගොඩ, පට්ටියගෙදර, බණ්ඩාරවෙල. ගිණුම් අංක - කොමර්ෂල් බැංකුව - බණ්ඩාරවෙල 8800010290 දුරකතනය – 0711 - 990502වසන්ත ජයසිංහ ආරච්චිගේඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071015</link>
    <topic>ලෝඩ්ස් පිටියේ සුපිරි තරුව චන්දිමාල්</topic>
    <author>ඉඳුනිල් වීරරත්න</author>
    <content>ලෝඩ්ස් පිටියේ සුපිරි තරුව චන්දිමාල්ශතකයක් නැතිනම් ලකුණු සියයක්.ක්‍රිකට් ක්‍රීඩකයකුගේ ජීවිතයට ශතකයක් මොනතරම් වටිනව ද? විශේෂයෙන් නවකයකුට. ටෙස්ට් තරගයකදී නම් ඉවසිලිවන්තව පහර දෙමින් ශතකයක් නොව ද්විත්ව ශතකයක් ලබා ගන්නට වුවද දක්ෂයකුට ඕනෑතරම් අවස්ථා තිබේ. එහෙත් එක්දින තරගයකදී තිබෙන සීමිත පන්දු ප්‍රමාණය හමුවේ ශතකයක් ලබා ගැනීමට නම් එම ක්‍රීඩකයා සැබෑ දක්ෂයකු මෙන්ම වාසනාවන්තයකු විය යුතුයි.ඒ අතරිනුත් ක්‍රිකට් වල තිඹිරිගෙය ලෙස සැලකෙන එංගලන්තයේ ලෝඩ්ස් පිටියේදී තම පළමු තරගයේදීම ශතකයක් ලබා ගැනීමට හැකි වුවහොත් එය එම ක්‍රීඩකයාට සදා අමරණීය සිහිවටනයක් වනු නිසැකය.මේ දක්ෂයා මේ වාසනාවන්තයා අන් කවරකුත් නොව අපේ රටේ නවක ක්‍රිකට් ක්‍රීඩකයකු වන දිනේෂ් චන්දිමාල්.එක රැයින් ජනපි‍්‍රය තරුවක් බවට පත්වූ දිනේෂ් ලෝඩ්ස් පිටියේදී ශතකය ලබාගත්තේ සමස්ත ලෝකවාසී ක්‍රිකට් ලෝලීනට අමරණීය තරගයක මතකය ඉතිරි කරමිනි.පසුගියදා (3) පැවැති ශ්‍රී ලංකා එංගලන්ත නැට්වෙට් කුසලාන එක්දින තරගාවලියේ තෙවැනි තරගයේදී චන්දිමාල් ලබාගත් මෙම ශතකය (නොදැවී 105) සමඟින් ශ්‍රී ලංකා කණ්ඩායම කඩුලු 6 ක ජයක් ලැබු අතර, එය දිනේෂ්ගේ දෙවැනි එක්දින ශතකය මෙන්ම ලෝඩ්ස් පිටියේ පළමු ශතකය ද වනවා.මේ සමඟ ඔහු ලෝඩ්ස් පිටියේ ශතකයක් ලැබු තෙවැනි ශ්‍රී ලාංකේය ක්‍රීඩකයා ලෙස වාර්තා පොතට එක් වුණා. මීට පෙර එම දස්කම දක්වා තිබුණේ මාවන් අතපත්තු (නොදැවී132) සහ උපුල් තරංගයි (120).දිනේෂ් පිළිබඳව මේ සටහන තැබෙන්නට විශේෂම හේතුව වූයේ, ශ්‍රී ලංකා පිතිකරුවන් අසරණ කරමින් මෙතෙක් තරගාවලිය පුරාම පන්දු යවමින් සිටි එංගලන්ත පන්දු යවන්නන්ට අනුකම්පා විරහිත ලෙස පහර දෙමින් දවා ගන්නට කිසිදු අවස්ථාවක් ලබා නොදී ඔහු ශතකය රැස්කළ නිසාවෙනි. ඒ සමඟම ඔහුට ශතකය කරා යන්නට පන්දු 21 කදී එක ලකුණක් පමණක් ලබා ගනිමින් පිටියේ රැඳී සිට ඇන්ජලෝ මැතිව්ස් කළ පරිත්‍යාගය නිසාවෙනි.චන්දිමාල්ගේ ඉනිමේ විශිෂ්ටත්වය වන්නේ පන්දු 126 කදී හතරේ පහර 11 ක් හයේ පහර 2 ක් සමඟ නොදැවී 105 ක් ලබා ගැනීම මෙන්ම කිසිදු පීඩනයකින් තොරව පහර කරා ගිය හෙයිනි.ලකුණු 21 කදී ශ්‍රී ලංකා නායක ආරම්භක පිතිකරු තිලකරත්න ඩිල්ෂාන් බ්‍රෙස්නන් ගේ පන්දුවක් කෙළින්ම කඩුල්ලේ වැදී දැවී ගිය පසු පිටියට පිවිසි දිනේෂ් මහේල සමඟ දෙවැනි කඩුල්ල සඳහා ලකුණු 112 ක සබඳතාවක් පැවැත්වීමය. මහේල තම නවක ක්‍රීඩකයාට උපදෙස් දෙමින් ශ්‍රී ලංකා ඉනිමේ නැංගුරම වූ අතර, පන්දු 77 කට මුහුණ දී හතරේ පහර 9 ක් සමඟ ලකුණු 79 ක් ලබා ගත්තේය. එය ඔහුගේ 57 වැනි එක්දින අර්ධ ශතකයයි. මහේල 48 වැනි ලකුණ ලබා ගැනීමත් සමඟ ලොව වැඩිම එක්දින ලකුණු ලබාගත් 10 වැනි ක්‍රීඩකයා බවට පත්විය.චන්දිමාල් සංගක්කාර සමඟ තෙවැනි කඩුල්ල සඳහා පැවැත්වූ සබඳතාව ලකුණු 61 කි.1989 නොවැම්බර් 18 වැනිදා බලපිටියේ උපන් ලොකුගේ දිනේෂ් චන්දිමාල් කොළඹ ආනන්ද මහා විදුහලින් ක්‍රිකට් පිටියට පිවිසි ක්‍රීඩකයෙකි. මේ වන විට වයස අවුරුදු 21 ක් වන ඔහු උස අඩි 5 යි අඟල් 9 කි.ශ්‍රී ලංකා 17 න් පහළ, 19 න් පහළ, ශ්‍රී ලංකා ක්‍රිකට් සංවර්ධන, ශ්‍රී ලංකා ක්‍රිකට් සභාපතිගේ කණ්ඩායම, ශ්‍රී ලංකා ඇකඩමි, ශ්‍රී ලංකා ඒ, පාසල් ආරාධිත, රුහුණ සහ එන්. සී. සී. කණ්ඩායම් නියෝජනය කරන දිනේෂ් මේ දක්වා ‘ඒ’ කාණ්ඩයේ තරග 45 කදී ලකුණු 1120 ක් ලබා තිබේ. ශතක 2 ක් සමඟ අර්ධ ශතක 8 ක් ඊට ඇතුළත්ය.ඕවර 20 යි 20 ජාත්‍යන්තර තරග 5 ක් ක්‍රීඩා කර ඇති අතර, අපේ රටේ 144 වැනි ක්‍රීඩකයා ලෙසින් එක්දින වරම් ලබන්නේ 2010 ජූනි 01 වැනිදා සිම්බාබ්වේට එරෙහිව බුලවායෝහිදීය.කඩුලු රකින්නා මෙන්ම පිතිකරුවකු ලෙසින් කණ්ඩායමට එක්වූ ඔහු දිල්හාරගේ පන්දුවක් හමුවේ බ්‍රෙන්ඩන් ටේලර් ලබා දුන් උඩපන්දුව රැකගත් අතර එය ඔහුගේ පළමු එක්දින ජාත්‍යන්තර උඩපන්දුව ලෙසින් වාර්තා වනවා. ඇන්ඩි බිලිග්නවුට් ගේ උඩපන්දුව රැකගත් ඔහු පොස්පර් උටේසියා අජන්ත මෙන්ඩිස් ගේ පන්දුවක් හමුවේ ස්ටම්ප් කිරීමකට හසුකර ගනිමින් දවා ගනී. ඒ ඔහුගේ පළමු ජාත්‍යන්තර ස්ටම්ප් කිරීමයි.මේ වන විට එක්දින තරග 6 කට ක්‍රීඩා කර ඇති චන්දිමාල් 2010 ජුනි 05 වැනිදා ඉන්දියාවට එරෙහිව ලකුණු 111 ක් ලබා ගනිමින් සිය කුලුඳුල් එක්දින ශතකය වාර්තා කරන අතර, මෙවර එංගලන්ත සංචාරයේ දෙවැනි එක්දින තරගයේදී ලකුණු 05 කට දුවද්දී දැවී යන්නේ අවාසනාවන්ත ලෙසින්.එංගලන්ත පන්දු යවන්මෝ බොහෝ විට පිට ඉන්න ආක්‍රමණය කරමින් පන්දු යැවු අතර තවත් බොහෝ අවස්ථාවල පහර කරා යාමට අපහසු වන ලෙස පපුව තෙක් බවුන්සර් පන්දු එල්ල කළෝය. එහෙත් ලබාගත් මේ ලකුණු 105 ලබා ගැනීමට පිටිය සිසාරා පහර එල්ල කළ අතර, ශරීර ප්‍රමාණයෙන් කුඩා වුවත් පිත්තේ ගැටුණු සැණින් ලණුව සොයා පන්දු ඉගිලී යැවීමට ඔහුගේ පහරවල සුපිරි ජවයක් රැඳී තිබිණ.මේ තරගයේ වඩාත් අමරණීය සිදුවීම ලෙසින් සටහන් කළ හැක්කේ ඇන්ජලෝ මැතිව්ස්ගේ නිහතමානී ක්‍රීඩා විලාසයයි. ඇන්ජලෝ ඉතාමත් විශ්වාසවන්තව ඉතාමත් ඉවසිලිවන්තව චන්දිමාල්ට අවස්ථාව ලබා දීම දෙස් විදෙස් ක්‍රීඩා විචාරකයන්ගේ පැසසුමට ලක්විය. ශ්‍රී ලංකාව එංගලන්තය ඇතුළුව සමස්ත ලෝකවාසී ක්‍රිකට් ලෝලීන්ගේ නොමඳ ආදරයට පාත්‍ර වූ බවද නොරහසකි. චන්දිමාල් මෙහිදී දැවැන්ත හයේ පහරකින් ශතකය ලබාගත් අතර, ජයග්‍රාහී ලකුණු හතරේ පහරකින් සටහන් කළේය.චන්දිමාල් ශතකය කරා යාමේදී ඇන්ජලෝගේ ක්‍රීඩා විලාසය ශ්‍රී ලංකා නායකයාගේ කෝපය ඇවිස්සූ සිදුවීමක් වූ බව මුළු ලෝකයාටම පෙනුණු අතර, නායකයකු ලෙස අත්දැකීම් මඳ බව ඊට හේතුව වන්නට ඇත.කෙසේ වෙතත් තමන්ගේ පෞද්ගලිකත්වය අමතක කරමින් සිය නවක සගයාට ශතකය කරා යන්නට පරිත්‍යාගශීලී වූ මැතිව්ස්ටත්, සුපිරි ඉනිමක් තුළින් ශ්‍රී ලංකා ක්‍රිකට්හි අනාගතය සුරක්ෂිත බව පෙන්වූ චන්දිමාල්ටත් සමස්ත ක්‍රීඩා ලෝලීන් වෙනුවෙන් සුබ පැතුම් එක් කරමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071016</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට හරිම ටයර්ඩ්, හරිම මහන්සියි, මේ කලම්බු සිටි එක ඇතුළෙ දවස ගානෙ තියෙන එක එක ජාතියෙ කල්චරල්, ලිටරරි, වැඩවලට සෙට්වෙලා. පසුගිය 23 වගේ දවසක ඕන්න ප්‍රෝග්‍රෑම් එකක් තිබුණා සින්දු ලියන, තානාපති විදේශ සේවෙ හිටපු ලොක්කෙකුගෙ. සම්බුද්ධත්ව ජයන්ති මාවතේ නිව් කල්චරල් සෙන්ටර් එකේ. ඒකට කියන්නෙත් සම්බුද්ධත්ව ජයන්ති හෝල් එක කියලා. විජේ මල්ලිට තරු පෙනුණා. එච්චර හයිෆයි ප්ලේස් එකක ඔය ප්‍රෝග්‍රෑම්ස්වලට එන කට්ටියගෙ කාර් එකක් පාක් කරන්නවත් ඒ බිල්ඩිමේ බේස්මන්ට් කාර් පාක් එකක් නෑ කිව්වම. එහෙම වෙලාවක කන්න සිද්ධ වෙන කට්ට ගැන විජේ මල්ලි කියන්න ඕන නෑනේ.ඔය සින්දු ලියන කුවෙයිට් රටේ එම්බසි එකේ හිටපු ලොක්කගෙ කවි පොතක් එතකොට 2600 සම්බුද්ධත්ව ජයන්ති ඔෆීෂියල් සින්දුව තියෙන ඩී.වී.ඩී. එකේ ලෝන්ච් එක. විජේ මල්ලිත් අනේ ෆුල් සොමියෙ හිටියා. එදා ඉවෙන්ට් එකේ කීනෝට් ස්පීච් එක කරන්න හිටපු හවායි යුනි එකේ ප්‍රොෆෙසෝරි විමල් දිසානායකගෙ ලෙක්චර් එක අහන්න. මොන කීනෝට් ස්පීච් එකක්ද කැලණියෙ ප්‍රොෆෙසෝරි කෙනෙකුගෙ ලෙක්චර් එකටයි මේ සින්දු ලියපු සුනිල් සරත් පෙරේරා ලොක්කගෙ සින්දු කියන්න ගායක ගායිකාවො ගත්තු වෙලාවත් එක්ක වැඩේ අල වුණා නියමෙට. සුනිල් සරත්ගෙ සින්දු ගැන විමල් දිසානායක ලොක්කට වචනයක්වත් කියන්න ඉඩක් ලැබුණෙ නෑනේ.ලොක්ක ප්‍රිපෙයාර් වෙලා ආපු ස්පීච් එක කරන්න වෙලාව ලැබුණෙ හැන්දෑවෙ හයයි පනහට විතර. එතකොට ඕඩියන්ස් එකෙන් බාගයක් එළියට ගිහින්. විජේ මල්ලිට තදවෙලා හිටියෙ කියන්නෙ, ලෙල්ලටම තචදවෙලා හිටියෙ. මොකද ඒ වගේ ගොන්පාට් ඇක්ට් කරන්නෙ කියලා. එනවුන්සර්ලා ප්‍රසන්ටර්ලා ඩබල් දාලා. ඒගොල්ලන්ගෙ විච්චූර්ණ පච කතාවලට නාස්ති කරපු වෙලාවෙ ප්‍රොෆෙසර් විමල්ට ලෙක්චර් එක දුන්න නම් ප්‍රෝග්‍රෑම් එක නියමෙට තියෙන්න තිබුණා.ඒත් එහෙම වුණේ නෑ විතරක් නෙවි එතන හිටපු එනවුන්සර්ල කවි විචාරය කරන්නත් ගිහින් ස්නානය කරගත්ත හැටි විජේ මල්ලි බලාගෙන හිටියෙ දුකෙන්. ඔය බත්තරමුල්ල පැත්තෙ එනවුන්සර් පොර කියන්නෙ මේ සුනිල් සරත්ගෙ කවි පොත මහගම ලොක්කගෙ ප්‍රබුද්ධ සයිස් එකේ වැඩක් කියලා. ෂුවර් එකටම මෑන්ස් නම් සේකරගෙ ප්‍රබුද්ධ කියලා වෙන මොකක් හරි වාත කවි පොතක් කියවල වෙන්න ඇති අර ජාතියෙ බයිලාවක් ගැහැව්වෙ.සුනිල් සරත් ගෙ කවි මේ සම්ම ජාතියේදි සේකරගෙ ප්‍රබුද්ධ අහල ගම් හතකවත් නෑ කියල ඕන මල්ලි කෙනෙකුට තේරෙනවා. මෑන්ස් ගෙ කවි නරක නෑ. ඒත් ප්‍රබුද්ධ ගෙ ඛ්ට්ටුවකටවත් නෑ.හැබැයි සින්දු නම් තවමත් කවිවලට උඩින්. ඔය ජාතියෙ කතාවලින් වික්‍රමසිංහපුරේ එනවුන්සර්ලගෙ සයිස් එක තමයි රටට පේන්නෙ. පව් මෙයාලා. 27 සඳුදා නම් තිබුණෙ බර්ත් ඩේ සෙලිබ්‍රේෂන් එකක්. අපේ මෝස්ට් සීනියර් සාහිත්‍ය ලොක්කගෙ. මතකයි නේ ජයතිලක උන්නැහේ. කේ.ජයතිලක උන්නැහේ. උන්නැහැගෙ අසූපස්වැනි බර්ත් ඩේ එක. එයිටිපයිව් නොට් අවුට්. ෂිහ්ඞ නියමයි. එයිටි ගණන්වල නොට් අවුට් බැට් කරන ඩොක්ටර් අමරසේකර චෙයාර් එකේ හිටියෙ. ඩොක්ටර් කේ.ජයතිලකගෙ බර්ත්ඩේ ඉවෙන්ට් එකේ. ප්‍රොෆෙසර් සරත් විජේසූරියගෙ කී නෝට් ස්පීච් එක බොහොම මහන්සිවෙලා ලෑස්තිවෙලා හදාගෙන ආපු ක්ලාස් වැඩක්.ඒ ගැන ඩොක්ටර් ගුණදාස අමරසේකර පවා නියම කමෙන්ට් එකක් කළා. ඩොක්ටර් ජයතිලකත් පරණ පුරුදු ස්ටයිල් එකෙන්ම ඕඩියන්ස් එකට හිනායන ජෝක් එකකුත් ගහලා ගානට නූලට ලොක්කගෙ කතාව කළා. නැෂනල් ටෙලිවිෂන් එකෙන් පන්නලා දාලා ඉන්න කුමාර අලගියවන්න ළමය තමයි කාගෙවත් පිහිටක් නැතුව වැඩේ ඕර්ගනයිස් කරල තිබුණෙ. මේ ජාතියෙ කලාකාරයෙකුට ඒ විදියෙ උපහාරයක් කරන්න තරම් කල්පනාවක් තිබුණු කුමාරට නම් විජේ මල්ලිගෙන් බිග් තෑන්ක් යූ එකක් ලැබෙනවා. ඩොක්ටර් අමරසේකර කිව්ව වගේ ඩොක්ටර් කේ.ජයතිලක වගේ මහා පුරුෂයකුගෙ වැඩක් තියෙන්න ඕන බී.එම්.අයි.සී.එච් වගේ ප්ලේස් එකකම තමයි.ඒ වුණාට ඔය ජයතිලකලා අමරසේකරලා මහා පුරුෂයො කියල හිතන්නෙ අපේ රටේ කීයෙන් කී දෙනා ද? ඕන්න නමේ අගට පා.ම. කියලවත් තිබුණ නම් ඔය ඩොක්ටර් මාලිනී ෆොන්සේකලගෙ, උපේක්ෂා ස්වර්ණමාලිලගෙ වගේ, එහෙම නම් බී. එම්. අයි. සී. එච්. ෂුවර්ම ෂුවර්. කමක් නෑ කුමාර, වැදගත් වෙන්නෙ ප්ලේස් එක නෙවෙයි, ආවෙ කව්ද කතාකළේ මොනවද, ඒ වගේ උත්සවේකින් ජීවත්වෙලා ඉන්න සාහිත්‍ය ලොක්කට ඩිංගක් හරි හිතට හය්යක් වෙනවද කියන එකයි. එහෙම සලකල බැලුවම ඩොක්ටර් කේ.ජයතිලකගෙ එදා බර්ත් ඩේ පාටි එක රියල් ඉන්ටරෙස්ටින් පාටි එකක් කියලයි විජේ මල්ලිට කල්පනා වුණේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071017</link>
    <topic>‘ශ්‍රී ගීත්’ තලාත් මෙහෙමුද් උපහාර ගී දැහැන ගෙනෙන චන්ද්‍ර ශ්‍රී</topic>
    <author>ඉනෝකා පෙරේරාබණ්ඩාර</author>
    <content>‘ශ්‍රී ගීත්’ තලාත් මෙහෙමුද් උපහාර ගී දැහැන ගෙනෙන චන්ද්‍ර ශ්‍රීපැරැණි ගීත රසික සංසදයේ නිර්මාතෘ වන සිළුමිණ ජ්‍යෙෂ්ඨ මාධ්‍යවේදී චන්ද්‍ර ශ්‍රී සෝමසිරි ගේ පළමු ඒකපුද්ගල ගීත ප්‍රසංගය ලබන 16 වැනිදා මරදාන එල්ෆින්ස්ටන් රඟහලේ දී පැවැත්වේ. ‘ශ්‍රී ගීත්’ තලාත් මෙහෙමුද් අනුස්මරණ ගීත ප්‍රසංගය’ ලෙස නම් කර ඇති මෙම ගී දැහැන පිළිබඳ ඔහු හා කළ කතාබහක් මේ.මෙය ඔබේ කුලුඳුල් ඒක පුද්ගල ප්‍රසංගය වුවත් මීට කලින් ‘ශ්‍රී ගීත්’ ප්‍රසංග කිහිපයක්ම වේදිකා ගතවුණා...තලාත් මෙහෙමුද්’පැරැණි ගීත රසික සංසදය’ මඟින් මීට පෙර කිහිපවතාවක්ම රටපුරා ශ්‍රී ගීත් ප්‍රසංග පැවැත්වූවා. ඒ සෑම ප්‍රසංගයකදීම දැනට ජීවත්ව සිටින ප්‍රවීණ සංගීතවේදියකුට උපහාර තිළිණ හා මුදල් ත්‍යාග ලබාදුන්නා. එහෙම කළේ ඒ බොහොමයක් ශිල්පීන් දැන් පත්වෙලා ඉන්න අසරණ තත්ත්වය බලලා. ඉන් නොනැවතී ඔවුන් ගැන යළි කතා කරමින් ඔවුන්ගේ ගීත රසවිඳි නමුත් ඔවුන් නොහඳුනන අද පරපුරට මේ ප්‍රවීණයන් - ජ්‍යෙෂ්ඨයන් හඳුන්වා දුන්නා. මතක් කිරීමක් කළා. ඇත්තටම ජීවිතයේ සැඳෑ සමයේ ඉන්න ඒ අසරණ ශිල්පීන්ට එය විශාල සතුටක්. ප්‍රබෝධයක් වුණා.ගියවර එසේ උපහාර ලැබුවෙ කවුරුන්ද....ශ්‍රී ගීත් 5 වැනි ප්‍රසංගය පවත්වන ගමන් එසේ උපහාර ලබන්නට අප තෝරා ගත්තෙ 70 දශකයේ සුජීවා, ගීතා, සූකිරි කෙල්ල, ඔබයි මමයි වැනි ජනප්‍රිය චිත්‍රපටවල සංගීතය නිර්මාණය කළ අද අසරණව වෙසෙන ගලගෙදර එම්.එම්.ඒ හක් සංගීතවේදියාණන්. සංසදයේ ඒ පස්වැනි ප්‍රසංගය පැවැත්වුණේ පසුගිය ජූනි 18 වැනිදා කඩවත කේ.සී.පී. රංග ශාලාවේදී. අප සංසදයේ මෙහෙයවීමෙන් මර්වින් ප්‍රියන්ත ප්‍රමුඛ වාද්‍ය වෘන්දයෙන් සංගීතවත්ව මගේ කලුඳුල් ප්‍රසංගයයි එල්ෆින්ස්ටන් රඟහලේ පැවැත්වෙන්නේ. මංජුලා බණ්ඩාර සහ කාංචනා පීරිස් යුග ගීයෙන් සහාය වෙනවා.ලබන 16 වැනිදා පවත්වන මේ ප්‍රසංගයේ විශේෂත්වය කියන්න...භාරතයේ ‘ගසල් රාජයා’ ලෙස විරුදාවලී ලත් තලාත් මෙහෙමුද් ගායනවේදියාණන්ට උපහාර පිණිස එතුමාගේ අතිශය ජනප්‍රිය ගීත 20ක් මේ ප්‍රසංගයේදී ගායනා කෙරෙනවා. මේ ප්‍රසංගය හින්දි ගීත ලෝලීන්ට විවෘත ආරාධනාවක්. පැවැත්වෙන්නේ නොමිලයේ.තලාත් මෙහෙමුද්ඇයි තලාත් මෙහෙමුද් වගේ භාරතීය ශිල්පියෙක් තෝරා ගත්තෙ...1950, 60 දශකවල සිංහල චිත්‍රපටවල පසුබිම් ගීතවලට වැඩි වශයෙන් යොදා ගැනුණේ තලාත්ගෙ හින්දි ගීතවල තනු. මොහිදීන් බෙග් ගායනා කරන ‘තනිවයි උපන්නේ – තනීවයි මැරෙන්නේ ...’, ‘පෙම් අමධාරා...’, ධර්මදාස වල්පොළ ගයන ‘සටනකී ජීවිතේ දැන්...’, හරුන් ලන්ත්‍රා ගයන ‘ලොවේ සැමදා තණ්හා’, රුක්මණී දේවිය හා එච්.ආර්.ජෝතිපාල ගයන ‘කෝකිලයා කෙවිලිය හා රඟදෙන සොඳුරු වසන්තේ මේ...’, රුක්මණී දේවිය ගයන ‘මැවිලා පෙනේවි රූපෙ හදේ...’, එඩී ජූනියර් ගයන ‘රෑ සඳ පායලා...’, වගේ ගීත ගණනාවක තනු තලාත්ගෙ හින්දි ගීතවලින් ගත් ඒවා. මේ මනරම් ගීත සර්වකාලීනයි. මතු පරපුරට මේවා මතක් කර දෙන්න අපිත් යම් දෙයක් කළ යුතුයි.මේ සියල්ලටම වඩා ඔහු මගේ ආත්මගත ගායකයා. ඔහුගේ හඬ රිදී හඬක් (Silken Voice). ඒ හඬ ලොව කිසිවකුටත් නැහැ. ඒක ඔහුගෙ ලෝක රසිකයොම දීපු තෑග්ගක්.ඔබේ මාධ්‍යය හා කලා ජීවිතය ඇරැඹෙන්නේ...1979 ජූලි 6, 7 දෙදින බොරැල්ල තරුණ බෞද්ධ සමිති ශාලාවේදී රඟ දැක්වූ අයිරාංගනී කළුතන්ත්‍රිගේ ‘දුටුගැමුණු’ වේදිකා නාට්‍යයේ රංගනයෙන්. දිනමිණ, සිළුමිණ, දවස, රිවිරැස පුවත්පත්වලට ලියන්න ගත්තේ 1977 සරසවි සිසුවකුව සිටියදී.ඔබ ගීත කීපයක්ම රචනා කළා...සංගීතවේදී ගලගෙදර එම්.එම්.ඒ.හක්ට උපහාර තිළිණයක් පිරිනමමින්ඡායාරූපය - සුනිල් විජේසිංහඅමාදහම් සිසිල දැනේ... ගීතනු නිර්මාණය කළේ මහාචාර්ය ඩී.වී.එම්. වීරක්කොඩි - ලලිත කලා බැති ගී වලට.සේද වලාකුළු අතරින්... මාලා කුමාරි ගැයුවේ ගුවන් විදුලියේ ස්වරවර්ණ වැඩසටහනට. ඒ වගේ ම ගුණදාස කපුගේ සංගීතවත් කළ රඟහල දහසක්..., ජේ.ඒ. මිල්ටන් පෙරේරා ගැයූ මා ඔබේ කියූ ඔබ..., අයිරින් ලියනගේ ගැයූ පිබිදෙන්න පුතේ පිබිදෙන්න දුවේ..., නිව්ටන් තිස්සආරච්චි ගැයූ අනන්තයක් නැති නීල ආකාසේ... ඇතුළු ගීත ගණනාවක් රචනා කළත් ඒවා එකල ගුවන් විදුලියේ ප්‍රචාරය වුණේ වෙනත් ගීත රචකයන්ගේ නම් වලින්. මා ගීත රචනාව අතහරින්න හේතු වුණෙත් මේ කලකිරීමයි.ඒත් ඔබ අද මාධ්‍ය ජීවිතයේ ජ්‍යෙෂ්ඨයෙක්...මගේ මාධ්‍ය ජීවිතයට දැන් අවුරුදු 27 ක්. දැනට සිළුමිණ පුවත්පතේ ජ්‍යෙෂ්ඨ මාධ්‍යවේදියෙකු ලෙස කටයුතු කරනවා. මා ජනතා පත්තරේ නියෝජ්‍ය ප්‍රාදේශීය ප්‍රවෘත්ති කර්තෘ තනතුරක් දැරුවේ 1994 වසරේ.ඔබේ පෞද්ගලික ජීවිතය ගැනත් යමක් කියන්න...උපාධිධාරිනියක වූ මගේ බිරිය සුධර්මා ක්‍රිෂාන්ති මට මුණ ගැසුණේ සරසවි ජීවිතයේදී. දිල්ෂානි නදීෂා මගේ දියණියයි. ඒ දෙන්නත් මගේ කලා ජීවිතයට උපරිම සහාය දෙනවා.ඉනෝකා පෙරේරාබණ්ඩාරඡායාරූපය - සුදත් නිශාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071018</link>
    <topic>ඔව්. මම ‘දියකිඳුරිය’ සින්දුව රිංගින් ටෝන්ස්වලට වික්කා</topic>
    <author>හේමාලි විජේරත්න</author>
    <content>ඔව්. මම ‘දියකිඳුරිය’ සින්දුව රිංගින් ටෝන්ස්වලට වික්කාසරත් ද අල්විස්පුරා දශක ගණනාවක් සංගීතඥයකු වශයෙන් ඔහුට හිමි වූයේ සුවිශේෂි ස්ථානයකි. ඔහු අතින් නිම වූ සොඳුරු සත්සර රටා අපේ ගීත ශ්‍රාවකයන් අමන්දානන්දයට පත් කළේය. එච්. ආර්. ජෝතිපාලයන් වැනි අපේ රටේ අමරණීය ගායක ගායිකාවන් රැසකට සිය ගී තනු තිළිණ කළ ඔහු සරත් ද අල්විස් ය. වර්තමානයේ ගීතය පිළිබඳ විවිධ මති මතාන්තර මෙන්ම ගීතයේ අයිතිය පිළිබඳ විවිධ ප්‍රශ්න පැන නැඟ ඇත. එසේම ජනපි‍්‍රය ගීත දුරකථන රිංඟින් ටෝන් සඳහා භාවිත කිරීම මෙන්ම වෙනත් ගායක ගායිකාවන් විසින් පැරණි ගීත ගායනා කිරීම සම්බන්ධව ද විවිධ ගැටලු පැන නැගී ඇත. ජනපි‍්‍රය ගී තනු රැසක නිර්මාපකයා වශයෙන් මේ පිළිබඳ විවිධ අත්දැකීම්වලට සරත් ද අල්විස්ට ද මුහුණ දෙන්නට සිදු වී ඇත. මේ ඒ පිළිබඳව අදහස් දක්වන්නට ඔහු එක් වූ අවස්ථාවකි.වර්තමානයේ රිංගින් ටෝන්ස් සඳහා ජනපි‍්‍රය ගීත ලබා දීම පිළිබඳ විවිධ මතවාද පවතිනවා. සංගීත අධ්‍යක්ෂවරයකු වශයෙන් ඒ පිළිබඳ ඔබේ අදහස කුමක් ද?‘රිංගින් ටෝන්ස්’ කියන ඔය සංකල්පය බිහිවුණේ බොහොම මෑතකදී. රිංගින් ටෝන්ස්වලට පැරණි ජනපි‍්‍රය ගීතයක් දුන්නම තමයි බොහෝ දෙනෙක් කෑ ගහන්නේ. උදාහරණයක් විදියට ගත්තොත් මම සංගීත අධ්‍යක්ෂණය කළ එච්. ආර්. ජෝතිපාලයන් ගායනා කළ ‘දිය කිඳුරිය සේ’ ගීතය ගත හැකියි. ඒ කාලේ අපි රු. 250, 300 ට කරපු ගීත පස්සෙ කාලෙක කැසට් කාරයෝ කොයි තරම් විකුණගෙන කෑව ද? ඒ කාලේ රිංගින් ටෝන් වලට නෙමෙයි විකුණුවේ. විවිධ ආකාරයේ කැසට් පට නිෂ්පාදනය කරල ඒවා වික්කා.ඒ දේ ඔවුන් කළේ කිසිම ආකාරයක ඇහිල්ලක් බැලිල්ලක් අනුකම්පාවක් නැතුව. අපි අපේ ගීත ඒ විදියට විකුණන්න කිසිම කැසට් නිෂ්පාදකයකුට අවසර දීලා නෑ. නමුත් මහා පරිමාණයෙන් ඒ දේ කැසට් ව්‍යාපාරිකයන් කළා. ඒ නිසා රිංගින් ටෝන් වලට ගීත විකුණනවා කියන තැනදි මට ප්‍රශ්නයක් නැඟෙනවා. අපි ද ගීත විකුණන් කන්නේ කැසට් ව්‍යාපාරිකයන් ද කියල.ගීත විකුණනවා කියලා බොහෝ දෙනෙක් චෝදනා කරන්නේ සංගීත අධ්‍යක්ෂවරයාට සහ ගීත රචකයාට. මේ සම්බන්ධව ඔබට මොනවද කියන්න තිබෙන්නේ?කැසට් නිෂ්පාදන ආයතනයක ගීත එකතුවකට ගීතයක් නිර්මාණය කරාම අපට ලැබෙන්නේ සොච්චමක. මුදලක්. මහා පරිමාණයෙන් කැසට් ව්‍යාපාරිකයන් මුදල් හම්බ කරත් මට නම් කිසිම කැසට් ව්‍යාපාරිකයෙක් මහා පරිමාණයෙන් මුදල් ගෙවල නෑ. ඔය හැමෝම නහයෙන් අඬල අඬල පාඩුයි කිය කියා තමයි අපෙන් වැඩේ ගන්නේ. අපිත් ඉතින් අපේ ජීවත්වීම උදෙසා ගීතය කරලා දෙනවා. නමුත් අපිත් කැමැතියි ඒ ගීතවලට ප්‍රතිලාභයක් ලැබෙනවා නම්. නමුත් අපිට කිසිම ප්‍රතිලාභයක් ලැබෙන්නේ නෑ. සියලු ප්‍රතිලාභ ලැබෙන්නේ කැසට් ව්‍යාපාරිකයාට.ඔහු ඊට පස්සේ නා නා ප්‍රකාර විදියට වෙන වෙන නම්වලින්, සින්දු උඩ යට මාරු කරලා කැසට් විකුණ ගන්නවා. ඒ මිසක් අපට කවදාවත් ඔවුන් කියලා නෑ අහවල් කැසට් එක නැවත වතාවක් දැම්මා කියලා. මම ජෝතිපාලට කරපු ගීත තිබෙනවා, ඒවා ඊට පස්සේ ‘ජෝතිපාල විත් සන්ෆ්ලවර්’, ‘ජෝතිපාල විත් ෆ්ලෑස්බෑක්’ ආදි විවිධ නම් වලින් ඔවුන් වෙළෙඳ පළට දැම්මා. එතැනින් වෙන්නේ නිර්මාණය ප්‍රති නිර්මාණය වීම නොවෙයි නිෂ්පාදනය ප්‍රති නිර්මාණය වීමක් විතරයි.එච්. ආර්. ජෝතිපාලයන් ගයන ඔබ සංගීත අධ්‍යක්ෂණය කළ ‘දිය කිඳුරිය සේ’ ගීතය සුපර් ස්ටාර් ගායක සුරේන්ද්‍ර පෙරේරා ගායනා කරනවා. ඔබේ අනුදැනුම ඇතිවද ඒක සිද්ධ වුණේ?මම මගේ දේ විකුණන්නේ නැතුව කාගේ දේ ද විකුණන්නේ කියල තමයි මට අහන්න තිබෙන්නේ. මම වික්කේ මගේ ගීතය. ගීතය රචනා කළේ උපාලි ධනවලවිතාන. ඔහුගේ ගීතවල අයිතිය තිබෙන ඔහුගේ බිරිඳට මුදල් ගෙවලා අරගෙන මගේ ගීතය මම සුරේන්ද්‍ර ලව්වා ප්‍රතිනිර්මාණය කළා.එච්.ආර්. ජෝතිපාලයන් වෙනුවෙන් ගුණානුස්මරණ තිබෙන එක හොඳයි. නමුත් ප්‍රශ්නේ තිබෙන්නේ ඒ ගුණානුස්මරණදාට ඔහුගේ ගීත ගායනා කරන විලාසය දැක්කම අපට හිතෙනවා ඔහු මිය ගිය එක හොඳයි කියලා. එහෙම නැතිනම් ජෝතිපාල මිය යන්නේ ගුණානුස්මරණය දාට.ජෝතිපාල වෙනුවෙන් කොච්චර ප්‍රශස්ති ගායනා කරන අය හිටියත් ඒ අයගේ හදවතට තට්ටු කරල අහන්න ජෝතිපාල ඉන්නකම් ඔහුට සාධාරණයක් කළාද කියලා. අනිත් එක තමයි ජෝතිපාලයන්ගේ දියණිය ‘දිය කිඳුරිය සේ’ ගීතය ගැන කියත්දි කියලා තිබුණේ උපාලි ධනවලවිතාන ගැන විතරයි. ඒ ගීතයේ සංගීත අධ්‍යක්‍ෂ සරත් ද අල්විස් ගැන සඳහන් කරන්න ඇය ඒ ගැන දන්නේ නැතුව ඇති. ඇය කියලා තිබුණා පද රචකයාට රුපියල් 1000/= ක් 2000/= ක් දීලා මේ ගීත අරගෙන තිබෙනවා කියලා. නමුත් අපි රුපියල් දාහට දෙදාහට ගීත අරන් නෑ. උපාලි ධනවලවිතානයන්ගේ නෝනට රු 55000/= ක් දීලයි අපි මේ ගීතය ගත්තේ ඒ ගත්ත ලිපියත් අපි ළඟ තිබෙනවා.මේ ගීතය රචනා කළ උපාලි ධනවලවිතානයන්ගේ බිරිඳ සුරේන්ද්‍රට මේ ගීතය ගායනා කරන්න දෙන බව දැනගෙන හිටිය ද?ඔව්. ඇයට මුදල් දුන්නා. සුරේන්ද්‍ර ලවා මේ ගීතය කියවනව කියලා දැනගෙන හිටියා. රිගින් ටෝන් වලටත් දෙන බව දැනගෙන හිටියා. අපි මේ ගීතය අලුතින් කියන්න උපාලි ධනවලවිතානගේ නෝනාගෙන් මේ ගීතය ඇතුළු තව ගීත තුනකට අවසරය අරගත්තා. ඒ ගීත තුන අපි ගත්තේ අපේ ඇල්බම් එකට. ගීත ගායනා කරන්න හිටියේ වෙනත් ගායකයෙක්. ඔහුගේ ගීත සඳහා යුග ගී ගායනා කරන්න සුරේන්ද්‍ර ආපු වේලාවේ අපි ආසාවට ඔහු ලවා මේ ගීතය කියෙව්වා.ඔහු ලස්සනට ගීතය ගායනා කළ නිසා ඒක රිංගින් ටෝන් ඉල්ලන්න ගත්තා. ඒ වෙලාවේ ඉඳලා තමයි ගීතය ඉල්ලන්න ගත්තේ. ඇත්තට මේක සුරේන්ද්‍ර ලස්සනට කියපු නිසා ජනපි‍්‍රය වුණා. ඊට පස්සේ දිගින් දිගටම කියන්න ගත්තා අපි මිලියන ගණන් සල්ලි හම්බ කරනවයි කියලා. ඇත්තටම කිවුවොත් ලක්ෂ හතරක්වත් අපිට ලැබිලා නැතුව ඇති. ඒ නිසා රු. 55000 ක් ගෙවලා සුරේන්ද්‍රගේ නමටම මේ ගීතය අරගත්තා. ඒ ලියකියවිලි අපි ගාව තියෙනවා. තාම මේ ඇල්බම් එක නිකුත් කරලත් නෑ.එතකොට ඔරිජිනල් සින්දුව රිංගින් ටෝන් දාන්න ඉල්ලුවේ ඊට පස්සෙ ද?ඔව්. සුරේන්ද්‍ර ගීතය කිව්වට පස්සේ තමයි ඔරිජිනල් සින්දුව රිංගින් ටෝන් දාන්න මගෙන් අවසරය ඉල්ලාගෙන ගියේ. සුරේන්ද්‍රගේ ගීතයට බොහෝ දෙනෙක් බැන්නා. ඒ අවංකවම ජෝතිපාලගේ රසිකයෝ වෙන්න ඇති. නමුත් අපි කළේ අලුත් වැඩක් අලුත් දෙයක් විදියට ඉදිරිපත් කරන්නයි. ඉදිරියේදී සුරේන්ද්‍රගේ මේ ගීත එකතුව ර් ඡ්දබඥපබචඪදථඥදබ හරහා එළියට දානවා. 2011 පෙබරවාරි මාසයේ සිට 2013 මාර්තු 13 දක්වා පමණයි ඔරිජිනල් ‘දිය කිඳුරිය සේ’ ගීතය රිගින් ටෝන් සඳහා පාවිච්චි කරන්න පුළුවන්. ඊට පස්සෙ ‘දිය කිඳුරිය’ ගීතය කාටවත් දෙන්නේ නෑ.ඔබ කියන්නෙ සුරේන්ද්‍ර පෙරේරා ගේ ගායනයෙන් පස්සෙ ‘දිය කිඳුරිය’ ගීතය වැඩියෙන් ජනපි‍්‍රය වුණා කියල ද?මේ ගීතය 1987 දී ‘ඔබටයි පි‍්‍රයේ ආදරේ’ චිත්‍රපටයට නිර්මාණය කළ ගීතයක්. එදා ඉඳලා අවුරුදු 22 ක් යනකම් මේ ගීතය ගැන කවුරුත් කතා කළේ නෑ. ගීතයට උපරීම සාධාරණය එච්. ආර්. ජෝතිපාලයන් කළා වුණාට අලුත් තාලෙට, අලුත් හඬකින් සුපර් ස්ටාර් අලුත් කොල්ලෙක් තමයි මේ ගීතය ඉහළ තලයට උස්සලා තිබ්බේ. නැතිනම් ඉතින් මේ ගීතය තවමත් සේප්පුවල තමයි තියෙන්නේ.අනිත් එක ජෝතිපාල වෙනුවෙන් කරන්න පුළුවන් ලොකුම දේ තමයි ජෝතිපාලගේ නියම ඔරිජිනල් ගීතය මාධ්‍යවලින් ප්‍රචාරය කරන එක. ‘සංගීත මඬලේ ප්‍රතිරාව නැංවූ’ සහ ‘පාළු සුසානේ’ ගීත ජෝතිපාල ගායනා කළා. කවදාවත් මම ඒ සින්දු කාටවත් දෙන්නේ නෑ. ජෝතිපාල කියන අසහාය ගායකයාට කරන ගෞරවයක් විදියටයි මම ඒ දේ කරන්නේ.හේමාලි විජේරත්නසරත් විමලසිරි ගේ ‘ශ්‍රද්ධාංජලී’ ඇසළ පුන් පෝදා ගුවනින්ඩබ්.කේ.සරත් විමලසිරි පිටපත ලියූ බොදු ගී සරණියක සුවය කැටිවුණු ‘ශ්‍රද්ධාංජලී’ විශේෂ ඇසළ ගී සමාධිය ඇසළ පුන් පෝදා (14දා) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ සිංහල ස්වදේශීය සේවය ඔස්සේ ප්‍රචාරය වේ.“බල්ලොත් එක්ක බෑ” 15දා හලාවතදීරවීන්ද්‍ර ආරියරත්න විසින් රචනය කොට අධ්‍යක්ෂණය කරන ලද “බල්ලොත් එක්ක බෑ” නාට්‍යයේ විශේෂ දර්ශන දෙකක් මේ මස 15 වැනිදා පස්වරු 2.30ට සහ 6.30ට හලාවත සුදසුන රඟහලේ දී වේදිකාගත වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071019</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නනීලම්මහර විජිතා රත්නවීරප්‍රශ්නය – පසුගියදා පැවැති ආචාර්ය වික්ටර් රත්නායකයන්ගේ ‘සම්මා ගී සර’ ප්‍රසංගයේ දී දේශනයක් කළ ආචාර්ය අත්තනායක එම්.හේරත් ගල්පැලෙන බොරුවක් කිව්වා. ඔහු කිව්වා, ජයවිලාල් විලේගොඩ ‘හුලවාලි’ චිත්‍රපටයට ලියූ විචාරයක් තමා ඉස්සර කියවා තිබෙනවා කියලා. මේක ටොම්පචයක් නේද?පිළිතුර - ටොම් පචයක් නේන්නම්. ජයවිලාල් මැරිලා අවුරුදු පහකට පස්සෙයි ‘හුලවාලි’ තිරගත වුණේ. ජයවිලාල් මැරුණේ 1971 දි. ‘හුලවාලි’ තිරගත වුණේ 1976 දි.  නිවිතිගල අසේල ජයමාන්නප්‍රශ්නය – තම සැමියා අබේවර්ධන බාලසූරිය මියගියායින් පසුව තමා මින් ඉදිරියට ගායනා නොකරන බව නිරංජලා සරෝජිනී කියා තිබෙනවා. මේ ගැන ඔබේ අදහස් දක්වන්න.පිළිතුර – ගායකයන් හා විවාහ වී සිටින අනෙක් ගායිකාවන් ද ඉදිරියේදී මෙය ආදර්ශයට ගතහොත් අපේ සංගීතය දියුණ වීම කෙසේ වෙතත් අපිට දෙයියනේ කියලා බයක් නැතිව රේඩියෝ එක දාගෙන සින්දු අහගෙන ඉන්න පුළුවන්.  බොරැල්ලේ සර්පන්ටයින් පාරේ අතුල කොඩිතුවක්කුප්‍රශ්නය - ස්වාධීන රූපවාහිනියෙන් විකාශය වූ ‘සංහිඳ’ මාලිනී බුලත්සිංහල අනුස්මරණ සංගීත වැඩසටහනට ඇගේ ගායක පුත් කසුන් කල්හාර සහභාගි නොවුණේ ඇයි? ආරාධනාවක් නොලැබුණු නිසාද? නැත්නම් එවැන්නක් ලැබී අම්මා ගැන වැඩසටහනක වුණත් නොමිලේ සින්දු කියන්න බැරිකම නිසා නොගිහින් ඉඳලද?පිළිතුර – ඕකේ සත්‍ය කතාව ඒ වැඩසටහනේ නිෂ්පාදක උදය තෙන්නකෝන් දන්නවා. මෙන්න ඔහුගේ දුරකතන අංක 0714115255 / 0714414656 ඇත්ත නැත්ත විමසා බලන්න  දොඩංගොඩ එන්. ඩී. ඉසෙඩ් සිරිවර්ධනප්‍රශ්නය - නැසීගිය ජනපි‍්‍රය චිත්‍රපට අධ්‍යක්ෂවරයකු වූ යසපාලිත නානායක්කාර, ප්‍රසිද්ධ දේශපාලනඥයන් වන වාසුදේව නානායක්කාර, හේමකුමාර නානායක්කාර සොහොයුරෝ ද?පිළිතුර - ඔව්.  කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - ඔබේ සිත් ගත් හොඳම ටෙලිනාට්‍ය මොනවා ද?පිළිතුර - ‘වෙද හාමිනේ’, ‘දඬුබස්නාමානය’, ‘සඳ අමාවකයි’, ‘කරුවල ගෙදර’, ‘භාවනා’ (ඒකාංගික ටෙලි නාට්‍ය මාලාව) වැනි කීපයක්ම තිබෙනවා සුනිල්.  වස්කඩුව දෙදියවල ගාමිණි ගුණතිලකප්‍රශ්නය - රත්නසිරි එරත්න හා ඊ. ආර්. එරත්න කියන්නේ දෙන්නෙක්. ‘රොමාගේ වාසනාව‘ පොත ඊ. ආර්. එරත්නගේ. මෙය නිවැරැදි කරන්න?පිළිතුර - හැබෑ ද? ඔබ නිවැරැදි විය යුතුයි ගාමිණි.  ඉහළ තල්දූවේ ආනන්ද වික්‍රමආරච්චිප්‍රශ්නය - ලේඛකයකුට ගැළපෙන්නේ මොන වගේ බිරියක් ද?පිළිතුර - දවසේ වැඩි කොටසක් කබල් ටෙලි නාට්‍ය, කබල් සංගීත වැඩසටහන්, කබල් කාන්තා වැඩසටහන් බලන කෙනෙක් නම් තමා වඩා හොඳ. එතකොට ලේඛකයාට පුළුවන් තමන්ගේ පාඩුවේ පොතක පතක වැඩක් කරන්න.  උඩුගම්පොළ ක්‍රිශාන්ත කරුණාරත්නප්‍රශ්නය - රංගන ශිල්පි දයා අල්විස්, ගීත රචක දයා අල්විස් එක් අයෙක් ද?නැහැ. ගීත රචක දයා ද අල්විස්, පේ‍්‍රමකීර්ති ද අල්විස් ගේ පළමු බිරිය.  උඩකඩවල බණ්ඩාර කොස්වත්තේ තිස්ස කුමාරතුංග හෙට්ටිආරච්චිප්‍රශ්නය - එක කොටසක් සුපර් ස්ටාර්ස්ලා, තව කොටසක් ඩාන්සින් ස්ටාර්ස්ලා එතකොට අපි?පිළිතුර - ඔය ගොල්ලො තමයි එස්. එම්. එස්. ස්ටාර්ස්ලා.  අනුරාධපුරේ නන්දවීර ගාල්ලගේ, හල්කඳවිල සරත් කරුණාරත්නප්‍රශ්නය - ආචාර්ය කොල්වින් ආර්. ද සිල්වාගේ දියණියගේ නම ඔබ මනෝරි හත්තොටුවේගම යනුවෙන් සඳහන් කර තිබුණා. ඇගේ වාසගම ‘මුත්තෙට්ටුවේගම’ යනුවෙන් නිවැරැදි විය යුතුයි නේද?පිළිතුර - ඔව්. එය නිවැරැදි කළාට ඔබ සැමට ස්තුතියි.මේ සතියේ පහත නම් සඳහන් අයත් ප්‍රශ්න එවා තිබුණා. දාගොන්නේ කරුණාතිලක බෝඹුවල, කුරුණෑගල චන්දිම බණ්ඩාර, කළුතර දර්ශනි පෙරේරා, බෙලිගල මනහර මහින්ද වෑකඩ, මාතලේ නෙතෂි ප්‍රනාන්දු, හලාවත අනුර ශාන්ත පීරිස්, කපුගොඩ මාළිඳ සරත් රණසිංහ, බදුල්ලේ විජය පීරිස්, පොලොන්නරුවේ දිසාලා විජයබාහු, මාකන්දන සෝමසිරි තැඹිලිවත්ත.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071020</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයවිජය ධර්ම ශ්‍රී ගේ ‘ගුරුගෙදර’ චිත්‍රපටයට පාදක වූ ආචාර්ය තිස්ස අබේසේකරගේ තිරනාටකය දැන් පොතක් ලෙස පළව තිබෙනවා. මේ පොත කියවද්දී මට 1993 දී ‘ගුරුගෙදර’ චිත්‍රපටය තිරගත වීමටත් පෙර ම ඇති වූ එක්තරා කතා බහක් මතකයට නැඟුණා. ඒ තමයි ‘ගුරුගෙදර’ ඉංග්මාර් බර්ග්මාන්ගේ ‘ෆැනී ඇන්ඩ් ඇලෙක්සැන්ඩර්’ චිත්‍රපටයේ අනුකරණයක් ද නැද්ද යන්න. ‘ගුරු ගෙදර’ චිත්‍රපටයේ අශෝක පීරිස් රඟපාපු ආරිය බණ්ඩාර ගේ චරිතය ‘ෆැනී ඇන්ඩ් ඇලෙක්සැන්ඩර්’ චිත්‍රපටයේ පූජකවරයගේ චරිතයට බෙහෙවින් සමානවීම ඒ කතාබහ ඇතිවීමට ප්‍රධානම හේතුව වුණා.මං මේ ගැන විජය ධර්ම ශ්‍රී ගෙනුත් තිස්ස ගෙනුත් වරින් වර ප්‍රශ්න කරලා තියෙනවා. විජය ධර්ම ශ්‍රී මා සමඟ කීවේ ‘ගුරු ගෙදර’ ට වස්තු වූ මූලික පුවත තම ඥාතියකු ලැබූ අත්දැකීමක් වන බවයි. ඒ අත්දැකීම තිස්සට කියලයි ඔහු තිරනාටකය ලියවා ගෙන ඇත්තේ. මට විජය ධර්ම ශ්‍රී අවසන් වරට මුණ ගැසුණේ ‘සමර් ගාඩ්න්’ එකේ (එතකොට ඔහු මහවැලියේ වැඩ කරනවා). විජය ධර්ම ශ්‍රී එදා මගෙන් මෙහෙම ඇහුවා.“තිස්සත් මාත් බර්ග්මාන් අනුකරණය කරාවිද?”ඒ ප්‍රශ්නයම තමයි මා ඔහු සමඟ සාකච්ඡා කොට සකස් කළ එක්තරා ලිපියක ශීර්ෂ පාඨය වුණෙත්. (‘දෙසතිය’ 1991 ජනවාරි - පෙබරවාරි)අවසන් වශයෙන් තවත් එක් දෙයක් කිවයුතුයි. එනම් ආචාර්ය තිස්ස අබේසේකරගේ සියලු තිර රචනා මෙසේ පොත් ලෙස පළ කිරීමට ඔහුගේ බිරිය අසංකාත් ගොඩගේ ප්‍රකාශකයනුත් ඉදිරිපත් ව සිටීම අතිශය වැදගත් බවයි.මීට අවුරුදු 15 කට විතර ඉස්සර ‘රසඳුන’ අතිරේකය පටන් ගනිද්දී එහි ආරම්භක සංස්කාරක වූ ධර්මසිරි ගමගේ මහතා මට ලියන්න විශේෂාංගයක් පැවරුවා. ඒ අසම්මත ජීවිත ගත කරන කලාකරුවන් ගැන වූ ලිපි පෙළක්. ඒ යටතේ මා ආවරණය කරගත් එක්තරා අපූර්ව කලාකාරයෙක් තමයි හර්බට් රංජිත් පීරිස්.මා මිතුරු උපාලි සමරසිංහත් කැමරා ශිල්පී ප්‍රියන්ත හෙට්ටිගේත් මමත් මහරගම වත්තෙගෙදර පැත්තේ පිහිටි රංජිත් අයියාගේ ගෙදරට ගිය ගමන මට අද වගෙ මතකයි.‘ඇන් ඕපන් ඉන්විටේෂන් - හව් එබවුට් අ ඩ්‍රින්ක්?රංජිත් ගේ කාමරයේ දොර මත එසේ ලියවුණු පුවරුවක් එල්ලා තිබුණා. රංජිත් කන පැලෙන්න බොන මිනිහෙක් බව අපිත් දැනගෙන හිටියා. අපි සංවාදය පවත්වගෙන යන අතර වාරයේ ඔහු අරක්කු ස්වල්පයක් පමණක් ඉතිරිව තිබූ බෝතල් තුන හතරක් ගෙනැවිත් මේසය මත තිබ්බා. (අපි ඒවට කියන්නෙ ‘කොට කෑලි’ කියලා.)“මම බුබුළක ජීවත්වන මිනිහෙක්. ඒ ලෝකයේ දුක් කම්කටොලු නැහැ. හරිම සුන්දරයි.”රංජිත් අපිත් එක්ක කිව්වා.ඔබේ ජීවිතයේ සුන්දරම දේ මොකක්ද?මම රංජිත්ගෙන් අහද්දී ඔහු පිළිතුරු දුන්නේ මෙහෙම.“ගැහැනිය”එතකොට අසුන්දරම දේ?“ඒත් ගැහැනිය”රංජිත් හිනාවෙවී කිව්වා. තමා ‘P’ අකුරෙන් හැඳින්වෙන කට්ටියට කැමැති නැති බව ඒ සාකච්ඡාවේදී ඔහු අප සමඟ කියා සිටියා.කවුද ඔය ‘P’ අකුරේ කට්ටිය?ප්‍රියන්ත හෙට්ටිගේ ප්‍රශ්න කළා.‘පොලිස්’ (පොලිසිය), ‘පොලිටීෂන්’ (දේශපාලනඥයෝ), ‘ප්‍රිස්ට්’ (පූජකවරුන්) ‘ප්‍රොක්ටර්ස්’ (නීතිඥවරුන්) වගේ.එවිටම මට මතක් වුණේ ‘ප්‍රොස්ටිටියුට්’ (ගණිකාව) වචනය පටන්ගත්තෙත්’P’ අකුරෙන් වන බවයි. මම ඒ ගැන රංජිත්ට කිව්වට ඔහු දෙවරක් නොසිතා පිළිතුරු දුන්නේ මේ අයුරින්.“ආ එහෙනම් ‘P’ අකුරේ කටිටිය හොඳයි.”මට මේ අවස්ථාවේ හර්බට් රංජිත් පීරිස් මතක් වුණේ ඔහුගේ අනුස්මරණය මේ මස 6 වැනි දිනට යෙදී තිබුණු නිසයි.සංජය ලීලාරත්න කුලුඳුල් සිනමා නිර්මාණය ‘සෙල්වම්’ හි විශේෂ පූර්ව දැක්මක් පසුගියදා වැල්ලවත්ත සැවෝයි සිනමා හලේ පැවැත්වුණා. ඊට මට ද සහභාගි වීමේ අවස්ථාව ලැබුණා.මේ චිත්‍රපටයට පසුබිම් වන්නේ උතුරු කරයේ පශ්චාත් යුද සමාජ වාතාවරණය යුද්ධයෙන්. (විශේෂයෙන් එල්.ටී.ටී.ඊ. ත්‍රස්ත ඝාතනයකින්) සිය මවත් පියාත් අහිමිවන දරුවෙකු (සෙල්වම්) ඉන් මානසික ආතතියකට පත්ව පීඩා විඳින ආකාරය පිළිබඳ ඉතාම අනුවේදනීය කතා පුවතක් මේ චිත්‍රපටයෙන් ඉදිරිපත් කරනවා.විශේෂඥයන් විසින් P.T.S. යනුවෙන් හඳුන්වනු ලබන්නේ මේ මානසික තත්ත්වය ද කියලා කියන්න මං දන්නේ නැහැ. (POST - TRAUMATIC STRESS DISORDER) හෙවත් පශ්චාත් ව්‍යසන ආතතිමය රෝගය)යුද්ධයෙන් පසුව උතුරු කරයේ ජනජීවිතය යථා තත්ත්වයට පත්වන ආකාරය, එහිදී අපේ හමුදාව ත්‍රස්තවාදී තරුණ තරුණියන් පුනරුත්ථාපනය කරන ආකාරය විශේෂයෙන් යුද හමුදාවක් සාමාන්‍ය සිවිල් ජනතාවත් සුහදව වෙසෙන ආකාරය මේ චිත්‍රපටයෙන් අපූරුවට දක්වා තිබෙනවා. ඒ අනුව ‘සෙල්වම්’ චිත්‍රපටය චැනල් - 4 ව්‍යාජ වීඩියෝ පටය දුන් ප්‍රබල පිළිතුරක් ලෙස හඳුන්වන්න පුළුවන්.‘සෙල්වම්’ චිත්‍රපටයේ සෙල්වම් ඉගෙන ගන්න පාසල ලෙස යොදාගෙන තිබෙන්නේ ප්‍රභාකරන් ඉගෙන ගත් වැල්වැටිතුරෙයි’ හි පිහිටි සිදම්බරම් විදුහල. පාසල් කථික තරගයකදී සෙල්වම් ඉංග්‍රීසියෙන් පවත්වන දෙසුමකින් කියා සිටින්නේ අපට පෙර පරම්පරාව කළ වැරදි නොකිරීමට අනාගතයේදී අප වගබලාගතයුතු බවයි.ධර්මසිරි බණ්ඩාරනායක ගේ ‘ඒකා අධිපති’ නාට්‍යය ගැන මෙසේ කෙටි සටහනක් ලියන්න නිමිත්ත වුණේ කරුණු දෙකක්. එකක් මේ නාට්‍යය පළමු වතාවට වේදිකාගත වී 35 වසරක් සපිරීම.(මංගල දර්ශනය – 1976) අනික ‘ඒකා අධිපති’ නාට්‍යයේ පෙළ මුද්‍රිත කෘතියක් ලෙස දැන් පළවී තිබීම.ගුණදාස අමරසේකර වැනි විචාරකයෙක් ‘පපඩම්’ නාට්‍යයක් ලෙස ගර්හාවට ලක් කළත් ‘ඒකා -අධිපති’ දෙස අද අවුරුදු තිස්පහකට පස්සේ ආපසු හැරිලා බලද්දී එය සමකාලීන සිංහල නාට්‍ය ඉතිහාසයේ වැදගත් කෘතියක් බව නොපිළිගන්න අපිට කිසිදු හේතුවක් නැහැ.’ඒකා අධිපති’ හි රංග රීතිය සිංහල වේදිකාව තුළ අහම්බයක් නෙමෙයි. එය ඊට ඉහත වේදිකාගත ‘දුන්න දුනුගමුවේ’, ‘සුභ සහ යස’, ‘මකරා’, ‘නරියා සහ කේජු’ හා ‘බෙකට්’ වැනි නාට්‍යවලම වර්ධනාත්මක අවස්ථාවක් ලෙසයි මා දකින්නේ. එසේ වුවත් ‘ඒකා -අධිපති’ හි කිසියම් අපූර්වත්වයකුත් දකින්න ලැබුණා. ඒ රචනා චාතුර්යය, රංග කුසලතා හා විශිෂ්ට ශිල්පීය නිමාව නිසා ඇති වූවක් යැයි මා සිතනවා.ධර්මසිරි මේ නාට්‍යයේ මැල්කම් නම් වූ ඒකාධිපතියා ලෙස කරන රංගනය අද්විතීයයි. ධර්මසිරි නිසැක වශයෙන්ම විශිෂ්ට චරිතාංග නළුවෙක්.ඊළඟට නාට්‍යයේ ශිල්පීය නිමාව. නාට්‍යයක් කියන්නේ හුදෙක් පෙළ නෙවෙයි; නළු නිළියන් තැන් තැන්වල ඉඳගෙන දෙබස් කියන එක නෙමෙයි.වේදිකා නාට්‍යයක වේගවත් රිද්ම රටාවක් තියෙන්න ඕනෑ. නැත්නම් නාට්‍යය ඇල්මැරෙනවා; දියාරු වෙනවා.‘ඒකා - අධිපති’ නාට්‍යයේ ඒ ශිල්ප ප්‍රතිභාව පස්සෙ කාලෙක ධර්මසිරිගේ හැම නාට්‍යයකම අඩු වැඩි වශයෙන් අපි දැක්කා.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071021</link>
    <topic>තරුණ සංවර්ධනයේ අලුත් මුහුණුවරක් දැන් ඇතිවී තිබෙනවා</topic>
    <author>තුෂාරි වික්‍රමසිංහ</author>
    <content>තරුණ සංවර්ධනයේ අලුත් මුහුණුවරක් දැන් ඇතිවී තිබෙනවාජාතික තරුණ සේවා සභාවේ සභාපති නීතිඥ ලලිත් පියුම් පෙරේරාජාතික තරුණ සේවා සභාව මේ වන විට සුවිශේෂී මෙහෙවරක නිරත වෙමින් සිටී. තාරණ්‍යයේ ක්‍රීඩා, සෞන්දර්යය, කලා, කාර්මික කුසලතා සංවර්ධනය කරමින් තාරුණ්‍යයේ ඉදිරි අනාගතය වෙනුවෙන් ඉතා වටිනා සහ භාරදූර කාර්ය භාරයක් සිදුකරමින් සිටී.මේ පිළිබඳ ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා සමඟ අප කතාබහ කළා. ඒ ඇසුරින් මේ ලිපිය සැකසිණි.ජාතික තරුණ සේවා සභාව කියන්නේ මොන වගේ ආයතනයක් ද?මෙය අපේ රටේ තාරුණ්‍යය නියෝජනය කිරීම වෙනුවෙන්, තාරුණ්‍යයේ සේවා සැපැයීම වෙනුවෙන් රාජ්‍ය අංශය නියෝජනය කරන ප්‍රමුඛතම දීර්ඝතම ඉතිහාසයක් සහිත තරුණ කටයුතු සඳහා වැදගත්ම ආයතනය ලෙස සරලව හඳුන්වන්න පුළුවන්.ඒ කියන්නේ තාරුණ්‍යය සම්බන්ධයෙන් වන ඕනෑම දේකට මැදිහත්වීමේ පුළුවන්කමක් ජාතික තරුණ සේවා සභාවට තිබෙනවා කියන දෙය ද?ඇත්තටම ඔව්. ජාතික තරුණ සේවා සභා පනත ගත්තොත් තරුණයන් සම්බන්ධයෙන් වන ඕනෑම දේකට මැදිහත්වීමේ පුළුවන්කම පාර්ලිමේන්තු පනතකින් ජාතික තරුණ සේවා සභාවට ලබා දී තිබෙනවා. ඒ අනුව තරුණයන් ගේ කුසලතා සංවර්ධනය, ඔවුන්ගේ සෞන්දර්යය සංවර්ධනය, ක්‍රීඩා සංවර්ධනය හා කෞශල්‍යය දියුණු කිරීම, ඔවුනට අවශ්‍ය කරන පුහුණුව ලබා දීම, ඔවුන්ගේ නායකත්ව ශක්තීන් දියුණු කිරීම, විදේශ කටයුතු සඳහා මැදිහත්වීම, ඒ වගේම තරුණ ප්‍රශ්න වෙනුවෙන් ඉදිරිපත් වෙන්න, ඒවා නියෝජනය කරන්න, තාරුණ්‍යය යන නම සම්බන්ධ වෙන ඕනෑම තැනකදී ඒ සඳහා කටයුතු කරන්න අපේ රටේ පාර්ලිමේන්තු පනතකින් බලය පවරල තිබෙන එකම ආයතනය ජාතික තරුණ සේවා සභාවයි.ජාතික තරුණ සේවා සභාව අයත් වන්නේ කුමන අමාත්‍යාංශයක් යටතට ද?යෞවන කටයුතු සහ නිපුණතා සංවර්ධන අමාත්‍යාංශය යටතට. විශේෂයෙන්ම මේ අමාත්‍යාංශය ගැන කතා කරන කොට, මේ අමාත්‍යාංශය ජනාධිපතිතුමා, ඩලස් අලහප්පෙරුම ඇමැතිතුමාට ලබා දෙන්නේ නවතම අමාත්‍යාංශයක් ලෙසයි. මෙවර අමාත්‍යාංශ නම් කිරීමේ දී වෘත්තීය පුහුණුවට සම්බන්ධ සියලුම ආයතන ද එකට එකතු කරනු ලැබුවා. ඒ අනුව ගත්තම වෘත්තීය පුහුණුව කියන කොටස සමඟ තරුණ සංවර්ධනයත් එකට එකතු වෙලා තිබෙනවා.ඇමැතිතුමාගේ ඉදිරි දැක්ම සහ දර්ශනය අනුව තමයි තරුණ සේවා සභාව ඇතුළු අමාත්‍යාංශය යටතට ගැනෙන සියලුම අංශවල ඉදිරිය සැකසෙන්නේ. ඒ අනුව ඇමැතිතුමන් මේ අමාත්‍යාංශය බාර ගැනීමේ දී ආයතන ප්‍රධානීන් විදිහට අපි සියලුම දෙනා අමතලා අපිට ඉලක්කයක් දුන්නා, මාස තුනක් ඇතුළත ආයතනයේ ඉදිරි වසර පහට වුවමනා කරන සැලසුම් විධිමත් අධ්‍යයනයකින් පසුව සූදානම් කරන්න කියලා. අපි දැන් ඒ ඉදිරි සැලසුම් සකසා දී තිබෙනවා.ජාත්‍යන්තර තරුණ වර්ෂය වෙනුවෙන් ජාතික තරුණ සේවා සභාවේ කාර්යභාරය මොන වගේ ද?1985 දී එක්සත් ජාතීන්ගේ සංවිධානය ප්‍රථම වරට ජාත්‍යන්තර තරුණ වර්ෂයක් ප්‍රකාශයට පත්කරනු ලැබුවා. ඒ අනුව පසුගිය වසරේ අගෝස්තු 12 වැනිදා සිට මේ වසරේ අගෝස්තු 12 වැනි දා දක්වා ජාත්‍යන්තර තරුණ වර්ෂය ලෙස නම් කොට තිබෙනවා. ඒ අනුව ජාතික තරුණ සේවා සභාව විශාල වැඩ කොටසක් ජාත්‍යන්තර තරුණ වර්ෂය වෙනුවෙන් පසුගිය කාලයේ දී කළා සහ කරමින් සිටිනවා. අපේ රට ගත්තහම දැන් අවුරුදු 30 ක් පැවැති යුද්ධය අවසන් වෙලා අවුරුදු 2 ක පමණ සාමකාමී වටපිටාවක් රටේ ඇතිවෙලා තිබෙනවා. ඒ අනුව තරුණ සංවර්ධනයේ අලුත් මුහුණුවරක් ඇති වී තිබෙනවා.මේ වසර වන විට ඉතිහාසයේ පළමුවන වතාවට වැඩිම ප්‍රතිපාදන ප්‍රමාණයක් තරුණ සේවා සභාවට ලැබිලා තිබෙනවා. ඒ අනුව විශාල වැඩ කොටසක් තරුණ තරුණියන් වෙනුවෙන් කරගෙන යනවා.ජාතික තරුණ සේවා සභාව මඟින් හඳුන්වා දුන් යෞවන සමාජ ව්‍යාපාරය අද වන විට මොන වගේ තත්ත්වයක් ද තිබෙන්නේ.අපේ රටේ ප්‍රමුඛතම තරුණ ව්‍යාපාරය යෞවන සමාජ ව්‍යාපාරයයි. එය දැන් අලුත් පණක් අරගෙන සුවිශේෂී ලෙස, අලුත් මාවතකට මඟකට යොමු වෙලා තිබෙනවා. නඟාසිටුවා තිබෙනවා. අපේ නාට්‍ය පාසලෙන් පසුගිය කාලයේ බිහි වූ රංගන ශිල්පී ශිල්පිනියන් කුසලතා පරිපූර්ණ අය බවට පත්වෙලා තිබෙනවා. යෞවන නාට්‍ය උලෙළ ගැන කතා කරනකොට එය රාජ්‍ය නාට්‍ය උලෙළටත් වැඩිය ඉදිරියට ගිය නාට්‍ය උලෙළක් බවට පත්වෙලා තිබෙනවා. ඒ ඔස්සේ අපේ රටේ අංකුර නාට්‍යකරුවන් බිහි කරන ප්‍රධානතම ආයතනයක් බවට ජාතික තරුණ සේවා සභාව පත්වෙලා තිබෙනවා.මේ සඳහා අපි අලුත් වැඩසටහන් හඳුන්වලා දී තිබෙනවා. ක්‍රීඩා අංශය ගත් විට ඒ තුළත් අලුත් ප්‍රබෝධයක් ඇති වෙලා තිබෙනවා. මේ වසරේදී අපි නවතම නෙට්බෝල් ක්‍රීඩා සංචිතයක් පිහිටුවනු ලැබුවා. ඒ වගේම යොවුන් ක්‍රීඩා උලෙළ සඳහා නවතම ක්‍රීඩාවක් ලෙස කඹ ඇදීම හඳුන්වා දී තිබෙනවා. මේ හරහා එය ජාත්‍යන්තර තලයට රැගෙන යාමට අපි උත්සාහ කරනවා.ඔබ ආයතනය මූලික වී යෞවන සිනමා සංසඳ පිහිටුවීමට කටයුතු කළා. එහි ප්‍රගතිය මොන වගේ ද?යෞවන සිනමා සංසද රටපුරාම පිහිටුවීමට අපි කටයුතු කළා. විශේෂයෙන්ම උතුරු නැඟෙනහිර පළාත්වල තරුණ තරුණියන් මේ කෙරෙහි විශාල ඇල්මකින් කටයුතු කරනවා. ඒ වගේ ම අපේ බෙල්වුඩ් සංගීත නිකේතනය හරහා ඉතා විශාල වශයෙන් කලාකරුවන් බිහි වුණා.අගුණකොළපැලැස්ස, මහියංගණය, සහ කිලිනොච්චියේ අලුත් සෞන්දර්ය නිකේතන ආරම්භ කිරීමට මේ වන විට කටයුතු සූදානම් කොට තිබෙනවා.ඔබ ආයතනය ඔස්සේ හඳුන්වා දුන් වැඩසටහන් සඳහා උතුරු නැගෙනහිර තරුණ තරුණියන්ගේ ප්‍රතිචාර මොන වගේ ද?විශේෂයෙන්ම දකුණට සාපේක්ෂව උතුරේ යෞවන සමාජවලට යොමුවීමට තරුණ තරුණියන් විශාල උනන්දුවක් දක්වනවා. මොකද ඔවුනට අවශ්‍යයි අලුත් ලෝකය දැකගන්න. මේ සඳහා අපිට දේශීය විදේශීය වශයෙන් තරුණ හුවමාරු වැඩසටහන්, නායකත්ව පුහුණු වැඩසටහන් පවත්වනවා. ඒ ඔස්සේ ඔවුන් අතර වාර්ගික සුහදතාව, කුසලතා සංවර්ධනය වැඩි දියුණු කරන්නට අපි බලාපොරොත්තු වෙනවා.ජාතික තරුණ සේවා සභාවේ ඉදිරි සැලැසුම් සහ බලාපොරොත්තු මොන වගේ ද?තරුණ පරපුර එක තැන පල්වෙන්න, එකම රාමුවකට සීමා වෙන්න කැමැති නැහැ. ඒ නිසා ඔවුන්ගේ අදහස්, කුසලතා නිදහසේ ගලාගෙන යන පරිදි තරුණයන්ට වැඩ කරන්න සුදුසු තරුණ සේවා සභාවක් බිහි කිරීම තමා අපේ වුවමනාව.තුෂාරි වික්‍රමසිංහඡායාරූප - ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071022</link>
    <topic>පුවත්</topic>
    <author/>
    <content>පුවත්ළමා කුසලතා සංවර්ධන වැඩසටහන යටතේ පසුගියදා සිංගප්පූරුවේ හා මැලේසියාවේ පැවැති වැඩසටහන් සඳහා සහභාගි වූ දූදරුවෝ හා ගුරුවරු එහිදී විවිධ ජයග්‍රහණ අත්පත් කරගත්හ. සිංගප්පූරුවේ GIIS ජාත්‍යන්තර පාසල හා මැලේසියාවේ T-Ratana සමාජ සේවා ආයතනය සමඟ පැවැති මෙම වැඩසටහනේදී නර්තන අංශයෙන් රන් පදක්කම හා චිත්‍ර තරගයෙන් රිදී පදක්කම දිනා ගැනීමට දසුනි වාසනා ප්‍රනාන්දු (සුමංගල බාලිකා විදුහල පාණදුර) සමත් වූ අතර නර්තන අංශයෙන් රිදී පදක්කම හා චිත්‍ර තරගයෙන් ලෝකඩ පදක්කම දිනාගැනීමට ලක්ෂිණී ඉසුරිකා සමත් වූවාය.ගායනා තරගයෙන් රන් පදක්කම සන්ධ්‍යා කරුණාරත්න (දීපශිකා පෙර පාසල – මාවනැල්ල) දිනාගත්තාය. චිත්‍ර තරගයෙන් රන් පදක්කම මුනීර් මොහොමඩ් (මාවනැල්ල මයුරපාද මහා විදුහල) ද ගායන තරගයෙන් රිදී පදක්කම ස්වේතා දෙව්මිණි - උඩුවේවල කනිෂ්ඨ විදුහල – ගලතර හා ලෝකඩ පදක්කම නෙත්මි ඉවන්කා දියණිය (දීපශිකා පෙර පාසල – මාවනැල්ල) දිනාගන්නා ලදී. මෙම චාරිකාවට සහභාගි වූ කණ්ඩායම ළමා කුසලතා සංවර්ධන වැඩසටහනේ අධ්‍යක්ෂිකා රත්නා පුෂ්ප කුමාරි මහත්මිය සමඟ ඡායාරූපයට මුහුණ දුන් ආකාරයයි මේ.කොළඹ රුසියානු කේන්ද්‍රය ආශි‍්‍රත රුසියානු සාහිත්‍ය කවයේ නව නිලධාරි මණ්ඩලය පසුගියදා පිහිටුවා ගැනිණි. මහාචාර්ය ඒ.වී. සුරවීර, ආචාර්ය පල්ලේකන්දේ රතනසාර හිමි, ගුණසේන විතාන, සිරිසුමන ගොඩගේ කොළඹ රුසියානු කේන්ද්‍රයේ අධ්‍යක්ෂ අයිරට් ඒ. අක්මාතෙව් අනුශාසකවරුන් වශයෙන් කටයුතු කරන මෙහි සභාපති ආචාර්ය ඩබ්ලිව්.ඒ. අබේසිංහයන්ය.සෙසු නිලධාරින් මෙසේය. උපසභාපති: රංජිත් ධර්මකීර්ති, සම්බන්ධීකරණ ලේකම්: සිරිමාන්න කරුණාතිලක, සම්බන්ධීකාරක වරු: රංජන සේනාසිංහ, මල්රේණු කස්තුරිරත්න, ආචාර්ය එච්. සිරිසේන, චූලානන්ද සමරනායක බුද්ධිපි‍්‍රය රාමනායක (රුසියානු කේන්ද්‍රයේ ප්‍රධාන විධායක)සුනිල් මිහිඳුකුල මාධ්‍ය සම්බන්ධීකාරක වශයෙන් කටයුතු කරයි.පි‍්‍රයන්ත ජයරත්න ගේ සංස්කරණයෙන් පළවන ’මිරර්’ සිනමා සඟරාවේ 9 වැනි කලාපය (ජුනි – ජූලි කලාපය) පසුගියදා එළිදුටුවේය. ඩී.බී. නිහාල්සිංහගේ ‘වැලිකතර’ චිත්‍රපටය පිළිබඳ හා මිර්නාල් සෙන්ගේ ‘එක්දීන් ප්‍රතිදීන්’ චිත්‍රපටය පිළිබඳ විචාර පූර්වක ලිපි දෙකක් මෙවර කලාපයට ඇතුළත්ව ඇත.නන්දන වීරසිංහ හා සජීව චාමිකර සංස්කරණය කරන ‘සදාහරිත’ පාරිසරික සඟරාවේ 2 කලාපය පසුගියදා එළිදුටුවේය. මෙය නුගේගොඩ හරිත නිර්මාණ පියසේ ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=av11071023</link>
    <topic>ගුවන් තොටුපළින් නිදහස් වුණත් අනුශ්කාට ආදායම් බදු ප්‍රශ්න</topic>
    <author>සුජීව තේවහෙට්ටිගේ</author>
    <content>ගුවන් තොටුපළින් නිදහස් වුණත් අනුශ්කාට ආදායම් බදු ප්‍රශ්න‘අයිෆා’ සිනමා සම්මාන උළෙල මෙවර පැවැත්වුණේ කැනඩාවේ ටොරොන්ටෝ නුවර රොජර්ස් සෙන්ටර් හිදීයි. හොඳම චිත්‍රපටයට හිමිවන සම්මානය දිනාගත්තේ ‘ඩන්බාග්’ චිත්‍රපටයයි. හොඳම නළුවා ලෙස අයිෆා කිරුළ පැළඳුණේ ශාරුක් ඛාන්ටයි. ඒ, ඔහු ‘මයිනේම් ඉස් ඛාන්’ චිත්‍රපටයේ නිරුපණය කළ චරිතය වෙනුවෙන්. හොඳම නිළිය ලෙස කිරුළු පැළඳුණේ ‘බාන්ඩ් බාජා බාරාට්’ චිත්‍රපටයේ රඟපෑ අනුශ්කා ශර්මාටයි.අනුශ්කා, අයිෆා සම්මානයත් දෝතින් තුරුලු කරගෙන පසුගිය ජූනි 28දා ටොරොන්ටෝ නුවරින් සියරට බලා එන්නට පිටත්වුණේ කිව නොහැකි සතුටකින්. පැය 15ක පමණ ගුවන් ගමනකින් පසුව මුම්බායි ගුවන් තොටුපළට පැමිණි අනුශ්කාට මුහුණ දෙන්නට සිදුවුණේ ඇය කිසිසේත් බලාපොරොත්තු නොවූ අත්දැකීමකටයි.ගුවන් තොටුපළේ ආගමන විගමන නිලධාරීන් විසින් අනුශ්කාව එහිදී රඳවා ගනු ලැබුවා. අනුශ්කාව එලෙස රඳවා ගත්තේ ඇයට රැගෙන පැමිණීමට නියමිත ස්වරණාභරණ ප්‍රමාණයට වඩා වැඩි ප්‍රමාණයක් ඉන්දියාව තුළට ගෙන ඒමට උත්සාහගත් නිසයි. ඒ විතරක් නොවෙයි. ඇය රැගෙන ආ ගමන් මලු පිළිබඳව ද නිලධාරීන්ගේ අවධානය යොමුවුණා.ඔවුන් ඇයගෙන් ඒ ගැන ප්‍රශ්න කළා. අනුශ්කා ඒ ගමන් මලු තුළ රැගෙන ආවේ මොනවාදැයි තවමත් හෙළිකර නැහැ. ඇය ටොරොන්ටෝ ගුවන් තොටුපළින් පිටත්වීමට පෙර ගුවන් තොටුපළ නිලධාරීන්ට තම ගමන් මලු තුළ බහා ඇති බඩු මුට්ටු පිළිබඳ ලැයිස්තුවක් ඉදිරිපත් කර තිබෙනවා. නමුත්, මුම්බායි ගුවන් තොටුපළ නිලධාරීන් පවසන්නේ ඇය ටොරොන්ටෝ ගුවන් තොටුපළට ඉදිරිපත් කළ භාණ්ඩ ලැයිස්තුව ඇයගේ ගමන් මලු තුළ තිබෙන භාණ්ඩ සමඟ නොසැසෙඳන බවයි.වෙනත් හැටියකින් සටහන් කළොත්, අනුශ්කා, කැනඩාවෙන් රැගෙන ආ භාණ්ඩ මුම්බායි වෙතට එනවිට වෙනස්වෙලා. ඇයට තමන් ප්‍රකාශ කළ භාණ්ඩ නිලධාරීන්ට ඉදිරිපත් කරන්නට නොහැකිවෙලා. ඇය රැගෙන ආ ස්වර්ණාභරණ ප්‍රමාණයත් වැඩිවෙලා.මේ පටලැවිල්ල ගැන ගුවන් තොටුපළ නිලධාරීන් අනුශ්කාගෙන් දිගින් දිගටම ප්‍රශ්න කළ බවයි දැනගන්නට ලැබුණේ. ජූනි 28 දා මධ්‍යම රාත්‍රියේ දී ඇයව නිදහස් කළ බවත් පසුව ප්‍රකාශ වී තිබුණා. එහිදී අනුශ්කා විසින් කරන ලද ප්‍රකාශ පටිගත කරගත් නිලධාරීන් ප්‍රකාශ කළේ අවශ්‍ය වුවහොත් ඇයගෙන් නැවතත් ප්‍රශ්න කරන බවයි. “මම කිසිම දෙයක් අනවසරයෙන් ඉන්දියාවට ගෙනාවෙ නැහැ. මට අයිති හැම දෙයක්ම මම ගුවන්තොටුපළ නිලධාරීන්ට ඉදිරිපත් කළා. ප්‍රශ්නයක් ඇතිවුණේ නැහැ. ඒ නිසා මට අමතර ගාස්තු කිසිවක් ගෙවන්න සිද්ධ වුණෙත් නැහැ.” අනුශ්කා මාධ්‍යවේදීන්ට ප්‍රකාශ කළා.මේ සිද්ධියෙන් පසුව අනාවරණය වුණේ, අනුශ්කා රැගෙන ආ වටිනා භාණ්ඩ අතර දියමන්ති එබ්බවූ ස්වර්ණාභරණ ද ඉතා වටිනා අත් ඔරලෝසු ද තිබුණු බවයි. අනුශ්කා ගුවන් තොටුපළේ දී එලෙස පරීක්ෂාවට ලක්වී පිටතට පැමිණි පසුව තවත් පිරිසක් ඇය පසුපස ලුහුබඳින්නට සූදානමින් සිටිනවා.ඒ, ඉන්දීය ආදායම් බදු නිලධාරීන්. “අපිට අවශ්‍ය වෙලා තියෙන්නෙ අනුශ්කා ආදායම් උපයා ගත්තෙ කොහොමද, ඒ කොතරම් ප්‍රමාණයක් ද, ආදායම් බදු හැටියට කොපමණ මුදලක් ගෙවා තිබෙනවා ද කියලයි. පහුගිය අවුරුද්ද තුළදී සිදුකළ ඒ ගනුදෙනු ගැන වාර්තාවක් අනුශ්කා අපිට ඉදිරිපත් කරන්න ඕනෙ. එයා මේ රටට ගෙනාපු වටිනා බඩු භාණ්ඩ ගැනත් වාර්තාවක් ඕනෙ. මේක දැන් විලාසිතාවක් වෙලා. ජනප්‍රිය අය හුඟ දෙනෙක් මේ රටේ නීතිරීති සලකන්නෙ නැතිවයි වැඩ කරන්නෙ.” මෙලෙස ප්‍රකාශ කළේ ඉන්දීය ආදායම් බදු නිලධාරියෙක්.බොලිවුඩයේ සුපිරි තරු දෙකක් මීට පෙර මේ අයුරින්ම මුම්බායි ගුවන් තොටුපළේදී නිලධාරීන්ගේ ප්‍රශ්න කිරීම්වලට ලක්වුණා. මුලින්ම මෙවැනි සිද්ධියකට මුහුණ දුන්නේ බිපාෂා බාසුයි. ඉන්පසුව මිනිෂා ලම්බා කොටුවුණා. ඔවුන් ගුවන්තොටුපළින් නික්මුණේ අදාළ ගාස්තු ගෙවීමෙන් පසුවයි.මේ පිළිබඳව අදහස් දක්වන බොලිවුඩ්පුර වැසියන් බොහෝදෙනකු ප්‍රකාශ කරන්නේ අනුශ්කා ශර්මාගෙන් පසුවවත් ජනප්‍රිය පුද්ගලයන් තමන්ගේ මෙවැනි වැරදි හැසිරීම් නැවැත්වීමට වගබලාගත යුතු බවයි. කෙසේ වෙතත් මිනිෂා ලම්බාගේ හිතවතෙකු පැවසුවේ වෙනස් අදහසක්.... “නළු නිළියන් විතරක් නොවෙයි මීට කලින් වෙනත් අය හුඟ දෙනෙක් මේ විදිහට ගුවන් තොටුපළේ දී නිලධාරීන්ගේ ප්‍රශ්න කිරීම්වලට ලක්වුණා. ඒවා ප්‍රසිද්ධ වෙන්නෙ නැහැ. නමුත් ජනප්‍රිය නළුවෙක්, නිළියක් මේ වගේ සිද්ධියකට මූහුණදුන්නාම ඒක ලෝකෙ පුරාම ප්‍රසිද්ධ වෙනවා.”අනුශ්කා ගෙනාපු වටිනා දේවල් නීති විරෝධීය කියල ප්‍රකාශ වෙලා නැහැ. එයා ඒ බඩුවලට අදාළ ලියකියවිලි හැම එකක්ම ඉදිරිපත් කළා. නිලධාරීන් ඒ හැම එකක්ම පරීක්ෂා කරලා අනුශ්කාට යන්න දුන්නා. ඒක සිද්ධ වුණේ බොහොම සුහදතාවයකින්” මේ ප්‍රකාශය කළේ අනුශ්කාගේ නිල ප්‍රකාශකයායි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=am1107101</link>
    <topic>කර්ණ ශංඛ බද්ධයෙන් බිහිරි දරුවන්ට සුවය</topic>
    <author>සාගරිකා දිසානායක ජයසිංහ</author>
    <content>කර්ණ ශංඛ බද්ධයෙන් බිහිරි දරුවන්ට සුවයබොරැල්ල රිජ්වේ ආර්යා ළමා රෝහලේඋගුර කන නාසය පිළිබඳවිශේෂඥ වෛද්‍ය සමන් යසවර්ධනඋගුර, කන හා නාසය ආශ්‍රිතව ළමයින්ට ඇතිවන රෝග වැඩිහිටියන්ගේ එම ඉන්ද්‍රියනට වැලඳෙන රෝගවලට වඩා ළමයින්ට උගුර කන නාසයේ ඇතිවන ආසාදන පිළිබඳ මවුපියන් දැනුවත්ව සිටීමෙන් එකී ආබාධ නිසි පරිදි සුවපත් කර ගැනීමට හැකිවේ.උගුර කන නාසය ආශ්‍රිත රෝග සඳහා ළමයින්ට ප්‍රතිකාර කරන ප්‍රධාන රෝහල් දෙකක් වේ. ඒවා නම් කොළඹ රිජ්වේ ආර්යා ළමා රෝහල සහ පේරාදෙණියේ සිරිමාවෝ බණ්ඩාරනායක ළමා රෝහලය.ළමයින්ගේ එම ඉන්ද්‍රියයන්හි ප්‍රධාන වශයෙන් ඇතිවන රෝගාබාධ කිහිපයකි.සෙම් ගෙඩි සහ නාසය ආශ්‍රිතව ඇතිවන සෙම් ගෙඩිළමයින්ගේ කටහඬෙහි සහ කථනයෙහි ඇතිවන ගැටලුස්වසන මාර්ගයේ උඩ කොටස අවහිරවීම නිසා ඇතිවන රෝගආගන්තුක ද්‍රව්‍ය නාසයට හෝ කනට ඇතුළු කිරීම නිසා ඇතිවන ගැටලු.බොත්තම්, ජිල් බෝල, කාසි, ඔලිඳ ඇට, ගල්කැට වැනි ආගන්තුක ද්‍රව්‍ය නාසයට හෝ කනට දැමීමත් මුඛයට දමා ගැනීමත් වයස අවුරුදු 1-2 පමණ වයස් කාණ්ඩයේ දරුවන් බොහෝ විට කරගන්නා අනතුරුදායක ක්‍රියාවකි. එවැනි ආගන්තුක ද්‍රව්‍ය නාසයට හෝ කනට ඇතුළු වූ විට කලට වේලාවට ඒ බව හඳුනා ගත හොත් ඒවා ඉවත් කර හානිය වළක්වා ගත හැකිය. එහෙත් ගිලීමේදී හෝ ස්වසන පද්ධතියට ඇතුළු වුව හොත් අධික අවදානම් තත්ත්වයක් හෝ ජීවිත හානියක් පවා සිදු වීමට ඉඩ තිබේ. එහෙත් ඒ සඳහා ද ඉක්මනින් ම පිළියම් කළහොත් සිදු විය හැකි අනතුර අවම කර ගත හැකිය.අද ලෝකයේ දියුණු වෛද්‍ය විද්‍යාත්මක සොයා ගැනීම් හේතුවෙන් දරුවන් උපන් විගසම ඔවුනට කිසියම් ශ්‍රවණාබාධයක් වේදැයි සොයා ගැනීමට හැකි ක්‍රම තිබේ. උපන් හැටියේම එසේ සොයා ගැනීමෙන් ප්‍රතිකාර කිරීමට ද අප්‍රමාදව සිදුකළ හැකිය. එහෙයින් බිහිරි බව වළක්වාලීම සඳහා කරන ලද ප්‍රතිකාරවල සාර්ථකත්වය ද වැඩි වෙයි.මෙතෙක් තම දරුවාට ඇසීමේ දෝෂයක් ඇතැයි මව්වරුන් හඳුනාගත්තේ ඔවුන් බහ තෝරන අවධියේ සෙසු සම වයස් දරුවන් මෙන් කතාබහ නොකරන අවස්ථාවේදීය. ඒ වනවිට දරුවාට අවුරුද්දක් දෙකක් හෝ තුනක් පමණ ගතවී තිබීමට පුළුවන. ඒ වන විට දරුවාගේ මොළයේ සංවර්ධනය බොහෝ දුරට සිදුවී අවසානය. එවිට කරනු ලබන ප්‍රතිකාරවලින් සියයට සියයක්ම සාර්ථක ප්‍රතිඵල නොලැබෙන්නට ඉඩ තිබේ. එහෙයින් එවැනි දරුවන්ගේ භාෂා සංවර්ධනය පිළිබඳව ද ගැටලු පැන නඟී.ලෝකයේ දියුණු රටවල දරුවන් උපන් සැණින්ම ඔවුන් ශ්‍රව්‍යාබාධයකින් පෙළේදැයි පරීක්ෂා කරනු ලබයි. එසේ ගැටලු ඇතැයි හඳුනා ගනු ලබන දරුවන් කඩිනමින් ප්‍රතිකාරවලට යොමු කිරීමෙන් සාර්ථක ප්‍රතිඵල ලැබේ. බොහෝ අවස්ථාවලදී සාමාන්‍ය දරුවකු පමණටම ශ්‍රවණ ශක්තිය ලබා දීමට හැකිවේ.අප රටේ උපදින සෑම දරුවකුම එවැනි පරීක්ෂණයකට බඳුන් කිරීමේ පසුකම් මෙරට සෑම රෝහලකම නැත. එහෙත්, අවශ්‍ය යැයි හැඟේ නම් ළදරුවකු ඉතා ඉක්මනින්ම එවැනි පරීක්ෂාවකට ලක්කිරීමට හැකියාව ප්‍රධාන ළමා රෝහල්වලත් පෞද්ගලික රෝහල්වලත් තිබේ. තම දරුවා ගේ ඇසීමෙහි හෝ කථනයෙහි දෝෂයක් ඇතැයි සැකයක් වේ නම් උගුර කන නාසය පිළිබඳ වෛද්‍යවරයකුවෙත හෝ පහසුකම් සහිත රෝහලක් වෙත යාමෙන් පරීක්ෂා කරවා ගත හැකිය.උපන් හැටියේම දරුවකු තුළ එවැනි ප්‍රශ්නයක් ඇතැයි වෛද්‍යවරයකුට හැඟුණහොත් දරුවා විශේෂිත පරීක්ෂණවලට යොමු කැරේ. කිසියම් හේතුවක් මත ළදරු කාමරයක් වෙත යොමු කරන ලද දරුවන්, ගර්භණී සමයෙහි අවදානම් තත්ත්ව සහිත මවකට උපන් දරුවන්, මව හෝ පියා බිහිරි නම්, තදින් දියවැඩියාව, අධික රුධිර පීඩනය අපස්මාරය ඇති මවකට උපන් දරුවකු නම් හෝ උපතේ දී සංකූලතා ඇති වූ දරුවන් එවැනි ආබාධ ඇතිවන දරුවන් කාණ්ඩයට අයත්ය.බිහිරි බව දුරලීම සඳහා අද තාක්ෂණික වශයෙන් ඉතා උසස් ප්‍රතිකාර ක්‍රම තිබේ. ඩිජිටල් තාක්ෂණය ඇසුරින් දියුණු කරන ලද ශ්‍රවණාධාරක දැන් අපේ රටේ ද භාවිතා කැරේ. බිහිරි බව ජයගැනීම උදෙසා පසුගිය සියවසෙහි සිදුවූ විශාලතම සොයාගැනීම වන්නේ ශ්‍රවණාබාධිත බව දුරු කිරීම සඳහා කර්ණ ශංඛ බද්ධ ශල්‍යකර්මය මඟින් සියුම් ශ්‍රව්‍ය උපකරණයක් (implant) මඟින් කර්ණ ස්නායුව උද්ධීපනය කිරීමට හැකි උපකරණයක් සොයා ගැනීමයි.නවසිය හැත්තෑව දසකයේ මේ පිළිබඳ මූලික පර්යේෂණ ඇරැඹුණු අතර ඔස්ට්‍රේලියානු ජාතික ග්‍රැහැම් ක්ලාර්ක් විසින් මෙම උපකරණය සොයාගත් බව කියැවේ. 1980 දශකයේ දී ඔස්ට්‍රේලියාවේ දී මෙම උපකරණය ආශ්‍රයෙන් ප්‍රථම වරට සාර්ථක ලෙස කර්ණ ශංඛ බද්ධයක් සිදු කරනු ලැබිණි.එවැනි ක්‍රමයකින් බිහිරි බව සම්පූර්ණයෙන් ම නැති කළ හැකිය. මෙතෙක් බිහිරි විද්‍යාලවල පිහිට පැතූ දරුවන්ට දැන් සාමාන්‍ය පාසලක අධ්‍යාපනය ලැබීමට හැකි වී තිබේ. කොළඹ රිජ්වේ ආර්යා ළමා රෝහලේ දී 2008 නොවැම්බර් මස 23 වැනිදා ප්‍රථම වරට ළමා කර්ණ ශංඛ බද්ධ සැත්කමක් සිදු කරන ලදී. මේ වනවිට එම රෝහලේ දී සාර්ථකව සිදු කරන ලද කර්ණ ශංඛ බද්ධ සැත්කම් සංඛ්‍යාව තිහකට ආසන්නය. මෙම සැත්කමට අවශ්‍ය උපකරණය ඉතා මිල අධිකය.එහෙයින් රජයේ රෝහලක එය සිදුකිරීමේදී දරුවනට පොරොත්තු ලේඛනයක රැඳී සිටීමට සිදු වේ. එමඟින් 95%ක් ම බිහිරි බව තුරන් කළ හැකිය. සැත්කම සාර්ථක වන්නේත්, ශ්‍රවණ හා භාෂාමය සාර්ථකව සිදුවන්නේත් දරුවා ඉතා කුඩා වියේදී හැකි ඉක්මනින්ම ආබාධය හඳුනාගෙන ප්‍රතිකාර කළ හොත් පමණි.දරුවන්ගේ ජීවිතයට තර්ජනයක් විය හැකි ආගන්තුක ද්‍රව්‍ය නාසයට කනට හෝ මුඛයට ඇතුළු කර ගැනීම සම්පූර්ණයෙන් ම වළක්වා ගත හැකි තත්ත්වයකි. අවුරුද්දක සිට අවුරුදු පහ දක්වා තරම් දරුවන් සිටින මවුවරුන් හෝ ඔවුන් රැකබලා ගන්නා අය මේ පිළිබඳව දැඩි අවධානයකින් පසුවුවහොත් එවැනි අනතුරු වළක්වා ගත හැකිය.මාස 8ක් හෝ 9ක් වූ පසුව සිටම රටකජු කඩල හෝ කුඩා සීනිබෝල ටොෆි ආදිය දරුවාට තනිවම කෑමට දීම නොකළ යුතුය. නෙදැනුවත්කමින් දරුවා ඒවා නාසයට කනට දමාගැනීමට හෝ උගුරේ සිර කරගැනීමට ඉඩ තිබේ. වැරදීමකින් ස්වසන මාර්ගයට ඇතුළු වුවහොත් හුස්ම ගැනීම අපහසුවී මරණය පවා සිදු විය හැකිය.දරුවන්ට ක්‍රීඩා භාණ්ඩ තෝරා ගැනීමේදී ද එවැනි සියුම් කුඩා කැබලිවලට කැඩිය හැකි දේ ලබා නොදිය යුතුය. එවැනි අනතුරකදී දරුවාගේ ජීවිතය බේරා ගැනීමට බරපතළ ශල්‍යකර්ම පවා සිදු කිරීමට සිදුවිය හැකිය. එවැනි ශල්‍යකර්ම සඳහා අධික මුදලක් වැය වන අතර ඇතැම්විට අවධානමක් සහිත ඒවාද විය හැකිය.ළමයකුගේ උපතේ දී හෝ පසුව යම් අසාමාන්‍ය තත්ත්වයක් වේ නම් හෝ සැකයක් වේ නම් දරුවා උගුර කන නාසය පිළිබඳ වෛද්‍යවරයකුට පෙන්වා ශ්‍රවණ පරීක්ෂණවලට ලක් කරගත යුතුය. එම පරීක්ෂණවලින් පසුව නියම කරන ලද ප්‍රතිකාර නොපමාව සිදු කළ යුතුය. එම ප්‍රතිකාරවලින් පසු අතුරු ඵල ඇතිවේ යැයි සැකයෙන් ඒවා ප්‍රමාද කිරීමෙන් බිහිරි බව මෙන්ම භාෂා සංවර්ධනය අඩාල වීම ද සිදුවේ.දරුවකුගේ උපතේ සිට මුල් වසර තුළ ඉතා වේගයෙන් ද පසුව ක්‍රමයෙන් අවම වෙමින් ද මොළය සංවර්ධනය වේ. ශ්‍රවණයට හා භාෂණයට සම්බන්ධ ඉන්ද්‍රිය වර්ධනය ද මොළයේ වර්ධනය අනුව සිදුවේ. රෝග තත්ත්වය ප්‍රමාද වී හඳුනාගැනීමෙන් ප්‍රමාද වී ප්‍රතිකාර කිරීමට පටන්ගන්නා විට දරුවාගේ මොළයේ සංවර්ධනය සිදු වී හමාර විය හැකිය. එවිට ප්‍රතිකර්මයේ සාර්ථකත්වය හීන වන අතර වයසට සාපේක්ෂව භාෂාමය සංවර්ධනය ද සිදු නොවේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=am1107102</link>
    <topic>සමහර හිතේ ප්‍රශ්නවලට උත්තර තිබෙන්නේ යටි හිතේ</topic>
    <author/>
    <content>සමහර හිතේ ප්‍රශ්නවලට උත්තර තිබෙන්නේ යටි හිතේමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඕනෑම පුද්ගලයෙකුගේ ජීවිතයේ ගැටලු ඇතිවීම ස්වභාවිකය.ගලා බසින ගංගාවකට විවිධ බාධක හමුවන්නා සේම ජීවිතයටද විවිධ හැලහැප්පීම්වලට මුහුණදීමට සිදුවෙයි. කඳු, බෑවුම්, ගල්පර බාධක නිසා ගංගාව අලංකාර වන්නා සේම, ගැටලු නිසා ජීවිතයද අලුත් අත්දැකීම්, පන්නරය ලැබී අලංකාර වෙයි.ගැටලුවක් සැබවින්ම අපට ගැටලුවක් බවට පත්වන්නේ එය නිවැරැදිව විසඳාගැනීමට නොහැකි වූ විටය.ගැටලුවක් යළි කිසිදිනක ඇති නොවන ආකාරයට විසඳීමේ ක්‍රමය කුමක්ද? එම ක්‍රමය නම් ගැටලු ඇතිවීමට නිවැරැදි හේතුව සොයා එයට පිළියම් කිරීමය.ජීවිතයේ මතුවන බොහොමයක් ගැටලු, ප්‍රශ්නවලට මනස හෙවත් සිත මුල්වන බව ඔබ දන්නේද? එබැවින් ගැටලු විසඳීමට නම් ඒවාට බලපාන මානසික හේතු සොයාගත යුතුය.සමහර ගැටලුවලට හේතු අපට සාමාන්‍ය ආකාරයෙන් කල්පනා කර සොයාගත හැකිය. එහෙත් තවත් ඒවා එසේ පහසුවෙන් හඳුනාගත නොහැකිය. නමුත් එම ගැටලුවලට පිළිතුරු නැත්තේ ද නොවේ.එම පිළිතුරු තිබෙන්නේ ඒ පුද්ගලයාගේ යටි සිතේය.එසේ අපට සිතා ගැනීමට නොහැකි ගැටලු, ප්‍රශ්න සහ ලෙඩ රෝගවලට නියම හේතුව යටි සිතේ තැන්පත්වී තිබිය හැකිය.එසේ යටි සිතෙහි තිබෙන තොරතුරු අනාවරණය කරගත හැක්කේ කෙසේද? එය සිදුකළ හැක්කේ මෝහන චිකිත්සාව මඟිනි.යම් පුද්ගලයෙකු ගැඹුරු ලෙස මෝහනයට පත්කළ හැකි නම් ඔහු පීඩා විඳින ගැටලුවට හේතුව ඍජුවම ඔහුගෙන් අසා දැනගත හැකිය. ඒවා නිවැරැදි කිරීම මඟින් එම ගැටලු හෝ රෝග නිට්ටාවටම සුවකළ හැකිය.යටි සිතෙන් ලැබෙන පිළිතුරු ඉතාම නිවැරැදිය. සත්‍යය තොරතුරුය. ඇතැම් විට ඒවා අප නොසිතන සුළු සිදුවීම් විය හැකිය. නමුත් සාමාන්‍ය ජීවිතයේදී අපට ඒ සුළු හේතුව හෝ සිතාගත නොහැකිය.පුද්ගලයෙකුගේ නියම අභ්‍යන්තරය පිළිබඳව අවබෝධයක් ලබා ගැනීමට නම් ඔහුගේ යටි සිත අවදි කළ යුතුය.ඉහත ආකාරයට විවිධ පුද්ගලයන් ඔවුන්ගේ යටි සිතෙන් විවිධ ප්‍රශ්නවලට ලබා දුන් පිළිතුරු ඔබ දැන ගැනීමට කැමතිද? ඒවා පෞද්ගලික තොරතුරු වුවද ඒවා තුළ සමාජයේ බොහෝ දෙනෙකුට වැදගත් වන තොරතුරු තිබේ.අමතකවීම තම ජීවිතයට ප්‍රශ්නයක් වූ අයෙක් මා සොයා පැමිණියේය. එසේ විවිධ දේවල් අමතකවීමට හේතුව ඔහුටම සිතා ගැනීමට නොහැකි විය. ඔහුව මෝහනයට පත්කර ඒ පිළිබඳව විමසූ විට ඔහුට සිතීමට සහ කිරීමට බොහෝ දේ ඇති බැවින් එක් වරකට එක් දෙයක් පිළිබඳව අවධානය යොමු කිරීමට අපහසු බව ඔහු පැවසීය. තමා කරන කාර්යය පිළිබඳව සම්පූර්ණ අවධානය යොදා නොකරන බැවින් ඒවා අමතක වන බව ඔහු පැවසීය.අමතක වීම බොහෝ දෙනෙකුට බලපාන ප්‍රශ්නයකි. ඔබ යම් දෙයක් සිදුකරන විට ඒ පිළිබඳව අවධානයෙන් සහ සිහියෙන් සිදුකිරීම වැදගත් වන්නේ ඒ නිසාය. අනවශ්‍ය වැඩ සිතින් ඉවත් කර සරල ජීවිතයක් ගතකිරීම වැදගත් වන්නේ ද ඒ නිසාය. පුද්ගලයෙකු වයසට යනවිට ඔහුට රැකියාවෙන් විශ්‍රාම ලැබෙන්නේ ඉහත ආකාරයට විවේකීව ගත කිරීමටය. නමුත් එය එසේ සිදුවන බවක් පෙනෙන්නට නැත.කෝප්පයකට දරාගත හැකි ප්‍රමාණයට වඩා ජලය පුරවන විට වැඩි කොටස උතුරා යයි. මතකයද එසේය. ඔබගේ ධාරිතාව ඉක්මවා විවිධ දේ සිතන, කරන විට වැඩි කොටස මතකයෙන් ඉවත්වී යයි.මත්පැන්වලට තදින් ඇබ්බැහි වූ අයෙක් සිටියේය.කෙනෙකු මත්පැන්වලට හුරු වන්නේ මත්පැන්වලට ඔහුගේ ඇති ආශාව සහ බේබදුකම නිසාද? යම් පුද්ගලයෙකුගේ සිතේ සැබෑ සතුටක්, සැනසීමක් හෝ තෘප්තියක් තිබෙන්නේ නම් ඔහුට මත්පැන් බීමට අවශ්‍ය නැත. මත්පැන් බොන පුද්ගලයන් ද තම යටි සිතෙන් ප්‍රකාශ කරන්නේ බීමට හුරුවීම ඔවුන්ගේ ජීවිතයේ විවිධ ගැටලු නිසා සිදුවූ බවය.ඉහත පුද්ගලයා මෝහනයට පත් කළ විට ප්‍රකාශ කළේ තමා කුඩා කාලයේ තම පියා දරුණු ලෙස සැලකූ බවත්, එයින් ඇතිවූ සමාජ ප්‍රශ්න සහ මානසික පීඩනය නිසා තමන් මත්පැනට ඇබ්බැහි වූ බවත්ය. එම මානසික පීඩනය යටි සිතෙන් ඉවත් කළ විට ඔහුගේ මත්පැන් බීම ද නැවතී ගියේය. ඒ සඳහා ඖෂධ ප්‍රතිකාර අවශ්‍ය වූයේ නැත.තමා රුචි කරන ආහාර අනුභවයට ලැබෙන්නේ නම් එය ඉතා සතුටට කාරණයකි. ආහාරවලට තදින් ඇබ්බැහි වූ අයෙකු දිනක් මා සොයා පැමිණියේය. අධික ලෙස ආහාර ගන්නා බැවින් ඔහුගේ සිරුර ද තරබාරු වී තිබූ අතර සිරුරේ කොලෙස්ටරෝල් මේදය ද අධික විය.ආහාරවලට දැඩි කැමැත්තක් ඇතිවීමට හේතුව ඔහුටම සිතාගැනීමට නොහැකි විය. කොතරම් තරබාරු වුවද ඔහුගේ බඩගින්න ද නිතරම අධිකය. ඔහු මෝහනයට පත්කළ විට කියා සිටියේ තමාට ජීවිතයේ වෙනත් තෘප්තියක් නැති බැවින් තමාට ඇති තෘප්තිය ආහාර ගැනීම බවයි. සමබර ජීවිතයක් ගතකිරීම වැදගත් වන්නේ මේ නිසාය. ඉහත පුද්ගලයාගේ ජීවිතය ද සමබර කරගැනීමට ඔහු ඉන්පසු උත්සාහ කළ අතර එවිට ආහාර රුචිය මෙන්ම ශරීරයේ බර ද ක්‍රමයෙන් අඩුවී ගියේය.නිතරම සෑදෙන හිසරුදාවකින් පීඩා විඳින අයෙක් ඒ සඳහා විවිධ ප්‍රතිකාර ලබාගත්තේය. විවිධ පරීක්ෂණ ද සිදුකළ අතර කිසිදු රෝගයක් සොයාගැනීමට ද නොහැකි විය. එය මානසික ප්‍රශ්නයක් විය හැකි බව පැවසූ වෛද්‍යවරු ඔහුට විවේක ගන්නා ලෙස දැන්වූහ. එයින් ද පලක් නොවුණු නිසා ඔහු මෝහනයට පත් කරන ලදී.හිසරුදාවට හේතුව අනාවරණය වූයේ එහිදීය. ඔහුගේ ජීවිතයේ ඇතිවූ සුළු පෞද්ගලික සිදුවීමක් නිසා එසේ හිසරදය සෑදෙන බව ඔහු මෝහනයේ දී පැවසීය. එය නිවැරැදි කළ විට හිසරුදාව ද සම්පූර්ණයෙන් සුව විය.එන්නත් කටුවලට අධික බියක් දක්වන අයෙකු රෝහලට පැමිණියේ ජලභීතිකාව සඳහා අනිවාර්ය වූ එන්නත ලබාගැනීමටය. ඔහු කොතරම් බියක් දක්වන්නේ ද යත්, ඔහුට එන්නත් කටුවක් දෙස බැලීමට වත් නොහැකි විය. ඔහු පෙර දින මත්පැන් පානය කළේ ද එම බය නැති කරගැනීමටය. නමුත් එය සාර්ථක නොවීය.ඔහු මෝහනය කළ විට ප්‍රකාශ කළේ තමා කුඩා කාලයේදී දණහිස් අමාරුවක් සෑදුණ විට ඔහුට විවිධ එන්නත් ලබාදුන් බවය. එම සිද්ධිය යටි සිතේ තැන්පත්වීම නිසා ඔහු වැඩිහිටියකු වන විට ඒ බිය ඔහුගේ මුළු ජීවිතයම වෙළාගත්තේය.දරුවන් කුඩා කාලයේදී අධික බයට වේදනාවට හා පීඩාවට පත් නොකළ යුත්තේ මේ නිසාය. එම සිදුවීම් කුඩා කාලයේදීම ඔවුන්ගේ යටි සිතේ තැන්පත් වී ඉදිරි ජීවිතයේදී ඔවුන්ට විවිධ ගැටලු ඇතිවෙයි. ඉහත පුද්ගලයා ද එවැන්නෙකි. ඔහුගේ බය යටි සිතින් ඉවත් කළ පසුව එන්නත ලබාදෙන ආකාරය සිනාසෙමින් බලා සිටීමට ඔහුට හැකි විය.”මට හිතෙනවා හැම දෙයක්ම අපිරිසුදුයි කියලා” යැයි තවත් රෝගියෙක් මට පැවසීය. ඇය නිතරම සබන් යොදා අධික ලෙස තම අත සෝදන අයෙකි. ඇයගේ කාමරයට වෙනත් කිසිවෙකු පැමිණෙනවාට ඇය කැමැති නැත. ඇඳුමක හෝ ආහාරයක සුළු වෙනසක් දුටුවහොත් ඇය ඒවා අපිරිසුදු යැයි සිතා ප්‍රතික්ෂේප කරයි. එසේ වීමට හේතුව ඇයටම පැහැදිලි නැත. එම ගැටලුවට ඇගේ යටි සිතෙන් පිළිතුරු ලැබිණි. ඇයට මීට වසර කීපයකට පෙර යම් අප්‍රසන්න රෝගියෙකු අතපත ගා උපස්ථාන කිරීමට සිදුවීම එයට හේතුවයි.ඉහත ආකාරයට සලකාබලනවිට පුද්ගලයන්ගේ එදිනෙදා ජීවිතයේදී ඇතිවන විවිධ ගැටලුවලට අප නොසිතන විවිධ මානසික හේතු තිබෙන බව පැහැදිලිය. ලජ්ජාශීලී බව, ගොතගැසීම, අධික ලෙස තරහා යාම, කම්මැළිකම ආදී විවිධ දේ ඇතිවන්නේ එවැනි හේතු නිසාය.ඒ හේතු නිවැරැදිව හඳුනාගත්තොත් ගැටලුව ඉතා පහසුවෙන් විසඳාගත හැකිය.නැතහොත් මෙම ප්‍රශ්න දුරදිග ගොස් තමන්ගේ සහ අන් අයගේ ද ජීවිතවලට විශාල අහිතකර බලපෑම් එල්ල විය හැකිය. එවැනි අය අනවශ්‍ය පරිදි ඖෂධ භාවිතයට යාමෙන් විවිධ අතුරු ආබාධ ද ඇතිවිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ay1107101</link>
    <topic>ඔරලෝසු නැති ඒ කාලේ අපේ ගෙදර වැඩ කෝච්චියේ වේලාවට</topic>
    <author>සාගරිකා දිසානායක ජයසිංහ</author>
    <content>වාසනාවට ඒ කාලේ කෝච්චි වේලාවට ආවා ගියාමෙවර අපේ කතා නායකයා ප්‍රවීණ පරිපාලන නිලධාරියකු වනඒ.පී.ඒ. ගුණසේකර මහතා. තැපැල් හා විදුලි සංදේශ දෙපාර්තමේන්තුවේ තැපැල් ස්ථානාධිපතිවරයකු ලෙස රාජකාරී ජීවිතය ඇරැඹූ ඒ මහතා හොරොව්පතානේ පළමුවැනි ඩී.ආර්.ඕ. වශයෙන් ශ්‍රී ලංකා පරිපාලන සේවයට එක් වුණේය. කළුතර ප්‍රාදේශීය ලේකම්, වන ජීවී සංරක්‍ෂණ අධ්‍යක්‍ෂ, සංස්කෘතික අමාත්‍යාංශයේ ජ්‍යෙෂ්ඨ සහකාර ලේකම්, මධ්‍යම සංස්කෘතික අරමුදලේ අධ්‍යක්‍ෂ ජනරාල්, අධ්‍යාපන අමාත්‍යාංශයේ අතිරේක ලේකම්, ඛනිජ තෙල් හා ඛනිජ තෙල් සම්පත් සංවර්ධන අමාත්‍යාංශයේ ලේකම් සහ රාජ්‍ය සේවා කොමිෂන් සභාවේ උපදේශකවරයකු වශයෙන් මෙරට පරිපාලන ක්‍ෂෙත්‍රයේ විවිධ අංශයන්හි උසස් තනතුරු රැසක් හොබවා ඇති ඒ මහතා දක්‍ෂ අවංක නිලධාරියකු ලෙස ක්‍ෂෙත්‍රයේ කා අතරත් නමක් දිනා සිටී. ”පිනිබර යාමේ සැව්ලන් හඬලනවා අම්මා වටකර ලිපගිනි මෙළවෙනවා කොළඹ රේල්ලුව රජ ගමනක යනවා නැගිටින් පුතුනේ බිම් මල් හිනැහෙනවා”සුනිල් එදිරිසිංහයන් ගායනා කරන ඒ ජනපි‍්‍රය ගීතය සවනට වැටෙන හැම මොහොතකම මට හැඟෙන්නේ ඒ ගීතයෙන් කියැවෙන්නේ මගේ ම කතාව නොවේද කියලයි. දකුණු ලක රේල් පාරත් මහ පාරත් මැදි කොට ගෙන පිහිටි නිවසක ජීවත් වුණු අපේ ජීවිතවලට කෝච්චිය ඉතා සමීපයි.අපේ ගෙවල්වල ඔර්ලෝසු තිබුණේ නෑ. අපේ ගෙදරවල්වල හැම දේම කෙරුණේ කෝච්චිය යන එන කාල සටහටන අනුව. හිමිදිරි පාන්දර අපේ අම්මා අවදි වෙන්නේ ගාලු කෝච්චිය කොළඹට යන වේලාවට. ඊළඟ කෝච්චිය එන සද්දෙ ඇහෙන කොට කේතලේ ළිපේ තියනවා. ඊළඟ කෝච්චියෙ සද්දෙට නිදා ඉන්න අපි ඈ අවදි කරවනවා.ඔන්න ඔය විදිහට දවස පුරාම අපේ දෛනික වැඩ රාජකාරි කළේ කෝච්චියක් යන එන වේලාවට අනුව. හොඳ වෙලාවට එදා කෝච්චි නියම වෙලාවටම ආවා. ගියා.” ගුණසේකර මහත්තයා හඬ නඟා හිනැහෙමින් ඔහුගේ පුංචි කාලෙ මතකය අවදි කරන්නට පටන් ගත්තා.ඔහු ඉපදුණේ නවසිය හතළිස් අටේ මැයි මාසේ දා හතර වැනිදා බළපිටිය ඉස්පිරිතාලෙදි. ඔහුගේ පියා කොස්ගොඩ හෑගල්ලේ. ඔහු ගේ නම අලගියාදුර ආතර් අබේසිංහ. එවකට කෘෂිකර්‍ම දෙපර්තමේන්තුවේ කාර්මික අංශයේ සේවය කළා. අම්මා චාලට් ලිලියන් මැන්දිස් ගුණසේකර.ඇගේ ගම මාදම්පේ ඌරාවත්ත. අම්මා රැකියාවක් කළේ නෑ. පවුලේ වැඩිමල් දරුවා ලෙස උපන් මේ පුතාට ඔවුන් අලගියාදුර ප්‍රේමලාල් අබේසිංහ ගුණසේකර කියලා නම තිව්වා. ප්‍රේමලාල්ට බාල සහෝදරියක් සහ සහෝදරයන් දෙදෙනෙක් පවුලට එකතු වුණා. තාත්තා ආණ්ඩුවේ රාජකාරියක් කළ කෙනෙක් නිසා ඔවුන්ගේ පවුලේ කිසියම් උගත් පසුබිමක් තිබුණා.අම්මාත් ඒ කාලෙ හැටියට අම්බලන්ගොඩ ගෝතමී විද්‍යාලෙන් ප්‍රාරම්භ විභාගය දක්වා ඉගෙනගෙන තිබුණා. තාත්තාට වගේම අම්මාටත් දරුවන්ට හොඳ අධ්‍යාපනයක් ලබා දෙන්නට ලොකු වුවමනාවක් තිබුණා. පුංචිම කාලේ ඔවුන් පදිංචි වෙලා හිටියේ හෑගල්ලේ. අවුරුදු කිහිපයකට පසුව ඔවුන් මාදම්පේ ඌරාවත්තේ පදිංචියට ආවා.පුංචි කාලේ මතකය අවදි කරන විට ප්‍රේමලාල්ට මුලින්ම මතකයට නැගෙන්නෙ අම්මා ගල්ලෑල්ලෙ ලොකු අකුරින් ‘අ’ යන්න ලියා දීපුවාම ගල්කූර අරන් ඒ මතුපිට අකුර ලියන්න ඔහු උත්සාහ කළ හැටිත් ‘වැඩිය තද කරලා ලියන්න එපා!’ කියලා වැඩිහිටියන් අවවාද කළ ආකාරයත්.ප්‍රේමලාල්ට අකුරු කියෙව්වේ ගොඩපිටිය පන්සලේ “රතු හාමුදුරුවෝ”. ඒ කාලෙ ගම්මුන් හාමුදුරුවන්ට නම කියලා කතා කිරීමෙන් අගෞරවයක් වේය කියලයි හිතුවේ. ඒ වෙනුවට හැම විටම යොදා ගත්තේ ගෞරව සම්ප්‍රයුක්ත වූ අනවරත නමක්.ප්‍රේමලාල් මුලින්ම ඇතුළු වුණේ හෑගල්ල මහා විද්‍යාලෙට. ගෙදර ඉඳලා යාර 200 – 300 ක් දුරින් පිහිටි පාසලට යන එන ගමන පුංචි එවුන්ට විනෝදයක්. ප්‍රේමලාල් ගේ ගෙදර ඉදිරිපසින් මහපාර. පිටුපසින් රේල් පාර. රේල් පාරට මීටර් සීයක් විතර එපිටින් මහ මුහුද. මූදු වෙරළට කොයි තරම් ළඟින් හිටියත් පුංචි ළමයින්ට වැඩිහිටියකු නැතිව තනියම මුහුදු වෙරළට යෑම සපුරා තහනම්.හෝඩියෙ පන්තියෙදි දවසක් වීර කැප්පෙටිපොළ දිනය නිමිත්තෙන් පෙරහරක් ගියා ඔහුට මතකයි. පන්තියේ ළමයි විවිධ චරිතවලට පන පොවමින් පන්තිය ඇතුළෙම පුංචි පෙරහරක් ගියා. එදා ප්‍රේමලාල් අලියකුට ඇඳලා බිම දණ ගාගෙන පෙරහරේ ගමන් කළ හැටි තවමත් ඔහුට මතකයි. නවසිය පනස් තුනේදි ප්‍රේමලාල් ජීවිතේ ප්‍රථම වතාවට චිත්‍රපටයක් බැලුවා. එතකොට ඔහු දෙකේ පන්තියේ. කලින් කලට පාසල් භූමියේ හෝ පන්සලේ චිත්‍රපට පෙන්වනවා.දවසක් පාසලේ චිත්‍රපටයක් පෙන්වන බව කී නිසා ප්‍රේමලාලුත් අම්මාගෙන් අවසර අරන් යාළුවකු එක්ක එකතු වෙලා චිත්‍රපටිය බලන්න හිතාගෙන පාසලෙන් පස්සෙ නතර වුණා. හිටියා හිටියා ට්ත්‍රපටිය පෙන්නන්නේ නෑ. ඕනෑවට වඩා පමා වෙන විට අම්මා පාසලට හොයාගෙන ආවා. ගුටියක් දීලා ගෙදර ඇදගෙන ගියා. හැන්දෑවෙලා වැඩිහිටියකුත් එක්ක ඇවිත් චිත්‍රපටිය බැලුවා. ඒක මැලේරියා මර්දන වැඩසටහන පිළිබඳ වාර්තා චිත්‍රපටියක්.1954 දි බ්‍රිතාන්‍යයේ මහ රැජින ලංකාවට සැපත් වුණා. රැජින දැක බලා ගන්න ඈත ගම් දනව්වල ජනතාවත් කොළඹ බලා ඇඳී ආවා. ප්‍රේමලාල් ගේ බාප්පාත්, ආච්චි සහ සීයාත් මෝටර් රථයකින් කොළඹ ආවෙ රැජින බලන්නයි. ඒ ගමනට ඔවුන් ප්‍රේමලාලුත් එකතු කර ගත්තා. ජීවිතේ ප්‍රථම වතාවට කොළඹ ආපු ඒ ගමනේදි ගාලු මුවදොර පිට්ටනියේ ඉදිකර තිබූ බංකුවල ඉඳගෙන රැජින බලාපු හැටි ඔහුට මතකයි.වහලය නිරාවරණය කළ අලංකාර මෝටර් රථයක රැජින අසුන් ගෙන සිටි ආකාරයත්, නිල ඇඳුමින් සැරැසුණු අශ්වාරෝහකයන් පෙළක්, බොහොම උජාරුවට කඩු කස්ථාන අත දරාගෙන අශ්වයින් පිටේ ගමන් කළ ආකාරයත් තවමත් ඔහුට මැවී පෙනෙනවා වගෙයි.ප්‍රේමලාල්ගේ ගෙදර පරිසරය බොහොම පිළිවෙළයි. රිදී හැන්ද කටේ තියාගෙන ඉපදුණේ නැතත් අම්මා තාත්තාට කිසියම් අධ්‍යාපන පසුබිමක් තිබුණු නිසාම ගේ දොර දරු දැරියො එක පිළිවෙළකට හදා වඩා ගන්නට ඔවුනට හැකියාව ලැබුණා. උදේ පාන්දරින් රුහුණු කෝච්චියේ හූ හඬට අවදිවෙන ඔවුන් අම්මා වක් කර දෙන තේ උගුරක් බීලා කුප්පි ලාම්පුවක් පත්තු කරගෙන පොත් පාඩම් කරනවා.එළිය වැටුණාම මූණ කට හෝදාගෙන තියෙන යමක් කාලා පාසලට පිටත් වෙනවා. ඉස්කෝලෙ ඇරිලා ආපු ගමන් බත් ටිකක් කාලා ජංගි කොටයක් ඇඳගෙන රෑන පිටින්ම දුවන්නෙ සෙල්ලමට. අවට ගෙවල්වල හිටපු නෑදෑ ළමයිනුත් මේ නඩේට එකතු වෙනවා. ටයර් පදිනවා. පොල්පිති මිඩංගු කපලා කෝච්චි හදාගෙන පද්දනවා. ගෙවල්වලට එපිටින් ගලා ගිය මාදම්පා ගඟේ නාන්නත් යනවා.පවුලේ හැමෝටම පීනන්න පුළුවන්. ඒත් පීනන්න ගිහින් වරක් දෙවරක් ගිලෙන්න ගිය නිසා ඔහු පීනන්නට බය වුණා. මොන සෙල්ලම කළත් පවුලෙන් පිට ගෙවල්වලට ගමේ හැම තැනම ඇවිදින්න යන්න ඉඩ දුන්නේ නෑ. හැන්දෑවෙ හයට කලින් ගෙදර ඇවිත් මූණ කට හෝදාගෙන නංගියි මල්ලිලායි සේරම එකතු වෙලා මල් කඩනවා. බුදුන් පුදන්න හැන්දෑවට මිදුල පුරාම පිපෙන්නෙ හෙන්දිරික්කා මල්. කහ පාටට රතු පාටට සුදු පාට පිපිලා සුවඳ හමන හෙන්දිරික්කා මල් වට්ටියෙ අතරින් පතර නිල් කටරොලු මලක් තියලා ලස්සන සුවඳ හමන මල් වට්ටියක් හදාගෙන ගිහින් බුදුන්ට පූජා කරනවා.බිම පැදුරක් එළලා වාඩිවෙලා තෙරුවන් වැඳලා හැමෝම හඬ නඟා තුන් සූත්‍රය කියනවා. වැරැද්දුවොත් අම්මා ආයෙමත් කියවනවා. අම්මාට වඳිනවා. තාත්තා නොහිටියොත් ඔහු ගේ පින්තූරයට නැත්නම් ඉන්න පැත්තට වඳිනවා. රැකියාවට යන්න ගමෙන් පිටත් වෙනතුරුම පුරා අවුරුදු විස්සක් පමණ නොකඩවාම ප්‍රේමලාල් මේ වතාවත් ඉටු කළා. තුන් සූත්‍රය කිව්වට පස්සෙ අම්මා ඉස්තෝප්පුවෙ පුටුවක වාඩි වෙන්නේ වේවැලත් අතට අරන්. ප්‍රේමලාල් ගෙන් පටන් අරන් හැම දෙනාම චක්කරේ කට පාඩමින් කියන්න ඕනෑ. වයසට අනුව ගාණත් ඉහළ යනවා.ප්‍රේමලාල් වැඩිමලා නිසා ඔහු විසිවරක් වනතුරු චක්කරය කටපාඩම් දෙන්න ඕනෑ. වැරැද්දුවොත් වේවැල් කසාය. ඒ ඉගෙන ගත්තු ඉගෙන ගැනිල්ලට ජීවිතේ කිසිම දවසක ගණන් හදන්නට ඔහුට ගණක යන්ත්‍රයක් ඕනෑ වුණේ නෑ. හැමදාම ගණිතයට ලකුණු සීයෙන් සීයයි. පන්තියේ තුන්වැනියා ගෙන් පහළට ගියේ නෑ.තුªනේ පන්තියේදි ප්‍රේමලාල් මාදම්පේ රජයේ මිශ්‍ර පාසලට ඇතුළත් වුණා. ඔහු පාසල් යන්නට පටන් ගත්තේ අවුරුදු තුනහමාරෙන් නිසා හැමදාම පන්තියේ පුංචිම ළමයා.අපි ඉස්කෝලෙ ගියේ සපත්තු තියා සෙරෙප්පු දෙකක්වත් නැතිවයි. දවල්ට පාසල ඇරිලා තාර පාරදිගේ ගෙදර එනවිට පාරේ උණුවූ තාර තලියක් දෙපතුලේ උලා ගෙන ඒ කකුලට ගල්කැට දෙකක් අලවා ගෙන සපත්තු දැම්මා වගේ ‘ටක්, ටොක්’ සද්දෙට පාර දිගේ ඇවිදගෙන යන්න අපි හරි ආසයි. කකුල් දෙකේ තාර තලි උලාගෙන ආවම භූමිතෙල් ගාපු පොල් මුඩ්ඩකින් අතුල්ලමින් අම්මා තාර යවන්න වෙහෙසෙන්නේ හොඳ හැටි බැණ බැණ” ගුණසේකර මහත්තයා හඬ නගා හිනැහෙනවා.”ඒ කාලෙ සමාජය හරිම යහපත්. කිසිම ළමයකුට කරදරයක් අපචාරයක් වුණා කියලා අපිට අහන්න ලැබුණේ නෑ. දන්න නොදන්න කොයි කාගෙත් දරුවා තමන්ගේ දරුවකු ගාණටයි ගම්මුන් සැලකුවේ. දවසක් මම තනියම වැස්සේ තෙමි තෙමී ඉස්කෝලෙ ඇරිලා ආවා. ඒ දුටු ගැමියෙක් මගේ ඔළුව පිහ දාලා නොතෙමි යන්න කියලා මට හබරළ කොළයකුත් කපා දුන්නා. ඒ කාලෙ අපි වැස්සට ඉහලුවේ හබරල කොළ, කොළපත් වගේ දේවල්.”1960 දි හතේ ශිෂ්‍යත්වේ සමත් වෙලා කරන්දෙණිය මධ්‍ය මහා විද්‍යාලෙට ඇතුළු වුණා. කරන්දෙණියෙදිත් ඔහුට ගමේදි වගේම දක්‍ෂ කැපවීමෙන් සේවය කළ ගුරුවරුන් හමු වුණා. පාසල් බස් රථයෙන් පාසලට යන්නට මාසික ප්‍රවේශ පත්‍රයට රුපියල් 5 ශත 15 යි. පුංචි කාලේ පටන්ම ප්‍රේමලාල් අසාධාරණයට විරුද්ධයි. දවසක් පාසල් බස් රථයේ කොන්දොස්තර තැන කළ අසාධාරණයකට එරෙහිව ඔහු යාළුවන් කිහිප දෙනකුත් සමඟ එකතු වී වාද කළා.මේ දුටු ශිෂ්‍ය නායකයෙක් ඒ බව විදුහල්පතිතුමාට පැමිණිලි කළා. විදුහල්පතිතුමා ඔවුන් ගෙන්වා කරුණු විමසුවාම ප්‍රේමලාල් කීවේ “බස් එකේ කොන්දොස්තර අපට තර්ජනාත්මක ස්වරයෙන් බැණ වැදුණා” කියායි. විදුහල්පතිතුමා ඔහුගේ හිසේ සිට පාදාන්තය තෙක් බැලුවා. ඒ වචන උගත්තේ කොහෙන්දැයි ඇසුවා. ඒ තමා කියවූ පොතක තිබූ වැකියක්. කෙසේ වෙතත් පාසලට අගෞරවයක් වන ආකාරයෙන් බාහිර පුද්ගලයකු හා බහින්බස් වීම නිසා ඔහුට විදුහල්පතිතුමා ගෙන් හොඳ වේවැල් පාර දෙකක් වැදුණා. ඒත් ප්‍රේමලාල් ගේ පිළිතුර අසා සිටි විදුහල්පතිතුමා එහි සිටි ගුරුවරයකු අමතා “කවදා හෝ ඒ ළමයා හොඳ තැනකට යනවා” යැයි අනාවැකියක් පවසා තිබුණා.කරන්දෙණිය මැදි විදුහලේ කවුරුත් ඔහු හැඳීන්වූයේ ඒ.පී.ඒ. ගුණසේකර නමින්. ඒ.පී.ඒ. කෑල්ලත් හැලිලා ගුණසේකර නමින් ඔහු ජනපි‍්‍රය වුණා. ඒ වැඩට හපන් වගේම ශිෂ්‍ය භට කණ්ඩායමේ ක්‍රියාකාරිකයකු ලෙසත්, නිවාසයේ ක්‍රීඩා කටයුතුවලටත් සම්බන්ධ වූ නිසා. ජයතිස්ස ගුණපාල ජයවර්ධන, කේ.ඒ.අයි කල්‍යාණරත්න, ජී.එච්. ප්‍රේමරත්න ධර්‍මදාස ජයසිංහ, වයි. ඩබ්ලියු ගුණවර්ධන, ලැටී ඉස්කෝලෙ හාමිනේ, එමි නෝනා ඉස්කෝලෙ හාමිනේ, ඒ පාසල්වල විදුහල්පතිවරුන් අදත් ඔහු සිහි කරන්නේ බැතියෙන්. ඔහු අදත් ගුරුවරුන්ට සලකන්නේ දේවත්වයෙන්.විෂයයන් හතරකටම විශිෂ්ට සම්මානත් එක්ක ගුණසේකර සාමාන්‍ය පෙළ සමත්. උසස් පෙළට කලා විෂය ධාරාව තෝරා ගත්තා. පළමු වාරයේ විශ්වවිද්‍යාලයට තේරෙන්නට තරම් ලකුණු මදි. දෙවැනි වරත් විභාගයට ලියනවාට වඩා රැකියාවකට යොමු වෙන්න හිතුවේ ගෙදර ආර්ථික තත්ත්වයත් සලකා බලලා.ඒ කාලෙ ගැසට් පත්‍රයේ පළ වූ හැම රැකියාවක් සඳහාම ඉල්ලුම් කළා. ලියපු හැම විභාගෙම සමත් වුණා. මධ්‍යම ලිපිකාර විභාගෙත් සමත් වෙලා කොළඹ ඉඩම් කොමසාරිස් දෙපාර්තමේන්තුවේ රැකියාවට ගියා. ඔහුට වුවමනා කළේ රැකියාවත් කරන ගමන් උපාධියටත් ඉගෙන ගන්න. 1969 තැපැල් දෙපාර්තමේන්තුවේ තැපැල් ස්ථානාධිපති හා සංඥාදායක විභාගයෙන් සමත් වෙලා කොළඹ ප්‍රධාන තැපැල් කාර්යාලයේ වැඩ බාර ගත්තා.ඒ අතරතුරේ කැලණිය විශ්වවිද්‍යාලෙ සිංහල ආර්ථික විද්‍යාව සහ ඉතිහාසය විෂයයන් බාහිරව හදාරා 1970 දි උපාධිය සමත් වුණා. 1971 දි ශ්‍රී ලංකා පරිපාලන සේවා විභාගයට ලියා සමත් වෙලා 1973 ජනවාරි 3 වැනිදා ශ්‍රී ලංකා පරිපාලන සේවයේ පස්වැනි කණ්ඩායමට තේරුණා. ඒ වන විට සේවය කළේ වැලිමඩ තැපැල් කන්තෝරුවේ.ත්‍රිකුණාමලයේදීත් කුරුණෑගලදිත් පුහුණුව ලැබූ ගුණසේකර සිය කැමැත්තෙන්ම ඉල්ලා සිටියේ හොරොව්පතාන. ඉල්ලුවා වගේම හොරොව්පතානේ පළමුවැනි ප්‍රාදේශීය ආදායම් නිලධාරී තනතුර ඔහුට හිමි වුණා. අද වගේ සුව පහසු යාන වාහන, ඉඳුම් හිටුම් කිසිවක් නැතිව ඔහු වැඩ බාරගත්තා.කහටගස්දිගිලිය ප්‍රාදේශීය උපදිසාපති කාර්යාලයේ සිටිමින් එම උපදිසාපතිවරයාගේ නවාතැනෙහි කාමරයක එලා ගත් පත්තර කඩදාසි කිහිපයක් මත රාත්‍රිය පහන් කරමින් හොරොව්පතානේ ජනතාවට සේවය කළ ඔහු ක්‍රමයෙන් මැදවච්චිය ප්‍රාදේශීය උපදිසාපති, කළුතර ප්‍රාදේශීය ලේකම්, රාජ්‍ය පරිපාලන හා ස්වදේශ කටයුතු අමාත්‍යාංශයේ ජ්‍යෙෂ්ඨ සහකාර ලේකම්, වන ජීවී අධ්‍යක්‍ෂ, සංස්කෘතික කටයුතු අමාත්‍යාංශය, අධ්‍යාපන ඛනිජ තෙල් හා ඛනිජ තෙල් සම්පත් සංවර්ධන අමාත්‍යාංශයේ ලේකම් මෙන්ම රාජ්‍ය සේවා කොමිෂන් සභාවේ උපදේශක යන පරිපාලන සේවයේ ජ්‍යෙෂ්ඨතම තනතුරු රාශියක් දරා පුරා වසර හතළිහක් වූ රාජ්‍ය සේවයෙන් විශ්‍රාම ගත්තේ 2008 වසරේදී. එදා පටන් අද දක්වා විවිධ රාජ්‍ය ආයතනවල උපදේශකවරයකු මෙන්ම ශ්‍රේෂ්ඨාධිකරණයේ නීතිඥවරයකු ලෙස ද ගුණසේකර මහතා තවමත් කටයුතු කරනවා.ගුණසේකර මහත්තයා යුග දිවි ඇරැඹුවේ 1973 දි. දුර ඥාතිවරියක වන ඈ කිරිබත්ගොඩ ලලිතා රංජනී කරුණාරත්න. ගුණසේකර යුවළගේ දරුවන් අතරින් වැඩිමල් දියණි අනූෂා දැන් නීතිඥවරියක්. දෙවැනි පුතා සම්පත් දිල්ලි විශ්වවිද්‍යාලයෙන් ප්‍රථම උපාධියත් පේරාදෙණියෙන් ජීව රසායන විද්‍යාව පිළිබඳ පශ්චාද් උපාධියත්ලබා පෞද්ගලික ආයතනයක සේවය කරනවා. බාල පුතා උදාර වෘත්තීය පුහුණුවක් ලබමින් සිටිනවා.අදින් දශක කිහිපයකට පෙර අනුරාධපුර දිස්ත්‍රික්කයේ ප්‍රාදේශීය ආදායම් නිලධාරියකු මෙන්ම උප දිසාපතිවරයකු ද ලෙස කරන ලද සේවා අත්දැකීම් අලලා 2004 දී ඔහු ලියූ “හොරොව්පතානේ පළවැනි ඩීයාරෝ” කෘතිය අදටත් ඉතාම ජනපි‍්‍රයයි. සිය ජීවන මෙන්ම වෘත්තීය අත්දැකීම් ද අළලා ලියන ලද එම කෘතිය වර්තමානයේ ආධුනික පරිපාලන නිලධාරීන් සඳහා අත්පොතක් වශයෙන්ද භාවිතා කෙරෙනවා.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ay1107102</link>
    <topic>සීප්ලේන් අමතක නොවන සංචාරයක්</topic>
    <author>සුභාෂිණී ජයරත්න</author>
    <content>සී ප්ලේන්”යුද්ධයෙන් පසුව ගත වූ කාලය තුළ මේ නම වඩාත් ජනපි‍්‍රය වුණා. මොකක්ද මේ ‘සී ප්ලේන්’ කියන්නේ?‘සී ප්ලේන්’ නමේ අර්ථයෙන්ම ගත්තොත් ඒවා මුහුදේ මතුපිට යන එන ගුවන් යානා වුවත් අපේ රටේ මුහුදේ සී ප්ලේන්වලට ගොඩබාන්න බැහැ. ඒ මුහුදේ රළ ස්වභාවය නිසා.සී ප්ලේන් වඩාත් ජනපි‍්‍රය මාලදිවයින වගේ රටවල නම් ඒවා ගොඩබාන්නේ මුහුදේය. 2004 - 2007 යුද්ධය පැවැති කාලයේත් සී ප්ලේන් අපේ රටේ තිබුණා. එදා ඒවාට කිව්වේ සී ප්ලේන් කියලා නෙමේ. එයාර් ටැක්සි කියලා. ඒකටත් විශේෂ හේතුවක් තිබුණා. එයාර් ටැක්සි කියන සැහැල්ලු ගුවන් යානා ජලය මත පමණක් නෙවෙයි ගොඩබිමේත් බාන්න පුළුවන්. ඒ වගේම ගුවන් ගත කරන්නත් පුළුවන්.අද කතා කරන සී ප්ලේන් විශේෂය ගොඩබාන්නේ ජලයේ පමණයි. මේ සී ප්ලේන් පාවෙන ගුවන් යානා ලෙස ද හඳුන්වනවා.මේ සී ප්ලේන් ගුවන් සේවය අයිති කාට ද?පිළිතුර තමයි ශ්‍රී ලංකන් ගුවන් සමාගම.අද ශ්‍රී ලංකන් ගුවන් සේවය ක්‍රියාත්මක වන්නේ රාජ්‍ය ආයතනයක් ලෙසයි. ගුවන් සේවා අමාත්‍ය පි‍්‍රයංකර ජයරත්න මහතාගේ අධීක්ෂණය යටතේයි ඒ වගේම ශ්‍රී ලංකන් ගුවන් සේවයේ සභාපති නිශාන්ත වික්‍රමසිංහ මහතාගේ මූලිකත්වයෙනි.2004 - 2007 කාලයේ එයාර් ටැක්සි ලෙස මේ ගුවන් යානා භාවිත කළත්, 2007 ජුනි මස හදිසියේම එම සේවාව නැවැත්වීමට සිදුවූයේ ත්‍රස්තවාදීන්ගේ ක්‍රියා උත්සන්න වූ නිසා.අද වන විට යුද්ධය සදහටම තුරන් වෙලා. රට පෙර නොවූ විරූ සංවර්ධන මාවතකට පිවිසිලා. එක් පැත්තකින් ගුවන් සේවා අමාත්‍යාංශයත් ඒ සංවර්ධන කාර්යයට උර දීලා. මත්තල ගුවන් තොටුපළ වගේම අන්තර්ජාතික ගුවන් සේවා කටයුතු පුළුල් කරන්නා සේම අභ්‍යන්තර ගුවන් ගමන් සේවාව ද මේ වන විට ජනාධිපති මහින්ද රාජපක්ෂ මහතාගේ උපදෙස් පරිදි අමාත්‍ය පි‍්‍රයංකර ජයරත්න මහතා විසින් ආරම්භ කර අවසන්. එහි එක් පියවරකි, ශ්‍රී ලංකා ගුවන් සේවයේ සී ප්ලේන් ව්‍යාපෘතිය.මේ වසර සංචාරක ප්‍රවර්ධන වර්ෂයයි. යුද බිය නැති නිසා දැන් විදේශීය සංචාරකයන් වැඩි වශයෙන් අපේ රටට එන්නට පටන් අරන්. 2016 වන විට සංචාරකයින් වසරකට මිලියන 2.5 ක් අපේ රටට ගෙන්වීමයි රජයේ අරමුණ. අද වන විට රජය තේරුම් ගෙන තියනවා සංචාරක කර්මාන්තය නඟා සිටුවීම හොඳම ආදායම් මාර්ගයක් ලෙස. අපේ රටේ පරිසරයත් සංචාරක ආකර්ෂණීය රැකගන්නා ආකාරය සකස් වී තිබීම මීට හොඳම පසුබිමක් සපයනවා. සංචාරකයන් ලංකාවට එන්නේ ලංකාවේ ස්වභාව සෞන්දර්යය ආස ඇති නිසා. ඒවා බලන්නට පි‍්‍රය කරන නිසා.අපේ රටේ මේ ආකර්ෂණීය පළාත් හැම තැනම තියනවා. ලංකාව පුරාම බලන්න දේවල් ඕනෑතරම්. මේ සංචාරකයන් අත මුදල් තිබුණත් අපේ රටේ ගමනාගමන ප්‍රශ්න නිසා මේ සියල්ලම බලාකියා ගැනීම සඳහා ඔවුනට කාලය ප්‍රමාණවත් නොවන්නට පුළුවන. මේ නිසා මුදල් හදල් වියදම් කරන්නට බලාපොරොත්තුවෙන් පැමිණෙන සංචාරකයන්ට ගුණාත්මක සේවාවක් ලබා දීම රජයේ වගකීමක්.සී ප්ලේන් කියන්නේ කාලයත් ඉතුරු කරන, මුදලුත් පිරිමැහෙන අමතක නොවන සංචාරයක අත්දැකීමක් ලබා දෙන හොඳ ප්‍රවාහන මාධ්‍යයක්.“ජනාධිපතිතුමාගේ උපදෙස් පිට සී ප්ලේන් ව්‍යාපෘතිය පසුගිය වසරේ දෙසැම්බර් මස 18 දා පටන් ගත්තා. ඒ සංචාරක ප්‍රවර්ධන වසරට උර දීමක් වශයෙන්. ඒ කොග්ගල යුද හමුදා කඳවුර අසලින්. මේ ගුවන් යානය අති සාර්ථක ලෙස කොළඹ සිට කොග්ගලට ගියා. කොළඹ පෑලියගොඩ කැලණි ගඟෙත්, කොග්ගල කලපුවෙත් යානය ගොඩබෑවා.සී ප්ලේන් ව්‍යාපෘතියේ සියලු කටයුතු භාරව සිටින්නේ ශ්‍රී ලංකන් ගුවන් සේවයේ එයාර් ටැක්සි පිළිබඳ ජ්‍යෙෂ්ඨ කළමනාකරු ෆයාස් තාහා මහතාට හා ගුවන් මෙහෙයුම් පරිපාලන හා තාක්ෂණික ව්‍යාපෘති කළමනාකරු පුලස්ති ජයසිංහ මහතාටයි.අද වන විට කොග්ගලින් ආරම්භ වූ සී ප්ලේන් ගමනාන්ත වැඩිවෙලා. ඒ වැඩිවන ඉල්ලුම නිසා මේ වන විට ගමනාන්ත 12 ක් දක්වා සී ප්ලේන් සේවාව පවත්වනවා.බෙන්තොට, බෙන්තර ගඟෙත්, කොග්ගල කලපුවෙත්, තංගල්ල මාවැල්ල කලපුවෙත්, හම්බන්තොට බඳගිරිය ජලාශයේත්, තිස්සමහාරාම තිස්ස වැවේත්, අම්පාර කොන්ඩුවට්ටුවාන් වැවේත්, නුවර පොල්ගොල්ල ජලාශයේ හා වික්ටෝරියා ජලාශයේත්, නුවරඑළිය කාසල්රි ජලාශය සහ ලේක් ග්‍රෙගරි වැවේත්, පෑලියගොඩ කැලණි ගඟේත්, බේරේ වැවේත් නැවැතීම් කරනවා.දඹුල්ල ඉබ්බන්කටුව ජලාශයේත් සී ප්ලේන් ගොඩබෑම සඳහා පසුබිම සකසමින් යන නිසා ඉදිරියේදී මේ ගමනාන්තවලට එය ද එක් වනු ඇති.සී ප්ලේන් යානා සේවය නියමිත කාල සටහනකට අනුව පැවැත්වුණත් විශේෂ අවශ්‍යතා පරිදි කුලියට ගැනීමේ හැකියාව ද පවතී.ඉදිරියේදී දඹුල්ලට වගේම යාපනය, ත්‍රිකුණාමලය, පාසිකුඩා, අරුගම්බේ, මඩකලපුව ආදි උතුරු නැගෙනහිර ප්‍රදේශ කරාත් මේ සේවාව ලබා දීමට කටයුතු යොදා තිබේ.කාල සටහනකට අනුව ගමන් කරන සී ප්ලේන් යානයක එක් ගමනාන්තයක් සඳහා වැය වෙන්නේ රුපියල් 4900 ක මුදලක්. නුවරඑළියට ගියත්, නුවරට ගියත්, අනෙක් පැත්තෙන් තංගල්ලට ගියත් අය කරන්නේ ඒ මුදලමයි.අපේ වාහනයකින් එම ගමනාන්තවලට යන්න ගියොත් ඊට වඩා මුදල් ප්‍රමාණයක් අපිට වැය වෙනවා. ඊටත් වඩා කාලය. කාලය අපිටත් වඩා වැදගත් වන්නේ සංචාරකයන්ට.අම්පාරට සාමාන්‍ය වාහනයකින් යන්න පැය 6 ක් 7 ක් ගියත් සී ප්ලේන් මඟින් යන්න ගතවෙන්නේ විනාඩි 55 යි. නුවරට පැය භාගයයි. නුවරඑළියටත් පැය භාගයයි. කොග්ගලට විනාඩි 45 යි. තංගල්ල, හම්බන්තොටට විනාඩි 50 යි.සී ප්ලේන් ගමන් කරන්නේ මුහුදු මට්ටමේ සිට අඩි 10,000 ක් පමණ ඉහළින්. ශ්‍රී ලංකාවේ ලස්සන බලන්න නම් අඩි 1500 ක් 3000 ක් ඉහළින් ගියාම ප්‍රමාණවත්. මේ නිසා සී ප්ලේන් ව්‍යාපෘතියේම කොටසක් ලෙස දර්ශනීය ස්ථාන උඩු ගුවනේ සිට නරඹන ගුවන් සේවයක් ද අරඹා ඇත. සීනික් ප්ලේන් (Scenic Flights) යන එම යානා මඟින් සතියේ ඕනෑම සෙනසුරාදාවක, ඉරිදාවක දහවල් 11.45 ට පෑලියගොඩින් ගමන් අරඹන්න පුළුවන්. කොළඹ සිට නුවර, නුවරඑළි යන මේ ගමනාන්ත කෙළවර වන්නේ නැවතත් කොළඹින්. විනාඩි 30 ක කාලයකට අය කරන්නේ රුපියල් 4500 ක මුදලක්.සී ප්ලේන් ගොඩ බස්සන්නෙත්, ගුවන්ගත කරන්නේත් ජලාශයක නිසා තෝරා ගන්නා ජලාශයේ එම ස්ථානය අවම වශයෙන් අඩි 4 ක ගැඹුරක් තිබිය යුතුයි. ගුවන් ධාවන පථය ලෙස සලකන ජලාශයේ ප්‍රමාණය අඩි 4000 ක් විය යුතුයි.ගුවන් යානයේ කොල්ලෑ දෙක වතුරේ යට යන්නේ අඟල් 18 ක ප්‍රමාණයකි. ගුවන් යනාවක් ගොඩබිම බැස්සවීමට ගුවන් ධාවන පථයක් සකසනවාට වඩා මේ ජලයේ ධාවන පථයට අවශ්‍ය වටපිටාව සකසා ගන්නට යන්නේ ඉතා අඩු මුදල් ප්‍රමාණයකි.සී ප්ලේන් යානයක එකවර මඟීන් 14 කට ගමන් කළ හැකියි. මඟී ප්‍රමාණය තීරණය කරන්නේ ගුවන් යානයේ බර අනුවයි. සාමාන්‍යයෙන් රාත්තල් 12500 ක බරක් ඇතිව මේ යානය ගුවන් ගත කළ හැකියි.සාමාන්‍ය ගුවන් යානා මෙන්ම සී ප්ලේන් ගුවන් යානා හසුරුවන්නේ ද ගුවන් ගමන් පාලන මධ්‍යස්ථානයෙන්. ශ්‍රී ලංකන් ගුවන් සේවය මෙම ගුවන් යානා ලබා ගෙන ඇත්තේ කැනඩා රජයේ ගිවිසුමකට අනුව නිසා දැනට ගුවන් යානාවල නියමුවන් ලෙස කටයුතු කරන්නේ කැනඩා ජාතික ගුවන් නියමුවෝ.වසර දෙකක ගිවිසුමෙන් පසු මෙම ගුවන් යානා දේශීය ව්‍යාපෘතියක් බවට හරවන්නටත් දේශීය ව්‍යාපෘතියක් ලෙස වැඩි දියුණු කරන්නටත් ගුවන් සේවා අමාත්‍යාංශය බලාපොරොත්තු වෙයි.සී ප්ලේන් ගුවන් යානා ඉතාම ආරක්ෂිතයි. ඕනෑම හදිසි අවස්ථාවකට මුහුණ දීමට සියලු ආරක්‍ෂිත ක්‍රම යොදාගෙන තිබේ.සී ප්ලේන් අපේ රටට ආගන්තුක බව ඇත්තකි. ආගන්තුක දෙයක් හඳුන්වා දීමේදි මතුවෙන ගැටලු ද ඇත. මේ සම්බන්ධව විවිධ මතවාද, විවිධ කසුකුසු ඇත. ඒ සියල්ලම යථා තත්ත්වය නොදන්නාකමින් ඇතිවූ ඒවා ය.මීගමු කලපුව අවට මේ ව්‍යාපෘතිය ආරම්භ කරන්නට තවමත් ඉඩකඩ ලැබී නැත. එය විශාල පාඩුවකි. එසේම අලුතින් ගමනාන්ත සොයන නිලධාරින්ටද මුහුණ පාන්නට වෙන්නේ බැරෑරුම් අත්දැකීම් වලටය.නාරා ආයතනය සී ප්ලේන් පිළිබඳ පුළුල් අධ්‍යයනයක් කර එහි වාර්තාව පසුගිය මස එළිදැක්වූවා. ඒ වාර්තාවෙන් මේ පුහුමත සියල්ලම බිඳ වැටෙනවා.මේ සැහැල්ලු ගුවන්යානා මඟින් කිසිම පරිසර විනාශයක් හෝ ජලජ දූෂණයක් සිදු නොවන බව එමඟින් සනාථ වෙනවා.ප්‍රදේශවාසීන් මෝටාර් බෝට්ටු හොඳයි කියා පිළිගත්තත් මෝටාර් බෝට්ටු වලින් සිදුවන හානිය මෙන් සියයට 5 ක හානියක්වත් සී ප්ලේන් නිසා සිදුනොවන බව නාරා ආයතනය පෙන්වා දුන්නා.ගුවන් යානයේ කොල්ලෑ දෙක යට යන්නේ වතුරේ අඟල් 18 ක් පමණයි. මේ නිසා මොටර් බෝට්ටු මෙන් අභ්‍යන්තර ජලාශය කැලඹීමක් සිදුවෙන් නැහැ. එංජින් තියෙන්නේ ජලාශයෙන් මතුපිට. මේ නිසා ජලජ ජීවීන්ට කිසිම හානියක් වෙන්නැහැ. ලොව විවිධ රටවල වනාන්තරවල ජලාශවලට එම යානා ගොඩබාන්නේ කිසිම පරිසර හානියක් නැති නිසයි.මෙය හරියට විශාල කුරුල්ලෙකු ජලය මතට සමීප වීමක් වගෙයි. ශබ්ද දූෂණයත් ඉතා අඩු බව නාරා ආයතනය ප්‍රකාශ කළා. මෝටර් බෝට්ටු ජලජ ජීවීන්ට හානියක් වගේම ඉවුරු ඛාදනයටත් හේතුවක් වුණත් සී ප්ලේන් මගින් එහෙම දෙයක් සිදුවෙන් නැහැ.සී ප්ලේන් යානයක් ගොඩබාන හෝ ගුවන්ගත කරන වෙලාව හැරෙන්නට ඉතුරු කාලයේ ජලාශයේ එම ස්ථානයේ හෝ ඒ අවට ඕනෑම දෙයක යෙදීමේ කිසිම බාධාවක් නැහැ. මාළු දැලක් එලා තිබුණද ඒ මතින් එයට බාධා නොකර මේ ගුවන් යානය ගමන් කළ හැකිය. එම ප්‍රදේශය ආරක්‍ෂිත ප්‍රදේශයක් ලෙස නම් කරන්නේ නැත.සී ප්ලේන් යානයේ යාමට රජයේ සේවකයන්ට සියයට 50 ක මිල අඩු කිරීමේ වාසියක් සලසන්නට ශ්‍රී ලංකන් ගුවන් සේවය සූදානම්ය. ශ්‍රී ලංකන් ගුවන් සේවයේ ඕනෑම ඇමැතුම් මධ්‍යස්ථානයක් හරහා පැය 24 තුළම ආසන වෙන් කරගත හැකියි.එසේම 1979 අංකය ඕනෑම දුරකතනයකින් ඇමැතීමෙන් තොරතුරු දැන ගැනීමට සහ ආසන වෙන්කර ගැනීමට පුළුවන. විදේශ රටක සිටින්නෙක් නම් 0094777771979 අංකයෙන් පැය 24 පුරාම එම සේවය ලබාගත හැකිය.සුභාෂිණී ජයරත්නඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ay1107103</link>
    <topic>වෙළෙඳ පොළ යළි ඉහළට</topic>
    <author>තාරක වික්‍රමසේකර</author>
    <content>නව සමාගම් කොටස් වෙළෙඳ පොළට පිවිසීමත් සමඟම කොටස් මිලදී ගැනීමට ආයෝජකයන් තම කොටස් අලෙවිය කිරීම නිසා වෙළෙඳ පොළ මිල පහළ ගිය ද පසුගිය සඳුදායින් පසු (04) කොටස් වෙළෙඳ පොළේ යළිත් පිබිදීමක් ඇති විය. සඳුදා දින වැඩිම කොටස් ප්‍රමාණයක් අලෙවි වූයේ බ්ලු ඩයමන්ඩ් (ඡන්ද බලය රහිත) සමාගමේය. අලෙවි වූ කොටස් ගණන 7039100 කි. එම සමාගමට අමතරව එස් එම් බී ලීසිං, අමානා, පෑන් ඒෂියන් පවර් මුලර්ස් වැඩි කොටස් ප්‍රමාණයක් අලෙවි වූ සමාගම් වේ.දිනයේ වැඩිම මිලකට අලෙවි වූයේ මොරිසන්ස් සමාගමේ කොටස් ය. රුපියල් 4200 කට සමාගමේ කොටසක් අලෙවි වීම සැලකිය යුත්තකි.සින්ග්ලංකා සමාගමේ කොටසක් රුපියල් 1803.70 සිට රුපියල් 2150.00 ක් දක්වා ඉහළ යාම දිනයේ වැඩිම කොටසක මිල ඉහළ යාම විය. එසේම ඒ එම් එෆ්, මොරිසන්ස් (ඡන්ද බලය රහිත) සමාගම්හි කොටස් මිල සැලකිය යුතු මිලකින් ඉහළ ගියේය. ඊස්ටර්න් මර්චන්ට් සමාගමේ කොටසක මිල රුපියල් 110 කින් පහළ යාම කැපී පෙනුණි. එසේම එලායන්ස් සමාගමේ කොටසක මිල ද රුපියල් 99.10 කින් පහළ ගියේය. අඟහරුවාදා (05) කොටස් වෙළෙඳ පොළේ වැඩිම කොටස් ප්‍රමාණයක් අලෙවි වූයේ ජෝන් කීල්ස් හෝල්ඩින්ග් හිය. සමාගමේ කොටස් 6840700 ක් අලෙවි විය. එසේම බ්ලු ඩයමන්ඩ්, කළම්ඹු ලෑන්ඩ්, ඩයලොග්, ටච්වුඩ්, ඊ චැනලින්, ෆී‍්‍ර ලංකා, එස් එම් බී ලීසිං, පෑන් ඒෂියන් පවර්, මුලර්ස් කොටස් වැඩි ප්‍රමාණයක් අලෙවි වූ සමාගම් වේ.එදින ද වැඩිම මිලකට අලෙවි වූයේ මොරිසන්ස් සමාගමේ කොටස්ය. රුපියල් 4001.00 කට සමාගමේ කොටසක් අලෙවි විය. ඉන්දු මැලේ සමාගමේ කොටසක මිල රුපියල් 1183.00 සිට රුපියල් 1290 ක් දක්වා රුපියල් 107 කින් ඉහළ යාම කැපී පෙනුණි. එසේම මිල ඉහළ ගිය සමාගම් අතර සින්ග්ලංකා සමාගම ද කැපී පෙනුණි. දිනයේ වැඩිම අගයකින් මිල ඉහළ ගිය ඒ එම් එෆ් සමාගමේ කොටසක මිල පෙර දින පැවති කොටසක මිල වූ රුපියල් 300, සියයට50 කින් වැඩි වී එය රුපියල් 450 ක් දක්වා ඉහළ ගියේය. ඉහළ ගිය මුදල රුපියල් 150 කි.මිල පහළ යාම් අතුරින් කැපී පෙනුණේ මොරිසන්ස් සමාගමයි. පෙර දින රුපියල් 4200 ක් වූ සමාගමේ කොටසක මිල රුපියල් 4000.30 ක් දක්වා රුපියල් 199.70 කින් කොටසක මිල පහළ ගියේය.මිල පහළ ගිය සමාගම් අතර කළම්ඹු ෆාමසි කැපී පෙනුණි. හයිඩ්‍රො පවර් ෆි‍්‍ර ලංකා සමාගම පළමු හා අවසන් ලාභාංශ ලෙසින් කොටසකට ශත 50 ක් ගෙවනු ලබන බව නිවේදනය කර තිබුණි. එසේම මල්වත්ත ප්ලාන්ටේෂන් සමාගම ඡන්ද බලය සහිත හා රහිත සියලුම ආයෝජකයන්ට අමතර කොටස් සහන මිල ගණන් යටතේ ලබා දෙන බවට නිවේදනය කර තිබුණි. මිලංකා මිල දර්ශකය පසුගිය සඳුදා දින (04) වාර්තා වූයේ ඒකක 6332.93 ක් ලෙසය. එය අඟහරුවාදා (05) ඒකක 6449.58 ක් ලෙසත් බදාදා දින ඒකක 6467.81 ක් ලෙසත් වාර්තා විය.සමස්ත කොටස් මිල දර්ශකය සඳුදා ඒකක 6816.74 ක් ලෙසින් ද අඟහරුවාදා ඒකක 6862.79 ක් ලෙසින් ද වාර්තා වූ අතර බදාදා දින එහි අගය දැක්වුණේ ඒකක 6884.06 ක් ලෙසිනි.සඳුදා දින ගනුදෙනු 11127 ක් සිදු වූ අතර අඟහරුවාදා එම සංඛ්‍යාව 12200 ක් දක්වා වැඩි විය. බදාදා දින ගනුදෙනු සංඛ්‍යාව 12579 ක් ලෙසට වාර්තා විය.මේ අතර සොෆ්ට්ලොජික් සමාගමේ කොටස්, වෙළෙඳ පොළේ අලෙවිය පසුගිය බ්‍රහස්පතින්දාට (07) යෙදී තිබුණු නමුත් එම සමාගමේ කොටස් අලෙවිය කල් දැමු බව කොටස් වෙළෙඳ පොළ ආරංචි මාර්ග පැවසීය. මේ අතර නව සමාගම් කිහිපයක්ම වෙළෙඳ පොළට පිවිසෙමින් සිටින අතර ‘ටෙස්ක්ට්‍රඩ් ජර්සි ලංකා’ සමාගම සහ ‘සෙන්ට්‍රල් ඉන්වෙස්ට්මන්ට් ෆිනෑන්ස්’ (CIFL) ඒ අතර මුල් තැනක් ගත්තේය. ‘ටෙස්ක්ට්‍රඩ් ජර්සි ලංකා’ සමාගමේ කොටසක් රුපියල් 15 ක් බැගින් අවම කොටස් 100 ක් මිල දී ගත යුතු වූ අතර ‘සෙන්ට්‍රල් ඉන්වෙස්ට්මන්ට් ෆිනෑන්ස්’ කොටසක් රුපියල් 10 ක් බැගින් අවම කොටස් 100 ක් මිලදී ගත යුතු විය.එසේම ලංකා ඔරික්ස් ෆිනෑන්ස් සමාගම ද කොටස් වෙළෙඳ පොළට පිවිසෙන බව ද නිවේදනය කර තිබුණි. කොටස් වෙළෙඳ පොළට නව සමාගම් පිවිසීමත් සමඟ වෙළෙඳ පොළ මිල පහළ යාමක් පෙන්නුම් කළ ද එය ක්‍රමයෙන් ඉහළ යන බවක් දැන් පෙනෙන්නට ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107101</link>
    <topic>දේශීය භව භෝග රැකගැනීමට සීඅයිසී කැපවීම අගය කළ යුතුයි</topic>
    <author/>
    <content>දේශීය භව භෝග රැකගැනීමට සීඅයිසී කැපවීම අගය කළ යුතුයිශූර ගොවිය සම්මාන ප්‍රදානයේදී අමාත්‍ය බැසිල් රාජපක්ෂ කියයිසී අයි සී මනුස්සකම ශූර ගොවියා තේරීමේ අවසන් මහ තරගයේ මෙවර පළමු වැනි ස්ථානය දිනාගත්තේ සියඹලාණ්ඩුවේ නිහාල් සුබසිංහ මහතාය. පළමු වැනි තෑග්ග ලෙස ලක්ෂ 15 ක් වටිනා මෝටර් රථයක් ඔහුට හිමි විය.උත්සවයේ ප්‍රධාන ආරාධිතයා වූ ආර්ථික සංවර්ධන අමාත්‍ය බැසිල් රාජපක්ෂ මහතා අතින් ත්‍යාග ප්‍රදානය සිදු කෙරිණි.එහි දෙවන ස්ථානය නුවරඑළියේ එම්. සී. මල්වාන මහතා ද තෙවැනි ස්ථානය හපුතලේ උදය කුමාර මහතා ද දිනාගත්තේය.ශූර ගොවියා තුන්වැනි අස්වැන්න වැනි මහා පරිමාණ කාර්යයන් මෙවැනි පෞද්ගලික අංශයේ මැදිහත් වීමකින් කිරීම පිළිබඳව රජයක් හැටියට ස්තුතිවන්ත වන බවත් පැල්වෙහෙර, හිඟුරක්ගොඩ ආදි ප්‍රදේශවල ඇති ගොවි පොළවල්වලින් කෘෂිකර්මාන්තය සම්බන්ධ වැදගත් තොරතුරු හා දැනුමක් ගොවි ජනතාවට ලබාගත හැකි බවත් බැසිල් රාජපක්ෂ අමාත්‍යවරයා එහිදී පැවසීය.“වසර තිහක් පුරා පැවති යුද්ධය අවසන් කර අපේ රණවිරුවන් විසින් රටේ වගා කළ හැකි භූමි ප්‍රමාණයෙන් තුනෙන් දෙකක් පමණ උතුරු නැගෙනහිර ප්‍රදේශය ත්‍රස්තවාදී ග්‍රහණයෙන් ඉවත් කර ගොවි ජනතාවට ලබා දුන්නා. එසේම වර්ෂ 6 ක් පුරා අඛණ්ඩව කන්න 13 ක් පුරා සහන මිලට බීජ ගොවි ජනතාවට ලබාදීම මඟින් ද රටේ කෘෂි අස්වැන්න වේගයෙන් වර්ධනය වුණි. මේ ආකාරයෙන් වැඩි වූ කෘෂි අස්වැන්න ගොවියන්ට වැඩි මිලකට විකුණා ගැනීමට හැකිවීම මහින්ද චින්තනය ලබාදුන් එක් පොරොන්දුවක්.මේ ආදි වූ වගාවන්ට සී අයි සී මනුස්සකම ව්‍යාපෘතිය මඟින් ඉටු කරන්නා වූ සත්කාරය ගැන ද අප ස්තුති කළ යුතුයි. සුවදැල් සහල් වැනි පැරණි සහල් වර්ග නැවත ජනතාවට හඳුන්වාදී එම සහල් වර්ග අපනයනය කිරීම ගැනත් අප සතුටු විය යුතුයි. ඒ වගේම දේශීය භව භෝග පරිසරය හා ගොවියා ආරක්ෂා කරමින් තවදුරටත් රටේ කෘෂිකර්මාන්තය දියුණු කිරීමට ඇප කැපවීම අප කාගේත් යුතුකම ද වනවා යැයි බැසිල් රාජපක්ෂ අමාත්‍යවරයා වැඩි දුරටත් පැවසීය.පළමු වැනි ස්ථානය දිනාගත් නිහාල් සුබසිංහ මහතා, තායිලන්තයේ ගොවිපළ පුහුණු සංචාරයක් වෙනුවෙන් ගුවන් ටිකට්පත බැසිල් රාජපක්ෂ අමාත්‍යවරයා අතින් ලබාගත් අයුරු. සී අයි සී සමූහයේ සභාපති බී. ආර්. එල්. ප්‍රනාන්දු, ප්‍රධාන විධායක නිලධාරී / කළමනාකාර අධ්‍යක්ෂ සමන්ත රණතුංග, සී අයි සී කෘෂි ව්‍යාපාරයේ කළමනාකාර අධ්‍යක්ෂ කීර්ති කොටගම මහත්වරු ද එම අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107102</link>
    <topic>ශ්‍රී ලංකාවේ ප්‍රථම මූලික මහජන කොටස් නිකුතු අරමුදල ඇරඹෙයි</topic>
    <author/>
    <content>ශ්‍රී ලංකාවේ ප්‍රථම මූලික මහජන කොටස් නිකුතු අරමුදල ඇරඹෙයිමෑතකදී සිදුවුණු බොහෝ මූලික මහජන කොටස් නිකුතුවන්ට ලැබුණු අධි දායකත්වය නිසා සුළු පරිමාණ ආයෝජකයන්ට ඉන් නිසි ඵල ලබා ගැනීමේ අවස්ථාව අහිමි විය. ඒ තත්ත්වය සැලකිල්ලට ගත් ශ්‍රී ලංකා සුරැකුම්පත් හා විනිමය කොමිෂන් සභාව සෑම මූලික මහජන කොටස් නිකුතුවකින්ම 10%ක් සුදුසුකම් ලත් ඒකක අරමුදලට වෙන්කළ යුතු බවට නීති පැනවීමට ක්‍රියා කළේය. එම අවස්ථාවෙන් සුළු පරිමාණ ආයෝජකයන්ට නිසි ඵල ලබාදීමට පියවර ගනිමින් සිලෝන් ඇසට් මැනේජ්මන්ට් සහ ඩොයිෂ් බැංකුව එකට එක්ව සිලෝන් අයි.පී.ඕ.අරමුදල ආරම්භ කර ඇත.සිලෝන් අයි.පී.ඕ. අරමුදල තෝරාගත් මූලික මහජන කොටස් නිකුතුවන්හි ආයෝජනය කරනු ඇති අතර මූලික මහජන කොටස් නිකුතුවන්ගෙන් වෙන්කළ කොටස් මුදා හැරීමට හැර වෙනයම් අවස්ථාවන්හි දී ද්වීතියික වෙළෙඳපොළ ගනුදෙනු නොකරනු ඇත. සියලුම අමතර අරමුදල් කෙටි කාලීන ආරක්ෂාකාරී ස්ථිර ආදායම් ආයෝජනයන්හි යෙදවීම මඟින් ආයෝජකයන්ට බදුවලින් නිදහස් පොලී ආදායමක් ලබාදීමට ද මෙම ඒකක අරමුදල කටයුතු කරනු ඇත.රුපියල් මිලියන 10ට අඩු සුළු පරිමාණ ආයෝජකයන්ට මෙම අරමුදලේ ආයෝජනය කිරීම මඟින් මූලික මහජන කොටස් නිකුතුවන්ගෙන් උපරිම ඵල ලැබිය හැකි අතර මෙහි ඇති අනෙක් සුවිශේෂ වාසිය වන්නේ ඔවුන්ගේ මූලධනය සහ ලාභය කැමැති ඕනෑම අවස්ථාවක ආපසු ලබාගත හැකි වීමයි.අරමුදල මඟින් ආයෝජනය කිරීමෙන් ආයෝජකයන්ට ලියකියවිලි සඳහා වැයවන අනවශ්‍ය කාලය ඉතිරි තර ගත හැකි වනවා පමණක් නොව මූලික මහජන කොටස් නිකුතුවන්ට අයදුම් කිරීමේ දී දැරීමට සිදුවන අනෙකුත් වියහියදම් ද ඉතිරිකර ගැනීමට හැකිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107103</link>
    <topic>AMW අනුග්‍රහය ලැබූ මෝටර් රථ ධාවකයෝ ජය ලබති</topic>
    <author/>
    <content>AMW අනුග්‍රහය ලැබූ මෝටර් රථ ධාවකයෝ ජය ලබතිඇසෝසියේටඩ් මෝටර්වේස් පෞද්ගලික සමාගමේ GOODYEAR වාහන ටයර් අංශය සහ Castrol ලිහිසිතෙල් අංශය’Speed championship - 2011’ මෝටර් රථ ධාවන තරගාවලියේ අනුග්‍රහය දැක්වූ මෝටර් රථ දෙක ධාවනය කළ තරගකරුවෝ දෙදෙනාම ජය ලබා ගත්හ.ශ්‍රී ලංකාවේ ප්‍රමුඛ පෙළේ මෝටර් රථ ධාවන සමාගම් හතරක් එක්ව සංවිධානය කරන‘Speed championship - 2011’ මෝටර් රථ ධාවන තරගය මෙම වසර පුරාම පැවැත්වෙන තරග වට පහකින් සමන්විත තරගාවලියකි. මෙහි පළමු සහ දෙවැනි වටයේ තරග පසුගියදා පැවැත්විණි. එහිදී අසේල ඒකනායක පළමු වටයෙන් ජයගත් අතර පතිරණ දෙවැනි වටයෙන් ජය ගත්තේ ය.  දෙවැනි වටයෙන් ජය ගත් දර්ශ පතිරණ සහ ඇසෝසියේටඩ් මෝටර්වේස් පෞද්ගලික සමාගමේ විකුණුම් සහ වෙළෙඳ අධ්‍යක්ෂ සිවාජි ද සොයිසා මහත්වරු. ශ්‍රී ලංකාවේ එකම අන්තර්ජාතික මැණික් හා ස්වර්ණාභරණ වෙළෙඳ ප්‍රදර්ශනය Facets - ශ්‍රී ලංකා 2011’ සැප්තැම්බර් මස 08 වැනි දින සිට 11 වැනි දින දක්වා කොළඹ සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේදී පැවැත්වේ.21 වන වරටත් පැවැත්වෙන එම වෙළෙඳ ප්‍රදර්ශනය සංවිධානය කරනු ලබන්නේ ශ්‍රී ලංකා මැණික් හා ස්වර්ණාභරණ සංගමය විසිනි. මෙම ප්‍රදර්ශනයේ මූලික අරමුණ වනුයේ ශ්‍රී ලංකාවේ මැණික් හා ස්වර්ණාභරණ ජාත්‍යන්තර වෙළෙඳපොළට හඳුන්වාදීම සහ මැණික් හා ස්වර්ණාභරණ ජාත්‍යන්තර වෙළෙඳ පොළට සපයන ඉහළම පෙළේ රටක් වශයෙන් ශ්‍රී ලංකාවට ප්‍රචලිත කිරීමත් ය.ශ්‍රී ලංකා මැණික් සහ ස්වර්ණාභරණ සංගමයේ සභාපති දේශබන්දු මැකී හෂීම් මහතා පැවසුවේ මේ ප්‍රදර්ශනය මගින් දේශීය මැණික් හා ස්වර්ණාභරණ කර්මාන්තකරුවන්ට තම භාණ්ඩ විදේශීය ගැණුම්කරුවන් අතරේ ප්‍රචලිත කිරීමට ඉඩ ප්‍රස්ථා සැලසෙනු ඇති බව ය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107104</link>
    <topic>ග්‍රාමීන් - ප්‍රයිම් ලෑන්ඩ්ස් ශක්තියෙන් ප්‍රයිම් ග්‍රාමීන් නමින් ෆිනෑන්ස් සමාගමක්</topic>
    <author/>
    <content>ග්‍රාමීන් - ප්‍රයිම් ලෑන්ඩ්ස් ශක්තියෙන් ප්‍රයිම් ග්‍රාමීන් නමින් ෆිනෑන්ස් සමාගමක්ප්‍රයිම් ලෑන්ඩ්ස් සමාගම ශ්‍රී ලාංකික සුළු ණය ක්ෂේත්‍රයේ නියමුවා වන ග්‍රාමීන් සමාගම සමඟ එකමුතුවෙන් “ප්‍රයිම් ග්‍රාමීන් මයික්‍රෝ ෆයිනෑන්ස්” නව මූල්‍ය සමාගම සිය මෙහෙයුම් අරඹයි.ශ්‍රී ලංකාවේ ගම් නියම්ගම් ආවරණය කරමින් උගත් තරුණ දහස් ගණනකට රැකියා අවස්ථා ද ලබා දෙමින් රටේ ආර්ථිකය ශක්තිමත් කිරීමට දායක වූ ග්‍රාමීන්, ප්‍රයිම් ලෑන්ඩ්ස් සමූහයේ ශක්තියත් පළපුරුද්දත් සමඟ නව නායකත්වයකින් ඉතා ශක්තිමත් ඉදිරි ගමනකට මුල පුරනු ඇත.දස වසරක් පුරා කිසිම ඇපයක් හෝ ඇපකරුවකු නැතිව ශ්‍රී ලංකා ආර්ථිකයේ පහළ පෙළේ ලක්ෂ සංඛ්‍යාත ජනතාවකගේ ආර්ථික සමෘද්ධිය උදෙසා රුපියල් බිලියන විසි තුනක සුළු ණය පිරිනමා ඇති ග්‍රාමීන් නව ප්‍රබල මූල්‍ය ශක්තියත් සමඟ “ප්‍රයිම් ග්‍රාමීන් මයික්‍රෝ ෆයිනෑන්ස්” ලෙස හෙට දිනයේත් පුළුල් හා වඩා කාර්යක්ෂම සේවයකට කැප වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107105</link>
    <topic>ෆියුචර් මයින්ඩ්ස් 2011 නිල මූල්‍ය සහකරු කොමර්ෂල් ක්‍රෙඩිට්</topic>
    <author/>
    <content>ෆියුචර් මයින්ඩ්ස් 2011 නිල මූල්‍ය සහකරු කොමර්ෂල් ක්‍රෙඩිට්කොළඹ නාලන්දා විද්‍යාලයීය කනිෂ්ඨ ආදි ශිෂ්‍ය සංගමය විසින් අඛණ්ඩව සයවන වරටත් සංවිධානය කරන ලද ‘ෆියුචර් මයින්ඩ්ස් 2011’ සඳහා ‘නිල මූල්‍ය සහකරු’ වශයෙන් අත්වැල් බැඳ ගත්තේ කොමර්ෂල් ක්‍රෙඩ්ට් සමාගමයි.කාමර්ෂල් ක්‍රෙඩිට් හි ප්‍රධාන විධායක නිලධාරි රොෂාන් එගොඩගේ මහතා කීවේ මෙවැනි ජාතික අධ්‍යාපනික ඉසව්වක් හා සම්බන්ධ වීම පිළිබඳව හදවතින් ම සතුටට පත්වෙන බව ය.මෙරට යොවුන් පරපුර වෙත කොමර්ෂල් ක්‍රෙඩිට් දක්වන දායකත්වය තවදුරටත් සනාථ කරමින් දේශීය මෙන් ම විදේශීය වශයෙන් ද අධ්‍යාපන අවස්ථාවන් සඳහා යොමුවන තරුණ පිරිස වෙනුවෙන් අධ්‍යාපනික ණය යෝජනා ක්‍රමයක් සමාගම පසුගියදා හඳුන්වා දුන්නේ ය.  ශ්‍රී ලංකාවේ ෆෝටේ සමූහ ව්‍යාපාරය ඉන්දියාවේ ග්ලෝබල් හොස්පිට්ල්ස් හා එක්ව අක්මා බද්ධ කිරීම සාර්ථකව සිදු කරමින් ළමයින් දෙදෙනෙකුගේ ජීවිත බේරා ගැනිමට සමත් විය. මේ අනුව මෙරට අක්මා රෝගීන්ට ඉන්දියාවේ උසස්ම වෛද්‍ය සේවා සපයන ෆෝටේ ඉන්ටර්නැෂනල් හි සේවා ලබා ගැනීමේ අවස්ථාව දැන් උදා වී ඇත.මෙම සේවා සැපයීම සඳහා ග්ලෝබල් හොස්පිට්ල්ස් සමඟ ඉන්දියාවේ චෙන්නායි නුවර හෙල්ත් සිටි එක් වී සිටින අතර ග්ලෝබල් හොස්පිට්ල්ස් සහ හෙල්ත් සිටි යනු විශේෂයෙන්ම වඩාත් සංකීර්ණ අක්මාව සහ අග්න්‍යාශය ආශි‍්‍රත රෝග පාලනය සහ බද්ධ කිරීම් සඳහා කැපවූ ඉන්දියාවේ එකම ආයතනය වේ.මෙහිදී ග්ලෝබල් හොස්පිට්ල්ස් හි සහ චෙන්නායි හෙල්ත් සිටි හි අක්මාව පිළිබඳ විශේෂඥ වෛද්‍යවරුන්මෙම සංකීර්ණ සැත්කම් සාර්ථක කර ගැනීමට වෙහෙසුණහ. එහි ප්‍රතිඵලය නම් එම දරුවන්ගේ මවුපියන්ට ලැබුණ බලවත් සතුටත් එම දරුවන් නිරෝගීව සාමාන්‍ය ජීවිතයට පිවිසීමේ සතුටත් පමණක් යැයි ෆෝටේ සමූහයේ සභාපති එම්.එෆ්.ඒ. රියාස් මහතා පැවසීය.ලෝකප්‍රකට අක්මාව පිළිබඳ ශෛල්‍ය වෛද්‍ය විශේෂඥ සහ ග්ලෝබල් හොස්පිට්ල්ස් හි අක්මා බද්ධ කිරීම් අංශයේ ප්‍රධානී මහාචාර්ය මොහොමඩ් රිලා මහතා මෙසේ පැවසීය. “ළමයින් අතර අක්මාව ආශි‍්‍රත රෝග වාර්තා වීම ඉහළ යමින් පවතී. ඵලදායීව සහ නිසිකලට ප්‍රතිකාර ලබා දීමට නම් රෝග මුල් අවස්ථාවේදීම හඳුනා ගැනීම ඉතා වැදගත්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107106</link>
    <topic>රාගම වෛද්‍ය පීඨයට ආපිකෝ “ග්‍රීන් ගෑස්” ඒකකයක්</topic>
    <author/>
    <content>රාගම වෛද්‍ය පීඨයට ආපිකෝ “ග්‍රීන් ගෑස්” ඒකකයක්ආපිකෝ ප්ලාස්ටිෂෙල්ස් සමාගම හඳුන්වා දුන් මුළුතැන්ගෙය කසළ ප්‍රයෝජනයට ගනිමින් ආහාර පිසීමේ ගෑස් නිපදවන, “ග්‍රීන් ගෑස්” ඒකකයක් රාගම වෛද්‍ය පීඨ පරිශ්‍රයේ පසුගියදා සවිකරනු ලැබීය.එම අවස්ථාවට සහභාගි වූ ආපිකෝ ප්ලාස්ටිෂෙල්ස් සමාගමේ ජ්‍යෙෂ්ඨ වෙළෙඳනාම කළමනාකරු ඩෙරික් පෙරේරා, නිෂ්පාදන කළමනාකරු සිසිර බාලසූරිය, කර්මාන්තශාලා කළමනාකරු හේමන්ත පෙරේරා, අලෙවි අධ්‍යක්ෂ, එමිල් සේනානායක, කළමනාකාර අධ්‍යක්ෂ සුනිල් ලියනගේ, රාගම වෛද්‍ය පීඨයේ කුලපති මහාචාර්ය රාජිත වික්‍රමසිංහ, රාගම වෛද්‍ය පීඨයේ හිටපු කුලපති මහාචාර්ය ජානක සිල්වා, රාගම වෛද්‍ය පීඨයේ වෛද්‍ය ප්‍රදර්ශන කමිටුවේ සභාපති, මහාචාර්ය ඩබ්.අබේවික්‍රම හා විශේෂඥ / උපදේශක, ශ්‍රීමාල් තිසේරා මහත්වරු මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107107</link>
    <topic>ගනර් සුපර් ක්‍රොස් අනුග්‍රාහක එලිෆන්ට් හවුස්</topic>
    <author/>
    <content>ගනර් සුපර් ක්‍රොස් අනුග්‍රාහක එලිෆන්ට් හවුස්6 වන ගනර් සුපර්ක්‍රොස් 2011 මෝටර් රථ ධාවන තරගය තමන්කඩුව - මින්නේරිය කාලතුවක්කු පථයේ දී අද (10) පැවැත්වේ. නිල ආහාර පානය හා ආහාරය එළිෆන්ට්හවුස් සහ කීල්ස් ෆුඩ්ස් වේ. එම අනුග්‍රාහකත්වය නිල වශයෙන් කාලතුවක්කු සේනාංකයේ මේජර් ජෙනරාල් ජේ.ඩී. රඹුක්පොත මහතාට එළිෆන්ට් හවුස් අයිස් ක්‍රීම් ශීත ආහාර අංශයේ ප්‍රධානී නීල් සමරසිංහ මහතා සහ එළිපන්ට් හවුස් අයිස්ක්‍රීම් සන්නාම ක්‍රියාත්මක කිරීමේ කළමනාකාර මෛත්‍රි විතානගේ මහත්වරුන් පිරිනැමූ අයුරු.රුහුණු මහා කතරගම ඇසළ පූජෝත්සවය නිමිතිකොට ඩේන්ටී සමාගම වසරක් පාසා පවත්වන “රෝයල් බ්ලෙන්ඩ්” තේ පැන් හා බිස්කට් දන්සල තුන්වැනි වරටත් කතරගම පුද බිමේදී මේ 14 හා 15 දෙදින පුරා පැවැත්වේ.සිටිසන්ස් ඩිවලොප්මන්ට් බිස්නස් ෆිනෑන්ස් (CDB) 2010/2011 මූල්‍ය වර්ෂය සඳහා රුපියල් මිලියන 529.8ක බදුපසු ඒකාබද්ධ ශුද්ධ ලාභයක් වාර්තා කළ බව සිය අතුරු මූල්‍ය වාර්තාවන් කොළඹ කොටස් වෙළෙඳපොළ වෙත නිකුත් කරමින් කියා සිටී. එය පසුගිය මූල්‍ය වර්ෂය හා සැසඳීමේ දී හත්ගුණයකට වඩා වැඩි වර්ධනයකි.CDB හි අධ්‍යක්ෂ / ප්‍රධාන මූල්‍ය නිලධාරි දමිත් තෙන්නකෝන් මහතා මෙසේ සිය අදහස් දැක්වීය. “අපගේ මුළු වත්කම් පදනම 53%ක වර්ධනයක් පෙන්නුම් කරමින් රුපියල් බිලියන 10 සීමාව පසුකරන්නට සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aj1107108</link>
    <topic>හේලීස් මානව සම්පත් කළමනාකාර ප්‍රධානීට රන් සම්මානයක්</topic>
    <author/>
    <content>හේලීස් මානව සම්පත් කළමනාකාර ප්‍රධානීට රන් සම්මානයක්හේලීස් සමූහයේ මානව සම්පත් කළමනාකාර ප්‍රධානී සුනිල් දිසානායක මහතා මානව සම්පත් කළමනාකරණ වෘත්තියට ලබා දී ඇති අද්විතීය දායකත්වයට ගෞරවයක් ලෙස යාවජීව රන් සම්මානයකින් පිදුම් ලබා ඇත.පසුගියදා පැවති 2011 ජාතික මානව සම්පත් කළමනාකරණ සම්මාන උලෙළේදී එම සම්මානය පිරිස් මණ්ඩල කළමනාකාරිත්ව ආයතනය විසින් ඔහුට පිරිනමන ලදී.උත්සවයේ ප්‍රධාන ආරාධිතයා වූ ශ්‍රී ලංකා ටෙලිකොම් හි ප්‍රධාන විධායක නිලධාරී ග්‍රෙග් යන්ග් මහතා අතින් දිසානායක මහතා සම්මානය ලබාගත් අයුරු.සෙලින්කෝ ලයිෆ් සමාගම විසින් තම ජීවිත රක්ෂණ ඔප්පු හිමියන් සහ ඔවුන්ගේ පවුල්වල සාමාජිකයන් දහස් සංඛ්‍යාවකට ලෙෂර් වර්ල්ඩ් හි දී විනෝදජනක දිනක් ගත කිරීමට අවස්ථාවක් උදා කර දෙන ලදී.සෙලින්කෝ ලයිෆ් සමාගමේ සිය දහස් සංඛ්‍යාත රක්ෂණ ඔප්පු හිමියන් අතරින් පවුල් 500 ක සාමාජිකයන් පිරිසක් මෙම අවස්ථාවට සහභාගි වීම සඳහා සුදුසුකම් ලැබීය. ලෙෂර් වර්ල්ඩ් හි විවිධ ක්‍රියාකාරකම්වල යෙදෙමින් විනෝදජනක දිනයක් ගත කිරීමට ඔවුන්ට හැකි වූ අතර සමාගම විසින් නොමිලේ ප්‍රවාහන පහසුකම් හා ආහාරපාන සපයන ලදි.ෆැමිලි සවාරි වැඩසටහනට සහභාගි වූ අය අතුරින් දිනුම් ඇදීමකින් තෝරා ගත් පවුල් හතරක සාමාජිකයන්ට හෙලිකොප්ටර් සවාරි සඳහා ද අවස්ථාව හිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aw1107105</link>
    <topic>මගේ පුතා මා එපා කී දේ කළා</topic>
    <author>මතුගම මහින්ද විජේතිලක</author>
    <content>මේ රත්මලාන ප්‍රදේශයේ අඹු සැමි යුවළකට එළැඹි කරදරයකි. ඩඩ්ලි ජයවර්ධන හැට එක් හැවිරිදි ව්‍යාපාරිකයෙකි. ඔහුගේ බිරිය නීලමණීට වයස අවුරුදු පනස් එකකි. දැනට අවුරුදු පහක පමණ කාලයක සිට නීලමණී ගේ ශරීරය කැක්කුම් වේදනා දෙන්නට විය. ආයුර්වේද වෛද්‍ය ප්‍රතිකාරවලින් සුවයක් සහනයක් නැති තැන බටහිර ක්‍රමයේ වෛද්‍ය ප්‍රතිකාර ගත්තා ය. අවසානයේ අගනුවර සුප්‍රසිද්ධ පෞද්ගලික රෝහලකට ගොස් විශේෂඥ ප්‍රතිකාර ගත්තා ය.වෛද්‍යවරුන් නියම කළ සියලුම පරීක්ෂණ වාර්තා ද රැගෙන ඉදිරිපත් කළා ය. එහෙත් රෝගය සොයා ගන්නට නොහැකිවූ අතර ශාරීරික වේදනා දවසින් දවසම ඉහළ ගියේ ය. පරීක්ෂණ වාර්තා අනුව ඇයට කිසිදු අසනීපයක් නැහැයි නිගමනය වූ බැවින් මානසික වෛද්‍ය ප්‍රතිකාරවලට යොමු වෙන්නට සිදුවිය. මේ එකකින්වත් සුවයක් නොලැබුණු බැවින් මෙය පිළිකාවකැයි සිතා නීලමණී මානසිකව පීඩා විඳින්නට වූවා ය.‘සිළුමිණ’ පත්‍රයේ පළ වන ‘පියවි ඇසින් ඔබ්බට’ ලිපි පෙළට අනුව ඇයට වැලඳී ඇත්තේ භූත දෝෂයක් දැයි ඩඩ්ලිට සැකයක් උපන්නේ ය. ඒ අනුව ඔහු දිනක් නීලමණී ද කැටුව ගුප්ත ගවේෂණ මධ්‍යස්ථානයට ආවේය. පළමු දිනයේ ඩඩ්ලිගේත්, නීලමණීගේත් ශරීර වෙව්ලන්ට වූ නමුත් කතා කරන්නට නොහැකි විය. මෙය භූතාත්මයක බලපෑමකැයි සිතන්නට පුළුවන් විය. දින දහ හතරක් බෝධි පූජා පවත්වා වෙසක් පසළොස්වක පොහොය දින දෙදෙනා ම සිල් සමාදන් වී ඊළඟ ඉරිදා නැවත පැමිණෙන ලෙසත් උපදෙස් ලැබුණි.නියමිත වත්පිළිවෙත් ඉටුකොට දෙවැනි දිනයේ නැවත පැමිණියේ ය. එදත් ඩඩ්ලිටත්, නීලමණීටත් දෙදෙනාට ම වරින් වර ආවිශ්ට විය. මේ භූතයා ඩඩ්ලිට ආරූඪ වූ විට අඬා වැලපෙන්නට විය. නීලමණීට ආවිශ්ට වූ විට තද රළු ස්වභාවයක් ගත්තේ ය. මේ භූතාත්මය කව්දැයි දැන ගන්නට ප්‍රශ්න කළේ ය.“කව්ද මේ සැරෙන් සැරේ මේ දෙන්නගෙ ඇඟට රිංගා ගත්තේ?”“මම” බ්‍රම්පි ජයවර්ධන”“කව්ද බ්‍රම්පි කියන්නේ?”“මේ ඩඩ්ලි පුතා ගෙ තාත්තා”“ඇයි මේ දෙන්නට හිරිහැර කරන්නේ”“මම ආවේ මුන්ගෙන් පළිගන්න. මම මුන් දෙන්නව අරගෙන යනවා.”එදින ද භූතයා තද රළු ස්වභාවයක් දැක්වූ බැවින් මස් මාළු කරවල බිත්තර භාවිතයෙන් වැළකී දැහැමි කටයුතුවල යෙදී ඊළඟ දිනයේ නැවත පැමිණෙන ලෙස දැනුම් දුන්නේ ය.ඊළඟ දිනයේ නැවත භූතාත්මය අවිශ්ට විය. භූතයා සමඟ සාකච්ඡා කළේ ය.“ඇයි මේ තමුන්ගෙ ම පුතාගේ පවුලට හිරිහැර කරන්නේ?”“ඇයි මේ තරම් දරුණු?”“මහත්තයා! මම අනගාරික ධර්මපාල තුමා සමඟ සම්බන්ධ වෙලා කටයුතු කරපු හොඳ බෞද්ධයෙක්.”“හොඳ බෞද්ධයෙක් පළිගන්නවාද?”“අපේ පුතා මම එපා කී දේ කළ නිසා පළි ගන්නවා.”“ඇයි ඒ?”“පුතාට ඔය මඟුල කරගන්න එපා කියලා මම කීවා. ඔය නීලමණී අපේ ආගමේ කෙනෙක් නොවෙයි. පුතා උන්ගෙ නෑයොත් එක්ක බොන්න පුරුදු වුණා. හරක් මස් කන්න පුරුදු වුණා. අපි ධර්මපාල තුමා සමඟ මත්පැන් බොන්න එපා. ගෙරි මස් කන්න එපා කියලා රට වටේ යනවා. අපේ දරුවො ඒවා කරනවා. පුතා ඒවට පුරුදු වුණේ නීලමණීගේ සම්බන්ධය නිසා. පුතාට හොඳට ජීවත් වෙන්න පුළුවන් විදිහට මම දේපළ වස්තුව හරි හම්බ කරලයි මැරුණේ.පුතාට වයස අවුරුදු විසි පහේ දී මම මළා. ඊට අවුරුදු අටකට පස්සේ වයස අවුරුදු තිස් තුනේදී පුතා මේකිව කසාද බැන්දා. මම මැරුණේ හිතේ අමාරුවෙන්. මාත් එක්ක එකට වැඩ කළ අය ඉහළට ගියා. උසස් ආත්මවලට ගියා. මම පුතාගෙ වැඩ නිසා හිතේ අමාරුවෙන් පහළට වැටුණා. මම මගේ වියදමෙන් මොරටු ප්‍රදේශයේ පන්සල් පවා හදාපු කෙනෙක්. ඒත් පුතාගෙ වැඩ නිසා මැරෙන වේලාවේ හිතට අකුසල සිතිවිලි ඇති වුණා.ඒකයි මම දුගතියේ උපන්නේ. මම ඒකට පළිගන්නවා. ගනුදෙනු කාරයින්ගේ ඛ්ඹ්ත් වෙනස් කර ලාබ ලබා දෙන්න මම කටයුතු කළා. ඒත් මම මළාට පස්සේ මම එපාය කියපු දේම පුතා කළා. මම මුන් දෙන්නව ම අරගෙන යනවා.“ඒ මොන අපරාධයක් ද? තවත් පව් සිදු කරගන්න නේද? හදන්නේ. මේ දෙන්නව අරගෙන ගිහින් මොනවා කරන්නද? මොකක්ද මේ පළිගැනීමේ පරමාර්ථය?”“මම මුන් දෙන්නාව මරණවා. මගේ ආවතේව වැඩට ගන්නවා. මගේ ඉස්සර හිතවත්තු දේවාත්මවල ඉන්නවා. ඒ අයගෙ ආවතේව වැඩට යොදවනවා. මම දුගතියක ඉපදුණේ මුන් නිසයි. අච්චර පිං දහම් කරපු මම. මට මුන් නිසයි දේවාත්මයකට යන්න බැරි වුණේ.”නීලමණීට දිෂ්ටි වැටී සිටි භූතාත්මය එයින් ඉවත් කොට නැවත ඩඩ්ලි ගේ ශරීරයට ආවිශ්ට කළේ ය. කලින් උපදෙස් දී තිබුණු පරිදි නීලමණී ඔහුට වැඳ ගෙන සමාව ඉල්ලුවේ ය.“ඔබ තුමා මට සමාවෙන්න ඕනෑ. එදා මට විරුද්ධ වුණේ මම බුද්ධාගම් කාරියක් නොවූ නිසානෙ. ඉතින් මම ඩඩ්ලිව කසාද බැන්දාට පස්සේ එයාගෙ සෑම බෞද්ධ කටයුතුවලට ම උදව් කළා. දාන මාන පිංකම්වලට උදව් කළා. එයාගෙ මත්පැන් බීම නතර කෙරෙව්වා. මස් මාළු පුළුටු ජාති ඔබතුමාගේ පුතා වෙනුවෙන් මගේ ජීවිතයම කැප කළා. එයාට ලෙඩ දුකට අසනීපවලට සාත්තු සප්පායම් කළා. ඔබ තුමාගේ පුතා වෙනුවෙන් පතිවෘත්තා ධර්මය ආරක්ෂා කළා.මගේ ඒ පිරිසිදු චරිතය සත්‍යවාදී සැබෑ නම් ඔබතුමාට මා ගැන කරුණාව මෛත්‍රිය පහළ වෙන්න ඕනෑ. ඒ විතරක් ද? ඔබ තුමා ජීවත්ව ඉන්නා කාලේ හදපු පන්සලේ දියුණුවට උදව් කරනවා. ඩඩ්ලිත් එක්ක ගිහින් ඒ පන්සලේ වැඩට උදව් කරනවා. ආධාර කරනවා. මේ අපේ තාත්තා හදපු පන්සල කියලා පින් දෙනවා. ඒ නිසා මට අනුකම්පා කරන්න. මගේ ජීවිතයේ තරුණ කාලය ගත වුණේ ඩඩ්ලි වෙනුවෙන්මයි. එයාගෙ ව්‍යාපාර දියුණු කරන්නයි. ඒ නිසා මම කරපු සේවය ගැන කරුණාවෙන් කල්පනා කර බලන්න.“ඒ වුණාට උඹ අන්‍යාගම් කාරියක්.”“අනේ! එහෙම කියන්න එපා. මම ඩඩ්ලිව කසාද බැන්දට පස්සෙ පන්සල් යනවා. ඩඩ්ලි එක්ක බෝධි පූජා තියනවා. වන්දනා ගමන් යනවා. ඔබ තුමා ගෙරි මස් කෑමට විරුද්ධ වගේ ම අපි මරණයට නියම වුණ ගවයින් මරණයෙන් මුදාගෙන තියෙනවා. ඒ පින් ඔබ තුමාට අනුමෝදන් වේවා.ඒ පිනින් දැන් ඔය සිටින දුගතියෙන් මිදී ඉහළ තලයකට පැමිණෙනවා. මං ගැන තරහ ඇති කරගන්න එපා. මම දැන් පල්ලි යන්නේ නෑ. දුවයි පුතයි දෙන්නත් බුද්ධ ධර්මයට අනුවයි ජීවත් වෙන්නේ. ඒ දෙන්නා විවාහ වෙන්න ඉන්නෙත් බෞද්ධ පවුල් දෙකක ළමයි දෙන්නෙක් එක්ක. මාව බුදු දහමට යොමු කරන්නත් ඔබ තුමාගේ විරුද්ධත්වය හේතු වුණා. ඒ නිසා ඒ පිනත් ඔබතුමාට ම යි.”“හොඳයි. එහෙනම් දැනටත් බෝධි පූජා ගණනාවක් තියලනෙ තියෙන්නෙ. මම හදාපු පන්සලටත් ගිහින් සුමානයක්වත් බෝධි පූජා තියන්න. එතකොට මම සමාව දෙන්නම්. හැබැයි අමතක කරන්න එපා ඔය භුක්ති විඳින්නෙ මම දුක් මහන්සියෙන් ගොඩනඟා ගත් දේපළ විත්තිය. පංච ශීලය ආරක්ෂා කරමින් නැති බැරි අයට උදව් කරමින් කටයුතු කළොත් මට සතුටු වෙන්න පුළුවන්. අන්න එතකොට මම ඉවත් වෙලා හොඳ තැනකට යනවා.“එතකොට ඉවත් වෙලා කොහාට ද යන්නෙ?“ඇයි, මම හදපු පන්සල? මම ඒ පන්සලේ බෝධීන් වහන්සේ ළඟට යනවා. මටත් පුළුවන් එතැන සිද්ධ වෙන පින් දහම්වලට අත හිත දී සහභාගි වෙන්න. බෝධි පූජා, බුද්ධ වන්දනා, පිරිත් දේශනාවලට සවන් දෙන්න. මේ තත්ත්වයෙන් උසස් වෙලා එදා ධර්මපාලතුමාගෙ කාලෙ මාත් එක්ක වැඩ කරපු යාළුවො ළඟට යන්න.ඒ අය දැන් දිව්‍ය සම්පත් විඳිනවා. දරුවන් ගැන දේපළ ව්‍යාපාර ගැන මැරෙන මොහොතේ සිහියට නැගුණු නිසා තමයි මම දුගතියේ ඉපදිලා දුක් විඳින්නෙ. දැන් මගේ පින මතුවී ගෙන එන කාලෙයි කියලා මට හිතෙනවා. එහෙනම් මට දැන් මේ ශරීරවලින් ඉවත් වෙලා යන්න අවසරයි. හැබැයි පොරොන්දු ඉෂ්ට කරන්න ඕනෑ.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107171</link>
    <topic>ඉතුරු හැට පහත් අත උඩ</topic>
    <author>සුනිල් දයා අල්විස්</author>
    <content>පුංචි ඡන්දයේසුනිල් දයා අල්විස්ස්ථිරසාර ආර්ථික ප්‍රතිපත්තියක් සහ දැවැන්ත සංවර්ධන වැඩපිළිවෙළක් ක්‍රියාත්මක කරන ආණ්ඩුව මේ 23 වැනිදා පැවැත්වෙන පළාත් පාලන ඡන්ද විමසීමේ දී ආයතන 65 ම විශිෂ්ට ලෙස ජයගන්නා බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය කියයි.මහින්ද චින්තනය යටතේ මුළුරටම එකම අරමුණෙක පිහිටා කටයුතු කරමින් ඉදිරි ගමනක යෙදෙන මොහොතක ඉතා පැහැදිලි ලෙසම මේ ඡන්ද විමසීමේදී එම පළාත්වල ජනතාව ද රජය සමඟ සිටිමින් රජයේ ජයග්‍රහණය තහවුරු කරනවාට සැකයක් නැතැයි ද ඇමැතිවරයා කීය. “අපේ සංවර්ධන වැඩපිළිවෙළ ගමට ගෙන යන්නේ පළාත් පාලන ආයතනයි. ඒ අත්වැල ශක්තිමත් කිරීමට ලබන 23 වැනිදා පවත්වන පළාත් පාලන ආසන 65 බලය ද විශාල ශක්තියක් වනවාට කිසිදු සැකයක් නැහැ.ඒ වගේ ම මේ පළාත් පාලන ඡන්දයේ දී විපක්ෂයේ කිසිදු ක්‍රියාකාරකමක් එම ප්‍රදේශවල පෙනෙන්නට නැහැ. විපක්ෂයට ඒ නිසා කලින් පැවැති පළාත් පාලන මැතිවරණයේදී ලැබුණ අන්ත පරාජයම ලැබෙනවාට සැකයක් නැතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107172</link>
    <topic>අඩු ලංසුවට දමා තිබු ප්‍රා. සභා අද ඉහළ තැනකට ඇවිත්</topic>
    <author>ඉන්දික පොල්කොටුව</author>
    <content>- ඇමැති කෙහෙළියඉන්දික පොල්කොටුවඅඩු ලංසුවට තබා තිබු ප්‍රාදේශීය සභාවට හා එහි මන්ත්‍රීවරයාට ඉහළම ස්ථානයක් හිමි කැර දුන්නේ මහින්ද රාජපක්ෂ ජනාධිපතිතුමා බැව් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ශ්‍රී ලංකාව ආසියාවේ ආශ්චර්ය බවට පත් කිරීමේ වැඩපිළිවෙළේදී ප්‍රාදේශීය සභාව ග්‍රාමීය සංවර්ධනයේ කේන්ද්‍රස්ථානය බවට පත් කැර ඇතැයි ද එනිසා රට ගොඩනංවන සැබෑ වැඩපිළිවෙළ උදෙසා ලබන 23 දා පුංචි ඡන්දය පැවැත්වෙන සියලු ආයතනයන්හි ඉහළම බලය සන්ධානයට හිමි වන බව ද ඇමැතිවරයා කීය.ගමේ සමිති සඳහා ප්ලාස්ටික් පුටු කිහිපයක්වත් ලබා දීමට නොහැකි අසරණ තත්ත්වයට හා හෑල්ලුවට ලක්කැර තිබු ප්‍රාදේශීය සභා මන්ත්‍රීවරයාට රුපියල් කෝටි ගණනින් මුදල් ප්‍රතිපාදන ලබා දෙමින් ඔවුන්ට පාර්ලිමේන්තු මන්ත්‍රීවරයකුට තරම් ඉහළ ස්ථානයක් පසුගිය වකවානුවේදී ලබා දුන් බවත් රඹුක්වැල්ල මහතා පැවැසීය.ලබන 23 දා පැවැත්වෙන පළාත් පාලන මැතිවරණයේදී සියලුම ආයතනවල බලය සන්ධානය නියත වශයෙන්ම හිමි කැර ගන්නා බවත් ඉන්පසු වසර හතරකින් පළාත් පාලන මැතිවරණය පැවැත්වෙන්නේ ද ජනාධිපති මහින්ද රාජපක්ෂ මහතා හා සන්ධාන රජය බලයේ සිටියදී බවත් අමාත්‍ය රඹුක්වැල්ල මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107175</link>
    <topic>දිවි නැඟුම ඉලක්කය ඉක්මවයි!</topic>
    <author>නිහාල් පී. අබේසිංහ</author>
    <content>මුල් ඉලක්කය ඒකක ලක්ෂ 10 යිදැනටම ඒකක ලක්ෂ 13ට වඩා අවසන්නිහාල් පී. අබේසිංහදිවි නැඟුම වැඩ සටහන අපේක්ෂිත ඉලක්කය ද ඉක්මවා මේ වන විට පුද්ගලයන් පනස් ලක්ෂයකට අධික පිරිසකට සෙත සලසන සාර්ථක වැඩ පිළිවෙළක් බවට පත්ව ඇතැයි තොරතුරු අනාවරණය වෙයි.දිවි නැඟුම වැඩ සටහනේ ඉලක්කය වූයේ අඩු ආදායම්ලාභි පවුල් ලක්ෂ 10 ක් නඟා සිටුවීම වෙනුවෙන් ගෘහ ආර්ථික ඒකක ලක්ෂ 10 ක් ඇරැඹීම වුවත් දැනටමත් ඒ ඉලක්කය සපුරා ගෘහ ආර්ථික ඒකක ලක්ෂ 13 ක් ඇතිකර පුද්ගලයන් ලක්ෂ 50 කට පමණ සෙත සැලැසීමට හැකි වී ඇති බවත් ආර්ථික සංවර්ධන ඇමැති බැසිල් රාජපක්ෂ මහතා පවසයි.දිවි නැඟුම වැඩ සටහනෙන් මේ වසරේදී මෙරට එළවළු පලතුරු පරිභෝජනය සියයට 25 කින් වැඩි කරන බවත්, ග්‍රාම නිලධාරී මට්ටමින් රටපුරා ආරක්ෂිත හරිත ගෘහ 20000 ක් ඉදිකරන බවත් ඇමැතිවරයා කීය. පොල් පැළ ලක්ෂ 20 ක් හා කුකුළු පැටවුන් ලක්ෂ 20 ක් එම ආර්ථික ඒකක සඳහා ලබා දෙන බවත් දිවි නැඟුම ප්‍රථම අදියර සාර්ථකව අවසන් වෙමින් පවතින බවත් ඇමැතිවරයා පැවැසීය.ලොව කන්න 13 ක් පොහොර සහනාධාරයක් දුන් රට ලෙස ශ්‍රී ලංකාව වාර්තා ගත වේ. මොන ගැටලු පැමිණියත් පොහොර සහනාධාරය නවත්වන්නේ නැති බවත් ග්‍රාමීය ආර්ථික ප්‍රවර්ධනයට මේ වසරේ තම අමාත්‍යාංශය මඟින් රුපියල් දස ලක්ෂ 16386 ක් වෙන් කර ඇති බවත් ඇමැතිවරයා පැවැසීය. දිවි නැඟුම වැඩ සටහන මේ වසරේ වැඩිම ජනතාවකට සෙත සලසන වැඩිම ජනතාවක් එක්වන වැඩ සටහන බවත් මුලින්ම පවුලත් ඊළඟට ගමත් ඊට පසු රටත් අනතුරුව ලොවත් ජයගන්නා වැඩ පිළිවෙළකට මූලාරම්භය ඇතිකර ඇති බවත් බැසිල් රාජපක්ෂ ඇමැතිවරයා කීය.බැසිල් රාජපක්ෂ ඇමැතිවරයා මේ බව පැවසුවේ තම අමාත්‍යාංශයේ කටයුතු පිළිබඳව පැවති මාධ්‍ය හමුවකදී කරුණු පැහැදිලි කරමින්ය.‘ගුණදම් සුරකින විනයගරුක සමාජයක්’ යන ප්‍රතිපත්තිය ඇතිකර සංවර්ධන උපාය මාර්ග සමඟ අත්වැල් බැඳගත යුතු යන්න තරයේ විශ්වාස කරන බවත් පැවසු ඇමැතිවරයා ඉදිරියේදී පෞද්ගලික අංශයේ ආයෝජන තෙගුණයකින් ඉහළ නැංවීමට කටයුතු කරන බව ද පැවැසීය.දිවි නැඟුම, ගම නැඟුම, ජාතික සවිය හා ප්‍රාදේශීය සංවර්ධනය යන විෂය ක්ෂේත්‍ර ඔස්සේ රට සංවර්ධනය කිරීමට ආර්ථික සංවර්ධන අමාත්‍යාංශය කටයුතු කරන බවත් ඇමැතිවරයා මෙහිදී පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107178</link>
    <topic>කිලිංෆිල්ඩ් දෙසුමට ත්‍රස්ත සගයෙක්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාඇමෙරිකා කොන්ග්‍රසයේ ප්‍රධාන අමුත්තන්ගේ ශාලාවේ පසුගිය සිකුරාදා පෙන්වූ ශ්‍රී ලංකා කිලිං ෆීල්ඩ් වීඩියෝ පට දර්ශනයේදි ප්‍රධාන දේශනය පැවැත්වූයේ මැචසුසෙට් හි ඩිමොක්‍රටිස් කොන්ග්‍රස් සභිකයෙකු වන ජීම් මැක්ගොවන්ය.ඔහු කොලොම්බියා විප්ලවකාරි කැරැලි හමුදාවට එළිපිටම සහාය දෙන්නකු බව ප්‍රකටය. ඇමෙරිකාවේ වෝල්ස්ට්‍රීට් ජර්නල් පුවත්පත පවසන්නේ ඔහු කොළොම්බියාවේ ඡන්දයෙන් පත්වූ ජනපි‍්‍රය රජයට එරෙහිව අවිගත් කැරළිකාර ත්‍රස්තවාදි සංවිධානයකට ආධාර කරන්නකු බවයි. ත්‍රස්තවාදයට උඩගෙඩි දෙමින් ප්‍රජාතන්ත්‍රවාදි වෙස්ගෙන සිටින ජිම් මැක්ගෝවන් එම දේශනයට කැඳවීමෙන් චැනල් 4 නාලිකාව හා සමහර ප්‍රජාතන්ත්‍රවාදි ඇමෙරිකානු කොන්ග්‍රස් සභිකයන් අතර ඇති සබඳකම අනාවරණය වනබවත් විදෙස් මාධ්‍ය සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107176</link>
    <topic>සහල්, මිරිස් - කුළුබඩු මිලට ගැනීමේදී විමසිලිමත් වන්න:</topic>
    <author>සාගරිකා දිසානායක</author>
    <content>විස වර්ණක යෙදූ ආහාර වැටලීම් රටපුරාසාගරිකා දිසානායකකොළඹ නගරය ආශ්‍රිත වෙළෙඳසල්වලින් මිරිස්, කහ සහ කුළුබඩු වර්ග මිලට ගැනීමේදී විමසිලිමත් වන්නැයි කොළඹ නතර සභාවේ ප්‍රධාන වෛද්‍ය නිලධාරී ප්‍රදීප් කාරියවසම් මහතා පවසයි. ඊට අමතරව රතු කැකුළු සහල් යනුවෙන් හඟවා කෘත්‍රීම වර්ණක යෙදූ සහල් අලෙවි කිරීමේ ජාවාරමක් ක්‍රියාත්මක වන බවට තොරතුරු ලැබී ඇතැයි ද හෙතෙම පෙන්වා දෙයි. මෙයට හේතුªවී තිබෙන්නේ කොළඹ මැනිං වෙළෙඳපොළ ප්‍රදේශයෙන් මිනිස් පරිභෝජනයට නුසුදුසු මිරිස්, කහ සහ කුළුබඩු තොගයක් අලෙවි කිරීමට තිබියදී සොයා ගැනීමය.කොළඹ නගර සභාවේ ආහාර පරීක්ෂණ වැටලීම්වල ප්‍රතිඵලයක් වශයෙන් කොළඹ උතුර සහ මැනිං වෙළෙඳපොළ ප්‍රදේශයෙන් මිනිස් පරිභෝජනයට නුසුදුසු රසායන හා වර්ණක යෙදූ මිරිස් කුඩු, කහ කුඩු සහ තුනපහ වර්ග ද කෘත්‍රීම වර්ණක යෙදූ සහල් ද අලෙවි කළ අලෙවිසල් දහයක් සහ කුළුබඩු පැකට් කර අලෙවි කරනු ලබන සමාගමක් ද හඳුනාගෙන තිබේ.මෙම අලෙවිසල්වල වීදුරු පෙට්ටිවල බහා අලෙවි කරනු ලබන මිරිස් කුඩුවල බර වැඩිවීම සඳහා ලුණු ද, කහකුඩුවලට පාන් පිටි සහ මිනිස් සිරුරට විෂ සහිත කහ වර්ණක ද එක්කොට තිබේ. රෙදිපිළි සහ බොත්තම් වර්ණ ගැන්වීමට යොදන එම කහ වර්ණකය ශරීරගත වීමෙන් පිළිකා, වකුගඩු සහ අක්මාව ආශ්‍රිත රෝග හට ගැනීමේ අවදානමක් ඇතැයි කොළඹ මහ නගර සභාවේ මහජන සෞඛ්‍ය දෙපාර්තමේන්තුවේ ප්‍රධාන වෛද්‍ය නිලධාරි වෛද්‍ය ප්‍රදීප් කාරියවසම් මහතා පවසයි.කොළඹ මහ නගර සභාවට අයත් ප්‍රදේශ තවදුරටත් පරීක්ෂා කෙරෙන අතර අනෙකුත් ප්‍රදේශවල අලෙවිසල් පරීක්ෂා කිරීමට ද සියලුම ප්‍රාදේශීය සෞඛ්‍ය වෛද්‍ය කාර්යාල වෙත උපදෙස් දී ඇතැයි ඒ පිළිබඳව කළ විමසීමේදී සෞඛ්‍ය අමාත්‍යාංශ ප්‍රකාශකයකු පැවසීය.ආහාර පනත යටතේ සියලුම මහජන පරීක්ෂකවරුන්ට සහ ආහාර පරීක්ෂකවරුන්ට දිවයිනේ ඕනෑම ප්‍රදේශයක හදිසි වැටලීම් සිදු කිරීමට අවසර දී ඇති අතර වරදකරුවන්ට එරෙහිව නඩු පැවරීම ඇතුළු නීතිමය පියවර ගැනීමට සියලු බලතල පවරා ඇතැයි ද එම ප්‍රකාශකයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107173</link>
    <topic>රනිල්ට එරෙහිව නැවත කසු කුසු</topic>
    <author>චන්දන බණ්ඩාර</author>
    <content>චන්දන බණ්ඩාරඑ.ජා.ප. නායක රනිල් වික්‍රමසිංහ මහතා පක්ෂ නායකත්වයෙන් ඉවත් කිරීම සඳහා යළිත් එ.ජා.ප. මන්ත්‍රීවරුන් පිරිසක් පෙළගැසෙමින් සිටින බව එම පක්ෂ ආරංචි මාර්ග සඳහන් කරයි. ඒ සඳහා ගිය සතියේදී එ.ජා.ප. මන්ත්‍රීවරු කීපදෙනෙක් රහස් සාකච්ඡා කීපයකට සහභාගි වී ඇති බවද දැනගන්නට ඇත. ”ඉවසාගෙන සිටියා ඇති’ මෙහෙම ගියොත් එ.ජා.ප.ය විනාශ වෙනවා.” යන තේමාව යටතේ එ.ජා.ප. නායකයා පක්ෂ නායකත්වයෙන් ඉවත් කිරීමේ වෑයම ආරම්භ කිරීම එම එ.ජා.ප. මන්ත්‍රීවරුන්ගේ අරමුණ වී තිබේ.එ.ජා.ප. නායකයා විසින් කෘත්‍යාධිකාරී මණ්ඩලයේ තනතුරුවලින් ඉවත් කරන ලද පාර්ලිමේන්තු මන්ත්‍රීවරු නොවන එ.ජා.ප. ප්‍රබලයන් පිරිසක් ද එ.ජා.ප. නායකයා ඉවත් කිරීමේ සටනේ පෙරමුණ ගෙන කටයුතු කිරීමට සූදානමින් සිටින බවද අනාවරණය වෙයි.ගිය සතියේ මහනුවර රඹුක්වැල්ල ප්‍රදේශයේ පැවැති ජන රැළියකදී එ.ජා.ප. පාර්ලිමේන්තු මන්ත්‍රීවරයකු සහ මධ්‍යම පළාත් මන්ත්‍රීවරුන් තිදෙනෙකු එ.ජා.ප. නායකයා ඉවත් කිරීමේ සටනට සක්‍රීය දායකත්වය ලබාදීමට එකඟවී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107174</link>
    <topic>පුංචි ඡන්දයේ ප්‍රතිඵල එදිනම</topic>
    <author/>
    <content>ලබන 23 වැනිදා පවත්වන පළාත් පාලන ආයතන 65 ඡන්ද විමසීමේ ඡන්ද ප්‍රතිඵල එදිනම නිකුත් කිරීමට හැකි වනු ඇතැයි අපේක්ෂා කැරේ.මෙම ඡන්දය සඳහා ඡන්දදායකයන් 2567539 ක් සුදුසුකම් ලබා සිටිති.ඡන්ද විමසීම් වැඩි ගණනක් පැවැත්වෙන්නේ යාපනය දිස්ත්‍රික්කයේය. මෙහි පළාත් පාලන ආයතන 16 ක්ද කිලිනොච්චියේ පළාත් පාලන ආයතන 3 ක් සහ මුලතිව් හි එක් පළාත් පාලන ආයතනයක ද ඡන්ද විමසීම් සිදු කෙරේ.ගාල්ල දිස්ත්‍රික්කයේ ඇල්පිටිය, බද්දේගම සහ අක්මීමන යන ප්‍රාදේශීය සභාවල ද කොළඹ දිස්ත්‍රික්කයේ කඩුවෙල, කැස්බෑව සහ හෝමාගම යන පළාත් පාලන ආයතනවල ද ඡන්ද විමසීම් පැවැත්වේ. ගම්පහ දිස්ත්‍රික්කයේ මිනුවන්ගොඩ නගර සභාව සහ අත්තනගල්ල ප්‍රාදේශීය සභාව ද කළුතර දිස්ත්‍රික්කයේ අගලවත්ත ප්‍රාදේශීය සභාවට ද මාතලේ දිස්ත්‍රික්කයේ විල්ගමුව සහ උකුවෙල ප්‍රාදේශීය සභා ද මහනුවර දිස්ත්‍රික්කය වෙනුවෙන් හාරිස්පත්තුව, අකුරණ, යටිනුවර ප්‍රාදේශීය සභා ද නුවරඑළිය දිස්ත්‍රික්කයේ තලවකැලේ ලිඳුල නගර සභාව, මාතර දිස්ත්‍රික්කයේ අකුරැස්ස ප්‍රාදේශීය සභාවේ ද මෙදින ඡන්ද විමසීම්වලට ඇතුළත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107177</link>
    <topic>වීනු ඝාතනයේ ප්‍රධාන සැකකරු අද හෙටම අත්අඩංගුවට?</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහසිනමා හා ටෙලිනාට්‍ය නිළියක වූ වීනු වෙත්තමුණි මහත්මියගේ අබිරහස් ඝාතනය සම්බන්ධයෙන් වගකිවයුතු බවට සැක කැරෙන පුද්ගලයන් දෙදෙනකු මේ වනවිට සොයා ගෙන ඇති බවත් දැනට නිදැල්ලේ පසුවන ප්‍රධාන සැකකරු ළඟදීම අත්අඩංගුවට ගැනීමට විශේෂ පොලිස් කණ්ඩායමක් යොදවා ඇති බවත් ගල්කිස්ස මූලස්ථාන පොලිසියේ අපරාධ අංශයේ ස්ථානාධිපති තිස්ස සුගතපාල මහතා සිළුමිණට පැවැසීය.මොවුන් ව්‍යාපාරිකයන් බවද ඇය හා සමීප සබඳකම් පැවැත්වූ බවට තොරතුරු සඳහන් වූ වතුපාලකවරයා මීට කලකට ඉහත දී ඇයගේ ඇසුරින් ඉවත් වී ඇති බවට පොලිස් පරීක්ෂණවලදී හෙළිවී ඇතැයි ද ඒ මහතා වැඩිදුරටත් කීය. විනීතා රංජනී ද සිල්වා නොහොත් වීනු වෙත්තමුණි වන ඇය රත්මලාන බොරුපන ප්‍රදේශයේ කුලී නිවසක පදිංචියට පැමිණ සිට ඇති අතර ඉකුත් පෙබරවාරි මස 12 දින රාත්‍රියේ දී ඇයගේ නිවසේ කාමරයකදී ඝාතනයට ලක්වී තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa1107179</link>
    <topic>බස්වල යන ළඳුන් ගෙන් හතරෙන් එකකට හිරිහැර</topic>
    <author>තාරක වික්‍රමසේකර</author>
    <content>තාරක වික්‍රමසේකරනාගරික ප්‍රදේශවල බස් රථවල ගමන් ගන්නා කාන්තාවන්ගෙන් සියයට 25 ක් කුමන හෝ හිංසනයකට ලක්වන බව ප්‍රවාහන අමාත්‍යාංශයේ මූලිකත්වයෙන් කළ සමීක්ෂණයකින් හෙළි වී ඇත.මාර්ග අංක 138 හයිලෙවල් පාරේ බස්රථ සම්බන්ධව සිදු කළ මේ සමීක්ෂණයේදී එම මාර්ගයේ ධාවනය වන ලංගම බස් රථ 08 ක් හා පෞද්ගලික බස් රථ 287 ක් ඇසුරින් මෙම සමීක්ෂණය සිදුකළ අතර එම ලංගම බස් රථවලින් දිනකට මඟීන් 6010 ක් හා පෞද්ගලික බස් රථවලින් මඟීන් 103320 ක් ප්‍රවාහනය කරනු ලබන බවත් ඒ මඟීන් අතර කාන්තාවන්ගෙන් සෑම හතර දෙනකුගෙන්ම එක් අයෙක් හිංසනයට ලක්වන බවත් සමීක්ෂණයෙන් හෙළිදරව් වී ඇත. අනෙකුත් නාගරික මාර්ගවල තත්ත්වය ද මේ හා සමාන බව ප්‍රවාහන නියෝජ්‍ය ඇමැති රෝහණ දිසානායක මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa11071710</link>
    <topic>‘තරණය’ කෝටි 100 ඉක්මවයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලයාපනයේ ශික්ෂණ රෝහලේ තැනෙන ළමා පිළිකා ඒකකයට ආධාර පිණිස ඇරැඹු “තරණය” පාගමන මඟින් කෝටි 100 ක ආධාර මුදලක් එකතු කැරගෙන ඇත. සිකුරාදා අනුරාධපුරයේ දළදාගම සිට ගල්ගමුව තෙක් ගමන් කළ පාගමන සෙනසුරාදා ගල්ගමුවේ සිට තඹුත්තේගම දක්වා ගමන් කෙළේය. මේ වෙන විට එය කිලෝමීටර් 400 ක් පැමිණ තිබේ.මහේල ජයවර්ධන ඇතුළු ක්‍රිකට් ක්‍රීඩකයන්, විදේශ ව්‍යාපාරිකයන් පිරිසක් ද මේ සඳහා දායක වී ඇත. විවිධ ක්ෂේත්‍රවලින් මේ සහභාගිත්වය සහ මූල්‍යමය පරිත්‍යාග ලැබී ඇත.ජුලි 1 වෙනිදා දෙවුන්දර තුඩුවෙන් ඇරැඹි තරණය පාගමන ජුලි 27 දා වෙන විට යාපනයේ පේදුරු තුඩුවෙන් නිම කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa11071711</link>
    <topic>සරසවි සිසුන්ට තවත් පුහුණුවක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඋසස් අධ්‍යාපන අමාත්‍යාංශය මඟින් ක්‍රියාත්මක කළ නායකත්ව පුහුණු පාඨමාලාවෙන් අනතුරුව සරසවි ශිෂ්‍ය ශිෂ්‍යාවන් සඳහා ක්‍රියාත්මක කිරීමට නියමිත පූර්ව නම්නීකරණ වැඩසටහන මේ මස 20දා සිට දිවයින පුරා මධ්‍යස්ථාන 300කදී ක්‍රියාත්මක කිරීමට නියමිතය.මෙම පාඨමාලාව සඳහා විශ්වවිද්‍යාල වරම් ලැබූ සියලුම සිසුන් සහභාගි විය යුතු අතර විශේෂ පුහුණුව ලත් ගුරුවරුන් මඟින් සහ පරිගණක මඟින් සිසුන්ට මාර්ගෝපදේශකත්වය ලබාදීමට නියමිතය.මේ වනවිටත් බහුතරයක් සිසුන් මේ සඳහා පවත්වනු ලබන පූර්ව පරීක්ෂණයට සහභාගි වී ඇති අතර ඒ සිසුන් පාඨමාලා සඳහා අනුයුක්ත කෙරෙන මධ්‍යස්ථානය http://pop.nodes.lk/popex වෙබ් අඩවිය මඟින් දැනගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa11071712</link>
    <topic>උතුරු නැඟෙනහිර මාර්ග කිලෝමීටර් 1600 ක් කාපට් කරයි</topic>
    <author>නිහාල් පී. අබේසිංහ</author>
    <content>යුද ජයග්‍රහණයෙන් පසුනිහාල් පී. අබේසිංහයුද ජයග්‍රහණයෙන් පසු පසුගිය වසර දෙක ඇතුළත නැඟෙනහිර මහා මාර්ග සහ පාලම් ඉදිකිරීම පිණිස රුපියල් කෝටි 8000 ක් පමණ වැය කර ඇත. ඒ යටතේ ප්‍රධාන මාර්ග කිලෝ මීටර් 1600 ක් මීටර 10 – 12 අතර පළලට කාපට් යොදා සකස් කර තිබේ. මහ පාලම් 8 ක් අවශේෂ මාර්ග පාලම් හා බෝක්කු 1000 ක් පමණ උතුරු නැඟෙනහිර පුරා අලුතින් ඉදිකර තිබෙන බව මහාමාර්ග අමාත්‍යාංශය පවසයි. නැඟෙනහිර නවෝදය හා උතුරු වසන්තය යටතේ මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙය වීමෙන් මේ කටයුතු සිදුකෙරී ඇත.කින්නියා පාලම, අරුගම්බේ පාලම, ඉරක්කණ්ඩි පාලම, ඔට්ටමාවඩි පාලම, කොච්චෙකල්ලාරි පාලම, මනම්පිටිය පාලම, අරුගම්බේ පාලම, පෙරියකල්ලාර් පාලම, අරටි ආරු පාලම, මන්නාරම පාලම, සංගුපිඩ්ඩි පාලම මෙසේ ඉදිකරන ලද පාලම් අතර වේ.මින් අරුගම්බේ පාලමට රුපියල් කෝටි 110 ක්ද කින්නියා පාලමට රුපියල් කෝටි 111 ක්ද, ඉරක්කණ්ඩි පාලමට රුපියල් කෝටි 72 ක්ද වැයවී තිබේ.ඊට අමතරව මන්නාරම පාලමට හා මාර්ග පද්ධතියට රුපියල් කෝටි 246 ක්ද, අරවි ආරු පාලමට රුපියල් කෝටි 157 ක්ද, සංගුපිඩ්ඩි පාලමට රුපියල් කෝටි 103 ක්ද වැය කර තිබේ.මේ යටතේ ඉදිවූ ප්‍රධාන මාර්ග 2 කි. ඒ ඒ 9 හා ඒ 32 මාර්ගයි. ඒ 9 මාර්ගය ගල්කුලම සිට යාපනය දක්වා කිලෝමීටර් 200 ක් දුරට ඉදිකර තිබේ. ඒ 32 මාර්ගය පුත්තලමේ සිට සිලාවතුර අරිප්පු තල්ලයි කරතිව් පුනරින් හරහා යාපනයට ඉදිවී තිබේ. මේ මාර්ග දෙකෙන් ඒ 32 මාර්ගය ඒ 9 මාර්ගයට විකල්ප මෙන්ම කෙටි මාර්ගයකි. නව පුත්තලම මන්නාරම යාපනය මාර්ගයෙන් යාපනයට යාමේදි කිලෝමීටර් 120 ක් හා කාලය පැය දෙකක් අඩුවන බව මහාමාර්ග අමාත්‍යාංශය පවසයි.ඒ සමඟම මුලතිව් – පුලියන්කුලම පාර, පරන්තන් – මුලතිව් පාර, චාවාකච්චේරි – පුලෝලි පාර, යාපනය - පේදුරු තුඩුව පාර, යාපනය – කන්කසන්තුරේ පාර, යාපනය – කරෙයිනගර් පාර, යාපනය – කයිට්ස් පාර, යාපනය – පලාලි පාර, මුලතිව් පුලියන්කුලම පාර, ත්‍රිකෝණමඩු - ත්‍රිකුණාමලය මාර්ගය, අල්ල – කන්තලේ පාර, වාලච්චේන – කල්කුඩා පාර ඇතුළු ප්‍රධාන මාර්ග ගණනාවක් ඉදිකර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa11071713</link>
    <topic>දෙමළ තරුණ තරුණියන්ටත් කොරියාවේ රැකියා</topic>
    <author>සුනිල් දයා අල්විස්</author>
    <content>සුනිල් දයා අල්විස්දෙමළ තරුණ තරුණියන්ට ද කොරියාවේ රැකියා අවස්ථා ලබාදීමට විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා තීරණය කර තිබේ.මේ අනුව උතුරු - නැඟෙනහිර ඇතුළුව නුවරඑළිය, මහනුවර, හැටන්, කිලිනොච්චිය, යාපනය ඇතුළු දෙමළ තරුණ තරුණියන් සිටින බහුතර ප්‍රදේශවලට කොරියානු භාෂා පුහුණු පන්ති ව්‍යාප්ත කිරීමට විදේශ සේවා නියුක්ති කාර්යාංශය පියවර ගෙන තිබේ.කොරියාව ශ්‍රී ලංකාවේ තරුණ තරුණියන් 15,000 ට මෙම වර්ෂය වෙනුවෙන් රැකියා අවස්ථා ලබාදීමට කැමැත්ත පළ කර තිබේ. මේ රැකියා ලබා දෙන්නේ කෝටා ක්‍රමයටය. මෙම රැකියාවලට සුදුස්සන් තෝරා ගන්නේ භාෂා පුහුණුවකින් පවත්වන විභාගයකින් පසුවය. මේ විභාගය පවත්වන්නේ කොරියාවෙන්ය. විභාගයෙන් සමත් වූවන් වෙබ් අඩවිය මඟින් ප්‍රකාශයට පත් කරනු ලැබේ.පසුගිය වර්ෂයට පමණක් කොරියාවෙන් අප රටට ලබා දුන් රැකියා ගණන 7500 කි. කොරියාවේ රැකියා ලැබෙන ශ්‍රී ලාංකික තරුණ තරුණියන්ට රු. 1,00,000 සිට රු. 1,50,000 මුදලක් වැටුප් වශයෙන් අඩුම තරමින් හිමිවෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa11071714</link>
    <topic>අපේ ප්‍රථම තොරතුරු තාක්ෂණ උද්‍යානය හම්බන්තොට</topic>
    <author/>
    <content>හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ඉල්ලීම පරිදි මෙරට ප්‍රථම තොරතුරු තාක්ෂණ උද්‍යානය හම්බන්තොට පිහිටුවීමට සැලැසුම් කර ඇත.ඒ සඳහා සිංගප්පූරු සහ ඉන්දීය ආයතන දෙකක් දැනටමත් කැමැත්ත පළ කර ඇති අතර ළඟදීම ඒ පිළිබඳ කටයුතු ආරම්භ කිරීමට නියමිතය. මේ පිළිබඳ මූලික සාකච්ඡාවක් පසුගියදා නාමල් රාජපක්ෂ මන්ත්‍රීවරයාගේ සහභාගිත්වයෙන් ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේදී පැවැත්විණි.විශේෂයෙන් නියෝජිතායතනයේ වෘත්තීය නිපුණතා අදාළ ව්‍යාපෘතිය වෙනුවෙන් උපරීම ලෙස ලබා දෙන බව නියෝජිතායතනයේ සභාපති මහාචාර්ය පී. ඩබ්ලිව්. ඈපාසිංහ මහතා සඳහන් කළේය. එහිදී මන්ත්‍රී නාමල් රාජපක්ෂ මහතා මේ පිළිබඳව ලබා දෙන දායකත්වය අගය කළ නියෝජිතායතනයේ සභාපතිතුමා හම්බන්තොට දිස්ත්‍රික්කය සංවර්ධනය කිරීම සඳහා සිය ආයතනය උපරීම ලෙස සහාය ලබා දෙන බව අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aa11071715</link>
    <topic>යාපනයේ පෙර පාසල් සංවර්ධනයට ආධාර</topic>
    <author>රමණී සුබසිංහ</author>
    <content>රමණී සුබසිංහයාපනය දිස්ත්‍රික්කයේ පෙර පාසල් සංවර්ධනයට සහ කාන්තා ආර්ථිකය ශක්තිමත් කිරීම සඳහා ස්වයං රැකියා ආධාර ඇතුළු වැඩ සටහන් රැසක් ආරම්භ කැර ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.දීර්ඝ කාලයක් යුද්ධයෙන් පීඩා විඳි පිරිසක් ලෙස යාපනේ ජනතාවගේ සුබ සිද්ධිය වෙනුවෙන් තවත් විශේෂ වැඩ සටහන් රැසක් ක්‍රියාත්මක කිරීමට කටයුතු කෙරේ. යාපනය දිස්ත්‍රික්කයේ වලිකාමම් ප්‍රදේශයේ පැවති ජන හමුවකදී ඇමැතිවරයා මේ බව ප්‍රකාශ කළ අතර ජනතා ගැටලු රැසක් ඇමැතිවරයාට ඉදිරිපත් කැරිණි.මේ සියලු ප්‍රශ්න කඩිනමින් විසඳා ප්‍රදේශයේ ජනතාවගේ ජීවන තත්ත්වය නඟා සිටුවීමට කඩිනමින් ක්‍රියා කරන බව ද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ab1107174</link>
    <topic>සංගා ගේ දැවැන්ත හයේ පහර</topic>
    <author/>
    <content>විපක්ෂයට සටන් පාඨ නැත. එබැවින් ඕනෑම දෙයක එල්ලී ගොඩවීමට මාන බලයි. බලාගෙන ගියාම එහි වරදකුත් නැත. වෙන කරන්ඩ නිර්මාණාත්මක දේශපාලන ක්‍රියාවලියකුත් විපක්ෂයට නැති නිසාය. විපක්ෂයට මේ වින්නැහිය සිදුවූයේ ජනතාවගෙන් ඈත්වීම නිසාය. ජනතාව ඔවුන් වටා ඒකරාශී වන්නේ නැත. ජනතාව ඒකරාශී නොවන කල කතා කාරයන්ගේ කතාවලට පණක් ලැබෙන්නේ නැත. නිකම්ම නිකං විහිළු කාරයන් බවට පත්වෙනවා විතරය.අපූරුවට සිටි දයාසිරි ජයසේකර නිකම්ම නිකං විහිළුකාරයකු වී ඇනස්ලි, බර්ටි, සැමුවෙල් කණ්ඩායමේ හතරවැන්නා බවට පත්ව සිටී. එක වෙලාවකට පව් කියලාත් සිතෙනවාය.මෙගා ස්ටාර් තරගාවලියේ දී දයාසිරි සිංදු කීවේය. සිංදුවල ගුණදොස් කීවේ මර්වින් සිල්වාය. රෝසි සේනානායකය. රූපවාහිනී ප්‍රේක්ෂකයෝ දෙකොනින් සිනාසෙමින් දයාසිරි දෙස බලා සිටියෝය.හරවත් බරසාර දේශපාලනයක් ආත්මගතවී තිබුණේ නම් එවැනි ගොන්පාට්කාරයකු වන්නේ නැත.සජිත්ට කඩේ යන්නට ගොස් යූ.ඇන්.පි.ය තුළ හොඳටම සවුත්තුවී ලංකාවෙනුත් යන මට්ටමට බාල්දු වී ගියේය.දයාසිරි ගැන හදිසියේ එවැනි අටුවාවක් ලියන්නට සිත්වූයේ අනෙකක් නිසා නොව ඔහු වර්තමාන එ.ජා.ප.ය කදිමට, නිවැරැදිව සංකේතවත් කරන හෙයිනි.රනිල් වික්‍රමසිංහ ද දැන් ක්‍රිකට් අර්බුදය අල්ලාගෙන නැඟීසිටීමට උත්සාහ දරයි. ඒ සංගක්කාරගේ කතාව ඔස්සේය.සංගක්කාරගේ කතාව කොටස් දෙකකට කඩාගත හැකිය. එකක් ඔහු රණවිරුවන්ට දැක්වූ උපහාරයයි. දෙවැන්න ක්‍රිකට් පාලක මණ්ඩලය තුළ ඇති අර්බුදයයි.”අපි නෙමෙයි මිනිස්සු.. රට වෙනුවෙන් සටන් කළ ඔයාලා”සංගක්කාර බොහෝ නිහතමානීව ප්‍රකාශ කරයි.”තමුසෙලා කිලිනොච්චි කියලා මැදවච්චි ගිය මිනිස්සු. අලිමංකඩ කියල පාමංකඩ ගිය මිනිස්සු.. තමුසෙල කොහොමද අපිව චෙක් කරන්නේ”සංගක්කාර එසේ ඇසුවේ නැත. එසේ රණවිරුවන්ට අපහාස කෙළේ ද නැත.”අපි නෙමෙයි සැබෑ වීරයෝ.. ඔයාලා”සංගක්කාර නිහතමානීව හිස නමා රණවිරුවන්ට දිය යුතු ගෞරවය අනලස්ව පිරිනැමුවේය. ඔහු ඉතිරි ටික කිව්වේ ඉන්පසුවය. 1996 දී ශ්‍රී ලංකාව ලෝක කුසලානය දිනාගනිද්දී යුද්ධයට මැදිවී සිටි සොල්දාදුවෝ ඒ ආරංචියෙන් උද්දාමයට පත්ව කඳවුරුවල සිට අහසට වෙඩිල්ලක් දෙකක් තබා උතුරා යන තම ප්‍රීතියට පිටවෙන්නට අවස්ථාවක් ලබාදුන්හ.එහෙත් ඒ සොල්දාදුවන්ට කැත විදියට අපහාස කළ එ.ජා.ප.ය දැන් සංගා ගේ වචනවල එල්ලෙන්නට මාන බලනු දැකිය හැකි ය.ඒ නම් නිර්ලජ්ජිත බව යළි යළිත් කියාපෑමකි. දයාසිරි ව සිහිපත් වූයේ එ.ජා.ප.යේ මේ නිර්ලජ්ජිත ස්වරූපය නැවතත් කරළියට පැමිණීම නිසාය.මොනවා වුණත් බලධාරීන් විසින් ද කළ යුත්තේ සංගක්කාර ගේ කතාව ගැන පරීක්ෂා කිරීම නොව ඔහු කියන කාරණා පිළිබඳව විමසා බැලීමය.* * *විපක්ෂය අහුලා කන කිකිළියක වැන්න. කිකිළියන් හත්අට දෙනා අතර රජවී සිටින කුකුළා පහුරු ගායි. කිකිළියෝ, කුකුළා විසින් පහුරු ගෑ තැන යළි පහුරුගාමින් පණුවන් හෝ ඉඳුල් සොයා කති.දැන් විපක්ෂය ද ඒ තත්ත්වයට පත්වී ඇත. නිශ්චිත සටන් පාඨයක් හෝ ඉලක්කයක් නැතිව නියපොතු ගෙවුණු කිකිළියක සේ වටපිට බලමින් සිට කවුරුන් විසින් හෝ පහුරු ගාන තෙක් බලා සිටී.පෞද්ගලික අංශයේ පැන්ෂන් ප්‍රශ්නය, එළවුළු මිල ප්‍රශ්නය, නායකත්ව පුහුණු ප්‍රශ්නය, මේ සියල්ල දැන් නැත. ආණ්ඩුව සැලැස්මක් සහිතව ඉදිරියට යද්දී විපක්ෂය අන්දමන්ද වෙලා සිටින තත්ත්වයකට ඇද වැටී ඇත.සිදුවී ඇති වෙනස තේරුම් ගැනීමට විපක්ෂයට රට වටේ යා යුතු නැත. නිතර දෙවේලේ සැරිසරන කොළඹ නගරයේ සහ තදාසන්න පෙදෙස්වල ඇතිවී ඇති වෙනස දැකබලා ගත හැකිය.කොළඹ නගරය එක පිළිවෙළක් වී ඇති බව අන්ධයින්ට හැර අන් සියලු දෙනාටම පෙනෙයි. පෑලියගොඩ හන්දියෙහි වැඩ අවසන් වූ පසු මේ දර්ශනය වඩ වඩාත් වර්ණවත් වී පෙනෙනු ඇත.එහෙත් ඒවා බලන්නට යූ.ඇන්.පි.යට නම් වේලාවක් නැත. මන්ද යූ.ඇන්.පීයේ ප්‍රශ්න දිනෙන් දින ඔද්දල් වන බැවිනි. සුනඛ දේශපාලනය ගැන කිව්වේ ආණ්ඩු පක්ෂයේ කට හැකර දේශපාලකයෙක් නොවේ. යූ.ඇන්.පී.යේ නියෝජ්‍ය නායක සජිත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ab1107177</link>
    <topic>රටේ ආර්ථිකය අද ඉහළම මට්ටමක තිබෙනවා</topic>
    <author>සාකච්ඡා කෙළේ නිහාල් පී. අබේසිංහ</author>
    <content>සණස සංවර්ධන බැංකුවේ සභාපතිආචාර්ය පී. ඒ. කිරිවන්දෙණියඅපේ රටේ ආර්ථිකය දැනට ඉතා හොඳ තත්ත්වයක තිබෙන බවත් ආර්ථිකය ඉදිරියටත් තවත් වර්ධනය වනු ඇති බවත්, ඒ අනුව රටේ ආර්ථික වර්ධන වේගය වැඩි වනු ඇති බවත් සණස සංවර්ධන බැංකුවේ සභාපති ආචාර්ය පී. ඒ. කිරිවන්දෙණිය මහතා පවසයි.අද අපේ රටට හොඳ නායකත්වයක් ඇති බවත්, ඒ නායකත්වය යටතේ ජාතික ඒකාබද්ධතාව හා සාමකාමී ඒකාබද්ධතාව රටේ ඇතිවන බවත් ඒ අනුව සංවර්ධනයට අත්‍යවශ්‍ය භෞතික පරිසරය රට ඇතුළත දැනට සකස් වී ඇති බවත් කිරිවන්දෙණිය මහතා පවසයි.කිරිවන්දෙණිය මහතා මේ අදහස් පළ කළේ සණස ව්‍යාපාරය රටේ ආර්ථිකය හා ශ්‍රී ලංකාවේ ඉදිරි ගමන පිළිබඳව සිළුමිණ සමඟ සංවාදයකට එක් වෙමින්ය. ලොව ග්‍රාමීය ක්ෂේත්‍රයේ ගනුදෙනු කරන බැංකු 930 අතුරින් දෙවැනි ස්ථානය ලබාගත් සණස සංවර්ධන බැංකුවේ ඉදිරි කටයුතු ද මෙහිදී පැහැදිලි කළේය.* මේ සණස බැංකු ව්‍යාපාරයේ මූල බීජය ඇති කිරීමට ඔබතුමාට ඒ අදහස ආවේ කොහොම ද?1956 න් පස්සේ ගමේ අයට දියුණු වීමට අවස්ථාව ලැබුණා. ගම පිබිදුණා. සී. ඩබ්ලිව්. ඩබ්ලිව්. කන්නන්ගර මහතාගේ නිදහස් අධ්‍යාපන ක්‍රමය මඟින් තමයි අපි ඉගෙන ගන්නේ. ඊට පසු විශ්ව විද්‍යාලවල සිංහල මඟින් පාඨමාලා කිරීම ආරම්භ වුණේ 1956 න් පස්සේ. මේ සියල්ල නිසා ගමෙන් ආපු බුද්ධිමත් අයට ඉදිරියට යන්න දොරටු විවෘත වුණා.සෝරත හාමුදුරුවෝ අපිට ඉගැන්වූවා උන් වහන්සේලා අපට දුන් ආභාසය ජාතික වටිනාකමක් තිබුණා... එය අපේ චරිත වලට ඇතුළු වුණා. රටට යමක් කරන්න අවශ්‍යයි කියන ආභාසය අපට ඇතුළු වුණා. ඒක එක හේතුවක් වුණා මම වගේ පුද්ගලයකුට මේ වගේ දීප ව්‍යාප්ත වැඩ පිළිවෙළක් ක්‍රියාත්මක කිරීමට මෙන්ම රටට නව සංකල්පයක් බිහි කිරීමට අවස්ථාව ලැබීමට.* සණස සංකල්පය බිහි වන්නේ 1977 න් පසුව මෙවැනි සංකල්පයක් රට ඇතුළත ක්‍රියාත්මක කිරීමට අවස්ථාව ලැබුණේ කොහොම ද?1977 විවෘත ආර්ථික ක්‍රමය ඇරැඹුණා. ඉන් පීඩනයට පත්වුණේ ගම්වල නැති බැරි අය. ඒ අනුව අතේ මූල ධනය නැති අය විශාල පීඩනයකට සූරා කෑමකට ලක්වුණා. අපි කල්පනා කළා මේ නැති බැරි අයට කොහොමද මූල ධනය ලබා දෙන්නේ කියලා. මේ කාලේදි ගමේ මුදල් ටික වේගයෙන් නගරයට ඇදි යනවා. ගමේ මුදල් ටික නගරයට යෑම වළක්වා, ඒ මුදල් ගමේ අයට දෙන හැටි අපි සොයා බැලුවා. මේක තමයි ගමේ අයට ජීවත්වෙන්න හා දිවිමඟේ දියුණුවට හේතු වන්නේ කියලා අපිට වැටහුණා.ඒ අනුව නගරයට එක්වෙන මුදල් ටික ගමේ රොක් කරගෙන ඒ මුදල ගමේ අයට ආපසු දීලා ගමේ ජනතාවගේ ආර්ථිකය වැඩි දියුණු කිරීමයි මගේ අදහස වුණේ.ඒකෙන් මේ විවෘත ආර්ථිකයේ ප්‍රයෝජනත් ගමේ අයට ලබාදීමත් මගේ අපේක්ෂාවක් වුණා. ඒ අනුව තමයි මම මේ සණස සංකල්පය ආරම්භ කළේ.* මේකට ඔබ ගමේ පන්සලයි ක්‍රියාකාරීව සම්බන්ධ කර ගත්තා?අපේ රටේ ගම්වල මූල්‍ය ප්‍රාග්ධනයට වඩා සමාජ ප්‍රාග්ධනය විශාලයි. ගම්වල වැඩ කිරීමට සමාජ ප්‍රාග්ධනය හඳුනා ගත යුතුයි. සමාජ ප්‍රාග්ධනය ඒකරාශි වෙලා තිබුණේ පන්සල හා හාමුදුරුවෝ වටා.පන්සල්වල වැඩ කරන්නේ වෙහෙර විහාර හැදුවේ අපේ ගම්වල අයගේ සමාජ ප්‍රාග්ධනයෙන්. ගමේ හාමුදුරුවන්ට පුළුවන්කම තිබුණා ගමේ විසිරී තිබුණු සම්පත් ටික ඒකරාශි කිරීමට.ඒක මම දැක්කා, ඒ අනුව පන්සල් මුල් කරගෙන මම ජාතික උරුමය කියලා වැඩ සටහනක් ආරම්භ කළා. ඒක 1976 සිට 1985 දක්වා ක්‍රියාත්මක වුණා.ඒ වැඩ සටහන යටතේ මුලින්ම පන්සල කේන්ද්‍ර කරගෙන ගමේ වැව හදලා වගා කරන ඉඩම් ප්‍රමාණය වැඩි කරලා, ගමේ ගොවි ජනතාවගේ අස්වැන්න වැඩි කරලා ගමේ පුද්ගලයන් පෝසත් කළා.මෙයින් ලැබෙන යම් මුදලක් සණස සමිතියේ තැන්පත් කරන්න අපි පෙළඹීමක් කළා.සණස සමිතිවල ආරම්භය හා තිරසාර ප්‍රවර්ධනයක් ඇතිවුණේ මේ වැඩ පිළිවෙළත් එක්ක. ඒ අනුව 1978 ආරම්භ වුණු සණස සංවර්ධන බැංකුව අද රටේ සියලු පළාත්වල ගම් නියම් ගම්වල ශාඛා ජාලයක් පිහිටුවා තිබෙනවා.* ඒ කාලයේ මෙවැනි වැඩ සටහනක් කාලීන අවශ්‍යතාවක් වුණා නේද?ඔව් ඒ කාලේ ගමේ අයට වෙන පිළිසරණක් තිබුණේ නැහැ. ඒ නිසා ඒ අය අපත් සමඟ එකතු වුණා. ඒක යුගයේ කාලීන අවශ්‍යතාවක් වුණා.ඒ අනුව රටේම මේක රටේ සියලු අය සමඟ වැළඳ ගත්තා.මම කළේ ඒකට මඟ පෙන්වීම හා මගේ අත්දැකීම් අනුව ඒක ඉදිරියට ගෙන යාමට උදව් කිරීමයි.* මුලින්ම කළේ මොකක්ද?මුලින්ම කළේ ගම්වල තිබුණු ණය ගනුදෙනු හා සකසුරුවම් සමූපකාර සමිති කියල එකක්. ඒවා අපි පුනරුත්ථාපනය කළා. විශේෂයෙන්ම රඹුක්කන වල්ගම තිබුණා මිනිස්සු අතර ජනපි‍්‍රය සණස ණය දෙන සමිතියක්. ඒක මුලින්ම අනෙක් අයගේ උදව් ඇතිව පුනරුත්ථාපනය කළා. ණය දෙන ක්‍රමය වෙනස් කළා. මේ සමිතිය දියුණුවෙන් දියුණුවට පත්වීම නිසා අනෙක් සමිතිත් පිබිදිලා රටපුරාම මේ පණිවුඩය ගියා. ඒ අනුව රටේම සණස ණය ගනුදෙනු සමිති බිහිවුණා.* දැනට ලංකාවේ කොච්චර සණස බැංකු ශාඛා තිබෙනවා ද? උතුරු නැඟෙනහිර තත්ත්වය කෙබඳු ද?අද අපේ බැංකු ශාඛා 85 ක් රටපුරා තිබෙනවා. ඒ ගණන 360 දක්වා වැඩි කරනවා. අපේ ශාඛා වැඩිපුර පිහිටවන්නේ අර්ධ නාගරික ප්‍රදේශවල. කුඩා කඩ මණ්ඩිවල උතුරු පළාතේ බැංකු ශාඛා 12 ක් තිබෙනවා. ඒක 26 දක්වා වැඩි කරනවා. නැගෙනහිර ශාඛා 10 ක් තිබෙනවා. ඊට අමතරව කොළඹ පුංචි වතුවලත් අපේ ශාඛා තිබෙනවා. අපි කෙළින්ම රටේම ගම්වලට ගිහින් වැඩ කරනවා.* කොහොමද මේ සමිති ක්‍රමය අන්තර්ජාතික ලෙස ඇගැයීමට ලක්වුණේ?මම මුලින්ම පටන් ගත්ත ජාතික සවිය වැඩ පිළිවෙළ ජර්මන් සාගිනි නිවීමේ ව්‍යාපාරය අගය කළා. ගමේ සංවර්ධනයට සංස්කෘතිය හා ආගම එකතු කරන හැටි ඒ අය බලලා අගය කළා. පස්සේ අපට උදව් දුන්නා. ඒ 1980 වකවානුවේදී. ඊට පස්සේ යුරෝපය ඕස්ට්‍රේලියාව වැනි රටවල් අපට උදව් කළා. ඇමෙරිකාවත් 1985 දී අපට උදව් කළා.ඒ අනුව අපට ජාත්‍යන්තර සම්බන්ධකම් ඇතිවුණා. ඒ සමඟම ජාත්‍යන්තරයට වැදගත් වුණා අපේ අත්හදා බැලීම් අපේ ණය කටයුතු ලෝකයට ආදර්ශයක් ලෙස ජාත්‍යන්තරයට වැදගත් වුණා. මේක වෙනත් රටක නැති වැඩ සටහනක් බවයි ඔවුන් කිව්වේ.ඒ අනුව පසුගියදා අපට ලෝකයේ මෙවැනි ණය ගනුදෙනු හා සකසුරුවම් බැංකුවලින් ලෝකයේ දෙවැනි තැන ලැබුණා.අද ලෝකයේ ඒ මට්ටමේ දෙවැනි බැංකුව අපි. ඒකේ කොටස් කාරයෝ මේ රටේ ජනතාව. ඒක ඒ ජනතාවට අපේ රටට ලොකු ආඩම්බරයක්.* මොකක්ද මේ සණසට දෙවැනි ලෝක බැංකුව කියන කතාව?ලොව අපේ වගේ ගනුදෙනු කරන බැංකු ගමට ණය දෙන ආයතන 930 ක් විතර තිබෙනවා. ඒ ආයතන පිළිබඳව මික්ස් ග්ලෝබල් නම් ආයතනයකින් ඇගැයීමක් කළා. ඒ අනුව පසුගිය වසරේදී අපේ බැංකුව ලෝකයේ දෙවැනි බැංකුව ලෙස සම්මාන ගත්තා.ඒ අය බැලුවේ මූල්‍ය ක්‍රියාකාරකම්වල විනිවිද බව, වැඩියෙන්ම දුප්පත් මිනිසුන්ට ළඟාවීම, දුප්පත් අයට සුදුසු නව නිර්මාණ සහිත ණය ක්‍රම ක්‍රියාත්මක කිරීම පිළිබඳව ඒ අය සොයා බැලුවා. ඒ දේවල් අපි හුඟක් කල් ඉඳන් කරගෙන ඇවිත් තිබුණා.අපිත් ඒකට අවශ්‍ය කටයුතු කරලා තිබුණා. සූක්ෂම ණය, සූක්ෂම රක්ෂණය හා සූක්ෂම යුක්තිය අපි ක්‍රියාත්මක කරලා තිබුණා. සූක්ෂම යුක්තිය යටතේ දුප්පත් මිනිසුන්ට සිදුවන සමාජ අසාධාරණත්වය නැති කිරීමට අපි උදව් කරනවා.මීට අමතරව ඇමෙරිකාවේ ‘ෆොබ්ස්’ සඟරාව කළ ඇගැයීමක් අනුව ලෝකයේ හොඳම බැංකු 50 අතර අපිට ඉහළම තැනක් ලැබුණා.* ඔබ කොහොමද අපේ රටේ වත්මන් ආර්ථිකය පිළිබඳව සිතන්නේ?ආර්ථිකය පිළිබඳ සැකයක් ඇති කරගන්න ඕනැ නැහැ. යුද්ධය අවසානයත් සමඟම යුද්ධයේ ජයග්‍රහණයත් එක්කම මුළු රටම ඒකාබද්ධ කරන්න පුළුවන්, සංවර්ධනය කරන්න පුළුවන් නායකත්වයක් අපට තිබෙනවා. ගතවූ අවුරුදු 7 - 8 තිස්සේ විරුද්ධ පක්ෂයට කිසිසේත්ම ඔළුව උස්සන්න බැරි තත්ත්වයක් තිබෙනවා. ජනාධිපතිතුමාගේ තිබෙන මහජන සම්බන්ධතාවය අති විශාලයි. ඒ අනුව විපක්ෂයත් රජයට සම්බන්ධ කරගත්තා. සංවර්ධනයට අවශ්‍ය භෞතික පරිසරය අද හැදිලා ඉවරයි. අපේ රටේ උතුරු නැගෙනහිර තිබෙන කඩිනම් සංවර්ධනය අති විශාලයි. රටේම නව පිබිදීමක් තිබෙනවා.මේ අනුව අපේ රටේ ආර්ථික වර්ධන වේගය තවත් ඉදිරියට යාවී. රටේ ආර්ථික ප්‍රගතිය මධ්‍යයේ මහින්ද රාජපක්ෂ ජනාධිපතිතුමාගේ මෙහෙයවීම මත අපේ රට තවත් ඉදිරියට යන බව විශ්වාසයි.* දිවි නැඟුම වැඩ සටහන පිළිබඳව ඔබේ අදහස ?දිවි නැඟුම වැඩ පිළිවෙළ රජයේ හොඳ අදහසක්. අපිත් මේ වගේ ගෙවතුවල පොල් වගා කරන වැඩ පිළිවෙළක් අතීතයේදී ක්‍රියාත්මක කළා. ගෙවතු වගාව අපේ රටට ආවේණිකයි.මේ අනුව මේ වගේ දිවි නැඟුම වැඩ පිළිවෙළ මඟින් ගෙවතු සංවර්ධනයන්ට ලැබෙන පිටුබලය ඔස්සේ අපේ රටේ ජනතාවගේ එදිනෙදා ජීවිතයට අවශ්‍ය ආහාර ද්‍රව්‍ය හදාගන්න පුළුවන්. ඒ වගේම මහින්ද රාජපක්ෂ ජනාධිපතිතුමාගේ උපදෙස් ඇතිව ආර්ථික සංවර්ධන ඇමැති බැසිල් රාජපක්ෂ මහතා ගෙන යන දිවි නැඟුම වැඩ සටහනත් ගම නැඟුම වැඩසටහනත් අපේ ග්‍රාමීය ආර්ථිකය දියුණු කිරීමට හොඳ අඩිතාලමක්.එයට සියලු වාද බේද දුරලා අපි සහයෝගය ලබා දිය යුතුයි. පාරවල් හා ජල යෝජනා ක්‍රම මින් බහුලව හැදෙන බව කිව යුතුයි.සාකච්ඡා කෙළේ නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ab1107171</link>
    <topic>දසතින් එල්ලවන පීඩනය මැද අප ලබා ඇති ප්‍රගතිය විශ්මය ජනකයි</topic>
    <author/>
    <content>ආර්ථික සංවර්ධන අමාත්‍ය බැසිල් රාජපක්‍ෂ මහතා පසුගිය 12 වන දින ආර්ථික සංවර්ධන අමාත්‍යාංශය මගින් ඉටුවන කාර්යභාරය පිළිබඳව ජනමාධ්‍යවේදීන් හමුවේ සිදුකළ කරුණු පැහැදිලි කිරීමඅතිගරු ජනාධිපති මහින්ද රාජපක්‍ෂ ජනාධිපතිතුමන් බලයට පත්වූ පසු එතුමා විසින් රටේ ආර්ථික සංවර්ධන ප්‍රතිපත්ති ක්‍රියාත්මක කරනු ලබන්නේ පැහැදිලි අරමුණක සහ ඉලක්කයක් ඇතිව, ඒ අනුව මහින්ද චින්තන ඉදිරි දැක්මේ එන ප්‍රතිපත්ති සහ සංවර්ධන උපාය මාර්ග ක්‍රියාත්මක කිරීමයි. ආර්ථික සංවර්ධන අමාත්‍යාංශයට පැවරෙන මූලික වගකීම.ආර්ථික සංවර්ධනයේ ප්‍රතිලාභ සමාජයේ පහළම ස්තරයේ පුද්ගලයා මතද බෙදී යා යුතුය යන්නත් පුද්ගලයා දියුණු කර පවුල, ගම, ප්‍රදේශය, රට හා ජාත්‍යන්තර මට්ටමට යන පැහැදිලි පිළිවෙතක් අනුගමනය කිරීමත් කෘෂිකාර්මික, කාර්මික සහ සේවා යන අංශ සියල්ලම දියුණු කළ යුතුය යන්නත් මහින්ද චින්තන ආර්ථික දැක්වීමේ හරය වෙනවා.එහිදී රාජ්‍ය අංශය රැකගනිමින් පුද්ගලික අංශය ඔස්සේ ආර්ථික සංවර්ධනය ඇතිකරගත යුතුය යන උපාය මාර්ග පිළිබඳව රජය විශ්වාසය තබනවා. ආර්ථික සංවර්ධන ක්‍රියාවලියේදී අධ්‍යාත්මික සංවර්ධනය පිළිබඳව අප විසින් අවධානය යොමුකළ යුතු වෙනවා. ගුණදම් සුරකින, විනය ගරුක සමාජයක් යන ප්‍රතිපත්තිය ඇතිකර සංවර්ධන උපාය මාර්ග සමග අත්වැල් බැඳගත යුතුය යන්නත් අපි තරයේ විශ්වාස කරනවා.ආර්ථික සංවර්ධන අමාත්‍යාංශය ක්‍රියාත්මක වන්නේ ඉහත කී මූලධර්ම සහ ප්‍රතිපත්තිවලට අනුකූලවයි. අපි යන්නේ පැහැදිලි සහ විධිමත් ගමනක්, අප අමාත්‍යාංශය යටතට ගැනෙන ආයෝජන, සංචාරක, ප්‍රාදේශීිය සහ ග්‍රාම සංවර්ධන, දරිද්‍රතාව පිටුදැකීම වැනි ප්‍ර‍්‍රතිපත්ති ක්‍රියාත්මක කරන්නේ එම දැක්මට අනුකූලවන ලෙසයි.අප බලාපොරොත්තු වන සංවර්ධන ඉලක්ක වෙත ගමන් කිරීම සඳහා ආයෝජන ඉහළ නැංවිය යුතුයි. එසේ වුවද ආයෝජන ඉහළ නංවා ගැනීම සඳහා අප අනුගමනය කරන ක්‍රියාමාර්ග නිවැරදි සහ විධිමත් විය යුතුයි. ඩොලර් 4000 ක් දක්වා ඒක පුද්ගල ආදායම ඉහළ නංවා ගැනීමට ආයෝජන ප්‍රමාණය දළ දේශීය නිෂ්පාදනයෙන් සියයට 33-35 පමණ විය යුතු වෙනවා.දැනට එම ප්‍රමාණය පවතින්නේ සියයට 24-28 අතර මට්ටමක, එසේම පුද්ගලික අංශයේ ආයෝජන අද පවත්නා සියයට 02 ක මට්ටමේ සිට සියයට 6 ක මට්ටමට ගෙන ආ යුතු වෙනවා. දේශීය පුද්ගලික අංශයට හැකිතාක් දුරට ආයෝජන අවස්ථා විවෘත කර දෙනවා. ඒ අතරම සෘජු විදේශ ආයෝජන රටට ගෙන ඒම සඳහා කටයුතු කරනු ලබනවා.සාමය උදාකර දීමෙන් පසුව අද ආයෝජකයින් ශ්‍රී ලංකාවේ ආයෝජනය කිරීම පිළිබඳව වැඩි උනන්දුවක් දක්වනවා. අපි එම උනන්දුවේ ප්‍රයෝජන ලබාගැනීම සඳහා ක්‍රියාත්මක වියයුතු වෙනවා.රජයේ ප්‍රතිපත්ති පිළිබඳව විවිධ විවේචන ඉදිරිපත් කරන අය සංචාරක කර්මාන්තය නිසා ඇති වී තිබෙන ප්‍රගතිය පිළිබඳව කථා කරන්නේ නැහැ. සංචාරක පැමිණීම පිළිබඳව මේ දක්වා පැවති සියලු වාර්තා බිඳ දමන්න හැකි වී තිබෙනවා. ඒ නිසා සංචාරක හෝටල් ඉදි වෙනවා.රැකී රක්ෂා වැඩි වෙලා. දේශීය නිෂ්පාදන වලට ඇති ඉල්ලුම වැඩි වෙලා. අත්කම්, වෙස් මුහුණු, ලාක්ෂා කර්මාන්ත නැවත ආරම්භ වෙලා. සංචාරක කර්මාන්තය ආර්ථිකයේ නියාමක කර්මාන්තයක් බවට පත් වෙමින් තිබෙනවා. අපි එය ඉහළම මට්ටමකට දියුණු කළ යුතුයි.Shangrila වැනි ලොව සුප්‍රසිද්ධ කීර්තියක් දරණ සමාගම් සංචාරක කර්මාන්තයේ ආයෝජනය සඳහා පැමිණීම සතුටට කරුණක්. සංචාරක කර්මාන්තයේ ආයෝජන සඳහා ඉඩ දෙනුයේ ඉතාමත් විධිමත්, විනිවිද පෙණෙන සහ රටට හිතකර පිළිවෙතක් ඔස්සේ, ආයෝජකයින් තෝරාගැනීම කැබිනට් අනු මණ්ඩලයක් මගින් සියලුම කරුණු සළකා බැලීමෙන් අනතුරුව සිදු කරනවා. එම තීරණ කැබිනට් මණ්ඩලයට පාර්ලිමේන්තුවට වාර්තා කරන අතර ගැසට් පත්‍රයක් මගින් ප්‍රකාශයට පත් කරනු ලබනවා. මේ ආකාරයට කටයුතු කරනු ලබන්නේ ඉතිහාසියේ ප්‍රථම වතාවට.එසේ වුවද මෙවැනි ආයෝජන පිළිබඳව විවිධ තොරතුරු සහ දූෂමාණ ආරංචි පැතිරවීම නිසා රටට අහිතකර වාතාවරණයක් ගොඩ නැගෙනවා. විදේශ බැංකුවලින් ණය ලබා ගැනීමට ගියවිට එම ණය නොගෙවන බවට විරුද්ධ පක්ෂය විසින් ප්‍රචාරය කළා. එම බැංකුව ඉදිරිපිට උද්ඝෝෂණ පවා කරනු ලැබුවා. එම නිසා එම බැංකුවලින් ණය ලබාගැනීමේදී පසුව වැඩි පොලියක් ගෙවීමට රජයට සිදුවුනා.රජය සෑම ක්‍රියාමාර්ගයකින්ම බලාපොරොත්තු වන්නේ ග්‍රාමීය සංවර්ධනය ඉහළ නැංවීමයි. නිදහසින් පසු කිසිම රජයක් ඉටු නොකළ ආකාරයෙන් ග්‍රාමීය අංශය නගා සිටුවීම සඳහා රජය කටයුතු කර තිබෙනවා. රටේ දරිද්‍රතා මට්ටම පසුගිය අවුරුදු පහ තුළ පහත වැටී තිබෙනවා. ගම නැගුම යටතේ ග්‍රාමීය මට්ටමේ ව්‍යාපෘති විශාල ප්‍රමාණයක් රජය විසින් ක්‍රියාත්මක කරනු ලැබුවා. ඒ අතරම සමෘද්ධි ව්‍යාපාරය ඔස්සේ ස්වයං රැකියා බිහිකිරීම මගින් සහනාධාරලාභීන් නිත්‍ය ජීවන මට්ටමක් වෙත ගෙනයාමට රජය විසින් කටයුතු කරනු ලබනවා.පොහොර සහනාධාරය මේ රටේ කෘෂිකාර්මික අංශයේ විශාල පෙරළියකට තුඩුදුන් ආයෝජනයක්. රටේ ගොවීන්ට මොනම ආකාරයකටවත් හිස එසවීමට නොහැකිව සිටි අවස්ථාවක ජනාධිපති මහින්ද රාජපක්‍ෂ මහතා විසින් මෙම සහනාධාරය ලබාදුන්නා.රටේ වී නිෂ්පාදනය වැඩි වුණා. රට සහලින් ස්වයංපෝෂිත වුණා. ඒ නිසා මොනම හේතුවක් නිසාවත් පොහොර සහනාධාරය අඩු කිරීමට හෝ අහෝසි කිරීමට කටයුතු කරන්නේ නැහැ.දිවි නැගුම ඉතා සාර්ථක අයුරින් ක්‍රියාත්මක වෙනවා. නිදහසින් පසුව රටේ වැඩිම ජනකොටසක් සහභාගිවන විශාලතම සංවර්ධන ව්‍යාපෘතිය මෙයයි. මේ වන විටත් දිවි නැගුම වැඩසටහන මගින් සාර්ථක ප්‍රතිඵල ලැබී තිබෙනවා. අපේ රටේ මන්ද පෝෂණයට ප්‍රධාන හේතුවක් වී ඇත්තේ එලවළු, පළතුරු, බිත්තර ආදී පෝෂ්‍යදායී පහසුවෙන් ලබාගතහැකි ආහාර අඩුවෙන් ප්‍රයෝජනයට ගැනීමයි. මෙම අංශවල පරිභෝජනය වැඩිකරන ලෙස අප මහජනතාවගෙන් ඉල්ලා සිටිය යුතුයි.ප්‍රශ්නය :ෂැන්ග්‍රිලා සහ කැතික් ගනුදෙනු මුදල් ලැබීම් පිළිඳව අය වැයේ හෝ රජයේ මූල්‍ය වාර්තාවල සඳහන්වී නැතැයි චෝදනා එල්ලවී තිබෙනවා ?පිළිතුර :රජය ආයෝජකයන්ට අවසර දෙන විට එය කැබිනට් මණ්ඩලයට ඉදිරිපත් කර ඉන්පසුව ගැසට් පත්‍රයේ පළකර, පසුව විරෝධතා පිළිබඳව සළකා බලා යලි කැබිනට් මණ්ඩලයට ඉදිරිපත් කර ඉන්පසු පාර්ලිමේන්තුවට ඉදිරිපත් කළ යුතුයි. ආයෝජන පිළිබඳව නීතිය මෙය වුවත් මීට පෙර එය ක්‍රියාත්මක කලේ නැහැ. නමුත් අප එය අකුරටම ක්‍රියාත්මක කරනවා. ඉඩම් සඳහා මුදල් ලැබුනේ අයවැය ලේඛනය ඉදිරිපත් කිරීමෙන් පසුවයි. භාණ්ඩාගාර ගිණුම් ගතකර ඇති එම මුදල පිළිබඳව කටයුතු සියල්ල සිදුවන්නේ රජයේ මූලය නීති රීතිවලට අනුවයි.ප්‍රශ්නය :කොළඹ තවත් ප්‍රදේශ වල හෝටල් ඉදිකරනවාද ?පිළිතුර :ජේ. ආර්. ජයවර්ධන මැතිතුමාගේ පාලන සමයේදී ඉදිරිපත් කරන ලද මහ කොළඹ නාගරික සැලස්ම අනුමත වී තිබෙන්නේ ඒ යටතේ කොළඹ වාණිජ නගරය බවටත් ජයවර්ධනපුර පරිපාලන නගරය බවටත් පත් කෙරෙනවා. සෙත්සිරිපාය' ඉසුරුපාය වැනි කාර්යාල පද්ධති එ. ජා. ප. රජය විසින් ආරම්භ කලේ ඒ යටතේ. අපේ සංචාරක ව්‍යාපාරය දියුණු කිරීම සඳහා කොළඹ නගරය තුළ ඉතා ඉහළ මට්ටමේ හෝටල් ඉදිකළ යුතු වෙනවා. හෝටල් ඉදිකිරීම නොවෙයි ප්‍රශ්නය, හෝටල් ඉදිකිරීම සඳහා ආයෝජකයින් සොයා ගැනීමයි. එහෙත් දැන් එම ප්‍රශ්නය විසඳිලා. අපි කොළඹ හිල්ටන් සහ ගාලු මුවදොර ප්‍රදේශය අයත්වන සේ හෝටල් වටරවුමක් ඇති කරනවා.ප්‍රශ්නය :හමුදාව ඉවත් කරලයි හෝටල් හදන්නේ ?පිළිතුර :එක්සත් ජාතික පක්ෂය රජය ඔය කියන ප්‍රදේශය ෂෙරිටන් හෝටලයට වෙන් කරලයි තිබුනේ. එහෙත් ආයෝජකයා ආවේ නැහැ. වෙනත් ආයෝජකයෙක් සොයා ගැනීමට ඒ අයට හැකිවුනේ නැහැ. මානුෂීය මෙහෙයුම කාලයේදී ත්‍රිවිධ හමුදාව සහ පොලීසිය එකම ස්ථානයක පිහිටා නොතිබීම විශාල ගැටලුවක් වුණා. එම ගැටලුවට විසඳුම් ලැබෙන අයුරින් ත්‍රිවිධ හමුදා මූලස්ථානය සහ ආරක්ෂක අමාත්‍යාංශය නවීන පහසුකම් සහිත ස්ථානයක ස්ථානගත කරනවා.ප්‍රශ්නය :හෝටල් වලට ඉඩම් ලබාදීමේදී එම ඉඩම් සඳහා ටෙන්ඩර් කැඳවන්නේ නැත්තේ ඇයි ?පිළිතුර :නිදහස් වෙළඳ කලාපවල එකම බිම් කොටසක් හෝ ටෙන්ඩර් මගින් ලබාදී නැහැ. මේ දක්වා හෝටල් වලට ඉඩම් ලබාදීමේදී එහෙම කර නැහැ. ටෙන්ඩර් කලාම හොඳ මිලක් ලබාගන්න පුළුවන්. ඒත් ආයෝජකයා ගැන සහතික වෙන්න බැහැ.හොඳම ආයෝජකයා මිස හොඳම ඉඩම් මිලදී ගන්නා නොවෙයි අපට අවශ්‍ය. මේ දක්වා තිබූ ආයෝජන ප්‍රතිපත්තියෙන් අපි වෙනස්වී නැහැ.ප්‍රශ්නය :පාසිකුඩා ඉඩම් වල තවමත් හෝටල් ඉදිවී නැහැ ?පිළිතුර :මෙය එක්සත් ජාතික පක්ෂ පාලන සමයේදී සංචාරක ප්‍රදේශයක් ලෙස නම්කර තිබුනා. එහි ඉඩම් එ. ජා. ප. රජය විසින් එම රජයේ දේශපාලනඥයින් ඇතුළු ව්‍යාපාරිකයින්ට සංචාරක හෝටල් ඉදිකිරීම සඳහා ලබාදී තිබුණා. අපි දැන් නියමකර තිබෙනවා. ඒවායේ හෝටල් ඉදිකර අවසන් කරන ලෙස, නැත්නම් ඉඩම් නැවත රජයට ගන්නවා. ඒ සැලැස්මේ අපි ඇති කළ මූලික වෙනස මෙහි දේශීය සංචාරකයන්ට පහසුකම් සැලසීමත් ප්‍රදේශයේ ජනතාවට පහසුකම් සැලසීමත්, දේශීය සංචාරකයින් සඳහා වෙරළේ පහසුකම් සකස් කර තිබෙනවා. ඒ වගේම ප්‍රදේශයේ ජනතාව සඳහා විවිධ පහසුකම් සලසා තිබෙනවා.ප්‍රශ්නය :වනජීවී ප්‍රදේශ ආශ්‍රිතව හෝටල් ඉදිකිරීම සඳහා එම නීති වෙනස් කරන්න යනවාද ?පිළිතුර :පරිසර නීති රකින මේ රජය වගේ තවත් රජයක් පසුගිය කාලය තුළ තිබුනේ නැහැ. ජනාධිපතිතුමා වීරවිල ගුවන් තොටුපල ව්‍යාපෘතිය මත්තලට රැගෙන ගියා. පරිසර නීතිය නිසා. රටේ සෑම ව්‍යාපෘතියක් සඳහාම පරිසර ඇගැයීමකට ලක් කර අනුමත විය යුතුයි. එම නීතියට හෝටල් යටත් වෙනවා. පරිසර නීතිය මගින් අවසර නොලබන හෝටල් ඉදිකරන්න බැහැ.ප්‍රශ්නය :ගම නැගුම යටතේ ඉදිකළ කොන්ක්‍රීට් පාරවල් සමහරක් දැන් අබලන් ?පිළිතුර :කොන්ක්‍රීට් ක්‍රමය ඉතා සාර්ථකයි. සමහර තැන්වල යම් යම් අඩුපාඩු තිබෙනවා. අප අත්දැකීම් තුළින් පාඩම් ඉගෙන ගන්නවා. කොන්ක්‍රීට් වෙනුවට කොන්ක්‍රීට් ගල් යොදාගැනීම පිළිබඳව දැන් අත්හදා බලනවා.ප්‍රශ්නය :පොහොර සහනාධාරය සියයට 20 කින් අඩුකරන්න යන බව ප්‍රකාශ වී තිබෙනවාද ?පිළිතුර :පොහොර සහනාධාරය ජනපති මහින්ද රාජපක්‍ෂ මහතාගේ සංකල්පයක්. එයින් රටේ ගොවි ජනතාව නගා සිටුවීමට හැකිවුනා. එය අහිමි කරන්න කිසිම අදහසක් නැහැ. එය අනෙක් වගාවන්ටත් ව්‍යාප්ත කර තිබෙනවා. එසේ කර තිබියදීියි මෙවැනි බොරු ප්‍රචාර සිදු කරන්නේ.ප්‍රශ්නය :යුද්ධය අවසන් වී දැන් සෑහෙන කාලයක් ගතවී ගොස්. ඒත් සැලකිය යුතු ආර්ථික සංවර්ධනයක් සිදුවෙලා නැහැ. ?පිළිතුර :ජපානය, වියට්නාමය වැනි රටවලට අවුරුදු 20 ක් පමණ ගතවුණා. යුද්ධයෙන් පසු යථා තත්ත්වයට පත් වෙන්න. අපි මේ තත්වයට පත්වීම පිළිබඳව ලෝකය විශ්මයට පත් වෙනවා. අපි ඉහළ ආර්ථික වර්ධනයක් ලබාගත්තා. ඉහළම විදේශ සංචිත අපි අත්පත් කර ගත්තා. විරැකියාව, උද්ධමනය අඩු කිරීමට හැකිවුනා.යුරෝපය ජපානය වගේ රටවලට යුද්ධයෙන් පස්සේ මාර්ෂල් සැලැස්ම යටතේ ආර්ථික සංවර්ධනය සඳහා ආධාර ලැබුනා. ඒත් අපට ආධාර නොවෙයි අපි හිරකරන්න බලන විදේශ බලවේග ඉන්න තත්වයකුයි දැන් ඇති වෙලා තිබෙන්නේ.එහෙම තත්වයක් තුළ අපි ලබාගෙන ඇති ප්‍රගතිය විශ්මයජනක බවයි බොහෝ අය ප්‍රකාශ කරන්නේ.නව කෘෂිකාර්මික, කාර්මික, යටිතල පහසුකම්, සංචාරක ආදී ප්‍රතිපත්ති සම්පූර්ණයෙන්ම ක්‍රියාත්මක කරන විට රට ඉහළම මට්ටමක සංවර්ධනයක් කරා ඉතා ඉක්මණින් ගෙනයාමට අපට පුළුවන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ab1107172</link>
    <topic> 23 දා පැවැත්වෙන පුංචි ඡන්දය</topic>
    <author>සාකච්ඡා කෙළේ සුභාෂිණී ජයරත්න / අරුණි මුතුමලී</author>
    <content>ඉඩම් හා ඉඩම් සංවර්ධන ඇමැතිජනක බණ්ඩාර තෙන්නකෝන්පළාත් පාලන ඡන්දයේදි මේ රටේ ජනතාව තමන් වසර ගණනක් පීඩා විඳි යුද්ධය ජයග්‍රහණය කොට දුන් මහින්ද රාජපක්‍ෂ ජනාධිපතිතුමාට උපහාරයක් ලෙසයි ඡන්දය භාවිත කළේ. පළාත් පාලන ඡන්දය රටේ ජනතාවටම බලපාන්නක් නොවුණත් යම් යම් අවස්ථාවල ස්වාධීන කණ්ඩායම් මඟින් මේ ජයග්‍රහණය නැති කරන්නට කටයුතු කළ අවස්ථා තිබුණා. නමුත් බුද්ධිමත් ජනතාව කරුණු කාරණා දැනගෙන සන්ධානය ජයග්‍රහණය කරන්නට කටයුතු සැලසුවා.මේ නිසා විශිෂ්ට ජයග්‍රහණයක් අපිට හිමි වුණා. අපේ ආසනය ගත්තොත් දඹුල්ල, පල්ලෙපොළ නාමයෝජනා පත්‍ර අවලංගු වුවත් අපි ස්වාධීන කණ්ඩායමක් මඟින් රජයේ තිබෙන විශිෂ්ටත්වය මත එය ජයග්‍රහණය කෙරෙව්වා. මේ වගේ විශිෂ්ට ජයග්‍රහණයක් ජනතාව ලබා දුන්නේ අපේ ජනාධිපතිතුමාත්, රජයත් කෙරේ පවත්නා විශ්වාසය නිසයි. අපෙත් යුතුකම ඒ විශ්වාසය කඩ නොකර තහවුරු වන ආකාරයට ඉදිරියේදි කටයුතු කිරීමයි.ජනතාව බලාපොරොත්තු වන්නේ තමන් කාලා, බීලා, ඇඳලා නිදහසේ ජීවත් වීමටයි. ඒ අවස්ථාව ලබාදීම අපේ පරම යුතුකමයි. පසුගියදා ඉන්දියාවේ බොම්බායේ බෝම්බ තුනක් පැය භාගයක් තුළ පුපුරා ගිහින් තිබුණා. මට මතක් වුණේ පසුගිය කාලයේ අපි විඳි අත්දැකීම්. අපි පසුගිය කාලයේ කොයිතරම් දුක් කන්දරාවක් වින්දද? අපේ දරුවන් පාසල් ගිහින් එයිද කියන සැකයෙන් අපි ජීවත් වුණේ.අපි ලද ඒ උදාර නිදහස සමහරුන්ට දැන් අමතකයි. ශ්‍රී ලාංකිකයන් ලෙස අපි ලද ජයග්‍රහණය තහවුරු වන ආකාරයට කටයුතු කළ යුතුයි. මේ රටේ බුද්ධිමත් ජනතාව ඉදිරි දිනයේදි පවත්වන පළාත් පාලන ඡන්දයේදි සන්ධානයේ ජයග්‍රහණය සඳහා ඡන්දය භාවිත කළ යුතුයි. විපක්‍ෂය රජයට චෝදනා එල්ල කරමින් රජයේ ගමන කකුලෙන් ඇද්දත් අපි යායුතු ගමන යනවා. ඒ වගේම ජනතාවගේ සුබ සිද්ධියට කටයුතු කරනවා.විපක්‍ෂය චෝදනා කරනවා. රජය කඩින් කඩ මැතිවරණ පවත්වන බවට, කඩින් කඩ මැතිවරණ පැවැත්වූයේ රජයේ වුවමනාවට නෙමෙයි. අධිකරණ තීන්දුවක් මත. අධිකරණයට ගරු කරන රජයක් ලෙස අපිට සිදුවෙනවා අධිකරණය පෙන්වා දෙන වැරැදි හදාගෙන ඉදිරියට යන්න. ඒ නීතියට හිස නැමීම වරදක්ද? ලෝක ක්‍රිකට් තරගාවලිය නිසාත් යම් යම් ප්‍රදේශවල මැතිවරණ කල් දමන්න සිදුවුණා. අපේ ජයග්‍රහණය පෙනි පෙනි අපිට වුවමනාවෙන් ම ඡන්දය කල් දමන්න අවශ්‍යතාවක් නැහැනේ.උතුරු පළාතට අපේ පිරිසක් ගිහින් ඡන්ද කටයුතුවල යෙදෙනවා. උතුරේ ජනතාවට ලබාදුන් නිදහස් භුක්ති විඳිමින් නිවැරැදි තීන්දුවක් ඒ අය ගනියි කියා අපි බලාපොරොත්තු වෙනවා.වැරැදි කරන අපේම අයට වුවත් දඬුවම් දිය යුතුයි. මහජනතාවගේ මුදල් විනාශ නොකළ යුතුයි. වැරැදි කළ පිරිස් අනිවාර්යෙන්ම ජනතාව ඉදිරියේ දඬුවමට ලක්විය යුතුයි. රජයේ දේපළ විනාශකාරි ලෙස භුක්ති නොවිඳිය යුතුය. අපි ජීවත් වන්නේ සියල්ලම හරි යැයි හිතන සමාජයක නෙවේ. අඩුපාඩු කම් හදාගෙන ඉදිරියට යායුතුයි. අපි ජනතාව වෙනුවෙන් පත්වූ මහජන සේවකයෝ. ජනතාවගේ මුදල් සූරා කන්නට අවශ්‍යතාවක් නැහැ. දඬුවම් දීම මතයි ජනතාව රජය කෙරේ විශ්වාසය තබා ගන්නේ.පළාත් පාලන, පළාත් සභා හිටපු ඇමැතිවරයා ලෙස මම විශාල මෙහෙවරක් ඉටුකළා. ගමේ දියුණුව සඳහා ඇති මේ පළාත් පාලන ආයතන රජයත් සමඟ සිටිය යුතුයි. ඒ අයට කළ හැකි සේවය සුවිශාලයි.එමනිසා ජනතාවගෙන් ඉල්ලන්නේ සන්ධානය ජයග්‍රහණය කරවන්න කියා.කම්කරු හා කම්කරු සබඳතා ඇමැතිගාමිණි ලොකුගේපසුගිය මැතිවරණයේ දි බොරලැස්ගමුව නගර සභාව එක්සත් ජනතා නිදහස් සන්ධානය 2/3 ක බලයක් සහිත විශිෂ්ට ජයග්‍රහණයක් ලැබුවා. මන්ත්‍රිවරු නව දෙනෙක් පත්වුණා. එයින් 6 දෙනෙක් සන්ධානයේ. ගිය වරට වඩා වැඩි ඡන්ද විශාල සංඛ්‍යාවක් ලැබුණා. දැන් කැස්බෑව නගර සභාව ඡන්ද 10,000 කට වැඩියෙන් ජයග්‍රහණය කරනවා. අද ජනතාවගේ උනන්දුව දෙස බලන විට මේ ප්‍රමාණයෙන් වැඩි ඡන්ද ලබාගෙන දිනන බව ස්ථිරයි.මෙසේ දිනන්නේ ජනාධිපතිතුමා ගේ ඍජු ප්‍රතිපත්තියත්, එතුමාගේ වැඩ පිළිවෙළත් නිසා. ගම නැඟුම වගේ කටයුතු වලින් අපේ පළාත් වලට විශාල සේවාවක් සැලසුණා. බැසිල් රාජපක්‍ෂ මහතා අපේ පළාතේ මාර්ග කි.මි. 25 – 30 කාර්පට් කරන්න ආරම්භ කළා. ඒ වගේම යටිතල පහසුකම් වැඩිදියුණු කර තියෙනවා. ඒ වගේම අපේ පළාතේ ජලය නොමැතිව තිබූ කහපොළ, පොල්හේන, ජඹුරලිය, බටකැත්තර වගේ ප්‍රදේශයන්ට දැන් ජලය ලබා දෙන්නට ජල ටැංකි බැඳ අවසන්. ඒ සඳහා නළ මාර්‍ග එලාගෙන යනවා.අපිට ඉතා හොඳින් පෙනෙනවා අපේ පළාත්වලට විශාල සේවයක් වෙන්නේ පොදු ජන එක්සත් පෙරමුණෙන්, මේ රජයෙන් ජනාධිපතිතුමා යටතේ බව. එම නිසා ජනතාව එය අනුමත කරන්න තමයි ඡන්දය පාවිච්චි කරන්නේ. ඒ වගේ ම ජනාධිපතිතුමා රට නිදහස් කර අපිට නිදහසේ ජීවත් වන්න වැඩ පිළිවෙළක් සකස් කර දුන්නා. මෙදා පාරත් ජනතාව බුලත් කොළයට ඡන්දය දීලා ඒ වැඩ පිළිවෙළ අනුමත කරනවා.උතුරු නැඟෙනහිර පළාත්වල ජනතාව යුද්ධ කාලයේ විවිධ කල්පනාවල සිටියා. තමන්ගේ ගැලවුම්කාරයා එල්.ටී.ටී.ඊ. ය කියලා හිතාගෙන හිටියා. අද යුද්ධයෙන් නිදහස් වූ නිසා මේ අයගේ දරුවන් පාසල් යනවා, ගම සංවර්ධනය වෙනවා, ඔවුන්ගේ නිෂ්පාදනයන්ට මිලක් නියම වෙනවා, භයක් සැකයක් නැතුව ජීවත් වෙන්න හැකිවෙලා තියනවා. ඒ නිසා මේ අය රජයට විශාල සහයක් දක්වනවා.මමත් එක්සත් ජාතික පක්‍ෂයේ හිටියා. අපිට අතීතය අමතක වෙලා නැහැ. අද මේ අය රජයට චෝදනා කරනවා කඩින් කඩ මැතිවරණය තියෙනවා කියා. අපිත් කඩින් කඩ මැතිවරණ පැවැත්වූයේ නැද්ද? පළාත් සභා මැතිවරණ අපි තුන් වරකට පැවැත්වූවා.ඒ මේ රටේ පවතින තත්ත්වය අනුවයි. අදත් මෙය කරන්නේ විවිධ හේතු මත. නැතුව වාසි ගන්න නෙමෙයිනේ. බලන්න ජනාධිපතිවරණය පැවැත්වූයේ එකවර. දිස්ත්‍රික්කවලට කැඩුවේ නැහැ. මොකක්ද ලැබුණු ප්‍රතිඵලය. ලෝක ක්‍රිකට් තරගාවලිය නිසා මැතිවරණ කටයුතු කරන්න අපහසු නිසා ඒ පළාත්වල ඡන්දය කල් දැම්මා. කඩින් කඩ මැතිවරණ තිබීමෙන් මහජන මතය වෙනස් වෙන්නෙ නැහැනේ. ඒ දවස්වල දි කඩින් කඩ මැතිවරණය තියලත් එක්සත් ජාතික පක්‍ෂය දිනුවේ නැහැනේ. පරදින විට කියන්න හේතුවක් හොයන නිසා එය ප්‍රශ්නයට පිළිතුරක් වෙන්නෙ නැහැ.ජනතාව අපි කියන්නේ වසර 30 ක කාලයක් පක්‍ෂ දේශපාලනයෙන් තොරව යුද්ධයෙන් පීඩා වින්ඳා. හැම තැනම බෝම්බ පුපුරලා අන්තිමේදි එය පිළියන්දලටත් ආවා. අද අපිට නිදහසේ ජීවත් වන්න රටක් හමුවෙලා තියෙනවා. දැන් අපි ආර්ථික යුද්ධය ජයග්‍රහණය කළ යුතුයි. ජනාධිපතිතුමා මේ වැඩපිළිවෙළ ඉතාම ශක්තිමත්ව ගෙනියනවා. අන්තර්ජාතිකව යුද්ධය මැඩලීමට එරෙහිව විශාල විරෝධයක් කරගෙන යනවා, ලංකාවට විරුද්ධව. එහෙනම් ලෝකයාට පෙන්විය යුතුයි, මේ රටේ ජනතාව ජනාධිපතිතුමා ප්‍රමුඛ ආණ්ඩුව ගෙනියන වැඩපිළිවෙළ අනුමත කරන බව. මෙදා ඡන්දයේදි ඒ සහතිකය මහජනතාව ලබාදෙන බවට අපිට විශ්වාසයි.වරාය හා මහාමාර්ග නියෝජ්‍ය අමාත්‍යරෝහිත අබේගුණවර්ධනඋතුරේ ජනතාවට දිගු කාලයක සිට ඔවුන්ගේ ප්‍රශ්න ගැන කතා කිරීමේ ගැටලු මතු වුණා. අද මේ ජනතාවට ජීවත් වීමේ අලුත් බලාපොරොත්තු ඇතිවෙලා. අපි අද ඡන්ද කටයුතුවලට මේ පළාත් වලට ගියාම මෙහේ ජනතාව කියනවා, දැන් ඔවුන්ට ජීවත්වීමේ නව බලාපොරොත්තු ඇති බව. මීට පෙර එහෙම තිබුණේ නැහැ. ගෙවල් දොරවල් වල නෙවේ ජීවත් වුණේ කැලෑවල. අද මේ අය බියෙන් තොරව ගෙවල්වල ජීවත් වෙනවා.ඇස් පනාපිටම අද ජනාධිපතිතුමාගේ රජය යටතේ විශාල සංවර්ධනයක් වෙමින් තියෙනවා. පැහැදිලි ලෙසම මහාමාර්ග, විදුලිය, අධ්‍යාපනය, වගේම යටිතල පහසුකම් සියල්ල මේ ජනතාවට ලැබෙමින් තියෙනවා. එල්. ටී. ටී. ඊ. ය විනාශ කළ යාල්දේවී රේල් පාර අද නැවතත් ඉදිවෙමින් තියෙනවා. මේවා මේ අය දකිනවා.මේ දේවල් දකින මේ ප්‍රදේශයේ ජනතාව අපිට කියනවා ගෙවී ගිය වසර 30 ක කාලයට වඩා ඉදිරි වසර 30 ක කාලය තමන්ට සුබදායි වන බව. මේ නිසා ජනතාව දන්නවා, ඔවුන් නිරන්තරයෙන් ම අපිට කියනවා එජාප, ටීඑන්ඒ වගේ පක්ෂවලට ඡන්දය ලබා දීලා වැඩක් නැහැ කියලා. මේ අයට ඡන්දය ලබා දුන්නොත් මේ සංවර්ධනය ඔවුන් අතින් සිදු නොවන බවත් දන්නවා. අපේ රජය කරගෙන යන සංවර්ධන වැඩ පිළිවෙළ සෙසු පක්ෂවලට කරන්න බැරි බව ජනතාව තේරුම් අරගෙන තියෙනවා.මේ නිසා ඔවුන්ගේ වටිනා කතිරය ප්‍රාදේශීය සභා, නගර සභා ඡන්දවලදී රජයට ලබා දිය යුතු බව මේ ජනතාව දන්නවා. ගමේ සංවර්ධනයක් ඇති කරන්න ප්‍රාදේශීය සභා, නගර සභාවලට එතරම් මුදල් ප්‍රතිපාදන නැහැ. මේ අයට ගමේ පාරවල් හදන්න අපහසුයි. ගමේ සංවර්ධනයක් ඇති කරන්න පුළුවන් මධ්‍යම රජයට විතරයි. ඒ නිසා මේ අය තත්ත්වය තේරුම් අරගෙන ඔවුන්ගේ ඡන්දය බුලත් කොළයට ලබා දෙන බව ඔවුන් ප්‍රකාශ කරනවා. එජාපයට ටීඑන්ඒ පක්ෂයට ඡන්දය ලබා දුන්නොත් කවදාවත්ම ගමට සංවර්ධනයක් අත් නොවන බව මේ පළාත්වල ජනතාව තේරුම් අරගෙන. මේ පළාත්වල තරුණ තරුණයින් පවා මේ දේවල් අපිට කියනවා.තරුණ එල්ටීටීඊ සාමාජිකයන් කියනවා එල්ටීටීඊය ඔවුන් මුලා කළ බව. තමන්ට වෛර කරන්නට ඉගැන්වූ බව කියනවා.අද අපි මේ ප්‍රදේශවල ඡන්ද වැඩවලට ගියාම හොඳින් පෙනෙනවා මේ තරුණ පිරිස් දියුණු වීමට දක්වන උනන්දුව. ඔවුන් සහයෝගයෙන් ඉන්නවා. මම ඕමන්තෙට ගිය වෙලාවේ ඒ 9 මාර්ගයේ තියෙන පුවරුවක් දැක්කා. ඒකේ තියෙන්නේ ‘එක රටක්, එක ජාතියක්’ කියලා. මම දෙමළ සහෝදරයෙක්ගෙන් ඇහුවා මේ අදහස ගැන කොහොමද දකින්නේ කියා. ඔහු කිව්වා අපි බලාපොරොත්තු වුණේ මේකයි. අද ඒ දේ ලැබිලා තියෙනවා කියලා. එකම රටත් ශ්‍රී ලංකාව විය යුතුයි කියලා මේ අය පිළිගත්තා.මේ පළාත්වල ජනතාවට දියුණු වෙන්න ලොකු උවමනාවක් තියෙනවා. මෙහේ ඉන්නවා අති දක්ෂ ළමයි. ඉගෙන ගැනීමේ විවිධ හැකියාව තියෙන අය. මේ දරුවන් ගේ දක්ෂතා එළියට ගත යුතුයි. මේ ජනතාවගේ ආර්ථිකය ශක්තිමත් විය යුතුයි.මේ අය සිය පළමු වෙඩි මුරය මෙදා ඡන්දයෙන් ලබා දෙනවා. ඒ ඔවුන්ගේ සුබ අනාගතයේ පළමු වෙඩි මුරයයි. එමඟින් ඔවුන් රටට ලබා දෙන්නේ ඔවුන් මෙදා රජයත් සමඟ එක්ව සිටින බවයි.මම මේ දවස්වල වලිකාමන් ප්‍රාදේශීය සභා බල සීමාව තුළ ඡන්ද කටයුතු මෙහෙයවනවා. මෙවර මේ පළාත්වල ජයත් රජයටයි. අද උතුරු නැඟෙනහිර සංවර්ධනය වෙලා. මේ සංවර්ධනය ජනතාවගේ හිතට තදින් ම කා වැදිලා. විදුලිය, ජලය, සෞඛ්‍ය, අධ්‍යාපනය වගේ දේවල් මේ අයට ලැබී තියෙනවා. නමුත් ගම ඇතුළේ සුළු ප්‍රශ්නවලට විසඳුමක් ලැබුණේ නැහැ.මෙදා ඡන්දයෙන් උතුරු නැඟෙනහිර පළාත්වල ගම්වලට විශාල වාසියක් සැලසෙනවා. ඔවුන් තමන්ගේ නොවිසඳුණු ප්‍රශ්න සෘජුවම අපට කියනවා. අපි මේ වන විටත් ඒ ප්‍රශ්න වලට කඩිනමින් පිළිතුරු ලබා දුන්නා. මේ නිසා මෙදා ඡන්දය මේ අයට විශේෂ අවස්ථාවක් සැලසෙනවා, තමන්ගේ ගම, ප්‍රදේශය දියුණු කරගන්නත්, නොවිසඳුණු ප්‍රශ්න විසඳා ගන්නත්.එක්සත් ජාතික පක්ෂයේ මහ ලේකම්තිස්ස අත්තනායකපළාත් පාලන ආයතන 65 ක පළාත් පාලන ඡන්දය ලබන 23 දා පවත්වන්නට නියම කර තියෙනවා. මේ පළාත් පාලන මැතිවරණ ව්‍යාපාරය දෙස බලන විට අපට පෙනෙන්නේ කලින් තිබුණු මැතිවරණ වලට වඩා උනන්දුවක් නැති බව. එයට හේතුව තමයි කඩින්කඩ මැතිවරණය පැවැත්වීමෙන් ජනතාවගේ උනන්දුව අඩුවීම. ඡන්ද ව්‍යාපාරය, ඡන්ද දායකයන් මෙන්ම ඡන්ද දායකයන්ගේ උනන්දුව දිහා බැලුවත් හැම පැත්තකින්ම ලොකු අඩුවක් පෙනෙනවා. එක්සත් ජාතික පක්ෂය, පක්ෂයක් ලෙස මේ කඩින්කඩ තියන මැතිවරණයට නම් විරුද්ධයි. බලන්න පළාත් පාලන මැතිවරණයේ තව අදියරක් පවත්වන්නට තියෙනවා. ආයතන තිස් ගණනක. තවම මේවායේ දිනවත් නියම කරගෙන නැහැ. මේවා කල් දැම්මේ අන්තර්ජාතික ක්‍රිකට් තරගාවලිය තියෙන නිසා. ඒවාට බාධා වනවා කියා අදාළ නොවන පළාත් පාලන ආයතනවල පවා ඡන්දය කල් දැම්මා.ප්‍රධාන පළාත් පාලන ආයතන ගණනාවක් මහජනතාවගේ කැමැත්තකින් තොරව කල් දාලා. කඩින්කඩ මේ වගේ ඡන්ද තැබුවම එක් පැත්තකින් ජනතාවට එපා වෙනවා. අනිත් පැත්තෙන් මේ මැතිවරණ වලට සම්බන්ධ දේශපාලන පක්ෂත් දැඩි අපහසුතාවකට පත් වෙනවා. මැතිවරණ කොමසාරිස්වරයත් මෙයින් දැඩි අපහසුතාවකට පත් වෙනවා.මැතිවරණයක් නම් එය තීරණාත්මක විය යුතුයි. ජාතික මැතිවරණ ලෙස සලකන ජනාධිපතිවරණය, පාර්ලිමේන්තු මැතිවරණවලට අමතරව පළාත් පාලන, ප්‍රාදේශීය සභා මැතිවරණ කෑලි කෑලි කඩා පැවැත්වීමෙන් කවදාවත් ප්‍රජාතන්ත්‍රවාදය නිරූපණය කරන්නෙ නැහැ. ප්‍රජාතන්ත්‍රවාදය නියමාකාරයෙන් නිරූපණය වන්නට නම් මේ මැතිවරණය ඊළඟ අදියරට බල නොපැවැත්වෙන පරිදි පවත්වන්නට අවශ්‍යයි.පාර්ලිමේන්තු මැතිවරණය පවා කඩින්කඩ පැවැත්වුවහොත් ජනතා අදහස වෙනස් වන්නට පුළුවන්. මේ ක්‍රමවේදය එක්සත් ජාතික පක්ෂය සම්පූර්ණයෙන්ම ප්‍රතික්ෂේප කරනවා. අපි කියන්නේ මේ මැතිවරණය නිදහස් හා සාධාරණව පැවැත්වීම අවශ්‍යයි. මේ වන විටත් මේ ඡන්දය සම්බන්ධ ඇතිවූ ක්‍රියාදාමයත් වාර්තා වෙනවා. ඇඹිලිපිටියේ පවා ඒ වගේ සිදුවීමක් වාර්තා වුණා. ජනතාව ගැන රජය කල්පනා කරනවානම් ප්‍රජාතන්ත්‍රවාදය ගැන විශ්වාස කරනවානම් මේ ආකාරයෙන් මැතිවරණ පැවැත්වීම දැන්වත් නවත්වා මේ මැතිවරණ එකම දිනයක පැවැත්වීමට අවශ්‍ය කටයුතු සැලැස්වීමෙන් මහජනතාවට විශාල සහනයක් ලැබෙන බව රජයට කියන්න කැමැතියි.එක්සත් ජාතික පක්ෂය පළාත් පාලන මැතිවරණය සඳහා පත්කළ ජාතික මෙහෙයුම් කමිටුව නියෝජ්‍ය නායක කරු ජයසූරිය ප්‍රධානත්වයෙන් සජිත් පේ‍්‍රමදාස මහතා, මම, රවි කරුණානායක මහතා ඇතුළු පිරිසකගේ සහභාගිත්වයෙන් කටයුතු කරනවා. අපි මේ වන විට ගෙයින් ගෙට යාමේ ඡන්ද ව්‍යාපාර කටයුතු සූදානම් කර තියෙනවා. අවසාන කාලයේ ප්‍රධාන රැස්වීම් පැවැත්වෙනවා. අපි මෙහිදී ප්‍රධාන රැලි අඩුකර ග්‍රාමීය මට්ටමේ රැලිවලට යනවා. අපිට මෙයින් පුළුවන් වෙනවා විශාල පිරිසකට කතා කරන්නට. මේ නිසා අපි ගෙයින් ගෙට යාමේ ව්‍යාපාරය වැඩි කරනවා. අපි මැතිවරණ ව්‍යාපාරය කරන්නේ ආණ්ඩුවේ දූෂණ, හොරකම, මැරකමට විරුද්ධවයි. මහජනතාවගේ අපි ඉල්ලන්නේ මේ මැතිවරණයේදී ඡන්දය නොදා ඉන්න එපා.ආණ්ඩුවට විරෝධය පළ කරන්න අවශ්‍ය නම් ඡන්ද පොළට ගොස් ඡන්දය දමන්න. නැතිනම් ආණ්ඩුව හිතනවා ඒ සියලු දෙනාම රජය කෙරේ කැමැත්තෙන් සිටින බව. එම නිසා ආණ්ඩුවට විරුද්ධත්වය ප්‍රකාශ කරන්නනම් අනිවාර්යයෙන්ම ඡන්ද පොළට ගොස් ඡන්දය දමන්න.අපිට ගම්වලට ගියාම පෙනෙනවා ජනතාවට මැතිවරණ ගැන විශාල කලකිරීමක් තිබෙන බව. ඒ කඩ කඩා මැතිවරණ පැවැත්වීම නිසා. දෙවැනිව ආණ්ඩු විරෝධි ලක්ෂණයකුත් තියෙනවා. වංචාව, දූෂණය කෙරෙහි මහජනතාවගේ කලකිරීමක් තියෙනවා. විශේෂයෙන්ම මෑත කාලයේ ආණ්ඩුවට සහාය දුන්නේ යුද්ධය නිසා. යුද්ධ නිසා ලබාගත් ජයග්‍රහණය ආණ්ඩුව වැරැදි ලෙස භාවිත කරන බවට හැඟීමක් ජනතාව තුළ තියෙනවා. මේ පිළිබඳ චෝදනාත් දැන් ආණ්ඩුවට එල්ල වෙමින් තියෙනවා. ඒ වගේම ග්‍රාමීය මට්ටමින් හිතා ගැනීමට අපහසු ජීවන බරක් වර්ධනය වෙලා.සාකච්ඡා කෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ab1107173</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>විදුලි බල හා බලශක්ති ඇමැති පාඨලී චම්පික රණවක* විදුලි අර්බුදය අවසන්ද?පසුගිය අටවැනිදා වන විට බොහෝදුරට විදුලි අර්බුදය අවසන් වුණා. පසුගිය එකොළොස්වැනිදා වනවිට විදුලිය පෙර පැවැති ආකාරයෙන්ම ස්ථාවර තත්ත්වයට පත්වුණා. මේ වනවිට ගැටලුවක් නැතිව විදුලිය සැපයෙනවා.* ඔබ පවසා තිබුණා බලාගාර පහක් එකවර අක්‍රීයවීම කුමන්ත්‍රණයක් විය හැකි බව?මෙය ස්ථිර වශයෙන්ම කුමන්ත්‍රණයක් යැයි කියන්න බැහැ.එහෙත් විශාල විදුලි ජනන යන්ත්‍ර දෙකක් සමඟ මේ බලාගාර අක්‍රීය වීම ස්වාභාවික තත්ත්වයක් නොවේ. විදුලි බල මණ්ඩලය ප්‍රතිසංස්කරණය කරන්න පසුගිය දිනවල දැරූ උත්සාහය ගැන සමහරුන්ට රිදිලා ඇති.ඒ නිසා යම් අස්ථාවර කිරීමක් තිබේද යන්න ගැන පරීක්ෂාවෙන් සිටිය යුතුයි.* කවුද මේ ගැන පරීක්ෂාවෙන් සිටිය යුත්තේ?අපි කමිටුවක් පත් කරලා තියෙනවා. ඔවුන්ට බලතල පැවරිලා තියෙනවා එදිනෙදා තත්ත්වයන් සොයා බැලීමට හා ඒ ගැන වාර්තා කිරීමට. අමාත්‍යාංශයේ අතිරේක ලේකම් තිස්ස හේරත්, විදුලි බල මණ්ඩලයේ උපසභාපති අනුර විජේපාල, සාමාන්‍යාධිකාරි නිහාල් වික්‍රමසූරිය ඇතුළු නිලධාරි පිරිසක් මේ කමිටුව නියෝජනය කරනවා. ඔවුන් ඉදිරියේදී නිරීක්ෂණ වාර්තා බාර දෙයි.* විදුලි බල මණ්ඩලයේ ප්‍රතිසංස්කරණවලට ඇතැම් අයට රිදුණ බව ඔබ පැවසුවා. ඔබ හිතන්නෙ විදුලිය කැපීමට සිදුවූයේ රිදුණ පිරිසගේ කුමන්ත්‍රණයක් නිසා කියලද?ඒ ගැන කිසිවක් මම දන්නෙ නැහැ. මේ බලාගාර අතරින් එකක් පෞද්ගලික බලාගාරයක්. අනෙක විදුලිබල මණ්ඩලයෙන් පාලනය වෙන පෞද්ගලික බලාගාරයක්. පුත්තලම හා කැලණිතිස්ස පාලනය වෙන්නෙත් මණ්ඩලයෙන්. කොහොම වුණත් මෙය මණ්ඩලයේ සේවකයන්ගේ කුමන්ත්‍රණයක් කියලම කියන්න බැහැ. එහෙත් තාක්ෂණික පැත්ත ගැන වගකීම \;යන්නෙ විදුලිබල මණ්ඩලයට.* විදුලිබල අමාත්‍යාංශයත් මණ්ඩලයත් අතර ගැටුම් තියාගෙන රටේ විදුලිය ගොඩගන්න පුළුවන් වෙයිද?අමාත්‍යාංශයත් මණ්ඩලයත් අතර කිසිම ගැටුමක් නැහැ.දේශපාලන අරමුණු එක්ක යන වෘත්තීය සමිති කීපයක් තියෙනවා.මණ්ඩලයේ සාර්ථකත්වය දියුණුව මඟහරිමින් තමයි ඔවුන් කටයුතු කරන්නෙ. මේ දේශපාලන උන්මත්තකයන් සමඟ එකතු වෙන්න එපා කියලයි අපි සේවකයන්ට කියන්නෙ.එජාපයේ මාධ්‍ය ප්‍රකාශක ගයන්ත කරුණාතිලක* ඔබ සජිත් පිලේ නොවන බව පවසා තිබුණා. නායකත්වය ඔබේ තනතුරු නැති කරාවි යැයි යන බියට ද ඔහොම කියන්නෙ?මම තනතුරු නැතිවෙයි කියලා බයවෙන කෙනෙක් නොවේ. මම ඕනෑම වේලාවක මගේ තනතුරු බාර දෙන්න වුණත් ලෑස්තියි. මට ජනතාව දුන් මන්ත්‍රීකම තමයි හොඳම තනතුර. ඒක රැක ගන්නත් ඉන් වැඩ කරන්නත් මම දන්නවා. අනෙක අපේ පක්ෂයෙ පිල් නැහැ. රනිල් සජිත් දෙන්නම සිටින එක පිලයි අපිට තියෙන්නෙ. ඒ එජාපය. ඒ පිලේ තමයි මම ඉන්නෙ.* ගහ දන්න මිනිහට කොළ කඩා පාන්න හදන්න එපා. එජාපය දෙකඩ බෙදිලා කියලා රටම දන්නවනෙ?මම නම් එහෙම දෙයක් දන්නෙ නැහැ. මම දන්නෙ එජාපය කියන එකම පිලක් ගැන විතරයි. හැබැයි යම් යම් විවිධ වෙනස් මත ඉදිරිපත් වන අවස්ථා පක්ෂයේ තිබෙනවා. ඒක පක්ෂයක ස්වාභාවික තත්ත්වයක්.සජිත් මන්ත්‍රීතුමාම පැවසුවා ඔහු එක් අඩියක් පස්සට ගෙන, පක්ෂය දෙකඩ නොකර නියෝජ්‍ය නායකකම බාර ගත් බව. අනෙක නව ව්‍යවස්ථාවත් සම්මත කර ගත් පක්ෂයක් අපට දැන් තියෙන්නෙ.* ව්‍යවස්ථාව නම් සම්මත වුණා තමයි. ඒත් ජාතික සංවිධායක ධුරය ව්‍යවස්ථාවට පටහැනිව පත් කළා. නායකයා විදේශගත වෙද්දි වැඩ බලන්නෙ කරු ජයසූරිය මහතා. එහෙම වෙන්නෙ මොකද?ජාතික සංවිධායක ධුරය ගැන නම් ගැටලුවක් ඇති වුණා තමයි. ඒත් අනෙක් තනතුරු හරියට පත් කෙරුණනේ.නායකතුමා රට යනකොට ඉස්සර පත් කරලා ගියෙත් කරු ජයසූරිය මහත්තයව. ඉතිං ඉස්සර විදියට මෙවරත් කළා. වැඩ බලන නායකත්වයට එතරම් කාර්ය භාරයක් නෑනෙ.* එතකොට ඉදිරි ප්‍රාදේශීය සභා මැතිවරණය මෙහෙයවීමේ බලය දුන්නෙත් කරු ජයසූරිය මන්ත්‍රීවරයාටමනෙ?ඔව් ඉතිං... ඉස්සර විදියටම ඒකත් එතුමටම බාර දුන්නා. අනෙක ඒ සඳහා කමිටුවක් පත්කරලා තියෙනවා. ඒ කමිටුවේ කරු ජයසූරිය වගේම සජිත් මන්ත්‍රීතුමත් මමත් තිස්ස අත්තනායක හා රවි කරුණානායක මන්ත්‍රීතුමත් ඉන්නවා. අපි සියලු දෙනා එක්ව කමිටුව වෙනුවෙන් කටයුතු කරනවා.* එජාපයේ වැඩ වෙන්නෙ ඉස්සර විදියටම නම් එජාපයට ඉස්සරහක් නැති වෙයි?නැහැ නැහැ, එහෙම වෙන්නෙ නැහැ. පක්ෂය ශක්තිමත්ව ඉස්සරහට යන බව මම විශ්වාසයෙන් කියනවා.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ab1107175</link>
    <topic>ජන්ද සටන කරූට බාරදුන්නේ උගුලකටද?</topic>
    <author>චන්දන බණ්ඩාර</author>
    <content>එ. ජා. ප මන්ත්‍රීවරු ප්‍රශ්න කරතිවිවිධ හේතු නිසා කල් දැමු පළාත් පාලන ආයතනවල ඡන්ද විමසීම සිදු කෙරෙන්නේ මේ 23 වනදාය. එයින් ද බහුතර පළාත් පාලන ආයතන ගණනක මැතිවරණ පැවැත්වෙන්නේ උතුරු පළාතේය. ඒ අනුව යාපනය දිසාවේ පළාත් පාලන ආයතන 16 ක සහ කිලිනොච්චිය දිසාවේ පළාත් පාලන ආයතන 3 ක මැතිවරණ පැවැත්වීමට නියමිතය.මේ නිසා රජයේ මැති ඇමැතිවරු මෙන්ම විපක්ෂයේ මන්ත්‍රීවරු ද මේ වන විට සිටිනුයේ උතුරු පළාතේ මැතිවරණ කටයුතු මෙහෙයවමිනි. පාර්ලිමේන්තු මන්ත්‍රී නාමල් රාජපක්ෂ, ඇමැති මහින්දානන්ද අලුත්ගමගේ, මන්ත්‍රී ෂෙහාන් සේමසිංහ, මන්ත්‍රී උදිත ලොකුබණ්ඩාර සහ මන්ත්‍රී කනක හේරත් යන පිරිසට මැතිවරණ කටයුතු මෙහෙයවීමට බාර දී ඇත්තේ කිලිනොච්චිය දිසාවේය.පසුගිය කාලය පුරාම මන්ත්‍රී නාමල් රාජපක්ෂ ඇතුළු මැති ඇමැතිවරු මාසයකට වරක් කිලිනොච්චිය දිසාවේ සංචාරය කරමින් එම ප්‍රදේශ සංවර්ධනය කිරීමට කටයුතු කළහ. විශේෂයෙන්ම පාසල් සඳහා ගොඩනැඟිලි ඉදි කරවීම, පාසල් ගොඩනැඟිලි පිළිසකර කිරීම, පාසල් දරුවන් සඳහා පොත්පත් බෙදා දීම, පාසල් සඳහා අවශ්‍ය අනෙකුත් පහසුකම් ලබා දීම එහිදී කැපී පෙනිණි.මේ අතර ගිය සතියේදී මුලතිව් ප්‍රදේශයේදී විශේෂ රැස්වීමක් සංවිධානය කර තිබිණි. ඒ එල්ටීටීඊ සංවිධානයේ සාමාජිකයන් ලෙස කටයුතු කොට යුද හමුදා අත්අඩංගුවට පත්ව සිට නිදහස් වූවන්ගේ සහභාගිත්වයෙනි. එම හමුවට 2800 කට ආසන්න පිරිසක් සහභාගි වී සිටියහ. එහිදී පාර්ලිමේන්තු මන්ත්‍රී නාමල් රාජපක්ෂ සුවිශේෂි අදහස් දැක්වීමක් කළේය.“එල්ටීටීඊයේ සාමාජිකයෝ වෙලා ඉඳලා නිදහස් පුරවැසියන් විදියට කටයුතු කරන ඔබට විශ්වාසය ඇති කරන එක ලේසි පහසු නැහැ. බිඳුණු හදවත් එක පාරටම එකතු කරන්න බැහැ. ඒ හදවත් යා වෙන්නේ විශ්වාසය මතයි. අපි ඔබට එදිනෙදා ජීවිතය පවත්වාගෙන යන්න උදව් කරනවා. මේ ප්‍රදේශවල යටිතල පහසුකම් ගොඩ නංවනවා. බැංකු ණය ලබා දෙනවා. පාසල් ගොඩනැගිලි ඉදි කළා.ඒත් ඔබේ හදවත් සනීප කරන එකට කාලයක් ගත වුණා. අපි අද ඒ වෙනස දකිනවා. අපි වසරකට පෙර මෙහි එන විට ඔබගේ මුහුණු බොහොම අඳුරුයි. ඒත් අද ඔබේ මුහුණේ සිනහව පිරිලා.” මන්ත්‍රී නාමල් රාජපක්ෂ කියා සිටියේය. ඔහුගේ කතාව දෙමළ භාෂාවට පරිවර්තනය කළේ ප්‍රවීණ මාධ්‍යවේදී සිලරත්න සෙනරත් ය.ඉන් පසුව මන්ත්‍රී නාමල් රාජපක්ෂ ඇතුළු පිරිස ගියේ පරන්තන්හි පුනරින් මධ්‍ය මහා විද්‍යාලයටය. එහිදී මන්ත්‍රී නාමල් දෙමළ භාෂාවෙන් ද වචන කීපයක් කතා කිරීමට අමතක නොකළේය.“මං අද දවසේ වෙනත් රැස්වීමකදීත් මේ කතාවම කිව්වා. අපි පාසල්වලට ගිය අවුරුද්දේ එනකොට මේ තරුණ තරුණියන් බය වෙලා වගේ හිටියේ. ඒත් ඔබ අද අප පිළිගත්තේ බොහොම සතුටින්. මා මේ පාසලේ දරු දැරියන්ට ආරාධනා කරනවා හම්බන්තොට දිසාවේ සංචාරය කරන්න එන්න කියලා. ඒ සඳහා පහසුකම් අපි ලබා දෙනවා.” මන්ත්‍රී නාමල් ආරාධනාවක් කළේය.ඊට පාසල් දරු දැරියෝ එක හඬින් කැමැත්ත පළ කර සිටියහ. ඉන් අනතුරුව මන්ත්‍රී නාමල් රාජපක්ෂ විසින් පාසල් 30 ක් සඳහා පියානෝව බැගින් ලබා දුන්නේය.මේ අතර මන්ත්‍රී නාමල් තව දුරටත් පාසල් දරු දැරියන් සහ ඔවුන්ගේ මවුපියන් හමුවේ අදහස් දැක්වීය.“මට මතකයි මගේ කුඩා කාලය. අද කිලිනොච්චිය වගේම තමයි එදා හම්බන්තොට පළාත. නමුත් අද හම්බන්තොට ශීඝ්‍ර ලෙස සංවර්ධනය වෙනවා. ඒ විදියටම කිලිනොච්චියත් සංවර්ධනය කිරීම රජයේ අරමුණයි. ඒ සඳහා අවශ්‍ය ජනතාවගේ සහයෝගයයි.” මන්ත්‍රී නාමල් රාජපක්ෂ වැඩිදුරටත් කියා සිටියේය.“ඒ විතරක් නෙමෙයි. අපි මේ වෙනකොට කිලිනොච්චිය දිසාවේ විතරක් අතුරු මාර්ග 50 ක් විතර කොන්ක්‍රීට් කළා. දැන් මේ වෙනකොට ඒ 9, ඒ 32 සහ ඒ 35 මාර්ග සංවර්ධනය වෙනවා. මේ මෑත දිනයකදී කිලිනොච්චියේ අන්තර්ජාතික ක්‍රීඩාංගණයට මුල්ගල තියනවා. ඊළඟට බිම් බෝම්බ ඉවත් කරලා ජනතාව එම ප්‍රදේශවල පදිංචි කරනවා.” මන්ත්‍රී නාමල් කීවේය.ඉන් පසුව මන්ත්‍රී නාමල් වාහනයේ නැඟී තවත් පාසලක් වෙත භාණ්ඩ බෙදා දීම සඳහා පිටත් වීය. ඒ අතරතුරම මන්ත්‍රී නාමල් කීවේ අපූරු කතාවකි. “මට ඒ පාසලේදී මතක් වුණේ මගේ පාසල් කාලය. අපි පංතිවල ඉගෙන ගත්තේ බිත්ති හතරකට කොටු වෙලා. ඒත් මේ පාසල්වල ළමයි ගොඩනැගිලි තිබුණත් ළමයි ගස් යට පංතිවල ඉගෙන ගන්නවා. ඔවුන් ඇත්තටම සොබාදහම සමඟ ගැටිලා අධ්‍යාපනය ලබනවා.” මන්ත්‍රී නාමල් කීවේ ඇමැති මහින්දානන්ද අලුත්ගමගේ ඇතුළු පිරිසටය.මේ අතර ගිය සතියේ දී ඇමැති මහින්දානන්ද අලුත්ගමගේ කිලිනොච්චිය දිසාවේ පළාත් පාලන ආයතන සඳහා තරග වදින එක්සත් ජනතා නිදහස් සන්ධානයේ අපේක්ෂකයන් කැඳවා විශේෂ සාකච්ඡාවක් පැවැත්වීය. එහිදී ඇමැති මහින්දානන්ද අපේක්ෂකයන් සමඟ අදහස් හුවමාරු කොට ගත්තේ දෙමළ භාෂාවෙනි. මන්ත්‍රී නාමල් රාජපක්ෂ ද දෙමළ භාෂාවෙන් ඇතැම් අපේක්ෂකයන්ගේ ගැටලු පිළිබඳව විමසීය.ගිය සතියේදී කිලිනොච්චිය ප්‍රදේශයේ ක්‍රීඩා සමාජ පිහිටුවීමේ වැඩසටහනකට ද ක්‍රීඩා ඇමැති මහින්දානන්ද අලුත්ගමගේ ඇතුළු පිරිස සහභාගි වූහ.එජාපය ඇල්පිටිය නගරයේ දී පසුගියදා උද්ඝෝෂණ ව්‍යාපාරයක් පවත්වා තිබිණි. ඒ රජයට එරෙහිව ය. එක්තරා රැස්වීමකදී රජයේ ගාලු දිසා මන්ත්‍රීවරයකු කළ අභියෝගයක් බාර ගනිමින් මේ උද්ඝෝෂණය සංවිධානය කළ බව එ.ජා.ප ගාලු දිසා මන්ත්‍රී ගයන්ත කරුණාතිලක කියා තිබිණි. කෙසේ වෙතත් ආණ්ඩු පක්ෂ මන්ත්‍රීවරයා එ.ජා.ප යට අභියෝග කොට තිබුණේ හැකි නම් ගාලු දිසාවේ කොතැනක හෝ උද්ඝෝෂණයක් පවත්වන ලෙසට ය. ඒ අනුව එජාප මන්ත්‍රී ගයන්ත ඇතුළු පිරිස මේ උද්ඝෝෂණය පැවැත්වීමට කටයුතු කළේ ඇල්පිටිය නගරයේ ය. එම ආසනයේ ශ්‍රී.ල.නි.ප ප්‍රධාන සංවිධායකවරිය වන්නේ මෙරට කීර්තිමත් රංගන ශිල්පිනියක වන ගීතා කුමාරසිංහ ය. ගාලු දිසාවේ වෙනත් ආසන තිබියදී එ.ජා.ප ගාලු දිසා මන්ත්‍රී ගයන්ත මේ උද්ඝෝෂණය කළේ කාන්තාවක සංවිධායක ධූරය දරන ආසනයක ය. එයින් ම එ.ජා.ප ය ප්‍රදර්ශනය කළේ තම පක්ෂයේ නොහැකියාව ය. මේ අතරතුර අදාළ උද්ඝෝෂණය පැවැත්වෙන බව දැන ගත් ගාලු දිසාවේ අදාළ මන්ත්‍රීවරයා උද්ඝෝෂණයට පෙර දිනයේ දී බෙන්තර ඇල්පිටිය ශ්‍රී.ල.නි.ප සංවිධායිකා ගීතා කුමාරසිංහට කතා කළේ ය.ගීතා කුමාරසිංහ සංවිධායකවරිය කීවේ තම ආසනයේ අනවශ්‍ය ගැටුම් සිදු වෙනවාට තමන් අකමැති බව ය. ඒ සමඟම ඇය කතා කළේ ශ්‍රී.ල.නි.ප මහ ලේකම් මෛත්‍රිපාල සිරිසේන ඇමැතිවරයාට ය. ශ්‍රී.ල.නි.ප මහ ලේකම් ඇමැති මෛත්‍රිපාල උපදෙස් දුන්නේ ද ගැටුම් ඇතිවීමට ඉඩ නොදෙන ලෙසට ය.අනතුරුව ගීතා කුමාරසිංහ සංවිධායකවරිය ජනාධිපතිතුමාට දුරකථනයෙන් ඇමතුවා ය. ඇයට ජනාධිපතිතුමාගෙන් ලැබුණේ ද වැදගත් උපදෙසකි. සංවිධායක තුමියගේ අදහස හරි. ඕන කෙනකුට අදහස් ප්‍රකාශ කිරීමේ අයිතිය මේ රටේ තියෙනවා. ඒ නිසා ගැටුම් ඇතිවීමට ඉඩක් තියන්ඩ එපා” ජනාධිපතිතුමා සංවිධායකවරියට උපදෙස් දුන්නේ ය.ඉන් පසුව ගීතා කුමාරසිංහ සංවිධායකවරිය තම ආසනයේ සියලුම ශ්‍රී.ල.නි.ප ප්‍රබලයන්ට උපදෙස් දුන්නේ එ.ජා.ප උද්ඝෝෂණයට කිසිවකු බාධා නොකරන ලෙසට ය. “මට අවශ්‍ය මගේ ආසනය සාම කලාපයක් වගේ තියාගන්ඩ. එ.ජා.ප, ශ්‍රී.ල.නි.ප, ජ.වි.පෙ. කාටවත් හිරිහැරයක් නොවිය යුතු යි. ඇය ප්‍රකාශ කළාය. ඒ අනුව එ.ජා.ප ය ඇල්පිටිය නගරයේ උද්ඝෝෂණයක් පැවැත්වූව ද ඊට කිසිදු බාධා කිරීමක් සිදු නොවී ය.පාසල් ද්වීතියික පාසල් බවට පත් කිරීමේ ව්‍යාපෘතිය යටතේ ඇල්පිටිය ආනන්ද මහා විද්‍යාලයේ ප්‍රාථමික අංශය අහෝසි කිරීමට තීරණයක් ගෙන තිබිණි. එහෙත් ඊට ඇල්පිටිය ජනතාවගෙන් එල්ල වූයේ බලවත් විරෝධයකි. මේ නිසා එම ගැටලුව ගීතා කුමාරසිංහ සංවිධායකවරිය අධ්‍යාපන ඇමැති බන්දුල ගුණවර්ධනට ඉදිරිපත් කළේ ය. ඒ අනුව ජනතාවගේ ඉල්ලීමට සහ ඇල්පිටිය ශ්‍රී.ල.නි.ප සංවිධායකවරියගේ ඉල්ලීම අනුව ආනන්ද මහා විද්‍යාලයේ ප්‍රාථමික අංශය අහෝසි නොකිරීමට අධ්‍යාපන ඇමැති බන්දුල ගුණවර්ධන කටයුතු කොට තිබිණි.ආර්ථික සංවර්ධන අමාත්‍යාංශය පිළිබඳව මාධ්‍යවේදී ශ්‍යාම් නුවන් ගනේවත්තගේ ලිපියක් පසුගියදා පළවී තිබිණි. දිවි නැගුම, ජනසභා වැනි ආර්ථික සංවර්ධන අමාත්‍යාංශයේ වැඩපිළිවෙළ පිළිබඳව යම් යම් ප්‍රශ්න මතුකර තිබූ ශ්‍යාම් නුවන් රජයේ ආර්ථික ක්‍රියාමාර්ග පිළිබඳව පසුවිපරමක අවශ්‍යතාව ඉතා වැදගත් බව පෙන්වාදී තිබිණි. රටේ ඉතා වැදගත් අමාත්‍යාංශයක් භාරව සිිටන ආර්ථික සංවර්ධන අමාත්‍යවරයා මාස කිහිපයකට හෝ වරක් ජනමාධ්‍ය හමුවක් පවත්වා අමාත්‍යාංශයේ සංවර්ධන වැඩකටයුතු පිළිබඳව තොරතුරු සාකච්ඡා කිරීම වැදගත් බව පෙන්වාදී තිබිණි.ශ්‍යාම්ගේ විවේචනයට බැසිල් ඇමැතිවරයාගෙන් එදින උදෑසනම පිළිතුරු ලැබිණි. වහාම මාධ්‍යවේදින්ගේ හමුවක් සංවිධානය කරන ලෙස ඇමැතිවරයාගෙන් උපදෙස් ලැබී ඇති බව අමාත්‍යාංශ නිලධාරීන් විසින් ශ්‍යාම් නුවන්ට දැන්වූයේ ලිපිය පිළිබඳව ඇමැතිවරයාගේ ස්තුතිය පළකරන ලෙස දන්වා ඇති බවද සඳහන් කරමිනි.ඒ අනුව 12 වන අඟහරුවාදා ජනාධිපති ලේකම් කාර්යාලයේදී බැසිල් රාජපක්‍ෂ ඇමැතිවරයා ජනමාධ්‍යවේදීන් හමුවිය. පැය තුනකට ආසන්න කාලයක් සියයකට ආසන්න ජනමාධ්‍යවේදීන් සමඟ ඉතා සුහද සාකච්ඡාවක යෙදුණු ඇමැතිවරයා ඔවුන් ඇසූ සෑම ප්‍රශ්නයකටම ඉතා සුහදව පිළිතුරු දුන්නේය.දිවිනැඟුම, සංචාරක ව්‍යාපාරය, ජන සභා, ෂැන්ගි‍්‍රලා හෝටල් ව්‍යාපෘතිය ආදිය පිළිබඳව මෙන්ම අමාත්‍යාංශයේ විෂය පථයට අයත් නොවන පෑලියගොඩ මංසන්ධියේ රථවාහන තදබදය විශ්වවිද්‍යාල ආචාර්යවරුන්ගේ ගැටලු ආදී සෑම ප්‍රශ්නයකටම පිළිතුරු දුන්නේ කිසිදු අපහසුතාවයකට පත් නොවෙමිනි. ආර්ථික සංවර්ධනයේ මූලික අරමුණ විය යුත්තේ රටේ දිළිඳු ජන කොටස් නඟා සිටුවීම බවත්, මහින්ද රාජපක්‍ෂ ජනාධිපතිතුමාගේ ප්‍රතිපත්තිය එය බවත් ඔහු ප්‍රකාශ කළේය. මේ අවස්ථාවේදී ඇමැතිවරයා අපූරු හෙළිදරව්වක් කළේය. අරලියගහ මැදුරට පැමිණෙන පාසල් සිසුන්ගෙන් පාසලේ අඩුපාඩු පිළිබඳව ජනාධිපතිතුමා විමසන විට නිතරම වැසිකිළි ප්‍රශ්නය පිළිබඳව අසන්නට ලැබෙන බවත් එම නිසා අනෙක් සියල්ලටම ප්‍රථම පාසල්වලට නටඹුන්වී ඇති වැසිකිළි වෙනුවට නව වැසිකිළි පද්ධති සකස් කිරීම සඳහා වැඩපිළිවෙළක් සකස් කර ඇති බවත් හෙළිදරව් කළේය.වනජීවී සහ අභයභූමිවල හෝටල් ගොඩනඟන්නේදැයි ඇසූ ප්‍රශ්නයකට පිළිතුරු දුන් ඇමැතිවරයා සංචාරකයෝ එන්නේ වනජීවීන් සහ අභයභූමි දැක ගැනීමට ඒවා විනාශ කර සංචාරකයන් වැඩිකරගන්නේ කොහොමදැයි ප්‍රශ්න කළේය. මෙරට ස්වභාවික සම්පත් සහ පරිසරය රැක ගැනීමට රජය සෑම විටම කටයුතු කරන බව ඇමැතිවරයා ප්‍රකාශ කළේය.සංවර්ධනය මැනීම සඳහා විවිධ දර්ශක ඇති බවත්, උණ බැලීම සඳහා අත තබා බැලීම මෙන්ම උණ කටුවද භාවිතා කළ හැකි බවත් එහෙත් වඩාත් නිවැරැදි වන්නේ උණ තිබෙනවාද නැද්ද යන්න දැන ගැනීම බවත් ආර්ථික සංවර්ධනයේදී වැදගත් වන්නේ සාමාන්‍ය ජනතාවගේ ජීවන මට්ටමේ වෙනසක් සිදුවී තිබේද යන්න බවත් ප්‍රකාශ කළේය. ගොවි ධීවර ජනතාව ඇතුළු සාමාන්‍ය ජනතාවගේ ජීවිතයේ එවැනි පැහැදිලි වෙනසක් ඇතිව තිබෙන බව ඔහු ප්‍රකාශ කළේය.අපේ ගමේ අය වල් නාශක හඳුන්වන්නේ කුඩ මැටි තෙල් විදිහට. කෘමි නාශක හඳුන්වන්නේ පණු තෙල් විදිහට. ඔවුන් ඒවායේ සිදුවන වෙනස්කම් පිළිබඳව අවබෝධයෙන් ඉන්නවා. ඒ වගේම ළඟදි සිදුවූ කෘමි නාශක, පොහොර සහ සහල් පිළිබඳව වාද විවාද පිළිබඳවත් අවබෝධයෙන් ඉන්නවා යැයි ද ප්‍රකාශ කළේය.මාතර මහ රෝහලේ වෛද්‍යවරියකගෙන් පසුගිය 14 දා අලුයම ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේට ලැබුණේ සංවේදී දුරකථන ඇමතුමකි.“අනේ මට ලොකු උදව්වක් කරන්න. මගේ මහත්තයත් වෛද්‍යවරයෙකි. අපි දෙන්නා කතරගම සිංහාවලෝකන කුලුන විවෘත කරන උත්සවයට ගියේ පුංචි දුවත් එක්ක. එයාගේ වයස අවුරුදු 4 යි. එදා ජනාධිපතිතුමා දුවගෙ මූණ අල්ලා කතා කළා. එදා ඉඳන් “ජනාධිපති මාමා බලන්න ඕන, ජනාධිපති මාමාට කතා කරන්න ඕන” කියමින් ‘මහ රෑත් නින්දෙන් අවදි වෙලා කියනවා. අනේ කොහොම හරි එදා ගත්ත පිංතූරයවත් එවන්න.” වෛද්‍යවරියගේ ඒ ආයාචනයට ඇහුම්කන් දුන් හෙට්ටිගේ දියණියගේ හිත සතුටු කිරීමට ජනාධිපතිතුමා ද දියණියට දුරකතනය ඔස්සේ සම්බන්ධ කළේ ය. මද වේලාවක් දියණිය සමඟ කතා කළ ජනාධිපතිතුමා කොළඹ එන කොට දුව මෙහේ එන්න කෝ කියමින් රිසිවරය තැබුවේ “පුංචි දරුවන්ටත් තියෙන ප්‍රශ්න” කියමිනි.පසුගිය දින පාර්ලිමේන්තු රැස්වීම් වෙන් වූයේ අභාවප්‍රාප්ත මන්ත්‍රීවරුන් කීප දෙනෙකුගේ ශෝක යෝජනා විවාද වෙනුවෙනි. දෙපැත්තේ ම මන්ත්‍රීවරුන් බහුතරයගේ සහභාගිත්වය දක්නට නොලැබුණේ පළාත් පාලන මැතිවරණ ප්‍රචාරක කටයුතු නිසා ය.අමාත්‍ය විමල් වීරවංශ, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ භික්ෂුන් වහන්සේ නමක් ප්‍රධාන ජපානයේ සිට පැමිණ සිටි දූත පිරිසක් සමඟ කතා බහක යෙදී සිටියදී අමාත්‍ය ටී.බී. ඒකනායක මහතා පැමිණියේ “මං මේ සූදානම් වෙන්නෙ අංගම්පොර සටන් කලාව කරළියට ගේන්න. මේක පුදුම සටන් කලාවක්” කියමිනි.“මොකද එක පාරටම අංගම්පොර සටන් කලාවක් ගැන මතක් වුණේ?” ඇසුවේ අමාත්‍ය විමල් වීරවංශ ය.“අපි අනුන්ගේ කරාතේ, කුංෆු, වූෂු වගේ දේවල් ලොකුවට අගය කරනවා. මමත් වූෂු සම්මේලනයේ සභාපති තමයි. දැන් තමයි තේරෙන්නෙ අපේ දේවල් මෙච්චර තියෙද්දී අනුන්ගේ ක්‍රීඩා, සටන් ක්‍රමවලට අපිත් වටිනකමක් දෙනවා. අංගම්පුර සටන් කලාව දැක්කම වූෂු සම්මේලනයේ සභාපතිකමෙන් මට අයින් වෙන්නත් හිතුණා.“දැන් ඉතිං මොකද කරන්න යන්නෙ? හෙට්ටිගේ ඇසීය.“අංගම්පොර සටන් කලාවෙ පරම්පරා ගණනාවක් රටේ පළාත් කීපයක ඉන්නවා. ඒ අය මං ගෙන්නුවා. බිමෙන් උඩ පනින සටන් දැක්කම පිස්සු හැදෙනවා” අමාත්‍ය ටී.බී. කීවේ ය.පළාත් පාලන මැතිවරණයට තව ඇත්තේ දින කිහිපයකි. එජාපය තීරණය කොට තිබුණේ පළාත් පාලන මැතිවරණයේ එජාප මැතිවරණ මෙහෙයුම් කමිටු සභාපතිවරයා ලෙස කරු ජයසූරිය පත් කිරීමටය. කෙසේ වෙතත් පසුගිය දින කීපයේදී එජාපයේ සජිත් පාර්ශ්වය රනිල් පාර්ශ්වය සහ රවි කරුණානායකගේ පාර්ශ්වය එකම වේදිකාවකට ගැනීමට කටයුතු කොට තිබුණේ එජාප නියෝජ්‍ය නායක කරු ජයසූරියයි. එවැනි තත්ත්වයක් යටතේදී ලබන 23 දා පැවැත්වීමට නියමිත පළාත් පාලන මැතිවරණ කටයුතුවල මෙහෙයුම් කමිටු සභාපතිවරයා ලෙස කරු ජයසූරිය පත්කොට තිබුණේ ඔහු දේශපාලන වශයෙන් හානියක් කිරීමට දැයි එජාප මන්ත්‍රීවරු ප්‍රශ්න කරන බව වාර්තා වෙයි.එජාප මන්ත්‍රීවරු වෙන් වෙන් වශයෙන් එක්වී එජාප නායකයා පක්ෂ නායකත්වයෙන් එළවීමට යළිත් කැරැල්ලක් ගැසීමට සූදානමින් සිටින බව ගිය සතියේදී වාර්තා විය. ඒ සඳහා නායකත්වය ලබා දෙන්නේ එජාප නායකයා විසින් පසුගිය කාලයේ එජාප කෘත්‍යාධිකාරී මණ්ඩලයෙන් නෙරපා සිටින එජාප මන්ත්‍රීවරු නොවන පිරිස් බව ද වාර්තා වෙයි.මේ අතරතුර ගිය සතියේදී මහනුවර රඹුක්වැල්ල ප්‍රදේශයේදී එජාප නියෝජ්‍ය නායක සජිත් පේ‍්‍රමදාසගේ ප්‍රධානත්වයෙන් විශේෂ ජන හමුවක් පැවැත්විණි. එහිදී එජාප නායකයාට එරෙහිව කටයුතු කරන බවට පොරොන්දු වෙමින් මධ්‍යම පළාත් සභා මන්ත්‍රීවරයකු සහ පාර්ලිමේන්තු මන්ත්‍රීවරයකු ජනතාව හමුවේ අදහස් දක්වා තිබේ. “මෙහෙම ගියොත් එජාපය නැති වෙනවා. එජාපය නැති වෙන තැනට කටයුතු කරනකම් බලාගෙන ඉඳලා බැහැ.” එජාප පාර්ලිමේන්තු මන්ත්‍රීවරයා එජාප නියෝජ්‍ය නායක සජිත් පේ‍්‍රමදාස හමුවේ ප්‍රකාශ කොට තිබිණි.මේ අතරතුර එජාපයේ නව නායකත්වය සඳහා ජ්‍යෙෂ්ඨතම එජාපයේ ප්‍රබලයකු තෝරා පත්කොට ගත යුතු බව එජාපයේ නව කැරැලිකරුවන්ගේ මතය බව වාර්තා වෙයි. කෙසේ වෙතත් එජාප නායකයාට එජාප ජ්‍යෙෂ්ඨ නායකයා ලෙස තබා ගනිමින් සියලු බලතල සහිත ජ්‍යෙෂ්ඨයකු නායකයකු ලෙස පත් කර ගැනීම එජාප ප්‍රබලයන්ගේ අරමුණ බව ද වාර්තා වෙයි.ගිය සතියේදී යාපනය කන්කසන්තුරේ මාවට්ටපුරම් කෝවිලේ විශේෂ යාතිකාවක් පැවැත්විණි. එම කෝවිලේ යාතිකාවට සහභාගි වූයේ ආර්ථික සංවර්ධන ඇමැති බැසිල් රාජපක්ෂ සහ නියෝජ්‍ය ඇමැති රෝහිත අබේගුණවර්ධනය.යාතිකාව අවසන් කිරීමෙන් අනතුරුව කෝවිලේ පූජකතුමා ඇමැති බැසිල් රාජපක්ෂට සහ නියෝජ්‍ය ඇමැති රෝහිතට කීවේ ජනාධිපතිතුමා එම කෝවිලට පැමිණි පසුව කිසිදු දේශපාලනඥයකු කෝවිලට නොපැමිණි බවය. ඒත් දැන් යාපනය ජනතාව නිදහසේ ජීවත් වෙනවා. මිනිස්සු විශාල වශයෙන් මේ කෝවිලට එනවා යාතිකා කර ගන්ඩ.” කෝවිලේ පූජකතුමා කියා සිටියේ ඉමහත් සතුටිනි.යුද්ධය නිමවූ පසු පිහිටුවූ උතුරු නැගෙනහිර පළාත් සභාවේ කටයුතු කරගෙන යන අතරතුර ඇති වූ යම් යම් ගැටලුවලට පිළිතුරු සෙවීමට නැඟෙනහිර මහ ඇමැති ශිවනේෂතුරෙයි චන්ද්‍රකාන්තන් උත්සාහ කළේ ය. ඒ අනුව දකුණු පළාත් සභාවේ කටයුතු සිදුවෙන ආකාරය ගැන සොයා බැලීමට නැෙ¼ඟනහිර පළාත් මහ ඇමැතිවරයා ඇතුළු මැති ඇමැතිවරු සහ විපක්ෂයේ මන්ත්‍රීවරු කටයුතු කළහ. ඒ අනුව නැඟෙනහිර මහ ඇමැති ඇතුළු මැති ඇමැතිවරු ගිය සතියේ දකුණු පළාත් සභාවට පැමිණියහ. ඔවුන් දකුණු පළාත් මහ ඇමැති ශාන් විජයලාල් ද සිල්වා ඇතුළු මැති ඇමැතිවරු මහත් හරසරින් යුතුව පිළිගත්හ. ඉන් පසුව දකුණු පළාත් සභාවේ නිලධාරීන් නැඟෙනහිර මහ ඇමැති වරයාට මුණ ගස්වා ඔවුන්ගේ අත්දැකීම් බෙදා දීමට ද කටයුතු කෙරිණි.ඉන් පසුව මහ ඇමැති ශාන් විජයලාල් ද සිල්වා විසින් නැඟෙනහිර මහ ඇමැතිවරයා ඇතුළු පිරිස දකුණු පළාත් සභාවේ සභා වාරය පැවැත්වෙන අවස්ථාවට ද සහභාගි කර වූයේ ය. දකුණු පළාත් සභාවේ සභා ගැබ තුළ පැනවූ විශේෂ අසුන්වල නැඟෙනහිර මහ ඇමැතිවරයා සහ ඇමැතිවරු අසුන්ගෙන සිටි අතර නැඟෙනහිර මන්ත්‍රීවරු වෙනම විශේෂ අසුන්වල සිටියහ.ඒ අනුව නැඟෙනහිර මහ ඇමැති සහ මන්ත්‍රීවරු ඉතා උනන්දුවෙන් නිරීක්ෂණය කළේ පළාත් සභාවේ සංවාදයන් සහ සම්ප්‍රදායන් සිදු වෙන ආකාරය ගැන ය. සභා වාරය අවසානයේ දකුණු පළාත් සහ නැඟෙනහිර පළාත් මැති ඇමැතිවරු සුහද හමුවකට ද එක්වූහ. ඉන් අනතුරුව නැඟෙනහිර පළාත් මැති ඇමැතිවරුන්ට දකුණු පළාත් මැති ඇමැතිවරු සමරු තිළිණ කීපයක් ද පිරිනැමූහ.පසුගිය සඳුදා රාජගිරිය, කලපළුවාව ශ්‍රී ධර්ම විහාරස්ථානයේ පිත්තලෙන් නිමවන ලද “සෞභාග්‍යයේ මහ සෑය” මහින්ද රාජපක්ෂ ජනාධිපතිතුමන් අතින් විවෘත කෙරිණි.එම අවස්ථාවට ජ්‍යෙෂ්ඨ අමාත්‍ය ඒ.එච්.එම්.ෆවුසි, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, ජල සම්පාදන හා ජල පවාහන ඇමැති දිනේෂ් ගුණවර්ධන, ඛනිජ තෙල් සංවර්ධන අමාත්‍ය සුසිල් ප්‍රේමජයන්ත, කඩුවෙල ප්‍රාදේශීය සභාවේ හිටපු සභාපති ජී.එච්.බුද්ධදාස, බස්නාහිර පළාත් සභා මන්ත්‍රී හෙක්ටර් බෙත්මගේ ඇතුළු මැති ඇමැතිවරු රැසක් ද එක්ව සිටියහ.ජනාධිපතිතුමා පැමිණෙන තෙක් බුලත් හුරුලු ද ගෙන මැති ඇමැතිවරුන් කිහිප පළක්ම සූදානම්ව සිටියේ එතුමන් පිළිගැනීමටය.මේ අතර ජනාධිපතිතුමා උත්සව සභාවට පැමිණියේය. විමල් වීරවංශ හා ජී.එච්.බුද්ධදාස යන මහත්වරු උත්සව සභාවේ සිටිනු දුටු ජනාධිපතිතුමන් සිනහසෙමින් පැවසුවේ “ආ දෙන්නම මේ එක ළඟම ඉන්නේ” යනුවෙනි.ජාතික නිදහස් පෙරමුණේ නායක, ඇමැති විමල් වීරවංශ පසුගිය සතියේ බ්‍රහස්පතින්දා උදය වරුවේ නිවාස ප්‍රදානය කිරීමේ උත්සව දෙකකටම සහභාගි විය.මේ උත්සව සභා දෙකම අමතා විමල් වීරවංශ අදහස් දැක්වූ අතර එම අදහස් එහි සිටි ආරාධිතයන්ගේ, නිවාසලාභීන් මෙන්ම ප්‍රදේශවාසීන් පමණක් නොව මාධ්‍යවේදීන්ගේ ද දැඩි අවධානයට ලක්විය.”මේ ආණ්ඩුවට එරෙහිව අන්තර්ජාතික මෙන්ම දේශීය වශයෙනුත් විවිධ බලවේග ක්‍රියාත්මක වෙනවා. මේ දේශීය හා විදේශීය බලවේගවලට අමතරව තවත් බලවේගයක් ක්‍රියාත්මක වෙනවා.” විමල් වීරවංශ එසේ කියන විට ඉහත කී පිරිස්වල කුතුහලය තවත් වැඩි විය.”පසුගිය කාලයේ ජනාධිපතිතුමන් මේ තුන්වැනි පාර්ශ්වය ගැන සඳහන් කළා. එතුමන් පෙන්වා දුන්නා මේ රටේ ආර්ථිකය ඝාතනය කරන පිරිසක් සිටින බව. මා පැහැදිලිවම කියන්න කැමැතියි මේ ආණ්ඩුවට එරෙහි තුන්වන බලවේගය වෙන කවුරුත් නොවෙයි, මිතුරු වෙසින් සිටින ආණ්ඩුවට හතුරුකම් කරන ඇතැම් පිරිස්” ඇමැති වීරවංශ කියා සිටියේය.”කොටි ත්‍රස්තවාදීන් මේ රටේ ආර්ථිකයට කළ හානිය සුළුපටු නැහැ. මේ ආර්ථික ඝාතක නිලධාරීන් ද ඊට නොදෙවැනි හානියක් මේ රටට, රටේ ආර්ථිකයට සිදුකරනවා. කොටි ත්‍රස්තවාදීන් සහ මේ ආර්ථික ඝාතකයන් අතර එතරම් වෙනසක් නැහැ.”ජනාධිපතිතුමන් කොටි ත්‍රස්තවාදය පැරදවීමට එදා සෘජු තීන්දු තීරණ ගත්තා. එනිසා කොටි ත්‍රස්තවාදයට නොදෙවැනි මේ ආර්ථික ඝාතකයින්ට එරෙහිවත් එවැනි සෘජු තීරණ අපේ ජනාධිපතිතුමා ගනීවි කියලා මේ රටේ ජනතාව බලාපොරොත්තු වෙනවා.”විමල් වීරවංශ අමාත්‍යවරයා එසේ සිය කතාව අවසන් කරන විට රැස්ව සිටි බොහෝදෙනකු පැවසුවේ “මේ කතාව හරියට හරි මේ පිළිබඳව ජනාධිපතිතුමාගේ අවධානය යොමු වේවි” යනුවෙනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af1107171</link>
    <topic>එදා වැඩ කෙළේ රට බේරගන්න දැන් වැඩ කරන්නේ රට හදන්න</topic>
    <author>දයා ඩී. ෆොන්සේකා</author>
    <content>ත්‍රිවිධ හමුදාවමදැන් රට හදන යුද්දේදැන් ත්‍රස්තවාදීන්ට එරෙහි මානුෂික මෙහෙයුම අවසන් ය. දැන් තිබෙන්නේ ආර්ථික සංවර්ධන මෙහෙයුමයි. රට බේරාගෙන යුද්ධය අවසන් කළ රණවිරුවෝ මේ වන විට රට උදෙසා සංවර්ධන යුද්ධයට උර දීමට කටයුතු කරමින් සිටිති.යුද්ධයෙන් පසු ආරක්ෂක හමුදාවන්ට වැඩක් නැතැයි බොහෝ දෙනා මැසිවිලි නැගුවත් දැන් ආර්ථික සංවර්ධන සටනේ ද පෙරමුණ ගෙන සිටින්නේ ත්‍රිවිධ හමුදාවන් ය.නාවික හමුදාව යුද හමුදාව ගුවන් හමුදාව මෙන්ම සිවිල් ආරක්ෂක බළකාය ද මේ වන විට නොයෙකුත් ව්‍යාපෘති අරඹා තිබේ.මෑතකදී කරෙයිනගර්හි පිහිටි ශ්‍රී ලංකා නාවික නෞකා එළාර ආයතනය විසින් උතුරේ පරිසර සංරක්ෂණය කිරීමේ අරමුණින් අලුත්ම වැඩ පිළිවෙළක් අරඹා තිබේ. ඒ උතුරේ කළපු ආශි‍්‍රතව කඩොලාන වගා කිරීමේ ව්‍යාපෘතියකි. පසුගිය මස 24 දින මුලින්ම ඇරැඹු ඒ වැඩ සටහන අනුව යාපනය කළපුව දෙපස කඩොලාන පැළ 4000 ක් සිටුවන ලදී. මැන්ඩා උතුරු ප්‍රදේශයට සරිලන කඩොලාන ශාක වර්ගයකි. එය වෙරළ තීරයේ මුහුදු ඛාදනය වැළැක්වීමටත් දැඩි සුළඟින් හා මුහුදු රළ පහරින් ගොඩබිම ආරක්ෂා කිරීමටත් සමත් ය. එමෙන්ම පරිසර හිතැති මේ ශාකය සමුද්‍රීය සතුන්ට ආහාර හා වාසස්ථාන සපයයි.ශ්‍රී ලංකා නාවික හමුදාව විසින් අරඹා තිබෙන ජල බෝතල් නිෂ්පාදනය මේ පිරිසුදු වතුර බෝතල ව්‍යාපෘතිය ආරම්භ කරන ලද්දේ ත්‍රිකුණාමලයේ ආන්දම්කුලම්හිදීය. ත්‍රස්තවාදීන්ගේ යකඩ පයට පෑගෙමින් මිරිකෙමින් සිටි මේ ප්‍රදේශවල ජනතාව ඒ දවස්වල වින්ද දුක් අනන්තය, අප්‍රමාණය. දැන් ඔවුන්ට නිදහසේ සිය ජනජීවිතය ගෙන යා හැකිය. මේ ජල බෝතල් ව්‍යාපෘතිය ද අරඹන ලද්දේ පසුගිය මාසයේය. නාවික හමුදාපති වයිස් අද්මිරාල් සෝමතිලක දිසානායක මහතාගේ උපදෙස් පරිදි නාවික වෛද්‍ය සේවා අධ්‍යක්ෂ ජනරාල් රියර් අද්මිරාල් එන්. ඊ. එල්. ඩබ්ලියු. ජයසේකර මහතා ගේ ප්‍රධානත්වයෙන් අරඹන ලද මේ ජල බෝතල් නිෂ්පාදනය නම්කොට ඇත්තේ “බ්ලු වෝටර්” යනුවෙනි. පළමුවන බ්ලු වෝටර් වතුර බෝතලය පසුගිය මස 24 දා ප්‍රදානය කරන ලද්දේ උප්පුවේලී ශ්‍රී ධර්ම විජය බෞද්ධ මධ්‍යස්ථානයේ පූජ්‍ය අහුංගල්ලේ සිරිශීල විසුද්ධි අනුනායක හිමියන්ට ය.ගුවන් හමුදාවෙන් ගොවිපළ රැසක්දැනට මේ ජල බෝතල් නාවික හමුදාවේ ප්‍රයෝජනයට ගන්නා අතර නුදුරු අනාගතයේදී විශාල ව්‍යාපෘතියක් වශයෙන් වෙළෙඳ පොළට නිකුත් කිරීමට බලාපොරොත්තු වෙයි.නාවික හමුදාවනාවික හමුදාව සංචාරක ව්‍යාපාරයටත් යොමුවී තිබෙන්නේ ශ්‍රී ලංකාවට විදේශ විනිමය සොයා ගන්නා අටියෙනි. මේ යටතේ නැගෙනහිර මුහුදේ තල් මසුන් නැරැඹීමේ මුහුදු සංචාරයන් ප්‍රධාන තැනක් ගනී. නාවික හමුදාවට අයත් ඒ 543 මගී යාත්‍රාව යොදාගෙන මේ වැඩසටහන් මුලින්ම ආරම්භ කරන ලද්දේ මේ වසරේ ජනවාරි මාසයේදීය. ඒ ගාල්ල වරායෙන් දකුණු මුහුදේ තල් මසුන් නැරැඹීම සඳහා ඇරැඹුණේ නාවික හමුදාපති වයිස් අද්මිරාල් සෝමතිලක දිසානායක මහතාගේ ප්‍රධානත්වයෙනි.දකුණු මුහුදේ නිරිතදිග මෝසම ඇරැඹීමත් සමඟම මෙය නැඟෙනහිර දිග වෙරළට ව්‍යාප්ත විය. නැගෙනහිර නාවික පෙදෙස භාර ආඥාපති රියර් අද්මිරාල් ජයනාත් කොළඹගේ මහතාගේ ප්‍රධානත්වයෙන් මෙය පටන් ගත්තේ පසුගිය මස 6 දා ත්‍රිකුණාමල වරායෙනි.මේ “ඒ 543” නෞකාව නවීන පහසුකම්වලින් යුත් යාත්‍රාවකි. එහි වීඩියෝ දර්ශන නැරැඹීමේ හැකියාව විවෘත නැරැඹුම් මැදිරි, ආපන ශාලා පහසුකම්, වෛද්‍ය පහසුකම් හා ජීවිතාරක්ෂක පහසුකම් ද ඇතුළත්ය. මේ සම්බන්ධ වැඩි විස්තර www.navy.lk වෙබ් අඩවිය හරහා හෝ 0777323050 මඟින් ලබාගත හැකිය. මේ නාවික සංචාරය පැය 5, 3 හා පැය 1 වශයෙන් වර්ග කොට ඇත. දේශීය හා විදේශීය සංචාරකයන් අතර මේ සංචාරය ඉතා ජනපි‍්‍රය වී තිබේ.නාවික හමුදාවේ අලුත්ම ව්‍යාපෘතිය වී ඇත්තේ පසුගිය 11 දින විවෘත කළ නාවික හමුදාවේ “ලයිට් හවුස් ගැලී” (Light House Gally) නම් වූ භෝජනාගාරයයි. මෙය පිහිටා ඇත්තේ කොළඹ ඓතිහාසික වටිනාකමක් ඇති ප්‍රදීපාගාරය අසලයි. යුද හමුදාව කුඹුරු අස්වද්දයිසිත්ගන්නා සුලු දර්ශනයන්ගෙන් යුත් කොළඹ මුහුදට මුහුණලා ඇති මේ භෝජනාගාරය විවිධ තරාතිරමේ පාරිභෝගිකයන්ට උචිත අයුරින් සකස් වී ඇත.නාවික හමුදාපති තුමාගේ ආරාධනය අනුව ආරක්ෂක ලේකම් ගෝඨාභය රාජපක්ෂ මහතා විසින් මෙය විවෘත කළ අතර දේශීය හා විදේශීය ආහාරපාන හා බීම වර්ගවලින් යුක්ත වෙයි. දහවල් 11 සිට රාත්‍රි 11 දක්වා විවෘතව ඇති ‘ලයිට් හවුස් ගැලී’ ආපන ශාලාව කොළඹ නගරයට එක්වූ තවත් නවතම ශ්‍රේණිගත ආපන ශාලාවකි.උතුරේ වගා කටයුතු30 වසරක් පුරා යුද්ධයෙන් බැට කෑ උතුරේ ද්‍රවිඩ ජනතාව විවිධ හේතු මත සිය වගා කටයුතු රිසි සේ කරගත නො හැකිව සිටියහ. යුද හමුදාව නාවික හමුදාව ගුවන් හමුදාව හා සිවිල් ආරක්ෂක හමුදා සිය ආරක්ෂක කඳවුරු බිම් ඇතුළත වගා කටයුතු ආරම්භ කොට ඇති බව නොරහසකි. මෙයට අමතරව යුද්ධයෙන් අවතැන් ව සිය ගම්බිම් කරා ගිය ජනතාවගේ ගොවි බිම් අස් වැද්දීම සඳහා යුද හමුදාව සිය අතහිත දෙයි.කිලිනොච්චි ආරක්ෂක සේවා මූලස්ථානයේ සේනාංකාධිපති මේජර් ජනරාල් නන්දන උඩවත්ත මහතා ගේ ප්‍රධානත්වයෙන් මාන්කුලම් ග්‍රාම සේවා වසමේ නැවත පදිංචි කළ පවුල් 50 කට සිය වගා බිම් සඳහා අවශ්‍ය බීජ ලූනු, බයිසිකල්, හා වියළි ආහාර බෙදා දීම පසුගිය දා සිදු කෙරිණ.මාන්කුලම් ප්‍රදේශය යුද්ධයට පෙර විශාල වගා බිමකි. නැවත ඒ තත්ත්වය ඇති කරලීමට යුද හමුදාව උත්සුක වෙයි.වන්නි ජනතාවට ගොවිතැනට අවශ්‍ය සියලු උපකාර ලබාදීමට වෙහෙසවන කිලිනොච්චි ආරක්ෂක සේනා මූලස්ථානයට අනුයුක්ත ගජබා සෙබළුන්ගේ තවත් ප්‍රජා සත්කාරයක් පසුගියදා ක්‍රියාත්මක කෙරිණ. ඒ වන්නියේ කිලිනොච්චි ප්‍රදේශයේ ගොවි ජනතාවට සිය වගා බිම් හා කුඹුරු හෑමට අවශ්‍ය කටයුතු සම්පාදනය කොට දීමයි. සිය ට්‍රැක්ටර් හා ශ්‍රමය යොදාගෙන 25 වෙනි ගජබා රෙජිමේන්තුවේ භට පිරිස් ජනතාවගේ ගොවි බිම් සකස් කරදීමට උදව් වූහ. මෙය වන්නි ජනතාවට මාහැඟි උපකාරයක් විය.මේ අතර වෙල්ලන්කුලම් ප්‍රදේශයේ ද ගොවි ජනතාවට අවශ්‍ය වතුර පොම්ප හා කාන්තාවන්ට අවශ්‍ය මහන මැෂින් ආදිය බෙදා දුන්නේ 61 වන සේනාංකයේ සෙබළුන් විසිනි. 61 වන සේනාංකාධිපති බ්‍රිගේඩියර් ඒ. කාරියකරවන මහතාගේ ප්‍රධානත්වයෙන් හා ඒලියන් සංවර්ධන අරමුදලේ දායකත්වයෙන් සිදුවූ මේ සත් කාර්යයේදී රුපියල් මිලියන 2 ක මුදලින් වතුර පොම්ප 50 ක් මහන මැෂින් 18 ක් මෙන්ම වගාවට අවශ්‍ය යටිතල පහසුකම් ලබා ගැනීම, ගුවන් හමුදාව විසින් උතුරු නැඟෙනහිර තම සියලුම කඳවුරු බිම්වල මහා පරිමාණයෙන් වගා කටයුතු අරඹා ඇත.කළුගල් ගුවන් හමුදාවෙන්  නාවික හමුදාව සංචාරක හා පරිසර ප්‍රවර්ධනයටඋතුරු වසන්තය යටතේ මහා මාර්ග හා දුම්රිය මාර්ග සංවර්ධනයට අවශ්‍ය කළුගල් සපයන්නේ ද ශ්‍රී ලංකා ගුවන් හමුදාවය. මාමඩුවේ ගුවන් හමුදාව සතු ගල් කොරියෙන් ගන්නා ගල් මේ සඳහා භාවිත කෙරේ.එමෙන්ම එල්ටීටීඊය භාවිත කළ ගුවන් පථ අලුත්වැඩියා කොට රටේ ප්‍රයෝජනයට ඒවා භාවිත කිරීම ද ගුවන් හමුදාවේ තවත් සත්කාරයකි. ඉරණමඩු මුලතිව් ගුවන් පථ මේ වන විට අලුත්වැඩියා කිරීමේ මූලික වැඩ කටයුතු අරඹා ඇත.මොරවැව ගුවන් හමුදා කඳවුරු ප්‍රදේශය ද ගුවන් හමුදාව විසින් මහා පරිමාණයෙන් වී වගා කරන ප්‍රදේශයකි. හිඟුරක්ගොඩ ගුවන් හමුදා කඳවුරු භූමියේ වී වගාවට අමතරව එළවුළු වගාව ද සිදු කෙරේ. කන්කසන්තුරේ හා පළාලි ගුවන් කඳවුරු ප්‍රදේශ ඇතුළත එළවුළු හා තිරිඟු වගා කර ඇත්තේ මහා පරිමාණයෙනි. මේ වී එළවුළු හා තිරිඟු මේ වන විට ගුවන් හමුදාවේ පරිභෝජනයට ගන්නා අතර ඉදිරියේදී අතිරික්තය ජනතාවගේ ප්‍රයෝජනයට අලෙවි කිරීමට බලාපොරොත්තු වන බව ගුවන් හමුදා මාධ්‍ය ප්‍රකාශක ගෲප් කපිතාන් ඇන්ඩි විජේසූරිය මහතා පවසයි.මුලතිව් ගුවන් කඳවුර අසල පාසල් දරුවන් උදෙසා සායන පැවැත්වීම ද පාසල්වලට අවශ්‍ය උපකරණ ලබාදීම ද කෙරුණේ මුලතිව් ගුවන් කඳවුරේ අනුග්‍රහයෙනි. මුලතිව් ගුවන් හමුදා කඳවුර පමණක් නොව අනෙක් උතුරු නැඟෙනහිර බොහෝ ගුවන් හමුදා කඳවුරු අවට ඇති පාසල්වලට හා ප්‍රජාවට අවශ්‍ය සුබසාධන කටයුතු කරන්නේ ද ඒ කඳවුරුවල අනුග්‍රහයෙනි.සංවර්ධනයට ගුවන් ඡායාරූපගුවන් හමුදාව විසින් කෙරෙන තවත් කටයුත්තක් පිළිබඳව බොහෝ දෙනා නොදනිති. ඒ ශ්‍රී ලංකාවේ සංවර්ධනය කෙරෙන මහාමාර්ගවලට අවශ්‍ය උපදෙස් හා තොරතුරු ගුවන් ඡායාරූප මඟින් ලබාදීමයි.මේ අනුව බලන කල ත්‍රිවිධ හමුදාව ශ්‍රී ලංකාවේ සංවර්ධනයට හා උතුරු නැගෙනහිර ප්‍රජාවගේ සුබසාධනයට කරනු ලබන මෙහෙවර අති විශාලය. මෙහි සඳහන් වූයේ මෙතෙක් කරන ලද ප්‍රජා සත්කාරයන් කීපයක් පමණකි. ඉදිරියට මෙවැනි දේ තවත් කිරීමට නියමිතය.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af11071711</link>
    <topic>මම පියමං කෙළෙමි... ටජ් මහල සහ පැරකුම් සමුදුර</topic>
    <author/>
    <content>පුන් සඳ පායා නො තිබිණි. අඩුම තරමින් තාරුකාවක් වත් පෙනෙන්නට තිබුණේ නැත. ආකාසය කාෂ්ඨක ය. වැහි ලිහිණියෙක් වත් පියාසර කෙළේ නැත. එහෙත් ඒ වෙනුවට ඈත ආකාසයේ උකුස්සෝ තටු නොසලා පාවෙමින් සිටියහ.පුන්සඳ නැතත් ගිනියම් හිරු පායා තිබිණි. ගින්දර වූ හිරු රශ්මි ධාරාවන් සියක් දහසක් හිස මත පතිතව සරුවාංගයම ගිනිබත් කරමින් සිටියේය.එහෙත් මේ ඉර මැදියම වෙනුවට සඳ පහන් රෑ මැදියමක මෙතැන ඉන්නට ලැබුණේ නම් කෙතරම් භාග්‍යයක් දැයි දෙතුන් වාරයක් නොව සියක් වාරයක් සිතුණේය. ඒ සෑම වතාවකම “ජො වාදා කියා වෝ” හින්දි ගීතයේ මන බන්දනීය සංගීත දෝංකාරය මට ඇසෙන්නට වීය.සැබැවින්ම මම ටජ්මහලය ඉදිරිපිට බංකුවක වාඩිවී සිටින්නෙමි. මෙතුවක් කලක් සිහිනයක්ව පමණක් පැවතුණු ටජ්මහලය දැන් මා අභියස විද්‍යමාන වෙයි.පුවත්පත් කතුවරුන් කිහිප දෙනකුට ලබාදුන් ඉන්දීය සංචාරයේ එක් දිනයක් ටජ්මහලය නැරැඹීම සඳහා වෙන්කොට තිබිණි. මා මනස්කාන්ත වූ ටජ් මහලය ඉදිරිපිට වාඩි වී සිටින්නේ ඒ අනුවය.මම හෙමින් හෙමින් ටජ්මහලය වෙත පිය නඟමි. මෙය අපරිමිත ආදරයේ සංකේතය යැයි මම අසා ඇත්තෙමි. මම නැවතත් ටජ්මහල හොඳින් පෙනෙන දුරින් පිහිටි කොන්ක්‍රීට් පඩියක් මත නොව කිරිගරුඬ පඩියක් මත හිඳ ගතිමි.සුන්දරත්වය සැබෑවටම දැකිය හැක්කේ දුරස්ව සිටින විට ය. මලක සුන්දරත්වය මෙන්ම ගැහැනියකගේ සුන්දරත්වය ද කඳු යායක සුන්දරත්වය මෙන්ම කලා නිර්මාණයක සුන්දරත්වය ද මැනවින් දැකිය හැක්කේ එවිටය.එහෙයින් මම ටජ්මහල අතපත ගෑම මඳකට කල් දමා නැවතත් ඈත සිට ටජ්මහල දෙස බලා සිටින්නට වීමි.පසෙකින් යමුනා ගංගාව කිසිදු කලබලයක් නොකොට පහළට පියවර තබමින් සිටියේය.ඒ පේ‍්‍රමයේ රමණීය සිහිවටනය නරඹන්නට පැමිණ යමුනා ගඟ අසබඩ ළංව හිඳ ටජ්මහලය දෙස බලා සිටිමින් “සීත සමීරේ... යමුනා තීරේ...” ගීතය හෙමින් මුමුණමින් නළලට නළල තබා සිටින පෙම්වතුන්ගේ පේ‍්‍රම දැහැන විඳින්නට අකමැති වූ නිසාවෙනි.මම ද තැන තැන හිඳ පෙම් උණුසුම විඳින පෙම්වතුන්ට ඉඩ දී එතැනින් නැගිට ටජ්මහලය දෙසට පියමං කරන්නට වීමි.මා සමඟ පැමිණි මිතුරන් කොහේ දැයි මම නොදනිමි. කිසිවෙක් පෙනෙන තෙක් මානයකවත් නැත. එහෙත් සාජොහාන් සහ මුම්ටාස් මා සමග සිටිති.“ජො වාදා කියාවෝ...නිබානා පඬේ ගා”මුළු පරිසරය පුරා ම රාෆි ගේ සහ ලතා මංගේෂ්කර් ගේ හඬෙහි ලයාන්විත දෝංකාරය යළි පැතිර යන්නට පටන් ගත්තේය.හිරු විසින් ආකාසයට ගිනි තබා ඇත. එහෙත් ගිනි මද්දහනෙහි මතු වූ සිසිල් දිය බුබුලක් සේ ටජ්මහලෙහි බුබ්බුලාකාර මස්තකය හිරු එළියට දිළිසෙමින් තිබුණේ ය.කටුක හිරු රශ්මි ධාරාවන්ට පවා මේ අසමාන සෞන්දර්ය නිර්මාණයේ අයස්කාන්ත බව විනාශ කිරීමට නොව මඳ පමණකින් හෝ අඩු කිරීමටවත් හැකි වී නැත.මම තවත් පියවර කිහිපයකින් මේ විශ්මිත සිහිවටනයට සමීප වීමි. ටජ්මහල නිමවා ඇති පාෂාණ තලාවට නගින්නට පෙර පඩි පෙළ ආසන්නයේ සිටි සේවකයකු විසින් මගේ දෙපතුල් විශේෂ මේස් දෙකකින් ආවරණය කරනු ලැබීය.දැන් ඉතින් මගේ දෙපතුල් වල තැවරී ඇති දූවිලි වලින් ටජ්මහලය අපවිත්‍ර වන්නේ නැත.ටජ්මහලය තිබෙන භූමි භාගයට කිලෝමීටර් හතරක් පහක් දුරක් තිබියදී සියලුම ඩීසල් සහ පැට්‍රල් වාහන නවතයි. එතැනින් ඔබ්බට යාම තහනම් ය.ඒ ඉන්ධන පිළිස්සීමෙන් පරිසරයට එකතු වන දුමාරයෙන් ටජ්මහලය බේරා ගැනීම සඳහා ය. ඒ නිසා විදුලි බලයෙන් ධාවනය වන වාහනවල නැගීමට අපට ද සිදුවිය.එහෙත් අපේ සීගිරිය, සමාධි පිළිමය හෝ වෙනත් වටිනා පෞරාණික ස්ථාන එසේ ආරක්ෂා නොකරන්නේ මන්දැයි මම ටජ්මහලය දෙස බලාගෙන ම සිතන්නට වීමි.දැන් මම ටජ්මහලය ආසන්නයේම සිටිමි. මේ සදාදරණීය සිහිවටනය මට ඇඟිලි තුඩින් ස්පර්ශ කළ හැකිය. මට දැනෙන්නේ මුම්ටාස් දේවිය පිළිබඳව සාජහාන් රජු තුළ තිබුණු පේ‍්‍රමයේ සුන්දරත්වය ද? සැබැවින්ම පේ‍්‍රමය විසින් දරදඬු කිරි ගරුඬ කුට්ටි සියුමැලි කලා නිර්මාණ බවට පත්කොට ඇත.තොර තෝංචියක් නැතිව ටජ්මහල විස්තර කරන තරුණයාගෙන් මිදී මම ටජ්මහල් මන්දිරයේ පාදක තලාවේ කොනකට ගියෙමි. කරදරයක් නැති සීමාවකට ගොස් නැවතත් කිරි ගරුඬ නිර්මාණ මත අත තැබීමි. මට නැවතත් දැනුණේ කිරි ගරුඬවල ගොරෝසු බව නොව ආදරයේ සියුම් බවය.ඒ සියුම් බව අප රට තුළ නැද්ද? ටජ්මහල් බිත්තියට අත තබාගෙන සිටිමින්ම මම සිතන්නට වීමි. එවර මට ඇසුණේ “ජො වාදා කියාවෝ” ගීතය නොවේ.සුනිල් එදිරිසිංහ ගේ ලයාන්විත ගැඹුරු හඬ ය.“මේ තරම් සියුමැලි ද කළු ගල්සිතන්නටවත් බැරි නිසාමං ගියා අවුකන බුදුන්ටත්දෑස් දුන් මිනිසා සොයා”ටජ්මහලය අබියස සිට මම අවුකන පිළිමය, ඉසුරුමුණි පෙම් යුවළ ගැන සිතන්නට වීමි. ඒත් ඉසුරුමුණි පෙම් යුවළ ඔහේ දමා තිබෙනවා විනා නිසි රැකවරණය සහ ගෞරවය ඒ සියුම් නිර්මාණයට ලබා දී තිබේ ද?එදින රාත්‍රියේ හෝටලයට පැමිණි පසු ටජ්මහල් සංචාරය ගැන අපි කතාබස් කෙළෙමු. එහිදී මාලදිවයිනෙන් පැමිණ සිටි පත්‍ර මිත්‍රයා අපූරු අදහසක් ඉදිරිපත් කෙළේය.“තමන්ගෙ ආදරේ පෙන්නන්ඩ අනික් මිනිස්සුන්ගෙ ශ්‍රමයයි බදු මුදල් කන්දරාවකුයි වැය කිරීම සාධාරණයි කියල හිතනව ද?”“ඒත් ඒක දැන් ඉන්දියාවේ විතරක් නෙමෙයි මුළු ලෝකයේම සම්පතක් වෙලා.”“වෙන්ඩ ඇති මිත්‍රයා... ඒත් උඹලගෙ රටේ වැව් මම දැකල තියෙනවා. ඒවා ඊට වඩා ශ්‍රේෂ්ඨයි. අදටත් මිනිස්සුන්ට මහා මෙහෙවරක් කරනවා. තව කාලාන්තරයක් ඒ මෙහෙවර එහෙමම තියේවි. මම එකක් කියන්නම්... උඹලගෙ පරාක්‍රමබාහු, සාජහාන්ට වඩා ශ්‍රේෂ්ඨයි.”මොහොතකට නිහඬ බව හෝටලයේ ආලින්දය හරහා සක්මන් කෙළේය.ර ාත්‍රිය පැමිණ තිබිණි. එහෙත් පුන්සඳ පායා නොමැත. එසේ වුවද ටජ්මහල අඳුරේ දිළිසෙමින් තිබෙනවා විය හැකිය. මේ මොහොතේම පරාක්‍රම සමුද්‍රයේ දියරැළි ඉවුරේ හැපෙන හඬ ද දෝංකාර දෙනවා විය හැකිය.“ටජ්මහල නිර්මාණය කළ කලා ශිල්පියාගේ දෑස් අන්ධ කළා”එවැන්නක් මා අසා තිබිණි.“නැහැ... ඔහු සියදිවි නසාගත්තා” කටකාර විස්තර කරන්නා ඒ ප්‍රශ්නයට පිළිතුරු දුන්නේ එසේය.සියදිවි අහිමි වීම හෝ දෑස් අහිමි වීම ඒ කලාකරුවා ලැබු අවසන් ඵලය ද? සුන්දරත්වය බිහිසුණු ද? එහෙත් වෑකන්දට එන සුළඟ සිසිල්ය.(තව පියවරක් ලබන සතියේ)කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af11071710</link>
    <topic>දොළොස් දහසක් සිසුන්ගේ බොදු බැතිය ගලා බසී</topic>
    <author>ප්‍රභාත් නිලාන් කරුණාරත්න ඡායාරූප - දුෂ්මන්ත මායාදුන්නේ</author>
    <content>එදා ඔවුන් පාසලට ආවේ අකුරු කරන්නට නොවේ. පාසල් නිල ඇඳුමින් සැරැසී සිටිය ද ඔවුන්ගෙන් පළ වූයේ පහන් හැඟීමකි. ඇතැමුන්ගේ අත තිබුණේ නෙක පැහැති වර්ණයන්ගෙන් පිරි මල් වට්ටිය. තව සමහරු බෞද්ධ කොඩි අත දරා සිටියහ. විවිධ කලා සංස්කෘතික අංගයන් ඉදිරිපත් කිරීමට උචිත පරිද්දෙන් තවත් සමහර දරුවෝ විචිත්‍රවත් ලෙස හැඩවැඩ වී සිටියහ.වෙනදා පෝ දිනයට නිහඬ සාමකාමී පරිසරයක් ව පවතින හැව්ලොක් පාරේ ලුම්බිණි විද්‍යාලය ඉදිරිපිටට රැස්වූ පාසල් දරුදැරියන් සෙමින් කරන කතාබහෙන් නැඟුණේ ගුමු ගුමුවකි. ශ්‍රී සම්බුද්ධත්ව ජයන්ති ඇසළ පෙරහරට එක්වීම සඳහා නන්දෙසින් එක්රොක් වූ දරු කැළ පළ කළේ දඟකාර බව නොව ශාන්ත ස්වරූපයකි. අධ්‍යාපන ඇමැති බන්දුල ගුණවර්ධන මහතාගේ උපදෙස් පරිදි අමාත්‍යාංශයේ මෙහෙයවීමෙන් සංවිධානය වූ මේ ඇසළ සිසු පෙරහර ඇසළ පෝදා (14) වීදි සංචාරය කෙළේ සම්බුද්ධත්ව ජයන්තියෙන් ඇති වූ ප්‍රබෝධය වෙසක්, පොසොන් පෝ දිනයන්ට පමණක් සීමා නොවී වසර පුරාම ක්‍රියාත්මක වීම සඳහා ප්‍රවේශයක් ලබා ගනු පිණිසය. මේ සඳහා මහින්ද රාජපක්ෂ ජනාධිපති තුමාගේ පූර්ණ ආශීර්වාදය ලැබුණි.දැයේ දරුවන් තුළ ලාංකේය සංස්කෘතිය ජාතික අනන්‍යතාව හා ආගමික භක්තිය පිළිබඳ පුළුල් හැඟීමක් ඇති කරලීමේ අභිලාශයෙන් සංවිධානය කරන ලද ශ්‍රී සම්බුද්ධත්ව ජයන්ති ඇසළ සිසු පෙරහර ශිෂ්‍ය භික්ෂුන් වහන්සේ හා පාසල් ශිෂ්‍ය ශිෂ්‍යාවන් රැසකගේ සහභාගිත්වයෙන් පැවැත්වුණේ ශිෂ්‍ය ප්‍රජාවගේ දස්කම් මොනවට ප්‍රදර්ශනය කරමිනි.කොළඹ හැව්ලොක් ටවුමේ ලුම්බිණි විද්‍යාලය අසලින් ආරම්භ වූ ඇසළ මහා සිසු පෙරහර තුන්මුල්ලේ ශ්‍රී සම්බුද්ධත්ව ජයන්ති මන්දිරය දක්වා වීදි සංචාරය කළේය. ඓතිහාසික පූජා ස්ථාන සිහි වීමේ අරමුණින් ලුම්බිණියත් ඉසිපතනාරාම විද්‍යාල මාවතත් පෙරහරේ ප්‍රධාන සන්ධිස්ථාන ලෙස යොදාගෙන තිබිණි. මේ සඳහා පිරිවෙන් අධ්‍යාපනය ලබන සාමණේර භික්ෂුන් වහන්සේ 500 නමකට වැඩි ප්‍රමාණයක් සහ දිවයිනේ නන් දෙසින් පාසල් 350 කට වැඩි ප්‍රමාණයකින් ශිෂ්‍ය ශිෂ්‍යාවන් 12000 කට අධික ප්‍රමාණයක් සහභාගි වී සිටියහ.අපූර්ව නැටුමින් ගැයුමින් සංස්කෘතික අංගයන්ගෙන් මේ පෙරහර අලංකෘත විය. අලි ඇතුන් ආදි පෙරහර අංගවලින් ද මෙහි අඩුවක් නොවීය. මෙතරම් සිසු සිසුවියන් ප්‍රමාණයක් එක් ස්ථානයක සංස්කෘතික ආගමික කටයුත්තකට නිරත වීම සඳහා එක්වූ මුල් වතාව මෙය විය.නෙතට රසඳුනක් වූ මේ සිසු පෙරහර මඟ දෙපස රැස්ව සිටි අයගේ සතුටට හේතු වූවා මෙන්ම ඇගැයීමට ද ලක්විය. අපි පෙරහර නැරැඹීමට පැමිණ සිටි කිහිප දෙනකුගෙන් අදහස් විමසුවෙමු.ගෝතමී බාලිකා විදුහලේ ආචාරිනී එස්. මුණසිංහමෙය ශිෂ්‍යයන්ට ලැබුණු ලොකු අවස්ථාවක්. ළමයි ලංකාවේ හුඟක් පළාත්වලින් පැමිණිමත් නිසා ඔවුන්ගේ දක්ෂතා බලාගන්න හැම දෙනාටම පුළුවන්. තමන්ගේ දක්ෂතා පෙන්වීමටත්, සහයෝගයෙන් වැඩ කිරීමටත් මේ තුළින් ඔවුන් අවස්ථාව උදාකර ගත්තා. පොත පතේ දැනුමට පමණක් සීමා විය යුතු නෑ, පරිබාහිර කටයුතුවලටත් යොමුවීම වැදගත්.පෙරහරට සිංහල බෞද්ධ දරුවන් පමණක් නොව වෙනත් ආගම්වල ළමයිනුත් සහභාගිවීම ආගමික සහජීවනයක් ඇති කිරීමට හේතුවක්.මහරගම සුනිල් ලියනරත්න“මේ පෙරහර මාසය, පාසල් ළමයින්ට පෙරහර ගැන අත්දැකීමක් ලබාදීම අගය කළ යුතුයි. පෙරහර අපේ සංස්කෘතියට අයත් දෙයක් විෂය පරිබාහිර කටයුත්තක් ලෙසට මේ අවස්ථාව ඔවුන්ට ලබාදීම අගය කරනවා. රටේ හැම ප්‍රදේශයකින්ම පැමිණි ළමයින් මෙහි සිටියා. ඈත ප්‍රදේශවල පාසල්වල ළමයින්ට මෙය හොඳ අත්දැකීමක්. මෙබඳු අවස්ථාවක් මොවුනට ලබාදීම ගැන ඇත්තටම සතුටු විය හැකියි.”ඩබ්ලිව්. ජී. නිලුකා දඹුල්ල ජාතික පාසල“අපට හුඟක් සතුටුයි. දුර ඉඳන් ආවේ. අපේ දක්ෂතා පෙන්වන්න මෙය හොඳ අවස්ථාවක්. ඒ වාගේම හොඳ අත්දැකීමක්. අපි හැමදෙනාගේම කැපවීමෙන් තමයි මේ කළගෙඩි නැටුම ඉදිරිපත් කළේ. කොළඹ පාසල් එක්ක ගත්තාම අපටත් මෙය හොඳ අවස්ථාවක්, ශ්‍රී සම්බුද්ධත්ව ජයන්ති වැඩ සටහනට පාසල් සිසුන් ගෙන්වා සියලු පහසුකම් සලසා මෙලෙස උත්සව සංවිධානය සම්බන්ධයෙන් ජනාධිපතිතුමාටත් අධ්‍යාපන ඇමැතිතුමා ඇතුළු සංවිධාන මණ්ඩලයටත් ස්තුතිවන්ත වෙනවා.”කොළඹ ආනන්ද විද්‍යාලයේ ශිෂ්‍ය නායක කාංචන සුභාසිරි“මේ රටේ බෞද්ධ ශිෂ්‍ය ප්‍රජාවක් ඉන්නවා කියලා දැනෙන්න ඕනෑ. ආගම සෞන්දර්යය විෂයයන් එක් කාල පරිච්ඡේදයකට වෙන් වෙලා තියෙනවා. නමුත් ඉන් පරිබාහිරව මෙවැන්නකට සම්බන්ධ වීම ඉතා වැදගත්. 2600 සම්බුද්ධත්ව ජයන්තිය පමණක් නොව ඉදිරි ආගමික සංස්කෘතික කටයුතු ද අප මෙසේ එක්ව සැමරිය යුතු වනවා.”අනාගත සංඝ ශාසනයේ හිමිකරුවන් වන සාමණේර භික්ෂුන් වහන්සේලා 500 කට වැඩි පිරිසක් ධම්මචක්ක පවත්තන සූත්‍රය මෙහිදී දේශනා කළහ.දෙමළ, මුස්ලිම්, ශිෂ්‍යයන් ද බෞද්ධ කොඩි රැගෙන මේ පෙරහරට එක්වීම සුවිශේෂි කරුණක් විය. ශ්‍රී සම්බුද්ධත්ව ජයන්ති මන්දිරයේ අධ්‍යක්ෂකිරම විමලජෝති හිමිපාණන්, මහින්ද රාජපක්ෂ ජනාධිපති තුමා, දි. මු. ජයරත්න අගමැති තුමා, අධ්‍යාපන ඇමැති බන්දුල ගුණවර්ධන මහතා හමුවේ විශේෂාංග ඉදිරිපත් කරමින් පෙරහර අවසන් කළ දරු දැරියන්ට ඔවුනගේ සහභාගිත්වය වෙනුවෙන් විශේෂ සහතික පත්‍රයක් බැගින් පිරිනැමිණි. එමෙන්ම කොළඹ සෞන්දර්ය විශ්ව විද්‍යාල ඇදුරු මඩුල්ලේ තේරීමෙන් හොඳම විශේෂාංගය වෙනුවෙන් පාසල් වශයෙන් සුවිශේෂ ත්‍යාගයන් ද හිමිකර ගන්නා ලදී. පෙරහර අවසාන වනවාත් සමඟම සම්බුද්ධත්ව ජයන්ති මන්දිරයේ ආරම්භ වූ ධර්ම දේශනාවට මැති ඇමැතිවරු බොහෝ දෙනෙක් සහභාගි වූහ. ඒ සමඟ ඇද හැලුණු සිරිපොද වැස්ස සොබාදම දිනිතිය ද ශ්‍රී සම්බුද්ධත්ව ජයන්ති ඇසළ මහා සිසු පෙරහරට සුභාශිංශන පළ කළ බව කියා පෑවේය.ප්‍රභාත් නිලාන් කරුණාරත්න ඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af1107172</link>
    <topic>ලොවම සසල කළ සංගාගේ සංවේදී කතාව</topic>
    <author>සුනිල් අබේවර්ධන</author>
    <content>සුපිරි ක්‍රිකට් ක්‍රීඩක කුමාර් සංගක්කාර දක්ෂ නායකයෙකි. සුපිරි ක්‍රීඩකයෙකි. ශ්‍රී ලංකාව පිළිබඳව තානාපති සේවයට සුදුසු පුද්ගලයෙකු බවට ද පසුගිය දා ඔහු ලෝකයා හමුවේ සනාථ කර සිටියේය.ක්‍රිකට් රාජධානියේ ප්‍රධාන රාජ සභාව වූ එංගලන්තයේ ලෝර්ඩ්ස් ක්‍රීඩා මණ්ඩපයේ සිට දේශනයක් කිරීමට ලැබුණු අවස්ථාව ත්‍රිත්ව විදුහලට කන්ද උඩරටට පමණක් නොව මුළු මහත් ශ්‍රී ලංකාවට ලැබුණු ගෞරවනීය අවස්ථාවක් බව විද්වතුන් පළකර සිටින අදහසකි.මෙවර දේශනයේ ප්‍රධාන තේමාව වනුයේ එංගලන්තයේ විසූ සුපිරි ක්‍රිකට් ක්‍රීඩක කොලින් කවුඩ්ර් සැමරුම් උලෙළය. එම උලෙළේ විශේෂ ආරාධිත දේශකයෙක් ලෙස ශ්‍රී ලංකාවේ සංගාට ලැබුණු මේ දුර්ලභ අවස්ථාව ලෝක ක්‍රිකට් ඉතිහාසයේ මෙන් ම ජාත්‍යන්තර ක්‍රිකට් ඉතිහාසයේ තවත් සුවිශේෂ පිටුවක් සරසන්නට සමත්වූ බව එම දේශනය පිළිබඳව ජාත්‍යන්තරය හරහා ගලා එන පැසසුම් වලින් අනාවරණය වෙයි.ශ්‍රී ලංකාවේ ප්‍රසිද්ධ නීතිඥ පවුලක සාමාජිකයකු ලෙස ද නීතිය හැදෑරූ විශ්ව විද්‍යාල ශිෂ්‍යයෙකු ලෙස ද ඉංග්‍රීසි භාෂාව චතුර සහ ගාම්බීර ලෙසින් හසුරුවන මෙරට බිහි වූ සුවිශේෂ ක්‍රිකට් නායකයෙකු ලෙස ද කුමාර සංගක්කාර ලබාගත් එම අවස්ථාව ශ්‍රී ලංකාවට ලැබුණු දුර්ලභ අනගි අවස්ථාවක් ලෙස ද බොහෝ දෙනෙක් සඳහන් කර සිටියහ.තමාට ලැබුණු මේ වටිනා අවස්ථාව හරහා පුරා විනාඩි 102 න් තම දේශනය පැවැත්වූ සංගා භෞතික වශයෙන් අද ශ්‍රී ලංකාවේ වටිනාකම පිළිබඳව ලෝඩ්ස් ක්‍රීඩාංගණය හරහා මුළු මහත් ලෝකයාටම පසක් කර දීමට අවස්ථාවක් කර ගත්තේ ය. ඩයස් පෝරාව හෝ වෙනත් විවිධ සංවිධාන ශ්‍රී ලංකාව පිළිබඳව ගෙන යන විවිධ ප්‍රචාර සඳහා සංග කළ දේශනය ශ්‍රී ලංකාව ආරක්ෂා කළ ජාත්‍යන්තර පලිහක් වූ බව විචාරකයෝ කියති.කුමාර් සංගක්කාර මුලින් ම තම දේශනය අරඹමින් සඳහන් කර ඇත්තේ ලෝක කුසලාන ක්‍රිකට් තරගාවලියෙන් පසු ලැබුණු මේ අවස්ථාව ශ්‍රී ලංකා ක්‍රිකට් නායකයෝ ඉවත් වීමෙන් පසු ලැබුණු අවස්ථාවක් වීමත් ශ්‍රී ලංකා එංගලන්ත ක්‍රිකට් සංචාරය ඇතුළත ලැබුණු අවස්ථාවක් නිසාත් තමාට භාරදූර අවස්ථාවකට මුහුණ දී සිටින බව ය. එසේ ම මෙවැනි අවස්ථාවක් ශ්‍රී ලාංකිකයකුට ලැබුණු දුර්ලභ අවස්ථාවක් වන බැවින් තමා මේ දේශනය සඳහා කැමත්ත පළකර සිටි බවත් ඔහු සඳහන් කර තිබිණි.කුමාර සංගක්කාර මේ දේශනයට ගතකල විනාඩි එකසිය දෙකෙන් ක්‍රිකට් ක්‍රීඩාව ගැන කථාකර ඇත්තේ විනාඩි දහයකටත් අඩු සුළු කාලයක් පමණක් බව ද වාර්තාවෙයි. මෙම විශේෂ දේශනයේදී වැවිලි කරුවෙකු වූ කොලින් කව්ඩ්රි ගේ පියාණන් නේපාලය, ඉන්දියාව හරහා ශ්‍රී ලංකාවේ ආර්ථිකය පෝෂණය කිරීමට උරදුන් මහා සවිමත් ගමන පිළිබඳව ද සංගා අපේ ඉතිහාසය, භූගෝලීය තත්ත්වය පිළිබඳව ද විස්තර කරද්දී ලෝර්ඩ්ස් මංඩපයට රැස්ව සිටි සුදු ජාතිකයින් පමණක් නොව විවිධ රටවලින් පැමිණි පිරිස ඔවුන්ගේ දෙසවන්, දෙනෙත් සමාධිගත කරමින් සියලු අවධානය සංග වෙත යොමුකර සිටි බව ද මාධ්‍ය අනාවරණය කර තිබිණි.ක්‍රිකට් ක්‍රීඩාව හරහා ජාත්‍යන්තරයේ සබඳතා බිහිවීම, ක්‍රිකට් යනු විවිධ ජාතීන්ගේ උස් පහත් බේදය සමතලා කර දැමීමට පිටිවහලක් වූ සුවිශේෂ ආකර්ෂණයක් වීම, ශ්‍රී ලංකාවට ක්‍රිකට් ක්‍රීඩාව හඳුන්වා දුන් දා සිට ක්‍රිකට් ක්‍රීඩාව හරහා ශ්‍රී ලංකාව මේ දක්වා ගමන පිළිබඳ විදේශිකයින්ගේ ක්‍රීඩාවක් සුද්දන්ගේ ක්‍රීඩාවක් ලෙස හැඳින්වූ ක්‍රිකට් ක්‍රීඩාව අද ශ්‍රී ලංකාවේ නමින් ජාතික ක්‍රීඩාව නොවුන ද ජනප්‍රියම ක්‍රීඩාව බවට පත් වී තිබීම ඒ ආ ගමනේදී මුහුණ පෑමට සිදුවූ බාධක පිළිබඳව සංගා පැහැදිලි විස්තරයක් එහිදී ඉදිරිපත් කළේ ය. යුද්ධය අවසන් වී ශ්‍රී ලංකාව නිදහස් ජාතියක් ලෙස එකීය රාජ්‍යයක් ලෙස ලෝකයා ඉදිරියට පැමිණෙමින් තිබෙන ආකාරය කුමාර සංගක්කාර තම දේශනය ආරම්භයේදී ම විස්තර කර සිටීම, ලෝකයා හමුවේ ශ්‍රී ලංකාව පිළිබඳව සත්‍ය චිත්‍රයක් මැවීමට එය ඉතාමත් ඉවහල් වූ බව මාධ්‍යවල සඳහන් වී තිබිණි. පුරා තිස් වසරකට ආසන්න කාලයක් තිස්සේ ශ්‍රී ලංකාව වෙළාගෙන සිටි ත්‍රස්තවාදය නම් වූ ඒ කළු යක්ෂයාගෙන් ජාත්‍යන්තරයට ම ආදර්ශ ලෙසින් මහින්ද රාජපක්ෂ නම් ඒ සේනාධිනායකයාගේ මූලිකත්වයෙන් ශ්‍රී ලංකාව බේරාගැනීම පිළිබඳව ද සංගා ලෝකයා හමුවේ කළ ඒ විග්‍රහය තමන්ට ලැබුණු එම අනගි අවස්ථාවෙන් කාලෝචිතව ප්‍රයෝජන ගැනීමට සංගා ලබාගත් එක් උපක්‍රමයක් විය.ඔහුට ලැබුණු අවස්ථාව හරහා ක්‍රිකට් ක්‍රීඩාවෙන් ලෝකයාගේ පිබිදීම මෙන් ම ක්‍රිකට් ක්‍රීඩාවෙන් ශ්‍රී ලංකා වාසීන්ගේ පිබිදීම ගැන ද විස්තර කරන්නට යෙදුණේ ය. ශ්‍රී ලංකාවේ ක්‍රීඩාලෝලීන් ක්‍රිකට් වෙත බැඳී ඇති බැදීම ගැන සංගා විග්‍රහ කළේ ය. ජය පරාජයේ දී මෙන් ම ශ්‍රී ලංකාවේ ක්‍රිකට් ක්‍රීඩාවේ පාලනය ගැන ද පාලනයේ කළු පැල්ලම් ගැන ද ඔවුන් මහත් අවධානයෙන් සිටින බව ලෝකයා හමුවේ පසක් කර සිටියේය. වාර්තා වන ආකාරයට සංගා තමාගේ කාලයෙන් වැඩි කොටසක්ම වැය කර ඇත්තේ ශ්‍රී ලංකාවේ ජන ජීවිතය සමඟ ක්‍රිකට් කොතරම් දුරට සමීප වී ඇත්දැයි විග්‍රහ කිරීමටය.එම කතන්දරය ලෝකයා හමුවේ දිග හැරීමේදී මහනුවර ත්‍රිත්ව විදුහල හරහා ජාතික මට්ටමට ජාත්‍යන්තර මට්ටමට තමා පැමිණි ගමන ගැන ද විස්තරයක් කර තිබේ. ඒ අනුව එදා මෙදා තුර පැමිණි ගමන්මඟේදී ඔහුට හමුවුණ කළු පැල්ලම් දක්නට ලැබුණු ගල් - මුල්, කළු - සුදු දසුන් ගැන ද විග්‍රහයක යෙදෙද්දි ක්‍රිකට් ක්‍රීඩාවේ පරිපාලනය ගැන සඳහන් නොකර ඒ කථාව කරගෙන යාමට කොහෙත්ම අපහසු බව ලොකු කුඩා කාහට වුවද තේරුම් යන්නකි. ශ්‍රී ලංකාව ලෝක කුසලානය ජයග්‍රහණය දක්වා ගිය ගමන ගාමිණි දිසානායක අමාත්‍යවරයා ඒ සඳහා දැමු අඩිතාලම ඒ හරහා ක්‍රිකට් පරිපාලනය ගෙනයාමට දායක වූ පාලකයින් පිළිබඳව ද ශ්‍රී ලංකාවේ ක්‍රිකට් නෞකාව ඉදිරියට පදවා ගෙන යාමට එක්වූ කප්පිත්තන් ගැන ද එහිදී ඔහුට මෙනෙහි වන්නට ඇත.ඒ අවස්ථාවේදී ඔහු ශ්‍රී ලංකාව වැනි පුංචි රටක් ලෝක කුසලානය දිනා ගැනීමේදී මහා සෙනෙවියකු වූ එවකට කණ්ඩායමේ නායක වශයෙන් කටයුතු කළ අර්ජුන රණතුංගයන්ගේ නායකත්වය පිළිබඳව ද ශ්‍රී ලංකාවේ ක්‍රීඩකයින්ට ජාත්‍යන්තරය හරහා එල්ල වූ චෝදනාවලට එඩිතර නායකයෙක් වශයෙන් නැඟී සිටිමින් එම අවස්ථාවන්ට මුහුණ පෑ ආකාරය ද ඔහු එහිදී ප්‍රශංසාත්මකව සඳහන් කර තිබේ. ඊළඟ ලෝක කුසලානයේදී ශ්‍රී ලංකාවට අත්වූ ඉරණම පිළිබඳව අනතුරුව කලකදී ශ්‍රී ලංකාවාසීන්ට මුහුණ පෑමට සිදුවූ සුනාමි උවදුර පිළිබඳව ද එම සුනාමි තත්ත්වයෙන් මිදී ගාල්ල වැනි ටෙස්ට් ක්‍රිකට් ක්‍රීඩාංගණයක් නැවත ගොඩනැඟු ආකාරය ද දකුණු වෙරළ තීරයේ දිගටම විනාශ වූ පාසල් නැවත නගා සිටුවමින්.එම වෙරළාසන්නව කාලයක් නතර වී තිබු ක්‍රිකට් ක්‍රීඩාව නැවත පණ ගන්වා ඇති ආකාරය ද සංගා විස්තර කර සිටිද්දී සියලු දෙනාම සංවේදී චිත්‍රපටියක් නරඹන ආකාරයෙන් එම විස්තරයේ යෙදෙන සංගාගේ මුහුණ දෙස නිසොල්මන්ව බලා සිටි බව මාධ්‍ය වාර්තා සඳහන් කර තිබුණි. මේ සියලු කතන්දරවලින් පසුව ශ්‍රී ලංකාවේ ක්‍රිකට් ගැන කථා කළ විනාඩි කීපය දේශනයට රැස්ව සිටි විවිධ ජාතිකයන්ගේ විශේෂ අවධානයට යොමු වී ඇත. විශේෂයෙන්ම ලෝක කුසලාන තරගාවලියේ අනු ශූරතව දිනා ගැනීමේ උණුසුම පහව යාමටත් පෙර කළ කණ්ඩායමේ නායකයා, උප නායකයා, තේරීම් කමිටුව එම තනතුරුවලින් ඉල්ලා අස්වීම ලෝකයාට පමණක් නොව ශ්‍රී ලංකාවට ද මහත් ප්‍රශ්නයක් වී තිබිණි.සංගා සඳහන් කළ ක්‍රිකට්වලට ආදරෙ කරන ශ්‍රී ලංකා ජන සමාජයේ කාගේත් ප්‍රශ්නය වී තිබුණේ ඒ ඇයි? මොකද හේතුව යනුවෙනි. එසේ වුවද සංගා හෝ මහේල හෝ ක්‍රිකට් තේරීම් කමිටුව ලෝකයා ඉදිරියේ දී තිබුණු සරල පිළිතුර වූයේ ඒ තමන් ගත් පෞද්ගලික තීරණයක් බවය. එබැවින් කුමාර් සංගක්කාර වැනි පුද්ගලයකු ශ්‍රී ලංකාවේ ක්‍රිකට් පිළිබඳව පාවිච්චි කරන එක් වචනයක් වුවද කාටත් වැදගත් සාක්ෂියක් වෙන බව බොහෝ දෙනෙක් සඳහන් කර සිටියහ.ශ්‍රී ලංකා ක්‍රිකට් ක්ෂේත්‍රයේ ප්‍රවීණ අත්දැකීම් ලත් ශ්‍රී ලංකාවේ හිටපු ක්‍රිකට් නායකයෙකු වූ කුමාර් සංගක්කාර තම දේශනය හරහා සඳහන් කරන්නට යෙදුණු කරුණු කාරණා අසා සිටි අය අවසානයේ නැගිට ගිය ද සංගාගේ කථාව තුළින් මතු වූ යමක් ගැන හිතන්නට සොයන්නට ශ්‍රී ලංකාවේ වගකිව යුතු අංශවල අවධානය යොමු කිරීමට කාලය එළඹි තිබේ.සුනිල් අබේවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af1107173</link>
    <topic>අපේ මලල ක්‍රීඩාව අද ආසියාවේ කොතැන ද?</topic>
    <author/>
    <content>ආසියාතික මලල ක්‍රීඩා ශූරතාව පසුගියදා ජපානයේ කොබේ නුවරදී පැවැත්විණි. ආසියානු කලාපයේ රටවල් 37 ක් සහභාගිවූ එම ක්‍රීඩා උලෙළට ශ්‍රී ලංකාව නියෝජනය කරමින් ක්‍රීඩකයෝ අට දෙනෙක් ද ක්‍රීඩිකාවෝ තිදෙනෙක් ද සහභාගි වූහ.ශ්‍රී ලංකාව තමන්ගේ ශක්තිය ආසියාව තුළ මැන බැලීමේ ප්‍රධාන වේදිකාවක් ලෙස එම ක්‍රීඩා උලෙළ සැලකිය. ඒ නිසාම ක්‍රීඩා උලෙළට ශ්‍රී ලංකාවෙන් ජාත්‍යන්තරව තරග කිරීමට හැකි පදක්කමක් අපේක්ෂා කරන ක්‍රීඩා කණ්ඩායමක් යැවීමට ශ්‍රී ලංකා මලල ක්‍රීඩා සම්මේලනය කටයුතු යොදා තිබිණි.ඒ අනුව මීටර් 400 පිරිමි තරගය සඳහා ප්‍රසන්න අමරසේකර, කසුන් කල්හාර 4 x 400 සහාය දිවීමේ තරගය සඳහා රෝහිත පුෂ්පකුමාර දනුෂ්ක කරුණාරත්න, දීපාල් මුදුන්කොටුව, මීටර් 100, 200 සඳහා ෂෙහාන් අඹේපිටිය, දුර පැනීම සඳහා ලක්ෂාන් දයාරත්න, මීටර් 1500 චමින්ද විජේකෝන් යන ක්‍රීඩකයන් ද මීටර් 200, 400 සඳහා චන්ද්‍රිකා සුභාෂිණි ද හෙල්ල විසි කිරීම සඳහා නදිකා ලක්මාලි ද මීටර් 400 කඩුලු මතින් දිවීම සඳහා ක්‍රිස්ටිනා ද මෙරිල් යන ක්‍රීඩක ක්‍රීඩිකාවන් ද නම්කර තිබිණි. වත්මන් මලල ක්‍රීඩා ක්ෂේත්‍රයේ ජාත්‍යන්තර තරගයකට සහභාගි කරවීමට සුදුසුකම් ලබා සිටියේ මේ එකොළොස් දෙනා පමණි.මේ අතුරින් ෂෙහාන් අඹේපිටිය සහ චන්ද්‍රිකා සුභාෂිණි දෙපල මේ වන විට ජැමෙයිකාවේ වැඩිදුර පුහුණුවක් ලබමින් සිටි අතර ඔවුන් එහේ සිට ජපානය දක්වා කැඳවා තිබිණි.මෙවර ආසියාතික මලල ක්‍රීඩා උලෙළේදී මීටර් 400 කඩුලු පැනීමේ ඉසව්ව ලෝකඩ පදක්කම දිනා දුන් ක්‍රිස්ටින් මෙරිල්ක්‍රිස්ටින් මෙරිල් වසර ගණනාවක සිට ඇමෙරිකාවේ අධ්‍යාපනය ලබන අතර ඇයවත් ශ්‍රී ලංකාවේ පදක්කම් බලාපොරොත්තු කණ්ඩායමට කැඳවාගෙන තිබිණි. මීට වසර කීපයකට පෙර ශ්‍රී ලංකාවට ආසියාවෙන් පදක්කම් දිනා ගැනීමට අවස්ථාව හිමිව තිබු මීටර් 100 කාන්තා තරගයට මෙවර කිසිවෙක් නොවීය. මීටර් 800 පිරිමි හෝ කාන්තා තරගයට ද කිසිවෙක් නොවීය.ෂෙහාන් අඹේපිටියට මීටර් 100 තරගයේ පළමු වටයෙන්ම ඉවත් වීමට සිදුවූ අතර මීටර් 200 අවසන් තරගයේදී හයවැන්නා ලෙස තරගය නිම කළේය. චන්ද්‍රිකා සුභාෂිණි ද මීටර් 400 අවසන් තරගයේදී සිවුවැන්නිය වූ අතර මීටර් 200 තරගයේදී හයවැන්නිය වූවාය.මෙතෙක් වසර ගණනාවක සිට මීටර් 400 පිරිමි සහ කාන්තා ඉසවු දෙකේදීම කුමක් හෝ පදක්කමක් ලැබු නමුත් මෙවර එම දස්කම අහලකටවත් යාමට අපේ ක්‍රීඩක ක්‍රීඩිකාවන්ට නොහැකි විය. කෙන්යාවේ සිට පැමිණි චමින්ද විජේකෝන් පසුගියවර ලබාගත් රන් පදක්කම වෙනුවට මෙවර දිනාගත්තේ ලෝකඩ පදක්කමක් පමණි. ඇමෙරිකාවේ සිට පැමිණි ක්‍රිස්ටින් මෙරිල් එම මීටර් 400 කඩුලු පැනීමෙන් තරගයේදී විශේෂ දස්කමක් දක්වමින් පදක්කමක් දිනා දුන්නාය. ආසියාතික මට්ටමේ තරගයකදී මීටර් 400 කඩුලු පැනීමේ ඉසව්වට ශ්‍රී ලංකාවට පදක්කමක් දිනා දුන් ප්‍රථම ක්‍රීඩිකාව ලෙස ඇය ශ්‍රී ලංකා මලල ක්‍රීඩා ඉතිහාසයට එක්වීමට සමත් වූවාය.මෙවර ක්‍රීඩා උලෙළේදී මීටර් 1500 සඳහා චමින්ද විජේකෝන්ට හිමි වූයේ ලෝකඩ පදක්කමය.මෙම ආසියාතික මලල ක්‍රීඩා ශූරතාවයේදී මීටර් 400 ධාවන තරග සඳහා පවතින්නේ තවමත් ශ්‍රී ලංකාවේ දස්කම්ය. 1998 වසරේදී සුගත් තිලකරත්න ද 2000 වසරේදී දමයන්ති දර්ශා ද පිහිටුවා තිබෙන වාර්තා මෙවර ද කිසිවකුටත් බිඳීමට නොහැකි වුවද මේ වන විට එම ඉසව් දෙකේම රන් පදක්කමක් තබා ලෝකඩ පදක්කමක් වත් අහිමි තත්ත්වයක් පවතියි.සුසන්තිකා ජයසිංහ මීටර් 100, 200 ඉසව්ව සඳහා දිනාගෙන සිටි පදක්කම් වෙනුවට අහලකටවත් කිට්ටු කිරීමට ශ්‍රී ලංකාවේ දස්කම් ප්‍රමාණවත් වී නැත. මෙවර මීටර් 100 පිරිමි තරගයේදී රන්, රිදි, ලෝකඩ පදක්කම් තුනම හිමි වූයේ තත්පර 10.30 ට අඩුවෙන් දස්කම් සටහන් කළ ක්‍රීඩකයන්ටය.උස පැනීමේ පිරිමි තරගයේ පදක්කම් තුන ද හිමි වූයේ මීටර් 2.26 ට වඩා වැඩි උසක් පැනීමට සමත් වූ ක්‍රීඩකයන්ටය. මෙම ක්‍රීඩා උලෙළේ මීටර් 100 කාන්තා තරගයේ පදක්කම හිමි වූයේ තත්පර 11.39 සිට 11.74 දක්වා කාල පරතරයක් තුළ ධාවනය කළ ක්‍රීඩිකාවන්ටය. වර්තමානයේදී අපේ මීටර් 100 උපරීම දස්කම තත්පර 12 කට ආසන්න වී පවතී. එසේනම් මේ ආකාරයෙන් බලන කල දකුණු ආසියාතික මට්ටමින් දෙවැනි තැනට මලල ක්‍රීඩාවෙන් සිටිය ද ආසියාතික මට්ටමින් අපට එකම රන් පදක්කමක් හෝ දිනා ගැනීමට අපහසු අවස්ථාවක අද ශ්‍රී ලංකාව පසුවෙයි.80 දශකයෙන් පසු ආසියා ක්‍රීඩා උලෙළවලදී පදක්කම් දිනු සුගත් තිලකරත්න, දමයන්ති දර්ශා, රොහාන් ප්‍රදීප්, සුසන්තිකා ජයසිංහ වැනි ක්‍රීඩක ක්‍රීඩිකාවන් අද පිටියෙන් සමුගෙනය. එවැනි අලුත් පිරිසක් බිහිවී නැවත ආසියාවේ පදක්කම් දිනන්නේ කවදාදැයි බලා සිටීමට සිදුවී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af1107175</link>
    <topic>දුම්රියේ ඉදිරි ගමන වැළැක්වීමට ‘රතු එළිය’ දමන්නේ කවුද?</topic>
    <author>තාරක වික්‍රමසේකර</author>
    <content>‘අගුරු කකා වතුර බිබී - කොළඹ දුවන යකඩ යකා’ ඒ සුද්දගෙ කාලේය. අද යකඩ යකා අඟුරු කන්නේ නැත. ඒත් අද දියුණුවන තත්ත්වයක ඇති යකඩ යකාට විවිධ ආකාරයේ අසනීප වැළැඳී ඇත.එසේ වුවත් යකඩ යකාට දැන් පෙරට වඩා ශක්තියක් තිබේ. ඒ ශක්තිය එකවරම ඇති වූවක් නොවේ. වසර ගණනාවක් තිස්සේ කිසිදු සැලකිල්ලක් නොලබා සිට වසර කිහිපයකදී වේගවත් ලෙස ගලා ආ සැලකිල්ලකි. ඒ සැලකිල්ල එසේ ලැබුණත් මඟීන්ට ඒ සැලකිල්ල නොලැබෙන්නේ ඇයි? අපි ඒ ගැන විමසා බලමු.දුම්රිය සේවාව මේ වන විට වසර 145ක දුරක් ගමන් කර ඇත.දුම්රියට දැන් තනිව කෙළින් සිටගත හැකි ශක්තියක් ඇත. එහෙත් කොතැනක හෝ සිදුවන වරදක් නිසා ඒ කෙළින් සිට ගැනීම බහුතර මඟීන්ට නොදැනේ නොතේරේ.දුම්රියේ වාර්ෂික අලුත් මැදිරි අවශ්‍යතාව 50කි. එහෙත් 1992 වසරෙන් පසු 2007 වසර දක්වා වසර 15ක් යනතුරු කිසිදු මැදිරියක් පැමිණියේ නැත.1990 දී කොරියාවේ උන්ඩායි සමාගමෙන් එස් 8 වර්ගයේ බලවේග දුම්රිය ආනයනයෙන් පසු වසර 2000 දක්වා එකුදු දුම්රියක් වත් මෙරටට ගෙනාවේ නැත.ඒ අනුව බලන කළ 1992 වසර සිට 2000 වසර දක්වා වූ වසර 8ක කාලය මෙරට දුම්රිය සේවය වළපල්ලට ඇද දැමූ කාලයක් ලෙස හැඳීන්විය හැක.අද තත්ත්වය මීට හාත්පසින්ම වෙනස් ය. 2000 වසරේදී චීනයෙන් එස්- 9 බලවේග කට්ටල දුම්රිය 15ක් ආනයනය කෙරිණ. එසේම 2008 වසරේ ද එස්-10 පන්තියට අයත් තවත් බලවේග දුම්රිය 15ක් චීනයෙන් ආනයනය කෙරිණ. එසේම 2007 වසරේදී චීනයෙන් දුම්රිය මැදිරි 100ක් ද ආනයනය කෙරිණ. මේ වන විට ඉන්දියාවෙන් ද එස්-11 පන්තියට අයත් දුම්රිය 20ක් ආනයනය කෙරෙමින් පවතින අතර එයින් දුම්රිය 6ක් මේ වන විට ආනයනය කර දුම්රිය කිහිපයක්ම මඟී ධාවනයට ද යොදවා ඇත. මෙවන් යහපත් තත්ත්වයකට දුම්රිය ප්‍රවාහනය ඔසවා තබන්නට මහින්ද රාජපක්ෂ ජනාධිපතිතුමාත් ප්‍රවාහන අමාත්‍ය කුමාර වෙල්ගම මැතිතුමා ප්‍රමුඛ රාජ්‍ය යාන්ත්‍රණය කටයුතු කර ඇත.එසේ වුවත් දැන් ඇතැම් නිලධාරීන්ගේ අවධිමත් බව නිසා නිසි සැලසුමක් හා අධීක්ෂණයක් නොමැතිව දුම්රිය ධාවනය වන බව ඉතා පැහැදිලිය. දුම්රිය බලධාරීන්ට කෙතරම් ඒ ගැන පැමිණිලි කළ ද කෙතරම් ආයාචනා කළ ද විසඳුමක් පෙනෙන්නට නැත.බොහෝ තැන්වල සිදුවනවා සේම මෙහිදී ද සිදුවන්නේ ඇති හැකි අය තමන්ට හැකි පමණ හැන්දෙන් බෙදාගැනීමය. මඟී සංගම් යැයි කියා ගන්නා කණ්ඩායම් කිහිපයක් සහ ගමනාගමනයට සම්බන්ධ තවත් නිලධාරීන් කිහිප දෙනෙක් පමණක් එක්ව දුම්රිය මෙහෙයුම් සිදු කරනු ලබන බව බොහෝ මඟීහු චෝදනා කරති.බොහෝ මඟීන්ගේ අදහස වී ඇත්තේ ඇතැම් මඟී සංගම් නිලධාරීන් ක්‍රියා කරන්නේ තමන්ගේ පෞද්ගලික අවශ්‍යතා මත පමණක් බවයි. එහි සත්‍ය අසත්‍යතාව කෙසේ වුණත් මඟී පැමිණිලි ගැන එතරම් අවධානයක් දුම්රිය මෙහෙයුම් බලධාරීන්ගේ නොමැති බව නම් පෙනෙන්නට ඇත.බොහෝ විට බලධාරීන් තීරණ ගන්නා විට පෙරහර ගොස් අවසන්ය. දුම්රිය මඟියා විකල්ප මඟක් තෝරාගෙන අවසානය.මේ සඳහා හොඳම උදාහරණයක් ලෙස උදය දේවි හා යාල්දේවි දුම්රියයන් ගෙනහැර දැක්විය හැකිය.යුද සමයට පෙර මේ දුම්රියයන් මඟීන්ගෙන් පිරී ධාවනය වූ ඒවාය. යාල්දේවි කොළඹ කොටුවෙන් පිටත්වූයේ පෙ.ව. 5.45ටය. එය රාගම, වේයන්ගොඩ, පොල්ගහවෙල, කුරුණෑගල, මහව, ගල්ගමුව, තඹුත්තේගම, තලාව, අනුරාධපුරය, මැදවච්චිය, වවුනියාව, ආදී වශයෙන් නවත්වා ධාවනය විය. උදය දේවි ද එසේම විය. එහෙත් වසර දෙකකට පමණ පෙර මෙම දුම්රියයන් යළි යොදවනවා වෙනුවට ඒවාට නගරාන්තර (ධ්දබඥපජඪබර) ලේබල් ඇලවීමට බලධාරීහු පියවර ගත්හ.මඟී සංඛ්‍යාව දිනෙන් දිනම අඩු විය. ආදායම ද පල්ලම් බැස්සේය. මාධ්‍ය මඟින් පෙන්වා දීමෙන් අනතුරුව හා මඟීන් වසර දෙකකට ආසන්න කාලයක් කෑගැසීමෙන් පසු යාල්දේවි හා උදය දේවි දුම්රියයන් යළි සාමාන්‍ය ශීඝ්‍රගාමී දුම්රියයන් බවට පත්කෙරිණි. දුම්රිය බලධාරීන්ගේ වගකීම වන්නේ මඟීන් පෙන්වා දෙන තුරු සිට ඒ ගැන සෙවීම නොව ඊට පෙර ඒ ගැන සොයා බලා කටයුතු කිරීමයි. දැන් යාල්දේවි ගැටලුවක් නැත.උදය දේවි මඩකළපුවට යාමේදී ගැටලුවක් නැත. එහෙත් ආපසු ඒමේදී පෙරවරු 7.15ට එය මඩකලපුවෙන් ගමන් ඇරැඹීම නිසා එහි ගමන් ගන්නා මඟී පිරිස අඩු වී ඇත.එය මඩකලපුවෙන් ගමන් ඇරඹුවේ පෙ.ව. 5.30ටය. පොලොන්නරුවෙන් පෙරවරු 7.00ට පැමිණුනි. අද ද ඒ තත්ත්වය යළි ක්‍රියාත්මක කළ යුතුය.උදෑසන සහ පස්වරුවේ කාර්යාල දුම්රිය සේවය නිසි පරිදි ක්‍රියාත්මක කළ යුතුය. ඒ සඳහා මඟී අදහස් ලබා ගැනීම වටී. එසේ වුවත් එම අදහස් ක්‍රියාත්මක කිරීමට පෙර සෙසු දුම්රිය ස්ථානවල මඟීන්ගේ අවශ්‍යතා ගැන ද සලකා බැලිය යුතුය.ප්‍රධන මාර්ගයේ දුම්රියම කේන්ද්‍ර කරගත් ප්‍රධාන නගර වන්නේ රාගම, වේයන්ගොඩ සහ පොල්ගහවෙලය. ගම්පහ ද දුම්රිය අවශ්‍යතාව තදින්ම ඇති නගරයක් වන නමුත් ගම්පහට බස් රථ පහසුකම් හෝ ඇත.කෙසේ වුවත් මේ දුම්රිය ස්ථාන 4න් වැඩි සැලකිල්ල පොල්ගහවෙලට ලැබී ඇත.එහෙත් දුර ගමන් සේවා දුම්රියන් වැඩි ප්‍රමාණයකට මඟීන් ගොඩවන්නේ රාගම, ගම්පහ සහ වේයන්ගොඩිනි. දුම්රිය වාණිජ අධිකාරි කාර්යාලයෙන් මාසික ලේඛන පරීක්ෂා කර බැලුවහොත් උඩරට මාර්ගයෙන් උතුරු හා නැඟෙනහිර මාර්ගයෙත් වැඩි වශයෙන් මඟීන් දුම්රියට ගොඩවන්නේ රාගම සහ ගම්පහින් බව පැහැදිලිව පෙනේ.මේ බව සංඛ්‍යා ලේඛන පරීක්ෂා කර බලා වටහා ගත හැකි නමුත් දුර සේවා කාල සටහන් සකස් කිරීමේදී ඒ සම්බන්ධ අවධානයක් යොමු කර නැති බව පෙනේ. මඩකළපුව බලා ධාවනය වන මීනගයා රාත්‍රි දුම්රියට දිනකට පොල්ගහවෙලින් දෙදෙනෙක් තිදෙනෙක් පමණක් ගොඩ වන නමුත් දුම්රිය එහි නවත්වයි.එය මඟී අවශ්‍යතාවක් යැයි කියන්නේ නම් ඊට වඩා මඟී අවශ්‍යතා ඇති රාගම සහ වේයන්ගොඩින් එම දුම්රිය කපා දමා ඇත්තේ ඇයිද යන්න ගැටලුවකි.දුර බැහැර සිට එන මඟී අවශ්‍යතා නිසා පස්වරු 4.50 ට රඹුක්කනට නව දුම්රියක් යෙදවීමත් සමඟ එතෙක් පස්වරු 4.50 ට රඹුක්කන බලා ධාවනය කළ අංක 168 දුම්රිය පසෙකට තල්ලු කරන ලදී.එහි වෙලාව පස්වරු 4.55 ලෙසින් සංශෝධනය කළ අතර පස්වරු 4.55 ට මීගමුව බලා ධාවනය වූ අංක 423 දුම්රිය පස්වරු 4.53 ට ධාවනයට යොදන ලදී.මෙයින් සිදුවූයේ අංක 168 දුම්රිය කොටුවේ සිටම සියලුම සංඥා කුලුනු ළඟ නතර කර ධාවනය කිරීමයි. ඇතැම් දිනවලදී එය රාගම නවත්වා අංක 469 දුම්රිය (කුරුණෑගල ශීඝ්‍රගාමී) පිටත් කර හරී.කෙසේ වෙතත් පස්වරු 4.55 ට අංක 168 දුම්රිය ධාවනය ඇරැඹූ දා සිටම කුරුණෑගල දුම්රිය බටුවත්ත හා ගම්පහ අතර සංඥා කණු අසල නතර වෙමින් ධාවනය කිරීමත් පස්වරු 5.45 මහනුවර දුම්රිය (අංක 39) අඹේපුස්සෙන් පසු ඇතැම් දිනවල සංඥා කණු අසල නතර වීමත් සුලබ දසුනක් වී ඇත.රඹුක්කන දුම්රිය විනාඩි 5 ක් පමා කිරීම මගින් සිදුවන්නේ එම දුම්රියේ ගමන විනාඩි 5 ක් පමා වීමක් නම් ගැටලුවක් නැත.එහෙත් රාගම දක්වා යාමේදීම එහි ප්‍රමාදය විනාඩි 15 ක් පමණ වේ.මේ හේතුවෙන් ගණේමුල්ල, බෙම්මුල්ල වැනි ප්‍රදේශවල සිට එක් බස් රථයක් ඇති මාර්ගවල ගමන් ගන්නා මඟීන් දැඩි අපහසුතාවකට පත්ව ඇත. කුරුණෑගල දුම්රියත්, මහනුවර දුම්රියත් පමා වීම තවත් කරුණකි. අංක 423 දුම්රිය ඉස්සරහින් ධාවනය කිරීම නිසා එය කැලණියේ නැවැත්වීමට සිදුවීම අනික් කරුණයි. මේ අනුව බැලූ කල එක් දුම්රියක් පමා කිරීම විශාල ගැටලු රැසකට මුහුණ පා ඇති බව පැහැදිලියි.එසේ ම පස්වරු 2.10 ට හලාවත බලා ධාවනය වන අංක 420 පාසල් දුම්රිය ද වසර 10 ක පමණ සිට දිනපතාම ප්‍රමාද වී ධාවනය කෙරේ. මෙම දුම්රියෙන් යන්නේ පාසල් සිසුන් ය. පස්වරු 3.00 ට ආසන්න වනතුරු සිසුන්ට නිරාහාරව කොටුව දුම්රිය ස්ථානයේ සිටින්නට සිදුවේ.අඩුම තරමින් කුසට යමක් දමා ගැනීමට හෝ යාමට හැකියාවක් නැත්තේ දුම්රිය පැමිණි විගස ආපසු යන හෙයිනි. එසේ හෙයින් එය වේලාවට ධාවනය කළ නොහැකි නම් අඩුම වශයෙන් ධාවන වේලාව පස්වරු 2.30 හෝ 2.35 ලෙස සංශෝධනය කළ යුතු ය.උදෑසන 10.10 න් පසු පෙරවරු 11.35 වන තුරු ප්‍රධාන මාර්ගයේ මන්දගාමී දුම්රියක් නැත.එසේම පස්වරු 3.00 ට පැමිණෙන ඇතැම් කාර්යාල සේවකයන්ට (සේවා මුර යටතේ සේවය කරන) හා කෙටි නිවාඩු පැමිණෙන සේවකයන්ට යාමට දැන් දුම්රියක් නැත.ඔවුන් පස්වරු 3.45 වන තුරු ම බලා සිටිය යුතු ය. කලකට පෙර මේ තත්ත්වය නොවිණ. එකල මෙතරම් දුම්රිය සංඛ්‍යාවක් ද නොවීය.එදාඅදමේ තත්ත්වයට විසඳුමක් ලෙස හිටපු අතිරේක දුම්රිය සාමාන්‍යාධිකාරී ජී.ආර්.පී. චන්ද්‍රතිලක මහතා සමුද්‍රදේවි බලවේග දුම්රිය පස්වරු 3.20 ට වේයන්ගොඩ දක්වා ධාවනයට සැලසුමක් ගෙනාවේ ය.වේයන්ගොඩ සිට ශීඝ්‍රගාමීව ගාල්ල දක්වා යළි ඒමට හැකිවන පරිදි ය. එහෙත් එය සැලසුමට සීමා විය.මේ තත්ත්වය දෙස විපරම් ඇසින් බැලිය යුතු ය.වත්මන් අතිරේක දුම්රිය සාමාන්‍යාධිකාරි (මෙහෙයුම්) එච්.එම්. නාලක බණ්ඩාර මහතාගෙන් මේ ගැන විමසූ විට ඔහු පැවසුවේ දුර බැහැර ප්‍රදේශවල සිට කොළඹට පැමිණෙන මඟීන්ගේ පහසුව කෙරෙහි මේ දිනවල වැඩි අවධානයක් යොමු කර කටයුතු කරන බවත් එය ක්‍රමයෙන් වර්ධනය කරන බවත් ය.මෙහි පළමු පියවර ලෙසින් රඹුක්කන හා කොටුව අතර නව කාර්යාල ද්‍රම්රිය ඇරැඹූ බවත් දැන් හලාවත සිට ශීඝ්‍රගාමී කාර්යාල දුම්රියක් කොළඹට ධාවනය කරන බවත් ඔහු කීවේ ය.ඊට අමතරව කැලණිවැලි මාර්ගයේ රාත්‍රි 7.15 ට පමණ නව දුම්රියක් ධාවනයට සැලසුම් යොදා ඇති බවත් අනෙකුත් නගරාසන්න දුම්රිය සේවා ගැන ද ඒ සමඟින් ක්‍රමයෙන් අවධානය යොමු කරන බවත් ඔහු කීය.වසර ගණනාවක් ‘හිඟන්නා’ ලෙස මඟීන් නම් කළ මන්දගාමී දුම්රියට එස් 10 බලවේග දුම්රියක් ලබාදී ඇති බවත් වයඹ පළාතේ මඟීන් ගේ යහපත තකා පස්වරු 3.45 ට කොළඹින් කුරුණෑගල බලා ධාවනය වන දුම්රිය ගනේවත්ත දක්වා දීර්ඝ කිරීමට කටයුතු යොදන බවත් එය පසුදින මහව සිට පැමිණෙන කාර්යාල දුම්රියට පසුව කොළඹ බලා ඒමට සලසන බවත් ඔහු පැවසුවේ ය. ඒ සැලසුම් එලෙසම ක්‍රියාත්මක වන්නේ නම් අපි ස්තුතිවන්ත වෙමු.කරුණ කෙසේ වුවත් ප්‍රවේශ පත් අලෙවි සංඛ්‍යා ලේඛන දෙස බලා විශේෂයෙන් ම දුම්රියට කේන්ද්‍රියව පවත්නා දුම්රිය නගර සම්බන්ධව දැඩි අවධානයක් යොමු කළ යුතු අතර මරදාන රාගම තුන්වෙනි මාර්ගය කැලණි පාලම මතින් ඉක්මනින් යෙදීමත් සංඥා පද්ධතියේ පවත්නා අඩු ලුහුඬුකම් සකස් කිරීමත් වහ වහා කළ යුතු ය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af1107176</link>
    <topic>මුම්බායි හෙල්ලූ බෝම්බ</topic>
    <author>දයා ඩී. ෆොන්සේකා</author>
    <content>පසුගිය බදාදා ඉන්දියාවේ මුම්බායි නගරයේ තුන් පොළක සිදුවූ බෝම්බ පිපිරීම්වලින් සාමකාමී ලෝකය හිටි හැටියේ හෙල්ලුම් කෑවේ ත්‍රස්තවාදයට වෛර කරන කාගේත් සිත්වලට දැඩි කම්පාවක් ඇති කරමිනි.ශ්‍රී ලංකාවෙන් ත්‍රස්තවාදය තුරන් කළත් ආසියාවේ බලවතා මෙන් ම ශ්‍රී ලංකාවේ කිට්ටු හිතවතා වන ඉන්දියාවේ මේ බෝම්බ පිපිරීම ශ්‍රී ලාංකික අපට අපේ 30 වසරක භීම සමය සිහිගන්වන්නක් විය.13 බදාදා සවස 6.50 ට මුල් ම බෝම්බය පුපුරා ගියේ ජනාකීර්ණ බස් නැවතුම් පළක ය. දෙවැන්න ඊට විනාඩියකට පසු ඊට දකුණින් වූ ඔපෙරා හවුස් නම් වූ ර¼ඟහල අසල දී ය. තුන් වැනි බෝම්බය ස්වර්ණාභරණ කඩ සාප්පු සහිත ජනාකීර්ණ දාදාර් ප්‍රදේශයේ වීදියක පුපුරා ගියේ සවස 7.06 ට ය.මුබ්බායි හී මේ ප්‍රදේශ මෙයට කලින් ද ත්‍රස්තවාදී බෝම්බ ප්‍රහාරයන්ට ගොදුරු වූ ප්‍රදේශයන් ය. මේ බෝම්බ පිපිරීම් වලින් බ්‍රහස්පතින්දා සවස වනවිට 17 දෙනෙකු මිය ගොස් 131 දෙනෙක් තුවාල ලබා සිටියහ.ඉන්දියාවට විශේෂයෙන් ම මුම්බායි නගරයට මෙවන් බෝම්බ පිපිරීම් අලුත් දෙයක් නොවේ.වඩාත් බලවත්ම බෝම්බයමේ බෝම්බ ප්‍රහාරයට වගකිවයුත්තෙක් තවමත් ඉදිරිපත් ව නැතත් එය පාකිස්තානු මුජහදීන් සංවිධානයේ වැඩක් වන්නට ඇතැයි ඉන්දියානු පොලිසිය සැක කරයි. කෙසේ වෙතත් තවමත් පොලිසිය මේ පිළිබඳව පරීක්ෂණ පවත්වාගෙන යයි.මෙහි දී වඩාත් බලවත්ම බෝම්බය පුපුරා ගියේ ස්වර්ණාභරණ වීදියක් වූ දාදාර් වීදියේ ය.සිද්ධිය වූ ස්ථානයට වහා පැමිණි ඉන්දිීය ස්වදේශීය ඇමැති පී. සිදම්බරම් මහතා පැවසුවේ මෙය ත්‍රස්තවාදීන් ගේ ප්‍රහාරයක් බවයි. එහෙත් ඉන්දියාවට විරුද්ධ සියලුම සතුරු අවිගත් කණ්ඩායම් පිට මේ ප්‍රහාරයේ වගකීම පැවරෙන බව සිදම්බන් මහතා තවදුරටත් පැවසීය.“අපට එක් සංවිධානයකට ඇඟිල්ල දික් කරන්නට බැහැ. ඒත් ඉන්දියාව කම්පා කරමින් බෝම්බ වැලක් පිපිරුණා.”මුලින් ම සැකය පැටවූයේ මීට පෙර ද ඉන්දියාවේ බෝම්බ පිපිරවූ ඉස්ලාමීය ත්‍රස්ත කණ්ඩායම් දෙකකටයි. එහෙත් මෙය ඉන්දීය බුද්ධි අංශවල කඩා වැටීමක් නොවන බවත් ඉන්දියා ස්වදේශීය ඇමැතිවරයා අවධාරනයෙන් පවසයි. ඉස්ලාමීය තුවක්කුකරුවන් පිරිසක් 2008 නොවැම්බර් 26 වනදා මුම්බායි නගරයට එල්ල කළ මහා ප්‍රහාරයෙන් පසු ඉන්දීය පොලිසිය විසින් එහි ආරක්ෂාව තරකොට තිබිණ. එහෙත් ඉන්දියාවේ ඉතාම භයානක ප්‍රදේශයේ ජීවත්වන ජනතාව ඉන්දියා රජයට චෝදනා කරන්නේ ආරක්ෂාව තර නොකිරිම පිළිබඳව ය.“කෙසේ වුවත් මේ ප්‍රහාරයට වගකිව යුතු කණ්ඩායම් ඉතා සූක්ෂ්ම විදිහට කටයුතු කර තිබෙනවා. ඔවුන්ගේ අරමුණ ඉන්දීය රජය අපහසු තාවයට පත් කිරීමයි. ඒ අවස්ථාවේ පැමිණි ඉන්දීය ස්වදේශ ඇමැතිවරයා පැවසීය.මේ අතර ගුජරාජ් ප්‍රාන්ත මහ ඇමැති නරේන්ද්‍ර මෝඩි පවසන්නේ ප්‍රහාරය මීට වඩා දරුණු මහා ප්‍රහාරයක පෙරහුරුවක් (ච්පඥඵඵ පඥඩඥචපඵචත) ය යන්නයි.ඉන්දීය රජයට පීඩනයක්ඒ හැම ප්‍රහාරයම ත්‍රස්තවාදීන්ගේ ඉලක්කය වී ඇත්තේ මහජනතාවයි. ඔවුන්ට අවශ්‍ය කවුරු හෝ මරා ඉන්දීය රජයට පීඩනයක් ඇති කිරීමයි.මුම්බායි නගරයටම මෙවන් ප්‍රහාර 13 ක් පමණ සිදුවී ඇතැයි පොලිස් වාර්තාවලින් පෙනී යයි. 1993 මාර්තු 12 ඇති වූ බෝම්බ ප්‍රහාරයකින් 13 දෙනෙකු මියගොස් 57 දෙනෙකුට තුවාල සිදුවිය.ඊළඟට 2003, 2006, 2008 හා 2010 වසරවලදී ද මුම්බායි නගරයට ත්‍රස්ත බෝම්බ ප්‍රහාර එල්ල විය.මෙයින් දරුණුම ප්‍රහාරය වන්නේ 2008.11.26 දින මුස්ලිම් ත්‍රස්තවාදීන් 10 දෙනෙකු විසින් මුම්බායි හි ටාජ් හෝටලයේ අමුත්තන් ප්‍රාණ ඇපකරුවන් වශයෙන් ගෙන ඇති කළ ප්‍රහාරයයි. එය ඉන්දීය මහ ආණ්ඩුව සසල කළ ප්‍රහාරයකි. එයින් 166 දෙනෙකු මිය ගියහ.ඉන්පසු 2010 පෙබරවාරි 13 වැනි දින පුෆ් හී ජර්මන් බේකරිය අසල සිදුවූ බෝම්බ ප්‍රහාරයකින් 17 දෙනෙකු මිය ගිය අතර 60 දෙනෙක් තුවාල ලදහ.2010 අප්‍රේල් 17 වන දින ඉන්දීය ප්‍රීමියර් ලීග් තරගාවලිය ඇරඹීමට පෙර බැංගලෝරයේ චින්නස්වාමි ක්‍රීඩාංගණය අසල පිපිරීම් 2 ක් සිදුවිය. මින් කිසිවකු මිය නොගිය ද 15 දෙනෙකුට තුවාල සිදු විය.ඊළඟ පිපිරීම සිදුවූයේ 2010 සැප්තැම්බර් 19 දින දිල්ලි නගරයේ ද යතුරු පැදියකින් ආ ත්‍රස්තවාදීන් දෙදෙනෙකු ගේ ඉලක්කය වූයේ විදේශිකයන් රැගත් වෑන් රථයකි. මෙය සිදුවූයේ පොදු රාජ්‍ය මණ්ඩලීය ක්‍රීඩා තරගයකට පෙර දිනයි. එය සිදුවූයේ දිල්ලි ජමා මස්ජීඩ් මුස්ලිම් දේවස්ථානය අසලය. මෙයින් විදේශිකයො දෙදෙනෙක් තුවාල ලදහ. 2010 වසර අවසාන ප්‍රහාරය ඇති වූයේ බාරානාස් හි ෂිට්ලා ගාට් හි දී ය. ඒ 2010 දෙසැම්බර් 7 දා ය.ත්‍රස්තයන් යළිත් ඇවිත්2010 වසරේ මේ ප්‍රහාරය ද සමඟ ඉන්දියාව ගෝලීය ත්‍රස්තවාදයට එරෙහිව පෙරමුණ ගත් අතර ඕනෑම වෙලාවක විය හැකි ත්‍රස්ත ප්‍රහාරයකට සූදානමින් සිටිය ද බෝම්බ පිපිරීම් නවත්වන්නට හැකි වී නැත.මේ බොහෝ බෝම්බ පිපිරීම් පිටුපස සිටියේ ඉන්දියානු මුජහිදීන් ත්‍රස්තවාදීහු ය.මෙවර එක්වරම සිදුවූ බෝම්බ ප්‍රහාර තුන නොවැම්බර් 26 වැනිදා ප්‍රහාරයෙන් පසු සිදුවූ විශාලතම ප්‍රහාරයයි. මෙයට පකිස්තානු ත්‍රස්තයන් ගේ ද සහාය ඇති බවට ඉන්දියා පොලිසිය සැක කරයි. මෙයින් කලක් තිස්සේ නිවෙමින් තිබූ ත්‍රස්ත ගින්න යළිත් ඇවිළුනේ ඉන්දීය ජනතාවගේ බිය හා පීඩනය තවත් වැඩි කරමිනි.ඉන්දියා හින්දු පුවත්පත මෙය වාර්තා කළේ “යළිත් ප්‍රහාර. අපි තාමත් බිංදුවේ” යනුවෙනි.ඉන්දියා අගමැති මන්මෝහන් සිං සිය කැබිනට් සංශෝධනය ඇති කළේ ද මේ සතියේදීය. ඉන්දියා ආර්ථිකයට මරු පහරක්ව තිබෙන දූෂණය හා නාස්තිය නැති කිරීම අගමැතිවරයාගේ පරමාර්ථයව තිබිණ.එහෙත් මේ සතියේම සිදුවූ බෝම්බ ප්‍රහාර හමුවේ නොසැලී සිටින්නට මන්මෝහන් සිං අගමැතිවරයා සමත් විය. ඔහු සෝනියා ගාන්ධි මැතිනිය සමඟ තුවාල කරුවන් බැලීමට රෝහලට ගොස් ඔවුන්ට සැනසුම් වදන් කියා ආවේය.2008 ප්‍රහාරයෙන් පසු මන්මෝහන් සිං අගමැතිවරයා ඉන්දියා ආරක්ෂක අංශ හා බුද්ධි අංශවල යම් වෙනසක් කරමින් ඉන්දියාව පුරා ආරක්ෂක පියවර ශක්තිමත් කිරීමට පියවර ගත්ත ද එහිද යම් හිඩැසක් ඇති බව මේ ප්‍රහාරවලින් පෙනී යන බව විචාරකයන්ගේ මතය විය.කෙසේ වෙතත් ඉන්දියාවට එරෙහිව ත්‍රස්තවාදී කණ්ඩායම් ක්‍රියාත්මක වන බව නම් පැහැදිලිය.මේ සියලු ප්‍රහාරවලින් මිය යන්නන් තුවාල ලබන්නන් හා බැට කන්නන් ඉන්දියා සාමාන්‍ය වැසියන් ය. මෙහි දී තවත් කරුණක් ඉන්දියා දේශපාලන විචාරකයෝ පෙන්වා දෙති.එනම් පසුගියදා ඉන්දියා හා පාකිස්තානු විදේශ ලේකම් වරුන් හමුවී ඉන්දීය පාකිස්තාන සාමයක් පිළිබඳව කරන ලද සාකච්ඡා කඩාකප්පල් කිරීම හා මේ මස අගදී පැවැත්වීමට නියමිතව ඇති පාකිස්තානු ඉන්දියා විදේශ ඇමැති හමුව කඩාකප්පල් කිරීම මේ ප්‍රහාරයේ අරමුණ විය හැකි බවය.මෙයට කලින් ද ඉන්දියාව හා පාකිස්තානය ගෙන ගිය සාම සාකච්ඡා කඩාකප්පල් වීමට 2008 ප්‍රහාරය ඉවහල් විය. ඒ ප්‍රහාරයේ වගකීම පාකිස්තාන් රජය පිට සමහරු පැටවූහ.ඒ හැර ඉන්දියාව හා පාකිස්තානය න්‍යෂ්ඨික අවි පිළිබඳව ද සතුරු රටවල් දෙකකි.කෙසේ වෙතත් මේ ප්‍රහාරවල අරමුණ ඉන්දු පාකිස්තාන සාමය කඩ කිරීම ද යන්න ප්‍රශ්නයකි.ත්‍රස්තවාදය ශ්‍රී ලංකාවෙන් තුරන් වුවද තවමත් එය පාකිස්තානයේ හා ඉන්දියාවේ හොල්මන් කරයි.ශ්‍රී ලංකා ජනපතිගේ ශෝකයමේ ප්‍රහාර මඟින් ඉන්දු පාකිස්තාන් සාමයට ගිනි අවුලන්නට තනන සංවිධාන දෙකක් පිළිබඳව ආරක්ෂක අංශ හෙළි කරගෙන තිබේ.ඒ ඉන්දියාව මූලික කොට ඇති මුජහදීන් සංවිධානයත් පකිස්තානය මූලික කොට ඇති ලක්ෂාඊ ඊටයිබා සංවිධානයත්ය.මේ දෙකම ඉස්ලාමීය අන්තවාදී සංවිධාන වන අතර මේ ප්‍රහාරයේ වගකීම ඔවුන් දෙකොටසම පිළිගෙන නැත.එහෙත් ආරක්ෂක බුද්ධි අංශ මේ ත්‍රස්තවාදී සංවිධාන පිළිබඳ සැක පහළ කරමින් මේ වන විට පුළුල් පරීක්ෂණ අරඹා තිබේ.මේ පිපිරීම් පිළිබඳව සිය දැඩි ශෝකය හා අප්‍රසාදය පළ කරමින් ශ්‍රී ලංකා ජනාධිපති මහින්ද රාජපක්ෂ මහතා ද ඉන්දීය රජය වෙත ශෝක පණිවිඩයක් යවා ඇත.ඇමෙරිකාව හා එක්සත් ජාතීන්ගේ මණ්ඩලය මේ ප්‍රහාර හෙළා දැක ඇති අතර ඇමෙරිකානු රාජ්‍ය ලේකම් හිලරි ක්ලින්ටන් මෙය ඉතා නින්දිත තුච්ඡ ප්‍රහාරයක් ලෙසින් හඳුන්වා දෙයි.එහෙත් තමා කලින් සැලසුම් කළ පරිදි ලබන සතියේ ඉන්දියා සංචාරය වෙනස් නොකරන බව ද ඇය පැවසුවාය.“මෙය බියගුලු ප්‍රහාරයක්. ඒත් මේවායින් ඔවුන්ට ජය ලබන්නට බැහැ”පකිස්තාන් ජනාධිපති අසීෆ් අල් සර්දාරි හා අගමැති යුසුප් රාසා ගිලානි ද නිවේදනයක් නිකුත් කරමින් ඉන්දියානු රජයට සිය බලවත් කනගාටුව ප්‍රකාශ කර තිබීම වැදගත්ය.එය දෙරට අතර සාමය රඳවා ගැනීමට හේතුවක් වෙයි.මේ වන විට ඉන්දීය රජය මුම්බායි නගරයේ පමණක් නොව මුළු රටපුරා ම ආරක්ෂක පියවර ශක්තිමත් කිරීමට කටයුතු යොදා ඇති අතර බුද්ධි අංශ ද සීරුවෙන් සිටී.මේ අතර මින්පසු මෙවන් ප්‍රහාර වැළැක්වීමට ගත යුතු ක්‍රියාමාර්ග ගන්නා බව පවසන ඉන්දීය අගමැති මන්මෝහන් සිං මියගිය අයට එක් අයකුට ලක්ෂ 2 බැගින් හා තුවාල ලත් අය වෙනුවෙන් ලක්ෂයක් බැගින්ද ප්‍රදානය කරන ලෙස උපදෙස් දී ඇත.ලැබී ඇති අලුත්ම තොරතුරු අනුව ඛ්ඛ්ඊඍ කැමරා දර්ශන මඟින් හඳුනාගත් පුද්ගලයන් 3 දෙනකු මේ පිළිබඳව සැකපිට අත්අඩංගුවට ගෙන ඇති බව ඉන්දීය ආරක්ෂක අංශ පවසයි.කෙසේ වෙතත් ඉන්දීය පාකිස්තාන දෙරට අතර සාම සාකච්ඡා බිඳ වැටීමට මේ බෝම්බ ප්‍රහාර හේතුවක් නොවනු ඇති බව බොහෝ දේශපාලන විචාරකයන් ගේ මතයයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af1107178</link>
    <topic>‘නිදා ගැනීම’</topic>
    <author>රූපාන්ති බුලත්සිංහල</author>
    <content>වැටුණ තැන නිදා ගැනීම ඇතැම් අයගේ පුරුද්දයි. තැන නොතැන කුමක් වුවත් එහි වැදගත්කම ඔවුන්ට අදාළ නැත.මේ නිසාම එහෙම අයට සිදුවන ඇබැද්දි එමටයි.සුව නින්දක් පුද්ගලයෙකුට නිරෝගී බව ගෙන දෙයි. එහෙත් තැන නොතැන බලා නිදා ගැනීම ජීවිත ආරක්ෂාවට අහිතකරය. එසේ අනාරක්ෂිත ලෙසින් නිදා ගත් පුද්ගලයෙක් තම ජීවිතය බේරාගත්තේ අනූනමයෙනි.පසුගිය දොළොස් වැනිදා ලංකාදීපය වාර්තා කර තිබු ආකාරයට ඔහු නිදා සිටියේ රේල් පාෙර්ය.ඒ වෙලාවට නියමිතව තිබු ‘සාගරිකා’ දුම්රිය ඔහු සිටි ස්ථානයට පැමිණිය ද ඔහු මර නින්දේය. දුම්රිය රියදුරා තිරිංග තද කළ ද දුම්රිය නතර නොවී ඉදිරියට ඇදුණේ නිදා සිටි මිනිසා පසු කරමිනි.මැදිරි දොළහක් සමඟ දුම්රිය ඇන්ජිම පුද්ගලයා පසුකර ගිය ද ඔහුට කිසිදු තුවාලයක් සිදු නොවීම විස්මයට කරුණකි.පෙර පින් මහිම හා වාසනා ගුණය ජීවත්වීමට මං කියූවද මෙය හැම විටම සිදු නොවනු ඇත.රේල් පාර අයිති දුම්රියටය. එහි ගමන් කිරීමටවත් අන් අයට අයිති නැත. රේල් පාරේ ඛේදවාචක සිදුවන අවස්ථා අපමණය.සමහරු කැමැත්තෙන්ම දුම්රියට බිලි වෙති. ජීවිතය එපා වීම හදිසි කෝපය මීට හේතු වේ.ඒ හැරුණ විට බීමත්කම, නොසැලකිලිමත් බව දුම්රිය අනතුරුවලට හේතු වේ. සමහරු දුම්රිය පාරේ ඔහේ ඇවිද යති. තවත් සමහරු දුම්රිය පාර පේ‍්‍රම කිරීමට යොදා ගනිති.මේ කුමන ආකාරයෙන් වුවත් ජීවිතවලට සිදු වී ඇත්තේ මරණයයි. දුම්රිය මාර්ගයේ යෑම අනතුරක් බව කියා තිබියදී පවා ඒ ගැන සැලකිලිමත් වන්නේ කීයෙන් කී දෙනා ද?රේල් පාරේ පමණක් නොව තැන් තැන්වල නිදා ගැනීම යහපත් නොවේ. නින්ද හොඳ වුවත් තැන් තැන්වල නිදා ගැනීම ප්‍රශ්නයකි.ආර්ථිකයට හානියකි. බොහෝ ගැටලුවලට මුල නින්ද වී තිබේ. සමහරු දෑස් හැර සිටිය ද නිදා සිටින්නන් වැන්න. ඔවුන්ට කිසිවක් ගැන නිනව්වක් නැත. කුමන දේ සිදු වුවත් ගාණක් නැත.එහෙම පුද්ගලයන් ඇහැරී සිටිය ද ඉන් පලක් නැත. අනවධානයෙන්, අනවබෝධයෙන් වැඩ කර වැඩ අවුල් කරනවා හැරෙන්න කරන සෙතක් නොමැත. ඔවුන්ට පෙනෙන දුර සීමිතය.සාමාන්‍ය නින්දකට වඩා දෑස් ඇර නිදා ගැනීම භයානකය.ඕනෙම දෙයක් ඕනවට වඩා ඕනෙම නැහැ යැයි කියමනක් තිබේ. නින්ද ද ඕනවට වඩා ඕනෙ කළහොත් සිදුවන්නේ නස්පැත්තියකි.රේල් පාරේ නිදා සිටි මිනිසා බේරුණේ අනූනමයෙනි.රේල් පාර කිසිසේත් නිදා ගැනීමට සුදුසු තැනක් නොවේ.කොතැන හෝ නිදා ගැනීම මහා විනාශයකට හේතු වේ. මේ නිසා තැන නොතැන බලා නිදා ගැනීම ඔබ සතු වගකීමකි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af11071712</link>
    <topic>රුපියල් කෝටි 240 ක් කැසිනෝ සූදුවට යටකළ කැසිනෝ සක්විත්තා</topic>
    <author>විජයානි එදිරිසිංහ</author>
    <content>කැසිනෝ සූදුව වෙනුවෙන් රුපියල් කෝටි හයසියයක් යට කළ පුද්ගලයෙක් පිළිබඳව අප අසා ඇත්තෙමු. ඒ පසුගියදා අත්අඩංගුවට පත් මහා පරිමාණ මූල්‍ය වංචාවකට හසුවූ ‘සක්විති’ පිළිබඳවය. මේ ඊට නොදෙවැනි සක්විත්තෙකි. මොහු කැසිනෝ සූදුව වෙනුවෙන් යටකළ මුදල් සම්භාරය රුපියල් කෝටි දෙසිය හතළිහකි. ලක්ෂ වශයෙන් ගතහොත් ලක්ෂ දෙදාස් හාරසීයයකි.මේ රටේ සූදුවට ඇබ්බැහිවූ බොහෝ දෙනකු මේ හා සමානය. ලක්ෂපතියන් කෝටිපතියන් තමන් සතු සියලු වස්තුව කැසිනෝ සූදුව වෙනුවෙන් යට කරන්නේ කිසිදු ලෝබකමකින් තොරවය. කොළඹ ඇති ඉහළ පෙළේ කැසිනෝ රාත්‍රී සමාජ ශාලාවල ලාච්චු පිරී යන්නේ මොවුන්ගේ මුදල්වලින් පමණක් නොවේ. වෙනත් මිනිසුන් සතු වස්තුව ද මහා පරිමාණ ජාවාරම් හරහා සූරා ගත් මුදල්වලින්ය.පිටකෝට්ටේ ප්‍රදේශයේ පදිංචිකරුවකු වූ මෙම කැසිනෝ සක්විත්තා තවමත් ජීවත්වන නිසා සමාජයේ ඉහළ තැන්වල ඔහුගේ දරුවන් ජීවත්වන නිසා ඔහුගේ නම සඳහන් කිරීමට නොහැකිය. ඔහු අධිකරණයට ඉදිරිපත් කළ පුද්ගලයකු නිසා නම සඳහන් කිරීමේ අයිතිය මාධ්‍යයට ඇත. එහෙත් එය ඔහුගේ දරුවන් වෙනුවෙන් සඳහන් නොකරමු.අප ඔහු ගේබ්‍රියල් ලෙස හඳුන්වමු. ගේබ්‍රියෙල්ට දෙමවුපියන්ගෙන් උරුම වූ මහා ධන සම්භාරයක් සමඟ ප්‍රසිද්ධ ව්‍යාපාර ආයතනයක් හිමිව තිබුණි. එම ව්‍යාපාරය යටතේ ලොරි, මෝටර් කාර් ඇතුළු වාහන විශාල ප්‍රමාණයක් ද විය. දළ වශයෙන් ඔහුට කෝටි ගණන් වටිනා ව්‍යාපාරයක් හිමිව තිබුණි.ධනය අතට ලැබෙන විට මිනිසුන්ට ප්‍රශ්න අඩුය. ඒ බොහෝ ප්‍රශ්න මුදල්වලින් යටකළ හැකි නිසාය. ගේබ්‍රියල්ට ධනයෙන් අඩුවක් නොමැත. සුඛෝපභෝගී යාන වාහන නිවාස සියල්ල ද හිමි ය.ඔහුට ජීවිතයේ අඩුවක් නොමැති කල ඉදිරි පරම්පරාව වෙනුවෙන් ධනය ඉපයීම වෙනුවට ඔහු සතු ධනය ද නැති නාස්ති කරමින් කැසිනෝ සූදුවට ඇබ්බැහි විය. ඔහුගේ ජීවිතයට සෙසු ඇවැසි දේවල් ද ළඟා කර ගනිමින් ගේබ්‍රියෙල් කැසිනෝ සූදුව මහා ඉහළින් කරගෙන ගියේය.ඔහු දිනෙන් දින රුපියල් ලක්ෂ ගණනින් පැරදෙයි. ඇතැම් විට දිනයි. දිනන මුදල යළි යට කරයි. නැවත පැරදෙයි. මේ ආකාරයෙන් ගේබ්‍රියෙල්ගේ ධනය ක්‍රමක් ක්‍රමයෙන් කැසිනෝ රාත්‍රී සමාජ ශාලාව හිමියාගේ වස්තුව බවට පත් විය. ගේබ්‍රියෙල්ට දරු දෙදෙනෙකි. ඔහුගේ බිරිඳ දරු දෙදෙනාට උසස් අධ්‍යාපනයක් ලබා දීමට කටයුතු කළාය. එහි ප්‍රතිඵලයක් වශයෙන් ඔවුන් වෛද්‍යවරු, ඉංජිනේරුවන් වැනි ඉහළ තලයේ රැකියා ලබා ගැනීමට තරම් සමත් වූහ. ඔවුන් තම පියාගේ සූදු කෙළිය ගැන හොඳින්ම දැන සිටියහ. එය නවත්වා ගැනීමට ගේබ්‍රියල්ගේ බිරිඳට හෝ දරුවන්ට හැකියාවක් නොවීය.මේ නිසාම උසස් අධ්‍යාපනය ලබා උසස් රැකියාවලට පත් දරුවන් එංගලන්තයේ පදිංචි වූහ. සූදුවට ජීවිතයම බිලි දුන්නත් දරුවෝ තම පියා ගැන නොබලා සිටියේ නැත. ගේබ්‍රියෙල් දරුවන් සොයාගෙන එංගලන්තයට ද කීප වරක්ම ගොස් තිබුණි.ගේබ්‍රියල්ගේ වයස අවුරුදු පනහ පිරෙන විට ඔහුගේ වස්තුව ක්‍රමයෙන් කැසිනෝ සූදුවට යටකර හමාරය. ඉන් අනතුරුව ඔහුට ඒ සඳහා යට කරන්නට තරම් මුදලක් නොමැත. ජීවත්වීමටවත් මඟක් නොවීය. මේ කැසිනෝ සූදුවට ඇබ්බැහි වූවකුට ඉන් මිදී සිටීමට තරම් මනස හදා ගැනීමේ බුද්ධියක් නොමැත. ගේබ්‍රියල්ට ද සිදුවූයේ එවැන්නකි. මුදල් නොමැති කල ඔහු සොරකමට හුරු විය. මුලින්ම ඔහු වාහන කුලියට දෙන ආයතනවලින් වාහන ලබා ගැනීමට පටන් ගත්තේය. එසේ ගත් වාහන විකුණා හෝ උකස් කර සූදු කෙළීමට පටන් ගත්තේය.මේ ආකාරයෙන් මෝටර් රථ 10 ක් පමණ උකස් කර ව්‍යාජ පොත් හදා විකුණා කැසිනෝ සූදුවට එක් වූයේය.එපමණක් නොවේ හිතවත් මිතුරන් ඥාතින් ඇතුළු බොහෝ දෙනාට බොරු කරමින් මුදල් ගසා කෑමට ද පටන් ගත්තේය. ඉන් අවසන් නොවූ තැන මොහු දරුවන් සොයා පිටරට ගියේය. දරුවන්ගෙන් ද මුදල් ලබාගෙන එරට ද කැසිනෝ රාත්‍රී සමාජ ශාලා සොයා ගියේය. එහිදී ද වාහන දෙක තුනක්ම සොරකම් කර විකුණුවේය. අවසානයේ යළි මෙරටට පැන ගත්තේය.ගේබ්‍රියල් යළිත් මෙරට සිට වාහන කුලියට ගත් ආයතන ගණනාවකින් වාහන කුලියට ගෙන තිබුණි. කැසිනෝ හල් වෙත ගොස් පැරදුණු කළ ඒවා යළි උකස් කළේය. කැසිනෝ රාත්‍රී සමාජ ශාලා අසල පැරදෙන කැසිනෝ කාරයන්ගේ මෝටර් රථ උකසට ගැනීමට සූදානම්ව බලා සිටින කල්ලිවල අඩුවක් නොමැත.ඔවුන්ට වාහනයේ හිමිකරු පැරදුණු කැසිනෝ කාරයාම විය යුතු නැත. ඔවුන්ට අවශ්‍ය වාහනය පමණි. ලක්ෂ 30 - 40 ක් වටිනා වාහනය ලක්ෂ 2 - 3 කට උකස් කරති. යළි එම උකස බේරීමට බොහෝ විට පැරදෙන කැසිනෝකාරයන් එන්නේ නැත. ඇතැම් විට මුදල් සොයාගෙන එම වාහන බේරාගැනීමට පැමිණියහොත් ඒවා ආපසු ලබා දීමට උකසට ගත් කල්ලියෙන් ඉඩක් ද නොමැත. ඔවුන් එම වාහන මස් කර විකුණති.ගේබ්‍රියල් ද කුලී රථ සපයන ආයතන ගණනාවකින් මේ වන විට ලබාගෙන ඇති වාහන ප්‍රමාණය 20 කට ආසන්නය. ඔහු ඒ සියල්ල විකුණා අවසන්ය.වාහන ආපසු නොදීමත් මූල්‍ය වංචා ගණනාවකුත් සම්බන්ධව ගේබ්‍රියල් කීප වරක්ම පොලීසියට කොටු වී තිබුණි. රිමාන්ඩ් බාරයේ සිටි අවස්ථා ගණන දහයකට වැඩිය. නඩු පමණක් 10 ක් වැටී තිබුණි. ඔහු උසාවිය මඟ හැරීම නිසා නිකුත් වී තිබු වරෙන්තු ප්‍රමාණය හයකි. මෙවැනි තත්ත්වයන් මධ්‍යයේ ගේබ්‍රියල් කෙසේ හෝ රුපියල් පන්දහසක් සොයාගෙන කැසිනෝ හලට රිංගයි. පසුගිය සති දෙකකට පෙර මොහු ලක්ෂ හතර හමාරක් දිනා ගත්තේය. ඉන් සෑහීමකට පත් නොවූ මොහු තව ලක්ෂයකට ඔට්ටු ඇල්ලුවේය. ලැබී තිබු ලක්ෂ හතර හමාරත් ඉන් අහිමි විය.අවසානයේ මුදල් නැත්තටම නැතිවූ ගේබ්‍රියල් බිරිඳට හිරිහැර කර ඇය සතු වටිනා රන් කරාබු දෙක ද ලබාගෙන උකස් කළේය. ඔහු පොලීසියට කොටු වූයේ එම මුදලින් කැසිනෝ හලට යාමට සූදානම්ව සිටියදීය.වරෙන්තු, නඩු මූල්‍ය වංචාවලට සම්බන්ධව පොලීසියට අවශ්‍යව සිටි මෙම පුද්ගලයා වහාම අත්අඩංගුවට ගැනීමට කටයුතු කරන්නැයි කොළඹ දිසාව බාර නියෝජ්‍ය පොලිස්පති අනුර සේනානායක මහතා පොලිසියට උපදෙස් දී තිබුණි. මොහු සොයා පොලිස් කණ්ඩායම් පරීක්ෂණ සිදු කළහ.පසුගියදා (10) ගේබ්‍රියල් අත්අඩංගුවට පත්වූයේ මිරිහාන පොලිසියේ විශේෂ අපරාධ විමර්ශන ඒකකයටයි. නුගේගොඩ ප්‍රදේශය බාර පොලිස් අධිකාරී දේශබන්දු තෙන්නකෝන් මහතාගේ උපදෙස් සහ අධීක්ෂණය යටතේ ක්‍රියාත්මක වූ විශේෂ අපරාධ විමර්ශන ඒකකයේ ප්‍රධාන පොලිස් පරීක්ෂක ජයවීර මහතා ඇතුළු කණ්ඩායමක් ගේබ්‍රියල් කොටුකර ගැනීමට සමත් වූහ.කැසිනෝ සක්විති සතුව දැන් ඇත්තේ බිරිඳගේ කරාබු උකස් කර ගත් මුදල පමණකි.ඔහුගේ වයස දැන් අවුරුදු 56 කි. ඔහු මේ වන විට කැසිනෝ සූදුවට යට කළ මුදල කෝටි 240 කි. කැසිනෝවට ඇබ්බැහි වී විනාශ වූ තවත් බොහෝ පිරිස් සිටින බව අප අමතක කළ යුතු නැත.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=af11071713</link>
    <topic>ආසනික් තර්ජනය ගැන විධිමත් පරීක්ෂණයක් ඕනෑ</topic>
    <author>රූපාන්ති බුලත්සිංහල</author>
    <content>පළිබෝධනාශක ගෙන්වන සමාගම් කියයිඅපේ රටට තර්ජනයක් එල්ලකරන ව්‍යසන වරින් වර අපේ රට ආක්‍රමණය කරයි. වරෙක පිටි මකුණාය. කලෙකදී ඩෙංගුය. තවත් විටෙක වැලිගම ප්‍රදේශයේ වාර්තා වූ පොල්කොළ කුණු වී යන වැලිගම විල්ට් රෝගය ය. සිදුවෙන විනාශයේ කෙළවරක් නැත. තිරසාර විසඳුම් සොයනවාට වඩා කටින් බතල කොළ සිටුවන්නෝ බොහෝය. කරබාගෙන සිටින අය ඊටත් වැඩිය. පෙරළියකට පෙරමුණ ගන්නෝ අතළොස්සකි. අශ්වයා පැනගියාට පසු ඉස්තාලය වසන්නේ කුමන අරමුණින් ද? අලි යන කපොලු තිබියදී කූඹි යන හිල් වහන්නට උත්සාහ දරන්නෝ කොහෙත් සිටිති.මේ සියල්ලම නිෂ්ඵල වෑයම්ය. ආසනික් ප්‍රශ්නය ද එවැන්නක් වේද? මුවින් මුව රැව්දෙන ආසනික් ප්‍රශ්නයට හෙට දවසේ විසඳුම කුමක්ද? මතභේද, මතවාදවලට තුඩුදුන් ආසනික් පිළිබඳ ප්‍රශ්නය ගැන බොහෝ දෙනාගේ ඇස් ඇරුණේ පසුගිය දාය. ඒ කැලණිය විශ්වවිද්‍යාලයේ හා රජරට විශ්වවිද්‍යාලයේ විද්වතුන් කණ්ඩායමක් කළ පරීක්ෂණ නිසාය. මේ පරීක්ෂණ නිරීක්ෂණවලට අදාළ ප්‍රතිඵල භීතිකාවක් ලෙස රටපුරා ඉගිල්ලුනේ අසුරු සැණෙනි.ආසනික්කෙසේ වෙතත් ආසනික් යනු තවත් භයානක භීතිකාවක්ද? එහි අනිසි ප්‍රතිඵල ගැන හෙළිදරව් වූ තොරතුරු සැබෑවක්ද? මේ පිළිබඳව තොරතුරු හෙළි කිරීමේ අරමුණින් මෙරට කෘෂි රසායනික ද්‍රව්‍ය ආනයනය කරන ක්‍රොප්ලයිෆ් ශ්‍රී ලංකා සංවිධානය මඟින් මාධ්‍ය සඳහා තොරතුරු අනාවරණය කිරීමක් ලංකා වාණිජ මණ්ඩල ශ්‍රවණාගාරයේ දී ඉකුත් 11දා සිදුවිය.ආසනික් යනු කවරේද? ආසනික් යනු ආවර්තිතා වගුවේ 33 වන ස්ථානයේ පවතින ලෝහ අලෝහ ගුණ දරණ මූලද්‍රව්‍යයකි. මීළඟ ප්‍රශ්නය කලින් ලංකාවේ ආසනික් තිබුණේ ද නැද්ද යන්නය.ආසනික් යනු පොලෝ තලයේ බහුලතාවය අතින් 20 වැනි ස්ථානය ගන්නා මූලද්‍රව්‍යයකි. ස්වාභාවික පරිසරයේ ඛනිජ වර්ගවල ආසනික් අඩංගු වේ. ඛනිජ ජීර්ණයේ දී වායුගෝලයට, ජලයට, පසට ආසනික් එක්වීමේ ප්‍රවණතාවක් තිබේ. මේ හැරුණ විට පතල් කර්මාන්තයේ දී තඹ, රන්, වැනි ලෝහ කර්මාන්තයේ දී ගල්අඟුරු දහනයේදී ආසනික් නිරායාසයෙන් පරිසරයට එකතු වේ. ඒ වග ඔබ නොදන්නවාට ආසනික් මූලද්‍රව්‍ය විවිධ කර්මාන්ත සඳහා වාණිජමය වශයෙන් යොදාගැනෙන බව පැහැදිලිය. ආසනික් විෂ වන්නේ කෙසේද? පානීය ජලය, වාතය, ආහාර මඟින් මිනිස් සිරුරට ආසනික් ඇතුළු වී විෂ තත්ත්වය ඇති කළ හැකිය. මෙලෙස විෂ විය හැක්කේ තිබෙන ආසනික් ප්‍රමාණය උපරිම සීමාව ඉක්ම ගිය විටය. ලෝක සෞඛ්‍ය සංවිධානයේ නිර්දේශයට අනුව ජලයේ තිබිය හැකි උපරිම ආසනික් ප්‍රමාණය ලීටරයට මයික්‍රෝග්‍රෑම් 10කි.කෙසේ වෙතත් ශරීරයට හානිකර ලෙස ආසනික් කෘෂි රසායනවල අඩංගු බව පසුගියදා ප්‍රකාශ විය. පරීක්ෂණ කණ්ඩායම්වල ප්‍රතිඵල ලෙස මෙය නිකුත් කළ ද ක්‍රොප්ලයිෆ් ශ්‍රී ලංකා සංවිධානය පවසන ආකාරයට ලෝකයේ කිසිම රටක් කෘෂි රසායන ද්‍රව්‍ය නිෂ්පාදනයේ දී ආසනික් යොදා නොගනී.2001 ජූනි මස 29 වැනි දින රජයේ ගැසට් පත්‍රය මඟින් ආසනික් සක්‍රීය ද්‍රව්‍ය ලෙසට (Active Ingredient) ඇති පළිබෝධනාශක ආනයනය කිරීම තහනම් කැර තිබේ. එබැවින් ආසනික් සක්‍රීයව තිබෙන කිසිම කෘෂි රසායන ද්‍රව්‍යයක් මේ වන විට ලංකාව ආනයනය කොට නොමැති බව ක්‍රොප්ලයිෆ් සංවිධානය පවසයි.පළිබෝධනාශක 28ක්කවුරු කෙසේ කීවත් ආසනික් භීතියට හේතුව කුමක්ද? පළිබෝධනාශක 28ක අධික ලෙස ආසනික් අඩංගු බව කැලණිය විශ්වවිද්‍යාලය හා රජරට විශ්වවිද්‍යාලයේ පර්යේෂණ වාර්තාවල දැක්වෙන්නේ මන්ද?ශ්‍රී ලංකාවට පළිබෝධනාශක ආනයනය කරන ක්‍රොප්ලයිෆ් ශ්‍රී ලංකා ශාඛාව එය එක හෙළාම ප්‍රතික්ෂේප කරයි. මෙවැනි රසායනික ද්‍රව්‍ය විශ්ලේෂණ සඳහා සම්මත විද්‍යාත්මක ක්‍රමවේද තිබෙන බව පවසන ඔවුහු එම සම්මත ක්‍රමවේද ගොඩනඟා ඇත්තේ විද්‍යාඥයින් විසින් කාලාන්තරයක් තිස්සේ සිදු කරන ලද පර්යේෂණවල ප්‍රතිඵලයක් ලෙසය. මේ ක්‍රමවේද ලෝක සෞඛ්‍ය සංවිධානය ඇතුළු අන්තර්ජාතික සංවිධාන අනුමත කළ ක්‍රමවේදයන්ය.නිරවද්‍යතාවක්‍රොප්ලයිෆ් සංවිධානය පවසන ආකාරයට මේ පර්යේෂක කණ්ඩායම අදෘශ්‍යමාන බලවේග උපයෝගී කරගනිමින් ඔවුන් විසින්ම ගොඩනඟාගත් ක්‍රමවේදයක් යොදාගෙන තිබෙන බවය. එම ක්‍රමවේදයේ වලංගුතාව මේ තාක් ඔප්පු කර නැති බවද, එහි නිරවද්‍යතාව අනිකුත් විද්‍යාඥයන් සමඟ සාකච්ඡා කර ;හී එවැනි ක්‍රමවේදයක වලංගුභාවය ඔප්පු කිරීම සඳහා පහසුකම් සපයන ශ්‍රී ලංකා විද්‍යාභිවර්ධන සංගමය වැනි ආයතනයකට හෝ යොමු කර නොමැති බවට ක්‍රොප්ලයිෆ් සංවිධානය කියයි. මේ වෙනුවට ඔවුන් කර තිබෙන්නේ දැනට ලෝකයේ තිබෙන රසායනික විශ්ලේෂණ ක්‍රමවේද විද්‍යාත්මක ක්‍රම ඇතුළු සමස්ත රසායන විද්‍යාව නොසලකා හැරීම බව ඒ සංවිධානය වැඩිදුරට කරුණු දක්වයි. රජරට පවත්නා වකුගඩු රෝගයෙන් ජනතාව මුදාගැනීම සඳහා අවංකව කරන ලද පරීක්ෂණයක් නම් පළමුව කළ යුත්තේ විද්‍යාත්මක පරීක්ෂණයකට බඳුන් කිරීමය.පළිබෝධනාශක රෙජිස්ට්‍රාර්වරයා විසින් විශ්ලේෂණය සඳහා පළිබෝධනාශක කාර්මික තාක්ෂණ ආයතනයට ලබාදී ඇති බවද එම සංවිධානය පවසයි. මේ අනුව නිකුත් කළ විශ්ලේෂණ ප්‍රතිඵලවලට අනුව වෙළෙඳ නාම දෙකකට අයත් වල් නාශක දෙවර්ගයක් හා එක කෘමිනාශක වර්ගයක පිළිවෙළින් 334 මයික්‍රෝග්‍රෑම් / කිලෝග්‍රෑමයකට 370, මයික්‍රෝග්‍රෑම් / කිලෝ ග්‍රෑමයට හා 166 මයික්‍රෝග්‍රෑම් / කිලෝග්‍රෑමයට යන ඉතා සුළු ප්‍රමාණවලින් ආසනික් අඩංගු බව ප්‍රකාශ කෙරුණි. එම වල්නාශක වර්ග දෙක හා කෘමිනාශක වර්ගය දැනට මෙරටට ආනයනය කිරීම හා විකිණීම තාවකාලිකව අත්හිටුවා තිබේ. ඒවායේ ඇති ආසනික් ප්‍රමාණය මිනිසාට හෝ පරිසරයට හානිදායක මට්ටමක ඇතැයි නිගමනය කිරීමට පළිබෝධනාශක පනතට අනුව පිහිටුවා ඇති පළිබෝධනාශක තාක්ෂණික හා උපදේශක කමිටුවට පළිබෝධනාශක රෙජිස්ට්‍රාර්වරයා විසින් යොමු කොට තිබේ.සංයෝජනයආසනික් සක්‍රීය ද්‍රව්‍යයක් ලෙස ඇති පළිබෝධනාශක මේ වනවිට ලෝකයේ හා ලංකාවේ නැති බව එම සංවිධානය පවසයි. නමුත් පළිබෝධනාශක සංයෝජනයේ දී එකතු කරන තෙත්කාරක, විසුරුම්කාරක, ස්ථායිකාරක, ජලය හා වෙනත් ද්‍රාවක හරහා අපද්‍රව්‍යයක් ලෙස එකතු වූ ආසනික් ඉතා සුළු ප්‍රමාණයක් අඩංගු විය හැකිය.රසායනික පොහොරමේ අනුව පැහැදිලි වන්නේ වල්නාශක වර්ග 2ක හා කෘමි නාශකයක අඩංගුව ඇති ආසනික් ප්‍රමාණය ආහාර ද්‍රව්‍යවල තිබිය හැකි සීමාකාරී ප්‍රමාණ හා සැසඳූ කළ ඉතාම සුළු ප්‍රමාණයක් බවය.ආසනික් සම්බන්ධ මේ කාරණය ජාතික ආර්ථිකයට කුමන ආකාරයේ බලපෑමක් ඇතිකරයි ද යන්න ගැටලුවකි.අපේ ආහාර අවශ්‍යතාවලින් වැඩි ප්‍රමාණයක් (විශේෂයෙන්ම සහල්) අප රට තුළ නිෂ්පාදනය කරමින් ස්වයංපෝෂිත තත්ත්වයකට ළඟාවෙමින් සිටින යුගයක මේ අනතුරට ලක්වෙන්නේ ස්වයංපෝෂිත ඉලක්කය බව ක්‍රොප්ලයිෆ් සමාගම පෙන්වා දෙයි. මේ නිසා මේ සම්බන්ධ විධිමත් පරීක්ෂණයක් කළ යුතු බව වගකිවයුත්තන්ගෙන් ඉල්ලා සිටින බවද එම ආයතන තවදුරටත් පැහැදිලි කරයි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107171</link>
    <topic>අනුරාධා කියන්නේ මගේ ජීවිතයේ කොටසක්</topic>
    <author>බුද්ධිකා බ්‍රාහ්මණගේ</author>
    <content>අනුරාධා කියන්නේ මගේ ජීවිතයේ කොටසක්ඒ දවස්වල මම වැඩ කළේ පැය අටේ වැඩ මුරේට නෙමෙයි. පුළුවන් තරම් උදෙන් ම වැඩට එනවා. ඇවිත් නිල ඇඳුමට මාරුවෙන්නත් කලින් දුවන්නෙ මගේ කෙල්ලගෙ මුහුණ බලන්න. මම ළඟට ගිහින් අහනවා කොහොමද මැණිකෙ ඔයාට දැන් හොඳයි ද කියලා. ඔලුව වනලා ... සමහර වෙලාවට මගෙ අතින් අල්ලගන එයා මාත් එක්ක කතා කරනවා. සමහර වෙලාවට අනුරාධාගෙ ඇස් දෙකින් කඳුළු ගලාගෙන යනවා.මම එයාගෙ ඔළුව අතගානකොට අඬන එක නතර කරනවා. ඇත්තටම මම මගේ පවුලටත් වැඩියෙන් අනුරාධාට ආදරය කළා. ඒ බව මගේ පවුලත් දැනගෙන හිටියා. මගේ මුළු දවසම ගත වුණේ අනුරාධා ළඟමයි. මගේ හිතේ ලොකු බලාපොරොත්තුවක් තිබුණා. මට අනුරාධා සනීප කරගන්න පුළුවන් වේවි කියලා. ඒ නිසා ම මම මට හැකි උපරිමයෙන් ම එයාට සැලකුවා...අනුරාධා ප්‍රතිකාර ලබමින්“අනුරාධා කියන්නෙ මගේ ජීවිතේ කොටසක්... මට තාමත් ඒ අසරණ ඇස් මැවි මැවී පේනව වගේ. මතක් වෙනකොට දවසට දහ දොළොස් වතාවක් මට ඇඬුම් එනවා. මොනව කරන්නද ඒක හරිම අවාසනාවන්ත කතාවක්...!අනුරාධා පින්නවල අලි අනාථාගාරයේ ජීවත්වූ ඇතින්නක්. පසුගිය 20 වැනිදා ඈ මිය ගියා. මේ කතාව මා හා පවසමින් සිටින්නේ අනුරාධා ඇතින්න දරුණු ලෙස ගිලන්ව සිටියදී ඈ බලා කියාගත් ඇත්ගොවුවා වන ආනන්ද කුමාරසිරියි.1982 ජුනි මාසයේදී නොච්චියාගම දුනුපොත ප්‍රදේශයේදී වනජීවී නිලධාරීන්ට හමු වුණා. හුදකලාවූ පුංචි ඇතින්නක්. ඒ වනවිට ඇය මාස දෙකක පමණ කුඩා පැටවෙක්. වනජීවි නිලධාරීන් මේ පුංචි ඇත් පැටියා 1982 - ජූනි මස 6 වැනිදා පින්නවල අලි අනාථාගාරයට බාරදී තිබුණා. ‘අනුරාධා’ නමින් නම් කෙරෙන ඇය පින්නවල දී මවක මෙන් ම මිත්තනියක බවටත් පත් වුණා.අලි පැටවකු එක්ස් කිරණ යන්ත්‍රයට යොමු කරමින්පින්නවල ඇත් පංතියේ සොඳුරුතම ඇතින්නක්ව සිටි අනුරාධා ඇය ගේ ප්‍රථම දරු උපත සිදු කළේ එකොළොස්වන වියේදියි. ඉන් වසර 6 කට පසු 1996 පෙබරවාරි 9 දා වසභ නම් ඇත් පුතෙකුත් 2009 මැයි 28 අසේල නමින් ඇත් පැටවෙකුත් බිහිකර ඇති මේ ඇතින්න කලක් පින්නවල ඇත් පංතියේ සිටි ගාම්භීරතම මවු ඇතින්නයි.“මුලින් ම අනුරාධාගේ දියණිය අනුරුද්ධිකා ඇත් රංචුවට හඳුන්වා දුන් දවස මට අද වගේ මතකයි. මෙහෙම කියන්නෙ පින්නවල අලි අනාථාගාරයේ ප්‍රධාන ඇත් ගොවුවා වන සුමේධ මහතායි. ඇතින්නක ගැබිණියක වුණා ම අපේ පශු වෛද්‍යවරුන් ඔවුන් ගැන විශේෂයෙන් අවධානයෙන් පසුවනවා. ප්‍රසූත කාලය ආසන්නයට ම පැමිණි පසුයි ඔවුන් රංචුවෙන් වෙන් කරන්නේ. පැටවුන් බිහි කිරීමෙන් පසුව කුඩා පැටවාත් ඇත් මවත් සාමාන්‍ය තත්ත්වයට පත් වීමෙන් අනතුරුව නැවතත් ඇත් රංචුව වෙතට යවනවා.බොහෝ විට ප්‍රසූතියෙන් පසුව සති දෙකක් තුනක් ඇතුළත මේ දේ සිදුවනවා. අලි ඇතුන් කියන්නේ සුවිශේෂි හැසිරීම් තියන සතුන් කොටසක්, ජීවිතේ විවිධ අවස්ථාවල දී ඔවුන් දක්වන ප්‍රතිචාර හරිම අපූරුයි. තමන්ගේ රංචුවට පුංචි පැටවෙක් එකතු වනවිට ඒ පැටවාත් මවත් පිළිගැනීමට ඔවුන් අනුගමනය කරන විශේෂ පුරුදු තිබෙනවා. ඇත් රංචුව තුළ මවු ඇතින්නට ඇති ගෞරවය හා පිළිගැනීම ඒ චාරිත්‍ර කෙරෙන විදිහෙන් ම තේරුම් ගන්න පුළුවන්.අනුරාධාගේ පළමු දරුවා අනුරුද්ධිකා මුලින් ම ඇත් රංචුව වෙත හඳුන්වා දුන් දවසේ ඇත් රංචුව පැය ගණනක් ඒ පිළිගැනීම කළා. පුංචි පැටියා වට කරගන අතගාමින් ආදරය දක්වමින් පැය ගණනක් ඇතුන් අම්මාට ළංවෙන්නවත් නොදී පැටියා ළං කරගෙන හිටියා. අලුත ඉපදෙන හැම පැටියෙකුටම මේ පිළිගැනීම තියෙනවා. නමුත් මවු ඇතින්නට ඇත් රංචුවේ ඇති පිළිගැනීමට අනුවයි ඒ පිළිගැනීමේ ස්වභාවය තීරණය වෙන්නේ...”දැන් ඒ අනුරුද්ධිකාත් පැටවුන් දෙදෙනෙකුගේ ම මවක්. ඇත් ගාලේ කෙළවර මාස දෙකක් තරම් සුරතල් අලි බබෙක් මව වටා යමින් හුරතල් වෙනවා.“ඔය ඉන්නෙ අනුරුද්ධිකා. මේ පැටියා ළඟදි හම්බ වුණේ තවමත් නමක් තියලත් නෑ” කියමින් මිය ගිය අනුරාධාගේ ඇත්ගොවුවා වන ආනන්ද කුමාරසිරි දුරින් සිටි ඇත් මවක හා පැටවකු වෙත මාගේ අවධානය යොමු කළේ තවමත් කඳුළු පිරි දෙනෙතින් යුතුවමයි.ආනන්ද කුමාරසිරි ඇත්ගොවුවාපශු වෛද්‍ය ජානක පුෂ්පකුමාර“මියගිය ඇතින්න අත් දෙකම බිම තියාගන්න බැරිව අර වටේ තියන ලී ආධාරකවලට හේත්තු වෙලා බෙල්ට් එකක ආධාරයෙන් හිටියේ... මම අතින් දෙන අන්නාසි කෑල්ලක්, කෙසෙල් ගෙඩි ටිකක් වගේ තමයි අන්තිම සති කීපයේ කෑවෙත්, වේදනාව නිසාම එයාට හරියට තරහ යනවා. මම ඇර වෙන කවුරුත් ළඟට එනවටවත් කැමැති නෑ. ඒත් අපූරුම දේ තමයි ඇතින්නගේ දුව අනුරුද්ධිකාගේ පැටියා ළඟට ආවම කිසි සද්දයක් නොකර හිටියා. සමහර වෙලාවට පුංචි පැටියා අර තුවාල කකුලක් පාරනවා. ඒත් ඇතින්න නෙමෙයි කිසි කලබලයක් කරන්නෙ.”අනුරාධා ඇතින්න අසාධ්‍ය තත්ත්වයේ පසුවෙද්දී ඇයට ප්‍රතිකාර කළ වෛද්‍යවරයා වූයේ පේරාදෙණිය විශ්ව විද්‍ය්‍යාලයේ පශු සායනික අධ්‍යාපන අංශයේ මහාචාර්ය අශෝක දංගොල්ල මහතායි.“අනුරාධාගේ මරණයට ආසන්නම හේතුව පෙණහලුවලට වතුර පිරීමෙන් ඇතිවූ හුස්ම ගැනීමේ අපහසුවයි. (පෙණහලු ප්‍රදාහය) එසේ සිදුවූයේ ඇයගේ දෙ අත් මුළුමනින් ම වලංගු නොවීම නිසයි. ඇත් රංචු අතර නිතරම අලි ගෝරි සිදුවෙනවා. ඇත්තෙන් ම ඔවුන්ගේ පැවැත්ම සඳහා වන පුරුද්දක් ලෙසයි. එය සිදුවන්නේ ජවසම්පන්න බවින් දුර්වල වනවිට, ඇතැම්විට රෝගී වනවිට එවන් ඇතුන් රංචුවෙන් පලවා හරිනවා. 2010 අප්‍රේල් 26 දා මේ විදිහට ඇති වූ අලි රංඩුවකින් පසුව අනුරාධාගේ වම් උරහිස ගැලවී ගොස් තිබුණා.ඇතෙකුගේ පාදයක් ගැලවීම ඌට සිදුවිය හැකි විශාලතම අනතුරක්, සතාගේ බර දරාගන්නෙ පාදවලින්, මෙතරම් සුවිසල් සතෙකුගේ සමබරතාව රැකෙන්නේ පාදවලින්.” පශු වෛද්‍ය දංගොල්ල මහතා වැඩිදුරටත් විස්තර කළා.පින්නවල ඇත් අසිරිය“උරහිස යථා තත්ත්වයට පත් කිරීම සඳහා අප දිගින් දිගටම ප්‍රතිකාර කළා. නමුත් ඇතෙකුගේ ගැලවී ගිය උරහිසක් යථා තත්ත්වයට පත් කිරීමට නම් සැත්කමක් සිදුකළ යුතුයි. එවැනි සැත්කම් දැනටත් සිදු කරන්නේ ලෝකයේ දියුණු රටවල් කීපයක පමණයි. ඒ සඳහා පහසුකම් අපට නෑ.” මෙසේ පවසන්නේ පින්නවල නේවාසික වෛද්‍ය ජනක පුෂ්ප කුමාර මහතායි.අනුරාධාගේ දකුණු පාදයේ පැවැති පැපිලෝමා නම් සම ආසාදනය වීමේ රෝගය උත්සන්න වී තිබුණේත් මේ අතරතුරයි.පැපිලෝමා රෝගය පිළිබඳව පශු වෛද්‍ය දංගොල්ල මහතා විස්තර කළේ මෙසේයි. “පැපිලෝමා කියන්නෙ සමේ හැදෙන ඉන්නන් විශේෂයක්, පැතිරීයාම පාලනය කරගැනීමට නොහැකි වුවහොත් සම දියවී යනවා. අනුරාධා ඇතින්නගේ ඉදිරි දකුණු පාදය මේ රෝගය නිසා මුළුමනින් ම තුවාලයක් බවට පත්වී තිබුණා.මේ නිසා ඇතින්නගේ බර දරාගන්න ඉදිරි පාද දෙකටම වලංගු නැති වුණා. රෝගය සඳහා බටහිර වෛද්‍ය ප්‍රතිකාර වගේ ම පාරම්පරික ප්‍රතිකාරත් අප භාවිතා කළා. දේශීය වෙදකමේදී මේ සඳහා යොදා ගන්නේ ‘සින්නක්කාරම්’. අපගේ ප්‍රතිකාර හේතුවෙන් කකුලේ තුවාලය තරමක් සුව අතට හැරුණා.නමුත් ඒ වනවිට හරි හැටි නින්දක් නොලැබීම වගේ හේතු නිසා ඇතින්න බෙහෙවින් දුර්වල වී සිටියේ තුවාලය මුළුමනින් ම සුව වනතුරු පාදයට බරදීමට නොහැකියි. ඒ වනවිටත් ඇතින්න රඳවා තිබුණේ ශක්තිමත් පටියක ආධාරයෙන්. ඇය වටා සිටුවන ලද ලී ආධාරක මතයි. වැඩි කාලයක් පපු ප්‍රදේශයට බර වැටීම නිසා ඇගේ පෙණහලු ආසාදනය වන්නට ඇතැයි මා සිතනවා.”මියගිය ඇතින්නගේ දියණිය අනුරුද්දිකා සහ මිනිබිරිය1975 පෙබරවාරි 16 දා අලි ඇතුනගේ ආරක්ෂාව පිණිස අලි ඇතුන් රැක ගැනීම සඳහා ඇරැඹි පින්නවල අලි අනාථාගාරය පාලනය වන්නේ ජාතික සත්වෝද්‍යාන දෙපාර්තමේන්තුව යටතේයි. එහි අධ්‍යක්ෂ ජනරාල් භාෂ්වර සේනාංක ගුණරත්න මහතා පවසන්නේ අනුරාධා ඇතින්න බේරා ගැනීම සඳහා රුපියල් ලක්ෂ 10 යක පමණ මුදලක් වැය කරමින් බෙහෙත් සහ සත්වෝද්‍යාන දෙපාර්තමේන්තුව සතු සම්පත් වැය කළ බවයි. අලි ඇතුන් 83 ක් ජීවත්වන මෙහි දිනක අලින්ගේ ආහාර සහ බෙහෙත් සඳහා පමණක් වැය කරන මුදල ලක්ෂ තුන හමාරක් තරම් වෙනවා.පශු වෛද්‍ය දංගොල්ල මහතා ගේ අත්දැකීම් ඇසුරින් පැවසූ කරුණු අතරින් වඩාත් ම වැදගත් කරුණක් කියැවුණා. “මෙවැනි රෝග තත්ත්වයක් තිබුණ ඇතින්නක් කැලයේ සිටියා නම් මෙතරම් කාලයක් ජීවත් වෙන්නේ නෑ. කැලේදි කවුද ආධාරක හදන්නෙ, බෙහෙත් දෙන්නෙ, විටමින් දෙන්නෙ, කවන්නෙ පොවන්නෙ.”“අලි බැලිල්ලයි බලි බැලිල්ලයි” එපා වෙන්නෙ නැතිලු... පින්නවල එළිමහනේ ඇත් රංචුව දෙසත් ඕනෑතරම් වෙලා බලා සිටින්නට තරම් සොඳුරු දසුන් එමටයි. මේ ඇත් රංචුවේ අවුරුදු පහට අඩු පැටවුන් එකොළොස් දෙනෙකු පමණ සිටින බවයි පශු වෛද්‍ය ජානක පුෂ්පකුමාර පැවසුවේ.ඒ අතර සමහර අයගේ වලිග කැඩිලා තවත් සමහර අය රංචුවෙන් වෙන් කරල වෙනමම ගාල් කරලා තවත් අය කණුවක ගැට ගහල ඉන්නවා.කලක සොඳුරුතම ඇතින්නකව සිටි ඇය“අලි රංචුවේ පැවැත්ම තහවුරු වන්නේ හැකියාව කියන්නේ ජවසම්පන්න අලි ඇතුනට පමණයි. ගැටගසා තිබෙන්නේ මද කිපුණු අය. වෙනමම ගාල් කර සිටින්නේ රංචුවෙන්. කොන්වන දුර්වල අය. නගුටු කොටවෙලා තියෙන්නේ. උන් උන් අතර ඇතිවන අලි ගෝරි අතරෙදි හපාගෙන ප්‍රධාන අලි බලන්නා ‘සුමේධ’ එලෙස විස්තර කළා. “අනුරාධාට අතක් ගැලවෙනකම් පහර දුන්නෙත් එයා ඒ වනවිට දුර්වල වෙලා සිටි නිසා ද? මගේ ප්‍රශ්නයට පිළිතුරු දුන්නෙ පශු වෛද්‍ය ජානකයි.“ඒ වනවිට අනුරාධා පැටවුන් තුන් දෙනෙකු බිහි කළ මවක්. අනිත් හැම අම්මෙක් වගේ ම මේ සත්තුත් දරු ප්‍රසූතියෙන් පස්සෙ ඉක්මනින් දුර්වල වෙනවා. අපි ඒ සඳහා නියම පරිදිම විටමින් වර්ග ලබාදෙනවා. විශේෂයෙන් ම කැල්සියම් දෙනවා. කොහොම වුණත් ශාරීරිකව යම් දුබල බවක් තිබෙන්නට ඇති. හෙට තමයි අනුරාධාගේ හත් දවසෙ දානෙ. ඒ බව මතක් කළේ ආනන්ද කුමාරසිරි ඇත්ගොවුවායි. “සාමාන්‍යයෙන් මෙහේ දී මැරෙන අලි ඇතුන්ට පාංශු කූලයක් දෙනවා. ඒ වගේ ම හත් දවසටත් තුන් මාසයටත් දෙපාර්තමේන්තුවේ වියදමින් දානයක් දෙනවා.”කුමාරසිරිගේ මුහුණ අපේක්ෂාවකින් පිරි ඇතැයි මට හිතුණා. කුමාරසිරි වගේ ම මෙය ලියන මමත් පාඨක ඔබත් අනුරාධාට පමණක් නොව කිසිවෙකුට එබඳු අන්ත අසරණ මරණයක් හිමි නොවේවායි ප්‍රාර්ථනා කරනු ඇතැයි සිතේ.“මට දුක අන්තිමට වතුර ටිකක්වත් පෙවෙන්නෙ නැතිව ගියා. ඒත් අන්ත අසරණ විදිහට මා දිහා බලාගෙන කටට දාන වතුර ටික මගේ ඇඟටම විසි කළා.”ඇතින්න බලාගත් කුමාරසිරි යළිත් අනුරාධාව සිහිපත් කරනවා. කුමාරසිරි වැනි කරුණාවන්ත මිනිසුන් කොතෙක් විරල ද? එසේ ම ලෝකය මානව ගුණයෙන් සුවපත් කරන්නේ මෙබඳු මිනිසුන් නේදැයි මට සිතුණා.බුද්ධිකා බ්‍රාහ්මණගේඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107172</link>
    <topic>දිගින් දිගට  පවත්නා ක්‍රෝධය සංසාරික වෛරයක් බවට පත්විය හැකියි</topic>
    <author>සාකච්ඡා කෙළේ -රමණී සුබසිංහ</author>
    <content>දිගින් දිගට  පවත්නා ක්‍රෝධය සංසාරික වෛරයක් බවට පත්විය හැකියිපසුබිම් කතාවඅලව් නුවර අග්ගාලව වෙහෙරෙහි වෙසෙන එක් තෙර නමකට එනුවර අසල පන්සලක් තැනීමට සිත් විය. ඒ තෙරනම දායක දායිකාවන් අතර එතරම් හැඳිනීමක් වූයේ නැත. ඒ නිසා පන්සල තැනීමේ කාර්යය තමන් වහන්සේට ම කර ගැනීමට සිදු වූහ.සෙනසුන තැනීමට සුදුසු යැයි සිතූ තැන මහ ගසෙකි. උන්වහන්සේ පොරවක් ගෙන ගස කපා ඉවත් කිරීමට සූදානම් වූහ. ඒ ගසට අරක් ගත් දෙව් දුවකි. ‘‘මා ගේ විමානය විනාශ නොකරනු මැනව‘ යි ඇය තෙරුන්ගෙන් ඉල්ලා සිටියා ය.එහෙත් තෙරුන් වහන්සේ නෑසු කන් ඇතිවම ගස කපති.දෙව් දුව සිය දෑතේ වූ බිලිඳු පෙන්වා‘මටත් මා ගේ දරුවාටත් යන්නට තැනක් නැත. මේ ගස නොනසන්න’ යි ඉල්ලා සිටියා ය.තෙරුන් වහන්සේ බිලිඳු දැක දැකත් ගස කපති. දෙව්දුව බිලිදා ගසෙහි අත්තක නිදි කර වූවා ය. ගස කැපීමට එසවූ පොරව නවතාලිය නොහී තෙරුන් ගේ අතින් දරුවා ගේ අත ද තුවාල විය.වහන්දෑට පහර දෙමි යි සිතූ දෙව් දුව අත ඔසවා මෙසේ සිතන්නී ය.“මුන් වහන්සේ සිල්වත් ය. දඬුවම් දීමෙන් වන්නේ පවකි. පව් පුරවා ගැනීම දුකට හේතුවකි.”ක්‍රෝධ සිතිවිලි දුරු කළ දෙව්දුව බුදුරජාණන් වහන්සේ වෙත යන්නී හඬා වැලපෙමින් මේ සිදුවීම විස්තර කළාය. ක්‍රෝධය දුරු කර ගැනීම පිළිබඳ දෙව්දුව පැසසු බුදු රජාණන් වහන්සේ එම සිදුවීම මුල් කර ගනිමින් මේ ගාථා ධර්මය දේශනා කොට වදාළහ.බුදුරජාණන් වහන්සේ මෙම ගාථා ධර්මයේ දී ක්‍රෝධය දුරු කිරීමේ අගය පිළිබඳ පැහැදිලි කළහ. ක්‍රෝධය මිනිස් සිතේ පහළ වන බලවත් අකුසලයකි. ද්වේෂය සහ තරහ ගතිය නිසා ඇතිවන ක්‍රෝධ සිතිවිලි පාලනය කළ යුතු වන්නේ ඇයි? ක්‍රෝධයට පත්වන්නා ක්‍රෝධයෙන් ම විනාශ වන නිසා ය.අප ක්‍රෝධයට පත්වන්නේ කවර අවස්ථාවන් හි දී ද? කෝප සහගත හැසිරීම් සඳහා කෙනකුට සුළු සිදුවීමක් වුවද ප්‍රමාණවත් වීමට පුළුවන. තමන්ට අලාබයක්, පාඩුවක් වූ විටෙක දී, කාගේ හෝ දෝෂාරෝපණයට, අපවාදයට ලක් වූ අවස්ථාවක දී, දඬුවමකට ලක්වන අවස්ථාවකදී කෝපය උපදී.කෙනකුට පරිබව කරන විටෙක දී, අවනඩුවක දී, අපහාසයක දී, අසාධාරණයක දී ද කෝපය උපදී. ඇතැම් විට කෝපයට කිසිදු සාධාරණ හේතුවක් නොමැති විය හැකි ය. සාධාරණ හේතු තිබීමට ද පුළුවන. එහෙත් කෝපය, වෛර සහගත සිතිවිලි ජීවිතයෙන් දුරු කළ යුතු අංගයන් බව බුදුරජාණන් වහන්සේ නිරතුරුවම අවධාරණය කළහ.කෝපය නිසා ම තම විනාශය ළඟා කරගත් අය පිළිබඳ විවිධ කතා පුවත් බෞද්ධ සාහිත්‍යයේ සඳහන් ය. ජාතක පොතේ එන සේරිවාණිජ ජාතකයෙන් කියැවෙන්නේ ද ක්‍රෝධය පිළිබඳ කතාවකි. එදිනෙදා ජීවිතයේ දී අප මුහුණ දෙන්නා වූ විවිධ සිදුවීම්වලට මේ කතා පුවතින් ලද හැකි ආදර්ශය ඉමහත් ය.මේ කතාවේ එන කච්ඡපුට හා සේරිවාණිජ මිතුරන් ය. දෙදෙනා අතර වූ මිතුරුකම දෙදරා ගොස් වෛරයක් බවට පත්වූයේ එක් අයකුට සිදු වූ අලාබයක් මුල්කොට ගනිමිනි.එක් දිළිඳු පවුලකට අයිති වටිනා රත් තලියක් විය. දිනක් එහි පැමිණි සේරිවාණිජ නම් වෙළෙන්දා රන් තලිය ඉතා අඩු මුදලකට මිලයට ගැනීමට සැලසුම් කරයි. එහෙත් කච්ඡපුට නම් සාධාරණ වෙළෙඳ තෙමේ තමා සතු සියලු ධනය ගෙවා තලිය මිල දී ගනී. සේරිවාණිජ සැලසුම් කළ පරිදි විශාල ධනයකට හිමිකරු වීමට තිබු අවස්ථාව ගිලිහී ගියේ ය.සිදු වූ මහා අලාභය ගැන දුක් වෙමින් සේරිවාණිජ තෙමේ කච්ඡපුට සමඟ ක්‍රෝධය උපදවා ගනී. එය කොතරම් උත්සන්න වූයේ ද යත් ඔහු ලය පැලී මිය යයි. එපමණක් නොව සේරිවාණිජ එම ක්‍රෝධය සාංසාරික වෛරයක් බවට පත්කර ගනී. සසර සරමින් හෙතෙම බෝසත් කච්ඡපුට වෙළෙන්දා ගේ සතුරෙක් බවට පත් වේ. බෝසතාණන් වහන්සේ සම්මා සම්බුද්ධත්වයට පත් වූ බවයේ දෙව්දත් ලෙසින් බුදුරජාණන් වහන්සේට අකටයුතුකම් කළේ මේ සේරිවාණිජ වෙළෙන්දාය.මේ කතාවෙන් පැහැදිලි වන්නේ කුමක් ද? ක්‍රෝධය හටගත් කල්හි එය වහ වහා සිතින් දුරස් කළ යුතු බවයි. එසේ නොකෙළේ නම් ඉපිද මැරෙමින්, ඉපිද මැරෙමින් ගත කරන මේ සංසාරය පුරාම ඒ වෛරය ද අප පසු පසම පැමිණිමට ඉඩ ඇති බවයි.පෘථග්ජන පුද්ගලයා කෙරෙහි ක්‍රෝධ සිතිවිලි පහළ වීම සාමාන්‍ය ස්වභාවයකි. අප කළ යුතු වන්නේ ඒ සිතිවිලි බැහැර කිරීම හෝ පාලනය කිරීම ය. තරහව, වෛරය, කෝපය දිගින් දිගට ම පවත්වාගෙන යාම මානසික දුබලතාවයකි. ක්‍රෝධය සිතෙහි තැන්පත් කරගන්නේ මානසික දුබලතාවයක් ඇති පුද්ගලයාය.ඔබ යම් කිසිවෙක් ගැන තරහ උපදවා ගත්තේ යැයි සිතන්න. ඒ මොහොතේ ඔබ ගේ මනසින් මොනතරම් පීඩාවට, වෙහෙසට පත්වන්නට ඇති ද? ඒ පීඩාවම ඔබ මොන තරම් පසුබෑමකට ලක්කරන්නට ඇති ද? ඔබ ගේ වැඩ කටයුතු මොනතරම් අතපසු වන්නට ඇති ද? ඇතැම් විට ඒ කෝපය හමුවේ ආවේගශීලීව කටයුතු කරන්නට ගියා නම් එය ම ඔබ ගේ විනාශයට හේතු වන්නට ඉඩ තිබුණා නොවේ ද? අන්‍යයන් ගේ අපවාදයට, අප්‍රසාදයට, අපකීර්තියට පත්වන්නට ඉඩ තිබුණා නොවේ ද? ඔබ දන්නා එවැනි පුද්ගලයන් මේ සමාජයේ මොනතරම් සිටිනවා ද?ඇතැම් විට අප කෝපයට පත් වන්නේ ඉතා සුළු සිදුවීමකට පුළුවන. කෙනෙක් ඔබ ගැන වැරැදි කතාවක් පතුරුවා ඇති අවස්ථාවක් සිහිපත් කරන්න. ඒ දැන ඔබ ඒ පුද්ගලයා පිළිබඳ බැඳගත් වෛරයෙන් පළිගන්නට ගියා නම් අවසානයේ ඉතිරි වන්නේ කුමක්දැයි සිහිපත් කරන්න. අසතුට, පසුතැවීම, කනගාටුව මිස වෙන යම් දෙයක් නොවන බව ඔබට වැටහෙනු ඇත.මේ නිසා අප උත්සාහ කළ යුතු වන්නේ ක්‍රෝධ සිතිවිලි හටගත් වහාම සිතින් බැහැර කිරීමට ය. ඒ සිතිවිලි නැවත ඉපදීමට ඇති ඉඩ ඇහිරීම ය. ද්වේෂය, තරහව ඉපදෙන්නේ සිත තුළ ය. එය දුරලිය යුතු වන්නේ ද සිතෙනි. ඒ සඳහා පුද්ගලයකුට මනා හැකියාවක් තිබිය යුතු ය. එවැනි හැකියාවක් ඇති වන්නේ භාවනානුයෝගී මනසක් ඇති පුද්ගලයාට ය. හේ ක්‍රෝධය නිසා වන අනාගත උවදුරු දන්නේ ය.සිතෙහි හටගත් ක්‍රෝධය වහ වහා බැහැර කිරීම වේගයෙන් ගමන් ගන්නා රථයක් නතර කරන්නා වූ දක්ෂ රියදුරකු ගේ ක්‍රියාදාමය වැනි ය. අනාගත උවදුරු දකින රියැදුරු වේගයෙන් ධාවනය වන රථය වළකා මනාව හසුරුවා ගනියි. එසේ පාලනය කරගත නොහැකි රියදුරන් ගොනුන් ගේ තෝන් ලණුව අල්ලාගෙන යන අය වැනි ය. ඔවුන්ට රථය පාලනය කර ගැනීමට අවබෝධයක් නැත. එබඳු රියදුරන් නිසා වන විනාශය අපමණය. දිනෙන් දින සිදුවන රිය අනතුරු ඒ සඳහා හොඳම නිදසුන් ය. මෙහි දී අප අවබෝධ කර ගත යුතු වන්නේ කුමක් ද? රිය පාලනය කර ගැනීමට අදක්ෂ රියැදුරන් සේ සිත පාලනය කර ගැනීමට අදක්ෂ පුද්ගලයා, ක්‍රෝධය පාලනය කර ගත නො හැකි පුද්ගලයා විශාල විනාශයක් සිදු කර ගනී. ඔහු ගේ ක්‍රියාකලාපය සමාජයට ද අනර්ථකාරී ය.මේ නිසා සිතෙහි හට ගන්නා වූ ක්‍රෝධය වහ වහා බැහැර කළ යුතු ය.ක්‍රෝධය බැහැර කළ යුතු වන්නේ කෙසේ ද? ක්‍රෝධය ඇතුළු අයහපත් සිතිවිලි බැහැර කිරීම සඳහා උපදෙස් ධම්ම පදයේ සඳහන් ය.‘අක්කොධෙන ජිනෙ කොධං අසාධුං සාධුනා ජිනෙ ජිනෙ කදරියං දානෙන සච්චෙන අලිකවාදිනං’ක්‍රෝධ කරන්නා අක්‍රෝධයෙන් ද, අසත්පුරුෂයා සත්පුරුෂකමින් ද තද මසුරා දීමෙන් හෙවත් ත්‍යාගයෙන් ද, බොරු කියන්නා සත්‍යයෙන් ද දිනිය යුතු ය.ක්‍රෝධ සිතින් අනුන් පීඩාවට පත් කිරීම තමන්ටම පීඩා ගෙන දීමට හේතුවක් වන බව අප නිරන්තරයෙන් ම සිහිපත් කළ යුතු ය. කිඹුල්වත් නුවර වැසි මහානාම ශාක්‍යයින් ගේ දියණිය රෝහිණී දරුණු දද රෝගයකින් පීඩා වින්දාය. ඒ අනුන්ට ක්‍රෝධ කිරීමේ පෙර අකුසලයක් විපාක දීමෙනි. ඇය පෙර බවයක බරණැස් රජු ගේ අගමෙහෙසියව සිටියා ය. රජු ගේ එක් අන්තඞපුර ස්ත්‍රියක සමඟ වෛර බැඳ ඇය ගේ නිදි යහනෙහි කහඹිලියා ගෙඩි දැමී ය. කහඹිලියා ස්පර්ශ වීම නිසා ඒ ස්ත්‍රිය ගේ ඇඟ කසන්නට විය. සිරුර පුරාම පළු මතුවී අවලස්සන විය. මේ අකුසලය නිසා, එනම් ක්‍රෝධ සිතින් හිරිහැර කිරීම නිසා මේ බවයේ රෝහිණි කුමරිය ගේ සිරුරෙහි දදයක් හට ගැනුණි. මේ කරුණ මුල් කරගනිමින් බුදුරජාණන් වහන්සේ දේශනා කොට වදාළේ ක්‍රෝධය දුරු කළ, මානය පහ කළ, සියලු සංයෝජනයන් ඉක්මවූ තැනැත්තාට දුක ගෙන නොදෙන බවයි.මෙහි දී අප ප්‍රධාන වශයෙන් අවබෝධ කර ගත යුතු වන්නේ කුමක් ද? ක්‍රෝධ සිතින් අනුන් වෙහෙසීම හා පීඩාවට පත් කිරීමෙන් පෙරළා තමන් ම පීඩාවට පත්වන බවය.ක්‍රෝධයෙහි ඇති බියකරු බව නම් සාංසාරික වෛරයක් බවට පත්වීම ය. එය වෛරයක් බවට පත් වන්නේ නැවත නැවත තරහව, ක්‍රෝධය ඇතිවන ක්‍රියාවන්හි නිරත වීම නිසා ය. මේ කරුණ සනාථ කැරෙන වැදගත් කතා පුවතක් ධම්ම පදට්ඨ කතාවේ සඳහන් ය. කාලි යකින්නිය ගේ කතාව ක්‍රෝධය වෛරයක් බවට පත්වීමේ බිහිසුණු බව අනාවරණය කරයි.බුදුරජාණන් වහන්සේ දේශනා කොට වදාළේ වෛරයෙන් වෛරය කිසිදා නොසන්සිඳෙන බවයි. අවෛරයෙන් ම වෛරය සන්සිඳෙන බවයි. මෙය සනාතනික ධර්මයකි. එම නිසා ක්‍රෝධ සිතිවිලි පාලනය කොට සාංසාරික වෛරයෙන් සසර පීඩා ඇති කර ගැනීමට උත්සුක නොවිය යුතු ය. ක්‍රෝධ සිතිවිලි පැමිණි වහා ම ඒවා දුරු කළ යුතු ය. එයින් ලැබෙන මානසික සුවය ඉමහත් ය.සාකච්ඡා කෙළේ -රමණී සුබසිංහඡායාරූපය -නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107173</link>
    <topic>ලියුම අතේ තියාගෙන බුම්මාගෙන ඉන්නේ ඇයි</topic>
    <author/>
    <content>ලියුම අතේ තියාගෙන බුම්මාගෙන ඉන්නේ ඇයික්‍රිෂ්ණදේවගේ චරිතය මට තේරුම් ගැනීමට බැරිතරම් විය. මංජේශ්වරී කී පරිදි ඔහු උපතින්ම සෙල්ලක්කාර චරිතයකි. ‘නොසන්ඩාල සෙල්ලක්කාරයා’ යන්න මංජේශ්වරීගෙන් ඔහු ලද හංවඩුව විය. එහෙත් දෑවැද්දක් නැතිව මංජේශ්වරී විවාහකර ගැනීමට කැමැති වූ එකම පුද්ගලයා ඔහුය. මංජේශ්වරී ඔහුට අකමැති වූයේ ඔහු සෙල්ලක්කාරයකු වීම නිසාම නොව ඇගේ ඉරණම්කාරයා මා බව කොතැනක හෝ ලියැවී තිබූ නිසා විය යුතුය.උදෑසන ව්‍යායාම් අවසන් කොට දේශනයකට ද සහභාගිවී ආපසු එන ගමන් මම අපට ලැබෙන ලියුම් අමුණා තිබූ දැන්වීම් පුවරුව බැලුවෙමි. එහි මා නමට වූ ලියුමක් අමුණා තිබිණ. එය අම්මාගෙනි. අම්මා හැර මට ලියුම් එවීමට වෙනත් කිසිවකු හෝ නැත.අම්මා ලියමන ආරම්භ කර තිබුණේ අපේ පුහුණුව ගැන විමසමිනි. මේ අවුරුද්දේ පුහුණුව අවසන් වන බව අම්මා කෙසේ හෝ දැන සිටියාය. මා කලින් යැවූ ලියමනක ඒ බව සඳහන් කරන්නට ඇත.”පුතා එනතුරු අපි බලන් ඉන්නෙ පුදුම සතුටකින්. මංගල යෝජනාත් එහෙන් මෙහෙන් එනවා. දැන් කල වයසත් හරි නිසා අපි ඒවා අහක දැම්මෙ නෑ...”මගේ සිතට නැඟුණු කෝපය දෙවැදෑරුම්ය. එක් පැත්තකින් මං ලංකාවට පැමිණීමටත් පෙර අම්මා මේවා ගැන සිතන්නේ කුමකටද? අනික් පැත්තෙන් මා කැමති කෙනකු තෝරා ගැනීමට ඇති නිදහස මෙසේ සීමා කළ හැකිද? අම්මා එවන ලිපි වෙනදා සුරක්ෂිතව තබන මුත් මේ ලියමන අතේම පොඩිවිය.”මොකද ආපු ලියමන ගුලි කරගෙන” උදය කුමාර ඇසුවේය.”මං ගම රට එන්නත් කලින් අම්ම මංගල යෝජනා ගැන කතාකරනවා”උදය කුමාර අත්පුඩි ගසමින් උඩ පැන්නේය.”උඹට සිද්ධ වෙන්නෙ මංජේශ්වරී මෙහෙ නවත්තල ගමට ගිහින් තව විවාහයක් කරගන්න එක තමයි. රටවල් දෙකේ පවුල් දෙකයි. සංචාරක වීසාවකින් මංජේශ්වරී බලන්න මෙහෙ එනව. ආපහු යනව. කිසිම තහංචියක් නැහැ. උඹ මෙහේ බැඳපු බව එහේ කිසි කෙනෙක් දන්නෙත් නැහැ”කෝපය ඉහවහා ගිය මම උදය කුමාරට පහරක් ගැසීමට අත එසවුවද ඔහු මගේ පහරින් බේරී ඉවතට පැන්නේය.”වාචාලයා... කිව්වොත් කියන්නෙ කට කැඩිච්චි කතාවක්මයි..”මගේ මුවින් පිටවූයේ එපමණකි. මම උදය කුමාර මඟහැර ගේට්ටුවෙන් පිටවිමි. සිත නිහඬ ඉරියව්වකින් ඉබාගාතේ යයි. මංජේශ්වරී බලන්නට යෑමට හිතුවද මම ආපසු හැරුණෙමි. මා හදිසියේ ගොස් ගැහැනුන් දෙදෙනාගේ සමාගමයට බාධා කරන්නේ කුමකටද? කෑමෙන් පසු තවත් දේශන දෙකක් තිබේ. ඒවාද අහවරකර හවස් වරුවේ මංජේශ්වරී බලන්නට යා යුතු යැයි මට සිතිණ.උදය කුමාර හවස් වන තුරුම මට මුහුණ දුන්නේ නැත. දේශන අවසානයේ ඔහු මා හමුවන්නට ආවේ කිසිවක් සිදු නොවූ කලක මෙන් හිනා මුහුණිනි.”හුඟ දවසකින් චින්තව දැක්කෙත් නෑ චාමික”එසේ පවසද්දී මුහුණේ වූ හිනාව මැකී ගොස් තිබිණ. අප චින්තා අමතක කළ බවක් මට ද සිතිණ. මම රංගනාතා හා සම්බන්ධ සිද්ධිය ඔහු සමඟ පැවසුවෙමි.”මොනව“ඔහු ප්‍රශ්න කරමින් මගේ උරහිසේ එල්ලුණේය.”පුදුම දේවල්නෙ සිද්ධ වෙන්නෙ”උදය කුමාර කල්පනා කරන්නට වූයේ මේ මොහොතේ ලෝකය පෙරළෙන්නාක් සේ සිතමිනි.මංජේශ්වරී හමුවීම මොහොතකට පමා කර මම උදයකුමාර සමඟ චින්තා හමුවන්නට ගියෙමි. අප යන විට චින්තා සිටියේ සවස වැඩ ඇරී ගෙදර පැමිණ විවේක ගනිමිනි.පවුල තුළ සිදුවූ බොහෝ විපර්යාස ගැන සකුන්තලා දේවී චින්තා සමඟ පවසා තිබුණි.ඒ නිසා අප ඒවා ඇය සමඟ පැවසීමේ අවශ්‍යතාවක් නොවීය.”රංගනාතා ඉන්නෙ මංජේශ්වරී එක්කද? ඇය ඇසුවේ එපමණකි.”ඔව් මංජේශ්වරී වෙනුවෙන් අපට කරපු උදව්වලට ඈට වාසනාව පෑදුණා.”මට ඉබේම කියවිණ.”ඇත්ත නේන්නම් මංජේශ්වරී නිවාස අඩස්සියෙ ඉන්දෙද්දි මධ්‍ය ප්‍රදේශයට යන්න පාර පෙන්නුවෙ රංගනාතානෙ”චින්තා ද ඒ සනාථ කළාය.උදය කුමාර හා චින්තා තනිකළ යුතු යයි මට සිතිණ. මම මිදුලට බැස්සෙමි. රාමචන්ද්‍රන් තම නිවසේ ගේට්ටුව අසලට පැමිණෙනු මට පෙනිණ. මම ඒ දෙසට පිය මැන්නෙමි.”පුතා සේරම යහපත් විදියට සිද්ධ වුණා. අම්මල දෙන්න ඒ වෙලාවෙ කෑ කෝ ගැහුවට දැන් වෙච්චි දේට කැමතියි. අපට දෙවියො බැලුව“එහෙත් දෙවියන් තවමත් මා දෙස නොබැලූ බව කාට කියන්නද?මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107174</link>
    <topic>ජීවිත කාලෙම කුලියට හිටිය අම්මට ගෙයක් හදලා දෙන්ඩ මට බැරිවුණා</topic>
    <author>උපාලි සමරසිංහ</author>
    <content>ජීවිත කාලෙම කුලියට හිටිය අම්මට ගෙයක් හදලා දෙන්ඩ මට බැරිවුණාටොරානා අධිපති කුමාර කොතලාවලශ්‍රී ලංකාවේ ඩිජිටල් සංගත තැටි නිෂ්පාදනයේ පුරෝගාමියා කුමාර කොතලාවල ප්‍රමුඛ ටොරානා ආයතනය යැයි කිවහොත් එය අතිශයෝක්තියක් නොවේ. ඔහු විසින් මුල් වරට ඩිජිටල් සංගත තැටියකට නඟන ලද චිත්‍රපටය ‘අස්වැසුම’ යි. අනතුරුව ‘රාජ්‍ය සේවය පිණිසයි’ සිට මේ දක්වා සිංහල චිත්‍රපට 75 ක් පමණ මෙසේ සංගත තැටිවලට නැඟීම එක්තරා විදියකට මේ රටේ චිත්‍රපට සංරක්ෂණාගාරයක් නැතිකමේ අඩුව පිරිමසාලන්නකි. මේ අතර ලෙස්ටර්ගේ ගම්පෙරළිය, දෑස නිසා, දෙලොවක් අතර, රේඛාව, බැද්දේගම, වීර පුරන් අප්පු වැනි චිත්‍රපට ද තිබීම සුවිශේෂයකි.ඉතා දුෂ්කර මගක් ඔස්සේ ජීවන හිණි පෙතට නැඟි මේ මිනිසා පසුපස තිබුණු ප්‍රබල තෝන් ලණුව අම්මා ය. ඒ අම්මා මේ දරුවන් හදන්නට ගත් අප්‍රමාණ වෙහෙස හා මඟපෙන්වීම නිසාම අද කුමාර කොතලාවල කෙනෙක් හෝ ටොරානා වැනි ආයතනයක් බිහි වී ඇතැයි මට සිතේ. අපි ඒ ආදරණීය මෑණියන්ගේ පුවත කියන්නට කුමාරට ඉඩ හසර හදමු.මගෙ අම්මා ගල්කිස්ස පීරිස් පාරේ ට්‍රික්සි කොතලාවල. විවාහයට පෙර පෙරේරා. දොන් සයිමන් කොතලාවල කියන්නෙ තාත්තා. හොරණ දඹර මීවනපලානේ හොඳ ගොවි මහත්මයෙක්. ඒ වගේම රජයේ ලිපිකාර සේවයෙත් මුල් කාලෙ වැඩ කළා. තාත්තට ගමේ ඉඩම් කඩම් බොහොමයක් තිබුණා. කරෝලිස් කියලා කපුවෙක් මාර්ගයෙන් අම්මාගේ මාපියන්ට යෝජනාව ගෙනැත් තිබෙන්නෙ. කේන්දර ප්‍රශ්නයක් නිසා අම්මා හා ඒ පවුලෙ උදවිය යෝජනාව ප්‍රතික්ෂේප කරලා තියෙනවා මුලදි. අම්මා හරිම සුන්දර ඒ වගේම කාර්යශූර කාන්තාවක් බව හඳුනාගත් තාත්තා අම්මගෙ කේන්දරයට ගැලපෙන විදියට තමන්ගේ කේන්දරය බොරුවට සකසලා දෙවැනි වරට එවලා තියෙනවා. ඊට පෙර ඒ ගැන කිසිවක්ම නොදැන සිටි අම්මා ඒ වතාවෙ එකඟ වුණා.අප පදිංචි වෙලා හිටියෙ අම්මගෙ මාපියො ඇයට හදලා තිබුණු ගල්කිස්සෙ පීරිස් පාරෙ අලුත්ම ගෙදරක. පවුලෙ දරුවො ඔක්කොම 4 යි. මුලින්ම අයියා රංජිත් ඊළඟට මං. මට පස්සෙ නංගි, චන්ද්‍රානි. ඊළඟට මල්ලි සරත්.අපට ආදරයෙන් මතකයට නඟන්න පුළුවන් සුන්දර ළමාවියක් නෑ. එහෙම සතුටින් සමරන්න පුළුවන් පුංචි දවසක් නෑ. මට සාමාන්‍යයෙන් අවුරුදු 7 - 8 ක් වෙනකොට අම්මයි තාත්තයි නීතියෙන් වෙන් වුණා. හේතුව අම්මා එහෙම පිටින්ම නාගරිකයි. තාත්තා ගැමි පරිසරය අනුව ජීවත් වෙන්ට නගරයේ උත්සාහ ගත් කෙනෙක්. “යා දෙක නොරත රත - සමඟ පෑහිමෙක් ද නැත” කීවාක් මෙන් ඒ සිතුම් පැතුම් දෙන්නාට දෙන්නා පරස්පර තත්ත්වයකට ගෙනාවා. නීතිය අනුව මාත් අයියත් බාරවුණේ තාත්තට. නංගිත් මල්ලිත් අම්මගෙ බාරයට පත්වුණා. තාත්තා ළඟ තිබුණු දැඩි පුරුෂාධිපත්‍යයට යට වුණු මුව දෙනක් වගෙ හිටි අම්මට තවදුරටත් නම්‍යශීලීව ඉන්ඩ බැරි වෙන්නත් ඇති. හැබැයි! දරුවන් විෂයයෙහි තාත්තා බොහොම ආදරණීයයි.ළෙන්ගතුයි. මායි අයියයි විතරක් නොවේ. අම්මා බාරෙ හිටි මල්ලිත් තාත්තා අකුරට යැව්වෙ කොළඹ රෝයල් කොලිජියට. අම්මලා ගල්කිස්සේම විවිධ තැන්වල කුලී නිවස්නවල හිටියෙ. ඊට ඉස්සෙල්ලා අම්මා අප පදිංචි ගෙදර උකසට තබලා සල්ලි ටිකක් අරගෙන ගෙදරින් පිටවුණේ. අම්මගෙ අයියා මහේස්ත්‍රාත්වරයෙක්. එයාගෙ උපදෙස් මත අම්මා එහෙම කරලා තිබුණේ තාත්තව ගල්කිස්සෙ ගෙදරින් පිටමං කරන්න. තාත්තා ඒ උකස බේරලා මේ ගෙදරම හිටියා. අම්මා ගෙදරින් ගියාට ඈත ඉඳන් වුණත් අයියයි මායි දිහා ආදරයෙන් සොයා බැලුවා. අපේ අඩුම කුඩුම සකස් කැර දුන්නා. තාත්තත් වෙනත් ගැහැනු කෙනෙක් ගෙනාවෙවත් ආශ්‍රය කළේවත් නෑ. අම්මාත් එහෙමයි.ඒත් තාත්තට අවශ්‍ය වුණේ රෝයල් කොලීජියට අපව දැම්මත් අපව ගැමියන් කරන්න. දඹර මීවනපලානෙ ගමට හැම ඉස්පාසුවකම අපව ගෙනිහින් කුඹුරට හේනට කැත්ත උදැල්ල වැඩ පුරුදු කිරීමට ඔහු කල්පනා කළා. අපට අමුඩ ගස්වලා කුඹුරට දාලා මී හරක් එක්ක වැඩ කරන්න තාත්තා පුරුදු කළා. ඇත්තටම මේක අයියටත් මටත් මහ වදයක්. අම්මගෙ ඇසුරෙ නාගරිකව හිටි අපට මේ ගැමි ජීවිතය ඇල්ලුවෙත් නෑ.තාත්තා ඒ කාලෙ අපට ටූත් බ්‍රෂ් එකෙන් නොව බෝඹු කෝටුවෙන් දත් මදින්නත් පුරුදු කළා. මේ නිසා අපට ගම් පැත්ත එපා වුණා. ඒත් නියර පිට කෙහෙල් කොළේ උඩ දාගෙන ඇඹුල කන්ඩ නම් අපිත් ආසයි. කොහොම වුණත් තාත්තගෙ ආකල්ප අනුව ජීවත් වෙන්ඩ අපටත් කාලයක්ම සිදුවුණා. ඒත් මේකෙ සුවිශේෂ කාරණයක් තියෙනවා. අම්මා ඉන්න තැනකට ගිහින් හමුවෙන්න ඇයට අපව බලන්න තාත්තා කවරදාවත් තහංචි පැනවූවේ නෑ. අම්මත් ඒ විදියටම ඒ අයගෙ ප්‍රශ්න අපේ කුඩා මොළවලට ඇතුළු කළෙත් නෑ.තාත්තාට හොඳට උයන්නත් පුළුවන්. පුංචි සන්දියෙ ඉඳන් අපට උයන්නත් තාත්තා උගැන්නුවා. සමහර දාකට අපි දෙන්නා ගල්කිස්ස පීරිස් පාරේ හැරෙන තැන තිබෙන ‘ඇන්ටික්ස්’ කඩේ ළඟ එදා තිබුණ ධනවීර හෝටලයට ඇවිත් පරිප්පු අරගෙන යනවා. ඒ පරිප්පු හොද්ද හරිම සුවඳයි. මේ අතර අම්මා හමුවුණ ගමන් ඇය අප කන්ඩ ආසා කරන දේවල් කන්ඩ බොන්ඩ දීලා අපව පිටමං කරනවා තාත්තා ගෙදර එන්ට ඉස්සර. තාත්තා වැඩිපුර තහංචි නොදැම්මත් අම්මා අපටත් තරවටු කරයි කියලා බයෙන් හිටියෙ.අම්මට තාත්තගෙන් දරුවන් වෙනුවෙන් ලැබුණු වන්දිය ජීවත්වීමට තරම් ප්‍රමාණවත් එකක් නොවෙයි. ඇය ළඟ ප්‍රාග්ධනයක් තිබුණෙත් නෑ. අප කොළඹ රාජකීය විදුහලට ගියත් එතැන ඉන්නා අනෙත් ළමයින්ගේ තාලයට ගැළපෙන්න අපට පුළුවන්කම් තිබුණෙ නෑ. තාත්තා ළඟ මුදල් තිබුණත් තාත්තා ඒවා කළේ අවශ්‍යම කරන දේ විතරයි.අපේ අම්මා කාලය නිකම්ම අතහරින්න කැමැති නෑ. ඇය පුංචි පුංචි ව්‍යාපාර කළා. ඒකට අවශ්‍ය සුළු මුදල් පොලියට හරි හොයාගත්තා. මට මතකයි ඇය කුලී නිවාසයේ සිට මැෂිමකින් කොට්ට උරවලට මල් මෝස්තර මහන හැටි. ඒ වගේම කුඩා ගැහැනු ළමයින්ට ඇලිස් බෑන්ඩ්, රේන්ද ගෙත්තම්, වූල් වලින් කළ නොයෙකුත් මැහුම් රටා, ක්‍රීඩාවලදී පාවිච්චි කරන ‘මිට්න්ස්’ වගේ දේවල් අම්මා අර මැෂිම උඩ ඉඳන් මැහුවා.අපේ ඉස්කෝලෙ බිග් මැච් කාලෙට මේ මිට්න්ස්වලට වැඩි ඉල්ලුමක් තියෙනවා. සමහර විට මේවා අප හරහාත් ළමයින්ට විකුණුවා. වෙනම කෙනෙක් ගේට්ටුව ළඟට එවලත් අම්මා මේවා විකුණුවා. මේවායින් ලබාගන්නා මුදල් දරුවන්ගේ කටයුතුවලටත් වියදම් කළා.තාත්තා දරුවන්ට වියදම් දුන්නත් අම්මාගේ මේ මහන්සිය නැත්නම් ඒ කටයුතු කරගන්ඩ බෑ. උසාවියෙන් බාරගත් මගෙත් අයියාගෙත් වැඩ තාත්තා කළත් බොහෝ විට නංගිගේ කටයුතු සිද්ධ වුණේ අම්මගෙන්. නංගි ගියේ පළමුව ගල්කිස්සේ උසස් බාලිකාවට. ඊළඟට දෙහිවල ප්‍රෙස්බෙටීරියන් විදුහලට.ට්‍රික්සි කොතලාවල මාතාවසමහර සති අන්තයක කොළඹ රාම් බ්‍රදර්ස්, කාවාලියෝ වගේ තැන්වලට බඩු දාන්න මාත් අම්මා එක්ක යනවා. එහෙම සල්ලි අරගෙන ඇය මාව රැගෙන එන්නෙ කෙළින්ම සියරට පලතුරු බීම සාප්පුවට. ආසා කරන පලතුරු බීම අරගෙන දීලා යළිත් ගෙදර යන්නෙ අර මැෂිම උඩ වාඩි වෙන්ඩ. හරිම දිරිය මාතාවක්. ඒ යන එන ගමන අපට අවවාද කරන්නෙ පුතේ, හොඳට ඉගෙන ගන්ඩ. කිසි දෙයකින් සැලෙන්න එපා. වැඩ කිරීමෙන්ම ජීවිතය ජයගන්න හිතන්න පුතේ. ආදී වශයෙන්.අම්මා ඒ විදියට එක් දෙයක් කරලා සෑහීමකට පත්වෙන්ට බැරි තැන අලුත් අලුත් කල්පනා ඇතිව වැඩ කළා. මට මතකයි ඇය උසාවිය ළඟට බත් අරන් යන විශේෂ පුද්ගලයෙක් අත බත් මුල් බැඳලා ඇරියා. බයිසිකලය පසුපස පටි පටි තිබෙන පෙට්ටියක බොහොම පිරිසුදුව බත් පිඟන් දෙක දෙක එකට තබලා ‘ඩස්ටර්’ එකකින් බැඳලා මෙහෙම යවන බත් කෑවේ බොහෝ විට උසාවියේ නීතිඥවරු ලිපිකරුවො වගෙ අය. ඉතාම රසමුසුව පිරිසුදුව බත් යවන නිසා අම්මගෙ බත්වලට ලොකු ඉල්ලුමකුත් තිබුණා.ඊළඟට තවත් කාලයක් අම්මා කොළඹ ජාතික පොළේ කඩ කෑල්ලක් කුලියට අරගෙන නොයෙකුත් රසකැවිලි වෙළෙඳාම් කළා. කළු දොදොල්, මස්කට් විතරක් නොවේ විලියම් බිස්කට්ස්වල කෑලි කැඩුණු කොටස් පැකට් ආදිය අම්මා මේ විදියට දුක් විඳගෙන වික්කා. විලියම් බිස්කට්වල කෑලි බිස්කට් තොග ගණනින් ලබා ගැනීමට අම්මට ඒ සමාගම සමඟ එකඟතාවක් පවා තිබුණා.අම්මා ජීවත්වෙන්ඩ නංගි මල්ලි ජීවත් කරන්ඩ අපට උදව් කරන්ඩ ගත්ත මේ මහන්සිය පිටුපස්සෙ නංගිත් හිටියා. එයා තමයි අම්මට උදව් කළේ.මීටත් අමතරව අපේ ගෙදර අම්මගෙ උදව්වට කිරිමැණිකා කියලා ගැහැනියක් හිටියා. අපට උයලා පිහලා ජංගි ටික පවා අන්ඳලා අම්මගෙ ව්‍යාපාරවලටත් ඇය උදව් කළා මතකයි.අම්මා ජීවිතයෙන් නැඟී සිටින්න මහන්සි ගන්නා ගමන් අපටත් කීවෙ පුතේ, ඉගෙනීමෙන් ජයගන්ඩ කියලයි. ඒත් මට එතරම් අධ්‍යාපන හැකියාවක් නෑ. මෙහෙම ඉන්න ගමන් අම්මා පත්තරේක වෙළෙඳ දැන්වීමක් දැම්මා. ඉතාම අපූරු සටහනක්.“එක වතාවක් පමණක් පාවිච්චි කරන ලද වටිනා ආනයනික ඇඳුම් ලබා ගැනීමට අප වෙත එන්න” එවැනි ඇඳුම් ලබා ගැනීමත් කරමි කියලා. ඊට පෙර කටින් කට පණිවුඩ යවලා එහෙම ඇඳුම් එකතු කරගෙනත් තිබුණා. අම්මා මේ ගැන කල්පනා කළේ ඉතාම ප්‍රායෝගිකව කල්පනා කරලයි. කොළඹ යන එනකොට අම්මා දැන සිටියා කොළඹ සුපිරි පෙළැන්තියෙ ව්‍යාපාරිකයො හා ඒ පවුල්වල උදවිය සමහර සැඳෑ සාදවලට එක්කාසු වන වෙලාවට ලස්සන ලස්සන වටිනා සාරි අඳිනවා.සල්වාරි ඇඳුම් අඳිනවා. හැබැයි! ඒවා දෙවැනි වතාවකට කොහේවත් අඳින්නෙ නෑ කියලා. එකම කට්ටියක් එකම සමාජයක් මේ හැමතැනම එක්කාසු වෙන නිසා ඒ එකම ඇඳුම ඒ අය දෙවතාවක් ඇන්දෙ නෑ. මේ නිසා අම්මා සිංහල පත්තරේ වගේම ඉංගිරිසි පත්තරේත් මේ දැන්වීම් දැම්මා. මෙන්න! අම්මට පුදුම විදියට ඇඳුම් ලැබුණා. කොළඹ හා තදාසන්න පෙදෙස්වල අදත් ඉහළ ව්‍යාපාරික පවුල්වල කට්ටිය මේ විදියට ඇඳුම් එව්වෙ. (නම් ගොඩාක් තියෙනවා. ලියන්න අවසර නෑ) මේවා දෙන්නෙ මුදලින් බාගෙට බාගයක් අඩු කරලා. ඒ මුදලාලිලාගේ නෝනලා පසුකාලීනව අම්මගෙ මිතුරියන් බවට ද පත්වුණේ ඒ විදියට.මේ ඇඳුම් හෝදලා, මැදලා පිරිසුදු කරලා, ඉතාම පිළිවෙළට ‘පැක්’ කරලා ලස්සනට තියෙන්නෙ. බඩු එනකම් පාරිභෝගිකයො බලා ඉන්නෙ ගන්ඩ. අම්මටත් මේකෙන් අතිවිශාල ලාභ ලැබුණා.අම්මා ටිකින් ටික නැඟිට්ටා. කොටින්ම තාත්තටත් වඩා සල්ලිකාරයෙක් වෙන්ඩ ගත්තා. ඒ වුණත් එතුමිය සියයට දහයට පහළොවටත් පොලියට අරන් මේ බිස්නස් කරන බව දැනගත්තාම අපට කනගාටුයි. අපෙ අම්මගෙ දහිරියෙන් ජීවිතයේ නැඟී සිටියේ වැඩියෙන්ම පොලීකාරයෝ. අම්මා ඉන්දියාවට ගිහින් බෙනාරිස්, කංචිපුරම්, මනිපුරි වගේ සාරි ගෙනෙන්නත් පටන් ගත්තා. කොටින්ම ටික කාලයක් යනකොට රට ගිහින් බඩු ගෙනෙන්ඩ ගැහැනු 3 - 4 දෙනෙක් තියාගෙනත් හිටියා. අම්මගෙ අයියා මහේස්ත්‍රාත්වරයකු වශයෙන් දිවයිනේ නොයෙක් පළාත්වල වැඩ කරන නිසා එතුමාගේ වැල්ලවත්ත 42 පටුමගේ ගෙදර තිබුණෙ වසා දමලා. අම්මා මේ ගෙදර පැත්තක තමයි මුලින්ම ‘සාරි පැලස්’ එකක් දැම්මෙ. අම්මා මේ විදියට ඉන්දියාවෙන් විතරක් නොවේ පසු කාලයේදී සිංගප්පූරුවෙනුත් බඩු ගෙනාවා.අන්තිමට ඉල්ලුම වැඩි වන විට අම්මට සිදුවුණා සිංගප්පූරුවෙන් කුලියට නිවස්නයක් පවා ගන්න. වීසා ලැබෙන පිළිවෙළට ඒකෙ මාස 6 ක් විතර මං නැවතිලා හිටියා. ඊළඟට අයියා. ඊළඟට මල්ලි මේ විදියට. මෙහේ සාප්පුවට අවශ්‍ය දේවල් දුරකථනයෙන් ඕඩර් ආවාම ඉක්මනින් මෙහි එවීමයි අපේ කාර්යය. ලංකාවෙ සාමාන්‍යයෙන් බොහෝ දෙනෙකුට නැති කාර්මික උපකරණ අම්මා ගෙනාවා. ටී. වී., කැසට් රේඩියෝ, රෙකෝඩින් කරන විවිධ උපකරණ වීඩියෝ ඩෙක් වගේ දේවල් 1970 දශකයේ අපට තිබුණෙ අම්මගෙ මේ පිටරට ගමන් නිසා. මං රෙකෝඩින් වැඩ අතපත ගාන්න ගත්තේ මේ හරහා. ඒවා හරහා මං යම් යම් දේ රෙකෝඩින් කරන්ඩත් ඒවා හදාරන්නත් ගත්තා. ‘දිමුතු මුතු’ ඩී. බී. නිහාල්සිංහයන්ගේ ‘සුදු හා කළු’ ජී. ඩී. එල්. පෙරේරාගේ ‘රට ගිය ඇත්තෝ’ එදා මං රෙකෝඩින් කරගත් දේවල් තමයි පසුකාලීනව සංගත තැටි වුණේ.මේ අතර නංගිවත් අම්මා කසාද බන්දලා දුන්නා. හපුතලේ නගර සභාවේ හිටපු සභාපති සුමිත් සමයදාස අපේ මස්සිනා. එම්. එච්. කොර්නේලිස් සිල්වා සහ පුත්‍රයෝ කියලා ලොරි ආදිය තිබුණෙ සුමිත්ගෙ සීයාට. මුල් කාලෙ මං ටික කාලයක් රත්මලානේ ස්ටුවර්ඩ් ඉන්ඩස්ට්‍රීස් එකේ වැඩ කළා. පස්සෙ ටිකින් ටික කැසට් රෙකෝඩින් ව්‍යාපාරේ මල්ලිත් සමඟ කරලා ඒකෙම ස්ථාවරයකට ආවා.කොච්චර අමාරුකම් තිබුණත් අම්මා ළඟ දාන මාන පන්සලට දෙන විශිෂ්ට දානමය පාරමිතාවක් ද තිබුණා. අම්මා පොලියට අරන් බිස්නස් කළා කියලා මා මුලදී කීවනෙ. ඒකට හේතුව අම්මා ඕවා පටන් ගන්න කාලෙ බැංකුවලින් ණය නිදහස් කරන ක්‍රම ජනතාව අතර ජනපි‍්‍රය වෙලාත් නෑ. බැංකු ඒ විදියට ක්‍රියාත්මක වෙලත් නැති නිසයි. ටොරානා කියන නම හොඳයි කියලා සකස් කළේ ඩැනියෙල් ගමආරිය.අම්මගෙ අයියා අපෙ මාමා මහේස්ත්‍රාත් හැටියට රට පුරා ඉඳලා නැවත වැල්ලවත්තට එනකොට අම්මා අද මේ ටොරානා ආයතනය පවතින ස්ථානයට ඒ සාරි කඩය ගෙනාවා. අම්මා විටින් විට රට ඉඳන් ගෙනාපු කැසට් මඟින් (ඩෙක් එක ඇසුරින්) චිත්‍රපටි බලන්ඩත් අපට අවස්ථාවක් ලැබුණා. අම්මගෙ පි‍්‍රයතම නළුවන් වුණේ අමිතාබ් බච්චන්, රිෂි කපුර් වගෙ අය.අපෙ අම්මට ලේලිලාගේ පැත්තෙන් ආඩම්බර වෙන්න තරම් දෙයක් සිද්ධ වුණේ නෑ කියලා කියන්නෙ කාටවත් පහර ගහන්ඩ නොවේ. සත්‍යයට පිටු නොපා ජීවත්වීමේ මගේ පුරුද්ද නිසයි. ඒ වගේම තවත් විශේෂ දෙයක් තියෙනවා. ඕනෑම අම්මෙකුට තමන්ගෙ දරුවා හොරෙක් වුණත් මිනීමරුවෙක් වුණත් ඒ දරුවා ලොකුයි.අපේ පවුලෙ එහෙම දරුණු මටටමේ දරුවන් නොහිටියත් සමහර කාරණා සම්බන්ධව මා අම්මා සමඟ දරුණු විදියට විවාදවලට පැටලෙනවා. අවසානයේ ඇය හඬපු අවස්ථා තිබෙනවා. අපට අම්මලා වෙනස් කරන්න බෑ. ඒ සිතුම පැතුම දාරක පේ‍්‍රමය අනුවමයි සිදුවන්නේ. ඒක මට අද තේරුණත් අම්මා ජීවත්ව සිටි දවසේ දී ඒ බව මේ විදියට තේරුණේ නෑ. අද ඉන්නා දරුවන්ට මා කියන්නේ අපට අම්මලා වෙනස් කරන්ඩ බෑ. ඇගේ සිත් රිදෙන විදියට කතා කරන්ඩ එපා කියලයි.අපේ අම්මා කතරගම දෙවියන් ඉතාම භක්තියෙන් අදහනවා. ගෙදරම උන්වහන්සේට පූජාව තියලා ගෞරව කරනවා. අන්තිම කාලෙ වෙනකොට අම්මා මා ළඟත් හිටියා. මිය යන විට හිටියෙ අයියා ළඟ. තාත්තා හිටියෙ ගමේ. 2008 දී තාත්තව දේපල ලියවාගන්ඩ බැරිව පිරිසක් මරා දාලා. ඒක තවම අභිරහසක්.තාත්තා හා අම්මා අතර මොනම ආකාරයේවත් සබඳතාවක් තිබුණේ නෑ. ඒත් අපිත් අම්මාත් ඉන්නා තැනට තාත්තා එනවා. රෑ වෙනකොට කොහොම හරි ගෙදර යනවා. හොරණ ඒ තරම් දුරකුත් නෑනෙ. තාත්තා මැරෙන්ඩ කලින් අම්මා නැති වුණා. අවුරුදු 90 කාලෙත් බයිසිකලය පැදගෙන ගිය මහ ශක්තිමත් කෙනෙක් තාත්තා. එතුමා මිය යන තුරු ඒ දැඩි ප්‍රතිපත්ති ඒ විදයට තිබුණා. ඒත් අම්මා දරුවන්ට අනාගතය හදලා දෙන්න කඩයෙන් කඩය ව්‍යාපාරයෙන් ව්‍යාපාරය නිර්මාණය කළා. අද අපි නිදහස් මිනිස්සු වශයෙන් ජීවත්වන්නේ අම්මාගේ ඒ නොසිඳෙන ධෛර්යෙන් මා ලත් ආභාසය නිසයි.අම්මා එදා පටන් මිය යන්ඩ ආසන්න කාලය වනතුරුම එකම දොස්තර කෙනෙක්ගෙන් බෙහෙත් ගත්තේ. ඇයට දියවැඩියාව, රුධිර පීඩනය වගෙ ලෙඩ ගොඩාක් තිබුණා. තමන්ම බෙහෙත් ටික නියම වෙලාවට බීමයි අම්මා කළේ. ඒක කාගෙන්වත් බලාපොරොත්තු වුණේ නෑ. කාටවත් පැවරුවෙත් නෑ. ස්වාධීනව තමන්ගේ කටයුතු කරගන්න එක වඩා වටිනා බව ඇය අපට තේරුම් කළත් ඒකෙන් වරදක් සිදුවුණා කියලා අද මට හිතෙනවා.වෛද්‍ය විද්‍යාවේත් නව සොයා ගැනීම් තියෙනවා. සමහර බේත් අද වලංගු නෑ. ඒ වෙනුවට ආදේශක තියෙනවා. වෛද්‍ය විද්‍යාව පුළුල් වෙනකොට ඒ බෙහෙත් වර්ගත් අලුත් වෙනවා. නමුත් එකම දොස්තරගෙන් බෙහෙත් ගන්නකොට අර අලුත් දොස්තරලාගෙ අලුත් දැනුම ඒ අයට නැති වෙන්ඩ පුළුවන්. ඔවුන් පවුලේ දොස්තර වශයෙන් පරණ සාම්ප්‍රදායික බෙහෙත්ම දෙන්ඩ පුළුවන්. මේ හේතුව නිසා ද දන්නෙ නෑ අම්මා එකම දොස්තරෙක් ගෙන් බෙහෙත් ගැනීමෙන් අමාරුවෙ වැටුණද කියලත් හිතෙනවා.ඇය මිය යන්ට පෙර මගේ ගෙදර හිටි කාලයේ සිදුවූ අහඹු අනුවේදනීය සිදුවීමක් මං කියන්ඩ කැමැතියි. දවසක් මං එනකොට අම්මා ටොයිලට් එකට ගිය මඟ දිගේම මළපහ තිබුණා. තනිව ස්වාධීනව අභිමානවත්ව ජීවත් වූ මගෙ අම්මට මේක දරාගන්ඩ බෑ. ඇගේ ඇඳුමෙත් ජරාව. ඇයට කරකියාගන්ඩ දෙයක් නැතිව මුල්වරට ඇය අසරණ වෙලා වගෙ හිටියා. ඒ විදියේ අසරණ මුහුණක් මින් පෙර ඒ විදියට මා කවරදාවත් දැකලා තිබුණෙත් නෑ.මං ඒ සියලු දේ ඉවත් කරලා, ඒ තැන් හෝදලා අම්මවත් හේදුවා. ඇගේ ඇඳුම් පිරිසුදු කර දුන්නා. අම්මා ඒ වෙලාවෙ මාව බදාගත්තෙ පුදුමාකාර සෙනෙහසකින්. මුළු ජීවිතේදීම දරුවන් හතර දෙනෙක්ගේ දුක් කඳුළු දහදිය විතරක් නොවේ ඔවුනගෙ මළ මුත්‍රත් පුංචි සන්දියේ අතගාපු මගෙ රත්තරං අම්මට ඒ උපහාරය පවත්වන්ඩ පුළුවන් වෙච්ච එක අදත් මට ආඩම්බරයක්. අපේ කැත කුණු අත ගාන අම්මලාට මල් පුදා වඳින්ඩ ඕනෑ බව මා දැනගත්තෙත් ඒ දවසෙයි.මගෙ අම්මා මැෂින් එකක් අරගෙන පුංචි පුංචි ඇඳුම්, වුල් ගෙත්තම් කළ වෙලාවෙ පටන් පිටරට ගිහින් සාරි ගෙනෙන තත්ත්වය දක්වා දියුණු වෙලා ආවත් ඒ මඟ හරිම දුෂ්කරයි. ඒ කාලය තුළ ඇයට හරිහමන් ගෙයක් තිබුණේ නෑ. ඈ දිගටම හිටියෙ කුලී නිවාසවල. බලන්න මේ ගෙවල් තිබුණු පාරවල නාමාවලිය. ධර්මාරාම පාර - රත්මලාන, ගල්වල පාර - ගල්කිස්ස, ද සේරම් පාර - ගල්කිස්ස, කවුඩාන පාර - දෙහිවල, ටෙරන්ස් ඇවනිව් - ගල්කිස්ස, බීච් පාර - ගල්කිස්ස, පාක් වීදිය - ඇල්විටිගල නාරාහේන්පිට, ඇස්. ද ඇස්. ජයසිංහ මාවත - නුගේගොඩ, අල්විස් මාවත - කළුබෝවිල, 42 වැනි පටුමග - වැල්ලවත්ත.කුලී නිවස්නයන්වල ඉන්නකොට වරින් වර තැනින් තැනට මාරු වන්නට සිදුවීම සාමාන්‍ය සිද්ධියක්. ඒ නිසා අම්මාට තමන්ගේ කියලා ගෙයක් හදාගන්ඩ ඕනෑකමක් ඇතිවුණා. ඒත් ඒක ඉටුවුණේ නෑ. කලින් තාත්තව හමුවෙන්න පෙර ගෙයක් හිමි කාන්තාවක් හැටියට සිටි මගෙ අම්මා පසුකාලීනව කුලී නිවැසියක්ව හිටියා. අම්මට තමන්ගේ ගෙයක ඕනෑකම ඇතිවන්නේ මේ හරහා. දෛවය මොන තරම් පුදුමාකාරද/ ඒ ඕනෑකම කවරදාවත් ඉෂ්ට කැර දෙන්ඩ අපටත් බැරිවුණා. ඒ පශ්චාත්තාපය මට හැමදාම තියෙනවා.උපාලි සමරසිංහඡායා - මහින්ද විතානච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107175</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඒසතුටුදායක පුවත ජංගම දුරකථනය ඔස්සේ ලැබෙන විට මා සිටියේ එක්තරා විදුහලක ගුරු මණ්ඩලය සමඟ සාකච්ඡාවක නිරත ව ය. රැස්වීම අවසන් වන තෙක් පුවත විදුහල්පති ස්වාමීන් වහන්සේට හෝ ගුරු මණ්ඩලයට පැවසීමෙන් වැළකී සිටියෙමි.අවසානයේ දී ඔවුන් ගෙන් සමුගැනීමට පෙර මම මෙසේ පැවසීමි.“මීට ටික වේලාවකට කලින් මා දැනගත්තු සුබ ආරංචියක් කියන්නයි හදන්නේ. මට බස්නාහිර පළාතේ සිංහල විෂය අධ්‍යක්ෂ තනතුරට උසස්වීමක් ලැබිලා! නමුත් මම මේ කැලණිය අධ්‍යාපන කලාපය අමතක කරන්නේ නැහැ. ඉදිරියටත් මම පාසලේ දියුණුවට ඕනෑම සහයෝගයක් දෙන්න සූදානම්.”සියලු දෙනා ම අත්පොළසන් දී මට සුබ පැතූහ. ස්වාමීන් වහන්සේ ආරාධනයක් ද කළහ.“මැඩම්, අපට හරිම සතුටුයි ඔබතුමිය ගේ උසස්වීම ගැන. මම ඔබතුමියට ආරාධනා කරනවා වැඩ බාර ගන්න කලින් අපේ විහාරස්ථානයට ඇවිත්, පිරිත් නූලක් ගැට ගහන්න කියලා.“දැන් කොහොමත් මැඩම්ට පිරිත් නූල් ගැට ගහන්න ආරාධනා ලැබෙයි.” එක් කටකාර ගුරු මහතෙක් සිනහසෙමින් පැවසුවේ ය.“ඒ කවුරු ආරාධනා කළත් මුලින් ම ආරාධනා කළේ මම යි. බුදු හාමුදුරුවොත් කොපමණ ආරාධනා ලැබුණත් මුලින් ම කරපු ආරාධනාව තමයි පිළිගත්තේ.” ස්වාමීන් වහන්සේ තරමක් තදින් පැවසූහ.මුලින් කී ගුරු මහතා ගේ වදන් පරිදි ම මගේ උසස්වීම පිළිබඳ ව දැන ගත්, මා හොඳින් හඳුනන ස්වාමීන් වහන්සේලා හතර නමක ගෙන් ම පිරිත් නූල් ගැට ගසා ආශිර්වාද ලබා ගැනීමට ආරාධනා ලැබිණ.ඒ අනුව මම මුලින් ම ආරාධනා කළ ස්වාමීන්වහන්සේ වැඩ සිටින විහාරස්ථානය සොයාගෙන ගියෙමි. මගේ සොයුරිය ද ගමනට සහභාගි වූවා ය. අප යනවිට ස්වාමීන් වහන්සේ එහි නොසිටි අතර වැඩියේ මද වේලාවකට පසු ය.උන් වහන්සේ ගේ ආරාධනයෙන් අපි අමුත්තන්ගේ කුටියේ පහත් ආසනවල හිඳ ගතිමු. ස්වාමීන් වහන්සේ අපට කෙටි ධර්මානුශාසනයක් කර පිරිත් කියමින් නූල් ගැට ගැසූහ. අනතුරු ව උන් වහන්සේ එක් කුටියක් වෙත ගොස් යමක් රැගෙන පැමිණිය හ.“මැඩම්ට දැන් අධීක්ෂණය කරන්න තියෙන පාසල් ප්‍රමාණය වැඩියි. දිස්ත්‍රික්ක තුනකටම අවධානය යොමු කරන්න ඕනෑ. ඒ යන අතරවාරේ තේ ටිකක් බොන්න ගෙනියන්න මේක ප්‍රයෝජනවත් වේවි” උන්වහන්සේ ඉතා හුරුබුහුටි කුඩා උණුවතුර බෝතලයක් මා වෙත පෑහ. මම උන්වහන්සේට වැඳ එය පිළිගතිමි.“ඔය බෝතලේට වඩා ලොකු ඒවත් තියෙනවා. මට තෑගි ලැබුණු ඒවා. තව ම පාර්සල් ගලවලත් නැහැ. කැමති නම් ඒ ලොකු එකක් ගන්න.”“කමක් නැහැ හාමුදුරුවනේ මේක හොඳටම ප්‍රමාණවත්. ගෙනියන්නත් පහසුයි.”මගේ ප්‍රතික්ෂේප කිරීම් ගැන කිසිදු තැකීමක් නොකළ උන්වහන්සේ සොයුරියට ද උණු වතුර බෝතලයක් තෝරාගන්නා ලෙස පැවසූහ. අවසානයේ අපි උන්වහන්සේට පින් දී ලද ත්‍යාග ද රැගෙන පැමිණියෙමු.උන්වහන්සේ වැඩ සිටින විහාරස්ථානයේ දියුණුවට කර ඇති බොහෝ දේ දැක ගැනීමට ද අපට හැකි විය.සදෝවිට ධම්මකිත්ති හිමියනි. ඔබ වහන්සේගේ සද්ක්‍රියාවන් අන් හිමිවරුන්ට ද ආදර්ශයක් වේවා!  කැලණියේ ධර්මාලෝක මාවතේ, නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.  පළමු ශ්‍රේණියේ කුඩා දැරියක් දින කිහිපයක් තිස්සේ සෙරෙප්පු පැලඳ, පයක් පටියකින් ද වෙළාගෙන සිටිනු ගුරුතුමිය ගේ අවධානයට යොමු විය.සති කිහිපයක් ගත වුවද තත්ත්වයේ වෙනසක් නොවීය. ගුරුතුමියගේ හිත කුහුලින් පිරිණි.සියලු දරුවන් පන්තියෙන් පිටවගිය මොහොතක ඇය අර දැරිය කැඳවා වෙළුම් පටිය හෙමිහිට දිග හැරියාය.තුවාලයක් නොවීය.’ඇයි දරුවො මේ? ඇයි මෙහෙම කරන්නෙ?’ ගුරුතුමිය ඇසුවාය.දැරිය නිරුත්තර වූවාය.’මට කියන්ඩ දුවේ! මොකක්ද ප්‍රශ්නෙ?’ ගුරුතුමියගේ වදන් සානුකම්පිත විය.’ටීචර්. අපි හුඟක් දුප්පත්. අක්කටයි මටයි දෙන්නටම තියෙන්නෙ එක සපත්තු ජෝඩුවයි. අක්ක සපත්තු දෙක දානකොට මං සෙරෙප්පු දානව. කකුලෙ තුවාලයක් තියනව කියල පෙන්නන්ඩ පටියකිනුත් වෙළාගන්නව. මං සපත්තු දානකොට අක්කත් එහෙමයි.’ දැරිය කීවාය.ගුරු දෑසේ කඳුළක් ඉපදිණි.’හොඳයි දුවේ ඔයා යන්ඩ!’ දැරිය පිටව ගියා ය.ගුරු මණ්ඩලයේ සෙසු අය හා එක්ව දැරියට යම් උපකාරයක් කළ යුතු යයි ගුරුතුමියට සිතිණි.ඇය දෑස පිසදා ගත්තාය.  හලාවත, අනුර ශාන්ත පීරිස් මහතා විසින් යොමු කරන ලද ලිපියක් ඇසුරිනි.අසල්වැසියකු ගේ කෑගෑම ඇසෙන විට වෛද්‍යවරිය රෑ නින්දට සූදානම් වෙමින් සිටියා ය.“අනේ ඩොක්ටර්, පුංචි එකාට හොඳටම අමාරුයි!”ඒ ඇසූ හැටියේ ම ඇගේ නින්ද පලා ගියා සේ ය. ඇය වහාම රෝගී සිඟිත්තිය සොයා අසල්වැසි නිවෙස බලා දිව ගියා ය.සිඟිත්තිය වහා රෝහලට ගෙන යා යුතු බව ඇයට වැටහිණි.“යං දැන්මම මෙයාව අරගෙන ඉස්පිරිතාලෙට යං!” පැමිණ තිබුණු ත්‍රිරෝද රියට රෝගී සිඟිත්තිය හා මව නංවා ගත් ඇය තුමූ ද එහි නැඟ වැඩි ආරක්ෂාවට මා ද නංවා ගත්තා ය.වේගවත් ගමනක යෙදුණු ත්‍රිරෝද රිය රෝහල කරා දිව ගියේ ය.අපේ මේ වෛද්‍යවරිය ද සේවාව කරන්නේ මේ රෝහලේ ය. එය අපගේ සැනසිල්ලට හේතු විය.රිය රෝහල ඉදිරියේ නැවැත්වූ හැටියේ ම රෝගී දැරිය ළමා වාට්ටුවට රැගෙන ගිය වෛද්‍යවරිය එහි රාත්‍රි සේවාවේ නිරතව සිටි සහෝදර වෛද්‍යවරිය ද සමඟ එකතු වී දැරියට ප්‍රතිකාර කරන්නට වූවා ය.ඒ හදිසි ප්‍රතිකාරවලින් දැරිය සුවය ලද්දී ය.දැන් ඉතින් අප යා යුතු ය.අපි ත්‍රිරෝද රිය වෙත ආවෙමු.වෛද්‍යවරියට හදිසියේ යමක් සිහිපත් විය.‘ආ... ජීවනී පැකට් එකක් ගන්න ඕනෑනෙ.”ජීවනී පැකට්ටුවක් සොයා ගන්නේ කෙසේ දැයි මම වටපිට බැලීමි. එහෙත් ඒ වනවිටත් ඇය යාබද වෙළෙඳ සලකට දුව ගොස් හමාර ය.ජීවනී පැකට්ටුව රැගෙන ආ ඇය එය දියකර සිඟිත්තියට පෙව්වේ මවු සෙනෙහසින් යුතුව ය.අප ආපසු ගමට එනවිට මැදියම් රැය ද පසුවී තිබිණි.මා නින්දට වැටුණේ මේ අපූරු අත්දැකීමෙන් පහන් ව ගිය සිතිනි. දෙවිවරුන් බඳු මේ සා උතුම් වෛද්‍යවරු ද අපට සිටිති.මහනුවර රෝහලේ සේවාවේ නියුතු, යටිනුවර සියඹලාගොඩ පදිංචි වෛද්‍යතුමියනි, ඔබටත් ඈත පෙදෙසක සේවාවේ නියුතු ඔබේ වෛද්‍යවර සැමියාටත්, කුඩා දෙදරුවන්ටත් නිදුක් නිරෝගී සැප පතමි.  දන්තුරේ සියඹලාගොඩ, තිස්ස කුමාර කුරුප්පුආරච්චි මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107176</link>
    <topic>ඇයි රත්තරන් ඔච්චර ගණන්...</topic>
    <author/>
    <content>ඇයි රත්තරන් ඔච්චර ගණන්...මම පර්ත් නුවරට පැමිණියෙමි. ඒ වනාහි බටහිර ඕස්ටේ‍්‍රලියාවේ අග නගරයයි. ඕස්ට්‍රේලියාවේ ඇති ප්‍රාන්ත අතර වැඩි ම භූමියක් හිමි බටහිර අර්ධය, එහි වටිනාකමින් ද වැඩි ප්‍රාන්තය යැයි මට සිතේ. සමස්ත මහද්වීපය ම විවිධ වගා භූමි ලෙස සකස් කොට තිබුණ ද ඕස්ට්‍රේලියාවට අතිවිශාල විදේශ විනිමයක් ලබාදෙන ආයාතික ස්වභාවික සම්පතින් අනූන කලාපය වන්නේ බටහිර ඕස්ට්‍රේලියාවයි.පර්ත් වායුගෝලයේ උෂ්ණත්වය සෙල්සියස් අංශක 13 කට ලකුණු වී තිබුණි. මෙවර මගේ ඕස්ට්‍රේලියානු සංචාරයේ සෙසු නගර සියල්ලට ම වඩා පර්ත් හි උෂ්ණත්වය තරමක් අධික ය. ලංකාවේ නුවරඑළියට බොහෝ සෙයින් සමාන ස්වභාවික පරිසරයක් හරහා මම සංචාරය කළෙමි. ගුවන් තොටුපොළ ට අප පිළිගන්නට පැමිණ සිටි අනුරුද්ධ ලියනගේ සහ කාන්ති මෙන්ඩිස් අපට ළෙංගතු නෑදෑයින් බවට පත්ව ඇත. කාන්ති මෙන්ඩිස් ගේ නිවස පිහිටියේ කුවින්ස් පාක් ප්‍රදේශයේ ය. මම එහි වීදි දිගේ හුදෙකලාව ඇවිද්න්නට පුරුදු වුණෙමි. තැන තැන පිහිටි කුඩා වගුරු බිම් ආශ්‍රිතව ඇති දේවදාර වනාන්තර මගේ විවේක භූමියයි. රුක්පා මතට කොළ හැළි කොහු මෙට්ටයක් සෑදී ඇත. ඒ මත හිඳ ගස් මුලකට පිට තබා මම සිතුවිල්ලේ නිමග්න වුණෙමි.මම පර්ත් හි දේවදාර ගස් අතරින් කැන්බරාව සිහි කරමි. කැන්බරා නගරයේ හතරවට කඳු පන්ති දර්ශනය වුණ ද පර්ත් හි ඇත්තේ මහා තැනි බිම් ය. කැන්බරාව ඉතා ම නිවුණු නගරයකැයි මට සිතේ . ඕස්ට්‍රේලියානු පාර්ලිමේන්තුව ඇතුළු රාජ්‍ය පරිපාලන ආයතන සියල්ල රාශි භූත කොට තිබුණේ එහි ය. උෂ්ණ ඍතුවට ලැව් ගිනි හට ගැනුණ ද ශීත ඍතුවේ කඳු මුදුන් මත හිම කෙවෙනි දකින්ට පුළුවන. කැන්බරා නගරයේ සිට බටහිර දෙසට කිලෝ මීටර් 200 ක් පමණ ගමන් කළ අපට ස්නෝවි මවුන්ටන් හමුවිය. එහි තිබූ විශාල හිම මිටියාවත සංචාරක හිම ක්‍රීඩාවට සකස් කොට ඇත.ස්නෝවි මවුන්ටන් හි සිට මට ලෙබනනයේ බෘම්මානා හිම මිටියාවතේ පරෙයියා කලාපය සිහිවිය. එහිදී මා නැවුම් හිම ක්‍රීඩා අත්දැකීම් විඳගෙන තිබුණෙමි. බෘම්මානා හිම කඳු ශිඛරය තරණය කිරීමට පරෙයියාවේ පිහිටුවා තිබූ කේබල් සෝපාව මම ඉත සිතින් පැද තිබුණි. එහෙයින් මම දරුවන්ට හිම ක්‍රීඩා සලස්වා අතීත හිම ධ්‍යානයක සිත සැතැප්පුවෙමි. මගේ සිත බෘම්මානාව තරණය කොට හිමාචල් ප්‍රදේශ් හි කුළු මනාලි නම් සීත කඳුකරයේ ගුදිර උණුසුම වෙත ගමන් කළේ ය.අජිත් සොයිසා සහ අනුරුද්ධ ලියනගේ මා සොයා පැමිණියේ අපේ සැලසුම් ප්‍රකාර නියමිතව තිබූ රත්‍රන් පතල නැරඹීමට යාමේ උවමනාවෙනි. පර්ත් නුවර සිට හතරවට ඈත ප්‍රදේශවල විවිධ වර්ගයේ පතල් හමුවෙයි. අතීතයේ පාසලේදී උගෙන තිබූ කූල්ගාඩ් සහ කල්ගූර්ලි (Kalgoorlie) ආදී රත්‍රන් පතල් පර්ත් සිට කිලෝ මීටර් 600,700 ක් ඈතින් පිහිටා තිබේ.පෙරදිග සවස් යාමයේ මා මුණ ගැසුණු චිරන්ත විජයවර්ධන ඕස්ෙට්‍රිලියාවේ සිටින ශ්‍රී ලාංකිකයිනට ආඩම්බරයකි. හෙතෙම බටහිර ඕස්ට්‍රේලියාවේ උතුරු ප්‍රදේශයේ පිහිටා ඇති FMG නම් වානේ පතලේ ඉහළම මට්ටමේ තාක්ෂණික ඉංජිනේරු කළමනාකරණ වරයෙක් ය. ඔහුගේ වානේ පතල වෙත ගුවන් යානයක ගමන් කළ යුතුව ඇත.බටහිර ඕස්ට්‍රේලියාවේ වානේ, තඹ ආදී පතල් කර්මාන්ත තිබුණ ද ඔවුහු ඒවා නිෂ්පාදනය නොකරති. මූලික යපස් හාරා ඒවා චීනය, ජපානය හා ඉන්දියාව වෙත අපනයනය කොට විශාල විදේශ ධනයක් උපයා ගනිති. මේ කර්මාන්ත ඉතා සුපිරි ඝනයේ නූතන පොහොසත් තාක්ෂණයක් භාවිතා කරයි. ඒවා නගරයෙන් කිලෝ මීටර් 1000 ක් පමණ ඈතකින් පිහිටිය ද කළමනාකාරිත්වය සහ කාර්මික ශිල්පීහු ඒ ඈත ප්‍රදේශවල ස්ථානගත නො කරති.චිරන්ත වීරවර්ධනගේ සේවය ලබන FMG සමාගම සතුව විශාල ප්‍රමාණයේ ගුවන් යානා 10 කට වැඩි ප්‍රමාණයක් ඇත. ඒවා දිනපතා පර්ත් සිට උතුරු ඕස්ට්‍රේලියාව දක්වා ආයතනිකයින් ප්‍රවාහනය කරවයි. මේ ගුවන් යානයක මගීන් 150 කට 200 කට අසුන් පනවා ඇත. ගුවන් යානා මෙන් ම ඒවා පතිත කරවන ගුවන් පථ ද අයත් වන්නේ කර්මාන්ත සමාගමට ම ය. මේ යෝධ කර්මාන්තායතනවලින් උත්පාදනය කරන පෙරා ගත් යපස් නැව් ගත කිරීම සඳහා වරාය වෙත රැගෙන යන දුම්රිය මාවත්, දුම්රියයන් මෙන් ම ඒවා නැව් ගත කරන වරාය සහ නෞකා ද සමාගමට ම අයත් ඒවා වේ.චිරන්ත වීරවර්ධනයන් ලංකාවේ සිට ඕස්ට්‍රේලියාවට පැමිණ සේවය කරන වෘත්තිකයන් අතරින් ඉතා ඉහළ ස්ථානයක පසුවන තාක්ෂණික කළමනාකාරවරයෙකි. 1980 ගණන්වල ලංකාවේ මොරටුව විශ්ව විද්‍යාලයේ සිටි සටන්කාමී තරුණයා කැරළිකරුවෙකු ලෙස අල්ලා සිරගත කළේ ය. මේ දේශපාලන සිරකරුවන් අතර ඉන්දික ගුණවර්ධන (අමාත්‍ය දිනේෂ් ගුණවර්ධනගේ සහෝදරයා) 7 වැනි විත්තිකරු වූ අතර චිරන්ත වීරවර්ධන 17 වැනි විත්තිකරුවා ය. වසර දෙකක සිර දඬුවමින් පසු යළි ශිෂ්‍යභාවයට පත් මේ අති දක්ෂ ශිෂ්‍යයා එවර මොරටුව ෂශ්ව විද්‍යාලයේ හොඳම ඉංජිනේරු ශිෂ්‍යයා බවට ලකුණු ගෙන විභාගය සමත් විය. එහෙත් පන්ති තහනම් ශිෂ්‍යයෙක් වූ නිසා සනාතන සභාව ඔහුට ශ්‍රේෂ්ඨ ශිෂ්‍ය සහතික පත ලබා දුන්නේ නැත.විශ්ව විද්‍යාලයෙන් පිටව කලක් කහටගහ මිනිරන් පතලේ සේවය කළ ඔහු ඉන්පසු ලංකාවේ තවත් ආයතන කීපයක් තරණය කොට ඕස්ට්‍රේලියාවට පැමිණියේ ය. මව්බිමේ නිදහස් අධ්‍යාපනයෙන් සුදුසුකම් ගොන්නක් රැස් කර ගත් ඔහු අද වනවිට සමස්ත ඕස්ට්‍රේලියාවේ ම අති විශාලතම යපස් නිධියේ දෙවැනි පෙළ උසස් තාක්ෂණික කළමනාකාර ධූරය හොබවයි. ගිය වසරේ FMG ආයතනය සතියකට යපස් ටොන් මිලියනයක් යන ලොව ඉහළම නිෂ්පාදන ධාරිතා වාර්තාව තැබුවා ය. එය ඉතිහාසයට එක් කිරීමේ ඓතිහාසික උත්සවයේදී පතල් සාම්ප්‍රදායේ එන රිදී සීනුව හැඬවීමේ ගෞරවය ලබා ගත්තේ ජ්ර්ට් ආයතනය වෙනුවෙන් චිරන්ත වීරවර්ධනයන් ය.අප FMG වානේ පතල වෙත අවසර ඉල්ලීම් ලිපි ලබා දී පූර්ව සූදානමක නො සිටි නිසාත් එහි යාමට කාල වේලාව මඳ වූ නිසාත් ඊට වඩා කිට්ටුව පාතක තිබූ බොඩින්ටන් රත්‍රන් පතල වෙත අපි ගමන් කළෙමු. දැඩි ආරක්ෂණ විධි විධාන මධ්‍යයේ බොඩින්ටන් රත්‍රන් පතලට ඇතුළු වූ අප පිළිගැනීමට ආයතනය වෙනුවෙන් පැමිණියේ ද ශ්‍රී ලාංකේය භූ විද්‍යාඥයකු වන ධම්මික මහතා ය.මට මේ රත්‍රන් පතල පුරා ඇවිදීමට අවසර ලැබී තිබේ. මා මීට පෙර සංචාරය කොට තිබූ දකුණු අප්‍රිකානු ලෙට්සීන් දියමන්ති ආකරය මගේ සිහියට නැගුණි. එය මේ රත්‍රන් පතලට වඩා තරමෙන් කුඩා වුව ද එහි උපදින්නේ ලෝකයේ මෙතෙක් පහළ ව තිබූ අති දුර්ලභ සහ වටිනාකමින් වැඩි ම ‘ආකාස දියමන්ති’ ය. (Diamond of The Sky) බොඩින්ටන් රත්‍රන් පතල හතරැස් කිලෝ මීටර් 5 ක පමණ වූ ඉල්ලමකින් යුක්ත ය. ලෝකයේ ඇති ලොකු ම රත්‍රන් ඉල්ලම ඇත්තේ ද ඕස්ෙට්‍රිලියාවේ කල්ගුර්ලි ප්‍රදේශයේ ය.එහි කැනීම් වළ වනාහි පෘථිවිය සඳක් සේ පෙනෙන අභ්‍යාවකාශයට ද පෙනෙන්නේලු. අභ්‍යාවකාශයට පෙනෙන මානව නිර්මාණ දෙකක් ඇතැයි ද එකක් චීන මහා ප්‍රාකාරය වන අතර අනෙක වන්නේ කූල්ගාඩ් පතලේ ආවාටය යැයි ද අජිත් සොයිසා මහතා මා හමුවේ විස්තර කරයි.අපි බොඩින්ටන් පතලේ නැරඹුම් ස්ථානය වෙත පැමිණ සිටියෙමු. කිලෝ මීටරයකට ආසන්න ගැඹුරක් ඇතැයි සිතෙන පතලේ පතුලේ සිට කනින ලද ග්‍රීන් ස්ටෝන් පාෂාණ කුට්ටි මතුපිටට රැගෙන එන යෝධ ට්‍රක් යන්ත්‍ර කූඹින් සේ පෙනෙයි. මේ එක් ට්‍රක් යන්ත්‍රයක් ළඟින් මිනිසෙකු සිට ගත්තේ නම් එහි ප්‍රමාණය සිතාගත හැකි ය. එහි රෝදයක උස පමණක් මීටර් 3.4 ක් හෙවත් අඩි 10 ක් වන්නේ ය.එහි ඉල්ලම් ගල් ටොන් 123 ක් එක් වරක පටවා යා හැකි ය. මේ යෝධ ට්‍රක් රථය වෙත ඉල්ලම් ගල් පටවන බැකෝ යන්ත්‍රය එක චැසියකට ගල් පටවන්නට ක්‍රියාත්මක වන්නේ තුන් වතාවක් පමණි. එහි සවලෙන් වරකට ඉල්ලම් ගල් ටොන් 41 ක් චැසියට වැටෙයි. මහා පරිමාණ කර්මාන්තයක ඇති යෝධ විශ්මය මම මගේ දෑසින් දැක බලා ගත්තෙමි. එහෙත් මා පුදුමයට පත් වූයේ වචනයේ පරිසමාප්ත්‍යාර්ථයෙන් ම නැවක් සදිසි මේ ට්‍රක් යන්ත්‍රවල රියදුරු අසුන දැකීමෙනි. මේ යෝධ යන්ත්‍ර පදවන්නේ සුරුබුහුටි කාන්තා රියදුරු වරියන් ය. ඔවුන් ජැකැට්ටු හැඳ හෙල්මට් දමා ජැන්ඩි පහට සැරසී සිටිති.එතැන් සිට ක්‍රියාත්මක වන්නේ මා ලෙට්සින් දියමන්ති පතලේ දී දුටු ක්‍රියාන්විතයම යි. විශාල පාෂාණ කුට්ටි යෝධ ඇඹරුම් යන්ත්‍රවලින් කුඩු කොට කිලෝ මීටර් දෙකක් පමණ දිග බෙල්ට් එකක් දිගේ යන්ත්‍රාගාරය වෙත ගෙන එනු ලබයි. විවිධ යන්ත්‍ර හරහා ගමන් කරන ඉල්ලම් කුඩු ජලයෙන්, වාෂ්පීකරණයෙන් සහ තවත් නොයෙක් රසායනික විපරිතයන්ට පත් වෙයි. එක්තරා යාන්ත්‍රණයකදී එහි ඇති රත්‍රන් ප්‍රමාණය එක් පසෙකටත් තඹපස් ප්‍රමාණය තවත් පසෙකටත් බෙදා ගනු ලබයි. තඹපස් එලෙසින් ම ආයාත කරනු ලැබේ. නමුත් රත්‍රන් සහිත රසායනය තව තවත් ක්‍රියාත්මක වී අවසානයේ ගඩොල් ප්‍රමාණයේ දඹ රත්‍රන් කුට්ටි නිර්මාණය කරනු ලැබේ. ඒවා ඉතා ම ආරක්ෂිතව ප්‍රවාහනය කරනු ලබන බව වාර්තා වනවා මිසක් ප්‍රවාහනය කරනු ලබන පිළිවෙත කිසිවෙකුත් නො දන්නේ යැයි ධම්මික මහතා මට පැහැදිලි කළේ ය.මම බොඩින්ටන් පතලෙන් එළියට ආවේ වේලිඔය රත්‍රන් පිළිබඳ මගේ මතකය අලුත් කර ගනිමින් ය. ශ්‍රී ලංකාවේ බලංගොඩ නිම්නයේ ගලන වලවේ ගඟේ අතු ගංගාවක් වූ වේලි ඔය ගං ඉවුරේ රත්‍රන් ගරන වේලිඔය බලහරුව ගම්මුන් මගේ අතේ තැබූ වේලිඔය රත්‍රන් මට බොඩින්ටන් රන් ගඩොල්වලට වඩා වටින්නේ යැයි මට ඒ වෙලාවේ සිතුණේ ය.ධම්මික මහතාගෙන් සමුගෙන බොඩින්ටන් රත්‍රන් පතලෙන් පිටවන අවස්ථාවේ අනුරුද්ධ මහතා මට අරුමයක් පෙන්වීය. බොඩින්ටන් ලෙස ඉංග්‍රීසින් නම් තැබීමට පෙර ඒ ප්‍රදේශය හැඳින්වූ ඇබොර්ජියානු නාමය එහි බෝඩ් ලෑල්ලක දක්වා තිබුණේ ය. එය අපූරු ශබ්දයකි. ‘නාලා කාලා පූජා’. නමුත් එය ඉංග්‍රීසි අකුරෙන් ලියා තිබුණේ මෙසේ ය.”gnaala kala poodja” සමහරවිට මේ ශබ්දයේ මූලික ඇබොර්ජිනියන් හඬ “ඥාලා කාලා පූජා” විය හැකිව තිබුණි.එහෙත් එය ඉංග්‍රීසි අකුරින් ලියා දැක්වූ කළ ‘ඨ’ අකුර අඝෝෂ (silent) වී ‘නාලා කාලා පූජා’ ලෙස වර්තමාන රූපය සකස් වී ඇත. එක් භාෂාවක් තවත් භාෂාවක අකුරුවලින් ලියා දැක්වීමේ දී එවැනි අර්බුද බොහොමයක් හට ගනී. මා මීට පෙර සංචාරය කළ බොහෝ ගෝත්‍ර භාෂාවන්ට අකුරු නැත. ලෙසතෝවේ බසතෝවරුන් කථා කරන සසතෝ භාෂාව ලියා දැක්වීමට ඔවුන්ට අකුරු නොතිබුණෙන් ඉංග්‍රීසිහු 1922 සිට සසතෝ ශබ්ද ඉංග්‍රීසි අකුරු 24 න් ලියා දැක්වූහ.එහෙත් සසතෝ ශබ්ද ඉංග්‍රීසි අකුරු 24 ට අල්ලාගත නොහැක.නවසීලන්තයේ මවුරිවරුන් ගේ ග්‍රාම නාම ඉංග්‍රීසි අකුරින් ලියා තිබූ බෝඩ් ලෑලි කියවා ගිය මට අපූරු යෙදුම් හමුවිය. ඒවා මට මේ ලිපියේ සිංහල අකුරින් ලියා දැක්විය නො හැක්කේ භාෂා ප්‍රශ්නයක් නිසා නොව සදාචාර ප්‍රශ්නයක් නිසා ය. එහෙත් මගේ ඇස දුටු ඉංග්‍රීසි අකුරු මට මෙසේ ම ලිවිය හැක. ‘Puke ITY’, ‘Puka Wate’.ඕස්ෙට්‍රිලියාවේ ග්‍රාම නාමවල ඇති සිංහලට හුරු ශබ්ද බොහොමයක් පිළිබඳ මෙල්බන් හි ‘පහන’ සිංහල පුවත්පතකට ලිපියක් ලියූ කේ.ජී. සිංහ සිරිවීර මහතා අපූරු පැහැදිලි කිරීමක් කර ඇත. මා ඒ ලිපියෙන් ලබාගත් ඇබෝර්ජිනියානු ග්‍රාම නාම බොහොමයක් මෙහි දක්වන්නේ එහි සිංහල තේරුම් පිළිබඳ මා මෙන් ම මේ ලිපිය කියවන ඔබ ද පුදුමයට පත් වනු නිසැක වන නිසා ය.“දිඹුල, අරම, ඔලිඳ, පාගොඩ, මනතුංග, බඩගිනි, නිර්මාණ, වයඹ, මොණරෝ, නරියාන්, කාන්තාර, පානම, ගන්දර, පරණ, ගන්ජා, කීර, ගම, කල්තර, කණේරු, කිරිල්ලී, කුමාර, ලෙන, මණ්ඩල, මන්න, මාරඹ, මිල්ලෑව, නගර, නුරයිලය, පරණ, සඳල වර්ණ, වග, වල, වරණ.මේ සමානකමට හේතුව බොහෝ අය බොහෝ අරුතින් පැහැදිලි කරති. නමුත් මහාචාර්ය ජේ.බී. දිසානායකයන් බඳු වාග් විද්‍යාඥයෙක් මේ ශබ්ද සමානකමට ඇති හේතු තවම පැහැදිලි කර නැත.එතුමන් මාලදිවයිනේ ඇති ‘දිවෙහි බස’ පිළිබඳව ද හැදෑරීමක් කොට තිබුණි. අනාගත වාග් විද්‍යාඥයෙක් මේ ව්‍යාපෘතියට අත තැබිය යුතු ය. ඕස්ට්‍රේලියාවේ වෙසෙන අපේ ඇත්තන්ගේ සිතා ගැනීම්වලට අනුව ඕස්ට්‍රේලියා ආදිවාසීන් අතීතයේ ලංකාවේ සිට සංක්‍රමණය වූ මානව විශේෂයකි. ඒ පිළිබඳ මානව විද්‍යාත්මක සාක්ෂි තවමත් හමු වී නැතත් අපේ ප්‍රාග් මානවයා වූ බලංගොඩ මානවයා සහ ඇබොර්ජිනල් මානවයා අතර හොමෝසේපියන් සමානකමක් ඇතැයි දැන් ඔප්පු වී තිබේ. ඒ වසර 40,000 කට පෙර තිබූ මානව සමානකමකි.සමහර ජන කථාවලට අනුව කැප්ටන් කුක්ගේ නැවේ ආ සිංහල මිනින්දෝරුවන් මේ ගම්මානවලට සිංහල නම් තබා ඇතිලු. ඔවුන්ට බඩගිනි වූ තැන ගමට බඩගිනි යැයි නම් තැබුවේලු. ඒවා අශාස්ත්‍රීය ජනකථා යැයි මම සිතමි. මේ භාෂා දෙකෙහි ඇති ශබ්ද සමානකමට හේතුව වී ඇත්තේ වෙනත් ශාස්ත්‍රීය කාරණාවක් විය යුතු ය. ඒ පර්යේෂණ ශාස්ත්‍රවන්තයින්ට පවරා මම පිනැකල්ස් (Pinnacles)  බලන්නට නැම්බ(Nambung) බලා පිටත් වීමි.ජැක්සන් ඇන්තනීwww. jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=as1107177</link>
    <topic>භූත වෙළෙඳාම පෙරේත රස්සාවක්</topic>
    <author>කේ.සී. ජේ. රත්නායක</author>
    <content>භූත වෙළෙඳාම පෙරේත රස්සාවක්මේ කාලයේ නො විකිණෙන දෙයක් නැත. ඒ අතර දෙවියන් ද, භූතයන් ද, පමණක් නොව මළ පෙරේතයන් ද වෙළෙඳපොළේ ලොකු ගණන්වලට විකිණෙයි. එහෙත් මිනිසුන් මුළා කරන අරමුණින් කැරෙන භූත වෙළෙඳාම ඇත්තටම පෙරේත රැකියාවක් බවත් කිව යුතුය.“දෙවි දේවතාවුන්නාන්සේ විතරක් නෙවේ, යක්ෂ, පේ‍්‍රත, පිසාච යනාදී හැටියට මිනිස් ඇසට නො පෙනෙන අදෘෂ්‍යමාන සත්ත්වයන් මේ මහ පොළොවේ අප අවට ජීවත්වෙන බව බුදු දහමේත් පිළිගත්ත සත්‍යයක්. ඒත් මේ නො පෙනෙන භූත බලවේග පහසුවෙන් මුදල් උපයන ජාවාරමක් බවට පත් කර ගැනීම නම් මහා අකුසලයක්. භූතයන් ගෙන් කරදර විපත් ඇති වුණහම යාතු කර්ම යනාදියෙන් සහන පැතීම වරදක් නෑ.නමුත් ප්‍රතිකාරයට වඩා නිවාරණය ඉතා ප්‍රශස්ථයි කීවා වාගේ භූත දෝෂ කල් ඇතිවම වළක්වා ගෙන යහපත් ඇවතුම් පැවතුම් ඇතිව ජීවත්වීම තමා ඉතා වැදගත් වන්නේ මා මුලින් ම කැමතියි අන්න ඒ ගැන කතා කරන්න.”මීපේ ගණිතගේ චන්ද්‍ර භාරතී මහතා ශ්‍රී ජයවර්ධනපුර විශ්ව විද්‍යාලයේ සංස්කෘතික පදනම මඟින් පවත්වන ඡ්‍යොතිෂ පාඨමාලාවේ ජ්‍යෙෂ්ඨ කථිකාචාර්යවරයෙකි. දේශීය වෛද්‍ය විද්‍යායතනයේ ඡ්‍යොතිෂය හා යාතුකර්ම පිළිබඳ බාහිර කථිකාචාර්යවරයෙකි.ඊටත් අමතරව ඒ මහතා පාලි හා බෞද්ධ විශ්ව විද්‍යාලයේ ද බාහිර කථිකාචාර්යවරයකු ලෙස කටයුතු කරන අතර ඔහුගේ විශේෂත්වය වන්නේ මෙරට නම් දැරූ ගුප්ත විද්‍යා පරම්පරාවකින් පැවත එන ප්‍රාමාණික උගතකු වීමය. භූත දෝෂ පිළිබඳව බොහෝ දෙනා පෙර නොවූ විරූ උනන්දුවකින් කතා කරන මේ කාලයේදී ඔහු ඒ සම්බන්ධයෙන් පළ කරන අදහස් මතු දැක්වේ.“අපි මුලින්ම පේ‍්‍රත නම් සත්ත්ව කොට්ඨාසය ගැන කතා කරමු. රේරුකානේ චන්දවිමල මහා ස්ථවිරයන්, “නිර්වාණ විනිශ්චය” නම් ග්‍රන්ථයේ මේ ගැන අගනා විස්තරයක් කර තිබෙනවා. ඒ අනුව පේ‍්‍රතයෝ වර්ග 12 කි. වන්තාස - කියන පේ‍්‍රතයන් සෙම් - සොටු ආහාරයට ගෙන ජීවත් වෙනවා. කුණපාස නම් පේ‍්‍රතයින් මිනිසුන්ගේ හා සතුන් ගේ මළකුණුවලින් යැපෙනව. ගුථඛාදක නම් පේ‍්‍රතයින් ආහාරයට ගන්නේ අසූචි. කටින් ගිනිදැල් විහිදෙන පේ‍්‍රත වර්ගය හඳුන්වන්නේ අග්ගිජාලමුඛ කියන නාමයෙන්.සූවිමුඛ නම් පේ‍්‍රතයින්ට ඉඳිකටු සිදුරක් තරම් මුඛයක් හා යෝධ හැලියක් ප්‍රමාණයේ උදරයක් තියෙනවා. තණ්හට්ටිත කියන්නේ තවත් පේ‍්‍රත වර්ගයක්. මොවුන් නිතර සාගින්නෙන්, පිපාසාවෙන්, සහ ආහාර පාන ආශාවෙන් කල් ගෙවනවා.ගින්නෙන් පිළිස්සුණ කණුවක් වගේ වියළී ගිය සිරුරු ඇති පේ‍්‍රතයින් හඳුන්වන්නේ සූනිජ්ක්ජාමක යන නාමයෙන්. පබ්බතංග කියන්නේ පර්වත ප්‍රමාණයේ විශාල සිරුරු ඇති පේ‍්‍රතයෝය. අජගරංග පේ‍්‍රතයින්ට ඇත්තේ පිඹුරන් වැනි සිරුරුය. වේමාතික නම් පේ‍්‍රත වර්ගය කලින් කලට සැප - දුක් දෙකම විඳිනවා. මහිද්ධික නම් පේ‍්‍රතයින් වනාන්තරයේ ජීවත්වෙන යම් සෘද්ධි බල ඇති සත්ත්ව කොට්ඨාසයකි.”චන්ද්‍ර භාරතී මහතා තව දුරටත් පවසන පරිදි නො පෙනෙන භූත කොට්ඨාස තවත් රාශියකි. ඒ අතරින් යම් භූත කොට්ඨාස හට ගන්නේ මිය පරලොව යන මිනිස් ආත්මවලිනි.“බුදු දහමේ තිරොකුඩ්ඩ සූත්‍රයේ කදිමට පේ‍්‍රත සංකල්පය විස්තර සඳහන් වෙනවා. ඒ අනුව නිරයේ අපා දුක් විඳින පේ‍්‍රත පිසාචයන් හට ගන්නේ කර්මානුරූපව බව සඳහන් වෙනවා. මේ ලෝකයේ ජීවිතයේදී අධික ඊර්ෂ්‍යාව, තණ්හාව, ක්‍රෝධය, වෛරය, පළි ගැනීම වැනි පාප සිතුවිලි සහිතව මිය පරලොව යන ඥාති මිත්‍රාදීන් ඔවුන්ගේ ජීවත්වෙන ඥාති මිත්‍රාදීන් අතර ම කළ කුසල් අකුසල් අනුව විවිධ භූතාත්ම ලබනවා. මෙයින් පරතුප්ත උපජීවි යනුවෙන් හැඳින්වෙන අයට මෙලොව ඥාති මිත්‍රාදීන් කරන පින් අනුමෝදන් කිරීම් අනුව ඒ පාපී ජීවිතයෙන් මිදිලා යම් සුගතියකට පත් වෙන්න පුළුවන්. ඒ හැර අනෙක් පේ‍්‍රත, පිසාච භූත කොට්ඨාසයන්ට පින් ලබා ගැනීමේ වරම් නෑ.ඔවුන් කල්ප ගණන් දුක් විඳිනවා. හොඳින් මතක තියා ගන්න. මෙලොවදී දූ පුතුන් ගෙන් ඥාති මිත්‍රාදීන් ගෙන් සංග්‍රහ සත්කාර ආදරය, කරුණාව, නොලබන ඇතැම් කෙනෙක් මිය පරලොව යන්නේ පාප සිතුවිලි ඇතිවය. ඔවුන් අතරින් කෙනෙක් පේ‍්‍රත, පිසාච, භූතාත්ම ලබලා තමන් ගේ ඥාති මිත්‍රාදීන් අතරම සැරිසරනවා. නොයෙක් හානි උපද්‍රව කරන්න උත්සාහ දරනවා. නමුත් බලන්න මේ තත්ත්වය ඉතාම පහසුවෙන් වළක්වා ගන්න පුළුවන්. කෙනෙක් මිය ගිය විට පින් දීම හොඳයි. ඒත් අවශ්‍ය වන්නේ තමන් ගේ මවට - පියාට - අත්තම්මාට - සීයාට - දූ දරුවන්ට ඔවුන් ජීවත්ව සිටියදී ආදරය - කරුණාව - සංග්‍රහ සත්කාර සහ යුතුකම් ඉටු කරන්න මතක තබා ගැනීම වැදගත් එක පැත්තකින් ඒ තමා මනුස්ස සදාචාරය. අනිත් පැත්තෙන් කළගුණ සැලකීම, තවත් පැත්තකින් කුසල් රැස්කර ගැනීම.මේ විදිහට ජීවත්වෙන කිසිම කෙනෙකුට තමන් ගේ මළගිය ඥාතීන් ගෙන් භූත දෝෂ එල්ල වෙන්නේ නෑ. මේ වගේ සිද්ධි දහස් ගණනක් මම දන්නවා. එක පව්කාර සල්ලිකාර පුතෙක් හිටියා. තමන් ගේ අසරණ වයසක තාත්තාව කාමරයකට කොටු කරලා තියා ගත්තා. සැලකුවේ හිරකාරයකුට වගේ. අර පියා මිය ගිහිං භූතාත්මයක් ලබලා අර ගෙදරම හැසිරෙන්න පටන් ගත්තා. රුපියල් දස ලක්ෂ ගණන් වියදම් කරලා තොවිල්, යන්ත්‍ර, මන්ත්‍ර වැඩ කළා. අන්තිමට පුතා හිඟන්නකු ගේ තත්ත්වයට පත් වුණා.මේවා අපි හැබෑවටම දැකපු දේවල්. මම භූතයෝ දැකලත් තියෙනවා. දෙමවුපියන්ට සළකන්නේ නැති වසලයොත් දැකලා තියෙනවා. ඉන් පස්සේ මළගිය ඇත්තෝ පේ‍්‍රත - පිසාචයෝ කරදර කරනවයි කියලා ලෝකෙට ඇහෙන්න බෙර ගහලා තොවිල් නටලා වැඩක් නෑ. මම මුලින්ම කීවේ ඒකයි. මළගිය අයගෙන්, පේ‍්‍රත, මළ යකුන් ගෙන් මිදෙන්න තියෙන පළමුවැනි නිවාරණ ක්‍රමය තමා තමන්ගේ මවට - පියාට - ඥාතීන්ට , දූ දරුවන්ට ඔවුන් ජීවත් ව සිටියදී සංග්‍රහ සත්කාර කිරීම, මෙන්න මේ දේ මූලිකයි.බලන්න අපේ ශාස්ත්‍රයේ හැටියට පරතුප්ත උපජීවි නම් තත්ත්වයට පත්වෙන මළගිය කෙනෙකු වෙනුවෙන් මෙලොව දී කරන පින් අනුමෝදන් කිරීම් නිසා ඔවුන්ට දින 7 කින් යම් සුගතියක් ලබන්න පුළුවන්. ඒ මළගිය විට කරන පින් අනුමෝදන් කිරීමක්. එතකොට හිතන්න මෙලොව ජීවත්ව සිටියදී කරන සංග්‍රහ සත්කාර නිසා ඒ දෙපාර්ශ්වයටම කොයි තරම් කුසල් බලයක් අත් වෙනවා ද කියලා.“උපනත් පේ‍්‍රතව පව් කොට නොපනත් කලෙකත් නොලැබෙයි සෙම් සොටු පමණක් උගුරත් නොතෙමෙයි සුරගඟ වැටුණත් කලෙකත් පින් නොකළැයි සිතුණත්”කේ.සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107172</link>
    <topic>බලවර්ධන පවුලේ නාස්තිකාර පුත්‍රයා මමයි</topic>
    <author>වසන්ත ජයසිංහ ආරච්චි</author>
    <content>බලවර්ධන පවුලේ නාස්තිකාර පුත්‍රයා මමයිධනංජය සිරිවර්ධනඔහු ධනංජය සිරිවර්ධන. මේ දිනවල පුංචි තිරයේ විකාශය වන ටෙලිනාට්‍ය කිහිපයක් ඔස්සේ ම ඔබට මුණ ගැහෙන මේ තාරුණ්‍යයේ චරිතාංග රංගන ශිල්පියා විටෙක ශ්‍රී ලංකන් ලයිෆ් වැඩසටහන ඔස්සේ රූපවාහිනී නිවේදකයකු විදිහටත් රසිකයින් අතරට වුණා. කලා පවුලකින් ම කලාවට පිවිසි ධනංජයයි මෙවර ‘යෞවනයේ අපි’ විශේෂාංගය කලඑළි කරන්නේ.ධනංජය මේ දවස්වල ජීවිතේ කාලසටහන තරමක් වෙනස් කරගෙන කියලා ආරංචියි.ඔව් මේ දවස්වල මගේ ජීවන රටාව තරමක් වෙනස් කරගන්න සිද්ධ වෙලා තියෙනවා. ඇත්තටම කිව්වොත් මගේ ස්වරූපය පවා ශරීරය කෙට්ටු කරගන්න වෙලා තියෙනවා. ඒකට හේතුව මේ දවස්වල රූගත කිරීම් සිදුවන ටෙලිනාට්‍යයක ‘ආලෝක’ කියන චරිතය වෙනුවෙන්. ඉන්දික ෆර්ඩිනැන්ඩුගේ තිර රචනයක් විදිහට ‘හඳුනාගත්තොත් ඔබ මා’ කියන ටෙලිනාට්‍යය අධ්‍යක්ෂණය කරන්නේ සම්පත් ශ්‍රී රෝෂන්. ඒ වගේ ම අනුර මාධව ජයසේකරගේ ‘සඳට අහස ආදරෙයි’ ටෙලිනාට්‍යයෙන් රූගත කිරීම් සිද්ධවෙනවා.ඔය සියල්ල මෙගා රැල්ලේ ටෙලිනාට්‍යය ද?මෙහෙමයි මං පිටපතක් ලැබුණම මම බලන්නේ එය මෙගා ද නැත්නම් කොටස් කිහිපයක ටෙලිනාට්‍යයක් ද කියන එක නෙවෙයි. මට වැදගත් මේ චරිතය කුමක්ද මට සාධාරණයක් ඉටු කරන්න පුළුවන් ද කියලයි මම බලන්නේ. ඒ වගේ ම මේ නිර්මාණය පිටුපස ඉන්නේ කවුද කියලා මම බලනවා. එහෙම බලලා ඒ නිර්මාණය පිළිබඳ විශ්වාසයක් මම තියා ගන්නවා. ඒ හරහා චරිතය වෙනස් අයුරින් ඉදිරිපත් කරන්නයි මට අවශ්‍ය . අද මෙගා නාට්‍ය පිළිබඳ යම් කසුකුසුවක් තියෙනවා. ඒක ඇත්ත නමුත් මට වැදගත් චරිතය තුළ මට යමක් කරන්න හැකි ද කියන එක පමණයි.රංගන ශිල්පියෙක් විදිහට දැන් ඔබ ස්ථාවරයි කියා හිතනවද?ඇත්තටම යම් ස්ථාවරයක මම රැදෙනවා. බොහෝ පිරිස් මගේ පරම්පරාවේ මේ කරළියට ආවා. නමුත් දැන් සීමිත පිරිසක් පමණයි රැඳී සිටින්නේ. මම ගත්තොත් මම රංගනය පිළිබඳ කැප කිරීමක් කරනවා නම් සියයට සියයක් ම ඒ වෙනුවෙන් කැපවෙනවා. ඒ මා පිළිගන්නා දේ. ඒ නිසා ධනංජය සිරිවර්ධන අද යම් ස්ථාවරයක ඉන්නවා කියලා මට හිතෙනවා.ඒ නිසා අද ඔබේ වෘත්තිය රංගනය පමණක් වෙලා ද?ඔව් දැනට මගේ ප්‍රධාන වෘත්තිය රංගනය වෙලා. නමුත් සදාකාලිකවම ඒ දේ නොවෙන්න පුළුවන්. අනාගතයේ දී මම වෙනම වෘත්තියක නියැළෙන්න පුළුවන්. නමුත් අද වනවිට බොහෝ කාලයක් මාව පෝෂණය කළේ ස්ථාවර කළේ ලැබුණා නම් යම් දෙයක් ලැබුණේ මා කලාවේ නිරත වුණ නිසයි.ඔබ තුළ සිටින නිවේදකයාගේ භූමිකාව අහවරද?නැහැ මගේ ජීවන භූමිකාව තුළ ඔහුට ඉඩකඩ තියෙනවා. ශ්‍රී ලංකන් ලයිෆ් වැඩසටහන හරහා එය මම හඳුනාගත්තා. රංගන ජීවිතය තුළ නිවේදකයාට අවශ්‍ය ඉඩකඩ වෙන් කරගන්න මට පුළුවන්. ඒ නිසා එය මම අතහැරලා නැහැ. නමුත් මගේ විශ්වාසයක් තියෙනවා රංගන ශිල්පියා තරම් නිවේදකයා දකින්න නොලැබේවි කියා.තරුණයකු විදිහට වත්මන් තරුණ පරම්පරාව පිළිබඳ මොනවගේ තක්සේරුවකද ඔබ ඉන්නේ.පැහැදිලිවම මම සතුටු වෙනවා. අද වත්මන් තරුණ පරම්පරාව ඉතාම දක්ෂයි. ඔවුන්ගේ රංගනය, කියවීම, සාහිත්‍ය මේ හැම අතින් ම බහුතරයක් තරුණයින් දක්ෂයි. නමුත් ඔවුන්ගේ දක්ෂතාවයන් අඳුනගන්න බැරි බවත් ඔවුන්ට වෙලා තියෙන්නේ. ඒ නිසා එක එක දේවල් කරලා බලනවා. මම එදා ඉඳන් කළේ රංගනය පමණයි. මම නර්තනය කළේ නැහැ. ගීත ගැයුවේ නැහැ. මගේ සාර්ථකත්වය තියෙන්නේ රංගනයේ කියලා මම හොයා ගත්තා. නමුත් අද වර්තමානයේ තරු සංකල්පයේ හැමෝම ඉන්නේ. මා කියන්නේ අපේ තාරුණ්‍යය දක්ෂයි. හැබැයි ඔවුන්ට නිවැරැදි මඟ සොයාගන්න අද ගැටලුවක් වෙලා තියෙනවා.ඒකට පැහැදිලි විකල්පයක් ඔබ දකිනවද?මෙහෙමයි වෘත්තීය මට්ටමක් ඇති කරගන්න ඕන. ඒකට මම නම් කියන්නේ තමන්ගේ ඔළු හදාගන්න ඕන.රංගනයෙන් එහාට යන්න ධනංජයගේ බලාපොරොත්තුවක් නැති ද?මා තවම පෝෂණය වෙමින් ඉන්න කෙනෙක්. නමුත් මා යමක් කමක් තේරෙන අවදියේ ඉඳන් ම කැමැති දේ අධ්‍යක්ෂණය. මගේ හිත ඇතුළේ යම් යම් නිර්මාණ අධ්‍යක්ෂණය කරමින් මම ඉන්නවා. මම හිතන්නේ අධ්‍යක්ෂණය කියන දේ ආවට ගියාට කරන්න පුළුවන් දෙයක් නෙවෙයි. ඒ සඳහා අත්දැකීම් බහුලත්වයක් තියෙන්න ඕන කියලා මට හිතෙනවා. ඇත්තටම මේ දවස්වල ඒ අත්දැකීම් මම එකතු කරමින් ඉන්නේ.ඔබේ පවුලේ බොහෝ දෙනකුට ලේඛන හැකියාව තියෙන බව දන්නා කරුණක්. ඒ හැකියාව ඔබට පිහිටලා නැද්ද?ලිවීම කියන දේ අපේ පවුලේ තියෙන දෙයක්. විශේෂයෙන් මගේ මව ලේඛනයට ඉතාම දක්ෂයි. පුංචි සන්ධියේ පටන් අපේ හිත්වලට දැනෙන දේ වචනවලට පෙරලා සටහන් කිරීමේ පුරුද්ද අපි හැමෝම ළඟ තිබුණා. ඇත්තම කිව්වොත් එහෙම මා ලියූ නිසදැස් කවි ගණනාවක් තියෙනවා. මහගම සේකරයන්ගේ ආකෘතියට මම හරි කැමැතියි. අයියාට (මධු) වුණත් ඒ හැකියාව පිහිටලා තියෙනවා. නමුත් තාම මට ජීවිත අත්දැකීම් මදි කියලයි හිතෙන්නේ. මා ජීවිත අත්දැකීම් ලැබූ බව මිනිසුන් විශ්වාස කළ දාට මගේ අතින් මා පිළිබඳ හෝ කෘතියක් ලියැවේවි.ඔබ රංගනයෙන් එක්වූ ‘අමරපුරය’ බොහෝ දෙනාගේ කතාබහට ලක්වෙන්න පටන් අරන්.‘කේවින්ද බලවර්ධන’ කියන චරිතය මා කළ වෙනස්ම චරිතයක්. බලවර්ධන පවුලේ නාස්තිකාර පුත්‍රයා තමයි ඔහු. මම හිතන්නේ ‘අමරපුරය’ ටෙලිනාට්‍යය පිළිබඳ මගේ හැඟීම මෙය වත්මන් ටෙලිනාට්‍යය අතරට එක්වුණ විශිෂ්ට ටෙලිනාට්‍යයක් කියන එකයි. කෙටියෙන් ම කිව්වොත් බර්ට්‍රම් නිහාල් කාලයකට පස්සේ කළ මරු වැඩක් ‘අමරපුරය’.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107173</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා’අම්මි, මං අද මොන්ටිසෝරියෙදි ලියන්න ඉගෙන ගත්තා.’ කුඩා දියණිය මොන්ටිසෝරි පාසල හැරී ගෙදර එද්දී චම්පාට සුරතල් හඬින් කීවාය.’හානේ! ඇත්ත ද? හරි ෂෝක් නෙ. මොනවද ඉතින් මගෙ දුව අද ලිව්වේ?’ චම්පා දියණියගේ හිස අතගා ඇසුවාය.’ඒක නං දන්නෙ නෑ අම්මි. අපි තවම කියවන්ඩ ඉගෙන ගත්තෙ නැහැනෙ.’ දුව කීවාය.‘පුතා මං ඔයාට කියලා තියෙනවා නේද අම්මයි මායි කතා කරන කොට මැදට පැනලා කතා කරන්න එපා කියලා?’ හේමන්ත දබරැඟිල්ල දිගු කරමින් තම පුතුට තරවටු කළේය.’ඉතින් තාත්තා මට කියන්නෙ මුළු ජීවිතේ ම කතා නොකර ඉන්න කියලද?’ පුතා චම්පා දෙස බලමින් ඇසීය.එක් හරකකු නගුලට බැඳ ගුණසේන තම කුඹුරේ හාමින් සිටියේ නොනවත්වා මෙසේ කෑ ගසමිනි.’හා... හා... ඇදපිය වයිරා... හරි.. හරි... උඹත් ඇදපන් පුල්ලියා. ඇදපන් පුතා... ඇදපන් හඳයා.’තම බයිසිකලයෙන් ගුණසේන බැලීමට වේයන්ගොඩ ගොස් ඔහු කුඹුරේ බැව් අසා කුඹුරට ගිය ප්‍රනාන්දු ගුණසේන ගේ අඬහැරය අසා සිට මවිත වී මෙසේ ඇසීය.’ඈ බං ගුණේ උඹේ හරකාට නම් කීයක් තියෙනවද?’’නෑ... නෑ... උගෙ නම වයිරා. මම අනිත් නම් දෙක කියල කෑගහන්නෙ, තව හරක් දෙන්නෙක් නගුල අදින්ඩ ඌට සපෝට් එක දෙනවා කියල බොරුවට පෙන්නන්ඩ.’ ගුණසේන තම දත් ඇන්දේ ඉදිරිපස කළුවූ දත පෙන්වා සිනාසෙමින් කීවේය.මැදිවිය නො ඉක්මවුවද කිංස්ලිගේ කොණ්ඩයේ අඩකටත් වඩා පැසී සුදු වී තිබුණි. ඩයි පාවිච්චියෙන් කොණ්ඩය කළු කිරීමක් සිදු නොකිරීමේ හේතුවෙන් ඔහු ගේ කොණ්ඩයේ සුද කැපී පෙනිණ.’තමුසෙගෙ කොණ්ඩේ සුදු වෙන්නෙ තාත්ත ගෙ ආරෙටද?’ නාට්‍ය දර්ශනයකදී හමු වූ අවස්ථාවේ අමිත්ත කිංස්ලි දෙස බලා ඇසීය.’නෑ, දරුවන්ගෙ චාරෙට.’ කිංස්ලි කීවේ කෝපයෙනි.ශි‍්‍රයානි තම කාර්යාලය අසල පිහිටි ඉතිරි කිරීමේ බැංකුව වෙත ගියේ තම පුතා පන්තියට ඇරලවා ආපසු එමින් සිටියදීය.’රුපියල් ලක්‍ෂයක් බැංකුවේ දැම්මා ම පොළිය කීයද?’ ඇය කවුන්ටරයේ සිටි, නොනවත්වා ඇහිපිල්ලන් ගසමින් සිනාසෙන තැනැත්තිය ගෙන් ඇසුවාය.ඇය නියමිත පොළිය ගණන් බලා වහා දැන්වූවාය.’හොඳයි ලක්‍ෂ දෙකක් දැම්මොත්...?’ ශි‍්‍රයානි හිස ඇලකර සිනාසී ඇසුවාය.එයද ගණන් බලා කී නිලධාරිනිය අනතුරුව මෙසේ ඇසුවාය.’මිස්, කීයක් දාන්නද කල්පනා කළේ?’’නෑ, මං මේ කල්පනා කළේ ලොතරැයි එකක් ගන්නවද, දෙකක් ගන්නවද කියලා.’ බැංකුව ඉදිරිපිට මහපාරේ වූ ලොතරැයි කූඩුව දෙස බලමින් ශි‍්‍රයානි පැවසුවාය.මංගල උත්සවයේ ස්තූති කතාව කිරීම චන්ද්‍රසිරිට පැවරිණ. ඔහු මංගල සභාව සිසාරා බැල්මක් හෙළා, රැල් බුරුල් හැර මෙසේ කීවේය.’මනාල යුවළ ප්‍රධාන මංගල සභාවෙන් අවසරයි. නෝනා වරුනි, මහත්වරුනි, අද මමත් හරියට අර අරාබි රටක, තම පියාගේ ඇවෑමෙන් රාජ්‍යය සහ අන්තංපුරය හිමිවූ සුල්තාන් වගෙ. මට තේරෙන්නෙ නෑ කොතනින් පටන් ගන්නද කියල.’එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107174</link>
    <topic>විවාහය ගැන හිතන්න මට වෙලාවක් නෑ</topic>
    <author>ගාමිණී සුසන්ත</author>
    <content>විවාහය ගැන හිතන්න මට වෙලාවක් නෑනිරෝෂා පෙරේරානිරෝෂා පෙරේරා දක්ෂ රූපවාහිනී වැඩසටහන් ඉදිරිපත් කරන්නියකි; රංගන ශිලිපිනියකි. ඇය සහ ඇයගේ නැඟණිය ඉදිරිපත් කරන‘ඉරෝෂයි – නිරෝෂයි’ වැඩසටහන රූපවාහිනී පේ‍්‍රක්ෂකයින් අතර ඉතා ජනප්‍රියය. ඇය කටකාරියකි. කිවයුතු දේ සෘජුවම පවසන්නියකි.ඉතා සංවේදී චරිතයක් ද වන නිරෝෂා ක්ෂේත්‍රයේ කා අතරත් හොඳ හිත පතුරුවන්නියකි. අද රසඳුන සතුටු සාමීචිය වෙන්වන්නේ නිරෝෂා පෙරේරා සමඟ කළ කතාබහ වෙනුවෙනි.නිරෝෂා මොනවද අලුත් තොරතුරු?සුපුරුදු පරිදි සතුටින් කාලය ගෙවනවා. සතිපතා මගෙ නංගි (ඉරෝෂා පෙරේරා) සමඟ ‘ඉරෝෂයි – නිරෝෂයි’ රූපවාහිනී වැඩසටහන ඉදිරිපත් කරනවා. ඒ වගේම සිරස සුපර් ස්ටාර් Generation - 4 වැඩසටහන ඉදිරිපත් කරන්නත් දායක වෙනවා.’ඉරෝෂයි – නිරෝෂයි’ සංකල්පය කාගේද?මීට වසර ගණනාවකම ඉඳල රූපවාහිනී නාලිකා කීපයකින්ම ආරාධනා ලැබුණා ඉරෝෂටයි මටයි එකතුවෙලා රූපවාහිනී වැඩසටහනක් ඉදිරිපත් කරන්න කියල. ඒ දවස්වල මම සිරස රූපවාහිනියේ වැඩසටහන් ඉදිරිපත් කරමිනුයි හිටියේ. එහිදී සිරස රූපවාහිනියෙ සුසාර දිනාල් මට යෝජනාවක් කළා ඉරෝෂටයි මටයි එකතුවෙලා වැඩසටහනක් කරන්න කියල. ඒ වෙලාවෙ මම සුසාරට යෝජනා කළා කවුරුත් නොකළ අලුත් දෙයක් කරමු කියල. ඒ වනවිටත් ඉරෝෂයි - නිරෝෂයි සංකල්පය මගෙ හිතේ තිබුණා. මම ඒ අදහස සුසාරට කිව්වම ඔහු ඒකට කැමැති වුණා. ඒ විදියටයි ‘ඉරෝෂයි - නිරෝෂයි’ වැඩසටහන නිර්මාණය වුණේ.’ඉරෝෂයි - නිරෝෂයි’ වැඩසටහනට ඉරෝෂගෙන් ලැබෙන්නේ මොනවගේ සහයෝගයක්ද?මේ වැඩසටහන ආරම්භ කළ කාලෙ වැඩසටහන වෙනුවෙන් ගොඩක් මහන්සි වුණේ මම. ඒ; මේ වැඩසටහනේ සංකල්පය මගෙ හිතේ තිබුණු දෙයක් නිසා. වැඩසටහනට සහභාගිවෙන ආරාධිත ශිල්පීන්ගෙන් විමසන්න ඕන දේවල් පවා තීරණය කළේ මම. නමුත් දැන් සම්පූර්ණයෙන්ම ‘ඉරෝෂයි - නිරෝෂයි’ වැඩසටහන නිර්මාණය කරන්නෙ ඉරෝෂා. මගෙ නංගි ඉරෝෂා නිහඬ චරිතයක්. ඒ වගේම ඉතාම කාර්යබහුල චරිතයක්. නමුත් ඉරෝෂා මේ වැඩසටහන වෙනුවෙන් විශාල කාලයක් කැප කරනවා. ඒ නිසයි මේ වැඩසටහන තාමත් සාර්ථකව ගෙනියන්න හැකිවෙලා තියෙන්නෙ.ව්‍යාපාර කටයුතු කරන්නේත් ඔබ දෙදෙනා හවුලේද?නැහැ. මම ව්‍යාපාරවලට සම්බන්ධ නැහැ. නංගි තමයි දැන්වීම් නිර්මාණ ආයතනයක් කරන්නෙ. මම හරිම කම්මැලි චරිතයක්. මට කොහෙත්ම බැහැ බිස්නස් කරන්න. අනෙක මට බැහැ මාව මාකට් කරන්න. තවත් කාරණයක් තමයි මට ඉක්මනින්ම බිස්නස් එපාවෙනවා. මම බිස්නස් එකක් පටන්ගත්තොත් මාත් එක්ක වැඩකරන අය තමයි අතරමං වෙන්නේ. මගෙ නංගි ඉරෝෂා ව්‍යාපාර කළමනාකරණය පිළිබඳව හදාරල තියෙන නිසා බිස්නස් එයාගෙ ඇඟේ තියෙනව.ඔබ වැඩියෙන්ම කැමැති රංගනයට ද රූපවාහිනී වැඩසටහන් ඉදිරිපත් කිරීමට ද?මම වැඩියෙන්ම කැමැති වැඩසටහන් ඉදිරිපත් කිරීමට. රඟපාන්න ලැබුණු හොඳ චරිත ගණනාවක්ම මගේ වැඩසටහන් ඉදිරිපත් කිරීමේ කටයුතු නිසා ප්‍රතික්ෂේප කරල තියෙනව. රූපවාහිනී නිවේදන කටයුතු සහ වැඩසටහන් ඉදිරිපත් කිරීම මම සලකන්නෙ විශාල වගකීමකින් කළ යුතු දෙයක් හැටියට. ඒ වගේම රූපවාහිනී වැඩසටහන් ඉදිරිපත් කිරීමෙන් විශාල තෘප්තියක් ලබනව.ඔබට භාෂා කීපයක් හොඳින් භාවිතා කළ හැකිද?මට භාෂා 6ක් හොඳින් කතාකරන්න ලියන්න කියවන්න පුළුවනි. ඒ; සිංහල, දෙමළ, ඉංග්‍රීසි, ප්‍රංශ, ජපන්, ස්පාඤ්ඤ යන භාෂාවන්.සිරස සුපර් ස්ටාර් Generation -4 ඉදිරිපත් කරන්න හිතුවේ ඇයි?ඇත්තෙන්ම මේ වැඩසටහන ඉදිරිපත් කරන්න කියල කිව්වම මම මුලින්ම බැහැ කිව්ව. ඒ; සුපර් ස්ටාර් වැඩසටහන මීට කලින් පැවැත්වුණු වැඩසටහනක් නිසා. මම කැමැති ඕනම වැඩසටහනක් මුලින්ම ඉදිරිපත් කරන්න. මේ වැඩසටහනට ආරාධනය කළ අය මට කිව්ව මේ සුපර් ස්ටාර්Season – 4 නෙමෙයි Generation - 4 කියල. ඒ කියන්නෙ හතරවැනි පරම්පරාව. ඒ නිසා මම සුපර් ස්ටාර් වැඩසටහන ඉදිරිපත් කරන්න ඉදිරිපත් වුණා.ඔබ රංගනයෙන් දායක වුණු ටෙලිනාට්‍ය පිළිබඳව සිහිපත් කළොත්..?මම මුලින්ම රඟපෑවේ “නිල් අහස වගේ” ටෙලිනාට්‍යයේ. එහි මම රඟපෑවේ, එච්.ඩී.ප්‍රේමරත්න මහතාගේ ඉල්ලීමට. පළමු ටෙලිනාට්‍ය රංගනයට මට රයිගම් සහ සුමති සම්මාන ලැබුණා. ඊට පසුව ‘සරා සහ සුබා’, ‘කුරුලු පිහාටු’, ‘අරුණෝද කලාපය’, ‘රළ බිඳෙන තැන’, ‘ලෝචනා’ වැනි ටෙලිනාට්‍යවල රඟපෑවා.’එකමත් එක රටක’ චිත්‍රපටය ඔබේ රංගන ජීවිතයේ සන්ධිස්ථානයක් නේද?ඇත්තෙන්ම ඔව්. මම ජාතික රූපවාහිනියෙ සේවය කරන විට සනත් ගුණතිලක මහතා සහභාගිවෙන වැඩසටහනක් මෙහෙයවන්න මට අවස්ථාව ලැබුණා. ඒ වැඩසටහන අතරතුරේ සනත් ගුණතිලක මහතා මට කිව්ව ඔහුගෙ නවතම චිත්‍රපටයෙ රඟපාන්න එන්න පුළුවනිද කියල. මම කෙළින්ම බැහැ කිව්ව. ඔහු වසර කීපයක්ම චිත්‍රපටයෙ වැඩ පටන්ගන්නෙ නැතිව හිටිය. මගෙ කැමැත්ත ලැබෙන තෙක්. අවසානයේ පිටපතේ යම් යම් වෙනස්වීම් සංශෝධනය එක්ක මම එහි රඟපාන්න කැමැති වුණා. මේ චිත්‍රපටය බාරගන්න තවත් එක් හේතුවක් වුණේ මගෙ තාත්තගෙ ඉල්ලීම. මට තාත්ත කිව්ව සනත් ගුණතිලක කියන්නෙ ක්ෂේත්‍රයෙ ප්‍රවීණයෙක්. ඒ නිසා එයාගෙ නිර්මාණයට දායක වෙන්න කියල.ඔබ විවාහ වෙන වයසේ පසුවන යුවතියක් නේද?ඔව්. හැබැයි මේ මොහොත වනවිටත් විවාහය ගැන මගෙ හිතේ කිසිම බලාපොරොත්තුවක් නෑ. අනෙක් කාරණය තමයි මගෙ ජීවන රටාවත් එක්ක විවාහය ගැන හිතන්න මට වෙලාවක් නෑ. මගෙ පවුලට මම ගොඩක් බැඳිල ඉන්න කෙනෙක්. මගේ පවුලෙන් මගෙ ජීවිතයට අවශ්‍ය ආදරය උපරිමයෙන් ලැබෙනවා. ඒ වගේම විවාහය කියන දේ සිදුවිය යුතුම දෙයක් කියල මම හිතන්නෙ නෑ. නමුත් හෙට දිනයේ මේ තීරණය වෙනස් වෙයිද දන්නෙ නෑ. හැබැයි මම විවාහ වුණොත් අනෙක් හැම වැඩක්ම හරියට කරනව වගේම විවාහ ජීවිතයත් ඉතාම හොඳින් ගෙනියනව.මොනවද ඔබේ පවුලේ තොරතුරු?මගෙ තාත්ත මීට කලකට පෙර මියගියා. අම්මයි, මමයි, නංගිල දෙන්නයි තමයි අපේ ගෙදර ඉන්නෙ. මට අක්ක කෙනෙක් ඉන්නව. එයා විවාහ වෙලා වෙනම ඉන්නෙ. අපේ පවුලෙ අය එකිනෙකාට හරිම ආදරයෙන් ඉන්නෙ. මම හැමදාම පහන තියල ප්‍රාර්ථනා කරන්නෙ මගෙ පවුලෙ අය හැම ආත්මයකදීම මට හමුවෙන්න කියලයි.මොනවද ඔබේ ජීවිතේ අනාගත සැලසුම්..?මගෙ ජීවිතේ කිසිම අනාගත සැලසුමක් නෑ. නමුත් මට ලැබෙන දේ ඉතා හොඳින් කිරීමයි මගෙ එකම අරමුණ. කලාව තුළ මෙතෙක් කලක් කළ දේවල් පිළිබඳව මම සෑහීමකට පත්වෙනව. ඉදිරියේදී මෙතෙක් කලක් නොකළ අලුත් දෙයක් කිරීමයි බලාපොරොත්තුව. ඒ වගේම මට පුංචි ආශාවක් තියෙනව පුංචි ළමයි වෙනුවෙන් සහ වැඩිහිටියන් වෙනුවෙන් මගෙම කියල තැනක් හදල දෙන්න.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107175</link>
    <topic>රටක් විදියට ශක්තිමත් වුණොත් සතුරු බලවේග ජයගන්න පුළුවන්</topic>
    <author>වසන්ත ජයසිංහ ආරච්චි</author>
    <content>රටක් විදියට ශක්තිමත් වුණොත් සතුරු බලවේග ජයගන්න පුළුවන්‘ඇත්කඳ ලිහිණියා’ අධ්‍යක්ෂ සරත් ධර්මසිරිසරත් ධර්මසිරි ලාංකේය ටෙලිනාට්‍ය වංශ කතාවේ සම්මානනීය තිරකතා රචකයකු, අධ්‍යක්ෂවරයකු විදිහටයි අපිට මුණගැසෙන්නේ. හැමදාමත් ලක් ඉතිහාසයේ සොඳුරු කතා සොයා යන ඔහුගේ නිර්මාණ අතර ‘බෝගල සවුන්දිරිස්’, ‘චක්‍රායුධ’, ‘මහතලා හටන’, ‘පුංචි රාල’, ‘කටු ඉඹුල’, ‘ස්වයංජාත’ ආදී ටෙලිනාට්‍ය පිටපත් අධ්‍යක්ෂ වෙයි. සෙනසුරාදා හා ඉරිදා රාත්‍රි 9 ට ජාතික නාලිකාව ඔස්සේ ‘ඇත්කඳ ලිහිණියා’ ඔහුගේ නවතම ටෙලිනිර්මාණය සමාජගත වන මොහොතේ මේ ඔහු හා සංලාපයක යෙදෙන්න හොඳම වෙලාව බව අප විශ්වාස කළා.ඔබ ‘ඇත්කඳ ලිහිණියා’ වැනි ටෙලිනාට්‍යයක් මේ මොහොතේ සමාජගත කරන්න හිතුවේ ඇයි?පසුගිය වකවානු ගත්තම අපි රටක් විදිහට තීරණාත්මක ජයග්‍රහණ රැසක් ලැබුවා. එදා අපි හැමෝම ජාති ආගම් භේද නැතුව අපේකම, අපේ රට කියන හැඟීමෙන් හිටියේ. නමුත් ඒ තීරණාත්මක මොහොත අපි හරියට පාවිච්චි කරේ නැහැ කියලා මට හිතෙනවා. ඒ තිගැස්ම හරියට අවබෝධ කරගත්තේ නැහැ. සුසන්තිකා දිනනකොට වර්ල්ඩ්කප් ගහනකොට එකම ශ්‍රී ලාංකීය ජාතියක් විදිහට අපි හිටියේ. නමුත් ඒ පැය කිහිපයකට විතරයි. මේ එකමුතුව ජාති ආගම් භේද නැතුව සැමදා සිදුවිය යුතුයි කියන තැන මම ඉන්නේ.හැබැයි එක දෙයක් තේරුම් ගන්න ඕන. රටක් විදිහට අපිට සතුරු බලවේග තියෙනවා කියලා අපි තේරුම් ගන්න ඕන. අධිරාජ්‍යවාදී සතුරු බලවේග විවිධ ස්වරූපයෙන් මුල ඉඳලම අපිට ඉඳලා තියෙනවා.ඒ නිසා ඒ බලවේග ජයගන්න පුළුවන් එකම රටක් විදිහට ශක්තිමත් වුණොත්. මම හැමදාමත් මගේ නිර්මාණ ඉදිරිපත් කරන්නේ පශ්චාත් යටත් විජිත දැක්මක් තියෙන විදිහට. ඒ නිසා මගේ අධ්‍යයන වකවානු එක්දහස් අටසීය සිට නවසිය හතළිස් ගණන් දක්වා දිවයනවා. ඒ අනුව මා අවබෝධ කරගත් දේ නිර්මාණ ඔස්සේ සමාජගත කරන එක නිර්මාණ කරුවකු විදිහට යුතුකමක් කියලයි හිතෙන්නේ.දැන් දැන් ඉතිහාස කතා නිර්මාණ රැල්ලක් දකින්න පුළුවන්. කෙනෙක් කියන්නත් පුළුවන් ඉතිහාස කතාවක් කළොත් ඉක්මනින් ම විකුණගන්න පුළුවන් කියලා.ඔව් සමහරු එහෙම හිතාගෙන නිර්මාණ කරනවා ඇති. ඇත්ත; විවිධ රැලි දැන් තියෙනවා. මිනිසෙකුට අමුඩයක් ගහලා රජෙකු කියලා පෙන්නුවාට වැඩක් නැහැනේ. ඔය කරන සමහර දේවල්වල දැක්මක් නැහැ. නමුත් මට මුල ඉඳන්ම විශාල වුවමනාවක් තිබුණා අපේ රටේ මිනිසුන්ගේ රසිකත්වය, පුළුල් කරන්න. ඒ සඳහා හරවත් නිර්මාණ කරන්න.මා කළ සියලු නිර්මාණ විශ්ලේෂණය කරලා බැලුවොත් එය වටහා ගන්න පහසුයි. මා කළ නිර්මාණ වගේ ම රචනා කළ පිටපත් දෙස බැලුවොත් හැම නිර්මාණයක් ම වැඩිම සම්මාන ගණනාවක් ලබාගන්නට හැකිකම ලැබුණා.අද ඒ ගැන සියුම් සතුටක් මා සතුව තියෙනවා. ඒ විකුණගන්න නිර්මාණ කරන නිසා නෙමෙයි. හරවත්ව යමක් සමාජගත කරන්න මා කළ ගවේෂණ නිසයි.හොඳයි ඔබේ නවතම නිර්මාණය ‘ඇත්කඳ ලිහිණියා’ ගැන කතා කළොත්.රාජාභරණ රැගෙන ඌවට පැමිණි අමුත්තා සොයා යාම ‘ඇත්කඳ ලිහිණියා’ කියලයි මම මෙහිදී කියන්නේ.තවදුරටත් මේ රටේ ශ්‍රී ලාංකේය රජෙක් නැහැ කියන්න සුද්දා අපේ අවසන් රජු අල්ලාගෙන සිය බලය තහවුරු කරගන්න උත්සාහ දැරුවා. ඒ නිසාම ඒ රාජාභරණ විටක ඌවට රැගෙන ගියා. අද ඌව පළාතේ මැදගම කන්ද ආශ්‍රිතව මේ රන් ආභරණ නිසොල්මනේ මිහිදන් වෙලා තියෙනවා. ඒ ගැන උනන්දුවක් දක්වන අයට මේ ඇත්ත නැත්ත සොයාගන්න සෙනසුරාදා ඉරිදා ‘ඇත්කඳ ලිහිණියා’ ටෙලිනාට්‍ය අවසන් වනතුරු නරඹන්නම වෙනවා.මට මේ ටෙලිනාට්‍යය වෙනුවෙන් ලැබෙන ප්‍රතිචාර ඉතාම ඉහළයි. මේ තුළ අපේ චාරිත්‍ර, අධිකරණ ක්‍රම, දිවුරුම් ක්‍රම, පැරැණි ගම් සභා චාරිත්‍ර හොඳින් හඳුන ගන්න පුළුවන්. හොඳින් අධ්‍යයනය කරන්නෙකුට, පාසල් ළමයින්ට මෙය වැදගත් වේවි කියලයි මට හිතෙන්නේ. කලාව කියන්නේ ජීවිතය වඩාත් සුපුෂ්පිත කරන්නත් කියලයි මම විශ්වාස කරන්නේ. එය සිදු කළ යුත්තේ කොහොමද සතුරු බලවේග වලට මුහුණ දෙන්නේ කොහොමද මේ සියල්ලම ‘ඇත්කඳ ලිහිණියා’ හොඳ අධ්‍යාපනයක් වෙයි කියලා මට හිතෙනවා.සමහර වෙලාවට ඔබට මෙය අභියෝගයක් වුණේ නැද්ද?මෙහෙමයි. නිර්මාණයක් කරන විට ඒ පිළිබඳ හැදෑරීමක් වගේ ම පැහැදිලි සැලසුමක් මා සතුයි. විශේෂයෙන් තරුණ නිෂ්පාදිකාවක් විදිහට නදීෂා හේමමාලි මෙතරම් ජනප්‍රිය රැලි බිහිවන යුගයක ඒ පසුපස නොයා ඇය හරවත් නිර්මාණයක් කිරීමේ වුවමනාවෙන් නිෂ්පාදන කර්තව්‍යයට මුල පුරනවා ඇය මා කෙරෙහි තැබූ විශ්වාසෙ රැකීමේ වුවමනාව මා සතුව තිබුණා. මෙතනදී තිබුණ ප්‍රබල අභියෝගය රූපවාහිනී මාධ්‍යය ඔස්සේ ලැබෙන මුදල හා ඒ මුදලින් නාට්‍යයක් කිරීම කියන කාරණය පමණයි කියලයි මට හිතෙන්නේ.මේ පවතින නාට්‍යය රැල්ල පිළිබඳ නිර්මාණකරුවකු විදිහට මොකක්ද ඔබේ තක්සේරුව.ඔය දේට දීර්ඝ පිළිතුරක් මට දෙන්න පුළුවන්. එහෙත් මම දකින ප්‍රධාන කාරණා කිහිපයක් කියන්නම්. අද ක්‍රම ක්‍රමයෙන් අපේ මිනිසුන් මේ ටෙලිනාට්‍ය බැලීම සීමා කරලා තියෙනවා.බොහොම සරල බොළඳ ප්‍රේම කතා අද අපි දකින්නේ. මේ දේ වුණත් කළාට කමක් නැහැ. නමුත් ඒ දේවල් වලට ප්‍රමිතියක් නැහැ. අපි උදාහරණයකට ඉන්දියානු නිර්මාණයක් ගන්න. ඒ දේවල් වලත් තියෙන්නේ සරල ප්‍රේමකතා නමුත් ඒවා තුළ ප්‍රමිතියක් තියෙනවා. මම කියන්නේ නිර්මාණ තුළ ප්‍රේක්ෂකයාට වින්දනය වගේ ම ඥානය සපයන්න ඕන. එහෙම ටෙලිනාට්‍ය කලාවෙන් මිනිසුන්ට වගේ ම සමාජයට යම් දිශානතියක් දෙන්න පුළුවන්.මා කළ ‘ඇත්කඳ ලිහිණියා’ එක් පැත්තකින් අධ්‍යාපනික දැනුම ලබා දෙන නිර්මාණයක්. මෙහි සමහර කතා බහ කරන වචන පවා මා කළ පරීක්ෂණ, ගවේෂණවල ප්‍රතිඵල. නමුත් අද කවුරු කොහොම මොනවා කිව්වත් ප්‍රේක්ෂකයෝ බුද්ධිමත්. ඔවුන්ව රවට්ටන්න බැහැ.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107176</link>
    <topic>පුවත්</topic>
    <author/>
    <content>පුවත්ප්‍රවාහන ඇමැති, කුමාර වෙල්ගම මහතාගේ සංකල්පයකට අනුව අනතුරු වැළැක්වීමේ දස අවුරුදු වැඩසටහනට සමගාමීව, ජනපි‍්‍රය රසිකයකු, රණවිරුවකු, ගීත රචකයකු හා රථ වාහන උපදෙස් ග්‍රන්ථ කතුවරයකු වන ගාමා ගාමිණී සුබසිංහ ලියූ වාහන අනතුරු වැළැක්වීමේ ග්‍රන්ථය පසුගියදා ප්‍රවාහන අමාත්‍යාංශයේදී ප්‍රවාහන ඇමැති කුමාර වෙල්ගම මහතාට පිළිගැන්වූ අයුරු.  නිෂ්පාදන කටයුතු නිම වෙමින් පවතින “දෑසේ දිස්නය” චිත්‍රපටය ළඟදී තිරගත වන්නේ “වස්සානේ සෙනෙහස” නමිනි. කුතුහලය දනවන විනෝදාත්මක රස වින්දනයක් ගෙන එන මෙහි අධ්‍යක්‍ෂණය – තිර රචනය හා සංස්කරණය ඩෙන්සිල් ජයවීරගෙනි. ඔහු දැනට සිටින පැරණිතම චිත්‍රපට සංස්කරණ ශිල්පීන් තිදෙනාගෙන් කෙනෙකි.”වස්සානේ සෙනෙහස” සිනෙ පොසිටිව් වෙනුවෙන් සුගත් ධර්මපි‍්‍රය හා උපුල් පි‍්‍රයන්තගේ නිෂ්පාදනයකි.ජැකොලයින් ෆර්නැන්ඩස් රඟපාන නවතම හින්දි චිත්‍රපටය මේ දිනවල කොළඹ ලිබර්ටි ලයිට් සිනමා ශාලාවේදී තිරගත වේ. The story behind murder - 2 නම් වූ මෙම චිත්‍රපටයේ ජැකොලයින් සමඟ ඉම්රාන් හස්ම්, අශ්මිත් පටෙල් රඟපාති. මෝහිත් සූරි ගේ අධ්‍යක්ෂණයක් වන මෙම චිත්‍රපටය මහේෂ් බාත් ගේ නිෂ්පාදනයකි.ඉංගිරිය දොඹගස්කන්ද සුහද කලායතනයේ මෙහෙයවීමෙන් ප්‍රදේශයේ ප්‍රවීණ කලාකරුවන් දහදෙනෙකුට උපහාර දැක්වීමේ කලා උළෙල මේ මස 24 වැනි ඉරිදා සවස 1.00ට ඉංගිරිය සුමනජෝති විදුහල්හි රංග ශාලාවේදී පැවැත්වේ.කලා උළෙලට සමගාමීව දුෂාන්ත ලක්ෂිත පතිරණගේ ‘සිල්ගත්තු පෙම්වත්තු’ වේදිකා නාට්‍යය ද රඟ දැක්වේ.ශ්‍රී ලංකා නිදහස් ගුරු සංගමයේ හොරණ ශාඛාවට ආධාර පිණිස රෝහණ බැද්දගේ ස්වතන්ත්‍ර නාට්‍ය නිර්මාණය ‘රාලහාමි’ මෙම 24 වැනි ඉරිදා සවස 2.00ට සහ 6.00ට හොරණ ශ්‍රීපාලි රඟහලේ දී වේදිකාගත කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107177</link>
    <topic>අම්මා තාත්තාගේ ආදර්ශවත් පවුල් ජීවිතය අපිටත් බලපෑවා</topic>
    <author>හේමාලි විජේරත්න</author>
    <content>අම්මා තාත්තාගේ ආදර්ශවත් පවුල් ජීවිතය අපිටත් බලපෑවාජයන්තදාස් - උදේනි කැදැල්ලදවස පටන්ගන්නේ බෞද්ධ සිරිත්වලට මුල් තැන දෙමින්කේ.ඒ.ඩබ්ලිව්.පෙරේරා අධ්‍යක්ෂණය කළ ‘ජනක සහ මංජු’ චිත්‍රපටය තවමත් අපේ ප්‍රේක්ෂක සිත් සතන්වලින් ගිලිහී ගොස් නැත. තවමත් ඒ චිත්‍රපටයේ ගීත සඳහා ඇත්තේ ද නොමඳ ජනප්‍රියත්වයක්. අතීත මතකයකින් අද මේ සටහන ආරම්භ කරනුයේ ‘ජනක හා මංජු’ චිත්‍රපටයේ ‘ජනක’ සොයාගෙන පසුගිය දිනක අප ඔහුගේ ආලින්දයට ගොඩවැදුණු නිසයි.ඔහු කේ.ඒ’ඩබ්ලිව්.පෙරේරාගේ ආදරණීය පුත් ජයන්තදාස් පෙරේරාය. නාවල හන්දිය පසුකරමින් නුගේගොඩ දෙසට යත්දි හමුවෙන සමන් මාවතේ පිහිටි සොඳුරු නිවහනේ ජයන්තදාස් සිය ආදරණීය බිරිඳ සහ දරු දෙදෙනා සමඟ ජීවත් වේ.ජයන්තදාස් අපේ සිනමා ක්ෂේත්‍රයේ නළුවකු වශයෙන් පමණක් නොව අධ්‍යක්ෂවරයකු වශයෙන් ද කලක් රැඳී සිටියෙකි. සිය පිය උරුමයෙන් කලාවට පැමිණිය ද මේ ක්‍ෂේත්‍රය කෙරෙහි නිබඳ ගෞරවයක් ආදරයක් ඔහු තුළ පවතින්නේය.කේ.ඒ.ඩබ්ලිව්.පෙරේරාට දරුවන් තිදෙනකු සිටියත් ඉන් කලාවට ප්‍රවිෂ්ට වන්නේ ජයන්තදාස් පමණි. ඔහු පළමුවෙන්ම සිනමාවට එක්වන්නේ ‘අපරාධය සහ දඬුවම’ චිත්‍රපටයෙනි.”මම ඉස්සරලම චිත්‍රපටයක රඟපානකොට මට අවුරුදු 13ක් විතර ඇති. ‘අපරාධය හා දඬුවම’ චිත්‍රපටයේ ශ්‍රියානි අමරසේනගේ මල්ලිගේ චරිතය තමයි රඟපෑවේ. මාව වඩ වඩාත් සිනමා රසික රසිකාවන් අතරට ගියේ ‘ජනක සහ මංජු’ චිත්‍රපටයෙන්. එතකොට මට වයස අවුරුදු 19ක් විතර ඇති. ඒ චිත්‍රපටය තිරගත වුණු කාලේ මට පාරේ බැහැලවත් යන්න බැරි තරමට ජනප්‍රිය වුණා. ඊට පස්සෙ මම ‘බංගලි වළලු’, ‘රේල් පාර’, ‘වතුර කරත්තය’ වැනි චිත්‍රපටවල රඟපෑවා. ඒ කාලේ මම ජනප්‍රිය වුණු හැටියට වෙනත් අධ්‍යක්ෂවරුන්ගේ චිත්‍රපටවලටත් මට ආරාධනා ලැබුණා. ඒ වුණාට මම රඟපෑවෙ තාත්තා අධ්‍යක්ෂණය කළ චිත්‍රපටවල විතරයි.ජයන්තදාස් සිනමා අධ්‍යක්ෂණයට එක්වූයේ ‘ළඳුනි ඔබ දෙවඟනකි’ චිත්‍රපටයෙනි. ඉන්පසුව ඔහු නිර්මාණය කළ චිත්‍රපට දෙකක් තවමත් තිරගත වී නොමැත. ‘සුරඟනා’ ඔහු අධ්‍යක්ෂණය කොට නිෂ්පාදනය කළේ ප්‍රියංකර පෙරේරා සමඟිනි. මීට වසර 12ට පමණ පෙර කළ ‘ප්‍රතිරාවය’ ද තවමත් තිරගත වී නොමැත.”මම වෘත්තීය නළුවෙක් වෙනවා දකින්නට තාත්තා ඇත්තටම කැමැති වුණේ නෑ. හැබැයි චිත්‍රපට අධ්‍යක්ෂණය පැත්තට යොමුවෙනවා දකින්න ඔහු කැමැති වුණා. කොහොම වුණත් මම අවුරුදු 12ක් විතර ඊ.ඒ.පී.එදිරිසිංහ සමාගමේ රැකියාවකට යොමුවෙලා හිටියා. ඊට පස්සෙ එයින් අයින්වෙලා මගේම ව්‍යාපාරවලට යොමු වුණා.ජයන්තදාස් විවාහ වන්නේ උදේනි පෙරේරා සමඟය. පුරා වසර 11ක ප්‍රේම සම්බන්ධයකින් පසු 1983 දී ජයන්තදාසුත් – උදේනිත් විවාහ දිවියට එක්වන්නෝය.”උදේනි මට මුණ ගැහුණේ ඉස්කෝලෙ යන කාලේදි. අපි දෙන්නා ආදරෙන් බැඳුණා. දෙමව්පියෝ අකමැති වුණෙත් නෑ. දැන් අපි දෙන්නා විවාහ වෙලා අවුරුදු 28ක් වෙනවා.ජයන්තදාස් - උදේනි යුවළට පුතුන් දෙදෙනෙකි. ලොකු පුතා රන්දික සුලක්ෂණට දැන් අවුරුදු විසිදෙකකි. අ.පො.ස. උසස් පෙළ හදාරා දැන් ව්‍යාපාර පරිපාලනය පිළිබඳ උපාධියක් හදාරමින් සිටියි. දෙවැනි පුතා බිනුර යසස්වින්. ඔහු ඉසිපතන විද්‍යාලයේ උසස් පෙළ හදාරමින් සිටියි.”අපේ ගෙදර දවස ආරම්භ වෙන්නේ පාන්දර 5.00ට. මගේ බිරිඳ උදේට නැගිට්ට ගමන් කරන්නේ පිරිත් අහන එක. අපි දෙන්නම හොඳ බෞද්ධයෝ. ඒ නිසා බෞද්ධ සිරිත්විරිත්වලට මුල් තැන දෙමින් තමයි අපේ දවස පටන් ගන්නේ. ඊට පස්සේ අප ජනෙල් දොරවල් ටික ඇරල දාල පාන්දර පිරිසුදු වාතාශ්‍රය ගෙතුළට එන්න සලස්වනවා. අපට තරමක ලොකු මිදුලක් තිබෙන නිසා උදෙන්ම වත්තේ ටිකක් ඇවිදිනවා. ගේ වටේ සමන්පිච්ච වැල් කීපයක් තිබෙන නිසා ඒ ගමන්ම පිච්ච මල් ටිකක් කඩාගෙන බුදු පහන තියන එක තමයි ඊළඟ රාජකාරිය.මේ නිවෙසේ උයන පිහින කටයුතු සියල්ල සිදුවන්නේ ජයන්තදාස්ගේ බිරිඳ උදේනි අතිනි. දරුවන් පාසල් යන නිසා ඔවුන්ට අවශ්‍ය උදේ ආහාර, දවල් ආහාර ඇය පිළියෙල කරනවා. ගේ දොර අතුපතුගෑම්, අලංකරණ කටයුතු, මිදුලේ මල් වැවීම ආදිය සියල්ල සිදුවනුයේ උදේනි අතිනි.”අපේ ගෙදර දොරේ කටයුතු සියල්ල සඳහාම ජයන්තදාස් ගෙන් මට ලොකු සහයෝගයක් ලැබෙනවා. වෙලාවකට අපි දෙන්නම තමයි මාර්කට් එකට යන්නෙත්. උදේනි කිව්වේ සැමියාගෙන් ලැබෙන සහයෝගය ගැන ප්‍රසංශා මුඛයෙන්.””අපේ ගෙදරට අප දෙන්නම ආර්ථික වශයෙන් වටිනාකම එක් කරනවා. මගේ බිරිඳගේ පවුලේ ව්‍යාපාරවලින් එයාට ආදායමක් ලැබෙනවා. මගේ ව්‍යාපාර වලින් මට ආදායමක් ලැබෙනවා. මේ මුදල් අපි දෙන්නම අපේ ගෙදර ප්‍රයෝජනයට වියදම් කරනවා. දරුවන්ගේ ප්‍රශ්නවලදි අප දෙන්නා කතාබහ කරලා විසඳගන්නවා.අපි නිතරම ආහාරයට ගන්නේ අපේ ගෙදර උයපු කෑම. හුඟාක් වෙලාවට අපි ගොටුකොළ, කොහිල, ඇඹරැල්ලා, රතු බත් වගේ දේශීය කෑමවලට කැමැතියි. ඉඳහිට දවසක එළියට ගියොත් හතරදෙනාම එළියෙන් කාල එනවා.අපේ බිරිඳ හැම පෝයටම සිල් සමාදන් වෙනවා. එයාගේ පැත්තෙනුත්, මගේ පැත්තෙනුත් බොහෝ ආගමික කටයුතුª නිතර සිද්ධ කරනවා. මේ ළඟදි අපි මාදින්නාගොඩ කේතුමති ආරාමයට චෛත්‍යය හදලා පූජා කළා.”අවුරුද්දකට සැරයක් අපේ පවුලේ හැමදෙනාම එකතුවෙලා පවුලේ විනෝද ගමනක් යනවා. ඥාති සබඳතා ඉතාම හොඳින් පවත්වාගෙන යන පවුලක් අපි.””අපේ දරුවන්ටත් යහපත් මාර්ගය අපි පෙන්නල දීලා තිබෙනවා. ඒ මාවතේ ඔවුන්ට නිදහසේ යන්න ඉඩදීලා තිබෙනවා. මගේ තාත්තාගෙනුත් මට එහෙම බලපෑම් එල්ල වුණේ නෑ. ආදර සම්බන්ධතා, විවාහයේදී පවා අපේ නිදහසට බාධා කළේ නෑ. ඒ නිසා අපේ දරුවන්ටත් ඔවුන්ගේ මාවත තෝරගන්න නිදහස දීලා තිබෙනවා.””අගෝස්තු මාසෙට අපේ තාත්තා නැතිවෙලා හරියටම අවුරුදු 05ක් පිරෙනවා. නිවෙසේ ඒ වෙනුවෙන් දානමාන කටයුතු සිද්ධ කරනවා. තාත්තගේ අවසන් ඉල්ලීම් සියල්ලම අපි ඉෂ්ඨ කළා. එක ඉල්ලීමක් තමයි එයා පාවිච්චි කරපු කාරෙක එයාගේ මිනිය පිටිපස්සෙන් කනත්තට යනකම් රැගෙන යන එක. ඒ ඉල්ලීම අපි ඉෂ්ට කරලා කාරෙක ගංගාරාම පන්සලේ කාර්මික විද්‍යාලයට පූජා කළා. අපේ අම්මා තාත්තා ඉතාමත් හොඳ ආදර්ශවත් පවුල් ජීවිතයක් ගෙන ගිය දෙන්නෙක්. ඒ ආදර්ශය තමයි අපිටත් ලැබුණේ. ඉදිරියේදී චිත්‍රපටයක් කරන්න තිර රචනාවක් ලියාගෙන ඉන්නවා. ඒක කරන එක තමයි මගේ බලාපොරොත්තුව. ඒ ඇරුණම මමත් බිරිඳත්, දරුවෝ දෙදෙනාත් සතුටින්; යහපත් පවුල් ජීවිතයක් ගෙවනවා.හේමාලි විජේරත්නඡායාරූප – ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107178</link>
    <topic>‘සිහින අරන් එන්න’ සිහිනයක් සැබෑවීමක්</topic>
    <author>තුෂාරි වික්‍රමසිංහ</author>
    <content>‘සිහින අරන් එන්න’ සිහිනයක් සැබෑවීමක්නිරෝෂන් ඉලේපෙරුමවේදිකා, ටෙලිනාට්‍ය සහ සිනමා රංගන ශිල්පී නිරෝෂන් ඉලේපෙරුම මේ දිනවල තම කුලුඳුල් ටෙලිනාට්‍ය අධ්‍යක්‍ෂණය වෙනුවෙන් වෙහෙසෙනවා. ‘සිහින අරන් එන්න’ නම් වූ මේ ටෙලි නිර්මාණයේ මුහුරත් උළෙල පසුගියදා පැවැත්වුණා.ඔබේ කුලුඳුල් ටෙලි නාට්‍ය අධ්‍යක්‍ෂණය ‘සිහින අරන් එන්න’ එතැනින්ම අපේ කතා බහ අරඹමු?මෙය මගේ සිතේ තිබූ සිහිනයක් සැබෑවීමක් ලෙසයි මම දකින්නේ. මම කලා ක්‍ෂේත්‍රයට පිවිසිලා දැන් වසර 14 කට වැඩියි. ඒ කාලයේදී මා ලැබූ අත්දැකීම්, ඉගෙන ගැනීම්, මා සිදු කළ අධ්‍යයනවල ප්‍රතිඵලයක් ලෙසට මෙය හඳුන්වන්න පුළුවන්. මම කලා ක්‍ෂේත්‍රයේ අධිවේගී ගමනක් ගිය කෙනෙක් නෙවෙයි. මම ගියේ හිමින් ගමනක්. වේදිකාව, ටෙලිනාට්‍ය, සිනමාව යන කලා මාධ්‍ය ත්‍රිත්වය පිළිබඳ හොඳ අවබෝධයක් ලබල ඒවායේ නියැලිලා ඒ ඔස්සේ පියවරෙන් පියවර ඉදිරියට ඇවිත් තමයි මේ වගේ ටෙලිනාට්‍යයක් නිර්මාණය කරන්න සැලසුම් කළේ. ටෙලිනාට්‍ය කලාව තුළ අධ්‍යක්‍ෂකවරයෙක් විදිහට කටයුතු කරන්න ලැබීම ගැන මම හදවතින්ම සතුටු වෙනවා වගේම එය මා ලැබූ භාග්‍යයක් ලෙසත් හඳුන්වන්න මම කැමැතියි.මෙම ටෙලිනාට්‍යයට පාදක වන කතා සංකල්පය මොන වගේ ද?මේක මගේම අදහසක්. ඒ ඔස්සේ මෙහි තිර රචනය කළේ අරුණ ප්‍රේමරත්න. මෙයට මූලික වශයෙන් ම පාදක වෙන්නේ විවෘත ආර්ථිකයත් සමඟ ලංකාවේ සමාජ, ආර්ථික, සංස්කෘතික, දේශපාලනික, කලාව යනාදී සෑම අංශයකම දැවැන්ත වෙනස්කම්. මේ අතර තොරතුරු තාක්‍ෂණයේ ප්‍රගමනයත් එක්ක රූප මාධ්‍යයට පිවිසෙන නළු නිළියන් බිහිවීමේ අවස්ථා සුලභ වුණා. මේ තත්ත්වය පසුබිම් කරගෙන තමයි ‘සිහින අරන් එන්න’ ටෙලි නාට්‍යය ගොඩ නැඟෙන්නේ.මේ ටෙලිනාට්‍යය අධික පිරිවැයක් දරා නිර්මාණය කරනු ලබන්නක් බව ඔබ පැවැසුවා. ඒ ගැනත් කතා කරමු?මෙයට ලක්‍ෂ 100 ක මුදලක් වැයවෙන බවට ගණනය කර තිබෙනවා. මේ සඳහා උසස්ම තාක්‍ෂණය විශේෂයෙන් සිනමාව සඳහා භාවිත කරනු ලබන තාක්‍ෂණය මේ ටෙලිනාට්‍යය රූගත කිරීම සඳහා යොදා ගෙන තිබෙනවා.අධ්‍යක්‍ෂවරයෙක් විදිහට කටයුතු කිරීම පහසු කාර්යයක් ද?ඒක හරිම භාරදූර කාර්යයක්. මම අධ්‍යක්‍ෂණයට පිවිසෙන්නෙ එක පාරටම නෙමෙයි. අවුරුදු ගණනක් කලා ක්‍ෂේත්‍රයේ නියැලිලා ලබපු අත්දැකීම්, කරපු අධ්‍යයනයන්ගේ ප්‍රතිඵලයක් විදිහටයි මම ටෙලිනාට්‍යයක් අධ්‍යක්‍ෂණය කරන්න ගන්නේ. මේ දැවැන්ත කාර්යය ඉටු කරන්න මට පුළුවන් කියන තැනයි අද දවසේ මම ඉන්නේ.අද වෙනකොට ටෙලිනාට්‍ය හා සිනමාවේ නළු නිළියන් තත්පරයෙන් තත්පරයට බිහිවෙන රටාවක් පෙනෙන්නට තිබෙනවා. මේ ගැන ඔබ දරන මතය මොන වගේ ද?මෙහෙමයි, අපි කලා ක්‍ෂේත්‍රයට පිවිසෙන වකවානුවේ අපට අහන්න දකින්න ලැබුණේ රජයේ රූපවාහිනී නාලිකා දෙක විතරයි. අපි අද ඉන්න තැනට එන්න අනේක කැපකිරීම් කළා. අපි වේදිකාවේ වසර ගණනාවක් රඟපාලා ඒ වායේ අංග අභ්‍යාස, වැඩමුළු හදාරලා ඒ ඔස්සේ ප්‍රවීණයන්ගේ අදහස්, ඉගැන්වීම් හදාරලා තමයි ටෙලිනාට්‍ය කලාවට අවතීර්ණ වන්නේ. නමුත් අද එහෙම තත්ත්වයක් දකින්න නැහැ. අද නළුවෙක් නිළියෙක් වෙන එක සුලභ භාවිතයක් වෙලා. අද හුඟාක් වේලාවට ටෙලිනාට්‍ය නිපදවන්නන් බලන්නේ රංගන දක්ෂතාවයට වඩා පෙනුමට සහ අඩු මුදලට නළු නිළියන් සපයා ගන්න. මේ තත්ත්වය ඇත්තටම කනගාටුදායකයි.තුෂාරි වික්‍රමසිංහඡායාරූපය - නිරෝෂ් ප්‍රියංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av1107179</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමජෝතිපාල ලොක්කගෙ ටුවෙන්ටි ෆෝත් ඩෙත් ඇනිවර්සරි එක ජූලි හත්වැනිදා කොළඹ ටවර්හෝල්වලදී ජෝති උපහාර ගී ප්‍රසංගය ඕර්ගනයිස් කරල තිබුණු වග විජේ මල්ලි ‘සරසවියෙයි’ අනිත් මීඩියාස්වලයි දැක්කට යන්න නම් ලැබුණෙ නෑ.සමන් අබේගුණවර්ධන, උපසේන සුබසිංහත් එක්ක ඇමැති මර්වින් සිල්වා ටීම් එක ලේට් ටී.එම්.සංඝදාස ලොක්කා කරගෙන ආපු ජොබ් එක කළ එක ගැන විජේ මල්ලිගෙ ෆුල් සැලියුට් එක මෙන්න. ‘සුරතලී’ ෆිල්ම් එකේ කොල්ලා ආනන්ද ජයරත්නට ‘සිරියමෙ සාරා’ සින්ග් කරපු ජෝති, ‘දුලීකා’වල විජේ මල්ලිට, සොරි මෙයාලා අපේ විජේ කුමාරතුංගට, ‘ආදර මල් පවනේ’ කියල සින්ග් කරන සීන් එක විජේ මල්ලිගෙ හාට් එකෙන් මැකෙන්නෙ නෑ. ෂිහ්ඞ එහෙම ගායක පොරක්! කියල වැඩක් නෑ.ඔරිජිනල් ටියුන්ස් ද ඔරිජිනල් ලිරික්ස් ද, හින්දි ටියුන්ස් එකට, හින්දි වචන සෙට් එකටම ෆිට් වෙන්න අබේසේකර ලොක්ක ලියපු සිංහල ලිරික්ස් එකද , ඔය මොක වුණත් බොක්කෙන්ම සින්ග් කරල රටක් නළවපු මිනිහෙක් තමයි ජෝති කියල විජේ මල්ලිට කල්පනා වෙන්නෙ. ගාමිණී ෆොන්සේකලා මාලිනී ෆොන්සේකලා විජේ කුමාරතුංගල දෙන්නෙක් නෑ වගේ තමයිජෝතිපාලල දෙන්නෙක් නෑ. ඒ වගේම තමයි අමරදේවල, රුක්මණීල, නන්දලා, ලතාල, කේමදාසල, කපුගේල දෙන්නෙක් නෑ. වන් ඇන්ඩ් ඔන්ලි ටීම් එකේ කට්ටියනේ. ජෝති සින්ග් කරපු සමහර හින්දි ටියුන් සෝන්ග්ස් ඔරිජිල් හින්දි එකට වැඩිය හොඳයි කියලත් විජේ මල්ලිට හිතෙනවා.ජෝතිගෙ නම්බර් වන් හිට් සෝන්ග් එකක් වෙලා තියෙන ‘පායා ඇයි හිනැහෙන්නේ’ ඇහෙනකොට, මොහොමඩ් රාෆිගෙ ඔරිජිනල් හින්දි සෝන්ග් එක අපේ මතකයට එන්නෙම නෑ. ඒක තමයි ජෝතිගෙ වෙනස. හින්දි සෝන්ග් එක ඔරිජිනල් හින්දි සෝන්ග් එකට වැඩිය ලස්සනට කිව්ව නම්, ඒ ඉතින් ජෝතිම තමයි. ජෝති අපේ කාලයේ ගායකයා - පොදු ජනතාවගේ හදවත්වලින් මැකී නොයන ගායකයා. ජෝතිපාල ගැනයි මෑන්ස් ඔරිජිනල් හින්දි සෝන්ග්ස් ඉමිටේට් කරල කියපු සිංහල සෝන්ග්ස් ගැනයි කියන කොට තමයි විජේ මල්ලිට මතක් වුණේ අපේ ටීවී චැනල් දෙකක රෑට ටෙලිකාස්ට් කරන හින්දි සෝන්ග්ස් ප්‍රෝග්‍රෑම්ස් දෙක. එකක් ජාතික නාළිකාවෙන්.අනිත් එක දැන් කාලෙක ඉඳලා ටෙලිකාස්ට් කරන්නෙ බත්තරමුල්ල පැත්තෙ ස්ටේෂන් එකකින්. බත්තරමුල්ලෙ වැඩේ ප්‍රසන්ට් කරන්නෙ මෑන්ස් කෙනෙක් කවුද මේ මදුරුසිංහ ද එදිරිසිංහ දවගේ නමක් තියෙන මෑන්ස්. හරි හරි දැන් මීටරේට අහුවුණා රංජිත් එදිරිසිංහ. විජේ මල්ලි මෑන්ස්ට තෑන්ක් යූ කියල කියන්නෙ අපේ ඔළුවෙ තියෙන පරණ කාලෙ හින්දි සෝන්ග්ස් තෝරල අපේ ගෙදර විසිත්ත කාමරේට ගේනවට. විජේ මල්ලිට නම් කල්පනාවෙන්නෙ මෑන්ස්ව ටීවී එකේ පෙන්නන්නෙ නැති වුණත්, ඕඩියෝ එක විතරක් වුණත් ඇති කියලයි. ඒ මෑන්ස්ගෙ ප්‍රෝග්‍රෑම් එකේ සින්දු ටික අහන්න. ඔය එදිරිසිංහ පොර මාර ට්‍රයි එකක් දෙනව හින්දි සෝන්ග්ස්වලට අපේ අතීත මතක ගෙනියන්න.ඒත් ඕල්ඩ් හිට්ස් හින්දි සෝන්ග්ස්වලට අපේ හිත ඇදිල යන ගානට ඒකෙ ප්‍රසන්ටර් ගැන නම් ජොලියක් හිතට එන්නෙම නෑ කියලයි විජේ මල්ලිගෙ පර්සනල් ඔපීනියන් එක. ඒක එහෙම වුණාට පේරාදෙණිය පැත්තෙ සීනියර් ලෙක්චරර්ස්ල කියන කට්ටිය මහරෑට මේ ප්‍රසන්ටර්ව ෆෝන් එකෙන් අල්ලගෙන මිනිහගෙ මූණෙ පොපියන හිනාවයි අරකයි මේකයි ගැන කියන කොට නම් විජේ මල්ලිගෙ මල පැනල තිබුණෙ ඔය සීනියර් මෑන්ස් එක්ක. අපේ යුනිවර්සිටි ඇකඩමික් (?) පොරවල් වැටිල තියෙන සයිස් එක කියලයි දුක හිතුනෙ. මිනිස්සු අන්දනව කියල මෙහෙම ගොනාට අන්දවන එක නම් ඔට්ටු නෑ සීනියර් ලෙක්චරර් මහත්තයෝ.හැබැයි මේ සීන් එකේම අනිත් පැත්ත විජේ මල්ලි දැක්කෙ ලාස්ට් තර්ස්ඩේ නැෂනල් ටීවී එකෙන්. ටෙන් තර්ටි ඉන් ද නයිට් වලට ඇහෙනවා හින්දි සින්දු ප්‍රෝග්‍රෑම් එකක්, කියල වැඩක් නෑ.‘සුහානිරාත්’ ඒ කියන්නෙ සුන්දර රාත්‍රිය. නියමෙටම සුන්දරයි.සුන්දර යශෝදා ඒ සින්දු ප්‍රෝග්‍රෑම් එක ප්‍රසන්ට් කරන ස්ටයිල් එකට විජේ මල්ලිගෙන් ෆුල් මාක්ස්. යශෝධ දිහා බලාගෙන ඉන්නත් පුළුවන්. යශෝධට ඇහුම්කන් දෙන්නත් පුළුවන්. එයා මාර ලස්සනට වැඩේට සෙට් වෙනවා. හින්දි ලැන්ග්වේජ් එකත් දන්න නිසා වැඩේ තවත් ලස්සනවෙලා කියලයි විජේ මල්ලිට දැනෙන්නෙ. ස්ටුඩියෝ එකකට රිංගගෙන කොළේ බලාගෙන කියනවට වැඩිය කොච්චර ලස්සන ද යශෝධා විමලධර්ම ලොක්කි ඕපන් එයාර් ලොකේෂන් එකකට ඇවිත් හින්දි සෝන්ග්ස් ප්‍රසන්ට් කරන කොට.මාර ස්වීට් මෙයාලා - යශෝධ වගේම එයාගෙ වොයිස් එක, ප්‍රසන්ටින් ස්ටයිල් එක, මූණෙ ඇඳෙන සිරියාව .... විජේ මල්ලිට ඕඩියෝ එකයි වීඩියෝ එකයි දෙකම ඕන කියල තමයි කියන්න වෙන්නෙ. ‘සුහානි රාත්’ යශෝධට ගැළපෙන ජොබ් එක. සුහානි රාත් ප්‍රොඩියුස් කරන විනීතා කරණාරත්න නංගිටත් මේන්න විජේ මල්ලිගෙ සැලියුට් එක. යශෝධ නංගී ‘සුහානි රාත්’ අරගෙන එන තර්ස්ඩේ වෙනකල් විජේ මල්ලි මඟ බලන් ඉන්නවා. ආයෙමත් මීට් වෙනකල් යශෝධට ගුඩ් නායිට් කිව්වා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071710</link>
    <topic>කැලෑ හඳෙන් දීප්තිමත්ව නිවී ගිය සිනමා තරුව</topic>
    <author>රූපසේන සිල්වා</author>
    <content>කැලෑ හඳෙන් දීප්තිමත්ව නිවී ගිය සිනමා තරුවහෙළයේ මහා කතාකරු ලෙස විරුදාවලිය ලත් ඩබ්ලිව්.ඒ’සිල්වා ශූරීන් විසින් රචිත ‘කැලෑහඳ’ නවකතාව මුද්‍රණද්වාරයෙන් නිකුත් වූයේ මින් වසර 78 පෙරාතුවය. එනම් 1933 දීය. ගැමි ආදරයක සුවඳ විහිද වූ එම නවකතාව නොකියූ කෙනෙකු වෙතොත් ඒ මළ පොතේ අකුරක් නොදත් අයකු විය හැකිය. එපමණට කා අතරත් ජනප්‍රිය නවකතාව ඊට හරියටම වසර 20 පසු සිනමාවට නැඟුණි. සිංහල නවකතාවක් පසුබිම් කොටගත් හා වර්ණ ජවනිකා ඇතුළත් ප්‍රථම සිංහල චිත්‍රපටය ලෙසින් 1953 ප්‍රදර්ශනයත් සමඟම අලුත් නිළියන් දෙදෙනකු හා නළුවකු තිරයට හඳුනා දෙන ලදී.’කැලෑහඳේ’ එන ජෝන් ජයපාල නම් ප්‍රධාන භූමිකාව නිරූපණය කළ නවක නළුවා නමින් ස්ටැන්ලි පෙරේරා විය. ඔහු වර්ණ ජවනිකා පෙළක රඟපෑ පළමු සිංහල චිත්‍රපට නළුවා වෙයි. එදා සිනමාවට උචිත බොකුටු හිසකෙස් හා සිහින් උඩුරැවුලකින් හෙබි ඔහු 1933 මාර්තු 14 වැනිදා වෙන්නප්පුවේ දුම්මලදෙණිය ග්‍රාමයේ උපත ලද්දකි.ඔහුගේ උප්පත්ති නාමය වර්ණකුලසූරිය කොස්වත්ත ලියනගේ ඇන්ටනි ස්ටැන්ලි ටෙරන්ස් ජස්ටින් පෙරේරා වන්නේය.තල්දෙක ශාන්ත රීටා මිශ්‍ර පාසලින් හා වෙන්නප්පුව ජෝශප් වාස් විද්‍යාලයෙන් අධ්‍යාපන කටයුතු සරු කර ගත් ස්ටැන්ලි පෙරේරාට සිනමා ගතවීමට ලැබුණේ ‘සන්ඩේ ඔබ්සර්වර්’ පත්‍රයේ පළව තිබුණු දැන්වීමකට අනුවය. තම මුල් රංගනයෙන්ම රසික හදවත් දිනූ ඔහු 50-60 දශකවල සිංහල සිනමා අඹර දිදිල වූ තරුවකි.ස්ටැන්ලි පෙරේරාගේ ආකර්ෂණීය රුවට ආදරය කළ ප්‍රේක්ෂකයන්ට ඔහුගේ දෙවන රංගන පෙළහර නැරඹීමට ලැබුණේ 1954 දීය. ‘අයිරාංගනී’ නම් එහිත් ඔහුගේ තිරයට පෙම්වතිය රුක්මණී දේවී වූවාය. 1954 වසරේම තිරගත ‘අහංකාර ස්ත්‍රී’ සමඟ අතිරේකව පෙන්නූ මෙරටින් නිෂ්පාදිත ප්‍රථම දේශීය ප්‍රචාරක චිත්‍රපටය ලෙස සැලකෙන ‘රාණි’ චිත්‍රපටයේ ක්ලැරිස් ද සිල්වා හා රඟපෑවේ ස්ටැන්ලි පෙරේරා බව බොහෝ දෙනෙකුට අමතකව ගිය පුවතකි. එය ස්වදේශීය කර්මාන්ත ආයතනය වෙනුවෙන් නිර්මාණය කරන ලද වර්ණ චිත්‍රපටයකි.ස්ටැන්ලි පෙරේරාගේ ඊළඟ රංගනය ‘දුප්පතාගේ දුක’ (1956) වෙයි. දෙමළ ට්ත්‍රපටයේ ජවෙට් සීතා රාමන්ගේ චරිතය අනුගමනය කළ එහි ඔහුගේ පෙම්වතිය වූ ගර්ලි ගුණවර්ධන සිය ජීවිතයේ නිත්‍ය සහකාරිය කරගත්තේය. ඔවුනගේ දියණිය ජනප්‍රිය නිළි සබීතා පෙරේරාය.ශ්‍රී ලංකා ෆිල්ම්ස් වෙනුවෙන් 1957 නිෂ්පාදනය ඇරඹූ ‘ජීවිතය’ චිත්‍රපටයේ ප්‍රධාන නළු නිළි දෙපළ වූයේ ස්ටැන්ලි හා ගර්ලිය. නිෂ්පාදන කටයුතුවලින් 90% පමණ නිම කොට තිබියදී සමාගමේ කොටස්කරුවන් අතරේ හටගත් මතබේදයක් මත ඉතිරි වැඩ නතර කළ එම චිත්‍රපටය ප්‍රදර්ශනය නොවුණත් එහි ගීත දැනුදු ඉඳහිට ගුවන්විදුලියෙන් ඇසෙයි. ‘සරදම්’ (1957) චිත්‍රපටයේ ස්ටැන්ලි පෙරේරාගේ තිරයේ පෙම්වතිය ලෙස ජනප්‍රියත්වයට පත් ප්ලොරිඩා ජයලත්ම ‘සේපාලි’ (1958) චිත්‍රපටයේත් රඟපෑවාය. ස්ටැන්ලි පෙරේරා රඟපෑ ‘ගංතෙර’ (1961) චිත්‍රපට කතා තරගයකින් තෝරාගත් ප්‍රබන්ධයක් සහිත සිනමාපටයකි.එය වැඩිහිටියන්ට පමණක් ප්‍රදර්ශන අනුමැතිය ලබා තිබී පසුව වැඩිහිටියන් සමඟ එන ළමයින්ට ද සුදුසු චිත්‍රපටවලට ලැබෙන A සහතිකය යටතේ ප්‍රදර්ශනය කරන ලදී. ‘සුහද සොහොයුරෝ’ (1963) චිත්‍රපටයෙන් දිස් වූයේ අනුවේදනීය ඉන්දීය කතාවකි. ස්ටැන්ලි පෙරේරා ඊළඟට උප ප්‍රධාන චරිතයකට ජීවය දුන් ‘සුබසරණ සැපසිතේ’ (1964) වැඩිහිටියන්ට පමණක් සීමිත ප්‍රථම සිංහල චිත්‍රපටයයි.කුලබේදයේ විසමතා වටා ගෙතුණු ඩී.වී.සෙනෙවිරත්නගේ ’මා ආලය කළ තරුණයා’ නවකතාව ඇසුරු කොටගත් ‘චණ්ඩාලි’ (1964) චිත්‍රපටයේ රඟපෑ ස්ටැන්ලි පෙරේරා ‘සසරක හැටි’ (1964) චිත්‍රපටයේ උප ප්‍රධාන චරිතයකට පණ පෙවීය. එය ‘එදිර් පාරාදු’ දෙමළ හා ‘ෂර්ඩා’ හින්දි චිත්‍රපට අනුකරණයකි. 1965 තිරගත ‘සැපත සොයා’, ‘ලාදළු’, ‘හතර මහා නිධානය’, ‘සොඳුරු යුවළ’ ඔහු රඟපෑ තවත් චිත්‍රපට වැලකි. ඉන් ‘ලාදළු’ හින්දි චිත්‍රපට අනුකරණයක් විය.‘ධූල් කාපුල්’ චිත්‍රපටයේ රාජේන්ද්‍ර කුමාර්ගේ භූමිකාව සිංහල චිත්‍රපටයේ හිමිවූයේ ස්ටැන්ලි පෙරේරාටය.ඔහු ‘සොඳුරු යුවළ’ චිත්‍රපටයේ ද්විත්ව චරිත නිරූපණයක යෙදුණේය. එය ඒ.ටී.සී.ජිනදාසගේ ‘මධුර ජීවිතය හෙවත් නැලී සහ කමලා’ නවකතාවේ සිනමා කතාවයි. 60 දශකයේම ප්‍රදර්ශිත සුදු දුව (1966) හතර කේන්දරේ අමතක වුනාද, ඉවසන දනා (1967), ලන්ඩන් හාමු, වනසරා, අක්ක නඟෝ, රුහුණු කුමාරි (1968) යන චිත්‍රපටවලට රංගන දායකත්වය ලබාදුන් ස්ටැන්ලි පෙරේරා එයින් කිහිපයක රඟපෑවේද අනුකාරක චරිතය.70 දශකයේ ප්‍රදර්ශිත ගීතා (1970) – පූජිතයෝ, දැවෙන පිපාසය, සමනළ කුමරියෝ (1971), සුජීවා, හතරවටේ, ලොකුම හිනාව, මිරිඟුව (1972) – සුනේත්‍රා (1973) – එරලුම් ඔලියුම් දෙමළ චිත්‍රපට කතාවෙන් බිහි වූ සූකිරි කෙල්ල, රන්වන් රේඛා (1975) - ටොම් පචයා (1977) - සසර (1978) හා මිනිසුන් අතර මිනිසෙක් (1979) යනාදී චිත්‍රපට තුළින් ස්ටැන්ලි පෙරේරා චිත්‍රපට අධ්‍යක්ෂණයට පිවිසියේ ‘ටොම් පචයා’ චිත්‍රපටයෙනි. ඇලන්සන් මෙන්ඩිස් ගේ ‘ඉම්පෝර්න්ට් ඉන් ග්‍රීන්වර්ස්’ කෘතිය ඇසුරෙන් රචිත ‘පලාමල්ල’ වේදිකා නාට්‍ය කතාව පසුබිම් කෙට ගත් එහි සම අධ්‍යක්ෂවරයා රෝයි ද සිල්වාය.80 හා 90 මුල් භාගයේ ස්ටැන්ලි පෙරේරා දකින්නට ප්‍රදර්ශනය කළ චිත්‍රපට අතර අනුහස, සීතා (1980) - සඳා, කැලෑමල් (ප්‍රථම පුළුල් තිර වර්ණ සිංහල චිත්‍රපටය - 1982) - ගෝස්ට් කාන්ට්ඩු ඉට් (GHOSTS CANT DO IT – 1984) සදාකල් රැඳේවා (1985) - මල්දෙණියේ සිමියොන් (1986) හා වන බඹරා (1990) - සළඹක් හඬයි (1999) වෙති. මෙම චිත්‍රපට මාලාවෙන් ඉංග්‍රීසි චිත්‍රපටය විදෙස් නිෂ්පාදනයක් වූයේය. ‘සදාකල් රැඳේවා’ ශ්‍රී ලංකා - පාකිස්තාන හවුල් නිෂ්පාදනයකි. ස්ටැන්ලි පෙරේරාගේ අවසන් රංගනය රැගත් චිත්‍රපටය ‘සළඹක් හඬයි’ ශ්‍රී ලංකා ජාතික චිත්‍රපට සංස්ථාව පිහිටුවීමට පුරෝගාමී මෙහෙවරක යෙදුණ ඔහු තනිවම අධ්‍යක්ෂණය කළ එකම සිනමාපටය ‘සඳා’ වෙයි.1998 සරසවිය සම්මාන උළෙලේ දී රණතිසර සම්මානයෙන් පිදුම් ලද ස්ටැන්ලි පෙරේරා නමින් මාවතක් ද වෙන්නප්පුවේ නම්කොට ඇත.අවසන් කාල පරිච්ඡේදයේ ටෙලි නාට්‍ය අධ්‍යක්ෂණයට අත පෙවූ ඔහු ‘කැලෑහඳ’ ටෙලි නාට්‍යයකට නැඟීමට බලාපොරොත්තුව සිටියේය.එහෙත් එම සියලු බලාපොරොත්තු පසෙකලා ස්ටැන්ලි පෙරේරා ඉකුත් 10 වැනිදා ජීවන රඟමඬලෙන් සමුගත්තේය. එය නවකතා චිත්‍රපටයකින් මතුවී, නවකතා චිත්‍රපට රැසක් ඔපවත් කළ පැරණි සිනමා නළුවකුගේ රංගන චාරිකාවක අවසානයයි.රූපසේන සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071711</link>
    <topic>වැටෙන හුස්මක් ගානේ ඔබවමයි සිහිවෙන්නේ</topic>
    <author/>
    <content>වැටෙන හුස්මක් ගානේ ඔබවමයි සිහිවෙන්නේදුන්නු වේදනා මේ නෙතින් උතුරලා මතක රැස් වෙලා හිත ආයාලේ ගියා හිතෙන්නේම නෑ ඔබ මගේ නොවේ කියා ජීවිතේම දැන් මාගේ හීනයක් වෙලාකෙටි කාලයකින් හමුවී මගේ ජීවිතයට පැමිණි ලස්සනම සිහිනෙකි ඔයාමේ සීත වස්සානේ පාළුව ගලන්නේ තනිකමයි හදවත සරන්නේ මේ අන්ධ හිත් මානේ මතකය තැවෙන්නේ සෝ සංකා හිරිහැර කරන්නේකෙටි කාලයකින් හමුවී මගේ ජීවිතයට පැමිණි ලස්සනම සිහිනෙකි ඔයාසඳ නේන රෑ යාමේ සසලව හිඳින්නේ කළුවරයි දසතින් හමන්නේ වැටෙන හුස්මක් ගානේ ඔබවමයි සිහිවෙන්නේ ඔබ කොහේදෝ හිඳින්නේ  පද රචනය – ඩිලාන් ගමගේසංගීතය – රදීෂ් වැන්දබෝනාගායනය – නිරෝෂා විරාජිනීනිමේෂයකින් හිතට ඇතුළු වෙන ආදරය මුළු ජීවිත කාලය පුරාවටම ඒ සිතට සෝ සංකා දී හිරිහැර කරනවා නම් හෙළන හැම සුසුමක් ගානෙම සිහිවන්නේ ඔහුම හෝ ඇයම විය හැකිය.හමුවී කෙටි කාලයකින් සුන්දර සිහිනයක් ලෙසින් ජීවිතයම වෙලාගෙන ආත්ම ගත වූ ආදරයේ මිහිරියාව වේදනා පිරුණු මතකයේ නිදන් කළ පෙම්වතුන්ගේ සිතුවිලි කෙබඳු විය හැකිද? මෙවර ගී මුතුහර පලඳන්නේ මේ කාලයේ පෙම්වතියකගේ තනිවූ සිතක සිතුවිලි පැවසෙන ගී සංකල්පනාවකි. නිරෝෂා විරාජිනීගේ හඩින් ගැයෙන මෙම ගී පද රචනාවේ අයිතිකරු නව පරපුරේ ගී පද රචකයකු වන ඩිලාන් ගමගේ ය. “දුන්නු වේදනා” ඩිලාන්ගේම අත්දැකීමක් ඇසුරින් ලියැවුණු අයුරු ඔහු ‘රසඳුන’ සමඟ පැවසුවේ මෙලෙසින් ය.ඩිලාන් ගමගේ”මීට ටික කලකට පෙර මගෙන් වෙන්වී ගිය ආදරවන්තියක නිසා වේදනාවෙන් මිරිකෙමින් සිටිද්දී රදිෂ්ගෙන් ලැබුණු තනුවකට තමා මම මේ ගීතයේ පද රචනය කළේ. පෙම්වතියකගේ විරහා වේදනා පැවසෙන ගී සංකල්පනාවක් වුණාට මේ ගීතයේ ඇතුළත් වෙන්නේ දින දෙකක් වැනි කෙටි කාලයකින් මගේ ජීවිතයට බොහෝ සේ ළංවී පසුව වේදනා උරුම කර දී වෙන්වුණු ඒ ආදරවන්තිය නිසා කම්පිත වූ මගේම පෞද්ගලික සිතිවිලියි. ඇය මට පෙම් කළ කෙටි කාලේදී ඇගේ ආදරෙන් මගේ මුළු ජීවිතයම පිරිලා තිබුණා. මගේ ජීවිතයේ ලස්සනම සිහිනය වී උන්නු ඇය මාත්තෙක්ක වැඩිපුරම දොඩමලු වුණේ රාත්‍රි කාලයේදී යි. ඒ නිසාම තමයි මේ ගීතයට රාත්‍රිය පසුබිම් කරගත්තේ.ඇය වෙන්වී ගියාට පසුව හැම රාත්‍රියකම වැටෙන හුස්මක් ගානේ මට මතක් වුණේ ඇයවයි. ”සඳ නේන රෑ යාමේ - සසලව හිඳින්නේ” සහ “වැටෙන හුස්මක් ගානේ – ඔබවමයි සිහි වෙන්නේ” වැනි වදන් වැල් මේ පද රචනයේදී යෙදුණේ මා විඳ වූ අයුරින්මයි. ඇගේ වෙන්වීම නිසා තනිකම දරාගන්න බැරිව මා ගීත රැසක්ම රචනා කළා. පෙම්වතෙකු ලෙස මට විඳවන්න වුණු වේදනා පෙම්වතියක විඳි වේදනා බවට හරවා පද රචනය කළේ ගායන ශිල්පිනියක විසින් ගායනා කිරීමට සුදුසු වන අයුරුයි.”සිරස සුපර් ස්ටාර්ස් ගායක ගායිකාවන් සඳහා වැඩිපුර ගීත රචනය කර ඇති ඩිලාන් ලියූ “සිහිනයක් වෙලා” (අමිලා නදීෂානි), “මේ හිතේ එල්ලිලා” (දුෂ්‍යන්ත් වීරමන්), ”වෙන්වී දැන් යන්න ඉතින්” (චාමික සිරිමාන්න), “සඳ රේණු වැහි” (ප්‍රසංග තිසේරා) සහ “දෑස පාලා” (සංගීත් විජේසූරිය) වැනි ගීත ඔහුගේ හැකියාව පෙන්නුම් කරන ගී පද රචනා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071712</link>
    <topic>මගේ ඉදිරි ජීවිතය කොහොම ගෙවෙයිද කියලා දැන්ම අනාවැකි කියන්න අමාරුයි</topic>
    <author>හේමාලි විජේරත්න</author>
    <content>මගේ ඉදිරි ජීවිතය කොහොම ගෙවෙයිද කියලා දැන්ම අනාවැකි කියන්න අමාරුයි- සනත් ගුණතිලකකැනේඩියානු සිනමා ආයතනය සහ ශ්‍රී ලංකා ජාතික චිත්‍රපට සංස්ථාව ඒකාබද්ධව මේ දිනවල කැනඩාවේ ඔටාවා නගරයේදී පැවැත්වෙන චිත්‍රපට උළෙලේ ශ්‍රී ලාංකේය චිත්‍රපට හතරක් තිරගත වේ. සුමිත්‍රා පීරිස් ගේ ‘සක්මන් මළුව‘ විජිත ගුණරත්න ගේ ‘වලා පටල’ සුදත් රෝහණගේ ‘සුදු කළුවර’ සහ සනත් ගුණතිලක ගේ ‘එකමත් එක රටක’ මේ අතර වේ.මෙම චිත්‍රපට සඳහා විශාල ලෙස ප්‍රේක්ෂක ආකර්ෂණයක් හා විචාරක අවධානයක් දිනාගත් බවත් ආරංචි වූවා. මෙම චිත්‍රපට හතරෙන් චිත්‍රපට තුනකම ප්‍රධාන රංගන ශිල්පියා වූයේ ප්‍රවීණ නළු සනත් ගුණතිලක ය. මෙය නිම්ති කොටගෙන සිනමාව ගැනත්, ජීවිතය ගැනත් පසුගියදා ඔහු සමඟ කළ කතා බහක් මේ.පසුගිය අවදියේ දී ඔබ මාධ්‍යයෙන් මඳක් බැහැර වූවා නොවේද?සාමාන්‍යයෙන් මම මාධ්‍යයට පෙනී හිටින්නේ මා සාකච්ඡා කරන විෂයට හෝ අදාළ පුවත්පතට හෝ මගෙන් කිසියම් අර්ථාන්විත යමක් සිදුවේ නම් පමණයි. එහෙත් පසුගිය කාලය තුළ මම නිහඬව සිටියේ සිනමා පටයක් වෙනුවෙන් තිර කතාවක් සැකසීමේ කාර්යයක යෙදී සිටිය නිසාවෙන්. මේ තිර කතාව සඳහා ජාතික චිත්‍රපට සංස්ථාවේ ආශිර්වාදයත් මට ලැබුණා. චිත්‍රපට සංස්ථාව සමඟ කාලාන්තරයක් තිස්සේ වැඩ කරන කෙනෙක් මම.එතැන සිටින සභාපති හෝ නිලධාරින් කවුරු වුණත් වැඩ කරන්න මට ගැටලුවක් වෙලා නෑ. මම විශ්වාස කරනවා, අපේ කර්මාන්තය හා සම්බන්ධව තිබෙන රාජ්‍ය ආයතනය එය නිසා ඒ හා සමඟ එක්ව අපි වැඩ කළ යුතුයි කියලා. ඒ වගේ ම මම විශ්වාස කරනවා, එතැන ඉන්න නිලධාරීන්ගේ සහයෝගය අපේ සිනමා කර්මාන්තයට ලැබිය යුතුයි කියලා. මගේ තිරකතාවේ වැඩ කටයුතු නිසාත් පසුගිය දිනවල චන්ද්‍රරත්න මාපිටිගමගේ නවතම චිත්‍රපටයට සම්බන්ධ වී සිටි නිසාත් තමයි ඔබ ඔය කියන විදියට මාධ්‍යයෙන් බැහැරව සිටියේ.ඔබ සම්බන්ධවූ නවතම චිත්‍රපටය ගැන සඳහන් කළොත්?චන්ද්‍රරත්න මාපිටිගම මීට කලින් මට කතා කරපු ‘නෙළුම් සහ සමන්මලී’ චිත්‍රපටයේ මම රඟපෑවා. ඔහු අධ්‍යක්ෂණය කළ ‘සුරබි දෙන’ චිත්‍රපටයට තමයි මම වැඩියෙන් කැමැති. ඒ චිත්‍රපටයේ මම රඟපෑවේ නෑ. ඊට පසු ඔහු අධ්‍යක්ෂණය කළ චිත්‍රපට දෙකක රඟපෑවා. ඒත් අවාසනාවකට ඒ චිත්‍රපට දෙකම තවම තිරගත වුණේ නෑ.අලුතින් ම ඔහු මට කතා කරපු මේ චිත්‍රපටයේ මාත් සමඟ රඟපාන්නේ මගේ සිනමා ජීවිතේ මුල් කාලයේ දී මට මුණ ගැසුණු නිළියක් වන වීණා ජයකොඩි. මට මතකයි ඇය ‘සිසිල ගිනි ගනී’ චිත්‍රපටයේ මගේ බිරිඳ විදියට රඟපාපු හැටි. ඒ සමඟම අද ක්ෂේත්‍රයට අලුතින් පැමිණ සිටින අමිල අබේසේකර, උදාරි වර්ණසූරිය, නයනා කුමාරි වැනි නළු නිළියන් රැසක් සමඟ වැඩ කරන්න මට අවස්ථාව ලැබුණා.මේ චිත්‍රපටයේ නම ‘සිහිනය දිගේ එන්න’. සරල භාෂාවෙන් කියනවා නම් බොහොම සීනි නමක් මේකට තිබෙන්නේ. නමුත් ඒ සීනි නම ඇතුළේ ගැඹුරු කතාවක් මෙයට අන්තර්ගත වෙලා තිබෙනවා. පසුගිය සති දෙක තුනක කාලයක් මෙහි රූගත කිරීම් සඳහා බණ්ඩාරවෙල ප්‍රදේශයේ ගත කරන්නට මට සිදු වුණා. රූගත කිරීම් අතරතුර මට ලැබුණු නිවාඩු දිනයන්හිදිත් මම කොළඹට ආවේ නෑ. ඒ කාලය යොදා ගන්නේ මගේ තිර කතාවේ ඉතිරි වැඩ නිම කරගන්නයි. බණ්ඩාරවෙල ඒ සුවදායක පරිසරයේදී මට හැකියාව ලැබුණා. මේ කොළඹ කර්කශ පරිසරයට වඩා ඉක්මනින් මගේ තිර රචනයේ වැඩ නිම කරගන්න.පුරා දශක ගණනාවක් ඔබ සිනමාවේ රැඳී සිටි අයුරින් ම අදත් සිනමාවට ජීවය දෙනවා. එදා වගේ ම අදත් ඔබ වසරකට චිත්‍රපට ගණනාවකට දායක වෙනවා. ඒ නිරන්තර දායකත්වයේ රහස කුමක්ද?මම තවමත් වැඩ කරන්නේ චිත්‍රපටයේ තිරකතාව හොඳින් කියවලා බලල. අධ්‍යක්ෂවරයා ඊට සූදානම් ද කියලා හොයලා බලලා. නමුත් බොහෝ දෙනෙක් මට චෝදනා කරනව ලංකාවේ වැඩි ම චිත්‍රපට ගණනාවක රඟපෑ නළුවා වීමේ වාර්තාවක් පිහිටුවීමට මට ආසාවක් තියනවයි කියලා. නමුත් ඒක නෙවෙයි ඇත්තම කතාව.පුරා වසර ගණනාවක් මම මේ ක්ෂේත්‍රයේ බොහෝ ප්‍රවීණයන් සමඟ වැඩ කරලා තිබෙනවා. ඒ වගේ ම ක්ෂේත්‍රයට අලුතින් එන බොහෝ නවකයින් සමඟත් මම වැඩ කරලා තිබෙනවා. මේ හැම දෙනාත් එක්කම සුහඳව මම ගනුදෙනු කරනවා. මම ඉතාම නිහතමානීව කියන්නේ, ඊයේ පෙරේදා වැඩ කරපු චන්ද්‍රරත්න මාපිටිගමගේ චිත්‍රපටයේ මාපිටිගම හැරුණු විට එහි වැඩකළ සියලුම කාර්මික ශිල්පීන් ඉතාම ළාබාල වයසේ අය. නමුත් ඔවුන් සමඟ එකට ඉඳගෙන මම සාකච්ඡා කළා. සිනමාවේ නව ප්‍රවණතා ගැන. තාක්ෂණයේ නව ස්වරූප ගැන.වේශ නිරූපණයේ නවීන ක්‍රමෝපාය ගැන. මම හිතනවා මෙන්න මේ හවුල්වීම සිනමාවේ ඉදිරි ගමනට හරිම වැදගත්. මේ මුහුවීම නිසාම වෙන්න ඇති ගෝවෙදි චිත්‍රපට ක්ෂේත්‍රයෙන් පස් දෙනෙක් තෝරලා ජාතික සිනමාවට කළ මෙහෙය වෙනුවෙන් ඇගයීම් කරන කොට එතැනට මාවත් අයිති වුණේ. දැන් සිනමාව කියන එක මගේ ජීවිතේ බවට පත්වෙලා ඉවරයි. ඒ නිසා මම මේක හදාරන විදියට වෙන්නැති මේ දායකත්වය මට ලැබෙන්නේ.ඔමේ දිනවල තිරගත වන ‘කිං හන්තර්’ චිත්‍රපටයේ ඔබ එක දර්ශනයක් රඟපානවා.”ඔව් එක දර්ශනයක් රඟපානවා. සමහරු හිතනවා ඇති මෙයා නැති එකක් නෑ කියලා. නමුත් ඒකේ එක දර්ශනයක් හරි රඟපාන්න මට හේතුවක් තිබුණා. සිවගුරු නාදන් පළවැනියට වැඩ කළේ මගේ ‘සිසිල ගිනි ගනියි’ චිත්‍රපටයේ. ඔහු එහි වැඩ කළේ දෙවැනි සහාය අධ්‍යක්ෂවරයා වශයෙන්. ඔහුගේ ඉල්ලීම වුණේ “මම ප්‍රථම වතාවට අධ්‍යක්ෂණය කරන චිත්‍රපටයේ ඔබ එක දර්ශනයක හරි සිටිය යුතුයි කියලයි. මෙන්න මෙවැනි මා සමඟ දශක තුනකට අධික කාලයක් වැඩ කරපු සියලුම ශිල්පීන් සමඟ මගේ සම්බන්ධතාවයක් තිබෙනවා.ඒක කට්ටකමට කරන දෙයක් නොවෙයි. ඔවුන් සමඟ සුහදව ඉන්නවා වගේ ම ඔවුන් දෙයක් කිවුවොතින් මම ඒකට ඇහුම් කන් දෙනවා. ඒක මම ඉගෙන ගත්තේ තිස්ස අබේසේකරයන් ගෙන්. ඔහු කුරසාවාගේ චිත්‍රපට, බර්ග්මාන්ගේ චිත්‍රපට අලුත් පරම්පරාවට පෙන්වලා ඔවුන්ගෙන් ප්‍රශ්න අහනවා. අන්තිමට ඔහු කියනවා මම මේ චිත්‍රපටය හත් පාරක් බලලා තියෙනවා. නමුත් අද මේ තරුණ පරපුර නිසා වෙන් මේ චිත්‍රපටයේ දැකපු නැති දේවල් වගයක් ඉගෙන ගත්තා කියලා. මේ වර්තමාන පරපුර වෙනම කෝණයකින් වෙනම මානයකින් මේ චිත්‍රපටය දිහා බැලුවා කියලා. ඇත්තටම සිනමාව කියන්නේ අන්න එවැනි දෙයක්. ඒ වගේ සම්බන්ධවීම් ඇති වෙන්න සත්‍යම කතාව ඔන්න ඕකයි.ඔබට තිබෙන අත්දැකීම් දැනුම සියල්ල මේ නව පරපුරට බෙදා හදා දෙන්න ඔබ සූදානම් ද?අනිවාර්යයෙන් ම සූදානම්. නමුත් බෙදා හදා දීම පිණිස චිත්‍රපට කර්මාන්තයක් තිබෙනවද කියන එක ගැටලුවක්. නවීන සිනමා තාක්ෂණයත් එක්ක සිනමාවේ අර්බුදය ගැන ඔබ නියෝජනය කරන ජාතික පුවත්පතකට කතා කරන එක ඒ පාඨකයින්ට කොයිතරම් වැදගත් ද කියන්න මම දන්නේ නෑ. නමුත් මම කෙටියෙන් කිවුවොත් මේ ආර්ථික සංවර්ධනය උඩ, වේගවත් ගමන සහ නවීන තාක්ෂණික දියුණුව උඩ සමහර රටවල සිනමා කර්මාන්තයට බලපෑම් ඇති වුණා. ඒ නිසා ඔවුන් ආපස්සට වැටුණා.නමුත් ඔවුන් ඒ සමඟම තාක්ෂණයත් එක්ක නැගිටින්නේ කොහොමද කියලා හොයලා බැලුවා. ලෝකයේ සමඟ ගනු දෙනු කරන්නේ කොහොමද කියලා හැදෑරුවා.වර්තමානයේ නවකයින්ට ඔවුන්ගේ දක්ෂතා පෙන්වන්නට අවස්ථාවක් තියනවද කියන ප්‍රශ්නේ එනවා. චිත්‍රපට හැදෙනවා. නමුත් මේවා පෙන්වන්න ඕන. අද චිත්‍රපට ශාලා අඩුයි. ශාලාවලට ආයෝජනය කිරීමට එන පිරිස අඩු ය. මේ ගැන අපි දැනුම්වත් වෙන්න ඕන.මේ කියන තත්ත්වයට ජාතික චිත්‍රපට සංස්ථාවේ මැදිහත්වීම ප්‍රමාණවත් කියලා ඔබ හිතනවද?මම මේ වෙලාවේ කිව යුත්තේ කුමක්ද කියලා හිතන්න වෙලා තිබෙනවා. නමුත් ජාතික චිත්‍රපට සංස්ථාවේ සභාපති තුමා ඇතුළු පිරිසට අවශ්‍ය ඇති දේශීය සිනමාව හොඳ තැනකට ගේන්නට. නමුත් එහෙම කිරීම සඳහා යම් කිසි ක්‍රමවේදයක් සකස් කිරීමට පුළුවන් පිරිසක් එතැන ඉන්නවද? සභාපතිවරු වෙනස් වෙනවා. නමුත් අදටත් සාමාන්‍යාධිකාරිවරයෙක් නැහැ. ඒ වගේ ම ප්‍රධාන තනතුරු වල හිටපු වැඩ දන්න අය එතැනින් ගියාම වැඩ දන්න දෙවැනි පරපුරක් එතැනට ඇවිල්ලා තියනවද? මේ ගැටුම නිසා තමයි පෞද්ගලික අංශයත් සමඟ එක්ව යන්නට නිෂ්පාදකවරු, ප්‍රදර්ශකවරු පෙලඹුණේ. මම මේ කතා කරන්නේ 2000 ට ඉස්සර කාලය ගැන. මේ ආයතනය ශක්තිමත් ආයතනයක් වශයෙන් ගොඩනැඟිලා තියනවද නැද්ද කියන එක ගැන මීට වඩා අපි කල්පනා කාරී විය යුතුයි.මේ රජයට තරම් කලාකරුවන් සම්බන්ධ වුණු රජයක් තවත් නෑ. ඒ වගේ ම තමයි මේ ජනාධිපතිතුමා තරම් කලාකරුවන් ගැන සිතන්න පුළුවන්. ප්‍රශ්න ගැන උනන්දුවෙන කෙනෙකුත් නෑ. එහෙම වෙලාවක සිනමාවේ දියුණුවට මීට වඩා යමක් මෙතනින් කර ගත යුතුයි. මම කුමක් හෝ ප්‍රශ්නයක් තිබෙන අවස්ථාවක සිනමාව වෙනුවෙන් හඬක් නඟනවා. එහෙම හඬ නඟපු අවස්ථාත් ඕන තරම් තිබෙනවා. ඒවායින් ප්‍රතිඵල ඇති වුණ අවස්ථාත් තිබෙනවා. නමුත් ඒ වෙලාවල්වලදී මට ලැබුණු ප්‍රසාදයක් නෑ. මගේ එහෙම බලාපොරොත්තුවකුත් නෑ.නමුත් හැමදෙයක් ම අපට කරන්න බෑ. මම එහෙම කරන්න ගිහින් වැරදුණ අවස්ථාත් තිබෙනවා. ඒ වගේ වෙලාවල මාව තදින් විවේචනය වුණු අවස්ථාත් තිබෙනවා. නමුත් වර්තමාන ජනාධිපතිතුමා මා පිළිබඳ දක්වන ආකල්පයක් තිබෙනවා. මම මේ රජයට උදව් කරපු පුද්ගලයෙක්. රට වැසියෙක් විදියට අපි අපේ රට ආරක්ෂා කරගන්න ඕන. අවැඩක් වෙනවා නම් අපි ඒ වෙනුවෙන් කතා කරන්න ඕන. කතා කරනවා කියන්නේ ඔහේ කතා කරන එක නෙවෙයි. මම නම් කතා කරන්නේ පසුගිය වකවානුවේදී මා තුළ ඇතිවුණ සුළු දේශපාලන දැනුම ඇතුව.එක වතාවක් මම බීබීසී එක ඇතුළට ගිහින් කිව්වා ඕගොල්ලන්ගේ රටේ ඉන්න එල්.ටී.ටී.ඊ. සටන්කාමීන්. අපේ රටේ ඉන්නේ ටපඥඥඤධථ ටපඪඨඩඥබඵ ලා. ඇයි මේ විදියට දෙවිදියකට හිතන්නේ කියලා. එක කාල වකවානුවක (2003 දී) බීබීසී එක්තරා සිද්ධියක් නිසා එංගලන්තයේ හිටපු යුද විශේෂඥ මහතකු (ආචාර්ය කෙලි) සිය දිවි නසා ගත්තා. ඒකට බීබීසී හිටපු සභාපති ඉල්ලා අස්වුණා. මෙන්න මේවා වර්තමානයට ගේන්න අවශ්‍ය වෙලා තිබෙන මොහොතක අපි ඉන්නේ. මම කියන, කරන වැඩ පිළිවෙළ මොකක්ද, මම හොඳ හිතින් කරන්න ගිහින් වැරදුන දේ ගැනත් ජනාධිපතිතුමා හොඳට දන්නවාඔබේ නිර්මාණ කාර්යයන් පැත්තට යොමු වුණොත් ‘එකමත් එක රටකින්’ පසු ඔබ යොමු වෙන්න බලාපොරොත්තු වෙන්නේ කුමකට ද?ඊට පස්සේ හිතලා තිබෙන්නේ අපේ සංස්කෘතින් අතර තිබෙන ඝට්ටනයත් නිසා ඇතිවුණ පවුල් ආරවුලක් පිළිබඳ වන කතාවකට. කැනඩාවේ ජීවත්වුණ තරුණයෙකු හා සිංහල තරුණියන් අතර ගොඩනැඟෙන කතාවක් ඊට අමතරව ආසාවෙන් ඉන්නවා වෙන කෙනෙක් කරන්න ගිහින් බැරි වුණ චිත්‍රපටයක් කරන්න. ඒක ලංකාවේ නම් දරාපු ජනමාධ්‍යවේදියකුගේ අතුරුදන් වීමක්. ඒ කතාව නැවත වතාවක් කරන්න මට ආසයි. ඒ ගැන පොඩි ගවේෂණයක මේ දිනවල නිරතවෙලා ඉන්නවා. මේ දෙකෙන් කොයික ඉස්සර වෙයිද දන්නේ නෑ.ඔබේ නළු ජීවිතයේ අමරණීය චරිත රැසක් සිනමා ඉතිහාසයේ අපට හමුවෙනවා. මෑත භාගයේ දී ඔබට ලැබුණු එවැනි සුවිශේෂී චරිතයක් තිබෙනවාද?මගේ ‘එකමත් එක චරිතයට’ අමතරව ‘සංගිලි’ චිත්‍රපටයේ මා කළ චරිතයට මම කැමැතියි. රා විකුණමින්, රා බොමින් ගමේ හේනක් කරනවා කියලා පෙන්නගෙන ඉන්න දඩබ්බර පුද්ගලයෙකුගේ චරිතයක්. ඔහු තමාගේ බිරිඳට අමතරව ඔහුගේ ලේලියවත් සහේට තියාගෙන ඉන්න කෙනෙක්. ඒ චරිතයට මම හරිම ආසයි. ඒත් තවම ඒක පෙන්නුවේ නෑ.දශක ගණනාවක් තිස්සේ ඔබ වටා එකතු වුණු රසික රසිකාවියන් පිරිසක් ඉන්නවා. ඔවුන් ඔබ දිහා බලා ඉන්නවා ඔබේ ජීවිතේ කිසියම් වෙනසක් අද හෝ හෙට වෙයි කියලා.කොහොම මගේ ජීවිතේ ගෙවෙයිද කියලා දැන්ම අනාවැකි කියන්න අමාරුයි. මට තිබෙන ලොකුම ධෛර්යය තමයි මගේ රසිකයෝ. යම් යම් ආකාරයකින් ඉදිරි ජීවිතය පිළිබඳ මා සමඟ දුක සැප බෙදා ගන්න අය නොලැබෙනවා නොවෙයි. නමුත් ප්‍රශ්නේ තියෙන්නේ මම මගේ හිතින් බලාපොරොත්තු වෙන කෙනා මට කැමැති නැතිනම්. ඒ අවස්ථාවන්වල මට වෙන්නේ නිශ්ශබ්ද වෙන්න.ජීවිතේ අවසානේ කාළේ ගැන අනියත බියක් දැනෙන්නේ නැතිද ඔබ තවමත් තනිකඩව ඉන්න එක ගැන.නෑ. ඒක නම් එන්නේ නැත්තේ ඉතාම දැඩි බලාපොරොත්තු තියාගෙන දූ දරුවන් හදපු අයටත් අන්තිමේ තනිවෙන අවස්ථා තිබෙනවා. ඒවා දකින කොට උපේක්ෂා සහගතව මට මගේ හිත හදාගන්න පුළුවන්. මට පුළුවන් වුණා මගේ මව සහ පියා හොඳින් බලා ගන්න. ඒ වෙලාවේදී මම ඉතාම කෘතඥ වෙන්න ඕන මගේ නැගණියටත් මගේ මස්සිනාටත්. මගේ මවගේ අවසන් කාල සීමාව ඔවුන් දෙදෙනා තමයි ළඟ තියාගෙන බලා ගත්තේ. ඒ නිසා තමයි මට මගේ සිනමා කටයුතු සාර්ථකව කර ගත්තේ. මට බුද්ධ ධර්මය ගැන ලොකු විශ්වාසය තිබෙනවා. අනිත් පැත්තෙන් මගේ මව සහ පියා ගැන ලොකු විශ්වාසයක් තිබෙනවා. ඒ දෙදෙනා කොහේ සිට හෝ මට ආශිර්වාද කරනවා කියලා මට විශ්වාසයක් තිබෙනවා. ඔවුන් දෙදෙනා ම එකම තැන භූමදානය කරලා තිබෙන්නේ. සතියකට දෙවතාවක්වත් මම ඔවුන් දෙදෙනා ගාවට යනවා. ඔය විදියට මගේ ඉදිරි ජීවිතේ ගෙවිලා යාවි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071713</link>
    <topic>යාත්‍රා</topic>
    <author/>
    <content>යාත්‍රාජැක්සන් ඇන්තනී මේ දිනවල සූදානම් වෙන්නේ කුස රජ්ජුරුවෝ වෙන්න. ඒ මහාචාර්ය සුනිල් ආරියරත්නගේ ‘කුස පබා’ චිත්‍රපටය වෙනුවෙන්. පසුගිය දිනක අපට ආරංචි වුණේ ජැක්සන් බොහොම කාලයකට පසු ටෙලි නාට්‍ය රංගනයකට සූදානම් වෙන බවයි. ”එළඹෙන සැප්තැම්බර් 15 වැනිදායින් පස්සේ මම මේ ටෙලිනාට්‍යයේ රංගනයට එක්වෙනවා. මේ ආරාධනාව මට කරන්නේ ටෙලි නාට්‍ය අධ්‍යක්ෂ ආනන්ද අබේනායක.ඔහු මීට අවුරුදු පහකට පෙර පිටපතක් දීලා ඒකෙන් චිත්‍රපටයක් කරන්න එකඟ වෙලයි හිටියේ. පසුකාලීනව එය ඔහු ටෙලිනාට්‍යයකට ගොඩනඟා තිබෙනවා.මේ ටෙලි නාට්‍යයේ නම ‘අප්පච්චි’ ‘අප්පච්චිගේ’ චරිතය තමයි මම මේ ටෙලිනාට්‍යයේ රඟපාන්නේ.පසුගිය දිනක මේ ටෙලිනාට්‍යයේ මුහුරත් උළෙල පැවැත්වූවා.ඒ අවස්ථාවේදී ආනන්ද අබේනායක කතාවක් කරත්දි කිව්වා ජැක්සන් ටෙලිනාට්‍යයක රඟපාන්නේ හරියටම අවුරුදු 15න්. ඔහු අවසන් වරට රඟපෑවේ ජයන්ත චන්ද්‍රසිරි ගේ ‘අකාල සන්ධ්‍යා’ ටෙලි නාට්‍යයේ කියලා. එතකොට තමයි මමත් දන්නේ මම අවුරුදු 15න් ටෙලිනාට්‍යයක රඟපාලා නෑ කියා”.අනූෂා දමයන්ති මේ දිනවල සිය කාලය නර්තනය වෙනුවෙන්ම කැපකරලා. ඒකට හේතුව මේ දිනවල ස්වර්ණවාහිනියේ විකාශය වන ‘ඩාන්ස් ස්ටාර් ඩාන්ස්’ වැඩසටහන. අනූෂා මේ වැඩසටහනේ පෙරමුණේ සිටින තරගකාරියක්. ඇය කුඩා කල පටන්ම නර්තනයට දැක්වූ ආසාවත් දක්ෂතාවයත් නිසාම දිගින් දිගටම මෙහි රැඳී සිටීමට හේතුවක් වන්නට ඇති.”ඇත්තටම මේ දිනවල මගේ කාලයෙන් වැඩි කොටසක් වැය වෙන්නේ ‘ඩාන්ස් ස්ටාර් ඩාන්ස්’ ප්‍රසංගය වෙනුවෙන්. මේ සඳහා නර්තන නිර්මාණයත්, ඇඳුම් නිර්මාණයත් ඇතුළු සියලු දේ මමමයි කරගන්නේ. මට නැටුම් පුහුණුකරුවෙක් නෑ. මමම තමයි මගේ නර්තන නිර්මාණය කරගන්නේ. පසුගිය දවස් ටිකේ වෙනත් ටෙලි නාට්‍ය හා චිත්‍රපට සඳහා ආරාධනා ලැබුණත් මේ නර්තන තරගය නිසා ඒවා බාරගත්තේ නෑ. මේ දිනවල ෂූටිං කරගෙන යන ‘අල්ලපු ගෙදර’ සහ ‘මිණිපුර හටන’ ටෙලිනාට්‍ය දෙකට සම්බන්ධ වෙනවා.පසුගිය කාලයේ කරපු චිත්‍රපට 07ක් ඉස්සරහට එන්න තිබෙනවා. ඒ අතර ‘සක්විත දඩයම’, ‘ආත්ම වර්ෂා’, ‘කාලි’, ‘පොඩි හිමි නම’, ‘තෑන්ක් යූ බර්ටි’ යන චිත්‍රපට තිබෙනවා. ‘ඩාන්ස් ස්ටාර් ඩාන්ස්’ ඉවර වෙනකම් නිර්මාණයකට දායක වෙන්න කාලයක් නැහැ. කොහොමත් දැන් මගේ එකම බලාපොරොත්තුව ‘ඩාන්ස් ස්ටාර් ඩාන්ස්’ කිරුළ දිනා ගැනීමයි.අපේ සංගීත ක්‍ෂේත්‍රයේ වෙනස්ම ආකාරයේ රසවින්දනයකින් යුත් ගීත ඉදිරිපත් කළ ගායකයකු වශයෙන් ප්‍රවීණ ගායන ශිල්පී ඇනස්ලි මාලේවන හැඳින්විය හැකියි. ඔහු එදා ක්ලැරන්ස් විජේවර්ධනයන් සමඟ එක්ව කළ නිර්මාණ අදටත් අපේ සංගීත ලෝලීන් බොහොම ආදරයෙන් වැලඳගන්නවා. ඇනස්ලි මේ දිනවල අපේ සංගීත ලෝලීන්ගේ මනදොළ පිනවන තවත් අපූරු සංගීත ප්‍රසංගයක් ඉදිරිපත් කිරීම වෙනුවෙන් කාර්යබහුල වී සිටිනවා.සාමාන්‍යයෙන් ඔහු අවුරුද්දකට වතාවක් එදා හැත්තෑව දශකයේ අපේ සංගීතලෝලීන් රසවිඳි ගී නිර්මාණ ගෙන එන්නට ඇප කැප වෙනවා. මෙවර Stars of Seventies’ නම් මෙම ප්‍රසංගය ඔහු එළඹෙන 23 වැනි දින සවස 6.30ට කොළඹ බණ්ඩාරනායක සම්මන්ත්‍රණ ශාලාවේදී පවත්වන්නට සූදානම් වෙනවා.”පසුගිය අවුරුද්දේ පැවැත්වූ ප්‍රසංගයට පුදුම තරමේ රසික පිරිසක් උනන්දුවෙන් එක්වෙලා හිටියා. ඒකෙන් තේරුණා ඒ කාලේ සින්දුවලට රසිකයෝ කොච්චර ආදරේ කරනවද කියලා. මෙවර ප්‍රසංගයේදීත් ඉන්ද්‍රානි පෙරේරා, අනිල් භාරතී, එරල් ප්‍රනාන්දු, ධර්මරත්න සහෝදරයෝ, ප්‍රියා පීරිස්, ශ්‍යාම් ෆොන්සේකා, පෝල් ප්‍රනාන්දු, ලංකිකා පෙරේරා, නොයෙල් රණසිංහ, රේමන්ඩ් ෆොන්සේකා ගීත ගායනා කරනවා. ආරාධිත ශිල්පීන් විදියට ටෝනි හසන් සහ නිමල් ජයමාන්න සහභාගි වෙනවා.”’ස්ටාර්ස් ඔෆ් සෙවන්ටීස්’ ප්‍රසංගය සංගීතවත් කරන්නේ ඇනස්ලි ප්‍රමුඛ සුපර් චයිම්ස් වාදක මණ්ඩලය. නර්තන නිර්මාණයෙන් චන්න - උපුලි රංගායතනයත් නිවේදනයෙන් විජය කොරයාත් ඊට සම්බන්ධ වෙනවා.මේ දිනවල තිරගත වන ‘මහින්දාගමනය’ චිත්‍රපටයේ තිරපිටපත ග්‍රන්ථයක් වශයෙන් එළිදක්වන්නට එහි තිර රචක සහ අධ්‍යක්ෂ වන සනත් අබේසේකර පසුගියදා කටයුතු සූදානම් කළා. චිත්‍රපට සංස්ථාවේ පැවැති චාම් උළෙලකින් මේ තිර පිටපත පසුගියදා එළිදුටුවා. මේ අවස්ථාවේදී සිදුවූ සුවිශේෂී සිදුවීම වූයේ සනත් අබේසේකරට ජනාධිපති ලේකම් කාර්යාලයෙන් ‘මහින්දාගමනය’ වැනි චිත්‍රපටයක් නිර්මාණය කිරිම වෙනුවෙන් තිළිණයක් ලබාදීමයි. මේ තිළිණයේ සුවිශේෂිත්වය වූයේ මැණික් ගල් එබ්බවූ බුදුපිළිමයක් සහිත රූපයක් ඔහුට තිළිණ කිරිමයි.”මම ඉතාම දුක් මහන්සියෙන් බොහෝ කරදර බාධක මැද මේ චිත්‍රපටය නිර්මාණය කළේ. ඊට ජනාධිපතිතුමන් ඇතුළු බොහෝ දෙනකුගේ ආශිර්වාදය මට නොඅඩුව ලැබුණා. එසේ නොවුණ නම් මේ තරම් සාර්ථකව මේ නිර්මාණය කරගන්නට මට බැරිවෙනවා. මං වගේ කෙනෙකුගේ නිර්මාණයක් වෙනුවෙන් ජනාධිපති ලේකම් කාර්යාලයෙන් මෙවැනි තිළිණයක් ලැබීම මට සම්මානයක් ලැබුණටත් වඩා සතුටක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071714</link>
    <topic>මාධ්‍ය ක්ෂේත්‍රය මට පුංචි කාලේ ඉඳලම හුරුපුරුදුයි</topic>
    <author>තුෂාරි වික්‍රමසිංහ</author>
    <content>මාධ්‍ය ක්ෂේත්‍රය මට පුංචි කාලේ ඉඳලම හුරුපුරුදුයි-නිරෝෂි අබේසිංහනිවේදිකාවක, වැඩසටහන් නිෂ්පාදිකාවක ලෙස රසික ආකර්ෂණය දිනාගත් නිරෝෂි අබේසිංහ කලා පසුබිමකින් පැවැත එන්නට තරම් වාසනාවන්ත වූ රුවැතියකි. ජාතික චිත්‍රපට සංස්ථාවේ සභාපති කුමාර් අබේසිංහ ගේ දියණිය වන නිරෝෂා මාධ්‍ය ක්‍ෂේත්‍රයේ වසර ගණනාවක අත්දැකීම් ලද්දියකි. ජාතික රූපවාහිනියේ ‘නුග සෙවණ’ හරහා නිවේදිකාවක ලෙස ආලින්දයට පැමිණෙන ඇය ‘චැනල් අයි’ නාලිකාව හරහා ඉදිරිපත් කෙරෙන ‘රයිස් ඇන්ඩ් ෂයින්’ වැඩසටහනේ නිෂ්පාදකවරියක ලෙස ද කටයුතු කරයි.”මාධ්‍ය ක්‍ෂේත්‍රය මට පුංචි කාලේ ඉඳලම හුරුපුරුදු වටපිටාවක් කිව්වොත් නිවැරැදියි. මගේ පියා, පියාගේ සහෝදරයන් මාධ්‍ය ක්‍ෂේත්‍රයට ඉතාම සමීපව කටයුතු කරන අය.ඒ ඔස්සේ මාධ්‍ය ක්‍ෂේත්‍රයට පිවිසිලා මේ වගේ ගමනක් එන්න ලැබීම මට සතුටක්. මම අවුරුදු දහයක පමණ කාලයක් ස්වර්ණවාහිනී ආයතනයේ සේවය කළා. එතැනදී මට විධායක සම්බන්ධීකාරකවරියක්, නිෂ්පාදිකාවක සහ නිවේදිකාවක ලෙස කටයුතු කරන්න අවකාශ ලැබුණා. මේ ලබාගත් පළපුරුද්ද සහ දැනුම මත මේ වසරේ දී රූපවාහිනී සංස්ථාවට එක්වී එහි නිවේදිකාවක සහ වැඩසටහන් නිෂ්පාදකවරියක ලෙස මේ වන විට කටයුතු කරනවා.නිරෝෂා තම මාධ්‍ය වෘත්තීමය කටයුතු පිළිබඳව එලෙස සඳහන් කරමින්ම තමා ඉදිරියේ දී සිදුකිරීමට සැලසුම් කරමින් සිටින ජාත්‍යන්තර පෙර පාසලක් ඇරැඹීමේ කටයුතු පිළිබඳව ද මා සමඟ කතාබහ කළා.”මම ස්වර්ණවාහිනී ආයතනයේ සේවය කරන සමයේ දී නිවේදිකාවක ලෙස කටයුතු කළා. එතැන දී මම ‘පෙර පාසල්’ වැඩසටහනක් කළා. එහිදී මගේ හිතට නැඟුණු අදහසක් තමයි කවදාහරි දිනෙක පෙර පාසලක් ආරම්භ කරනවා කියන දෙය. අද වෙන කොට ඒ සිහිනය සැබෑ කරගන්න පුළුවන්කම මට ලැබී තිබෙනවා. ලබන සැප්තැම්බර්, නොවැම්බර් වනවිට මෙය ආරම්භ කරන්නට මම බලාපොරොත්තු වෙනවා. එයින් දැයේ දුවා දරුවනට වටිනා මෙහෙවරක් කරන්නට මට හැකිවේවි කියා හිතනවා.”කොළඹ විශාඛා විද්‍යාලයෙන් සිප්සතර හැදෑරූ නිරෝෂා දෘශ්‍ය සන්නිවේදන කළමනාකරණ ඩිප්ලෝමාධාරිනියක්. ඇය මේ වනවිට උපාධි පාඨමාලාවක් හැදෑරීමට ද සූදානම් ව සිටිනවා. මාධ්‍ය වටපිටාවක හැදී වැඩුණු තමා සිය වෘත්තිමය ජීවිතය ලෙස ද මාධ්‍ය තෝරා ගන්නේ ඒ ඔස්සේ සමාජයට සුවිශේෂ මෙහෙවරක් කිරීමට හැකි නිසාවෙන් බව ඇය මා හා පැවසුවා.”සහාය නිෂ්පාදිකාවක් ලෙස පටන්ගත් මගේ මාධ්‍ය ජීවිතයේ දී නිවේදිකාවක නිෂ්පාදිකාවක ලෙස ඉදිරියට එන්නට අත දුන් පිරිස බොහොමයක් ඉන්නවා. විශේෂයෙන්ම, මගේ මවගෙන් සහ පියාගෙන් ලැබෙන සහයෝගය මෙතෙකැයි කියන්නට බැහැ.ඔවුන්ට මම ස්තුතිවන්ත වෙනවා. ඒ වගේම දයාරත්න රටගෙදර මහත්මයාට, මගේ බාප්පා විරාජ් අබේසිංහට මම බෙහෙවින් ස්තුතිවන්ත වෙනවා. ඒ වගේම මේ ක්‍ෂේත්‍රයට පිවිසෙන්න උදව් කරපු හැමදෙනාවම මම මේ අවස්ථාවේ ඉතා ආදරයෙන් මතක් කරනවා. මේ ක්‍ෂේත්‍රය ඔස්සේ අර්ථවත් සමාජයට වැඩදායක ගමනක් යන්නට මම උත්සාහ කරනවා.තුෂාරි වික්‍රමසිංහඡායාරූප – මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071715</link>
    <topic>‘රසවිමන’ සූප ශාස්ත්‍රය සඳහාම වෙන්වුණු සඟරාවක්</topic>
    <author>ගාමිණී සුසන්ත</author>
    <content>‘රසවිමන’ සූප ශාස්ත්‍රය සඳහාම වෙන්වුණු සඟරාවක්සුප ශාස්ත්‍රය සඳහාම වෙන්වුණු සඟරාවක් පසුගියදා එළිදැක්විණි. ඒ ‘රසවිමන’ ය. මෙම සඟරාවේ ප්‍රධාන සංස්කාරකවරයා ලෙස කටයුතු කරන මිලින්ද ප්‍රේමරත්න සුදුසුකම් සපිරූ සූපවේදියෙකි. ‘රසවිමනෙහි’ සෑම ලිපියක්ම, සෑම ආහාර පාන වට්ටෝරුවක් ම, සෑම ඡායාරූපයක්ම සැකසෙන්නේ මිලින්ද ගේ අධීක්ෂණය යටතේය. මේ වනවිට ‘රසවිමන’ සඟරාවේ පළවී ඇත්තේ කලාප 5ක් පමණි.එහෙත් මෙම සඟරාව මේ වන විට ගොඩනඟාගෙන ඇති පාඨක පිරිස දෙස බලන විට පෙනී යන්නේ සමාජයේ විවිධ වයස් මට්ටම්වල විවිධ සමාජ මට්ටම්වල පිරිස් ස්ත්‍රී පුරුෂ භේදයකින් තොරව ‘රසවිමන’ කියවන බවය. ‘රසවිමන’ සඟරාවේ අරමුණු, අන්තර්ගතය සහ අනාගත ඉලක්ක පිළිබඳව එහි ප්‍රධාන සංස්කාරක මිලින්ද ප්‍රේමරත්න පළකළේ මෙවන් අදහසකි.”සූප ශාස්ත්‍රය පිළිබඳ පළවන සඟරාවක් වෙනත් සඟරාවක් වගේ ඡායාරූප ලිපි එක්රැස් කරගෙන සංස්කරණය කළ නොහැකියි. ඒ; සූප ශාස්ත්‍ර සඟරාවක පළවන ලිපි පාඨකයන් අත්හදා බලන නිසා; එම ආහාර වට්ටෝරුවලින් ආහාර පිළියෙළ කර පවුලේ උදවියට දරුවන්ට කෑමට දෙන නිසා. කිසියම් අයුරකින් එම ආහාර වට්ටෝරු නිවැරැදි නොවුණහොත් එය සෘජුවම පාඨකයන්ගේ ජීවිතවලට බලපාන කරුණක් වෙනවා. ඒ නිසා ‘රසවිමන’ සඟරාවේ පළවන ආහාර පාන වට්ටෝරු, ලිපි පිළිබඳ අප විශේෂ අවධානයෙන් පසුවෙනවා.””රසවිමන’ සඟරාවේ ආරාධනයට අනුව ලංකාවේ ප්‍රධාන පෙළේ සූපවේදීන් සියලුම දෙනා මේ සඳහා ආහාර වට්ටෝරු ලිපි සපයනවා. ඊට අමතරව පළකෙරෙන සෑම ආහාර වට්ටෝරුවක්ම ලිපියක්ම සකසන්නේ මා විසින්. මෙම සඟරාවේ ‘ආහාර වට්ටෝරුවක් පළවන්නේ එම ආහාරය සකසා රස බැලීමෙන් පසුවයි.ඒ නිසා මෙම ආහාර වට්ටෝරුවල නිවැරැදි භාවය පිළිබඳව අපට වගකිව හැකියි. මෙහිදී විශේෂයෙන්ම යම් යම් ප්‍රදේශවලට පමණක් සීමාවුණු ගැමි ආහාර වට්ටෝරු පිළිබඳව අප වැඩි අවධානයක් යොමු කරනවා. මෙම සඟරාව තුළ මාතෘකා 3ක් පිළිබඳව සාකච්ඡා කෙරෙනවා. ඉන් පළමුවැන්න සූප ශාස්ත්‍රය. දෙවැන්න පෝෂණය. තුන්වැන්න ශ්‍රී ලංකාවේ ආහාර සංස්කෘතිය.”ශ්‍රී ලංකාව විශාල ආහාර සංස්කෘතියක් සහිත රටක්. උදාහරණයක් හැටියට මහනුවර ප්‍රදේශයේ මාළු පිසින ආකාරයට නෙමෙයි මාතර ප්‍රදේශයේ මාළු පිසින්නේ. එකම ආහාරය ප්‍රදේශ දෙකක සකසන්නේ දෙආකාරයකට. මෙම විවිධත්වය ‘රස විමන’ සඟරාවෙන් ඉදිරිපත් කිරීමට අප සැම විටම උත්සාහ කරනවා.””මෙම සඟරාව පළකිරීමේදී සඟරාව සංස්කරණය කිරීමට පමණක් නොවේ සඟරාව පිළිබඳ විශ්වාසයක් ගොඩනැඟීමටත් අපට සිදුවුණා. ඒ; මෙහි එන ඇතැම් ආහාර වට්ටෝරු සැකසීමට විශාල මුදලක් වැයවන නිසා. සඟරාවේ වට්ටෝරුවකට අනුව ආහාරයක් සැකසූවිට එම ආහාරය නිවැරැදිව පිළියෙළ වුණේ නැතිනම්, වැය කළ විශාල මුදල අපතේ යනවා. ඒ නිසයි සැමවිටම අප ආහාර වට්ටෝරු සකසා එම ආහාරවල රසබැලීමෙන් අනතුරුව සඟරාවේ පළකරන්නේ.”ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071716</link>
    <topic>තාත්තාගෙන් හොඳක් අහන්න ලේසියෙන් බැහැ</topic>
    <author>ජෝජ් රොබ්සන් ද සිල්වා</author>
    <content>තාත්තාගෙන් හොඳක් අහන්න ලේසියෙන් බැහැරෝහණ වීරසිංහගේ පුත් කළිඳු වීරසිංහගීතය නම් කලාංගය නිවැරැදිවත් අර්ථ පූර්ණවත් නිර්මාණශීලීවත් භාවිත කරන අපේ සංගීතවේදියකුගේ පුතෙකු ලෙස කළිඳු වීරසිංහ හඳුන්වා දීමට හැකිය. සංගීතවේදී රෝහණ වීරසිංහ කළිඳුගේ පියාණන් ය. ඕස්ට්‍රේලියාවේ අධ්‍යාපන කටයුතුවල නියුතු වී සිටින අතර දින කිහිපයකට ලංකාවට පැමිණි කළිඳු “රසඳුන” හා එක් වූවේ මෙසේ ය.“ඉගෙනීමේ කටයුතු නිසා දැනට අවුරුදු දොළහක පමණ කාලයක සිට මම ඉන්නේ විදේශයක. මුලින්ම ගී තනුවක් නිර්මාණයකළේ අනූව දශකයේ අග භාගයේදී දර්ශන වික්‍රමතුංග නම් ගායකයාටයි. ඒත් 2000 දී රෝහණ කරුණාරත්න ගැයූ ‘සඳකැන් විසිරීලා’ නම් ගීතය තමා මගේ තනුවක් සංයුක්ත තැටියකට ගායනා කෙරී ඇතුළත් වූ පළමු ගීතය වුණේ. එය පද රචනය කළේ මහින්ද දිසානායක. ඉන්පසු ඕස්ට්‍රේලියාවේ මා සමඟ ජීවත් වන දක්ෂ නවක ගායක ගායිකාවන් කිහිප දෙනකුටම මම ගී තනු නිර්මාණය කර දුන්නා. මගේ පියාගේ අඩි පාරේ ගමන් කරන්න මම ගමන් ඇරැඹුවේ එහෙමයි.”ඔබ ඔබගේ සෞන්දර්ය චාරිකාව අරඹා දශකයක් පමණ ගතවී ඇතත් සංගීත ක්ෂේත්‍රයේ ඔබේ නිර්මාණ තවමත් ජනපි‍්‍රය වී නැහැ නේද?“ඔව්. ඊට හේතු කිහිපයක්ම තිබෙනවා. පළමු හේතුව තමා මම වේගයෙන් නිර්මාණ රාශියක් නොකිරීම. මේ වන විට ගීත සිය ගණනක් තනු නිර්මාණය කරන්න මට ප්‍රස්ථාව තිබුණත් එහෙම නිර්මාණ වැඩි කරගන්න ඕනෑ කමක් මට නැහැ. තවත් ප්‍රධාන හේතුවක් තමා මාධ්‍ය හරහා අපේ නව නිර්මාණවලට ප්‍රචාරයක් නොලැබීම.ඔබ තනු නිර්මාණය කළ එවැනි හොඳ ගීත ගැන පවසනවා නම්...?“ගීත කීපයක්ම තිබෙනවා. ඒ අතරින් ‘මවක් වුණා නුඹත්’ (නන්දා මාලනී සමඟ සෙව්වන්දිකා අබේරත්න), ‘මේ පහන නිවන්නට එපා’ (උරේෂා රවිහාරි), ‘එක පුන් සඳෙන් දුරු වෙයි පුතේ’ (නෙලු අධිකාරී) සහ මෑතකදී සුනිල් එදිරිසිංහ ගැයු ‘මගෙන් වෙන් වී යන්න පළමුව‘ වැනි ගීත විශේෂයෙන් සඳහන් කළ හැකියි.මනා ගායන ප්‍රතිභාවකින් හෙබි ගායන ශිල්පියකු වන සුනිල් එදිරිසිංහට ගීතයක් නිර්මාණය කිරීමේ ඕනෑකම මා තුළ තිබුණේ මා පුංචි කාලේ ඉඳලමයි. ඔහුගේ ප්‍රතිරූපයට සරිලන අයුරු ‘මගෙන් වෙන් වී යන්න පළමුව‘ ගීතයේ තනුව නිර්මාණය කිරීමට ලැබීමත් ඉමහත් තෘප්තියක්. මේ ගීතය මගේ නිර්මාණ දිවියේ සුවිශේෂ මං සලකුණක් වේවි කියා මම හිතනවා.”මෙම නිර්මාණ ඔබේ පියාගේ අධීක්ෂණයට ලක් වී නැද්ද?“මම මට තෘප්තිමත් වීමට හැකි මට්ටමේ නිර්මාණයක් කළ විට දී ඒ පිළිබඳ තාත්තාගේ අදහස් විමසා බලනවා. තාත්තාගෙන් හොඳයි කියලා අහන්න නම් පහසුවෙන් බැහැ. කොහොම වුණත් මා ඉහතදී සඳහන් කළ ගීත අසා ඔහු හොඳයි කිව්වා.තාත්තා යමක් පවසන්නේ මේ ක්ෂේත්‍රයේ දශක තුනකටත් වැඩි කාලයක් පුරා නියැළී ලද අත්දැකීම් සහ පළපුරුදු ඇතුවයි. තාත්තා මේ වන විට ගී තනු හාරදහසක් පමණ නිර්මාණය කර තිබෙනවා. තෝරා බේරා ගෙන හෙමින් මේ ගමන යන්න ඔහු නිසා මට හික්මීම ලැබී තිබීම ගැන මං සතුටු වෙනවා.මෙරට සංගීත ක්ෂේත්‍රයේ ඔබේ පියාගේ මෙහෙවර පිළිබඳව ඔබට හැඟෙන්නේ කෙසේ ද?“මගේ තාත්තා මේ රටේ සංගීත ක්ෂේත්‍රය වෙනුවෙන් තාත්තාගේ කුසලතාවයෙන් කළ හැකි සියලුම දේ නිවැරැදිව පූර්ණ ලෙස ඉටු කළා කියලයි මට හැඟෙන්නේ. මින් ඉදිරියට තවත් කරන්න වෙන කිසිවක් නැහැ. තාත්තා කරන්න තිබුණු දේ හරියටම කළා.”ඔබත් ඔබේ පියා මෙන්ම ගායන හැකියාවෙන් ඉදිරියට යාමට බලාපොරොත්තු නොවන්නේ මන්ද?“මගේ තාත්තට ගායන හැකියාවෙන් ඉදිරියට යාමට නොහැකි වුණේ ඔහුගේ මුළු කාලයම සංගීත නිර්මාණ කටයුතු උදෙසා කැප කිරීමට වූ නිසාත් තාත්තාගේ සමකාලීනයන් ඔහුව අභිබවා ගිය නිසාත් කියලයි මම නම් හිතන්නේ. තාත්තාට වගේම මටත්, මගේ මල්ලී චිරාත්ටත් ගායන හැකියාව තිබෙනවා. තාත්තා අපිට 2009 දී ඔහුගේ ‘පිය පුතු ගී මුතු’ ගීත ඇල්බමයේදී ගී අටක් නිර්මාණය කර දුන්නා ගායනයට. අපි ගායනා කරපු ගීත ශ්‍රවණය කරන ශ්‍රාවකයින්ගෙන් ප්‍රතිචාර ලැබේ නම් ගායන ශිල්පීන් වශයෙන් ඉදිරියට යාමට අපි බලාපොරොත්තු වෙනවා. වරක් මම සමස්ත ලංකා ගායනා තරගයකින් ප්‍රථම ස්ථානය දිනා ගෙනත් තිබෙනවා. ඒ කෙසේ වුවත් මගේ වැඩි කැමැත්ත තාත්තා වගේම සංගීත අංශයෙන් ඉදිරියට යාමටයි.”ඔබ ඕස්ට්‍රේලියාවේ ගෙවන ජීවිතය ගැන තොරතුරු බිඳක් කතා කරමු ද?“මම එහි ජීවත් වෙන්නේ බිරිඳ චලනිත් අපේ දියණියත් සමඟයි. චලනි එහි වෛද්‍ය විද්‍යාව හදාරනවා. ඉගෙනීමේ කටයුතුවලට අමතරවයි මම සංගීත නිර්මාණ කටයුතු වල නියුතු වෙන්නේ. එහි ශ්‍රී ලාංකිකයින් ලක්ෂ දෙකක් පමණ ජීවත් වෙන අතර හොඳ රසික පිරිසක් ඉන්නවා. සංගීත ප්‍රසංග සඳහා ශිල්පී සම්බන්ධිකරණයෙන් මෙන්ම ලංකාවෙන් ශිල්පියකු නොපැමිණෙන අවස්ථාවලදී ඩ්‍රම්ස් වාදනයෙන් ද මගේ දායකත්වය මම ලබා දෙනවා. ප්‍රවීණ ගායන ශිල්පීන් කීප දෙනකුටම මුල්ම විදේශ ගීත ප්‍රසංග සම්බන්ධීකරණය මා කර දී තිබෙනවා. විනෝදාංශ වශයෙන් කරන්නේ එහි පළවන ‘සන්නස’ සහ ‘පහන’ නම් පුවත් පත් දෙක බැලීමයි. හිතවතුන් සමඟ ක්‍රිකට් ක්‍රීඩාවේ යෙදීමයි.”ඔබේ අනාගත බලාපොරොත්තු මොනවා ද?මගේ තාත්තා ගමන් කළ මාර්ගයේම ගමන් කිරීම තමයි මගේ බලාපොරොත්තුව. ඒ උදෙසා සුභාවිත ගීතය උපයෝගී කරගෙන සාරවත් තනු නිර්මාණ කිරීම මම දැනට තෝරා ගෙන තිබෙන ක්‍රියා පිළිවෙතයි. තවදුරටත් විමර්ශනය කරමින් සිටින නිසා ඉදිරියේදී නව තාක්ෂණය ද යොදා ගෙන මේ අපේ කාලයට සරිලන අයුරු නිර්මාණකරණයේ නියැළෙන්න ඕනෑ කියන තැන මම ඉන්නවා. මගේ ඉගෙනීමේ කටයුතු නිමා කර ලංකාවට පැමිණ ඒ කටයුතුවල පූර්ණකාලීනව නියැළීමට බලාපොරොත්තු ඇතිව දැනට අවස්ථාව ඇති පරිදි ගායන ප්‍රතිභාව ඇති ගායක ගායිකාවන්ට ගී තනු නිර්මාණය කර දෙමින් සංගීත ක්ෂේත්‍රයේ රැඳී සිටිනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071717</link>
    <topic>ඉන්දියානු සමාන්තර ‘සිනමාවේ’ පුරෝගාමී මනි කෞල් ගේ නික්ම යාම</topic>
    <author/>
    <content>ඉන්දියානු සමාන්තර ‘සිනමාවේ’ පුරෝගාමී මනි කෞල් ගේ නික්ම යාමඉන්දියානු සමාන්තර සිනමාව බිහිකිරීමෙහිලා පුරෝගාමී දායකත්වයක් දැක්වූ සිනමාකරුවෙක් වන මනි කෞල් පසුගිය ජූලි මස 06 බදාදා අලුයම නවදිල්ලියේ පිහිටි සිය නිවෙසේදී අභාවප්‍රාප්ත විය. ඔහු දීර්ඝ කාලයක් පිළිකා රෝගයෙන් පීඩා වින්දේය. මිය යන විට ඔහුගේ වයස අවුරුදු 66කි. රාජස්ථානයේ ජොද්පූර්හි කාශ්මීර පවුලක උපත ලද මනි කෞල් චිත්‍රපට රංගනය හැදෑරීම සඳහා ඉන්දියානු චිත්‍රපට හා රූපවාහිනී ආයතනයට (පූනා චිත්‍රපට ආයනය) බැඳුණේය. පසුව රංගනය හැදෑරීම අත්හැර දමා චිත්‍රපට අධ්‍යක්ෂණය හැදෑරීමට තීරණය කළේය. 1966 දී ඔහු චිත්‍රපට අධ්‍යක්ෂණය පිළිබඳ ඩිප්ලෝමා ලබා ඉන් පිටවිය.”උස්කි රොටි” (A Day’s Bread/ 1969) ඔහුගේ ප්‍රථම වෘත්තාන්ත චිත්‍රපටය විය. මෙම කෘතිය කරුණු කීපයක් අතින්ම වැදගත්ය. මොහාන් රකේශ් ගේ කෙටි කථාවක් සිනමාවට උචිත ආකාරයට මනි කෞල් විසින් අනුවර්තනය කරන ලදී. එය අති පෞද්ගලික චිත්‍රපටයක් ලෙස හැඳින්විය හැකි අතර සිනමා රූපය හා හඬ පටය ඉතා ප්‍රබල හැඟීම් දනවන නිර්මාණශීලී මාධ්‍යයක් ලෙස මනි කෞල් විසින් භාවිත කරන ලදී. ඒ සඳහා මුදල් ආයෝජනය කරන ලද්දේ එවකට පිහිටුවා තිබූ චිත්‍රපට මූල්‍ය ආයෝජන සංස්ථාව මඟිනි. මෙවැනි චිත්‍රපටයකට මුදල් ආයෝජනය කිරීම ගැන එම සංස්ථාවට පුවත්පත් මඟින් දැඩි දෝෂාරෝපණ එල්ල කරන ලදී. එහෙත් ඒ ප්‍රමාණයටම විචාරකයන් හා මධ්‍යම පන්තික බුද්ධිමත්තු එම චිත්‍රපටය ඉන්දියානු සිනමාවේ වැදගත් මං සලකුණක් ලෙස අගය කළහ.‘උස්කි රොටි’ ඉන්දියානු සමාන්තර සිනමාව බිහිකිරීමට තුඩු දුන් ප්‍රථම සිනමා නිර්මාණය වන්නේය. ඇතැම් විචාරකයන් එම කෘතිය හැඳින්වූයේ රොබට් බ්‍රෙසෝන් ගේ තාත්විකවාදී රීතිය ඉන්දියානු සිනමාවට ගෙන ඒමක් වශයෙනි. එය වර්ෂයේ විශිෂ්ටතම චිත්‍රපටය ලෙස 1970 දී ෆිල්ම් ෆෙයාර් විචාරක සම්මානය දිනා ගත්තේය.ඔහුගේ දෙවන චිත්‍රපටය වූයේ ‘අසාද් කා ඒක් දීන්’(A Monsoon Day/1971) ය. එය ද චිත්‍රපට මූල්‍ය ආයෝජන සංස්ථාවේ නිෂ්පාදනයක් වූ අතර එය ද මොහාන් රකේශ් ගේ නාට්‍යයක් මත පදනම් වූවකි. මෙම චිත්‍රපටය කඳුකර ප්‍රදේශයක තිරගත කරන ලද අතර උස්කි රොට් තුළින් මතුකළ තාත්විකවාදී රීතිය තවත් ඉදිරියට ගෙනයමින් පරිසරයේ ක්ෂණිකව සිදුවන ආලෝක තත්ත්වයන්ගේ වෙනස්වීම එකම දර්ශනයක රූපරාමු මත සියුම්ව සටහන් විය.ඔහුගේ තෙවන චිත්‍රපටය වූ ‘ද්‍රව්දා’  (In two Mins / 1973) ඔහුගේ ප්‍රථම වර්ණ චිත්‍රපටය වූ අතර වර්ණයන්ගේ විවිධ තානයන් චරිත හා පරිසරය සමඟ මනාව සංයෝජනය වන පරිද්දෙන් භාවිතා කරන ලදී. ‘ද්‍රව්දා’ යුරෝපීය ප්‍රේක්ෂකයන් අතර වඩාත් ජනප්‍රිය වූ කෘතියකි. සත්‍යජිත් රායි මෙම කෘතියට අතිශය සියුම් ලෙස ප්‍රහාරයක් එල්ල කළේය. එය රායි පිළිගත් තාත්විකවාදී රීතියට පටහැනි වූ බැවිනි.මනි කෞල් පසු කලෙක නිර්මාණය කළ සිනමා කෘති අතරින් වඩාත් වැදගත් වූයේ Satah Se Uthata Admi (1980), Dhrvpad (1982), Mati Manas (1984), Nazar (1989) හා Idiot (1992) ය. උස්කි රොටි හැරුණු විට ‘අසාද් කා ඒක් දීන්’, ‘ද්‍රව්දා’ හා ‘ඉඩියට්’ වර්ෂයේ හොඳම සිනමා කෘතිය වශයෙන් ෆිල්ම් ෆෙයාර් විචාරක සම්මානයට පාත්‍ර විය. ‘ද්‍රව්දා’ හොඳම චිත්‍රපටය වශයෙන් 1974 දී ජාතික සම්මානය දිනාගත් අතර ඔහුගේම වාර්තා චිත්‍රපටයක් වූ ‘සිද්දේශ්වරී’ (1989) හොඳම වාර්තා සිනමා කෘතිය ලෙස ජාතික සම්මානයට පාත්‍ර විය.මනි කෞල් ඇමෙරිකාවේ හා නෙදර්ලන්තයේ සිනමා පාසල්වල ද හාවර්ඩ් විශ්වවිද්‍යාලයේ ද බාහිර කථිකාචාර්යවරයකු වශයෙන් සිනමාව පිළිබඳ ඉගැන්වීමේ කටයුතුවල නිරත විය. නෙදර්ලන්තයේ ගත කළ කාලයේදී ඔහු නෙදර්ලන්තය වෙනුවෙන් චිත්‍රපට දෙකක් නිර්මාණය කළේය. උතුරු ඉන්දියානු දෲපදී සංගීතය පිළිබඳ හසළ දැනුමක් තිබූ ඔහු දෲපදී ගායනයේ ද මනා හැකියාවක් පෙන්නුම් කළේය. පසු කලෙක ඔහු මුම්බායි මූලස්ථානය කර ගත් Osians Connaisseurs of Art ආයතනයේ නිර්මාණාත්මක අධ්‍යක්ෂවරයා වශයෙන් කටයුතු කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071718</link>
    <topic>මට දැන් වහ බීලා මැරෙන්නයි වෙන්නෙ</topic>
    <author/>
    <content>මට දැන් වහ බීලා මැරෙන්නයි වෙන්නෙලියන්නේ නිව්ටන් ගුණසේකර අඳින්නේ හර්ෂ ගුණවර්ධනඊට මාසයකට පසුව ‘ගිනිසිළුව‘ චිත්‍රපටයේ මංගල දර්ශනය කොළඹ සිනමා ශාලාවක අති උත්සවාකාරයෙන් පැවැත්විණි. ඒ සඳහා බතලගොඩ ඇමැතිවරයා ප්‍රමුඛ සම්භාව්‍ය අමුත්තෝ රැසක්ම එක්වී සිටියහ. විචිත්‍රවත් ඇඳුමින් පැලඳුමින් සැරසුණ රූමත් නළු නිළියන් නිසා මුළු සබාගැබම අමුතුම සිරියාවක් ගෙන තිබිණ. ඔවුන්ගේ රූ සිරි සිය කැමරාවන්ට අසුකර ගැනීම සඳහා රූපවාහිනි කැමරා ශිල්පියෝ ඒ මේ අත යමින් මහත් වෙහෙසක් ගත්හ.රන්වන් බෝඩරයක් සහිත අලුත්ම වටිනා බෙනාරිස් සාරියකින් සැරසී සිටි සේරාද චිත්‍රපට නිළියන් අතර රැඳෙමින්කැපී පෙනෙන්නට උත්සාහ කළාය. තිසරු වෙතින් කිසියම් චාම් බවක් දිස්වූ අතර ඇය ලොවි පැහැති සල්වාරියකින් හැඩවී සිටියාය. සෆාරි කිට් එකක් හැඳ සිටි ඩග්ලස් දැරණියගල චිත්‍රපටය තිරය මත දිග හැරෙන තුරු විශේෂ අමුත්තන් සමඟ සතුටු සාමිචියේ යෙදී සිටියේය. කවදාවත් නැති තරම් සතුටක් හා ආඩම්බරයක් ඔහුගේ මුහුණේ රැඳී තිබිණ. ජනකාන්ත චිත්‍රපට තරු රැසක් මැද ඔහු සිටියේ රටක් රාජ්‍යයක් දිනූ අයෙක් මෙනි.විවේක කාලයේදී සිනමා ශාලාවෙන් එළියට ආ බතලගොඩ ඇමැතිවරයා පිටත් වී යාමට සැරසුණේය. ඒ තානාපති කාර්යාලයක පැවැත්වෙන රාත්‍රි පි‍්‍රය සාදයකට සහභාගිවීමට යාමට ඇතැයි පවසමිනි.”ෆිල්ම් එකේ ඉතුරු ටිකත් බලලා ගියොත්නෙ සර් හොඳ?””නැහැ ඩගී.. මට මේ පාටි එක මිස් කරන්නම බැරි එකක්. අපි ෆිල්ම් එකේ ඉතුරු ටික පස්සෙ දවසක බලමුකො..”ඔහු පිටත්ව යන්නට සැරසෙනු දුටු බැල්කනියේ සිටි කුසුම්රානි අඩියට දෙකට ඔහු වෙත දිව ආවාය.”ඇයි සර්... යන්න හදන්නෙ..? ෆිල්ම් එක හිතට ඇල්ලුවෙ නැද්ද?””මට දැන් පාටි එහෙකට යන්න තියෙනවා කුසුම්... ඒක නෙමේ ඔයාට පුළුවන් නම් හෙටම ඇවිත් මාව මිනිස්ට්‍රියෙදි හම්බවෙනවද? අපේ පොඩි පබ්ලිසිටි ප්‍රොජෙක්ට් එහෙකට මට ඔයාව ජොයින් කරගන්න අවශ්‍යයි..””හොඳයි සර්.. මං එන්නම්..” ඇස් දෙක නටවමින් කුසුම්රානි කටපුරා සිනාසුණාය. සිනමා තරු මැද ඇමැතිතුමා කතාකිරීම ගැන ඇයට මහත් ආඩම්බරයක් දැනිණි.’ගිනිසිළුව‘ නැරැඹූ බොහෝ අය ඒ ගැන කතා බහ කළේ එතරම් ප්‍රසාදයකින් නොවීම ඩග්ලස්ගේ හිත තුළ විශාල පසුතැවිල්ලක් ඇති කළේය. සමහරුන් එය හැඳින්වූයේ කාමරැල්ලට අයත් පහත් පෙළේ චිත්‍රපටයක් ලෙසටය. එයට ඇතුළත් කොට තිබූ සමහර දර්ශන කාමය ඇවිස්සීම සඳහාම යොදාගෙන ඇති බව සමහරු කීහ.තම පියා අතින් මෙවැනි අශ්ලීල චිත්‍රපටයක් නිෂ්පාදනය වීම ගැන තිසරුගේ හිතටද දැඩි කලකිරීමක් දැනුණේය. එහි ආ සමහර දර්ශන ඉතාමත් ඕලාරික විය. ඒ දෙස ඇය බලා සිටියේ මහත් අපහසුතාවයකින් යුතුවය. ‘අපර්ණා’ රඟ පෑ චරිතය රූ ගතකොට තිබුණේ පහත් කාමුක හැඟීම් කුළුගන්වන ලෙසිනි.සඳුන් ද ඇය සමඟ පවසා සිටියේ ‘ගිනිසිළුව‘ අවරගණයේ චිත්‍රපටයක් බවය. ඔහු ඒ ගැන පළ කළ නිර්දය විවේචනය ඇයද අනුමත කළාය.”අපරාදෙ ඔයාගේ අප්පච්චි මේකට යට කරපු සල්ලි..? මෙහෙම කසිකබල් චිත්‍රපට හදලා කොහොමද අපේ චිත්‍රපට කර්මාන්තය දියුණු කරන්නෙ?””මාත් සමහර සීන්ස් දිහෑ බලන් හිටියෙ හරිම හිරිකිතයකින්.. මට අප්පච්චිගෙ මුහුණ දිහෑ බලන්නත් ලැජ්ජා හිතුණා සඳුන්..””මට දරාගන්නම බැරි වුණේ අපේ අපර්ණට කරලා තිබුණ විනාශය? මායි ඒ කෙල්ලව මේ ෆිල්ම් එකට ඉන්ට්‍රඩියුස් කළේ.. සෙනරත් අංකල් එහෙම මේ ෆිල්ම් එක බැලුවොත් එයාට හාට් ඇටැක් එකක් හැදෙන්න වුණත් බැරි නැහැ..””ඒක නම් ඇත්ත තමයි... මටත් අපර්ණා ගැන දුක හිතුණා..”චිත්‍රපටයේ මංගල දර්ශනයට මාකොළ හාමිනේවත්, සෙනරත්වත් සහභාගි වූයේ නැත. අපර්ණා පැමිණියේ සුරේෂ් සමඟ ඔහුගේ මොටෝ රථයෙනි. අපර්ණා ද චිත්‍රපටය නැරඹීමෙන් පසු සිනමා ශාලාවෙන් එළියට ආවේ දෑසේ කඳුළක් ද රඳවාගෙනය.”මොකද ඔයා දුකින් වාගෙ? ඇයි ෆිල්ම් එක ගැන ඔයා සැටිස් නැද්ද?” අපර්ණාගේ උරහිස මත අත තබමින් සුරේෂ් ඇසුවේ සැහැල්ලු වෙනි.”මං කොහොම සැටිස් වෙන්නද.. සුරේෂ්? දැන් ඉතින් මට පාරෙ බැහැලා යන්න හම්බවෙන එකක් නැහැ.. මං කොහොමද අම්මාගෙයි.. තාත්තාගෙයි මුහුණ දිහෑ ඇහැ ඇරලා බලන්නෙ?””ඔයා හරි මෝඩයි කෙල්ලෙ..? මේකෙ තියෙන්නෙ නිකන් රඟපෑමක් විතරයි. ඔයා ඒක නියමෙට කරලා තියෙනවා. බලන්නකො ඔයා කවදා හරි මේ රටේ ජනපි‍්‍රය නිළියක් වෙන්නෙ නැද්ද කියලා..?” මොටෝ රථයට ගොඩවෙමින් සුරේෂ් කට පුරා සිනාසුණේය.”ඇත්තම කිව්වොත් සුරේෂ් මට නම් මේ ෆිල්ම් එකෙන්ම චිත්‍රපට ලෝකෙ එපාවුණා..” මොටෝරියට ගොඩවෙමින් ඇය බිඳුණු හඬින් කීවාය.චිත්‍රපටය ගැන ඩග්ලස් දැරණියගල අහස උසට තියාගෙන සිටි දහසක් බලාපොරොත්තු බිඳ වැටෙන්නට පටන් ගත්තේ බලා සිටියදීමය. සමහර සිනමා ශාලාවලින් මුල් දිනවලදීම එය ගැලවී ගියේය. චිත්‍රපටය රඳවා තබා ගැනීම පිණිස සමහර චිත්‍රපට ශාලා හිමියන්ට “සන්තෝසම්” ලබාදීමට පවා සිදුවිය. චිත්‍රපටය අසාර්ථකවීම ගැන ඔහු මාරසිංහ සමඟ මෙන්ම චිත්‍රපට අධ්‍යක්‍ෂ වංශනාථ සමඟද ගැටුම් ඇති කර ගත්තේය. සමහර පුවත්පත්වලින් “ගිනිසිළුව“ පතුරු ගසා තිබිණ. බිරිය සේරාද චිත්‍රපටය ගැන නොයෙකුත් ආඩපාලි කියමින් ඔහුට දොස් පැවරුවාය.”මුලදිම මං කිව්ව දේ ඇහුවා නම් ඔය දේ වෙන්නෙ නැහැ.. අපරාදෙ මේකට යට කරපු සල්ලි? දැන් ඉතින් බෙල්ලෙ වැල දාගන්නයි වෙන්නෙ?””ඒකත් මං කරන්නම්කො?” ඩග්ලස් තරහින් ගිගිරුවේය.”මෙයාට ඕනැ වුණේ චිත්‍රපටයක් කරන්න නෙවෙයි. අර වල් ගෑනිත් එක්ක නිදිවදින්න? ඒ බැල්ලිත් මේකට වගකියන්න ඕනැ.””තමුසෙගෙ ජරා කට හින්දා තමා මේ සේරම වුණේ? අඩුගාණෙ මට එක වචනයකින් ඔහේ හය්යක් දුන්නෑ... හැම වෙලාවෙම බැලුවෙ මට රිද්දන්න...”සේරා ඊට එහා කතාවට නොගියේ ඔහු ඉතා තදින්ම කෝපයට පත්ව සිටින බව හැඟුණ නිසාය. වැටිච්ච මිනිහකුට තව තවත් පහරදීම සුදුසු නැතැයි ඇගේ යටි හිත කී හෙයින් ඇය නිහඬ වූවාය.කිරිබත්ගොඩ සිනමා ශාලාව ඉදිරිපිට ගසා තිබූ විශාල “කටවුට්” එක එදා සෙනරත්ගේ නෙත ගැටුණේ අහඹු ලෙසිනි.අඩනිරුවතින් සිටි අපර්ණා නළුවෙක්ව තරයේ වැලඳගෙන සිටින විශාල ප්‍රචාරක පුවරුවක් දෙනෝදාහක් ගමන් කරන මහමඟ ඉදිරිපිට ගසා තිබෙනු ඔහු දුටුවේය. කාමය උළුප්පන එම ප්‍රචාරක දැන්වීම් පුවරුවේ සිටින්නේ තම ලෙයින් මසින් උපන් දියණියමදැයි සැක හැර දැනගනු පිණිස ඔහු ඒ දෙස විනාඩි කීපයක් ඇස පිය නොහෙළා බලා සිටියේය.”කොහොමද අංකල් බඩු කෑල්ල.. ගින්දර වගේ නේද?”තමා අසලින් ගිය කොලුගැටයා කීවේ කෝචෝක් සිනාවක් ද දමමිනි. ඔහුගේ ජරා කතාවට සෙනරත්ගේ හිතේ උපන්නේ කෝපයක් නොව ඉවසිය නොහැකි වේදනාවකි. ඒ වේදනාව ඔහුගේ ඇට.. මස්.. ලේ නහර පුපුරුවාගෙන විහිද ගියේය. සෙනරත් එදින ගෙදර ආවේ සිවිහිකල් වූ අයෙකු මෙනි. එසේ එන අතරේදී ඔහු දස දහස්වර හිතින් අඬා වැලපුණේය. දැන් තමා අවට ලෝකයාට මුහුණ දෙන්නේ කෙලෙසදැයි යන වේදනාකාරි සිතුවිල්ල ඔහුගේ හිත පතුලේ විදුලි කෙටුවේය.සැමියාගේ මුහුණ අද හරිනැති බව ගෙමිදුලේ මල් පැළවලට වතුර දමමින් සිටි මාකොළ හාමිනේ එකවරම හඳුනා ගත්තාය. හේබාවී ගිය මුහුණින් යුතුව ගෙට ගොඩවූ සෙනරත් කෙළින්ම ගියේ සිය නිදන කාමරයටය.මුළු ජීවිතයම සුළිකුණාටුවකට හසුවූ කලෙක මෙන් ඔහු යහනේ දිග ඇදුණේ සෝ සුසුමක් හෙළමිනි.”අපේ මහත්තයට අසනීපයක්වත්ද?” කුහුලින් යුතුව කාමරයට එබෙමින් මාකොළ හාමිනේ ඇසුවාය.”මට දැන් වහ බීලා මැරෙන්නයි වෙන්නෙ?””මොකද මේ කවදාවත් නැතුව මහත්තයා කේන්තියෙන්?””ගිහින් බලනවා කිරිබත්ගොඩ පික්චර් හෝල් එකේ ගහලා තියෙන අර ජරා බෝඩ් එක දිහා.. මේකි මගෙ මුහුණෙ දැලිගෑවා..””කියන දෙයක් තේරෙන්න කියන්නකො මෙතන අංඩර දෙමළ දොඩවන්නෙ නැතුව?””ඔව්.. මං මෙච්චර කල් දෙඩෙව්වෙ අංඩර දෙමළනෙ? ඔහෙගෙ දෝණියන්දැගෙ අර ගහලා තියෙන හෙලුවැලි පින්තූරෙ ගිහින් බලනවා ඇස් දෙකින්ම?”සැමියා මේ නඟන ගෝරනාඩුව කුමක් අරභයාද යන්න ගැන මාකොළ හාමිනේට හරිහැටි ඒත්තු ගියේ එවරය.”ඕක ඔය හැටි ගණන් ගන්න දෙයක් නෙවෙයිනෙ අපෙ මහත්තයා?””ඔහෙ තමයි ඔය කෙල්ලව නැති නාස්ති කළේ? අම්මටත් ඕනැ වුණා දුවව මහ ලොකු නිළියක් කරවන්න? දැන් ඉතින් අහපල්ලකො එක එකාගෙ කුණුකතා? මේවා දැක දැක මං පාරෙ බැහැලා යන්නෙ කොහොමද?”සෙනරත්ගේ හිතේ ඇවිලුණ කෝපය එළියට පැන්නේ මාකොළ හාමිනේගේ ද හිත කීරි ගස්සමිනි. ජීවිතයෙන් මුළු පංගුවක්ම නැතිවී ගිය අසරණයකුගේ විලාසයෙන් ඇඳ මත දිගාවී සිටි සෙනරත් දෙස ඇය බලා සිටියේ වේදනාවෙනි. එක අතකින් සැමියා තමාට එරෙහිව නඟන චෝදනාව ද සාධාරණ යැයි ඇයට සිතෙන්නට විය.”දුව එදා ඔය චිත්‍රපටිය බලලා ඇවිත් මාව බදාගෙන ඇඬුවා මහත්තයා.””මං මොන තරම් බලාපොරොත්තු තියාගෙනද ඔය කෙල්ලට උගන්නලා ලොකු මහත් කළේ.. ඒ සේරම වතුරෙ ගියා..”ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071719</link>
    <topic>වාර්තා චිත්‍රපට සංරක්ෂණයට ක්‍රමවේදයක් සකස් කරගෙන යනවා</topic>
    <author>හේමාලි විජේරත්න</author>
    <content>වාර්තා චිත්‍රපට සංරක්ෂණයට ක්‍රමවේදයක් සකස් කරගෙන යනවාරජයේ ප්‍රවෘත්ති අධ්‍යක්ෂ ජනරාල්මහාචාර්ය ආරියරත්න ඇතුගලවර්තමානයේ රජයේ ප්‍රවෘත්ති අධ්‍යක්ෂ ජනරාල්වරයා වශයෙන් කටයුතු කරනුයේ මහාචාර්ය ආරියරත්න ඇතුගලයන්ය. පුරා වසර ගණනාවක් කැලණිය විශ්වවිද්‍යාලයේ විද්‍යාර්ථීන් වෙනුවෙන් සිය දැනුම, අත්දැකීම් බෙදා දුන් ඔහු ජනසන්නිවේදන ක්ෂේත්‍රය පිළිබඳ බොහෝ ඇසූ පිරූ තැන් ඇති, සුවිසාල අත්දැකීම් සමුදායකින් පිරිපුන් අයෙකි.කලක් ජාතික රූපවාහිනී සංස්ථාවේ සභාපතිවරයා වශයෙන් ද කටයුතු කළ ඔහු රජයේ ප්‍රවෘත්ති අධ්‍යක්ෂ ජනරාල් ලෙස පත්වී දැනට වසරක පමණ කාලයක් ගතවී ඇත. මේ කාලය පුරා ඔහු විසින් ඉටුකරන ලද කාර්යභාරය හා ඉදිරියේ සපුරා ගන්නට බලාපොරොත්තු වන ඉලක්ක පිළිබඳ ඔහු සමඟ කළ සාකච්ඡාවකි මේ.රජයේ ප්‍රවෘත්ති අධ්‍යක්ෂ ජනරාල්වරයා විදියට ඔබේ කාර්යභාරය පැහැදිලි කළොත්?රජයේ ප්‍රවෘත්ති දෙපාර්තමේන්තුව කියන්නේ දීර්ඝ ඉතිහාසයක් තිබෙන ආයතනයක්. මේ ආයතනය ඇසුරින් සිදුවන ක්‍රියාදාම රැසක් තිබෙනවා. නමුත් රජයේ ප්‍රවෘත්ති අධ්‍යක්ෂ ජනරාල්වරයා වශයෙන් ප්‍රවෘත්ති හා සම්බන්ධ තීරණ ගැනීම තමයි මූලික වෙන්නේ.මම මේ තනතුරට ඇවිත් දැන් අවුරුද්දක් පමණ වෙනවා. වර්තමාන සමාජය ඉතාමත්ම සංකීර්ණ වෙලා තිබෙනවා. මාධ්‍ය ක්‍ෂේත්‍රය වඩ වඩාත් පුළුල් වෙලා තිබෙනවා. නවීන තාක්ෂණ ක්‍රමෝපාය ශීඝ්‍ර ලෙස දියුණුවෙලා තිබෙනවා. ඒ නිසා මේ වෙනස්වන සමාජයට අනුව මේ ආයතනයේ ක්‍රියාපටිපාටිනුත් වෙනස් විය යුතුයි කියන එක තමයි මගේ මූලික මතය.මේ වසර ඇතුළත ඔබ ඔය කියන වෙනස්කම් කරන්න උත්සාහ කරලා තිබෙනවද?වෙනස්කම් කිරීම් සඳහා වන යෝජනා මම ඉදිරිපත් කරලා තිබෙනවා. අද වනවිට මුළු ලෝකයේම සන්නිවේදනය වෙනස්වෙලා තිබෙනවා. ප්‍රජාතන්ත්‍රවාදී ගතිලක්ෂණ අතින් වෙනස්වෙලා තිබෙනවා. එහෙම නම් අපිත් ආයතනික වශයෙන් වෙනස් වෙන්න ඕන. මම යෝජනා කරපු එක දෙයක් තමයි මාධ්‍ය සංවර්ධන අධිකාරියක් හැදීම හෝ මෙය එය බවට පරිවර්තනය කිරීමට අවශ්‍ය බව. ඒකට හේතුව අද මාධ්‍යය පමණක් නොව මාධ්‍ය කරුවාගේ වෘත්තීය භාවය පිළිබඳ විශාල ගැටලුවක් සමාජයේ ඇතිවෙලා තිබෙනවා.මාධ්‍ය සඳහා වන වෙනත් පහසුකම්, විදේශීය අධ්‍යාපන අවස්ථා ඇති කිරීම වැනි දේ ගත්තම අපි ලොකු හිඩැසක ඉන්නේ. අපි අතර නුපුහුණු බවක් තිබෙනවා. ඒක සකස් කරන්න නම් එවැනි ආයතනයක් අවශ්‍යයි. කෙනෙකුට එකවර හිතෙන්න පුළුවන් අධිකාරියක් ඇති කරන්නෙ වාරණය කරන්න කියලා. නමුත් වාරණ වගේ සංකල්ප අද ඉතාම පරණයි. එයට වඩා මාධ්‍යකරුවා තුළින්ම චලනයක් ඇතිකරලා ඔවුන්ගේ ක්‍රියාකාරකම් ශක්තිමත් කරලා.ඔවුන්ගේ බුද්ධිමය දේපළවලට අයිතියක් ලබා දීලා වැඩකිරීම සඳහා තමයි මම මේ ආයතනය යෝජනා කළේ. අනෙක් කරුණ තමයි ආචාර ධර්ම ගොඩනැඟීම. හැම දියුණු රටකටම ආචාර ධර්ම පද්ධතියක් තිබෙනවා. අපේ රටේ තිබෙන දේවල් විධිමත්ව ක්‍රියාත්මක වෙන්නේ නෑ.ඒ සමඟම මම දැනට අමාත්‍යාංශයට යෝජනා කරලා තිබෙනවා ජනමාධ්‍ය පාසලක්. ලෝකයේ තිබෙන දියුණු මාධ්‍ය ආයතන නිරන්තරයෙන්ම විශ්වවිද්‍යාල හා සම්බන්ධය. මේ තිබෙන තත්ත්වය මීට වඩා විධිමත් කරන්න ජනමාධ්‍ය පාසල යොදාගත හැකියි. වර්තමානය වනවිට තාක්ෂණය වෙනස්වෙලා තිබෙනවා. ජනමාධ්‍යකරුවා මේ හැම වෙනස්වීමක් ම හඳුනාගත යුතුයි. මේ වෙනස්වීම් ක්ෂණිකව හඳුනාගැනීම සඳහා මාධ්‍ය පාසලක් අවශ්‍යයි.ඔබ යටතේ පවතින රජයේ චිත්‍රපට අංශය සතුව ඉතාම වටිනා වාර්තා චිත්‍රපට රැසක් තිබෙනවා. මේවා සංරක්ෂණය කිරීමේ ක්‍රමවේදයක් හා රජයේ චිත්‍රපට අංශය අනාගතය වෙනුවෙන් නිබඳව ක්‍රියාකාරී කරවීමේ වැඩපිළිවෙළක් ඔබට තිබෙනවාද?රජයේ චිත්‍රපට ඒකකය කියන්නේ මේ ආයතනය සතු විශාල සම්පතක්. මම ආවට පස්සෙ මේ ඒකකයෙන් වාර්තා වැඩසටහන් හා වෙනත් වැඩසටහන් විශාල ගණනක් කරලා තිබෙනවා. චිත්‍රපටශාලාවල චිත්‍රපටය පෙන්වන්න කලින් වාර්තා චිත්‍රපටය පෙන්වීම නැවත මම ආරම්භ කළා. අප සතුව පවතින වටිනා වාර්තා චිත්‍රපට සංරක්ෂණය කිරීමේ ක්‍රමවේදයක් සකස්කරමින් යනවා. දැනට මෙහි තිබෙන සංරක්ෂණ ක්‍රමවේදය ඉතාම දුර්වලයි. පසුගිය කාලයේ මේ ඒකකය වැහෙන්න ගිහින් තිබුණේ.රජයේ චිත්‍රපට අංශයක් නැති ගණනට පැත්තකට කරලා තිබුණේ. නමුත් දෘශ්‍ය මාධ්‍යයක් වශයෙන් රජයේ දෙවල් තැන්පත් කරලා තියන්න තිබෙන එකම ආයතනය මේක. ඒ නිසා එය විධිමත් කිරීම සඳහා වන ක්‍රියාමාර්ග ගනිමින් ඉන්නවා. මේ වනවිටත් අපි මේ මඟින් කැලණිය විශ්වවිද්‍යාලයේ විද්‍යාර්ථීන්ට ප්‍රායෝගික පුහුණුව ලබා දෙමින් ඉන්නවා. ඒ වගේම චිත්‍රපට සංස්ථාවේ සිනමා පාඨමාලාව හදාරන අයට ප්‍රායෝගික පුහුණුව ලබා දීම සඳහා භාවිතා කරනවා.ප්‍රවෘත්ති දෙපාර්තමේන්තුවේ ප්‍රකාශනයක් වන ‘දෙසතිය’ පුවත් සඟරාවටත් ඔබ නව මුහුණුවරක් ලබා දුන්නා නේද?’දෙසතිය’ මුද්‍රිත ප්‍රකාශනය සම්පූර්ණ වර්ණ පිටුවලින් මුද්‍රණය කළේ මම ආවට පස්සේ. ඒ විතරක් නොවෙයි එතෙක් සිංහල භාෂාවෙන් පමණක් පළවුණු මේ ප්‍රකාශන දෙමළ සහ ඉංග්‍රීසි මාධ්‍යයෙනුත් ප්‍රකාශයට පත්කරන්න මම කටයුතු කළා. බහු භාෂක සමාජයක් ඇතුළත සිංහලෙන් විතරක් ප්‍රකාශනය වීම ප්‍රමාණවත් නෑ. වර්තමානය වන විට යුද්ධය නිමාවෙලා සිංහල දෙමළ සහ සියලු ජන වර්ග අතර එකම සංවර්ධන ක්‍රියාදාමයක් ක්‍රියාත්මක වෙනවා. මේක දෙපාර්ශ්වය අතරම හුවමාරු කරගන්න නම් සිංහල දෙමළ ඉංග්‍රීසි කියන භාෂා මාධ්‍ය තුනම අවශ්‍යයි. මේ නිසා තමයි තිංගල්’ නමින් දෙමළ සඟරාවත් ඉඹ් නමින් ඉංග්‍රීසි සඟරාවත් පටන් ගත්තේ.මාධ්‍ය ලෝකය තුළ ‘දෙසතිය’ වගේ රජයේ ප්‍රකාශනයකට තිබෙන අභියෝග මොනවද?බෙදාහැරිම සහ අලෙවි කිරීමේ ක්‍රමවේදය දියුණු කරන්න අමාරුයි. නමුත් ‘දෙසතිය’ කියන්නෙ පරම්පරා ගණනාවක් හැදූ ඉතා වටිනා ඉතිහාසයක් තිබෙන සඟරාවක්. කොටින්ම කිව්වොත් ඒ කාලේ මමත් ‘දෙසතියෙන්’ ආව කෙනෙක්. අදටත් මේ සඳහා විශ්වවිද්‍යාල සිසුන්ගේ දායකත්වය ලැබෙනවා.ඔබේ ඉදිරි දැක්ම කවරේද?ඉදිරි දැක්ම පිළිබඳ යෝජනා සහ ක්‍රියාපිළිවෙත් තිබුණත් ගැටලුවකට තිබෙන්නේ නිදහසක් නැතිකම. දියුණු සමාජයත් එක්ක යත්දි අපි වේගවත් විය යුතුයි. සමාජ සංවර්ධන වේගවත්වෙලා තිබෙත්දි එතැනට ළඟා වෙන්න මේ මාධ්‍යය කවදා දියුණු වෙයිද කියන එක ගැන මා තුළ කනගාටුවක් තිබෙනවා. මොකද ඒක මට තනියම කරන්න බැරි දෙයක් නිසා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071720</link>
    <topic>‘සු.මිගෙන් අහන්න’</topic>
    <author/>
    <content>‘සු.මිගෙන් අහන්න’කපුගොඩ මාළිඳ සරත් රණසිංහප්‍රශ්නය – ‘ධීවරයෝ’, ‘චණ්ඩියා’, ‘පරසතුමල්’, හා ‘නිධානය’ වැනි චිත්‍රපටවලින් ඔබ වඩාත්ම කැමැති චිත්‍රපටය කුමක්ද?පිළිතුර – ‘නිධානය’මාතලේ ධර්මා ඒකනායකප්‍රශ්නය – ‘අන්න බලන් සඳ රන්තැටියෙන්’ ගීතය ගයන ගායකයා කවුද? එය කුමන වේදිකා නාට්‍යයේ ගීතයක්ද?පිළිතුර – එය බෙන් සිරිමාන්න ‘කුණ්ඩලකේශී’ නාට්‍යයට ගැයූ ගීතයක්.කුලියාපිටියේ කපිල ජයවිලාල් හේරත්ප්‍රශ්නය – ඉස්ලාමීය රටවල හොඳ සිනමා නිර්මාණ බිහිවෙනවද? ඉරානයේ නම් බිහිවෙන බව පැවසෙනවා.පිළිතුර – ඇත්තටම ඉරානයේ පමණයි හොඳ සිනමා නිර්මාණ බිහිවන්නේ.ගොතටුවේ සේනක ඉද්දමල්ගොඩප්‍රශ්නය - බොහෝ කලාකරුවන් ව්‍යායාම් කිරීම සඳහා පාර්ලිමේන්තු ක්‍රීඩාංගණයටම එන්නේ ඇයි? එයාලගෙ ගෙවල් ළඟ පිට්ටනි නැද්ද?පිළිතුර – ඔය ඕන තරම් පිට්ටනි තියෙන්නේ. ඔතැන තියෙන්නේ බොරු සෝබනේනේ සේනක.උඩුගම්පොළ ක්‍රිශාන්ත කරුණාරත්නප්‍රශ්නය – ‘ජංග්ලි’ හින්දි චිත්‍රපටය තිරගත වුණේ කිනම් වසරේද?පිළිතුර – 1961 දීනුගේගොඩ එම්.සමරක්කොඩිප්‍රශ්නය – චිත්‍රපට අධ්‍යක්ෂ පරාක්‍රම සිල්වා දැන් කෝ?පිළිතුර – ඔහු මීට වසර දෙකකට පෙර මියගියා.කොටුගොඩ සුනිල් චන්ද්‍රසේකරප්‍රශ්නය – නීල් කමාල් චිත්‍රපටය ගැන හැඳින්වීමක් කරන්න?පිළිතුර – රාජ් කපූර්, මධුබාලා රඟපෑ මේ චිත්‍රපටය 1947 දී නිෂ්පාදනය වූවක්. අධ්‍යක්ෂණය කළේ කිදර් ශර්මා.හලාවත අනුර ශාන්ත පීරිස්ප්‍රශ්නය – ප්‍රවීණ පුවත්පත් චිත්‍ර ශිල්පි අනුර විජේවර්ධන ගේ නිර්මාණ ගැන ඔබේ තක්සේරුව කුමක්ද?පිළිතුර – අනුර විජේවර්ධන මහතා අති දක්ෂ චිත්‍ර ශිල්පියෙක්. ඔහු ‘දිනමිණ’, ‘සිළුමිණ’ හා ‘සතුට’ පත්‍රවලට ඇඳි චිත්‍ර කතා කතා රසයෙන් ද චිත්‍ර රසයෙන් ද අනූන වුණා.නාරම්මල ජයමිණි මැණිකේ, චිත්‍රානන්ද සමරතුංගප්‍රශ්නය - ටෙලි නාට්‍ය නිළි චම්පා ශ්‍රියානි දැන් කෝ?පිළිතුර – ඇය දැන් ටෙලිනාට්‍යවල රඟපාන්නේ ඉඳහිට. 102/44, පුවක්ගස්වත්ත, මාකන්දන, මඩපාත ඇගේ ලිපිනයයි.නාරම්මල චිත්‍රානන්ද සමරතුංගප්‍රශ්නය - ‘හතර පෙරළිය’ චිත්‍රපටයේ අධ්‍යක්ෂවරයා කවුද? එහි ප්‍රධාන චරිත රඟපෑවේ කවුද?පිළිතුර - ඇල්. එම්. පෙරේරා. මෙහි ස්ටැන්ලි පෙරේරා, ගර්ලි ගුණවර්ධන, රෝයි ද සිල්වා, සුමනා අමරසිංහ, රොබින් ප්‍රනාන්දු, ජෙසිකා වික්‍රමසිංහ, ලිලියන් එදිරිසිංහ ප්‍රධාන චරිත රඟපෑවා.පොල්ගහවෙල සේන විජේසුන්දරප්‍රශ්නය - වැඩිහිටියන්ට පමණක් සීමා වූ ප්‍රථම සිංහල චිත්‍රපටය ‘පිනිබිඳු’ ද?පිළිතුර - නැහැ. ‘සුබසරණ සැප සිතේ’. ‘පිනිබිඳු’ වැඩිහිටියන්ට පමණක් සීමා වුණේ නැති බවයි මගේ මතකය.දෙහිවල මල්කා කෙල්ඩිප්‍රශ්නය - ‘සුද්දීලාගේ කතාව‘ චිත්‍රපටයේ අවුසදයාගේ චරිතය රඟපෑ නළුවා කවුද?පිළිතුර - ආනන්ද විජේසිංහ.මේ සතියේ පහත නම් සඳහන් අයත් ප්‍රශ්න එවා තිබුණා. රත්මලානේ පෝල් ක්‍රිස්පෝල්, මාවරමණ්ඩියේ තලතා සමන්මලී, දිසානෑගම තිස්ස කුමාර, කඩවත සුජාතා ගුණවර්ධන, අගලවත්තේ පියතිස්ස ලියනගේ, පිළියන්දල මිරිස්වත්තේ චාමර විජේසිංහ, මත්තෙගොඩ අජිත් ජෝතිය කරසිංහ, නුගේගොඩ තලපත්පිටියේ අමර කුමානායක, කොළඹ 5 එල්.කොඩිතුවක්කුඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071721</link>
    <topic>සමෝධානය</topic>
    <author/>
    <content>සමෝධානයසිනමා රසිකයන් තම සිත්ගත් නළු නිළියන්ට ආදරය කිරීම සාමාන්‍ය දෙයක්. පික්චර් පිස්සකු වූ මා කුඩා කල බෙහෙවින් ආදරය කළේ ගාමිණී - සන්ධ්‍යා නළු නිළි යුවළටයි. ගාමිණීගේ වීර වික්‍රමාන්විත භාවයත් සන්ධ්‍යාගේ ප්‍රේමණීය සුකුමාර මතිකභාවයත් ඊට හේතු වූවා යැයි අද මා සිතනවා. සන්ධ්‍යා තරම් ලස්සන, ෆොටෝජෙනික් නිළියක් අදත් මම සිංහල සිනමාවේ දැකල නැහැ.මා අසීමිතව ආදරය කළ සන්ධ්‍යා හමුවී ඇය සමඟ සම්මුඛ සාකච්ඡාවක් කරන්න 1993 දි විතර මට භාග්‍යය ලැබුණා. ඒ වනවිට ඇගේ වයස අවුරුදු 50ක් විතර ඇති. කොහොම වුණත් වයසට වඩා වියපත් වුණු ස්වරූපයක් එදා මා ඇගෙන් දුටුවා. ඒ නිසා මා කුඩා කල ‘සැනසුම කොතැනද’, ‘සූර චෞරයා’, ‘අක්ක නඟෝ’, ‘නාරිලතා’, ‘සූරයන්ගෙත් සූරයා’ වැනි චිත්‍රපටවලින් දුටු සන්ධ්‍යාට වඩා වෙනස් සන්ධ්‍යා කෙනෙකුයි ඒ අවස්ථාවේ මම දැක්කේ. සන්ධ්‍යා මියගියේ අසීමිතව මත්පැන් බී ඉන් හටගත් සිරෝසිස් රෝගයෙන් බව මා අසා තිබෙනවා.සැමියා මිය ගියායින් පසුව ඇය අන්ත අසරණ වූවා යැයි අපට සිතන්න පුළුවන්. සන්ධ්‍යා මිය ගියායින් පසු තිරයේ ඇගේ පෙම්වතා වූ ගාමිණී ෆොන්සේකා ඇය ගැන අනුස්මරණ සටහනක් ‘සිළුමිණ’ පත්‍රයට ලිව්වා. මෙවැනි දක්ෂ නිළියකට රජයත්, රසිකයනුත් මාධ්‍යයත් මීට වඩා සැලකිල්ලක් දැක්විය යුතු බව ඔහු එහිලා කියා තිබුණා මට මතකයි. ඇත්තටම සන්ධ්‍යා අවාසනාවන්ත විදියට මැරෙන්න ඕනෑ නිළියක් නෙමෙයි. එහෙත් අපේ රටේ හුඟක් නිළියන්ගේ ඉරණම වුණේ එයයි. ඇත්තටම සිනමාවේ මායාවත් හැබෑ ජීවිතයේ යථාර්ථයත් වෙන් කෙරෙන රේඛාව මොනතරම් සිහින් එකක්ද?සන්ධ්‍යා මියගිහින් දැන් අවුරුදු 18ක් විතර වෙනවා. ඒත් මගේ හදවතේ ඇය තවමත් පූජනීය වස්තුවක් සේ ජීවත්වෙනවා. ආදරණීය සන්ධ්‍යා, ඔබ වැනි නිළියක් නොසිටියා නම් අපි කිසිදාක සිනමා පත්තරකාරයන් වෙන්නෙ නැහැ. අපේ සිනමා ලෝලීත්වය, මේ ලේඛන හැකියාව මතු කළේ ඔබ වැනි සුන්දර නිළියන් නොවේද?’ඉන්ඩියා රීට්‍රොස්පෙක්ටිව්’ සඟරාවේ සිංහල පරිවර්තනය ‘ඉන්දියා දර්ශන’ නමින් දැන් කලෙක සිට පළවෙනවා. මෙය සංස්කරණය කරන්නේ නව්දීප් සූරි. නූතන ඉන්දීය සිනමා සංගීතය, සාහිත්‍යය, චිත්‍ර හා නර්තන කලාවේ නව ප්‍රවණතා ග්‍රහණය කරගන්න සිංහල භාෂීය පාඨකයන්ට මේ ‘ඉන්දියා දර්ශන’ සඟරාව මහඟු ඉඩප්‍රස්ථාවක් සලසා දෙනවා.මෑතදී මා කියවූ ‘ඉන්දියා දර්ශන’ කලාපයක ඉන්දීය සිනමා කර්මාන්තය පිළිබඳ අගනා ලිපියක් පළවී තිබුණා.එය ලියා තිබුණේ අරවින්ද් පද්මනාභන්. ඔහු තම ලිපියෙහි සඳහන් කර ඇති අපූර්ව ප්‍රකාශයක් කෙරෙහි මගේ අවධානය යොමුවුණා.ඉන්දියාවේ වේගවත් ආර්ථික වර්ධනය හේතුවෙන් ජනතාවගේ තෙවැදෑරුම් මූලික අවශ්‍යතා වූ ආහාර, වස්ත්‍ර හා නිවාස සම්පූර්ණ වෙමින් තිබෙන අතර ඔවුන්ගේ මීළඟ ආශාව තෘප්තියේ ඊගාව තලයට පිවිසීම බවයි.”දැන් හතරවැනි ආශාව පහළ වී ඇත. ඒ විනෝදයයි. චිත්‍රපට යනු මේ හතරවැනි අවශ්‍යතාවයේ ජනපි‍්‍රයම උල්පතයි.”අරවින්ද් එසේ කියා සිටිනවා.’ඉන්දියා දර්ශන’ සඟරාව ඉන්දීය ප්‍රාන්ත භාෂාවන්ට අමතරව ඉංග්‍රීසි, ප්‍රංශ, ජර්මන්, ස්පාඤ්ඤ, රුසියන්, පෘතුගීසි, ඉතාලි, ඉන්දුනීසියානු, අරාබි, තුර්කි යන භාෂාවලින් ද ප්‍රකාශනයට පත්වෙනවා. මේ සඟරාව ඔබටත් නොමිලේ ලබාගැනීමට අවශ්‍ය නම් කොළඹ ඉන්දීය සංස්කෘතික මධ්‍යස්ථානයෙන් විමසා බැලිය හැකිය.1981 දී විතර ශ්‍රේෂ්ඨ මුද්‍රා නාට්‍ය ශිල්පි චිත්‍රසේනයන් හමුවන්ට මා කොල්ලුපිටියේ පිහිටි ඔහුගේ නිවෙසට ගිය ගමන මට අද වගෙ මතකයි. එදා චිත්‍රසේනයන් සිටියේ තරමක් කාර්යබහුල අවස්ථාවක බැවින් මට සිදුවුණේ ඔහුගේ ආදරණීය බිරිය වජිරා හමුවී සම්මුඛ සාකච්ඡාවක් කරන්න. ඒ ඇසුරෙන් සැකසුණු ලිපිය ‘ලංකාදීප’ පුවත්පතේ පළවුණ ආකාරයත් මට අමතක කරන්න බැහැ.චිත්‍රසේනයන්ගේ නිවෙස කලා ආශ්‍රමයක්. අපේ රටේ බිහිවුණු විශිෂ්ටතම කලාකරුවන් වන ආනන්ද සමරකෝන්, ආචාර්ය පණ්ඩිත් අමරදේව, සෝමබන්දු විද්‍යාපති, ශේෂා පලිහක්කාර, මහගමසේකර යන අය හැදුණේ වැඩුණේ මේ චිත්‍රසේන කලායතනය පසුබිමේ. ඒ විතරක් නෙමෙයි ආචාර්ය සරත් අමුණුගම වරක් සඳහන් කර ඇති ආකාරයට රවි ශන්කර්, නිකිල් චක්‍රවර්ති වැනි විදේශීය කලාකරුවන් ලංකාවට ආවම නවාතැන් ගත්තේ චිත්‍රසේනයන්ගේ නිවෙසේ. වෙන රටක නම් රජය මැදිහත් වෙලා මේ නිවෙස කලා කෞතුකාගාරයක් කරනවා. එහෙත් අපේ රටේ කළේ මොකක්ද?එකල පැවැතුණු යූ.එන්.පී. ආණ්ඩුව චිත්‍රසේනයන්ට පැය 48ක් ඇතුළත නිවෙසින් පිටවෙන්නැයි අණ කළා. එහෙත් චිත්‍රසේනයන් නොසැලී හිටියා. ඊට පස්සේ නිවෙසේ ජල සැපයුම විසන්ධි කරලා, ගේට්ටු කඩලා දාලා අභිරහස් ගින්නකින් මුළු ගේම ගිනි ගන්න සැලැස්සුවා. එයින් චිත්‍රසේනයන්ගේ මෝටර් රිය දැවී අළුවුණා. චිත්‍රසේනයන් අංශභාගී රෝගී තම මව ගින්නෙන් බේරාගත්තේ දැඩි පරිශ්‍රමයක් දැරීමෙන් ඉනික්බිතිව.චිත්‍රසේනයන්ගේ නිවෙසට කළ මේ විනාශයට එරෙහිව අපේ පත්තරකාරයෝ කතා කරන්න බයවෙලා හිටියා. ඒ, එවක පැවතුණු යූ.එන්.පී. භීෂණය නිසා. ඒත් ඉතාම නිර්භීත මාධ්‍යවේදියකු වූ අජිත් සමරනායක ‘ඉරිදා අයිලන්ඩ්’ පුවත්පතට සටහනක් (Why did they full down Chitrasena’s house) ලියමින් මේ ම්ලේච්ඡ සිද්ධිය හෙළා දැක්කා.අදත් ගාලු පාරේ යන එන කොට මට එදා ගිය චිත්‍රසේනයන්ගේ නිවෙස මතක් වෙනවා.එහෙත් එය නිශ්චිතවම පිහිටියේ කොතැනදැයි කියන්න බැරි තරමට ප්‍රදේශය සංකීර්ණ වෙලා. කෙසේ වෙතත් ජීවිතයේ එකම එක වතාවකට හෝ චිත්‍රසේනයන් මුණගැසුණේ යැයි කියන සතුට මගේ හිතේ තියෙනවා.මට චිත්‍රසේනයන් හා ඔහුගේ නිවෙසට කළ හානිය සිහිපත් වුණේ හෙට (18) චිත්‍රසේනයන්ගේ හයවැනි ගුණානුස්මරණය යෙදී තිබෙන බැවින්.සුමිත් රෝහණ තිත්තවැල්ගල අධ්‍යක්ෂණය කළ ‘සත්කුළු පව්ව’ ටෙලිනාට්‍යය නැරඹුවා. ඊට පාදක වන්නේ රුසියානු ජාතික පියඩෝර් ඩොස්ටොයෙව්ස්කි ගේ ‘ක්‍රයිම් ඇන්ඩ් පනිෂ්මන්ට්’ නවකතාව. තිර පිටපත අපේ රටට ගැළපෙන පරිදි ලියා ඇත්තේ මහාචාර්ය නිමල් සේනානායක.1800 ගණන්වල රුසියාවේ වූ සත්‍ය සිද්ධියක් පාදක කරගෙන ඩොස්ටොයෙව්ස්කි මේ නවකතාව ලියා තිබුණත් මෙහි එන අත්දැකීම අද ලංකාවටත් පොදුයි.රස්කොල්නිකෝව් වැනි සරසවි සිසුන්, සෝනියා වැනි ගණිකාවන්, ඇලිනා වැනි ගිනි පොලීකාරියන්, මාවිලාඩෝව් වැනි බේබදු නන්නත්තාරවාදීන් අදටත් අප සමාජයේ අපට කොතෙකුත් මුණගැහෙනවා.’ක්‍රයිම් ඇන්ඩ් පනිෂ්මන්ට්’ රුසියානු චිත්‍රපටය මා දැක තිබෙනවා. එය නිෂ්පාදනය වුණේ 1970දි.ඒ චිත්‍රපටයත් එක්ක බලද්දි ‘සත්කුළු පව්ව‘ අහලකින්වත් තියන්න පුළුවන් නිර්මාණයක් නෙමෙයි.ඒත් මේ ටෙලිනාට්‍යය අසාර්ථක නිෂ්පාදනයක් නෙමෙයි. රුසියානු නිෂ්පාදනයේ රස්කොල්නිකෝව් ලෙස රඟපාන නළුවත් එක්ක බලද්දි ‘සත්කුළු පව්වේ’ රොෂාන් රවින්ද්‍රගේ රඟපෑම වුණත් අහලකින්වත් තියන්න බැරිවුණාට ඔහුගේ රඟපෑම ප්‍රමාණවත්ය කියා මා හිතනවා.විශ්ව සම්භාව්‍ය කෘති මුහුණට ළං කළත් ඒවා නොකියවන ඇතැම් ඔලමොට්ටල රසිකයන්ට ලෝක සාහිත්‍යයේ අමරණීය නිර්මාණ ටෙලිනාට්‍ය ඔස්සේ හඳුන්වාදෙන්ට මහාචාර්ය නිමල් සේනානායක දරා ඇති පරිශ්‍රමය අපේ බුහුමනට ලක්විය යුත්තක්. (ඔහු මීට ඉහතත් කීප වතාවක්ම විදේශීය සාහිත්‍ය කෘති ඇසුරෙන් ටෙලිනාට්‍ය පිටපත් ලිව්වා) ‘සත්කුළු පව්ව’ත් ඒ මාහැඟි වෑයමේම තවත් අදියරක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071722</link>
    <topic>සිංහරාජය ලස්සන කරන දූවිලි ඇල්ල</topic>
    <author>කේ.එස්. විජයවර්ධන</author>
    <content>සිංහරාජය ලස්සන කරන දූවිලි ඇල්ලහිමිදිරියේ හිරු ළා හිරු රැස් පතුරවමින් එබිකම් කරද්දී අප සිටින්නේ කලවාන නගරයේ සිට පොතුපිටිය පාර ඔස්සේ ඉදිරියට ඇදෙමිනි. අවට කඳු බෑවුම් තේ වගාවෙන් ද පහත නිම්නය හෙල්මළු ආකාරයට තැනූ කුඹුරුවලින් ද සමන්විත ය.කලවානේ සිට විනාඩි 20 ක ගමනකින් වැද්දාගලට පැමිණි අපි ඒ කුඩා කඩ මණ්ඩියෙන් දකුණට කුඩව දක්වා දිවෙන මාර්ගයට අවතීර්ණ වූයෙමු. වැද්දාගල සිට පැතිර යන්නේ කුකුළු කෝරළේ උඩපත්තුවයි. සිංහරාජ වනාන්තරයේ අඩකටත් වඩා පැතිර පවතින්නේ කුකුළු කෝරළයයි. වළං කන්ද, ලියනෙක් කන්ද, දෙල්වල කන්ද, නෙලුවක් කන්ද, කරවිට කන්ද, නිරිඇලි කන්ද, තොරණගොඩ කන්ද, කුරුලුගල වැනි කඳු වැටි උඩපත්තුවේ සිංහරාජ සීමාවෙන් මෙපිට පැතිර තිබේ.කුඩව දක්වා දිවයන මාර්ගය පටු ය. එය කඳු බෑවුම් හරහා ඉදිරියට ඇදී යයි. කලවානේ සිට කුඩව දක්වා බස් රථ ද ධාවනය වේ. පොදු ප්‍රවාහන සේවයකින් සිංහරාජ වනය හා අවට සුන්දරත්වය විඳ ගනු රිසි නරඹන්නන්ට බස් රථවල පැමිණීමට ද පුළුවන. කුඩව ගම්මානයේ වන සංරක්ෂණ දෙපාර්තමේන්තුවේ නවාතැන් මෙන් ම පෞද්ගලික නවාතැන් කිහිපයක් ද පිහිටා තිබේ. කලවානේ සිට කුඩවට ඇති දුර කි.මී. 12.5 කි. කොළඹ සිට රත්නපුර කලවාන හරහා මේ වෙත කි.මී. 154 ක් වන අතර කොළඹ මතුගම කලවාන හරහා ඇති දුර කි.මී. 117 ක් වේ.ඈතින් දිස්වන සිංහරාජයේ හරිත වර්ණ කඳු වැටි පසුකරමින් අපි කුඩවට ළඟා වුණෙමු. මාර්ගය දෙපසම වන ගැබ පැතිර ඇති බැවින් හිරු එළිය වැටෙන්නේ යාන්තමිනි. කුඩව වන සංරක්ෂණ දෙපාර්තමේන්තුවේ සිංහරාජ නවාතැන අසල වාහනය නවතා තැබූ අපගේ අරමුණ වූයේ පිටකැලේ දූවිලි ඇල්ල සොයා යාමය. ගැමියන්ගෙන් අසා දැනගත් මඟ සලකුණු ඔස්සේ අපි ඉදිරියට පිය මැන්නෙමු.සිංහරාජ වනාන්තරය ආශ්‍රිතව දූවිලි ඇල්ල නමින් හඳුන්වන දියඇලි කිහිපයක් ම පිහිටා තිබේ. ඒ අතරින් නෙලුව ප්‍රදේශයේ තවත් දූවිලි ඇලි දෙකක් දැකගත හැකි ය. වැද්දාගල කුඩව ප්‍රවේශයෙන් පැමිණෙන සොබා රසිකයන්ට නැරඹිය හැක්කේ පිටකැලේ දූවිලි ඇල්ලයි. ඉතා සුන්දර මේ දිය ප්‍රවාහය නරඹන්නේ සිංහරාජයට පැමිණෙන්නන් අතරින් සුළු පිරිසක් පමණි. පිට කැලේ දූවිලි ඇල්ල පිහිටා ඇත්තේ සිංහරාජ ලෝක උරුම වන සීමාවෙන් පිටත ය. ඒ නිසා එය නැරඹීමට යාමට ප්‍රවේශ පත්‍ර හෝ මඟ පෙන්වන්නන් ලබාගත යුතු නොවේ. කොස්ගුලන ගඟ හරහා ඇති පාලමෙන් එගොඩ වූ අපි ගම්මානය ඔස්සේ දකුණට දිව යන (පිටකැලේ වෙත දිවෙන) කුඩා මාවතකට අවතීර්ණ වූයෙමු.දියඇල්ල අසලට මෙහි සිට කි.මී. 2 ක් පමණ පා ගමනින් යා යුතු ය. මේ මාර්ගය මඳක් දුර යනතෙක් කොන්ක්‍රීට් අතුරා තිබේ. තැන තැන පිහිටි වන වදුලු හා බඩවැටි අතරින් මාර්ගය වංගු ගැසෙමින් ඇදී යයි. තුරු ගොමුවලින් වැසුණු නිවාස දැකගත හැක්කේ පලින් පල ය. මේ අවට විදුලිබලය නැති බැවින් බොහෝ දෙනා පෞද්ගලිකව ජල මාර්ග හරස් කර කුඩා ටර්බයින්වලින් නිවෙස්වලට විදුලිය සපයා ගන්නා අන්දම දැකගත හැකි ය. දූවිලි ඇල්ල ආශ්‍රිතව ද කුඩා ජල විදුලි බලාගාරයක් ක්‍රියාත්මක වේ.මේ ගම්මානවල ජනයාගේ ප්‍රධාන ආදායම් මාර්ගය බවට පත්ව ඇත්තේ තේ වගාවයි. කුඩා තේ වතු සෑම ගෙවත්තක් ආශ්‍රිතවම වගා කර ඇත. එයට අමතරව වනාන්තරයේ කිතුල්ගස් මැද කිතුල්පැණි හා හකුරු නිපදවීමත් සිදු කෙරේ. උදෑසන 7.00 ට පමණ සහ සවස 5.00 ට පමණ වශයෙන් දිනකට දෙවරක් කිතුල් මැදීම සිදුවේ. එම තෙලිදිය උණුකර ලබාගන්නා හකුරු වලට වෙළෙඳපලේ ඇත්තේ ඉහළ ඉල්ලුමකි.“කිතුල් ගසේ මුලින් ම එන්නේ මුදුන්මල. ඊට පස්සේ සෑම අත්තකම මල් එනවා. ඒවාට පස්සේ කඳෙන් මල් කීපයක් එනවා. ඒවාට අපි කියන්නෙ කඳ කටු කියලා” ගැමියකු අපට පැවසුවේ ය.කිතුල් ගසක වසා සිටි ගිරාමලිත්තකු එහි තෙලිදිය මුට්ටියට ඉව අල්ලයි. අළු ගිරවකු තවත් අත්තක වසා ඒ මේ අත බලමින් සිටී. ගම්මානය පසු කළ අප පිවිසුණේ තේවතු යායකට ය. එය ඔස්සේ කඩතොලු සහිතව මාර්ගය ගමන් කරයි. තේ වත්තේ බංගලාව කඳු මුදුනක කදිමට දිස්වේ. එයට ද විදුලිය ලබාගෙන ඇත්තේ කුඩා ටර්බයිනයක් මාර්ගයෙනි. තේ වත්ත පියමං කළ අපි පයිනස් වනාන්තරයකට පිවිසුණෙමු.යෝධ මීවන, ධාරුකොකු, බඩල්හනස්ස, කැකිල්ල, තපස් බුලත් වැනි ශාක බිම් ස්තරයේ වැවී ඇත.තැන් තැන්වල වෙනිවැල් සහ මාවේවැල් පැතිර තිබේ. ඉදිරියට ගමන් කරන අපට ඈතින් ජලය කඩා හැලෙන මහා ඝෝෂාව ඇසේ. නිහඬ වනපෙත හරහා එම ශබ්දය නැඟී එන්නේ දෝංකාර දෙමිනි.වෙලාව උදෑසන 9.30 පමණ විය. අහසේ වක්‍රාකාරව කැරකෙමින් සිටි සර්ප උකුස්සකු එක් වරම ඊ ගසක් මෙන් පහළට ආවේ ගොදුරක් දුටු නිසා විය යුතු ය. පඳුරු ගොම්මනක සිට නැගී ආවේ වළිකුකුළකුගේ නාදයකි. කලවානට එපිටින් පිහිටි සබරගමු කඳු අහස අල්ලන්නට මෙන් ඉහළ නැඟ සිටී. අපි මාර්ගය අද්දර පිහිටි ගල් පව්වක වාඩිගෙන බිස්කට් අනුභව කර ජලය පානය කළෙමු. දුන්, කැකුණ වැනි මහා ගස් අතරින් පතර දැකගත හැකි ය. මල් වෙරළු, ඇටඹ, බටුනා, වනය විවිධාංගීකරණය කරයි. පුස්වැල්, වෙනිවැල්, බඹර වැල්, කැකුළු වැල් වැනි ලතා වර්ග ශාක අතර ඒ මේ අත එල්ලී වැවී ඇත. මෙහි දැකගත හැක්කේ ප්‍රාථමික වනාන්තරය විනාශ වීමෙන් පසු ඇති වූ ද්විතියික වන පෙතකි. අතීතයේ සිංහරාජයටම අයත් මේ වනාන්තර තේ ඇතුළු වාණිජ බෝග සඳහා විනාශ කර ඇත.දියඇල්ලේ නාදය අනවරතයෙන් සවන්පත්හි වැටේ. දියඇල්ල අසලට යාමට මාර්ගයේ සිට දකුණු පසට වනය හරහා අඩි 200 ක් පමණ පල්ලම් බැසිය යුතු ය. ධූලි ඇල්ල හා දූලි ඇල්ල ලෙස ද හැඳින්වූ මෙම ජල ප්‍රවාහය ආරම්භ වන්නේ වෙන්නිල කන්දෙනි. එය පෙතියකන්ද ගඟ හරහා ගලා ගොස් කොස්ගුලන ගඟ පෝෂණය කරයි. ඊට පසුව කුකුලේ ගඟට එක්ව කළු ගංගාවට වැටේ.පිටකැලේ දූවිලි ඇල්ල සිංහරාජයේ පළලම දියඇල්ලයි. එය පිහිටීම අතින් දුම්බර කඳුවැටියේ සේරැල්ලට සමාන ය. අඩි 75 ක් පමණ ඍජු ගල් දොරුවක් ඔස්සේ කඩා හැලෙන දිය ඇල්ලේ උස අඩි 30 කි. මෙහි අප යනවිට ජලය කඩා හැලුණේ පර්වතයේ එක් ස්ථානයකින් පමණි. අධික වර්ෂාව පවතින විට සම්පූර්ණ පර්වතයම වසා ගනිමින් ජල කඳ කඩා හැලේ.දියඇල්ල පාමුල පිහිටි ජල තටාක ශ්‍රී ලංකාවට ආවේණික මත්ස්‍ය විශේෂ රැසකට නිවහන වේ. බුලත් හපයා, ලේ කොස්සා, ගල් මැස්සා ඒ අතර සුලබ ය.ගල් දොරුවෙන් හඬ නගමින් පහළට වැටෙන පිරිසුදු ජල කඳ පර්වතය ඔස්සේ විවිධ රටා මවමින් සිරි සිරියාවෙන් ඇදී යයි. ඒ සොබාදහමේ සුන්දරත්වයට තවත් සාක්ෂියක් සපයමිනි. සිංහරාජය අවට ප්‍රදේශයට නිතර වර්ෂාව කඩා හැලෙන නිසා නරඹන්නන් මේ දියඇල්ල නැරඹීමට පැමිණෙන විට වර්ෂාව තරමක් අඩු කාලයක් තෝරා ගැනීම යහපත් ය. එසේ නොවුණහොත් අනපේක්ෂිත ධාරානිපාත වැසි වලට කොටුවීමට සිදුවනු ඇත. දෙසැම්බර් - අප්‍රේල් සහ අගෝස්තු - සැප්තැම්බර් කාලය දූවිලි ඇල්ල සහ සිංහරාජය නැරඹීමට හොඳම කාලයයි.කේ.එස්. විජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=av11071723</link>
    <topic>බොලිවුඩි රස කතා</topic>
    <author>සුජීව තේවහෙට්ටිගේ</author>
    <content>බොලිවුඩි රස කතාශ්‍රී ලංකාවෙන් බොලිවුඩ් පුරයට එක්වූ රූ රැජන, ජැකලින් ෆර්නැන්ඩස්, බහරේනයේ රජ කුමරෙකු වන ෂෙයික් හසන් සමග විවාහ වෙන්නට බලාපොරොත්තුවෙන් සිටින බව ඔබ මේ පිටුවෙන් මීට සති කිහිපයකට කලින් දැනගත්තා. එය කියවූ කවුරුත් උනන්දු වුණේ ජැකලින් සහ ෂෙයික් ගේ විවාහ මංගල්‍යය සිදුවන දිනය කවදාදැයි දැන ගන්නටයි.නමුත්... දැන් සිදුවී ඇත්තේ කවුරුත් නොසිතූ දෙයක්. ජැකලින් සහ ෂෙයික් අතර තිබුණු හාදකම බිඳ වැටිලා. මේ වෙන්වීමට හේතුව චිත්‍රපට අධ්‍යක්ෂ සජිඩ් ඛාන් සහ ජැකලින් අතර සම්බන්ධයක් පවතින බවට පැතිරුණු කටකතා බවයි බොහෝ දෙනා පවසන්නේ. මේ කටකතාවෙහි ඇත්ත නැත්ත ෂෙයික් විසින් ජැකලින්ගෙන් විමසා ඇති බවත් දැනගන්නට ලැබී තිබෙනවා.ජැකලින්ටත් ෂෙයික්ටත් සමීප හිතවතකු පැවසුවේ වෙනත් කතාවක්... “මේ දෙන්නා වෙන් වුණේ ඒ කතාව නිසාම නෙමෙයි. ජැකලින් හුඟක් වෙලාවට ෂෙයික් ගෙන් ඈත් වෙලයි හිටියේ. ඒකට හේතුව ජැකලින්ට චිත්‍රපටවල රඟපාන්න කාලය මිඩංගු කරන්න සිද්ධ වුණ එකයි. මුල් කාලෙදි ජැකලින්, ෂෙයික් ව නිතරම මුණ ගැහුණා. ඒත් ටික කාලයක් යද්දි ඒ හමුවීම් සිද්ධ වුණේ කලාතුරකින්. මේ නිසා ෂෙයික් ඒ ගැන හිටියේ නොසතුටින්. ඒ වුණත් එයා කිසිම වෙලාවක සිනමාවෙන් ඈත්වෙන්න ය කියල ජැකලින්ට කිව්වෙ නැහැ. හැම සහයෝගයක්ම දුන්නා.”රාජ කුමාරයාගෙන් ජැකලින්ගේ සිනමා ජීවිතයට ආශිර්වාද ලැබුණත් ඇයගේ ආකල්ප එක්වරම වෙනස් වී ඇය ඔහු වෙතින් ඉවත් වූ බවයි වෙනත් අය ප්‍රකාශ කර තිබුණේ. දෙදෙනා අවසන් වරට හමුවූ මොහොතේදී උණුසුම් වචන හුවමාරුවක් පවා සිදුවූ බවත් පැවසෙනවා.විවාහ දිවියට එළඹුණු කිසිවෙකු දරු සුරතල් බලන්නට අකැමැති නැහැ. මීට අවුරුදු 2 කට පමණ කලින් විවාහ වුණු ශිල්පා ශෙට්ටිත් පෙරුම් පුරන්නෙ මවක වෙන්නයි. “මමත් හරිම ආසයි දරු සුරතල් බලන්න. පුංචි පැටවුන්ට මම කොච්චර ආදරේ ද? දැනටත් රාජ් ගේ ගෙදර පුංචි නර්සරි එකක් හදල තියෙනවා. ඒක වෙන් කරල තියෙන්නෙ අපිට ලැබෙන දරුවන් වෙනුවෙන්. අඩුගානෙ දරුවො දෙන්නෙක් වත් අපිට ලැබුණොත් කොච්චර හොඳ ද?” රාජ් කුන්ද්‍රා සමග විවාහ වූ අලුත ශිල්පා එලෙස පවසා තිබුණා.මීට මාසයකට පමණ කලින් බොලිවුඩ්පුරයෙන් ආරංචි වුණේ ශිල්පාගේ ඒ පැතුම් ඉටුවන බවට ලකුණු පහළ වී ඇති බවයි. ඇය මව් පදවිය ලබන්නට සැරසෙන බවට ආරංචි පැතිරී ගියා. මේ ගැන ඉන්දීය සිනමා මාධ්‍යවේදීන් කිහිප දෙනෙකු ශිල්පාගෙන් ඇත්ත නැත්ත විමසුවා. ශිල්පා එක හෙළාම කියා සිටියේ ඒ ආරංචියෙහි ඇත්තක් නොමැති බවයි. “මට දරුවෙක් ලැබෙන්න ඉන්නවා නම් ඒක මුළු ලෝකෙටම කියනවා” ශිල්පා එලෙස ප්‍රකාශ කර සති කිහිපයක් ගතවෙද්දී තවත් ආරංචියක් ලැබුණා.‘ශිල්පා - රාජ් විවාහ ජීවිතයේ ප්‍රශ්න මතුවෙලා.’ ආරංචියෙන් කියැවුණේ එවැන්නක්. මෙයින් බොලිවුඩ්පුරය විතරක් නොවෙයි මුළු ලොවම වෙසෙන බොලිවුඩ් සිනමා රසික රසිකාවියන් කැළැඹීමට පත්වෙලා. පසුගිය සතිය තුළ ඉන්දීය විද්්‍යුත් සහ මුද්‍රිත මාධ්‍ය මේ බව වරින් වර සඳහන් කළා. එම පුවත් වලින් වැඩිදුරටත් කියැවුණේ රාජ් කුන්ද්‍රා, ලන්ඩන් නුවර වෙසෙන එක්තරා රූපවන්තියක සමඟ සමීප ඇසුරක් පවත්වන බවයි. ඇය කවුරුන් ද? සමහරුන් කියන හැටියට නම් ඇය තඹ පැහැති කොණ්ඩයක් ඇති යුවතියක්ලු. ඇය රැකියාව කරන්නේ ලන්ඩන් නුවර පිහිටි හිසකෙස් බද්ධ කිරීමේ කටයුතු සිදු කෙරෙන වෛද්‍ය සායනයකලු.රාජ්ට ඇයව හමුවී තිබෙන්නේ කොහොම ද? රාජ්, ලන්ඩන් නුවරට පැමිණි අවස්ථාවලදී මේ සායනයට නිතරම ගොඩවැදී තිබෙනවා. ඒ, තමන්ගේ හිසට කෙස් ගස් බද්ධ කරගන්නට ද, වෙනත් කටයුත්තකටදැයි හරියටම පැහැදිලි නැහැ. කොහොම වෙතත් රාජ් මේ සායනයට ගිය විටදී මේ යුවතිය මුණ ගැසී කතා බහ කළ බවත් ඇයට යුරෝපීය රටවල් කිහිපයක නිවාඩුවක් ගත කරන්නට ඔහු විසින් ඉඩකඩ සලසා දෙනු ලැබූ බවත් කියැවෙනවා. ඔහු මේ සායනයට ගිය මුල් අවස්ථාවලදී එහි වෛද්‍යවරයා ඔහුව හඳුනාගෙන නැහැ. ඒත් අහඹු ලෙසින් රාජ් ගේ මුවින්ම කියැවී ඇත්තේ තමන් ජනපි‍්‍රය නිළි ශිල්පා ශෙට්ටිගේ සැමියා බවයි. ශිල්පා ශෙට්ටි යනු කවුරුන්දැයි ලන්ඩන් නුවර වාසීන්ගෙන් බොහෝ දෙනකු දන්නා දෙයක්. ඒ, ඇය එංගලන්තයේ ජනපි‍්‍රය රූපවාහිනි වැඩ සටහනක් වන ‘සෙලිබ්‍රිටි බිග් බ්‍රදර්’ වැඩ සටහනට සහභාගි වූ නිසයි.සායනයේ වෛද්‍යවරයාට රාජ් යනු කවුරුන්දැයි හෙළි නොකර සිටින්නට හැකි වී නැහැ. මේ වෛද්‍යවරයා සහ සායනයේ සේවය කරන කිහිප දෙනකු එම ස්ථානයට පැමිණෙන සේවාදායකයන්ට රාජ්ගේ අනන්‍යතාව හෙළිකර තිබෙනවා.ඒ විතරක් නොවෙයි, රාජ් විසින්, එම සායනයේ තරුණියකට යුරෝපීය සංචාරයක් ‘තෑගි කර’ ඇති බව ද ඔවුන් ප්‍රසිද්ධියේ ප්‍රකාශ කරලා. මේ තරුණිය යුරෝපයේ සංචාරය කරන්නට ගොස් ආපසු තම සායනයේ සේවයට නොපැමිණි බවත් වෛද්‍යවරයා ප්‍රකාශ කර තිබෙනවා. මේ කතාව දසඅත පැතිරී යද්දී එය ශිල්පාගේ සවන් නොවැකුණානම් පුදුමයක්. රාජ් ගේ මේ ‘ගනුදෙනු’ නිසා ශිල්පා සහ ඔහු අතර තිබුණු ආදරය පලුදු වූවාදැයි හරියටම කියන්නට බැහැ. කොහොම වුණත් මෑතකදී පැවැත්වුණු අයි. පී. එල්. ක්‍රිකට් තරගාවලියට රාජ්, ශිල්පා සමග සහභාගි වී සිටියේ එතරම් සතුටකින් නොවන බවයි, එතැන රැඳී සිටි සමහරුන් ප්‍රකාශ කර තිබුණේ.“මමයි රාජ් අතරෙයි කිසිම ප්‍රශ්නයක් නැහැ. ඕවා ඔක්කොම බොරු ආරංචි. අපි මේ දවස්වල ඇමරිකාවේ සංචාරය කරනවා. අපි දෙන්නා හරිම සතුටෙන් කාලය ගත කරනවා. මීට කලින් ආරංචි පැතිරුණා මම අම්මා කෙනෙක් වෙන්න යනවයි කියලා. දැන් කියනවා රාජ් මගෙන් වෙන් වෙලාලු. දැන් නම් මට මේ කටකතා අහල අහලා ඇතිවෙලයි ඉන්නේ.” ශිල්පා මෙලෙස පැවසුවේ කැනඩාවේ ටොරොන්ටෝ නුවර පැවැති ‘අයිෆා’ සිනමා සම්මාන උලෙළට සහභාගි වී ආපසු පැමිණෙමින් සිටිද්දීයි. ඒ මොහොතේ ඇය හැඳ සිටියේ තම සිරුරට සිරවූ ඇඳුමක්. එයින් ඇය පෙන්වන්නට උත්සාහ කළේ තමන් ගැබිණියක නොවන බව වෙන්න ඇති.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=am1107171</link>
    <topic>බෝ නොවන රෝගවලට සුමානයක් දෙකක් බෙහෙත් බීලා මදි</topic>
    <author>ගාමිණී සුසන්ත</author>
    <content>බෝ නොවන රෝගවලට සුමානයක් දෙකක් බෙහෙත් බීලා මදිඋතුරු කොළඹ වෛද්‍ය විද්‍යාලයේජ්‍යෙෂ්ඨ කථිකාචාර්යකායික රෝග පිළිබඳ විශේෂඥ වෛද්‍යශ්‍යාමිලා ද සිල්වාලෙඩ රෝග නිසා ඒ කාලේ වැඩිදෙනා මිය ගියේ බෝවන රෝගාබාධවලිනි. එහෙත් අද ලෙඩ රෝග නිසා වැඩි දෙනෙක් මිය යන්නේ බෝ නොවන රෝගවලට ගොදුරු වීම නිසා ය.බෝ නොවන රෝග ලෙස හැඳින්වෙන්නේ අධිරුධිර පීඩනය, දියවැඩියාව, ආඝාතය (අංශභාගය), ඇදුම, වකුගඩු ආබාධ වැනි රෝගාබාධය. බෝ නොවන රෝගවලට ගොදුරු වූවෝ අද සමාජයේ ඉතා බහුල ය.බෝ නොවන රෝගවලට බොහෝ දෙනෙකු ගොදුරු වී ඇතිවා සේ ම බෝ නොවන රෝග පිළිබඳ මිථ්‍යා සහ වැරදි සහගත මත සමාජයේ බහුලය. එය බෝ නොවන රෝග වලින් වැළකී සිටීමට මෙන් ම එම රෝග වලට ප්‍රතිකාර කිරීමට ද විශාල බාධාවකි.බොහෝ දෙනෙක් තුළ ඇති වැරදි මතයක් වන්නේ උණ, සෙම්ප්‍රතික්ෂ්‍යාව වැනි රෝග මෙන් ටික දිනක් ඖෂධීය ප්‍රතිකාර ලබා ගත්විට බෝ නොවන රෝග සුවවන බව ය. බෝ නොවන රෝග සුව කළ නොහැකි අතර කළ හැක්කේ රෝගය පාලනය කරගෙන යහපත් ජීවිතයක් ගෙවීම ය. උදාහරණයක් ලෙස අධිරුධිර පීඩනයට ගොදුරු වූ පුද්ගලයකුට එම රෝගය සමඟ ජීවිත කාලයම ගෙවීමට සිදුවේ. ඖෂධ ලබාගන්නා තෙක් රෝගය හොඳින් පාලනය වී පවතී. අධිරුධිර පීඩනයට ඖෂධීය ප්‍රතිකාර ගන්නා ඇතැමුන් සිතන්නේ මාසයක් දෙකක්, වසරක් දෙකක් ඖෂධ ලබාගත්විට රෝගය නිට්ටාවට සුවවන බව ය. එවැනි කාලයක් ඖෂධ ලබාගත්විට රෝගය හොඳින් පාලනය වේ. රෝගය පාලනය වූවා යැයි සිතා වෛද්‍ය උපදෙස් වලින් තොරව කිසිවිටෙකත් ඖෂධ නැවැත්විය යුතු නැත.එවැනි වැරදි සහගත තීරණයක ප්‍රතිඵලය හෘදයා බාධ, ආඝාතය (අංශභාගය) වැනි තත්ත්වයන් විය හැකි ය. දියවැඩියාව ද එසේම ය, දියවැඩියා රෝගයට ඖෂධ ලබාගන්නා තෙක් රෝගය පාලනය වී පවතින අතර ඖෂධ නැවැත්වූ සැණින් නැවත රෝගය මතුවේ. අධිරුධිර පීඩනයට නියම කරන සුළු ඖෂධ ප්‍රමාණය නොගෙන සිට අංශභාගය, ආඝාතය වැනි රෝග තත්ත්වයකට මුහුණ ද්‍රන්විට ඒ ගැන පසුතැවීම අනුවණ කමකි. එබැවින් බෝ නොවන රෝග වලට ඖෂධීය ප්‍රතිකාර ලබාගන්නා රෝගීන් වෛද්‍ය උපදෙස් අනුව දිගටම ඖෂධ ලබාගත යුතු ය.බෝ නොවන රෝග පිළිබඳව ඇති තවත්, වැරදි සහගත මතයක් වන්නේ ශරීරයේ කොලෙස්ටරෝල්, මේදය වැඩිවීම, රුධිර පීඩනය වැඩිවීම, රුධිරයේ සීනි ප්‍රමාණය වැඩිවීම ආදිය නිසා ඇඟට දැනෙන සේ අපහසුවක් නොදැනේ නම් තමාට කිසිදු රෝගාබාධයක් නැතැයි සිතීම ය. උදාහරණයක් ලෙස යමෙකුගේ ශරීරයේ රුධිර පීඩනය 160/90 තත්ත්වයේ පවතින විට එම පුද්ගලයාට කිසිදු වෙනසක් නොදැනී පැවතිය හැකි ය. එසේ වුව ද එම අගය රුධිර පීඩනයේ ඉහළ අගයකි. මෙම තත්ත්වය නොසලකා සිටීමේ අවසන් ප්‍රතිඵලය අංශ භාගය හෝ හෘදයාබාධයක් හෝ විය හැකි ය. අධිරුධිර පීඩනයේ දී ශරීරයට දැනෙන තරමේ වෙනසක් දැනෙන්නේ රුධිර පීඩනය ඉතා ඉහළ අගයකට ගිය විට ය.බොහෝ දෙනෙක් අතර පවතින තවත් මිථ්‍යා මතයක් වන්නේ අතපයේ ඇතිවන වේදනාව, දෑස්වල ඇතිවන වේදනාව ආදිය තමාට ඇතිවන්නේ ශරීරයේ කොලෙස්ටරෝල්, මේදය වැඩිවීම නිසා බව ය. කොලෙස්ටරෝල් යනු රුධිරයේ තිබෙන මේදය විශේෂයකි. එම මේදය වැඩිවන විට ශරීරයට කිසිදු වෙනසක් නොදැනේ. බොහෝ දෙනෙකු තුළ කොලෙස්ටරෝල් මේදය වැඩිවී ඇතැයි සොයා ගනු ලබන්නේ අධිරුධිර පීඩනයට හේතුව සොයා යාමේ දී ය. එබැවින් ශරීරයේ විවිධ ස්ථානවල ඇතිවන වේදනා කොලෙස්ටරෝල් මේදය නිසා ඇති වේ යැයි සිතීම මුළාවකි.බෝ නොවන රෝගයකින් පෙළෙන පුද්ගලයකු එම රෝගයට අමතරව වෙනත් රෝගයකට ප්‍රතිකාර ලබාගැනීමට වෛද්‍ය වරයකු වෙත ගිය විට තමා මේ වනවිට මෙවැනි රෝගයක් සඳහා ඖෂධ ලබා ගන්නේ යැයි පැවසීම අත්‍යවශ්‍ය කරුණකි. මෙම අතපසු වීම බරපතල තත්ත්වයක් දක්වා වුව ද වර්ධනය වීමේ හැකියාව ඇත.උදාහරණයක් ලෙස යමෙකුට දියවැඩියා රෝගය ඇතැයි සිතන්න. ඔහුට සුළු සෙම්ප්‍රතිශ්‍යාවක් වැළදුණ හොත් එයට නිසි ප්‍රතිකාර නොලැබුණ හොත් එම තත්ත්වය නියුමෝනියාව දක්වා වර්ධනය වීමේ හැකියාව ඇත. ශරීරයට කිසියම් විෂ බීජයක් ඇතුළු වී උණක් ඇති වූ විට රුධිරයේ සීනි ප්‍රමාණය වැඩි විය හැකි ය. එබැවින් උණ රෝගය සඳහා වුව ද ප්‍රතිකාර ගැනීමට වෛද්‍යවරයකු වෙත ගිය විට තමන් ප්‍රතිකාර ගන්නා වෙනත් රෝග පිළිබඳව ප්‍රකාශ කිරීම ඉතා වැදගත්ය.හැකි නම් ඒ වනවිටත් ගනු ලබන ඖෂධ පිළිබඳව වෛද්‍යවරයා දැනුවත් කිරීම සඳහා ළඟ තිබෙන ඖෂධ වට්ටෝරු වුව ද ඉදිරිපත් කළ හැකි ය. වෛද්‍යවරයකුට ලෙඩ රෝග පිළිබඳව සහ තමා ගන්නා ඖෂධ පිළිබඳව නිවැරදි තොරතුරු නොපැවසීම අනුවන කමකි. ඖෂධ යනු රසායනික ද්‍රව්‍යයන් ය. රසායනික ද්‍රව්‍ය එකිනෙක ප්‍රතික්‍රියා කරනු ලැබේ. එබැවින් එක් රෝගයකට දෙනු ලබන ඖෂධයක් තවත් රෝගයකට දෙනු ලබන ඖෂධයක් සමඟ ප්‍රතික්‍රියා කිරීමේ හැකියාව ඇත.ඇතැම් විටෙක සෙම්ප්‍රතිශ්‍යාවට උණට දෙනු ලබන ඖෂධයක් දියවැඩියාව, අධිරුධිර පීඩනය, වකුගඩු ආබාධ වැනි බෝ නොවන රෝගයක් සඳහා දෙනු ලබන ඖෂධයක් සමඟ ප්‍රතික්‍රියා කළ හැකිය. එහි ප්‍රතිඵලය ඇතැම් විටෙක භයානක විය හැකිය. එබැවින් දීර්ඝ කාලීනව බෝ නොවන රෝග සඳහා ප්‍රතිකාර ලබාගන්නා රෝගීන් තමා ගන්නා ඖෂධ පිළිබඳව වෛද්‍යවරයා දැනුවත් කිරීම වැදගත් ය. එසේ ම වෛද්‍යවරයකු හමුවට ගිය විට දුම්පානය කරන්නේ ද, මත්පැන් පානය කරන්නේ ද වෙනත් උත්තේජන වර්ග භාවිතා කරන්නේ ද කියා විමසූ විට සත්‍ය ප්‍රකාශ කිරීම ද ඉතා වැදගත් ය.වෛද්‍යවරු හමුවට යන රෝගීන් වෙතින් සිදුවන තවත් එක් වරදක් මෙහිදී දැක්විය හැකි ය. ඒ මීට පෙර බෝ නොවන රෝගයකට හෝ වෙනත් රෝගයකට ප්‍රතිකාර ගැනීමට රෝහල් ගතවී සිටියේ නම්, එහිදී නිකුත් කරනු ලබන රෝග නිශ්චය කිරීමේ කාඩ්පත මෙන්ම රසායනාගාර වාර්තාවන් ද ඉදිරිපත් නොකිරීමය. කලින් ලබා ගන්නා ලද එම තොරතුරු පරික්ෂා කිරීමෙන් රෝගියාගේ රෝග ඉතිහාසය පිළිබඳව පැහැදිලි අදහසක් වෛද්‍යවරයාට ලබා ගැනීමේ හැකියාව ඇත.එහි වාසිය අයත් වන්නේ රෝගියාටමය. එයින් අනවශ්‍ය වෛද්‍ය පරීක්ෂණ සිදුකිරීමට ද සිදු නොවේ.අධිරුධිර පීඩනයට දෙනු ලබන ඕඥබච ඡතධජඬඥප නම් ඖෂධ කාණ්ඩය ඇදුම රෝගීන්ට ලබා දුනහොත් එය එම රෝගියාගේ ජීවිතයට හානියක් සිදුවීමට පවා හේතු විය හැකිය. එබැවින් අධිරුධිර පීඩනයට ඖෂධීය ප්‍රතිකාර ලබාගන්නා අයකුª ඇදුම රෝගයට ගොදුරු වුවහොත් ප්‍රතිකාර ලබා ගැනීම සඳහා වෛද්‍යවරයකු වෙත ගිය විට අනිවාර්යෙන්ම තමා අධිරුධිර පීඩනයට ප්‍රතිකාර ගන්නා බව පැවසිය යුතුමය. ඒ; අධිරුධිර පීඩනයට ලබාදෙන ඉහත සඳහන් ඖෂධ කාණ්ඩය ඇදුම රෝගය වැඩිවීමට හේතුවන බැවිනි.එසේම සමහර වේදනා නාශක ඖෂධ ඇදුම රෝගීන්ට, දියවැඩියා රෝගීන්ට මෙන්ම වකුගඩු රෝගීන්ට ද සුදුසු නොවේ. ඒ; එම වේදනානාශක ඖෂධ වකුගඩුවලට බලපෑම් ඇති කරන බැවිනි.බොහෝ දෙනෙක් අතර පවතින තවත් වැරදි මතයක් වන්නේ ඇතැම් ඖෂධවලට ඇබ්බැහි වීමේ හැකියාව ඇති බවය. විශේෂයෙන්ම ඇදුම රෝගයට දෙනු ලබන ඉන්හේලර් වර්ග මෙන්ම දියවැඩියාව, අධිරුධිර පීඩනය වැනි රෝගාබාධවලට දෙනු ලබන ඖෂධ පිළිබඳව බොහෝ දෙනෙක් තුළ අනිසි බියක් ඇත. මෙය ඉතා වැරදි සහගත මතයකි. නිදිපෙති අයත් වන ඖෂධ කාණ්ඩයට අයත් ඖෂධවලට හැර අනෙක් ඖෂධවලට ඇබ්බැහිවීමක් සිදු නොවේ.දියවැඩියාව රෝගයට දෙනු ලබන “මෙට්ෆෝමින්” නම් ඖෂධය පිළිබඳවද බොහෝ දෙනෙක් තුළ වැරදි මත කීපයක් ඇත. ඉන් එක් මතයක් වන්නේ මෙට්ෆෝමින් ඖෂධයට ඇබ්බැහිවේය යන මතයයි. එම ඖෂධය පිළිබඳ අනෙක් වැරදි සහගත මතය වන්නේ දීර්ඝකාලීනව එම ඖෂධය භාවිතා කිරීම නිසා වකුගඩු ආබාධ ඇතිවන බවය. වෛද්‍යවරයකු විසින් දියවැඩියාව ඇති රෝගියකුට මෙට්ෆෝමින් ඖෂධය නියම කළ විටම රෝගියා බියට පත්වනු දැකගත හැකිය. ඒවා සියල්ල වැරදි මතය. දියවැඩියාවට නියම කරනු ලබන ඖෂධ අතර හොඳම ඖෂධය වන්නේ මෙට්ෆෝමින් ඖෂධයයි. එම අගනා ඖෂධයෙන් දියවැඩියාව පාලනය වීම පමණක් නොව හෘදය ආරක්ෂාවීමද සිදුවේ.හෘදයාබාධ, ආඝාතය වැනි බෝ නොවන රෝගයක් මතුවූ විට එය නැවත ඇතිවීමේ හැකියාව වැඩිය. රෝගීන් බොහෝවිට මේ පිළිබඳව සිතන්නේ නැත. බොහෝ දෙනෙක් සිතන්නේ රෝගය එක්වරක් මතුවුණා, කලක් ඖෂධ ගත් විට එය පාලනය වුණා දැන් ඖෂධ ගැනීම අවශ්‍ය නැතැයි කියාය. එය මිථ්‍යා මතයකි.බෝ නොවන රෝගවලට ගොදුරු වූවන්ගේ ආහාර පිළිබඳව වැරදි සහගත මත ගණනාවක්ම ඇත. ලුණු භාවිතය මෙහිදී ඇති ප්‍රධාන ගැටලුවකි. සාමාන්‍ය නිරෝගී පුද්ගලයකුට දිනකට භාවිතයට සුදුසු ලුණු ප්‍රමාණය ග්‍රෑම් 6 ක් පමණ වේ. එය තේ හැන්දකට වඩා සුළු වැඩි ප්‍රමාණයකි. එහෙත් අද බොහෝ දෙනා ඊට වඩා වැඩි ප්‍රමාණයක් ලුණු භාවිතා කරනු දැකගත හැකිය.නාගරික ප්‍රදේශවල ජනයා අතර ලුණු භාවිතය වැඩි බව පෙනේ. ඒ; සැකසූ ආහාරවල, ක්ෂණික ආහාරවල සහ කල්තබා ගන්නා ආහාරවල අධික ලෙස ලුණු අඩංගු වීමය. අධිරුධිර පීඩනයට ගොදුරු වීමට හේතුවන ප්‍රධානම සාධකයක් වන්නේ අධික ලෙස ලුණු භාවිතා කිරීමය. නාගරික ප්‍රදේශවල අධිරුධිර පීඩනයට ගොදුරු වූවන් ඉතා වැඩි ඒ නිසාය. අධික ලුණු භාවිතය අධිරුධිර පීඩනයට හේතුවක් වනවා සේම අධිරුධිර පීඩනය වර්ධනය වීමටද අධික ලුණු හේතුවක් වේ. එබැවින් ලුණු භාවිතය පිළිබඳව වැඩි අවධානයක් යොමු කිරීම වැදගත්ය.ආහාර සම්බන්ධව ඇති තවත් එක් වැරදි සහගත මතයක් වන්නේ සීනි වෙනුවට හකුරු හෝ සූකිරි කෑම සුදුසු බවය. හකුරු සූකිරි දෙකෙහිම ඇත්තේ සීනිය. එබැවින් සීනි වෙනුවට හකුරු කෑමෙන් කිසිදු යහපත් ප්‍රතිඵලයක් නොලැබේ. යමෙකුට සීනි රස අවශ්‍යම නම්, සීනි වෙනුවට යොදන ආදේශක ද්‍රව්‍ය දැන් වෙළෙඳ පොළේ ඇත. දියවැඩියාවෙන් පෙළෙන්නන්ට සහ දියවැඩියාවෙන් වැළකී සිටීමට උත්සහ දරන්නන්ට එම ආදේශ ඉතා අගනේය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=am1107172</link>
    <topic>මෙන්න නියම සතුට</topic>
    <author/>
    <content>මෙන්න නියම සතුට මහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිසතුට අපේ ජීවිතයට අත්‍යවශ්‍යම දෙයකි. එම සතුට යළි නොවෙනස්වන ආකාරයට ඇති කර ගැනීමට හැකි නම් කොතරම් අගනේද? නොවෙනස් වන සතුªªට තුළ සැනසීම ද තිබේ. එය ජීවිතය වඩා පහසු කරනවා පමණක් නොව අප නිරෝගීන් බවට ද පත්කරයි.සතුට සහ සැනසීම සොයාගෙන බොහෝ දුර ගමනක් ගිය එක්තරා මිනිසකු මට හමුවිණි. ඔහු පැවසුවේ ඔහුගේ ජීවිතයේදී ඔහු බලාපොරොත්තු වූ තරම් සතුටක් නොලැබුණු බවය. තම නිවසින් සහ සමාජයෙන් විවිධ කරදර සිදුවූ බැවින් ඔහු උත්සාහ කළේ එම පීඩාකාරී සමාජයෙන් වෙන්වී වාසය කිරීමටය. ඉන්පසු ඔහු ආරණ්‍ය සේනාසනයක කාලය ගත කළද එහිදීද ඔහුට එම ස්ථානයේ සිටි අයගෙන් විවිධ බාධා එල්ලවූ බව පැවසීය.ඉන්පසු ඔහු හුදකලාව ගමන් කළේ කැලය තුළටයි. කැලයේ සිටින විටද සතුන්ගෙන්, මදුරුවන්ගෙන් හා ශබ්දවලින් ඔහුට බාධා ඇති විය. ඉන්පසු ඔහු එතැනින් ද නික්මී පැමිණ හුදකලා, නිශ්ශබ්ද කාමරයක දොරවල් ජනෙල් වසාගෙන සිටීමට උත්සාහ කළේය. එහෙත් ඔහු පැවසුවේ ඒ අවස්ථාවේදී ද තමාගේ සිතේ පහළවන විවිධ සිතුවිලි හා කල්පනා ඔහුට පාඩුවේ සිටින්නට ඉඩ නොදුන්බවය. අවසාන වශයෙන් ඔහු තීරණය කළේ තමාට කිසිදිනක නිදහසේ සහ සතුටින් ජීවත්වීමට නොහැකි වනු ඇති බවය.දැඩි කලකිරීමට පත්ව සිටි ඔහු සිතුවේ සියදිවි හානිකර ගැනීමටය. එම අදහස මා හට පැවසූ විට මා කියා සිටියේ ඔබ මිය ගියාට පසු සියල්ල අවසන් වේ නම් එම තීරණයේ වරදක් නැති බවය. ඔබ යළිත් ඉපදුණහොත් ඔබට නැවතත් ඉහත ගැටලු සියල්ලම මුල සිටම අත් විඳීමට සිදුවන බවය.එම අදහස පිළිගත් ඔහු පෙරළා අසා සිටියේ අපට සතුටෙන් හා සැනසීමෙන් තමන්ගේ පාඩුවේ සිටීමට ක්‍රමයක් නැති ද යන්නයි.එය සරල ප්‍රශ්නයක් ලෙස පෙනුණද එය ඉතා ගැඹුරින් කතා කළ යුතු මාතෘකාවකි. අද සමාජයේ බොහෝ දෙනෙකුට සතුටෙන් සහ සැනසීමෙන් ජීවත්වීමට නොහැකි වී තිබෙන්නේ එසේ ජීවත්වීමට සුදුසු ක්‍රමය අවබෝධ කරගෙන නැති නිසාය.දිනෙන් දින මා වෙත පැමිණෙන විවිධ පුද්ගලයන්ගේ ප්‍රශ්න දෙස බැලූ විට එය වඩාත් පැහැදිලි වෙයි.සතුට ලබාගැනීම සඳහා මිනිස්සු විවිධ දේ කරති. ධනය, බලය, තත්ත්වය සහ උගත්කම් වැනි දේ සොයා යන්නේ ඒ නිසාය. එහි වරදක් ද නැත. ජීවිතයට යම් යම් දේ එක්රැස් කරගැනීම තුළ සතුටක් නැත්තේ ද නොවේ. එමඟින් සතුටක් ලැබුණ ද සැබෑ සැනසීමක් තිබේද? යන්න ඔබ කල්පනා කර බලන්න.යම් යම් දේ ලබා ගැනීම තුළ සහ එක්රැස් කිරීම තුළ සතුටක් තිබුණ ද එය ස්ථිර දෙයක් නොවේ. යම් දෙයක් නිසා ඇතිවන සතුට ඒ දෙය වෙනස්වීම නිසා වෙනස් වී යයි. එබැවින් එම සතුට ස්ථාවර නැත. එබැවින්ම එය තුළ සැනසීමක් ද නැත.විවිධ ආගම්වලට අයත් පිරිස් අප රටේ ජීවත් වෙති. එබැවින් බොහෝ දෙනෙක් තම සතුට වෙනුවෙන් වැරදි ක්‍රියාවල යෙදීමට නොපෙලඹෙති. බොහෝ දෙනා ඉතා සාධාරණව ධනය උපයා ගෙන තම පවුල් හා හිතවතුන් වෙනුවෙන් කටයුතු කළද ඔවුන් තුළ තාවකාලික සතුටක් මිස සැනසීමක් දක්නට නොලැබෙයි.”මම කොතරම් අවංකව ඉන්න උත්සාහ කළත් සමාජයෙන් ඒකට ඉඩක් ලැබෙන්නේ නෑ.” මෙය බොහෝ දෙනෙකු නඟන මැසිවිල්ලකි.එයට පිළිතුර කුමක්ද?බොහෝ දෙනෙකු සිතන්නේ තමාට ප්‍රශ්න දුක් කරදර ඇතිවීමට හේතුව තමා ජීවත් වන සමාජයේ ඇති වරදක් බවයි.ඔබ හොඳින් කල්පනා කර බලන්නේ නම් එය එසේ නොවන බව පැහැදිලි වෙයි.බොහෝ ප්‍රශ්න ඇතිවීමටත්, නැතිවීමටත් මුල් වන්නේ අප බාහිර ලෝකය දෙස බලන ආකාරයයි. අප වඩා නිවැරදි ආකාරයෙන් ලෝකය දෙස බලන්නේ නම් අපට ඇතිවන ප්‍රශ්න බෙහෙවින් අඩුය.එසේ නම් අප බාහිර ලෝකය දෙස බැලිය යුතු සහ එය සමඟ ගනුදෙනු කළයුතු නිවැරදි පිළිවෙත කුමක්ද?එක් අයෙකු මා සමඟ පැවසුවේ, අප සියලු දෙය පිළිබඳව ආශාව අතහැර දැමිය යුතු බවයි. එයද එක් ක්‍රමයකි. සියලු බැඳිම් අත්හැරීම තුළ නියම සුවය ඇතිවන බව බුදු දහමේ ද සඳහන්ය. ඔබට එය කළ හැකි නම් ඔබට ඔබගේ සියලු ප්‍රශ්න අවසන් කළ හැකිය. නමුත් බොහෝ දෙනකුට සාමාන්‍ය ජීවිතයේදී ප්‍රායෝගිකව එසේ සිදුකළ නොහැකිය. එසේ නම් සාමාන්‍ය ජීවිතයක් ගතකරන අය ලෝකය සමඟ ගනුදෙනු කළ යුත්තේ කෙසේද? ඔවුන්ගේ ජීවන දර්ශනය විය යුත්තේ කුමක්ද යන වැදගත් ප්‍රශ්න මෙහිදී මතුවෙයි.ඔවුන් ක්‍රියාත්මක කළ යුතු ක්‍රමයක් තිබේ. එනම් ඔවුන් තමා ගනුදෙනු කරන බාහිර ලෝකයේ ස්වභාවය හරියට වටහාගෙන ක්‍රියා කිරීමය. වෙනත් අයුරකින් කිවහොත් තමා ආශා කරන, පි‍්‍රයකරන දේවල්වල නියම ස්වභාවය දැනගෙන ඒවා පරිහරණය කිරීමය.අප පි‍්‍රය කරන ලෝකයේ සැබෑ ස්වභාවය කුමක්ද?ලෝකය දෙස යහපත් ලෙස බැලීම සුබවාදී දර්ශනයකි.ලෝකයේ ඇති දුක හා පීඩාකාරී බව අනුව සිතිම අසුබවාදී දර්ශනයකි.අප සිතිය යුත්තේ මේ දෙකෙන් කොයි ආකාරයකටද?සැබවින්ම මේ දෙකම වැරදිය. අප ලෝකය දෙස බැලිය යුත්තේ යථාර්ථවාදී දර්ශනයකිනි. එනම් “ඇති දේ ඇති සැටියෙනි.”ලෝකයෙහි කිසිදු දෙයක් ස්ථිර නැති බව බොහෝ දෙනෙකු නොදන්නවා නොවේ. නමුත් ඔවුන් ඒ අදහස සිතට ගෙන ක්‍රියාකරන බවක් පෙනෙන්නට නැත. කොතරම් පීඩාවට පත්වුවද ලෝකයේ අස්ථිර භාවය ගැන සිතීමට ඔවුන් කැමති නැත. එසේ සිතුවහොත් දැනට තමා ළඟ ඇති සතුට ද නැතිවී යනු ඇතැයි ඔවුහු බියට පත්වෙති.මම ආදරය කරන දේවල්, මම ආදරය කරන කෙනා ඕනෑම වේලාවක වෙනස් විය හැකි අස්ථිර දෙයක් විදිහට හිතුවොත්මට සතුටක් ලැබෙන්නේ කොහොමද? යැයි ඇතැම් අය ප්‍රශ්න කරති.යම් දෙයක් තුළ ගිලී ඉඳගෙන, එය හදවතින් වැලඳගෙන ලබන සතුට වැනි සතුටක් එය පිළිබඳව මධ්‍යස්ථාව කල්පනාකිරීමෙන් ලැබිය හැකිද යැයි තවත් අය අසති.එයට පිළිතුර මෙයයි.දෙපිලක් අතර ක්‍රීඩා තරගයක් පිළිබඳව සිතන්න. ක්‍රීඩකයෝ මෙන්ම ක්‍රීඩා ලෝලීහුද දෙපිලකට බෙදී සටන් වදිති. මේ අතර එක් පුද්ගලයෙක් මධ්‍යස්ථව කල්පනා කරමින් දෙපිලේම දක්‍ෂතා දැක සතුටු වෙයි. ජයග්‍රහණය ලබන පිල ඉතා සතුටු වෙති. පරාජය වන පිල දුක්වෙති.ඔබ සිතන්නේ මේ අය අතරින් වඩා තෘප්තිමත් පුද්ගලයා කවුරුන් කියාද? ඔවුන් අතර සැබවින්ම තෘප්තිමත් පුද්ගලයා වන්නේ ඉහත කී මධ්‍යස්ථ පුද්ගලයාය.එයට හේතුව කවරෙක් ජයග්‍රහණය කළද, පරාජය වුවද ඔහුගේ සතුට වෙනස් නොවීමයි. එබැවින් ඔහුට නොවෙනස් සතුටක් මෙන්ම සැනසීමක් ද තිබේ.තරගය ජයග්‍රහණය කළ අය තාවකාලිකව සතුටු වුවද ඊළඟ වතාවේ පරාජය විය හැකිය. ඔවුනට ඒ ජයග්‍රහණය පවත්වා ගැනීමට දැරිය යුතු වෙහෙසද අපමණය. එබැවින් ඔවුන් තුළ තාවකාලික සතුටක් තිබුණද සැනසීමක් නැත.ජීවිතය පිළිබඳවද අප බැලිය යුත්තේ ද ඉහත කී ක්‍රීඩා ලෝලියා මෙන් මධ්‍යස්ථ ආකාරයටය.මධ්‍යස්ථභාවය තුළ සතුටක් පමණක් නොව සැනසීමක් ද තිබේ. එසේ සැනසීමෙන් සිටින පුද්ගලයාට ගැටලු බොහෝ අඩුය. ඔහුගේ ජීවිතය ද තෘප්තිමත්ය.ගැටලු අඩු පුද්ගලයාට අන් අයට පිහිටවීමට ද හැකිය.කෙනෙකුගේ යහපත් ගතිගුණ, නිවැරදි ආකල්ප පිබිදෙන්නේ ද එසේ මධ්‍යස්ථ භාවයෙන් සිටින විටය.ලෝකය පිළිබඳව නිවැරදි අවබෝධයෙන් ලැබෙන සතුට ස්ථාවර සතුටකි. නැති නොවන සැනසීමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ay1107171</link>
    <topic>මාදං හිඹුටු කඩන්න දේවාල කැලේට රිංගීම පුංචි අපට ලොකු සතුටක්</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා සම්මානිත මහාචාර්යවිමල් ජී. බලගල්ලේ මහතා. දැනට අප අතර ජීවත්ව සිටින ජ්‍යෙෂ්ඨතම ප්‍රාචීන භාෂා ශාස්ත්‍රඥයා මෙන් ම වාග් විද්‍යාඥයා ද මහාචාර්ය බලගල්ලේ ය. මරදානේ මාලිගාකන්දේ විද්‍යොදය පිරිවෙනින් ප්‍රාචීන භාෂා අධ්‍යයනයට යොමු වූ ඒ මහතා නවසිය පනහ වසරේ පැවැත්වුණු ප්‍රාචීන භාෂා විභාගයෙන් සමත්වූයේ ඒ වසරේ වැඩිම ලකුණු සංඛ්‍යාවක් ලබාගත් ශිෂ්‍යයාට පිරිනමනු ලබන ස්වර්ණ මුද්‍රිකාව දිනා ගනිමිනි. එදා පටන් අද දක්වා ගෙවුණු අඩසියවසක කාල පරාසය තුළ ඔහු විසින් තබන ලද එම වාර්තාව බිඳ හෙළීමට කිසිවකු සමත් වී නැත.ප්‍රථම උපාධියෙන් පසු ගංගොඩවිල රේවත මහා විද්‍යාලයේ සහ විද්‍යොදය පිරිවෙනෙහි ආචාර්යවරයකු ලෙස වෘත්තිය ජීවිතයට අවතීර්ණ වූ ඒ මහතා විද්‍යොදය විශ්ව විද්‍යාලය ආරම්භයේදී එහි ආදි කර්තෘ වැලිවිටියේ සෝරත නාහිමියනට ක්‍රියාකාරීව සහය වූයේය.ජීවිත ගමනේ අසූ හත්විය ඉක්මවා සිටියද තවමත් එදා තරමටම කාර්ය බහුල මහැදුරුතුමාගේ පුංචි කාලය මෙනෙහි කරන්නට සුළු වෙලාවක් ලබා ගත්තේ බොහොම අමාරුවෙන්. ඒත් සිළුමිණ පාඨකයන් වෙනුවෙන් සිය ළමා කාලය පිළිබඳ තොරතුරු ආවර්ජනය කරන්නට එතුමා එක් වුණේ සතුටින්.නවසිය විසි හතර වසරේ නොවැම්බර් මාසේ විසි හතර වැනිදා ඔහු මෙලොව එළිය දුටුවේ ගම්පහ දිස්ත්‍රික්කයේ හාපිටිගම් කෝරළයේ බලගල්ල නම් වූ සුන්දර ගම්මානයේදී. කාන්ගර පතිරන්නැහැලාගේ පීරිස් අප්පුහාමි ඔහු ගේ පියා ගොඩ මඩ ඉඩකඩම් හිමි ශූර ගොවි මහත්තයෙක්. රණසිංහ විදානෙලාගේ එංසනෝනා ඔහුගේ මව රැකියාවක් කළේ නෑ.දරු දැරියන් හය දෙනකු ගෙන් යුතු පවුලේ උපන් සිවුවැනි දරුවා වූ අපේ කතාවේ නායකයාට විමල් ගුණසේකර බලගල්ලේ යනුවෙන් මවුපියන් නම් තිබ්බා. විමල්ට අයියලා දෙන්නයි. අක්කයි නංගියි. පවුලෙ දරු දැරියන් හයදෙනෙක් වුණාට ගොඩ මඩ තරමක ඉඩකඩම් හිමි බව භෝගයෙන් සපිරි ඔවුන්ට බත බුලතින් එහෙමට අඩු පාඩුවක් තිබුණේ නෑ. ගොවිතැන් බතින් ජීවත් වුණාට විමල් ගේ තාත්තා ඒ කාලෙ හැටියට උසස් මට්ටමේ අධ්‍යාපනයක් ලැබූ කෙනෙක්.පෝය දාට ගමේ උදවිය සිල් සමාදන් වුණාම ජාතක පොත, සද්ධර්ම රත්නාවලිය, පූජාවලිය වැනි පොත්පත් උපාසක උපාසිකාවන්ට ඇහෙන්නට කියෙව්වේ විමල් ගේ තාත්තා. අම්මා ගේ දොර වැඩපළ බලා කියා ගත්තාට ඉගෙනීමේ අගය වටහාගත් බුද්ධිමත් කාන්තාවක්. දරුවො හය දෙනාටම හොඳ අධ්‍යාපනයක් ලබාදීමේ සිහිනය හැමදාම ඒ මවුපියන් වෙත තිබුණා.බත බුලතින් සරු සාර පල්ලේගම වචනයේ පරිසමාප්ත අර්ථයෙන් ම සුන්දර ගම්මානයක්. ගම වසා පැතිරුණු සරු සාර කුඹුරුයාය, ඒ මැදින් ගලා ගිය මා ඇළ, ගම්මානය පසෙකින් පිහිටි දේවාල කැලේ බලගල්ලේ අසිරිය වඩන්නට තව තවත් රුකුල් දුන්නා. වෙල්යාය මැද පිහිටි අක්කර කිහිපයකින් යුතු භූමි භාගයක ඉදිකළ පැරණි තාලේ නිවෙසේ විමල්ලා ජීවත්වුණා. වෙල්යායත් නිවෙසට පිටුපසින් පිහිටි දේවාල කැලයත් ඒ නිවස ඉතා සුවදායි තැනක් බවට පත් කළා.අක්කර හත අටකින් සුසැදි කුඩා වන පියසක් වූ දේවාල කැලේට ඒ නම වැටුණේ කැලේ මැද වනය එළි පෙහෙළි කොට තනා ගත් පත්තිනි දේවාලයක් එහි ඉදිකොට තිබූ නිසයි. දේවාලය අවට භූමිය වසා අහසට නැඟුණු දැවැන්ත හොරගස් සමූහය දේවාල භූමියට කිසියම් ගූඪ නිසංසල භාවයක් එක් කළා. දේවාල කැලේට ඉදිරියෙන් ඊට යාබදව විමල් ගේ නිවෙස පිහිටි නිසා නිතර දෙවේලේ කැලේට රිංගලා මාදං, බලු දං, හිඹුටු, එරමිණියා, කැලෑ පේර වගේ ගඩා ගෙඩි කඩාගෙන කන්නත්, අම්මලා අක්කලා එක්ක එකතු වෙලා කැලෑවට වැදිලා දර, පළා හොයාගෙන එන්නත් විමල් ඇතුළු ළමා ළපටි හුරු වෙලා හිටියා.වරුසා කාලෙට මා ඇළ පිටාර ගලාපුවාම පුංචි ළමයින්ට බොහොම විනෝදයි. ඒ ගං වතුරේ ඔරු පාරු පදින්නත් තරගෙට පීනන්නත් හැකි වෙන නිසා. කෙහෙල් කොට දෙක තුනක් එකට එක තියා බැඳ ගත් පාරුවක නැඟි ගං වතුරේ පැද යන්න ඒ කාලේ විමල්ලා හරි කැමැතියි. ගං වතුරේ බැහැලා දිය බුං ගසමින් ගිලෙමින් මතුවෙමින් පීනන්න ඉගෙන ගත් හැටිත් වරක් කෙහෙල්කොට පහුර පදින විට පය ලිස්සා සැඩ පහරට වැටී දියේ ගිලෙන්නට යද්දී යන්තම් අතට අහුවුණු අත්තක එල්ලී දිවි බේරා ගත් හැටිත් අද මහාචාර්ය තුමා සිහි කරන්නේ හඬ නගා හිනැහෙමින්.බහ තෝරන වියේදී ම සුබ නැකතක් බලා විමල්ට අකුරු කියෙව්වේ තාත්තා. එදා බොහොම බුහුටි විදිහට ‘අ’ යනු ආ යනු කියූ පුංචි පුතා අනාගතේ දවසක රටේ පමණක් නොවෙයි. ලොවෙහිත් නම් දරාපු භාෂා ශාස්ත්‍රඥයකු වේ යැයි එදා ඒ පියාට හිතෙන්නට නැතිව ඇති.තාත්තා තරම් හොඳට මිහිරි ස්වරයෙන් ගාථා කවි ශ්ලෝක ගායනා කරන්නකු එදා බලගල්ල පැත්ත පළාතක හිටියේ නෑ. තාත්තා ගැයූ මේ ගාථා කවි ශ්ලෝක පුංචි විමල් ඇතුළු දරු දැරියන්ටත් කට පාඩම් වුණේ නිතැතින්. හැමදාම හැන්දෑවට මල් පහන් පූජා කරලා පත පොතේ වැඩ නිමකරලා රාත්‍රි බත් කාලා නින්දට යන දරුවන්ගේ දෙසවන් පිරී ගියේ තාත්තාගේ මධුර ශ්ලෝක හඬින්. නැත්නම් අම්මාගේ මිහිරි වූත් අපූරු රසයෙන් යුක්ත වූත් කතාන්දරයකින්. ජාතක පොතෙන් වගේ ම ජනකතා වලින් ද පොහොසත් වූ රසවත් කතන්දර ගබඩාවක්ම අම්මාගේ මතකයේ රැඳී තිබුණා.විමල් පාසල් අධ්‍යාපනය ඇරැඹුවේ උලල්ලපොළ විද්‍යාතිලක කනිෂ්ඨ ද්විතීයික පිරිමි පාසලෙන්. මීරිගම - මීගමුව පාර අයිනේ ඉදිකළ උලල්ලපොළ පාසල විශාල පොල්වත්තක් මැද පිහිටා තිබුණා. පොල්වත්ත හිමි දානපතියා පොල්වත්ත මැදින් අගල් කපා වෙන් කළ භූමි බාගයක ගොඩනැඟිලි ඉදිකර තිබුණා. ගොඩනැඟිලි දෙක පිරිමි සහ ගැහැනු පාසල් ලෙසත් මැදින් පිහිටි ගොඩනැගිල්ල බාලාංශය ලෙසත් වෙන්කොට තිබුණා.නවසිය තිස් හයේ දී සී. ඩබ්ලියු. ඩබ්ලියු. කන්නන්ගර මහත්තයා අධ්‍යාපන ඇමැති ධූරයට පත්වූ පසුව අධ්‍යාපන ප්‍රතිසංස්කරණ ක්‍රම ක්‍රියාවට නැංවූ බව ඔහුට මතකයි. පරම විඥානාර්ථ සමාගමෙන් පාලනය වූ පාසලක් වූ එහි බොදු වත්පිළිවෙත්වලට මුල් තැනක් හිමි වුණා. සෑම පසළොස්වක දවසකම පාසල ආරම්භ වීමට පෙර සුදු වතින් සැරැසී තෙල්, මල්, සුවඳ දුම් රැගෙන පේළි ගැසී බලගල්ලේ සරස්වතී පිරිවෙණ කරා ගිය හැටිත් එහිදී බුදුන් වැඳ පුදා අවසානයේ නායක හාමුදුරුවන්ගේ කෙටි අනුශාසනාවට සවන් දීලා ඇවිත් පොත පතේ වැඩ කළ හැටිත් ඔහුට මතකයි.විමල් හැමදාම පන්තියේ පළමුවැනියා. ගණිතයට වැඩියම දක්ෂයි. කොයිතරම් ද කියතොත් ඇතැම් විට පාසලේ ගුරුවරුන්ට පවා විසඳන්නට අපහසු ගණිත ගැටලු විමල් පහසුවෙන්ම විසැඳු අවස්ථා එමටයි. මේ නිසා පාසලේ කා අතරත් විමල්ට හොඳ පිළිගැනීමක් ලැබුණා.ඔහු දඟකාරයෙක් නොවෙයි. ඒත් අයුක්තිය, අසාධාරණය ඉදිරියේ බියසුල්ලෙක් ද නොවෙයි. දිගින් දිගටම අසමත් වෙමින් පන්තියේ ජ්‍යෙෂ්ඨයෙකු බවට පත්ව සිටි වයසින් වගේම ඇඟපතිනුත් වැඩුණු ශිෂ්‍යයෙක් සිටියා. ඔහුගේ අක්කාත් ඒ වගේම අසමත් වෙමින් විමල්ගේ අක්කාගේ පන්තියේ හිටියා. ඔවුන් විමල් ගේ අසල්වාසීන්. දවසක් පාසල ඇරී පයින් එන විට අර පිරිමි ළමයා ගේ අක්කා විමල් ගේ අක්කාට නොහොබිනා කතාවක් කීවා. විමල්ට කේන්ති ගියා. අක්කා වෙනුවෙන් කතා කළා. විමල් ගේ පන්ති සගයාත් ඔහුගේ අක්කා වෙනුවෙන් ඉදිරිපත් වී විමල්ට පහර දුන්නා. විමල් පෙරළා පහර දුන්නා. කෙසේ හෝ සණ්ඩුව සමථයකට පත් වුණා. එදා නම් විමල්ට ගුරු දෙගුරුන්ගෙන් තදින් අවවාද ලැබුණා.පාසලේ ඕනෑම ක්‍රීඩා ඉසව්වකට විමල් ඉදිරිපත් වුණොත් ජය නියතයි යන මතයක් සමකාලීනයන් අතර තිබුණා. විමල් පාසලේ නිවාසයේ කැපී පෙනෙන ක්‍රීඩකයෙකු බවට පත් වුණා.ඒ කාලෙ වාර විභාග තිබුණේ නෑ. තිබුණේ පාසල් පරීක්ෂණේ විතරයි. පාසල් පරීක්ෂණය පවත්වන්නට අධ්‍යාපන කන්තෝරුවෙන් පාසල් පරීක්ෂක මහත්තයෙක් පාසලට එනවා. ඒ “ස්කූල් ඉන්ස්පැක්ටර් තුමා”. එතුමාට ඒ කාලෙ කවුරුත් කීවේ “ඉස්පෑට්ටර් මහත්තයා” කියලා.ඉස්පැට්ටර් මහත්තයා ඉස්කෝලෙට එන දවස ලොකු ඉස්කෝලෙ මහත්තයා කල් තියාම දැනුම් දෙනවා. ලොකු මහත්තයා, ඉස්කෝලෙ මහත්තුරු ඉස්කෝලෙ හාමිනේලා, ළමයි ඇතුළු හැමෝම ඔහු පිළිගන්ට, පරීක්ෂණයට මුහුණ දෙන්ට ලක ලෑස්ති වෙනවා. ගුරු මහත්තුරු වෙනදාට වඩා උනන්දුවෙන් කරුණු කාරණා කියා දෙනවා. දත් මදින්ට, මූණ හෝදලා පුයර ටිකක් අතුල්ලාගෙන, තෙල් ටිකක් ගාලා හිසකේ පීරාගෙන පිළිවෙළකට පාසලට එන්ට නියපොතු කපන්ට වගේම දෑත් එක්කරලා ඉදිරියට නැවිලා ‘ආයුබෝවන්’ කියා ඉස්පැට්ටර මහත්තයා පිළිගන්ටත් විශේෂයෙන්ම පුරුදු පුහුණු කරවනවා.පාසල් පරීක්ෂණේ ඉවර වුණාම පාසල් ශාලාවෙම කොනකට වෙන්ට ඇරපු මේසයක කැවිලි පෙවිලි සකස් කරලා ඉස්පැට්ටර් මහත්තයාට සංග්‍රහ කරනවා. පාසල් පරීක්ෂණේ අහවර වුණාම ළමයින්ට වගේම ගුරුවරුන්ටත් හිතට දැනෙන සැහැල්ලුව අප්‍රමාණයි.කනිෂ්ඨ පාඨශාලා සහතික පත්‍ර විභාගය විමල් සමත් වුණේ විශිෂ්ට සම්මාන සහිතව. ඒ වගේම අන්තර් දිස්ත්‍රික් සාහිත්‍ය නිර්මාණ තරගයේ කෙටි නවකතා තරගයෙන් එවර මීගමු දිස්ත්‍රික්කයේ ප්‍රථම ස්ථානයත් හිමි වුණා. ජ්‍යෙෂ්ඨ පාඨශාලා සහතික පත්‍ර විභාගය සඳහා ගමේ පාසලේ පන්ති පැවැත්වුණේ නැති නිසා විමල් පල්ලේවෙල වල්බෝලාන වික්‍රමශීලා පිරිවෙනේ නැවතී අසල වූ ජ්‍යෙෂ්ඨ පාඨශාලාවට ඇතුළු වී උදේ වරුවේ පාසලටත් හවස පිරිවෙනේ පන්තිවලටත් ගියා. උදේ පහට අවදි වෙලා මෛත්‍රී භාවනාව වඩලා දවසේ වැඩ අරඹනවා.1940 දී ජ්‍යෙෂ්ඨ පාඨශාලා සහතික පත්‍ර විභාගෙත් ඉහළින්ම සමත් වුණා. පිරිවෙන් අධ්‍යාපනයත් ඊට සමගාමීව කළ විමල් ප්‍රාචීන භාෂා අවසාන විභාගයෙහි ඔහු පෙනී සිටි විෂයයන් සියල්ලටම විශිෂ්ට සාමාර්ථ ලබා ගනිමින් 1950 වසරේ ප්‍රාචීන භාෂා විභාගයෙන් උබේසේකර ස්වර්ණ මුද්‍රිකාව දිනාගත්තා. එදා මෙදාතුර තවමත් කිසිවකු ඔහු එදා තැබූ වාර්තාව බිඳ හෙලන්නට සමත් වෙලා නෑ. විද්‍යෝදය පිරිවෙනෙහි ගතකළ පස් වසර තුළ ඔහුට එවක මේ රටේ සිටි මහා විද්වතුන්ගේ ඇසුර නොමඳව ලැබුණා.වැලිවිටියේ සෝරත හිමි, කළුකොඳයාවේ පඤ්ඤාශේඛර හිමි, බද්දේගම පියරතන හිමි, පලන්නොරුවේ විමලධම්ම හිමි, ගනේගම සරණංකර හිමි වැනි මහා සංඝරත්නය ආශ්‍රය කරන්නටත් උන්වහන්සේලා වෙතින් දැනුම හා අවවාද අනුශාසනා ලබාගන්නටත් ඔහු භාග්‍යවත් වුණා.මේ අතර මරදානේ ලෝරන්ස් විද්‍යාලෙට බැඳිලා පොතපත ගෙන්වා ගෙන තනිවම පාඩම් කරලා 1951 දී ඉංගී‍්‍රසි මාධ්‍යයෙන් ජ්‍යෙෂ්ඨ විභාගයට ලියලා සමත් වුණා. 1952 දී පේරාදෙණිය විශ්ව විද්‍යාලෙට ඇතුළු වෙලා 1956 දී ශාස්ත්‍රවේදී උපාධිය ද්විතීය පන්ති ඉහළ පන්ති සාමාර්ථයක් ලබමින් ඒ වසරේ දක්ෂතම ශිෂ්‍යයා ලෙස උපාධිය සමත් වුණා. ගංගොඩවිල රේවත විද්‍යාලයේ ගුරුවරයකු ලෙස මුල්ම පත්වීම් ලැබුණේ. ඒ අතරතුර හවස් වරුවේ විද්‍යෝදය පිරිවෙණේ ආචාර්යවරයකු ලෙසත් කටයුතු කළා.1957 දී විද්‍යෝදය විශ්ව විද්‍යාලය අරඹන්නට සූදානම් වෙලා එහි ආදි කර්තෘ විද්‍යොදය පරිවෙනාධිපති වැලිවිටියේ සෝරත හාමුදුරුවන් එම කටයුත්තට සහාය වන ලෙස විමල්ට ඇරැයුම් කළා. ඒ ඉල්ලීමට අනුව 1959 ජනවාරි පළවැනිදා විද්‍යෝදය විශ්ව විද්‍යාලය ආරම්භයේ පටන්ම ඒ කටයුතුවලට සම්බන්ධ වුණා. විශ්ව විද්‍යාලය ආරම්භ කළාට පස්සෙ සිංහල අංශයේ ආරම්භක කථිකාචාර්යවරයකු ලෙස සේවයට එක් වුණා.1961 දී විමල්ට යුනෙස්කෝ අධි ශිෂ්‍යත්වයක් ලැබුණා. ලන්ඩන් විශ්ව විද්‍යාලයට ඇතුළු වෙලා වාග් විද්‍යාව පිළිබඳ පර්යේෂණවල නියැළි පශ්චාත් උපාධිය ලබා ගත්තා. මේ කාලයේදීම ඇමෙරිකාවේ වොෂිංටන් විශ්ව විද්‍යාලයේ සහ ඩෙන්මාර්කයේ කෝපන්හේගන් නුවර ඩේනිෂ් ඇකඩමියට ඇතුළත් වී එකී ඇකඩමිය මඟින් සම්පාදනය කළ පාලි ශබ්ද කෝෂයේ සංස්කාරකවරයකු හා උපදේශකයකු ලෙසත් කටයුතු කළා. යළි මවුබිමට පැමිණ විද්‍යොදයේ වැඩ බාර ගත්තා. සිංහල අංශයේ අංශාධිපති මානව ශාස්ත්‍ර පීඨාධිපති මෙන්ම වැඩ බලන උප කුලපතිවරයා ලෙසත් කටයුතු කළ එතුමාට 1959 දී මහාචාර්ය තනතුර හිමි වුණා.මහාචාර්යතුමා යුග දිවිය ඇරැඹුවේ 1966 දී. පේරාදෙණිය විශ්ව විද්‍යාලයේදී දැන හැඳින ගත් ඈ හමංගල්ලේ ශීලා හේරත් මෙනෙවිය. එවකට ගුරුවරියක වූ ඈ පසු කලෙක රාජ්‍ය භාෂා දෙපාර්තමේන්තුවේ පරිවර්තන අධිකාරී තනතුර දැරුවා. බලගල්ල යුවළට දරුවන් දෙදෙනයි. පුතා වරුණ පරිගණක ක්ෂේත්‍රයෙහි රැකියාවක නියුක්තයි. දියණිය සුචිත්‍රා නුගේගොඩ ජාත්‍යන්තර පාසලක ගුරුතුමියක්. දරු දෙදෙනාම විවාහ වෙලා.ශාස්ත්‍රීය පත පොත රාශියක් ලියා පළ කළ මහාචාර්යතුමා 1958 දී ලියූ “පාහියන් ගේ දේශාටන චාරිකාව“ නම් වූ කෘතියට ඒ වසරේ යුනෙස්කෝ සාහිත්‍ය සම්මානය හිමි වුණා. 1995 ලියූ භාෂාව අධ්‍යයනය හා සිංහල ව්‍යවහාරය කෘතියට ඒ වසරේත්, 1998 ලියූ සිංහල භාෂා අධ්‍යයන ඉතිහාසය කෘතියට ඒ වසරේත් රාජ්‍ය සාහිත්‍ය සම්මානයත් හිමි වුණා. 1984 විද්‍යොදය විශ්ව විද්‍යාලයේ රජත ජයන්ති උලෙළේදී මහාචාර්ය තුමාට සාහිත්‍ය සූරී උපාධිය පිරි නැමුවා. 1990 දී මහාචාර්ය තුමා සේවයෙන් විශ්‍රාම ලැබුවා.1992 වනතුරු එතුමා විශ්ව විද්‍යාලයේ උපදේශකවරයා ලෙස සේවය කළා. විශ්ව විද්‍යාලය එතුමාට යාවජීව සම්මාන මහාචාර්ය තනතුර පිරි නැමුවා. සේවයෙන් විශ්‍රාම ලැබූ දා එතුමාට හිමි වූ මුළු විශ්‍රාම වැටුපම යොදවා ශ්‍රී සෝරත මුද්‍රිකාව සහ මහාචාර්ය විමල් පී. බලගල්ලේ ශිෂ්‍යත්ව දෙක පිහිටෙව්වා.වර්තමානයෙහි සිය ජීවිතයෙහි අසූ හත් වැනි පියවර වෙත ළඟාවී සිටියත් එතුමා අදටත් බොහෝම කාර්යබහුලයි. රජයේ විවිධ උපදේශක කමිටු, සාහිත්‍ය හා ශාස්ත්‍රීය කටයුතු රාශියකට එතුමා තවමත් සිය නොමසුරු උපදෙස් හා දායකත්වය ලබා දෙනවා. එදා වගේම තවමත් අරුණලු නැඟෙන්නට පෙර අවදි වී මෛත්‍රී භාවනාව හෝ ආනාපාන සතිය වඩා දවස අරඹනවා. දවස පුරාම තමාටත් අනුන්ටත් ඵලදායී කටයුතුවල නිරත වෙනවා. ගත වූ දිවිය පිළිබඳ තුටු සිතින් සැහැල්ලුවෙන් ජීවත් වෙනවා.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ay1107172</link>
    <topic>කොළඹ දැන් හැඩයි</topic>
    <author>නිහාල් පී. අබේසිංහ</author>
    <content>කොළඹ අපේ වාණිජ අගනුවරයි. එමෙන්ම කොළඹ දිස්ත්‍රික්කය මෙරට පරිපාලන ආර්ථික මෙහෙයුම් මධ්‍යස්ථානයයි. නමුත් මීට වසර 5කට පෙර කොළඹ නගරයත් ඒ ආශ්‍රිත උප නගරත් පැවතුණේ කුණු ගඳ ගහන කුණු කසළ පිරුණු නගරයක් ලෙසය.එහෙත් අපේ වාණිජ අගනුවර අද සුරපුරයක් බවට පත්වෙමින් පවතී. කුණු කසළ දකින්නටවත් නැත. මාර්ග දෙපස මල් වවා ඇත. දැකුම්කලුය. කොළඹ නගරයත් ඒ ආශ්‍රිත උප නගරත් අද සංවර්ධනය වී තිබේ.කොළඹ දිස්ත්‍රික්කයේ සියලු ප්‍රාදේශීය ලේකම් බල ප්‍රදේශවල මාර්ග ද, රෝහල් ද පාසල් ද අද සංවර්ධනය වී තිබේ.කොළඹ නවීකරණය හා සංවර්ධනය පිටුපස සිටින්නේ මහින්ද රාජපක්ෂ ජනාධිපතිතුමාය. එතුමාගේ උපදෙස් පරිදි කොළඹ නගරය සංවර්ධනයේ පෙරමුණ ගත්තේ ආරක්ෂක ලේකම් ගෝඨාභය රාජපක්ෂ මහතාය. ආර්ථික සංවර්ධන ඇමැති බැසිල් රාජපක්ෂ මහතා කොළඹ අනෙක් ප්‍රාදේශීය ලේකම් බල ප්‍රදේශ සංවර්ධනයට පෙරමුණ ගත්තේය.පාරිසරික පොලිසිය කොළඹ දිස්ත්‍රික්කය පුරා කුණු කසළ එකතුවීම වැළැක්වීමට පියවර ගෙන තිබේ.කොළඹ ජනගහනය ලක්ෂ 26කට ආසන්නය. ග්‍රාම නිලධාරි වසම් 577ක වර්ග කිලෝමීටර් 673ක ප්‍රදේශයක විසිරී ඇති කොළඹ දිස්ත්‍රික්කය ඇතුළත ප්‍රාදේශීය ලේකම් බලප්‍රදේශ 13කි. මැතිවරණ කොට්ඨාස 15කි. හෙක්ටයාර 66537ක් පුරා විසිරී ඇති කොළඹ දිස්ත්‍රික්කයේ ගම් සංඛ්‍යාව 804කි.මේ අනුව මුළු කොළඹ දිස්ත්‍රික්කයේම සංවර්ධනයට රජය වැය කර ඇති මුදල රුපියල් කෝටි 2000කට වැඩිය. කොම්පඤ්ඤවීදියේ ගඳ ගසමින් තිබූ ඇළ මාර්ගය අද පිරිසුදු සිත්ගන්නාසුලු ජල මාර්ගයකි. දෙපස පදික වේදිකාව ගල් අල්ලා අලංකාර කර තිබේ.කුණු කසළ ගොඩගැසීමක් දැන් නැත. කටුනායක සිට කොළඹ කොටුවට යන මාර්ගය ඒ අතරින් ප්‍රධාන පිරිසුදු හා අලංකාර ලෙස ඇත. කොළඹ බෝගස අසල ද බැස්ටියන් මාවතේ තිබූ කුණු කාණු දැන් නැත. ඒවා පිරිසිදු කිරීමට පාරිසරික පොලීසිය ද සම්බන්ධීකරණ කටයුතු කරයි. පරිසර දූෂණය වී තිබූ වැල්ලවත්තේ ඇළ මාර්ගය ද දෙහිවල ඇළ මාර්ගය ද අද නාවික හමුදාවේ මඟී බෝට්ටුවලට විවෘත වී තිබේ.කොළඹ දිස්ත්‍රික් ලේකම් එස්.හපුආරච්චි මහතා පවසන පරිදි කොළඹ දිස්ත්‍රික්කය ඇතුළත අද මහා පරිමාණ සංවර්ධන යෝජනා ක්‍රම රැසක් ක්‍රියාත්මක වෙයි. දකුණු අධිවේගී මාර්ගය ඉන් ප්‍රමුඛය. කොට්ටාවේ මාකුඹුරින් පටන් ගන්නා අධිවේගය කහතුඩුව වෙනිවැල්කොළ හරහා දිවෙයි. මින් මාකුඹුර හා කහතුඩුව ප්‍රධාන නගර බවට පත්වෙයි. ඒ ඒවා අධිවේගී මඟේ ප්‍රධාන පිවිසුම් මඟ බැවිනි.මීට අමතර කොහුවල සිට කෝරළේඉම දක්වා මාර්ගය කාපට් අතුරා ඇත. වැල්ලවත්තේ සිට ගෝල්ෆේස් උද්‍යානය දක්වා මාර්ගය පුළුල් කර කාපට් අතුරා තිබේ. ඒ මාර්ගයට අනුබද්ධව දෘශ්‍යාබාධිතයන් සඳහා මාර්ගයක් ද ඉදිවෙමින් පවතී.හපුආරච්චි මහතා පවසන පරිදි 2005 සිට 2010 දක්වා වූ වසර හය ඇතුළතදී විමධ්‍යගත අයවැය මඟින් කොළඹ දිස්ත්‍රික්කය ඇතුළත ව්‍යාපෘති 6131 ක්‍රියාත්මක කර තිබේ. ඒ සඳහා රුපියල් ලක්ෂ 7201ක් වැයකර තිබේ. ප්‍රතිලාභීහු ගණන ලක්ෂ 5කට ආසන්නය.මාර්ග, විදුලිය, අධ්‍යාපන, සෞඛ්‍ය, කෘෂිකර්මය, ගොවිජන සේවා, ආගමික, සංස්කෘතික වැනි ව්‍යාපෘති නිම කිරීම මඟින් ජනතාවගේ ආදායම් තත්ත්වය උසස් කිරීමට සමඟ ග්‍රාමීය යටිතල පහසුකම් සංවර්ධනය කිරීමට ද හැකිවිය. ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ.රණවක මහතා පවසන පරිදි ජාතික සවිය ගම නැඟුම වැඩසටහන යටතේ කොළඹ දිස්ත්‍රික්කය පුරා ව්‍යාපෘති 3139ක් ක්‍රියාවට නංවා තිබේ. ඒ සඳහා රුපියල් දස ලක්ෂ 1070ක් වැය කර ඇත. ප්‍රතිලාභීන් ගණන 470000කි.මහින්ද රාජපක්ෂ ජනාධිපතිතුමා ශ්‍රී ලංකාවේ ප්‍රථම ක්‍රීඩා පාසල පිළියන්දලදී විවෘත කළ අවස්ථාව. සුසිල් පේ‍්‍රම ජයන්ත, බන්දුල ගුණවර්ධන,ගාමිණී ලොකුගේ යන ඇමැතිවරුද ප්‍රසන්න රණතුංග ප්‍රධාන ඇමැතිවරයාද මෙහි සිටිති.මේ අතර මඟ නැගුම ක්‍රියාවලිය යටතේ 2007 දී කොලොන්නාව, සීතාවක, කඩුවෙල, පාදුක්ක, හෝමාගම, මහරගම, කැස්බෑව යන ප්‍රදේශවල මාර්ග රැසක් කොන්ක්‍රීට් කිරීම සිදුකර තිබේ. ඒ අනුව ව්‍යාපෘති 164ක් ක්‍රියාත්මක අතර වෙන්කළ මුදල රුපියල් ලක්ෂ 1330කි.මීට අමතරව 2008 දී කොලොන්නාව, සීතාවක, කඩුවෙල, පාදුක්ක, හෝමාගම, කැස්බෑව යන ප්‍රාදේශීය ලේකම් බල ප්‍රදේශවල මාර්ග ව්‍යාපෘති 54ක් රුපියල් ලක්ෂ 360ක වියදමින් ක්‍රියාවට නංවා තිබේ. ‘නඟමු පුරවර’ වැඩ සටහන යටතේ රුපියල් ලක්ෂ 282ක වියදමින් ව්‍යාපෘති 61ක් ක්‍රියාත්මක කර තිබේ. ඉන් පුද්ගලයන් 44813 සෙත සැලසී ඇත.මේ වසර ඇතුළත දී කොළඹ දිස්ත්‍රික්කයේ මාර්ග කාපට් ඇතිරීමේ ව්‍යාපෘති 104ක් ක්‍රියාත්මක වේ. ඒ බස්නාහිර පළාත් මාර්ග සංවර්ධන ව්‍යාපෘති ලෙසයි. ඒ අනුව කොළඹ දිස්ත්‍රික්කයේ කොලොන්නාව, කඩුවෙල, කෝට්ටේ, මහරගම, මොරටුව, රත්මලාන, කැස්බෑව, දෙහිවල පාදුක්ක හා හෝමාගම යන ප්‍රාදේශීය ලේකම් බල ප්‍රදේශවල මාර්ග කිලෝ මීටර් 167 ක් පුළුල් කර කාපට් කර සංවර්ධනය කරනු ලැබේ. මේ සඳහා 2011 වසරට රුපියල් දස ලක්ෂ 20350 ක් වෙන්කර ඇත.දිවි නැඟුම වැඩසටහන කොළඹ දිස්ත්‍රික්කය ඇතුළත දැන් ඉතා හොඳින් ක්‍රියාත්මක වේ. ඒ අනුව ආර්ථික වශයෙන් ශක්තිමත් නැති නමුත් වගා කිරීමට ඉඩම් හිමිකම් ඇති පවුල් 56000 ක් පමණ දිවි නැඟුම මගින් පොහොසතුන් බවට පත් කිරීමට කටයුතු යොදා ඇතැයි කොළඹ දිස්ත්‍රික් ලේකම් එස්. හපුආරච්චි මහතා පවසයි.මේ වසරේදි කොළඹ දිස්ත්‍රික්කයේ දිවි නැඟුම වැඩසටහන සඳහා රුපියල් ලක්ෂ 1750 ක්ද ගමනැඟුම වැඩසටහන සඳහා රුපියල් ලක්ෂ 2620 ක්ද වෙන්කර තිබෙන බව ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතා පවසයි. මේ අතර ගමනැඟුම, සමෘද්ධි, මතට තිත, පෙර පාසල් හා විමධ්‍යගත අයවැය යටතේ මේ වසරේදි කොළඹ දිස්ත්‍රික්කය පුරා නව ව්‍යාපෘති 702 ක් ක්‍රියාත්මක කිරීමට කටයුතු යොදා ඇත.ලක්ෂයකට අධික ඡන්දදායක සංඛ්‍යාවක් සිටින ප්‍රාදේශීය සභා බල ප්‍රදේශයක් වන හෝමාගම ආසනයේ දියුණුවට රජය පසුගිය වසර 5 ඇතුළත රුපියල් කෝටි 200 කට ආසන්න මුදලක් වැය කිරීමට පියවර ගෙන ඇත.ඉන් විශාලතම සංවර්ධන කටයුත්ත හෝමාගම දියගම ඉදිවූ මහින්ද රාජපක්ෂ අන්තර්ජාතික ක්‍රීඩාංගණයයි. ලක්ෂ 1400 ක වියදමින් ඉදිවූ මේ ක්‍රීඩාංගණය මගින් අන්තර්ජාතික ජවන හා පිටිය තරග රැසක් රටේ හැමටම බලා ගත හැකිය. අක්කර 140 ක භූමි භාගයක ඉදිවූ මේ නව ක්‍රීඩාංගණය හෝමාගම ආසනයටම අනගි ආභරණයකි.නුගේගොඩ ගුවන් පාලමඒ සමඟම ජනාධිපතිතුමාගේ උපදෙස් මත දියගම අන්තර්ජාතික ක්‍රීඩාංගණය අසල භූමි භාගයක ප්‍රදේශයේ ජනතාවට හා ප්‍රදේශයේ පාසල් සිසු දරුවන්ගේ ප්‍රයෝජනය සඳහා නව ක්‍රීඩාංගණයක් ඉදිකිරීමට කටයුතු යොදා තිබේ. එය මඟින් මුළු උඩුගහපත්තුවේම ජනතාවට සෙත සදනු ඇත. මීට අමතරව කළුගඟ ධ්ධ්ජල සම්පාදන යෝජනා ක්‍රමයට අනුව හෝමාගම ආසනයේ ග්‍රාම නිලධාරි වසම් 15 ක් සඳහා පිරිසුදු පානීය ජලය ලබාදීමට රුපියල් කෝටි 32 ක නව ජල ව්‍යාපෘතියක් ආරම්භ කර ඇත.මේ අනුව මෙතෙක් කල් ජල හිඟයෙන් පීඩා විඳි කොරළේඉම, කහතුඩුව, කිරිවත්තුඩුව, රිලාවල, වෙනිවැල්කොළ, වෑතර පොල්ගස්ඕවිට, සියඹලාගොඩ, සිද්දමුල්ල යන ප්‍රදේශවලට පිරිසුදු පානීය ජලය නොඅඩුව ලැබේ.මීට අමතරව හෝමාගමට ලැබුණු අලුත්ම තෑග්ග වන්නේ හෝමාගම ජාතික පාසලයි.අක්කර 20 ක් පුරා හෝමාගම ගොඩගම ඉදිවන මේ ජාතික පාසල සංවර්ධිත ද්විතීයික ත්‍රිභාෂා පාසල ලෙස නම් කර තිබේ. පරිගණක තාක්ෂණය ඇතුළු නවීන තාක්ෂණ පාඩම් මෙහිදී ඉගැන්වීමට යෝජිත ය. ප්‍රදේශයේ සිසු සිසුවියන් රැසකට මින් සෙත සැලසේ.ඊට අමතරව මෙරට ප්‍රථම නැනෝ තාක්ෂණ උද්‍යානය ද හෝමාගම මාහේන වත්තේ අක්කර 53 ක භූමි භාගයක ඉදිකිරීමට නියමිත ය. හෝමාගම ප්‍රාදේශීය සභා බල ප්‍රදේශයේ ලක්ෂයකට අධික ජනගහනයක් සිටියත් හෝමාගමට නිසි අයුරින් ඉදි කළ බස් නැවතුම් පළක් තිබුණේ නැත. ඒ අනුව හෝමාගමට බස් නැවතුම් පළක් ලබාදීමට කොළඹ දිස්ත්‍රික් පාර්ලිමේන්තු මන්ත්‍රී අධ්‍යාපන ඇමැති බන්දුල ගුණවර්ධන මහතා කටයුතු කර ඇත. නව බස් නැවතුම් පළ දැන් හෝමාගම ජනතාවට සිය ගමන් පහසුව සඳහා සෙත සලසනු ලබයි. මීට අමතරව වෑතර මහා විද්‍යාලය, හෝමාගම මැදි විදුහල හා මීගොඩ මහා විද්‍යාලය ආසනයේ ප්‍රමුඛ විදුහල් ලෙස දියුණු කෙරේ. හෝමාගමට විශ්ව විද්‍යාල දෙකක් ද නව බන්ධනාගාරයක් ද පිහිටුවීමට යෝජිත ය.ආර්ථික සංවර්ධන අමාත්‍යාංශය මගින් හෝමාගම ප්‍රාදේශීය සභා බල ප්‍රදේශය ඇතුළත ඇති සියලුම පළාත් සභා මාර්ග පුළුල් කර කාපට් කිරීමට කටයුතු යොදා තිබේ. ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත මේ වසරේදී පමණක් හෝමාගම මාර්ග කිලෝ මීටර් 27 ක් රුපියල් ලක්ෂ 2700 ක වියදමින් පුළුල් කර කාපට් අතුරා සංවර්ධනය කරන බව ආර්ථික සංවර්ධන අමාත්‍යාංශයේ සම්බන්ධීකරණ ලේකම් සේනක උභයසිංහ මහතා පවසයි. ඉදිරියේදී හෝමාගම ආසනයේ තිබෙන සියලු පළාත් සභා මාර්ග සියල්ලම පුළුල් කර කාපට්හෝමාගම දියගම මහින්ද රාජපක්ෂ ක්‍රීඩාංගණයකිරීමට කටයුතු යොදා තිබේ. ඒ කිලෝ මීටර් ගණන 43 කි.දැනට ඉදිකරන හා පුළුල් කර කාපට් දමන මාර්ග අතර කහතුඩුව කිරිවන්තුඩුව (ලක්ෂ 320) මීගොඩ, දාම්පේ බෙරුකැටිය ( ලක්ෂ 734), වටරැක - බෙරකැටිය ( ලක්ෂ 265) හිරිපිටිය - සියඹලාගොඩ පොල්ගස්ඕවිට (ලක්ෂ 400) මුල්ලේගම - හබරකඩ (ලක්ෂ 350), මාවතගම පිටිපන - ඕවිටිගම (ලක්ෂ 250) හා වටරැක - පින්නලන්ද (ලක්ෂ 150) යන මාර්ග ප්‍රමුඛ ස්ථානයක් ගනී.කැස්බෑව හා කඩුවෙල ආසනවල සංවර්ධනයට ද පසුගිය වසර 3 - 4 ඇතුළත අතිවිශාල සේවාවක් සිදුවී තිබේ. කැස්බෑවට මේ රජය යටතේ මෙරට ප්‍රථම ක්‍රීඩා පාසල ලැබී ඇත. පිළියන්දල මධ්‍ය මහා විද්‍යාලය ඒ අනුව මෙරට ප්‍රථම ක්‍රීඩා පාසල ලෙස මහින්ද රාජපක්ෂ ජනාධිපතිතුමා විවෘත කළේ ය. මෙතෙක් කල් ගැටලුවකට තිබූ පිළියන්දල නාගරික හා මාර්ග සංවර්ධන කටයුතු දැන් අරඹා තිබේ. ඒ සඳහා රුපියල් මිලියන 600 ක් වෙන්කර තිබේ.කාපට් ඇතිරූ පිටිපන මාහේනවත්ත පාරපසුගිය වසරෙදි කැස්බෑවට විමධ්‍යගත අය වැය යටතේ රුපියල් ලක්ෂ 98 ක වටිනා ව්‍යාපෘති 86 ක් ක්‍රියාත්මක කර තිබේ. මීට අමතරව කැස්බෑවේ ඇති පළාත් සභා මාර්ග 10 ක් පුළුල්කර කාපට් අතුරා සකස් කිරීමට ද මේ වසරේදී පියවර ගෙන ඇතැයි කම්කරු ඇමැති ගාමිණී ලොකුගේ මහතා පවසයි.ඒ සඳහා වියදම රුපියල් ලක්ෂ 401 කි. සම්පූර්ණ දිග කිලෝමීටර් 29 කි. කැස්බෑවේ හා මොරටුවේ අපද්‍රව්‍ය බැහැර කිරීමේ ප්‍රශ්නයට මධ්‍යම පරිසර අධිකාරියේ පූර්ණ සහය ඇතිව විසඳුම් ලබා දී තිබේ. ඒ කරදියාන ප්‍රදේශයේ ප්‍රතිචක්‍රීකරණ වැඩපිළිවෙළක් ක්‍රියාත්මක කිරීම මගිනි. විමල් වීරවංශ ඇමැතිතුමාගේ මෙහෙයවීමෙන් කැස්බෑවේ නිවාස යෝජනා ක්‍රමයක් ද ආරම්භ කර ඇත.කඩුවෙල ප්‍රාදේශීය සභා බල ප්‍රදේශයට පසුගිය වසර 4 - 5 ඇතුළත සිදුවී ඇති මෙහෙය අතිවිශාලය. පසුගිය වසරේ දී විමධ්‍යගත අය වැය යටතේ නව ව්‍යාපෘති 38 ක් ක්‍රියාත්මක කර තිබේ. ඒ සඳහා වියදම රුපියල් ලක්ෂ 157 කි.මේ වසරේ දී කඩුවෙල ප්‍රදේශයේ පළාත් සභා මාර්ග 11 ක් පුළුල් කර කාපට් කිරීමට මුදල් වෙන්කර තිබෙන බව කොළඹ දිසාපති හපුආරච්චි මහතා පවසයි. ඒ සඳහා රුපියල් ලක්ෂ 250 ක් වැය කරන අතර එසේ ඉදිකරන මුළු මාර්ග පද්ධතියේ දින කිලෝ මීටර් 21.5 ක් පමණ වේ.පාර්ලිමේන්තු මන්ත්‍රී දුමින්ද සිල්වා මහතාගේ උපදෙස් පරිදි කොලොන්නාවේ ප්‍රාදේශීය ලේකම් බල ප්‍රදේශය සඳහා මේ වසරේ මාර්ග ව්‍යාපෘති 18 ක් ක්‍රියාත්මක කිරීමට යෝජිතය. ඒ සඳහා රුපියල් දස ලක්ෂ 235 ක් වැය කෙරේ. කිලෝමීටර් 22.5 ක් දිග මාර්ග ප්‍රමාණයක් පුළුල් කර කාපට් ඇතිරීමට කටයුතු යොදා තිබේ. විදුලිබල, වාරි, පාරිසරික, නාගරික ජල සම්පාදන ව්‍යාපෘති රැසක් ද මෙහි ක්‍රියාත්මක ය.මේ අනුව අපේ රටේ වැඩිම ජනගහනයක් සිටින දිස්ත්‍රික්කයේ හැමටම සෙත සැදෙන අයුරින් සියලු ප්‍රාදේශීය ලේකම් බල ප්‍රදේශවල මාර්ග, විදුලිබල, සෞඛ්‍ය හා කෘෂිකාර්මික ක්ෂේත්‍රවල ප්‍රබල වර්ධනයක් ඇති වී තිබේ. මෙය මහින්ද චින්තනයේත් මහින්ද චින්තන ඉදිරි දැක්මේත් තවත් ප්‍රතිඵලයකි.නිහාල් පී. අබේසිංහසේයා - හෝමාගම සංචාරකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=ay1107173</link>
    <topic>වැලිබල් වන් ඉහළට සොෆ්ට්ලොජික් පහළට</topic>
    <author>තාරක වික්‍රමසේකර</author>
    <content>කොටස් වෙළෙඳ පොළට නව සමාගම් පැමිණීමත් සමඟම වෙළෙඳ පොළ පහළ වැටීමේ තත්ත්වය පසුගිය සතියේ ද එලෙසම පැවතුණි.පසුගිය 11 වැනිදා සඳුදා මිල ඉහළ ගියේ සමාගම් 23 ක පමණි. කිසිඳු සමාගමක මිල සැලකිය යුතු ලෙසින් ඉහළ ගියේ නැත. මිල පහළ යාම් අතුරින් සමාගම් කිහිපයක්ම කැපී පෙනුණි. ඔටෝඩ්‍රොම් සමාගමේ කොටසක මිල රුපියල් 974 සිට රුපියල් 814.20 ක් දක්වා රුපියල් 159.80 කින් පහළ ගියේය. මොරිසන්ස් සමාගමේ කොටසක මිල ද රුපියල් 4000 සිට රුපියල් 3800 ක් දක්වා රුපියල් 200 කින් පහළ ගියේය.එම සමාගමේ ඡන්ද බලය රහිත කොටසක මිල ද එදින රුපියල් 105 කින් පහළ ගියේය. දිනයේ කැපී පෙනෙන ලෙස මිල පහළ ගිය සමාගම් අතර නුවරඑළිය, ඊ. බී. ක්‍රෙසි, කළම්ඹු ෆාමසි හැඳින්විය හැකි අතර විශේෂිතම කැපී පෙනුණ සමාගම වූයේ සිලෝන් බෙවරේජ් සමාගමයි. පෙර දින රුපියල් 500 ක් වූ සමාගමේ කොටසක මිල එදින රුපියල් 305.10 න් ඇරැඹී රුපියල් 605.10 ක් දක්වා රුපියල් 300 කින් ඉහළ ගියේය.එහෙත් දිනය නිමා වන විට එහි අගය දැක්වුණේ රුපියල් 379.50 ක් ලෙසිනි. ඒ පෙර දිනට සාපේක්ෂව රුපියල් 120.50 ක් මිල පහළ යාමකි. දිනයේ වැඩිම කොටස් ප්‍රමාණයක් අලෙවි වූයේ එස් එම් බී ලීසිං සමාගමේය. සමාගමේ කොටස් 9073900 ක් එදින අලෙවි විය.එසේම පෙර සතියේ සිකුරාදා වෙළෙඳ පොළට පැමිණි වැලිබල් වන් සමාගමේ කොටස් 7931400 ක් එදින අලෙවි විය.වැලිබල් වන් සමාගමේ කොටස් වෙළෙඳ පොළේ අලෙවිය ඇරැඹියේ පසුගිය 8 වැනිදා සිකුරාදා ය.රුපියල් 25 කට ආයෝජකයන්ට ලබා දුන් කොටසක මිල එදින රුපියල් 38.50 ක් දක්වා ඉහළ ගියේය. අවම මිල දැක්වුණේ රුපියල් 30.10 ක් ලෙසිනි. දිනයේ වැඩිම අගයකට අලෙවි වූයේ මොරිසන්ස් සමාගමේ කොටස්ය. ඒ රුපියල් 4000 ක මිලකටය.එදින පෙර දිනට (8 වැනිදා සිකුරාදා) සාපේක්ෂව සිදුවූ ගනුදෙනු වල සැලකිය යුතු අඩුවීමක් දක්නට ලැබුණි. පෙර දින 28968 ක් වූ ගනුදෙනු සංඛ්‍යාව වෙනුවට එදින සිදුවුණේ ගනුදෙනු 19286 කි.වැලිබල් වන් සමාගමේ කොටසක මිල රුපියල් 33.00 න් අලෙවිය ඇරැඹී රුපියල් 29.30 ක් දක්වා අඩු විය.පසු දින වූ 12 වැනිදා අඟහරුවාදා පෑන් එෂියන් පවර් සමාගමේ කොටස් 10288800 ක් අලෙවි වීම කැපී පෙනුණි. එහෙත් දිනයේ වැඩිම කොටස් ප්‍රමාණයක් අලෙවි වූයේ එදින වෙළෙඳ පොළට පැමිණි සොෆ්ට්ලොජික් සමාගමේය. එහි කොටස් 21074700 ක් අලෙවි විය. එහෙත් රුපියල් 29 කට ප්‍රාථමික කොටස් නිකුතුවට පැමිණි සොෆ්ට්ලොජික් සමාගමේ කොටස් වෙළෙඳ පොළ අලෙවිය ඇරැඹුණේ රුපියල් 25.00 කටය. එම සමාගමේ කොටසක මිල රුපියල් 16.20 ක් දක්වා ද පහළ ගිය අතර දිනය නිමා වන විට එහි අගය රුපියල් 18.10 ක් ලෙසින් දැක්වුණි. සාමාන්‍යයෙන් ප්‍රාථමික කොටස්, කොටස් වෙළෙඳ පොළේ අලෙවියේදී මිල ඉහළ යාම් දක්නට ලැබුණ ද සොෆ්ට්ලොජික් මිල මෙසේ පහළ යාම ද විශේෂ සිදුවීමකි.එලායන්ස් සමාගමේ කොටසක මිල පෙර දිනට වඩා රුපියල් 50 කින් වැඩිවීම දිනයේ කැපී පෙනුණි.මිල පහළ යාම් අතුරින් මොරිසන්ස්, නුවරඑළිය, ගුඩ්හෝප් සමාගම් කැපී පෙනුණි. එහෙත් ගනුදෙනු සංඛ්‍යාවේ පෙර දිනට වඩා වර්ධනයක් පෙන්නුම් කෙරිණි. ඒ ගනුදෙනු සංඛ්‍යාව 20490 ක් දක්වා ඉහළ යාමෙනි. බදාදා එම සංඛ්‍යාව දැක්වුණේ 21489 ක් ලෙසිනි.මිලංකා මිල දර්ශකය පසුගිය සඳුදා දැක්වුණේ ඒකක 6274.45 ක් ලෙසින් වන අතර අඟහරුවාදා එය ඒකක 6164.58 ක් දක්වා පහත වැටුණි. පසුගිය බදාදා එය දැක්වුණේ ඒකක 6190.28 ක් ලෙසය. සමස්ත කොටස් මිල දර්ශකය සඳුදා ඒකක 6767.59 ක් ලෙසත් අඟහරුවාදා ඒකක 6663.64 ක් ලෙසත් බදාදා ඒකක 6715.67 ක් ලෙසත් පහත වැටී තිබුණි.මේ සතියේදී හෝ ආසන්න දිනකදී බ්‍රවුන්ස් ඉන්වෙස්ට්මන්ට් සමාගමේ කොටස් ද වෙළෙඳ පොළේ අලෙවි වීමට නියමිතය. එසේම ‘ටෙක්ස්ටුඩ් ජර්සි’ හා සෙන්ට්‍රල් ඉන්වෙස්ට්මන්ට් ෆිනෑන්ස් (සී. අයි. එෆ්. එල්.) කොටස් ද වෙළෙඳ පොළට පැමිණිමට නියමිතය.කෙසේ වුවත් වෙළෙඳ පොළේ අලෙවිය ඇරැඹි වැලිබල් වන් සහ සොෆ්ට්ලොජික් සමාගම්හි කොටස් මිල ඉදිරියේදී සැලකිය යුතු ලෙසින් ඉහළ යා හැකි බව වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107171</link>
    <topic>ශ්‍රී ලංකා ඉන්ෂුවරන්ස් පාරිභෝගික මධ්‍යස්ථානයෙන් කඩිනම් සහ පුළුල් සේවාවක්</topic>
    <author>ඡායාරූපය - සුමනචන්ද්‍ර ආරියවංශ</author>
    <content>ශ්‍රී ලංකා ඉන්ෂුවරන්ස් පාරිභෝගික මධ්‍යස්ථානයෙන් කඩිනම් සහ පුළුල් සේවාවක්ශ්‍රී ලංකා ඉන්ෂුවරන්ස් පාරිභෝගික සේවා මධ්‍යස්ථානය සභාපති ගාමිණී එස්. සෙනරත් මහතා අතින් විවෘත වූ අවස්ථාව. කළමනාකාර අධ්‍යක්ෂ ප්‍රධාන පරිපාලන නිලධාරි මොහාන් ද අල්විස්, විධායක අධ්‍යක්ෂ පියදාස කුඩා බාලගේ, සාමාන්‍යාධිකාරි නීල් හපුහින්න අධ්‍යක්ෂවරුන් වන ධම්මික පෙරේරා, ආර්.ඒ. ජයතිස්ස, නොයෙල් සෙල්වනායගම් මහත්වරු ද ඒ අවස්ථාවට සහභාගි වූහ.ශ්‍රී ලංකා ඉන්ෂුවරන්ස් තම පාර්භෝගික ජනතාවට වඩාත් පුළුල් මෙන් ම නිවැරදි කඩිනම් පාරිභෝගික සේවාවක් ලබාදීමේ අටියෙන් අතිනවීන තාක්ෂණයෙන් හෙබි පාරිභෝගික සේවා මධ්‍යස්ථානයක් ශ්‍රී ලංකා ඉන්ෂුවරන්ස් පරිශ්‍රය තුල විවෘත කරන ලදී. අඩ සිය වසරක සේවා කාලයක දැනුම් සම්භාරයක් හෙබි රක්ෂණ ක්ෂේත්‍රයේ සෑම අංශයක් ගැනම පළපුරුදු කාර්ය මණ්ඩලයකින් එම මධ්‍යස්ථානය සමන්විත වේ. මෙම මධ්‍යස්ථානය පැය 24 පුරාම වසරේ දින 365 ක් තුළ ම පාරිභෝගික සේවාවට කැපවී සිටී.අපගේ පරිපූර්ණ පාරිභෝගික සේවා මධ්‍යස්ථානයට ශ්‍රී ලංකා ටෙලිකොම්, ලංකාබෙල්, ඩයලොග්, සන්ටෙල් යන දුරකථන ජාල ඔස්සේ ගාස්තු රහිතව ඇමතුම් ලබාගත හැකි අතර ඒ සඳහා ඔබ විසින් කළ යුත්තේ 357 357 අපගේ ක්ෂණික ඇමතුම් අංකයට අදාළ දුරකථන ජාලයේ කේත අංකය මුලට යෙදීමයි. පාරිභෝගිකයන්ගේ පහසුව තකා නවීකරණය කරන ලද ශ්‍රී ලංකා ඉන්ෂුවරන්ස් වෙබ් අඩවිය ද එදිනම විවෘත කෙරිණ.ඡායාරූපය - සුමනචන්ද්‍ර ආරියවංශකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107172</link>
    <topic>කිරිවෙහෙර ආලෝක පූජාව ස්වදේශී කොහොඹ අනුග්‍රහයෙන්</topic>
    <author/>
    <content>කිරිවෙහෙර ආලෝක පූජාව ස්වදේශී කොහොඹ අනුග්‍රහයෙන්ශ්‍රීපාද විහාරාධිපති, හඳපාන්ගොඩ විමල හිමි, කැලණි රජමහා විහාරාධිපති, කොල්ලුපිටියේ මහින්ද සංඝරක්ඛිත හිමි, කිරිවෙහෙර ෂහාරාධිපති, අලුත්වැව සෝරත හිමි, ස්වදේශී සමාගමේ සභාපතිනි/ කළමනාකාර අධ්‍යක්ෂිකා, අමරි විජයවර්ධන මහත්මිය හා ස්වදේශී කර්මාන්තායතනයේ නිලධාරීන් ආලෝක පූජාවට එක් වී.කඳානේ සීමාසහිත ස්වදේශී කර්මාන්තායතනය, ඇසළ උත්සවය නිමිත්තෙන් ශ්‍රී ලංකාවේ අතිපූජනීය ස්ථානයන් දෙකක් වන කතරගම කිරිවෙහෙර හා රුහුණු කතරගම මහා දේවාලයේ වාර්ෂික ආලෝක පූජාව පසුගියදා පවත්වනු ලැබීය. පුරා දෙසතියක් පැවැත්ව ඊයේ අවසන් වූ ස්වදේශී කොහොඹ ආලෝක පූජා සත්කාරය මෙවර පැවැත්වූයේ අඛණ්ඩව 10 වන වරට ය.කීල්ස් සුපර් සිය නවතම ශාඛාවක් රාජගිරියේ සියලු පහසුකම් සහිත ස්ථානයක ආරම්භ කරන ලදි.අතේ ඇති මුදලට උණුසුම් ආහාර වේලක් ගෙන යාමට මෙම ශාඛාවේදී අවස්ථාව ඇති අතර මෙහිදීම සැකසෙන උණුසුම් ආහාර පිළිගන්වන සංකල්පය මුලින්ම පාරිභෝගිකයන්ට අත්විඳින්නට ලැබෙන්නේ ද මෙම ශාඛාවෙනි.විධායක සහකාර සභාපති ජෝන් කීල්ස් හෝල්ඩින්ග්ස් හා අංශ ප්‍රධානී අලෙවි රෝෂානි ජයසුන්දර සහ සහකාර සභාපති ජෝන් කීල්ස් හෝල්ඩින්ග්ස් හා ප්‍රධාන සහකාර අධ්‍යක්ෂ ජේ. කේ. මාකටිං චරිත සුබසිංහ මහත්වරු නව ශාඛාව විවෘත කළ අවස්ථාවේදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107173</link>
    <topic>සෙලාන් සෞඛ්‍ය කඳවුර දේවමුල්ල ගම්මානයේදී</topic>
    <author/>
    <content>සෙලාන් සෞඛ්‍ය කඳවුර දේවමුල්ල ගම්මානයේදීසඟරුවනේ ආශිර්වාද මැද සෞඛ්‍ය කඳවුර ආරම්භ වූ අවස්ථාව. සෙලාන් බැංකුවේ සභාපති ඊස්ට්මන් නාරංගොඩ, සාමාන්‍යාධිකාරි කපිල ආරියරත්න මහත්වරු ද මෙහි වෙති.සෙලාන් බැංකුව පොසොන් පෝය දා හොරණ දේවමුල්ල ප්‍රාථමික විද්‍යාලයේදී සෞඛ්‍ය කඳවුරක් පැවැත්වීමට කටයුතු කළේ ය. දේවමුල්ල ගම්වාසීන් වෙනුවෙන්, බැංකුව විසින් දියත් කරන ලද මේ සද්කාර්යය, බැංකුවේ තිරසාර මෙහෙවර සම්බන්ධයෙන් විශිෂ්ට සංධිස්ථානයක් බව සෙලාන් බැංකු තිරසාර කළමනාකරණ කමිටුවේ ප්‍රධානී නියෝජ්‍ය සාමාන්‍යාධිකාරි (මූල්‍ය) චම්පිකා දොඩන්වෙල මහත්මිය කීවා ය.නොමිලේ පැවැත්වූ මේ සෞඛ්‍ය කඳවුරට දේවමුල්ල සහ තදාසන්න ග්‍රාමයන්ගෙන් වැඩිහිටි සහ ළමයින් ඇතුළු 450 කට ආසන්න පිරිසක් එක්වූහ. ඔවුන් සාමාන්‍ය ජනජීවිතයේ දී බලපාන සෞඛ්‍ය හා ආරක්ෂණ කරුණු සම්බන්ධව වැදගත් අවබෝධයක් මෙහිදී ලබා ගත්තෝ ය.මහජන බැංකු ස්වර්ණ ජයන්ති උලෙළ නිමිත්තෙන් ගල්කිස්ස ශාඛාව වැඩසටහන් රැසක් සංවිධානය කර තිබු අතර කාර්ය මණ්ඩලය ගනුදෙනුකරුවන් එක්ව බැලූන 50 ක් මුදා හළ අවස්ථාවයි මේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107174</link>
    <topic>පොටෝ ටෙක්නිකා සමාගමෙන් ෆුජි ෆිල්ම් ඩිජිටල් කැමරා</topic>
    <author/>
    <content>පොටෝ ටෙක්නිකා සමාගමෙන් ෆුජි ෆිල්ම් ඩිජිටල් කැමරාහේලිස් සමාගම ශ්‍රී ලංකාවට ගෙන්වා බෙදා හරින ෆුජි ෆිල්ම් ඩිජිටල් කැමරා දැන් පොටෝ ටෙක්නිකා සමාගමෙන් පාරිභෝගිකයන්ට මිලදී ගත හැකිය. මීට සම්බන්ධ අවබෝධතා ගිවිසුමට හේලිස් සමාගම සහ පොටෝ ටෙක්නිකා සමාගම පසුගියදා එළඹුණහ.සියලුම වර්ගවල කැමරා එකම වහලක් යටින් පාරිභෝගිකයන්ට මිලදී ගැනීමට අවස්ථාව සැලසීමේ සංකල්පය යටතේ පොටෝ ටෙක්නිකා සමාගම, හේලිස් සමාගම සමඟ ගිවිසුමට එමින් මේ ආකාරයට ෆුජි ෆිල්ම් ඩිජිටල් කැමරා තම සමාගමෙන් මිලදී ගැනීමට අවස්ථාව සලසා ඇත.වෘත්තීය කැමරා ශිල්පීන්, පරිසරවේදීන් සහ විනෝදකාමීන් ඇතුළු සියලුම පාරිභෝගිකයන්ට තම පරිකල්පන ශක්තිය මෙහෙයවා ඕනෑම විදිහකට රූප මැවීමට පුළුවන් ආකාරයේ විශේෂාංග රැසක් සමඟ ෆුජි ෆිල්ම් ඩිජිටල් කැමරා මාදිලි ගණනාවකින් වෙළෙඳපොළට පැමිණෙයි.ෆුජි ෆිල්ම් ඩිජිටල් කැමරාවේ දර්ශන ප්‍රකාරයට යාමෙන් පාරිභෝගිකයන්ට ඕනෑම පරිසර තත්ත්වයකදී ඉස්තරම් ම ඡායාරූප ගැනීමට අවස්ථාව සලසයි. එසේම එම කැමරා Red-eye-Removal, Picture Crop/Resize, Highlight warning යනාදි විශේෂාංග සමූහයකින් ද සමන්විත වේ.එච් ඩී තාක්ෂණය සහිත වීඩියෝ පහසුකම් ද ඇත. ඡායාරූප කැමරාවේ තිබියදීම සකස් කර ගැනීමේ පහසුකම් ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107175</link>
    <topic>ටයිටන්-අබාන්ස් එක්වෙයි</topic>
    <author>ඡායා - කවීන්ද්‍ර පෙරේරා</author>
    <content>ටයිටන්-අබාන්ස් එක්වෙයිඅත් ඔරලෝසු සඳහා ලොව පස් වැනි විශාලතම නාමයට හිමිකම් කියන ටයිටන් අත් ඔරලෝසු ශ්‍රී ලංකාවේ වෙළෙඳ පොළ තුළ ව්‍යාප්ත කිරීම සඳහා ශක්තිමත් අලෙවි ජාලයක් ඇති අබාන්ස් සමාගම හා අත්වැල් බැඳ ගනී.ලොව පුරා සිය නිෂ්පාදන ශීඝ්‍රයෙන් ව්‍යාප්ත කර සිටින ටයිටන් සමාගම මේ වන විට රටවල් 27 ක් ආවරණය කරයි. හැඩකාර විලාසිතාවන්ගේ සහ ලොව සුපිරිතම තාක්ෂණයේ මනා සංකලනයකින් නිපදවා ඇති අති විශිෂ්ට ටයිටන් අත් ඔරලෝසු ලෝකයේ වඩාත්ම ප්‍රචලිත අත් ඔරලෝසු නාමය බවට පත්ව ඇතැයි අබාන්ස් සමාගම කියයි.සැමගේ රුචිකත්වයට සරිලන පරිදි විවිධත්වයකින් යුතු අත් ඔරලෝසු පෙළක් ටයිටන් විසින් නිපදවා ඇති අතර මනරම්”Purple”අත් ඔරලෝසු එකතුව, ස්වයංක්‍රීය HTSE  එකතුව ඒ අතර විශේෂය. මනරම් විලාසිතා මුසු කරමින් අත් ඔරලෝසු නිපදවනවාට අමතරව ටයිටන් අති නවීන තාක්ෂණය ද සිය නිෂ්පාදන සඳහා මුසු කරන අතර ලොව සිහින්ම අත් ඔරලෝසුව වන ටයිටන් Edge අත් ඔරලෝසුව මේ අනුව වෙළෙඳ පොළට හඳුන්වා දී ඇත.ටයිටන් සමාගමේ ජාත්‍යන්තර වෙළෙඳාම පිළිබඳ ප්‍රධානී කේ. එස්. ගායි මහතා ප්‍රකාශ කර සිටින අන්දමට දිනෙන් දින වෙනස් වන ලෝකය තුළ අත් ඔරලෝසුව තව දුරටත් වේලාව දැන ගැනීමේ උපකරණයක් පමණක් බවට නොසිතන ටයිටන් එය විලාසිතා අංගයක් වශයෙන් පරිහරණය කළ හැකි ආකාරය සම්බන්ධව සිය අවදානය නිරන්තරව යොමුකර සිටින බවයි.ඡායා - කවීන්ද්‍ර පෙරේරාමොබිටෙල් Double Bonanza  මැයි මස ජයග්‍රාහකයන්ට ත්‍යාග ප්‍රදානය කිරීම වැලිකඩ මොබිටෙල් ඉංජිනේරු අංශ කාර්යාලයේදී පසුගියදා පැවැත්විණි.මෙවර සිදුකරන ලද්දේ අඛණ්ඩව 19 වැනි වතාවටයි. ශ්‍රී ලාංකික දුරකථන සන්නිවේදන ක්ෂේත්‍රයේ තම පෙර ගෙවුම් සහ පසු ගෙවුම් පාරිභෝගිකයින් දිරි ගැන්වීමට දිනුම් ඇදීමේ වැඩසටහනක් මඟින් ජයග්‍රාහකයින්ට ත්‍යාග වශයෙන් මෝටර් රථ පිරිනැමීමේ පුරෝගාමියා ද වන්නේ මොබිටෙල් සමාගමයි. මැයි මාසයේ පෙර ගෙවුම් අංශයේ ජයග්‍රාහකයා වූයේ ඌරගස්මංහන්දිය හේවගේ සිරිල් මහතායි. ඔහුට ලැබුණු සුපිරි ත්‍යාගය වූයේ අලුත්ම මරුටි අල්ටෝ මෝටර් රථයකි.පසු ගෙවුම් අංශයේ වාසනාවන්ත ජයග්‍රාහකයා වෙමින් මරුටි අල්ටෝ මෝටර් රථය දිනා ගත්තේ මුද්දරගම ප්‍රදේශයේ ඩබ්ලියු.ඒ.කේ.චන්ද්‍රලාල් මහතායි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107176</link>
    <topic>සන්ලයිට් 125 සංවත්සරයට ප්‍රජා සේවා ව්‍යාපෘති 125ක්</topic>
    <author/>
    <content>සන්ලයිට් 125 සංවත්සරයට ප්‍රජා සේවා ව්‍යාපෘති 125ක්මාධ්‍ය හමුවට එක්වූ යුනිලීවර් ශ්‍රී ලංකා ආයතනයේ අලෙවි අධ්‍යක්ෂ අසංග රණසිංහ, වෙළෙඳ නාම කළමනාකාරිනී ශානිකා ජයවර්ධන, අලෙවි කළමනාකරු මක්ෂූද් මීරාසයිබු ඇතුළු මහත්ම මහත්මීහු.සන්ලයිට් වසර 125ක ඉතිහාසයේ ප්‍රථම වරට සම්පූර්ණයෙන්ම අලුත් නැවුම් පෙනුමකින් වෙළෙඳපොළට පැමිණේ. මෙම නව දියත් කිරීම සමරනු වස් යුනිලීවර් ශ්‍රී ලංකා ආයතනය මේ මාසය පුරා සන්ලයිට් සමඟ ‘සූර්ය සත්කාරය’ නමින් ප්‍රජා සේවා ව්‍යාපෘති 125ක් දිවයින පුරා ක්‍රියාත්මක කරනු ඇත.”අපගේ පාරිභෝගිකයන්ගේ අවශ්‍යතාව විවිධාකාරයෙන් සපුරාලීමේලා සන්ලයිට් දක්වන කැපවීම තව තවත් සහතික කිරීමට මෙම වැඩසටහන අවස්ථාවක් උදා කර දෙනවා ඇති” යුනිලීවර් ශ්‍රී ලංකා ආයතනයේ අලෙවි අධ්‍යක්ෂ අසංග රණසිංහ මහතා කියයි. “සූර්ය සත්කාරය ව්‍යාපෘතිය ක්‍රියාත්මක කරනු ලබන්නේ වසර 125ක ඉතිහාසය තුළ මෙතෙක් අප ආ ගමනේ කොටස්කරුවන් වන අපගේ පාරිභෝගිකයන්ට කෘතගුණ සැලකීමත් නැවත දියත්කිරීම සැමරීමත් අරමුණු කරගෙනයි.”ජ්‍යෙෂ්ඨ සන්නම් නාම කළමනාකාරිනී ශානිකා ජයවර්ධන පැවැසුවේ “තවදුරටත් සන්ලයිට් පාරිභෝගිකයන්ගේ දෛනික ;රදි සේදීමේ අවශ්‍යතාවන්ගේ පළමු තේරීම ලෙස රඳා පැවැත්වීම සමාගමේ අරමුණ බවය.සන්ලයිට් “සෞභාග්‍යා” ව්‍යාපෘතිය හරහා ලංකාව පුරා විසිර සිටින කාන්තාවන් 3000කට වැඩි පිරිසකට මූල්‍ය ස්වාධීනත්වය ලබාදීම, අනාගත නායකයන්ට ශිෂ්‍යත්ව පිරිනැමීම සහ නියඟයෙන් පෙළෙන ප්‍රදේශවල ලිං ඉදිකිරීම වැනි ශ්‍රී ලාංකිකයන්ට සහයවීමේ ව්‍යාපෘති දියත් කිරීම සම්බන්ධයෙන් කැපවූ සන්ලයිට් පසුගිය අවුරුදු පුරා එහි පාරිභෝගිකයන් සමඟ නිරතුරුවම සමීප සම්බන්ධතාවක් පවත්වා ගත් බව ද ඒ මහත්මිය කීවාය.සැම්සන්ග් සමාගම නිපැයූ බලසම්පන්න ම අතිනවීන දුරකථනය සැම්සුං ගැලක්සි එස් ධ්ධ් දුරකථනය අද්විතීය ක්‍රියාකාරිත්වයක් ළඟා කර දෙන්නකි. කොටස් දෙකක යෙදුම් සකසනයකින් සමන්විත මෙම දුරකථනය, මටසිලිටි බවින් සහ අඩු බරින් යුතුව සැලසුම් කළ සුපර් ඇමොලෙඩ් ප්ලස් තිරය නිසා උසස් මට්ටමේ නැරඹුම් අත්දැකීමක් ද ලබා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107177</link>
    <topic>කොමර්ෂල් - මදර් ශ්‍රී ලංකා එකමුතුවෙන් දුෂ්කර පාසල්වලට තොරතුරු තාක්‍ෂණ දැනුම</topic>
    <author/>
    <content>කොමර්ෂල් - මදර් ශ්‍රී ලංකා එකමුතුවෙන් දුෂ්කර පාසල්වලට තොරතුරු තාක්‍ෂණ දැනුමමදර් ශ්‍රී ලංකා සභාපතිනී ජානකී කුරුප්පු මහත්මිය, කොමර්ෂල් බැංකුවේ සමාජ සත්කාරක භාරයේ සම්බන්ධීකාරක පි‍්‍රයන්ති පෙරේරා මහත්මිය සහ බැංකුවේ බදුල්ල ශාඛාවේ කළමනාකාර ඒ.එස්. කුමාරවෙල් මහතා නව පරිගණක විද්‍යාගාරයේදී.මදර් ශ්‍රී ලංකා වැඩසටහන සමඟ එක්ව කොමර්ෂල් බැංකුව දුෂ්කර පළාත්වල පාසල් සිසුන්ගේ තොරතුරු තාක්ෂණ දැනුම දියුණු කිරීමට ක්‍රියාත්මක කරන ව්‍යාපෘතියේ පළමු වන ප්‍රතිලාභීන් වූයේ බදුල්ල දිස්ත්‍රික්කයේ කොස්ගොල්ල මහා විද්‍යාලයේ සිසු සිසුවියෝය.කොමර්ෂල් බැංකුවේ සමාජ සත්කාරක අරමුදල එම පාසලට පරිගණක සහ පරිගණක උපාංග පරිත්‍යාග කරන ලද අතර පරිගණක විද්‍යාගාරයේ නඩත්තු කටයුතු බැංකුවේ තොරතුරු තාක්ෂණික කණ්ඩායම විසින් සිදු කරනු ඇත.අනුරාධපුර දිස්ත්‍රික්කයේ පාසල් දෙකක්, පුත්තලම සහ කුරුණෑගල දිස්ත්‍රික්කවල පාසල් දෙකක්, යාපනයේ පාසල් දෙකක්, වව්නියාවේ පාසල් දෙකක් සහ මධ්‍යම පළාතේ පාසල් තුනක් මෙම ව්‍යාපෘතියට යටතේ ප්‍රතිලාභ ලැබීමට තෝරා ගෙන ඇත.මදර් ශ්‍රී ලංකා වැඩසටහන පාසල් තෝරා ගැනීම සහ සම්බන්ධීකරණය සිදු කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>17</day>
    </date>
    <link>http://www.silumina.lk/2011/07/17/_art.asp?fn=aj1107178</link>
    <topic>ප්‍රවීණ තේ රස පරීක්‍ෂක පිළිගනිමින්</topic>
    <author/>
    <content>ප්‍රවීණ තේ රස පරීක්‍ෂක පිළිගනිමින්රසල්ස් තේ අලෙවිහලේ ප්‍රවීණ තේ රස පරීක්‍ෂකවරයකු වන ඔස්ටින් පෙරේරා මහතගේ ඡායාරූපයක් නිරාවරණය කෙරිණි. එම අවස්ථාවට සහභාගි වූ පෙරේරා මහතා රසල්ස් පුද්ගලික සමාගමේ සභාපති රසල්ස් පෙරේරා මහතා විසින් පිළිගනු ලැබූ අයුරු.ගොඩනැගිලි සඳහා වර්ණ ගැළපීම පහසු කිරීමට නව සංකල්පයකින් යුතු වර්ණ ගැළපුම් මාර්ගෝපදේශයක් ඒෂියන් පේන්ට්ස් සමාගම විසින් දේශීය වෙළඳපොළට හඳුන්වා දී ඇති අතර එහි අලංකාරත්වය සඳහා වර්ණ සංයෝජනය ප්‍රධාන තැනක් ගෙන ඇත.ඇතුළත බිත්ති සඳහා, තනි වර්ණ වෙනුවට විවිධ වර්ග සංයෝජන හඳුන්වා දෙන නව ‘රොයාල් කොම්බිනේෂන් ගයිඩ්’ මාර්ගෝපදේශයේ ගැනුම්කරුවන්ට වර්ණ සංයෝග 70 ක් ඉදිරිපත් කර ඇත.එම වර්ණ ගැළපුම් ඕනෑම ස්ථානයකට සුවිශේෂී ස්වරූපයක් ලබා දෙයි.රෝස, තැඹිලි, රතු, කහ, කහ-කොළ, නිල්, නිල්-කොළ, දුඹුරු, අළු සහ ජම්බුල යන වර්ණ කාණ්ඩ 10 ක් මෙම මාර්ගෝපදේශය ආවරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa110724_1</link>
    <topic>නෝර්වේ ඝාතන පසුපස අන්තවාදී සංවිධානයක්?</topic>
    <author/>
    <content>ඝාතකයා පොලිස් ඇඳුමින් වෙස් වලාගෙනනෝර්වේ ඔස්ලෝ අගනුවර ගිය සිකුරාදා සිදුවූ බෝම්බ පිපිරීමෙන් පැය විසිහතරක් ගතවන්නට පෙර 32 හැවිරිදි නෝර්වේජියානු තරුණයකු ඔස්ලෝ අගනුවරට ඊසාන දෙසින් පිහිටි උටෝයා දූපතේ තරුණ කඳවුරකට එල්ල කළ වෙඩි ප්‍රහාරයකින් 84 දෙනෙක් ජීවිතක්ෂයට පත්වූහ. මේ සිද්ධිය පිටුපස එක්තරා අන්තවාදි සංවිධානයක් සිටිතියි පොලිසිය සැක කරයි.අග්‍රාමාත්‍ය කාර්යාලය හා රජයේ කාර්යාල ඉලක්ක කරමින් බෝම්බ දෙකක් පෙරේදා පිපිර වූ අතර ඉන් හත් දෙනකු මිය ගිය අතර තවත් විශාල පිරිසක් තුවාල ලබා ඇත. මේ සිද්ධීන් දෙකෙන් මේ වන විට 91 දෙනකු මිය ගොස් ඇති අතර මියගිය සංඛ්‍යාව තවත් වැඩි විය හැකි යැයි පොලිසිය කියයි.මේ ප්‍රහාර දෙකම සිදුකොට ඇත්තේ 32 හැවිරිදි ඇන්ඩර්ස් බ්‍රෙයිං බ්‍රෙයිවික් නම් තරුණයකු බව කියන පොලිසිය ඔහු අත්අඩංගුවට ගෙන ඇත. බෝම්බය පෙරේදා පුපුරවා හැරීමෙන් පසු මොහු ඊයේ පොලිස් නිලධාරියකු ලෙස සැරැසි ඔස්ලෝ නුවරට ඊසාන දිගින් පිහිටි උටෝයා දූපතේ පැවැති තරුණ කඳවුරක් වෙත මැෂින් තුවක්කුවක් ද රැගෙන ගොස් එහි සිටි පිරිසට පවසා ඇත්තේ බෝම්බ පිපිරීම ගැන පරීක්ෂණයකට පැමිණි බවය.ඉන් පසුව ඔහු දිගට හරහට කඳවුරේ සිටි තරුණයන්ට වෙඩි තබන්නට පටන්ගෙන ඇත. මේ වෙඩි ප්‍රහාරවලින් බේරීමට දූපතේ සිට ගොඩබිමට පීනා යාමට උත්සාහ කළ අයට ද ඔහුගේ ඉලක්කයෙන් ගැලවී යාමට හැකි වී නැත. මේ වෙඩි ප්‍රහාරයට ලක්ව මියගිය බහුතරය පාලක කම්කරු පක්ෂයේ තරුණ සංවිධානයේ සාමාජිකයෝය.දූපතේ තිබු පුපුරන ද්‍රව්‍ය තොගයක් ද පොලිසිය සොයාගෙන තිබේ. උටෝයා දූපත හා ගොඩබිම සම්බන්ධ කරන පාලමක් නොමැති අතර ගොඩබිමේ සිට දූපත කරා යාමට හැක්කේ යාත්‍රාවල ආධාරයෙනි. වෙඩි පහරින් මියගිය ඇතැම් අයගේ සිරුරු දූපතේ වෙරළ දිගේ රැඳී තිබී පොලිසිය සොයාගෙන ඇත.සැකකරු සිදු කළ මේ මහා ජීවිත හා දේපළ විනාශය පිටුපස කිසියම් දක්ෂිණාංශික අන්තවාදී කල්ලියක් සිටිතියි සැක කරන පොලීසිය මේ ප්‍රහාරය අග්‍රාමාත්‍ය ස්ටොන්ට්බර්ග් ගේ රජය අස්ථාවරත්වයට පත් කිරීමට එල්ල කරන ලද්දක් යැයි සැක කරයි.සැකකරුගේ ෆේස් බුක් වෙබ් අඩවිය නිරීක්ෂණයට ලක් කළ පොලීසියට ඔහුගේ තොරතුරු රැසක් සොයා ගැනීමට හැකි වී තිබේ. සැකකරු ක්‍රිස්තියානි නිකායකට අයත් අයෙකි. කොන්සර්වේටිව් මතධාරියකු යැයි කියන ඔහුගේ විනෝදාංශය දඩයමේ යාමය. යුද කටයුතුවලට හා ප්‍රහාරවලට සම්බන්ධ චිත්‍රපට හා වීඩියෝ පට නැරැඹීමට ද රුචියක් දක්වන්නෙකි.මොහු සිය ෆේස් බුක් වෙබ් අඩවියට අවසන් වශයෙන් එක්කළ සටහනක දැක්වෙනුයේ පුද්ගලයකුගේ එක් බලසම්පන්න විශ්වාසයක් ලක්ෂයකගේ විවිධ අරමුණුවලට සමාන වන බවයි.බ්‍රෙයිවික් සිදු කළ මේ මහා විනාශය ඔහු සතු කිසියම් විකෘති දේශපාලන දර්ශනයක ලක්ෂණ පෙන්නුම් කරන බව නෝර්වේ පොලිස් ප්‍රකාශක රොජර් ඇන්ඩර්සන් සඳහන් කරයි.කෙසේ වුවද මොහු මූලධර්මවාදී අන්තවාදී සංවිධානයක බළල් අතක් ය යන සැකය බැහැර නොකරන බව ඔහු මාධ්‍ය වෙත අදහස් දක්වමින් පවසා තිබේ.බ්‍රෙයිවික් නැඟෙනහිර නෝර්වේහි ගොවියකු ලෙස ලියා පදිංචි වී සිටි අතර ඔහුට ඒ නිසා කෘෂිකාර්මික කටයුතු සඳහා අවශ්‍ය ඇමෝනියම් නයිට්‍රේට් පොහොර විශාල තොග වශයෙන් ලබාගැනීමට අවස්ථාව සැලසී තිබුණි.මේ පොහොරවල ඇති රසායනික ද්‍රව්‍ය බෝම්බ නිපදවීම සඳහා යොදා ගන්නට ඇත්දැයි පොලීසිය පරීක්ෂණ පවත්වයි.බෝම්බ පිපිරීම හා වෙඩි තැබීම සම්බන්ධයෙන් ජාතිය අමතා ප්‍රකාශයක් කළ අගමැති ස්ටෝල්ටන්බර්ග් මෙබඳු නිහීන ප්‍රහාරවලින් කම්කරු පක්ෂය හෝ ප්‍රජාතන්ත්‍රවාදය විනාශ කළ නොහැකි බැව් කියා සිටියේය.ලෝකයේ රාජ්‍ය නායකයන් බහුතරයක්ම මේ වන විටත් මේ ප්‍රහාරය හෙළා දැක ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa110724_2</link>
    <topic>ත්‍රස්තවාදය මැඬලීමට සහාය දෙන්න ශ්‍රී ලංකාව සූදානම්</topic>
    <author/>
    <content>නෝර්වේ රාජ්‍යයේ ස්ථාන දෙකකදී සිදු කෙරුණු බෝම්බ ප්‍රහාරය සහ මනුෂ්‍ය සංහාරය තරයේ හෙළා දකින බව ශ්‍රී ලංකා රජය නිවේදනය කර සිටී. මෙවැනි ත්‍රස්තවාදී ප්‍රහාරයන් අනුමත නොකරනවා පමණක් නොව එය පිළිකුලින් හෙළා දකින අතරම අපරාධකරුවන් සොයා ගැනීමට සහ මෙවැනි ත්‍රස්ත ක්‍රියා මැඬලීමට ශ්‍රී ලංකා රජය උපරීම සහාය ලබා දීමට සූදානම් බවත් විදේශ කටයුතු අමාත්‍යාංශය සඳහන් කෙළේය.තිස් වසරක ම්ලේච්ඡ ත්‍රස්තවාදයෙන් පීඩා විඳි රටක් ලෙස මෙවැනි ත්‍රස්ත ප්‍රහාරයන් ගේ ඇති බිහිසුණු හා කුරිරු බව මැනවින් අවබෝධ කැර ගෙන සිටින ශ්‍රී ලංකාව ලෝකයේ ඕනෑම තැනෙක පවතින එවැනි ත්‍රස්ත ක්‍රියාකාරකම්වලට එරෙහිව අත්වැල් බැඳ ගැනීමට හා උපරීම සහාය දීමට සූදානමින් සිටින බවත් එහි දැක්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa110724_3</link>
    <topic>උතුරට ඇවිත් බලන්න</topic>
    <author>දයා ඩී. ෆොන්සේකා</author>
    <content>ජනපතිගෙන් ඉන්දීය නායකයන්ට ඇරියුම්දයා ඩී. ෆොන්සේකාතමිල්නාඩු මහ ඇමැතිනි ජයලලිතාට හෝ ඇගේ නියෝජිතයකුට හෝ එසේත් නැත්නම් ඉන්දියාවේ ඕනෑම රාජ්‍යතාන්ත්‍රිකයකුට ශ්‍රී ලංකාවේ උතුරට පැමිණ එහි සැබෑ තත්ත්වය දැක බලාගත හැකි බවත් තමා ඒ සඳහා ආරාධනා කරන බවත් මහින්ද රාජපක්ෂ ජනාධිපතිතුමා පැවසු බව ඉන්දියාවේ “ද හින්දු” පුවත්පත වාර්තා කරයි. ජනාධිපතිතුමා එසේ සඳහන් කැර ඇත්තේ හින්දු පුවත්පතේ මාධ්‍යවේදියකු සමඟ අරලියගහ මන්දිරයේදී පැවැත්වූ සාකච්ඡාවකදීය.එමෙන්ම ශ්‍රී ලංකාවේ බලය විමධ්‍යගත කිරීම සඳහා සියලුම පක්ෂවල අදහස් ලබාගෙන පාර්ලිමේන්තු කමිටුවක් හරහා දේශපාලන විසඳුමක් ගෙන දීමට තමා යොමුවන බව ද කී ජනාධිපතිතුමා; විසඳුම කුමක් වුවද එය පාර්ලිමේන්තුව හරහා ඉදිරිපත් විය යුතු බව ද කීය. පළාත් සභාවලට පොලිස් බලතල බෙදීම පිළිබඳව ‘හින්දු’ පුවත්පත ඇසූ ප්‍රශ්නයකට පිළිතුරු දුන් ජනාධිපතිතුමා සඳහන් කැර ඇත්තේ එය කළ නොහැකි බවයි.නිදසුනක් වශයෙන් මෑතකදී ඉන්දියාවේ පුපුරාගිය බෝම්බ පිළිබඳව අදහස් දැක්වූ මහින්ද රාජපක්ෂ ජනාධිපතිතුමා; පෙන්වා දී ඇත්තේ එහිදී පොලිසිය හා ආරක්ෂක අංශවල දුර්වලකම් තිබී ඇති අතර ආරක්ෂක කටයුතු ඉතා සෙමින් සිදු වූ බවයි.පොලිස් බලතල මහ ආණ්ඩුවට තිබිය යුතු අතර ආරක්ෂක කටයුතු ද මහ ආණ්ඩුව මඟින් කළ යුතු බව ජනාධිපතිතුමාගේ අදහස වී තිබේ. යාපනය ඇතුළු උතුරේ ප්‍රදේශවල හමුදා පාලනයක් තිබේදැයි ඇසූ පැනයට පිළිතුරු දුන් ශ්‍රී ලංකා ජනාධිපතිතුමා කියා සිටියේ; උතුරේ පමණක් නොව දකුණේ ද හමුදා කඳවුරු ඇති නමුත් කොතැනකවත් හමුදා පාලනයක් නැති බවය.චැනල් 4 වීඩියෝ පටය පිළිබඳව ඇසූ ප්‍රශ්නයකට පිළිතුරු දුන් ශ්‍රී ලංකා ජනාධිපතිතුමා; එය රඟපෑමක් බව ද කියා සිටියේය.“එය රඟපෑමක් නොවේ නම් එය ඇත්තක් නම් එහි වෙඩි තැබීම් කරනුයේ එල්ටීටීඊ ත්‍රස්තයන් බවත් ඊට ගොදුරු වන්නේ ශ්‍රී ලංකා හමුදාවේ සාමාජිකයන් විය හැකි බවත් පෙන්වා දුන්නේය. “බලන්න වෙඩික්කරුවන්ගේ බඳපටි දිහා. ඒවා ශ්‍රී ලංකා යුද හමුදාවේ බඳපටි නොවේ. කොටි ත්‍රස්තවාදීන්ගේ බඳපටියි. මේක බොරුවක් කියා කියන්නේ ඒ නිසයි යැයි ජනාධිපතිතුමා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107243</link>
    <topic>ඇමැති මෛත්‍රී උදේ පාන්දර තනිවම බස් එකේ</topic>
    <author>සාගරිකා දිසානායක</author>
    <content>සාගරිකා දිසානායකපොළොන්නරුව දිස්ත්‍රික්කයේ එක්සත් ජනතා නිදහස් සන්ධානයෙන් පළාත් පාලන මැතිවරණයට ඉදිරිපත් වන අපේක්ෂකයන්ට සහාය පළ කිරීම සඳහා එහි ගොස් සිටින සෞඛ්‍ය ඇමැති මෛත්‍රීපාල සිරිසේන මහතා පසුගියදා (22) පෙරවරුවේ පොළොන්නරුවේ පිහිටි සිය නිවසේ සිට නව නගරයෙහි පිහිටි ශ්‍රීලනිප කාර්යාලය වෙත ගියේ තනිවම ලංගම බස් රථයකිනි.පෙ. ව. 6.30 ට පමණ ආරක්ෂකයන් හෝ පරිවාරකයන් කිසිවකු නැතිව තනිවම සිය නිවෙස අසල බස් නැවතුම වෙත පියනැඟු ඇමැතිවරයා පළමුව පැමිණි පෞද්ගලික බස් රථයට අත දිගු කළ ද එය නැවැත්වූයේ නැත. දෑත පිටුපසට බැඳගෙන තරමක් වේලා බස් නැවතුවෙහි රැඳී සිටි ඇමැතිවරයා ඊළඟට පැමිණි ලංගම බස් රථයට අත දිගු කෙළේය. රථය නැවැත්වීය. බසයට නැඟුණු ඇමැතිවරයාට ඉඳ ගැනීමට අසුනක් නොවූයෙන් හිටගෙනම පොල්ල අල්ලාගෙන කොන්දොස්තර මහතාගෙන් ටිකට් පතක් ඉල්ලීය.එවිට ඇමැතිවරයා හැඳින ගත් කොන්දොස්තරවරයා ඇතුළු මඟීහු මවිතයට පත්ව “ඇමැතිතුමා අද ඇයි බස් එකේ යන්නෙ?” විමසූහ. “ඇයි මට බස් එකේ යන්න තහනමක් තියෙනව ද?” මතක ද යුද්දෙ කාලෙ ඇමැතිවරයකුට තියා සාමාන්‍ය මිනිහෙකුටවත් මරණ බයක් නැතුව පොළොන්නරුවෙ පයින් වත් යන්න පුළුවන්කමක් තිබුණ ද? දැන් තත්ත්වය කොහොම ද? අපි යුද්දෙ දිනලා සාමය උදා කළාට පස්සෙ දැන් ඕනෑ කෙනකුට නිදහසේ පාරේ තොටේ ගමන් යන්න පුළුවන්. අන්න ඒ බව පෙන්වන්න තමයි මම මේ බස් එකේ ආවේ” යි ඇමැතිවරයා පිළිතුරු දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107241</link>
    <topic>ඡන්දයෙන් පසු පරිපාලනයේ පෙරළියක්</topic>
    <author>සුනිල් දයා අල්විස්</author>
    <content>වැඩකට නැති නීති ඉවතටසුනිල් දයා අල්විස්උතුරු පළාතේ සහ අනෙකුත් පළාත්වල පළාත් පාලන ඡන්දයෙන් පසුව රටපුරා පරිපාලන ක්ෂේත්‍රයේ කැපී පෙනෙන පෙරළියක් හට ගනු ඇතැයි රජයේ ඉහළ පෙළේ ප්‍රකාශකයෙක් සිළුමිණට පැවැසීය.වසර තිහකට පසුව සමස්ත උතුරු පළාතේ ම සාමකාමී හා නිදහස් මැතිවරණයක් පැවැත්වීම, පළාත් පාලන ආයතන සඳහා මහජන නියෝජිතයන් පත් කැර ගැනීම මඟින් මෙරට ජන සහභාගිත්ව ප්‍රජාතන්ත්‍රවාදී වාතාවරණය ජාතික ව හා අන්තර්ජාතික ව තව දුරටත් තහවුරු කැරෙන බවත් ඒ වාතාවරණය මැද කඩිනම් සංවර්ධනය හා ජාතික සමඟිය සුරක්ෂිත කරවනු පිණිස රට පුරා විහිදුනු පරිපාලනමය ප්‍රගතියක් අපේක්ෂා කරන බවත් හෙතෙම පැවැසීය. ජාතික සමගියට හා ප්‍රාදේශීය සංවර්ධන කටයුතු සඳහා යම් යම් පනත්, නීති රීති හා සම්ප්‍රදායන් බාධකයක් ලෙස පවතින්නේ නම් ඒවා නොපමාව ඉවත් කොට අලුත් පනත් හා නීති සම්මත කැර ගැනීම මඟින් පළාත් පාලන ආයතන ශක්තිමත් කිරීමට රජය නොපැකිලව පියවර ගන්නා බවත් ඔහු අවධාරණය කෙළේය.ත්‍රස්තවාදය නිසා අවුරුදු 30 ක් ආපස්සට ගිය රට යළිත් වේගවත් සංවර්ධනයකට යොමු කිරීමට ගතවූ වසර දෙකේදී රජය සමත් වී සිටින අතර ලබන සතියේ සිටම ඒ ඒ අමාත්‍යාංශ මඟින් සිදුකළ යුතු කාර්ය භාරයන් නැවත විමසා බලා ප්‍රමාද වෙමින් පවතින සංවර්ධන කටයුතු කඩිනම් කිරිමට නොපමාව පියවර ගැනීමට ද නියමිතය.මේ අතර උතුරේ දින තුනක සංචාරයක යෙදුණ මහින්ද රාජපක්ෂ ජනාධිපතිතුමා කෝපායි, කයිට්ස්, චාවකච්චේරි, පුනරින් සහ කිලිනොච්චි ප්‍රදේශවල මහජන හමු කිහිපයකටම සහභාගි විය.රාජ්‍ය නායකයකු පුනරින් ප්‍රදේශයට ගිය පළමු අවස්ථාව සහ කිලිනොච්චියේදී අතිවිශාල මහජන සහභාගිත්වයකින් ජනාධිපතිවරයකුගේ ප්‍රධානත්වයෙන් ජන හමුවක් පැවැත්වීම ද ඓතිහාසික අවස්ථාවක් වූ බව ද වාර්තා වේ.පළාත් පාලන ඡන්දයෙන් එජනිස ජයග්‍රහණය කළ පළාත් පාලන ආයතනවල නියෝජිතයන්ගේ ඒකාබද්ධ සමුළුවක් ද ඉදිරි සතියේ හෝ ඊළඟ සතියේ ;කාළඹ දී පැවැත්වෙනු ඇතැයි අපේක්ෂා කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa110724_4</link>
    <topic>සාමකාමී-උද්යෝගීමත් මැතිවරණයක්</topic>
    <author>සුනිල් දයා අල්විස්</author>
    <content>සුනිල් දයා අල්විස්වසර තිහකට පසුව ඉතා සාමකාමී ලෙස යාපනය කිලිනොච්චිය සහ මුලතිව් යන දිස්ත්‍රික්කවල ඡන්දදායකයෝ ඊයේ පැවැත්වූ පළාත් පාලන ඡන්දයේදී දැඩි උද්යෝගයකින් යුතුව තම මහජන නියෝජිතයන් පත් කර ගැනීමට ඡන්දය භාවිත කළහ.මෙම දිස්ත්‍රික්කවල ජනතාවට පළාත් පාලන මැතිවරණයක් වෙනුවෙන් නිදහසේ සිය ඡන්දය පාවිච්චි කිරීමට අවස්ථාව මෙවර ලැබී තිබුණේ කොටි ත්‍රස්තවාදයෙන් ඔවුන් යටත් කරගෙන සිටි දශක තුනක පමණ කාලයකින් පසුවය. යාපනය දිස්ත්‍රික්කයේ 40% - 45% ක්ද කිලිනොච්චිය 65% ක් වශයෙන් ඡන්දය භාවිත කර තිබිණ.ප්‍රජාතන්ත්‍රවාදය මෙම ප්‍රදේශවල තහවුරු වී නිදහසේ ඡන්දය පාවිච්චි කිරීමට ඔවුන්ට ලැබුණ ප්‍රථම අවස්ථාව මෙය වූ බැවින් මෙම ජනතාව ඡන්දය පාවිච්චි කිරීමට දැඩි උනන්දුවක් දැක්වූ බව ද වාර්තා වේ.සමස්තයක් වශයෙන් උතුරේ මෙම දිස්ත්‍රික්ක තුනේ ඡන්ද විමසීමේදී ඡන්දය පාවිච්චි කළ සංඛ්‍යාව සියයට 50 ඉක්මවයි.උතුරේ පළාත් පාලන ආයතනවලින් ආයතන 16 ක් යාපනය දිස්ත්‍රික්කයට අයත් වේ. කිලිනොච්චි දිස්ත්‍රික්කයට ආයතන 3 ක් සහ මුලතිව් දිස්ත්‍රික්කයට ආයතන එකක් ද ඇතුළත්ය.පළාත් පාලන ආයතන 65 ක් වෙනුවෙන් මෙම ඡන්ද විමසීම ඊයේ පැවැත්විණ.කොළඹ දිස්ත්‍රික්කයේ ඡන්දය භාවිත කළ ප්‍රතිශතය 60% ඉක්මවන බව කොළඹ දිස්ත්‍රික් තේරීම් භාර නිලධාරී එස්. හපුආරච්චි මහතා කීය.සියලු ප්‍රදේශවල ඡන්ද විමසීම සාමකාමීව හා නිදහස්ව පැවැත්වුණ බව ද කිසිඳු බරපතළ සිද්ධියක් වාර්තා වී නැති බව ද මැතිවරණ කටයුතු බාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා පවසයි.ඊයේ පැවැති ඡන්ද විමසීමට දේශපාලන පක්ෂ 20 ක් සහ ස්වාධීන කණ්ඩායම් 72 කින් අපේක්ෂකයන් 5688 තරග බිමට පිවිස සිටියහ. මෙයින් තේරී පත්වූ සභික සංඛ්‍යාව 875 කි.මහ නගර සභා 1 ක් නගර සභා 9 ක් ප්‍රාදේශීය සභා 55 ක් වෙනුවෙන් පැවැති මෙම මැතිවරණයේදී ඡන්දදායකයන් 26,30985 ක් ඡන්ද මධ්‍යස්ථාන 2226 කදී ඡන්දය ලබාදීමට සුදුස්සන් ලෙස ලියා පදිංචි වී සිටියහ.මෙම ඡන්දය වෙනුවෙන් ඉල්ලුම් කර තිබුණ තැපැල් ඡන්ද සංඛ්‍යාව 60443 කි. තැපැල් ඡන්ද විමසීම ඉකුත් 12 වැනිදා පැවැත්විණ. තැපැල් ඡන්ද ගණන් කිරීමට වෙන්කර තිබු ඡන්ද මධ්‍යස්ථාන 73 කදී සහ සෙසු ඡන්ද ගණන් කිරීම මධ්‍යස්ථාන 383 සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa110724_5</link>
    <topic>ඡන්දයෙන් උතුරත් පිබිදෙයි; තරුණ උනන්දුව කැපී පෙනෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඋතුරේ ඉතා සාමකාමීව ඡන්දය පැවැත්වුණු බවත් උතුරේ තරුණ තරුණියන් වැඩි උනන්දුවකින් ඡන්දය ලබාදුන් බවත් යාපනයේ නිදහස් සන්ධානයේ සංවිධාන කටයුතු මෙහෙයවන වන ජීවී හා ගොවිජන සේවා ඇමැති එස්. එම්. චන්ද්‍රසේන මහතා යාපනයේ සිට සිළුමිණට පැවැසීය.උතුරේ ජනතාවට මෙවර පළාත් පාලන ඡන්දය ලැබුණේ වසර 20 කට පසුව බවත් නිදහසේ තම ප්‍රජාතන්ත්‍රවාදී ඡන්ද අයිතිය ඔවුන්ගේම ප්‍රදේශයේ නියෝජිතයෙක් තෝරා ගැනීමට භාවිත කරන ප්‍රථම අවස්ථාව මෙය බවත් ඇමැතිවරයා කීය.උතුරේ ජනතාව නිදහසේ ඡන්දය දැමු බවත් උතුරට සංවර්ධනය සමඟ නව යුගයක් උදා කිරීම මේ මැතිවරණයේ අරමුණ බවත් ඇමැතිවරයා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107246</link>
    <topic>චැනල් හතරට එරෙහිව දිගට හරහට විරෝධතා</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාචැනල් 4 නාළිකාවට එරෙහිව ඕස්ට්‍රේලියාවේ මෙල්බර්න් නගරයේ ලබන 30 දා දැවැන්ත විරෝධතාවක් පැවැත්වීමට කටයුතු සූදානම් කොට තිබේ. චැනල් 4 නාළිකාව ශ්‍රී ලංකාව සම්බන්ධයෙන් අවස්ථා කිහිපයකදී අසත්‍ය තොරතුරු හා ව්‍යාජ වීඩියෝ පට ප්‍රචාරය කළ බවට චෝදනා නැඟි අතර විදෙස් රටවල වාසය කරන ශ්‍රී ලාංකිකයන් එම ක්‍රියාකලාපය දැඩි දෝෂ දර්ශනයට ලක් කොට ඇත.මේ අතර චැනල් 4 නාළිකාව “කිලිං ෆීල්ඩ්” යනුවෙන් පසුගියදා විකාශය කරන ලද ව්‍යාජ වීඩියෝ පටය ඕස්ට්‍රේලියාවේ, ABC නම් රූපවාහිනි නාළිකාව ඔස්සේ විකාශය කොට ඇත. මේ සිද්ධියට විරෝධය පළ කරමින් එරට වාසය කරන ශ්‍රී ලාංකිකයන් ලබන 30 දා දැවැන්ත විරෝධතා ව්‍යාපාරයක් පැවැත්වීමට සූදානම් වෙයි.මෙල්බර්න් නුවර ෆෙඩරේෂන් ක්වයර් ඉදිරිපිට මේ උද්ඝෝෂණය පැවැත්වේ. මීට අමතරව තවත් රටවල් රාශියක මෙවැනි විරෝධතා පැවැත්වීමට ද කටයුතු සූදානම් කොට ඇතැයි දැනගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107244</link>
    <topic>ජනපති ආර්යාව ගේ නම විකිණු හොර දොස්තර දැලේ</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහජනාධිපති ආර්යා ශිරන්ති රාජපක්ෂ මැතිනියගේ පෞද්ගලික වෛද්‍යවරයකු බවට රඟපාමින් මත්ද්‍රව්‍ය ජාවාරම්කරුවන් මුදා ගැනීමට තැත් කළ ‘හොර දොස්තරවරයකු’ කළුතර කොට්ඨාස අපරාධ විමර්ශන ඒකකය විසින් අත්අඩංගුවට ගෙන තිබේ. එම සිද්ධිය මෙසේ ය.වටිනා යුරෝපීය ඇඳුමකින් සැරසී ටයි පටියක් ද ගෙල පැළැඳ නවීන පන්නයේ මෝටර් රථයකින් කළුතර කොට්ඨාස අපරාධ විමර්ශන අංශයට පැමිණි පුද්ගලයකු ස්ථානාධිපති සමන් පද්මලාල් මහතා හමුවීමට අවශ්‍ය බව පවසා තිබේ. ඒ වන විට හෙරොයින් ජාවාරමක් සම්බන්ධයෙන් රක්ෂිත බන්ධනාගාරයේ පසුවූ පුද්ගලයකු ඇප මත නිදහස් ව පැමිණ පැය 22 ක් යාමට පෙර ත්‍රිරෝද රියක නැඟී බන්ධනාගාරයට හෙරොයින් ග්‍රෑම් 5 ක් රැගෙන යමින් සිටිය දී අත්අඩංගුවට ගෙන තිබිණි.‘මං ශිරන්ති මැඩම්ගේ වෛද්‍යවරයකු බව පොලිසියට පැවසු හෙතෙම පොලිසියේ රඳවා සිටින හෙරොයින් සැකකරු පිළිබඳව විමසා තමන් ඔහුට ඇප වන බව කියමින් ඔහු නිදහස් කරන ලෙසට පවසා තිබේ.එහිදී ස්ථානාධිපතිවරයා ඔහුගේ හැඳුනුම්පත සහ ජනාධිපති කාර්යාලයෙන් නිකුත් කරනු ලබන හැඳුනුම්පත ද ඉල්ලා තිබේ. එය තම වාහනයේ තිබෙන බව කියමින් පිටතට පැමිණි හෙතෙම ලක්ෂ 39 ක් පමණ වටිනා තම මෝටර් රථයේ නැගී පලා ගොස් තිබේ.වහා ඔහු ලුහුබැඳ ගිය නිලධාරීහු කළුතර උතුර ප්‍රදේශයේ දී අත් අඩංගුවට ගෙන ප්‍රශ්න කිරීමේදී මොහු ‘හොර දොස්තරවරයකු’ බව ද හෙරොයින් ජාවාරම්කරුවන් ගෙන් රුපියල් ලක්ෂය ගණනින් මුදලක් ලබාගෙන පොලිසිය නොමඟ යවමින් හෙරොයින් ජාවාරම්කරුවනට ඇප වන්නකු බව ද ඔහුට සාමාන්‍ය පෙළ විභාගය දක්වා හෝ ඉගෙනුමක් නැති පුද්ගලයකු බව ද හෙළි වී තිබේ.මොහු අධිකරණයට ඉදිරිපත් කිරීමට නියමිතව තිබිණි. කළුතර ජ්‍යෙෂ්ඨ පොලිස් අධිකාරී ලලිත් පතිනායක මහතාගේ උපදෙස් මත කළුතර විශේෂ අපරාධ විමර්ශන අංශයේ ස්ථානාධිපති සමන් පද්මලාල් මහතාගේ මෙහෙයවීමෙන් සැරයන්වරුන් (55202) වීරසේන (26019) දයාසේන නිලධාරීන් ඇතුළු කණ්ඩායමක් වැඩිදුර පරීක්ෂණ පවත්වති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107242</link>
    <topic>හේමා නිසා තවත් අවුල්</topic>
    <author>චන්දන බණ්ඩාර</author>
    <content>චන්දන බණ්ඩාරහිටපු ජනපති ආර්. පේ‍්‍රමදාස මහතාගේ බිරිඳ වන හේමා පේ‍්‍රමදාස මහත්මිය ක්‍රියාකාරී දේශපාලනයට පිවිසීමට සූදානම් වන බවට පැතිර යන ආරංචි හමුවේ එක්සත් ජාතික පක්ෂයේ අර්බුදය තව දුරටත් නරක අතට පෙරළෙමින් පවතින බවට එම පක්ෂයේ ආරංචි මාර්ග පවසයි.එක්සත් ජාතික පක්ෂයේ ප්‍රබලයකු මේ සම්බන්ධයෙන් සිළුමිණට පැවසූයේ; මෙවැනි සිදුවීම් හේතුවෙන් එජාපයේ අභ්‍යන්තර ආරවුල හා මතභේද තව දුරටත් උත්සන්න වන අතර පක්ෂය දෙකඩ වී වෙනම දේශපාලන පක්ෂයක් වශයෙන් කොටසක් බිඳී යෑමටත් ඉඩ ඇති බවයි.රනිල් වික්‍රමසිංහ මහතාගේ පාර්ශ්වය එජාපයේ සියලු බලතල ලබා ගෙන පක්ෂයේ පාලනය සම්පූර්ණයෙන් අත් කැර ගෙන තිබෙන තත්ත්වය මත සජිත් පේ‍්‍රමදාස මහතාට සහ ඔහුගේ පාර්ශ්වයට ඉතිරිව තිබෙන්නේ වෙනත් දේශපාලන පක්ෂයක් පිහිටුවාගෙන වෙන ගමනක් යෑම පමණක් බවත් හෙතෙම පෙන්වා දුන්නේය.හේමා පේ‍්‍රමදාස මහත්මිය කෙරෙහි අද සජිත් පේ‍්‍රමදාස මහතාට ආධාර කරන පුද්ගලයන් තුළ පවා ප්‍රසාදයක් නැති බවත් ඔහු තවදුරටත් කීය. අකුරැස්ස ප්‍රදේශයේ පැවැති දේශපාලන රැස්වීම් කිහිපයකට හේමා පේ‍්‍රමදාස මහත්මිය සහභාගි වී ඇති අතර මෙය ඇය ක්‍රියාකාරී දේශපාලනයට පැමිණීමේ පෙරහුරුවක් බවට පත් කැර ගෙන ඇති බවත් දැනගන්නට ඇත.කෙසේ වෙතත් හේමා පේ‍්‍රමදාස මහත්මිය දේශපාලන ක්ෂේත්‍රයට පිවිසීම මඟින් සිදුවන්නේ එජාපයේ අර්බුදය තවදුරටත් උග්‍ර වීම මිස එහි විසඳුමක් අපේක්ෂා කළ නොහැකි තත්ත්වයක් උද්ගත වීම බව එජාප බහුතරයකගේ අදහස වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107247</link>
    <topic>අධි වේගයට ඉඩ මඳ වේගයට දඩ</topic>
    <author>තාරක වික්‍රමසේකර</author>
    <content>තාරක වික්‍රමසේකරශ්‍රී ලංකාවේ ප්‍රථම වරට මාර්ගයක සෙමින් ගමන් කරන වාහන සඳහා දඩ මුදල් අය කිරීමට කටයුතු යොදා ඇතැයි මහාමාර්ග අමාත්‍යාංශය පවසයි. දක්ෂිණ අධිවේඟී මාර්ගය ලබන මස ජනතා අයිතියට පැවරීමත් සමඟ එම මාර්ගයේ සෙමෙන් ගමන් කරන වාහන සඳහා මෙසේ දඩ මුදල් අය කිරීමට නියමිත බව අමාත්‍යාංශය කියයි.දක්ෂිණ අධිවේඟී මාර්ගයේ උපරීම ලෙස පැයට කිලෝමීටර් 100 ක වේගයකින් ගමන් කළ හැකි අතර එම මාර්ගයේ ගමන් කළ හැකි අවම වේගය තවමත් තීරණය කර නැත. අවම වේගය කිලෝමීටර් 80 ක් හෝ 50 ක් හෝ විය හැකි බව ද අමාත්‍යාංශය පවසයි.එම අවම වේගයට අඩුවෙන් ගමන් කරන වාහන අධිවේඟී මාර්ගයේ ගමන් කිරීම වැළැක්වීම සඳහා මෙසේ දඩ මුදල් අය කෙරේ.එසේම මාර්ගයේ ගමන් කරන වාහනවලින් අය කරනු ලබන ගාස්තුව ද තවමත් තීරණය කර නොමැති අතර එය වරකට රුපියල් 300 ක් පමණ වෙතැයි අපේක්ෂා කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107248</link>
    <topic>බෝ නොවන රෝග මැඩීමට කෝටි 90ක්</topic>
    <author/>
    <content>බෝ නොවන රෝග මැඬපැවැත්වීමේ කටයුතු සඳහා රුපියල් කෝටි 90ක් වෙන් කිරීමට රජය තීරණය කර තිබේ.සෑම දිසාවක, පළාතක් ගමක් පාසා එම කටයුතු සිදු කිරීමට මාස 4කට රුපියල් කෝටි 30ක් බැගින් වසරක කාලයක් සඳහා එම මුදල වෙන් කරන බව සෞඛ්‍ය ඇමැති මෛත්‍රීපාල සිරිසේන මහතා කියයි. බෝ නොවන රෝග පිළිබඳ රාජ්‍ය නායක සමුළුවක් එන සැප්තැම්බර් මස ඇමෙරිකාවේ පැවැත්වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107245</link>
    <topic>රමණී සුබසිංහ ගේ ‘දහම් උයන’ 26 දා එළි දකී</topic>
    <author/>
    <content>සිළුමිණ මාධ්‍යවේදිනී රමණී සුබසිංහ විසින් සිළුමිණ පුවත්පතට සම්පාදනය කරන ලද ‘දහම් උයන’ ලිපි මාලාව ඇසුරින් රචිත දහම් උයන ධර්ම ශාස්ත්‍රීය ග්‍රන්ථය එළි දැක්වීම මෙම මස 26 වැනිදා අඟහරුවාදා පස්වරු 3.00 ට කොටුව ශ්‍රී සම්බුද්ධාලෝක විහාරස්ථානයේ දී සිදු කෙරේ.උත්සවයේ මුලසුන හොබවනු ලබන්නේ අමරපුර මහා සංඝ සභාවේ මහා ලේඛකාධිකාරී ආචාර්ය බ්‍රාහ්මණවත්තේ සීවලී අනු නායක හිමියන් විසිනි. මෙම උත්සව සභාවට කොළඹ නව කෝරළයේ ප්‍රධාන සංඝනායක ගල්කිස්ස බෞද්ධායතානාධිපති දිවියාගහ යසස්සි නා හිමි, බෞද්ධ හා පාලි විශ්ව විද්‍යාලයේ භාෂා අධ්‍යයන අංශයේ පීඨාධිපති මහාචාර්ය උතුරාවල ධම්මරතන හිමි, සිංහල ශබ්ද කෝෂයේ ප්‍රධාන කර්තෘ බස්නාහිර පළාතේ ප්‍රධාන සංඝ නායක ආචාර්ය අකුරටියේ නන්ද හිමි, කොළඹ විශ්ව විද්‍යාලයේ සිංහල අධ්‍යයන අංශයේ අංශාධිපති දර්ශනපති අගලකඩ සිරිසුමන හිමි, ශ්‍රී සම්බුද්ධාලෝක විහාරවාසී කොළඹ දිස්ත්‍රික් සහකාර අධ්‍යාපන අධ්‍යක්ෂ විතාරන්දෙනියේ මේධානන්ද හිමි, ගොතටුව පාරමිතා විහාරාධිපති අරම ධම්මතිලක හිමි, ඇතුළු පැවිදි ගිහි පිරිසක් සහභාගි වෙති. මෙරට පැවිදි ගිහි වියතුන් විසි දෙනකු ගේ අදහස් වලින් සමන්විත දහම් උයන මඟින් එදිනෙදා ජීවිතයේදී මුහුණ පාන ගැටලුවලට සාර්ථකව මුහුණ දිය හැකි ආකාරය මැනවින් විස්තර කර ඇත. දහම් උයන නුගේගොඩ සරසවි ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa1107249</link>
    <topic>වසර තිහකට පසු උතුරේ ඉහළම ආර්ථික වර්ධනයක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඋතුරු පළාත ත්‍රස්තවාදී උවදුරෙන් මුදාගෙන උතුරු වසන්තය ඇතුළු සංවර්ධන වැඩ සටහන් ක්‍රියාත්මක කර ජන ජීවිතය ශක්තිමත් කිරීමේ ප්‍රතිඵලයක් ලෙස පසුගිය වසරේ උතුරු පළාතේ ඉහළම ආර්ථික වර්ධනයක් වී ඇතැයි ශ්‍රී ලංකා මහ බැංකුව පවසයි.ඒ අනුව 2010 වසරේ පළාතේ දළ දේශීය නිෂ්පාදනයේ වර්ධන අගය සියයට 22.9 ක වර්ධන අනුපාතයක් කරා ළංවී ඇත.එසේ වුවත් ශ්‍රී ලංකා මහ බැංකුවේ සංඛ්‍යා ලේඛන අනුව 2009 වසරේ උතුරේ දළ දේශීය නිෂ්පාදිතයට අදාළ වර්ධන අනුපාතිකය වූයේ සියයට 12.1 ක් බව ආර්ථික සංවර්ධන අමාත්‍යාංශය ද පෙන්වා දෙයි. 2010 වසරේ සිදුවූ ආර්ථික වර්ධනය වසර 30 කට උතුරේ සිදුවූ ඉහළම ආර්ථික වර්ධනයයි.උතුරේ සංවර්ධනයට උතුරු වසන්තය යටතේ පාලම්, පාරවල්, රෝහල්, පාසල්, කර්මාන්තශාලා රැසක් පසුගිය වසර දෙක ඇතුළත ඉදි වෙමින් පවතී. උතුරේ ජන ජීවිතය ශක්තිමත් කිරීම පිණිස පසුගිය මාසය ඇතුළත පමණක් නව යටිතල පහසුකම් රැසක් ජනතා අයිතියට පැවරිණි. රජය හා පෞද්ගලික අංශ උතුරු සංවර්ධනයට පසුගිය වසර දෙක ඇතුළත රුපියල් කෝටි 36000 ක් පමණ වැය කර ඇතැයි මුදල් අමාත්‍යාංශ සංඛ්‍යා ලේඛන කියයි. මන්නාරම අරවිආරු හා සංගුපිටි යන මහ පාලම් අලුතින් ඉදිවූ අතර උතුරු පළාතේ සම්පූර්ණයෙන් කාපට් අතුරා පුළුල් කර ඇති මාර්ග දුර ප්‍රමාණය කිලෝමීටර් 1100 කි.යෝධ වැව අකත්තිමුරුප්පු වැව් සංවර්ධනය කර තිබේ. මල්වතු ඔය හරහා ජලාශයක් බැඳ උතුරට ජලය දීමට ද සූදානම්ය.පුරන් කුඹුරු අක්කර 80000 ක් අලුතින් වගා කිරීමට කටයුතු කරමින් සිටී. ඒ යටතේ ගොවින් 30000 කට රුපියල් කෝටි 120 ක ණය අඩු පොලිය යටතේ ලබා දෙන බව ගොවිජන සේවා හා වන ජීවී ඇමැති එස්. එම්. චන්ද්‍රසේන මහතා පවසයි.මේ අතර පසුගිය සමයේ උතුරේ ගම්මාන 400 කට විදුලිය ලබා දී තිබේ. ඒ සඳහා රුපියල් කෝටි 800 ක් වැය කර තිබේ. නව විදුලි ව්‍යාපෘති හා ගි‍්‍රඩ් උප පොළ 150 ක් ආරම්භ කර ඇත. විශේෂයෙන් වවුනියා - කිලිනොච්චි සම්පේ‍්‍රෂණ ව්‍යාපෘතිය හා කිලිනොච්චි - චුන්නාකම් සම්පේ‍්‍රෂණ ව්‍යාපෘති දෙක උතුරේ ලොකුම විදුලි ව්‍යාපෘතිය. ඊට අමතරව මෙගා වොට් 36 ක විදුලි බලාගාරයක් චුන්නාකම්වල ඉදිකර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa11072410</link>
    <topic>කන්කසන්තුරේට අන්තර්ජාතික වරායක් ලබන වසරේ වැඩ අවසන්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඉන්දු ශ්‍රී ලංකා මිත්‍රත්වය තවදුරටත්, තහවුරු කරමින් ඉන්දීය රජයේ ආධාර මත ලබන වසරේ අග වනවිට කන්කසන්තුරේ වරාය අන්තර්ජාතික වරායක් බවට පත්වන බව වරාය හා මහාමාර්ග අමාත්‍යාංශය පවසයි.ඉන්දීය රජයේ ණය ආධාර මත කන්සන්තුරේ වරායේ පළමු අදියර සඳහා ඇමෙරිකානු ඩොලර් මිලියන 90ක් ලබාදීමට නියමිත බව නියෝජ්‍ය ඇමැති රෝහිත අබේගුණවර්ධන මහතා පැවැසීය.මේ වන විට පළමු අදියරේ වැඩ කටයුතු ආරම්භ වී ඇති අතර මේ යටතේ මුහුදුබත් වූ නැව් 6ක් ඉවත් කිරීම සිදුකෙරෙයි. දෙවැනි අදියරේ දී ජැටිය ඉදිකිරීම සඳහා ඉන්දීය රජයෙන් ඇමෙරිකන් ඩොලර් මිලියන 20ක පරිත්‍යාගයක් ලැබීමට නියමිත අතර වරායේ කටයුතු දෙවැනි ලබන වසර අග වන විට අවසන් වීමට නියමිතය.මේ සඳහා වූ ගිවිසුම් ද මේ වනවිට අස්සන් කොට ඇත. කන්කසන්තුරේ වරායේ තටාකාංගණයේ ගැඹුර මීටර් 8ක් පමණ වන අතර වරාය ඉදිකිරීමෙන් අනතුරුව මධ්‍යම ප්‍රමාණයේ නැව් හැසිරවීමේ හැකියාව ලැබෙයි.කන්කසන්තුරේ වරායේ මෙහෙයුම් කටයුතු පසුගිය ත්‍රස්තවාදී ප්‍රහාර නිසා අතරමඟ ඇණහිට තිබූ අතර උතුර වසන්තයට සමගාමීව ආර්ථික සංවර්ධන අමාත්‍යාංශයත්, වරාය හා මහාමාර්ග අමාත්‍යාංශයත් එක්ව මෙහි සංවර්ධන කටයුතු සිදු කරයි. වරාය ඉදිවීමෙන් අනතුරුව උතුරට යවන භාණ්ඩ කෙළින්ම කන්කසන්තුරේ වරාය දක්වා මුහුදු මඟින් ගෙනයාමට හැකිවෙයි. මේ නිසා උතුරට යවන ආනයනික භාණ්ඩ මිල දෙගුණයකින් පමණ පහළ බැසීමක් සිදුවෙතැයි අපේක්ෂිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa11072411</link>
    <topic>පසුගිය වසරේදී සංචාරක ක්ෂේත්‍රයේ අලුත් වාර්තාවක්</topic>
    <author/>
    <content>යුද්ධයෙන් පසුව ඇති කරන ලද සංවර්ධන වැඩපිළිවෙල මගින් සංචාරක ව්‍යාපාරයේ ඇති වී තිබෙන පිබිදීම ශ්‍රී ලංකා ආර්ථිකය නව මඟකට යොමු කරවීමට සමත්ව ඇත.ආර්ථික සංවර්ධන අමාත්‍යය බැසිල් රාජපක්ෂ මහතා විසින් සංචාරක ව්‍යාපාරයේ සංවර්ධනය වෙනුවෙන් හඳුන්වාදුන් කෙටිකාලීන සහ දිගුකාලීන සැලසුම් සංචාරක ව්‍යාපාරයේ පිබිදීමට හේතු වී තිබේ. 2011 වසරේ මුල් මාස 5 තුළ ශ්‍රී ලංකාවට පැමිණි සංචාරකයින් සංඛ්‍යාව 327,902 කි. එම ප්‍රමාණය 2010 වසරේ මුල් මාස 5 තුළ ශ්‍රී ලංකාවට පැමිණි සංචාරකයින් ප්‍රමාණය වන 233,922 සමඟ සසඳන විට එය සියයට 40.2 ක වැඩිවීමකි. 2010 වසරේ දී ශ්‍රී ලංකාවට පැමිණි සංචාරකයින් ප්‍රමාණය 654, 476 දක්වා සියයට 46.1 කින් වැඩි විය. එය මෙතෙක් ශ්‍රී ලංකාවට පැමිණි ඉහළම සංචාරකයින් ප්‍රමාණයයි. මේ වසරේදී එම වාර්තාව ද බිඳ වැටෙනු ඇතැයි අපේක්ෂා කෙරේ.එසේ ම මෙම වසරේ මුල් කාර්තුව තුළ දී සංචාරක කර්මාන්තය වෙනුවෙන් ආයෝජනය කර ඇති විදේශීය ඍජු ආයෝජන ප්‍රමාණය රුපියල් මිලියන 13200 කි. එම ප්‍රමාණය කාර්තුවක් ඇතුළත සංචාරක ව්‍යාපාරය සඳහා ශ්‍රී ලංකාව තුළ ආයෝජනය කළ වැඩිම විදේශීය ඍජු ආයෝජන ප්‍රමාණය වේ.2009 වසරේ දී සංචාරක ක්ෂේත්‍රයේ ඍජු රැකියාවන්හි නියැලී සිටි ප්‍රමාණය 52071 ක්වූ අතර එම ප්‍රමාණය 2010 අවසානය වන විට 72899 ක් දක්වා වර්ධනය විය. එසේ ම 2009 වසරේ සංචාරක ක්ෂේත්‍රයේ වක්‍ර රැකියා ප්‍රමාණය 55023 ක් වූ අතර 2010 වසරේදී එය 77032 දක්වා වර්ධනය වී ඇත.2009 වසරේ සංචාරක ව්‍යාපාරය තුළින් උපයනු ලැබූ සමස්ත ආදායම ඇමරිකානු ඩොලර් මිලියන 349.03 ක් වූ අතර එය 2010 වසරේදී ඇමරිකානු ඩොලර් මිලියන 575.9 දක්වා වැඩි වී තිබේ.මේ අතර වසර 2016 දී සංචාරකයන් ලක්ෂ 25 ක් ශ්‍රී ලංකාවට ආකර්ශනය කර ගැනීමේ රජයේ ඉලක්කය කරා යාමේදී එයට සරිලන ආකාරයේ පසුබිමක් ශ්‍රී ලංකාවේ සකස් කිරීමට ආර්ථික සංවර්ධන අමාත්‍යාංශය පියවර රැසක් ගෙන ඇතැයි ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන මහතා පවසයි.මෙහිදී සංචාරක හෝටල් කාමර 40,000 ක් ඉදි කිරීම රජයේ ඉලක්කය වී ඇත. ඒ අනුව පාසිකුඩා ප්‍රදේශයේ සංචාරක හෝටල් 10 ක් ඉදි වෙමින් පවතී. මින් පහක ඉදිකිරීම් කටයුතු මෙම වසර අවසාන වීමට පෙරත් ඉතිරි හෝටල් පහේ ඉදිකිරීම් කටයුතු ලබන වසරේ ජූලි මාසය අවසන් වීමට පෙරත් නිම කිරීමට අපේක්ෂා කරන අතර මේ යටතේ ඉදි කිරීමට නියමිත හෝටල් කාමර සංඛ්‍යාව 1000 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa11072412</link>
    <topic>අක්‍රීය දුම්පානයත් මඳ සරු බවට හේතුවක්</topic>
    <author>දයා ඩි. ෆොන්සේකා</author>
    <content>දයා ඩි. ෆොන්සේකාඅක්‍රීය දුම්පානය මඳ සරු භාවයට හේතුවක් වන බවත් ගබ්සා වීම්වලට ද හේතුවක් බවත් ඔටාහි කැනඩා හෙල්ත් ආයතනයේ මහාචාර්ය කැරොල් යුවාන් කියයි.මහාචාර්යවරයා ප්‍රමුඛ පර්යේෂක කණ්ඩායම කරන ලද පරීක්ෂණවලදී අක්‍රිය දුම්පානය නිසා ඩී එන් ඒ අණු සැකැස්මේ වෙනසක් වන බවත් එය සෘජුවම පිරිමින්ගේ ශුක්‍රාණු නිපදවන සෛලවලට බරපතළ හානි සිදුකරන බවත් සොයාගෙන තිබේ.අක්‍රීය දුම්පානය යනු දුම්පානය කරන අයකු සිටින තැනක සිටින අය එකී දුම් ආඝ්‍රාණය කිරීමය. දුම්කොළවල ඇති විස රසායන 60 ක් මඟින් ඒ බලපෑම සිදුකරන අතර අක්‍රීය දුම්පානයට ගොදුරු වන ගැටවර වියේ ළමයින්ගේ ශ්‍රවණාබාධ ඇතිවීමට ඉඩකඩ වැඩි බවත් ඔවුහු කියති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa11072413</link>
    <topic>‘චීනය ඈඳා ගෙන එජාපය මඩ ගහනවා’</topic>
    <author/>
    <content>විපක්ෂය චීන සමාගම් ඈඳා ගෙන මහා පරිමාණයේ සංචාරක හෝටල් ඉදිකිරීමට එරෙහිව ගෙනයන ව්‍යාපාරයන් හුදෙක් මඩ හා ද්වේෂසහගත ප්‍රචාරයක් බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.චීන ෂැංගි‍්‍රලා ඉඩම් ගනුදෙනුව ගැන කලින් ප්‍රශ්න මතු කළා. දැන් ඒ ගැන ප්‍රශ්නයක් නැහැ කියනවා. දැන් කැටික් (Catic) ගනුදෙනුව අල්ලාගෙන කෑ ගහනවා.මේ ඉඩමේ ගනුදෙනු ද විනිවිදභාවයෙන් යුතුව සිදු කර තිබෙනවා. අක්කර 7 ක ඉඩමෙන් අක්කර 4 ක් ලබාදීමේ කටයුතු මේ වන විට අවසන්කර ඉතිරි අක්කර 3 සඳහා දීමනා පත්‍රය ලබාදීමට අවශ්‍ය කටයුතු සිදුකරමින් යනවා.ගිවිසුම අනුව රජයට ගෙවිය යුතු මූලික ගෙවීම ලෙස රුපියල් බිලියන 5.99 මුදලක් මේ වන විටත් ලැබී තිබෙනවා. එම මුදල මහා භාණ්ඩාගාරයට ගෙවා ඇත්තේ අපේ‍්‍රල් 21 වැනිදායි. විපක්ෂය මේ අවස්ථාවේදී රජය අප්‍රසාදයට පත්කරන්න හේතු හොයනවා. මොවුන් බලන්නේ ශ්‍රී ලංකාවට එන ආයෝජකයන් බය කරන්න යැයි ඇමැතිවරයා සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa11072414</link>
    <topic>හෝමාගම ආසනයට නොවූ විරූ සංවර්ධනයක් ඇතිකරනවා</topic>
    <author/>
    <content>- අධ්‍යාපන ඇමැති බන්දුල ගුණවර්ධනහෝමාගම ආසනය කොළඹ දිස්ත්‍රික්කයේ දියුණුම හා පොහොසත්ම ඡන්ද කොට්ඨාසය බවට පත්කරන බවත් ඒ අනුව දැනට හෝමාගම ආසනය සඳහා රුපියල් කෝටි 250කට අධික මුදලක් වැයකර සංවර්ධන කටයුතු ක්‍රියාත්මක කර ඇති බවත් අධ්‍යාපන ඇමැති බන්දුල ගුණවර්ධන මහතා පවසයි.හෝමාගමට ප්‍රධාන විශ්වවිද්‍යාල දෙකක්, මෙරට ප්‍රථම නැනෝ තාක්ෂණ ගම්මානය හා සියලු නවීන විද්‍යාත්මක ඉගෙනුම් පහසුකම් ඇති ප්‍රධාන පාසල් 4ක් පිහිටුවන බවත් බන්දුල ගුණවර්ධන මහතා පවසයි.හෝමාගම ආසනයේ සියලු පළාත් සභා මාර්ග ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් කාපට්කරන බවත් ආසනයේ සියලුම පාසල් සඳහා රුපියල් ලක්ෂ 10ක් වටිනා නවීන ඉගෙනුම් උපකරණ පද්ධති ලබාදී ඇති බවත් ඇමැතිවරයා කීය.හෝමාගම ගොඩගම ඉදිවන මහින්ද රාජපක්ෂ විද්‍යාලයට රුපියල් කෝටි 100ක මුදලක් වැය කළ බවත් දියගම පිහිටුවා ඇති අන්තර්ජාතික ක්‍රීඩාංගණය අසල ප්‍රදේශයේ අය සඳහා තවත් ක්‍රීඩාංගණයක් ඉදිකරන බවත් ඇමැතිවරයා පවසයි.ඇමැතිවරයා මේ අදහස් පළ කළේ කහතුඩුව ඩබ්ලිව්.ඇන්.පෙරේරා විද්‍යාලයට වසර 100ක් පිරීම වෙනුවෙන් පැවැති සියවස් සමරු උත්සවයේ ප්‍රධාන අමුත්තා ලෙසින් එක්වෙමින්ය.මෙහිදී ඇමැතිවරයා අතින් එම විද්‍යාලයට රුපියල් ලක්ෂ 10ක් වටිනා උපකරණ පරිත්‍යාග කළේය. ඇමැති බැසිල් රාජපක්ෂ මහතාගේ සම්බන්ධීකරණ ලේකම් සේනක උභයසිංහ සහ විදුහල්පති කේ.විජයරත්න යන මහත්වරු ද කථා කළහ. එදින රාත්‍රියේ සර්වරාත්‍රික පරිත්‍රාණ ධර්ම දේශනයක් ද පැවැත්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=aa11072415</link>
    <topic>ශ්‍රීපාලි ආදි සිසු හමුවක් 30 වෙනිදා පාසලේදී</topic>
    <author/>
    <content>“සහෘදාභිමානි” - ශ්‍රීපාලි ආදි ශිෂ්‍ය සංගමය මගින් දෙවෙනි වරටත් සංවිධානය කරනු ලබන සුහද හමුව ජූලි මස 30 වැනි සෙනසුරාදා දවස පුරා පාසල් භූමියේදී පැවැත්වේ. ආදි සිසු සිසුවියන් හා ඔවුන්ගේ පවුලේ සාමාජිකයින් සහභාගි වන මෙම හමුවේදී ශ්‍රීපාලි විද්‍යාලයට ආවේණික වූ උපසන පෙරහර ඇතුළු පැරණි සම්ප්‍රදායන් රැසක් ක්‍රියාත්මක කිරීමට සංවිධානය කර ඇත.මීට අමතරව සියලු දෙනාටම සහභාගි විය හැකි ක්‍රීඩා තරග රැසක් ද ප්‍රවේශ පත්‍ර සඳහා කුසපත් ඇඳීම හා දරුවන් වෙනුවෙන් ද තෑගි ලබාගත හැකි අවස්ථා ඇතුළත්වේ. මෙම උත්සවයට සංගීත සැපයීම ‘සීදූවේ සකුරා’ සංගීත කණ්ඩායම මඟින් සිදු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=ab1107243</link>
    <topic>රනිල්ගේ ගම් කතා සහ කුණු කතා</topic>
    <author/>
    <content>රනිල් කලින් කලට අපූරු කතා කියයි. කලකට පෙර ඔහු ගම් කතා කීවේය. ගම කතා නොව ගම කන කතාය. මුළු රටටම පස්දුන් නිසා පස්දුන් රට කියනවා යැයි කීවේය. ඒවා අල්ල උඩ පැළවෙන අපූරු නිර්මාණය.මෑතකදී ඔහු පෙට්‍රල් කතාවක් ද කීවේය. පෙට්‍රල් හුටපටය නිසා තම වාහනය ද නැවතුණු බවය. ඒ කතාවට බොහෝ දෙනා බොහෝ කතා කීවෝය. ඒවා හැම එකක්ම මෙහෙම සටහනකට ඇතුළු කරන්නට බැරිය. ඒවා ඒ තරමට ශාස්ත්‍රීය බැවිනි.කෙසේ වුවද රනිල් දැන් මරු එකට ගැලරියට කතාකරයි. එක අතකට ඒක හොඳය. නොදන්නා දේවල් කියන්නට ගොස් අනාගන්නේ නැතුව දන්නා විහිළුවක් කිරීමෙන් කවුරු කවුරුත් සතුටු කිරීමට පුළුවන්ය.රනිල්ට අනුව දැන් තිබෙන්නේ කුණුය. අරක කුණුය. මේක කුණුය. පැට්‍රල් ද කුණුය. හම්බන්තොට වරාය ද කුණුය.එහෙම බලන කොට අධිවේගී මාර්ග කුණුය. ගුවන් පාලම් කුණුය. දිග පාලම් ද කුණුය. කාපට් පාරවල් කුණුය. රනිල් නුවර පාරේ යනවිට කිරිබත්ගොඩ, මහර හරියේදී යන්නේ කුණු උඩින්ය. ඒවා අලුත්ම අලුත් පාරවල් නෙමේය. කුණුය. පසුගිය දවසක මිනුවන්ගොඩ දී ඔහු ඒ බව කීවේය. ඒ අනුව මිනුවන්ගොඩ පාලමත් කුණු ගොඩකි.මොන විකාරයක් හැදිලා දැයි කෙනකුට සිතෙන්නට පුළුවන. දේශපාලනයේදී ජනතාව ප්‍රබෝධවත් කිරීම සඳහා විහිළු තහළු කිරීම අවශ්‍ය දෙයකි.ආර්.එස්. පෙරේරා, එච්.ජී.එස්.රත්නවීර, වි.ජ.මු., පමණක් නොව බණ්ඩාරනායක මහත්තයා සහ ජේ.ආර්. ද හොඳ දේශපාලන විහිළු කාරයෝ ය. එහෙත් ඒ විහිළුවල පොතක් ලියාවත් නිම කළ නොහැකි දේශපාලනයක් අන්තර්ගතව තිබුණේය.විහිළුවලට අමතරව දේශපාලනයේ කුණු කතා හෝ කානු කතා ද තිබුණේය. නායකත්වයේ ගෞරවය ආරක්ෂා කරගත් ජේ.ආර්. පුංචි විහිළුවක් කර ඉන් නැවතී කානු කතා කීමේ කාර්යය ප්‍රේමදාසට පැවරුවේය. ප්‍රේමදාස කානු කතා කියද්දී ජේ.ආර්.කටපුරා මැතිනියට “මැතිනිය” කියා කීවේය. එසේ ‘මැතිනිය, මැතිනිය’ යනුවෙන් ගෞරවාන්විතව ආමන්ත්‍රණය කොට ප්‍රජා අයිතිය අහෝසිකර දැම්මේය. ඒ ජේ.ආර්. ගේ දේශපාලනයේ හැටිය.ප්‍රේමදාස වර්ගයේ කතා කියන්නට සමත් අය අදටත් යූ.ඇන්.පී.යේ සිටිනවාය. එහෙත් ඔවුන් සිටින්නේ චූටි ප්‍රේමදාස ගේ පැත්තේය. දයාසිරි ජයසේකර නම් වූ කඩවසම්, මනරම් නළු පෙනුමක් ඇති තරුණයා ද එවැන්නෙකි. කියන විහිළු කතා ගැන කියලා වැඩක් නැත.යූ.ඇන්.පි.යට නැත්තේ හරවත් දේශපාලනයක් ඉදිරිපත් කළ හැකි කතාකාරයෝය. අප අනුමත නොකළත් ජේ.ආර්.ගේ කතාවල කිසියම් දේශපාලනයක් තිබුණේය. “නිවහල් ධර්මිෂ්ඨ සමාජයක්” යන්න හොඳ දේශපාලන සටන් පාඨයකි. එහෙත් එයනිවහල් හෝ ධර්මිෂ්ඨ කාලයක් නොවූ බව ඇත්තය. තේමා පාඨයක් හැටියට එය බොහොම අපූරු යෙදුමකි.මාමාට එවැනි දේවල් කල්පනා වූ නමුත් බෑණාට එහෙම දෙයක් කල්පනා වෙන්නේ නැත.ප්‍රතිවාදියාට පුළුවන් තරම් මඩගහනවා හැරෙන්නට ඡන්දයෙන් පසුවත් ඉතිරි වෙන තේමා පාඨයක් රනිල්ට නැත. අනේ මන්දා... ඔහේ කියෝනවා පමණි. එහෙම දෙයකට වුවමනාවක් වත් නැත. මේ ඡන්දයේදී ද යූ.ඇන්.පී. එක නැති ගාණය.අනෙක් එක ඡන්දයක් එන විට රනිල් කාට හෝ වගකීම පවරා එක්කෝ රට යයි. නැත්නම් ලයිට් ජොබ් එකක් කරයි. මේ පාරද ඒ විදිහමය. රනිල් කරුට වගකීම පවරා බොහොම ලයිට් භූමිකාවක් රඟපෑවේය.මේවා එසේ වෙද්දී සජිත් ද තනි ගමනක් ගියේය. පන්සල්වලට බෙදුවේය. හම්බන්තොට පැත්තේ ද එසේමය. ඉඳහිට තාත්තා ගැන ද කියයි. තාත්තා ගැන කියන විට මිනිසුන්ගේ ඇඟේ මයිල් ඉස්මයිල් වෙන බව ඔහු නොදන්නවා වත්ද? තාත්තා ගැන කියෝන විට මතක් වෙන්නේ ඩී.ඇස්.සේනානායක නෙමේය. රිචඩ් ද සොයිසාය. දයාසිරි තනියම දොඩවයි. රෝසි කොහේ ගිහිල්ලා ද නැත. තලතා අත පුච්චා නොගෙන පැත්තකට වී සිටී. රාමනායකගේ කට ද ඇල්මැරී ඇත. කරු මහත්තයා සුපුරුදු පරිදිම පතෝල සයිස්ය. මොනවා වුණත් පබාටත් පැරදුණා නේදැයි ජනතාවට තවමත් සිතෙනවාය.විහිළුවලින් ජනතාව රවටන්නට බැරුවාය. හරවත් යමක් ඕනෑය. ඇස් පනාපිට සංවර්ධනයක් සිදුවෙමින් පවතී. එය විහිළුවක් නොවේ. මානුෂික මෙහෙයුමට විහිළු කළ අය අද සංවර්ධනයටත් විහිළු කරයි.මේ අතර මහින්ද මහත්තයා උතුරේ ජනතාව අතරට ගියේය. සටන මැද්දටම ගියේය. ජනතාව මහින්ද මහත්තයාගේ අතක් අල්ලන්නට පොරකෑහ. සැබෑ නායකත්වය අත ළඟම තිබෙන බව ඔවුහු දැන සිටියහ. නායකත්වය තමන් අතහැර ඈත් නොවන බවත් දිනෙන් දින තමන්ට සමීප වෙන බවත් ඔවුන්ට දැනෙන්නට පටන්ගෙන ඇත.නායකත්වය කිසිවිටෙක වගකීම් කාට හෝ පවරා ඈත්ව නොපෙනී යන්නේ නැත. රටවැසියා නොව එකට වේදිකාවේ සිටින පක්ෂයේ අවශේෂ නායකකාරකාදීන් අතරමං කරන්නේ ද නැත.මහින්ද මහත්තයා සිටින වේදිකාව පිරී පවතී. සමස්ත බළඇණියම එකට බද්ධ වී ඇත. නායකත්වයේ ශක්තිය එයයි. ආකර්ෂණය එයයි.එහෙත් රනිල් මහත්තයා සිටින වේදිකාව හිස්ය. සජිත් එක තැනකය. දයාසිරි තව තැනකය. රෝසි ඇත්තේම නැත. පාක්ෂිකයෝ කරකවලා අතඇරියාක් මෙන් අන්දමන්දව සිටිති.හැබැයි එකක් කිව යුතුය. මේ ඡන්දය දිනන්නේ ද මහින්ද මහත්තයා කෙරෙහි ජනතාව තබන විශ්වාසය නිසාය. තවමත් ඒ ආකර්ෂණයට අභියෝග කරනු තබා අහලකට එන්නටවත් විපක්ෂයේ නායකයන්ට හැකිවී නැත. ඒ විශ්වාසයට අභියෝග කරන්නට කිසිදු බලවේගයකට හැකිවී නැත. සමහර ඇමැතිවරුන් කෙරෙහි ජනතාව තැබූ විශ්වාසය නම් මේ වනවිටත් ඉරිතලමින් පවතී. මේ සටහනෙහි මීට පෙරත් සඳහන් කලාත් මෙන් සමහර ඇමැතිවරුන්ට අගමුල අමතක වී ඇත. තමන් ජනතාවගේ ඡන්දයෙන් පත්වූ බවද ඔවුන්ට අමතකව ගොස් ඇති සේය. ඒ කොලොප්පම් හරියන්නේ නැත. තමන්ගෙන් ඈත්වන අය අක්‍රිය කිරීමේ රිමෝට් එක තිබෙන්නේ ජනතාව අතේය.මහින්ද මහත්තයා දිනෙන් දින බලසම්පන්න වන්නේ දිනෙන් දින ජනතා විශ්වාසය වැඩි කරගන්නා නිසාය. දිනෙන් දින වඩ වඩාත් ජනතාවට සමීප වන නිසා ය.මේ තරම් ජනතාව අතරට යන තවත් කෙනෙක් විපක්ෂයේත් නැත. ආණ්ඩු පක්ෂයේත් නැත. දැන් නම් ප්‍රශ්නයක් නැත. ඒත් මහින්ද මහත්තයා දැන් පමණක් නොව යුද්ධය බිහිසුණුව පැවැති අවදියේ ද තෙරපි තෙරපී ජනතාව අතරට ගියේය. ඔවුන්ගේ දහඩියෙහි තෙතමනය ද දහඩියෙහි සුවඳ ද ඇඟපුරාම දැවටුණේය. මහින්ද මහත්තයාගේ ප්‍රතිරූපයෙහි ඇති දැවැන්ත බව නිර්මාණය වී ඇත්තේ මේ ජනතා දහඩියෙහි තෙතමනය සහ සුවඳ ඔස්සේය.ඒ තෙතමනය සහ සුවඳ තිබෙන තාක් කල් මහින්ද මහත්තයාගේ ප්‍රතිරූපය බිඳ වැට්ටවීම බොරුය.විපක්ෂයේ නායක කාරකාදීන්ට පමණක් නොව ආණ්ඩු පක්ෂයේ මැති ඇමැත්තන්ට ද ඒ බව වැටහීයන්නේ නම් හොඳය. මහින්ද මහත්තයා “සහෝදර සහෝදරයිනි, මිත්‍රවරුනි” කියන විටම ඒ හඬ බොල් හඬක් නොවන බව ජනතාවට දැනේ. එහෙත් විපක්ෂයේ බොහෝ දෙනකු වෙතින් පමණක් නොව සමහර මැති ඇමැතිවරුන් නඟන හඬ ද ජනතාවට ඇසෙන්නේ බොල් හඬක් ලෙසිනි.විපක්ෂය ද ආණ්ඩු පක්ෂය ද මහින්ද මහත්තයාගේ චර්යාව පූර්වාදර්ශයකට ගතහොත් බොහෝ කලක් ශ්‍රී ලාංකේය දේශපාලනයෙහි නියැළී සිටින්නට වරමක් ලබාගත්තාක් මෙන් වන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=ab11072413</link>
    <topic>බ්‍රිතාන්‍යයේ මාධ්‍ය සදාචාරය සහ ‘නිව්ස් ඔෆ් ද වර්ල්ඩ්’ වසා දැමීම</topic>
    <author/>
    <content>“ලෝකෙට පරකාසේ ගෙදරට මරගාතේ”නිව්ස් ඔෆ් ද වර්ල්ඩ් අවසන් පුවත්පතමාධ්‍ය සදාචාරය තුට්ටුවකටවත් මායිම් නොකර මාධ්‍යය අපචාරයේ යෙදවූ සිද්ධියක් මේ දිනවල මහත් ආන්දෝලනයට ලක්වී තිබේ. පුදුමයකට මෙන් එය වාර්තාවන්නේ මාධ්‍ය සදාචාරයේ මෙන්ම ප්‍රජාතන්ත්‍රවාදයේත් තිඹිරිගෙය ලෙස පවසන මහා බ්‍රිතාන්‍යයෙනි.මේ වනවිට මේ සිද්ධිය හෙළි කළ මාධ්‍යවේදියකු සිය නිවෙස ඇතුළතම මරණයට පත්වී තිබේ.මාධ්‍ය ආයතනය විසින් ගෙන ගිය වසර 168ක් පැරණි බ්‍රිතාන්‍යයේ ජනප්‍රියම පුවත්පතක් ද මරණයට පත්විය.රූපට් මර්ඩොන් නම් ව්‍යාපාරික ලෝකයේ නම රැන්දූ ව්‍යාපාරිකයාගේ News of the World  නම් පුවත්පත මෙසේ මරණයට පත්වූ හෙවත් වසා දැමූ පුවත්පතයි. වසර 168ක් පැරණි නිව්ස් ඔෆ් ද වර්ල්ඩ් පුවත්පත 1843 සිට සෑම ඉරු දිනකම ලෝකයේ නානා පුවත් රැගෙන බ්‍රිතාන්‍ය ජාතිකයන්ගෙ දොරකඩට ආවේය. එය බොහෝවිට බ්‍රිතාන්‍යයේ පමණක් නොව විදේශයන්හි ද ඉතා ජනප්‍රිය පුවත්පතක් වූයේ ලෝකයේ විවිධ පුද්ගලයන්ගේ ජීවිතවල නවතම තොරතුරු උණුසුම් අයුරින් ගෙන ආ බැවිනි. පුවත්පතේ වර්තමාන අයිතිකරු වන රූපට් මර්ඩොක් මේ පුවත්පත මිලට ගත්තේ 1969 දීය. බ්‍රිතාන්‍යයේ තවත් ජනප්‍රිය පුවත්පතක් වූ Sun පුවත්පත ද මර්ඩොක් ගේ ව්‍යාපාරික ජාලයට අයත් වූවකි.නිව්ස් ඔෆ් ද වර්ල්ඩ් පුවත්පත වසා දැමීමට හේතුවූයේ එහි කතුවරයා හා මාධ්‍යවේදීන් විසින් මාධ්‍ය සදාචාරය උල්ලංඝනය කරමින් ලෝකයේ විවිධ පුද්ගලයන්ගේ දුරකතන සංවාදවලට හොරෙන් සවන්දී සිය පුවත් නිර්මාණය කිරීම එළිපිටම හසුවූ බැවිනි. මෙය මාධ්‍ය සදාචාරයට විරුද්ධ මෙන්ම නීතියට ද පටහැනිය.රූපට් මර්ඩොක්දුරකතන සංවාදවලට නීතිවිරෝධී ලෙස හොරෙන් සවන්දීමේ සිද්ධීන් බොහෝ කාලයක සිට පැවති බව කියැවුණ ද ඒ වෙඩිල්ලේ නූලට මුලින්ම ගිනි ඇවිළුණේ 2006 දීය. ඒ බ්‍රිතාන්‍ය රාජකීය පවුලේ සාමාජිකයන්ගේ දුරකතනවලට හොරෙන් සවන්දීම පිළිබඳව නිව්ස් ඔෆ් ද වර්ල්ඩ් පුවත්පතේ කර්තෘවරයෙකු වූ ක්ලයිව් ගුඩ්මන්හට චෝදනා එල්ලවීමෙන් ඔහු සමඟ ඒ පුවත්පතට සම්බන්ධ තවත් පුද්ගලයකු වූ ග්ලෙන් මුල්කෙයාර් ද ඒ අවස්ථාවේ අත්අඩංගුවට ගැනිණ. ඔවුන්ට මාස හතරක සිරදඬුවමක් නියම විය. මෙහිදී ගුඩ්මන් ගේ සේවය ද පුවත්පත් සමාගම විසින් අත්හිටුවන ලදී.මෙය මුලින්ම හෙළිවූයේ ගුඩ්මන් විසින් නිව්ස් ඔෆ් ද වර්ල්ඩ් පුවත්පතේ විලියම් කුමරු ගැන පළ කළ පුවතක් නිසාය. විලියම් කුමරු ශල්‍ය වෛද්‍යවරයකු හමුවීමට යන පුවතක් ද ඇතුළු අතිශයින් පෞද්ගලික සිද්ධීන් ඒ ලිපියේ ඇතුළත් වූයේ කෙසේදැයි ප්‍රශ්නයක් පැනනැඟිණ. මේ අනුව බ්‍රිතාන්‍යයේ ප්‍රසිද්ධියට පත් නොවූ මෙවැනි දේ මාධ්‍යයට පත්වීම පිළිබඳ පරීක්ෂණ ඇරැඹිණි.ගුඩ්මන් අත්අඩංගුට පත්වූයේ ඒ පරීක්ෂණ අනුවයි. එහිදී බ්‍රිතාන්‍ය රාජකීය පවුලේ පමණක් නොව පාපන්දු ක්‍රීඩකයන්, නළු නිළියන්, මාධ්‍යවේදීන්, පාර්ලිමේන්තු මන්ත්‍රීවරුන්, විවිධ දේශපාලකයන්ගේ රහසිගත තොරතුරු දුරකතන සංවාදවලට රහසේ සවන්දී ඔවුන් ඔවුන් ලබාගත් බව හෙළි විය. ගුඩ්මන් සිරදඬුවමට ලක්වීමත් සමඟම පුවත්පත් සංස්කාරක ඇන්ඩි කුල්සන් ද ධූරයෙන් ඉවත්විය. නව සංස්කාරක වූයේ කොලින් මයිලර්ය.එහෙත් නිව්ස් ඔෆ් ද වර්ල්ඩ් පුවත්පතේ මෙවන් තොරතුරු පළවීම නොකඩවා සිදු විය. මේ පිළිබඳව තොරතුරු මාධ්‍යයට හෙළි කළේ බ්‍රිතාන්‍යයේ ගාඩියන් පුවත්පතයි. ඒ ඔස්සේ ඇදි ඇදී ගිය අර්බුදය 2010 දී යළි කරළියට ආයේ ඒ පිළිබඳව පොලිස් පරීක්ෂණ ඇරඹීමත් සමඟමය.ඉන්පසු නිව්ස් ඔෆ් ද වර්ල්ඩ් පුවත්පතට විවිධ පුද්ගලයන්ගෙන් සිවිල් නඩු සෑහෙන ප්‍රමාණයක් ගොනුවී තිබිණ. ඒ වන විට බ්‍රිතාන්‍යයේ සුප්‍රසිද්ධ චරිත ඇතුළු 7000කට වැඩි පිරිසක් පුවත්පතේ ගොදුරු බවට පත්වී ඇති බව වාර්තා විය. විශේෂයෙන්ම ඇෆ්ගනිස්ථාන හා ඉරාක යුදබිම්වලදී මියගිය බ්‍රිතාන්‍ය සෙබළුන්ගේ බිරින්දෑවරුන්, ඥාතීන් ද මේ අතර සිටීම සුවිශේෂී විය.පුවත්පතින් අස්වූ ඇන්ඩි කූල්සන් ඉන්පසු බ්‍රිතාන්‍ය අගමැති ඩේවිඩ් කැමරන්ගේ සන්නිවේදන අංශයේ ප්‍රධානියා ලෙස සිටි අතර කැමරන් සමඟ දැඩි සම්බන්ධයකින් සිටියේය. කැමරන් ගේ දේශපාලනයට ද මේ දුරකතන සංවාදවලට හොරෙන් සවන්දීමේ සිද්ධීන් සම්බන්ධ බවට රාවයක් පැවතුණු බැවින් කැමරන්ට නිහඬව සිටිය නොහැකි විය.මේ පිළිබඳව වැඩිදුර විමර්ශනය කිරීමට කැමරන් උපදෙස් දුන්නේය. යළිත් හිටපු සංස්කාරක ඇන්ඩි කූල්සන් හා කතුවරියක වන රෙබේකා බෲක් සිරබාරයට ගත්ත ද ඔවුන් ඇප මත නිදහස් කළේය.හොරෙන් දුරකතන සංවාදවලට සවන්දීම හා මාධ්‍ය සදාචාරය උල්ලංඝනය වීමත් යන චෝදනා යටතේ විමර්ශන ඇරඹීමත් සමඟම පුවත්පත් කතුවරුන් සමඟ සබඳතා පැවැත්වූ පොලිස් නිලධාරීහු දෙදෙනෙක් ද ඉල්ලා අස්වූහ. මෙය ප්‍රශ්නය තවත් පැත්තකට යොමු කිරීමක් විය. මියගිය ෂෝන් හොරේස්කොට්ලන්ඩ්යාර්ඩ් පොලිසියේ ප්‍රධානයා වූ ශ්‍රීමත් පෝල් ස්ටීවන්සන් හා ලන්ඩන් පොලිසියේ උප කොමසාරිස් වූ ජෝන් යේට්ස් ඉල්ලා අස්වූ පොලිස් නිලධාරීන් දෙදෙනාය.නිව්ස් ඔෆ් ද වර්ල්ඩ් පුවත්පතේ අයිතිකරු සිය පුවත්පත එක්වරම වසාදැමීමට තීරණය කළේ මේ සිද්ධි පෙළ මෙසේ සිදුවෙමින් පවතිද්දීය. පසුගිය 8 වැනිදා අවසාන පුවත්පත් ඔවුන් මුද්‍රණය කළ පාඨකයාට ස්තුති කරමින් සුබපතිමිනි.මේ අතර පුවත්පත වසාදැමීමත් සමඟ මේ සිද්ධිය බ්‍රිතාන්‍ය පාර්ලිමේන්තුවේ අවධානයට යොමුවිය.තවත් අබිරහසක් වූයේ ඇන්ඩි කූල්සන්ගේ සමීප හිතවතකු වූ නිව්ස් ඔෆ් වර්ල්ඩ් පුවත්පතේ මාධ්‍යවේදියකු වූ ෂෝන් හොරේ (Sean Hoare) ගේ මළසිරුර හිටිහැටියේ පසුගිය 18 දා උදෑසන 10ට පමණ ඔහුගේ නිවසේ තිබී හමුවීමයි. මේ රහස මුලින්ම හෙළි කළේ ඔහු ය. මත්ද්‍රව්‍ය හා මත්පැනට ලොල් වූ හොරේ ද මේ දුරකතන සංවාදවලට හොරෙන් සවන්දීමේ අපචාරයට හවුල් වූ අයකු යැයි පැවසේ.කෙසේ හෝ ඔහුගේ මරණය පිළිබඳ කිසිදු සැකයක් නැතැයි මරණ පරීක්ෂණය මෙහෙය වූ පොලිීසිය පවසයි එහෙත් ඔවුහු මරණයට හේතුව සඳහන් කර නැත.මාධ්‍යවේදීන්ගේ නොහොබිනා කටයුතු නිසා වසා දැමූ නිව්ස් ඔෆ් ද වර්ල්ඩ් පුවත්පතේ අයිතිකරු රූපට් මර්ඩොක් ඔහුගේ පුත්‍රයා වන ජේම්ස් මර්ඩොක් හා කර්තෘ මාණ්ඩලික රෙබෙකා බෲක් පසුගිය 19 වැනිදා බ්‍රිතාන්‍ය පාර්ලිමේන්තු කමිටුව වෙත කැඳවා තිබීණි. බ්‍රිතාන්‍ය අගමැති ඩේවිඩ් කැමරන් විසින් පත්කරන ලද ඒ පාර්ලිමේන්තු කමිටුවට ආ මර්ඩොක් ගේ පුත්‍රයා හා මර්ඩොක් සියලු චෝදනා ප්‍රතික්ෂේප කළහ.එහිදී රූපට් මර්ඩොක්ට පුද්ගලයකුගේ අනපේක්ෂිත ප්‍රහාරයකට මුහුණපාන්නට සිදුවිය. ප්‍රහාරය එල්ල කළ පුද්ගලයාට මර්ඩෝක්ගේ බිරිඳ පහර දුන්නාය.සන්සුන් වූ කමිටුව ඉදිරියේ සාක්ෂි දුන් මර්ඩොක් කියා සිටියේ තමන්ගේ සේවකයන් කළ වැරැදිවලට තමා වග නොකියන බවය. සේවකයන් කළ වැරැදිවලට තමන්ට කළ හැකි දෙයක් නැති බවත් ඇත්තටම මිනිසුන්ගේ රහස් ඇසීම වැරැදි දෙයක් බවත් ඔහු අවධාරණය කළේය. කෙසේ වෙතත් මේ ගැන තමා ජනතාවගෙන් සමාව අයදින බවත් ඔහු අවසාන වශයෙන් කමිටුව හමුවේ කියා සිටියේය. කොටින්ම ඔහු සියලුම වැරැදි සිය සේවකයන්ට පවරා සිය අත සෝදා ගත්තේය.මාධ්‍ය සදාචාරය පිළිබඳව ඉතා තදින් කතා කරන මහා බ්‍රිතාන්‍ය පුවත්පත් මෙවැනි සදාචාර නොවූ කටයුතු කිරීම මඳක් සලකා බැලිය යුතුය.මේ අපචාර ක්‍රියාවන් බ්‍රිතාන්‍ය දේශපාලනයට ද ගෑවී ඇති බව විචාරකයන්ගේ මතයයි. අගමැති කැමරන් ද මොවුන්ට සම්බන්ධ බවට චෝදනා කරන බ්‍රිතාන්‍ය පාර්ලිමේන්තුවේ විපක්ෂ නායක මිලි බෑන්ඩ් අගමැතිවරයා ක්‍රියා කර ඇති ආකාරය වැරැදි යැයි කීය. මේ ගැන පාර්ලිමේන්තු විවාදයක් ඉල්ලා සිටින මිලි බෑන්ඩ් මෙය මාධ්‍ය සදාචාරය බිඳ හෙළීමක් බව ද කියා සිටීය. මෙය කිසිම රටක සිදු නොවූ ආකාරයේ පහත් ක්‍රියාවකි. මාධ්‍ය නිදහස පිළිබඳ ඉතා වැඩියෙන් කතා කරන බ්‍රිතාන්‍ය මාධ්‍යයේ වල්බූරු නිදහස මේ සිද්ධියෙන් ඉතා හොඳින් පැහැදිලි වෙයි. මාධ්‍ය නිදහස යනු අනුන්ගේ දුරකතන සංවාදවලට හොරෙන් සවන් දී ප්‍රවෘත්ති සපයා ගැනීම හෝ පොලිස් නිලධාරීන්ට අල්ලස් දී ප්‍රවෘත්ති සපයා ගැනීම හෝ නොවේ.මෙහි පරීක්ෂණ නියම අයුරින් සිදු කෙරෙතොත් බ්‍රිතාන්‍යයේ මාධ්‍ය සදාචාරය පිළිබඳව මුළු ලෝකයටම දැනගත හැකිය. බ්‍රිතාන්‍යයේ රජ පවුලට හා බ්‍රිතාන්‍යයේම විවිධ ගරු කටයුතු පුද්ගලයන්ට එරෙහිව මාධ්‍යය අයුතු ලෙස කටයුතු කරද්දි ඊට එරෙහි වන බ්‍රිතාන්‍යයේ පාර්ලිමේන්තුව හා පොලීසිය කිලිං ෆීල්ඩ් වැනි ව්‍යාජ අසත්‍ය චිත්‍රපටයක් නිපදවා ශ්‍රී ලංකාව වැනි දියුණු වන රටකට එරෙහිව අභූත චෝදනා එල්ල කරද්දි ඒ ගැන නිහඬව සිටියි.මාධ්‍ය සදාචාරය එක් පැත්තකට එක් විදිහකටත් තවත් පැත්තකට තවත් විදිහකටත් ක්‍රියාත්මක වීම එසේය. කෙසේ වෙතත් නිව්ස් ඔෆ් ද වර්ල්ඩ් පුවත්පතේ මාධ්‍යවේදීන් විසින් බ්‍රිතාන්‍යයේ පොලිස් නිලධාරීන් ද හවුල් කරගෙන ජනතාවගේ පෞද්ගලික ජීවිතයට හොරෙන් එබිකම් කිරීමේ සිද්ධිය හරහා ඔවුන්ගේ පුවත්පත ද වැසී ගියේය.පුවත්පත හදිසියේ වසා දැමීම ද පුවත්පතේ අයිතිකරු විසින් කරන ලද ප්‍රෝඩාවකැයි විචාරකයන්ගේ මතයයි.සිය සේවක මාධ්‍යවේදීන්ගේ ශ්‍රමය හරහා කෝටි ප්‍රකෝටි ගණන් ඩොලර් උපයා ගත් ඔහු අද වැඩේ වැරදුණු තැන සියලු වැරැදි සිය මාධ්‍යවේදින් පිට පටවා අත සෝදා ගත්තේය. බ්‍රිතාන්‍ය අගමැති ඩේවිඩ් කැමරන් ද මේ දුරකථන සංවාදවලට හොරෙන් සවන් දීමේ සිද්ධිය නිසා මහත් කැලඹීමට පත්ව ඇති සෙයක් පෙනේ. ඒ ඔහු හා සමීප ඇසුරක් තිබු පුද්ගලයන ් රැසක් හවුල් වී තිබීම ඊට හේතුවයි. පසුගිය සතියේ අත්අඩංගුවට ගෙන ඇප පිට නිදහස් කළ නිව්ස් ඔෆ් ද වර්ල්ඩ් හිටපු සංස්කාරකවරයකු වූ ඇන්ඩි කූල්සන් ඔහුගේ හිටපු සන්නිවේදන ප්‍රධානියා වීම තවත් ප්‍රශ්නයකි.කූල්සන් පසුගිය ජනවාරියේ දී කැමරන් ගේ සේවයෙන් ඉල්ලා අස්වුව ද විරුද්ධ පක්ෂ නායක එඩ් මිලි බෑන්ඩ් ගේ විවේචනවලින් බේරීමට ඔහුට නොහැකිය. තමන් ඒ ගැන නොදන්නා බව කීම ද තමන්ගේ සමීප මිතුරන් ගේ වැරැදිවලින් මිදීමට ඔහුට නොහැකි බව විපක්ෂ නායකවරයා තරයේ කියයි.මේ පුවත්පත් කතුවරුන්ගේ ක්‍රියා නිසා කැමරන්ගේ රජය බිඳ වැටීමේ තර්ජනයකට ද මුහුණ පා ඇතැයි දේශපාලන විචාරකයෝ පවසති.අගමැති කැමරන් මහතා මේ සිද්ධිය නිසා සිය විදේශීය චාරිකාව නවතා දමා ආපසු ආවේ ද ඒ නිසා ය. කෙසේ වෙතත් ඔහු පාර්ලිමේන්තුව හමුවේ සමාව ඉල්ලා සිටියේය.මේ වන විට ස්කොට්ලන්ඩ්යාඩ් රහස් පොලීසිය විසින් සිය නිලධාරීන් 45 - 60 දක්වා ප්‍රමාණයක් මේ පරීක්ෂණ සඳහා අනුයුක්ත කොට තිබීම නිසා මේ ප්‍රශ්නයට මැදිහත් වූවන්ට ගැලවීමට නොහැකි වන බව ද පැවැසේ. බ්‍රිතාන්‍ය රජ පවුල ජනතාව පමණක් නොව අනෙක් මාධ්‍යවේදින් ද මේ පිළිබඳව දැඩි අවධානයෙන් පසුවෙයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=ab1107244</link>
    <topic>“ජනපති වාල්හ” “මහින්ද වාල්හ” ජනපතිට ජයවේවා !</topic>
    <author>චන්දන බණ්ඩාර</author>
    <content>දෙමළ ජනතාව ඔල්වරසන් දෙතිපළාත් පාලන මැතිවරණයේ මැතිවරණ නොපැවැත්වුණ පළාත් පාලන ආයතනවල මැතිවරණය සඳහා වූ ප්‍රචාරක කටයුතු ගිය බදාදා මධ්‍යම රාත්‍රියෙන් නිමා වීය. මෙවර පළාත් පාලන මැතිවරණයේ කාගේත් අවධානය යොමුවී තිබෙන්නේ උතුරු පළාතේ පැවැත්වෙන පළාත් පාලන ආයතන දෙසය.වසර 30ක යුද්ධය නිමාවීමෙන් අනතුරුව එම ප්‍රදේශවල ජනතාවට ඡන්දය භාවිත කිරීමට අවස්ථාව ලැබෙන ප්‍රථම අවස්ථාව මෙය වෙයි.මේ අතරතුර එක්සත් ජනතා නිදහස් සන්ධානයෙන් යාපනය දිසාවේ පළාත් පාලන ආයතන සඳහා තරග වදින අපේක්ෂකයන්ගේ ජය තහවුරු කිරීමේ රැළි කිහිපයකට ගිය සතියේ ජනාධිපතිතුමා ද එක්විය.ගිය සඳුදා යාපනය කයිට්ස්හි වේලෙනෙයි ප්‍රදේශයේදී දැවැන්ත ජන රැළියක් පැවැත්විණි. ඒ ජනාධිපතිතුමාගේ ප්‍රධානත්වයෙනි. එම ජනරැළියට පැමිණි ජනාධිපතිතුමා ජනතාව විසින් පිළිගනු ලැබූයේ ඉතා උණුසුම් අයුරිනි.ඉන් අනතුරුව එදින සවස කන්කසන්තුරේ තල් අරණ නිවාඩු නිකේතනයේදී විශේෂ හමුවක් ද සංවිධානය කොට තිබිණි. ඒ යාපනය ප්‍රදේශයේ මැතිවරණ කටයුතු මෙහෙයවන මැති ඇමැතිවරුන්ගේ සහභාගිත්වයෙනි. ඇමැතිවරුන් වන එස්.එම්.චන්ද්‍රසේන, පවිත්‍රා වන්නිආරච්චි, තිස්ස කරල්ලියද්ද, ගුණරත්න වීරකෝන්, දයාශ්‍රිත තිසේරා සහ මාලදිවයිනේ ශ්‍රී ලංකා මහ කොමසාරිස් දෑල බණ්ඩාර ඇතුළු පිරිසක් එක්ව සිටියහ.මේ අතර මැති ඇමැතිවරු ජනාධිපතිතුමාට අවනඩුවක් ඉදිරිපත් කළහ. එනම් ඇතැම් දෙමළ මන්ත්‍රීවරු යාපනය ජනතාවගේ සිත් තුළ වැරැදි මත ඇති කරන බවටය.”මෙහෙමයි ඔබතුමාලා ඇමැතිවරු විදියට එක් එක්කෙනාගේ දේවලට උත්තර දෙන්ඩ යන්න එපා. ඒ වේලාවත් වැය කරලා යාපනය දිසාවේ අපි බාර දීලා තියෙන සංවර්ධන වැඩවල යෙදෙන්න. හැමෝටම වැව් අමුණු, මාර්ග, බෝක්කු, හදා දෙන්න අපි බාර දී තියෙනවා. කවුරු මොනවා කීවත් අපි සාමකාමීව මැතිවරණ කටයුතු කරමු. තම තමුන්ට බාර දීලා තියෙන සංවර්ධන වැඩ කරන්න” ජනාධිපතිතුමා මැති ඇමැතිවරුන්ට උපදෙස් දුන්නේය.ගිය සඳුදා ජනාධිපතිතුමාගේ අතින් යාපනය කෝපායි මහා විද්‍යාලයේ දෙමහල් ගොඩනැඟිල්ලක් විවෘත විය. එම ගොඩනැඟිල්ල ඉදිකොට තිබුණේ ඌව පළාත් සභාවේ අනුග්‍රහය යටතේය. ඌව උතුරු මිතුරු මිත්‍රත්ව පදනම ඒ සඳහා මූලිකත්වය ගෙන තිබිණි. එම අවස්ථාවට ඌව පළාත් මහ ඇමැති ශෂින්ද්‍ර රාජපක්ෂ සහ උතුරු පළාත් ආණ්ඩුකාරවරයා ඇතුළු පිරිසක් එක්ව සිටියහ.ජනාධිපතිතුමා කිලිනොච්චිය නගරයේ දී ගිය සතියේ අන්තර්ජාතික මට්ටමේ ක්‍රීඩාංගණයකට සහ ආර්ථික මධ්‍යස්ථානයකට මුල්ගල තැබුවේය. එම ක්‍රීඩාංගණය ඉදිකිරීම සඳහා වැය කෙරෙන මුදල රුපියල් මිලියන 325කි. එම විවෘත කිරීම්වලින් අනතුරුව කිලිනොච්චිය නගරයේ දී ජන රැළියක් පැවැත්විණි. ඒ ජනාධිපතිතුමාගේ ප්‍රධානත්වයෙනි.ජනාධිපතිතුමා වේදිකාවට පැමිණීමට පෙර වේදිකාවට ගොඩ වූයේ පාර්ලිමේන්තු මන්ත්‍රී නාමල් රාජපක්ෂය. එහිදී මන්ත්‍රී නාමල්ට කිලිනොච්චියේ දෙමළ ජනතාවගෙන් ලැබුණේ ඉහළ පිළිගැනීමකි. “නාමල් වරුග“ දෙමළ භාෂාවෙන් දෙමළ තරුණ තරුණියෝ කෑගසන්නට පටන් ගත්හ. එහි තේරුම වූයේ නාමල් ඔබ සාදරයෙන් පිළිගනිමු යන්නයි.එම ජනරැළියට විසිදහසකට අධික පිරිසක් එක්ව සිටියහ. “මහින්ද වාල්හ, මහින්ද වාල්හ” “ජනපති වාල්හ” දෙමළ ජනතාව එලෙස දෙමළ බසින් ඔල්වරසන් දුන්නේ ජනපතිට ජයවේවා කියමිනි.ජනාධිපතිතුමාගේ උතුරු පළාතේ සංචාරයේදී පුනරින් රෝහලට මුල්ගල තැබීම ද සිදුවිය. ජනාධිපතිතුමා උතුරු පළාතේ කළ සංචාරයේ විශේෂත්වය වූයේ වැඩි වශයෙන් දෙමළ භාෂාවෙන්ම ජනතාව ඇමැතීමය. ජනාධිපතිතුමා එම ජන රැළිවලදී සිංහල භාෂාවෙන් කතාකළේ අඩු වශයෙනි. ජනාධිපතිතුමා දෙමළ භාෂාවෙන් ජනතාව ඇමැතීම ගැන උතුරු පළාතේ ජනතාව ජනාධිපතිතුමා කෙරෙහි වැඩි විශ්වාසයක් තබා ඇති බවක් දක්නට ලැබිණි.දැනට වසරක පමණ සිට වරින් වර මන්ත්‍රී නාමල් රාජපක්ෂ ඇතුළු තරුණ මන්ත්‍රීවරු පිරිසක් සහ ඇමැතිවරු වරින් වර යාපනය, කිලිනොච්චිය, මුලතිව් දිසාවල සංවර්ධන කටයුතු සිදු කළහ. ගිය සතිය වන විට මන්ත්‍රී නාමල් රාජපක්ෂ විසින් කිලිනොච්චි සහ මුලතිව් දිසාවල පාසල් 107කට පොත් පත් දෙවන වරටත් බෙදා දී තිබිණි. එමෙන්ම පාසල් 37ක දරුවන්ගේ ප්‍රයෝජනය සඳහා සංගීත භාණ්ඩ පරිග්‍යාග කොට තිබිණි.මේ නිසා මන්ත්‍රී නාමල් උතුරු පළාතේ පාසල් වෙත යද්දී පාසල් දරුවන් විසින් ඔහු පිළිගත්තේ මහ ඉහළිනි. “වරුග... වරුග නාමල් අන්නා” පාසල් දරුවෝ එලෙස දෙමළ භාෂාවෙන් කීහ.මේ අතරතුර කිලිනොච්චිය ප්‍රාදේශීය සභාවට දෙමළ ජාතික සන්ධානයෙන් තරග වදින අපේක්ෂක මරුගේසු සුප්පයියා එ.ජ.නි.ස.ට සහාය දීමට ගිය බදාදා එක්වීය. ඊට පසුව ගිය බ්‍රහස්පතින්දා කිලිනොච්චිය ප්‍රාදේශීය සභාවේ එ.ජා.ප. අපේක්ෂක සිදරම්බරම් පිල්ලේ රජයට සහාය දීමට එක්වීය.ගිය සතියේදී කිලිනොච්චිය නගරයේදී දැවැන්ත සංගීත ප්‍රසංගයක් පැවැත්විණි. ඊට 40,000කට අධික ජනතාවක් සහභාගිවී සිටියහ. මේ සංගීත ප්‍රසංගයේදී ඇමැති මහින්දානන්ද අලුත්ගමගේ දෙමළ බසින් ගීතයක් ද ගායනා කළේය. ඒ ‘අඩා එන්නඩි’ නම් ගීතයයි. මේ සංගීත ප්‍රසංගය නැරඹීම සඳහා මන්ත්‍රීවරුන් වන උදිත ලොකුබණ්ඩාර, නාමල් රාජපක්ෂ, ලොහාන් රත්වත්ත, ෂෙහාන් සේමසිංහ සහ චානුක විදානගමගේ එක්ව සිටියහ.මේ අතරතුර පලෙයි ප්‍රදේශයේදී ද තවත් සංගීත ප්‍රසංගයක් පැවැත්විණි. එහිදී මන්ත්‍රී නාමල් රාජපක්ෂ ජනතාවට වේදිකාව අසලටම පැමිණ විනෝද වීමට අවස්ථාව ලබා දුන්නේ ආරක්ෂක අංශවල උපදෙස් ගැන හෝ නොසිතමිනි. එම සංගීත ප්‍රසංගය නරඹමින් මන්ත්‍රී නාමල් රාත්‍රී 12.00 පමණ වන තෙක් එම ස්ථානයේ රැඳී සිටියේය.ඇල්පිටිය නගරයේදී ගිය සතියේ උද්ඝෝෂණයක් පැවැත්විණි. එම උද්ඝෝෂණය සංවිධානය කොට තිබුණේ ජනතා විමුක්ති පෙරමුණේ සහ එ.ජා.ප.යේ ක්‍රියාකාරීන් පිරිසකි. උද්ඝෝෂකයින්ගේ ඉල්ලීම වූයේ ඇල්පිටිය ආනන්ද මහා විද්‍යාලයේ ප්‍රාථමික අංශයේ පංති අහෝසි නොකරන ලෙසටය.මේ උද්ඝෝෂණය පිළිබඳ ඇල්පිටිය ශ්‍රී.ල.නි.ප. සංවිධායිකා ප්‍රවීණ රංගන ශිල්පිනී ගීතා කුමාරසිංහට දැනගන්නට ලැබිණි. එය දැනගත් වහාම ඇය තනිවම තම මෝටර් රථය පදවාගෙන ගියේ උද්ඝෝෂණය පැවැති ස්ථානයටය.ඇය උද්ඝෝෂකයන් හමුවට ගියවිට ඔවුන් විමසා සිටියේ ඔබතුමිය මේවා ගැන කියන්නේ මොනවාද කියාය.”මට අධ්‍යාපන අමාත්‍යාංශයේ ලේකම්තුමා ෆැක්ස් පණිවුඩයක් මඟින් දන්වා තිබෙනවා මවුපියන් අකමැති නම් ආනන්ද මහා විද්‍යාලයේ ප්‍රාථමික අංශය අහෝසි කරන්නේ නැහැ කියලා. අනෙක මේ විද්‍යාලය ද්විතීක පාසලක් වෙන එකේ වැදගත්කම නොකියා, ප්‍රාථමික අංශ කතාව විතරක් කියලා ජනතාව මුළා කරන්න එපා. මේ වෙලාවේ මැතිවරණයක් කට උඩ තියාගෙන දේශපාලන වාසි ගන්ඩ හදන්න එපා. මේ පාසල ද්විතික පාසලක් වෙනවා කියන්නේ නේවාසිකගාර පහසුකම්, පිහිනුම් තටාක, මේ වගේ දේවල් හැදෙනවා. ඒවා ගැනත් ජනතාවට කියන්න” ගීතා කුමාරසිංහ සංවිධායකවරිය කීවාය.කෙසේ වෙතත් උද්ඝෝෂකයෝ ශ්‍රී.ල.නිප. සංවිධායකවරියගේ අදහස් මුලදී නොපිළිගත්හ. එහෙත් ඇය ආනන්ද විද්‍යාලයේ ප්‍රාථමික අංශය පිළිබඳ වගකීම බාරගත් පසුව උද්ඝෝෂකයෝ විසිර ගියහ.මේ අතරතුර ගිය සතියේදී ඇල්පිටිය ආසනයේ කිලෝමීටර් 30ක් මාර්ග කාපට් කිරීමේ වැඩසටහන ආරම්භ විය. ඒ ආර්ථිත සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි. එහිදී ශ්‍රී.ල.නි.ප. සංවිධායිකා ගීතා කුමාරසිංහ තම ආසනයේ මාර්ග කාපට් කිරීමේ ව්‍යාපෘතිය ලබාදීම ගැන ජනාධිපතිතුමාටත් බැසිල් රාජපක්ෂ මහතාටත් ස්තුති කළාය.කෑගල්ල දිස්ත්‍රික්කයේ පැවැත්වෙන කල්ගිය පළාත් පාලන ආයතන සඳහා මැතිවරණයට එ.ජ.නි.ස. යටතේ ලංකා සමසමාජ පක්ෂයෙන් තරග වදින අපේක්ෂකයන්ගේ හමුවක් පසුගියදා රුවන්වැල්ලේ දී පැවැත්විණි. ඒ රුවන්වැල්ල ඇන්.ඇම්.පෙරේරා ශාලාවේදී සමසමාජ පක්ෂයේ ජාතික සංවිධායක එ.ජ.නි.ස. පාර්ලිමේන්තු මන්ත්‍රී වයි.ජී.පද්මසිරිගේ ප්‍රධාන්තවයෙනි.එහිදී සමසමාජ පක්ෂයේ ජාතික සංවිධායක මන්ත්‍රී පද්මසිරි විශේෂ අදහස් දැක්වීමක් කළේය. එය කාගේත් කුතුහලයට ලක්විය. “මට පසුගිය දවසක එක්තරා ජ්‍යෙෂ්ඨයෙක් කතාකරලා කිව්වා එක්තරා මහා මාර්ගයක් හදන ව්‍යාපෘතිය නවත්වන්න කියලා. එයා ජ්‍යෙෂ්ඨයෙක් ද, කනිෂ්ඨයෙක් ද බාලයෙක් ද බොළඳයෙක් ද කියලා කියන්න මා දන්නේ නැහැ. ඔය කියන උදවිය තැනකට ගේන්න අපි කකුල් ගෙවෙන තුරු අපේ යෞවන කාලයේ දී ඇවිද්දා. හැබැයි දැන් අපි ඉවසන්නේ නැහැ.”එයාගේ උවමනාව වෙලා තිබුණේ මාවනැල්ල ආසනයේ මාර්ගයක් සංවර්ධනය කිරීමේ කටයුතු කරවා ගන්න. ඒත් මා වහාම ක්‍රියාත්මක වෙලා බැසිල් රාජපක්ෂ මැතිතුමාට කතා කරලා මේ ප්‍රදේශයේ මාර්ගය සංවර්ධනය කරන්න අවශ්‍ය කටයුතු කළා.” මන්ත්‍රී වයි.ජී.පද්මසිරි කියා සිටියේය.මේ අතරතුර ලංකා සමසමාජ පක්ෂය විසින් පසුගිය සතියේ කෑගල්ල නගර සභාවේ එ.ජ.නි.ස. ජයග්‍රහණය වෙනුවෙන් විශේෂ පත්‍රිකාවක් බෙදා හැර තිබිණි. එය සිදු කොට තිබුණේ කෑගල්ල නගර සභාවට ලංකා සමසමාජ පක්ෂය යටතේ එ.ජ.නි.ස. යෙන් අපේක්ෂකත්වය බලාපොරොත්තු වී සිටි එහෙත් එම අවස්ථාව නොලැබුණු ලංකා සමසමාජ පක්ෂයේ දේශපාලන මණ්ඩල සභික සනත් පතිරණ විසිනි.හෙතෙම තම පෞද්ගලික ධනයෙන් මුද්‍රණය කොට බෙදා හැර තිබූ එම පත්‍රිකාවෙන් කියා තිබුණේ කෑගල්ල නගර සභාවේ බහුතර බලය එ.ජ.නි.ස.යට ලබාදීමේ වැදගත්කමය.සමසමාජ පක්ෂයේ දේශපාලන මණ්ඩල සභිකයකුව සිටිමින් එ.ජ.නි.ස. ජයග්‍රහණ උදෙසා වසර දහයක පමණ සිට කටයුතු කළ ද තමන්ට මෙවර අපේක්ෂකත්වය නොලැබුණ ද එ.ජ.නි.ස. යේ කෑගල්ල නගර සභාවේ ජයග්‍රහණය සඳහා තමා කැපවී සිටින බවද හෙතෙම කෑගල්ල නගර සභා බල ප්‍රදේශයේ පැවැති රැස්වීම් කීපයකදීම ප්‍රකාශ කළේය.එම ජනහමු පැවැතියේ කෑගල්ල ශ්‍රී.ල.නි.ප. ප්‍රධාන සංවිධායක ඇමැති ආචාර්ය ජගත් බාලසූරියගේ ප්‍රධානත්වයෙනි.ඊට කෑගල්ල නගර සභාවේ හිටපු නගරාධිපති ජී.කේ.සමරසිංහ ඇතුළු එ.ජ.නි.ස. අපේක්ෂකයෝ ද එක්ව සිටියහ.මෙවර පළාත් පාලන මැතිවරණයේ එජාපයේ ප්‍රචාරක කටයුතුවල වැඩි බරක් පැටවී තිබුණේ එජාප නියෝජ්‍ය නායක කරු ජයසූරිය වෙතය. එජාප නියෝජ්‍ය නායකයා ඒ අනුව රට පුරා යමින් එජාපයෙන් මැතිවරණයට තරග කරන අපේක්ෂකයන්ගේ ජයග්‍රහණය සඳහා පැවැති ජනහමු රැසකටම සහභාගි විය.ඒ අනුව එජාප සංවිධායකවරු, මන්ත්‍රීවරු සහ දිස්ත්‍රික් කළමනාකරුවන් හමුවෙමින් පවතින ගැටලුවලට ඒ මොහොතේම පිළිතුරු ලබා දුන්නේය.මේ අතරතුර එජාප නියෝජ්‍ය නායක කරු එජාපයේ සියලු කණ්ඩායම්වල විශ්වාසය දිනා ගෙන කටයුතු කිරීමට මේ වන විට සමත් වී තිබේ. ගිය සතියේදී වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන සහ ඉන්දියාවේ ශ්‍රී ලංකා මහ කොමසාරිස්වරයා අතර ගිවිසුමක් කොළඹදී අස්සන් කෙරිණි. ඒ කංකසන්තුරේ වරාය සංවර්ධනය කිරීම සඳහා වූ ගිවිසුමකටය.“මාත් ඔබතුමාත් මීට මාසයකට පෙර හමු වුණා. දැන් ආයෙත් ඔබතුමා අද ඉන්දීය රජය නියෝජනය කරන මා සමඟ ගිවිසුමකට අස්සන් කළා. ඇත්තටම ඔබ දැන් ඉන්දිය රජයේ මිත්‍රයෙක් වෙලා” ඉන්දිය මහ කොමසාරිස් අශෝක් කාන්තා කියා සිටියේය.එජාපයේ හිටපු ජනාධිපතිවරයකු වූ දිවංගත රණසිංහ පේ‍්‍රමදාස මහතාගේ බිරිය වන හේමා පේ‍්‍රමදාස ගිය සතියේ වසර ගණනාවකට පසුව දේශපාලන රැස්වීමක් ඇමැතුවේය. රණසිංහ පේ‍්‍රමදාස ජනාධිපතිවරයා ඝාතනයට ලක්වීමෙන් අනතුරුව හේමා පේ‍්‍රමදාස ප්‍රසිද්ධ දේශපාලන රැස්වීම් සඳහා සහභාගි වූයේ ගිය සතියේය. ඒ මාතර අකුරැස්ස ප්‍රදේශයේ පැවැති රැස්වීම් කීපයකටය. හේමා පේ‍්‍රමදාස එම රැස්වීම්වලට සහභාගි වීම පිටුපස දේශපාලන රහසක් ද තිබෙන බව වාර්තා වෙයි.එනම් එජාප නායකත්වය කෙරෙහි කලකිරී සිටින පාර්ශ්වයන්ගේ උවමනාව මත ඇය ප්‍රසිද්ධ දේශපාලනයට පැමිණ ඇති බවය. ඇතැම් විට ඇය ඉදිරියේදී සෘජුවම දේශපාලනයට සම්බන්ධ වීමට ඉඩ තිබෙන බව ද එජාප අභ්‍යන්තර ආරංචි මාර්ග හෙළි කළේය. කෙසේ වෙතත් හිටපු ජනපති බිරිය වෙත හේමා පේ‍්‍රමදාස එජාප දේශපාලනයට සෘජුවම සම්බන්ධ වුවහොත් එජාප නායකයාට එරෙහිව යළිත් මතු වෙමින් තිබෙන කැරැල්ල තීව්‍ර වෙනු ඇතැයි ද වාර්තා වෙයි.එවැනි තත්ත්වයක් යටතේදී එජාප නායකත්වයට එරෙහිව එජාපයේ ජ්‍යෙෂ්ඨයන් සියලු දෙනා එකතු වෙන තත්ත්වයක් උද්ගත වනු ඇත. හේමා පේ‍්‍රමදාසගේ දේශපාලන ආගමනය නියෝජ්‍ය නායක සජිත් පේ‍්‍රමදාසට ආශිර්වාදයක් විය හැකි බව ද එජාප මන්ත්‍රීවරු පවසති.හේමා පේ‍්‍රමදාස යළිත් දේශපාලන වේදිකාවට ගෙන ඒම පිටුපස සිටින්නේ එජාප මාතර දිසා මන්ත්‍රී බුද්ධික පතිරණ බව ද වාර්තා වෙයි. මෙවැනි තත්ත්වයකදී එජාප මන්ත්‍රී බුද්ධික පතිරණට එජාප කෘත්‍යාධිකාරී මණ්ඩල සභිකත්වය අහිමි කිරීම සිදුවූ ආකාරයට මාතර දිසා එජාප අකුරැස්ස ආසන සංවිධායක ධුරය ද අහිමි විය හැකි බව ද වාර්තා වෙයි. ඒ සඳහා එජාප නායකයා මේ දිනවල පිඹුරුපත් සකසමින් සිටින බව ද වාර්තා වෙයි.එජාප පාර්ලිමේන්තු මන්ත්‍රිනී අනෝමා ගමගේ ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ගිය සතියේ හමුවූයේ රාජකාරි කටයුත්තකටය.“පාර්ලිමේන්තු මන්ත්‍රීවරියක් වීම ගැන මොකද හිතෙන්නෙ.” හෙට්ටිගේ ලේකම්වරයා විමසුවේය. “අනේ මට දැන් එපා වෙලා ඉන්නේ. මොනවා කරන්නද කියලා මං කල්පනා කර කර ඉන්නේ. මිනිස්සුන්ගේ ප්‍රශ්නත් කෙළවරක් නැහැ.” අනෝමා ගමගේ මන්ත්‍රීවරිය කීවේ තරමක කලකිරීමෙනි.“එජාපයේ ඉන්න බැරිනම් අපේ පැත්තට එන්න.” මන්ත්‍රී සනත් ජයසූරිය හා මන්ත්‍රී තිලංග සුමතිපාල කීහ. ඊට අනෝමා ගමගේ මන්ත්‍රීවරිය උත්තර දුන්නේ සිනහවකිනි.“ඔව් ඉතින් කලකිරීම් නැති කෙනෙක් හොයා ගන්න අමාරුයි. ලැබෙන දෙයින් ජනතාවට සේවය කළාම හරි. වැඩි දේවල් හිතන්න හොඳ නැහැ.” හෙට්ටිගේ ලේකම්වරයා කීවේය.සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු ගිය සතියේ සිටියේ කිලිනොච්චිය නගරයේය. ඒ කිලිනොච්චියේ විශේෂ ආර්ථික මධ්‍යස්ථානයක් හා සතොස සුපිරි වෙළෙඳ සංකීර්ණයක් ආරම්භ කිරීම සඳහා මුල්ගල තැබීමේ උත්සවයකට සහභාගි වීමටය.ආර්ථික මධ්‍යස්ථානය ආරම්භ කිරීමේ උත්සවයේ මුල්ගල තැබීම සඳහා ප්‍රධාන ආරාධිතයා ලෙස සහභාගි වූයේ අගමැති දි. මු. ජයරත්නය. මන්ත්‍රී නාමල් රාජපක්ෂ, උදිත ලොකු බණ්ඩාර සහ ඇමැති ඩග්ලස් දේවානන්ද ද ඊට සහභාගි වූහ.ආරාධිතයන් පිළිගැනීමට සාදා තිබු තොරණේ දෙපස සරුවට වැඩුණු කෙසෙල් කැන් දෙකක්ද විය. ඒවායේ කෙසෙල් මල තිබු තැන එල්ලා තිබුණේ තැඹිලි ගෙඩි දෙකකි. මෙය දුටු උදිත ලොකු බණ්ඩාර මන්ත්‍රීවරයා කීවේ අපූරු කතාවකි.“මං මේ කෙසෙල් මල තියෙන තැන තැඹිලි ගෙඩි දෙකක් තියෙනවා දැක්කාමයි.” මන්ත්‍රී උදිත ලොකු බණ්ඩාර විහිළුවට මෙන් කීවේය. “ආ මේ කෙසෙල් අලුත් වර්ගයක්” ඇමැති ජොන්ස්ටන් සිනහ වෙමින් කීවේය.ගිය සතියේ ප්‍රවාහන නියෝජ්‍ය ඇමැති රෝහණ දිසානායක යාපනය ලංගම ඩිපෝවල අඩුපාඩු සොයා බැලුවේය.නියෝජ්‍ය ඇමැති රෝහණ දිසානායක යාපනයේ සංචාරය කරන අතරතුර යාපනයේදී ජනාධිපතිතුමාට නියෝජ්‍ය ඇමැති රෝහණ දිසානායක හමු වුණේය.“රෝහණ කවද්ද යාපනේ ආවේ” ජනාධිපතිතුමා ඇසීය. “සර් මම පෙරේදා මෙහේ ඇවිත් යාපනයේ තියෙන ඩිපෝවල අඩුපාඩු සොයා බැලුවා.” නියෝජ්‍ය ඇමැති රෝහණ දිසානායක කීවේය.“හොඳයි රෝහණ කොහොමද මේ පැත්තේ තත්ත්වය.” ජනාධිපතිතුමා ඇසුවේය. “සර් මම කියන්නමයි හිටියේ. බැරිද සර් මට යාපනය දිස්ත්‍රික්කයෙන් ආසනයක් බාර දෙන්න.” ඇමැති රෝහණ ජනාධිපතිතුමාගෙන් විමසා සිටියේ සිනාසෙමිනි.“ඒ මොකද රෝහණ” ජනාධිපතිතුමා ඇසීය. “නෑ සර් එතකොට බෝල පාස් වෙන්නේ නැහැනේ.” නියෝජ්‍ය ඇමැති රෝහණ කීවේය. “රෝහණ මතක තියා ගන්න හැම බෝලෙකටම ෂොට් එකක් තියෙනවා. හැබැයි අපි ඉගෙන ගෙන ඉන්න ඕන අදාළ බෝලෙට අදාළ ෂොට් එක මොකක්ද කියලා. තව එකක් තියෙනවා. ග්‍රවුන්ඩ් එක බලා බැට් කරන්න ඉගෙන ගන්න. එතකොට හැමදාම ටීම් එකේ ඉන්න පුළුවන්.” ජනාධිපතිතුමා නියෝජ්‍ය ඇමැති රෝහණ දිසානායකගේ පිටට තට්ටු කරමින් කීවේය.කොටි ත්‍රස්තවාදීන් විසින් ඝාතනය කරනු ලැබූ ජෙයරාජ් ප්‍රනාන්දුපුල්ලේ මහතාගේ චරිතාප්‍රදානය ඇතුළත් “ජෙයරාජ් රුදුරු එල්.ටී.ටී.ඊ ය බිලිගත් ජාතික නායකත්ව ලකුණ” විමර්ශන ග්‍රන්ථය පසුගියදා අරලියගහ මන්දිරයේදී එළිදැක්විණි. ග්‍රන්ථයේ රචකයා වූයේ සිරිල් එඩේරමුල්ලයි. ග්‍රන්ථය එළිදැක්වීමේ අවස්ථාවට ජෙයරාජ් ගේ සමීප ඥාතීන් දේශපාලනඥයින් හිතමිතුරන් ඇතුළු විශාල පිරිසක් සහභාගි වූහ.ජනාධිපතිතුමාට ජෙයරාජ් විමර්ශන ග්‍රන්ථය පිළිගැන්වූයේ පාර්ලිමේන්තු මන්ත්‍රීනි සුදර්ශනී ප්‍රනාන්දුපුල්ලේ මන්ත්‍රීවරියයි. පොත පිළිගැනීම සඳහා ජනාධිපතිතුමාට වේදිකාවට ආරාධනා කළේ ජෙයරාජ්ගේ දියණිය වන සමුර්ධි ප්‍රනාන්දුපුල්ලේයි. සිය පියාගේ ළඟම මිතුරා ජනාධිපතිතුමා වන නිසා එතුමාට මේ පොත පිළිගන්වන බව ඇය කීවා ය.ජනාධිපතිතුමා ජෙයරාජ් පිළිබඳව කිසිවකු නොදන්නා රහසක් මෙහිදී හෙළි කළේ ය. ජනාධිපතිතුමා කීවේ ජෙයරාජ් එක්තරා අවස්ථාවක දී තමාගේ ද අනුදැනුම ඇතිව කිලිනොච්චියට ගොස් කොටි නායකයන් හමුවූ බව ය. සාමකාමී විසඳුමකට කොටි නායකයන් එහිදී එකඟ නොවූ බව ය. මේ නිසා උරණ වූ ජෙයරාජ් ආපසු පැමිණ යුද්ධය මිස කොටි ත්‍රස්තවාදය අවසන් කිරීමට වෙනත් විකල්පයක් නැතැයි තමා සමඟ කී බව ජනපතිතුමා කීවේ ය.මන්ත්‍රීනී සුදර්ශනී එහිදී ජනාධිපතිතුමාට කීවේ තමා මේ කිසිවක් නොදැන සිටි බවයි.“ඒ තමයි ජෙයරාජ්ගේ හැටි” ජනපතිතුමා හැඟීම්බරව කීවේ ය.උත්සවය අවසානයේදී ජෙයරාජ්ගේ දරුවන් වන සමුර්ධි සහ භානුකගේ අධ්‍යාපන කටයුතු පිළිබඳව විමසීමට ද ජනාධිපතිතුමා අමතක කළේ නැත.මේ අතර යාපනයේ පිළිකා රෝහලක් ඉදිකිරීම සඳහා ආධාර ලබා ගැනීමේ අරමුණින් මාතර සිට යාපනයට බලා යන පා ගමනට පසුගිය 20 වෙනිදා වවුනියාවේ දී විශේෂ අමුත්තෙක් ද එක් විය. ඒ දිවංගත ජෙයරාජ් ප්‍රනාන්දුපුල්ලේ මහතාගේ පුත් භානුක ප්‍රනාන්දුපුල්ලේ ය. පා ගමනේදී ඔහුට ඉහළ ප්‍රතිචාරයක් දෙමළ ජනතාවගෙන් ලැබී තිබේ.සබරගමුව මහ ඇමැති මහීපාල හේරත් සහ තොරතුරු තාක්ෂණ සහ විදුලි සංදේශ අමාත්‍ය රංජිත් සියඹලාපිටිය තල්දූව කැලණිවැලි ක්‍රීඩාංගණයට පසුගියදා හිමිදිරි උදෙන් ම පැමිණ සිටියහ.අද වනවිට වල් බිහිවී ගරා වැටෙමින් පවතින තල්දූව ක්‍රීඩාංගණය වෙත පැමිණි ඇමැතිවරු දෙපොළ අනතුරුව කෑගල්ල නව දිසාපති තුසිත පී. වනිගතුංග අමතමින් සඳහන් කළේ නාගරික සංවර්ධන අධිකාරිය සමඟ එක්ව මේ ජාතික උරුමය ආරක්ෂා කිරීමට වහ වහා පියවර ගත යුතු බව ය.“මේ ඓතිහාසික ස්ථානයක්. ඒ වගේ ම වසර සිය ගණනක් ජනතාව ප්‍රයෝජනයට ගත් ක්‍රීඩාංගණයක්. අපට මේ භූමිය මැණික්වලට වඩා වටිනවා. මොනම හේතුවක් නිසා මොනම පුද්ගලයකුටවත් මේ භූමියේ මැණික් ගරන්නට අප කිසිම ඉඩක් දෙන්නේ නැහැ” මහීපාල හේරත් මහ ඇමැතිවරයා කීය.බැසිල් රාජපක්ෂ අමාත්‍යවරයා පසුගිය සති කිහිපයම ගත කළේ යාපනය අර්ධද්වීපයේ ය. යුද්ධයෙන් පසු ආරම්භ කළ සංවර්ධන ව්‍යාපෘති රැසක් ඇමැතිවරයා විසින් ජනතා අයිතියට පත් කළ අතර අලුතින් ව්‍යාපෘති රැසකට මුල පිරීමට ද ඔහු කටයුතු කළේ ය.පසුගිය අවුරුදු තුනක පමණ කාලය තුළ ම බැසිල් රාජපක්ෂ අමාත්‍යවරයා නිතර නිතර උතුරු - නැඟෙනහිර ප්‍රදේශවලට ගියේ ය. උතුරු නැඟෙනහිර ජනාධිපති කාර්ය සාධක බළකායේ සභාපති ලෙසත් ආර්ථික සංවර්ධන ඇමැති ලෙසත් විවිධ සංවර්ධන ව්‍යාපෘතිවල කටයුතු සඳහා ඔහු එහි ගියේ ය. එම පළාත්වලට ගිය අවස්ථාවලදී දෙමළ ජාතික සන්ධාන මන්ත්‍රීවරු විසින් අමාත්‍යවරයා ඉතා උසස් අයුරින් පිළිගනු ලැබීය. පසුගිය අප්‍රියෙල් මස 22 දා බැසිල් රාජපක්ෂ ඇමැතිවරයා ත්‍රිකුණාමලයට ගිය අවස්ථාවේදී ටී.එන්.ඒ. නායක මන්ත්‍රී ආර්. සම්බන්ධන් එම රැස්වීම්වලට සහභාගි වූ අතර බැසිල් ඇමතිවරයාට ප්‍රශංසා කළේ ය.මේ දක්වා යාපනයේ තනි අශ්වයාව සිටි ටී.එන්.ඒ. පක්ෂයට මෙවර තරගයකට මුහුණදීමට සිදුවී තිබේ.බැසිල් රාජපක්ෂ ඇමැතිවරයා යාපනයේ දී තමන්ගේ පක්ෂ මෙහෙයුම් කමිටුව හමුවිය. ටී.එන්.ඒ පක්ෂයට දැන් මුහුණදීමට සිදුව ඇති තත්වයෙන් යාපනයේ සිදුවී ඇති පරිවර්තනය පැහැදිලි වෙනවා. ඉස්සර සිටියේ එම පක්ෂය සහ එල්.ටී.ටී.ඊ විරෝධී කුඩා පක්ෂ පමණයි.ඒත් මේ සැරේ එක්සත් ජනතා නිදහස් සන්ධානය ඉල්ලනවා, ටී.එන්.ඒ. ඉල්ලනවා, එජාපය ඉල්ලනවා, ජනතා විමුක්ති පෙරමුණ ඉල්ලනවා, ස්වාධීන කණ්ඩායම් ඉල්ලනවා. ප්‍රථම වතාවට යාපනය අර්ධද්වීපය තුළ අද ප්‍රජාතන්ත්‍රවාදය මුළුමනින් ම ක්‍රියාත්මක වෙනවා. එනිසා තනි අශ්වයාගේ කාර්යය අවසන් කිරීමට සිදුවීම පිළිබඳව ටී.එන්.ඒ. පක්ෂය තැති ගැන්විලා. ඔය ඔක්කොම මැසිවිලි ඒ නිසයි” ඔහු කීවේය.“මේ මැතිවරණය යාපන දිස්ත්‍රික්කයේ මෑතකදී පැවැත් වූ ඉතාම සාමකාමී මැතිවරණයයි. සිද්ධීන් තුනක් පමණයි වාර්තා වී තිබෙන්නේ. බල්ලකු මරා දැමීමේ කථාව සහ ගෙයක් ඉදිරිපිට කසළ දැමීමේ සිද්ධිය” ඇමැති බැසිල් රාජපක්ෂ කීවේ ය.බැසිල් ඇමැතිවරයා උතුරේ ආර්ථික සංවර්ධන ව්‍යාපෘති ක්‍රියාත්මක කිරීමේදී එක දේශපාලන පක්ෂයකට පමණක් ඒවා සීමා කිරීමට කටයුතු කළේ නැත.පේදුරුතුඩුවේ හාඩි විද්‍යාලය අසල නගර සභාව සඳහා නව ගොඩනැඟිල්ලකට මුල්ගල තැබීමේ උත්සවයට එම ගමේ සියලු දෙනාටම ආරාධනා කර තිබිණි. එවැනි අවස්ථාවලදී මුල්ගල තැබීමට ගමේ කිහිප දෙනෙකුට ආරාධනා කිරීම බැසිල් ඇමැතිවරයා සිරිතක් වශයෙන් කරන අතර එදින ද ඒ සඳහා එහි සිටි දෙදෙනෙකුට ආරාධනා කළේ ය.ඩග්ලස් දේවානන්ද ඇමැතිවරයා උත්සවයෙන් පසු ඉන් එක් අයකු පෙන්වා ඔහු ගැන දන්නේ දැයි බැසිල් ඇමැතිවරයාගෙන් ඇසුවේ ය. නැතැයි පිළිතුරු ලැබුණ විට මේ ප්‍රදේශයේ ප්‍රාදේශීය සභාවට තරග කරන දෙමළ ජාතික සන්ධානයේ නායකයා ඔහු යැයි දේවානන්ද ඇමැතිවරයා පිළිතුරු දුන්නේ ය. බැසිල් ඇමැතිවරයා එම අනපේක්ෂිත අමුත්තා සමඟ සුහදව කරුණු සාකච්ඡා කරනු දක්නට ලැබිණි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=ab1107241</link>
    <topic>වසර 30 කට පසු උතුරේ පැවැත්වුණ පළාත් පාලන මැතිවරණය</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>කොටි ත්‍රස්තවාදය පරාජයට පත් කර, උතුරේ පැවැත්වූ ප්‍රථම පළාත් පාලන මැතිවරණය ඊයේ අවසන් විය. උතුරේ ජනතාවට ප්‍රජාතන්ත්‍රවාදීව ගමට නායකයකු තෝරා පත්කර ගැනීමට තිබූ උනන්දුවත් උතුරේ සංවර්ධන කටයුතු වලදී රජය කෙරේ ජනතාව දක්වන ජනතා සහායක් මෙවර මැතිවරණයේදී හොඳින් කැපී පෙනුණි. මෙවර කඩුල්ලෙන් විමසා බැලෙන්නේ වසර 30 කින් පසු පැවැති උතුරේ පළාත් පාලන ඡන්ද විමසීම පිළිබඳව යි.  සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දවසර 30 ක ත්‍රස්තවාදයට යටත් වූ උතුරේ ජනතාවට පළාත් පාලන ඡන්දය පවත්වා ඔවුන්ට ගම් මට්ටමින් නියෝජිතයන් පත්කර ගන්නට ලැබුණු මේ අවස්ථාවෙන් නිසි ප්‍රයෝජනය ගන්න උතුරේ ජනතාව කටයුතු කෙළේ දැඩි ප්‍රබෝධයකින්. පසුගිය කාලයේ එල්.ටී.ටී.ඊ. ත්‍රස්තවාදීන් උතුරේ ජනතාවගේ ප්‍රජාතන්ත්‍රීය අයිතීන් අහිමි කළා. අද ඒ ජනතාවට නැවතත් සිය ප්‍රජාතන්ත්‍රවාදී අයිතීන් ක්‍රියාත්මක කරන්න අවකාශ සැලසිලා. මේ අවස්ථාව උපරිම ආකාරයට ප්‍රයෝජනයට ගැනීමට මෙදා උතුරේ ජනතාව වගබලාගත්තා. මේ පිළිබඳ ජනතාව දැනුම්වත් කිරීමේ වැඩ පිළිවෙළක් දේශපාලන වශයෙන් අපි ක්‍රියාත්මක කළා. නමුත් මෙහි තිබෙන විපක්ෂය වන ටී.එන්.ඒ. එනම් දෙමළ සන්ධානය ඒ වැඩ කොටස එසේ කළේ නැහැ. ඡන්දයේ වැදගත්කම ජනතාවට කීවේ නැහැ. ඔවුන් බලාපොරොත්තු වුණේ බොරදියේ මාළු බෑමක්.ඔවුන් හිතාගෙන හිටියා දෙමළ ජාති වාදී අදහස් ජනතාව තුළ පතුරවමින්, රජයට එරෙහිව, ජනතාව රවටමින් බලය කොල්ල කන්න. නමුත් එයට ඉඩකඩ ලැබුණේ නැහැ. දැන් උතුරේ ජනතාව ඒවාට ඉඩ තබන්න සූදානම් නැහැ. ජනතාවට අවශ්‍ය වුණේ වසර 30 කින් ආපස්සට ගිය සංවර්ධන ක්‍රියාදාමය නැවතත් සක්‍රිය කරන්න. සංවර්ධන ක්‍රියාදාමයෙන් රට වේගවත්ව ඉදිරියට ගෙන යාමටයි ඔවුන්ගේ අපේක්ෂාව. එසේ ඉදිරියට ගෙන යාම සඳහා ඔවුන් තම ප්‍රජාතන්ත්‍රීය නියෝජිතයන් පත් කර රජය සමඟ අත්වැල් බැඳගෙන ඉදිරියට යන්න සූදානම්. රජය විසින් කරගෙන යන සංවර්ධන කටයුතු අඩාල කරමින්, රජයට එරෙහිව ජාතිත හා අන්තර්ජාතිකව ක්‍රමන්ත්‍රණය කරමින් රජයට විරුද්ධව මඩ ප්‍රචාර කරන පිරිසකුත් මේ අතර ඉන්නවා.ටී.එන්.ඒ. පක්ෂයට අවශ්‍ය වන්නේ දෙමළ ජනතාවට හැම දාම ප්‍රශ්න වලින් මිරිකිලා ඉන්නවා දකින්න. එය හරියට හි¼ඟන්නාගේ තුවාලය වගේ. ප්‍රශ්නවලින් මිරිකලා, සංවර්ධන කටයුතු අඩාල වෙලා, ජනතාව පීඩා විඳිමින් ජීවත් වනවිටයි විපක්ෂයට හොඳ. නමුත් දෙමළ ජනතාව අද ඒ තත්ත්වයට පත්වෙලා නැහැ. ඔවුන් හොඳ තත්ත්වයක අද ජීවත් වෙනවා. උතුරේ ජනතාවත් මේ තත්ත්වය හොඳාකාරවම තේරුම් ගෙන තියෙනවා. ඡන්දය පැවැත්වීමෙන් උතුරේ ජනතාවට තමන් කැමැති නියෝජිතයන් තෝරා පත් කරගන්න අවස්ථාව ලැබුණා.පසුගිය වසර 30ක කාලය බලන්න. අනිත් පළාත් සංවර්ධනය අතින් ඉහළටම ගිහින් තියෙනවා. ඒ පළාත් විශාල සංවර්ධනයක් ලබා තියෙනවා. එක්සත් ජනතා නිදහස් සන්ධානය, ජනාධිපතිතුමා යටතේ විශාල සංවර්ධන මාවතකට පිවිසිලා, එපමණක් නොව උතුරෙත් මේ වනවිට දැවැන්ත සංවර්ධනයක් ලබන්නට පටන්ගෙන. දැනටමත් මංමාවත් ඉදිවෙනවා. ගොඩනැඟිලි හැදෙනවා. පාසල් ඉදිවෙනවා. ගම් අලුත් වෙනවා. අපිත් ටිකින් ටික දකුණේ සංවර්ධනය කරා යා යුතුයි.මෙදා පළාත් පාලන ඡන්දයේ දී මෙතෙක් තිබූ ඒ අඩුව සම්පූර්ණ කරගනිමින් රජයේ දැවැන්ත සංවර්ධනයත් සමඟ ඉදිරියට යාමට උතුරේ ජනතාවට අපි ඇරැයුම් කළා.ක්‍රීඩා ඇමැති මහින්දානන්ද අලුත්ගමගේඋතුරේ ඡන්ද ප්‍රචාරක කටයුතු වල යෙදෙන විට අපිට දකින්න පුළුවන් වුණු වැදගත්ම දේ තමයි උතුරේ තරුණ පිරිස් වල පිබිදීම. උතුරේ තරුණයන්ට අද විශාල බලාපොරොත්තු සමුදායක් ඇතිවෙලා. උතුරේ තරුණ පිරිස් ඡන්ද කටයුතුවල යෙදුණේ විශාල පිබිදීමකින්. වසර 30 ක කුරිරු යුද්ධය නිසා උතුරේ තරුණ පිරිස්වල මානසිකත්වය බිඳ වැටිලා තිබුණේ. ඒ අයට අනාගතය ගැන බලාපොරොත්තු තිබුණේ නැහැ. අද ඒ සියලු දෙයම වෙනස් වෙලා. අලුත් බලාපොරොත්තු ඒ අයට ඇතිවෙලා. ඒ සමඟ ම උතුරේ තරුණ පිරිස්වල විශාල පිබිදීමක් දකින්නට තියෙනවා. විශේෂයෙන් ම සංවර්ධන වැඩ සටහන් හා සමගාමී ව.උතුරේ අඳුරේ සිටි ගම්වල ජනතාවට විදුලිය ලැබී තියෙනවා. ගමට වතුර ලැබිලා මාර්ග හැදිලා. තවත් මාර්ග හැදෙමින් යනවා. ඒ මේ රජය විසින් ක්‍රියාත්මක කළ සංවර්ධන වැඩසටහන් නිසයි. අද මේ හැම දෙනාටම අනාගතය ගැන අලුත් බලාපොරොත්තු ඇතිවෙලා ඡන්ද උණුසුමින් තරුණ පිරිස් පිබිදිලා. ඒ අය ඉතා උද්යෝගයෙන් ඡන්ද කටයුතුවල යෙදුණා. මේ අයට නැවතත් වසර 30 කට පසුව ඒ අයගේ පළාත් වලට නියෝජිතයන් තෝරා ගන්නට වරප්‍රසාද ලැබුණේ ජනාධිපතිතුමා යුද්ධයට තිත තැබූ නිසයි. ඒ වගේ ම අලුත් බලාපොරොත්තු ලියලන්නට පටන් ගත්තේ රජය ගෙනියන සංවර්ධන වැඩපිළිවෙළ නිසයි.ජනාධිපතිතුමා යුද්ධය නැවැත්වූවා සේම උතුරේ ජනතාවගේ ජීවන තත්ත්වය නඟා සිටවූවා. මෙහි දරුවන්ට අධ්‍යාපන අවස්ථා ලබා දුන්නා. මෙහේ ජීවත් වන ජනතාවගේ ප්‍රශ්න වලට පසුගිය කාලයේ විසඳුම් ලබා දෙන්නට රජය උත්සාහ කළා. උතුරේ ප්‍රශ්න ගැන දැන් ආණ්ඩුව වැඩි අවධානය යොමු කර තිබෙනවා. මේ පළාත්වල ඉඩම් ප්‍රශ්නය තවම තියෙනවා.ඉඩම් ප්‍රශ්නය ගැනත් රජය මේ වනවිට අවධානය යොමුකර රුපියල් කෝටි ගණනක සංවර්ධන වැඩ කටයුතු ද ආරම්භ කර තියෙනවා.උතුරේ හැම ගමකටම අද විදුලිය ලබා දී තියෙනවා. උපරීම සංවර්ධනයක් කරා යමින් තියෙනවා. මේ ජනතාව දන්නවා සංවර්ධනය කරා යා හැක්කේ මේ රජය සමඟ සම්බන්ධ වුවහොත් පමණයි කියා. දැන්වත් දෙපයින් නැඟී සිටිය යුතු ය යන හැඟීම මෙහි ජනතාවට තියෙනවා. දකුණේ ජනතාව වගේ ම ජීවත්විය යුතු ය යන හැඟීම මෙහේ තරුණ පිරිස් තුළ ඇති වී තියෙනවා.මෙදා ආණ්ඩුව දිනන්නවත් පරද්දන්නවත් නෙමෙයි ඡන්දය පාවිච්චි කළ යුත්තේ. ගම හදන්න නම් රජයත් සමඟ සිටිය යුතුයි. ඒ හැඟීම මෙහේ ජනතාව තුළ තිබෙනවා. මෙහේ එක්සත් ජාතික පක්ෂය පෙනෙන තෙක් මානයක නැහැ. අනිත් පැත්තෙන් ටී. එන්. ඒ. පක්ෂය ජාතිවාදය අවුස්සමින් යනවා. ඒ අය හැමදාම කළේ ඒ දේවල්, නමුත් උතුරේ ජනතාවට ජනාධිපතිතුමා ගැන තිබෙන්නේ විශේෂ පැහැදීමක්.අපි දන්නවා වසර තිහකින් උතුරේ ජනතාවට ලැබුණු මේ අමරණීය අවස්ථාවෙන් ඔවුන් උපරීම ප්‍රයෝජන ගන්නා බව.ගොවිජන සේවා හා වනජීවි ඇමැතිඑස්. එම්. චන්ද්‍රසේනඋතුරේ මැතිවරණ කටයුතු ඉතා හොඳින් ක්‍රියාත්මක වුණා. ඒ බව සතුටින් ප්‍රකාශ කළ හැකියි. වසර තිහක කුරිරු යුද්ධය දිනාගෙන උතුරට සාමය ඇති කිරීම ගැන උතුරේ ජනතාව ඉන්නේ විශාල පිබිදීමකින්. මේ ජනතාව සාමයට කැමැතියි. ඒ අයට උදා වූ සාමය ආරක්ෂා කර ගැනීමේ දැඩි වුවමනාවක් තියෙනවා. මේ වනතුරු මැතිවරණ ව්‍යාපාරය තුළ උතුරේ ජනතාව කිසිම ප්‍රචණ්ඩ ක්‍රියාවකට යොමු නොවූ බව නිහතමානීව ප්‍රකාශ කරනවා. දකුණේ මැතිවරණ සිදුවීම්වලට සාපේක්ෂව උතුරේ මැතිවරණ කටයුතු ඉතා හොඳයි. මෙහේ ජනතාව කලබල, ලේ, මිනීමරුම් දැකලා ඒවා පිළිකුල් කරනවා. මේ ජනතාව කැමැති නැහැ මැතිවරණයකදී හෝ ඒ තත්ත්වය නැවතත් දකින්න. උතුරේ ජනතාවගෙන් සියයට 90 ක් ගොවි ජනතාව ඉන්නවා. ඔවුන් නියෝජනය කරන ඇමැතිවරයා ලෙස මම ගොවි ජනතාව හමු වුණා. ගොවි හමු 100 ක් පැවැත්වුණා. මම ඒ අයට අපේ දේශපාලන ප්‍රතිපත්ති පැහැදිලි කර දුන්නා. අපි සාමයත් සමඟ සාමකාමී මැතිවරණ මාවතකට පිවිසුණා.එදා එල්. ටී. ටී. ඊ. ය දෙමළ නායකයන් ඝාතනය කර ප්‍රජාතන්ත්‍රවාදය විනාශ කළා. අද වන විට ප්‍රජාතන්ත්‍රවාදී දේශපාලනය ගැන ජනතාව විශාල උනන්දුවකින් ඉන්නේ. විශේෂයෙන්ම උතුරේ තරුණයන් පවා ප්‍රජාතන්ත්‍රවාදී දේශපාලන මාවතකට පිවිසිලා. කියන්න සතුටුයි මේ මැතිවරණයේ කවුරු ජය ලැබුවත් මේ වන විට උතුරේ ප්‍රජාතන්ත්‍රවාදය ස්ථාපිත කිරීම අතින් අපි ජයග්‍රහණය ලබා අවසන්. ඒ වගේම කියන්න සතුටුයි මේ පළාත්වල තරුණයන් බුලත් කොළයත් සමඟ කටයුතු කරන බව. සිය දහස් ගණනක් තරුණයන් මෙදා මැතිවරණ කටයුතුවල යෙදුණා. ඒ ජනාධිපතිතුමාට කෙළෙහිගුණ සැලකීමක් වශයෙන් බුලත් කොළය ජයග්‍රහණය කරවන්නයි.මේ වන විට කවුරුත් දන්නවා උතුරේ සංවර්ධනය ඉතාම ඉහළින් සියලු අමාත්‍යාංශ එකතු වී කරගෙන යන බව. එසේ කළේ ඡන්දය බලාගෙන නෙවේ. ආර්ථික අතින් ජයග්‍රහණය කර එහි ප්‍රතිලාභ ජනතාවට ලබා දීමටයි. අපි උතුරේ සංවර්ධන ක්‍රියාදාම දියත් කළේ ඡන්දය බලාගෙන නොවෙයි කියා ජනතාව දන්නවා. අපි ඒ - 9 පාර හැදුවේ බොහෝ කලින්. අද ඒ පාර ඕමන්තෙත් පසුකර අවසන්. උතුරේ කලබල අවසන් වීමත් සමඟම යාපනේ යන්න පැය ගණනක් ගතවුණා. දැන් එහෙම වන්නේ නැහැ. ඉතා ඉක්මනින් යාපනයට යන්න පුළුවන්. මේවා සංවර්ධනය කළේ ඡන්දය බලාගෙන නොවේ. රේල් පීල්ලක්වත් නොතිබුණ රේල් පාර වෙනුවට නවීන තාක්ෂණයත් මුසුවූ රේල් පාරක් හැදිලා අපි දැන් එය යාපනය දක්වා ගෙනියනවා.මොරගහකන්ද ජලාශයේ වතුර අපි ඉරණමඩු දක්වාත් එතැනින් යාපනය දක්වාත් ලබා දෙනවා. ඒ දෙන්නේ ඡන්දය බලාගෙන නොවේ. යාපනය, පුනරින් හරහා මන්නාරම, පුත්තලම, කොළඹ දක්වා මාර්ගය හදාගෙන යනවා. එමඟින් පැය 5 කින් යාපනයේ සිට කොළඹට එන්න පුළුවන්. ගොවිජන සේවා හා ආර්ථික අමාත්‍යාංශය එකතු වී වැව් 69 ක් උතුරේ සංවර්ධනය කරනවා. මේ වසර අවසන් වන විට වැව් 100 දක්වා එය ප්‍රතිසංස්කරණය කරගෙන යනවා.අපි ධීවර වරාය ප්‍රතිසංස්කරණය කළා. ගොවිජන සේවා මධ්‍යස්ථාන 15 ක් දැන් ක්‍රියාත්මක කරන්න යනවා. අද වන විට ග්‍රාමීය මාර්ග විශාල ප්‍රමාණයක් ප්‍රතිසංස්කරණය කරමින් පවතිනවා. අද උතුරේ ජනතාව උඩරට එළවළු උතුරේ වගා කරනවා. ඉතා දක්ෂ ලෙස හොඳින් වගා කරන බව කියන්න සතුටුයි. ඒ අය රටට අවශ්‍ය රතුළූණු වගා කරනවා. අපි ඒ අයට හොඳ මිලක් දෙන්න කටයුතු කරනවා.උතුරේ ජනතාව හැමදාම සිටියේ කෘෂිකර්මය ආරක්ෂා කරන රජයත් සමඟයි. ජනාධිපතිතුමා මෙන්ම සන්ධාන රජයත් නිතරම ගොවි ජනතාව වෙනුවෙන් කටයුතු කළා. ඉදිරියටත් කටයුතු කරනවා. මේ නිසා මෙදා අපේ ජයග්‍රහණය ස්ථිරයි.එජාප මාධ්‍ය ප්‍රකාශක, පාර්ලිමේන්තු මන්ත්‍රීගයන්ත කරුණාතිලකඋතුරේ මැතිවරණ කටයුතු ගැන සලකා බලන විට අපිට පෙනී යන්නේ උතුරේ මැතිවරණ කටයුතු සර්ව සාධාරණව පැවැත්වීමට රජය කටයුතු නොකළ බවයි. මැති ඇමැතිවරු සියල්ලම උතුරෙයි හිටියේ. එපමණක් නොව රාජ්‍ය දේපොළ, රජයේ වාහන පවා ආණ්ඩුව හිතුමතේ යොදා ගත්තා. ආණ්ඩුව උත්සාහ ගන්නේ උතුරේ ජනතාවට කෙසේ හෝ බලපෑම් කරමින් ජයග්‍රහණය කරන්නටයි. මේ නිසා මැතිවරණ නීති පවා උල්ලංඝනය වූ බව කියන්න පුළුවන්.උතුරේ ජනතාවට කොහොමහරි බලපෑම් කරමින් මැතිවරණය ජයගන්නයි ඔවුන් උත්සාහ ගත්තේ. සෙසු දේශපාලන පක්ෂවලට බාධා කරමින් ඔවුන් මේ මැතිවරණ ව්‍යාපාරය ක්‍රියාත්මක කළ බව කියන්න පුළුවන්. මේ මැතිවරණ ව්‍යාපාරයේදී සාරි, වේට්ටි හරි දීලා ඡන්දය ලබා ගන්නයි උත්සාහ කෙළේ. දකුණේ ජනතාවට වගේම උතුරේ ජනතාවටත් වසර ගණනාවකට පසු ඡන්ද පොළට ගොස් නිදහසේ ඡන්දය ප්‍රකාශ කිරීමට තිබෙන ඉඩකඩ ඇහිරීම ගැන අපි කනගාටු වෙනවා.තර්ජන ගර්ජන, බලපෑම් ගණන් ගන්නේ නැතුව ප්‍රජාතන්ත්‍රවාදයේ නාමයෙන් තම අදහස් ප්‍රකාශ කිරීමට ඡන්දදායකයන්ට ඉඩ ලැබුණා නම් හොඳයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=ab1107242</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>පළාත් පාලන හා පළාත් සභා නියෝජ්‍ය ඇමැති ඉන්දික බණ්ඩාරනායක* මේ මැතිවරණය ගැන තිබු විශ්වාසය කොහොම ද?අපි මේ ගැනත් විශ්වාසයෙන් හිටියා. ජනතාවගේ සාධාරණ තීන්දු ගැන අපි දන්නවා. යම් විදියක ජීවන වියදම් අපහසුතා වැනි ගැටලු ජනතාවට තිබෙන බව අපි පිළිගන්නවා.නමුත් ජනතාව ඒ අමාරුකම්වලට වඩා රටේ සංවර්ධනය ගැන හිතනවා.* බඩගින්නෙ සිටින්නකුට බණ කීමෙන් වැඩක් නැති බව බුදු හාමුදුරුවොත් කියලා තියෙනවා. ජීවන වියදමට වඩා සංවර්ධනය ගැන ජනතාව හිතනවා කියන කතාව පිළිගන්න පුළුවන් එකක් ද?විශාල බලාපොරොත්තු ඇතිව තමයි ජනතාව අපිට හැම වාරයකම ඡන්දය දුන්නෙ.ඒ නිසා ජනතාවගේ සිතුම් පැතුම් ඉටු කිරීම ජනතා අභිවෘද්ධිය වෙනුවෙන් කටයුතු කිරීම සියලුම මහජන නියෝජිතයන්ගෙ වගකීමයි.ඒ වගේම සංවර්ධන කටයුතුත් මේ රටට අත්‍යවශ්‍යයි. ඒ හා සමගාමීව ජීවන වියදම සමනය කිරීමටත් රජය හැම පියවරක්ම ගන්නවා.* මැතිවරණයෙන් පසු ඉදිරි වැඩ කටයුතු කොහොම ද?විශාල සංවර්ධනයකට යෑමයි අපේක්ෂාව. මහා මාර්ග, වාරි මාර්ග, 2012 වන විට සැමට විදුලිය දීමේ ව්‍යාපෘතිය රැකී රක්ෂා ලබාදීම යනාදි සියල්ලෙන් රට සංවර්ධනය කිරීමට අප පියවර ගන්නවා.දැනටමත් බොහෝ සංවර්ධන කටයුතු ආරම්භ කර තිබෙනවා.ඇතැම් කටයුතු අවසන් කර තිබෙනවා.* ගමේ ආණ්ඩුව ගමට වැඩක් නොකරන බවටත් මහජන නියෝජිතයො මහජන මුදල් සොරාකමින් සිටින බවටත් චෝදනා තිබෙනවා. මේ තත්ත්වය වැළැක්වීමට පියවර ගන්න බැරි ද?අපි කිසි විටෙක සොරුන් රකින්නෙ නැහැ.එවැන්නකු ගැන ලිඛිතව හෝ වෙනත් ආකාරයකින් පැමිණිලි කළහොත් වැරැදිකරුවන්ට උපරීම ලෙස දඬුවම් දීමට අප කටයුතු කරනවා. ජනාධිපතිතුමා පවා පැවසුවේ බුලත් කොළයට ඡන්දය දෙන්න කියලා. ඒ කියන්නෙ හොරු දූෂකයො හඳුනගෙන ඒ අයට ඡන්දය නොදී සිටින ලෙසයි ආණ්ඩුව ජනතාවට දැනුම් දුන්නෙ. ඒ නිසා ජනතාවගෙත් වගකීමක් තියෙනවා එවැනි අය මහජන නියෝජිතයො ලෙස පත් නොකර සිටීමට.* එවැනි සොරුන් මහජන අපේක්ෂකයො නොකර සිටීමට පක්ෂයටත් වගකීමක් නැද්ද?මෙහෙමයි... ඇත්තටම... එහෙම අයට අපේක්ෂකත්වය නොදී සිටීම අපට ගැටලුවක් නොවෙයි.එජාප මහ ලේකම් තිස්ස අත්තනායක* පළාත් පාලන මැතිවරණයට විශ්වාසයෙන් මුහුණ දෙන්න එජාපයට පුළුවන් වුණා ද?ඇත්තටම මේ මැතිවරණයේ තිබුණේ ඇල්මැරුණ ස්වභාවයක්. එය කොටස් වශයෙන් පැවැත්වීමත් එක් හේතුවක්. එකවර මැතිවරණයක්වත් පවත්වගන්න බැරි ආණ්ඩුවක් දැන් තියෙන්නෙ. ජනතාවගේ මුදල්, කාලය, ශ්‍රමය මේ නිසා නාස්ති වුණා.අනෙක් පැත්තෙන් කිසිම ආකාරයේ සාධාරණ නිදහස් මැතිවරණයක් නොවෙයි මේ පැවැත්වුණේ. දේශපාලන බලය රාජ්‍ය සම්පත් සියල්ල මැතිවරණය වෙනුවෙන් යෙදෙව්වා.උතුරට සාරි, වේට්ටි බෙදනවා. මේ රාජ්‍ය මුදල් මිස පෞද්ගලික මුදලෙන් බෙදූ ඒවා නොවේ.කොහොමත් මේ මැතිවරණ ගැනවත් ප්‍රතිඵල ගැනවත් විශ්වාසයක් කා තුළවත් නැහැ.* මට පේන්නෙ විපක්ෂයත් ඇල්මැරිලා. ඔබ ඔය කියන තත්ත්වය පිටුදකින්න නොහැකි වී ඇත්තේ විපක්ෂයේ ඇල්මැරුණු ස්වභාවය නිසා නොවේ ද?මෙහෙමයි. මේ ප්‍රතිඵල ගැන අපට සැකයි. කොහොමත් ක්‍රමයෙන් ආණ්ඩුවේ නියෝජිත ප්‍රතිශතය අඩු වෙමින් පවතිනවා. අනෙක මේ ප්‍රාථමික ඡන්ද ගැන ජනතාව උනන්දුවකින් කටයුතු කරන්නෙ නැහැ.* ඔබ කියන විදියට ආණ්ඩුව බලය හා සම්පත් යොදනවා නම් ජනතාව ඇල්මැරිලා නම් මේ තත්ත්වය නැති කරන්න කටයුතු කිරීම විපක්ෂයේ වගකීමනෙ?විපක්ෂය විදියට අපිට කරන්න පුළුවන් දැනුම්වත් කිරීම පමණයි. අපි ඒ වෙනුවෙන් කටයුතු කර තියෙනවා. ඒ දැනුම්වත් කිරීම සම්බන්ධයෙන් තිබෙන අඩුපාඩු හදාගෙන තව දුරටත් ජනතාව දැනුම්වත් කිරීම අපේ වගකීමක්. ඒ වගේම ජනතාවත් අවදියෙන් සිටිය යුතුයි.* මේ මැතිවරණයෙන් පසුව, පක්ෂයේ ජාතික මට්ටමේ දේශපාලන වැඩපිළිවෙළ මොකක්ද?මේ වන විටත් අපි දේශපාලන මෙන්ම සමාජ මෙහෙවර කරමින් සිටිනවා. ඉදිරියටත් එහෙමයි. හැබැයි මේ සියල්ල කරන්න වෙලා තියෙන්නෙ මර්දනය හමුවේ.අනෙක් පැත්තෙන් රට බංකොළොත් වෙලා. රන් සංචිත විකිණීමටත් ගිය සතියේ සිට ආණ්ඩුව පියවර ගත්තා. චීනයෙන් සියයට 65 ක පොලියකට ණය ගන්න හදනවා රටට කන්න බොන්න අඳින්න පමණක්. මේකද මේ සංවර්ධනය කියන්නෙ. ළඟදීම ආර්ථික පිපිරිමක් ඇති වෙනවා.* පක්ෂවල නියෝජිතයන්ගේ වංචා දූෂණ ගැන චෝදනා තිබෙනවා. එවැන්නන්ට ඇයි මහජන නියෝජිතයෝ වීමට ඉඩ දෙන්නෙ ?අපි ඇත්තටම යවන්නෙ සුදුස්සො.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107241</link>
    <topic>පියමං කළෙමි...2</topic>
    <author>කසුරි</author>
    <content>අපි කොටි බලන්නට ගියෙමු. කොටි ඉන්නේ කැලේය. අපි කොටි බලන්නට කැලේට ගියෙමු. පුදුමයකි. කොටි අපි එනතෙක් බලා සිටියහ. කිසිවක් පිළිවෙළට මතකයට නඟාගත නොහැකි තරම් පුංචි සන්දියේ දී මම දෙහිවල සතුන් වත්ත බලන්නට ගොස් ඇත්තෙමි. ඒ ගම්පහ බණ්ඩාරනායකයේ හයේ පන්තියේ සිටියදීය. හයේ පන්තිවල ළමයින් සමඟ ඒ ගමන ගියේ සේනානායක මහත්තයාය. එතුමා අපේ චිත්‍රකර්ම ගුරුවරයාය. මෙලොව හැර ගොස් බොහෝකල්ය. දැන් ඒ මතකය දුරාතීතයට ගොස් අපැහැදිළි මතක අතර රැඳී පවතී. සතුන්වත්තේ කූඩුවල කොටින් සිටි ආකාරය සිහියට නඟාගත නොහැකි තරම් අපැහැදිළිය.පසුගියදා ඉන්දියාවේ කළ සංචාරයේදී කොටින් බලන්නට සතුන් වත්තකට නොව මහ කැලයකින් යුක්ත කැලෑ උයනකට ගියෙමු. අප කැඳවාගෙන ගියේ නායර් ය. ඔහු අපේ සම්බන්ධීකරණ නිලධාරියාය.මේ කැලෑ උයන පිහිටා තිබුණේ බැංගලෝරයේය. ඒ ගැන සටහන් කරන්නට පෙර මේ සටහනට එක් කළ යුතු ප්‍රවෘත්තියක් වෙයි. එනම් නවදිල්ලියේ දින හතරක් ගතකොට අපි බැංගලෝරයට පැමිණි බවය.මේ කියන්නා වූ කැලෑ උයන තිබෙන්නේ බැංගලෝරයේ ගුවන්තොටුපළේ සිට කිලෝමීටර් හැටක් පමණ දුරින් බැනරගඨා නම් වූ ගහකොළවලින් පිරුණු ප්‍රදේශයේය.එහෙත් මෙය සිංහරාජ අඩවිය නොවේ. සැබැවින්ම අප ඇතුළු වූයේ මහ වනයකට නොව කැලෑ උයනකටය. අක්කර 1700ක් තරම් වූ වනගත බිම උස් දැල්වලින් කොටස් හතරකට පහකට වෙන් කොට තිබේ. ඒ මැදින් පටුපාරවල් වැටී තිබේ. කොටි සිටින්නේ එසේ වෙන්කළ කොටසකය. අප ගමන් කරන්නේ පටුපාර ඔස්සේ දැල් ගැසූ ආරක්ෂිත කුඩා බස් එකකය.කොටින්ට වෙන්වී ඇති කැලෑ කොටස අක්කර කීයක්දැයි නොදනිමි. කෙසේ වුව ද එය අක්කරවලින් නම් සිය ගාණක් විය යුතුය. දැල්වලින් ආවරණය කර ඇති මේ කැලෑ කූඩුවේ කොටි වෙසෙති. ඒ උන්ගේ ලෝකයයි. කැලෑ කූඩුව යනුවෙන් මා සටහන් කළේ එය වටා සුවිසල් දැලක් ඇති බැවිනි.එහෙත් කැලෑ කූඩුව යන්න නිවැරැදි යෙදුමක් දැයි මම නොදනිමි. කූඩුව, කූඩුවෙනවා යන්න යෙදෙන්නේ කුඩා ඉඩකඩකි. අසීරුවෙන් සිටින විටය. එහෙත් මෙය අක්කර සිය ගණනක් වූ ප්‍රදේශයකි. හතර වට දැල්වලින් කොටුකර ඇතත් එය අක්කර සිය ගණනක් වූ ප්‍රදේශයක් බැවින් ‘කැලෑ කූඩුව‘ යන්නෙන් ‘කූඩුව‘ යන්න ඉවත්කර ගන්නෙමි.කොටින්ගේ ලෝකයට ඔබ්බෙන් සිංහයින් ගේ ලෝකය ද තිබේ. එහෙත් අපට පළමුවෙන් හමුවන්නේ වළසුන්ගේ ලෝකයයි.වළසුන් කළුපාට බව ඇත්තය. එහෙත් අප දකින්නේ වග වලසුන් නම් නොවේ. උන් අපට දත් විළිස්සන්නේ නැත. සිංහයින් පමණක් නොව කොටින් ද එසේමය. ඔවුහු මිනිස්සු දැක කලබල නොවෙති. දත් නොවිළිස්සති. ඔහේ ශාන්ත දාන්තව බලා සිටිති.අක්කර සිය ගණනක බිම් කඩක් තමන් වෙනුවෙන් වෙන්ව ඇතත් සිංහ, කොටි, වළස් පිරිස දැල් වැට අද්දරට වී බලා සිටිති. කෑම ලැබෙන්නේ දැල් ආසන්නයේ දී නිසා ය.සිංහයින් මෙන්ම කොටින් ද ගෝනකු මුවකු හෝ බයිසන් ගවයකු හඹා ගොස් මරා කන්නේ නැත. තමන්ගේ බැටළු මස් “කෝටා” එක ලැබෙන තෙක් දැල් ආසන්නයේ සැරිසරමින් බලා සිටී.බස්රිය නැවැත්වූ විට අඩුම තරමින් නැඟී සිටින්නටවත් ඔවුන් වෙහෙසවන්නේ නැත. අප අසා ඇති නපුරු සිංහයින්, කොටින්, වළසුන් මෙහි නැත. කරන්නට දෙයක් නැති නිසා එසේ ශාන්තව සිටිය ද බැරිවෙලාවත් දැල ඇතුළට ගියහොත් සියලු නපුරුකම් අත්විඳින්නට ලැබෙනු ඇත. (මස් කැබලි බවට පත්වීමේ අත්දැකීම ද ලබාගැනීමට හැකිවනු ඇත.)බැංගලෝරයේ බැනරගඨා කැලෑ උයනේ වැට අද්දර සිටි සිංහයින්, කොටින්, වළසුන් දුටු විට මට සිහිපත් වූයේ උඩ වලවේ වනෝද්‍යානයේ විද්යුත් වැට අද්දරට වී මිනිසුන් වීසි කරන උක්දඬු කැබැල්ලක් වෙනුවෙන් බලා සිටින වල් අලින්ය.සිංහයන්ගේ බිමේ හෝ කොටින්ගේ බිමේ ගෝන්නු මුවෝ නැත. එහෙයින් බැටළු මස් කෝටා එක ලැබෙන තෙක් ඈනුම් අරිමින් බලා සිටිනවා ඇරෙන්නට වෙන කරන්ඩ දෙයක් නැත.”හායි මිතුරනි, අපේ රාජධානියට පැමිණි ඔබ සාදරයෙන් පිළිගනිමු. මෙහි අපි නිදහස භුක්ති විඳින්නෙමු. අප ආරක්ෂා කරන්න. අපි ඔබ ආරක්ෂා කරන්නෙමු. අප ඔබේ පවුලේම අය නොවේද?”අපට දුන් පත්‍රිකාවේ සඳහන් වන්නේ එසේය.දෙහිවල සතුන්වත්තේ කූඩුවල සිටින සතුන් සිරවී සිටින බව ඇත්තය. එහෙත් මෙහි දඩයම කෙසේ වෙතත් එක්තරා අන්දමක නිදහසක් ඇත. ගස්යට නිදති. වතුර වලවල්වල බැස පීනති. මිනිසුන් නොපෙනෙන ඈතකට යති. එහෙම නිදහසක් ඇත. නැති එකම අයිතිය නම් දඩයමක් කොට කෑමේ අයිතියයි.එහෙත් මේ සතකු ලද දෙයින් සතුටුව ජීවත්වෙති. මා මේ කැලෑ උයනෙන් පිටවූයේ සතුට මෙන්ම සන්තාපය ද සිතින් දරාගෙනය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107246</link>
    <topic>ගෝවා සමඟ හාතවාරිය වැල් වවන</topic>
    <author>නිහාල් පී. අබේසිංහ සේයාරූ - දුෂ්මන්ත මායාදුන්නේ චමින්ද හිත්තැටිය</author>
    <content>කොළඹ 7දිසාපති නිවෙසේගොවිපොළආර්ථික සංවර්ධන ඇමැති බැසිල් රාජපක්ෂ මහතා කොළඹ දිසාපති එස්. හපුආරච්චි මහතාගේ ගොවිපළ නැරැඹූ අවස්ථාව. හපුආරච්චි මහතාද මෙහි සිටී.ගෝවා වැවෙන්නේ නුවරඑළිය වැලිමඩ බණ්ඩාරවෙල ප්‍රදේශවල යයි මතයක් පවතී. ඒත් දැන් කොළඹ 7 ත් ගෝවා ලස්සනට වැවේ. ඒ විතරක් නොවේ. රාබු, බීට්රූට් වැනි එළවළු ද කොළඹ 7 සරුවට වැවේ. එමෙන් ම අඩි 15 උසට ඝනකමට වැවුණු හාතාවාරිය වැලක් කොළඹ 7 ඇති බව කීවොත් ඔබ පුදුමයට පත්වනු ඇත. මේ කී දේ මෙන් ම නොකී එළවළු, අල බෝග පලතුරු වවා ඇත. මනරම් ගොවි පළක් දැන් කොළඹ 7 සරුවට වගා කර තිබේ. ඒ එසේ මෙසේ තැනක නොවේ කොළඹ මහ දිසාපති එස්. හපුආරච්චි මහතාගේ නිල නිවසේ ගෙවත්තේ ය.කොළඹ 7 විජේරාම මාවතේ පොලිස්පතිතුමාගේ නිල නිවසට හා අග්‍ර විනිශ්චයකාරතුමියගේ නිල නිවසට මැදිව ඇතිව කොළඹ මහ දිසාපති නිවසේ ගෙවත්ත මෙලෙස තනිකරම සරු ගොවිපළක් බවට පත්වූයේ එස්. හපුආරච්චි මහතා කොළඹ දිසාපති තනතුරට පත්වීමත් සමඟ ය.“මේක වැලි මිශ්‍ර පොළවක් තිබුණු ගෙවත්තක්. ගෙවත්තක් වුණාට මෙහි පොල් පැළ ටිකක් පමණයි තිබුණේ. බැසිල් රාජපක්ෂ ඇමැතිතුමා මෙරට ගෘහ ආර්ථික ඒකක දස ලක්ෂයක් හදන ‘දිවි නැඟුම’ වැඩ පිළිවෙළ පටන් ගත්තට පස්සේ මට හිතුණා මේ ඉඩමත් කොළඹ දිස්ත්‍රික්කයේ දිවි නැඟුමට ආදර්ශයක් ලෙස ගොවිපළක් හදන්න ඕනෑ කියලා. ඒ අනුව මුලින් ම ගොම පොහොර ට්‍රැක්ටර් 4 ක් දාල එය පොහොර කළා. ඉන් පස්සේ කෘෂිකර්ම නිලධාරීන්ගෙන් උදව් ඇතිව මේ පැළ සිටවීම ආරම්භ කළා. පාදුක්ක ප්‍රදේශයෙන් පැළ ලැබුණා. මටත් උදව් වුණා. මගේ නිල නිවසේ සේවකයනුත් මගේ රියැදුරත් මීට උදව් වුණා. ඒ අනුව අද කොළඹ 7 ඇතුළත ලස්සන ගොවිපළක් මේ ගෙවත්තේ සකස් වී තිබීම මට හරි සතුටක්. මේ වගේ නිවසක සරු ගෙවත්තක් කොළඹ 7 නැතිව ඇති. මට හරි සතුටක් කොළඹ දිසාපති එස්. හපුආරච්චි මහතා අප සමඟ පැවසුවේ තම ගොවිපළ පිළිබඳව ඉමහත් තෘප්තියෙනි.අඩි 15ක් උස හාතවාරිය වැලමෙහි එළවළු පලතුරු වර්ග 25 කට අධිකය. ගෝවා, රාබු පමණක් නොව රටේ හැම තැනම නැති කොච්චි, ප්‍රභේද 3 ක් ද මෙහි ඇත. මීවැරනිය ප්‍රභේදයේ මිරිස් පැළ 200 කට අධික ප්‍රමාණයක් තිබේ. මේවා ලස්සනට මනරම්ව ඵල බරව තිබීම කාගෙත් සිත් ගන්නා කරුණකි. මේවාට බටු කොච්චි කියල කියනවා. ඒ බටු වගේ ලොකු වෙන නිසා වෙන්න ඇති මේකට වෙළෙඳුන් ගෙනුත් ලොකු ඉල්ලුමක් තිබෙනවා. මේකේ අස්වැන්න මම දිස්ත්‍රික් ලේකම් කාර්යාලයේ අයට සහන මිලට ලබා දෙනවා” දිස්ත්‍රික් ලේකම්වරයා පැවසීය.කොළපාට, සුවිශේෂ දෙමුහුන් බටු විශේෂයක් ද මෙහි තිබේ. ඒවායේ කරලක් අඩියක් පමණ දිග ය. සාමාන්‍ය බටු ද මෙහි වගාකර ඇත. ඒවායේ කරල් ද අඩියක් පමණ දිගට සරුවට වැවී තිබේ. නිවිති, මුකුණුවැන්න, ගොටුකොළ තලන බටු, බණ්ඩක්කා, ලීක්ස්, බතල, කිරි ගහල, කිරි අල, නීරමුල්ලිය, කන්කුන්, සෝයා, මෑ කරල් ආදිය මෙහි ඉතා සරුවට වැටී තිබේ. කොළඹ 7 ඉහළම වැදගත් අය (ඍඍධ්ර්‍ථ) සිටි ප්‍රදේශයක මෙවැනි ගොවි පළක් තිබීම කදිම ආදර්ශයකි. රටේ ම නිලධාරීන්ට විශේෂයෙන් ‘දිවි නැගුම’ වැඩසටහනට පූර්ව ආදර්ශයක් ලෙස මෙවැනි ගෙවත්තක් ගොවිපළක් බවට පරිවර්තනය කිරීමට අදහසක් පහළ වීමම ඉතා වැදගත් ය.මේ වසරේ අප්‍රේල් මාසේ මුල මම මේක පටන් ගත්තේ මෙච්චරම ලොකුවට වවන්නත් නෙමේ. ටික ටික වවන කොට තවත් වවන්න ආස හිතුණා. දැන් අපි නිල නිවසේ ආහාරවලට තනිකරම ගත්තේ මේ ගොවිපළේ එළවළු. මේ ගොවිපළට සියයට 90 ක් ම දමන්නේ කාබනික පෝර රසායනික පොහොර පොඩ්ඩක් දමනවා. අපිටඅවශ්‍ය කොම්පෝස්ට් පොහොර මෙහිම හදා ගන්නවා.අපේ නිලධාරීන්ට මේ ගෙවත්තෙන් නොමද ආදර්ශයක් ගන්න පුළුවන්. මේ වගේ ගෙවත්තක් හදාගන්න කැමැති අයට අපට උපදෙස් දෙන්න පුළුවන්.” දිසාපතිවරයා පැවසුවේ තමා පුංචි කාලේ සිටම කෘෂිකර්මයට ඇල්මක් දක්වන බව ද බුලත්සිංහල ප්‍රදේශයේ ජන්ම ලාභය ලැබූ ඔහුට ගොවිතැන අමතක නොවන බව ද පසක් කරමිනි.සරු ගොවිපළේ එළවළු පලතුරු වැවී තිබුණු අයුරු.මේ ගොවිපළ රජයේ වගකිවයුත්තන් ද නොමද ප්‍රශංසාවට ලක්විය. දිවි නැඟුම වැඩසටහනට ක්‍රියාශීලී නායකත්වයක් ලබාදෙන ආර්ථික සංවර්ධන ඇමැති බැසිල් රාජපක්ෂ මහතා ද පසුගියදා මේ කොළඹ දිසාපතිතුමාගේ සරු ගොවිපළ නැරඹුවේය” මේක රටේ පුංචි ගෙවත්තක් පවා තිබෙන අයටත් නිල නිවාසවල ඉඩ කඩ තිබෙන අයටත් ලොකු ආදර්ශයක් බව බැසිල් රාජපක්ෂ මහතා පවසා තිබිණි. ‘දිවි නැඟුම’ වැඩ සටහනට කොළඹ ප්‍රධාන පුරවැසියෙක් වන කොළඹ දිසාපතිවරයා ලබාදී ඇති ආදර්ශය ද එතුමා අගය කළේ ය.පර්චස් 56 ක නිල නිවසේ ඇති ඉඩකඩ මෙලෙස ගොවිපළක් බවට පත්කිරීම සුවිශේෂි කාර්යයකි. විශාල නිල නිවාසවල ගෙවත්තක ඉඩ කඩ ඇති අයට මේ අනුව පුංචි ගොවිපළක් ඇති කර ගත හැකි ය. එය තම ගෙදර වේල පිරිමසා ගැනීමට පමණක් නොව ශරීර සෞඛ්‍යයටත් සාක්කුවටත් සෙතකි.මම මෙහාට පත්වෙලා ආවේ 2011 ජනවාරි මාසේ. මුල් දවස්වල කඩෙන් ගෙනාපු එළවළු තමයි කෑවේ. ඒවා වේලිලා, තැම්බිලා, කුණුවෙලා තිබෙන අවස්ථාවක් තිබුණා. ගමේ කෑමට කැමැත්තක් දක්වන මට හිතුණා වවාගෙනම කන්න ඕනෑ. ඒ අනුව තමයි මේ ගොවිපොළ වැව්වේ. දැන්නම් අලුත් ම රසවත් එළවළු පලතුරු අල වර්ග මේ නිල නිවසේ ගෙවත්තෙන් ලැබෙනවා.මේ වෙනස හුඟක් කොළඹ සිටින නිලධාරීන්ටත් ඉහළ පරිපාලන නිලධාරීන්ටත් බලධාරීන්ටත් ඇති කර ගන්න පුළුවන් දිසාපතිවරයා කීය.නිහාල් පී. අබේසිංහ සේයාරූ - දුෂ්මන්ත මායාදුන්නේ චමින්ද හිත්තැටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af11072412</link>
    <topic>බලශක්ති සංරක්ෂණ ක්‍රම අනුගමනය කළොත් විදුලියෙන් 35% ක් ඉතුරු කරන්න පුළුවන්</topic>
    <author>නිහාල් පී. අබේසිංහ</author>
    <content>නර්ඩ් ආයතනයේඅධ්‍යයනයක ප්‍රතිඵලඅපේ රටේ යළිත් බල ශක්ති අර්බුදයක් පි ළිබඳව කරුණු ඉදිරිපත් වෙමින් පවතී. වැස්ස අඩුකම ලැබුණු වැස්සට ප්‍රමාණවත් පරිදි ජලාශවල ධාරිතාවක් නොමැති වීම හා ජලාශවල අධික වාෂ්පකරණයක් සිදුවීම යන කරුණු මත මේ ජල විදුලි අර්බුදය ඇතිවී තිබෙන බව විදුලි ඉංජිනේරුවෝ පවසති. මේ අතර විදුලිබල අමාත්‍යාංශය විදුලි බල සංරක්ෂණය කරන ලෙස ද ඉල්ලයි.රජයේ ගොඩනැගිලි හා කාර්යාලවල විදුලි බිල සඳහා රජය විශාල මුදලක් වැය කරයි. එසේ ම වාර්ෂිකව මේ සඳහා විශාල විදුලි බල ප්‍රමාණයක් ද වැය ;ව්. රාජ්‍ය ආයතනවල විදුලි බලය මනා ලෙස කළමනාකරණයක් සහ පරිමැසුම් ආකාරයට පාවිච්චි කරන්නේ නම් දැනට වැය වෙන විදුලියෙන් 35% ක් පමණ ආරක්ෂා කිරීමට හැකිය.විදුලි බිල හා වැය වන විදුලිබල ප්‍රමාණය රඳා පවතින්නේ එහි වොට් අගය හා එය භාවිත කරන කාලය මතයි. විදුලි බලය මනින ඒකකය වනුයේ කිලෝ වොට් පැය යනුයි. අප එදිනෙදා ජීවිතයේදී යුනිට් යන වචනයෙන් ද හඳුන්වනුයේ මෙයයි.මේ අනුව විදුලි බලය පිරිමැසීම සඳහා වොට් ප්‍රමාණය අඩු උපකරණ භාවිත කිරීම හා උපකරණ භාවිත කරන කාලය අවම කර ගැනීම සිදු කළ යුතුය.රජයේ කාර්යාල හා ගොඩනැගිලි වල ප්‍රධාන වශයෙන් බලශක්තිය භාවිත වනුයේ වායු සමන යන්ත්‍ර විදුලි බුබුළු විදුලි පංකා කාර්යාල උපකරණ හා තේ සෑදීම සඳහා වතුර උනු කරන කේතල ආදියටයි. සම්පූර්ණයෙන් වායු සමනය කරන ලද කාර්යාලයක් නම් මාසික විදුලි පරිභෝජනයෙන් 50% 60% පමණ වැය වනුයේ වායු සමන යන්ත්‍ර සඳහාය. මෙහිදී ආලෝක කරණය සඳහා 15% - 25% පමණ ද කාර්යාල උපකරණ සඳහා 10% - 15% ක් ද වැය වේ. වායු සමනය නොකරන ලද කාර්යාලයකට විදුලි බිලෙන් සියයට 30 - 40 කට පමණ ආලෝක කරණය සඳහා 15% - 20% විදුලි පංකා සඳහා ද, 20% - 25% පමණ කාර්යාල උපකරණ සඳහා ද වැය වේ. නිවාසවල විදුලිය වැඩිපුරම උපයෝගී කරගන්නේ ශීකරණයටය. ආලෝකකරණයට ද විදුලිය වැය වේ.ආලෝක කරණයේදී අප දත යුතු කරුණු රැසකි. ප්‍රයෝජනයට නොගන්නා විදුලි පහන් නිවා දැමීම මූලික වැඩ පිළිවෙළකි. ඒ සමඟම සාමාන්‍ය විදුලි බුබුළු වෙනුවට 80% ක විදුලි ඉතිරියක් ඇති බලශක්ති ලේබලය සහිත CFL විදුලි පහන් භාවිත කිරීම බල ශක්ති සංරක්ෂණයට උචිතය. ඒ සමඟම දිවා ආලෝකයෙන් උපරීම ප්‍රයෝජන ලබාගැනීමට කටයුතු යෙදිය යුතුය. නිවාස සැලසුම් කිරීමෙහි ස්වාභාවික ආලෝකය උපරීම ලෙස නිවස ඇතුළට ලැබෙන පරිදි දොර ජනෙල් විවෘත කර තැබීම ද වැදගත්ය.ඒ සමඟම විදුලි බුබුළු ද පිස දමා පිරිසුදු කිරීම ද ආලෝකය වැඩි කිරීමට හේතුවකි. එවිට පහනින් උපරීම ප්‍රයෝජන ඔබට ලබාගත හැකිය. ඒ සමඟම බිත්ති, සිවිලිම, තිර රෙදි ආදිය සඳහා ලා වර්ණ භාවිත කිරීම ඉතා සුදුසුය. එම ලා වර්ණ වලින් ආලෝකය පරාවර්තනය කිරීම සිදු වේ.මීට අමතරව වහලයට සවි කරන ලද ආලෝක කවුළු මඟින් හිරු එළිය ලබාගත හැකිය.ඒ සමඟම ජනේල සඳහා තිර රෙදි දමන්නේ නම් තීරු ආකාරයට ඇති තිර රෙදි (Vertical Bliand or Horizontal Blind) දැම්මොත් ආලෝකය ඇතුළට ලබාගත හැකි අතර හිරුගේ වෙනස් වීම අනුව තීරු මාරුව ද කළ හැකිය. ජනේල සඳහා සාමාන්‍ය තිර රෙදි දමන්නේ නම් ජනේල ඉහළ මට්ටමේදී කොටසක් තිර රෙද්දෙන් නොවැසෙන පරිදි යම් තරමක් පහතින් තිර රෙදි දැමීම සුදුසුය. වැඩ කරන මේස සූර්යාලෝකය ලැබෙන ස්ථානවලට ස්ථාන ගත කිරීම මඟින් ද කෘතිම ආලෝකය අවශ්‍ය නොවේ.ගොඩනැගිලි සැලසුම් කිරීමේදී උතුරු සහ දකුණු දිශාවලට මුහුණ ලා ඇති බිත්තිවල වැඩිපුර ජනේල යෙදීමෙන් මෙන්ම අන් පැතිවලට අඩුවෙන් ජනේල යෙදවීමෙන් ද සාමාන්‍ය ආලෝකයේ ප්‍රයෝජන ගත හැකිය. එවිට කෘතිම ආලෝකය අවශ්‍ය නොවේ. ඒ සමඟම ජනේල මුවා වන පරිදි බෝඩ් ලෑලි අල්මාරි වැනි භාණ්ඩ තැබීමෙන් වැළැකීම ද ස්වාභාවික ආලෝකරණය තවත් ශක්තිමත් කිරීමකි.අවශ්‍ය ස්ථානයට පමණක් ආලෝකය එල්ල කර ලබාගත යුතුය. එවිට අඩු වෝල්ටීය අගයකින් යුත් පහන් සුදුසු වේ. උදාහරණ ලෙස පාඩම් කරන විට මේස ලාම්පුවක් භාවිත කරන අන්දමට අවශ්‍ය තැනට පමණක් ආලෝකය එල්ල කිරීමෙන් බලශක්තිය සංරක්ෂණය කිරීමට පුළුවන.ප්‍රතිදීප්ත පහන් (ටියුබ් ලයිට්) වලට වඩා කාර්යක්ෂම ඉලෙක්ට්‍රොනික තලබරු (Electronic Ballast) පාවිච්චි කිරීම ද වැදගත් බලශක්ති සංරක්ෂණ ක්‍රියාවකි. CFL වලටත් වඩා වැඩි කාර්යක්ෂමතාවකින් හා වැඩි ආයු කාලයකින් යුත් LED ලාම්පු ද දැන් වෙළෙඳ පොළේ ඇත. ඒවා සාමාන්‍ය ආලෝකකරණය සහ සැරසිලි ආදි වශයෙන් වර්ග දෙකකි. ඒවා පාවිච්චි කිරීම විදුලි බල සංරක්ෂණයට මෙන්ම විදුලි බිල අඩුවීමට ද ප්‍රධාන හේතුවකි. විදුලි ලාම්පු සඳහා පරාවර්තක යොදා ගැනීම හා අදාළ විදුලි ලාම්පුවට අදාළ ස්විච් හඳුනා ගැනීමට ද පහසු ක්‍රමයක් තිබිය යුතුය. ලාම්පු රැසකට එක ස්විචයක් සවි කිරීම නොකළ යුතුය.කාර්යාලවල විදුලි බිලෙන් වැඩි ප්‍රමාණයක් යන්නේ වායු සමනයටයි. වායු සමනය කළ යුතු සාමාන්‍ය උෂ්ණත්වය සෙන්ට්‍රිග්‍රේඩ් අංශක 24 - 26 අතරය. ඊට වඩා උෂ්ණත්වය අඩු කළ විට එහි සිටින අයට අපහසු වේ. විදුලි බලය ද වැඩියෙන් වැය වේ.වායු සමනය කරන ලද ස්ථානයකට අනවශ්‍ය ලෙස වාතය ඇතුළුවීම හා පිටවීම බලශක්ති හානියට හේතු වේ. මේ නිසා සියලුම කවුළු හොඳින් වැසිය යුතුය. කාමරයකට අවශ්‍ය වන වාතාශ්‍රය වායු සමන යන්ත්‍රයක් මඟින් ලබා දෙයි. ඒ ස්ථානයේ දොර ජනේල ද හොඳින් වසා තැබිය යුතුය.වායු සමන යන්ත්‍ර නිසියාකාරව නඩත්තු කළ යුතුය. පිරිසුදු කළ යුතුය. වායු සමනය කරන ලද ස්ථානයේ දිගු වේලාවකට කිසිවෙක් නැත්නම් එම යන්ත්‍රය ක්‍රියා විරහිත කළ යුතුය. එසේම කාර්යාලය අවසන් වීමට පෙර විනාඩි 15 කට පෙර වායු සමන යන්ත්‍රවල ක්‍රියාකාරිත්වය නැවැත්වීම සුදුසුය. වායු සමනය කරන ලද කාමර ඇතුළත විදුලි කේතල රත් කිරීම, සිගරට් බීම, ශීතකරණ පාවිච්චිය, ඡායා පිටපත් යන්ත්‍ර පාවිච්චිය අවම කළ යුතුය.ඒ සමඟම වායු සමන යන්ත්‍රයෙන් නිකුත් කරන වාතය ක්‍රමවත්ව ඒකාකාරී ලෙස කාමරය ඇතුළත බෙදා හැරීම කළ යුතුය. එසේ නොවුණහොත් සමහර ස්ථානවල ඇතිවන්නා වූ අපහසුතාව මඟ හරවා ගැනීමට උෂ්ණත්වය අඩු කිරීමට හා සුළං ප්‍රමාණය වැඩි කිරීමට සිදු වේ. මෙවිට වැඩිපුර විදුලිබල ප්‍රමාණයක් වැය වෙන බව අධ්‍යයනවලින් පැහැදිලි වී තිබේ.වායු සමිකරණයක් භාවිත කරන විට වහලය බිත්ති, විදුරු ජනේල ආදියෙන් තාපය කාමරයට ඇතුළුවීම වැළැක්වීමට පියවර ගත යුතුය. ජනේලවලට තිර රෙදි දැමීමේදී එළියට දිස්වන පැත්ත සඳහා සුදු පාටට හුරු පාටක් ;යදීමෙන් තාපය පරාවර්තනය වී එළියට ගමන් කරයි.මෙහිදී වායු සමිකරණය කර ඇති ආයතනවල ජනෙල් බටහිර දිසාවට හා නැගෙනහිර දිසාවට වැඩිපුර නොයොදා උතුරු සහ දකුණු දිසාවලට මුහුණලා ඇති බිත්තිවලට යෙදීම කළ යුතුය.තාපය කපා හරින පටල ජනේලවල ඇළවීමත් වායු සමනය කරන ලද ස්ථානවල බලශක්ති සංරක්ෂණයට හේතුවක් වේ.නිවාසවල විදුලිය වැයවන ප්‍රධානම උපකරණය ශීතකරණයයි. ශීතකරණය මඟින් සිදුවන විදුලිය අපතේ යාම වැළැක්වුවහොත් ගෙදර විදුලි බිල ද අඩුකර ගත හැකි වේ.ඒ අනුව මුලින්ම ශීතකරණයේ දොර නිසි පරිදි සීතල පිට නොවන ලෙස වසා තැබීම කළ යුතුය. ඒ බව නිතර පරීක්ෂාකාරී විය යුතුය. ශීතකරණය අරින හා වහන වාර ගණන අඩු කිරීමත් කළ යුතුය. එහි දොර නිතර ඇරීම, වැසීම, මෙන්ම වැඩිපුර ඇරගෙන සිටීම නිසා විදුලිය වැඩිපුර වැය වේ. ඒ ශීතකරණයට ඇතුළතටම වැඩිපුර තාපය ගලා ඒම නිසාය.ඒ සමඟම ශීතකරණයක් නිතරම බිත්තියෙන් අඟල් 10 ක් ඈතින් තැබිය යුතුය. ඒ ශීතකරණයේ පිටුපස කොටසට හොඳ වාතාශ්‍රයක් ලබාදීම පිණිසය. එමෙන්ම ශීතකරණයේ පිටුපස කොටසට සෘජු සූර්යාලෝකයේ හෝ උණුසුම් පරිසර තත්ත්වවල බලපෑම් අවම කළ යුතුය.ශීතකරණයට උණුසුම් ආහාර නොදැමිය යුතුය. ආහාර දැමිය යුත්තේ එම ආහාර සාමාන්‍ය කාමර උෂ්ණත්වයට පැමිණි පසුවය.විදුලි බල මණ්ඩලයේ බල ශක්ති සංරක්ෂණ අංශයත් සුනිත්‍ය බල ශක්ති අධිකාරියත් පවසන පරිදි පිසීමට අවශ්‍ය මස් ආදිය අධි ශීතකරණ කුටිය තුළ ඇත්නම් ඒවා පැය 5 - 6 කට පෙර අධි ශීතකරණ කුටියෙන් ගෙන ශීතකරණයේ සාමාන්‍ය කොටසෙන් තැබිය යුතුය. එවිට වැයවන විදුලිය අඩු වේ. එළවළු පලතුරු ආදි ආහාර පොලිතින් වල ඔතා ශීතකරණයේ ඇසිරීම ඉතා උචිතය. දියර වර්ග වසන ලද බඳුන්වල තැබිය යුතුය. ආහාරවලින් තෙතමනය මුදා හැරීම සීමාවන බැවින් එවිට විදුලි පරිභෝජනය අඩු වේ. අවශ්‍ය දේ අවශ්‍ය ලෙස පහසුවෙන් ගත හැකි පිළිවෙළට ශීතකරණය ඇතුළත භාණ්ඩ ඇසිරිය යුතුය. නිවසේ අවශ්‍යතාවට ප්‍රමාණවත් පරිදි ශීතකරණය මිලදී ගැනීමත් බලශක්ති සංරක්ෂණයට හේතුවකි.අප නොදන්නවාට රූපවාහිනිය මඟින් ද සමහර විට විදුලිය නිරපරාදේ විනාශ වෙයි. ඒ රූපවාහිනිය දුරස්ථ පාලකය මඟින් පමණක් ක්‍රියා විරහිත කිරීම නිසාය. රූපවාහිනි යන්ත්‍රයක් දුරස්ථ පාලකය මඟින් ක්‍රියා විරහිත කළත් වර්ණ රූපවාහිනියක නම් වොට් 18 - 25 අතර විදුලිය වැය වීමක් සිදු වේ. ඒ නිසා නිතරම රූපවාහිනිය ක්‍රියා විරහිත කිරීමේදී රූපවාහිනියේ ස්විචය නිවා දැමීම (ඕෆ් කිරීම) කළ යුතුය. රූපවාහිනිවල ඇන්ටෙනාවල ඇති සමහර ‘බූස්ටර්’වල ද බල්බයක් තිබේ. එය ‘ප්ලග්’ එකෙන් ස්විචයම නිවා දැමීම සුදුසුය.නිවසක රෙදි මැදීම නිතරම සිදු කිරීම නිසා ද අධික විදුලි බල ශක්තියක් වැයවෙන කරුණකි. ඒ අනුව විදුලිය පිරිමැසීමට නිවසේ අවශ්‍ය සියලු ඇඳුම් දින කිහිපයකට එක් වරක් මැදීම විදුලි බිලත් අඩු කරයි. මුලින් විදුලි ස්ත්‍රික්කය රත් කර ඝන කපු රෙදි මුලින්ම මැදීම් සුදුසුය. අවසානයට ස්ත්‍රික්කයේ ස්විචය නිවා දමා සිනිඳු රෙදි මැදීම මඟින් බල ශක්තිය ඉතිරි වේ.ඇඳුම් මදින විට දමන රෙද්දට යටින් තුනි ඇලුමිනියම් කොළයක් තබන්න. එවිට එමඟින් උෂ්ණත්වය පරාවර්තනය වී දෙපැත්තම මැදීම සිදුවේ. තෙත රෙදි මැදීම නිසා ද විදුලිය බහුලව වැය වේ.කාර්යාලවල නිවාසවල විදුලි පංකා භාවිතයේදී ද සැලකිලිමත් විය යුතුය. ඒ අනුව විදුලි පංකා නියමිත උසකින් සවි කළ යුතුය. වේග සුදුසු පරිදි පාලනය කළ යුතුය. විශාල කාර්යාල කාමරවල ඇති විදුලි පංකා පහසුවෙන් ක්‍රියා විරහිත කිරීමට හඳුනා ගැනීම පිණිස එම ස්විචය හා විදුලි පංකාව සමාන ලෙස අංකනය කිරීම සුදුසුය.කාර්යාලීය පරිගණක සඳහා බලශක්තිය පිරිමසින (EnergySaving) මෘදුකාංග භාවිත කිරීමට පුළුවන. පරිගණක මුද්‍රණ යන්ත්‍ර ඡායාරූප යන්ත්‍ර පරිගණක ලෙසර් යන්ත්‍ර පාවිච්චි නොකරන විට ඒවායේ ස්විච් ක්‍රියා විරහිත කළ යුතුය. රෙදි සෝදන යන්ත්‍රවලින් ද විදුලිය අපතේ යාම වැළැක්වීමට පියවර ගත යුතුය. රෙදි එකක් දෙකක් නොව යන්ත්‍රයට උචිත ප්‍රමාණයක් යන්ත්‍රයට දැමිය යුතුය. එකවර උපරීම රෙදි ප්‍රමාණය සේදිය යුතුය.ඒ සමඟම කාර්යාලයේ වුවත් නිවසේ වුවත් භාවිත කරන විදුලි උපකරණ කාර්යක්ෂමතාව අතින් ඉහළ මට්ටමේ තිබිය යුතුය. ඒවා මිලදී ගැනීමේදී නඩත්තු හා පිළිසකර කිරීමේදී ඒ පිළිබඳව සැලකිලිමත් විය යුතුය.මේ අනුව බලන විට අපට අවශ්‍යතාව ඇත්නම් අපේ රටේ විදුලිය පිරිමැසීම පිණිස විවිධ ක්‍රියාකාරකම් ක්‍රියාත්මක කිරීමට ඇත. ඒවා අනුගමනය කළහොත් විදුලිය පිරිමැසීමට මෙන්ම විදුලි බිල අඩු කිරීමට ද අවස්ථාව ලැබේ.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af11072411</link>
    <topic>රතු කුරුස සමාජයෙන් හදන උතුරේ දැවැන්තම නිවාස යෝජනා ක්‍රමය</topic>
    <author>තාරක වික්‍රමසේකර</author>
    <content>පැරැණි නිවසක්නව නිවසක්තිස් වසරක් තිස්සේ පැවැති යුද්ධයෙන් උතුරේ වැසියන්ට දැඩි ප්‍රපාතයකට ඇද වැටීමට සිදු විය. ත්‍රස්තවාදීන් බල අරගලයක යෙදී සිටීම නිසා උතුරු - නැඟෙනහිර දෙපළාතේම වැසියන්ට මැරි මැරී ඉපැදීමට සිදු විය. ඔවුන්ට තම උන්හිටි තැන් පවා හැර දමා යාමට සිදුවිය. 2004 මෙරට මුහුදු බඩ පළාත් වනසමින් ගිය සුනාමිය මේ වැසියන් තවත් අසරණ කෙළේ ය. මුහුදුබඩ පළාත්හි දිවි ගෙවූ ජනතාවට සුනාමිය යුද්ධයට වඩා විපතක් ඇති කෙළේ ය.දේපළ, උන්හිටි තැන් පමණක් නොව ජීවිත පවා සුනාමිය විසින් පැහැර ගන්නා ලදී.දකුණේ නිවාස අහිමි වූ ජනතාවට නිවාස ඉදිකර දෙන්නට බොහෝ දෙනා ඉදිරිපත් වුව ද එකල උතුරේ පැවැති යුද්ධය නිසා උතුරු ප්‍රදේශයේ ජනතාව දෙස ඇස් ඇර බැලීමට නොහැකි විය. අවශ්‍යතාවය තිබුණත් එම ජනතාවට උපකාර කළ හැකි වූයේ ත්‍රස්තවාදී තර්ජන මැද ය. සියලුම කාර්යයන්ට ත්‍රස්තවාදීන් හරස් කැපුවේ ය. මේ නිසා රජයට හෝ රාජ්‍ය නොවන සංවිධානවලට හෝ සිදු වූයේ අකමැත්තෙන් වුවත් යම් යම් සීමාවන්හි සිට කටයුතු කිරීමට ය.උතුරේ අවශ්‍යතාසඳහා සහනයුද්ධය නිමා විය. හානි වූ බොහෝ දෙනාගේ වාසස්ථාන පවා යළි සාදා ගැනීමට නොහැකිව තිබුණි.යුද්ධය නිමාවත් සමඟම උතුරේ ජනතාවගේ අවශ්‍යතා කඩිනමින් සොයා බැලීමට මහින්ද රාජපක්ෂ ජනාධිපතිතුමා පියවර ගත් අතර උතුරේ වැසියන්ගේ නිවාස ප්‍රශ්නය කඩිනමින් විසඳීමට ජනාධිපතිතුමාට අවශ්‍ය විය. එහෙත් රජයට පමණක් එම කාර්යය කඩිනමින් කළ නොහැකි වූ හෙයින් ශ්‍රී ලංකා රතු කුරුස සමාජයේ අවධානය ඒ දෙසට යොමු විය. ඒ ජනාධිපතිවරයා විසින් කළ ඉල්ලීමකට අනුව ය.ජනාධිපතිතුමාගේ ඉල්ලීම ඉහළින් ම බාරගත් ශ්‍රී ලංකා රතු කුරුස සමාජය විසින් අවතැන් වූ අයගේ නිවාස සාදා දීමට ඉදිරිපත් විය.භූමියේ බිම් බෝම්බ ඉවත් කිරීමෙන් පසු ශ්‍රී ලංකා රතු කුරුස සමාජය උතුරේ කිලිනොච්චිය, මුලතිව් යාපනය දිස්ත්‍රික්ක කරා ගොස් උතුරේ වැසියන්ගේ නිවාස යළි සාදා දීමට අවශ්‍ය පියවර ගන්නා ලදී.උතුරේ වැසියන්ගේ නිවාස 150000 කට ආසන්න නිවාස සංඛ්‍යාවක් විනාශ වී ගොස් තිබිණි. ශ්‍රී ලංකා රතු කුරුස සමාජය මෙයින් නිවාස 2000 ක් තනා දීමේ වගකීම බාර ගන්නා ලදී. ඒ පසුගිය වසරේ ජූලි මාසයේ දී ය.මේ වනවිට එම නිවාසයන්ගෙන් 300 ක් සම්පූර්ණයෙන් තනා බාර දී අවසන් ය. සෙසු නිවාසයන් ගෙන් 700 ක් මේ වසරේ දෙසැම්බර් මස 31 වැනිදා වනවිට ජනතා අයිතියට පත් කෙරෙන බව ශ්‍රී ලංකා රතු කුරුස සමාජයේ අධ්‍යක්ෂ ජෙනරාල් හා උතුරේ මෙම නිවාස ව්‍යාපෘතියේ ව්‍යාපෘති ප්‍රධානී කර්නල් සුදත් මඩුගල්ලේ මහතා පවසයි.“මේක තවත් ගෙවල් හදාදෙන නිවාස ව්‍යාපෘතියක් ම නෙමෙයි. නිවාස අහිමි වූ විශාල ජනතාවක් උතුරේ ඉන්නවා. ඒ අයට උදවු කරන්න පසුගිය කාලයේ හැකියාවක් තිබුණේ නැහැ. මේ නිසා අපේම සහෝදර ජනතාව විශාල දුක් ගැහැටකට පත්වුණා. ජනාධිපතිතුමාට ඒ දුක හොඳට තේරෙනවා. ඒ අයට ගෙවල් හදන්න අපෙන් උදව් ඉල්ලා හිටියෙ ඒකයි. අපේ සභාපතිතුමා ඒ නිවාස වැඩ පිළිවෙළ බොහොම කැමැත්තෙන් බාර ගත්තා. අපි උතුරේ නිවාස අහිමි වූ ජනතාවට නිවාස 2000 ක් සෑදීමේ වගකීම බාර ගත්තා. 300 ක් දැනටමත් හදල ඉවරයි. තවත් 700 ක් මේ අවුරුද්දේ අන්තිමට බාර දෙනවා. ඉතිරි ගෙවල් 1000 ත් සෑදීම අපි ආරම්භ කරනවා.නිවාස සෑදීමකරන්නේ අයිතිකරුවන්අනිත් විශේෂම කරුණ තමයි නිවාස සෑදීම අපේ අධීක්ෂණය යටතේ නිවාස හිමියන් විසින් ම සිදු කිරීම අපි අවශ්‍ය මුදල් ඔවුන්ගේ ගිණුම්වලට බැර කරනවා. පියවරෙන් පියවර ඔවුන් විසින් ම නිවාස තනා ගන්නවා. අපි ඔවුන්ට අවශ්‍ය තාක්ෂණික දැනුම හා අනෙකුත් පහසුකම් සපයනවා අපේ සැලසුමට අදාළ වන පරිදි නිවාස ලාභීන් විසින් ඔවුන්ගේ භූමියේ නිවාස ගොඩ නංවා ගන්නවා. සෑම නිවසක් ම කාමර 2 කින් සාලයකින්, මුළු තැන්ගෙයකින් සමන්විත වෙනවා. එසේ ම සියලු සනීපාරක්ෂක පහසුකම් හා පානීය ජල පහසුකම් ද අපි ඔවුන්ට සපයා දී තිබෙනවා. විශේෂයෙන් ම අපි සෑම පවුලකටම විශේෂිත ජල පෙරණ (ෆිල්ටර්) සපයා දී තිබෙනවා. විශේෂයෙන් ම නිවාස සපයා දීමෙන් ම පමණක් නොනැවතී ඔවුන්ට ජීවන මාර්ග සපයා දීමට ද කටයුතු කර තිබෙනවා. විශේෂයෙන් ම බ්ලොක් ගල් කර්මාන්තය, උළුවහු දොර ජනෙල් සෑදීමේ වඩු කර්මාන්ත නිවාස සෑදීමට අදාළ වෙනත් කර්මාන්ත ද මෙම ජනතාව අතරින් ම බිහිවී තිබෙනවා. එයයි වඩාත් ම වැදගත් වන්නේ.පරිපාලන නිලධාරීන්ගේ උපරීම සහායනිවාස සෑදීමට ආධාර උපකාර ලබාදීමට පෙර දිසාපති, ප්‍රාදේශීය ලේකම්, ග්‍රාම නිලධාරී ඇතුළු රාජ්‍ය නිලධාරීන්ගේ සහාය ලබාගෙනයි අපි කටයුතු කරන්නේ. විශේෂයෙන්ම භූමියේ අයිතිය තහවුරු කර ගැනීම මෙහිදී විශේෂයෙන්ම වැදගත්. එම නිසා පළමුව එය තහවුරු කරගත යුතුයි. රාජ්‍ය නිලධාරීන් සමඟ එය තහවුරු කර ගැනීමෙන් පසු අපි නිවාස ලබාදීමේදී ප්‍රමුඛතාව ලබාදිය යුතු අය තෝරා ගනු ලබනවා. විශේෂයෙන්ම සුනාමියට අමතරව යුද්ධයෙන් වැඩි පීඩාවකට පත්වූ අයටයි ප්‍රමුඛතාව ලබා දෙන්නේ.එසේම නිවාස ලබාදීමට සුදුසු අය තෝරා ගැනීමෙන් පසු එම අයගේ නම් ලැයිස්තුවක් ප්‍රසිද්ධ ස්ථානවල ප්‍රදර්ශනය කරනවා. විශේෂයෙන්ම ප්‍රාදේශීය ලේකම් කාර්යාලය ඇතුළු රාජ්‍ය කාර්යාලවලත් ග්‍රාම නිලධාරී කාර්යාලවලත් මෙම නාම ලේඛන ප්‍රසිද්ධ කරනවා.යම් කිසි ගැටලුවක් ඇත්නම් ඒ සම්බන්ධව පැමිණිලි කිරීමට හෝ ඒ සම්බන්ධව කතා කිරීමට ජනතාවට හැකියාව ලැබෙනවා.නිවාසලාභීන් ස්ථිර කර ගැනීමෙන් නිවාසලාභීන්ම මූලික කරගත් කමිටු සාදා එම කමිටු සමඟ සාකච්ඡා කර නිවාස සාදා ගැනීම සම්බන්ධව ඔවුන් දැනුවත් කර අවශ්‍ය තාක්ෂණික උපදෙස් ලබා දෙනවා. ඒ අතරම නිරතුරුවම කමිටු සාමාජිකයන් රැස්වී ප්‍රගතිය ගැන සාකච්ඡා කරනු ලබනවාරුපියල් මිලියන 1500 ක වියදමක්මෙම නිවාස ව්‍යාපෘතිය සඳහා රුපියල් මිලියන 1500 ක් වැය කරනු ලබනවා.නිවාස ව්‍යාපෘතියට අමතරව පුස්තකාල පහසුකම් ඇති කිරීම් ක්‍රීඩා පුහුණු කඳවුරු ඇති කිරීම ද අපේ කාර්යයන් අතර වනවා. මෙහිදී විශේෂයෙන්ම කිව යුත්තේ උතුරේ ප්‍රථම ක්‍රීඩා පුහුණු කඳවුර පැවැත්වූයේ ශ්‍රී ලංකා රතු කුරුස සමාජය බවයි. එසේම සුනාමියෙන් විනාශ වූ රෝහල් 34 ක් හා ඒවාට අවශ්‍ය උපකරණ ද ශ්‍රී ලංකා රතු කුරුස සමාජයෙන් ලබා දුන්නා.ශ්‍රී ලංකා රතු කුරුස සමාජයේ සභාපති ජගත් අබේසිංහ මහතා පවසන්නේ හැකි උපරීම අයුරින් ජනතාවට සහාය ලබාදීමට රතු කුරුස සමාජය ඇප කැපවී කටයුතු කරන බවයි. ශ්‍රී ලංකා රතු කුරුස සමාජයේ සභාපති ජගත් අබේසිංහ උතුරේ නිවාස ව්‍යාපෘති ප්‍රධානී කර්නල් සුදත් මඬුගල්ලේ සහ පාර්ලිමේන්තු කටයුතු පිළිබඳ ජනාධිපති සම්බන්ධීකරණ ලේකම් කුමාරසිරි හෙට්ටිගේ මහත්වරු නිවාසලාභීන් සමඟ කතාබහක“උතුරේ වැසියන්ගේ නිවාස අවශ්‍යතාව 150000 ක් විතර වෙනවා. මේ තත්ත්වයට මුහුණ දෙන්න රජයට විතරක් බැහැ. රටේ අනෙකුත් සංවර්ධන කටයුතු කරන අතරතුර තමයි රජයට උතුරේ සංවර්ධන කටයුතු කරන්න වෙලා තියෙන්නෙ. ඒක නිසා ශ්‍රී ලංකා රතු කුරුස සමාජය වගේ ස්වේච්ඡා සංවිධාන මේ සඳහා මුල් වී කටයුතු කළ යුතුයි.අද බොහෝ ආයතන තම ලාභයෙන් කොටසක් සංගීත සංදර්ශන වැනි විනෝදකාමී කටයුතුවලට යොදවනවා. මං ඉල්ලා සිටින්නේ එම ආයතනවල භාණ්ඩ පරිභෝජනය කරන උතුරේ ජනතාවගේ පිහිට ගැන සානුකම්පිතව සලකා බලා උතුරේ ජනතාවගේ නිවාස ප්‍රශ්නයට විසඳුමක් ලබාදීමට ඉදිරිපත් වන ලෙසයි.දායකත්වය ලබා දෙන්න පුළුවන්කම තිබෙනවාසියලුම තාක්ෂණික උපදෙස් මඟ පෙන්වීම අපට කරන්න පුළුවන්. ඕනෑම ආයතනයකට හෝ කණ්ඩායමකට සෘජුවම ගොස් ඒ සඳහා දායකත්වය සපයා දෙන්න අපි මඟ කියා දෙන්න සූදානම්.උතුරේ බිම් බෝම්බ ඉවත් කළ ප්‍රදේශවල නිවාස ඉදිකිරීමට ලක්වාසීන් වශයෙන් අප සැවොම දායකත්වය ලබා දීම වැදගත්.එමෙන්ම මෙහිදී විශේෂිතම කරුණ වන්නේ රටවල් දෙසීයකට ආසන්න ප්‍රමාණයක් සාමාජිකත්වය දරන ශ්‍රී ලංකා රතු කුරුස සමාජය මේ සංවර්ධන කටයුතු සඳහා දායකත්වය ලබා දීමට ඉදිරිපත් වීමයි. විදේශාධාර රට තුළට ගලා එන බවට මෙය කදිම උදාහරණයක්. ලොව බොහෝ රටවල් අපට උපකාර කිරීමට ඇප කැපවී සිටිනවා. අපි කවුරුත් උතුරේ ජනතාවගේ මූලික අවශ්‍යතා දෙස බැලිය යුතුයි.”ඔවුන්ගේ කතාව දෙස අප ඇස් ඇර බැලිය යුතුය.හානි වූ විශාල නිවාස ප්‍රමාණයකින් ශ්‍රී ලංකා රතු කුරුස සමාජය ගොඩ නඟන්නේ නිවාස 2000 ක් පමණි. සෙසු නිවාස සාදා දීමට අප ද හැකි අයුරින් උපකාර කිරීමට වග බලා ගත යුතුය. සහෝදරත්වයේ දෑත දිගු කළ හැක්කේ එවිට ය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107242</link>
    <topic>රටටම සෙත් පතන කතරගම පෙරහර හා ගම් පිරිත!</topic>
    <author>ඊ.එච්. සෝමපාල කතරගම විශේෂ</author>
    <content>සර්ව ආගමික පුද බිමක් බවට පත්වී ඇති කතරගම බෞද්ධ හින්දු මුස්ලිම් ක්‍රිස්තියානි ආදී සෑම ආගමකටම ජාතියකටම අයත් අය සහෝදරත්වයෙන් එකට එකතු වූ පුද පූජාවක් පවත්වන ලෝකයේ ඇති එකම ‘සාම පුදබිම’ යැයි කිව හැකි ය.බුදුරජාණන් වහන්සේගේ පාද ස්පර්ශයෙන් අති පාරිශුද්ධත්වයට පත් කතරගම පුදබිමට බුදු රාජණන් වහන්සේ වැඩම කළ අවස්ථාවේ එවකට කතරගම පාලනය කළ මහාඝෝෂ රජතුමාට ධර්මය දේශනා කිරීමෙන් අනතුරුව එතුමාගේ ඉල්ලීම පරිදි ලැබුණු කේශ ධාතුන් වහන්සේලා හා ධර්මදේශනා කළ ආසනය ඇතුළු පූජා වස්තුන් ඇතුළත්ව කිරි වෙහෙර රජමහා විහාර චෛත්‍ය ඉදිකර ඇත.සංඝමිත්තා මෙහෙණින් වහන්සේ දඹදිව සිට ශ්‍රී මහා බෝධීන් වහන්සේ නමක් අනුරාධපුරයට වැඩම කළා ය. එම බෝධීන් වහන්සේ රෝපණය කරන රාජ්‍ය උත්සවයට එවකට කතරගම රාජ්‍ය පාලනය කළ ක්ෂත්‍රීය රජ දරුවන්ට ද ආරාධනයක් ලැබුණා.කිරි වෙහෙර රාජ මහා විහාරාධිපති ආචාර්ය අලුත්වැව සෝරත නාහිමියන් බස්නායක නිලමේ ශෂීන්ද්‍ර රාජපක්ෂ මහතාට පිරිත් පැන් දී පිරිත් නූලක් බැඳ ආශිර්වාද කිරීමඅනුරාධපුරයේ ශ්‍රී මහා බෝධි අංකුරය රෝපණය කරන අවස්ථාවේ බෝධි අංකුර අටක් පැණ නැංගේය. එම බෝධි අංකුර අටෙන් එකක් දේවානම් පියතිස්ස රජතුමා කතරගම ක්ෂත්‍රීය රජ දරුවන්ට ද ලබාදුන්නේ ය.කතරගම මහා දේවාලය සමීපයේ ඇති බැතිමතුන්ගේ වන්දනා උපහාර ලබන අෂ්ඨඵල බෝධීන් වහන්සේ ගේ එක් ස්ථානයක ඇසළ පෙරහර සඳහා කප් සිටුවන දිනවල දී “රන්වන් බෝපත්” හටගෙන හාස්කමක් ද දැකිය හැකි ය. මෙය වාර්ෂිකව ඇසළ පෙරහර සමයේ දැකිය හැකි ය.දුටුගැමුණු මහ රජතුමා එළාර රජු සමඟ යුද්ධයට යන අතර කතරගම මැණික්ගඟ අසබඩ ‘ජීවමාලි’ තොටුපළේ දී ස්කන්ධ කුමාර දෙවියන් හමුවී රට දැය වෙනුවෙන් තමන් කරනා මෙම යුද්ධය ජයග්‍රහණය කිරීම සඳහා උපකාර කරන ලෙස ඉල්ලීමක් කළේ ය. යුද්ධයෙන් ජයග්‍රහණය කිරීමෙන් පසුව දෙවියන් වෙනුවෙන් ‘රන් දෙවොලක්’ ඉදි කිරීමට ද පොරොන්දු විය.යුද්ධයෙන් ජයග්‍රහණය කළ රජතුමා එදා වැඩසිටි කන්දේ වාසය කළ ස්කන්ධකුමාර දෙවියන් හමු වී තමාගේ භාරය ඔප්පු කිරීම සඳහා දේවාලය ඉදිකරන ස්ථානය පෙන්වන ලෙස ඉල්ලීමක් කළේ ය.එවිට දෙවියන් ප්‍රකාශ කළේ මම විදින ඊතලය සොයා ගොස් එම ස්ථානයේ දේවාලය ඉදිකරන ලෙසයි.දුටුගැමුණු රජතුමා ඊතලය වැටුණ තැන සොයා දැනට කතරගම දේවාලය පිහිටි ස්ථානයේ ඉදිකර ඇති බව පුරාණ පොත්පත්වල මෙන් ම ජනප්‍රවාදයේ එන කථාවන් ය. ඉන්පසු එදා සිට අද දක්වා කතරගම දේවාලය ආශ්‍රිතව ඇසළ සමයේ කතරගම පෙරහර පැවැත්වේ. ඒ අනුව මෙවරත් මැයි මස 18 දින පෞරාණික චාරිත්‍රානුකූලව කතරගම මහා දේවාලයේ මිණි බැඳි මංඩපයේ කප් සිටුවීමෙන් පෙරහර කටයුතු ආරම්භ කළා ය. ජූනි මස 30 දින පෙරහර වෙනුවෙන් පවත්වන සර්වරාත්‍රික පරිත්‍රාණ ධර්මදේශනාව බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාගේ සහභාගිත්වයෙන් පැවැත්විය. ජූලි 1 සිට ජූලි 15 වැනිදා දක්වා කතරගම පෙරහර පැවැත්විණි.ජූලි මස 10 දින මහින්ද රාජපක්ෂ ජනාධිපතිතුමා ඇසළ පෙරහර නැරඹීම සඳහා පැමිණ ඇසළ පෙරහරේ ගමන් කිරීම සඳහා බස්නායක නිලමේතුමාගේ හිසට ඔටුන්න පැලඳවීම සිදු කරනු ලැබුවේ මහින්ද රාජපක්ෂ ජනාධිපතිතුමා වීම ද සුවිශේෂ සිද්ධියකි. ජූලි මස 12 දින විශාල බැතිමතුන් පිරිසකගේ සහභාගිත්වයෙන් ගිනි පෑගීම මහා දේවාලය ඉදිරිපිට මහා වීදියේ සිදු කරන ලදී.ජූලි මස 15 දින අවසාන මහා පෙරහර වීදි සංචාරය කිරීමට ප්‍රථම කිරි විහාරයේදී සධාතුක කරඬුව කිරිවෙහෙර රාජ මහා විහාරාධිපති උපාධ්‍යය ආචාර්ය අලුත්වල සෝරත නාහිමියන් බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාට බාරදුන් අතර බස්නායක නිලමේ තුමා විසින් සධාතුක කරඬුව කිරිවෙහෙර රාජ මහා විහාර බුදු පෙරහරේ මංගල හස්ති රාජයාගේ පිටේ සවිකරන ලද රන්සිවි ගෙයි තැන්පත් කරන ලදී.ජූලි මස 16 දින කතරගම මහා දේවාලයෙන් ඇරඹුණු ‘දිය කපන පෙරහර’ වල්ලි අම්මා දේවාලයට ගොස් එතැන් සිට මැණික් ගඟට පිවිස මැණික් ගඟ ඉහළ ‘ජීවමාලි’ තොෙටි දී දිය කපා ගෙනෙන ලද ශුද්ධ වූ ජලය වල්ලි අම්මා දේවාලයේ දී බැතිමතුන්ට බෙදා දුන්නේ ය.වල්ලි අම්මා දේවාලයේ සිට දිය කපන පෙරහර මහා දේවාලයට ගෙවදීමෙන් කතරගම ඇසළ පෙරහර කටයුතු අවසන් විය.පෞරාණික චාරිත්‍ර පුද සිරිත් වලට මුල් තැනක් දෙමින් උඩරට පහතරට - සබරගමුව රුහුණු ප්‍රදේශයට ආවේනික නැටුම් කණ්ඩායම් 60 කට වැඩිය ද අලි ඇතුන් 30 කට වැඩි සංඛ්‍යාවක් ගමන් කරවීමෙන් ඉතාමත් අලංකාර මහ පෙරහරක් රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාගේ සංවිධායකත්වයෙන් පවත්වන ලදී. කතරගම ඇසළ උත්සව කඳවුරු භාර නිලධාරි යූ.කේ.එස්. මිහිඳුකුලසූරිය හා කතරගම ප්‍රාදේශීය ලේකම් ටී.බී.එම්. අතපත්තු යන මහත්වරුන් රාජ්‍ය හා පෞද්ගලික අංශයේ සහයෝගය ලබාගෙන බැතිමතුන්ට අවශ්‍ය පහසුකම් සලසා තිබුණි.කතරගම ප්‍රාදේශීය සභාවේ සභාපති අමිල් රංගන මහතා ප්‍රධාන කාර්ය මණ්ඩලය කතරගම පුදබිම පිළිබඳව තබා ගැනීම සඳහා ඉටු කළ සේවය අගය කළ යුතුව ඇත. මෙවර ඇසළ පෙරහරට ලක්ෂයකට ආසන්න පිරිසක් පාද යාත්‍රාවෙන් පැමිණීම විශේෂත්වයකි.කතරගම ඇසළ පෙරහර අවසානයේ කතරගම දෙවියන්ට පිං අනුමෝදන් කර පළාතට රටට ආශිර්වාද කිරීමේ මහා ගම් පිරිත ජූලි මස 25, 26, 27 යන දිනවලදි පැවැත්වීමට රුහුණු මාගම් පත්තුවේ ප්‍රධාන අධිකරණ සංඝනායක කතරගම ශ්‍රී අභිනවාරාමාධිපති ශාස්ත්‍රපති කපුගම සරණතිස්ස නාහිමියන්ගේ අනුශාසනාව පරිදි කතරගම පූජා භූමියේ ශ්‍රී අභිනවාරාම විහාරස්ථානයේ දී පැවැත්වේ.ජූලි මස 25 දින සර්ව රාත්‍රික පරිත්‍රාණ ධර්මදේශනාව සඳහා සධාතුක කරඬුව වැඩම කරවනු ලබන්නේ රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා ය.ජූලි මස 27 දින ශතාධික මහා සංඝරත්නය වෙනුවෙන් දහවල සපිරිකර සංඝගත දක්ෂිණාවක් පිරිනැමීමෙන් කතරගම ඇසළ පෙරහර උත්සව කටයුතු අවසන් වෙයි.ඊ.එච්. සෝමපාල කතරගම විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107243</link>
    <topic>අනුරාධපුර දළදා පෙරහර</topic>
    <author>කට්ටඹුවාගම විජයපාල කුමාරසිංහ</author>
    <content>ජුලි 30, 31 දිනවල පැවැත්වෙන අනුරාධපුර දළදා පෙරහර වෙනුවෙනිශ්‍රී ලංකා රාජ්‍යයේ රාජ්‍යත්වයේ සංකේතයව පැවැති වාම ශ්‍රී දන්ත ධාතුන් වහන්සේ ප්‍රථමයෙන්ම වැඩම කර වන ලද්දේ අනුරාධපුර රාජධානිය වෙතය. කාලිංග දේශයේ සිට හේමමාලා කුමරිය හා දන්ත කුමරුන් විසින් රැගෙන ආ දන්ත ධාතුන් වහන්සේ කිත්සිරි මෙවන් රජු විසින් මහත් හරසරින් පිළිගෙන දේවානම් පියතිස්ස රජු ඉදිකර තිබු දම්සක් නිවහනේ වඩා හිඳුවා පුද සත්කාර කරන ලදී.දළදා වංශ කතාවල සඳහන් වන පරිදි ශ්‍රී ලංකාවේ වැඩ වසන දළදා වහන්සේ සම්බුදු රජුන්ගේ සතර දළදා වහන්සේලාගෙන් එක් නමකි. සතර දළදා වහන්සේලා වැඩ සිටින ස්ථාන අතර එක් දළදා වහන්සේ නමක් තව්තිසාවේද තවත් නමක් ගන්ධාර දේශයේ ද තවත් නමක් නාග ලෝකයේ ද වැඩ සිටින අතර ශ්‍රී ලංකා රාජ්‍යයට හිමිව ඇත්තේ ඛේම නම් තෙරුන් වහන්සේ නමක් විසින් කාලිංග රජු වෙත ලබා දුන් ධාතුන් වහන්සේය. කාලිංග රාජ්‍ය තුළ පැවැති යුද ගැටුම් හේතුවෙන් එරට සිට ලක්බිමට වැඩම කළ දන්ත ධාතුන් වහන්සේ කිත්සිරි මෙවන් රජු යුගයේ සිට 5 වන මිහිඳු රාජ යුගය දක්වා සියවස් ගණනාවක් අනුරාධපුර පිංබිමේ සුවහසක් බැති පූජා ලබමින් වැඩ සිටි සේක. වසර හත් සියයකට ආසන්න කාලයක් පුරා අනුරාධපුරයේ වැඩ විසූ දළදා සමිදුන් විජාතික ආක්‍රමණ හේතුවෙන් අග නගරයේ වෙනස් වීමත් සමඟ රට අභ්‍යන්තරයට වැඩම කරන ලදී.එදා සිට වසර දහසකට වැඩි කාලයක් මුළුල්ලේ අනුරාධපුරයේ දළදා වහන්සේ වැඩ සිටි අතර පෞරාණික දළදා මන්දිරය අභාවයට යමින් පැවැතිණි. මිහිඳු පෙරහර සංඝමිත්තා පෙරහර ආදි පෙරහර රැසක් මේ ශුද්ධ භූමිය තුළ පවතිද්දි ශ්‍රී දන්ත ධාතුන් වහන්සේට ප්‍රථම වරට සෙවණ දුන් අනුරාධපුර පින් බිම තුළ දළදා පෙරහරක් නොපැවතීම අඩුවක්ව පැවැතිණි. මීට පිළියමක් වශයෙන් සංස්කෘතික ත්‍රිකෝණයේ අභයගිරි ව්‍යාපෘති නිලධාරීන් විසින් පොසොන් පෝ දින දිවා කාලයේදී ජය ශ්‍රී මා බෝ මලුවේ සිට අභයගිරි විහාරය දක්වා දළදා පෙරහරක් පැවැත්විණි. එහෙත් දළදා හිමියන්ට රාජ්‍ය ගෞරව පෙරදැරිව මහ පෙරහර කළ ශුද්ධ භූමියක් තුළින් බිහිවන අංග සම්පූර්ණ දළදා පෙරහරක අවශ්‍යතාව සම්පූර්ණයෙන් වූයේ 1997 වර්ෂයේදීය.එවක නියෝජ්‍ය අමාත්‍ය ධුරයක් දැරූ වත්මන් උතුරු මැද පළාත් ප්‍රධාන අමාත්‍ය බර්ටි පේ‍්‍රමලාල් දිසානායක මහතා රාජ්‍යානුග්‍රහය සහිතව අංග සම්පූර්ණ දළදා පෙරහරක් වාර්ෂිකව පැවැත්වීමට පුරෝගාමී විය. මේ සත්කාර්ය ඇරැඹීම සඳහා මධ්‍යම සංස්කෘතික අරමුදලේ එවකට සිටි අධ්‍යක්ෂ ජනරාල් රෝලන්ඩ් සිල්වා මහතා අනුරාධපුර දිසාපතිවරයා ගේද සහාය ලැබිණි. නිරන්තරයෙන් නියං කාලගුණයක් පවතින අනුරාධපුර දිස්ත්‍රික්කයට කලට වැසි වැටි සශ්‍රීක ප්‍රදේශයක් කිරීම සහ රජ දවස අනුරාධපුරයේ පැවැති ශ්‍රී විභූතිය හා බෞද්ධ පුනරුදය යළි ඇති කිරීම සඳහා වූ අරමුණ පෙරදැරිව මෙම දළදා පෙරහර ආරම්භ කළ බව ප්‍රධාන අමාත්‍යවරයා කියයි.ඒ අනුව අනුරාධපුර වාර්ෂික දළදා පෙරහර අතීත දළදා පෙරහර විස්තර වලට අනුරූපිව වර්ණවත් කිරීමට පෙරහර කමිටුව ක්‍රියා කරති.අනුරාධපුර ඓතිහාසික දළදා පෙරහර වසරින් වසර සුවිශේෂ අංගවලින් පෝෂණය වන අතරම ඒවා පාරම්පරික උරුමයට හා අපේ දේශීයත්වයට අනුරූපිව ඉදිරිපත් කිරීමට පෙරහර කමිටුව උනන්දු වෙයි. බෞද්ධ සංස්කෘතික උරුමයේ ඇරැඹුම සනිටුහන් කළ අනුරාධපුර පුණ්‍ය භූමිය මඟින් එම සංස්කෘතිකාංග වියැකි යා නොදී යළි ජීවමාන කිරීමේ සත් ක්‍රියාවක් ලෙස අනුරාධපුර ඓතිහාසික දළදා පෙරහර හඳුන්වාදිය හැක. රජරට වියළි වැව් අමුණු දියෙන් පුරවා සමෘද්ධිමත් ප්‍රදේශයක් කිරීම උදෙසා දළදා සමිදුන් වෙත කෙරෙන මහා පුජෝපහාරයක් වශයෙන් ද මේ පෙරහර හඳුන්වා දිය හැකිය.කට්ටඹුවාගම විජයපාල කුමාරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107244</link>
    <topic>අරලියගහ මැදුරේ බොදු බැති ගී රැව් දෙයි</topic>
    <author/>
    <content>ඉන්ද්‍රාණි විජයබණ්ඩාරදසක තුනක් තිස්සේ උතුරු නැඟෙනහිර පැවැති අභාග්‍ය සම්පන්න භීෂණකාරී වාතාවරණය නිසා උතුරේ දකුණේ දරුවන් අතර පමණක් නොව මුහුදින් එතෙර සිටින අපේම දරුවන්ගේ සිත් තුළ පවා පැවැතියේ අවිනිශ්චිත බවකි. විදේශ රටවල ජීවත්වූ ශ්‍රී ලාංකික දරුවන්ට මෙරට සිටින සිංහල දෙමළ සහෝදර සහෝදරියන් සමඟ මිතුරුව කථාබහ කිරීමට අවස්ථාවක් උදා නොවීය.කුරිරු යුද්ධයේ නිමාවත් සමඟ උතුරේ දකුණේ දරුවන්ට පමණක් නොව වෙනත් රටවල සිටින දරුවන්ට පවා ඔවුනොවුන් මුණගැසී සෙනෙහස හා ආදරය බෙදාහදාගන්නටත් යළි කිසි දිනෙක නොබිඳෙන සබැඳියාවක් ඇති කර ගැනීමටත් කාලය උදාවී ඇත.පසුගිය දිනෙක 2600 ශ්‍රීී සම්බුද්ධත්ව ජයන්තිය සහ පොසොන් උළෙලට සමගාමීව සිංගප්පූරුවේ ශ්‍රී ලංකාරාම ධර්ම විද්‍යාලයේ සිසු දරු දැරියන් සහ මහා කරුණා බෞද්ධ සංගමය ඉදිරිපත් කළ බොදු බැති ගී සහ මාපිය උපහාර උළෙල පසුගිය 11 වැනි දින අරලිය ගහ මන්දිරයේ දී උත්කර්ෂවත් අන්දමින් පැවැත්විණි. එදා සිංගප්පූරු දරුවෝ ද ජනාධිපති මැදුරට නෑගම් පැමිණ සිටියහ. ඔවුන් සියල්ලෝම එකට එක්ව ගී ගැයූහ. සිංගප්පූරු දරුවෝ කිසිදු පැකිලීමකින් තොරව සිංහල බස හැසිරුවෝය. සහජීවනයේ නැවුම් කාල පරිච්ඡේදයක තොරතුරු සනිටුහන් වූ මොහොතක් ලෙස මෙම අවස්ථාව හැඳින්විය හැකිය.මහින්ද රාජපක්ෂ ජනාධිපතිතුමාගේ දෙමවුපියන් ඇතුළු සියලු මවුපියන්ට උපහාර පිණිස පැවැත්වූ මේ උපහාර පිංකමට, ජනාධිපතිතුමා ඇතුළු මහා සංඝරත්නය ද සිංගප්පූරුවේ සිට පැමිණි සැදැහැවතුන් ද මවුබිමේ දසදෙසින් පැමිණි දහම් පාසල් ගුරුවර ගුරුවරියෝ ද එහි වූහ.ජාති ආගම් තුළ වාර්ගික භේදයකින් තොරව යළි නොබිඳෙන අමිල සහෝදරත්වයකින් බැඳුණු වයස අවුරුදු පහේ සිට දාහත දක්වා වූ සිසු දරු දැරියන් තිස් පස්දෙනෙක් බැති ගී සරණියට සහභාගි වූහ. දැරියන් සුදු ළමා සාරිවලින් ද පිරිමි දරුවන් සුදු ජාතික ඇඳුමින් ද සැරැසී සිටීම මේ අවස්ථාවේ ආකර්ශනීය බව වැඩි කරන්නට සමත් විය. ඔවුන් දොහොත් මුදුනේ තබා ශාන්තව බොදු ගී ගැයූ ආකාරය පැමිණ සිටි කාගේත් සිත්වල බැතිබර හැඟුම් ඇති කරවීය.මේ ගී ප්‍රසංගයේ විශේෂත්වය වූයේ බැති ගී ගායනයට සහභාගි වූ සෑම දරුවකුට සිංගප්පූරුවේ පදිංචි අපේ ම සිංහල දරුවන් හා සිංගප්පූරු චීන ජාතික දරුවන් වීමය. මේ දරුවන් සිංහල භාෂාව නොදන්නා නමුත් විශිෂ්ට ගායන කුසලතා පළ කළ අය වූහ. ඔවුහු සිංහල දරු දැරියන් හා එක්ව සිංහල ගී ගයා එදින වේදිකාව ජයගත්හ. බුදුගුණ හා මා පිය ගුණ ගී ගැයුවේ රිද්මය හා වචන උච්චාරණයේ කිසිම අඩුවක් පාඩුවක් නැතිවය. ඒ බැති ගීවල ගුණ සුවඳ අරලිය ගහ මැදුර සිසාරා පතිර ගියේ රැස්ව සිටි අයගේ සිත්වල බුද්ධාලම්භන ප්‍රීතිය ඇතිකරවමිනි.මේ දරු දැරියන් පුහුණු කර ඇත්තේ සිංගප්පූරුවේ මහා කරුණා, බෞද්ධ සංගමයේ සහ ශ්‍රී ලංකාරමයේ ආගමික උපදේශන තනතුර හොබවන ආචාර්ය කරදෙටියන ගුණරතන හිමිපාණෝය. මේ සඳහා උන්වහන්සේට සහාය ලබාදුන්නේ ගලගම ධම්මරංසී ආචාර්ය පිටවෙල ගුණරතන හිමිවරුන් හා ගායනා ඉදිරිපත් කළ දරුවන්ගේ මවුපියන්ය.බැතිගී ප්‍රසංගයට පෙර, මේ වැඩසටහනට සහභාගි වූ මහින්ද රාජපක්ෂ ජනාධිපතිතුමා ඇතුළු හැමකෙනකුටම දිගායු හා සෙත්පතා ආශිර්වාද බුද්ධ පූජාවක් පැවැත්වීමත් මෙහිදී සිදුවිය.මේ ගීත ප්‍රසංගය අතර මඟදී ගුණරතන හිමියන්ගෙන් ඇරැයුමක් ලැබුණේ මවුගුණ ගීයක් ගැයීමටයි. මගේ මුණුපුරු මිණිපිරියන් හා සමාන දරුවන් පිරිවරාගෙන මගේ ප්‍රියතම ගීයක් වන ’සොම්නස හෝ සංතාපය හමුවේ’ ගීතය මා ගැයුවේ ඒ දරුවනුත් ඒ ගීය ඉතා හොඳින් පුහුණු වී සිටි නිසාය. ගායනාවේදී මට කිසිම අපහසුතාවක් ඇති නොවීය.මේ අත්දැකීම මගේ ගායන දිවියේ තවත් නොමැකෙන සිහිවටනයකි. ප්‍රසංගය අවසානයේදී සිංගප්පූරුවේ මහා කරුණා සංගමය වෙතින්, එහි දහම් පාසල් ගුරුමණ්ඩලය වෙත තිළිණ ප්‍රදානය කෙරිණි. එසේම පැමිණ සිටි අපේ දහම් පාසල් ගුරු භවතුන් වෙත ද සිංගප්පූරුවේ සිට පැමිණි සැදැහැවතුන් විශේෂයෙන් චීන ජාතිකයින්ට ත්‍යාග පිරිනැමිණි. මේ මහඟු පින්කමට අනුග්‍රහය දැක්වූයේ සිංගප්පූරුවේ මහා කරුණා බෞද්ධ සංගමය හා ජනාධිපති කාර්යාලයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107245</link>
    <topic>සුබවාදී වුණොත් පැරදුණත් දිනුම්</topic>
    <author>රූපාන්ති බුලත්සිංහල</author>
    <content>හැකියාවට අනුව රැකියාවක් කරන්න අවශ්‍ය යැයි කතාවක් තිබේ. හැකියාවක් නොමැතිව රැකියාවක් කරන්නට ගොස් අමාරුවේ වැටුණ බොහෝ දෙනෙක් සිටිති. මේ නිසාම හැකියාව නිරන්තරයෙන් ම අගය කළ යුතු ය. හැකියාව ඔප මට්ටම් කිරීමට අධ්‍යාපනයට හැකියාව තිබේ. කොතරම් හැකියාවක් තිබුණත් රැකියාවක් නොකරන කීදෙනෙක් අද සමාජයේ සිටිනවාද? හැකියාවට නිසි තැන නොලැබෙන නිසා බොහෝ දෙනා කනස්සල්ලෙන් පසුවෙති. මේ නිසා හැකියාවේ වටිනාකම කෙතරම් දැයි මුදලින් මැනිය නොහැකි ය.සමහරු හැකියාව උපතින් ම ගෙන එති. තවත් සමහරු පළපුරුද්දෙන් හැකියාව ඔප මට්ටම් කර ගනිති. මේ නිසා හැකියාව සෑම තැනකදීම වටී. ඔහු උපතින් ම දක්ෂයකි. පුංචි කාලයේ සිට බොහෝ දේ පුරුදු පුහුණු කිරීමට ඔහුට අවශ්‍ය විය. එහෙත් අවාසනාවන්ත පෝලියෝ සතුරා ඔහුගේ දෛවයට සරදම් කෙළේ ය. දෙපයින් සිට ගැනීමට අපහසු වූ ඔහුට වාරුවක් අවශ්‍ය වූයේ එබැවිනි. එහෙත් ඔහුගේ තිර අදිටන නොසැලුණි.හැකිතාක් ඔහු සිතට දිරිගෙන ගමන් කෙළේ ය. බාධක අබියස නොසැලී ඉදිරියට යෑමට පුරුදු පුහුණු කෙළේ ය. බාධක කම්කටොළු ඇතිවන තරමට ජීවිතය අලංකාරවේ. ගලායන ගඟක් වුව ද හැඩ වැඩ මතු වන්නේ බාධක මැදින් ගලා යනවිට ය. ඔහු කරදරවලට කරදර නොකළේ ය. පැමිණි දුක් පැණි රස යැයි සිතමින් අනාගතය සැලැසුම් කෙළේ ය.සිතේ සවිය අධ්‍යාපනයට යොමු කළ ඔහු විශ්වවිද්‍යාලයට ඇතුළත් වුණේ ඉංජිනේරු විෂයයන් හැදෑරීමට ය. කෙතරම් බාධා කම්කටොළු පැමිණියත් ඔහු ජීවිතයේ ජයග්‍රාහී බව සනාථ කළ පුවත වාර්තා කෙළේ 19 වෙනිදා ලංකාදීපය පුවත්පතයි. දෑත් දෙපා තිබියෙදී අලසව නෑ බෑ කියමින් කල් මරන්නන්ට ඔහු කියා දුන්නේ අපූරු පාඩමකි. කාලය ඉතාමත් වැදගත් ය. අසුරු සැණින් ඉහළ යන කාලය ජීවිතයට බොහෝ දෑ එක් කරයි. එලෙසම වෙන් කරයි.නොලැබුණ දේ පිළිබඳ ලතැවෙමින් සිටීමේ පලක් තිබේ ද? ඉහිරුණු කිරි ගැන ඇති වනුයේ පසුතැවිල්ලකි. ඒත් හඬ පලක් නැත. සිදුවූ දේ පිළිබඳව ඔහුට කනගාටුවක් තිබුණි. එහෙත් දුක්වීමෙන් ඵලක් නොමැති බව ද ඔහු දැන සිටියේ ය. හඬා වැටී ජීවිතය ජයගත්තෝ නැත. අවුරුදු 1 1/2 දී දෛවය දෙපයින් සිට ගැනීමට බාධා කළත්, ඔහු නොසැළුණේ ය.මොරටුව සරසවියෙන් යාන්ත්‍රික ඉංජිනේරු උපාධිය ලැබූ ඔහු සිංගප්පූරුවෙන් ආචාර්ය උපධිය ලැබීය. එක් පැත්තකින් ඇහිරී ගිය ඔහුගේ මාවත අධ්‍යාපනය නිසා ආලෝකවත් විය.දිනුමක් මෙන් ම පැරදීමක් තිබේ. ඕනෑම දේ කට එසේ ය. ජීවිතයට ද එසේ ය. පැරදුම ජයග්‍රහණයක් කර ගැනීමට ඔහුට හැකි විය. ඒ නිසා ම ඔහුට ජයග්‍රහණය ලැබුණේය.අඳුරට සාප කර කර අඳුරේම සිටීම පලක් නැත. අඳුරෙන් ආලෝකයට පැමිණීමට උත්සාහ දැරිය යුතු ය. අලසව එකම තැන රැඳීම නිසා ජීවිතය දිනාගැනීමට නොහැකිවේ. කරුමය උරුමය ලෙස සැලකීමට බොහෝ දෙනා පුරුදු වී සිටිති.අන්තිමට සිදුවන්නේ කරුමයට ද ඔවුන් කරුමයක් වීම පමණි. සිතුවිලිවල උසස් බව නිසා කරුමය උරුමය කරනොගන්නෝ බොහෝ ය. පසුතැවීම, ශෝකවීම, අනේ අපොයි කීම මිනිසා පසු පසට තල්ලු කරයි. සුබවාදීව ජීවිතය දෙස බලා ක්‍රියා කිරීමෙන් ජීවිතය ජය ගැනීමට මිනිසාට හැකිවේ.මිනිසුන්ට බොහෝ සිදුවීම්වලට හේතු තිබේ. කම්පාවීම නිසා මිනිස් ජීවිතය දින දින පිරිහෙයි. ඒ හැර ඉදිරියක් නැත. සියල්ල සිදුවනුයේ ලබා උපන් හැටියට යැයි බොහෝ දෙනා කියති. සෑම දේ ම ඒ අයුරින් සිතා කටයුතු කිරීම නිසා නිරායාසයෙන් පසුගාමී වෙයි.සිදුවූ දේ ගැන කම්පා නොවී ජීවිත පිළිබඳ සුබවාදීව සිතීමට පුරුදු පුහුණු විය යුතු ය. සුබවාදී මිනිසා පැරදුණත් දිනුම් ය. දිනුවත් දිනුම් ය. ඒ ඔහු පාපය ආශිර්වාදයට හරවා ගන්නා බැවිනි. වර්තමානයට අවශ්‍ය මෙවැනි මිනිසුන් ය. ඔබත් එවැන්නෙක් ද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107248</link>
    <topic>සැමියාගෙන් ලක්ෂ පහක් ගන්න ගිය බිරියගේ වැරැදුණු කුරුමානම</topic>
    <author>කීර්ති මෙන්ඩිස්</author>
    <content>ඒඉකුත් දහතුන් වැනිදාය. මතුගම මීගහතැන්න පොලීසියට පැමිණි අයකු එහි සිටි කාර්යභාර නිලධාරියාට කීවේ තම බිරිය හා දරුවා කිසිවකු විසින් පැහැරගෙන යන බවය. පැමිණිලිකරු මේ වනවිටත් ගුවන් හමුදාවේ සේවයේ නියුතු අයෙකි. ඔහුගේ පැමිණිල්ල වහාම මීගහතැන්න පොලිස් ස්ථානාධිපතිවරයා වෙත යොමු කෙරිණ.”සර් මගේ පුතා ටියුෂන් පන්තියට ගියා මගේ බිරියත් එක්ක. දැන් මට බිරිය ෆෝන් කළා. එයා කීවා එයයි දරුවයි අරගෙන යනවා. එයාලා රුපියල් ලක්ෂ පහක කප්පමක් ඉල්ලනවා කියලා.”පැමිණිලිකාර සැමියා පොලිසියට පැමිණිලි කරමින් කීවේය. පොලිසිය තවදුරටත් විමසද්දී දැනගන්නට ලැබුණේ මතුගම උසාවිය ඉදිරිපිට රණවිරු මාවතේ උපකාරක පන්තියට ගිය දස හැවිරිදි පුතු රැගෙන ඒමට ගිය ඔහුගේ බිරිය දරුවා ද සමඟ මෙසේ පැහැර ගැනීමකට ලක්ව ඇති බවය. දස හැවිරිදි පුතු පහ වසරේ ශිෂ්‍යත්වයට පෙනී සිටීමට සූදානම් වෙමින් සිටියේය.සිද්ධිය වහා මතුගම ප්‍රදේශය බාර සහකාර පොලිස් අධිකාරි කොඩිතුවක්කු මහතාට දැනුම් දෙනු ලැබීය. වහා පියවර ගත් ඔහුට අවශ්‍ය වූයේ දරුවා සහ මව කප්පම්කරුවන්ගෙන් කිසිදු කරදරයක් නොවී මුදා ගැනීමය. සහකාර පොලිස් අධිකාරිවරයා වහා මේ සඳහා මෙහෙයුමක් දියත් කළේය.ඔහු ප්‍රථමයෙන්ම කළේ මෙහෙයුම පිළිබඳ මාධ්‍ය වෙතට තොරතුරු යෑම වැළැක්වීමය. දෙවැන්න කප්පම්කරුවන් වෙත තොරතුරු හෙළිවීම වැළැක්වීම ය. කප්පම්කරුවන් ඒ වනවිටත් පැමිණිලිකරුට තර්ජනය කරමින් කියා ඇත්තේ මේ බව පොලිසියට කිවහොත් දරුවාත් බිරියත් මරා දමන බවකි.දහතුන් වැනිදා දවස ගෙවී ගියේ පැමිණිලිකරුට දරුවාගේ බිරිය ගැන කිසිදු තොරතුරක් දැනගැනීමට නොහැකි වන ආකාරයෙනි. එහෙත් ඒ වනවිටත් පොලිසිය කප්පම්කරු කොටු කරගැනීමේ සියුම් තාක්ෂණ ක්‍රමයක් උපයෝගී කරගෙන තිබුණේය. පැමිණිලිකරුගේ ජංගම දුරකථනය වෙත කප්පම්කරු කතාකර තිබුණේ ඔහුගේ බිරියගේ ජංගම දුරකථනය ඔස්සේය. ඒ අනුව එහි අංකය ලබාගත් පොලිසිය සියුම් තාක්ෂණික ක්‍රම භාවිතා කරමින් ජංගම දුරකථනයට ඇමතුම් පැමිණෙන අංකය රැඳුණු ස්ථානය (ලොකේෂන් ටවර් එක) සොයා ගැනීමට සමත් විය.දහහතර වැනිදා දිනයත් මෙලෙස ගෙවී යන්නට විය. ඒ අතරතුර පැමිණිලිකරුගේ ජංගම දුරකථනයට යළිත් ඇමතුමක් ලැබුණේය. ඒ ඔහුගේ පුංචි පුතුගෙන්ය.”තාත්තේ.. අපිව බේරාගන්න..” යළි මොහොතකින් බිරිය පැමිණිලිකරුට කතා කළාය.”අනේ සල්ලි දීල අපිව බේරාගන්න..”ඇය කීවාය. කප්පම්කරු ද පැමිණිලිකරුට කතා කළේය.”ලක්ෂ පහ තමන්ගේ බිරියගේ එකවුන්ට් එකට දාන්න.. නැත්නම්..”ඔහු කීවේ තර්ජනාත්මක හඩිනි. මින් අපහසුතාවයට පත්වූයේ පැමිණිලිකරුය.ලක්ෂ පහ ලබාදී හෝ පුතු හා දරුවා බේරාගන්නා ලෙස පැමිණිලිකරුගේ සොහොයුරියක් ඔහුට කීවාය. ඒ ඇය පුංචි පුතුට බෙහෙවින් ආදරය කළ නිසාය. ඇය විදේශගතව පැමිණියේ මෑතකදීය.”තමුන් අපි කියන විදියට වැඩ කරන්න. අපි කියන කිසි දෙයක් ගැන කාටවත් වචනයක්වත් කියන්න එපා..”පොලිසිය වරින් වර පැමිණිලිකරුට කීවේය. ඒත් ඔහුට එසේ සිටීමට නොහැකි විය. මතුගම සහකාර පොලිස් අධිකාරි චන්දන ජයසිරි කොඩිතුවක්කුපුතු හා බිරිය කෙසේ හෝ කප්පම්කරුවන්ගෙන් බේරාගැනීම ඔහුගේ අදහසය. දන්නා කියන චීවරධාරියකුට ඔහු මේ බව කීවේ සහනයක් පතාය. ඊට හේතුව වූයේ චීවරධාරියා පවුලේ හිතවත් අයකු වීමය.”අපේ කොල්ලත් දවස් දෙක තුනකින් දැක්කේ නැහැ.. ඒකාවත්..”චීවරධාරියා කල්පනා කළේය. හෙතෙම වහා සිය ඥාති පුතුට ඇමතුමක් දුන්නේය.”සී.අයි.ඩී.එකෙන් මේ දෙන්නව හොයනවා.. උඹ එහෙම මේකට සම්බන්ධයක් නැහැනේ..”චීවරධාරියා ඥාති පුත්‍රයාට දුන් ඇමතුමෙන් පැය කිහිපයකට පසු පැමිණිලිකරුට ලැබුණේ සැනසිලිදායක පුවතක්ය. සිය බිරිය හා දරුවා කප්පම්කරුවන් විසින් මහියංගන ප්‍රදේශයේ අතහැර ගොස් ඇති බවත්ය.පොලිසිය ඒ වන විට කප්පම්කරු කොටුකර ගැනීමේ මෙහෙයුමේ අන්තිම කොටසට පැමිණ තිබුණේය. කප්පම්කරු හා ඔහු පැහැරගෙන යන කාන්තාව හා දරුවා ගමන් කරන මාර්ගය ඔවුන් අවසන් වරට රැඳුණු ස්ථානය ආදී සියල්ල සියුම් තාක්ෂණ ක්‍රමයක් උපයෝගී කරගෙන පොලිසිය ඒ වනවිටත් සොයාගෙන තිබුණේය. එහෙත් කාන්තාව හා දරුවා අතහැර යෑමත් සමඟ පොලිසිය ප්‍රශ්නයකට මුහුණපෑවේය. ඒ කප්පම්කරු පලායාමය.වහා මාර්ග බාධක පනවා කප්පම්කරු කොටුකර ගැනීමට සැලසුමක් සකස් කළ ද ඒ සියල්ල ව්‍යර්ථ වූයේ කප්පම්කරු ඒ වනවිටත් පොලිසිය තමා පසුපස ලුහුබඳින බව දැන පලායෑමය.මහියංගනය පොලිසියට දුන් පණිවුඩයක් මත මවත් දරුවාත් ආරක්ෂා සහිතව මතුගමට ගෙන ඒමට මීගහතැන්න හා මතුගම පොලිස් නිලධාරීහු සමත්වූහ.පොලිසියට අවශ්‍ය වූයේ සිද්ධියේ සුලමුල සොයා ගැනීමය. එබැවින් පොලිසිය මුලින්ම කළේ කාන්තාවගෙන් ප්‍රශ්න කිරීමය. ඇය කීවේ තමන් ඒ පිළිබඳව කිසිවක් නොදන්නා බවත් කප්පම්කරු නොහඳුනන බවත්ය. දරුවා කීවේ ද මව කියූ කතාවමය.සහකාර පොලිස් අධිකාරිවරයා මෙහිදී දැඩි තීරණයක් ගත්තේය. ඒ පැහැරගත් කාන්තාවගෙන් තදින් ප්‍රශ්න කිරිමය. ඊට හේතුව වූයේ ඒ වනවිටත් ඇගේ ජංගම දුරකථනයේ සටහන් වාර්තාත් කප්පම්කරු යැයි සැකකළ පුද්ගලයාගේ ජංගම දුරකතනයේ තොරතුරුත් සහකාර පොලිස් අධිකාරිවරයා සතුවීමය.ඒ තොරතුරු සියල්ල එක සමාන විය. ඒ නිසා පොලිසිය විශ්වාස කළේ මොවුන් දෙදෙනාම පැහැරගත් බව කියන රාත්‍රියේ සිට එකට සිට ඇති බවකි.”අන්තිමට අපි ප්‍රශ්න කරද්දි හෙළිවුණා සැමියාගෙන් ලක්ෂ පහක් ඉල්ලා පැහැරගෙන යෑම සැලසුම් කළේ ඔහුගේ බිරියත්. ඇය සමඟ හිතවත් තරුණයාත් කියලා..”සහකාර පොලිස් අධිකාරිවරයා කීවේය.”සැකකරු චීවරධාරියාගේ ඥාති පුත්‍රයෙක්. ඔහුට ඩිමෝ බට්ටා වාහනයක් ගන්න අවශ්‍ය වෙලා තියෙනවා. මේ බව ඇයට කීවාම තමයි ලක්ෂ තුන හමාරක් ඔහුට දෙන්නන් ඉතිරි ලක්ෂ එකහමාර ඇයට ලබාගන්නටත් තම සැමියාගෙන්ම ලක්ෂ පහක කප්පමක් ඉල්ලලා තියෙන්නෙ. ඒ අනුව තමයි එදා තම පුතාත් සමඟ උපකාරක පන්තියට ගිහින් සැකකාර තරුණයා විසින්ම ගෙන ආ ත්‍රිරෝද රථයකින් ඇය පලාගොස් තියෙන්නේ..””දරුවා මේ බව දැනගනීවි.. නැත්නම් ප්‍රධාන සැකකරු හඳුනා ගනීවි කියන බයට සැකකාර කාන්තාව දරුවාට බීම බෝතලයට නිදිපෙති දාලා දීලාත් තියෙනවා.. දරුවාට නින්ද ගියාට පස්සේ තමයි සැකකරුත් සමඟ එකතු වෙලා සිය සැමියාට ඇමතුම් දීලා ලක්ෂ පහ ඉල්ලා තියෙන්නේ..”සැමියාගේ සොහොයුරියක් මෑතකදී රට ඉඳලා ඇවිත් තියෙනවා..ඇය ළඟ සල්ලි තියෙන බව කාන්තාව දන්නවා. ඇය තම දරුවාට ආදරය බවත් ඇය දන්නා නිසා සැමියා තමාවත් දරුවාත් බේරාගන්න ඇගෙන් හෝ ලක්ෂ පහ ලබාදෙතියි යන විශ්වාසය කාන්තාවට තිබිලා තියෙනවා.සහකාර පොලිස් අධිකාරිවරයා අවධාරණය කළේය. ලක්ෂ පහ ඉල්ලීමෙන් අනතුරුව සැකකාර කාන්තාව ඇය පලා ගිය ප්‍රදේශයට ගොස් වරින් වර බැංකුවට ගිහින් සිය ගිණුමට මුදල් බැර වී ඇද්දැයි සොයා බලා ඇති බවද පොලිසිය කීවේය.බැංකුවකට එලෙස යන මොහොතක ඇය කොටුකර ගැනීමට පොලිසිය සැලසුම් යොදා තිබුණ ද එය ව්‍යර්ථ විය. ඇය දිනක් සැකකාර තරුණයා සමඟ කහවත්ත හා නාවලපිටිය යන ප්‍රදේශවල ගත කර ඇති බවද ජංගම දුරකථන සටහන්වලින් පොලිසිය අනාවරණය කර ගත්තේය.පොලිසිය ඇය රඟපෑ නාට්‍යයේ සියලු දර්ශනවල සුලමුල හෙලිකර ගත්තේය. ඒ අනුව ඇය ලවාම ඒ වනවිටත් පලාගිය කප්පම් ඉල්ලූ තරුණයාට දුරකථන ඇමතුමක් දුන්නේය.”මගේ මහත්තයා මේ ඔක්කොම දැනගෙන මායි දරුවයි ගෙදරින් එළෙව්වා.. මට මල්ලි ඉක්මනට මුණගැහෙන්න ඕනෑ.””හරි. අක්කේ.. මම බදුරලියට එන්නම්. අක්කා එතනට එන්න..”පොලිසිය ඔහු එනතුරු මඟ රැක්කේය. ඇගේ කතාව විශ්වාස කළ සැකකරු බසයෙන් බැස පැමිණ ඇය ළඟට විත් කතාකරද්දී සිවිල් ඇඳුමෙන් සැරසුණු පොලිස් නිලධාරීහු ඔහු කොටුකර ගත්හ. තමා ඇගේ උගුලට හසුවූ බව සැකකරු දැනගත්තේ එවිටය.සැකකාරියගේ ප්‍රකාශය මත සිද්ධියට සම්බන්ධ වූ තවත් සැකකරුවන් දෙදෙනකු පොලිසිය විසින් අත්අඩංගුවට ගනු ලැබීය. පැහැර ගැනීමට ලක්වූ පාසල් දරුවා සැකකාරියගේ සැමියාට බාරදීමට පොලිසිය පියවර ගත්තේය. නවීන තාක්ෂණික ක්‍රම උපයෝගී කරගෙන කප්පම් ලබාගැනීමට ගත් උත්සාහයක් මෙසේ ව්‍යර්ථ කොට සැකකරුවන් අත්අඩංගුවට ගැනීමට හැකිවූයේ මතුගම සහකාර පොලිස් අධිකාරිවරයාගේ හා ඊට සම්බන්ධ වූ කණ්ඩායමේ කැපවීම නිසාය.අවසානයේ සැකකාරිය හඳුනාගැනීමේ පෙරට්ටුවකට ඉදිරිපත් කිරීම සඳහා රිමාන්ඩ් බන්ධනාගාරගත කළේ ප්‍රධාන සැකකරු හා අනෙක් සැකකරුවන් ද සමඟය.කළුතර කොට්ඨාස බාර පොලිස් අධිකාරි ලලිත් පතිනායක මහතාගේ උපදෙස් මත මතුගම සහකාර පොලිස් අධිකාරි චන්දන ජයසිරි කොඩිතුවක්කු මහතාගේ මෙහෙයවීමෙන් මීගහතැන්න පොලිස් ස්ථානාධිපති හිමාල් රාජපක්ෂ, මතුගම මූලස්ථාන පොලිස් පරීක්ෂක උදය කුමාර හා බණ්ඩාරවෙල සහකාර පොලිස් අධිකාරි කළුපහන හා මහියංගන පොලිස් ස්ථානාධිපතිවරයා ඇතුළු කණ්ඩායමක් මෙම මෙහෙයුමට එක්වූහ.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af1107249</link>
    <topic>“මේ අත් දෙකින් මීට පස්සෙ කාටවත් නපුරක් කරන්නේ නෑ”</topic>
    <author/>
    <content>”චූටියා.. අන්න නෙත්තිමුණියා ඇප පිට එළියට එනවලු. උඹට ආරංචිද?”බන්ධනාගාරයට තමන් බැලීමට ආ තම සගයා දුන් අනපේක්ෂිත පුවතින් චූටියා මාරාවේශ වූයේය. මුහුණ රතුවී දෑස් ලොකු විය. දත්මිටි කන්නට වූ හේ පපුවට ආ බර එකවර මුදාහරින්නට මෙන් තම අතක් මිට මොළවා තමන්ගේම පපුවට වරක් වැරෙන් ගසා ගත්තේ ය.”එක සිංහාසනේ දෙන්නෙකුට ඉඩක් නෑ යකෝ, ඕකා මගේ මුළු පවුලටම යන එන මං නැතිකළා. එක්කෝ මං. එක්කො ඌ - ඕකාව පරලෝකෙට යවන්න ලෑස්ති කරපන්” චූටියා ගුගුළේය.ඝාතනයට යොදාගත් රිවෝල්වරයචූටියා පාතාල නායකයෙකි. නමගිය අපරාධකරුවෙකි. කොල්ලකෑම් හා මිනිස් ඝාතන ආදී අපරාධ ගණනාවකට මුල් වූවෙකි. විවිධ අපරාධ සම්බන්ධයෙන් වරින් වර බන්ධනාගාර ගතවන ඔහුට ගෙදරත් බන්ධනාගාරයත් අමුත්තක් නැත.කළුතර උතුර පොලිස් වසමේ 38 වියැති නෙත්තිමුණි චූටියාට නොදෙවැනිය. ඔහු ද හපන් වැඩකාරයෙකි. ආරෝහ පරිණාහ දේහයකට හිමිකම් කී පාතාල නායකයකු වූ නෙත්තිමුණි දිවයින පුරා පොලීසිවලට අමුත්තකු නොවේ. ඔහු ද මිනිස් ඝාතන, කොල්ලකෑම් ආදී බල අපරාධ රැසකට මුල් වූ වරින් වර බන්ධනාගාර ගත වූ අයෙකි. ඔහුගේ කල්කිරියාව මැනැවින් දන්නා පොලීසිය ද ඔහු අල්ලා ගන්නට යන්නේ මනා පෙර සූදානමකිනි. නෙත්තිමුණි යනු තම හදවත ගලවා ඉවත තබා ජීවත්වන්නකු ලෙසින් ද ප්‍රකටය.චූටියාත් නෙත්තිමුණිත් ආදායම් ඇරැඹුවේ කසිප්පු ව්‍යාපාරයෙනි. ඒ වකවානුවලදී ම දෙදෙනා අතර ඇතිවූ විරසකය දින දින උත්සන්න වූවා මිස අඩුවක් නම් නොවීය. චූටියා ඇතැම් දේශපාලකයන්ගේ අතකොලුවක් බවට ද කලක් පත්ව සිටි පුද්ගලයෙකි. මේ දෙදෙනාට දෙදෙනා වහ කදුරු විය. යම් යම් අවස්ථාවලදී චූටියාත් නෙත්තිමුණි පිලත් හැප්පුණු විට පරාජය ලැබුයේ චූටියාගේ පිලය. එහෙත් නෙත්තිමුණි කෙරෙහි චූටියාගේ පපුවේ වෛරය උතුරන්නට පටන් ගත්තේ නෙත්තිමුණි චූටියාගේ ගේ දොර ගිනිබත් කොට මුළු පවුලට ම යන එන මං නැති කිරීමේ සිද්ධියත් සමඟය.කළුතර ජ්‍යෙෂ්ඨ පොලිස් අධිකාරි ලලිත් පතිනායකඇප මත නිදහස් වී ගෙදර එන නෙත්තිමුණි පිළිබඳව ඇසූ කතාවෙන් පසු චූටියා බන්ධනාගාරයේ සිටි තම සමීප දෙතුන් දෙනකු ද සහයට ගෙන ජංගම දුරකථනයෙන් තම සහෝදර පාතාල සාමාජිකයනට කතා කරන්නට වූයේය. එහි අරමුණ වූයේ ඇප මත එළියට එන නෙත්තිමුණි මරා දැමීමට සුදුසු පුද්ගලයින් දෙදෙනකු සොයා ගැනීමය.මේ අතරේ දී දැනගත් තවත් තොරතුරකින් චූටියා සතුටුවන්නට විය. සෑම ඉරු දිනකම දහවල් 12ට පෙර නෙත්තිමුණි පොලීසියට පැමිණ අස්සන් කළ යුතු බව කියැවෙන ඒ තොරතුරය. එය තමන්ගේ කාරියට නිදහසක් ලැබෙන බව චූටියා කල්පනා කළේය. ඝාතකයන් දෙදෙනකු සෙවීමට දුරකථනයෙන් යුහුසුළු වූ චූටියාට අවිස්සාවේල්ල, කොස්ගම ප්‍රදේශයේ පාතාල සාමාජිකයන් දෙදෙනකු සොයාගැනීමට හැකි විය. ‘යකෝ, උඹලා වැඩේ අනන්ඩ නම් එපා. හරිද? වැඩේ ගැස්සුණොත් රිටන් එක අපටයි. ටකේට වැඩේ දීපල්ලා” චූටියා වරින් වර දුරකථනයෙන් ඝාතකයන් දෙදෙනාට උපදෙස් දෙන්නට විය.නෙත්තිමුණි මරා දැමීමේ කටයුත්තට අවශ්‍ය වන ගිනි අවි චූටියා පවරා දී තිබුණේ තම එකුස උපන් නංගීටය. චූටියාගේ නිවසට පැමිණි ඝාතකයන් දෙදෙනා නංගී හමුවූහ.කළුතර කොට්ඨාස අපරාධ විමර්ශන අංශයේ ස්ථානාධිපති උ.පො.ප. පද්මලාල්”නංගී, චූටියා වැඩක් බාරදුන්නා. බඩු ටික ඔයා ළඟයි ඔයාගෙන් ඉල්ලා ගන්ඩ කිව්වා” දෙදෙනා කීහ.කළු පැහැති උරයක බහාලූ ගිනි අවියක් සමඟ ජීව උණ්ඩ කිහිපයක් නංගී ඔවුන් දෙදෙනා අත තැබුවාය.මේ කිසිත් නොදැන සිටි නෙත්තිමුණි උසාවියෙන් ඇප මත නිදහස් ව පැමිණියේ තම නිවසටය. හෙතෙම තම බිරිය හා දියණියන් තිදෙනා සමඟ කලකට පසුව එක්ව ආහාර ගන්නට විය.”මේ මගේ දරුවන් පල්ලා ඇත්තමයි කියන්නෙ – මං හොඳ දෙයක් හිතාගෙනයි මේ සැරේ එළියට බැහැල ගෙදරට ආවෙ. මං මගේ පණ තියෙන කම් ආයෙත් මේ අත්දෙකෙන් කාටවත් නපුරක් කරන්නෙ නැහැ නැහැමයි – උඹල එක්කම පාඩුවෙ ඉන්නවා.” සිය සැමියා නෙත්තිමුණිගේ අලුත් කතාවෙන් පිරී ගිය මුහුණින් යුතු වූ බිරිය “දරුවන් ගැන හිතලවත් එහෙම හිතාපු එක වාසනාවක් – ඔයාට පුළුවන් නම් ටික දවසකට කොහේ හරි ඈතකට ගිහින් ඉන්ඩ, ඕන්නං අපිත් ඔයා එක්කල එන්නං”යි කීවාය.”ඔව් – එහෙමත් හොඳයි”කාලය ගතවිණි. චූටියාගේ අණට අනුව ඝාතකයෝ දෙන්නා ද ඔත්තු කරුවෝ ද නෙත්තිමුණි නිවසෙන් බැහැරව යන අවස්ථාවක් බලා ඉව අල්ලමින් පසුවූහ. අධිකරණ නියෝගයට අනුව පොලිසියට ගොස් අස්සන් කිරීමට යන වේලාව, මාර්ගය ඉව අල්ලමින් චූටියාගේ නංගී සහ ඔත්තුකරුවන් දෙතුන් දෙනකු ද මහ මඟ ගැවසෙන්නට විය. උතුරු කළුතර ප්‍රදේශයේ දුම්රිය පළ දෙකක හා යනෙන මඟ රැක සිටියවුනට ද සතියක් දෙකක් යනතුරුම නිවැරැදි වේලාව කල් ඇතිව දැනගැනීමට නොහැකි විණි. ඉරු දිනයක් එළැඹිණි. නෙත්තිමුණි තම නිවසින් එළියට බසිද්දී බිරිය කතාකළාය.විමර්ශණ සිදුකළ සැරයන්වරුන් වන වීරසේන, දයාසේන, සහ ප්‍රසාද්”ඔයා පොලිසියට ගිහින් අස්සන් කරල කොහේවත් යන්නෙ නැතිව කෙළින්ම ගෙදර එන්න. මං බලා ගෙන ඉන්නවා” ඊට හිස වැනූ හෙතෙම දහවල් 11 පමණ වන විට පොලිසිය සමීපයට සිය යතුරුපැදියෙන් පැමිණ පොලිස් නිවාස පාරේ නවතා දමා පොලිසියට ගියේය. අමුත්තකු නුවූ නෙත්තිමුණි දුටු නිලධාරීන් හා කතාබස් කළ හේ ‘මං මගේ ජරා වැඩ සේරම අත්හැරල දානව සර්. දැන් පරිප්පු කාලා හොඳටම ඇති කෙල්ලො තුන්දෙනත් අඬනවා. ඒ දරුවො ගැන හිතල මං ආයෙත් නරක වැඩක් කරන්නෙ නෑ සර්. මං මගෙ ගෑනිටත් පොරොන්දු වුණා.”පොලිසියේ අස්සන් කොට මිදුලට පැමිණි නෙත්තිමුණි නවතා තිබූ තම යතුරු පැදියට ගොඩවූයේය. ගෙදරට යාම ඔහුගේ එකම අරමුණ විය. එහෙත් ඒ වන විටත් ඒ අසල මුවා වී තොරතුරු සෙවීමේ යෙදී සිටි ඔත්තු කරුවන් ද ක්‍රියාත්මක වෙමින් සිටියහ. තම ගොදුර ඩැහැගන්නට පුල පුලා මඟ රැක සිටි ඝාතකයන් දෙදෙනාට ඔත්තුකරුවෝ නෙත්තිමුණි පසුපස ගමන් කරමින්ම සංඥාව නිකුත් කළහ. නිවස බලා යන නෙත්තිමුණි පසුපස ලුහුබැඳ යන්නට වූ ඝාතකයෝ පරණ පාරේ ටික දුරක් යන තෙක් ම නිසොල්මනේ ගියහ. යතුරු පැදියේ පිටුපස සිටි ඝාතකයා එක්වනම යටිතොල තරයේ විකාගනිමින් ගිනියම් වූ දෑසින් යුතුව තමන් අතැති රිවෝල්වරය තවත් තරයේ මිරිකා ගනිමින් වහ වහා ක්‍රියාත්මක කළේය. වෙඩි වරුසාවක් සමඟ නෙත්තිමුණි යතුරු පැදියෙන් බිම ඇදවැටී මරළතෝනි නඟන්නට වූයේ ය.”බුදු අම්මෝ... අහ්.. අහ්..” නෙත්තිමුණිගේ දැවැන්ත සිරුරට යටින් රත් පැහැ ලේ දහරා මිහිකත තෙමන්නට විණි. නෙත්තිමුණි රෝහල්ගත කෙරුණ ද ඒ වනවිට ඔහු අවසන් ගමන් ගොස් සිටියේය. නොඑසේ නම් සියලු පාපී ක්‍රියාවන් පිළිබඳව ස්වයං පාපොච්චාරණයක තනිවම යෙදුණු නෙත්තිමුණි නොසිතූ අයුරින් තමන් කළ කී වැරදි හේතුවෙන්ම මෙලොවදීම අකාලයේ මරු තුරුළට වැදී ගියේය.මෙම මිනිස් ඝාතනයේ මූලික පරීක්ෂණය කළුතර උතුර පොලිස් ස්ථානාධිපති අජිත් පිටිගල මහතා පැවැත්වූ අතර කළුතර ජ්‍යෙෂ්ඨ පොලිස් අධිකාරි ලලිත් පතිනායක මහතාගේ උපදෙස් හා නියෝග මත කළුතර කොට්ඨාස අපරාධ විමර්ශන අංශයේ ස්ථානාධිපති උ.පො.ප. පද්මලාල් මහතාගේ මෙහෙයවීමෙන් හා විමර්ශන සැලසුමින් සැරයන්වරුන් වන (55202) වීරසේන, (26019) දයාසේන, (17668) ජයන්ත, (4492) ගුණවර්ධන කොස්තාපල්වරුන් වන (54582) ප්‍රසාද්, (50880) මුණසිංහ, (83274) පුෂ්පකුමාර යන නිලධාරීහු පරීක්ෂණ ක්‍රියාත්මක කළහ.තම අයියා වන චූටියාගේ උපදෙස් මත මෙම ඝාතනය සඳහා ඝාතකයනට රිවෝල්වරයක් හා ජීව උණ්ඩ ලබාදුන් නංගී මේ සිදුවීමත් සමඟම ප්‍රදේශයෙන් ද පලා ගියා ය. එහෙත් පොලිසිය සූක්ෂ්ම අයුරින් ඇය පිළිබඳ තවත් වැදගත් තොරතුරු රැසක් සොයා ගත්තේය. ඒ අනුව වහා ක්‍රියාත්මක වූ පොලීසිය නංගී තම පෙම්වතා හමුවීමට හලාවත නගරයට පැමිණ සිටියදී අත්අඩංගුවට ගැනිණි. අනතුරුව ඝාතකයන් දෙදෙනා ද ඊට අනුබල දුන් තවත් කිහිප දෙනකු ද වරින් වර අල්ලා ගනු ලැබිණි.මෙම විමර්ශන කටයුතුවලින් පමණක් බැහැර නුවූ එම විමර්ශන නිලධාරීහු තවත් පියවරක් ඉදිරියට තැබීම ප්‍රශංසා කටයුතුය. මේ කතන්දරය තුළින්ම හෙළි වූ අවිස්සාවේල්ල කොස්ගම ප්‍රදේශයේ විශේෂ මෙහෙයුමක යෙදී පාතාල කල්ලියක තොරතුරු හෙළිකර ගනිමින් ඒ අනුව ගිනි අවි රැසක් ද ජීව අත්බෝම්බ කිහිපයක් ද ඝාතනයට අදාළ වෙනත් නඩු භාණ්ඩ ද සොයා ගැනීමට පොලිසිය සමත් වූහ.යමෙකු යම් වරදක් කළේ ද ස්වභාව ධර්මයා විසින් ම ඔහුට දඬුවම් ලබාදෙනු මිස ඉන් ගැලවීමක් නැති බව මෙයින් කියැවෙන සමාජ පණිවුඩයක් යැයි උසස් පොලිස් නිලධාරියෙක් සිළුමිණට පැවැසීය.(මෙහි නම් පමණක් මනඞකල්පිතය)අමල් යශෝමන් ජයසිංහඡායාරූප රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af11072410</link>
    <topic>පරිගණක තක්කඩින්ට වැට බැදේ</topic>
    <author/>
    <content>පරිගණක අපරාධකරුවන් බිහිවීම මෙරට පමණක් නොව ලෝකයම දියුණු තාක්ෂණයක් කරා යාමෙන් සිදුවූ හානිදායක ප්‍රතිඵලවලින් එකකි.පරිගණක අපරාධකරුවන් බිහිවීම තුළින් අපේ රටට සිදුවී ඇති හානිය ගතහොත් එය බිලියන ගණනින් හෝ මිල කළ නොහැකිය.කාලයක් පුරා අප තාක්ෂණය අපේ දියුණුවට සම්බන්ධ කර ගැනීමට පෙරුම්පිරුවෙමු. ජාත්‍යන්තරයෙන් අපට ඒ දායාදය හිමි වූයේ එහි යහපත් ප්‍රතිඵල සමඟම නොවේ. සිදු වී ඇති අයහපත් ප්‍රතිඵල ගතහොත් මෙවැනි රටකට ඇතැම් විට එය දරාගත නොහැකි තත්ත්වයක් බවට ද පත් වී තිබේ.මේ ඔස්සේ බලන විට අද විශේෂයෙන් පරිගණක අපරාධකරුවන් විසින් සිදු කරගෙන යන හානිදායක තත්ත්වයට එරෙහිව ක්‍රියා කිරීමට රහස් පොලීසිය දැඩි අවධානයක් යොමු කර තිබේ. ඊට අදාළ සූක්ෂම ආරක්ෂක විධිවිධාන ද යොදා ඇත.මොනවාද මේ පරිගණක අපරාධ කියා බැලුවහොත්, එය එකක් දෙකක් නොවේ සිය දහස් ගණනක වංචා දූෂණ සිදු වී තිබේ. කාලයක් තිස්සේ යම් පුද්ගලයකු සතුව තිබු සියලුම රහස්‍ය දේවල් වටිනා දෑ ඒ පුද්ගලයාගෙන් උදුරා ගන්නා පරිගණක අපරාධකරුවන් මෙපමණකැයි කිව නොහැකිය.මූල්‍යමය වශයෙන්, ආර්ථික සහ සමාජයීය වශයෙන් මිනිස් ජීවිතවලට බොහෝ හානිකර පාඩුදායක දේවල් දැන් පරිගණක පද්ධතිය හරහා සිදු වෙමින් පවතී.රහස් පොලීසිය මෙම අපරාධ සිය ගණනක් පිළිබඳව මේ වන විට පරීක්ෂණ ආරම්භ කර තිබේ. ඉන් වැඩිම ප්‍රමාණයක් සිදුවී තිබෙන්නේ මූල්‍යමය වශයෙන් සිදු කෙරෙන මහා පරිමාණ හානියයි.එදා බැංකුවක මුදලක් තැන්පත් කළ විට ඒ ගනුදෙනු ඇතුළත් වූයේ සටහන් වූයේ ගිණුම් පොතේ සහ ලෙජර්වල පමණි. ඒවා පිළිබඳ දන්නේ ගිණුම් හිමියාත් බැංකුවත් පමණි. බැංකුවේ කිසිවකුටත් ඒවා වෙනස් කර මුදල් සොරා ගැනීමට තරම් හැකියාවක් හෝ අවශ්‍යතාවක් තිබුණේ නැත.තාක්ෂණය ක්‍රමයෙන් මෙරටට ළඟාවීමත් සමඟ මේ සියලු තොරතුරු පරිගණක ගත විය. සියලුම ගිණුම්වල විස්තර පරිගණකයට ඇතුළු කෙරුණි. මෙය ඉතා පහසු ක්‍රමයකි. එදා ටෝකනයක් රැගෙන තම වාරය පැමිණෙන තෙක් බලා සිට මුදල් අතට ගන්නා ගිණුම් හිමියාට මෙම පරිගණක ගත කිරිම තුළින් ගනුදෙනුවක් සිදු කිරීමට ගතවූයේ විනාඩි දෙක තුනකි. තමන්ටම මේ ගිණුම ඕනෑ ආකාරයකට හසුරුවා ගැනීමට අවස්ථාව හිමි විය.එහෙත් මේ පරිගණක ජාලය තුළට රිංගා ගත් පරිගණක අපරාධකරුවන් ගිණුම් හිමියන්ගේ ගිණුම්වල ඇති සියලුම දත්ත සොරකම් කරගෙන ඇත. එපමණක් නොවේ ඔවුන් ගිණුම්වලින් සොරාගෙන ඇති මුදල්වල වටිනාකම රුපියල් කෝටි ගණනකි. විශේෂයෙන් විදේශ රටවල සිට මෙරටට එවන N R F C ගිණුම්වල මුදල් හා යවන ඒවා හා සොරකම් කර ගනී. ක්‍රෙඩිට් කාඩ් භාවිතය, ඒ. ටී. එම්. කාඩ් භාවිතයේදී ඒවා සතු දත්ත සොරකම් කරගෙන එම ගිණුම්වල ඇති මුදල් ලක්ෂ ගණනින් සොරකම් කරති. මෙය ජාත්‍යන්තරය තුළ ව්‍යාප්ත වූ භයානක විෂබීජයකි. එය මෙරටට ගලා ආවේ පාතාල අපරාධකරුවන් වැනි අධ්‍යාපනයක් නොලද පුද්ගලයන්ගෙන් නොවේ. ඉහළ අධ්‍යාපනයක් ලබා පරිගණක අධ්‍යාපනය ගැන ද උසස් දැනුමක් ඇති අය විසින්ය.එපමණක් නොවේ අන්තර්ජාලය හරහා සිදු කෙරෙන චරිත ඝාතන අද විශේෂයෙන් ඇතැම් කාන්තාවන්ගේ චරිතයට භයානක ප්‍රතිඵල ගෙන දුන් අවස්ථා වාර්තා වෙයි. Face Book හරහා Chat කිරීම තුළින් කාන්තාවන් විවාහ කර ගන්නා බව පවසා ඔවුන් සතු මුදල් සොරා ගත් පරිගණක අපරාධකරුවන් විශාල පිරිසක් පිළිබඳව රහස් පොලීසියට වාර්තා වී තිබේ.ඇතැම් කාන්තාවන් හා සබඳතා පවත්වා ඔවුන්ගේ ඡායාරූප එහා මෙහා යවමින්, නිරුවත් කරමින් ඔවුන් බියට පත් කරවන, තර්ජනය කර මුදල් කප්පම් ගන්නා සිදුවීම් විශාල ප්‍රමාණයක් ද වාර්තා වී තිබේ.රජයේ සහ බොහෝ ආයතනවල පරිගණක පද්ධති මෙහෙයවීමේ බලය ලබා දී ඇති සේවක සේවිකාවන් ද විවිධ වූ ජාවාරම්වල යෙදී තිබේ. ඔවුන්ට ලබා දී තිබු Password  හෙවත් රහස්‍ය අංකවලට ලබා දී ඇති සීමාව ඉක්මවා යමින් ආයතන ප්‍රධානීන්ට පවා හොරෙන් මහා පරිමාණ ජාවාරම්වල පවා යෙදී තිබේ. තවද අනෙක් පුද්ගලයා සතු රහස්‍ය අංකය කඩා ඒ පුද්ගලයා වැරැද්දට හසු වන පරිදි එම රහස්‍ය අංකය මඟින් වංචාවල යෙදී ඇත.තවත් වාර්තා වී ඇති මහා පරිමාණ වංචාවක් වෙන්නේ ON LINE හරහා සිදුවන ව්‍යාපාරික කටයුතුයි. යම් ව්‍යාපාරික වෙබ් අඩවියකට සමාන වෙබ් අඩවියක් ආරම්භ කරන අන්තර්ජාල අපරාධකරුවන් එම ව්‍යාපාර ආයතනය කරන මූල්‍යමය ගනුදෙනුවලට සම්බන්ධකම් පවත්වන ගනුදෙනුකරුවන් සමඟ හොර රහසේ සම්බන්ධ වී එම ආයතනයට ලැබිය යුතු මුදල් සොරකම් කර ගනී. මෙය වැඩි වශයෙන් සිදු වී තිබෙන්නේ E BANKING ගිණුම් හරහා ගනුදෙනු කරන අයටයි.එපමණක් නොව කොළඹ ප්‍රදේශයේ විශ්ව විද්‍යාලයක සිසුන්ගේ ලකුණු වෙනස් කළ පරිගණක අපරාධයක් පිළිබඳව ද තොරතුරු වාර්තා වී ඇත. එහිදී විභාගවලින් අසමත් වූවන් පවා සමත් වී තිබේ.මෙතෙක් කාලයක් අපරාධකරුවන් බවට පත් වී සිටින ලක්ෂ පහක පමණ අපරාධකරුවන්ගේ ඇඟිලි සළකුණු ද රහස් පොලිසියේ මෙම පරිගණක පද්ධතියට එකතු කර තිබේ.මේ ආකාරයෙන් පරිගණක අපරාධකරුවන් විසින් සිදුකරන භයානක අපරාධ දිනෙන් දින වැඩි වෙද්දී ඒවාට සම්බන්ධ පුද්ගලයන් අත්අඩංගුවට ගැනීම සඳහා ද ආරක්ෂක අංශවලට ඒ හා සමානම ක්‍රමයක් අනුගමනය කිරීමට සිදු විය.ඒ අනුව ඕනෑම අපරාධකරුවකු අත් අඩංගුවට ගත හැකි පරිදි විවිධ පරිගණක සූක්ෂම ක්‍රම ඔස්සේ සකස් කළ පරිගණක පද්ධතියක් රහස් පොලීසියේ ආරම්භ කෙරුණි. ඒ හා සමානම පහසුකම්වලින් සමන්විත රසායනාගාරයක් ද පිහිටවනු ලැබිණි.මහින්ද රාජපක්ෂ ජනාධිපතිතුමාගේ සහ ආරක්ෂක ලේකම්වරයාගේ නියෝග මත පොලිස්පතිවරයා යටතේ රහස් පොලීසිය තුළම එම පරිගණක පද්ධතිය පිහිටුවා තිබේ. ඒ හා සම්බන්ධ සුවිශේෂ පුහුණුව ලත් නිලධාරීන් නිලධාරිනියන් 14 දෙනකු එහි සේවයට යොදා ඇත.රුපියල් කෝටි ගණනක් වියදමින් ලෝක බැංකු ආධාර යටතේ පිහිටුවනු ලැබු එම පරිගණක පද්ධතියේ විශේෂඥ දැනුම ලැබී තිබෙන්නේ තොරතුරු තාක්ෂණ හා සන්නිවේදන ආයතනය සහ කොළඹ විශ්ව විද්‍යාලය මඟින්ය. මහාචාර්ය ඇපාසිංහ, නීති විශේෂඥ ජයන්ත ප්‍රනාන්දු, විශේෂඥ පුහුණුකරු විපුල ජයවික්‍රම, ඇතුළු විශේෂඥ මණ්ඩලයකින්ම ’Surt’ (සර්ට්) ආයතනය මඟින් ද මේ සඳහා සුවිශේෂි දායකත්වයක් ලැබී තිබේ.පරිගණක අපරාධ විමර්ශනය කර ඊට සම්බන්ධ පිරිස් අත්අඩංගුවට ගෙන නීතිය ඉදිරියට ගෙන ඒම මෙම ආරක්ෂක ඒකකයේ අරමුණ වෙයි.මේ පිළිබඳව මහජනතාව දැනුවත් කිරීම මාධ්‍යයේ වගකීමයි. පරිගණක අපරාධකරුවන්ගේ ගොදුරක් බවට පත්වූ ඕනෑම කෙනකුට තම පැමිණිල්ල මේ අංශයට පැමිණිලි කළ හැකිය. සිද්ධිය මොන තරම් පරණ වුවත් ඊට අදාළ පරිගණක තොරතුරු විනාශ වී තිබුණත් ඒවා ඔප්පු කර ගැනීමට අවශ්‍ය තාක්ෂණික ක්‍රම චන් රහස් පොලිසිය සතුව තිබේ. ඔබ කළ යුත්තේ ඔබ ඊට පැමිණිලි කිරීම පමණකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af11072414</link>
    <topic>ජගත් කෙළිබිම අපේ ගම රටට</topic>
    <author>සුනිල් අභයවර්ධන</author>
    <content>කිලිනොච්චියේ ක්‍රීඩා සංකීර්ණයේ ඉදිකිරීම් කටයුතු ආරම්භ කරමින් මහින්ද රාජපක්ෂ ජනාධිපතිතුමා ඵලකය නිරාවරණය කළ අවස්ථාව. ක්‍රීඩා අමාත්‍ය මහින්දානන්ද අලුත්ගමගේ, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහත්වරු ද මෙහි වෙති. ඡායාරූපය - සුදත් මලවීරජගත් කෙළිබිම අපේ ගම, රටට යන තේමාව ඔස්සේ ලබන 2018 වසරේදී පොදුරාජ්‍ය මණ්ඩලියීය රටවල් අතර ක්‍රීඩා උලෙළ අරමුණ කර ගනිමින් ඉදිරියේදී පැවැත්වීමට නියමිත දකුණු ආසියාතික රටවල ක්‍රීඩා උලෙළ, ආසියාතික ක්‍රීඩා උලෙළ සහ ඔලිම්පික් ක්‍රීඩා උලෙළවලදී උපරීම දස්කම් ශ්‍රී ලංකා ක්‍රීඩා ක්ෂේත්‍රයට දායාද කර දීමේ විශේෂ වැඩ පිළිවෙළක් ක්‍රියාත්මක වෙයි.මහින්ද චින්තනයේ ක්‍රීඩාවේ ඉදිරි දැක්ම යටතේ ක්‍රීඩා අමාත්‍යාංශය මූලිකව ගම්බද ක්‍රීඩක ක්‍රීඩිකාවන්ට ක්‍රීඩා පුහුණුවීමේ වැඩි පහසුකම් ලබා දෙමින් මෙතෙක් රටේ අගනුවරට පමණක් සීමා වී තිබුණු සම්පත් විමධ්‍යගත කරමින් ගම්වල දූ දරුවන්ට භුක්ති විඳීමේ අවස්ථාව ලබාදීමේ දැවැන්ත වැඩ පිළිවෙළක් ක්‍රියාත්මක වෙයි.මේ විශේෂ ව්‍යාපෘති යටතේ සෑම ප්‍රාදේශීය ලේකම් කොට්ඨාසයක් තුළම ක්‍රීඩාංගණ 340 ක්, සෑම දිස්ත්‍රික්කයක් තුළම ක්‍රීඩා සංකීර්ණ 25 ක් සහ සෑම පළාතක් තුළම අංග සම්පූර්ණ ක්‍රීඩා සංකීර්ණ 9 ක් බැගින් ඉදිකිරීමට කටයුතු යොදා තිබේ.පළාත් තුළ ඉදිකිරීමට යෝජිත ක්‍රීඩා සංකීර්ණ නවයෙන් මුල්ම ක්‍රීඩා සංකීර්ණය ඉදිකිරීමේ කටයුතු ආරම්භ කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් පසුගියදා කිලිනොච්චියේදී සිදු කෙරිණි. එම ක්‍රීඩා සංකීර්ණය සඳහා රුපියල් මිලියන 325 ක් වැය වීමට නියමිතය.එම ක්‍රීඩා සංකීර්ණය තුළ එළිමහන් ක්‍රීඩාංගණයක් ගෘහස්ථ ක්‍රීඩාංගණයක්, පිහිනුම් තටාකයක් නේවාසිකාගාරයක් සහ භෝජනාගාරයක් බැගින් ඉදිකිරීමට යෝජිතය. එළිමහන් ක්‍රීඩාංගණයේ මංතීරු 8 ක් සහිත මීටර් 400 කෘතිම ධාවන පථයක් සියලු පහසුකම් ඇති ක්‍රිකට් ක්‍රීඩාංගණයක් සහ ප්‍රධාන පේ‍්‍රක්ෂාගාරයක් ඉදි කෙරේ. ධාවන පථයේ වමේ සිට තරග නැරැඹීම සඳහා පන්දහසකට ද, ක්‍රිකට් ක්‍රීඩා තරග නැරැඹීම සඳහා දෙදහසකට ද පහසුකම් ලැබෙන අතර ප්‍රධාන පේ‍්‍රක්ෂකාගාරය ප්‍රභූ ආසන 200 ක් සහ ආසන 1500 ක්ද ඇතුළත්ව ඉදිකිරීමට නියමිතය.ගෘහස්ථ ක්‍රීඩාගාරයේ ක්‍රීඩා 25 ක් ක්‍රීඩා කළ හැකි අයුරින් ඉදිවෙන අතර ආසන 500 ක පහසුකම් එහි ලබාදීමට සැලැසුම් කර තිබේ. පිහිනුම් තටාකය ජාත්‍යන්තර ප්‍රමිතියට අනුව මංතීරු 8 කින් යුක්ත වන අතර එය වටා පන්සිය දෙනකුට ආසන පහසුකම් ලබා දී තිබේ.ශ්‍රී ලංකාවේ නාමය වරින් වර ලොව පුරා විහිදී ගිය අවස්ථා කීපයකි. ඩන්කන් වයිට් පොදු රාජ්‍ය මණ්ඩලීය ක්‍රීඩා උලෙළේදී පදක්කම දිනා ගැනීම, බිලියඩ් ශූර ලාෆීර් ප්‍රථමවරට කේවල තරගයකදී ශ්‍රී ලංකාවට ලෝක ශූරතාවය දිනා දීම, සුසන්තිකා ජයසිංහ ලෝක ශූරතා මලල ක්‍රීඩා, ඔලිම්පික් ක්‍රීඩා තරගවලදී පදක්කම් දිනා ගැනීම, ශ්‍රී ලංකා ක්‍රිකට් කණ්ඩායම ලෝක කුසලානය දිනා ගැනීම, ඒ අතීත සැමරුම් අතර ප්‍රධාන තැනක් ගනී.මේ අතර පසුගියදා සිංගප්පූරුවේදී පැවැති ලෝක කුසලාන නෙට්බෝල් තරගාවලියේදී සහභාගිවූ රටවල් 16 ක් අතුරින් ශූරතාවය ඕස්ට්‍රේලියාවටත් අනු ශූරතාවය, නවසීලන්තයටත් හිමි වෙද්දී ශ්‍රී ලංකාවට 14 වැනි ස්ථානය හිමිවිය. මේ තරගාවලියේදී ද ලෝකයේ ප්‍රධාන රටවල් දහය තුළට පැමිණීමට නොහැකි වුවද තරගාවලිය පුරාම ශ්‍රී ලංකාවේ නාමය වරින් වර දිස්වූ අවස්ථා කීපයක් විය.ඒ සුවිශේෂත්වය ශ්‍රී ලංකාවට ලැබුණේ ශ්‍රී ලංකා නෙට්බෝල් කණ්ඩායමේ උප නායිකාව ලෙස කටයුතු කළ තර්ජිනි සිවලිංගම් නිසාය.මෙවර ලෝක කුසලාන තරගාවලියේදී ශ්‍රී ලංකා නෙට්බෝල් කණ්ඩායම රටවල් හයක් සමඟ තරග වැදී රටවල් පහකින්ම පරාජය ලබා සිංගප්පූරුව සමඟ පැවැති තරගය ජය ගැනීමට සමත් විය. මේ අනුව එම තරග හයේදීම ශ්‍රී ලංකාව රැස්කර ගත් ගෝල් සංඛ්‍යාව 308 කි. එයින් ගෝල් 290 ක්ම ලබා ගැනීම සඳහා පන්දුව දැල තුළට විදීමෙන් දායක වූයේ උප නායිකා තර්ජිනී සිවලිංගම්ය. එබැවින් මෙම ලෝක කුසලාන නෙට්බෝල් තරගාවලිය පුරාවටම දක්ෂතම පන්දු විදින්නිය ලෙස නම් කෙරුණේ ශ්‍රී ලංකාවේ තර්ජිනි සිවලිංගම්ය.තර්ජිනිගේ මේ හැකියාව ඉටුකරන්නට ඇයට අවස්ථාව හිමිවුණේ ඇය උපතින්ම උරුම කරගෙන සිටි ශරීරයේ උස ප්‍රමාණය නිසාය. දැනට තිස් හැවිරිදි වියේ පසුවෙන මේ ලෝක ප්‍රසිද්ධ ක්‍රීඩිකාවගේ උස ප්‍රමාණය අඩි 6 අඟල් 10 කි. තරගාවලියට සහභාගිවූ ලෝකයේ රටවල් 16 ක් වෙනුවෙන් තරග වැදුණු ක්‍රීඩිකාවන් 192 ක් අතුරින් උසම ක්‍රීඩිකාව වී ඇත්තේ ද තර්ජිනිය. තර්ජිනිට තරම් උසින් ළංව සිටි අනෙක් ක්‍රීඩිකාව වූයේ ඕස්ට්‍රේලියාවේ සුසානාය.තර්ජිනී වත්මනයේ ශ්‍රී ලංකා කණ්ඩායමේ උප නායිකාව වන අතර සෙලාන් බැංකු නෙට්බෝල් කණ්ඩායමේ ද උප නායිකාව වෙයි. ආසියාවේ උසම ක්‍රීඩිකාව පමණක් නොව ලෝකයේ උසම නෙට්බෝල් ක්‍රීඩිකාව ඇයය.ජගත් ක්‍රීඩා තලයේ මේ කතාබහට ලක්වූ ශ්‍රී ලංකා ක්‍රීඩිකා තර්ජිනි සිවලිංගම් ශ්‍රී ලංකා ක්‍රීඩා ක්ෂේත්‍රයට දායාද වුණේ පුරා වසර තිහක් තිස්සේ බෙදුම්වාදී අරගලයක් හමුවේ යුද වාතාවරණයක් පැවැති උතුර නැඟෙනහිර ප්‍රදේශයෙන්ය.තර්ජිනි උපත ලබා ඇත්තේ යාපනයේ අර්ධද්වීපයේ වාසාවිලාන් ග්‍රාමයේය. හය දෙනෙකුගෙන් යුත් පවුලක පස්වැනි සාමාජිකයා ලෙස උපත ලැබු තර්ජිනිගොවි පවුලක දැරියක් වූවාය. වාසාවිලාන් ගමේ පාසලේ පස්වැනි පංතිය දක්වා පැමිණෙද්දී ඇයව නගරයේ පිහිටි උසස් බාලිකා විදුහලකට ඇතුළත් කරන්නට මවුපියන් ගත් උත්සාහයට තර්ජිනි අකමැති වූවාය.තම ගමේ සිට කිලෝමීටර් දහයක් දුරැති නගරයේ පාසලට පැමිණිමට ඒ දිනවල එම ප්‍රදේශයේ පැවැති යුදමය වාතාවරණය බාධාවක් විය. දිනෙන් දින දවසින් දවස තමාගේ සිරුරට එක්වෙන අසාමාන්‍ය උස ද නගරයට යාමේ අදහසට ඇයට බාධාවක් විය.ඒ නිසාම තර්ජිනි, වසාවිලාන් ගමේ පාසලේදීම අ.පො.ස. සාමාන්‍ය පෙළ සමත් ව, එම පාසලේදීම උසස් පෙළ ද සමත් වී විශ්ව විද්‍යාල ප්‍රවේශය සඳහා සුදුසුකම් ලැබුවාය. යුදමය වාතාවරණය ගැන සිතමින් තමාගේ උස ගැන සිතමින් තම අනාගතය සිරකර ගෙන තැබීමට වඩා තම පවුලේ ආර්ථිකයට සවියක් වීමට තර්ජිනි සිත සකස් කර ගත්තාය. ඒ අනුව ඇය මඩකලපුව නැගෙනහිර විශ්ව විද්‍යාලයට ඇතුළත් වූයේ ගණකාධිකරණ පිළිබඳව උපාධි අපේක්ෂිකාවක් ලෙසය.විශ්ව විද්‍යාලයේ ඉගෙනීම ලබන අවධියේදී එහි නෙට්බෝල් කණ්ඩායමේ ද සාමාජිකත්වයක් ලද තර්ජිනි 2005 වසරේ වවුනියාවේ පැවැති අන්තර් සංගම් නෙට්බෝල් තරගාවලිය සඳහා තම විශ්ව විද්‍යාලීය කණ්ඩායම සමඟ සහභාගි වූවාය. එවකට පැවැති යුදමය වාතාවරණය හමුවේ වවුනියාවේ මෙම ජාතික නෙට්බෝල් ශූරතාවය පැවැත්වීම සඳහා සංවිධානයෙන් මුල් වූයේ එවකට ශ්‍රී ලංකා නෙට්බෝල් සම්මේලනයේ සභාපතිනී වශයෙන් කටයුතු කළ ශිරන්ති රාජපක්ෂ මහත්මියය.මේ තරගාවලිය පුරාවටම ඇය මඩකලපුව විශ්ව විද්‍යාල කණ්ඩායමේ දැලට විදින්නිය ලෙස ක්‍රීඩා කළ තර්ජිනි වෙත කාගේත් අවධානය යොමු වූහ. තරගාවලිය අවසානයේ එවකට ශ්‍රී ලංකා කණ්ඩායමේ සිට ජාතික පුහුණුකාරිය ඇතුළු නිලධාරී මණ්ඩලය තර්ජිනිට කොළඹට ඇවිත් ක්‍රීඩා පුහුණු වන ආරාධනයක් කරනු ලැබීය.තම විශ්ව විද්‍යාල අධ්‍යාපනයත් සමඟ ලැබුණු අවස්ථාව තර්ජිනිට ඉමහත් සැනසිල්ලක් වූ අතර ඇය කොළඹට පැමිණ ජාතික නෙට්බෝල් කණ්ඩායමේ ක්‍රීඩිකාවක් ලෙස පුහුණුව ලබා ගත්තාය. කෙසේ වුවද කොළඹට පැමිණ ටික කලක් යනතුරු කොළඹ ජීවිතය පිළිබඳව තර්ජිනිට එතරම් උද්යෝගයක් නොතිබුණේ ඇගේ භාෂාව සහ උස නිසාය.සිංහල යෙහෙළියන් සමඟ ගත කරද්දි ඇතැම් විට ඇයට භාෂාව නිසා අපහසු අවස්ථාවන් උදාවූ අතර නවාතැනේ සිට ක්‍රීඩා පුහුණුවට බස් රථවලින් එදිනෙදා පැමිණීම තවත් දුෂ්කර කාර්යයක් විය.කුඩා බස් රථවල ගමන් කිරීමට ඇයට අපහසු වූ අතර බොහෝ දෙනාගේ අවධානය ද ඇය වෙත යොමු විණි.යාපනය ප්‍රදේශයෙන්ම බිහිවුණු දක්ෂ මලල ක්‍රීඩිකාවක මෙන්ම නෙට්බෝල් නායිකාවක ද වන ජයන්ති සෝමසේකරන් මහත්මිය තර්ජිනිගේ මේ අපහසුතාව මැඩගෙන කටයුතු කිරීමට සෑහෙන සහයෝගයක් ලබා දුන්නාය. කොළඹට ඇවිත් ටික කලකදී භාෂාවට පරිසරයට හුරු වී ජාතික පුහුණු සංචිතයේ සිටියදී ඇගේ මේ සුවිශේෂ දේහධාරී තත්ත්වයෙන් තම සේවා කණ්ඩායමට ප්‍රයෝජන ගැනීමට ශ්‍රී ලංකාවේ සිටි ප්‍රවීණ නෙට්බෝල් පුහුණුකාරියක් වූ තිලකා ජිනදාස මෙනෙවිය සැලසුම් කළාය. එම සැලසුම්වල ප්‍රතිඵලයක් ලෙස තර්ජිනිට සෙලාන් බැංකුවේ රැකියාවක් හිමි වූ අතර ඇය සෙලාන් බැංකු නෙට්බෝල් කණ්ඩායමේ දක්ෂතම ක්‍රීඩිකාවක් ද වූවාය.මේ වන විට ශ්‍රී ලංකා ජාතික නෙට්බෝල් කණ්ඩායමට ද ඇතුළත් වී සිටි තර්ජිනිට තම සහෝදර ක්‍රීඩිකාවන්ගෙන් යොමුවෙන පන්දුව දැල තුළට යැවීමට එතරම් අපහසුවක් වුණේ නැත. 2005 වසරේ සිංගප්පූරුවේ පැවැති ආසියාතික නෙට්බෝල් තරගාවලිය තර්ජිනිගේ පළමු ජාත්‍යන්තර තරග සංචාරයයි. එසේ වුවද එම තරගාවලියේදී සමස්තව ශ්‍රී ලංකා කණ්ඩායමේ තරග රටාව දුර්වල වීම නිසා තමාට ද එහිදී විශේෂ දස්කමක් දැක්වීමට අවස්ථාවක් නොවුණු බව තර්ජිනි සිහිපත් කර සිටියාය.“ඒ මගේ පළමුවැනි පිටරට තරගය. මට ඒ තරම් පළපුරුද්දක් තිබුණේ නැහැ. අපේ කට්ටියත් ඒ තරම් හොඳින් ක්‍රීඩා කළෙත් නැහැ. ඒ නිසා අපිට ඒ සැරේ අපේ තිබුණ ආසියාවේ ‘ටයිටල්’ එකත් නැතිව ගියා.” එම තරගාවලිය පිළිබඳව තර්ජිනි ඇගේ අදහස් දැක්වූයේ ඒ අයුරිනි.ඉන් අනතුරුව 2007 වසරේදී පැවැති ආසියාතික නෙට්බෝල් තරගාවලිය වන විට තර්ජිනි සිවලිංගම් මුළුමහත් ආසියාවටම අභියෝගයක් වී සිටියාය. එම තරගාවලියේදී ගෝල් 77 - 48 කින් ශ්‍රී ලංකාව සිංගප්පූරුව පරදවා නැවත ආසියාතික කිරුළ දිනා ගනිද්දී ඒ ලබාගත් ගෝල 77 න් 74 ක්ම ලබා තිබුණේ තර්ජිනි සිවලිංගම් ක්‍රීඩිකාවය.පසුගියදා පැවැත් ලෝක කුසලාන නෙට්බෝල් තරගාවලියේදී ශ්‍රී ලංකාවේ ගෝල් ලබා ගැනීමේදී විශේෂ දායකත්වයක් ලැබි තිබුණේ තර්ජිනි ගෙනි.උතුරුකරයේ තල් වැටවල් අතර සොඳුරු පවුලකින් බිහි වූ මේ සුවිශේෂ ක්‍රීඩා තරුව අද මුළුමහත් ශ්‍රී ලංකාවටම අභිමානයකි. ඇය දැන් සෙලාන් බැංකුවේ විධායක නිලධාරිනියකි. ශ්‍රී ලංකා නෙට්බෝල් කණ්ඩායමේ උප නායිකාව, ආසියාවටම නෙට්බෝලයේ අභියෝගයකි.මම දැන් ජාතික කණ්ඩායමේ ක්‍රීඩිකාවක්. පුරුදු වෙන්න පුහුණු වෙන්න කොළඹ ඉන්න ඕනැ. ඒ නිසා මාරුවක් අරන් යාපනේ පැත්තට දැන්ම යන්න බැහැ. මට මගේ කණ්ඩායමේ යෙහෙළියන් බැංකුවේ යාළුවන් හරියට උදව් කරනවා. ඒ හින්ද පාළුවක් නැහැ. නිවාඩු ලැබුණ විට ගමේ යනවා. තල් වැට අතරින් මතු වූ ඒ සුවිශේෂ ක්‍රීඩිකා තර්ජිනි ඇගේ අදහස් දක්වා සිටියේ ඒ අයුරිනි.කිලිනොච්චි දිස්ත්‍රික්කයේ ඉදිකිරීමට යෝජිත ජාතික ක්‍රීඩා සංකීර්ණයේ ආරම්භක උත්සවයට සහභාගිවූ මහින්ද රාජපක්ෂ ජනාධිපතිතුමා රුපියල් පන්ලක්ෂයක මුදල් තිලිණයක් ද තර්ජනීට ප්‍රදානය කළේය.සුනිල් අභයවර්ධනකාම්බෝජයේ මේ දිනවල පැවැත්වෙන ආබාධිත වූවන්ගේ ලෝක ශූරතා වොලිබෝල් තරගාවලියට ශ්‍රී ලංකාව ද නියෝජනය කරයි. මේ තරගාවලිය සඳහා ශ්‍රී ලංකාව නියෝජනය කරන්නේ උතුරු නැෙඟනහිර සටන්වලදී ආබාධවලට ලක්වූ ත්‍රිවිධ හමුදාවේ වොලිබෝල් ක්‍රීඩකයින්ගෙන් සැදුම් ලත් කණ්ඩායමකි.ලෝක ශූරතා ආබාධිත වොල්බෝල් තරගාවලියට ජර්මනිය, පෝලන්තය, කාම්බෝජය, ශ්‍රී ලංකාව, ඊජිප්තුව, මැලේසියාව, ඉන්දියාව, ස්ලෝවැකියාව සහ කොරියාව සහභාගි වෙයි.ශ්‍රී ලංකා ආබාධිත වොලිබෝල් කණ්ඩායමත් ලෝක ශූරතාවයකට සහභාගිවෙන ප්‍රථම අවස්ථාව මෙය වෙයි. තරගාවලිය ඉකුත් බ්‍රහස්පතින්දා සිට ආරම්භ වූ අතර මේ මස 30 වැනි දින දක්වා පැවැත්වෙයි. ශ්‍රී ලංකා වොලිබෝල් කණ්ඩායම මෙසේය.ඒ.එන්.සී.කේ.අර්ථනායක (නායක), නලින් චන්දන (උප නායක), උදය පුෂ්පකුමාර, ඊ.ඩී.ලලිත් කුමාර, ධම්මික ද සොයිසා, රෝහණ ශ්‍රී රාම්, කුමාර ජයතිස්ස, බුද්ධික අමරසිංහ, ඩී.ජී.ඥානතිලක, ආර්.පී.ඩී.විජේරත්න, අරුණ ප්‍රියංකර, මනෝජ් නිශාන්ත, එස්.ඩී.විජිත, පුහුණුකරු - ලලිත් ප්‍රේමලාල්, සහාය පුහුණුකරු - අනුර සුමනසේකර, කළමනාකරු - කරුණාරත්න වික්‍රමසිංහ කණ්ඩායම් ප්‍රධාන - මේජර් ජනරාල් පියල් අබේසේකරනව ක්‍රිකට් පුහුණු කරු රුමේෂ් රත්නායකශ්‍රී ලංකා ක්‍රිකට් කණ්ඩායමේ නව ප්‍රධාන පුහුණුකරු ලෙස ප්‍රවීණ ක්‍රිකට් ක්‍රීඩක රුමේෂ් රත්නායක මහතා පත්කර තිබේ. බම්බලපිටිය සාන්ත පීතර විදුහලේ ආදි ශිෂ්‍යයකු වූ රුමේෂ් රත්නායක, සාන්ත පීතර විදුහල් ක්‍රිකට් කණ්ඩායමේ නායකයාව සිටි අතර අනතුරුව එන්.සී.සී.ක්‍රීඩා සමාජයේ ක්‍රීඩකයෙක් ලෙස සිට 1982 වසරේදී ශ්‍රී ලංකා ජාතික ක්‍රිකට් කණ්ඩායමට එක්විය.ශ්‍රී ලංකාව පළමු ටෙස්ට් ක්‍රිකට් ජයග්‍රහණය වාර්තා කළ අවස්ථාවේදී සරවනමුත්තු ක්‍රිකට් පිටියේ පැවැති ශ්‍රී ලංකා - ඉන්දියා එම ටෙස්ට් තරගයේදී ඉන්දියා කණ්ඩායමේ අවසන් කඩුල්ල තමාගේ තනි අතට හසුකර ගනිමින් උඩපන්දුවක් ලෙස දවාලමින් රුමේෂ් රත්නායක එදා ක්‍රීඩා ලෝලයින් අතර අමරණීය සටහනක් එක්කිරීමට සමත් විය. රුමේෂ් රත්නායක ශ්‍රී ලංකා කණ්ඩායමට එක්වෙමින් ටෙස්ට් තරග විස්සකට සහ එක්දින තරග හැත්තෑවකට සහභාගි වී ඇත. ටෙස්ට් කඩුලු 73ක් ද, එක්දින කඩුලු 76ක් ද ලබා ඇති වේගපන්දු යවන්නෙකි.1991 වසරේදී ශ්‍රී ලංකා කණ්ඩායම එංගලන්තයේ කළ තරග සංචාරයකදී ලෝඩ්ස් පිටියේ පැවැති තරගයකදී එංගලන්තයට එරෙහිව කඩුලු පහක් ලබාගත් ප්‍රථම ශ්‍රී ලංකා පන්දු යවන්නා ලෙස ඔහු ක්‍රීඩා ඉතිහාසයට එක්වී සිටී.ශ්‍රී ලංකාවේ වේගපන්දු පුහුණුකරු ලෙස ද කාලයක් කටයුතු කරමින් සිටි රුමේෂ්, තමාට ලැබුණු අලුත්ම වගකීම පිළිබඳව සඳහන් කර සිටියේ බලාපොරොත්තු රැසක් ඇතිවයි.”ශ්‍රී ලංකාවේ ක්‍රිකට් ක්‍රීඩකයකුට එවැනි අවස්ථාවක් ලබාදීම පිළිබඳව මා සමස්ත ක්‍රිකට් ක්‍රීඩකයින් වෙනුවෙන් ස්තුති කරනවා. ශ්‍රී ලංකා කණ්ඩායම ලෝක කුසලාන තරගාවලියේ අනුශූරයින් වීමෙන් පසු මුහුණ දෙන ප්‍රබලම තරගාවලියත් ළඟ එන ඕස්ට්‍රේලියාව සමඟ තරගාවලියයි. ලෝක කුසලාන තරගාවලියේ තම බලාපොරොත්තු කඩවුණු අළුබඳුන තරගාවලියේදී තම බලාපොරොත්තු කඩවුණු ඕස්ට්‍රේලියානු ක්‍රිකට් කණ්ඩායම මෙවර ශ්‍රී ලංකා තරගාවලියට සහභාගිවන්නේ ප්‍රබල ජයග්‍රාහී අධිෂ්ඨානයකින්. ඒ සඳහා මුහුණදීමට ශ්‍රී ලංකා කණ්ඩායම සකස් කිරීමේ භාරදූර වගකීම මා වෙත පැවරී තිබෙනවා. මගේ අනෙකුත් සහාය පුහුණුකරුවන් සමඟ ඕස්ට්‍රේලියානු තරගාවලිය ජයගැනීම සඳහා උපරිම උත්සහයක් ගන්නවා. ඒ අභියෝගය භාරගනිමින් අපි සවිමත් මුහුණුවරකින් තරගාවලියට පිවිසෙනවා.” නව පුහුණුකරු ලෙසින් පත්වූ රුමේෂ් රත්නායක ඉදිරි ඕස්ට්‍රේලියානු තරගාවලිය පිළිබඳ අදහස් දක්වා සිටියේ ඒ අයුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af11072415</link>
    <topic>ජීව ලෝකයේ අනාගතය ශෝකාන්තයක් වීමෙන් වළක්වා ගනිමු</topic>
    <author>වන සංරක්ෂණ දෙපාර්තමේන්තුව සොනාලි නිශාන්තා ගුණසිංහ</author>
    <content>බොහෝ කාලයක් බිම දිවි ගෙවූ මිනිසාගේ ආරම්භක ජීවියා සිය දිවියේ එක් අවධියකදී ගසක් මතට නැංගේ ය. එතැන් පටන් වානර රූපියකු බවට පත්වී යළි බිමට බසින තෙක් වසර මිලියන පනහක පමණ කාලයක් ඔහු ජීවත් වූයේ ගස් කොළන් වල අතු පතර අතර ය. එහෙත් වනාන්තර ඇසුරේ පන්නරය ලබා මිහිමත උසස්තම බුද්ධිය හිමි සත්ත්වයා බවට පත් වූ මිනිසා අනතුරුව පරිසරය අරභයා අද ක්‍රියාත්මක වී ඇත්තේ කෙසේ ද?මිනිසාගේ ක්‍රියා කලාපයෙහි අදුරදර්ශී භාවය හේතුවෙන් මිහිතලයේ ඇතිව තිබෙන පාරිසරික පරිහානිය අද මානව පැවැත්මට තර්ජන එල්ල කරමින් සිටියි. එහෙයින් ම ජීව ලෝකයේ හෙට දවස උදෙසා වනාන්තර යළි ගොඩ නැංවීම වහා කළ යුතු කාර්යයකි.2011 වර්ෂය ජගත් වනාන්තර වර්ෂය ලෙස නම් කිරීම ඒ සඳහා වූ පැහැබර ආරම්භයයි. එක්සත් ජාතීන්ගේ මහ සමුළුව විසින් ප්‍රකාශයට පත් කොට ඇති වනාන්තර වර්ෂයට දී ඇති තේමාව ‘වනාන්තර හා මිනිස්සු’ යන්නයි.වනාන්තර හා මිනිසුන් අතර පවතින නිරන්තරයෙන් ගතික වූ සබඳතාව සැමරීම මගින් වර්තමාන හා අනාගත මානව ප්‍රජාව උදෙසා වන සම්පත් සංරක්ෂණය කිරීම, වර්ධනය කිරීම හා තිරසාර ලෙස කළමනාකරණය කිරීම යන කාර්යයන් ජව ගැන්වෙනු පිණිස ජන මතය හා ජන මනස මෙහෙයවීම මෙම වර්ෂයේ මුඛ්‍ය අරමුණයි.එම කාර්යභාරයට අත්වැල සැපයීම පිණිස පසුගිය 05 දා යෙදී තිබුණු ලෝක පරිසර දිනයට ‘වනාන්තර: සොබා දහමේ සත්කාරයයි’ යන තේමාව යොදා තිබිණි.2011 ජගත් වනාන්තර වර්ෂය සැමරීම උදෙසා වූ කේන්ද්‍රීය ආයතනය ලෙස එක්සත් ජාතීන්ගේ වනාන්තර සංසදයේ ලේකම් කාර්යාලය ක්‍රියා කරයි. වනාන්තර පිළිබඳ ඒකාබද්ධ සහයෝගිතාවය අදාළ රාජ්‍යයන්, සංවිධාන, පුද්ගල හා ජන කණ්ඩායම් යනාදිය සමඟ එක්ව මෙම සංසදය ජගත් වනාන්තර වර්ෂය අරුත් ගැන්වීම සඳහා ක්‍රියා කරයි.2000 දී පිහිටුවන ලද එක්සත් ජාතීන්ගේ වනාන්තර සංසදය එක්සත් ජාතීන්ට අයත් සියලු සාමාජික රටවලින් සමන්විත ය. මෙම සංසදය සියලු මාදිලියේ වනාන්තර සම්බන්ධ කළමනාකරණය සංරක්ෂණය හා තිරසාරව වර්ධනය කිරීම යන කටයුතු සාක්ෂාත් කර ගැනීම උදෙසා දිගු කාලීන දේශපාලනික කැපවීම බල ගැන්වීම අරමුණු කොට ගත් අන්තර් රාජ්‍ය ප්‍රතිපත්ති පිළිබඳ සංසදයක් ලෙස ද හැඳින්විය හැකි ය.වනාන්තර අරභයා මිනිසා විසින් ඉලක්ක කොට ගත යුතු විශ්වීය අරමුණු 4 ක් වර්ෂ 2006 දී මෙම සංසදය විසින් පළ කරන ලදී. ඒවා මෙසේ ය.1. ලොව පුරා අහිමි වී ඇති වන ආවරණය තිරසාර වන කළමනාකරණය මගින් යළි ප්‍රකෘතිමත් කිරිම2. වනාන්තර හදන කොට ගෙන ජනිත වන ආර්ථික, සමාජීය හා පාරිසරික ඵල ප්‍රයෝජන හා ප්‍රතිලාභ වැඩි දියුණු කිරීම3. තිරසාර ලෙස කළමනාකරණය කරනු ලබන සමස්ත වන භූමි ප්‍රමාණය සැලකිය යුතු ලෙසින් ඉහළ නැංවීම.4. තිරසාර වන කළමනාකරණය ඉලක්ක කෙරෙන නිල සංවර්ධන ආධාර වැඩසටහන් අඩු වී යාම යළි යථා තත්ත්වයට ගෙන ඒම සහ තිරසාර වන කළමනාකරණ වැඩසටහන් ක්‍රියාත්මක කිරීම සඳහා වැඩි මූල්‍ය සම්පත් ප්‍රමාණයක් නිසි ලෙස යොමු කරවීම.වනාන්තර පිළිබඳ ඒකාබද්ධ සහයෝගීතාව යනු එක්සත් ජාතීන්ගේ වනාන්තර සංසදයට උපස්ථම්භකයක් ලෙස වනාන්තර ආශ්‍රිත සම්බන්ධීකරණ කටයුතු ක්‍රියාත්මක කිරීම සඳහා වර්ෂ 2001 දී පිහිටුවා ගන්නා ලද ආයතනයකි.එම සහයෝගීතාවය අන්තර් ජාතික වන විද්‍යා පර්යේෂණ මධ්‍යස්ථානය, ජෛව විවිධත්ව ලේකම් කාර්යාලය, ලෝක ආහාර හා කෘෂිකර්ම සංවිධානය ජගත් පාරිසරික ආධාර වැඩසටහනෙහි ලේකම් කාර්යාලය, අන්තර්ජාතික නිවර්තන දැව ආයතනය, ලෝක ස්වභාව සංරක්ෂණ සංගමය, වන විද්‍යා පර්යේෂණායතන වල අන්තර්ජාතික සම්මේලනය, කාන්තාරණය වැළැක්වීම සඳහා වන ලේකම් කාර්යාලය, එක්සත් ජාතින්ගේ සංවර්ධන වැඩසටහන, එක්සත් ජාතීන්ගේ පාරිසරික වැඩසටහන, දේශගුණික විපර්යාස පිළිබඳ ලේකම් කාර්යාලය, ලෝක කෘෂි වන වගා මධ්‍යස්ථානය, ලෝක බැංකුව සහ එක්සත් ජාතීන්ගේ වනාන්තර සංසදය යන අන්තර්ජාතික සංවිධාන 14 කින් සමන්විත වේ.එක්සත් ජාතීන්ගේ වනාන්තර සංසදය සෑම වසර දෙකකට වරක්ම සති දෙකක කාලයකට රැස් වන අතර එහිදී තිරසාර වනාන්තර කළමනාකරණ ක්‍රියාවලියේ ප්‍රගතිය සමාලෝචනය කෙරේ.එහි 2015 වර්ෂය දක්වා සැලසුම් කර ඇති වැඩසටහනෙහි ප්‍රධාන පරමාර්ථය වන්නේ වනාන්තර පිළිබඳ ඉහත කී ජගත් අරමුණු සතර සාක්ෂාත් කර ගැනීමට මග සැකසීම හා සියලු මාදිලියේ වනාන්තර සම්බන්ධ නෛතික බැඳුම්කරයක් නොවන පොරොන්දු පත්‍රික ක්‍රමයක් හඳුන්වා දී ක්‍රියාත්මක කිරීමයි.සංසදය මගින් මේ වසර සඳහා ‘ජනතාව, ජීවනෝපායය හා දුගී බව තුරන් කිරීම උදෙසා වනාන්තර’ යන තේමාව ද, 2013 වර්ෂය සඳහා වනාන්තර හා ආර්ථික සංවර්ධනය’ යන තේමාව ද, 2015 වර්ෂය සඳහා ‘වනාන්තර: වනාන්තර පිළිබඳ අන්තර් ජාතික සැළසුමක්, උදෙසා මෙතෙක් ප්‍රගතිය, අභියෝග හා ඉදිරි මග‘ යන තේමාව ද ප්‍රකාශයට පත් කොට තිබේ.වනාන්තර සංසදයේ සත්වන සැසි වාරයේදී ආර්ථික හා සමාජ කටයුතු කවුන්සලයේ යෝජනාව පරිදි සියලු මාදිලියේ වන බිම් සම්බන්ධ පොරොන්දු පත් ක්‍රමය සම්මත කරගන්නා ලද අතර එහි ප්‍රධාන අරමුණු 3 කි.1. ලොව පවත්නා සියලු මාදිලියේ වනාන්තර ඵලදායි ලෙස තිරසාර කළමනාකරණ ක්‍රියාදාමයන්ට නතු කර ගැනීම උදෙසා ඒවායේ සියලු අවධින්හිදී දේශපාලනික කැපවීම හා දායකත්වය සවි බල ගැන්වීම සහ වන බිම් සම්බන්ධ පොදු ජගත් අරමුණු සතර කරා ළඟා වීම පහසු කරලීම.2. විශේෂයෙන් ම දුගී භාවය තුරන් කිරීම හා පාරිසරික තිරසාර භාවය තහවුරු කරලීම වැනි සහස්‍රක සංවර්ධන ඉලක්කයන් ඇතුළු අන්තර්ජාතික එකඟතාව ඇති කරගන්නා ලද සංවර්ධන ඉලක්කයන් කරා ළඟා වීමෙහි ලා වනාන්තරවල දායකත්වය ඉහළ නංවීම.3. වනාන්තර සම්බන්ධ ජාතික මට්ටමේ ක්‍රියාකාරිත්වය සහ අන්තර්ජාතික මට්ටමේ සහයෝගිතාවය සඳහා විධිමත් රාමුවක් සපයා දීම.මේ සියලු පරිශ්‍රමයන් කුමක් සඳහා ද? සරල ලෙසින් ම කිවහොත් ඒ මිනිසා හා වනාන්තර අතර අතීත කථාව ස්මරණය කර ජීව ලෝකයේ අනාගතය ශෝකාන්තයක් වීමෙන් වළක්වාලන්නට පෙළ ගැසෙන ලෙස ලෝක ජනතාව පොලඹවාලීම උදෙසා ය.ගමන් සගයින් ලෙස වසර මිලියන ගණනක් දිවි ගෙවූ මිනිසා හා ගස්වැල් වල ජීවන අන්දරය ද බොහෝ දුරට එක සමාන ය. මිනිසා මෙන් ම ගස ද බාල විය, යොවුන් විය, මැදි විය හා මහලු විය යන ජීවන අවධීන් පසු කරයි. උපත හා මරණය යන නියාම ධර්මයන්ට මුහුණ දෙයි. බීජ හා ඵල මගින් සියසාරවත් භාවය සංකේතවත් කරයි. ඍතුව අනුව කොළ හැලෙන පතනශීලී ගසක් දෙස බලන්න. ශීත කාලයේදී එය දුඹුරු පැහැයට හැරී ඉපල් වී ඇට සැකිල්ලක් මෙන් දිස්වෙයි. වසන්ත ඍතුව ලබන විට ජීවී භාවයේ පළමු අංකුර ඇදී ගිම්හානයේදී දීප්තිමත් හරිත පැහැයෙන් සියොළඟ වසා යෞවනත්වයෙන් පිරිපුන් වෙයි. සරත් සමයේදී ජීවිතයේ පරිසමාප්තියට පත් වෙමින් ඵල දරා නව පරපුරක් බිහි කරන්නට දායක වෙයි.පරිසරය සරු කරන්නට සිරුර මුසු කොට ජීවිතය අවසන් කරයි.අපගේ පැරැන්නන්ට ගස් වැල් යනු පවිත්‍රත්වයේ, ගූඪත්වයේ හා උත්තර පැවැත්මේ සංකේතයක් වූ බවට පෙරදිග වේවා අපරදිග වේවා සෑම පෞරාණික ජන සමාජයක් ම සාක්ෂි දරයි. ආදි මිනිසා ශිෂ්ටත්වය වෙත යන ගමනේ දී ආහාර, ජලය, සෙවණ, නවාතැන්, පිහිටාරක්ෂාව, සෙත්ශාන්තිය, ලෙඩට දුකට පිළියම්, සෞන්දර්යාත්මක මනස අවදි කිරීමට ආරම්මණයන්, නිර්මාණාත්මක චින්තනයට සරු බිජුවට ආදී මෙකී නොකී සියල්ල සැපයුණේ ද වනාන්තර වෙතිනි.ගල් යුගයේ සිට නූතන නැමෝ තාක්ෂණ යුගය දක්වා වූ යුග පෙරළිය තුළ මිනිසා වේගයෙන් වන බිම් කෙරෙන් දුරස් ව ගොස් තිබේ.භෞතික ජීවන අපේක්ෂා තුළ සිරගත වූ මිනිසා සිය ආදිතම නිවහන රැක ගැනීමේ වටිනාකම නොදන්නාක් මෙන් හැසිරීමට පුරුදු වී තිබේ.විද්වතුන් හා පරිසරවේදීන් ගස්වැල් වලට, වනාන්තරවලට මෙතරම් වටිනාකමක් දී ඇත්තේ ඇයි? ගසකට වැඩි වටිනාකමක් ඇත්තේ කපා හෙළු කලද නැතහොත් ඍජුව නැගි ජීව ලෝකයට සෙවණ දෙන කලද? අද ලොව සමස්ත භූමි ප්‍රමාණයෙන් 31% ආවරණය කරන වනාන්තර වෙතින් සෙසු ජීවී සමූහයා වෙනුවෙන් සිදුවන නොමිනිය හැකි සේවය විද්වතුන් විසින් අපට වැටහෙන බසින් ගොනු කරනු ලැබ තිබේ.වනාන්තර මිහිතලයේ සුවිශාල කාබන් ගබඩා ලෙස ක්‍රියා කරයි.ලොව වනාන්තර මගින් වාර්ෂිකව ‘තිර කෙරෙන’ එනම් බඳවා ගෙන ගබඩා කොට ගැනෙන කාබන් ප්‍රමාණය ටොන් ට්‍රිලියන තුනක් පමණ වේ. වනය විනාශ කෙරෙන විට එසේ නැතහොත් වනබිම් වෙනත් ආකාරයක භූමියක් බවට පරිවර්තනය කරන විට එම කාබන් විශාල ලෙස වායු ගෝලයට නිදහස් වේ.මිහිතල උණුසුම ඉහළ යාමට හේතුවන සමස්ත හරිතාගාර වායු විමෝචනයෙන් 12 - 20 % අතර ප්‍රමාණයකට වන හරණය දායක වන බව වාර්තා වන්නේ ද එහෙයිනි. එහෙයින් ම ලෝක දේශගුණික විපර්යාස අවම කිරීමේ පරිශ්‍රමයන් තුළ වනාන්තරවලට ප්‍රමුඛතම භූමිකාවක් පැවරී ඇත.2009 කෝපන්හේගන් සමුළුවෙහිදී දේශගුණික විපර්යාස පිළිබඳ එක්සත් ජාතීන්ගේ රාමු සම්මුතියෙහි අරමුණු සාක්ෂාත් කර ගැනීමෙහිලා වනාන්තර වල කේන්ද්‍රීය භූමිකාව සියලු ලෝක ජාතීන් විසින් ඒකමතිකව පිළිගන්නා ලදී. වන හරණය හා වන බිම් හායනය හරහා සිදුවන හරිතාගාර වායු විමෝචනය අවම කිරීමේ පරමාර්ථය රැගත් එක්සත් ජාතීන්ගේ’RED - PLUS’ වැඩසටහන ලොව වන සම්පත කේන්ද්‍ර කොට ගෙන ක්‍රියාත්මක වීම එහි ප්‍රතිඵලයකි.ඒ කෙසේ වෙතත් මිනිසාගේ ජීවන රටා පෙරැළිය, බහු භාණ්ඩිකභාවය හා උග්‍ර වෙමින් පවතින ආර්ථික අර්බුද හමුවේ වනාන්තර බේරා ගැනීම මහත් අභියෝගයකි. එසේම වනාන්තර රැක ගැනීමේ පරිශ්‍රමයන් තුළ සමාජ සංවර්ධනය, දුගී භාවය තුරන් කිරීම, ජීවනෝපාය මාර්ග වැඩි දියුණු කිරීම, වනාශ්‍රිත වැසියන් සතු විය යුතු වනාන්තර වලට ප්‍රවේශ වීමේ හා ඵල ලැබීමේ අයිතීන් රැක දීම යනාදී අරමුණු ද ගැබ් විය යුතුව තිබේ.වනාන්තර පාදක කොට ගත් කර්මාන්තවලින් ඍජුව යැපෙන පිරිස මිලියන 60 පමණ වන බවට ගණන් බලා තිබේ.එහෙත් බිලියන 7 පමණ වන සමස්ත ලෝක ජනගහණයට අයත් කිසිවකුට තමන් වනාන්තර මත නොයැපෙන බව පැවසිය නොහැකි ය. එහෙයින් 2011 ජගත් වනාන්තර වර්ෂය වෙනුවෙන් බාල - මහලු, දුප්පත් - පොහොසත්, උගත් - නූගත් කිසිදු භේදයකින් තොරව සෑම මනුෂ්‍ය ප්‍රාණියකු වෙතම පැවරුණු කාර්ය භාරයක් තිබේ.වන සංරක්ෂණ දෙපාර්තමේන්තුව සොනාලි නිශාන්තා ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>24</day>
    </date>
    <link>http://www.silumina.lk/2011/07/24/_art.asp?fn=af11072417</link>
    <topic>පාර්ලිමේන්තු දිවියේ 34 වසරක් සපුරණ ජ්‍යෙෂ්ඨ අමාත්‍ය පී. දයාරත්න</topic>
    <author>රුවන් දනන්සූරිය</author>
    <content>ජ්‍යෙෂ්ඨ ඇමැති පී. දයාරත්න මහතාගේ දේශපාලන දිවියට වසර 34 ක් සපිරීම ඉකුත් 21 වැනිදාට යෙදිණි. මේ ලිපිය ඒ වෙනුවෙනි.පොල්ගස්ඕවිට වෑතර දී උපත ලැබූ පී. දයාරත්න මහතා 1965 දී විදුලි ඉංජිනේරු උපාධිය ලබාගත්තේ ය. පසුව 1965 දී විදුලි බල දෙපාර්තමේන්තුවේ විදුලි ඉංජිනේරු තනතුරට පත්විය.1977 දී එක්සත් ජාතික පක්ෂයෙන් දේශපාලන තරග බිමට පිවිසුණු පී. දයාරත්න මහතා 1977 මහ මැතිවරණයෙන් අම්පාර ආසනය ප්‍රථම වතාවට එක්සත් ජාතික පක්ෂයට ජයග්‍රහණය කර දුන්නේ වැඩි ඡන්ද 8000 කිනි.ඒ අනුව 1977 ජූලි 21 සිට පාර්ලිමේන්තු මන්ත්‍රීවරයා වශයෙන් ද, 1978 ඔක්තෝබර් මාසයේ දී අම්පාර දිසා ඇමතිවරයා වශයෙන් ද, 1981 සිට විදුලි බල හා බලශක්ති නියෝජ්‍ය අමාත්‍යවරයා වශයෙන් ද, 1987 සිට විදුලි බල හා බලශක්ති අමාත්‍යවරයා වශයෙන් ද, 1989 සිට ඉඩම්, වාරිමාර්ග හා මහවැලි සංවර්ධන අමාත්‍යවරයා වශයෙන් ද, 1991 සිට ප්‍රතිසංස්කරණ, පුනරුත්ථාපන සහ සමාජ සුභසාධන අමාත්‍යවරයා වශයෙන් ද, 1994 මහා මැතිවරණයෙන් දිගාමඩුල්ල දිස්ත්‍රික් පාර්ලිමේන්තු මන්ත්‍රීවරයා වශයෙන් ද, 2000 මහා මැතිවරණයෙන් දිගාමඬුල්ල දිස්ත්‍රික් පාර්ලිමේන්තු මන්ත්‍රීවරයා වශයෙන් ද, 2001 නොවැම්බර් මස සෞඛ්‍ය, පෝෂණ හා සුභසාධන අමාත්‍යවරයා වශයෙන් ද, 2004 පාර්ලිමේන්තු මන්ත්‍රීවරයෙකු වශයෙන් ද, 2007 සිට 2010 අප්‍රේල් 21 දක්වා සැලසුම් ක්‍රියාත්මක කිරීමේ අමාත්‍යවරයා වශයෙන් ද, 2010 අප්‍රේල් 22 සිට රාජ්‍ය සම්පත් හා ව්‍යවසාය සංවර්ධන අමාත්‍යවරයා වශයෙන් ද, 2010 නොවැම්බර් 22 සිට ආහාර හා පෝෂණය පිළිබඳ ජ්‍යෙෂ්ඨ අමාත්‍යවරයා වශයෙන් ද දයාරත්න මහතා පත්විය.අම්පාර නගර මධ්‍යයේ පිහිටි මණ්ඩල මහා විහාරස්ථානයේ බෞද්ධ සමිතියේ සභාපතිවරයා වශයෙන් කටයුතු කරනු ලබන ඒ මහතා අම්පාර මහාවාපී මහා විහාරය ආරම්භ කිරීම ද මෙතුමාගේ ආගමික සේවයේ වැදගත් සිද්ධියක් විය.අද ඔබ දකින දීඝවාපී චෛත්‍යයේ මූලික ප්‍රතිසංස්කරණ කටයුතු ආරම්භ කිරීම සඳහා මූලිකත්වය ගෙන කටයුතු කළේ ද දයාරත්න මහතා ය. දීඝවාපී ප්‍රතිසංස්කරණ සභාවේ සභාපති වශයෙන් දීඝවාපී විහාරස්ථාන භූමියට පිවිසෙන ස්ථානයේ තොරණ ඉදිකිරීම ඇතුළු විශාල වැඩ කොටසක් එතුමාගෙන් ඉටු වී ඇත. අම්පාර දිස්ත්‍රික්කය දිගාමඬුල්ල දිස්ත්‍රික්කය ලෙස නම් කිරීමට පුරෝගාමියා වූයේ දයාරත්න මහතායි.දයාරත්න මැතිතුමා, අම්පාර මන්ත්‍රීවරයා වශයෙන් 1977 දී පත්වීමෙන් පසුව අම්පාර ආසනය තුළ නව දේශපාලන සංස්කෘතියක් ඇති කිරීමට කටයුතු කර ඇත. අම්පාර ප්‍රදේශයේ කිසිදු මත්පැන් අලෙවි සලක් ආරම්භ කිරීම සඳහා අවසර පත්‍ර ලබා ගැනීමට එතුමා අනුමැතියක් ලබා දුන්නේ නැත.1987 දී දයාරත්න මහතා විදුලිබල හා බලශක්ති අමාත්‍යවරයා වශයෙන් පත් විය. “දෛවය විසින් තමාට හිමි තැන තමා ඔසවාගෙන යනු ලබයි” යන කියමන පරිදි විදුලි ඉංජිනේරුවරයෙක් වූ එතුමා විදුලි බල අමාත්‍ය ධූරයෙන් පුදනු ලැබීය. එමඟින් විශාල සේවයක් කිරීමට දයාරත්න මහතාට හැකි විය.1989 දී ගාමිණී දිසානායක ඇමතිතුමාගෙන් පසුව ඉඩම් වාරිමාර්ග හා මහවැලි සංවර්ධන අමාත්‍යවරයා වශයෙන් පත්වීමෙන් අනතුරුව මේ රටේ ඉඩම් නොමැති පවුල් දහස් ගණනකට මහවැලි ඉඩම් ලබා දීමට කටයුතු කළ මෙතුමා මහවැලි ව්‍යාපාරය යටතේ ගොඩ, මඩ සහ වාණිජ ඉඩම් ලබා දීමටත් අම්පාර දිස්ත්‍රික්කයේ වාරිමාර්ග පද්ධති ගණනාවක් ප්‍රතිසංස්කරණය කරන ලදී. ගල්ඔය වම් ඉවුර ප්‍රතිසංස්කරණ කටයුතු ඇමරිකා එක්සත් ජනපද ආධාර යටතේ සිදු කරන ලදී.1977 දයාරත්න මැතිතුමා අම්පාර මන්ත්‍රීවරයා වශයෙන් පත්වන විට අම්පාර ප්‍රදේශයේ තිබුණු පාසල් ප්‍රමාණය 86 ක් විය. එම පාසල් සංඛ්‍යාවට අලුතින් පාසල් 100 ක් ඇති කිරීමටත් තිබුණු පාසල්වලට අලුතින් ගොඩනැඟිලි 300 කට අධික සංඛ්‍යාවක් ඉදි කිරීමටත්, විද්‍යාගාර පුස්තකාල, ක්‍රීඩාංගණ වැඩි දියුණු කිරීමටත්, ගුරු හිඟය අවම කිරීමටත්, පිළියම් යොදන ලදී.1977 දී අම්පාර රෝහල පැවති තත්වය ගැන සිහිපත් කරන විට එම රෝහල අද අංග සම්පූර්ණ රෝහලක තත්වයකට පත් වී ඇත. එම කාර්යයට ස්ථිර අඩිතාලමක් දැමීමට හැකි වූයේ එතුමා සෞඛ්‍ය, පෝෂණ හා සුභසාධන අමාත්‍ය ධූරය දරණ කාලයේදී ය. කොළඹ, නුවර, ගාල්ල වැනි ප්‍රධාන රෝහල්වල තත්වයකට සමාන මට්ටමින් අම්පාර රෝහල දියුණු කිරීම කාගේත් ප්‍රශංසාවට හේතු වී ඇත. අම්පාර රෝහල ජාත්‍යන්තර සම්මාන පවා දිනා ගැනීමට සමත්ව ඇත.මහඔය, දෙහිඅත්තකණ්ඩිය, මූලික රෝහල් ද, පදියතලාව, ගොනාගොල්ල, විඩානගල සහ දමන ග්‍රාමීය රෝහල් ද, දියුණු කිරීමට පියවර ගෙන ඇත.අවුරුදු 25 පුරා පැවති ජනවාර්ගික යුද්ධයට මුහුණ දුන් දිස්ත්‍රික්කයක මහජන නියෝජිතයා වශයෙන් ඒ පිළිබඳ හොඳ අවබෝධයක් තිබූ එතුමා දේශපාලනික වශයෙන් තමා ඇති දැඩි කළ එක්සත් ජාතික පක්ෂය හැර දමා යුද්ධය නිමා කිරීම සඳහා ජනාධිපතිතුමාගේ දෑත සවිමත් කළේ රටට, ජාතියට හා තමා නියෝජනය කරන ජනතාවට ඇති ආදරය නිසා ය. පසුගිය මහා මැතිවරණයේදී ශ්‍රී ල.නි.ප වෙනුවෙන් දිගාමඩුල්ල දිස්ත්‍රික්කයේ නායකයා වශයෙන් ඡන්ද සටන මෙහෙයවමින් ශ්‍රී ල.නි.ප සහ සන්ධාන රජයට ප්‍රථම වතාවට දිගාමඩුල්ලෙන් මන්ත්‍රී ආසන 03 ක් ලබා දීමට එතුමාගේ නායකත්වයට හැකි විය.දයාරත්න මැතිතුමාට ශ්‍රී ලංකාවේ දේශපාලනය තුළ වාර්තා තුනක් පිහිටුවීමට භාග්‍ය ලැබී ඇත. එනම්,නිදහස් ශ්‍රී ලංකාවේ පාර්ලිමේන්තුවට පත්වූ ප්‍රථම ඉංජිනේරුවරයා වීම, ලංකාවේ කැබිනට් අමාත්‍ය ධූරයට පත් ප්‍රථම ඉංජිනේරුවරයා වීම, රට පාලනය කළ සියලුම ජනාධිපතිවරුන් යටතේ කැබිනට් අමාත්‍ය ධූර දැරූ එකම අමාත්‍යවරයා වීම.පාර්ලිමේන්තුවේ 34 වන වසර සමරණ අව්‍යාජ, නිහතමානී, විනයගරුක දේශපාලනඥයෙක් වූ දයාරත්න මහතාට චිරාත් කාලයක් ජනතා මෙහෙවරේ යෙදෙන්නට ශක්තිය, ධෛර්යය සහ නිරෝගී සුවය ලැබේවායි ප්‍රාර්ථනා කරමි.රුවන් දනන්සූරියකර්තෘට ලියන්න | මුද්‍රණය සඳහා</content>
  </post></root>