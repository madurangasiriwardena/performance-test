<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005163</link>
    <topic>සම්භාවනාවක් වූ ප්‍රදර්ශනයක්</topic>
    <author>ජයමිණි අත්තනායක</author>
    <content>සම්භාවනාවක් වූ ප්‍රදර්ශනයක්තිලොවගට සෙත සෑදූ ඒ අමා මහ ශාන්ති නායකයාණන්ගේ තෙමඟුල සැමරීමට මුළු මහත් ලක්වාසී බොදු ජනයා ලක ලැහැස්ති වෙති. වෙසක් උලෙළට සමගාමීව බෞද්ධයා තෝරා ගත යුතු නිවැරැදි ගමන් මඟ මේ යැයි කියා පානා අපූරු කලා දැක්මක් පසුගියදා කොළඹින් බැහැර පාසලක සිසු පිරිසකගේ වෙර වෑයමෙන් යුතුව මහජනතාව වෙත ඉදිරිපත් කෙරිණ.කෑගල්ල තෝලංගමුව සී. ඩබ්ලිව්. ඩබ්ලිව්. කන්නන්ගර විද්‍යාලයීය කලා අංශය විසින් සංවිධානය කරනු ලැබූ මේ චිත්‍ර හා මූර්ති ප්‍රදර්ශනය නම් කර තිබුණේ ‘සම්භාවනා’ නමිනි. මහනුවර ශ්‍රී දළදා මාලිගාවේ දියවඩන නිලමේ තැන්පත් නිලංග දෑල බණ්ඩාර මහතා අතින් පසුගියදා මේ මූර්ති හා චිත්‍ර දැක්ම විවෘත විය.ශ්‍රී සම්බුද්ධ ජයන්තිය නිමිති කොටගෙන වෙසක් උලෙළට සමගාමීව චිත්‍ර හා මූර්ති සහිතව නිර්මාණය කළ වෙසක්පත් එළිදැක්වීමක් ද එදිනම පැවැත්විණ.මේ සිසු සිසුවියන්ගේ ජීවිතය බුදුදහම පිළිබඳව අවබෝධය, නිරීක්ෂණය, මනෝභාවයන් මෙන්ම චරිත ස්වභාව ද අපට මේ ගිය ගමනේදී අවබෝධ විය. ඔවුන්ගේ පෞරුෂය, දැනුම හා අත්දැකීම් මතු කොට දැක්වෙන සෞන්දර්යාත්මක ක්‍රියාකාරකම් ඇස ගැටුණේ චිත්‍ර මූර්ති හා කලා පියසේදීය. ගැඹුරු වූ කල්පනාවෙක නිමග්න වෙමින් ඇඳි සිතුවම් රේඛා සමඟ කෙනෙක් දැහැන්ගතවී සිටිති. මුනිවත රකිමින් තවත් අයෙක් මැටියෙන් කරනා මූර්ති හිස් ඔපමට්ටම් කරති.රේඛා සිතුවම් මවන සිසුන්අප රට පැරැණි සාහිත්‍ය පරිශීලනය කරනා විට සිවුසැට කලා ගැන නිරතුරුව අසන්නට ලැබේ. සූසැට කලා අතරින් චිත්‍ර ශිල්පය, මූර්ති ශිල්පය, හා කාව්‍ය නිර්මාණ අභියස මේ සිසු සිසුවියෝ තම නිසඟ කුසලතා රටටම ප්‍රදර්ශනය කරති. මේ මහඟු කාර්යභාරය හා නිරතුරුවම රැඳී සිටිමින් ඔවුන්ට විසල් මාර්ගෝපදේශකත්වයක් ලබා දෙනුයේ කන්නන්ගර මධ්‍ය මහා විද්‍යාලයීය චිත්‍ර හා මූර්ති කලා අංශයේ උපදේශිකා සුදු මැණිකේ විජේසුන්දර, සමන්ත කරුණාරත්න හා කුමාරි රණසිංහ ඇතුළු ගුරු භවතුන් කීප දෙනෙකි.කලාව මඟින් සන්නිවේදනය කළ හැකි දේ බොහෝය. බෞද්ධාගමේ ඇසුර ලබන කලාව, අපේ සදාචාරය පිළිබඳව දැනුම දෙගුණ තෙගුණ කරන්නාක් වැන්න. චිත්‍ර මෙන්ම මූර්ති කලාව තුළින් ද පුද්ගලයා තුළ යහපත් ආකල්ප මෙන්ම සමාජ සුබ සිද්ධිය ද ඇති කළ හැකිය. බොහෝ දේවල් දකිමින් ගැඹුරු කල්පනාවන්ට එළැඹීමට පුද්ගලයා හුරු කරනු ලබන්නේ ද මෙවන් කලා මාධ්‍යයන්ය. තම අත්දැකීම් මෙන්ම විවිධ මාදිලියේ මිනිස් හැසිරීම් රටා, මිනිස් ස්වභාව පිළිබඳ යථා තත්ත්වය, මේ කුසලතාවලින් පිරිපුන් සිසු දරුවෝ ප්‍රදර්ශනය කරති.සිදුහත් කුමාරෝප්පත්තිය, බුද්ධත්වය, පරිනිර්වාණය සිහි කෙරෙන තෙමඟුල අර්ථාන්විත වූ බුදු සිරිත හා බැඳි අසිරිමත් අවස්ථා රැසක් ඔවුන්ගේ දැනුම, මනෝභාවයන් ඇසුරින් සිතුවමට නඟා ඇති අයුරු අපූරුය. ළමයි ස්වභාවයෙන්ම ගවේෂණශීලීය. නිර්මාණශීලීය. ඔව්හු දැනුම හා අත්දැකීම් ඇසුරෙන් යම් යම් දේ අවබෝධ කර ගනිති.මූර්ති අඹන සිසුන්ගේ දස්කම්මෙහි ප්‍රදර්ශනය කෙරෙන ඇතැම් සිතුවම් අතරින් අපට දැක ගත හැකි වූයේ, වර්ණ, රේඛා, හැඩතල ආදිය මඟින් ප්‍රති නිමැවූ “චිත්‍ර සංරචන” වර්ගයට අයත් සිතුවම් පෙළකි. ප්‍රකාශන චිත්‍ර, මෝස්තර නිර්මාණ චිත්‍ර යනාදිය මූලික කොට ගත් විවිධ චිත්‍ර ක්‍රමවේදය අතර සොබා සෞන්දර්යයේ අසිරිය දැක බලාගන්නකුගේ සිත ඒ හා ජීව ගුණයෙන්ම පිරී යන්නේය. ස්වභාවික පරිසරයේ සුන්දරත්වය ඉස්මතු කරමින් අපූරුවට සිතුවමට නැඟු ගංගා ඇළ දොළ, කඳුවැටි, දියඇලි, කෙත්වතු, වැව් පොකුණු, තුරු වදුළු මෙන්ම වනපෙත් ගැම් සිරිය ඔප්නංවයි.මේ චිත්‍ර ප්‍රදර්ශනය සඳහා උසස් පෙළ චිත්‍ර විෂය හදාරන සිසු සිසුවියන්ගේ සිතුවම් 600 ක් අතුරෙන් 250 ක් යොදා ගෙන ඇති අතර, 12, 13 ශ්‍රේණිවල චිත්‍ර විෂය හදාරන හා දැනට විශ්ව විද්‍යාලවල උසස් අධ්‍යාපනය ලබන ශිෂ්‍ය ශිෂ්‍යාවන්ගේ සිතුවම් පෙළක් ද ඒ අතර වේ. දිය සායම්, පෝස්ටර් සායම්, ඈනුලින් සායම් මෙන් ම තෙල් සායම් යන මාධ්‍ය භාවිතයට ගනිමින්, ඔවුන්ගේ දැනුම හා අවබෝධය නිර්මාණ මඟින් ඉදිරිපත් කොට තිබීම විශේෂත්වයකි.මේ ප්‍රදර්ශනයට තබා ඇති අනෙක් අංගය නම් වෙසක් පත් නිර්මාණයයි. බෞද්ධ සාහිත්‍ය, ජාතක කතා, බෞද්ධ දර්ශනය, ආදි විවිධ තේමා මෙන්ම බෞද්ධ ජන ජීවිතය අළලා ළමයින් විසින් නිර්මාණය කර ඇති චිත්‍ර මේ වෙසක් කාඩ් පත්වල අන්ත්ර්ගත වී ඇත.බෞද්ධ සාහිත්‍ය හා බැඳි සිතුවම් රැගත් වෙසක්පත් නිර්මෘණයක්ඒ ඒ තේමාවන්ට සමගාමීව නිර්මාණය කර ඇති කවි ද බොහොමයකි. ඉතා සිත් ගන්නා සුලු ලෙස සරලව මේ කවි සිසු දරුවන් විසින් නිර්මාණය කොට තිබේ. මේ ඉන් එක් කවකි.සසර වසන තුරු පස්පව් නොකරන්න සැමදා නිතර බුදු දහමෙහි හැසිරෙන්න කෙලෙසුන් සිතින් සිත ඈතට දුරලන්න වෙසගේ සුවය සිත තුළ පුරවාගන්නවඩාත් සිත් ගත් අනෙත් අංගය නම් මැටි මාධ්‍යයෙන් නිර්මිත මූර්ති කැටයම්ය. ඒවා ද සිසු දරුවන්ගේ ස්වයං නිර්මාණ වන අතර ඒ තුළින් වැඩි වශයෙන් මිනිස් මුහුණේ විවිධ භාවයන් ඉස්මතු කොට දක්වා ඇත. සැබවින්ම ඒවා ද්‍රව්‍ය සම්පිණ්ඩන චිත්‍ර (life drawing) මෙන් ප්‍රකෘති, ජීව ගුණයෙන් දක්නට ලැබීම මවිතයට කරුණකි.නට රාජා, වීනස් දෙව් දුව, අවලෝකිතේශ්වරබෝධිසත්ව ප්‍රතිමාව, පාර්වතී ප්‍රතිමාව වැනි මූර්ති මේ අතුරින් කැපී පෙනේ. ඒ අතරින් බෝසතුන්ගේ දුෂ්කර ක්‍රියාව නිරූපණය වන මූර්තිය ඉතා අපූරුය. මේ කොයි චිත්‍රත් නෙතට පි‍්‍රය මනාපය. සැබවින්ම ඔවුන්ගේ හැකියා, කුසලතා සංවේදී මනසින් විඳගන්නා ඕනෑම අයකුගේ නෙතඟට කඳුළක් නංවන්නට තරම් සමත් වේ.සිසුන්ගේ ක්‍රියාකාරකම් පිළිබඳව අප සමඟ තුටු පහටු සිතින් කතා කළේ එම විද්‍යාලයීය චිත්‍ර හා කලා අංශයෙ ගුරු උපදේශිකාවක වන සුදු මැණිකේ ගුරු මහත්මියයි.“මේ වගේ ප්‍රදර්ශනයක් අපි ගියවර ද පැවැත්වුවා. සම්බුද්ධත්ව ජයන්තියට සමගාමීව, ඔවුන්ගේ හැකියාවන් දන්නා මා මෙවරත් අප විද්‍යාලයීය විද්‍යාලාධිපතිනියට යෝජනා කළා ප්‍රදර්ශනය පැවැත්වීමට.කැටයම් කළ විවිධ වර්ගයේ මූර්තිමේ සියල්ලක්ම ළමුන්ගේ නිර්මාණ අපි කළේ ඔවුන්ට අදහස් ලබා දීලා ඒ කලා නිර්මාණ කරන්නට අවශ්‍ය මඟපෙන්වීම. උසස් පෙළ චිත්‍ර කලා අංශයේ සිසු දරුවන්ගේ හැකියා සැබැවින්ම ප්‍රශංසනීයයි. පැස්ටල්, දිය සායම්, ඇක්‍රලික්, ටෙම්ප්ලේට්, තෙල් සායම්, කොලාජ්, මොසෙක්, මොනෝක්‍රෝම් සහ මොනෝග්‍රැෆි ආදි මාධ්‍ය ඔස්සේ එන මේ චිත්‍ර ඔවුන්ගේ හැකියාවන්ට සාක්ෂි දරනවා.” ඇය පැවසුවාය.විදුහල්පතිනී ජී. ගමආරච්චිය මහත්මිය ප්‍රදර්ශනය පිළිබඳව මෙසේ අදහස් පළ කළාය.දරුවන්ගේ හැකියාව, දස්කම් ඔප්නංවා ඒ දක්ෂතා රටට හඳුන්වා දීම පිළිබඳව අපේ ගුරු මණ්ඩලයට ස්තුතිය හිමිවිය යුතුයි. ඔවුන්ගේ හැකියා එළි දැක්වෙන නිසා ගුරුවරුන්ටත්, විද්‍යාලයටත්, ප්‍රශංසාව හිමිවන අවස්ථාවක් හැටියටයි මා මෙය සලකන්නේ. අධ්‍යාපනය කියන්නේ පොතපතට සීමා වූවක් නොවේ. කුසලතා ඇති අයට ඒ ඒ අංශයන්ගේ උසස් අධ්‍යාපනයකට යන්නත්, වෘත්තීය මාර්ගයට පිවිසෙන්නටත් මෙය හොඳ අවස්ථාවක් වෙනවා. බෞද්ධාගමට ලැදිව ඒ ඔස්සේ ආදර්ශවත්, ජීවිතයක් ගත කිරීමට පරිසරය සකස් කර දෙන මේ ‘පින්බර වෙසක් සමය’ අප කවුරුත් ආදර්ශවත්ව, ගත කළ යුතුය. ‘ආමිස පූජාවන්ට’ දරුවන් හුරු කරවීමක් හැටියටයි මා මෙය හඳුන්වන්නේ. අධ්‍යාපන ක්ෂේත්‍රයේදී සෞන්දර්ය විෂයන්ගෙන් දරුවාට කරන බලපෑම ඉතා විශාලයි.මොවුන්ගේ නිසඟ කුසලතා එළියට ගන්න නම් අප ඔවුන්ගේ වින්දනීය මට්ටම අවදි කළ යුතුයි. පෝෂණය කළ යුතුයි. සමබර පෞරුෂත්වයක් ලබා ගැනීම සඳහා එය මහත් රුකුළක් වෙනවා. චිත්‍ර, මූර්ති, නැටුම්, සංගීත වැනි විෂයන්ගෙන් කෙරෙන්නේ එයයි. මුලින්ම ළමා හදවත්, පෝෂණය කළ යුතුයි. එසේ නැත්නම් ඒ තත්ත්වය කෙසේ හෝ උදාකර ගත යුතුය.විද්‍යාලයීය චිත්‍ර අංශයේ සුදු මැණිකේ ගුරුතුමිය පිරිවරා සිසු කැළමා දකින්නේ චිත්‍රයක් ඇඳීම, මූර්තියක් ඇඹීම, ගීතයක් ගායනා කිරීම දරුවකුගේ, කුසලතා, ආකල්ප වර්ධනය කොට හොඳම වින්දනයක් සලසා දෙන මාර්ගයක් හැටියටයි. ඒ තුළින් ඔවුන්ගේ රසඥතා ශක්තිය මෙන්ම නිර්මාණාත්මක චින්තනයට මඟ පෑදෙනවා.වින්දනය මඟින් හදවත පෝෂණය කිරීම තුළින් සාරධර්ම අගයන, සාමකාමී, පුද්ගලයෙක් බිහිවීම සිදුවෙනවා.”ජයමිණි අත්තනායකසේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005164</link>
    <topic>ජපන් ගොයම් කොළවල කරණීය මෙත්ත සූත්‍රය සිංහලෙන් පිටපත් කරලා</topic>
    <author>-දයා</author>
    <content>ජපන් ගොයම් කොළවල කරණීය මෙත්ත සූත්‍රය සිංහලෙන් පිටපත් කරලාජපන් ජාතික නානා කෂිමොටෝ 1976 වසරේ ශ්‍රී ලංකාවට පැමිණියේ ඇගේ සැමියා මසාමි කෂිමොටෝ සමඟයි.ඒ ශ්‍රී ලංකාවේ සංස්කෘතික ත්‍රිකෝණයේ යුනෙස්කෝ සංවිධානය මඟින් මෙහෙයවූ වැඩසටහන් සඳහායි. ඒ ආචාර්ය රෝලන්ඩ් සිල්වා එහි අධ්‍යක්ෂවරයා සමයේදීයි.ඔවුන් වසර 10ක් පමණ සංස්කෘතික ත්‍රිකෝණයේ හා ශ්‍රී ලංකාවේ විවිධ ස්ථානවල ඡායාරූප ගත්තා.ඇගේ සැමියා මසාමි 1995 දී හදිසියේ මිය ගියේ පිළිකා රෝගය වැළැඳීමෙන්. නානා පිළිගත් එම්බ්‍රොයිඩර් ගුරුවරියක්.ඒ වගේම ඇය ඡායාරූප ගැනීමේදී ඇගේ සැමියාට සහාය වුණා. සංස්කෘතික ත්‍රිකෝණයේ ඡායාරූප ගැනීමේදී ඇයට ඡායාරූප ශිල්පය ගැන ආසාවක් ඇතිවුණා. කලාත්මක ඇසක් තිබූ ඇය ඇගේ සැමියාගේ උදව්වෙන් තොරව ඡායාරූප ගැනීමට පෙළඹුණා.ඇය ඉන්පසු තමාගේම ශෛලියකට ශ්‍රී ලංකාවේ විවිධ ස්ථානවල ඡායාරූප ගත්තා. දැන් ඇයට ඡායාරූප ශිල්පය පිළිබඳව වසර 25ක අත්දැකීම් තිබෙනවා.ජපන් අකුරු ලිවීමේ කලාව පිළිබඳ වසර විස්සක අත්දැකීම් ලබා තිබෙන ඇය විනෝදාංශ වශයෙන් පින්තාරු කිරීම රචනා ලිවීම, සංගීතය, ඇඳුම් මැසීම හා ආහාර පිසීම වැනි කටයුතුවල යෙදෙනවා.ශ්‍රී ලංකාවේ ස්වාභාවික සෞන්දර්යය ඡායාරූපයට නැඟූ ඇය එයින් මහත් තෘප්තියක් ලබනවා. ථේරවාදී බුදුදහම පිළිබඳව ඉගෙන ගන්නා ඇයට ශ්‍රී ලංකාවේ විශාල මිතුරන් පිරිසක් සිටිනවා.ශ්‍රී ලංකාවේ පදිංචිව සිටින ඇයගේ ඡායාරූප 36 ක් හා ජපන් ගොයම් කොළවල සිංහලෙන් අතින් පිටපත් කරන ලද කරණීය මෙත්ත සූත්‍රය ද ඇතුළත් චිත්‍ර ප්‍රදර්ශනයක් මේ මස 21 සිට 24 වැනිදා දක්වා කොළඹ බාන්ස් ප්ලේස් හි එලියන්ස් ප්‍රැන්සිස් ශාලාවේදී පැවැත්වෙනවා.ප්‍රදර්ශනය සැමටම විවෘත අතර නැරැඹීම නොමිලේ. ඇය සියලුම ශ්‍රී ලාංකික හිතවතුන්ට මේ ප්‍රදර්හනය නැරැඹීම සඳහා ආරාධනා කරනවා.මෙහි දැක්වෙන්නේ ‘නානා’ ප්‍රදර්ශනයට තබා ඇති ඡායාරූප කීපයකි.-දයා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005165</link>
    <topic>ජපන් ගොයම් කොළවල කරණීය මෙත්ත සූත්‍රය සිංහලෙන් පිටපත් කරලා</topic>
    <author>ටෙක්ලා පද්මිණි කාරියවසම්</author>
    <content>ජපන් ගොයම් කොළවල කරණීය මෙත්ත සූත්‍රය සිංහලෙන් පිටපත් කරලාකුඩා දරුවකු ලෙස රිය පදවන ආකාරය අනුකරණය කරමින් බුම් හඬ නඟමින් රැඳවුම් නිවස වටා දිවයන යෞවනයකු මට නිරතුරුව දක්නට ලැබිණි.මිනිහට හරියට කේන්ති යනවා. අහුවෙන එකෙන් අනිත් ළමයින්ට ගහනවා. මිනිහගේ මොකක්ද ප්‍රශ්නයක් තියෙනවා. නැත්නම් අවුරුදු දහසයක ළමයෙක් අවුරුදු 5 ක ළමයෙක් වගේ හැසිරෙයිද...?ඔහු පිළිබඳව මම විමසූ පැනයට ලැබුණු පිළිතුර එයයි. ඒ පිළිතුරින් සතුටට පත් මම නිරතුරුව ඔහු ගැන විමසිලිමත් වීමි. ඔහු මා මඟ හැර යාමට බොහෝ වෙර දරයි. මෙවර මම ඔහු සිර කර ගතිමි.“ඉතිං මොකක්ද ඔයාගේ නම...”“මම සංජය. මගේ ගම ඇහැලියගොඩ.”“ඔයා හැමතිස්සෙම ගමන බිමන වාහනෙන්මයි නේද?” මම ඔහුගෙන් ඇසීමි.“ඔය රථ ගාය ඉස්සරත් මට තිබුණා. ඒකනේ මෙහේ එන්න වුණේ.” කොලුවා ගත් කටට ම කීවේ කිසිදු චකිතයකින් තොරවය.රථ ගායට නම් අම්මලා දරුවන්ට රත කල්කය පොවති. මොහුගේ අම්මා ඒකවත් කරලා නැති හැඩය. මට සිනාව නවතා ගැනීමට නොහැකි විය. කොල්ලා නම් සිනාසෙන්නේ නැත. ඔහේ බලාගත් වනම සිටී.“ඇත්තද ඔයා මෙහේ ඉන්න යාළුවන්ට ගහනවා කියන්නේ...?”“මම පොඩි එවුන්ට ගහන්නේ නෑ ලොකු අයට විතරයි ගහන්නේ. උන් මට කෝලිත්තං කරනවා ඉතිං මට කේන්ති යනවා. ඒ විතරක් නෙමෙයි මිස් මම සර්ලටත් බණිනවා ඒක වැරැදි වැඩක්, මම පස්සේ ගිහින් සමාව ගන්නවා. මට හරියට කේන්ති යනවා මිස්, මිස් දන්නැද්ද කේන්ති යන එක නවත්ත ගන්න ක්‍රමයක්.”මට කොලුවා ගැන පුදුම සිතිණ. අලුත් සර් මා වෙත කොල්ල එව්වේ ඔන්න මිස් මූගේ ඔලුව හෙල්ලිලා තියෙන්නේ ටිකක් පැක් කරලා දෙන්න කියමිනි. රැඳවුම් නිවසේ පාලන අධිකාරිය දරුවන්ට ආදරේ ය. ඒත් මට කොලුවාගේ ඔලු සෙලවී ඇති බවක් නොපෙනිණි.“පොඩි කාලෙ මිස් මගේ නහයෙන් ලේ එනවා ඒකට බෙහෙත් ගත්තා ඔපරේෂන් එකකුත් කළා. දැන් ඒක හොඳයි ඒත් මට කේන්ති යනවා. මට කේන්ති යන නිසා තාත්තයි මායි හරියට රණ්ඩු වෙනවා. සුගත හාමුදුරුවෝ මට පිරිවෙනට එපිටින් උන්නාන්සෙගේ ගමේ පන්සල දුන්නා තනියම ඉන්න කියලා. මම ඒ පන්සලේ තනියම හිටියේ දාන මාන හොඳට ලැබුණා. ගමේ අයත් මට හරිම ආදරෙයි. මම දහම් පාසලේ ඉගැන්නුවා.”“ඒ කියන්නේ ඔයා මහණ වෙලා හිටිය ද?”“ඔව්. ඇයි මිස් දන්නේ නැද්ද? මම මහණ වුණේ ඉස්කෝලේ හත වසරෙදි. පිරිවෙනෙත් තුන්වැනි පන්තියට ගියා.”“ඉතිං මහණ වෙලා හිටපු ළමයෙක් ද මේ යාළුවන්ට ගහන්නේ...?”“ඔව් මිස්. මම පන්සලෙදීත් හරියට පොඩි හාමුදුරුවරු එක්ක රණ්ඩු වුණා. ඒකනේ සුගත හාමුදුරුවෝ මට කේන්ති යනවා වැඩියි කියලා තනියම ඉන්න පන්සලක් දුන්නේ. ඒ පන්සල හරි ෂෝක් මම ඉන්න කාලේ පොඩි බුදු ගෙයකුත් හැදුවා. සුගත හාමුදුරුවෝ තමයි සල්ලි දුන්නේ.”මිස් කීවේ නෑනේ කේන්ති නැතිකර ගන්න විදිහක්...”කොල්ලා අපේක්ෂා සහගතව මදෙස බලා සිටී. ඔලුව පැක්කර දෙන්නයි අලුත් සර් බාර දුන් කොළුවා කේන්ති යන එක නතර කර ගැනීමට ක්‍රමයක් විමසයි. මම ඔහුට මා දන්නා පහසුම ක්‍රමය කියා දුන්නෙමි.“එතකොට කේන්ති නවතිනවද මිස්.” නෑ. වතුර බෝතලෙන් කොල්ලන්ට ගැහුවොත් හරි වතුර බෝතලේ සාක්කුවේ දාගෙන කොල්ලන්ට ගැහුවොත් හරි වැඩේ හරියන්නේ නැහැ. කේන්ති යනවා කියලා ඔයාට දැනෙන වෙලාවට සාක්කුවේ තියෙන වතුර බෝතලේ බීලා ඉවර වෙලා අලුත් වතුර එකක් පුරවලා සාක්කුවෙ දාගෙන ගිහින් ගහන්න ඕන යාළුවට ගහන්න බනින් ඕන යාළුවට බනින්න.”මගේ ක්‍රමය කොල්ලා ක්‍රියාත්මක කිරීමට කැමැත්ත ප්‍රකාශ කළේය. වතුර බෝතලයක් ළඟ තබා ගැනීමට ද අලුත් සර්ගෙන් කොලුවා අවසර ලබා දුනිමි. ඒක හරි ගියොත් සංජය ජයග්‍රාහකයාය. ඔහුගේ ජයග්‍රහණය මට සතුට ගෙන එනු ඇත.“මෙහේ ආවේ කොහොමද?“මං සිවුරු ඇරලා ගෙදර ගියානෙ. තාත්තා ඒකට හරි තරහයි. අම්මයි තාත්තයි රණ්ඩු වෙනවා. දැන් අපේ තාත්තා මහණ වෙලා තාත්තා බාබර් සාප්පුවකුයි ගැරිජ් එකකුයි එකට කළා. මට ගැරිජ් වැඩත් පුළුවන් මෙහේ ඒවා උගන්වන්නේ නැහැ. මම සිව්රු ඇරලා ගිහින් තේ ඉස්ටෝරුවකට දළු එකතු කරන ලොරියක වැඩ කළා. මැණික් පතල්වල වැඩ කරන්නත් ලොරියේ අය මාව දානවා. අපේ මල්ලිත් මහණ වෙලා හිටියේ. මම මෙහෙන් පැනලා ගියා ගැරෙජ් එකේ තියෙන ආයුධ පරෙස්සම් කරලා අරන් තියන්න. මං ගෙදර යන කොට මල්ලි සිවුරු ඇරලා ගෙදර ඇවිත්. තාත්ත නම් පොළොන්නරුවේ පන්සලක මහණ වෙලා ඉන්නවලු.”“ඔයා මොකද සිවුරු ඇරියේ.”“ඇයි මම කීවේ රථ ගාය නිසා.”“මං හිටිය පිරිවෙනේ යාළුවෙක් කීවා සුගත හාමුදුරුවන්ගේ පන්සල බලන්න එයා එනවා කියලා ඉතිං මං එක්ක ගියා. ඉතිං අපිට හරි ආසයි ත්‍රීවිල් එකක් පදින්න. අපි දෙන්නා කතා වෙලා ටවුමට ගිහින් ත්‍රිවිල් එකක් හයර් එකට අරගෙන ආවා. අපිට අඳින්න ඇඳුම් එහෙමත් කඩෙන් ගත්තා අරගෙන ඇවිත් ත්‍රිවිල් එක කන්ද පාමුල නවත්තලා ඩ්‍රයිවර් අංකල් එක්ක පන්සලට ආවා ඇවිත් කීවා, අංකල්ට ටිකක් පන්සලේ ඉන්න කියලා අපි සිවුරු ගලවලා අලුත් ඇඳුම් ඇඳන් හොර පාරෙන් ගියා ගිහින් ත්‍රීවිල් එක අරගෙන ගියා. අපි හිතුවේ ටිකක් පැදලා ගෙනැත් දෙනවා කියලා. අපි ඇඹිලිපිටිය පැත්තට ගියේ මඟදි අපිව අහුවුණා. මම යාළු හාමුදුරුවන්ට කීවා දැන් ඇති යමු කියලා ඒ කියලා වංගුව ගන්න කොටම පොලිසිය අපිව නැවත්තුවා මොනවා කරන්න ද? ඉතිං උසාවි ගියා රිමාන්ඩ් කළා. ත්‍රීවිල් එක අයිති අංකල් කීවා අපිව උසාවි දාන්න එපා කියලා. ඒත් පොලිසියෙන් උසාවි දැම්මා. අපි හොරකං කරන්න නෙමෙයි ටිකක් ආසාවට පැදලා ගෙනත් දෙන්න හිටියේ.”ඊට පස්සේ ගෙදර ගියා. ගෙදර ගිහින් තමයි දලු ලොරියේ වැඩ කළේ. ඒ අතර පතල්වල වැඩ කළා. ඉතිං මං ගෙදර ඉන්න කොට අම්මයි තාත්තයි හැමදාම රණ්ඩු මට කේන්ති ගිහින් තාත්තටත් බණිනවා. මං බණින නිසා නෙමෙයි මිස් ඒ දෙන්නා රණ්ඩු වෙනවා. ඒ ඇයි කියලා ඇහුවට අම්මා කියන්නේ නැහැ. අපිට අක්කා කෙනෙකුයි නංගි කෙනෙකුයි ඉන්නවා. අපේ ‘මාමා’ අම්මගේ අය්යත් මහණ වෙලා ඉන්නේ.”“ඉතිං ඔයාට පන්සලේ දී කේන්ති යන එක අඩු කරගන්න හැටි කියලා දුන්නේ නැද්ද...?”“කියලා දුන්නා මිස් මම කියන දේවල් ඇහුවේ නැහැ. හරියට පන්තියට ගියෙත් නැහැ ඉගෙන ගන්න. බොරු ලෙඩ ගත්තා.“ලොකු හාමුදුරුවො බැන්නෙ නැද්ද?”“නැහැ. බැන්නේ නැහැ.”“ඔයාට පන්සිල් පුළුවන්ද?”“ඔව් මට බණත් පුළුවන්. මං බණ කතා මෙහේ ළමයින්ට කියලා දෙනවා.”ඇත්තට ම සංජය රැඳවුම් කඳවුරේ වෙසෙන්නේ ත්‍රීවිලය රැගෙන ගිය නිසා දැයි මම දන්නේ නැත. ඇප මත නිදහස් වී නිවෙසට ගිය ද ත්‍රීවිලය ගෙන යෑමේ නඩුව උසාවියේදී විභාග වූ බව සංජය කියන නිසා එම නඩු තීන්දුව මත ඔහු රැඳවුම් නිවසේ රැඳෙනවා යැයි මම උපකල්පනය කළෙමි. එසේ උපකල්පනය කිරීමට හේතු වූයේ ඔහු කතා කරවීමට මට තිබුණු අපහසුවට නොවේ. ඔහුගේ මානසික තත්ත්වය මත මම ඔහු ගෙන් වැඩි විස්තර නොඇසුවෙමි. ඔහු පිස්සකු නොවේ, මන්ද බුද්ධික දරුවකු ද නොවේ. නමුත් ඔහු දන්නා හෝ නොදන්නා යම් හේතුවක් නිසා ඔහු කෝප වේ. ඇතැම් විට ඔහුගේ මනසේ රැඳී රිදුම් දෙන වේදනාවක් ඊට හේතු වන්නට හැක. කායික වේදනාවක් ඊට හේතු වන්නට හැක. ඔහු මුහුණ දුන් යම් අවස්ථාවක් සිද්ධියක් ඊට හේතු වන්නට හැක. එය විමසීම මට පහසු වුවද ඔහුට එය වේදනාවක් වීමට ඉඩ ඇත. අහිංසක මැළැවුණු කාල වර්ණ විශාල දෑස් දෙස බලා සිනාසුණු මම සුදුපාට ප්ලාස්ටික් පොඩි බෝතලයක් සොයා ගැනීමට ඔහු මුදා හළෙමි.මේ දරුවන්ට වෛද්‍යවරයකුගේ සහාය අත්‍යවශ්‍යය. ඔවුන් බොහෝ රෝග පීඩාවන් ගෙන් පීඩා විඳී. දද, කුෂ්ඨ, හොරි අපිරිසුදුකම උකුණන් ආදි පෙනෙන රෝගී තත්ත්ව හැරුණු විට මානසික ආතතිය, මානසික පීඩා නොසලකා හැරීම නිසා ඇතිවන සිත් වේදනා ආදියට දැන උගත් වෛද්‍යවරයකුගේ සහාය ඔවුන්ට ලැබෙනවා නම් ඉඳහිට ලැබෙන කලිසම ද කමිසය ද සෙරෙප්පු කුට්ටම ද ඔවුන් සුරැකිව තබා ගන්නට පෙළඹෙනු ඇත.ඔවුන්ට නිදා ගැනීමට දී ඇති කුඩා යහන ද ඇඳුම් දමා ගැනීමට දී ඇති කබඩය ද ආරක්ෂා කර ගනු ඇත. ආහාර ගැනීමට දී ඇති පිඟාන ද කහට ටිකක් බීමට ඇති කෝප්පය ද බිඳ නොදමනු ඇත. සහයෝගයෙන් සාමූහිකව වෙසෙන සහෝදර කැළ හා අඬදබර කර නොගනු ඇත.අම්මේ යි කියා ඉල්ලන්නට කෙනෙකු නැති මේ දරුවන්ට තව කොපමණ දේ අවශ්‍ය ද?ටෙක්ලා පද්මිණි කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005166</link>
    <topic>ලෝකයේ ලොකුම බළලා ලොවෙන් තුරන් වෙයි ද?</topic>
    <author>අනුරාධපුර අතිරේක දිස්ත්‍රික්</author>
    <content>ලෝකයේ ලොකුම බළලා ලොවෙන් තුරන් වෙයි ද?චීන පුරාවෘත්තයන්හි සඳහන් වී ඇත්තේ “සුදු” කොටියා බටහිර ලෝකයේ ආරක්ෂකයා වශයෙන් පත්කර ඇති සත්වයා බවය. එම පුරාණ කථාවන්ට අනුව කොටියෙක් සිය 500 වැනි උපන් දිනය තෙක් ජීවත්ව සිටින්නේ නම් එම කොටියාගේ වල්ගය සුදු පැහැ ගැන්වෙයි. ඉනික්බිතිව එවන් සුදු වල්ගයක් සහිත කොටියා දර්ශනය වනුයේ දැහැමි ලෙස රාජ්‍ය පාලනය විචාරන්නා වූ අධිරාජයකුට පමණි. සුදු කොටියා සාමකාමි රාජ්‍යයක සලකුණ ලෙස ද සලකනු ලැබීය.චීන සාහිත්‍යයේ ගරු කටයුතු සතකු වශයෙන් හඳුන්වනු ලබන්නාවූ කොටියා වන සතුන්ගේ රජු වශයෙන් ද සලකනු ලබයි. එවන් පිළිගැනීමකට ලක්ව සිටිය ද අද මෙම සත්වයා උගේ පැවැත්ම තහවුරු කරගැනීමේ ඉමහත් අභියෝගයකට මුහුණ දී සිටී. පසුගිය පෙබරවාරි මාසයේ එළැඹුණු කොටියාගේ වසර ආසියාව ඇතුළු ලොව සෙසු රටවල් විසින් පිළිගනු ලැබුව ද දේශපාලන නායකයෝ මේ වන විට විද්‍යාඥයින් හා වන සත්වවේදින් හා එක්ව දැනට ලොව ඉතිරිව සිටින කොටි පරපුර විනාශ වී යා නොදී සංරක්ෂණය කිරීමේ වැඩසටහන්වලට එක්ව සිටිති.මෙම “යෝධ බළල්ලු” කවියන්ගේ සිට රණකාමීන් දක්වා සමාජයේ විවිධ තරාතිරම්වලට අයත් සියලු දෙනා ප්‍රබෝධමත් කර ඇත. වර්තමානයේ ඔවුහු මිනිසාට මෙන් වන සතුන්ට ද එකහා සමානව සෙත සලසන්නාවූ එහෙත් වැනසෙමින් පවත්නා පරිසරය සංකේතවත් කරති.කොටියා අතුරුදහන් වූවොත් ඒ සමඟම වන සම්පත ද වැනසී ගියා සේ සැලකිය හැකි බවට ඉන්දියාවේ සුප්‍රකට කියමනකි.සඟවා තබන ලද කැමරා කාචයක සටහන් වී ඇති තරුණ කොටියා. මෙම ඡායාරූපය ලබාගෙන ඇත්තේ බටහිර සුමාත්‍රාව සහ රියායු මායිමේ පිහිටි බුකිට් බිටාබු සංරක්ෂිත වනය තුළදීය.“කොටි පරපුර රැකගනිමු” අරමුදලට අනුව මීට වසර 100 කට පෙර ලක්ෂය ඉක්මවා ජීවත්වූ කොටින්ගේ සංඛ්‍යාව හෙවත් කොටි ගහනය පසුගිය වර්ෂය වන විට 3200 දක්වා පහත වැටී තිබිණ.ලොව විශාලතම කොටි ප්‍රභේදය වශයෙන් සලකනු ලබන ‘සයිබීරියානු කොටියා’ දැනටමත් වඳ වී යෑමේ අවාසනාවන්ත තර්ජනයකට ලක්ව සිටී. රුසියාවේ රාජ්‍ය ආයතන හා එක්ව එරට වනජීවි සංරක්ෂණ සංවිධානය විසින් සම්බන්ධීකරණය කරනු ලබන ‘කොටි ගහනය අධීක්ෂණය කිරීමේ වැඩ සටහන’ මඟින් ඉදිරිපත් කර ඇති 2009 වාර්තාවට අනුව ගතවූ වසර 12 ක කාලය තුළ සයිබීරියානු කොටි ප්‍රභේදය සියයට 41 කින් ක්ෂය වී ගොස් සිටිති.“මෙය අප සිත් තුළ දැඩි කම්පනයක් ඇති කරවන්නක්.” එසේ පවසන්නේ ජාත්‍යන්තර ‘කොටි සුරැකීමේ පෙරමුණ’ නමැති සංවිධානයේ සම්බන්ධීකාරක ජූඩ් මිල්ස් මහත්මියයි. එළැඹ ඇති 2010 වර්ෂය කොටින්ගේ ඉතිහාසයේ අතිශය තීරණාත්මක හා වැදගත් වසරක් ලෙස සනිටුහන් වන්නේ යැයි ද ඇය පවසන්නීය.“මේ වර්ෂය කොටියාගේ ඉදිරි පැවැත්ම සංරක්ෂණය හා ආරක්ෂාව පිළිබඳව තීරණාත්මක සංධිස්ථානයක්” මිල්ස් අවධාරණය කරයි.රුසියානු ජනාධිපති ව්ලැඩ්මියර් පූටින් පසුගිය වසරේ අගභාගයේදී ඇමරිකානු ඩොලර් බිලියනයක ආරම්භයක් ඇතිව සයිබීරියානු කොටි ගහනය සුරැකීමේ අරමුදලක් ස්ථාපිත කිරීමට පුරෝගාමීව කටයුතු කළේය.මෙම වසරේ සැප්තැම්බර් මස අග ලෝක බැංකුවේ ද සහභාගිත්වයෙන් ව්ලැඩිවොස්ටොක්හිදී අනාරක්ෂිත කොටි පරපුර ආරක්ෂා කර ගැනීම සම්බන්ධව ඉහළ පෙළේ ජාත්‍යන්තර සමුළුවක් කැඳවීමට ද රුසියානු ජනාධිපතිවරයා සැලැසුම් කර තිබේ. මෙවැනි ක්‍රියාදාම තුළින් 2022 වසර වන විට ලෝකයේ කොටි ගහනය අද මෙන් දෙගුණයක් එනම් 6500 ක් දක්වා වර්ධනය කිරීමේ ඉලක්කයක් සපුරා ගැනීමට රුසියාව අපේක්ෂා කරයි.වැනසී යමින් ඇති කොටි පරපුර නැත්තට නැතිවීමේ හෝ ඔවුන්ගේ ආරක්ෂාව තහවුරු කරන අන්දමේ තීරණ රැසක් මෑත කාලය තුළ චීන රජය විසින් ගෙන ඇති අතර මෙමඟින් සුවිශේෂි බලපෑමක් කොටි සංරක්ෂණ වැඩසටහන් කෙරෙහි ඇති කරවනු ලැබේ.මේ සම්බන්ධයෙන් අදහස් ගෙනහැර දක්වන වනජීවි විශේෂඥයින් පෙන්වා දෙන්නේ මෙයට වසර ගණනාවකට පෙර එනම් 1993 වකවානුවේදී චීනයේ සම්ප්‍රදායික ඔසු වර්ග නිපදවීම සඳහා යොදා ගනිමින් තිබු කොටි සිරුරේ විවිධ අවයව කොටස් අලෙවි කිරීමේ ජාවාරම චීන රජය මඟින් සපුරා තහනම් කිරීම ඉතා වැදගත් සංරක්ෂණ පියවරක් වූ බවය. මෙම තහනම සෘජුවම කොටි සිරුරේ කොටස් සඳහා වෙළෙඳ ඉල්ලුම අවම කිරීමටත් එම ඉල්ලුමට අනුව සැපයුම සඳහා දඩයම් කරුවන් විසින් නිරන්තරයෙන් කොටි වැනසීමේ ක්‍රියාවලියට තිත තැබීමටත් සමත් විය.ජූඩ් මිල්ස් මහත්මිය මෙම වැඩපිළිවෙළ පිළිබඳව කරුණු දක්වමින් මෙසේ පවසන්නීය.එක්සත් ජනපදයේ මත්ස්‍ය හා වනජීවි සේවාව මඟින් රාජසන්තක කරනු ලැබු කොටි අවයව අඩංගු චීන ඔසු වර්ග රැසක්“කොටින්ගේ ඇටකටු ඇතුළු අවයව යොදාගෙන ඔසු වර්ග නිපැයුම තුළින් චීනයට උපයාගත හැකිව තිබූ ඩොලර් මිලියන ගණනක වාර්ෂික ආදායම ගැන නොසිතා චීන රජය විසින් මෙම තහනම පනවා තිබෙනවා. අද මේ මොහොත වන විට ලොව කැලෑ කොටි පරපුර මේ තරමින් වත් ශේෂව ඇත්තේ චීනයේ මෙම අභීත පියවර නිසා යැයි මා විශ්වාස කරනවා.”වන ජීවින් නීති විරෝධීව වෙළෙඳාම් කිරීමේ ජාවාරම් පිළිබඳව නිරතුරුව විමසිලිමත්ව සිටින ජාත්‍යන්තර සංවිධානයේ විධායක අධ්‍යක්ෂ ස්ටීවන් බෝඩි මහතා පවසන්නේ නිල වශයෙන් චීනය එරට තුළ කොටි සිරුරේ අවයව යොදා ගනිමින් ඔසු නිපයුම තහනම් කිරීමත් සමඟ ජාත්‍යන්තර වෙළෙඳ පොළෙන් එවැනි ඔසු නිපැයුම් අතුරුදහන් වෙමින් පවතිනා බවයි. “කැලෑ කොටි බහුලව ජීවත්වන සෑම රටක්ම චීනය අනුගමනය කරමින් කොටි දඩයම හා වෙළෙඳාම තහනම් කර තිබෙනවා.” ඔහු වැඩිදුරටත් සඳහන් කරයි.කෙසේ වෙතත් කොටි හම්, කොටි ඇටකටු, දත් හා ඔවුන්ගේ අස්ථි හා ඇටමිදුලු තලා සකස් කරගන්නා වටිනා ‘ටයිගර් වයින්’ වැනි භාණ්ඩ නම් ඉහළ සමාජ තත්ත්වය ලොවට ප්‍රදර්ශනය කිරීමට තරග කරන ධනවතුන් හා රජයේ ඉහළ පැළැන්තියේ නිලධාරීන්ට කළු කඩය හරහා තවමත් අලෙවි කෙරෙන බවට තොරතුරු හෙළි වී ඇත. චීනයේ අලුත් අවුරුද්ද හෙවත් කොටින්ගේ නව වසර තුළ මෙවැනි භාණ්ඩ කෙරෙහි ඇති ඉල්ලුම ඉහළ යයි.ලෝක සත්වවේදීහු තවත් කරුණක් කෙරෙහි ද සිය අවධානය යොමු කරති.චීනයේ මේ වන විට අල්ලාගත් කොටි 9000 ක් පමණ ගාල් කර ඇති “කොටි ගොවිපළවල්” 14 ක් ක්‍රියාත්මක ව පවතී. මෙම කොටි රැඳවුම් මධ්‍යස්ථාන හරහා රහසේ කෙරෙන කොටි අවයව වෙළෙදාම පැවැතීමත් හා වෙළෙද පොළත් නිර්මාණය වී ඇතැයි වනජිවි විශේෂඥයෝ පෙන්වා දෙති.එමෙන්ම මෙම කොටි ගොවිපළ පවත්වාගෙන යන ධනවත් ප්‍රජාව කොටි දඩයම තහනම් කිරීමටත් කොටි අවයව යොදා ගනිමින් ඔසු නිපදවීමේ කර්මාන්තය අහෝසි කිරීමටත් විරුද්ධව චීන රජය ගෙන යන දැඩි ක්‍රියා පිළිවෙත ලිහිල් කිරීම සඳහා රජයට බලපෑම් කිරීමට බෙහෙවින් ඉඩකඩ ඇතැයි ද ඔවුහු අවධාරණය කරති.වර්තමානයේ වැඩිම කැලෑ කොටි සංඛ්‍යාවක් දිවි ගෙවන්නේ ඉන්දියාවේය. රුසියාවේ 500 ක් පමණ සයිබිරියානු කැලෑ කොටි සංඛ්‍යාවත් ශේෂව සිටිති.කොටි සිරකර තැබීම නිසා චීනයේ කැලෑ කොටි පරිමාණය පහත වැටි ඇතත් නීති විරෝධී කොටි ජාවාරම කෙරෙහි කරනු ලබන බලපෑම හේතුවෙන් චීනයේ භූමිකාව අතිශය වැදගත් වේ. කොටි බල ප්‍රදේශය තවමත් පැතිර ගොස් ඇත්තේ ආසියාකරය ඔස්සේය. බංගලිදේශය, භූතානය, කාම්බෝජය, ඉන්දුනීසියාව, ලාඕසය, මලයාසියාව, මියන්මාරය, නේපාලය, තායිලන්තය, වියට්නාමය සහ සුළු වශයෙන් උතුරු කොරියාවට ද මෙම කලාපයට අයත් රටවල් සමූහයකි.අප හමුවේ ඇති ප්‍රධාන අභියෝගය වනුයේ කොටියාට මියැදීමට ඉඩ හැරීමට වඩා ඔවුන් ජීවත් කරවීමේ අවස්ථා නිර්මාණය කරදීමයි. අප සැමට වනජිවි සංරක්ෂණයේ සදාචාරාත්මකබාවයට ගරු කළ හැකිනම් කොටියාගේ වල්ගය සුදු පැහැ ගැන්වෙනු දැකබලා ගැනීමේ හෙවත් සුදු කොටියන් දැක ගැනීමේ භාග්‍ය හා දුර්ලභ අවස්ථාව අපට ද උදාකර ගත හැකි වනු ඇතැයි ද ඔහු අවධාරණය කරන්නේ ඉතා සුබවාදීවය.‘රිඩර්ස් ඩයජෙස්ට්’ ඇසුරෙනි.අනුරාධපුර අතිරේක දිස්ත්‍රික්සමූහ වාර්තාකරුනිමල් විජේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005167</link>
    <topic>පයිනස් කැලෙන් නිමා වූ තිලකාවදී ගේ පේ‍්‍රමය</topic>
    <author>කීර්ති මෙන්ඩිස්</author>
    <content>පයිනස් කැලෙන් නිමා වූ තිලකාවදී ගේ පේ‍්‍රමයතිලකාවදී විසිඅට හැවිරිදි ද්‍රවිඩ යුවතියකි. මුතුර් ඊච්චලම්පත්තු පදිංචි ඇය සිය වයෝවෘද්ධ මව හා සහෝදරයන් දෙදෙනා සමඟ කාතන්කුඩියට ආවේ කොටි ගැහැට විඳින්නට බැරි නිසාය. ඇය එහි කුලී නිවෙසක නතර වූවාය. ඒ නිසා කලින් කළ රස්සාවෙන් ද ඇයට ඉවත් වන්නට සිදුවිය. එතැනින් ඉවත් වූ ඇය ආරියම්පති ප්‍රදේශයේ රාජ්‍ය නොවන සංවිධානයක ක්ෂේත්‍ර නිලධාරිනියක ලෙස සේවය කරන්නට වූවාය. ඒ තම වයෝවෘද්ධ මව රැකබලා ගැනීමේ අටියෙනි. මල්ලිලා දෙන්නාට ද ඇය උදව් කළාය.තිලකාවදී රැකියාට ආවේ ගියේ මෝටර් සයිකලයකිනි. ඒ ‘ශ්‍රී’ නමැති තරුණයකු සමඟින්ය. ‘ශ්‍රී’ ද රස්සාව කළේ එම රාජ්‍ය නොවන සංවිධානයේ වීම ඊට හේතුව විය. දිනපතා උදෑසන තිලකාවදීගේ නිවෙස අසල පාර අද්දරට මෝටර් සයිකලයෙන් එන ‘ශ්‍රී’ ඇය ද සමඟ සුපුරුදු පරිදි රස්සාවට යන්නටත් එන්නටත් පුරුදුව සිටියාය. මේ බව තිලකාවදීගේ වයෝවෘද්ධ මව පමණක් නොව මල්ලිලා දෙදෙනා ද හොඳින් දැන සිටියහ.දොළොස් වැනිදා ද තිලකාවදී රස්සාවට ගියේ ගෙදර තිබෙන හෙල්මටය ද රැගෙනය. ඒත් වෙනදා පහ හය වෙද්දී ගෙදරට එන තිලකාවදී එදා නම් ගෙදර ආවේ නැත. මින් ඇගේ මව කලබලයට පත්වූවාය.“අක්කා අද එන්නේ නැහැ කිව්වෙත් නැහැ... තවම ගෙදර ආවෙත් නැහැ...”“අද වැඩ ඇති... තව ටිකකින් ඒවි...” එක් පුතෙක් මවට කීවේ එලෙසය.දහතුන් වැනිදාට උදාවිය. ඒත් තිලකාවදී ගෙදර නොආවාය. දන්න කියන අයගෙන් මව දියණිය ගැන විමසුවාය. ඒත් කිසිදු තොරතුරක් ලැබුණේ නැත. අවසානයේ මේ බව පොලිස් පොතට ද එක්විය. දියණිය යළි එනතුරු වයෝවෘද්ධ මව ගෙදර පිළිකන්නේ ලෑලි බංකුව මත වාඩිවී පාර දෙස බලා සිටියාය.“අම්මේ... ශ්‍රී අයියත් ගෙදර නැහැ... එයා කොළඹ ගිහින්...”පුතකු ගෙනා තොරතුරෙන් ඇගේ ඉහ මොළ ගිනි ගත්තේය. දියණියට කිසියම් කරදරයක් වී ඇත්දැයි ඇයට ඇතිවූයේ සැකයකි. “ඒත් කාට කියන්නද...” කියන්න කෙනෙක් නොවීය. අවසානයේ ඇය සේවය කරන එන්.ජී.ඕ. කාර්යාලයෙන් ද තිලකාවදී ගැන විමසන්නට විය. ඔවුන්ගෙන් ලැබුණු පිළිතුරින් ඇය තවත් අසහනයටත් පත්ව හඬන්නට පටන් ගත්තාය.“එයා ඊයේ හවස ඔෆීස් එකෙන් ගියා.... අපි හිතුවා ගෙදර යන්න ඇති කියලා...”තිලකාවදී ගැන කිසිදු හෝඩුවාවක් නැතිව තිබියදී කාතන්කුඩි පොලිසියට කිසිවෙක් තොරතුරක් කීවේය.“සර් ගෑනු ළමයෙක් බීච් එකේ මරලා දාලා...” සිදුවීම පොලිසියේ ස්ථානාධිපති මහින්දසිරි වෙත දැනුම් දෙනු ලැබීය. පොලිස් කණ්ඩායමක් එතැනට ගියේය. කහ පැහැති සල්වාර් ඇඳුමක් හැඳ සිටි තරුණියක් වෙරළට යාබද පිහිටි ෆයිනස් කැලයේ මැරී වැටී සිටියාය.ඇගේ ගෙල හරහා තියුණු පිහි පහර දෙකක් විය. ඒ අසලින්ම හෙල්මටයක් ද විය. ඇය සතුව තිබු බෑගය ඊට නුදුරින් වැටී ඇත. පොලිසිය එය පරීක්ෂා කළේය.“තිලකාවදී...”එහි ඇය සේවය කරන ආයතනයේ හැඳුනුම්පත විය. එහි ඇගේ විස්තර විය. පොලිසිය මේ බව ඇගේ නිවෙසට දැනුම් දුන්නේය. වයෝවෘද්ධ මව විලාප දෙමින් පැමිණ සිය දියණියගේ සිරුර හඳුනාගත්තාය. දෙසොහොයුරන් ඉකි ගසමින් අක්කාගේ සිරුර ළඟ හඬා වැළපුණහ. පශ්චාත් මරණ පරීක්ෂණය පැවැත්විණි. ඒ වන විටත් ඇය සිව් මස් ගැබිණියක බව එහිදී අනාවරණය විය.තිලකාවදී ඝාතනය මිනීමැරුමක් බවට තීන්දු විය. පොලිසිය කිසියම් තොරතුරක් සොයා ගැනීමේ අටියෙන් ඒ අවට දැඩි සෝදිසියක් ආරම්භ කළේය. බැලූ බැල්මට දිස් නොවූවත් ෆයිනර්ස් ගස් අතරින් පෙනෙන නාවල්අඩි මුහුදු රළ ඇයත් ඇගේ කුස තුළ සිටි දරුවාගේත් ඝාතකයා කව්දැයි දකින්නට ඇත. ඒත් පොලිසියට කිසිදු තොරතුරක් සොයා ගැනීමට නොහැකි විය.“කව්ද මේ... කෙල්ල මරන්න ඇත්තේ...”තිලකාවදී සතුව තිබූ ජංගම දුරකථනය මීට කිසියම් හෝඩුවාවක් දෙනු ඇතැයි සිතූ පොලිස් ස්ථානාධිපතිවරයා එය තම භාරයට ගෙන ආරක්ෂිතව තබා ගත්තේය.“අපි කෝකටත් කෙල්ලගේ අම්මාගෙන් ප්‍රශ්න කරමු... කව්රුහරි සැක කෙනෙක්වත් ඉන්නවද දන්නේ නැහැනේ...”පොලිසිය තිලකාවදීගේ මවගෙන් ප්‍රශ්න කළේය. ඇය දන්නා සියල්ල කීවාය. ඇය ගෙදරින් යන්නේත් එන්නේත් ‘ශ්‍රී’ සමඟ බව ද කීවේය.“සමහරවිට ශ්‍රී...”පොලිස් ස්ථානාධිපති මහින්දසිරිඇගේ කතාව පොලිසිය විශ්වාස කළේය. ඇගේ මව පවසන අන්දමට එදා ඇය යන්නට ඇත්තේද ‘ශ්‍රී’ සමඟ බවට පොලිසිය සැක කළේය. පොලිසිය ශ්‍රී පසුපස ලුහු බැන්දේය. සිතුවා හරිය. ශ්‍රී සිය කාර්යාලයට දින දෙකක්ම පැමිණ සිටියේ නැත. පොලිසිය ඔහුගේ නිවෙස සොයා ගියේය.“සර්... එයා පෙරේදා රෑ නයිට් මේල් එකේ කොළඹ ගියා... එයාගේ මල්ලිට ඩෙංගු හැදිලා කොළඹ ජෙනරල් හොස්පිට්ල් එකේ...”පොලීසිය ඔවුන් කියන කතාව පසුපස යන්නට විය.කෙසේ හෝ ‘ශ්‍රී’ සොයා ගත් ඔවුහු ඔහුගෙන් තිලකාවදී ගැන ප්‍රශ්න කළහ. ඒ, දෙදෙනා අතර පේ‍්‍රම සබඳතාවක් ඇත්දැයි සැක හැර දැන ගන්නටය.“අපි දෙන්නා එකට වැඩට ගියත් අපි දෙන්නා අතර එහෙම සම්බන්ධයක් තිබුණේ නැහැ... ඒත් එයාට නිතර නිතර කෝල් නම් ආවා... ඒ කව්ද කියලා එයා මට කිව්වේ නැහැ...” පොලිසිය තව දුරටත් ඔහුගෙන් ප්‍රශ්න කළේය. ඒ දොළොස් වැනිදා ඇය හෙල්මටය ද රැගෙන නිවෙසින් පිටව ගියේ ඔහු සමඟ ද බව දැනගන්නටය.“නැහැ සර්... එදා මම එයාව එක්කගෙන ගියේ නැහැ... ඊට කලින් දා රෑම මම මල්ලි බලන්න අම්මත් එක්ක කොළඹ ගියා... එයා වෝඩ් නම්බර් 48 හිටියා... අපි නැවතුණේ වැල්ලම්පිටියේ ගෙදරක සර්...”පොලිසිය ඔහු කියන දේ ඇත්තදැයි දැන ගැනීමට කොළඹ මහ රෝහලටත් වැල්ලම්පිටියේ නිවෙසටත් ගියේය. ‘ශ්‍රී’ කීවා හරිය. ඔවුන් කී දේ සියල්ලම නිවැරැදි විය. තවත් සැක හැර දැනගැනීමට පොලිසිය ශ්‍රී ගේ ජංගම දුරකථනය පිරික්සූහ. දොළහ දහතුන දෙදින ගත් ඇමතුම් විමර්ශනයට ලක් කළහ. ඒ සියල්ලම කොළඹ දුරකථන ටවරය හරහා ගොස් ඇති බව දැනගත්තේය. තිලකාවදී ගේ මරුවාගේ සැකයෙන් ශ්‍රී මුදා හැරීමට පොලිසිය පියවර ගත්තේ ඉන් පසුවය.“එහෙනම් කෙල්ල මරා දමන්න ඇත්තේ කව්ද...”පොලිසිය මෙම ප්‍රශ්නය හමුවේ පඹ ගාලක පැටළුණේය. දොළහ ගෙදර නොගිය තිලකාවදී කිසිවකු සමඟින් එදින රාත්‍රිය ගතකොට ඇතැයි පොලිස් පරීක්ෂකවරයා සැක කළේය. ඒ අනුව පොලිස් සැරයන් වරයකුගෙන් සැදුම් ලත් කණ්ඩායමක් යොදවා කාතන්කුඩිය මඩකලපුව ප්‍රදේශවල කාමර දෙන තැන් බොහොමයක් සෝදිසි කළේය. මෙවන් පෙනුමක් ඇති යුවතියක් තවත් කිසිවකු සමඟින් කාමරයක රැඳුණේ දැයි සෙව්ව ද පරීක්ෂණ එතැනින් නතර වූයේ කිසිදු හෝඩුවාවක් නැතිවය.“ඒකත් වැඩක් වෙන්නේ නැහැ සර්...” සැරයන් ටිකිරි බණ්ඩා කීය. ස්ථානාධිපතිවරයාට ගණ දෙවි නුවණ පහළ විය. තිලකාවදීගේ ජංගම දුරකථන පරීක්ෂාවට ලක් කෙරිණ. ඇය අවසන් වරට ගත් දුරකථන අංක ලැයිස්තුව පොලිසිය අතට ගත්තේ ඉන් අනතුරුවය. එහි එක් අංකයක් විය. අංකය අයිති පුද්ගලයා සමඟ ඇය විනාඩි දහයක් පමණ කතාකර තිබුණේය. එය ඇයට ලැබුණු ඇමතුමක් වූවාය.තිලකාවදී“මේ නොම්මරේ පොඩ්ඩක් චෙක් කරමු... සමහර විට චාන්ස් එකක් තියෙන්න පුළුවන්...” පොලිස් පරීක්ෂක මහින්දසිරි කීවේය. ඒ අනුව එම අංකය පරීක්ෂාවට ලක්විය. එය තිලකාවදී රස්සාව කළ තැනක කෙනෙකුගේය.“අපි පොඩ්ඩක් මිනිහා ගැන හොයමු... ටිකිරි බණ්ඩා ඔයාට පුළුවන් නේද මේක කරන්න...”සැරයන් ටිකිරි බණ්ඩා ඔහු ගැන තොරතුරු සෙව්වේය. ඔහු යන එන තැන පසුපස සැරයන්වරයා විය. ඔහු ගැන ඇතුළෙන්ම තොරතුරු රහසිගතව සොයා ගත්තේය. සොයාගත් දෑ ඔහු සිය ප්‍රධානියාට කීවේය.ස්ථානාධිපතිවරයාට පොටක් පෑදිණ. වහා කණ්ඩායමක් ඊට සැතපුම් ගණනාවක් ඈතින් පිහිටි ඔහු පදිංචි නිවෙසට යැවීය. ගෙදර සිටියේ ඔහුගේ සොහොයුරියකි. පොලිසිය ඇගෙන් සොහොයුරා ගැන ප්‍රශ්න කළේය. ඇය දන්නා දේ කීවාය. මරා දමන ලද තිලකාවදී ගැනත් ඇය සමඟ සබඳතාවක් ඇත්දැයිත් විමසීය.“ඔව් සර් එයා ඉස්සර මගෙත් එක්ක මෙහෙ තියෙන එන්ජීඕ එකක වැඩ කළා. ඒ කාලයේ එයා මෙහෙ ආවා ගියා...” ඇය කුමක් හෝ සඟවන බවට ද පොලීසියට වැටහුණේය.“තිලකාවදී ඔයාගේ අයියත් එක්ක සම්බන්ධ්‍ය්‍යක් තිබුණා නේද...” ඇය එහිදී නිරුත්තරව බිම බලා ගත්තාය.“දන්නේ නැහැ සර්...”කුමක් හෝ මෙතැන සිදුව ඇතැයි සැක සිතූ ප්‍රධාන පොලිස් පරීක්ෂකවරයා හීන් සීරුවේ තව තවත් තොරතුරු සොයා ගන්නට වෙහෙසුණේය.“එතකොට අයියා දොළොස් වැනිදා කොහේද හිටියේ...”“එයා ගෙදර හිටියා සර්...” පොලිසිය ඇගේ ප්‍රකාශය ද සටහන් කර ගත්තේය.“දැන්ම අපි ඕකව ගේමු... මේ ගෑනි කියන එක ඇත්තක්ද කියලා ප්‍රශ්න කරලා බලමු...”ඒ අනුව පොලිසිය සැකපිට ඒ තැනැත්තා අත්අඩංගුවට ගත්තේය. ප්‍රශ්න කිරීමට මහින්දසිරි දක්ෂය. ප්‍රශ්න කොට කියන්නේ නැති උත්තර ගන්නට ඊට වඩා දක්ෂය.“උඹ කොහේද දොළොස් වැනිදා හිටියේ...”“මුතුර්වල යාළුවෙක්ගේ ගෙදර”එතැනම ඔහුට වැරදුණේය. මහින්දසිරි සෙසු නිලධාරීන්ගේ මුහුණ බැලීය. එසේනම් මොහුගේ සොහොයුරිය බොරු කියන්නේය. නැත්නම් මොහු බොරු කියන්නේය. පොලිසියට පොටක් පෑදිණ. කිසියම් දෙයක් මොහු සඟවන්නට උත්සාහ කරන බව කාටත් තේරිණ.නිලධාරීහු සැකකරු පොලිස් ස්ථානාධිපතිවරයාගේ කාමරයට රැගෙන ආහ. කොහේදෝ සිට ඇදගත් ලී මුගුරක් අතට ගත් මහින්දසිරි එය තම මේසයට හේත්තු කළේ ඔහුට පෙනෙන්න නොපෙනෙන්නටය.“හරි... උඹ දැන් ඇත්ත කියපන්...”සැකකරුගේ සිරුරෙන් දහඩිය ගලා යන අයුරු මහින්දසිරිට පෙනුණේය. අපරාධකරුවන් ගැන මනා අවබෝධයක් ඇති මහින්දසිරි තිලකාවදීගේ ඝාතනයට අනිවාර්යෙන්ම මොහුගේ සබඳකමක් ඇති බව වටහා ගත්තේය.“මොකද උඹ කතා නැත්තේ... කතා කරපන්...” මහින්දසිරි බෙරිහන් දුන්නේය. ඔහු බිම බලා ගත් ගමන්මය.මහින්දසිරි සැරයන්වරයා ළඟට කැඳවීය. ඔහු කියන දේ සටහන් කරගන්නා ලෙස උපදෙස් දුන්නේය.“ඒත් සර් එයාගේ බඩේ ඉන්න දරුව මගේ නෙමේ සර්...”“එහෙනම් කාගේද...” සැරයන් ඇසුවේය.“මම දන්නේ නැහැ සර්...”සැකකරු එතැනින් එහාට කිසිත් නොකීය.“හරි... දැන් මුල ඉඳන් කතාව කියපන්... කොහොමද උඹට මේ කෙල්ල හම්බ වුණේ...”“සර්... එයා අපේ ගෙදර ආවා... එයයි අපේ අක්කයි එකට වැඩ කළේ... අපේ අක්කා තමයි මෙයාට රස්සාව හොයලා දුන්නෙත්...”සියල්ල හෙළිදරව් වන්නට පටන් ගත්තේය.අවසානයේ සැකකරු පොලිස් ස්ථානාධිපතිවරයා ඉදිරියේ සියල්ල හෙළි කළේය.“අපි දෙන්නා යාළුවො වගේ ආශ්‍රය කළේ... තිලකාවදී මට නිතර නිතර කෝල් කළා... එයා මට දවසක් කීවා අපි දෙන්න බඳිමුයි කියලා... අපි දෙන්න ආශ්‍රය කළේ එහෙම අදහසකින් නෙමේ සර්...”“එහෙම දවස් දෙක තුනක් ගියා... එක දවසක් එයා මට කිව්වා එයාට ළමයෙක් හම්බ වෙන්න ඉන්නවා... ඒ ළමයා මගේ කියලා...”“මාව බැන්දෙ නැත්නම් එයා ගෙදරට කියනවා... පොලිසියට කියනවා... රස්සාව කරන තැනට කියනවා කියලා කිව්වා... බලෙන් හරි අපේ ගෙදර එනවා කියලත් කිව්වා...”“මං බය වුණා සර්... මට රස්සාව නැති වෙයි කියලා... ගෙදරට ඇවිත් කිව්වොත් ගෙදරින් මාව එළවලා දායි. පොලිසියට කිව්වොත් මට මෙයා බාරගන්න වෙයි... මට ලැජ්ජා විඳින්න වෙයි කියලා හිතුණා. ඉන්පස්සේ තමයි සර් මම තීරණය කළේ එක්කො මම ඉවර වෙන්න ඕනැ. නැත්නම් එයා ඉවර ;වන්න ඕනැ කියලා සර්...”“එතකොට තමුසෙ පිහිය අරගෙන ආවේ මරණ අදහසින්ම නේද?” මහින්දසිරි විමසුවේය.“වෙරුගල් කෝවිලේ උත්සවයට කින්නියා පැත්තේ ඉඳන් පිහි ඇරන් එනවා... එහේදි මම පිහියක් ගත්තා...”“දොළොස්වැනිදා තිලකාවදී මට කතා කරල කිව්වා මුණ ගැහෙන්න ඕනැ කියල. පිහියත් ටියුලිෆ් බෑග් එකක දාගෙන මම මෝටර් සයිකලෙන් ගිහින් එයාව හම්බ වුණා. අපි ගියා කල්ලඩි පාරේ පයිනස් කැලේට. එයා කිව්වා මොනවා වුණත් උඹව තමයි මේක කළේ කියලා. එයා බිම වාඩිවුණා සර්’.. මමත් වාඩිවුණා... විනාඩි ගණනක් අපි කතා නොකරත් හිටියා සර්... ටික වේලාවකින් තිලකාවදී එයාගේ මුහුණ මගේ උකුළ උඩ තිබ්බා... මම එයාගේ ඔලුව අතගෑවා... මට මතක් වුණා තිලකාවදී කියපු දේවල්... එයාගේ මුහුණ මේ අතින් අල්ලගෙන දකුණු අතින් මම පිහිය අතට අරන්...”“එච්චරයි සර්...”“කෝ පිහිය...”“පයිනස් කැලේ ගහක ගැහැව්වා...”සැකකරු පොලිසිය මඟින් මඩකලපුව අධිකරණයට ඉදිරිපත් කොට රිමාන්ඩ් බන්ධනාගාර ගත කළේය. ඔහුගේ ප්‍රකාශය මත උල් පිහිය ද සොයා ගැනීමට පොලිසියට හැකි විය.තිලකාවදී මෙන්ම ඇගේ කුසේ සිටි දරුවා ද ඝාතකයා අතින් මියගොස් අවසන්ය. ඒත් තවමත් නොවිසඳුණු ප්‍රශ්නයක් පොලිසිය සතුව ඇත. ඒ තිලකාවදීගේ කුසේ සිටින දරුවාගේ පියා කව්ද යන්නය. සැකකරු දරුවා තමාගේ නොවන බව කියයි. එසේ නම් දරුවාගේ පියා කව්ද? ඒ සඳහා ඩීඑන්ඒ පරීක්ෂණයක් කිරීමට පොලිසිය මේ වන විටත් සූදානමින් සිටී.මඩකලපුව කොට්ඨාස බාර පොලිස් අධිකාරි ජේ. ඒ. මාර්ක් මහතාගේ උපදෙස් මත කාතන්කුඩි පොලිස් ස්ථානාධිපති අනුරාධ මහින්දසිරි ප්‍රමුඛ සැරයන්වරුන් වූ ටිකිරි බණ්ඩා (63963), රාජසිංහ බණ්ඩා (43162), නවරත්න (25489) හා කොස්තාපල් තාහ (65042) යන නිලධාරීහු පරීක්ෂණවලට එක්වූහ.සැකකරු පොලිසියට දුන් ප්‍රකාශය හා පොලිසිය කළ විමර්ශනය අනුව ලිපිය සකස් කෙරිණ.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005168</link>
    <topic>නිතර මරණය මෙනෙහි කිරීමෙන් නිදහස් මනසකින් යුතුව මරණයට මුහුණ දිය හැකිවේ</topic>
    <author>සාකච්ඡා කළේරමණී සුබසිංහ</author>
    <content>නිතර මරණය මෙනෙහි කිරීමෙන් නිදහස් මනසකින් යුතුව මරණයට මුහුණ දිය හැකිවේකුප්පියාවත්ත ජයශේඛරාරාම විහාරවාසී ගෞරව ශාස්ත්‍රවේදී මාවරලේ භද්දිය හිමිමෙවර ලිපියෙන් සාකච්ඡා කැරෙන්නේ මරණය සහ මරණය නමැති අත්දැකීමට මුහුණ දීමට සිදුවීමේ දී ඔබ අවබෝධ කර ගත යුතු කරුණු කිහිපයක් පිළිබඳව ය. බුදුරජාණන් වහන්සේ මෙසේ දේශනා කළහ.“ඉධ වස්සං වසිස්සාමී ඉධ හේමන්තගිම් හිසු ඉථි බාලෝ විචින්තේතී අන්තරායං න බුජ්ජතී”වැසි සමය නැති කාලය වශයෙන් සැලකෙන සිව්මස, එනම් නිකිණි, බිනර, වප්, ඉල් යන සිවු මාසය අවසන් වන්නේ ඉල් මස පුර පසළොස්වක පොහොයෙනි. ශීත කාලය ලෙස ගැනෙන උඳුවප්, දුරුතු, නවම්, මැදින් යන හාර මාසය අවසන් වන්නේ මැදින් මස පුර පසළොස්වක පොහොයෙනි. බක්, වෙසක්, පොසොන්, ඇසළ යන සිවු මස ගිමන් කාලය ලෙස එනම් ගිම්හාන කාලය ලෙස ගැනෙන අතර එම සෘතුව අවසන් වන්නේ ඇසළ මස පුර පසළොස්වක පොහොයෙනි.ශාසනික ව්‍යවහාරය අනුව ත්‍රිවිධ සෘතුව පිළිබඳ විග්‍රහ වන්නේ මේ ආකාරයට ය. පළමු කොට මේ පිළිබඳ ඔබ අවබෝධයක් ඇති කර ගත යුතු ය. අනුවණයා නම් මෙසේ සිතන්නේ ය.“වැසි කල මෙහි වසන්නෙමි”“හිමවත් සහ ගිම්හාන කාලයෙහි ද මෙහි වසන්නෙමි” යනුවෙනි.ජීවිත අනතුරු පිළිබඳ නොසලකන අනුවණ පුද්ගලයා මේ මේ කාලයන් හි මේ මේ තැන වාසය කරන්නෙමැයි සිතන්නේ ය.එහෙත් තමා ගේ ජීවිතය පිළිබඳ, මරණයට පත්වීම හෙවත් ජීවිතය අනතුරට යෑම පිළිබඳ කිසිදු තැකීමක් නොවන්නේ ය.බුදුරජාණන් වහන්සේ ගේ මෙකී මඟ පෙන්වීම ඉතා අපූර්ව එකක් බවට පත්වන්නේ කුමක් නිසා ද?මේ සමාජයේ දිවි ගෙවන බොහෝ දෙනා එදිනෙදා ජීවිතය ගෙවා දැමීමට උත්සාහ දරනවා විනා, සෘතුවෙන් සෘතුවට අවශ්‍ය දේ රැස් කරමින් ඒවා සමඟ ජීවත් වීමට උත්සාහ දරනවා විනා ඒ අතර කාලයේ තමන් මරණයට පත්වේ ද යන කරුණ පිළිබඳව හෝ එක මොහොතකට හෝ නො සිතන්නේ ය. මරණය සිහි නොවීම නිසා ඔවුන් කුසලයට හෙවත් යහපතට ප්‍රමාද වන්නේ ය.මේ නිසා බුදුරජාණන් වහන්සේ අපට මෙසේ අවවාද කළහ. එනම් ජීවිතය පිළිබඳ අනතුර දකිනා ලෙසට ය. ජීවිතය පිළිබඳ අනිත්‍ය බව නිරතුරුව ම අවබෝධ කරගන්නා ලෙසට ය. ඒ සඳහා අපූර්ව කතාවක් නිදසුනක් ලෙස පෙන්වා දීමට පුළුවන.බුදුරජාණන් වහන්සේ ජීවමාන සමයෙහි රජගහ නුවර මහධන නම් වූ වෙළෙන්දෙක් විසුවේ ය. දිනක් ගැල් පන්සියක වටිනා බඩු පුරවා වෙළෙඳාම පිණිස හෙතෙම සැවැත් නුවරට පිටත් ව යන්නේ ය.අතරමඟ ගංගාවක් සමීපයේ ගැල් ලිහා ගොනුන් මුදා හැර පිරිස සමඟින් නවාතැන් ගත්තේ ය. රාත්‍රියේ වට මහා වර්ෂාවෙන් ගඟ පිරී පිටාර ගලන්නට වන්නේ ය. වර්ෂා කාලය නිම වන තුරු මෙහිම නැවතී පසුව වෙළෙඳාම් කරමියි සිතූ වෙළෙන්දා එහි ම නවාතැන් ගත්තේ ය. බුදුරජාණන් වහන්සේ ආනන්ද තෙරුන් වහන්සේ සමඟ ඒ අසලින් වැඩම කළහ. නැවැතී සිටි වෙළෙඳ පිරිස දැක ආනන්ද තෙරුන්ට මෙසේ දේශනා කළහ.“ආනන්දය, මේ මහා ධන වෙළෙඳු සැදැහැතියෙකි. එහෙත් හේ ජීවිත අනතුරු පිළිබඳ නොදන්නේ ය. කලක් මෙතැන් හි ම විසීමට ඔහු සිතන්නේ ය.” ඒ ඇසු ආනන්ද හිමියෝ,“බුදුරජාණන් වහන්ස මහා ධන වෙළෙන්දාට කුමක් හෝ උවදුරක් සිදුවන්නේ දැ” යි විමසූහ.“එසේය ආනන්ද, සතියකට වඩා විසිය නොහැක” යි බුදු හිමියෝ පැවසූහ.නැවත ආනන්ද තෙරුන් මෙසේ විමසූහ.“ස්වාමිනී, මම ඒ බව මහා ධන වෙළෙන්දාට පවසන්න ද?”“ආනන්දය එය ඉතා අගනේ ය. එය කිව යුතුයි” යැයි බුදුරජාණන් වහන්සේ පෙන්වා දුන්හ.ආනන්ද හිමියෝ වෙළෙඳුන් බැහැදැක තව කොපමණ කලක් මෙහි විසීමට කල්පනා කරන්නේ දැයි විමසූහ.වැසි කාලය අවසන් වන තුරුම එහි විසීමට සිතා සිටින්නේ යැයි වෙළෙන්දා පවසන්නේ ය. එවිට තවත් සත් දිනකට වඩා මෙහි විසිය නොහැකි බවත්, ජීවිත අනතුරක් ඇති බවත් ආනන්ද හිමියෝ පැවසූහ. වෙළෙන්දා මෙය හොඳින් අවබෝධ කරගත්තේ ය.පසුව බුදුරජාණන් වහන්සේ ප්‍රමුඛ මහා සංඝයා වහන්සේට දන් පිළිගන්වමින් පින් දහම් කරන්නේ ය. මෙම සිදුවීම නිමිති කරගනිමින්, වැසි කල මෙහි වසන්නෙමි, හේමන්තයේත්, ගිම්හානයේත් මෙහි වසන්නෙමි, යනුවෙන් අනුවණයා කල්පනා කරන බව බුදුරජාණන් වහන්සේ පෙන්වා දුන්හ.තමන් ගේ ජීවිතයට වන අනතුර හෝ මරණය ගැන දන්නා නුවණැති පුද්ගලයා ඒ පිළිබඳ මෙනෙහි කොට නිරතුරුව පින් දහම් කරමින් කුසල මාර්ගයෙහි ගමන් කරමින් ජීවිතය සකසා ගන්නා බව, තමන් ගේ සසර ගමන වඩාත් යහපත් එකක් බවට පත් කරගන්නා බව පෙන්වා දුන්හ.අප විසින් අවබෝධ කොට ගත යුතු වන්නේ කුමක් ද? මරණය යනු වයසට ගිය පසු මුහුණ දීමට සිදුවන අත්දැකීමක් පමණක් නොවන බව ය. කුඩා කල, නව යෞවන වියේ දී, තරුණ වියේ දී, මැදි වියේ දී හෝ ඉතා වයෝවෘද්ධ අවධියේ මුහුණ දීමට සිදුවන්නක් බව අවබෝධ කරගත යුතුය. එය හේමන්ත, වස්සාන, ගිම්හාන යන කවර සෘතුවක දී වුවද මුහුණ දීමට සිදුවන අත්දැකීමක් විය හැකිවන බව අවබෝධ කරගත යුතු ය.එය මැනවින් අවබෝධ කර ගත්තේ නම්, මරණය පිළිබඳ මෙනෙහි කරන පුද්ගලයන් බවට පත්වූයේ නම් ඕනෑම අවස්ථාවකදී මරණයට අවබෝධයෙන් යුතුව මුහුණ දීමට, බියකින් සැකයකින්, අසහනයකින් තොරව මුහුණ දීමට අවස්ථාව උදා වේ.බුදුරජාණන් වහන්සේ කිසාගෝතමිය අරමුණු කොට මෙලෙස දේශනා කළහ.“තං පුත්තතසූ සම්මත්තං බ්‍යා සත මන සංනරං සුත්තං ගාමං මහෝ ඝෝච මච්ඡුආදාය ගච්ජතී”දරුවන් නිසා විශේෂයෙන් මත් වී සිය දරුවන් ගේ උසස්කම්, සමත්කම්, බලගතුකම් ගැන සලකමින් කටයුතු කොට, ගව මහීෂ, රන් රිදී මුතු මැණික් ආදි සම්පත් ගැන සැලකීමෙන් උඩඟුව, ප්‍රමාදවත් වූ මත් ගතියකින් ජීවත්වන පුද්ගලයා, පංච කාම ගුණ විෂයෙහි විශේෂයෙන් ම ඇලුණ සිත් ඇති මිනිසා, නිදි ගත් ගමන්, නින්දේ සිටින ගම් වැසියන් සමඟ මුලු මහත් ගමක් ම මහ වතුරකට මුහුදට ඇදගෙන යන්නා සේ, සඵල නොවූ අදහස් ඇතිව ම මාරයා විසින් පැහැර ගෙන යන්නේ ය. අපාය නමැති මහ මුහුදට පමුණු වන්නේය යැයි අපට පෙන්වා දී ඇත.මා ඔබට ඉහත කී බුදු වදන මත පදනම් වී යෝජනා කරන්නේ කුමක් ද? දරුවන් කෙරෙහි හෝ, වෙනත් භෞතික සම්පත් මත ඇලීමෙන්, ඔවුන් ම ජීවිතය කරගෙන, ඔවුන් ම එකම බලාපොරොත්තුව සහ සිහිනය බවට පත්කර ගෙන ජීවත්වන්නට පටන් ගත හොත් ඔබට ඔබත් නොදැනීම මරණයට මුහුණ දීමට සිදුවන්නේ සසරට ගෙන යා හැකි කිසිවක්, කුසලමය පාර්ශවයෙන් එක්රැස් කරගත් කිසිවක්, නොමැතිවය. ඒ කුමක් නිසා ද? මරණයේ දී පිහිටවන කිසිවකු නැති නිසා ය. බුදුරජාණන් වහන්සේ පාටාචාරා මෙහෙණින් වහන්සේට මෙසේ දේශනා කළහ.“න සන්ති පුත්තා ඨානාය නපිතා නපි බන්ධවා අන්ත කේනාධි පන්තස්ස නත්ථි ඥාතී සුතානතා”මරණයේ දී මව, පියා, දියණිය, පුතා, ඥාතියා මිත්‍රයා යන මොවුන් අතරින් කිසිවකුත් නැත.මරණාසන්න මොහොතෙහි, මරු විසින් මඬනා ලද තැනැත්තාට, මරණය සඳහා ඇඳෙහි නිඳන සතුනට, රැකවරණය පිණිස, මරණයට පිහිට වී මරණයෙන් නිදහස් කර ගැනීම පිණිස දරුවෝ නොමැත.මවුපියන් මිය යන මොහොතෙහි පිහිට වීමට දූ පුතුන් යන කිසිවෙක් සමත් නොවෙති. දරුවන් මිය යන කල අම්මාට හෝ තාත්තාට පිහිටවිය නො හැකි බව ද අවබෝධ කරගත යුතු ය.ඔබට ඥාතින් සමූහයක් සිටියත් ඒ කිසිවෙකුටත් ඔබ මරණයෙන් ගලවා ගත නොහැකි බව, මරණයෙන් නිදහස් කර ගන්නට හෝ ඉතා සැපවත් ලෙස මරණය අත්පත් කර ගැනීමෙහි ක්‍රම වේදයක් සකසා දෙන්නට ඔවුන් අසමත් වන බව අවබෝධ කර ගත යුතු බව බුදුරජාණන් වහන්සේ අවධාරණය කොට ඇත්තාහ.ඔබ මරණය පිළිබඳ මෙනෙහි කරනා පුද්ගලයෙක් බවට පත්විය යුතු ය. ජීවත් වීම උදෙසා කිසිත් නො කළ යුතු බව ඉන් අදහස් වන්නේ නැත.මරණය පිළිබඳ නිරතුරුව මෙනෙහි කරනා පුද්ගලයාට මරණයේ දී නිදහස් මනසකින්, සතුටු සිතින් මිය යන්නට ඇවැසි පදනම සකසා ගත හැකි ය. එනම් ඇලීම, ගැටීම උපරීම ලෙසින් අඩුකර ගෙන තිබුණේ නම් මරණයේ දී දැනෙන්නා වූ උපරීම වේදනාව අඩු කර ගන්නට ඔබට හැකියාව ලැබෙනු ඇත.සාකච්ඡා කළේරමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as10051610</link>
    <topic>පුරාණ ගමක සිරි මැවූ සාහිත්‍ය උලෙළක්</topic>
    <author>ඡායාරූප හා සටහන -ඉංගිරිය මධ්‍යම සමූහ</author>
    <content>පුරාණ ගමක සිරි මැවූ සාහිත්‍ය උලෙළක්අප අතරින් සමුගත් ශ්‍රේෂ්ඨ ගත්කතුවරයකු, ප්‍රවීණ කවියකු වියත් භාෂා පරිවර්තකයකු මෙන්ම ලේඛකයකු වූ සරත්චන්ද්‍ර ජයකොඩි සූරීන් අනුස්මරණය කිරීම සඳහා හඳපාන්ගොඩ දී පැවැති සාහිත්‍ය උලෙළ සාමාන්‍යයෙන් පැවැත්වෙන එබඳු අනුස්මරණ උත්සවවලට වඩා හාත්පසින් වෙනස් ස්වරූපයක් ගත්තේය.මෙවැනි අනුස්මරණ උලෙළ යථාර්ථයක් බවට පත් කරලීමට උර දුන්නේ හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතායි.සරත්චන්ද්‍ර ජයකොඩි ලේඛකයා සැමරීම සඳහා එම ස්ථානයට පැමිණි රසික ජනතාවට දැක ගත හැකි වූයේ මින් පෙර නොවූ විරූ මහා සාහිත්‍ය සම්භාවනා උලෙළකි.මේ මහා උලෙළ වෙනුවෙන් සංවිධායකයෝ පෙළගැසුණේ මාස තුනක කාලයක සිටය. ඒ සඳහා ඔවුහු සෑම සති අන්තයකම හොරණ ප්‍රදීපා පුස්තකාලයට එක්ව සාකච්ඡා කළහ. අඩුපාඩු සකසා ගත්හ. මේ උලෙළ වෙනුවෙන් දීපව්‍යාප්ත මට්ටමින් නවකතා, කෙටිතතා, ගද්‍ය, පද්‍ය රචනා තරග සංවිධානය විය.හිටපු අධ්‍යාපන සේවා ඇමැති නිර්මල කොතලාවල, හිටපු සංස්කෘතික ඇමැති පියසිරි විජේනායක, බස්නාහිර පළාත් සභාවේ සභාපති රංජිත් සෝමවංශ, එහි මන්ත්‍රී යසපාල කෝරළගේ මහත්වරු මේ අවස්ථාවට සහභාගි වූයේ අමුත්තන් ලෙස නොවේ. ප්‍රදේශවාසීන් ලෙසිනි. එයද අලුත් අත්දැකීමකි.සිය සාහිත්‍යමය දැනුම උපයෝගී කැරගෙන මනා සේවාවක් ඉටුකළ සරත්චන්ද්‍ර ජයකොඩි සූරීන් වෙනුවෙන් පැවැති මේ උලෙළේ දී ප්‍රදේශවාසී ජනතාව සඳහා පුස්තකාලයක්, ආයුර්වේද වෙදහලක් රංග පීඨයක් විවෘත වූයේ ප්‍රාදේශීය සභාවේ සභාපති යාමිත් චන්දන හතුරුසිංහ මහතාගේ් පරිශ්‍රමයේ ප්‍රතිඵලයක් ලෙසිනි.ඉපැරැණි ගම්මානයක සංස්කෘතික අංග විදහා පාන ආකෘතියක් ද ඉදිවී තිබීම විශේෂයෙන් සඳහන් කළ යුතුය. තැනක ගැමි ළඳුන් ආප්ප හදති. හැලප, වැලිතලප තවත් තැනක හැදෙයි. ගමේ කෝපි කඩේ මේ සියල්ලට විවෘත වී තිබුණි. සියලු සංග්‍රහ සත්කාර නොමිලයේම සැපයුණි.උත්සවයට පැමිණ සිටි දහස් සංඛ්‍යාත පිරිස රස මසවුළු තේ පැන් ආදියෙන් සංග්‍රහ කිරීමට ගමේ උදවිය පෙළගැසී සිටියෝය. පන්සල, ගම වටා යන එන ආරච්චිල මෙන්ම පැරණි බක්කි කරත්ත දෙපැත්තට වී දාම් අදින ගැමි චරිත ආදිය මෙහිදී කදිමට නිරූපණය කැරිණි. සංස්කෘතික නිලධාරි ෂාන් ලියනගේ මහතාගේ මූලිකත්වයෙන් මෙම ගම්මානය ඉදිකැර තිබිණි. මෙහිදී සරත්චන්ද්‍ර ජයකොඩි මහතාගේ සාහිත්‍ය සේවය අළලා සමන්චන්ද්‍ර රණසිංහ මහතා කළ දෙසුම ඉතා හරබර විය.සාහිත්‍ය තරග දිනූ අයට මෙන්ම විවිධ අංශවලින් දස්කම් දක්වමින් ප්‍රදේශය ආලෝකමත් කළ ශ්‍රේෂ්ඨ පුද්ගලයන් දස දෙනකුට සම්මාන පිදීම ද කැපී පෙනිණි. තම ප්‍රදේශයේ ඉපිද ගැමිකම අමතක නොකැර ගමේ ජීවත් වූ තම හිතවත් කලාකරුවාට ගමෙන් පිදූ මෙම උපහාරයෙන් පසක් වූයේ කලාකරුවා මියගියද ඔහුගේ සේවය ජන හදවත් තුළින් බැහැර කළ නොහැකි බවයි.ඡායාරූප හා සටහන -ඉංගිරිය මධ්‍යම සමූහප්‍රිදර්ශනී කහවලසරත්චන්ද්‍ර ජයකොඩි මහතා ලේඛන කටයුතු සඳහා භාවිත කළ උපකරණ සහ ඒ මහතා ලියූ පොත්පත් අතුරින් කිහිපයක් ද දිනාගත් සම්මාන කිහිපයක් ද ප්‍රදර්ශනයට තබා තිබූ අයුරු.දෙන්න දෙපැත්තක දාම් අදින ගමේ කෝපි කඩේ ආරච්චිල තල් අතු සෙවණක සිට පිරික්සමින්... </content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=as1005169</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමම රාජකාරියේ නිරත ව සිටියෙමි.’ළමයි දෙන්නෙක් ඇවිත් ඉන්නව. එයාලගෙ සිංහල දැනුම කොහොමද කියල පොඩි පරීක්ෂණයක් කරන්න වෙනව. ඒ දෙන්න එක්ක ටිකක් කතා-බහ කරල මට වාර්තාවක් දෙන්න!’ කලාප අධ්‍යාපන අධ්‍යක්ෂවරයා නියම කළේය.මම දෙදරුවන් කැඳවීමි. ඔවුහු සිය මවුවරුන් සමඟ මා ඉදිරියට ආහ.’මේ ඉන්නෙ මගෙ පුතා. අරය මගෙ අක්කගෙ පුතා. දෙන්නම ගියේ ‘ඉන්ටර්නැෂනල් ස්කූල් එකකට’. මගෙ පුතා මේ අවුරුද්දේ ඉන්න ඕනෑ දෙකේ පන්තියෙ. අරය තුනේ පන්තියෙ. අපිට ඕනෑ මෙයාලව සිංහල ඉස්කෝලෙකට දාගන්න’ එක් කාන්තාවක් සිය අවශ්‍යතාව ගැන පැහැදිලි කළා ය.’ඇයි සිංහල ඉස්කෝලෙකට දාගන්න හදන්නෙ?’ මම ඇසීමි.’අපි පුතාව ‘ඉන්ටර්නැෂනල් ස්කූල් එකට’ දැම්මෙ මගෙ මහත්තය පිටරට ඉඳල ආව දවස්වල. දැන් අපිට මුදල් අතින් අමාරුයි. මගෙ අක්කගෙ මහත්තයත් දැන් එයාගෙන් වෙන්වෙලා. ඒ නිසා අපිට ඕනෑ මේ දෙන්නව සිංහල ඉස්කෝලෙකට දාගන්න.’’මෙයාලට සිංහල දැනුම තියනවද?’’මෙයාලට දැන් සිංහල ලියන්න කියන්න පුළුවනි’පරීක්ෂණය සඳහා දරුවන් දෙදෙනා සමඟ හුදෙකලාව කතාකිරීම අවශ්‍ය විය. එහෙයින් පසෙකට යන ලෙස මවුවරුනට උපදෙස් දුනිමි.ඔවුහු ඊට ඉඩ දී පැත්තකට වූහ.ප්‍රාථමික විෂයය භාර අධ්‍යක්ෂවරයා ද සමඟ මම දරුවන්ගේ සාක්ෂරතා හැකියාව පිරික්සීම පටන් ගතිමි.වැඩිමලාට සිය නම පවා නිවැරැදිව ලිවීමට නොහැකි විය. බාලයා ඊට වඩා ඉදිරියෙන් සිටියේ ය.’පුතේ, ඔයාල කැමැති වචන පහක් ලියන්න!’ අපි දරුවන් ගෙන් කාරුණිකව ඉල්ලා සිටියෙමු.දරුවෝ ලියන්නට වූහ. වැඩිමලා බෙහෙවින් වෙහෙසී ලියූ වදන් වැරදිය.ඊළඟට කියැවීමේ හැකියාව පිරික්සීමු. දෙදෙනාගේම කියැවීමේ හැකියාව දුබල විය.’සිංහල අකුරු කියවන්න, ලියන්න ඉගෙන ගත්තෙ නැත්තං පුතාලට සිංහල ඉස්කෝලෙට ගිහින් ඉගෙන ගන්න අමාරු වෙයි. දැන් අපි බලමු ඔයාලට ඉංග්‍රීසියෙන් කියවන්න, ලියන්න පුළුවන්ද කියල’අපි ඔවුන් ඒ පිළිබඳ පිරික්සුමකට ද බඳුන් කළෙමු. එයින් ද ඔවුන් දුබල බව පෙනිණ.මේ අතර වාරයේ වැඩිමලා අප හා කුළුපග වූයේය.’මම ගිය අවුරුද්දෙ හුඟක් දවස් ඉස්කෝලෙ ගියේ නෑ. අපේ තාත්ත ගෙදරින් ගියාට පස්සෙ අම්ම මාව ගෙදර නවත්ත ගත්ත’ ඔහු කීවේය.’ඒ වුණාට ඔයාලගෙ අම්මල ඔයාලව සිංහල ටියුෂන් පන්තියකට යැව්ව නේද?’’නැහැ. අම්ම කිව්වෙ බොරු. මම ගෙදරමයි හිටියෙ. මල්ලිත් ටියුෂන් පන්ති ගියේ නෑ. අපි දෙන්න සෙල්ලං කර කර හිටිය’ වැඩිමලා හෙළි කළේය.ඔහුගේ කතාව අව්‍යාජ බව පෙනී ගිය ද ඒ පිළිබඳ ව අපි නැවත වැඩිහිටි දෙපළගෙන් කරුණු විමසීමු. දරුවන් පැවසූ දේ සැබෑ බව තහවුරු විය.’මේ දරුවො දෙන්නට ඔයාල කරල තියෙන්නෙ ලොකු අසාධාරණයක්! දරුවන්ට තමන්ගෙ මවු භාෂාවෙන් ඉගෙනගන්න ලැබුණෙත් නැහැ. ගෙදර භාවිතයක් නැති හින්ද ජාත්‍යන්තර පාසලකට යැව්වට ඉංග්‍රීසිත් බැහැ. දැන් මේ දරුවන්ට සිංහල මාධ්‍යයෙන් වුණත් පන්තිවල වැඩ කරගෙන යන්න අමාරුයි. ඒ නිසා නිර්දේශ කරන්න වෙන්නෙත් පහළ පන්තිවලට.’ අපි මවුවරුනට පැහැදිලි කර දුනිමු.ඔවුහු අප හා තර්ක කළහ. එහෙත් ඔවුන් හා එකඟ වීමට අපට නොහැකි විය.තමන්ට සිදුවී ඇති අසාධාරණය ගැන වැටහීමක් නොවූ දරුවෝ එහා - මෙහා දුවමින් සෙල්ලම් කිරීමට ළමා ලෝකයක් තනා ගත්හ.අවසානයේ ඔවුහු අපට හිතන්නට ප්‍රශ්නයක් ඉතිරි කර තබා පිටව ගියහ.මෙය එක්තරා හුදෙකලා ප්‍රශ්නයක් නොවේ. හෙට දිනයේ අප මුහුණ දෙන අලුත් සමාජ ප්‍රශ්නයක උත්පත්තිය මෙය විය හැකි ය.නොයෙක් සමාජ විලාසිතා තිබිය හැකි ය. පෙළඹීම් ද, අපේක්ෂා ද තිබිය හැකිය. එහෙත් මාපියන්ට තම දරුවන් පිළිබඳ ‘ගැඹුරක්’ තිබිය යුතුය.කැලණියේ, ධර්මාලෝක මාවතේ, නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.අපේ මහ ගෙදරට යාබද නිවසෙහි විසූ වැඩිහිටි යුවළට සිටියේ පිරිමි දරුවන් තිදෙනෙකි. පසු කලෙක ඔවුන් මව - පියා අහිමි පුංචි දැරියක දරුකමට හදාගත්තේ දියණියක නැති අඩුව පුරවා ගනු පිණිස ය.මා බොහෝ විට සෙල්ලම් කළේ ඒ දැරිවිය සමඟ ය.වැඩිහිටි මාපිය යුවළ තම පිරිමි දරුවන් තිදෙනාට දෙන සැප සම්පත් ඇයට ද දුන්නෝ ය. සෙනෙහස ද රැකවරණය ද එබඳු ම විය.සොහොයුරන් තිදෙනා ද ඇයට සැලකුවේ සැබෑ නැගණියකට මෙනි.ඇය ලොකු මහත් වූවා ය.ඇගේ විවා උත්සවය අගනුවර සුපිරි හෝටලයක පැවැත්විණි.අද ඇය සිය සැමියා ද සමඟ වෙසෙන්නේ විදෙස් රටක ය.එක්තරා කාන්තාවක් තම සිඟිති දරුවා කළු ගඟට විසි කළ පුවත ලොව සිසාරා හමා ගියේ මේ අතර ය. අන්තර්ජාලයෙන් ඒ පුවත දුටු ඇය මා ඇමතුවා ය.‘අනේ අක්කෙ බලන්ඩකො මෙහෙමත් අම්මලා!... ඒ අතින් මගෙ අම්ම දේවතාවියක් නේද? මං කවුද කාගෙ දරුවෙක් ද කියල මමවත් දන්නෙ නෑ. ඒත් මගෙ අම්මයි - තාත්තයි මට මොනවද නුදුන්නෙ? මම අම්මගෙන් කිරි බිව්වෙ නැති එක විතරයි. අනිත් හැම දේම මට ලැබුණනේ අක්කෙ. මේ වගේ අම්මෙක් ලබන්න මං ලොකු පිනක් කරල තියෙන්න ඇති නේද අක්කෙ. අනේ එහෙම අම්මල වාසනාවන්!’හෝමාගම නදී තරංගා පෙරේරා මහත්මිය විසින් යොමු කරන ලද ලිපියක් ඇසුරිනි.මා සේවාව කළේ මහා විද්‍යාලයයක ආරක්ෂක නිලධාරියකු වශයෙනි.කලක් ගත වන විට පාසලේ දරුවන් ගේ මාපියෝ වැඩි දෙනෙක් මා සමඟ සුහද ව සිටියහ.දිනක් උසස් පෙළ විද්‍යාව හදාරණ ළමයකු ගේ පියෙක් මා සොයා ආවේ ය.‘දරුවට සනීප නෑ. ෆාමසියකින් පෙති වගයක් ගන්න තියනව. මට කොහොමහරි කරල රුපියල් සීයක් හොයල දෙනව ද? මං ඒක ඉක්මනට ගෙනත් දෙන්නං’ ඔහු ගේ බස මගෙ හදට බරක් විය.මා මොහොතක් කල්පනා කළේ ඔහුට දීමට ඒ අවස්ථාවේ දී මා අතේ රුපියල් සියයක් නොවූ බැවිනි.‘දරුව ඉස්පිරිතාලෙ නවත්තලයි ඉන්නෙ. මට කොහොම හරි මේක හොයා ගන්න ඕනැ’ ඔහු තරයේ කියා සිටියේ ය.මම ඔහු කැඳවා ගෙන විදුහල්පතිවරයා වෙත ගොස් කාරණය සැල කළෙමි.මා දෙසත්, පියා දෙසත් බැලූ විදුහල්පතිවරයා රුපියල් සියයක් ගෙන එය දරුවා ගේ පියාට දුන්නේ ‘අසනීපෙ හොඳ වෙච්ච ගමන් ම දරුවව ඉස්කෝලෙ එවන්න ඕනැ’ යි කියමිනි.ඉන් වැඩි දවසක් යෑමට පෙර මම විදුහලෙන් සමු ගතිමි.අර පියා ද මට හමු නොවිණි.දිනක් විදුහල්පතිවරයා හමු වූ මොහොතක මම ඒ මුදල ආපසු ලැබුණා දැයි ඇසීමි.‘දරුව උසස් පෙළ සමත් වෙලා පිටවෙලා ගියා. මට ඒ පින හොඳටම ඇති’ විදුහල්පතිතුමා පිළිතුරු දුන්නේ සිනාසෙමිනි.කුලියාපිටිය සාරානාත් මහ විදුහලේ විදුහල්පතිවරයාව සිටි සමරනායක මහතා යි, ඒ.මා එහි සේවාව කරන කාලයේ විදුහල්පතිවරුන් පස් දෙනෙක් රාජකාරියේ නිරත ව සිටියහ.ඔවුහු බුලත් විටක්වත් නොහැපූ ඉතාම විනයගරුක විදුහල්පතිවරු වූහ.එවන් ගුරුවරුන් වාසනාවන්!කුලියාපිටියේ, ගයියාලේ එන්. ඩබ්ලිව්. පී. පෝල් පෙරේරා මහතා විසින් යොමු කරන ලද ලිපියක් ඇසුරිනි.ඔහු සරල මිනිසෙකි. දරු පවුල රකින්නේ සුළු ව්‍යාපාරයක් කරමිනි.මේ පවුලේ එක ම පුංචි පුතු ගේ උපන් දිනය යෙදී තිබුණේ අවුරුද්දට කලිනි.ඔහු පුතුට අපූරු උපන් දින තෑග්ගක් මිල දී ගත්තේ ය.ඒ පුංචි පාපැදියකි.පාපැදිය දුටු පුංචි එකාගේ මුහුණ පිපී ගියේ ය. එදෙස ආසාවෙන් බලා සිටි දරුවා අනතුරුව එහි නැගී මිදුල පුරා පදින්නට වූයේ ය.පුංචි පුතු බයිසිකලය පදිනු මාපියන් බලා සිටියේ උතුරා යන සතුටකිනි.ඒ සතුට බොහෝ වේලාවක් පැවතිණ.අනතුරුව මාපියන්ගේ අවධානය මිදුල කෙළවර වත්තේ වූ කොස් ගස වෙත ඇදී ගියේ ය. එය ඵල බර වී තිබිණ.‘කොස් කාල කාල ඇතිවෙලා! දැන් අපි කන්නෙත් නෑ. කාටවත් දෙන්නෙත් නෑ. අපරාදෙ ගහ යට වැටිල යනව. කවුරුහරි නැතිබැරි මිනිහෙක් බලල කොස් ටික කඩා ගෙන යන්ඩ කියමු ද?’‘ඒක හොඳයි, එහෙම කරමු!’කාට දෙම්දෝයි දෙදෙන මොහොතක් කල්පනා කළහ. අන්තිමේ යමකු අවධානයට ලක් විය.ඒ වූකලි තිරෝද රථ රියැදුරෙකි. බිරිය කීර විකුණයි.ඒ දෙදෙනාට ද මේ දෙදෙනාගේ පළලේ පුංචි දරුවෙක් සිටියි.ඔහු තීරණය ද රැගෙන අසල්වැසියා සොයා ගියේ ය.‘ඇවිත් කොස් ගෙඩි ටික බාගෙන ගිහිං විකුණ ගන්නව. අවුරුද්දත් ළඟයිනේ. ඒකෙන් දරුවටයි, පවුලටයි මොනව හරි අරන් දෙනව.’‘අම්මප මහත්තයො මං අවුරුද්දට අතේ සතේ නැතුවයි හිටියෙ. මහත්තයට පිං සිද්ධ වෙනව‘‘අපි ගෙදර නැතුවට කමක් නෑ. ඇවිත් ඕනැ වේලාවක ගෙඩි ටික බාගෙන යනව.’එදින උදේ ඔහු ව්‍යාපාරික කටයුත්තට පිට ව ගියේ ය. දරුවා පාසල් ගියේ ය. බිරිය වෙළෙඳ පොළට ගියා ය.දහවල් වී ඔවුන් ගෙදර එන විට බල්ලා බුරමින් සිටියේ ය. ගේට්ටුව ඇර දමා තිබිණ. කොස් කොළ, නටු විසිරී තිබිණ.දරුවා හඬමින් සිය පාපැදිය හොයන්නට වූයේ ය.‘තාත්තෙ, කෝ මගෙ බයිසිකලේ?’සැමියාත්, බිරියත් මුහුණට මුහුණ බලා ගත්හ.‘මදැයි වෙච්ච දේ. අර යකා ගේට්ටුව ඇර දාල ගිහිං! ඒ අස්සෙ කවුරු හරි බයිසිකලේ අරං ගිහිං. අපෙත් වැරැද්ද. අපිට බැරි වුණානෙ ඒක ගෙට දාල යන්ඩ.’කළ යුතුව තිබුණේ පාඩුව දරා ගැනීම යැයි ඔව්හු සිතූහ.එහෙත් පුංචි දරුවාට බයිසිකලය නැතිව මොහොතක් හෝ සිටිය නොහැකි විය. ඔහු හැන්දැ වන තුරු බයිසිකලය සොයා දෙන්නැයි ඇඬුවේ ය.‘අපි අවුරුද්දට කලින් පුතාට හොඳ තෑග්ගක් දෙන්නංකො.’එහෙත් පුංචි දරුවා අපෝ කර ගත නොහැකි විය. ඔහු රෑ නින්දෙන් ද ඉකි ගසා හැඬුවේ ය.පහුවදා උදේ අසල්වැසියා ගේ ත්‍රිරෝද රිය සුළු ව්‍යාපාරිකයා ගේ නිවෙස අසලට ආවේ ය.බැණුම් අසා කට පියාගෙන සිටි ත්‍රිරෝද රථ රියැදුරු අවසානයේ කට ඇරියේ ය.‘දරුව ඉස්කෝලෙ ඇරෙන වේලාව ආව හින්ද ගියා මිසක් ගේට්ටුව වහන්ඩ බැරිවුණා.’අනතුරුව ඔහු දානයක් වෙනුවෙන් පොරොන්දු වී සිටි කීර මිටි කිහිපය බිමට බෑවේ ය.‘ඉක්මනට සල්ලියි, හයර් එකයි දෙන්ඩ නෝන, මට පරක්කු වෙනව.’සැමියාත්, බිරියත් මුහුණ මුහුණ බලා ගත්හ, කම්පාවක් ඇති වී නැති වී ගියේ ය.මුදල් ගෙවිණ.පසු දා මේ සුළු ව්‍යාපාරිකයා අසල්වැසි ත්‍රිරෝද රියැදුරු ගේ ගේ ළඟින් ගමනක් යමින් සිටියේ ය. ඔහු ඒ ගේ පැත්තට නෙතු යොමු කළේ නිකමට ය.වැඩිහිටියෝ පෙනෙන්නට නොවූහ. පුංචි දරුවෙක් පුංචි පාපැදියක් පදිමින් සිටියේ ය.සුළු ව්‍යාපාරිකයා ගේ දෑස උඩ ගියේ ය.ඒ තම පුතුගේ පුංචි පාපැදිය ය.දරුවාට කිසිත් නොකී ඔහු පා ඉක්මන් කර මන්සන්ධියට ගියේ ය. එතැන ත්‍රිරෝද රියැදුරු අසල්වැසියා සිටියේ ය.‘අපේ පොඩි එකාගෙ බයිසිකලේ තමුසෙගෙ පොඩි එකා පදිනව මං දැක්ක. තමුසෙ හිතනව ද තමුං කළ වැඩේ හරි කියල?’‘අනේ මහත්තය, ඒ බයිසිකලේ දැක්ක හැටියෙ මට මගේ දරුවව මතක් වුණා.’ අසල්වැසියා ගේ කටහඬ වෙවුළුවේ ය.සුළු ව්‍යාපාරිකයා එදින සවස් වන තුරු තම ව්‍යාපාරික ස්ථානයෙහි රැඳී සිටියේ ය. අඳුර වැටෙන විට කඩ ලෑලි වසා දමන්නට සිතූ ඔහු ලෑල්ලක් අතට ගත්තේ ය. එතැන හේත්තු කර තිබූ පුතු ගේ පුංචි පාපැදිය ඔහු දුටුවේ එවෙලේ ය.එය කඩයට දමා වැසූ ඔහු හිස් අතින් ම ගෙදර ගියේ ය.බයිසිකලය ඔහු සමඟ ගෙදර ගියේ දෙදිනකට පසු ය. ඒ වන විට එහි ඇද හැර, අලුත් පාටක් ගා තිබිණ.බයිසිකලය දුටු පුංචි දරුවා සතුටින් කෑගෑවේ ය.‘අම්මෙ, තාත්ත අලුත් බයිසිකලයක් අරං ඇවිත්!’කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005162</link>
    <topic>අපි දෙන්නා තාමත් ජීවිතය රස විඳිනවා</topic>
    <author>තුෂාරි වික්‍රමසිංහ</author>
    <content>අපි දෙන්නා තාමත් ජීවිතය රස විඳිනවාඕෂදී හේවාමද්දුමඇය රසික රසිකාවියන් බොහෝ දෙනකුගේ ආදරය දිනාගත් යොවුන් රංගන ශිල්පිනියකි. නළු නිළියන් අතර කැපීපෙනෙන සුන්දරත්වයක්, දක්ෂතාවයක් එක්තැන් කරගත් මේ තාරකාව ඕෂදී හේවාමද්දුමය.මේ දිනවල ඕෂදී කෙරෙහි වැඩි අවධානය යොමුව ඇත්තේ ‘මෙගා ස්ටාර්ස්’ රියැලිටි වැඩසටහන හරහා ඉදිරිපත් වන ඇගේ නර්තන හා ගායන හැකියාව නිසායි. කාගෙත් සිත්ගත් මේ හැඩකාර රංගන ශිල්පිනිය ‘රසඳුන’ සතුටු සාමීචිය සමඟ කලා තොරතුරු බෙදාහදාගත් සොඳුරු මොහොතයි මේ.මේ දිනවල ‘මෙගා ස්ටාර්ස්’ වැඩසටහනින් ඔබේ දක්ෂතා රසික ජනතාවට දැකබලාගන්න ලැබෙනවා. එහි ජයග්‍රහණය ඔබට හිමිවේවි කියා හිතනවාද?මේ තරගයට සහභාගිවෙන්නේ විවිධ ක්‍ෂේත්‍රවල දක්ෂතා දක්වන දක්ෂ තරු. මේ වෙන කොට එයට මුලදී සහභාගිවුණු තරගකරුවන් 36 දෙනාගෙන් 16 දෙනෙක් පමණයි තරගවදින්න ඉතිරිවෙලා ඉන්නේ.මමත් ඒ අය අතර එක් තරගකාරියක්. එතැනදි ජයග්‍රහණය ගැන කියන්න අමාරුයි. මොකද ඒ 16 දෙනාම ඉතා ජනප්‍රිය දක්ෂ තරු. ඒ අය අතර මට මොන තැන හිමිවේද කියා හිතන්න අමාරුයි. කොහොම වුණත් ජයග්‍රාහකයා තීරණය වෙන්නේ ප්‍රේක්ෂකයන්ගේ කැමැත්ත මතයි.’මෙගා ස්ටාර්ස්’ තුළින් එළිදැක්වෙන ඔබේ නර්තනය සහ ගායනය පිළිබඳව රසිකයන්ගෙන් ලැබෙන ප්‍රතිචාර මොන වගේද?”එතැනදි මම ඉදිරිපත් කළ රංගනයට, නර්තනයට ඉතාම හොඳ ප්‍රතිචාර ලැබුණා. ගායනයට නම් ඉස්සරට වඩා දැන් හොඳ ප්‍රතිචාර තියෙනවා. මොකද මම රංගනය, නර්තනය මීට පෙර කාලයක් පුරාම හදාරලා තිබුණාට ගායනය හදාරලා තිබුණෙ නැහැ.නමුත් මේ වෙනකොට මම ගායනය හදාරමින් සිටිනවා. එනිසා ඉදිරියේදී මගේ ගායන හැකියාවට ප්‍රේක්ෂකයන්ගේ යහපත් ප්‍රතිචාර මීට වඩා ලැබේවි කියා සිතනවා.”’මෙගා ස්ටාර්ස්’ නිසා ටෙලි නාට්‍ය රංගන කටයුතු ඔබෙන් දුරස්වෙලා ද?”අනේ නැහැ. මම රංගනයෙන් දායක වුණු ‘ඇබෑර්තු ඇත’ ටෙලිනාට්‍යය මේ දිනවල ජාතික රූපවාහිනියෙන් මගේ ප්‍රේක්ෂක ජනතාවට දැකබලාගන්න පුළුවන්. ඊට අමතරව ‘සඳුන්ගිර’ ටෙලිනාට්‍යයේ පළමු අදියර නිම කළා. එහි දෙවන අදියරේ රූගත කිරීම් කටයුතු ලබන මාසෙ පටන් ගන්නවා.’ඇබෑර්තු ඇත’ ටෙලිනාට්‍යයේ ඔබ රඟපාන්නේ ‘උපාධිධාරිනියකගේ’ චරිතයක්. මේ චරිතය ගැනත් කතා කරමු.”එය මම කාලෙකින් ඉතාම ආසාවෙන් රඟපාපු චරිතයක් කියල කියන්න පුළුවන්. එහි ‘සෙව්වන්දි’ කියන්නේ උපාධිධාරිනියක්. මේ කතාවෙන් කියැවෙන්නේ සමාජයේ ජීවත්වන්නට උපාධියම විතරක් මදි කියන එකයි. එය ජනතාවට හොඳ ආදර්ශයක් ලබාදෙන රසවත් නාට්‍යයක් වේවි කියා මම හිතනවා.”ඔබ ටෙලි නාට්‍ය ක්‍ෂේත්‍රයේ දක්ෂ රංගන ශිල්පිනියක් වුවත්, සිනමාවෙන් ඔබේ දක්ෂතා එළිදක්වන්නට ලැබුණු ඉඩකඩ අඩුයි නේද?”මම චිත්‍රපටයකට රංගනයෙන් දායක වුණා. ඒ ‘රාම සැරය’ කියන චිත්‍රපටයට. නමුත් එය තවම තිරගත වුණේ් නැහැ. තවත් චිත්‍රපට කීපයකටම ආරාධනා ලැබුණා. ඉදිරියේදී හොඳ චිත්‍රපටවලට දායක වෙන්න බලාපොරොත්තුවක් තිබෙනවා.”කලා ක්‍ෂේත්‍රයේ නළු නිළියන් පිළිබඳ විවිධ කටකතා හැදෙනවා. මේ තත්ත්වය ඔබටත් බලපා තිබෙනවාද?කලා ක්‍ෂේත්‍රය ගත්තහම කටකතා වර්ග දෙකක් තිබෙනවා. එකක් තමයි ඇත්තටම හේතුවක් ඇතිව නිර්මාණය වෙන ඒවා. අනෙක තමයි කිසිම හේතුවක් නැතිව පොඩි දෙයක් අල්ලගෙන විශාල වශයෙන් පතුරුවා හරින කටකතා. විශේෂයෙන්ම කලා ක්‍ෂේත්‍රයේදී තමන් පුළුවන් තරම් පරිස්සම් විය යුතුයි.ජනප්‍රියත්වයත් සමඟ කටකතා හැදෙන්නට තිබෙන ඉඩකඩ වැඩියි. කටකතාවලට තමන්ගේ චර්යාව, පැවැත්ම බලපානවා. ඇත්තටම කටකතා පතුරුවන්න තරම් දෙයක් මෙච්චර කාලෙකට මට නම් සිද්ධ වෙලා නැහැ. අනෙක මා දැනුවත්ව මට කටකතා හැදිලත් නැහැ.”විවාහ ජීවිතය කොහොමද?”ඉතාම සුන්දරයි.”කැදැල්ලට තුන්වැන්නෙක් එක්කාසු කරගන්න බලාපොරොත්තුවක් එහෙම නැතිද?“මේ දවස්වල අපි දෙන්නාම කාර්ය බහුලයි. තාමත් අපි ජීවිතේ රසවිඳිනවා. රට වටේත් විදේශවලත් සංචාරය කරනවා. මේ නිසා ඒ බලාපොරොත්තුව ටිකක් යටපත් කර තිබෙනවා”ඔබේ අනාගත බලාපොරොත්තු?”මෙච්චර කාලයක් කලා ක්‍ෂේත්‍රයේ ආපු විදිහට එහි ගෞරවය තියාගනිමින් හොඳ කලා නිර්මාණවලට දායක වෙන්නත් හොඳ බිරිඳක්, මවක් විදිහට අනාගතය ජයගන්නත් බලාපොරොත්තුවක් තිබෙනවා.තුෂාරි වික්‍රමසිංහඡායා - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005163</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳව්‍යාපාරිකයෝ සතර දෙනෙක් එක් සති අන්තයක උතුරේ සවාරියක් ගොස්, නාගදීපය බලා යාමට බෝට්ටුවකට ගොඩ වූහ. ඉන් එක් අයෙක් මුස්ලිම් භක්තියකු වූ අතර ඉතිරි තිදෙනා බෞද්ධයෝ වූහ.ගමන ඇරැඹී බෝට්ටුවට මුහුද මැදට පිවිසෙත් ම බෝට්ටුවේ ඇන්ජිම ක්‍රියා විරහිත වී, බෝට්ටුව වේගයෙන් ගැහෙන්නට විය.සිදුවීමට යන විපත ගැන ඉව වැටුණු බෞද්ධයෝ තිදෙනා, තුන් සරණේ කවි කියන්නට පටන් ගත්තේ ඉන් පිළිසරණක් පතමිනි. මෙය අසා සිටි මුස්ලිම් වෙළෙන්දා ඉතිරි තිදෙනා දෙස නොසතුටින් බලා මෙසේ කීය.‘චී... චී... මෙතන අපිලා ඔක්කොම හතර දෙනයි. තමුසෙලා තුන් සරණේ විතරක් කියනවා. හතර සරණේ තමා කියන්ඩ ඕනේ...?වැඩ ඇරී ගෙදර යන සිල්වාට, පෙරේරා හමු වුණේ මහමඟ දී ය.‘ඉස්සර නං අපේ මායියා මුළු මාසෙටම මගෙත් එක්ක රණ්ඩු කරගත්තේ එක දවසයි. දැන් මාසෙට දවස් හතරක් ම ඒ ගෑනි මගෙත් එක්ක වලි.’ පෙරේරා කිව්වේ සිල්වා ආගිය තොරතුරු විමසද්දී ය.“ඒ මොකද මිස්ටර් පෙරේරා?” සිල්වා යළිත් විමසුවේ විමතියෙනි.“දැන් මම වැඩ කරන කොම්පැනියේ ගෙවන්නේ මාසෙ පඩි නෙමෙයි, සුමානෙ පඩි” පෙරේරා කීය.මීයෝ දෙදෙනෙක්,, දිනක් රාත්‍රියේ රජයේ කාර්යාලයකට ඇතුළු වී එහි ප්‍රධානියා ගේ විශාල මේසය මතට ගොඩ වුණේ්ය.‘මෙතැන කලින් හිටපු ලොක්කා මාරු වෙලා ගිහිං බං.” මේසය මත එහා මෙහා දුවමින් ඉව ඇල්ලූ එක මීයෙක් අනෙකාට කීය.“උඹ කොහොමද එහෙම කියන්නෙ” විමතියට පත් අනෙක් මීයා ඇසීය.“ඇයි බං අපි කලින් සැරේ එනකොට මේ මේසෙ උඩ තිබුණු රේස් කොළ මිටිය දැන් මෙතන නැහැනෙ...” පළමු මීයා කීවේය.ලෙස්ලි මානෙල්ට ප්‍රේම කළේ මුළු හදවතින් ම ය. මානෙල් කියන ඕනෑ ම දෙයක් කියූ සැණෙන් කිරීමට තරම් උමතු පෙම්වතකු වූ ලෙස්ලි දිනක් රාත්‍රියේ මුහුදු වෙරළට වී මානෙල් සමඟ අල්ලාප සල්ලාපයක යෙදී සිටියේ ය.බලන්ට අනේ, අද හඳ මොන තරම් ලස්සන ද? මානෙල් කීවේ ලෙස්ලි දෙසත්, අහස දෙසත් මාරුවෙන් මාරුවට බලමිනි.“ඇයි රත්තරන්, ඔයාට ඒක ඕනෙද?” ලෙස්ලි ඇසුවේ ආදරයෙන් මුසපත් වෙමිනි.සමීක්ෂණයක් සඳහා කොළඹට සමීප නගරයක නිවෙසක් වෙත ආ එන්ජීඕ නිලධාරියා එහි ගෙහිමියා ගෙන් මෙසේ ඇසීය.“මේ නගරෙ ප්‍රභූ වරු හෙම ඉපදිලා තියෙනවද?”“අපොයි නෑ සර්. බබාලා විතරයි.” ගෙහිමියා සැණෙකින් පිළිතුරු දුන්නේ ය.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005164</link>
    <topic>හදවතක ‍‍වේදනා</topic>
    <author>ඉඳුනිල් වීරරත්න</author>
    <content>හදවතක ‍‍වේදනාවිවාහ දිවියට ඇතුළත් වන පුරුෂයකුගේත්, ගැහැනියකගේත් සතුටේ උපරිම ඵලය වන්නේ දරුවන්. දෙදෙනාගේම ආදරය, සෙනෙහස එකට කැටිකර ගෙන මවගේ කුසයේ වැඩෙන ඒ දරු ගැබ දස මාසයක් පුරා සැලකිල්ලෙන් ආරක්ෂා කරගන්නේ ඒ නිසා.මොනතරම් දුකක් ඉහිලුවත් කිරිකැටියාගේ සිඟිති මුහුණ දුටු සැනින් මවගේ සියලු වේදනාවන් පහව යන්නේ මවු සෙනෙහස ඒ තරමටම උතුම් නිසා. එහෙම ඉපදෙන දරුවන්ට කවා පොවා තමාගේ කුසට හරියට ආහාරයක් නොගෙන උස් මහත් කරන්න ගන්නා වෙහෙස ගැන කියන්න වචන මදි.ඔහු පුරන්සිනාලාගේ කරුණාදාස. රත්නපුර ගඟබඩ, එරත්න ප්‍රදේශයේ ජීවත්වූ රාජ්‍ය නිර්මාණ නීතිගත සංස්ථාවේ කම්කරුවකු ලෙස රැකියාව කළ පී.සයනේරිස් සහ දයාවතී ඔහුගේ් මවුපියන්. කරුණාදාස 1976.10.07 වැනිදා මේ පවුලට එක්වන්නේ මද්දුම දරුවා ලෙසින්.අයියාත්, මල්ලීත් සමඟ කෙළිදෙලෙන් කාලය ගත කළ කරුණාදාස අකුරු කරන්නට ගියේ එරත්න මධ්‍ය මහා විද්‍යාලයට. මේ අතර පියාට රැකියාවෙන් විශ්‍රාම යාමට සිදුවීම නිසාවෙන් ජීවන සටනට උරදෙන්නට කරුණාදාසට සිදුවෙනවා.එහි ප්‍රතිඵලය වන්නේ කරුණාදාසගේ අධ්‍යාපන කටයුතු 8 වසරින් පසු නැවැතීම. පියා රබර් දර කඩමින් ඒවා විකුණමින් ජීවිතය ගැටගසා ගන්නට වෙහෙසුණු අතර, කරුණාදාසගේ හිත ගියේ වඩු කර්මාන්තයට. එහෙන් මෙහෙන් හොයාගත්තු කියතක්, නියනක්, මිටියක් උපයෝගී කරගෙන ලී කපලා නිවෙසට අවශ්‍ය බඩුමුට්ටු හදන්න පුරුදු වුණ ඔහුට තාත්තා හැකි විදිහට උදව් උපකාර කළා. දිරිමත් කළා.ඉන් ඒ හැකියාව ඔප කරගත්තේ ජීවත්වීම සඳහා එය ප්‍රමාණවත් නොවු නිසා ඔහු තේ වතුවල සේවයට ගියා. එහිදී සුක්කානමට දෑත හුරුකරගන්නට සමත් වුණු දිරිය තරුණයෙක් වුණු කරුණාදාසට තේ දළු අදින ලොරි රියැදුරකු ලෙස රැකියාව කරන්නට අවස්ථාව ලැබුණා.1998.8.21 වැනිදා කරුණාදාසගේ පියා රබර් දර කැඩීමට ගසකට නඟින විට ඉන් ඇද වැටී මිය යනවා. එතකොට කරුණාදාසගේ වයස අවුරුදු 19 ක් පමණ. පියාගේ් මිය යාමත් සමඟ කරුණාදාසලාගේ පවුලට කණකොකා හඬන්නට පටන් ගන්නවා. ඔවුන්ගේ පවුල අතරට තවත් අමුත්තෙක් එන්නේ ඊට පස්සෙ.රත්නපුර ප්‍රදේශයට පිටතින් පැමිණෙන පතල්කරුවකු වූ ඔහු සමඟ කරුණාදාසගේ මව සම්බන්ධයක පැටලෙනවා.අපි ඒව අමතක කරල ජීවත් වෙන්න පටන් ගත්තා. මේ වන විට අයියාත් මල්ලීත් දෙන්නාම විවාහ වෙලා. මටත් විවාහයක් කරගත්තොත් හොඳයි කියලා හිතුණා. එයාගෙ නම දමයන්ති. නිතර දකින දමයන්තිට මගේ හිත ගියා. හිනාවෙලා කතාකරලා පටන් ගත්තු අපේ ආදරය 2003 වසරේ විවාහයෙන් පස්සෙ තවත් වැඩි වුණා.මගේ අම්මා මේ විවාහයට විරුද්ධ වුණත්, දමයන්තිගේ අයියලා දෙන්නයි අක්කයි අපිට හදවතින්ම කැමැත්ත දුන්නා. මගේ හැකියාවන් හඳුනාගත්තු දමයන්ති නිතරම මාව දිරිමත් කළා.රියැදුරකු ලෙස රැකියාව කරන අතර තුර වඩුවැඩ කරලා සල්ලි හොයන්න මහන්සි වුණා. එහෙම හම්බ කරන සල්ලි එයා අරපිරිමැස්මෙන් වියදම් කරලා ඉතිරි කළා. උත්සාහයෙන් ගෙවුණු අපේ පවුල් ජීවිතේ සතුට උතුරා ගලා ගියේ රත්නපුර මහ රෝහලේදී මලිත් ගිම්හාන පුංචි පුතා ඉපදුණු දවසේ. ඒ 2006 ජූලි 06 වැනිදා.පුතා ඉපදුණාට පස්සෙ මට තව තවත් මහන්සි වෙන්න ධෛර්යය ආවා. මේ අතර ජාතික ආධුනිකත්ව සහ කාර්මික පුහුණු කිරීමේ අධිකාරියෙන් පැවැත්වූ විභාගයකට වඩු කාර්මික අංශයෙන් මම මුහුණ දුන්නා. එයින් මම ඉහළින්ම සමත් වුණා. ඒ සහතිකය ලැබුණට පස්සෙ මට ලොකු විශ්වාසයක් තිබුණා හොඳ රැකියාවක් හොයාගන්න පුළුවන් කියලා”එදා සිට තම සුදුසුකම් සඳහන් කර විවිධ ආයතනවලට රැකියා ඉල්ලුම්පත්‍ර දැමූ කරුණාදාසගේ බලාපොරොත්තු ඉටුකරන ලිපිය ලැබෙන විට එම රැකියාවට යාමට නොහැකි වන්නේ දෛවයේ සරදමකට ලක්වීමෙන් වගේ.සතුට ඉතිරුණු ඔවුනගේ පුංචි කැදැල්ලට අවාසනාව ගෙනාව ඒ සිද්ධිය වෙනකොට පුංචි පුතාට මාස 8යි. මේ වන විට කරුණාදාසගේ මව වෙනම නිවසක ජීවත් වුණා.” මම ගිහින් අම්මාට ගෙදර යන්න කතා කළා. මම ‘අම්මේ’ කියල කතා කරන කොටම තුන්දෙනෙක් ඇවිත් වට කරලා මට පහර දුන්නා.පළවෙනි පාර මම අත අල්ලලා බේරුණා. ඒත් දෙවැනි පාර මගේ ඔළුවට සහ මුහුණේ දකුණු පැත්තට වැදුණා. පහරේ සැරට මගේ ඇහැත් සමඟ උඩුහක්ක බිඳිලා ගියා. අම්මා මාව මරන්න එපා කියලා කෑගහනවා හීනෙන් වගේ ඇහුණා.මට මතක එච්චරයි. සිහිනැතිව බිම වැටුණාට පස්සෙත් මට පහර දීලා තියෙනවා. මාව රත්නපුර රෝහලට ගෙනත් දාලා තිබුණේ අම්මා. ඔළුව, ඇහැ, කන, කට, උඩු හකු ඇටය මේ සේරම දරුණු විදිහට හානිවෙලා. ශල්‍යකර්ම 3 ක් කරලා තිබුණා. මට සිහිය ඇවිත් තියෙන්නෙ දවස් 2කට පස්සෙ.” කරුණාදාස කතා කරන්නෙ අපහසුවෙන්.ඔළුවට වැදුණු පහරේ දරුණු බව හේතුවෙන් මෙලෙස දැඩි ලෙස රෝගාතුර වුණු කරුණාදාස ගේ හකු ඇටය යකඩ ඇණ දමා සවිකර තිබෙන අතර ඒ හේතුවෙන් අඟල් කිහිපයකට වඩා මුව විවර කළ නොහැකියි.මොළයට හානිවීම හේතුවෙන් ක්ලාන්ත ගතිය නිතරම හැදෙන අතර දකුණු ඇසේ ස්නායුවට සිදුවී ඇති හානිය නිසාවෙන් එය දැන් සම්පූර්ණයෙන්ම නොපෙනී යාමේ තර්ජනයට ලක්වෙලා.විශේෂඥ වෛද්‍ය රන්ජිත් ලාල් කන්දෙවත්ත, අක්ෂි විශේෂඥ වෛද්‍ය පද්මිණී හල්පිටගේ, විශේෂඥ වෛද්‍ය දසන්ති අක්මීමන, අක්ෂි විශේෂඥ වෛද්‍ය දුෂ්‍යන්ත වාරියපොළ, ස්නායු ශල්‍ය විශේෂඥ වෛද්‍ය අර්ජුන ප්‍රනාන්දු, විශේෂඥ ස්නායු ශල්‍ය වෛද්‍ය ආර්.එස්.අයි.එන් ද සිල්වා යන වෛද්‍යවරුන්ගේ ප්‍රතිකාරවලින් කරුණාදාසට යළි දෙපයින් ඇවිදින්නට වාසනාව උදාවී තිබේ. ”මගේ හිතේ තිබුණු බලාපොරොත්තු සේරම හීනයක් වෙයි කියලා මට බයයි.ජූලි 16 වැනිදා සිවිල් ආරක්ෂක ;දපාර්තමේන්තුවේ වෘත්තීය තනතුරක් ලබාගන්නට පැමිණෙන ලෙස අධ්‍යක්ෂ ජනරාල් රියර් අද්මිරාල් සරත් වීරසේකර මහතාගේ අස්සනින් ලියුම එවල තියෙනවා.ඒත් දැන් මගේ දකුණු ඇහැ පේන්නෙ නැහැ. වම් ඇහැ ටික ටික දුර්වල වෙනවා. හරියට ඇවිදගන්න බෑ. පඩිපෙළක් බහින්න නඟින්න බෑ. අශෝක ජයසේන, කොල්වින් සමරසිංහ දොස්තර මහත්වරු කියන්නේ පහරේ දරුණුකමට හිසේ සමතුලිත බව වෙනස් වෙලා කියලයි. මගේ බැංකු පොතේ ඉතිරි කරගෙන තිබුණු ලක්ෂ තුනක් විතර බෙහෙත් වලටම ඉවරයි. මාසයකට බෙහෙත්වලට රුපිය් 7000ක් විතර යනවා. යන්තම් හරි ජීවිතය ගැටගහගන්නේ බිරිඳ තේ දළු කඩලා ගේන සල්ලිවලින්.දැන් අපි ජීවත්වෙන්නෙ කුරුගඟ රක්ෂිතයේ තියෙන රජයේ ඉඩමක කටු මැටි පැලක් අටවාගෙන. වතුර වැඩි වුණාම කොයි මොහොතේ ජීවිතයට අනතුරක් වෙයිද කියන්න බෑ. මට සනීප වෙලා ආයෙ රස්සාවකට යන්න පුළුවන් වුණොත් මට නැතිවුණ හැමදෙයක්ම ගොඩනඟාගන්න පුළුවන්.”සැබැවින්ම ඔහු අයදින්නේ තම දෑතේ වීරියෙන් හරිහම්බ කරගෙන ලෝකයට බරක් නොවී ජීවත්වීමට අවශ්‍ය නීරෝගී බවයි. තම එකම පුතාට හොඳින් අකුරු කරවා ගුණ යහපත් මිනිසකු කිරීමට අවශ්‍ය වටපිටාව සකසන්නටයි.ඒ සඳහා ඔබට උතුම් මිනිසත්කම දක්වන්න යැයි අපි මෙලෙස සටහන් කරමු.කරුණාදාසගේ ගිණුම් අංකය සබරගමුව සංවර්ධන බැංකුවේ එරත්න ශාඛාවේ අංක 10-000-20-1ඔවුනගේ දුරකතන අංක 0771598022, 0729113591.ඉඳුනිල් වීරරත්නඡායාරූප -රොෂාන් පිටිපනළමා චිත්‍ර ශිල්පි පුලස්ති හඳුන්ගේ ගේ ප්‍රථම ඒකපුද්ගල චිත්‍ර ප්‍රදර්ශනය ‘තෙලිතුඩක රිද්මය’ මහනුවර අලියොන්ස් ප්‍රාන්සිස් කලාගාරයේදී මේ මස 14 වැනි දින සිට 24 වැනි දින දක්වා පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005165</link>
    <topic>‘පබා’ හි හිමාලි පියුමි බොතේජුට සුබ මංගලම්</topic>
    <author>තුෂාරි</author>
    <content>‘පබා’ හි හිමාලි පියුමි බොතේජුට සුබ මංගලම්‘පබා’ හි හිමාලි සැබෑ දිවියේ පියුමි බොතේජු පසුගිය 06 වැනිදා ඇගේ දිවියේ සොඳුරුතම පැතුමක් ඉටු කරගත්තා. ඒ ඇගේ පෙම්වතා චමල් මාන්නගේ සමඟ අතිනත ගැනීමයි. පියුමි ගේ විවාහ මංගල උත්සවය පැවැත්වුණේ ගංගාරාම විහාරස්ථානයේදී. ආගමික වතාවත්වලට මුල් තැන දෙමින් ත්‍රිවිධ රත්නයේ ආශිර්වාදය ලබමින් පැවැත්වූ මෙම මංගල උත්සවය චාම් අසිරියක් විදහා පෑවා.උඩරට මනාලියක ලෙස සැරසී සිටි පියුමිව හැඩ ගන්වනු ලැබුවේ ප්‍රවීණ රූපලාවණ්‍ය ශිල්පිනී චම්පි සිරිවර්ධන. චමල් සැරසී සිටියේ සාම්ප්‍රදායානුකූ®ල උඩරට ජාතික ඇඳුමින්. මංගල උලෙළේ නිල ඡායාරූප ශිල්පියා ලෙස කටයුතු කළේ ධම්මික ද අල්විස්. සම්ප්‍රදායානුකූල උඩරට මනාල යුවළක් ලෙස සැරසී සිටි පියුමිගේත් චමල්ගේත් මංගල උත්සවය හෙළ සිරිත් විරිත් අනුව ඉතා සුන්දරව පැවැත්වුණා.පියුමිටත් චමල්ටත් සුබ පතන්නට දෙපාර්ශවයේ ම නෑදෑ හිතවතුන් සහ කලා ශිල්පී ශිල්පිනියන් ද එම අවස්ථාවට සහභාගි වී සිටියා. පියුමි චමල් ඔබ දෙපළට ‘රසඳුන’ සුබ පැතුම්!තුෂාරිඡායාරූප -ඉන්දික මල්ලවආරච්චි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005166</link>
    <topic>සිරස සුපර් ස්ටාර්ස් මෞලි මංගල්‍යය දා</topic>
    <author/>
    <content>සිරස සුපර් ස්ටාර්ස් මෞලි මංගල්‍යය දා‘සිරස සුපර් ස්ටාර්ස්’ මෞලී මංගල්‍යය පසුගියදා කොළඔ CR &amp; FC ක්‍රීඩාංගණයේදී උත්සවශ්‍රීයෙන් පැවැත්විණි.මේ එහි විශේෂ අවස්ථා කීපයකි.ශානිකා ‘සුපර් ස්ටාර්’ සම්මානය සමඟසිරස සුපර් ස්ටාර් ලෙස ශානිකා මධුමාලි කිරුළු පැලඳි අවස්ථාවශානිකා ‘සුපර් ස්ටාර්’ සම්මානය සමඟවිනිශ්චය මණ්ඩලයේ සුබ පැතුම්සිරස සුපර් ස්ටාර්ස් ගායක ගායිකාවන් ගීත ගයමින්...</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005168</link>
    <topic>නිලුපුලී දිල්හාරාගෙන් සිහින තාරුකාවේ</topic>
    <author>තුෂාරි වික්‍රමසිංහ</author>
    <content>නිලුපුලී දිල්හාරාගෙන් සිහින තාරුකාවේනිලුපුලී දිල්හාරා රටම හඳුනන, ලොවම හඳුනන සිහින තාරකාවියක බවට පත්වූයේ දෙරණ ‘ඩ්‍රීම් ස්ටාර්ස්’ සිහින තරු අභිෂේක මංගල්‍යයේ ප්‍රථම වටයේදී තෙවන ස්ථානයට පත්වෙමින්. අද වන විට නිලුපුලී ඇගේ සිහින විජිතයේ තවත් එක් සොඳුරුතම සිහිනයක් මල්ඵල ගන්වා ගැනීමට සමත්ව සිටින්නීය. ඒ ඇගේ කුලුඳුල් සංයුක්ත ගීත තැටිය ‘සිහින තාරුකාවේ’ පසුගිය 14 දා එළිදැක්වීමත් සමඟය.පසුගිය 14 වැනි දා යෙදුණු සුබ මුහුර්තයෙන් සිය මිත්තණිය වෙත තම කුලුඳුල් සංයුක්ත ගී තැටිය නිලුපුලී ප්‍රදානය කළේ දෙරණ ටීවී මැදිරි සංකීර්ණයේ දීය. යොවුන් ගායිකාවක සිහින කුමරියක ලෙස කිරුළු පලන් නිලුපුලී තම කුලුඳුල් සීඩී තැටිය (සිහින තාරුකාවේ) පිළිබඳ අප සමඟ කතාබහ කළා.”මම දෙරණ ඩ්‍රීම් ස්ටාර්ස් ප්‍රථම වටයේදී තරගකරුවන් 23700ක් අභිබවමින් අවසන් තිදෙනා අතරට එක්වුණා. එමඟින් මගේ ජීවිතයේ ලොකු වෙනසක් ඇතිවුණා. මම කොයි වෙලාවෙත් සින්දු කිය කියා හිටපු නිසා සංගීතයෙන්, ගායනයෙන් ඉදිරියට යන්න ලොකු ආසාවක් බලාපොරොත්තුවක් තිබුණා. අද වන විට එදා මා දැකපු සිහිනය සැබෑවෙලා කියා හිතෙනවා.නිලුපුලී පවසන්නේ සුපුරුදු ළෙන්ගතු හසරැල්ලෙන් මුවඟ සරසාගෙනයි. ගම්පහ සිරිකුරුස විදුහලේ අධ්‍යාපනය ලබන නිලුපුලී පාසලේ ද සංගීතය විෂයයක් ලෙස හදාරමින් සිටියි. නාරිලතා ඒකනායක සංගීත ගුරුවරිය යටතේ සංගීතය ප්‍රගුණ කළ ඇය මේ වන විට විශ්වවිද්‍යාල කථිකාචාර්යවරියක යටතේ ද වැඩිදුර සංගීතය හදාරයි.’මම එළිදක්වන ‘සිකුරු තාරුකාවේ’ සීඩී තැටියට පූර්ණ අනුග්‍රහය දක්වන්නේ දැනට ප්‍රංශයේ ජීවත්වන ප්‍රවීණ චිත්‍රපට නිෂ්පාදකයකු වන ගාමිණී ලක්ෂ්මන් ප්‍රනාන්දු මහතායි. ඒ වගේම මේ කාර්යයට බොහෝ පිරිසක් අත හිත දුන්නා. සමන් චන්ද්‍රනාත් වීරසිංහ, සරත් ද අල්විස්, මහින්ද බණ්ඩාර, එච්.එම්.ජයවර්ධන, රෝහණ වීරසිංහ, සමන් කුඹුකගේ, රොමේෂ් ලක්ෂාන්, ගීත තනු හා පද රචනයෙන් සහාය ලබාදුන්නා.ඒ වගේම යුග ගායනයෙන් කරුණාරත්න දිවුල්ගනේ, ග්‍රේෂන් ආනන්ද, එඩ්වඩ් ජයකොඩි එකතු වෙනවා. මේ CD තැටියට මගේ ගීත 15 ක් ඇතුළත්. ඇත්තටම මෙයට මගේ මව්පියන්ගෙන් ද නොමඳ සහායක් ලැබුණා. මම හිතන්නේ අපි වගේ දක්ෂතා ඇති දරුවන්ට ‘දෙරණ ඩ්‍රීම් ස්ටාර්ස්’ වගේ වැඩසටහන් තව තවත් නිර්මාණය විය යුතුයි කියලයි.ඇත්තටම මම මේ මොහොතේ දෙරණ රූපවාහිනී නාලිකාවත් එහි සියලු කාර්ය මණ්ඩලයත් ඉතා භක්තියෙන් සිහිපත් කරනවා. මගේ අධ්‍යාපන කටයුතු නිම වුණාට පසුව තවත් නව නිර්මාණ ඇතුළත් ඛ්ච් තැටිමක් එළිදක්වන්න බලාපොරොත්තු වෙනවා.ඒ වගේම මේ වන විට මට ටෙලිනාට්‍ය රංගනයට ද ඇරියුම් ලැබී තිබෙනවා. දැනට ‘සරා’ ටෙලිනාට්‍යයේ ‘තුෂාරි’ගේ චරිතයට පණ පොවනවා. පාසල් අධ්‍යාපනික කටයුතුත් කලා කටයුතුත් සමබරව කරගෙන කලාව වෙනුවෙන් මගේ උපරිම දායකත්වය දක්වන්නට මම සූදානම්’නිලුපුලී පැවසුවේ සුපුරුදු සිනාවෙන්. කලාවේ දිගු ගමනක් යාමට පෙරුම් පුරන මේ පුංචි සිහින තාරුකාවට අපි සුබපතමු.තුෂාරි වික්‍රමසිංහමරදානේ ගොඩගේ සහ සහෝදරයන්ගේ පොත් සල්පිලක් හා ප්‍රදර්ශනයක් මේ මස 26 වැනි දින දක්වා කොළඹ මහජන පුස්තකාලයේදී පැවැත්වෙයි. ඇස්. ගොඩගේ සහ සහෝදරයෝ ප්‍රකාශයට පත් කළ ග්‍රන්ථ විශාල සංඛ්‍යාවක් මෙහිදී ප්‍රදර්ශනයට හා අලෙවියට ඉදිරිපත් කෙරෙනු ඇත.කොළඹ ආනන්ද මහා විද්‍යාලයේ ශිෂ්‍යයකුව සිටියදී දයාවංශ ජයකොඩි මහතා පළ කළ ‘හෙළබිම’ පුවත්පත නැවත පළ කිරීමෙන් පසු එහි පිටපතක් කොළඹ ආනන්ද විද්‍යාලයේ පැවැති උත්සවයේදී විදුහල්පති එල්. එම්. ඩී. ධර්මසේන මහතාට පිළිගැන්වූ අයුරු.රංජිත් ජයසූරිය තිර රචනය ලියූ ප්‍රසාද් ද සිල්වා අධ්‍යක්ෂණය කළ ‘වියපත් බඹරා’ චිත්‍රපටයේ සියලු නිෂ්පාදන කටයුතු මේ වන විට නිමවී ඇත. අනුර ධර්මසිරිවර්ධන, ක්ලීටස් මෙන්ඩිස්, මානෙල් වානගුරු, උත්පලා ගුණතිලක, දයා තෙන්නකෝන්, ග්‍රේස් ආරියවිමල්, නදීකා ගුණසේකර ඇතුළු නළු නිළියෝ රැසක් මේ සඳහා රංගනයෙන් එක්වෙති. ‘වියපත් බඹරා’ රුපුන් ප්‍රඩක්ෂන් වෙනුවෙන් ගයාන් රණධීර නිෂ්පාදනය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av1005169</link>
    <topic>සුපිරි ක්‍රීඩකයාට බොලිවුඩයෙන් උණුසුම් ප්‍රතිචාර</topic>
    <author>සුජීව තේවහෙට්ටිගේ</author>
    <content>සුපිරි ක්‍රීඩකයාට බොලිවුඩයෙන් උණුසුම් ප්‍රතිචාරඅන්තර්ජාලයට එකතු වන නොයෙකුත් විශේෂාංගවලින් ප්‍රයෝජන ලබන්නට බොලිවුඩ්පුරයේ නළු නිළියන් හරිම උනන්දුයි. අන්තර්ජාලයට සම්බන්ධ වී අදහස් හුවමාරු කරගන්නා ට්විටර් (Twitter) නම්වූ ක්‍රමයට මේ වන විට බොලිවුඩයේ බහුතර නළු නිළි පිරිසක් එකතු වෙලා. (මේ ක්‍රමයට අනුව තමන්ට අවශ්‍ය පණිවුඩය තම හිතවත් අයෙකුට යවන්නට පුළුවන්. ඒ මොහොතේදීම දෙදෙනා අතර පණිවුඩ හුවමාරු කර ගන්නටත් පුළුවන්.)බොලිවුඩ් සිනමාව පි‍්‍රයකරන ක්‍රීඩකයෙකුත් මේ ට්විටර් ක්‍රමයට එකතු වී සිටිනවා. ඔහු තමයි සුපිරි ක්‍රිකට් ක්‍රීඩක සචින් තෙන්ඩුල්කාර්. ඔහු මේ අනුව බොලිවුඩයේ සුපිරි නළු නිළියන් එක්ක අදහස් හුවමාරු කර ගන්නට මුල පුරලා. මේ නිසා බොලිවුඩ් නළු නිළියන් සචින්ට සිය ප්‍රශංසාව පුද කරන්නේ හද පිරුණු සතුටින්.“අපේ නියම රොක් තරුව තමයි සචින්. අප ඔබව සාදරයෙන් පිළිගන්නවා.” ජනපි‍්‍රය නළු අර්ජුන් රම්පාල් තමන්ගේ ඒ අදහස් එලෙස සටහන් කර සචින් වෙත ‘ට්විට්’ කළා.දීපිකා පදුකෝන් තමන්ගේ ට්විටර් හි සටහන් කළේ මෙන්න මේ අදහසයි. “සචින්ට අතිවිශාල පේ‍්‍රක්ෂක පිරිසක්, එයාව අනුගමනය කරන පිරිසක් ඉන්නවා. මගේ ජනපි‍්‍රයම ක්‍රීඩකයා, සචින් තෙන්ඩුල්කාර්ව මම සාදරයෙන් පිළිගන්නවා.”ජනපි‍්‍රය චිත්‍රපට අධ්‍යක්ෂ කරන් ජොහාර් ද තම සතුට පළකර තිබුණා. ක්‍රිකට් ලෝකයේ වැජඹෙන සචින්ව අපි ඉතා උණුසුම් අන්දමින් පිළිගනිමු යනුවෙන් සතුට පළ කර තිබුණේ ශිල්පා ශෙට්ටියි. “සචින් නාමය රැව් පිළිරැව් දේවා!” යනුවෙන් ද ඇය තම ට්විටර් හි සටහන් කර තිබුණා.“අපේ සචින් තෙන්ඩුල්කාර් ට්විටර්වලටත් ඇවිත්. අපි ඔබව ආදරයෙන් පිළිගන්නවා.” එලෙස සටහන් කළේ අර්බාස් ඛාන්.සමීරා රෙඩ්ඩි සටහන් කළේ මෙවැනි අදහසක්. “ක්‍රිකට් ලෝකයේ අපරාජිත රජු, සචින් පිළිගනිමු!”ජගත් කීර්තියට පත් චිත්‍රපට අධ්‍යක්ෂ ශේඛර් කපූර් ද සචින්ට ප්‍රශංසා කර තිබුණා.චිත්‍රපටවල රඟපාන්න ගියාම අමතක නොවෙන අත්දැකීම්වලට තමයි නළු නිළියන්ට මුහුණ දෙන්න සිද්ධ වෙන්නේ. සමහර අත්දැකීම් රසවත්. ඒවා කාලෙකට පස්සෙ මතක් වුණත් ඉබේම හිනා යනවා. අවදානම් සහගත, භයානක දේවල්වලටත් මුහුණ දෙන්නත් සිදුවෙන බව අමතක කරන්න හොඳ නැහැ.මේ සිද්ධියේ නම් අවදානමක් ගෑවිලාවත් තිබුණෙ නැහැ. (ගෑවිලා තිබුණෙ වෙන දෙයක්!) සෝනම් කපූර් සහ ඉම්රාන් ඛාන් දෙදෙනා තමයි මේ අත්දැකීම ලැබුවේ. ඉම්රාන් ඒ මොහොතේ සෝනම් එක්ක හිටියත් මේ අකරතැබ්බයට මුහුණ දුන්නේ සෝනම්. පහුගිය සතියේ සෝනම් සහ ඉම්රාන් නවසීලන්තය බලා පිටත්ව ගියා. ඒ, අලුයම චිත්‍රපටයක රූපගත කිරීම් කිහිපයකට එක්වන්නටයි.‘අයි හේට් ලව් ස්ටෝරිස්’ නම් වූ මේ චිත්‍රපටය අධ්‍යක්ෂණය කරන්නේ පනිත් මල්හොත්‍රායි. ඔහුට අවශ්‍ය වුණා, චිත්‍රපටයේ තිර නාටකයට අනුව ඉම්රාන් සහ සෝනම් ගේ ගීතමය දර්ශන කිහිපයක් රූපගත කරන්න.ඒ දර්ශන රූපගත කරන්න ඔහු තෝරා ගත්තේ නවසීලන්තයේ සරුවට තණකොළ වැඩුණු දර්ශනීය පරිසරයක්. කලින් නියම කරගත් ආකාරයට දර්ශන රූපගත කරන්න සියලුම දෙනා ඒ මනස්කාන්ත පරිසරයට පැමිණියා.මුලින්ම තිබුණේ ගීතය වාදනය වෙද්දී සෝනම් දිවයන දර්ශනයක්. ඇය පසුපසින් ඉම්රාන් ද දිව එනවා. ඉන් පසුව ඔහු සෝනම් අල්ලාගෙන මඳක් වැළඳ ගන්නවා. ඒ මොහොතේදීම සෝනම් තම සිරුර මඳක් ඇල කර ඉම්රාන් ගෙන් ගැලවෙන්නට මෙන් පහතට නැමෙනවා.මේ රංගනය අධ්‍යක්ෂවරයා ඉම්රාන්ටත් සෝනම්ටත් හොඳින් පැහැදිලි කර දුන්නා. කිසි ප්‍රශ්නයක් නැහැ. දර්ශනය හොඳින් නිරූපණය කළ හැකි බව ඉම්රාන් සහ සෝනම් කියා සිටියා.දැන් සියල්ල සූදානම්. අධ්‍යක්ෂ පනිත් මල්හොත්‍රා ගේ අණින් කැමරාව ක්‍රියාත්මක වුණා. ඔහුගේ උපදෙස් අනුව ඉම්රාන් සහ සෝනම් ගීතමය දර්ශනයේ මුල් කොටස රඟපෑවත් එය අධ්‍යක්ෂවරයාගේ හිතට ඇල්ලුවේ නැහැ. ඒ නිසා තවත් දෙතුන් වතාවක්ම එම දර්ශන කිහිපය රූපගත කරන්නට සිද්ධ වුණා.අධ්‍යක්ෂවරයාට අවශ්‍ය වුණේ තවත් එක් වතාවක් එම දර්ශනය රූප ගත කරන්නටයි. ඒ වතාවේදී ඔහු ඉම්රාන්ට උපදෙස් දෙමින් කියා සිටියේ කලින්ට වඩා හොඳින් සෝනම්ව එක්වරම වැළඳගන්න කියලයි. දෙදෙනාම හතර වැනි වතාවටත් දර්ශනයේ රඟපාන්න ලෑස්ති වුණා.සෝනම් ගීතය ගයමින් දුව ගියා. ඇය පසුපස සිනාසිසී දුවගෙන පැමිණි ඉම්රාන් එක්වරම ඇයව අල්ලාගෙන මඳක් වැළඳ ගත්තා. එවිටම මඳක් පසුපසට පැන්න සෝනම්, ඉම්රාන්ගේ ග්‍රහණයෙන් මිදෙන්නට මෙන් සිනාසී ඉවත බලා පසුපසට සිරුර ඇල කළා.අධ්‍යක්ෂ පනිත්ට ඒ දර්ශනය හිතට ඇල්ලුවා. ඔහු ‘ඕකේ’ කිව්වේ පුළුල් සිනහවක් පාමින්. නමුත් සෝනම්ට දැනුණේ වෙනත් දෙයක්. තමන්ගේ සෙරෙප්පුවක කුමක් හෝ ඇලවී තිබෙනු ඇයට දැනුණා. ඇය සෙරෙප්පුව දිහා බැලුවා.සෙරෙප්පුවේ ගොම තැම්බක්! ඇයගේ මූණ හැකිලුණා. ඉක්මනින්ම වතුර පයිප්පයක් හොයා ගෙන ගිය සෝනම් ඉක්මනටම සෙරෙප්පු දෙකත් තමන්ගේ දෙපයත් සෝදා ගත්තා. සෝනම්ට සිද්ධ වුණේ මොකක්ද කියල ඉම්රානුත් අධ්‍යක්ෂවරයාත් දැක්කේ ඇය වතුර පයිප්පය ළඟට දිව යද්දීලු.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051610</link>
    <topic>හද පුදසුන</topic>
    <author>යමුනා මාලිනි පෙරේරා</author>
    <content>හද පුදසුනප්‍රථම - පළමු - පළවැනි හැමදේම අපූර්ව දෙයක් විදියට සලකන්නට මනුෂ්‍යත්වය අපට පුරුදු කරවා ඇත. හැමදේකින් ම ප්‍රථමයා වන්නට අප බොහොමත් කැමැති ය.ප්‍රථමයා ලකුණු සියයක් ලබා හිනා සෙනවිට අන්තිමයා ‘ඕඩ්ඩා’ ලෙස සරදම් ලබා හඬා වැටෙයි.ජිවිතය නමැති තක්සලාවේදී ද අපට මේ පාඩම් - දඬුවම් හරි හරියට ලැබෙන්නේ ය. ජීවිතයේ ප්‍රථම වරට අපට ආදරයේ නියාමය කියා දෙන්නේ තාත්තා ය. අම්මා ඒ ආදරය ප්‍රායෝගික කරන්නීය.ක්‍රම ක්‍රමයෙන් යොවුන් වියට එළැඹෙන විට අම්මාගේ - තාත්තාගේ - ආච්චිලා සීයලාගේ - අයියා අක්කලාගේ ආදරය බිංදුවට බස්සමින් කවුදෝ කෙනෙක් ‘දේවතා එළියක්’ අරගෙන එයි. මේ අමුත්තා හෝ අමුත්තිය දුරස්ථ කෙනකු ලෙස නොපෙනෙයි.සංසාරේ කොහේදී හෝ හමුවෙලා ඇති බවක් ම පෙනෙයි. ඔහු හෝ ඇය ඒ ගෙනෙන්නේ ආදරයේ දේවතා එළියයි! ඉක්බිති...ඒ ප්‍රේමයට ලකුණු සියය ගත්තෝ දිනති. ලකුණු බිංදුව ගත්තෝ ප්‍රථම ප්‍රේමයේ කඳුළු බිංදුවත් අරගෙන එකම බෝට්ටුවකට ගොඩවෙති.මේ ප්‍රථම ප්‍රේමයේ කඳුළු බිංදුව කෙතරම් බරද කිව්වොත් මියෙන තුරාම එය බිම තැබෙන්නේ නැත. නමුත් මේ කඳුළු බිංදුව ට හැබෑ වටිනාකමක් දී ජීවිතය ජය ගැනීමට පන්නරය ලබා ගත්තෝ නම් බොහොමය.ඒ නිසා ම ප්‍රථම ප්‍රේමයේ කඳුළු බිංදුව අති සුන්දර වටිනා දෙයකි. ඒ නිසා ම එය කවියන්ගේ ගීත රචකයන්ගේ නොසිඳෙන - නොසන්සිඳෙන පන්හිදවලට ඇතුළු වී රදා උල්පත් මවා පාදා දී සිත්සතන් ආලෝලනය කරවයි. ලෝකයම සුන්දර තැනක් කරවයි.නින්ද නැති රැයේ සඳ කඳුළු මීදුමේ හැංගිලා අඬන්නෙ ඇයිද ප්‍රථම ප්‍රේමයේ තාරකා දියේ ගිලී නිල් එළිය නිවේ වැහි බිංදු වැටේවි රෝස පෙති කඩා හැලේකිළිපොළා සැලී යමින් නොහිටි සීතලේ තුරුළු වෙමි දෙනෙත් පියා ඔබගෙ උණුසුමේ ජීවිතය ඉතින් අපේ සිහිනයක් නොවේ හෙට උදේම අවදිවී යා යුතුව තිබේරැය ගෙවේ සඳත් නිවේ දුරයි ජීවිතේ ඉතින් අවසරයි මගේ පුංචි කුමරියේ කටුවලට දෙතොල් තියා මලක් නැති ගසේ සිඹිමි එකම හාදුවයි සොඳුර ඒ මගේ  පදරචනය - රත්න ශ්‍රී විජේසිංහසංගීතය, ගායනය - විශාරද ගුණදාස කපුගේමේ ද ප්‍රථම ප්‍රේමයේ කඳුළු බිංදුවකි. ප්‍රේමය යනු හුදෙක් හැඟීමක් මිස ක්‍රියාවක් නොවේ යැයි මට සිතෙයි. ප්‍රේමය ඉබේ හටගන්නවා මිස හටගන්වන්ට බැරි නිසා ය. ක්‍රියාත්මකවීම් සිදුවන්නේ පසුව ය. මුලින් ම හැඟීම ය. ‘ප්‍රේමතෝ ජායතී සොකෝ’ එය නිර්මල බුද්ධ වචනයයි. ප්‍රේමය නිසා ශෝකය උපදී. මේ ප්‍රේමය සම්මත ද අසම්මත ද යන්න ප්‍රේමයට අදාළ නැත. ඒ මුලින් ම හැඟීම ද බැඳීම ද පමණක් ඇතිවන නිසා ය.නමුත් ප්‍රේමය අසම්මත වූ විට දෙන ශෝකය තවත් තීව්‍ර වෙයි. ඒ එහි ස්වභාවයයි. නින්ද නැති රාත්‍රියේ සඳ හඬයි. ඒ කඳුළු මීදුමක් හදයි. ප්‍රථම ප්‍රේමය හඬා වැටෙයි. කඳුළු මීදුම නිසා සදේ එළිය පෙනෙන්නේ නැත. පෙනෙන්නේ තරු එළියක් විතර ය. ඒ තරුත් දියට වැටී තාරකා නිල් එළිය ද නිවී යයි.කඳුළු බිංදු වැහි බිංදු වී කඩා වැටෙයි. රෝස පෙති කඩා හැලෙයි. ප්‍රථම ප්‍රේමයේ කඳුළින් දෙතොල් තෙමී යයි. ජීවිතයේ හුදෙකලා පාළු තනිකම් සීතල ඔබේ උණුසුමට පවරා දී රාත්‍රියට සිහින දකින්නට ඉඩ හරිමි. හෙට උදේ ම අවදි වී මා යා යුතුමය. ඒ මට රැඳීමට අයිතියක් නැති හෙයිනි.මේ ප්‍රේමයේ අසම්මත ස්වභාවයක ඉඟිය රචකයා අපට පහදන්නේ ඒ පදයෙනි. රාත්‍රියට ළං වී උදෑසනේ දී නික්ම යන සිහිනයක ගැලී සොයාගත හැකි තිර සතුටක් නම් නැත්තේ ය. මේ හිමි නොවීම තුළ ඇතිවන ‘බන්ධනය’ දැඩි නිසා ම හමුවන්නට බැරිවීම තුළ ඇති ‘වේදනා දණ්ඩනය’ ද වැඩිවෙයි.රෑ ගෙවී යයි. සඳත් නිවී යයි. ජීවිතේ දුරස්වෙයි. හංසයා සිය තුඬු පියුම් කැකුළත ගටා පියුම් පුබුදුවන්නාසේ මම ජීවිතයේ දුක් කම්කටොලු වියවුල් නමැති කටු පොකුර සිප මලක් පුබුදුවමි. මේ මගේ එකම හාදුව ය. ප්‍රථම හාදුවය. අලුත්ම හාදුව ය.ප්‍රේමය පිළිබඳ මනරංජන සිතුවමක් මැවූ මේ ගීතයේ නිර්මාපක රත්න ශ්‍රී විජේසිංහයන් මේ ගැන පැවසුවේ මෙයයි. “මේ ගීතය මා මුල් ම කාලයේ ලියූ ගීතයක්. අසූ තුනේ විතර කාලෙදි... ප්‍රේමයේ ශෝකය දනවන විදියට ලියැවුණු එම ගීය මා නම් කළේ ‘ප්‍රථම ප්‍රේම සිහිනය’ නමින්. අවසානයට එන පදවල එන ‘කටුවලට දෙතොල් තියා මලක් නැති ගසේ’ කියා කොටස ඇත්තටම මගේ ‘වස්සානේ’ කෘතියේ මා ලියූ ‘කටු පොකුර - සිපගතිමි හෙට මලක් වනු පිණිස’ කියන අරුතමයි ඇතුළත් කළේ... ගීතය සංගීතවත් කොට ගැයුවේ විශාරද ගුණදාස කපුගේ ශූරීන් ය.ඉතින්... ජීවිතයේ දුක්කම්කටොලු දරිද්‍රතාව කලාකරුවන් ආදරයෙන් සිපගත්තේ ජීවිතය ජය ගැනීමේ බලාපොරොත්තුවෙනි. මල් නැති කටු පඳුරු මත හාදූවක් තබන්නේ හෙට දවසේ මලක් පූදීවා යන ප්‍රාර්ථනයෙන් නිසාම ඒ මල්වල සුවඳ අපට ද ජීවිතය මේ යැයි හදවත පතුලටම දනවන්නේ ය.යමුනා මාලිනි පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051611</link>
    <topic>වන්නිලැත්තන්ගේ සනුහරේ කියාපාන දඹානේ කටුගේ</topic>
    <author>ඉනෝකා පෙරේරා බණ්ඩාර</author>
    <content>වන්නිලැත්තන්ගේ සනුහරේ කියාපාන දඹානේ කටුගේමයිල ගහ මුදුනෙ හදාපු පැලට වඩා සුවිසාලෙට අතු පතර විහිදවපු දමුණු ගහේ පැල් කොටේ හොඳයි වගේ.ඒත් මේ දෙකටම ගොඩවෙන්න තියෙන එල්ලෙන ඉණිමං දිගේ යන එක තමයි ප්‍රශ්නෙ. ගහටම අල්ලලා බැඳපු දඬු ඉණිමඟ ඊට වඩා ටිකක් හරි හිතට විශ්වාසයි.අඩි 25-30ක් උස වුණත් කැටකෑල ගහ මුදුනෙ තියෙන පැලට යනව කියල හිතුවෙ ඒ නිසා.ගෑනු කමටවත්, වයසටවත් නොගැළපෙන වැඩක්ය කියල කෙනෙකුට හිතුණත් මේ කැලේට ඒක ප්‍රශ්නයක් නෙවී. දඹානෙ ‘වරිග මහ ගෙදරට’ ගොඩවෙන අයටත් ගැටලුවක් නෙවෙයි.මොකද සොබාදහමෙ – කැලෑ ජීවිතේ රහ හොයන කෙනෙකුට මේ අත්දැකීම් විඳගන්න කිසිදු තහනමක් මේ බිමේ නැති හින්දා.මේ දඹානෙ කටු ගේ. අපිට කටු ගේ වුණාට වැදි ජනතාවට නම් මේ ඔවුන්ගෙ ‘වරිග මහගෙදර’. එහෙම කියන්නෙත් හේතුවක් ඇතිව.”කටුගේ කියන්නෙ මිය ගිය සංස්කෘතියක් ගැන කතාකරන තැනක්. ඒත් මෙතැන තියෙන්නෙ සජීවී සංස්කෘතියක අතීතය, වර්තමානය සහ අනාගතය.වැදි ජනතාව කියන්නෙ අපේ අතීතය. ඔවුන් වර්තමානයෙත් ඉන්නව. අනාගත පරපුරකුත් හැදෙනවා. ඉතින් මේ ඔවුන්ගෙ සංස්කෘතිය ගැන කතා කරන කේන්ද්‍රස්ථානය. කටුගේ කියනවට ඔවුන් අකැමැති ඒ නිසා...”නලින් කියන්නෙ කටු ගේ සහ වරිග මහ ගෙදර අතර ඇති වෙනස ගැන. නලින් මුණසිංහ මෙහි ස්ථාන බාර නිලධාරි තැන.ආදි වාසි අතීතය සහ ඊට උරුම පුරා වස්තු රැසක් මෙහි තැන්පත්ව ඇති නිසා අපේ කට හුරුවට කටුගේ කිව්වට නලින්වත් ආදිවාසින්වත් අමනාප වෙන එකක් නැතිවෙයි.කොහොම වුණත් හෙනානිගල – රතුගල – නිල්ගල - පොල්ලෙබැද්ද – දලුකාන- දඹාන - කොටබකිණිය කියන වැදි ගම්මානවල ජීවත්වන ආදිවාසීන් කොයි කවුරුත් නිතර මෙතැනට යනව - එනව.ලෙඩ දුකක්, මළ ගමක්, උත්සවයක් වගේ කොයියම්ම වැදගත් කටයුත්තකදි වුණත් අතමාරුවක්, උදව්-පදව්වක්, නීති උපදෙසක්, රජයේ ආයතනයකින් සේවාවක් ඕනෙ වුණොත් ඔවුන් එන්නෙ මෙතැනට.ඒ හැම ඕනෑ එපාකමක්ම වන්නිලැත්තො හරහා වරිග මහ ගෙදරින් ඉටු වන නිසා.ඒ අපිට නොපෙනෙන ඔවුන්ගෙ අභ්‍යන්තරික කටයුතු.ඒත් බලන්න මේ පේන දේවල් දිහා.මට නම් ගහෙන් බහින්නත් ලෝබයි.ඇඟේ දැවටීගෙන යන අකීකරු හුළං රැළි ... මිහිරි කුරුලු කොබෙයි හඬ... හිතේ තියෙන අන්තිම දුක් පීඩාවත් අකා මකා දමනව.සොබා දහම මොන තරම් ආශ්චර්යයක් ද?... කාලය කියන්නෙ සල්ලි කියල හිතන කෙනෙකුට නම් මේ සුවය හීනයක්. ඒත් මං ඒ සුවයෙ අනන්තයට ගිහින්. සැහැල්ලුවෙන් හිත පිරිල. ඉතිරිල.කටුගේ මිදුල පුරා තැන තැන ලොවි බංකුවල වාඩිගත් අයත් මිලක් නියම කළ නොහැකි මේ සුවය රිසි සේ විඳිනව. වැදි දරුවන් – තරුණයන් කිහිපදෙනෙකුත් ඒ අතරෙ.මානා - ඉලුක් හෙවිල්ලපු ගොම මැටි පිරියම් කළ ශාලාවෙ කොට්ට පිලේ හිඳගත් වෙළෙන්දියක්. පෙනෙන හැටියට ඈ ආදිවාසි කාන්තාවක්.කැලෙන් කඩාගත්තු ගඩා ගෙඩි ටිකක් - දෙහි ගැට වට්ටියක් - පොල්කටු හැඳි ටිකක් – මීපැණි බෝතල් දෙක තුනක් වගේ වැදි ජන ජීවිතයට ආවේණික ආරළු - බූරළු ටිකකුත් ඈ පිල්කඩේ විකුණන්න තියාගෙන.සද්දයක් – බද්දයක් කිසිදු කලබලයක් නැති මේ පරිසරයෙ නිහඬ බව බිඳින්නෙ කුරුලු කූජනයෙන්. ඒත් මෙච්චර වෙලා තිබුණු ඒ නිහඬ බව හිටි අඩියෙ කොහේදෝ ගියා.බස් දෙකතුනකින්ම දෙස් විදෙස් සංචාරකයන් පිරිසක් එක මොහොතෙම වරිග මහ ගෙදරට ඇවිත්.එල්ලෙන වැල් ඉණිමං දිගේ මයිල ගහටත් දමුණු ගහටත් නඟින්න ගැටව් ටිකකුත් – තරුණියන් ටිකකුත් පොදි කනව. සමහරුන් පොටෝ ගහනව.කටුගේ ළඟින් වැටුණු අඩිපාර දිගේ සමහරුන් වන්නිලැත්තන්ගෙ ගෙපැල පැත්තට ඇදෙන්නෙ ඔහු මුණගැහෙන්න වෙන්න ඕනෙ.ආදිවාසි ජන ජීවිතය හදාරන – තතු හොයන කොයි කාටත් මෙතැන එකම විශ්වකෝෂයක්. රට උළු හෙවිල්ලපු - මැද මිදුලක් ඇති ප්‍රධාන ශාලාවෙ පෙළ ගැහැණු උරුමයයි ඒ තෝතැන්න. ආදිවාසි යුගයෙක අසිරිය කියාපාන අතිශය දුර්ලභ සහ සොඳුරු ඡායාරූප සමූහය ඒ අතීතයේ ප්‍රබල සාක්ෂිකරුවො.දඹාන අසල බුලුගහ හෙනානිකන්දෙ ගල්ලෙනක උපන් ඌරු වරිගෙ තිසාහාමිගෙ.. තාත්තා ඌරුවරිගේ අප්පුවා ... අම්මා තලාවරිගේ ගෝඹරී. කාගරේ වන්නියා තිසාහාමිගේ මුත්තා. මේ අය ගැනත් ඔවුන්ගෙන් බෙදීගිය වැදි පරපුරු ගැනත් ඡායාරූප සහිත විස්තරේ ආයෙ ආයෙ බලන්න හිතෙනව.ඉතින් ...කාගෙන් තහනමක්ද... ඇති පදං කියවන්න ... බලන්න... විඳින්න. කොටින්ම හිත පිරෙනකම්.‘ඌරු වරිගෙ තිසාහාමි... නුදුරු අතීතයේ වැදි ගෝත්‍රය බිහි කළ සෘජු බුද්ධිසම්පන්න පුරෝගාමී නායකයා...1940 – 80 දක්වා කෘෂි ව්‍යාපාර විසින් සිය ගම්බිම්වලින් උගුල්ලනු ලැබ ගොවියන් ලෙස පදිංචි කරවනු ලැබීම නිසා ඇතිවන ප්‍රතිවිපාක කල් තියා අවබෝධ කරගත් තිසාහාමි, රජයේ මෙම ක්‍රියාවලියට එක හෙළා විරුද්ධ වූවා පමණක් නොව සිය ගෝත්‍රය මෙම ජනපද තුළ අසරණ දිළින්දන් වන බවට ද කල්තියා පැවැසීය...’වයෝවෘද්ධ තිසාහාමි සෘජු හා තියුණු බැල්මකින් මං දිහා බලා ඉන්නවා. ‘එදා මං කියූ දේ අද සත්‍යයක් වෙලා නේද...?ඒ බැල්මෙ ප්‍රශ්නාර්ථයක්. හිතත් ටිකක් ගැස්සුණා.මහියංගණේ සිට කොටබකිණියට ආ ගමනෙදි කිහිප වරක්ම අප වාහනයට වැදි තරුණයින් අත දැමූ බව මට මතක් වුණේ තිසාහාමිගේ ඡායාරූපය දිහා බලාන ඉන්න ඔය අල්ල පනල්ලෙ.”ඇයි ඒ වාහනවලට අතදාන්නෙ...” මට නොඅසා බැරිවුණේ කුහුල වැඩිකමට.”ඔය පාරේ යන එන වාහනවලට ගොඩවෙලා සින්දු කියල මේ අය සල්ලි ඉල්ලනව...” කවුදෝ කියනව ඇහුණා. තිසාහාමි කියූ දෙය ඇත්ත වෙලා.ඒත් සමහරු එහෙම වුණාට, ඇති හැකි පමණට ගොවිතැන් බතක් කරගෙන ජීවත්වෙන අයත් මේ අතරෙ.කොහේ හරි ලෝකෙක ඉඳන් ඒ අය දිහා බලල නම් තිසාහාමි සතුටු වෙනව ඇති.කොහොම වුණත් ආදිවාසි දරුවන් හුඟ දෙනෙක් දැන් උසස් අධ්‍යාපනයට යොමුවෙලා. උපාධිධාරී දඹානෙ ගුණවර්ධන ඔවුන්ගෙ පූර්වාදර්ශය.1937 වගේ කාලෙ ගල්ඔය ව්‍යාපාරයට නිල්ගල-රතුගල කැලෑවේ ජීවත්වුණු පවුල් කැලෑවෙන් එළියට ගත්තෙ ගොවිතැනට හුරුවිය යුතු යැයි පවසමින්. ඒත් කොටබකිණියෙ හුන් තිසාහාමි නෙවෙයි මියෙන තුරුම කැලෙන් එළියට පදිංචිය වෙනස් කළේ.මහවැලි ගම්මානවල පදිංචි කරවපු තම ගෝත්‍රයෙ අය ගැන මාධ්‍යවේදීයකු අහපු ප්‍රශ්නෙකට තිසාහාමි දීලා තිබුණේ මහ අපූරු උත්තරයක්.”මහත්තයො දලු ලෑවෙත් නෑ. මුල් ලෑවෙත් නෑ...”පොළොවට මුල් ඇද්දෙත් නැතිනම් දලු දැම්මෙත් නැතිනම් ඒ උත්සාහයට මොකද වුණේ.. එය සහමුලින්ම විනාශවෙලා ගිය වග ඔහු කියූ අපූරුව බලන්න.කාඟරේ වන්නියා - ඌරුවරිගෙ අප්පුවා... ඇවෑමෙන් තිසාහාමි වරිගෙ නායකයා වුණේ අවුරුදු 14දී.ගින්දරටත් – ගල්ලෙනටත් ආදරේ කළ ඔහු 1998 මියෙන තුරුම කොටබකිණියෙ විසුවෙ මහා දරු පරම්පරාවක් ඇති කළ අපරිමේය සතුට සහ ඌරුවරිගේ වන්නිලැත්තො ලොකු පුතු තම වරිගෙ රැක ගන්නවාය යන දැඩි විශ්වාසය එක්ක.වරිග මහ ගෙදර හෙවත් මේ කටුගේත්, වන්නිලැත්තන්ගෙ ගෝත්‍රය රැකීමේ ඒ උත්සාහය තවත් එක් ප්‍රතිඵලයක්.ගල්ගුහාවල ජීවත් වූ තුරුණු ළඳුන් එදා උඩුකය නිරුවත්ව විසූ හැටියි අරුමෙ! මේ විරල ඡායාරූප කොහෙන් හොයා ගත්තාදැයි ඔබටත් හිතේවි.ලේක්හවුසිය ඇතුළු ප්‍රධාන පෙළේ පුවත්පත් ආයතන කිහිපයකින් ලබාගෙන ඇති මේ විරල විසල් ඡායාරූප නරඹන්න මිස ඔබේ කැමරාවේ සටහන් කරගන්න නම් නෙවෙයි. ඒ වැඩේ තහනම්.සොබාදහම ඇසුරේ පමණක්ම දිවි ගෙවූ වැදි ජනයා කැලෑවටම බද්ද වූ දේ පමණක් භාවිතා කළ හෙයින් ඔවුන්ගේ බඩු භාණ්ඩ රැස් කිරීම උගහට දෙයක් කියලයි නලින් කියන්නෙ.”ඔවුන්ට තිබුණෙ ඉක්මනින් යළි පරිසරයටම එකතු වන අල්පේච්ඡ බඩු භාණ්ඩ කිහිපයක්. ඇත්තටම ඔවුන් තබා ගියේ පිය සටහන් විතරයි. පරිසරයට හානිවන කිසිම දෙයක් ඔවුන් මේ මිහිපිට තබා ගියේ නැහැ.අපේ අය වැද්දො බලන්න එනව කියල එන්නෙ හරියට සත්තු බලන්න එනව වගේ. ඒත් ඔවුන්ටත් තියෙනව ආචාර ධර්ම පද්ධතියක්. සංස්කෘතියක්. වන්නිලැත්තන්ට මේ වරිග මහ ගෙදරක් හදන්න ඕනෙ වුණෙත් ඒ ටික අපි හැමෝටම කියන්න. මේ තියෙන හැම මෙවලමක්ම සොබාදහම හා බද්ධ වෙච්චි දේවල්..”සකපෝරුවෙ හොඳට අඹල -පෝරණේ පුච්චල අපි මැටි වළං මුට්ටි හැදුවට වැදි ජනයා කළේ වෙනස් දෙයක්.හොඳින් වතුර ගලායන තැනෙකින් නැතිනම් කැලේ සුවිශේෂ තැන්වලින් හාරා ගන්නා මැටි අතින් අඹල – අව්වෙන් පදං කරගෙනයි ඔවුන් වළං හැදුවෙ.දඩමස් හොද්ද පැහුණෙත් – කුරහන් තලප – ආනම හැදුවෙත් ඔවුන් මේ වළංවල.ඒ විතරක් ද ... කොටං හතු මාළුවත් බඩවැල්ලා හතු මාළුවත් මේ මැටි වළංවල ඉදුණේ සුවඳ දිදී.වැල්අලයක්, ගිරිතලයක්, ගෝනලයක් එහෙමත් නැතිනම් කටුඅලයක් බිඳගෙන ආවත් ගින්දරේ පිළිස්සුවෙ නැතිනම් වතුර දමල තැම්බුවෙ මෙහෙව් වළං මුට්ටිවල.හං ගොට්ටත් අපූරු භාජනේ. යකා කට එහෙමත් නැතිනම් පැතලිය කියන්නෙත් මුව හමෙන් හදාපු මේ හං ගොට්ටටමයි.මීයක් – බඹරයක් කඩන්න යන දාට හූරලගේ අත්වල හංගොට්ට වරදින් නෑ. පැණි එකතු කරතෑකි ඇති පදං.තුන්හිරියා, ගල්ලැහැවලින් වියාගත්තු වට්ටි - පෙට්ටිවල මොර වාරෙට මොර පිරෙනව. කෝන් අහුලන්නත් නරක නැහැ. දං -හිඹුටු වගේ පලතුරක් වැඩිපුර ඇත්නම් ඒවා යන්නෙත් පන් වට්ටියට. වේළපු දඩමස් අහුරන්නත් පන් වට්ටි හරි ප්‍රයෝජං.පේළියට තබාපු මේ වළං මුට්ටි – වට්ටි පෙට්ටි අතර මගේ හිත ගියේ නම් නා නා ප්‍රකාර හැඩයෙ ලබුකැටවලට.දිය ලබු ගෙඩිය වේළලා : හාරලා - පදං කරල හදපු ලබු කැටේ වතුර විතරක් නෙවෙයි ඔවුන් මී පැණිත් තැන්පත් කෙරුවා. නයි ලබු කැටේ දිගට දිගයි. හේන්වලට වතුර ගෙනියන්න වගේම බඹර පැණි එකතු කරන්නත් ඔවුන් භාවිතා කළේ නයි ලබු කැටේ.මීයක් – දඩයමක් එළාගත්තු දාට වැදි මායියලාට වැඩ ගොඩයි. කොටහක් පැණි මාළු දමන හින්ද ලබුකැටවලටත් වැඩ ගොඩයි.පැණි මාළුයි කිව්වෙ මී පැණිවලට ඔබ්බවන දඩමස්වලට. එහෙම කළේ ලබු කැටේට දමාපුවම පැණි මාළු සෑහෙන කලක් තියා ගන්න හැකි නිසා.දඩයමේ යද්දි භාවිතා කළ කැති – පොරෝ - දුනු ඊතලත් මේ කටුගෙයි පෙළ ගැහිලා. ඔවුන් මේ ආයුධ - මෙවලම් හදාගන්නා කතන්දරෙත් හරි අපූරු එකක් කියලයි නලින් කිව්වෙ.”ඔවුන් ළඟම තියෙන සිංහල ගම්මානෙට යන්නෙ රෑට. කම්මල්කරුවගෙ ගෙදරට ගිහින් කතා නොකර මී පැණියි දඩමස් පොදියකුයි එල්ලනවා. තමන්ට ඕනෙ හැඩය පොරෝ - කැති තල නා කොළේක අඳිනවා. තල තුනක් ඕනෙ නම් කොළ තුනයි. අවශ්‍ය ගාන කිව්වෙ කොළවලින්. දුනු-ඊතලත් එහෙමයි. ආයෙ හතර පස් දවසකට පස්සෙ අර වගේම රෑක ගියාම කම්මල්කරුවා ආවුද ටික හදල තියෙනවා. හැබැයි මේ දෙගොල්ලො මුණගැහෙන් නෑ. කතාකරන් නෑ. ඒකයි අදිසි හුවමාරුව කිව්වෙ..”අපූරු සහජීවනේ.මුව හම්, දිවි ඔළු, කුළු හරක් ඔළු.. අංතට්ටු අතරේ ටිකක් අමුතු කුයිලක්.... මං හිතන්නෙ අලි ඔළුවෙන් වෙන්න ඕනෙ.ඔව්නෙ. අලුත් අලි ඔළුවක් සහ ඇට කැබලිති.“මේ තරමක් ළඟදි මැරුණු අලියකුගෙ ඇටකටු. ඒකයි ඔය..”නලින්ට දැන් මේ කැලෑවෙ ගඳ සුවඳ ඒ තරම් දේවල් නෙවී.ගල් දුන්න කියන්නෙ ඊතල වෙනුවට ගල්කැටයක් භාවිතා කරන විදීමේ ක්‍රමයක්. නිලයක් බලල විද්දම අලියත් බයලු මේ ගල් දුන්නට. 1940න් පස්සෙ සතුන්ට ඊතලෙන් විදින එක තහනම් කළාට ගල් දුන්න නම් අදත් වැදි ජනයා අතරේ බහුලව භාවිතා වන විදීමේ ක්‍රමයක්.හේනට එන කුරුල්ලො පන්නන්න, රිලව් –දඬුලේනුන් අල්ලන්න ගල් දුන්න තමයි කියාපු ආවුදේ.’කොබ්බෑ’ හරි ‘ගැටවලා’ ලීයෙන් හරි හදාගන්න දුනු ගහේ දෙපැත්ත යාකර ගන්නෙ අරලු පට්ටයකින්. නැතිනම් නුග ගහේ එල්ලෙන වැලකින් කපාගත්තු පට්ටෙකින්.බොහොම සීරුමාරුවට හදාපු මේ දේවල්, මැද මිදුලට ඔබ්බෙන් ඇති පිල්කඩේ පෙළ ගැහිල. සතුන්ට අටවපු හබකක් සහ උගුලකුත් මැද මිදුලෙ තවම එහෙමම. ඒ ඔබ එනතුරු. ඔබට දකින්න.අර ඡායාරූපවල ඉන්න ගෝමරීලා - හින්නිල, පොරමොලාලා ... තලාවරිගෙ බණ්ඩියල – අප්පුවල කොයි කවුරුත් වගේ ඇඳගෙන හිටියෙ බොහොම කෙටි රෙදි කඩක්. හම් කඩක් ද මන්ද...”අතීතයෙ ඔවුන් රෙදිවලට වඩා හයිය ඇඳුමක් ඇන්දා. හදාගත්තෙ රිටි ගහේ පොත්තෙන්. ඒක හරි ගනකමයි. පොත්ත වතුරට දමල හොඳහැටි පොඟවල ගලක් උඩ තියල තලපුවම පොතු යනවා.ඊට පස්සෙ මතුවෙන්නෙ බොහොම සනීප රෙද්දක්. ඒව තමයි ඔවුන් ඇන්දෙ....”ගහ කොළට - සතා සීපාවට ආදරේ කරන නලීන් මුලින්ම මෙහෙ ආවෙ අභ්‍යන්තර ප්‍රදර්ශනාවලිය සැලසුම් කරන්න.අපේ රටෙන් වඳවී ගිය රයිනෝසිරස් - ගවරා වගේ සතුන් සහ වඳවෙමින් පවතින සතුන් ගැන පැරැණි දේ ගැන තතු හොයන නලින් වෘත්තියෙන් පුරවිද්‍යා ගවේෂකයෙක්. රාජකාරි කටයුතු නිමියේ යළි යන්න සූදානම් වන විට, නායක වන්නිලැත්තො මෙහි නවතින්නැයි නලින්ට ආරාධනා කරනවා.2006 අගෝස්තු 09 වැනිදා වරිග මහ ගෙදර මේ විදිහට විවෘත වුණේ වන්නිලැත්තන්ගේ අප්‍රතිහත ධෛර්යයෙ ප්‍රතිඵලයක් විදියට.රස්සාවකටත් වඩා මේ පරිසරයේ ජීවන රටාවෙන් ලබන තෘප්තිය නලින්ට මහ මෙරක්.’හතු මාළුවත් – කුරහන් තලප – ආනමත් මුං කව්පි කරවිල මාළුවත් වගේ වැදි ජන ජීවිතයෙ ආහාර වේලට නලින් අනුගත වුණේ බොහොම කැමැත්තෙන්.අද ඒ ආදිවාසින්ගේ සහ වරිග මහ ගෙදර ඔහුත් දුක සැප බෙදාගන්න සාමාජිකයෙක් වෙලා.අපේ අතීතය දැන කියාගන්න.. විඳින්න.. කැමැති වෙලාවක් ගිමන් හරින්න.. රුපියල් 20යි ඔබට වැය වෙන්නෙ.ළමයකුට නම් රුපියල් 10ක්. නඩත්තු පඩි-නඩි ආදි වාසි සුබ සාධනය සඳහායි ටිකට්පතෙන් එන මේ මුදල යොදවන්නෙ.ඉතින් පැය ගාණක් ගෙවිල. ඒත් වෙලාව යන වගක් හිතකවත් නැහැ.වරිග මහ ගෙදරින් එළියට බහිද්දිත් ඒ සතුට හිතේ පිරිල. දුකක් සන්තාපයක් අහලකවත් නැති තරමට හිතේ මහා සැහැල්ලුවක්. මට ඕනෙ ඒ සියල්ල දවසක ඔබත් විඳින්න. මතක තියාගන්න බදාදා හැර. උදේ 7.30 පටන් වරිග මහ ගෙදර දොරටු හැමදාම ඇරිල. ඒ ඔබ එනතුරු .ඉනෝකා පෙරේරා බණ්ඩාරඡායාරූප -සුසන්ත විජේගුණසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051612</link>
    <topic>බෲනායි රජුගේ ආලේඛ්‍ය චිත්‍රයක් නිර්මාණය කළ ශ්‍රී ලාංකේය සිත්තරා</topic>
    <author>හේමාලි</author>
    <content>බෲනායි රජුගේ ආලේඛ්‍ය චිත්‍රයක් නිර්මාණය කළ ශ්‍රී ලාංකේය සිත්තරාසම්පත් කෝස්තාඔහු කැන්වසය මත සිතුවම් කරන එක ඉරකින් දහසකුත් දේ කියවේ. කෙනකුට කලාතුරකින් පිහිටන චිත්‍ර කලාවේ අපූරු බව ඔහුට උත්පත්තියෙන්ම හිමිවන්නට ඇති. ඔහු සම්පත් කෝස්තාය.ජා ඇළ කලඑළියේ උපන් සම්පත් උපතින් කිතුණු භක්තිකයෙකි. එහෙත් අද වන විට ඔහු බෞද්ධ දර්ශනය දැඩි සේ විශ්වාස කරන කෙනකු බවට පත්වී ඇත. ජාඇල කලඑළිය කනිටු විදුහලින් මූලික අධ්‍යාපනය ලද ඔහු කඳාන සාන්ත සෙබස්තියන් විද්‍යාලයෙන් උසස් පෙළ දක්වා අධ්‍යාපනය ලැබීය.උපතින්ම චිත්‍ර ශිල්පයට දැක්වූ දක්ෂතාව නිසාම පසු කලෙක ඔහු ප්‍රවීණ චිත්‍ර ශිල්පී ජෝ දඹුළුගල වෙතින් සිය දක්ෂතා ප්‍රගුණ කළේය.ආර්ථික අපහසුතා නිසාම උසස් අධ්‍යාපනයට ආයුබෝවන් කී ඔහු සුප්‍රසිද්ධ හැරඩ්ස් ඇඟලුම් ආයතනයේ මෝස්තර නිර්මාණ ශිල්පියකු ලෙස වෘත්තීය ජීවිතය ආරම්භ කළේය.චිත්‍ර කලාව කෙරෙහි ඔහු ප්‍රකට කළ නිසඟ හැකියාව නිසාම පසු කලෙක ඔහුට ප්‍රචාරක ක්ෂේත්‍රයේ රැකියාවකට දොරගුළු විවර විය.”ඉස්සරලම මම ස්කිල්ස් ප්‍රචාරක ආයතනයට සම්බන්ධ වෙලා වැඩ කළා.ඊට පස්සෙ එතැනින් අයින්වෙලා ඉම්පැක්ට් ආයතනයට සම්බන්ධ වුණා. ඊට පසු කාලෙක වසර කිහිපයක්ම මම දෝහා කටාර් රාජ්‍යයේ චිත්‍ර ශිල්පියකු හැටියටත් සේවය කළා.”විදේශීය රටක සේවය කිරීමෙන් පසු ලංකාවට පැමිණි සම්පත් සුප්‍රකට විදේශ අනුබද්ධ ආයතනයක් වූ සාචි අන් සාචි නම් වූ ප්‍රචාරක සමාගමේ කලා අධ්‍යක්ෂවරයකු ලෙස සේවයට එක්විය. පසුව රිබිස් ප්‍රචාරක ආයතනයට සම්බන්ධ වූ ඔහු එහි කෙටි කලක් ප්‍රචාරක නිර්මාණකරුවකු හැටියට සේවය කළේය. ඉන් පසුව ද ප්‍රචාරක සමාගම් රැසකට ඔහුගේ නිර්මාණ දායකත්වය පිරිනැමිණ.ප්‍රචාරක ආයතනයන්හි සේවයේ ඒකාකාරී බවට ඔහු එතරම් කැමැත්තක් නොදැක්වූ අතර එම ආයතනයන්හි සේවය කරත්දී දැකුම්කලු දින දර්ශන කිහිපයක් ද ඔහු අතින් නිර්මාණය විය.මේ අතර ඔහු විදේශගතව සිටියදී සුවිශේෂී ඇරියුමක් ලැබිණ. එය චිත්‍රශිල්පියකුට කලාතුරකින් ලැබෙන අවස්ථාවක් විය. එනම් බෲනායි රාජ්‍යයේ රජුගේ 6ය4 ප්‍රමාණයේ ආලේඛ්‍ය චිත්‍රයක් නිර්මාණය කිරීමේ අවස්ථාවයි.චිත්‍ර ශිල්පියකු ලෙසට සම්පත්, වික්ටර් රත්නායකගේ සංගීත ප්‍රසංගයන් සඳහා ද නිර්මාණාත්මක දායකත්වය ලබා දුන් අතර එච්.ඇම්.කුඩලිගම කවියාගේ ‘කුණාටුව‘ පද්‍ය සංග්‍රහයේ දෙවන මුද්‍රණය සඳහා පිටකවර නිර්මාණයෙන් ද දායක විය. කැසට් කවර ද ඔහු අතින් නිර්මාණය වී ඇත.සම්පත් ගේ දක්ෂතා චිත්‍රශිල්පයට පමණක් සීමා වූවක් නොවේ. එච්.ඒ.පෙරේරා, පරාක්‍රම නිරිඇල්ල, මානෙල් ජාගොඩ වැනි ප්‍රකට රංගනවේදීන් මෙහෙය වූ රංග ශිල්ප ශාලිකාවේ රංග කලා පාඨමාලාවක් ද සාර්ථකව නිමකළ හෙතෙම පාඨමාලාව අවසන ‘මැක්බත්’ නාට්‍යය ද වේදිකාගත කිරීමට දායක විය.හිරෝෂිමා අන්තර් ජාතික කෙටි චිත්‍රපට උළෙලේදී කුසලතා සහතිකයක් දිනූ ප්‍රවීණ ඡායාරූප ශිල්පියකු වන ඔහුගේ සොහොයුරා නිර්මාණය කළ කෙටි චිත්‍රපටයට කලා අධ්‍යක්ෂණයෙන් හා රංගනයෙන් ද ඔහු දායක විය.ප්‍රකට හඬ කැවීම් ශිල්පියකු හා රූපවාහිනි වෙළෙඳ දැන්වීම් නිර්මාණකරුවකු ද වන සම්පත් එච්.ඒ.පෙරේරාගේ ආභාෂයෙන් ලත් පුහුණුව ඔස්සේ 89 කණ්ඩායම නමින් වීදි නාට්‍ය කණ්ඩායමක් ද පිහිටුවාගෙන දිවයින පුරා වීදි නාට්‍ය රැසක් ප්‍රදර්ශනය කළේය.ඔහුගේ මීළඟ අරමුණ වනුයේ මෙතෙක් තමා විසින් අඳින ලද හොඳම චිත්‍ර එක්තැන්කොට ප්‍රදර්ශනයක් පැවැත්වීමය. ඒ සඳහා අනුග්‍රාහකයකු නොමැතිවීම එය ප්‍රමාදවීමට හේතුවය. ආනන්ද කුමාරස්වාමි මාවතේ වාර්ෂික කලාපොළට නිතිපතා සහභාගි වූ ඔහු සිය ආර්ථික දුෂ්කරතා නිසාම මෙවර එයට ද සහභාගි නොවූයේ ය.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051613</link>
    <topic>මනෝජ් ගුවන්විදුලියේ අධ්‍යක්ෂ මණ්ඩලයට</topic>
    <author>ඡායාරූපය - නන්ද ඒකනායක කෝට්ටේ මධ්‍යම සමූහ</author>
    <content>මනෝජ් ගුවන්විදුලියේ අධ්‍යක්ෂ මණ්ඩලයටසංගීත ක්ෂේත්‍රයේ වසර 25කට අධික කාලයක අත්දැකීම් ඇති ලලිත කලා විශාරද මනෝජ් පීරිස් ශ්‍රී ලංකා ගුවන්විදුලි සංස්ථාවේ අධ්‍යක්ෂ මණ්ඩලයට ජනාධිපති මහින්ද රාජපක්ෂ මැතිතුමන් විසින් පසුගියදා පත්කරන ලදී.ලලිත කලා විශාරද, සංගීත විශාරද සහ ප්‍රවීණ සංගීත අධ්‍යක්ෂවරයකු ද වන මනෝජ් තෛ‍්‍රනිකායික මහා සංඝරත්නය වෙතින් දේශමාන්‍ය හා දේශබන්දු යන ගෞරව නාමයන්ගෙන් ද පිදුම් ලැබූවෙකි. රටවල් 42 පමණ සංචාරය කරමින් අත්දැකීම් රැසක් ලබා ඇති ඔහු මුළු දිවයිනටම බලපාන සාමදාන විනිශ්චයකරුවෙක් ද වේ.ළමා කුසලතා සංවර්ධන වැඩසටහන මෙහෙයවූ ළමා නාට්‍ය වැඩමුළුව සඳහා සහභාගිවූ සිසු දරු දැරියන්ට සහතික පිරිනැමීම පසුගියදා කොළඹ 08 තරුණ බෞද්ධ සමිති ශාලාවේදී පැවැත්විණ. එම උත්සවයේදී ඇමැති ජීවන් කුමාරතුංග සහ සිනමාවේදිනී හා පාර්ලිමේන්තු මන්ත්‍රිනි මාලිනි ෆොන්සේකා යන මහත්ම මහත්මීන් අතින් දූ දරුවන් සහතික පත් ලබාගත් අවස්ථාව.බටපොත ග්‍රාම නිලධාරී කොට්ඨාසයේ ජ්‍යෙෂ්ඨ පුරවැසි සංගමය සංවිධානය කළ සිංහල අවුරුදු උත්සවයේදී වැඩිහිටි අවුරුදු කුමාරිය තේරීමේ තරගයෙන් ප්‍රථම ස්ථානය දිනාගත් ඩබ්ලිව්. ඒ. සෝමවති (මැද) දෙවන ස්ථානය දිනාගත් ඩබ්ලිව්. ඒ. සඳසීලී (වමේ) හා තෙවන ස්ථානය දිනාගත් කේ. එම්. චන්ද්‍රා යන මහත්මීහු ඡායාරූපයේ සිටිති.ඡායාරූපය - නන්ද ඒකනායක කෝට්ටේ මධ්‍යම සමූහසමන් චන්දන කුමාරසිංහ සංස්කරණය කළ ‘එදා අහසට මෙදා නැගි සඳ’ කාව්‍ය සංග්‍රහය හොරණ අධ්‍යාපන කලාපයේ සහකාර අධ්‍යක්ෂිකා පේ‍්‍රමා විජේතුංග මහත්මියට පිළිගැන්වූ අයුරු.ප්‍රසන්න ජයකොඩි අධ්‍යක්ෂණය කරමින් ආනන්ද අබේනායක නිෂ්පාදනය කළ ‘සඳ අමාවකයි’ සහ ‘නිසල විල’ යන ජනප්‍රිය ටෙලිනාට්‍ය ද්විත්වයච්ඍච් නිෂ්පාදනය ලෙස ටොරානා වීඩියෝ මූවීස් ආයතනය එළිදක්වා ඇත.ජිප්සීස් සංගීත කණ්ඩායම ජනපි‍්‍රය බයිලා ගායකයකු වූ වොලි බැස්ටියන් වෙනුවෙන් උපහාර ගී සංගත තැටියක් එළිදක්වා ඇත. ‘නර්ස් නෝනා’, ‘අයිරින් ජොසපින්’, ‘සැඩ සුළං හමන්නේ’, ‘නොන්ඩි සිමයියා’, ‘ලේ කිරි කරලා’, ‘හායි හූයි බබි ආච්චි’ වැනි ජනපි‍්‍රය ගීත රැසක් මීට ඇතුළත්ය. ‘ජිප්සීස් වොලි බැස්ටියන් උපහාර’ එම් එන්ටර්ටේන්මන්ට්ස් නිපැයුමකි.ඩුබායි – විශ්ව ගම්මානයේ පැවැති ජාත්‍යන්තර වෙළෙඳ හා සංස්කෘතික ප්‍රදර්ශනයේදී ශ්‍රී ලංකා මන්දිරයේ අංක විද්‍යාඡ්‍යොතිෂ කුටිය මෙහයවන ලද අංක විද්‍යාඡ්‍යොතිර්වේදී ජේ.ඒ.ඩී. පෙරේරා ශ්‍රී ලාංකේය පිරිසක් සමඟ පෙනී සිටිමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051614</link>
    <topic>රූපවාහිනි නාලිකාවන්ට ජාතික ප්‍රතිපත්තියක් ඕනෑ</topic>
    <author>හේමාලි විජේරත්න</author>
    <content>රූපවාහිනි නාලිකාවන්ට ජාතික ප්‍රතිපත්තියක් ඕනෑජාතික රූපවාහිනි සංස්ථාවේ සභාපතිඅධිනීතිඥ සරත් කෝන්ගහගේජාතික රූපවාහිනි සංස්ථාවේනව සභාපතිවරයා වශයෙන් අධිනීතිඥ සරත් කෝන්ගහගේ මහතා පසුගියදා වැඩ බාරගත්තේය. සිරස රූපවාහිනි ආයතනයේ ඉහළ නිලධාරියකු වශයෙන් ද, ලේක්හවුස් ආයතනයේ වැඩබලන සභාපතිවරයා වශයෙන් ද, ජනමාධ්‍ය අමාත්‍යංශයේ උපදේශකවරයකු වශයෙන් ද කලක් කටයුතු කරමින් මාධ්‍ය ක්ෂේත්‍රය පිළිබඳ පෘථුල දැනුමක් හා පළපුරුද්දක් ඇති නව සභාපතිතුමන් සමඟ කළ සාකච්ඡාවකි මේ.ජාතික රූපවාහිනිය අපට තිබුණු අංක එකේ රූපවාහිනි නාලිකාව. නමුත් පසුකලෙක ඒ තත්ත්වය ජාතික රූපවාහිනියට අහිමි වූවා. ජන සන්නිවේදන විෂය පිළිබඳ විශේෂඥ, විශ්වවිද්‍යාල ඇදුරුතුමකු එය අංක එකේ නාලිකාව බවට පත් කිරීමට උත්සාහ කළා. ඔබට පුළුවන්ද ඒ අභියෝගය ඔබටත් තියෙනවා.රූපවාහිනි වැඩසටහන් කියන්නේ මිනිස්සුන්ගේ රුචිකත්වය පදනම් කරගත් දෙයක්. නමුත් මිනිස්සුන්ගේ රුචිකත්වය මතම ජාතික නාලිකාවකට හැසිරෙන්න බෑ. රූපවාහිනිය ආරම්භ කිරීමේ පරමාර්ථ ගණනාවක්ම රූපවාහිනි පනතේ සඳහන් වී තිබෙනවා. ජපානයෙන් ආධාර වශයෙන් මෙය අපට දුන්නේ වාණිජමය ආයතනයක් වශයෙන් පවත්වාගෙන යන්නට නොවෙයි.රටේ මහජන සේවා සන්නිවේදන ආයතනයක් විදියට අධ්‍යාපන, සමාජ, සංස්කෘතික දේශපාලනික වටිනාකමින් යුත් වැඩසටහන් ඉදිරිපත් කිරීමට. නමුත් පසු කාලයක ඒ අරමුණ යම් ප්‍රමාණයකින් වාණිජමය පැත්තට මාරු වුණා.නමුත් අනෙක් නාලිකාවලට වඩා අපි තවමත් මුල් අරමුණේ ඉන්නවා. මුල් අරමුණේ ඉන්නකොට වාණිජමය පැත්ත සහ මේ දෙක අතර සමතුලිතතා ඇතිකර ගැනීමේ අපහසුතාවයක් තිබෙනවා.ඒ නිසා නිතරම විනෝදාස්වාදය සහ ජනතාවගේ රුචිකත්වයට විනෝදාත්මක දේවල් ඉදිරිපත් කිරීම පැත්තෙන් අපි පස්සෙන් ඉන්න පුළුවන්. ඒක නම් අංක එක එහෙම නම් අපි ඉන්නේ පසුගාමීව. නමුත් රටේ සමාජ කර්තව්‍යයන් වශයෙන් ගත්තම විශේෂයෙන් යුද්ධ කාලේ වෙච්ච දේවල්, රට වෙනුවෙන් අපේ පණිවුඩය ඉදිරිපත් කරපු හැටි, ඒ පැත්තෙන් ගත්තොත් අපි තමයි අංක එක.මේ දෙක අතර තිබුණට වැඩිය තුලනාත්මක භාවයක් ඇති කරලා දෙපැත්තම ඉදිරියට අරන් යන්න පුළුවන් වෙයි කියලා මම කල්පනා කරනවා. විශේෂයෙන් ප්‍රවෘත්ති යම් ප්‍රමාණයකට සමබර වෙන්න ඕන කියලා මම විශ්වාස කරනවා. පසුගිය කාලේ අපේ ප්‍රවෘත්ති ඒක පාර්ශ්වීයයි කියලා චෝදනා නැඟුණා.ඊළඟට අපි ඉදිරිපත් කරන වැඩසටහන්වල ප්‍රමිතිය මීට වඩා හොඳ විය යුතුයි. ටෙලිනාට්‍ය පවා ගත්තොත් අපේ ජාතික උරුමය ආරක්ෂා කරගනිමින් රටේ සංවර්ධන ක්‍රියාදාමයට උරදෙන දෙයක් විය යුතුය. යුද්ධ කාලේ අපට තිබුණා ලොකු ජාතික වගකීමක්. දැන් යුද්ධය ඉවර නිසා ඒ කාලයත් අපට පාවිච්චි කරන්න පුළුවන් තවත් ජනතාව අතරට යන්න.ඕනෑම විෂයකට ජාතික ප්‍රතිපත්තියක් නැතිකම ලොකුම ගැටලුවක්. රූපවාහිනි මාධ්‍යයට වුණත් 1982 දී ඉදිරිපත් කරපු රූපවාහිනි ආඥා පනතක් තිබෙනවා. ඒ අනුව පොදු ජාතික ප්‍රතිපත්තියක් තිබුණොත් නේද හොඳ?ඔව්. ලංකාවේ සියලුම නාලිකාවලට පොදු ජාතික ප්‍රතිපත්තියක් තිබිය යුතුයි. අපිට තිබෙනවා ආචාර ධර්ම පද්ධතියක්. එය ස්වයං ආචාර ධර්ම පද්ධතියක් විදියට අපි සලකනවා. යම් යම් සමාජ දේශපාලන ප්‍රශ්නවලදි ඒක බිඳෙන අවස්ථාත් තිබෙනවා.ජාතික ප්‍රතිපත්තියක් අවශ්‍ය වුණාට අපිට ඒක බලහත්කාරයෙන් ක්‍රියාත්මක කළ හැකි දෙයක් නොවෙයි. ඒක අපි ස්වේච්ඡාවෙන්ම කරගත යුතු දෙයක්. අපේ සංස්කෘතික උරුම ආරක්ෂා කරමින්, සමාජ සත්තාව සාරධර්ම, අපේ අනාගත දරු පරපුර සුක්ෂිත කර ගනිමින් ජාතික අනන්‍යතාවයෙන් යුතු නව ශ්‍රී ලාංකේය පුරවැසියකු ගොඩනැඟීමේ අභියෝගය අද අපට තිබෙනවා.පසුගිය කාලය පුරාම පමණ ඉක්මවා දේශපාලනය කළා කියන චෝදනාව ජාතික රූපවාහිනියට එල්ල වුණා. රාජ්‍ය මාධ්‍ය පරිහරණය කිරීමේදී මීට වඩා සමබරව පවත්වාගෙන යා යුතු නොවේද?අපි සහතික වශයෙන්ම දේශපාලනය කළා. ජාතික රූපවාහිනිය දේශපාලනය කළේ මේ රටේ අනන්‍යතාව ආරක්ෂා කරන්න. ඒකීයත්වය ආරක්ෂා කරන්න. අපි යුදබිමේ ඉඳන් යුද්ධය වාර්තා කළා. අපි දුන්න ආරම්භයට පසු තවත් නාලිකා කිහිපයක්ම ඒක කරන්න පටන් ගත්තා. ඒක නොකරපු නාලිකාත් තිබුණා. ඒ නොකරපු අය කළෙත් දේශපාලනය තමයි. නමුත් දැන් අපි රට ගොඩ අරගෙන තිබෙනවා.අපි කරපු දේශපාලනය මේ රටේ ජනතාව මැතිවරණ දෙකකදී විශිෂ්ට ලෙස අනුමත කරලා තිබෙනවා. ඒ නිසා අපි අංක එක ද දෙක ද කියලා කාටවත් කියන්න බෑ. මොකද අපි සමාජ කර්තව්‍ය ඉටුකළ යුතු අවස්ථාවේ සමාජ කර්තව්‍ය ඉටුකරල තිබෙනවා.අපේ රටට හරවත් ටෙලිනාට්‍ය කලාවක් හඳුන්වලා දුන්නේ ජාතික රූපවාහිනිය. නමුත් පස්සෙ කාලෙක ඒ තත්ත්වය පිරිහී ගියා. ඒ ගුණාත්මක ටෙලිනාට්‍ය සංස්කෘතිය පවත්වාගෙන යන්නෙ කොහොමද?මුලින්ම ටෙලිවිෂන් එකෙන් ටෙලිනාට්‍ය කියලා පෙන්නුවේ අපේ තිබුණු නාට්‍ය කැමරාගත කරලා පෙන්නන එකයි. පසු කලෙකදී තමයි ඒ ස්වරූපයෙන් මිදිලා කැමරාව එළියට අරගෙන ගියේ. ඒක හරියට චිත්‍රපටයක් වගේම තමයි. චිත්‍රපට ටෙලිවිෂන් කලාව තුළට එන්න ඕන කියලයි මට හිතෙන්නේ. එතකොට තමයි ප්‍රමිතිය ඉහළ යන්නේ.ළමා වැඩසටහන් නව ආරකින් ඉදිරිපත් කිරීමේ ක්‍රමවේදයක් හඳුන්වා දෙනවාද?ළමා වැඩසටහන් සඳහා මගේ අවධානය අනිවාර්යයෙන්ම යොමු වෙනවා. ඉදිරි සති කිහිපයේ ඒ පිළිබඳ සාකච්ඡා පවත්වන්න බලාපොරොත්තු වෙනවා. ‘ඩිස්කවරි’ වගේ වැඩසටහනක් නැවත හඳුන්වාදෙන්න පුළුවන්ද කියලා බලනවා.දැන්වීම්වල ප්‍රමිතිය පිළිබඳ ඔබේ අවධානය යොමු වෙනවද?අනිවාර්යයෙන්ම. කිසිම විදියකින් රටේ ජාතික අනන්‍යතාවයට බරපතළ විදියට හානි වෙන දෙයක් කරන්න දෙන්නේ නෑ. මේ කියන්නේ මම අන්තවාදයට ගිහින් නොවෙයි. නමුත් දැන්වීම්වල ප්‍රමිතියක් තිබිය යුතුයි කියලා මම පිළිගන්නවා.චිත්‍රපටවලට / ටෙලිනාට්‍යවලට වගේම රූපවාහිනි මාධ්‍යයටත් වාරණයක් අවශ්‍යයි කියලා ඔබට හිතෙනවද?අවශ්‍යයි. ස්වයං වාරණයක් අවශ්‍යයි.උප සිරැසි සැකසීමේදී භාෂාව පිළිබඳ කිසියම් විද්වතකුගේ අධීක්ෂණය යටතේ කෙරෙනවා නම් වැරදි අවම වෙනවා නේද?ටෙලිවිෂන් කියන්නේ පැය 24 වැඩකරන දෙයක්. තාක්ෂණික මෙවලමක් එක්ක වැඩ කරන කොට අඩුපාඩු සිදුවිය හැකියි. අපි දකිනවා ඉංග්‍රීසි උප ශීර්ෂපාඨ පවා වැරදියට යන අවස්ථා. ඉදිරියට පුළුවන් තරම් උත්සාහ කරනවා ඒවා නිවැරැදි කරන්න.රූපවාහිනියේ ටෙලිනාට්‍ය මාෆියාවක් තිබෙනවා කියා බොහෝ විට චෝදනා නැගෙනවා. ඒ සඳහා යෝජනා කරන පිළියම කුමක්ද?මේ වෙනකොටත් ටෙලිනිස නිලධාරීන් සමඟ මා හා ඇමැතිතුමාගේ සාකච්ඡාවක් පැවැත්වීමට තීරණය කර තිබෙනවා. මුලින්ම අපි හොයාගන්න ඕන ඇත්ත නිර්මාණකරුවන් කවුද? මුදලාලිලා කවුද? කියලා. මීට වඩා ප්‍රමිතියකින් යුතුව ඒ සඳහා කටයුතු කරන්න බලාපොරොත්තු වෙනවා.ඔබේ ඉදිරි සැලසුම් මොනවද?ඉදිරියට වැඩ රාශියක් සැලසුම් කරලා තිබෙනවා. ප්‍රධානම දේ මා ඉදිරිපිට තිබෙන මේ තිරය කොයිතරම් දුරට වර්ධනය කළ හැකිද කියලා හිතන එක. මම විශ්වාස කරනවා මට ඒ දේ කරන්න පුළුවන් වෙයි කියලා.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051615</link>
    <topic>රයිගම් ටෙලි සම්මාන 2009</topic>
    <author/>
    <content>රයිගම් ටෙලි සම්මාන 20092009 රයිගම් ටෙලි සම්මාන උළෙල පසුගියදා (07) අගමැති දි.මු.ජයරත්න මැතිතුමාගේ ප්‍රධානත්වයෙන් කොළඹ ශ්‍රී ලංකා ප්‍රදර්ශන හා සම්මේලන මධ්‍යස්ථානයේදී පැවැත්විණි. එහිදී 2009 වසරේ හොඳම නළුවා ලෙස ‘අරුංගල්’ටෙලි නාට්‍යයේ රඟපෑ ජයලත් මනෝරත්න ද හොඳම නිළිය ලෙස ‘ඉසුරු භවන’ ටෙලි නාට්‍යයේ රඟපෑ දුලීකා මාරපන ද සම්මාන හිමිකර ගත්හ.එසේම 2009 වසරේ ජනප්‍රියම නළුවා ලෙස මේනක රාජපක්ෂ ද ජනප්‍රිය නිළිය ලෙස නෙහාරා පීරිස් ද සම්මාන ලදහ.ප්‍රවීණ නළු සතිස්චන්ද්‍ර එදිරිසිංහට ප්‍රතිභා ප්‍රභා ගෞරව සම්මානය ද, ප්‍රවීණ ටෙලි නාට්‍ය අධ්‍යක්ෂ හා නළු බන්දුල විතානගේට විශේෂ ප්‍රණාම සම්මානය ද, ප්‍රථම රූපවාහිනී වැඩසටහන් අධ්‍යක්ෂවරිය වන නන්දා ජයමාන්නට විශේෂ ප්‍රණාම සම්මානය ද මෙහිදී හිමිවූයේය.ප්‍රවීණ පරිපාලන නිලධාරියකු වන කුමාර් අබේසිංහ මහතා ශ්‍රී ලංකා ජාතික චිත්‍රපට සංස්ථාවේ සභාපති වශයෙන් පසුගියදා වැඩ භාරගත්තේය. අබේසිංහ මහතා අමාත්‍යංශ ලේකම්වරයකු, දිසාපතිවරයකු යනාදී වශයෙන් රජයේ විවිධ තනතුරු හොබවා ඇත. ඒ මහතා කලක් ශ්‍රී ලංකා ගුවන් විදුලි සංස්ථාවේ සභාපතිවරයා වශයෙන් ද කටයුතු කළේය.මීගමු දූවේ ඓතිහාසික මහා පාස්කු නාට්‍ය සංදර්ශනය පසුගියදා මීගමු දූවේදී පැවැත්විණි. මෙවර එහි විශේෂත්වයක් වූයේ ක්‍රිස්තු චරිතය සඳහා නවක තරුණ නළුවකු රඟපෑමය. ඔහු මීදුම් ප්‍රනාන්දුය. රාජ් ලිවේරා මෙවර ද (2001 සිට) පාස්කු නාට්‍යයේ අධ්‍යක්ෂවරයා වශයෙන් කටයුතු කළේය. දූව දහම් සේවා සභාව ඇතුළු ග්‍රාම වාසීහු පාස්කු නාට්‍ය සංදර්ශනය සංවිධානය කළහ.විද්‍යාරත්න ප්‍රනාÁදුගේ ‘සම්මත අසම්මත’ නාට්‍යයේ මංගල දර්ශනය මේ 21 දින කොළඹ ජෝන් ද සිල්වා සමරු රඟහලේදී පැවැත්වෙයි. රොඩ්නි වර්ණකුල, ගිරිරාජ් කෞශල්‍යය, පි‍්‍රයන්ත සෙනෙවිරත්න, අජිත් ලොකුගේ ඇතුළු නළුනිළියෝ මෙහි රඟති.නාමෙල් වීරමුනිගේ ‘දීගෙක යන්න ඇවිත්’ හා සෝමපාල ගුණධීරගේ ‘කන්දොස්කිරියාව‘ ඒකාංක නාට්‍ය දෙක මේ 21 දා සවස 7ට කොළඹ ලයනල් වෙන්ඩ්ට් ශාලාවේදී රංගගත වේ.ශ්‍රී ලංකා අවිහිංසාවාදී මහා සංගමය ඉදිරිපත් කරන ‘අහිංසා’ (උත්තම පූජා 02) ටෙලි නාට්‍යයේ මුහුරත් උළෙල මෙම 14 දා සවස හොරණ නගර ශාලාවේදී පැවැත්විණි. නිහාල් විජේරත්නගේ නිෂ්පාදනයක් වන මෙහි අධ්‍යක්ෂණය චන්ද්‍ර ශ්‍රී පෙරේරා ගෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051616</link>
    <topic>ලෝක ශූර ඉතාලි කණ්ඩායමේ සුපිරි දස්කම්</topic>
    <author>ඉඳුනිල් වීරරත්න</author>
    <content>ලෝක ශූර ඉතාලි කණ්ඩායමේ සුපිරි දස්කම්පාපන්දු ලොවේ සැණකෙළිය FIFA (Federation Internationale de Football Association)  ලෝක කුසලාන තරගාවලියට හරියටම තව ඇත්තේ දින 25ක්. ජූනි 11 වැනිදා ඇරැඹෙන මෙම තරගාවලියේදී ලෝකයේ ප්‍රබලතම රටවල් එකිනෙකා සමඟ මුහුණට මුහුණ හමුවන අතර, අද අප ඉතාලි කණ්ඩායම පිළිබඳව විමසීමකටයි මේ සූදානම.2006 වසරේ පැවැත්වුණු ලෝක කුසලාන තරග මාලාවේ ශූරතාව දිනාගනිමින් 2010 වසරේ තරග මාලාව සඳහා ඉතාමත් ඉහළ මානසිකත්වයකින් පිටියට පිවිසෙන ඉතාලිය මේ දක්වා සිව් වතාවක් ලෝක ශූරතාව දිනූ කණ්ඩායමයි. ඔවුන් දෙවැනි වන්නේ 2002 වසරේ ශූරතාව දිනාගනිමින් පස් වතාවක් ශූරතාව දිනූ බ්‍රසීල කණ්ඩායමට පමණි.FIFA ලෝක ශූරතා තරග මාලාවේ ඉතාලිය යන නම අපරාජිත වන්නේ ඔවුන් ලෝකයේ ඉහළම පාපන්දු කණ්ඩායම් අතර ඉහළින්ම සිටින හොඳම සාර්ථක ජාතික කණ්ඩායම වීමයි. ඔවුන් දෙවැනි වන්නේ බ්‍රසීලයට පමණි.ඉතාලිය මුලින්ම FIFA ලෝක කුසලානය දිනා ගනු ලබන්නේ දෙවැනි තරගාවලිය 1934 වසරේදී තම රටේ පවත්වමින් මෙම කුසලානය දිනූ පළමු යුරෝපීයයන් ලෙස ඉතිහාසයට එක්වෙමින්. 1934 ජූනි 10 වැනිදා සිදුවූ මේ ජයග්‍රහණයේදී චෙකෝස්ලෝවැකියාව අනුශූරයින් විය.වසර 4කට වරක් පැවැත්වෙන FIFA ලෝක කුසලාන තරගාවලියේ 3 වැනි තරගාවලිය 1938 වසරේ ප්‍රංශයේ පැවැති අතර එහිදී ඉතාලිය යළිත් පිට පිට දෙවැනි වරටත් ප්‍රබල හන්ගේරි කණ්ඩායම පරාජය කරමින් ශූරයන් ලෙස කිරුළු දැරීය.ඉතාලිය 3 වැනි වරට ලෝක ශූරතාව යළිත් දිනාගත්තේ වසර 44කට පසුවයි. ඒ 1982 වසරේ ස්පාඤ්ඤයේ පැවැති 11 වැනි FIFA තරගාවලියේදී ජර්මනිය අනුශූරයන් බවට පත් කරමින්. මෙහිදී අඩිඩාස් රන් සපත්තුව සම්මානය ඉතාලි කණ්ඩායමේ පාවොලෝ රෝසි (Paolo Rossi) ට හිමි වූ අතර තරගාවලිය පුරා ඔහු ලබාගත් ගෝල 6 ඉතාලිය ලෝක කිරුළ වෙත පහසුවෙන් ගෙන ගියේය.ඉන්පසු 2006 වසරේ ජර්මනියේ පැවැති පසුගිය ලෝක කුසලාන FIFA තරගාවලියේදී ප්‍රංශය සහ ඉතාලිය අවසන් වටයට තේරුණු අතර ප්‍රබල ප්‍රංශය පරදවා ඉතාලිය ශූරතාව දිනා ගන්නට සමත් විය.ලෝක කුසලාන තරගමාලාවේ එදා මෙදා තුර සිව් වරක් ලෝක ශූරයන් වුණු ඉතාලිය ඊට අමතරව 1970 සහ 1994 වසරවල අවසන් මහා තරගයට තේරී අනුශූරයින් බවට පත්වී තිබේ.එසේම 1990 වසරේ 3 වැනි ස්ථානයටත් 1978 වසරේ හතර වැනි ස්ථානයට පත්වී තිබෙන අතර, මෙතෙක් පවත්වා ඇති ලෝක කුසලාන තරගාවලීන් 17 අතර ඔවුන්ගේ ප්‍රබලත්වය පෙන්වීමට එය හොඳම සාක්ෂියකි.මීට අමතර 1968 දී යුරෝපීය ශූරතාවලියත් (European Championship) සහ 1936 දී ඔලිම්පික් පාපන්දු තරගාවලී කුසලානයත් (Olympic Football Tournament) සමඟ දෙවරක්ම මධ්‍යම යුරෝපීය අන්තර් කුසලානයත් (Central European Internal Cup) දිනා ගනිමින් කණ්ඩායමක් ලෙස උපරිම දස්කම් දක්වා තිබීම ද ඔවුනගේ විශිෂ්ටත්වයට සාක්ෂියකි.ඉතාලියේFederatione Italiana Giuoco Calcio (FIGC) මඟින් පාලනය වන මෙම ප්‍රබල පාපන්දු කණ්ඩායමේ වත්මන් පුහුණුකරු වන්නේ 61 හැවිරිදි මාර්සෙලෝ ලිප්පිය. 2006 වසරේ ලෝක ශූරතා තරගාවලියේ මැද පෙළ ක්‍රීඩා කළ 31 හැවිරිදි ෆැබියෝ කැනිවරෝ Fabio Cannavaro  එළඹෙන FIFA කුසලානයට තරගවදින කණ්ඩායමට නායකත්වය දෙයි.ඔහුගේ නායකත්වය යටතේ 29 දෙනකුගෙන් යුත් සංචිතයක් මේ වන විට නම් කර තිබේ දැල් රකින්නන් ලෙස ගියන් ලුයිගි බුෆන්, ෆෙඩරිකෝ මාචෙට්ටි, මෝගන් ඩි සැන්ක්ටි, සැල්වටෝ සිරිගු ද ආරක්ෂකයින් ලෙස ගියන්ලුකා සැම්බ්‍රෝටා, ෆැබියෝ ග්‍රොසෝ, ගියෝජියෝ චිලිනි, නිකොලා ලෙග්‍රොටාග්ලි, ඩොමෙනිකෝ ක්‍රිසිටෝ, සැල්වටෝ බොචෙට්ටි, මැට්ටියා කැසානි සහ ලියනාඩෝ බොනුචි කටයුතු කරති.ජෙනාරෝ ගැටුසෝ, ඇන්ඩ්‍රියා පර්ලෝ, මවුරෝ කැමොරෙන්සි, ඇන්ජලෝ පැලම්බෝ, සයිමොන් පෙප්, රිකාඩෝ මොන්ටොලිවෝ, ක්ලවුඩියෝ මාචෙසියෝ, ඇන්ටෝනියෝ කැන්ඩ්‍රවා සහ ඇන්ඩ්‍රියා කෝසු මැද පෙළ ක්‍රීඩකයින් ලෙස දක්ෂතා දක්වන්නට බලා සිටිති.ඇල්බර්ටෝ ගිලාඩිනෝ, වින්සෙන්සෝ ලැකුවින්ටා, ඇන්ටෝනියෝ ඩයි නැටලි, ෆැබියෝ ක්වග්ලිරෙල්ලා, ගියම් පාවලෝ පසිනි සමඟ මාකෝ බොරිල්ලෝ ප්‍රහාරකයන් ලෙස කටයුතු කරති.ඉතාලි ජාතික කණ්ඩායමේ වර්ණය වන්නේ එරට සම්ප්‍රදායික වර්ණ වලින් ගත් Savoy blue වර්ණයයි. තව දින කිහිපයකින් ලෝක ශූර ඉතාලි කණ්ඩායමේ සුපිරි දස්කම් දැකගත හැකිවනු ඇත.ඉතාලිය මෙවර පැරගුවේ නවසීලන්තය සහ ස්ලෝවැකියාව සමඟ එෆ් කාණ්ඩය යටතේ තරග කරන අතර ජූනි 14 වැනිදා පළමු තරගය උරුගුවේ කණ්ඩායම සමඟත් 2 වැනි තරගය ජූනි 20 වැනිදා නවසීලන්තය සමඟත් මූලික වටයේ අවසන් තරගය 24 වැනිදා ස්ලෝවැකියාව සමඟත් පැවැත්වේ.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051617</link>
    <topic>මිහිරිතම ගී කිහිපයක් පිළිබඳ කටුක වූ සටහනක්</topic>
    <author>දිලීප අබේසේකර</author>
    <content>මිහිරිතම ගී කිහිපයක් පිළිබඳ කටුක වූ සටහනක්මේ කියන්නට යන දේ ඉතා අමිහිරි බැවින් නොයෙක වර සිත් පීඩා දරාගෙන ඉන් වැළකී සිටින්නට වෑයම් කර ඇත්තෙමි. එහෙත් දෙසතියකට පෙර ‘රසඳුනේ’ පළවූ ලිපියක් නිසා ආයාසයෙන් හෝ මෙසේ ලියන්නට සිදුවේ. ජ්‍යෙෂ්ඨ ගීත රචක ඇලෝයි ගුණවර්ධන මහතා පිළිබඳව ජාතික පුවත්පතක පිටුවක ලිපියක් වෙන් කිරීම ප්‍රශංසනීයය. අදටත් ඇසෙන ගී ලියා තවමත්අප අතර රැඳී සිටීමේ වාසනාව ලත් කලාකරුවකු හැටියට ඒ මහතාට අපේ බුහුමන් නොමඳව හිමි වේ.එහෙත් හෙතෙම අද සිටින තත්ත්වය හා ඔහුට සිදු වී යැයි කියන යම් අසාධාරණයක් හුවා දැක්වීමේදී ජීවතුන් අතර නැති තවත් නිර්මාණකරුවන් කිහිප දෙනෙකුට අවැඩ, අපකීර්තිය සැලසෙන කරුණු එම ලිපියේ අඩංගු වීම දැඩි සංවේගයකි. තමන් විසින් රචනා කරන ලද ගීත රැසක් වෙනත් රචකයන්ගේ් නමින් මාධ්‍යයන් හි ප්‍රචාරය වන බව ඒ මහතා පවසයි.මේ ඔහුට පමණක් නොව බොහෝ ගීත රචකයන්ට, සංගීතඥයන්ට හා ගායක ගායිකාවන්ට වත්මන් අවිචාරාත්මක මාධ්‍ය සංස්කෘතිය විසින් උදා කරනු ලැබූ භාග්‍යයකි. ගුණවර්ධන මහතාට බොහෝ ගීත රචනාවලට හිමිකම් ඇති බව සැබෑය. නමුත් ඔහු මෑතක සිට තමන්ගේය කියා ඉදිරිපත් කරන ගීත ලැයිස්තුවේ වෙනත් රචකයන්ගේ් ගීත ද අඩංගු වන බව නොරහසකි. ඉන් තිදෙනෙකු සමඟ මට බිඳිය නොහෙන බැඳීම් ඇති බැවින් ඔවුන් වෙනුවෙන් කරුණු පැහැදිලි කිරීම යුතුකමක් කොට සළකමි.කරුණාරත්න අබේසේකර, මගේ පියා ඉන් එක් අයෙකි. ඔහුගේ සොයුරු ගුණරත්න අබේසේකර දෙවැන්නා වේ. අනෙක් තැනැත්තා අප පරමාදර්ශයෙන් සළකන ප්‍රේමකීර්ති ද අල්විස් ය.ගුණවර්ධන මහතා ඉකුත් ලිපියේ සඳහන් කර ඇති ගීත කිහිපය අතරින්ද ‘නෙලන්න බැරි මල්’, ‘මධු සඳෙන් තවත්’ (ගැයුම මිල්ටන් පෙරේරා), ‘ජීවිතේ පී‍්‍රති සංචාරෙකි’ (ගැයුම ධර්මදාස වල්පොල), ‘පුංචි පුතේ පුංචි දුවේ’ (ගැයුම මොහිදින් බෙග්) යන ගී මගේ් පියා රචනා කළ බැව් නිසැකවම දනිමි. එය සනාථ කරන බොහෝ සාක්ෂි අතරින් එකක් පමණක් ඔහුගේ අත් අකුරෙන්ම, මෙහි පළ කරන මෙන් එවා ඇත.‘නෙලන්න බැරි මල්’ මගේ පියාගේ පි‍්‍රයතම, සුප්‍රකට රචනාවකි. ඒ හැරෙන්නට ‘සුගතලෝනා’, ‘සසරේ පිපාසේ’ (ගැයුම එච්.ආර්. ජෝතිපාල), ‘අහන්න මගෙ හොඳ පුංචි පුතේ’ (ගැයුම මිල්ටන් පෙරේරා) යන ගී වලද කර්තෘත්වය මගේ පියාගේ බව ගීත සංරක්ෂණය කරන බොහෝ දෙනෙකුගෙත් ඒ පිළිබඳව තතු දන්නා, සමකාලීනයන්ගෙත් මතයයි. (‘අහන්න මගෙ හොඳ පුංචි පුතේ’ මා වෙනුවෙන් ලියැවුණු ගීයක් යැයි බාලේ මතකයක් ඇති බැව් මෙහි ලා සඳහන් කරන්නේ හෘදයාංගමව මිස සාක්ෂියක් ලෙස නොවේ.) ‘පායා ඇයි හිනැහෙන්නේ’ (ගැයුම එච්.ආර්. ජෝතිපාල) ‘සැන්දෑවේ මං’ (ගැයුම එච්.ආර්. ජෝතිපාල / මල්ලිකා කහවිට) යන ගීත ලියා ඇත්තේ ගුණරත්න අබේසේකර මහතාය. ඒ පිළිබඳව ඔහු ජීවත්ව සිටියදී ප්‍රශස්ත මාධ්‍යවේදීන් වන ඒ.ඩී. රංජිත් කුමාර හා පාලිත සමරසිංහ යන මහත්වරුන් සමඟ පවත්වන ලද පුවත්පත් හා ගුවන්විදුලි සම්මුඛ සාකච්ඡාවලින් සනාථ වේ. ඔහුගේ නමින් ඉතිරි වූ ගීත අතළොස්සෙනුත් ජනපි‍්‍රයම නිර්මාණ දෙකක් මෙසේ ඔහුට අහිමි කර ඇත.කරුණාරත්න අබේසේකර ලියූ ‘නෙලන්න බැරි මල්’ ගීතයේ අත් අකුරු පිටපත’පෙර දිනෙක එදා’, ‘ඔබ දැකුමෙන් මා’ (ගැයුම එච්.ආර්. ජෝතිපාල) යන ගීත ප්‍රේමකීර්ති ද අල්විස් මහතා ලිව්වේ කෙලෙසද, කොතැනදීද කියා පවා ඔහුගේ ළබැඳියන්ට මතකය. ‘ඔබේ ප්‍රේම නගරේ’ (ගැයුම මිල්ටන් පෙරේරා) ගීතය ‘සිහින සතක් : ප්‍රේම කීර්ති ලියූ ගී’ කෘතියේ මුල් අදියරේ සඳහන් වේ.කිසි දිනෙක තමන්ගේ ගී ලැයිස්තුගත කිරීමට තබා පිටපතක් රැක ගැනීමටවත් උනන්දු නොවූ මේ තිදෙනා ද, එම ගී ගායනා කළ බොහෝ ශිල්පීන් හා දායක වූ සංගීතඥයන් ද අපෙන් වියෝ වී විසි වසරකුත් ගෙවී හමාරය. ජීවිතයේ සන්ධ්‍යා සමයේ අසනීප ගතියෙන් පසුවන ගුණවර්ධන මහතාගේ තනි මතකයෙන් පමණක් මේ ගී වල කර්තෘත්වය තීරණය කිරීම කිසිසේත් සාධාරණ නොවන, සානුකම්පිත තත්ත්වයකි.ගීත ක්ෂේත්‍රයට සම්බන්ධ බොහෝ දෙනා ඒ මහතා දැන් කලෙක සිට කරනු ලබන මෙබඳු ප්‍රකාශ ගැටලු සහගත බව පිළිගනිති. සිංහල ගීත පිළිබඳ ප්‍රමුඛ පර්යේෂකයා වන මහාචාර්ය සුනිල් ආරියරත්න සිය ‘සිංහල චිත්‍රපට ගීතාවලිය (1962 – 1966)’ කෘතියේ 50 වැනි පිටුවේ ගීතවල කර්තෘත්වය පිළිබඳ වන ව්‍යාකූලතා ගැන මෙසේ සඳහන් කරයි: “... එක් නිදසුනක් නම් ‘කොළඹ හාදයෝ’ චිත්‍රපටයට කරුණාරත්න අබේසේකර ලියූ ‘ජීවිතේ පී‍්‍රති සංචාරෙකී ලොවේ’ ගීතයෙහි කර්තෘත්වය ඇලෝයි ගුණවර්ධනට පවරා තිබීමයි... ‘ඇලෝයි ගුණවර්ධන පබැඳූ අමරණීය ගී’ නමැති කෘතියෙහි මෙම සාවද්‍ය සටහන ඇත. (මෙම කෘතියෙහිදී වෙනත් රචකයන් ලියූ ‘ලෝ අඩ නින්දේ’ ‘රන්වන් කරලින් පැසිලා’ ‘මල්බර හිමිදිරියේ’ ඇතුළු තවත් ගීත රැසක කර්තෘත්වය ඇලෝයිට පවරා තිබේ.)”කරුණු මෙසේ තිබියදී ‘රසඳුන’ ලිපියේ ගුණවර්ධන මහතා තමන්ගේ ගී ගුවන් විදුලියේ සේවය කළ වෙනත් අයගේ නමින් ප්‍රචාරය වීම සම්බන්ධයෙන් දැඩි ලෙස සිත් පාරවන ප්‍රකාශයක් කරයි : “... මේ ගැන එදා කරුණාරත්න අබේසේකරටත් තවත් සහෝදර ශිල්පීන් කිහිප දෙනෙකුටත් කිව්වා... ඒ අයම දන්නවා ඒ ගීත ඒ අය ලීවෙ නැහැයි කියලා. ඒත් එයාලා ඒ වැරැද්ද හැදුවෙත් නෑ. අද ඉන්න අය හදන්නෙත් නෑ.”මේ සමඟ ‘ඇලෝයි විවාහ වූදා’ යන මැයෙන් ලිපියට යොදා ඇති ඡායාරූපය කපා සකසා ඇත්තේ මනාල යුවළටද වඩා එතැන සිටින කරුණාරත්න අබේසේකර මහතා ඉස්මතු වී පෙනෙන ආකාරයෙනි. මේ සියල්ල ගොනු වූ විට එම ලිපියෙන් මගේ පියා පිළිබඳවද ඉතා බරපතළ චෝදනාවක් ගම්‍ය වන බව අමුතුවෙන් කිව යුතු නොවේ.ගුණවර්ධන මහතාගේ සමීප හිතවතෙකුව සිටි මගේ පියා බොහෝ අයට අත දුන් කෙනෙකු හැටියට මිස කෙනෙහිලි කම් කළ කෙනෙකු හැටියට නොවේ ජන මතකයේ ජීවත් වන්නේ. ජොර්ජ් ලෙස්ලි රණසිංහ, සිරිල් ඒ. සීලවිමල ආදී සමකාලීනයන්ගේ කෘතිවල පවා ඔහු ගීත රචනා කිරීමෙහිලා ඔවුන් උනන්දු කළ බැව් විශේෂයෙන් සඳහන් කර තිබේ. ඔහුගේ එම ගුණය අත්විඳි ඇත්තෝ අදත් ජීවතුන් අතර සිටිති.සිය ජීවිත කාලය තුළදී ස්වාර්ථය නොතකා, සිංහල ගීතය ජනපි‍්‍රය මාධ්‍යයක් කරන්නට උරදී, එහි නියැළි සියලු ශිල්පීන්ගේ ගෞරවනීය බව වෙනුවෙන් පෙනී සිටි, ගුවන් විදුලියේ රැකියාවෙන් අකාලයේ සමුගත්, එකල මෙකල විචාරකයින්ගේ නිර්දය විවේචනයට ලක් වූ මගේ පියා අවසානයේ ඉතිරි කරගත්තේ දීර්ඝ ගීතාවලියකුත් පොදු ජන ප්‍රසාදයත් පමණි. අද එම නිර්මාණ බොහෝ මාධ්‍ය හා ගී තැටි ව්‍යාපාර හරහා නිදැල්ලේ පරිහරණය වන්නේ ඔහු පිළිබඳ සඳහනක්වත් නොමැතිවය.ගුණවර්ධන මහතාට සිදු වී යැයි කියන ආකාරයටම මගේ පියාගේ රචනාවල අයිතිය අනන්තවත් මාධ්‍ය විසින් හිතුමතේ අන් අයට පවරතත් ඔහු කිසිවිටෙකත් අනුන්ගේ දෙයක් ගත් කෙනෙකු නොවේ. එබැවින් ඒ සාවද්‍ය, හානිකර චෝදනාවෙන් මගේ් පියා නිදහස් කරන මෙන් මම හෘදයාංගමව ඉල්ලා සිටිමි.ගීතවල අයිතිය පිළිබඳව මෙවැනි අවාසනාවන්ත තත්ත්වයක් උදා වී ඇති හේතු ද කෙටියෙන් හෝ විමසා බැලීම වටී. නිර්ලෝභී කලාකරුවන් විසින් දශක කිහිපයකට පෙර මේ ගී බිහිකරනු ලැබ ඇත්තේ එහි රසය මුල් කරගෙන මිස මුදල් තකාම නොවේ.1990 දශකයේ පැන නැගුණු, ඒවාට කිසිදු අයුරකින් දායක නොවූ පෞද්ගලික විද්‍යුත් මාධ්‍ය, එම නිර්මාණකරුවන්ගේ නම් සඳහන් නොකිරීමේ අභූත ප්‍රතිපත්තියක් අනුගමනය කරමින්ම ඒ ගීතවලින් විවිධාකාර ලාභද ලබයි. එයට අනුබද්ධ අවිධිමත් ගී තැටි ව්‍යාපාරයද මේ තත්ත්වයට වගකිව යුතුය. ඇතැම් කලාකරුවන් හා ඔවුන්ගේ ඥාතීන් හිටි හැටියේ මේ නිර්මාණ සඳහා අයිතිවාසිකම් කීමට පෙලඹෙන්නේ කර්තෘත්වය රැක ගැනීමේ අරමුණටත් වඩා අර ලාභයෙන් කොටසක් ලබා ගැනීමේ බලාපොරොත්තුවෙනි.බුද්ධිමය දේපළ සංකල්පය අනුව ඒ නොකටයුත්තක් නොවේ. නමුත් එය තවත් නිර්මාණකරුවෙකුට අහිතක්, අවැඩක්, අසාධාරණයක් හෝ අපකීර්තියක් සිදුවන අත්තනෝමතික, අශෝභන ක්‍රියාවලියක් නොවිය යුතුය. ජීවතුන් අතර සිටින, නොසිටින මෙවන් ගැටලුවලට මුහුණ දුන්, නොදුන් සියලු නිර්මාණකරුවන්ගේ නාමයට ඉන් අවමන් ගෙන දේ. ඒ නිර්මාණ වටා වැරැදි, අමිහිරි මතක එකතු වී නඩු හබවල සාක්ෂි බවට පත්වී, සදහටම නැසී යා හැකිය.දිලීප අබේසේකරඔහු නවක ගායකයෙකි. ගීත රචකයෙකි. එසේම විදුලි ඕගනය, ගිටාරය ඇතුළු සංගීත භාණ්ඩ කිහිපයක්ම වාදනය කළ හැකි වාදකයෙකි. මේ වන විට ගීත කිහිපයක්ම පටිගත කර ඇති ඔහු සිය නිර්මාණ ඇතුළත් සංගත තැටියක්(CD)එළි දැක්වීමට වෙහෙසෙමින් සිටී.ඔහු විජේමුණි නිහාල් නිඳුමිහිර ද සිල්වා.බලපිටියේ පදිංචි නිහාල්, ගාල්ල රේවත මධ්‍ය මහා විද්‍යාලයෙන් අකුරු කළේය. විනීතා බී අබේවික්‍රම සංගීත ගුරුතුමිය යටතේ සහජයෙන් ලැබී තිබුණු දක්‍ෂතා ඔප මට්ටම් කර ගනිමින් පාසල් වියේදීම සංගීතයට යොමුවුණු ඔහු, පාසල් අධ්‍යාපනයෙන් පසු මර්වින් පෙරේරා සහ සෝමසිරි මැදගෙදර සංගීතඥයින් වෙතින් සංගීත දැනුම වැඩිකර ගත්තේය. එසේම ඔහු ළඟදී විකාශය වීමට නියමිත අනුර ද සිල්වා අධ්‍යක්‍ෂණය කළ ‘අත්වැල’ ටෙලි නාට්‍යය සඳහා ගීතයක් රචනා කරමින් ගායනා කිරීමට වාසනාවන්ත විය.ආචාර්ය අජන්තා රණසිංහ, විනීතා බී අබේවික්‍රම, උපුල් චන්දන සමඟ නිඳු මිහිර විසින් රචනා කළ ‘සැපදිල්ලා ගහේ, රන්කෙඳි අමුණා, මල්කිනිති, නිල් මානෙල්, මුහුද මුමුණයි, මා නෙතු අග, සාගිනි දැල්වී යන ගීත පටිගත කර ඇති නිඳු මිහිර තම නිර්මාණ ඇතුළත් සී ඩී තැටියක් එළි දැක්වීමේ බලාපොරොත්තුවෙන් සිටී.”මේ දිනවල මගේ නිර්මාණ ඇතුළත් සී.ඩී තැටියක් එළි දැක්වීම සඳහා වෙහෙසෙමින්, ඒ සඳහා අවශ්‍ය නිර්මාණකාර්යයේ යෙදී ඉන්නවා. විශේෂයෙන් මගේ ගීතයකට රූප රචනාවක් කිරීමේ ආශාවක් හිතේ තිබෙනවා. මේ සඳහා අනුග්‍රහය දක්වන්න පරිත්‍යාගශීලී අයකු ඉදිරිපත් වනවා නම් එය මා වැනි නවකයකුගේ ඉදිරි ගමනට කරන ලොකු අතදීමක්. ඒ වගේම නවකයකු වන මා නවක ගීත රචකයින්ට අතදීමක් ලෙස ඔවුනගේ ගී රචනා එවන ලෙසත් ඉල්ලීමක් කරන්න කැමැතියි.”මෙතෙක් ඔහු පැමිණි ගමන් මගේ ධෛර්යයක් වුණු මව, පියා, සොහොයුරන් දෙදෙනා ඇතුළු පවුලේ සැමටත්, ගීත රචනා කර දුන් ආචාර්ය අජන්තා රණසිංහ, ගී තනු නිර්මාණය කළ එච්.එම්. ජයවර්ධන මහත්වරුන්ටත්, සංගීතය ඉගැන්වූ මර්වින් පෙරේරා, සෝමසිරි මැදගෙදර සහ විනීතා බී අබේවික්‍රම ගුරුවරුන්ටත් නිඳු මිහිර විශේෂයෙන් ස්තූතිය පළ කරයි.139 ඒමාදූව පාර පාතෙගම බලපිටිය ඔහුගේ ලිපිනය වෙයි.ඉඳුනිල්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051618</link>
    <topic>ඔයා අකැමැති නම්මට කෙළින්ම කියන්න</topic>
    <author/>
    <content>ඔයා අකැමැති නම්මට කෙළින්ම කියන්නලියන්නේ නිව්ටන් ගුණසේකර අඳින්නේ හර්ෂ ගුණවර්ධන”අප්පේ... දෙන්නම බර සාකච්ඡාවක වාගෙ“සඳුන්ට හා තිසරුට සිසිල් කළ දොඩම් යුෂ වීදුරු දෙකක් පිළිගන්වමින් අනුපමා දෑස් පුංචි කොට මදහස පෑවාය.”මොනවද අප්පේ ඔය හැටි කතා කළේ?” අසල පුටුවක වාඩි ගනිමින් නැවත ඇය ඔවුන්ගේ මුහුණුවලට එබුණාය.”ජීවිතේට වැදගත් වන දේවල් කොච්චර තියෙනවද කතා කරන්න”දොඩම් යුෂ උගුරක් බොමින් සඳුන් නළල රැළි ගැන්නුවේය.”ආදරය ගැනනෙ මචං මේ වගේ වෙලාවක කතා කරන්න ඕනැ”ආලින්දය දෙසට පිය නගමින් වික්ටර් සිනාසුණේ උස් හඬිනි.”ආදරවන්තයො වෙන්න එපායැ ආදරය ගැන කතා කරන්න විකී..””තාම එහෙනම් දෙන්නම ආදරයට කෝඩුකාරයො පාටයි.””මොනවද මන්ද මේ වික්ටර් අයියා දොඩවන්නෙ?” තිසරු මුහුණ බෙරි කර ගනිමින් ඉවත බැලුවාය.”ජීවිතය ජීවත් කරවන්නෙ නම් ආදරය තමයි..”මදහස පාමින් සඳුන් ඒ වචන ටික කිව්වේ තිසරු දෙස දෑස් කොණින් බලමිනි.”අන්න දවසේ හොඳම කියමන මචං..” සඳුන්ගේ පිටට තට්ටු කරමින් වික්ටර් හඬ නඟා සිනාසුණේය. ඔහුගේ එම සුන්දර කියමන තිසරුගේ හද පතුලේ ද ජනිත කළේ සතුටකි.”ෆොටෝග්‍රැපිවලට වගේම මෙයා කතා කරන්නත් දක්ෂයි.. නේද විකී?””මිනිහා ඉතින් සාහිත්‍යකාරයානෙ.. කතාවත් ඉතින් නවකතාවල එන දෙබස් වගේ තමයි නැද්ද මචං?””මේ විහිළු නොකර හිටපන්?””ඉතින් මං කිව්වෙ බොරුද? ඇත්තනෙ.””මාත් යන්න ඕනැ අනූ.. මැගිහාමි විතරයි ගෙදර””ඇත්තද..? සඳුන් ඔයාට බැරිද තිසරුට පොඩි ලිෆ්ට් එකක් දෙන්න.. බීච් රෝඩ් එක මේ එහා පැත්තෙ. වැඩි දුරක් නැහැ””මං ඔයාව ගේ ළඟින්ම ඩ්‍රොප් කරන්නම්.. ඒක සුළු දෙයක්.”පුටුවෙන් නැගිටමින් කී සඳුන් එක එල්ලේම තිසරුගේ මුහුණ දෙස බැලුවේය. අනුපමා කළ යෝජනාවට තිසරු අකැමැත්තක් පෑවේ නැත. ඔහුගෙන් ‘ලිෆ්ට්’ එකක් ගැනීමේ වරදක් නැතැයිද ඇය සිතුවාය.”ඔන්න චාන්ස් එක.. මචං.. ඒකෙන් ප්‍රයෝජනය ගනින්..”සඳුන් සමඟම මිදුලට බට වික්ටර් ඔහුගේ අත මිරිකමින් කොක්හඬ ලෑවේය.”උඹට හැම දෙයක්ම විහිළු..”අඩියට දෙකට මොටෝරිය වෙතට ආ සඳුන් එහි ඉදිරිපස දොර විවෘත කරමින් තිසරුගේ මුහුණ දෙස බැලුවේය.”නඟින්න.. තිසරු”ඇය ඔහුගේ කාරුණික ඉල්ලීමට අවනත වෙමින් සෙමින් රියේ ඉදිරිපස අසුනේ වාඩි ගත්තාය. ”මොටෝරිය පණ ගැන්වෙත්ම ඇය අතවනමින් සිය යෙහෙළියට හා ඇගේ සැමියාට ආචාර කළාය.ඔවුන් දෙදෙනා ද පෙරළා ඇයට අත වනමින් ශුභ පතන අයුරු ඇය බලා සිටියේ සතුට පිරුණ හදවතිනි.”දෙන්නටම ශුභ ගමන්” වික්ටර් මිදුලේ සිටගෙනම උස් හඬින් කෑ ගැසුවේය. වැලි අතුළ මිදුලේ සෙමින් ඉදිරියට ඇදී ආ මොටෝරිය ගේට්ටුවෙන් වමට හැරී ප්‍රධාන මාර්ගයට වැටුණේ හැල හොල්මනක් නොකරය.සඳුන් රිය පදවන ගමන් වරින් වර දෑස් කොණින් තිසරු දෙස බැලුවේය. මඳ සුළඟට හසුවූ කෙස්රොදක් ඇගේ නළල මත රඟදෙන අයුරු ඔහු බලා සිටියේ ආශාවෙනි.කිසියම් නුහුරු.. නුපුරුදු මිහිරි හැඟුමකින් තිසරුගේ හිත බර වෙමින් තිබිණ. සඳුන්ගේ මොටෝරියට ගොඩවීමෙන් තමා කළේ වරදක්ද යන හැඟීම විටින් විට ඇගේ හිතට වද දුන්නේය. “මොනවද ඔයා ඒ පාර කල්පනා කරන්නෙ?”පසුපසින් ආ ‘පැජරෝවට’ ඉස්සර කරන්නට ඉඩ දෙමින් සඳුන් ඇගේ මුහුණට එබුණේය.”මං මෙහෙම තනියම ඔයාගෙ කාර් එකේ යන එක හරි නැහැ නේද සඳුන්?”තනියම නෙවෙයිනෙ යන්නෙ මාත් එක්කනෙ.””ඒ වුණාට කව්රුවත් දැක්කොත් අප්පච්චිට කියයි.””අප්පච්චි සැරයිද?””අපොයි ඔව්.. දැනගත්තොත් මාව මරයි.” ”දන්න හඳුනන කෙනෙකුට ලිෆ්ට් එකක් දුන්නම ඇති වරද මොකක්ද තිසරු? ඒකනෙ මනුස්සකම..””ඒක ඇත්ත.. ඒත් සමාජය බලන්නෙ වපර ඇහින්නෙ..””ඔයා කියන දේ මට තේරෙනවා.. ඒත් අපේ හිත් පිරිසිදු විත්තිය ඔයා දන්නවනෙ.. තිසරු.. ඔයා අකැමැති නම් මට කෙළින්ම කියන්න. මන් තරහවෙන්නෙ නැහැ..””ඔන්න ඔතනින් වමට හරවන්න සඳුන්.. අර පේන සුදුපාට අප්ස්ටෙයාර් හවුස් එක අපේ..””ගෙයක් නෙමේ මාලිගාවක්නෙ...” ඇගේ සුවිසල් මන්දිරය ඉදිරිපිට රිය නතර කරමින් සඳුන් වට පිට බැලුවේය.”ලිෆ්ට් එකක් දුන්නට ඔයාට ගොඩාක් පින්. ෆොටෝස් දෙකටත් ගොඩක් තෑන්ක්ස්””අපි ආයෙ මීට් වෙන්නෙ නැද්ද තිසරු?””කාලයට ඉඩ දෙමු... නේද සඳුන්.””එහෙනම් මන් යන්නම් තිසරු””පරිස්සමින් යන්න.. බායි..”ඔහු මොටෝරිය නැවත පණ ගැන්වූයේ තිසරු දෙස ප්‍රේමාන්විත බැල්මක් හෙළමිනි. ඇය ද ආදරය රැඳුණ දෑසින් ඔහුට අත වැනුවාය. පි‍්‍රයයන්ගෙන් වෙන්වීමේ මොහොතකදී හිතට දැනෙන සියුම් වේදනාව ඒ මොහොතේ ඔවුන් දෙදෙනාගේම හදවත්වලට තදින්ම දැනුණේය. හොඳ වේලාවට බැහැරට ගොස් සිටි අප්පච්චිත්, පුංචි අම්මාත් ඒ වන විටත් නිවසට පැමිණ සිටියේ නැත. එය තිසරුගේ හිතට විශාල සහනයක් විය.ඇය නිදන කාමරයට ගොස් ඇඳුම් මාරුකරමින්ද කල්පනා කළේ මේ සොඳුරු අහඹු හමුවීම ගැනය. සඳුන් සමඟ ගත කළ ඒ සුළු කාල පරාසය ඇය නැවත.. නැවතත් සිතින් ආවර්ජනය කළාය.පෙණ ගොබයක් සේ හද ගැබ තුළ පිරී ඉතිරෙන මේ මිහිරි හැඟුම් තනිව විඳ දරා ගැනීමට අපහසු අයුරක් ඇයට දැනිණ.සඳුන් වැනි ගුණ යහපත්.. බුද්ධිමත් තරුණයකුව දැන හඳුනාගන්ට ලැබීම කෙතරම් වාසනාවක්දැයි ඇය සිහි කළාය. හදවතට දැනෙන මේ නැවුම් මිහිර බෙදා හදා ගන්නට නිවෙසේ කිසිවෙක් නැත. ඇය ඇද විට්ටමට හිස තබාගෙනම අනුපමාගේ ජංගම දුරකථනයට ඇමතුමක් ගත්තේ හිත පුරා විසිරෙන මේ සතුට බෙදාගන්නටය.”අනූ... මං තිසරු..””මොකේ මේ..? මට දැනෙනවා උඹේ හිතේ තියෙන සතුට..””සඳුන් හොඳ බෝයි කෙනෙක් කියලා මට හිතෙනවා අනූ.””මොනවද කාර් එකේ එද්දි කිව්වෙ..?””ආයෙත් දවසක මීට් වෙමුද ඇහැව්වා?””ඉතින් ඔයා මොකද කිව්වෙ.. හා කිව්වද?””කාලයට ඉඩ දෙමුයි කිව්වා..””ඇයි මෝඩියේ එහෙම පණ්ඩිත කතාවක් කිව්වෙ?””කිව්වෙ නැහැ.. ඉබේටම කියවුණා..”යෙහෙළියන් දෙදෙනාම එකවර උස් හඬින් සිනාසුණහ.”දැන් නම් මං හිතෙනවා මන් මුළු හදින්ම සඳුන්ට ආදරේ කරනවා කියලා..””ඉතින් කාර් එකේ යන ගමන් කනට ළංවෙලා කියන්න තිබුණනෙ.””මුලින් ආදරේ ප්‍රකාශ කරන්න ඕනැ පිරිමි පක්ෂය?”ඇය නැවත කොමළ හඬින් හිකි.. හිකි ගෑවාය.”අනේ උඹේ පණ්ඩිතකම?””ඒක නෙමෙයි වික්ටර් අයියා අපි ගැන මොකද කිව්වෙ?””කපල් එක නම් නියමෙට මැච් වෙනවා කිව්වා.. මං එයාට කියලා තව ටිකක් සඳුන්ගෙ ෆැමිලි එක ගැන හොයලා බලවන්නම් තිසරු.””ඔව් ඒක හොඳයි..””ඒත් තිසරු හිතනවද ඔයාගෙ අප්පච්චි ඔය එෆෙයාර් එකට කැමැතිවෙයි කියලා..””ඒක නම් මේ ඉර හඳ යට සිද්ධ වෙන්නෙ නැහැ අනූ..””ඒක ඉතින් ඉස්සරහට ලොකු ප්‍රශ්නයක් වෙයිනෙ..””මටත් එහෙම හිතෙනවා.. ඒත් මං මගෙ හිතට විරුද්ධව වැඩ කරන්නෙ නැහැ අනූ.. අනිත් එක සඳුන්ගෙ හිත මොකක්ද කියලා තාම හරියට මං දන්නෙත් නැහැනෙ.. හැම ප්‍රශ්නයකටම විසඳුම කාලය කියලයි මං හිතන්නෙ..””උඹ මට මේ ප්‍රශ්නෙට කෙළින්ම උත්තරයක් දෙනවද?””මොකක්ද?””උඹ ඇත්තටම සඳුන්ට ආදරේද?””මන් හරියටම දන්නෙ නැහැ අනූ. ඒත් මට එහෙම හිතෙනවා.””මං නම් හිතන්නෙ උඹ ගැන සඳුන්ගෙ හිතේ ලොකු ආදරයක්.. පැහැදීමක් තියෙනවා... ඒක එයාට කෙළින්ම කියාගන්න බැරි කමයි ඔතන තියෙන්නෙ.””මාත් හිතන්නෙ එහෙම තමයි අනූ..”පෝටිකෝව යට වාහනයක් නතර කරන හඬ ඇසුනෙන් තිසරු එකවරම කලබල වූවාය.”මන් තියන්නම් අනූ.. අප්පච්චි ආවද කොහෙද?”ඇය දුරකථනය විසන්ධි කොට කාමරයෙන් එළියට ආවාය.*******මිදුලේ මල්පැළවලට සාත්තු කරමින් සිටි මාකොළ හාමිනේට ගෙවත්තට හැරවූ සඳුන් කලුපහනගේ රතු පැහැති මොටෝරිය හඳුනාගන්නට අපහසු වූයේ නැත. සෙමින් ඉදිරියට ඇදී රථය ගෙමිදුලේ කෙළවරක වූ මී අඹ ගස යට නතර වූයේ වැඩි සද්ද බද්දයක් නොකරය. සඳුන් නතර වී සිටියේ මාකොළ පාරේ පිහිටි සිය එකම නැන්දනියගේ නිවෙසේය. එහි ඉදිරිපස කාමරය ඔහුට වෙන් කරදී තිබිණ.ගහ කොළවලින් පිරුණ ගෙවත්ත මැද පිහිටි නිවස පැරැණි තාලේ එකක් විය. මාකොළ හාමිනේ හැරුණු විට එහි වාසය කළේ ඇගේ රූමත් තරුණ දියණිය අපර්ණාත් විශ්‍රාමික සැමියාත් පමණි. ගුරු සේවයෙන් විශ්‍රාම ලත් ඔහු නමින් සෙනරත් බණ්ඩාර නම් විය. මැදියවසේ පසුවූ කරුණාවන්ත කාන්තාවක් වූ මාකොළ හාමිනේට පුතෙක් නොසිටි නිසා ඇය සඳුන්ට ආදර සැලකුම් කළේ තමන්ගේම කුසින් බිහි කළ දරුවෙකු ලෙසටය. ඒ වන විට උසස් පෙළ සමත්ව සිටි අපර්ණා උසස් අධ්‍යාපනය අත්හැර දමා කිරිබත්ගොඩ නැටුම් පන්තියකට යමින් සිටියාය.තරමක් දඟකාර හා හිතුවක්කාර ගති පැවතුම්වලින් යුතු ඇයගේ එකම සිහිනය වූයේ සිනමා අඹරේ බැබළෙන නිළියක් වීමටය. ඇය බොහෝවිට සඳුන්ගේ ඇසුර පි‍්‍රය කළාය. චිත්‍රපට ලෝකයේ බොහෝ තොරතුරු ඇය දැන ගත්තේ සඳුන්ගෙනි. නෑකමින් ඇය තමාගේ එකම නෑනන්ඩිය වුවද සඳුන් ඇයට දයාව.. කරුණාව පෑවේ එක කුස උපන් සහෝදරියක ලෙසටය. එහෙත් ඔහු කෙරෙහි අපර්ණාගේ හද ගැබ තුළ වූයේ ඊට වඩා ආදරණීය සුපසන් හැඟීමකි. ඇත්තටම ඇය ඔහුට රහසින් ආදරය කළාය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=av10051619</link>
    <topic>මට ලැබුණු මුදලින් බුදු මැඳුරක් ඉදිකරනවා</topic>
    <author>තුෂාරි වික්‍රමසිංහ</author>
    <content>මට ලැබුණු මුදලින් බුදු මැඳුරක් ඉදිකරනවා‘සිරස’ සුපිරි තරුව ශානිකා මධුමාලිමෙවර සිරස සුපර් ස්ටාර්ස් මෞලි මංගල්‍යයේ තෙවැනි අදියරේ සුපිරි තරුව ලෙස කිරුළු පලඳින්නට වාසනාව උදාකරගත්තේ තවමත් යෞවනයේ සිටින වාසනාවන්තියෙකි. ශානිකා මධුමාලි. අද වන විට මුළු රටම හඳුනන්නේ මේ වාසනාවේ හිමිකාරිය ඇය වන නිසාවෙනි. තවමත් දහ අට වැනි වියෙහි පසුවන මේ සොඳුරු සුපිරි තාරුකාව තමා ලැබූ දැවැන්ත ජයග්‍රහණයේ සතුට බෙදාහදා ගන්නට අපත් සමඟ එකතුවුණා. මේ ශානිකා ඇගේ ජයග්‍රහණයේ සතුට ‘රසඳුන’ සමඟ බෙදාහදාගත් මොහොතයි.’සිරස සුපර් ස්ටාර්’ ලෙස අභිෂේක ලැබූ ඒ මොහොතේ ඔබට ඇති වුණේ මොන වගේ හැඟීමක්ද?මට ඒ ගැන හිතාගන්න බැරිව ගියා. හරිම පුදුමයක් දැනුණා. ඇත්තටම ඒ මොහොතේ මට දැනුණේ මුළු ලෝකෙම මට ලැබුණා වගේ හැඟීමක්. මට දැනුණ සතුටත් එක්ක මට කිසිම දෙයක් හිතාගන්න බැරිව කතාකරගන්න පවා බැරිව ගියා. එය මගේ ජීවිතේ අමරණීය මොහොතක් ලෙසයි මට හිතෙන්නේ.ඔබ අවසන් තරගකරුවන් දොළොස් දෙනා අතරට එක්වුණදා ඔබට හිතුණෙ නැද්ද ඔබ ‘සුපර් ස්ටාර්’ වේවි කියලා?ඇත්තටම මගේ හිතේ තද විශ්වාසයක් තිබුණා. ඒ දොළොස් දෙනා අතරින් මට ජයග්‍රහණය ලැබෙයි කියලා. මොකද ඒ වෙලාවේ ලංකාවේ ගොඩාක් දෙනෙක් මගේ හැකියාව ගැන කතා කළා. අගය කළා. ඒ අනුව මට මා ගැන යම් විශ්වාසයක් තිබුණා.ඔබට ලැබුණු දැවැන්ත ත්‍යාග ප්‍රමාණයට මොකද කරන්න හිතාගෙන ඉන්නේ?මම හිතන්නේ මේ ත්‍යාග ප්‍රමාණය මට ලැබුණු දායාදයක් කියලයි. එය මට සිරසින් ලැබුණු දායාදයක්. සිරස මට මගේ අම්මා තාත්තා වගේ. මේ වෙනකොට මේ මුදලින් කළ යුතු දේවල් මොනවද කියල තවම තීරණය කරල නැහැ. නමුත් එක දෙයක් තීරණය කරල තිබෙනවා. ඒ තමයි පොල්ගහවෙල – පනලිය කියන මගේ ගම් පියසට ඇතුළු වන ස්ථානයේ බුදු මැදුරක් ඉදිකිරීම. සියල්ලටම ඉස්සරෝම මේ මුදලින් මම කරන්නේ එයයි.මේ තරගාවලියේ තිබුණු තරගකාරී ස්වරූපයත් එක්ක අර්ජුන රූකාන්ත ජයග්‍රහණය කරයි කියලා ඔබට නිකමටවත් හිතුනෙ නැත්ද?මට හිතුණා. මොකද එදා අර්ජුන අයියත් ඉතාම දක්ෂ විදිහට ගීත ගායනා කළා. ඔහු ‘සුපර් ස්ටාර්’ වේවි කියලා වෙලාවකට මට හිතුණු අවස්ථා තිබුණා.ඔහු තරගයේ දෙවැනි ස්ථානයට පත්වීම ගැන ඔබට ඒ මොහොතේ හිතුණේ මොන ආකාරයටද?ඇත්තටම මට දුකක් ඇතිවුණා. අපි දෙන්නම එකටමයි සටන් කළේ. අපි ගොඩක් හොඳින් තරග කළා. මෙය තරගයක් නිසා අපි දෙන්නගෙන් කවුරුන් හෝ ලැබෙන දුක සතුට විඳදරා ගත යුතුයි. සමහර විට එදා මාව මේ තරගයෙන් දෙවැනි තැනට පත්වෙන්න තිබුණා.ඔබ ගායනයෙන් ඉදිරියට යන්නට හිතාගෙන ඉන්නේ මොන ආකාරයටද?සිරස එක්ක එකතු වෙලා පළවැනියටම සීඩී එකක් කරන්න බලාපොරොත්තු වෙනවා. එයට සිරසින් අපට උදව් කරනවා. ඒ වගේම සිරස ආයතනයේ සහයෝගයෙන් ඉදිරි නිර්මාණ කටයුතුවලට දායක වෙලා මගේම කියලා නිර්මාණ එළිදක්වන්නත් බලාපොරොත්තු වෙනවා.ශානිකාගේ ලිපිනය:ශානිකා මධුමාලි, 119 ඒ,පනලිය, පොල්ගහවෙල.තුෂාරි වික්‍රමසිංහඡායාරූපය - මාලන් කරුණාරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>16</day>
    </date>
    <link>http://www.silumina.lk/2010/05/16/_art.asp?fn=aw1005161</link>
    <topic>මට යන්න බෑ මං යන තැන්වලින් මාව පන්නනවා</topic>
    <author>මතුගම</author>
    <content>අප ජීවත්වන පරිසරය පුරා දුගතිගාමී වූ ප්‍රේත පිශාචාදී අමනුස්සයෝ විශාල වශයෙන් සැරිසරති. එසේ සිදුවන්නේ යම් යම් පුද්ගලයින්ට හා වස්තු දේපළවලට තණ්හාවෙන් මියයෑම නිසාය. ජීවිතයේ අවසාන අවස්ථාවේ “අපොයි මේ දේපළ මගේ. මම මහන්සි වී ගොඩනඟාගත් දේවල්. මට අයිති දේවල්. මම කොහොමද මේවා අතහැර යන්නේ? මේ මගේ බිරිය. මගේ දරුවෝ. මේ අය අතහැර යන්න බෑ. මේ මගේ සහෝදරයා. මූ මට සැලකුවේ නෑ. මම මළා ම මූ මගේ දේපළ භුක්ති විඳීවි. ඒකට ඉඩ තියන්න බෑ. මම මුගෙන් පළිගන්න ඕනෑ. මූව දාල යන්න බැහැ.” යැයි අවසාන චුති චිත්තය සමඟ සිතුවිලි පහළ වුවහොත් ඔහු හෝ ඇය ඒ දේපළ හෝ පුද්ගලයන්ට ඇලීමෙන් එහි ම උපදී. ඉන්පසු ඉන් කෙනෙක් ඒ දේපළ පිළිබඳ තණ්හාවෙන් බදාගෙන සිටිනවා මිසක ඉන් ප්‍රයෝජනයක් ගත නොහැකිව ද අනුන් ප්‍රයෝජන ගන්නවා දැක තරහෙන් ද මහත් දුක් විඳිති.තවත් කෙනෙක් තමන් ගේ අකුසල කර්ම විපාක හේතුවෙන් ඒ ප්‍රේතාත්මයට ආවේණික වූ දුර්ගන්ධයෙන් එම පරිසරය අපවිත්‍ර කරමින් සිටිති. සමහර කෙනෙක් ඇල්මෙන් හෝ වෛරයෙන් සිටි පුද්ගලයාගේ සිරුරට රිංගා ගෙන ලෙඩ කරවති. ඒ දුගති භවයේ හෙවත් ප්‍රේතාත්මයේ ස්වභාවය අනුව එහි යැපීම සඳහා එම සිරුර අයිති පුද්ගලයාගේ කෙළ සෙම් සොටු පමණක් නොව රුධිරය ද උරාබීම නිසා එම රුධිරය විෂ වීමෙන් හා රුධිර හීනතාවයට ලක් වී රෝගියකු බවට පත්කරවයි.ජීවත්වන කාලය තුළ මේ ජීවිතයෙන් පසු මරණයක් ඇතැයි ද, මරණයෙන් පසු තමන් ඊළඟ භවයක් ඇතැයි ද, ඒ භවය සකස්වන්නේ තමන් විසින් කරන ලද කුසල අකුසලයන්ට අනුව යැයි ද නොසිතන පුද්ගලයෝ තමන්ගේ ජීවිතය කෑමටත්, බීමටත්, මත්පැනටත්, පංචේන්ද්‍රියයන් පිනවීමේ විනෝදයටත් පමණක් සීමා කොට දුගතිගාමීව, ප්‍රේත පිශාචව උපදිති. ඔවුන් ජීවත් වූ කාලයේ කෙනෙකුට උදව්වක් යහපතක් සිදු නොකළ බැවින් ඔහු වෙනුවෙන් පිනක් දහමක් කොට අනුමෝදන් කරන්නට කෙනෙකු ඉදිරිපත් වන්නේ ද නැත. දුගතියෙහි උපන් පුද්ගලයා එයින් මිදීමට නොහැකිව අනන්ත වූ කාලයක් සා පිපාසාවෙන් පෙළි පෙළී ශාරීරිකව ද මානසිකව ද දැවි දැවී දුක්විඳිති.ඇය කොළඹට නුදුරු කාන්තාවකි. සහෝදරයන් වෙනුවෙන් වෙහෙස මහන්සිව කාලය ගත කරන විට ඇයට විවාහයක් කැර ගැනීම පවා අතපසු විය. දැන් ඇගේ වයස අවුරුදු හැටට ආසන්නව ඇත. ඇය දැන් ආතෙරෙටීස් රෝගයෙන් දුක් විඳින්නී අත පය ඇඟිලි පවා නවන්නට දිග හරින්නට නොහැකි වේදනාවෙන් පෙළෙයි. හෘදය වස්තුවේ කපාටයක් පවා ඉවත් කොට පපුව කෘත්‍රිම මැසිමක් මඟින් ක්‍රියාත්මක කරයි. මේ රෝගී තත්ත්වයෙන්, යම් සහනයක් හෝ ලබාගැනීමේ අදහසින් ‘සිළුමිණ’ පියවි ඇසින් ඔබ්බට ලිපි පෙළ කියවා ඇතුල්කෝට්ටේ, ආධ්‍යාත්මීය ගවේෂණ මධ්‍යස්ථානය සොයා ගියා ය.ඇගේ ශාරීරික දුර්වලතාව නිසා පළමු දිනයේ සුළු ප්‍රතිකාරයක් කොට බෝධි පූජා පවත්වා එන ලෙස එතැනින් උපදෙස් ලැබුණි. ඊළඟට නියම කළ දිනයේ ඇය සිය සහෝදරියන් සමඟ එහි පැමිණියාය. එදා ගුප්ත ගවේෂණයේදී ඇය හඬන්නට වූවා ය.”අනේ! මාව පුච්චන්නට එපා” යැයි විළාප දෙමින් පිරිමි හඬකින් අඬන්නට වූවාය.”හොඳයි, පුච්චන්න එපා නම් දැන් මම අහන දේවල්වලට සත්‍ය පිළිතුරු දෙන්න ඕනෑ. කවුද? මේ ස්ත්‍රී ශරීරයට රිංගාගෙන ඉන්නේ?” නාගොඩවිතාන මහතා ඇසීය.”ම්..ම්..ම්..ම්...””ම්.. ම්.. කියල හරියන්නෙ නෑ. ඉක්මනින් කියන්න. අපට තව වැඩ තියෙනවා. නැත්නම් පිච්චෙන්න තමයි වෙන්නේ””මම ප්‍රසිද්ධ පුද්ගලයෙක්. ඒ නිසයි නම කියන්න අකැමැති””ඔය කතාවලින් වැඩක් නැහැ. මේ කාන්තාව දුක් විඳිනවා. ඇය මරාගන්න හදන්නෙ කවුද කියල අපි දැනගන්න ඕනෑ””මම..... සංස්ථාවෙ හිටපු සාමාන්‍යාධිකාරී. මට හොඳට සල්ලි තිබුණා. මට තරුණ කාන්තාවන්ගෙන් කිසි ම අඩුවක් තිබුණෙ නැහැ. ඒ නිසා ම අවිවාහකවයි හිටියේ. මම හොඳට බිව්වා. මත්පැන් නොබීපු දවසක් නැහැ.””හරි හරි ඉතින් නම කීවෙ නැහැනෙ””මගෙ නම ජයසිරි””ඉතින් මේ ගෑනු කෙනෙකුගෙ ඇඟට රිංගුවෙ මොකද?””මම ගැහැනුන්ගෙ ශරීරවලට ආසනෙ. මේ මගේ අක්කා. ඒ වුණත් මම රිංගුවා. මාව බලාගත්තෙ මට උදව් කළේ මේ අක්කා. ඒ නිසා මෙයා ළඟට ආවා.””ජයසිරි... තමුන් කරපු අකුසල්වලට දුගතියක ඉපැදුණා මදිවට දැන් අක්කවත් මරාගන්න ද හදන්නේ? මේක මහා අපරාධයක්. වහාම මේ ශරීරය අතහැර පිටවෙලා යන්න ඕනෑ. සිරිමා බෝධීන් වහන්සේ වගේ පුණ්‍යස්ථානයකට ගිහින් ඒ වගේ තැනක ආව තේව කර හොඳ ආත්මයක් ලබාගන්න””හොඳයි. හොඳයි එහෙනම් මම යන්නං” යැයි භූතාත්මය අක්කාගේ ශරීරයෙන් ඉවත්ව ගියේය.ඇය නැවතත් සති දෙකකින් “අනේ! ආයෙත් අමාරුයි” ගියාගෙන ආවාය. එදින ද භූතාත්මය සමඟ නාගොඩවිතාන මහතා සාකච්ඡා කෙළේය.”ජයසිරි.... තමුසෙ අපිව රවටන්නද හදන්නේ? එදා යනව කියල ගිහින් ඇයි ආයෙත් ඇවිත් මේ අක්කට කරදර හිරිහැර කරන්නේ?””අනේ! මහත්තයෝ මට යන්න තැනක් නැහැ. මම ජීවත්ව ඉන්දැද්දි පිනක් දහමක් නොකළ නිසා මට සොහොනෙත් ඉඩක් නෑ. සොහොනට ගියාම එතන ඉන්න අය “පලයං පලයං උඹට මෙහෙ ඉඩ නැහැ” කියලා මාව පන්නා ගත්තා. මම ජීවත්ව ඉන්දැද්දි ගෑනුන්ටයි, බීමටයි වියදම් කළා මිසක් දානයක් මානයක් දුන්නේ නෑ. අනේ! මේ අපේ අක්කලට කියල සාංඝික දානයක් දී මට පිං අනුමෝදන් කරන්න කියන්න. එතකොට මට යන්න පුළුවන් වේවි””හොඳයි. දැන් යන්න” රෝගී තත්ත්වය නිසා දුර්වලයි. සතියක් බෝධි පූජා පවත්වා නැවත එන ලෙස කාන්තාවට උපදෙස් දුන්නේය.ඊළඟ සතියේ ද රෝගී කාන්තාව පැමිණියාය. භූතාත්මය ආවිශ්ට විය.”මහත්තයෝ මට යන්න බෑ. මම යන යන තැන්වලින් මාව පන්නනවා. මම ඉස්සර කව්රු හරි ගෙදරට ආධාර පත්‍රයක් අරගෙන ආවොත් හැංගෙනවා. කවදාවත් ජීවිතේට පන්සලකට ගියේ නෑ. ඒ නිසා පිං දෙන කොට පිං අනුමෝදන් වෙන්න අත් දෙක උස්සලා සාදු සාදු කියන්න බෑ.””තමුන්ගෙ කරුම තමුන්ම ගෙවන්න වෙනවා. තමුන් ජීවත්ව ඉන්දැද්දි කරපු පාපකර්ම බරපතලයි. දැන් නම් තමුන් යන්නම ඕනෑ. නැත්නම් දඬුවම් කරන්න වෙනවා” යැයි කියා ඊළඟ සතියේ වැටකෙයා මලක් හා පලතුරු වට්ටියක් රැගෙන එන්නැයි රෝගී කාන්තාවට උපදෙස් ලැබුණි.ඊළඟ දිනයේ ඇය පලතුරු වට්ටියක් හා වැටකෙයා මලත් අරගෙන ස්ථානයට ඇතුළුවුණේ ම හඬාගෙන ය.පලතුරු වට්ටිය මිදුලේ තබා වැටකෙයා මල ඒ අසලින් තබා භූතාත්මය අමතා “දැන් වැටකෙයා මල උඩට නගින්නැ”යි නියෝග කළේය.”දැන් කළුතර බෝධීන් වහන්සේ ළඟට යන්න ඕනෑ. එතැන සිටින දෙවියන්ට කන්නලව් කොට උදව් ඉල්ලන්න.මෛත්‍රී බෝධිසත්ත්ව දෙවියන්ට වැඳ නමස්කාර කොට උන්වහන්සේ ඉදිරියේ නැවත මේ ශරීරයට ඇතුළු නොවන බවට පොරොන්දු වෙන්න. කළු දේවතා බණ්ඩාර දෙවියන්ට කියා ශ්‍රී මහා බෝධීන් වහන්සේ ළඟින් ඉඩකඩක් ඉල්ලා ගන්නැ”යි භූතාත්මයට උපදෙස් දුන්නේය.ශ්‍රී මහා බෝධීන් වහන්සේටත්, කළු දේවතා බණ්ඩාර දෙවියන්ටත්, බාර හාර වී කිරි ආහාර පූජාවක්, සුදු නෙළුම් මල් වට්ටියක් හා සිවුරක් පූජා කරන බවට පොරොන්දු වී දානයක් දී මල්ලීට පින් අනුමෝදන් කොට සතියකින් ගොස් බාර ඔප්පු කරන ලෙස රෝගී කාන්තාවට උපදෙස් දුන්නේය.මිදුලේ තැබූ පලතුරු වට්ටිය හා වැටකෙයා මල දෙදෙනකුට ඔසවන්නට බැරි තරම් බරින් යුක්ත විය.මෙහිදී අපට පැහැදිලිව පෙනෙන විශේෂත්වය නම් මේ භූතයාට සහෝදරියගේ ශරීරය අතහැර යන්නට වුවමනාව තිබුණ ද යා නොහැකි තත්ත්වයක් උදා වී තිබීමය. සොහොනට ගියත් එතැන පදිංචිව සිටින භූතයින් විසින් පන්නා ගනු ලැබුණි.ජීවත්ව සිටිය දී කෙනෙකුට ඉඩමක් ගෙයක් ගැනීමට උදව් කිරීම විශාල පිනකි. ගෙයක් හදන කෙනෙකුට උදව් කිරීම ද එසේ ම ය.ඊටත් වඩා භාවනා මධ්‍යස්ථානයකට, පන්සලකට ඉඩමක් ලබාදීම හෝ ඉඩමක් ලබාගැනීමට ආධාර කිරීම ද කුසලයකි. කෙටියෙන් කියනවා නම් කෙනෙකුට ඉන්නට හිටින්නට තැනක් ලබා දෙන අයට මරණයෙන් පසු ලබන උපතේ දී ඒ ආනිසංසයෙන් සුදුසු තැනක් ලැබේ. විමානයක් සකස් වේ.අතීතයේ සිට සිංහල බෞද්ධයන් අතර චාරිත්‍රයක් ලෙස පවතින, මළ ගිය කෙනෙකුට පින් දෙන්නට සිදු කරන දානයේදී පැදුරක් හා කොට්ටයක් පූජා කරන්නේ ඒ නිසාය. මළගිය ඥාතියාට පවතින්නට සුදුසු තැනක්, දෙවියෙක් නම් දිව්‍ය විමානයක්, ලබාදීමට කරන පූජාවකි. දන්දීමකි.ජීවත්ව සිටියදී එවැනි කුසලයක් නොකළ අය, අමනුෂ්‍ය ආත්ම භවයක උපන්නොත් එවැන්නෝ තුන් මංසලේ, සිව් මංසලේ, නානතොටේ ඉපිද පීඩා විඳිති. ඔවුන්ට සොහොනේවත් ඉඩක් නැත. එතැනින් ද පන්නා ගනිති. ඒ නිසා ආරාම පූජා, නිවාස පරිත්‍යාග, ඉඩම් පූජා බොහෝ ආනිසංස ඇති කුසලයෝය. මේ භූතයා ඉහත භවයේ සංස්ථාවක සාමාන්‍යාධිකාරී කෙනෙකු වුව ද අද ඔහුට සොහොනේවත් ඉඩක් නැත.මතුගමමහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005231</link>
    <topic>පහත් බිම් ගොඩ කරන්න එපා!</topic>
    <author>නිහාල් පී.අබේසිංහ / සුනිල් දයා අල්විස් / අරුණි මුතුමලී / චන්දන බණ්ඩාර</author>
    <content>ජනපතිගෙන් නියෝගයක්නිහාල් පී.අබේසිංහ / සුනිල් දයා අල්විස් / අරුණි මුතුමලී / චන්දන බණ්ඩාරඅයහපත් කාලගුණ තත්ත්වය නිසා විපතට පත් වූ ජනතාවට කඩිනමින් සහන සලසන ලෙසත් ජල ගැලීම් තත්ත්වය පාලනය කිරීමට නොපමාව පියවර ගන්නා ලෙසත් මහින්ද රාජපක්ෂ ජනාධිපතිතුමා සියලු රාජ්‍ය අංශයන් වෙත විශේෂ නියෝගයක් නිකුත් කර තිබේ. ඒ අනුව මින් ඉදිරියට පහත් බිම් ගොඩකිරීම ද සපුරා තහනම් කිරීම වෙයි.මේ අනුව පීඩාවට පත්වී සිටින ජනතාවට සහන සැලසීමට ඒකාබද්ධ වැඩ පිළිවෙළක් සකස් කෙරෙන අතර ඒ සඳහා මුදල් ප්‍රතිපාදන ද සපයා ඇත. මහජනතාවගේ ගැටලු විසඳීම සඳහා නිසි ලෙස ක්‍රියාත්මක නොවූ රජයේ නිලධාරීන් වෙත් නම් ඔවුන් පිළිබඳව වහාම වාර්තාවක් ලබාදෙන ලෙස ද ජනාධිපතිතුමා නියෝග කොට තිබේ.ජල ගැලීම් නිසා ඇතිවිය හැකි සෞඛ්‍යමය ගැටලු පිළිබඳව පූර්ණ අවධානය යොමුකර නිසි පියවර ගන්නා ලෙස අදාළ සියලු අංශ වෙත ජනාධිපතිතුමා උපදෙස් ලබාදී ඇත.ජලය කඩිනමින් බැස යෑමට අවශ්‍ය කටයුතු යෙදීමට ආපදා කළමනාකරණ අමාත්‍යංශය, පළාත් පාලන ආයතන හා අනෙකුත් අංශ එක්ව ඒකාබද්ධ වැඩපිළිවෙළක් ක්‍රියාත්මක කරන ලෙස ද ජනාධිපතිතුමා උපදෙස් දී ඇත. මෙහිදී තවත් විශේෂ නියෝගයක් දුන් එතුමා අවධාරණයෙන් සඳහන් කැර තිබුණේ මින් ඉදිරියට කිසිදු පහත් බිමක් ගොඩ නොකිරීමට රජය ගෙන ඇති ප්‍රතිපත්තිමය තීරණය තදින් ක්‍රියාත්මක කළ යුතුව තිබෙන බවයි. ඒ අනුව පළාත් පාලන ආයතන ද ක්‍රියාත්මක විය යුතු බවද මෙහිදී අවධාරණය කෙරිණි. අභාවයට ගොස් ඇති බැව් හඳුනාගෙන ඒවා නැවත ප්‍රතිසංස්කරණය කළ යුතු බවත්, විශේෂයෙන් නගර ආශ්‍රිත ඉදිකිරීම් සඳහා ක්‍රමවත් සැලසුමක් ඉදිරිපත් කිරීමේ අවශ්‍යතාව ද අවධාරණය කෙරී තිබේ.මීට අමතරව සියලු ඇළ මාර්ග පිළිසකර කිරීමට හා සියලු අනවසර ඉදිකිරීම් ඉවත් කිරීමට ද දැනටමත් කටයුතු ආරම්භ වී තිබේ. ජල ගැල්මෙන් හා අයහපත් කාලගුණ තත්ත්වයෙන් විපතට පත්වූ ජනතාවට සහන සැලසීමට රුපියල් ලක්ෂ 800 ක මුදලක් වෙන් කොට ඇති බවත් ඇමැති ඒ.එච්.එම්. ෆවුසි මහතා පැවසීය. නිවාස සංවර්ධන අධිකාරියද ජලයෙන් විනාශයට පත්වූ නිවාස නැවත පිළිසකර කිරීමට මූල්‍යාධාර ලබාදීමට වැඩසටහනක් ආරම්භ කැර තිබේ. ඒ අනුව පූර්ණ වශයෙන් සහ අර්ධ වශයෙන් හානියට පත්වූ නිවාස පිළිබඳව අධ්‍යයනය කර වාර්තාවක් සකස් කරන ලෙස ජාතික නිවාස සංවර්ධන අධිකාරියේ දිස්ත්‍රික් කාර්යාල ප්‍රධානීන්ට සහ අධිකාරියේ තාක්ෂණික නිලධාරීන්ට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා උපදෙස් ලබාදී තිබේ.ගංවතුරක් සමඟ අතීසාරය - පාචනය - උණ රෝගය සහ ඩෙංගු ආදී වසංගත රෝග තත්ත්වයන් ඇති විය හැකි බැවින් එම රෝග තත්ත්වයන් මැඬලීමට වහාම අවශ්‍ය පියවර ගන්නැයි සෞඛ්‍ය ඇමැති මෛත්‍රීපාල සිරිසේන මහතා සිය නිලධාරීන්ට උපදෙස් දී ඇත.මේ අනුව සෞඛ්‍ය වෛද්‍ය නිලධාරීන් දැනුවත් කර ගංවතුර තත්ත්වයන් පවතින සියලුම දිස්ත්‍රික්ක හා පළාත්වල වසංගත රෝග මර්දනයට පියවර ගැනීමත් හදිසි වෛද්‍ය කණ්ඩායම් යවා රෝග ප්‍රතිකාර ලෙඩ රෝග තත්ත්වයන් පිළිබඳ දැනුවත් කිරීමත් හදිසි අවස්ථාවලදී වහා ප්‍රතිකාර සඳහා යොමුවීමේ වැදගත්කම සහ ප්‍රාථමික සෞඛ්‍ය සංරක්ෂණ කටයුතු ගැන සොයා බලා කටයුතු කිරීමටත් අවශ්‍ය පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa100523_1</link>
    <topic>ඉදිරියේදීත් වැසි සහ නායයෑම්</topic>
    <author/>
    <content>ඉදිරි දින දෙක ඇතුළත ද බස්නාහිර සබරගමුව මධ්‍යම පළාත් වලටත්, ගාල්ල හා මාතර දිස්ත්‍රික්කවලටත් තවදුරටත් වැසි ඇතිවන බව සේවයේ නියුතු කාලගුණ විද්‍යාඥ ගයනා හෙන්දවිතාරණ මහත්මිය පවසන්නීය. රට අවට නිරිතදිග ප්‍රදේශයේ සුළං ප්‍රවාහයක් එක් රැස්වීම මීට හේතුව බව ද ඇය පවසන්නීය.කෙසේ වුවත් ඉදිරි දින කීපයකදී නිරිත දිග මෝසම ආරම්භ වීමට ඉඩ ඇති බවත් ඉන්පසු එය සක්‍රීය වීමෙන් පසු ටික දිනකින් මේ මහ වැසි ඇතිවීම තරමක් අඩුවීමට ඉඩ ඇති බව ද කාලගුණ විද්‍යා දෙපාර්තමේන්තුව පවසයි.ඒ වනවිට ගංවතුර හා ජලගැලීම් අඩු වීමට ඉඩ ඇති බව ආපදා කළමනාකරණ අංශ පවසයි.දැනට පවතින අධික වැසි සහිත කාලගුණය දිගටම පැවතුණහොත් රටේ දිස්ත්‍රික්ක 12ක නායයෑම් ඇතිවීමට ඉඩ ඇති බවද, අකුණු අනතුරු බහුලවීමට ඉඩ ඇති බවද ආපදා කළමනාකරණ අංශ පෙන්වා දෙයි. ඉදිරි නිරිත දිග මෝසම් වැස්ස ඇරැඹීමත් සමඟ මේ තත්ත්වය දිගටම පැවතිය හැකි බවද අවධාරණය කෙරේ.මේ අනුව කළුතර, මහනුවර, නුවරඑළිය, රත්නපුර, මාතලේ, බදුල්ල, ගාල්ල, මාතර, කෑගල්ල යන දිස්ත්‍රික්කවල නායයෑම් සිදුවීමට ද කොළඹ ගම්පහ දිස්ත්‍රික්කවල නායයෑම් හා කණ්ඩි කඩා වැටීම් සිදුවීමට ද ඉඩ ඇතැයි ජාතික ගොඩනැඟිලි පර්යේෂණ සංවිධානයේ නායයාම් පිළිබඳ අංශ ප්‍රධානී ආර්.එම්.එස්.බණ්ඩාර මහතා පවසයි.මේ අතර හිටිඅඩියේ කණ්ඩි කඩා වැටීම් හා ඉවුරු කඩාවැටීම් ගම්පහ හා කොළඹ දිස්ත්‍රික්කවල සිදුවිය හැකි බව ද ජාතික ගොඩනැඟිලි පර්යේෂණ සංවිධානය පවසයි.මීට අමතරව අකුණු ඇති අවස්ථාවලදී දුරකථන හා විදුලි උපකරණ පාවිච්චිය අවම කරන ලෙස ද එළිමහනේ ක්‍රීඩාපිටිවල, කුඹුරු යායවල හැසිරීම අවම කරන ලෙසද කාලගුණ විද්‍යා දෙපාර්තමේන්තුව දන්වා සිටී.කණ්ඩි අසල හා කඳු උඩ නිවාස සාදා ගෙන පදිංචිව සිටින අය මේ වැස්ස පිළිබඳව සැලකිලිමත් විය යුතු බවද නිවාසවල ඉරිතැලීම්, අසල ගෙවත්තේ ඉරිතැලීම් උල්පත් හදිසියේ මතුවී එයින් මඩ සහිත ජලය මතුවන විට හදිසි නායයෑම්වල පූර්ණ ලක්ෂණ ලෙස අවධානය යොමුකළ යුතුª බවද ජාතික ගොඩනැඟිලි පර්යේෂණ සංවිධානය අනතුරු අඟවයි.මේ අතර නිරිතදිග මෝසම් තත්ත්වය ඉදිරි සතිවලදී ඇරඹීමට ඉඩ ඇති බවද ඒ කාලයේදී ඉහත ප්‍රදේශවල ජනතාව අවධානයෙන් සිටිය යුතු බවද අපදා කළමනාකරණ අංශ පෙන්වා දෙයි.ගාල්ල, කළුතර ප්‍රදේශවල පසුගිය දිනවල සුළු නායයෑම් 40ක් වාර්තාගතවී ඇති බවද බණ්ඩාර මහතා පවසයි. එසේ වුවත් මේවා භයානක ඒවා නොවන බවද කඩවත්සතර, බෝපෙ, පෝද්දල, හොරණ, බුලත්සිංහල, බණ්ඩාරගම යන ප්‍රදේශවල මෙම නායයෑම් වාර්තා වී ඇත. මින් නිවාස කිහිපයක් අලාභහානියට ලක්වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa100523_2</link>
    <topic>‘නාරද සර්වකාලීනයි’ - ජනපති</topic>
    <author/>
    <content>නාරද දිසාසේකර මෙරට ගීත කලාවේ නොමැකෙන සලකුණු තැබීමට සමත් කලාකරුවෙක් බවත් ඔහු සැම විටෙකම උත්සාහ කෙළේ උසස් රස වින්දනයක් ලබාදිය හැකි නිර්මාණ රසිකයන් අතට පත් කිරීමට බවත් නාරද දිසාසේකර ගායකයාණන්ගේ අභාවය ගැන ශෝක පණිවුඩයක් නිකුත් කරන මහින්ද රාජපක්ෂ ජනාධිපතිතුමා සඳහන් කරයි.නාරද දිසාසේකර කලාකරුවාගේ අභාවයෙන් ශෝකයට පත්වන ඔහුගේ සුවහසක් ගීත ලෝලීන් වෙත සිය සංවේගය එක් කරන ජනාධිපතිතුමා ඔහු කළ සුවිශේෂී මෙහෙවර ගෞරවයෙන් සිහිපත් කරයි. ජනාධිපතිතුමා නිකුත් කළ ශෝක පණිවුඩයේ මෙසේ ද සඳහන් වෙයි.නාරද දිසාසේකර මේ රටේ ගීත කලාවේ නොමැකෙන සලකුණු තැබීමට සමත් වූ කලාකරුවෙකි. ඔහුගේ නිර්මාණ සංඛ්‍යාත්මකව විශාල නොවේ. නමුත් අල්පයක් වූ එම නිර්මාණ අතිවිශාල ජනප්‍රියත්වයක් ලැබීය. ඔහු සැමවිටම උත්සාහ කළේ උසස් රසවින්දනයක් ලැබිය හැකි නිර්මාණ රසිකයන් අතට පත් කිරීමට ය.චන්දන ඇඟගාලා, ආරිච්චි බෝරිච්චි, මුළු හදින් මම ඇයට පෙම්කොට වැනි ඔහු ගායනා කළ ගුවන් විදුලි ගීතවලට ලද ජනප්‍රියභාවය එදා සිට එක ලෙස ම පවතී.ඔහු ගැයූ ගලන ගඟකි ජීවිතේ, පිපී පිපී රේණු නටන, ගමන නොනිමෙයි ලෝකයේ මෙවැනි චිත්‍රපට පසුබිම් ගීත අතිශය ජනප්‍රිය විය. නාරද දිසාසේකර එක් යුගයක් නියෝජනය කළ කලාකරුවකු නොවේ. ඔහුගේ නිර්මාණ සර්වකාලීන රසඥතාවයෙන් යුත් නිසා එදා තරුණ තරුණියන් සේම වත්මන් තරුණ පරපුර ද ඔහුගේ රසිකයෝ ය.මේ සියල්ල සේම නාරද දිසාසේකරගේ වූ අල්පේච්ඡ බවත් නිහතමානී ගුණයත් මම මහත් සේ අගය කරමි. ඔහුගේ චාම් දිවි පැවැත්ම කිසිවිට ජනප්‍රියත්වය පසුපස හඹා ගොස් නැති කර ගත්තේ නැත. සංගීතය පිළිබඳ වූ නිවැරැදි දැනුම ඔහු ජීවිත ගමන් ම¼ඟට ද සම්බන්ධ කර ගත් කලාකරුවෙකි.සැබැවින් ම නාරද දිසාසේකරයන්ගේ මෙහෙවර සදා අනුස්මරණීය ය. ඔහුගේ පුත් සාරංග දිසාසේකර ද සිය පියාගේ මග යමින් කලාවට දක්වන ආදරය අපගේ ප්‍රශංසාවට ලක්වෙයි.නාරද දිසාසේකරයන්ගේ අභාවයෙන් ශෝකයට පත් බිරිඳ, පුතණුවන් ඇතුළු නෑ හිත මිතුරන්ටත්, රසික සැමටත් මාගේ සංවේගය පුද කර සිටිමි. නාරද දිසාසේකරයන්ට නිවන් සුව ලැබේවා!</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa100523_3</link>
    <topic>මැංගලෝර් ගුවන් අනතුරින් 158 ක් මරුට</topic>
    <author/>
    <content>අට දෙනෙක් දිවි බේරා ගනිතිඩුබායි සිට මැංගලෝර් බලා ඊයේ පියාසර කළ ඉන්දියන් එයාර් ගුවන් සේවාවට අයත් ගුවන් යානයක් මැංගලෝර් ගුවන් තොටුපළට ගොඩබෑමට පැමිණි අවස්ථාවේ කඩා වැටීමෙන් එහි සිටි 158 දෙනක් මිය ගිය අතර අට දෙනක් දිවි බේරා ගැනීමට සමත්වූහ.මේ යානයේ කිසිදු ශ්‍රී ලාංකිකයකු නොසිටි බව එම වාර්තාව සඳහන් කරයි. මේ ගුවන් යානය ගුවන් තොටුපළට ගොඩ බසින්නට පෙර ගුවන් තොටුපළ ආසන්නයේ වනාන්තර ප්‍රදේශයකට ඇද වැටී ගිනි ගැනීමෙන් මේ අනතුර සිදුවී ඇත.ගුවන් යානය ගුවන් තොටුපළට ගොඩබෑමට පහත් කරමින් පැමිණි අවස්ථාවේ මේ අනතුරට මුහුණ පා ඇති අතර යානය දෙකඩ වී එහි මඟීන් ඉවතට විසිවූ බව දිවි බේරාගත් මඟීහු පවසති.යානය දෙකඩ වීමත් සමඟ ගිනි ඇවිලී ඇත. යානයට ගිනි ඇවිලී සිදුවූ විනාශයෙන් හත් දෙනකු දිවි ගලවා ගැනීම ප්‍රාතිහාර්යයක් බව දිවි බේරාගත් උදවිය පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005232</link>
    <topic>මහවැස්සෙන් විසිහයක් මරුට</topic>
    <author>නිහාල් පී.අබේසිංහ / සුනිල් දයා අල්විස්</author>
    <content>නිහාල් පී.අබේසිංහ / සුනිල් දයා අල්විස්පසුගිය දින හත ඇතුළත පැවැති අධික වර්ෂාව නිසා පුද්ගලයන් 26 ක් මියගොස් තවත් 672000 ක් අවතැන් වී ඇතැයි ජාතික ආපදා කළමනාකරණ මධ්‍යස්ථානය පවසයි. 50 දෙනෙක් මේ තත්ත්වය නිසා තුවාලවලට ලක්වී ඇත. මේ අතර මේ කාලගුණික තත්ත්ව නිසා නිවාස 466 ක් සම්පූර්ණයෙන් විනාශ වී ඇති අතර තවත් නිවාස 2496 ක් අර්ධ ලෙස හානියට පත්වී තිබේ.මෙම අවතැන් වූවන්ගෙන් වැඩි පිරිසක් සිටින්නේ ගම්පහ දිස්ත්‍රික්කයේය. ඒ ප්‍රමාණය 194720කි. කොළඹ පුද්ගලයන් 154121 ක් අවතැන් වී සිටී. ගම්පහ හා කොළඹ අවතැන් වූ අය සඳහා කඳවුරු 78 ක් ක්‍රියාත්මක වේ.මීට අමතරව පුත්තලම, ගාල්ල, රත්නපුර, මාතර යන ප්‍රදේශවල ද අධික වැස්ස නිසා විශාල පිරිසක් අවතැන් වී සිටිති. මේ අතර පසුගිය මාස 5 ඇතුළතදී අකුණු අනතුරු නිසා පුද්ගලයන් 22 ක් මරණයට පත්වී තිබේ.මේ අතර නිරිත දිග මෝසම් වැස්ස ඉදිරි දිනවලදී සක්‍රිය වීමට ඉඩ තිබේ.මේ තත්ත්වය මත තෙත් කලාපයට ඉදිරි කාලවලදී මෙතරම් තදබල නැති වුණත් යම් තරමකින් වැසි ඇතිවීමට ඉඩ ඇති බව කාලගුණ විද්‍යා දෙපාර්තමේන්තුව පවසයි. ජූලි අවසන් දක්වා වැසි තිබීමට ඉඩ ඇති බවද කාලගුණ විද්‍යා දෙපාර්තමේන්තුව පවසයි. පසුගිය දින 7 ඇතුළතදී රත්මලානට මිලි මීටර් 699ක වැස්සක් ද, කොළඹට මිලි මීටර් 609ක වැස්සක් ද කුකුලේගමට මි.මී.635ක වැස්සක් ද ලැබුණු බව කාලගුණ විද්‍යා දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005233</link>
    <topic>දිස්ත්‍රික්ක 12ක නායයෑම් අවදානමක්</topic>
    <author/>
    <content>දිස්ත්‍රික්ක 12ක නායයෑම් අවදානමක්:දැනට පවතින අධික වැසි සහිත කාලගුණය නිසා රටේ දිස්ත්‍රික්ක 12ක නායයෑම් ඇතිවීමට ඉඩ ඇති බවද, අකුණු අනතුරු බහුලවීමට ඉඩ ඇති බවද ආපදා කළමනාකරණ අංශ පෙන්වා දෙයි. ඉදිරි නිරිත දිග මෝසම් වැස්ස ඇරැඹීමත් සමඟ මේ තත්ත්වය දිගටම පැවතිය හැකි බවද අවධාරණය කෙරේ.මේ අනුව කළුතර, මහනුවර, නුවරඑළිය, රත්නපුර, මාතලේ, බදුල්ල, ගාල්ල, මාතර, කෑගල්ල යන දිස්ත්‍රික්කවල නායයෑම් සිදුවීමට ද කොළඹ ගම්පහ දිස්ත්‍රික්කවල නායයෑම් හා කණ්ඩි කඩා වැටීම් සිදුවීමට ද ඉඩ ඇතැයි ජාතික ගොඩනැඟිලි පර්යේෂණ සංවිධානයේ නායයාම් පිළිබඳ අංශ ප්‍රධානී ආර්.එම්.එස්.බණ්ඩාර මහතා පවසයි.මේ අතර හිටිඅඩියේ කණ්ඩි කඩා වැටීම් හා ඉවුරු කඩාවැටීම් ගම්පහ හා කොළඹ දිස්ත්‍රික්කවල සිදුවිය හැකි බව ද ජාතික ගොඩනැඟිලි පර්යේෂණ සංවිධානය පවසයි.මීට අමතරව අකුණු ඇති අවස්ථාවලදී දුරකථන හා විදුලි උපකරණ පාවිච්චිය අවම කරන ලෙස ද එළිමහනේ ක්‍රීඩාපිටිවල, කුඹුරු යායවල හැසිරීම අවම කරන ලෙසද කාලගුණ විද්‍යා දෙපාර්තමේන්තුව දන්වා සිටී.කණ්ඩි අසල හා කඳු උඩ නිවාස සාදා ගෙන පදිංචිව සිටින අය මේ වැස්ස පිළිබඳව සැලකිලිමත් විය යුතු බවද නිවාසවල ඉරිතැලීම්, අසල ගෙවත්තේ ඉරිතැලීම් උල්පත් හදිසියේ මතුවී එයින් මඩ සහිත ජලය මතුවන විට අදිසි නායයෑම්වල පූර්ණ ලක්ෂණ ලෙස අවධානය යොමුකළ යුතුª බවද ජාතික ගොඩනැඟිලි පර්යේෂණ සංවිධානය අනතුරු අඟවයි.මේ අතර නිරිතදිග මෝසම් තත්ත්වය ඉදිරි සතිවලදී ඇරඹීමට ඉඩ ඇති බවද ඒ කාලයේදී ඉහත ප්‍රදේශවල ජනතාව අවධානයෙන් සිටිය යුතු බවද අපදා කළමනාකරණ අංශ පෙන්වා දෙයි.ගාල්ල, කළුතර ප්‍රදේශවල පසුගිය දිනවල සුළු නායයෑම් 40ක් වාර්තාගතවී ඇති බවද බණ්ඩාර මහතා පවසයි. එසේ වුවත් මේවා භයානක ඒවා නොවන බවද කඩවත්සතර, බෝපෙ, පෝද්දල, හොරණ, බුලත්සිංහල, බණ්ඩාරගම යන ප්‍රදේශවල මෙම නායයෑම් වාර්තා වී ඇත. මින් නිවාස කිහිපයක් අලාභහානියට ලක්වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005234</link>
    <topic>ත්‍රිවිධ හමුදා සීරුවෙන්</topic>
    <author>කීර්ති මෙන්ඩිස්</author>
    <content>කීර්ති මෙන්ඩිස්ගංවතුරෙන් විපතට පත් වූවන්ට සහන සැලසීම සඳහා යුද හමුදාවේ සහයෝගය දිගටම ලබාදෙන අතර ඊට අමතරව හදිසි අවශ්‍යතාවයක් උදෙසා ගුවන් හමුදාව හා නාවික හමුදාව සීරුවෙන් තබා ඇතැයි වාර්තාවේ. නාවික හමුදා බෝට්ටු 25කට වැඩි සංඛ්‍යාවක් මේ දිනවල සාමාන්‍ය ජනතාවට අවශ්‍ය සහන සැලසීම සඳහා යොදවා ඇත. ගම්පහ, කොළඹ කළුතර වැනි ප්‍රදේශවලට මේ වන විටත් 4000කට අධික යුද හමුදා භට පිරිස් සහන කටයුතුවලට යොදවා ඇති බවත් මේජර් ජනරාල් ප්‍රසාද් සමරසිංහ මහතා කියයි.කොටහේන විහාර පාර ප්‍රදේශය බැකෝ යන්ත්‍ර යොදවා පවිත්‍ර කිරීමෙන් ජලය නිසි ලෙස බැසයාමට කටයුතු කිරීමට යුද හමුදාව පියවර ගැනීමත් සමඟ ඒ අවට ජනතාවට ඉමහත් සහනයක් සැලසිණ. කෙරවලපිටිය ප්‍රදේශයේ ජලය බැස යාම සඳහා දික්ඕවිට ලුනාව ප්‍රදේශයේ තිබෙන මෝය කට යුද හමුදා ඉංජිනේරු දෙපාර්තමේන්තුව විසින් පුළුල් කරනු ලැබීම මඟින් කටුනායක කොළඹ මාර්ගයේ දඬුගම පාලම අසල ජලය කඩිනමින් බැස යාමට කටයුතු යෙදිණ. මේ අතර අවතැන් වූ සාමාන්‍ය ජනතාවට අවශ්‍ය ආහාර පාන හා පහුකම් ලබාදීම සඳහා නාවික හමුදාව විශාල කාර්යභාරයක නියැලී සිටින අතර යුද හමුදාවද ඊට සහාය වෙති.මේ අතර ජලගැලීම් නිසා ඇතිවී ඇති වාහන තදබදය අවම කිරීම සඳහා පොලිසියේ සහාය දැනටමත් ලබාදී ඇති අතර ඇතැම් පොලිස් කොට්ඨාසවල නිවාඩු පවා අවලංගු කොට ඇති බවත් දැනගන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005235</link>
    <topic>තෙමඟුල සමරා වෙසක් සතියක්</topic>
    <author/>
    <content>වෙසක් පෝය නිමිත්තෙන් රජය මෙවර වෙසක් සතියක් ප්‍රකාශයට පත්කර තිබේ. මෙය ලබන 24 වැනිදා සිට 30 දක්වා පැවැත්වේ. මේ වෙනුවෙන් රාජ්‍ය වෙසක් උත්සවය මහියංගන රාජමහා විහාරස්ථානයේදී ලබන 24 වැනිදා පැවැත්වේ.අස්ගිරි පාර්ශවයේ මහානායක උඩුගම ශ්‍රී ධම්මදස්සි රතනපාල බුද්ධරක්ඛිතාභිධාන මහානායක හිමිපාණන්ගේ ප්‍රධානත්වයෙන් සහ අග්‍රාමාත්‍ය, බුද්ධ ශාසන හා ආගමික කටයුතු ඇමැති දි.මු.ජයරත්න මහතාගේ ද සහභාගිත්වයෙන් වෙසක් සතියේ ආරම්භක වැඩසටහන සිහිපත් කරමින් මෙදින පස්වරු 3ට වෙසක් සමරු මුද්දර හතරක් ද නිකුත් කෙරේ.මේ අවස්ථාවට බුද්ධ ශාසන හා ආගමික කටයුතු නියෝජ්‍ය ඇමැති එම්.කේ.ඩී.එස්.ගුණවර්ධන තැපැල් හා විදුලි සංදේශ ඇමැති ජීවන් කුමාරතුංග යන මහත්වරු ඇතුළු ගිහි පැවිදි සම්භාවනීය පිරිසක් සහභාගි වෙති.බුද්ධශාසන හා ආගමික කටයුතු අමාත්‍යංශය, බෞද්ධ කටයුතු දෙපාර්තමේන්තුව, බදුල්ල දිස්ත්‍රික් ලේකම් කාර්යාලය සහ මහියංගණ ප්‍රාදේශීය ලේකම් කාර්යාලය මහියංගණ වෙසක් සති වැඩසටහනට මූලිකත්වය ලබා දෙනු ඇත.ප්‍රදේශයේ පාසල් ළමයින් 1200ක් ඇතුළුව 1500 සහභාගිත්වයෙන් ශීල සමාදාන වැඩසටහන උදේ 7ට ආරම්භ වේ.මෙදින උදේ 9 සිට 10 දක්වා ධර්ම දේශනාව පවත්වන්නේ කැලණිය විශ්වවිද්‍යාලයේ උපකුලපති පෑලියගොඩ විද්‍යාලංකාර පරිවේණාධිපති ආචාර්ය වැලමිටියාවේ කුසලධම්ම නායක හිමිපාණෝය.මහා සංඝරත්නය සියනමක් විෂයයෙහි දහවල් දානමය පින්කමක් ද, ඊට අමතරව තෙමඟුල් අභිවන්දනා පෙරහරක් පාසල් හා දහම් පාසල් ළමයින් 600ක් සහ මහියංගණ ප්‍රදේශවාසීන්ගේ සහභාගිත්වයෙන් පැවැත්වේ.වෙසක් පහන් කූ®ඩු ප්‍රදර්ශනය බොදු ගී ගායනා ආදිය ද මෙහිදී පවත්වනු ලැබේ.මෙවර වෙසක් උත්සවයට සමගාමීව අරලිය ගහ මන්දිරය, හුණුපිටිය ගංගාරාමය, බෞද්ධ මහ සම්මේලනය ද ආගමික වැඩසටහන් වෙසක් සැරසිලි ඇතුළු වැඩසටහන් රැසක් පවත්වනු ලැබේ. 17 වැනිදා සිට ජූනි 03 දක්වා එම උත්සව පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005236</link>
    <topic>කොටින්ගෙන් රට බේරා ගත් දිනය ෆොන්සේකාට වැරදුණේ රටේවත් නොසිටි නිසයි - ඇමැති කෙහෙළිය</topic>
    <author/>
    <content>වසර 30 ක් තිස්සේ ජනතාව පීඩාවට පත් කළ එල්ටීටීඊ ත්‍රස්තවාදීන්ගේ ක්‍රියාකාරකම් අවසන් කර උතුරු නැඟෙනහිර සෑම බිම් අඟලක්ම නිදහස් කර ගත් දිනය 2009 මැයි 18 වැනිදා බවත් ජාතික ප්‍රණාමය රණවිරුවන්ට පුද කරන මේ වැදගත් දිනය සෑම වසරකම සිහිපත් කරන බව ජනමාධ්‍ය හා ප්‍රවෘත්ති ඇමැති හා කැබිනට් ප්‍රකාශක කෙහෙළිය රඹුක්වැල්ල මහතා පවසයි.ජාතික ආරක්ෂාව පිළිබඳව මාධ්‍ය මධ්‍යස්ථානයේදී සිකුරාදා (21) පැවැති ප්‍රවෘත්ති සාකච්ඡාවකදී ඇමැතිවරයා අවධාරණය කර සිටියේ පාර්ලිමේන්තු මන්ත්‍රී ජනරාල් සරත් ෆොන්සේකා මහතා පුවත්පත් සාකච්ඡාවක් පවත්වමින් මේ දිනය 2009 මැයි 19 දා බවට ප්‍රකාශ කර සිටිය ද ත්‍රස්තවාදය පරදා රජය මේ භූමිය සම්පූර්ණයෙන්ම නිදහස් කර ගත් දින වකවානුව, ජනරාල් ෆොන්සේකා මහතාට එහා මෙහා වී ඇත්තේ, රජයේ හමුදා මේ අද්විතීය ජයග්‍රහණය හිමිකර ගන්නා අවස්ථාවේ ඒ මහතා පවුලේ අය සමඟ විදේශ ගතවී සිටි නිසා විය හැකි බව ද ඇමැතිවරයා කීය.මේජර් ජනරාල්වරුන් වන කමල් ගුණරත්න සහ ෂවේන්ද්‍ර සිල්වා යන මහත්වරු උතුරු - නැඟෙනහිර ඇතුළු රටේ සෑම බිම් අඟලක්ම දැන් සම්පූර්ණයෙන්ම නිදහස් බවට 2009 මැයි 18 වැනිදා දැනුම් දෙන ලද බව ද මහින්ද රාජපක්ෂ ජනාධිපතිතුමා ජාතිය වෙත ඒ බව දැනුම් දුන්නේ මැයි 19 වැනිදා බවත් ඇමැතිවරයා කීය.යුද්ධයේ ජයග්‍රහණය ජනතාවට බුක්ති විඳින්නට ලැබී නැතැයි ෆොන්සේකා මහතා සිය පුවත්පත් සාකච්ඡාවේදී පවසා තිබෙන බවත් සඳහන් කළ ඇමැතිවරයා, එය දේශපාලන කතාවක් බවත් හමුදාව විසින් අත්කර ගන්නා ලද ජයග්‍රහණය එවැනි කතාවලින් අවතක්සේරු කිරීම හමුදාවේ චිත්ත ධෛර්ය කඩා වැට්ටවීමට දරන ප්‍රයත්නයක් බවත් ඇමැතිවරයා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005237</link>
    <topic>2600 සම්බුද්ධ ජයන්ති සමරුවට විසි වැදෑරුම් වැඩ පිළිවෙළක්</topic>
    <author>සුනිල් දයා අල්විස්, රමණී සුබසිංහ</author>
    <content>සුනිල් දයා අල්විස්, රමණී සුබසිංහ2011 වසරේ වෙසක් පුර පසළොස්වක පොහෝ දිනෙන් ආරම්භ වන 2600 සම්බුද්ධත්ව ජයන්ති සැමරුම උත්සවශ්‍රීයෙන් පැවැත්වීමට රජය කටයුතු සූදානම් කර ඇත. ඒ නිමිතිකොට තෛ‍්‍රනිකායික මහා සංඝරත්නයේ අනුශාසනා පරිදි මහා සංඝරත්නයත්, බෞද්ධ ජනතාවත්, රජයත් එක්ව ක්‍රියා කිරීම සඳහා විසි වැදෑරුම් සැලැස්මක් ද නිර්දේශ කර තිබේ.අගමැති දි. මු. ජයරත්න මහතා ගේ ප්‍රධානත්වයෙන් 2600 සම්බුද්ධත්ව ජයන්ති සැමරුම සහ මෙවර වෙසක් උත්සවය පිළිබඳව පැවැති ප්‍රවෘත්ති සාකච්ඡාවකදී මේ බව අනාවරණය කෙරිණි.සදාචාර වර්ධනය, ශාසනාභිවෘද්ධිය, දහම් අධ්‍යාපනයේ ගුණාත්මක වර්ධනය, අන්තර්ජාතික බෞද්ධ කටයුතු, ජනමාධ්‍ය මෙහෙවර යන ප්‍රධාන අංශ පහ යටතේ මෙම විසි වැදෑරුම් වැඩපිළිවෙළ ක්‍රියාත්මක කෙරේ.මහින්ද රාජපක්ෂ ජනාධිපතිතුමා විසින් මෙම සැමරුම් උත්සවයේ වටිනාකම හා ඉන් ඇතිවන බෞද්ධ ප්‍රබෝධය සලකා මෙහි සියලු කටයුතු සාර්ථකව පවත්වාගෙන යාමට විශේෂ මෙහෙයුම් කමිටුවක් ද පත් කර ඇත.අපේ සමාජය නිසි මගට යොමු කරන සදාචාර වර්ධනයක් පන්සිල් සුරකින සමාජයක්, මිනිසුන් හැදීමේ සමාජයක් ගමත් පන්සලත් සහ ගමේ මිනිසුන් ගමේ පන්සල වටා එක්රොක් වන දැහැමි සමාජයකට අඩිතාලම දමන වැඩපිළිවෙළක් ද හඳුන්වාදීමට මෙහිදී පියවර ගෙන තිබේ.බුදු දහමේ සාරධර්ම හා දර්ශනය ඔස්සේ සහ මහින්ද චින්තනයෙන් පෙන්වා දෙන කරුණු ද උපයෝගී කරගෙන ජනාධිපතිතුමාගේ උපදෙස් හා මඟ පෙන්වීම අනුව මේ සඳහා වූ කැබිනට් සන්දේශයක් ද ඉදිරියේදී අග්‍රාමාත්‍යවරයා විසින් ඉදිරිපත් කිරීමට නියමිතය.මේ ප්‍රවෘත්ති සාකච්ඡාවේදී අදහස් දැක්වූ කැලණිය විශ්ව විද්‍යාලයේ කුලපති කොළඹ හලාවත දෙදිසාවේ ප්‍රධාන සංඝනායක විද්‍යාලංකාර පරිවෙනාධිපති සද්ධම්මජෝතිකධාර ආචාර්ය වැලමිටියාවේ කුසලධම්ම හිමිපාණෝ මහා සංඝරත්නය රජය හා මහජනතාවගේ මෙහෙයවීමෙන් සම්බුද්ධත්ව ජයන්ති වැඩ සටහන් සැමරුම 2011 වර්ෂය පුරා පමණක් නොව ඉන් ඉදිරියටත් අඛණ්ඩව පවත්වා ගැනීම සදාචාර සම්පන්න සමාජයක් පන්සිල් සුරකින සමාජයක් බිහි කිරීමට ඉමහත් මෙහෙයක් සිදු කළ හැකි බව පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005238</link>
    <topic>ප්‍රතිසංවිධාන කමිටුව රනිල්ට ‘බෑ’ කියයි</topic>
    <author>නිරූෂි විමලවීර</author>
    <content>රනිල්-රවී-සජිත් තුන්කොන් සටනකනිරූෂි විමලවීරතවත් තෙවසරක කාල සීමාවක් එක්සත් ජාතික පක්ෂයේ නායකත්වය තමාට ලබා දෙන්නැයි විපක්ෂ නායක රනිල් වික්‍රමසිංහ මහතා එ.ජා.ප. ප්‍රතිසංවිධාන කමිටුව හමුවේ දැඩි ලෙස ආයාචනා කළ බව එම පක්ෂ අභ්‍යන්තර ආරංචි මාර්ග සඳහන් කරයි.ජෝෂප් මයිකල් පෙරේරා මහතාගේ සභාපතිත්වයෙන් යුතුª එ.ජා.ප. සය සාමාජික ප්‍රතිසංවිධාන කමිටුව හමුවේ වික්‍රමසිංහ මහතා එසේ ආයාචනා කළ බව එම ආරංචි මාර්ගවලින් අනාවරණය වෙයි.පක්ෂ නායකත්වයට අදාළ සියලු තනතුරු ඡන්ද විමසීමෙන් තෝරා පත්කර ගත යුතු බවට ප්‍රතිසංවිධාන කමිටුව ගත් තීරණය වික්‍රමසිංහ මහතා හමුවේ ප්‍රකාශ කිරීමේදී ඒ මහතා දැඩි නොසන්සුන්තාවට ලක් වූ බවත් දැනගන්නට ඇත.එහෙත් පක්ෂ ප්‍රතිසංවිධානය පිළිබඳ සොයා බැලීමට පත්කළ සය සාමාජික කමිටුව වික්‍රමසිංහ මහතාගේ ඉල්ලීම ප්‍රතික්ෂේප කැර ඇත.එම සිදුවීමෙන් දැඩි වේදනාවට පත් වික්‍රමසිංහ මහතා ඉන් අනතුරුව තම හිතවත් අලුතින් පාර්ලිමේන්තුවට තේරී පත් වූ මන්ත්‍රීවරුන්ට “නායකත්වයට අභියෝගයක් විය හැකි සජිත් ප්‍රේමදාස මහතා පක්ෂ නායකත්වයට නොව නියෝජ්‍ය නායකත්වයට ගෙන එන වාතාවරණයක් සකස් කරන ලෙස” දුරකථනයෙන් දැනුම් දී තිබේ.දිගින් දිගටම පක්ෂයේ නියෝජ්‍ය නායක ධූරයට සිහින මැවූ රවි කරුණානායක මහතා පක්ෂ නියෝජ්‍ය නායක ධූරය අහිමි වන බව හැඟීයෑමෙන් පසුව පක්ෂයට පරිබාහිර අයකු පක්ෂ නියෝජ්‍ය නායක ධූරයට ගෙන ඒමේ රහස් සාකච්ඡාවක් පවත්වන බවද පක්ෂ ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa1005239</link>
    <topic>ලබන මාසයේ සිට ගමට ම ‘ලයිසන්’</topic>
    <author>තාරක වික්‍රමසේකර</author>
    <content>තාරක වික්‍රමසේකරමෝටර් රථ ප්‍රවාහන දෙපාර්තමේන්තුවේ මාර්ග ගත ක්‍රමය (ON LINE) යටතේ ප්‍රාදේශීය කාර්යාල මඟින් රියැදුරු බලපත් නිකුත් කිරීම ලබන මස සිට ආරම්භ කරන බව මෝටර් රථ ප්‍රවාහන දෙපාර්තමේන්තුව පවසයි.මේ ක්‍රමය යටතේ ආරම්භක ප්‍රාදේශීය කාර්යාල දෙකක් ලබන මස ගම්පහ සහ කුරුණෑගලදී විවෘත කෙරේ. ගම්පහ සහ කුරුණෑගල දිස්ත්‍රික් ලේකම් කාර්යාල දෙකෙහි මේ වන විටත් දෙපාර්තමේන්තුවේ කටයුතු සඳහා අවශ්‍ය පරිදි වෙනම ගොඩනැඟිලි දෙකක් ඉදිකර අවසන් බවත් මේ වන විට ඒවායේ අනෙකුත් පහසුකම් සකස් කරමින් පවතී.මාර්ග ගත ක්‍රමය යටතේ රියැදුරු බලපත් නිකුත් කිරීමේදී අයැදුම්පත් පුරවා ඉදිරිපත් කිරීමක් අවශ්‍ය නොවන අතර පැමිණි පිළිවෙළින් ලබා දෙන අංක යටතේ කැඳවීම ලැබුණු පසු තම හැඳුනුම්පත, උප්පැන්න සහතිකය, වෛද්‍ය සහතිකය, ඉදිරිපත් කළ යුතුය. එවිට ඇඟිලි සලකුණ හා දෙපාර්තමේන්තුවේ විශේෂ කැමරා මඟින් ඡායාරූප ගැනීමත් ඩිජිටල් තාක්ෂණයෙන් අස්සන ලබා ගැනීමත් සිදු කෙරේ.ඉන්පසු මුදල් ගෙවිය යුතු අතර ඉන්පසු තම විස්තර නිවැරැදි බවට ඉල්ලුම්කරු සහතික කළ යුතුය. පසුව මාර්ග සංඥා පරීක්ෂණයට පෙනී සිටීමට දිනයක් ලබා දෙන අතර එය සමත් වුවහොත් ප්‍රායෝගික පරීක්ෂණය සමත් වීමෙන් පසු රියැදුරු බලපත්‍රය ලබා දෙනු ඇත.අදාළ ක්‍රමවේදයට ගැළපෙන සේ කාර්යාල සකස් කිරීම මේ වන විට ඉංජිනේරුමය කාර්යයන් පිළිබඳ මධ්‍යම කාර්යාංශය(CECB) විසින් සිදු කරගෙන යනු ලැබේ.ගම්පහ සහ කුරුණැගල කාර්යාලවල වැඩ මේ වන විට අවසන්ව ඇති අතර කළුතර, පුත්තලම, රත්නපුර, අනුරාධපුර දිස්ත්‍රික් ලේකම් කාර්යාලවල ගොඩනැගිලි ඉදිකිරීම ද සිදු කෙරෙමින් පවතී. නව රියැදුරු බලපත්‍රය සැහැල්ලු වාහන සඳහා වසර 8 කින් පසු අලුත් කළ යුතු අතර බර වාහන සඳහා වසර 4 කින් අලුත් කළ යුතුය. ප්‍රාදේශීය කාර්යාල මඟින් මේ ක්‍රමය ආරම්භ කිරීමත් සමඟම යතුරුපැදි ද මාර්ග ගත ක්‍රමය යටතේ ලියාපදිංචි කෙරෙන අතර එවිට කොළඹ කාර්යාලයේ නිකුත් කෙරෙන නව අංකයක් වාහන හිමියන්ට ලබා ගැනීමට හැකි වේ.එසේම මෙම ප්‍රාදේශීය කාර්යාලවලින් වාහන පැවරුම හා ලියාපදිංචිය ද මින් ඉදිරියට සිදු කර ගත හැකි වන බවත් ඒ සඳහා සෑම ප්‍රාදේශීය කාර්යාලයකට ම නියෝජ්‍ය ;කාමසාරිස්වරයකු පත් කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa10052310</link>
    <topic>ජනප්‍රිය පාසල් උමතුව නිට්ටාවට සුව කරන ඔසුවක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නපාසල්වල පළමු ශ්‍රේණියට ළමයින් ඇතුළත් කිරීමේදී පවතින දැඩි තරගය නිමාවට පත් කරමින් ඒ වෙනුවෙන් සරල ක්‍රමවේදයක් ඇතුළත් නව චක්‍රලේඛයක් හඳුන්වා දීමට අධ්‍යාපන අමාත්‍යාංශය තීරණය කර ඇත. එම චක්‍ර ලේඛය ලබන සතියේදී ප්‍රකාශයට පත් කිරීමට ද නියමිත ය.ජනප්‍රිය පාසල් සඳහා දැනට පවතින දැඩි තරගකාරිත්වයට විසඳුමක් වශයෙන් රටපුරා මධ්‍ය මහා විද්‍යාල පිහිටුවීමේ සැලසුමක් ක්‍රියාත්මක කිරීමට රජය තීරණය කර ඇත. මේ සඳහා වූ යෝජනාවලිය සම්පාදනය කිරීමට දැනටමත් පාර්ලිමේන්තු කමිටුවක් පත්කර ඇත.නව ජාතික අධ්‍යාපන ප්‍රතිපත්තියට සමගාමීව ඉදිරියේදී සියලු පාසල් ප්‍රාථමික හා ද්විතියික යන වර්ග දෙකට පමණක් බෙදීමට යෝජිතය. ජාතික අධ්‍යාපන පනත සැකසීමේ කමිටුවේ සභාපති ආචාර්ය ජී.බී. ගුණවර්ධන මහතා පැවසුවේ ඉදිරියේදී මේ අනුව සෑම පාසලකම ප්‍රාථමික ශ්‍රේණි ඉන් ඉවත් කොට පෝෂිත පාසල් බවට පත් කරන බවයි. ඊට අමතරව සෑම ද්විතියික පාසලකටම පෝෂිත පාසල් කිහිපයක් අයත් වෙයි. ඉදිරියේදී සෑම පාසලක්ම එකම ආකාරයට ජනප්‍රිය පාසල් බවට පත් කිරීමට ද යෝජිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa10052311</link>
    <topic>27-28 සුරා සල් මස් කඩ වසයි</topic>
    <author/>
    <content>වෙසක් උත්සවය නිමිත්තෙන් මෙම මස 27 සහ 28 දිනයන්හි සියලුම සුරා සල් මස් මාංශ අලෙවි සල් සතුන් මරණ ස්ථාන රේස් බුකි කැසිනෝ ශාලා වසා තබනු ඇත.මේ සමඟම සංචාරක හෝටල්වල මත්පැන් අලෙවි කිරීම නැවැත්වීමටත් සුපිරි වෙළෙඳසල්වල මස් මාංශ අලෙවි කිරිම ද තහනම්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa10052312</link>
    <topic>මහවැලි මහ ජලාශවලට සංචාරක බෝට්ටු සේවාවක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට ප්‍රථම වරට වික්ටෝරියා කොත්මලේ රන්දෙනිගල හා මාදුරුඔය ජලාශ ආශි‍්‍රතව දෙස් විදෙස් සංචාරකයන් සඳහා නව බෝට්ටු සේවාවක් ආරම්භ කිරීමට නව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා මහවැලි අධිකාරියට උපදෙස් දී තිබේ. සංචාරකයන්ට පාරිසරික වින්දනයක් මෙන්ම මහවැලි අධිකාරියට ආදායමක් ලබාගැනීම මෙහි අරමුණයි.මේ යටතේ මුලින්ම රන්දෙනිගල ජලාශය ආශි‍්‍රතව මෙම බෝට්ටු සේවය ආරම්භ කිරීමට අපේක්ෂා කරන මහවැලි අධිකාරිය ඒ සඳහා සහනදායි ගාස්තු සේවාවක් ක්‍රියාවට නැංවීමටත් කටයුතු සූදානම් කරයි.මේ බෝට්ටු සේවයේදී සංචාරකයන්ට පක්ෂීන් වන සතුන් නැරැඹීමට අවස්ථාව ලබා දෙන අතර විශේෂයෙන් වික්ටෝරියා රන්දෙනිගල රන්ටැඹේ අභය භූමිය ඇතුළත ඇති රන්දෙනිගල හා වික්ටෝරියා ජලාශවල පවත්වන බෝට්ටු සේවාවලදී වන සතුන් නැරැඹීමට අවස්ථාව ලැබෙන බව ද මහවැලි අධිකාරිය පවසයි.මීට අමතරව මාදුරුඔය ජලාශය මාදුරුඔය ජාතික වනෝද්‍යානයට මායිම්ව පැවතීම මාදුරුඔය ආශි‍්‍රතව බහුලව වනසතුන් නැරැඹීමට අවස්ථාව ලැබේ. මහවැලි ආරක්ෂක ඒකකය මෙම බෝට්ටු සේවය සඳහා පූර්ණ ආරක්ෂාව සපයයි.මේ බෝට්ටු සවාරි සංවිධානය කිරීමේදී ඊට ජනතාව සහභාගි කරවා ගැනීමට මහනුවර දඹුල්ල හා පොළොන්නරුව වැනි නගරවල සංචාරක හෝටල් සමඟ එක්ව ජලාශ බැලීමට සුඛෝපභෝගී බස් සේවයක් ඇරැඹීමට ද ඇමැතිවරයා උපදෙස් දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa10052313</link>
    <topic>නිමල් වෙල්ගම ටෙලිකොම් සභාපති</topic>
    <author/>
    <content>ශ්‍රී ලංකා ටෙලිකොම් සමාගමෙහි අභිනව සභාපතිවරයා ලෙස නිමල් වෙල්ගම මහතා පසුගිය (20) දා එම සමාගමේ ප්‍රධාන කාර්යාලයේදී වැඩ බාරගනු ලැබීය.නව සභාපතිවරයා සුබ මොහොතින් වැඩ බාරගත් අවස්ථාවට ටෙලිකොම් සමාගමේ ප්‍රධාන විධායක ග්‍රේග් යංග් මහතා ප්‍රවාහන අමාත්‍ය කුමාර වෙල්ගම මහතා සහ ලක්මිණි වෙල්ගම මහත්මිය ඇතුළු පිරිසක් සහභාගි වූහ. ඒ මහතා උපාලි සමූහ ව්‍යාපාරයේ සමූහ කළමනාකරණ අධ්‍යක්ෂවරයා ලෙස ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa100523_4</link>
    <topic>ගම්පහ ගංවතුර පාලනය කිරීමට අවශ්‍ය පියවර ගැනීම සඳහා නිර්දේශ ලබා දෙන්න</topic>
    <author>නිලධාරීන්ට උපදෙස්</author>
    <content>ඇමැති බැසිල් රාජපක්‍ෂගෙන්නිලධාරීන්ට උපදෙස්ගම්පහ දිස්ත්‍රික්කයේ ගංවතුර පාලනය කිරීමට අවශ්‍ය පියවර ගැනීම සඳහා නිර්දේශ වහාම ලබා දෙන ලෙස ආර්ථික සංවර්ධන ඇමැති බැසිල් රාජපක්ෂ මහතා අදාළ නිලධාරීන්ට උපදෙස් දුන්නේය.මේ සඳහා දිස්ත්‍රික්කයේ සියලු අංශ නියෝජනය වන පරිදි කමිටුවක් පත් කර එහි යෝජනා හැකි ඉක්මණින් ඉදිරිපත් කරන ලෙසත් ඇමැතිවරයා නියෝග කෙළේය.ඇමැතිවරයා මේ උපදෙස් දුන්නේ ගම්පහ දිස්ත්‍රික්කයේ සම්බන්ධීකරණ කමිටු රැස්වීමේදීය. ගම්පහ දිස්ත්‍රික් ලේකම් කාර්යාලයේදී මෙම රැස්වීම පැවැත්විණි.ගම්පහ දිස්ත්‍රික් සම්බන්ධීකරණ කමිටුව එහි - නව සභාපති , ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් ඊයේ රැස්වුණේ 2010 වසරේ ප්‍රථම වතාවට වීම සුවිශේෂි කරුණකි.මෙවර රැස්වීමේ ප්‍රධාන අවධානය යොමු කෙරුණේ ගම්පහ දිස්ත්‍රික්කය මේ වන විට මුහුණ පා ඇති බරපතළ ගංවතුර තර්ජනය පිළිබඳවය.ගං වතුර තර්ජනය ඇතිවීමට හේතු ඒවා වළක්වා ගැනීම, ජනතාවට සහන සැළසීම, ගංවතුර තර්ජනය වැළක්වීමට අවශ්‍ය කෙටි කාලීන, මධ්‍ය කාලීන හා දීර්ඝකාලීන පියවර පිළිබඳව මෙහිදී සාකච්ඡා කෙරිණි.වාරි මාර්ග, පහත් බිම් ගොඩ කිරීමේ හා සංවර්ධනය කිරීමේ මණ්ඩලය, නාගරික සංවර්ධන අධිකාරිය, පළාත් සභා, පළාත් පාලන ආයතන , පරිසර අධිකාරිය මාර්ග සංවර්ධන අධිකාරිය, වෙරළ ආරක්ෂණ දෙපාර්තමේන්තුව, ධිවර අමාත්‍යාංශය, වනජීවී හා මිනින්දෝරු යනාදී සියලු දෙපාර්තමේන්තුවල නියෝජිතයන් අදාළ කමිටුවට එක් විය යුතු බවත් ඇමැතිවරයා කීවේය.ආපදා කළමනාකරණ කමිටුවට මේ කටයුතු සම්බන්ධීකරණය කිරීමේ හැකියාව පවතින බවත් ඇමැතිවරයා ප්‍රකාශ කෙළේය.ගම්පහ දිස්ත්‍රික්කයේ ජලය රඳවා ගැනීම සඳහා අලුතෙන් ජලාශ ඉදිකිරීමේ අවශ්‍යතාව පෙන්වා දුන් ඇමැතිවරයා දැනට පවතින ඇළ මාර්ග නවීකරණය කොට පුළුල් කිරීම කෙරෙහි අවධානය යොමු කළ යුතු බවත් පැවැසීය.වැසි ජලය බැස යාමට ඇළ මාර්ග සකස් කිරීම පිළිබඳ නිර්දේශ ඉදිරිපත් කිරීමේ වගකීම මේ කමිටුවට පැවරෙන බවත් ඇමැතිවරයා කීවේය.ප්‍රාදේශීය දේශපාලනඥයන් ප්‍රාදේශීය ලේකම්වරුන් හා ගම්වැසියන්ගේ අදහස් යෝජනා ලබා ගෙන මේ කටයුතු කරන ලෙස ඇමැතිවරයා උපදෙස් දුන්නේය.ඇමැතිවරුන් වන ෆීලික්ස් පෙරේරා, මර්වින් සිල්වා, ලසන්ත අලගියවන්න, පණ්ඩු බණ්ඩාරනායක , සරත් කුමාර ගුණරත්න, සරණ ගුණවර්ධන පාර්ලිමේන්තු මන්ත්‍රීවරුන් වන සුදර්ශනී ප්‍රනාන්දුපුල්ලේ රුවන්රණතුංග , ඩුලිප් විජේසේකර, පළාත් සභා ඇමැතිවරුන් වන උදය ගම්මන් පිළ, නිමල් ලාන්සා මහත්වරු ඇතුළු පිරිසක්ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa100523_5</link>
    <topic>ගංවතුර ජලගැලීම් අඩුකිරීමට වාරිමාර්ග දෙපාර්තමේන්තුවෙන් පියවර</topic>
    <author/>
    <content>වාරිමාර්ග දෙපාර්තමේන්තුව මගින් ගංවතුර හා ජල ගැලීම් අවම කිරීමට සුදුසු පියවර රැසක් ගෙන ඇතැයි වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා මහතා පවසයි.ඒ අනුව ගංගා මෝය කැපීම විශාල ජලාශවල ගේට්ටුවල අපද්‍රව්‍ය ඉවත් කිරීම සඳහා බැකෝ යන්ත්‍ර යොදා අවශ්‍ය පියවර ගෙන ඇති බවත් ඉදිරියේදීත් සිදුවන අධික වර්ෂාව පිළිබඳව වාරිමාර්ග දෙපාර්තමේන්තුව අවධානය යොමුකර ඇති බවත් වාරිමාර්ග අමාත්‍යාංශ ලේකම්වරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa100523_6</link>
    <topic>අමාදහර වෙසක් සදහම් කලාපය ලේක්හවුස් මන්දිරය අබියස දී</topic>
    <author/>
    <content>සම්බුදු තෙමගුල නිමිත්තෙන් අමාදහර වෙසක් සදහම් කලාපය ලේක්හවුස් මන්දිරය අබියසදී මේ මස 27,28, 29 යන තෙදින පුරා අත්‍යලංකාරයෙන් පැවැත්වීමට ලංකාවේ සීමාසහිත එක්සත් ප්‍රවෘත්ති පත්‍ර සමාගම සංවිධානය කර ඇත.මේ අනුව කොළඹ ලේක්හවුස් මන්දිරය අබියසදී වෙසක් පහන් කූඩු තරගයක් හා ප්‍රදර්ශනයක් මෙම 27, 28, 29 යන තෙදින තුළ පවත්වනු ලැබේ. මෙම වෙසක් පහන් කූ®ඩු තරගයේ ප්‍රථම ස්ථානය සඳහා රු. 200,000 ක්ද 2 වන ස්ථානය සඳහා රු. 150,000 ක්ද, 3 වන ස්ථානය සඳහා රු.100,000 ක්ද 4 වන ස්ථානය සඳහා රු.75,000 ක්ද 5 වන ස්ථානය සඳහා රු.50,000 ක් ද 6 වන ස්ථානයේ සිට 10 වන ස්ථානය දක්වා රු. 10,000 ක්ද 11 වන ස්ථානයේ සිට 15 වන ස්ථානය දක්වා රු. 5000 ක් ද ප්‍රමිතියට අනුව කූඩු සකසා ඉදිරිපත් කරන අනෙකුත් සෑම තරඟකරුවකුගේ ම සහභාගිත්වය ඇගයීමට ලක් කෙරේ.ඊට අමතරව ලේක්හවුස් සේවක සේවිකාවන් ඉදිරිපත් කරන වෙසක් බැති ගී ගායනා ද 27, 28, 29 යන දිනවලදී පැවැත්වේ.එමෙන්ම ප්‍රවීණ ගායක ගායිකාවන්ගේ සහභාගිත්වයෙන් බැති ගී ප්‍රසංගයක් ද එම දිනයන්හි දී පැවැත්වේ.සිසිල් පැන්, කොත්තමල්ලි ආදි දන්සැල් ද අදාළ දිනයන්හිදී මේ ස්ථානයේ පැවැත්වේ. අමාදහර වෙසක් සදහම් කලාපය සඳහා ශ්‍රී ලංකා ටෙලිකොම් ආයතනය අනුග්‍රහය දක්වයි. විද්‍යුත් මාධ්‍ය අනුග්‍රහය ස්වාධීන රූපවාහිනිය සමග ලක්හඬ ගුවන්විදුලිය මඟිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aa10052314</link>
    <topic>පිහිටවන්න</topic>
    <author/>
    <content>හොරණ වරකාගොඩ, ඉහළ කරන්නාගොඩ, අළුත්වත්ත, 314/1 හි පදිංචි දොන් නිහාල් ඔසී කන්නන්ගර මහතාට බී නෙගටිව් හෝ බී පොසිටිව් හෝ ඕ පොසිටිව් හෝ ඕ නෙගටිව් වකුගඩුවක්, අවුරුදු 50 ට අඩු, පරිත්‍යාග කිරීමට කැමැති පිංවතෙක් සිටී නම් 034 - 3448014, 077 - 9257318 දුරකථනයට කතා කරන මෙන් කාරුණිකව ඉල්ලා සිටිමි.මොරගහහේන, තලගල කුඹුකවත්ත ලිපිනයේ අමිල සම්පත්ගේ දෑසට ඇසිඩ් වැටීමෙන් අන්ධ භාවයට පත්ව ඇත. ඔහු ඉන්දියාවේදී ශල්‍යකර්මයකට භාජනය කිරීමට සිදුවී ඇති හෙයින් ඒ සඳහා වැය වන විශාල මුදල සොයා ගැනීම සඳහා ඔහු මහජන සහාය පතයි. ඔහුට මුදල් පරිත්‍යාග කිරීමට කැමැති අයට හොරණ කොමර්ෂල් බැංකුවේ 8224000850 ගිණුම් අංකයට මූල්‍යාධාර ලබාදිය හැක. 0779438816 දුරකතන අංකයට ඇමැතීමෙන් වැඩි විස්තර ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=ab1005231</link>
    <topic>අවුරුදු හතළිහකට පෙර...</topic>
    <author>අමරසිංහ කුඩගල්ආර</author>
    <content>මහින්ද රාජපක්ෂ ජනාධිපතිතුමාගේ දේශපාලන ගමන් මඟේ ජයග්‍රාහී විශේෂ සන්ධිස්ථානයේ ආරම්භක පියවර තබා මැයි 27 වැනි දිනට වසර 40 ක් සපිරේ. හිරිමල් වියේදීම ළාබාල මහජන මන්ත්‍රීවරයා ලෙස බෙලිඅත්තේ ජනතාව විසින් එතුමා පාර්ලිමේන්තුවට එවනු ලබන්නේ 1970.05.27 වැනි දින පැවති පාර්ලිමේන්තු මහ මැතිවරණයෙනි.1967 දී තම පියාගේ දිවංගත වීමෙන් පුරප්පාඩු වූ ශ්‍රී ලංකා නිදහස් පක්ෂයේ බෙලිඅත්ත ආසනයේ සංවිධායක ධුරයට පත්වීමටත් පෙර එතුමා පක්ෂ දේශපාලනයෙන් තොර සටන්කාමී සංවිධාන ක්‍රියාකාරිකයෙකි. ශ්‍රී ලංකාවේ සරසවි තුළ ආරම්භයේ සිටම ශිෂ්‍ය සංවිධාන හා ක්‍රියාකාරකම් පැවතුණි. එහි ශිෂ්‍ය දේශපාලනය ද ඒ අනුව ආරම්භ විය. එහෙත් සරසවි වල අනධ්‍යයන කාර්ය මණ්ඩලයන් තුළ දේශපාලනය හෝ සංවිධාන හෝ නොවීය. නොයෙකුත් ප්‍රශ්න වලට මැදිව පීඩාවට පත්ව සිටි සරසවි සේවක පිරිස් එක්කොට ප්‍රථම වතාවට වෘත්තීය සමිතියක් පිහිටුවීමේ පුරෝගාමියා වූයේ එතුමාය. බාලාතම්පෝ නම් වූ කීර්තිමත් වෘත්තීය සමිති නායකයාගේ නායකත්වයෙන් පැවති ලංකා වෙළෙද සේවා සංගමයේ සරසවි වෘත්තිය සමිති ශාඛාවේ ආරම්භක සභාපතිවරයා වශයෙන් එතුමා විදුදයෙන් මහජන සේවයට කැපවන්නේ පක්ෂ දේශපාලනයට පිවිසෙන්නටත් මත්තෙනි.මාතර පාලටුව තම මවගේ ගමේදීත් පදිංචිව සිටි වීරකැටියේ මැදමුලන ගමේදීත් පාසලේදීත් කුඩා කළ සිටම එතුමා දුටුවන්ගේ ආදරය හා ළෙන්ගතුකම දිනා ගැනීමට සමත්කම් දැක්වීය. ඒ නිසාම එතුමා වැඩෙන්නේ විශ්වාසවන්ත පිරිස් බලයත් සමඟය. තම අදහස් වලට විරුද්ධ අදහස් දරන්නන් ද හතුරු කර නොගෙන ඇසුරු කිරීමේ කලාව එතුමා ජන්මයෙන් ම දායාද කොටගෙන තිබුණි. තමන්ට සිදුවන හා සිදුවිය හැකි පාඩුව හා අලාභය ගැන නොසලකා උදව් උපකාර කිරීම එතුමා ගේ ගුණය විය.වෘත්තීය සමිති නායකයකු පාර්ලිමේන්තුවේ මහජන මන්ත්‍රීවරයකු ඇමැතිවරයකු පාර්ලිමේන්තුවේ විපක්ෂ නායකයකු, අගමැතිවරයකු හා ජනාධිපතිවරයකු ආසියානු නායකයකු මෙන්ම ලෝකයේ 1/3 ක ජනතාවගේ සංවිධාන නායකයකු වශයෙන් එතුමා පැමිණි ගමන් මඟෙහි ද තමාට හමු වූ කිසිවකු එතුමා අමතක කර නැත. එමෙන්ම මේ සා දිගු ගමනක් පැමිණි එතුමා තනතුරු තානාන්තර ඇති කාලයේදීත් නැති කාලයේදීත් සිටි එකම “මහින්ද මහත්තයා” ම විය. කොතරම් කාර්ය බහුල වුව ද බරපතළ වගකීම් දැරුව ද එදා මෙන්ම අදත් එතුමා නිර්ව්‍යාජ ගැමි කමින් හා ගුණ ගරුක සාරධර්ම පිරිපුන් මිනිසා ම විය.නායකයකු හා නායකත්වය ගැන හදාරන්නකුට අනාගතයට උගත හැකි බොහෝ පාඩම් එතුමා දායාද කොට ඇත.තම නැණ පමණින් තම උගත් කමේ හා දැනුමේ මට්ටම අනුව එතුමා ගැන බොහෝ දේ බොහෝ අයට සඳහන් කළ හැකිය. දේශපාලන විද්‍යා විශාරදයින් සමාජ විද්‍යාඥයින් ආගමික හා සමාජ නායකයින් දේශීය හා විදේශීය බුද්ධිමතුන් දාර්ශනිකයින් ආදී වූ විවිධ අයට විවිධ ආකාරයේ අර්ථ විග්‍රහයන් විශ්ලේෂණයන්, විමර්ශන කර තම නිගමන හා උපකල්පන ඉදිරිපත් කළ හැකිය.සාර්ථක දරුවකු සාර්ථක මිනිසකු හා යුග පුරුෂයකු බවට පත් වූ විට ඒ ගමන් මඟේ අයිතිකරුවන් බොහෝ බිහි වී සිටීම සාමාන්‍ය දෙයකි. පියවරුන් හා මවුවරුන් ද බොහෝය. තම වට පිටාවෙන් ඇසුරු කරන්නන්ගෙන් ඕනෑම සාර්ථක යුග පුරුෂයකුට ලැබෙන උදව් උපකාර බොහෝ විය හැකියි. ඒත් එහි උරුමය තනි පුද්ගලයකුට හෝ දෙතුන් දෙනකුට නොව සමස්ත සමාජයටමය. සමස්ත රටටමයි. එමෙන්ම මුළුමහත් ලෝකයටයි.මහින්ද රාජපක්ෂ ජනාධිපතිතුමා අද සිටින තැනට පැමිණියේ තමාටම විශේෂ වූ තමාගේ ම න්‍යාය පත්‍රයකට අනුව කටයුතු කිරීමෙනි. ඒ බව එතුමාගේ සමකාලීනයන් වැඩිහිටියන් ප්‍රදේශවාසීන් ගේ මතක සටහන් තුළ සහ ගොඩනැගී ප්‍රචලිතව ජනප්‍රවාද බවට පත් වී ඇති තොරතුරු වලින් පැහැදිළි වෙයි. කිසිම පෞද්ගලික ලාභ ප්‍රයෝජනයක් අපේක්ෂා නොකර එතුමා දැන් පැමිණ ඇති තැන පිළිබඳව නිරාමිස සතුට පමණක් භුක්ති විඳින ප්‍රදේශවාසීන් හා රටවැසියන් මෙන්ම නිර්ව්‍යාජ සැබෑ මිතුරන් ද බොහොමයක් ඉදිරියට නොපැමිණ නිහඬව සිටින බව ඕනෑම නිරීක්ෂකයකුට හඳුනාගත හැකියි.ඉහත කී අයගේ ද මගේ ද අත්දැකීම් හේතු පාදක කොටගෙන එතුමා ගේ යට ගියාවේ සිද්ධි කීපයක් එතුමාට ගෞරවය පිණිස සඳහන් කරනු කැමැත්තෙමි. එය ගැඹුරු අධ්‍යයනයක් නොවන ඉතාම සරල සිදුවීම් කීපයක් පමණක් වනු ඇත. එහෙත් එහි වටිනා කමේ ද වැදගත් කමේ ද අඩුවක් නොවනු ඇත.එතුමාත් මාත් මුල්ගිරිගල මැතිවරණ කොට්ඨාසයේ සැතපුම් කීපයක දුරින් පිහිටි ගම් දෙකක පදිංචි ව සිටිමින් හැදී වැඩුණත් එතුමා 1970 දී පාර්ලිමේන්තු මන්ත්‍රීවරයකු වන තුරු අප අතර දැන හැඳුනුම් කමක් නොවීය. මා අයත්ව සිටියේ මුල්ගිරිගල මැතිවරණ බල ප්‍රදේශයටය. ඒ නිසා අප පවුලේ සබඳතා පසු කලෙක වැඩියෙන් ඇතිවූයේ දිවංගත ජෝර්ජ් රාජපක්ෂ මැතිතුමා සමඟය. දිවංගත ඩී. ඒ. රාජපක්ෂ සහ මහින්ද රාජපක්ෂ මැතිතුමා නියෝජනය කළේ බෙලිඅත්තයි.ශ්‍රී ලංකා තරුණ සංවිධානයේ සභාපති වශයෙන් අප 1970 ඔක්තෝබර් මස 01 වන දින මිද්දෙනියේ පැවැති ප්‍රසිද්ධ මහජන රැස්වීමේ මුලසුනට ආරාධනය කරනු ලැබුවේ මහින්ද රාජපක්ෂ මැතිතුමාටය. ජෝර්ජ් රාජපක්ෂ මැතිතුමා ද එහි දී විශේෂ දේශනයක් කෙළේය. එකී රැස්වීම මහින්ද රාජපක්ෂ මැතිතුමාගේ දෙසුමෙන් වර්ණවත් වී ජීවය ලැබීණි. මා එතුමාට ළෙන්ගතුවීම ඇරැඹුණේ එවක් පටන්ය.1987 පේ‍්‍රමදාස යුගයේ අප ගම් ප්‍රදේශයේ ග්‍රාමෝදය මණ්ඩල සභාපති වරයා ඇතුළු කීප දෙනකුට එකම ස්ථානයේ දී කිසිවකු විසින් වෙඩි තබනු ලැබීමෙන් බරපතළ තුවාල සිදුවිය. කට උත්තර ගැනීමටවත් නොහැකි තරමේ අසාධ්‍යව තුවාල කරුවන් සිටි නිසා දේශපාලන බලය ද සහිතව පොලිසිය ක්‍රියාත්මක විය. එවකට කොළඹ සිටි මා ප්‍රධාන සැකකරු කරමින් තුවාල කරුවන්ගේ ඥාතින් විසින් ඇසූ දුටු සාක්ෂි ලෙස පොලිසියට පැමිණිලි කරනු ලැබ තිබුණි.මහින්ද රාජපක්ෂ මැතිතුමා තංගල්ලේ සිටිය ද මට එහි යෑමට නොහැකි වූයේ මා අයත් පොලිස් කොට්ඨාස බල ප්‍රදේශයේ තංගල්ලේ වීම නිසාය. එතුමා කාර්ය බහුල ජනපි‍්‍රය නීතිඥයකු වූ නිසා දුරකථනයට සම්බන්ධ කරගැනීමට නොහැකි වූයේය. බොරු චෝදනාවෙන් අසරණ ව සිටි මම චමල් රාජපක්ෂ මැතිතුමා හමුවීමි. එතුමා ඉතාම කාරුණිකව අවධානය ලක් කොට නීතිඥ බණ්ඩාර මහතා වෙත ලිපියක් සමඟ යොමු කරමින් ඇඹිලිපිටිය උසාවියේදී නීතිඥ බණ්ඩාර මහතා හමුවන ලෙස මා යොමු කළේය. (වර්තමාන පාර්ලිමේන්තු මන්ත්‍රී ජනක බණ්ඩාර මැතිතුමාගේ පියා) නීතිඥ තුමා හමුවීමට නොහැකිව ඇඹිලිපිටිය බස් නැවතුමේ සිටි මට සිදුවූයේ හිස් අතින්ම කොළඹ බලා පැමිණීමටයි.හදිසියේ මා ඉදිරිපිට මෝටර් රථයක් නැවතුණු අතර කිසිවකු මට කතා කරනු ඇසුණි. කතා කෙළේ කවුදැයි හඳුනා ගැනීමට පවා මට යහපත් මානසික තත්ත්වයක් නොවීය. වාහනය නවතා මා ඉදිරිපිටට ම පැමිණියේ නීතිඥ මහින්ද රාජපක්ෂයන් ය.මා එතුමාට සියලු තොරතුරු පැවසීමි. මා කැටුව එතුමා නොපමාව ගියේ තංගල්ලේ සහකාර පොලිස් අධිකාරිවරයා මුණගැසෙන්නටය. එතුමා නීතිඥයකුගේ රාජකාරිය ද ඉක්මවා අපට පිහිට වීමෙන් අදාළ පොලිසියේ පැමිණිල්ල කැඳවා වහාම විභාග කොට කටඋත්තරයක් දී පිටව යෑමට මට අවස්ථාව උදා විය. මගේ නම නඩු පොතට නොගොස් පොලිසියෙන් ම යුක්තිය ඉටුකර දීමට එතුමා සමත් විය. ඒ වනවිට අප කුළුපඟ මිතුරන් නොවීමු. අදත් එතුමා ගැන මා තුළ ඇත්තේ ආදරණීය ලෙන්ගතුකමක් මිස සම මට්ටමේ මිතුරුකමක් නොවේ.නොයෙකුත් අවලාද හා චෝදනා නඟමින් ප්‍රදේශයේ ජනතා විමුක්ති පෙරමුණු නායකයින් ක්‍රියාකරද්දී 88/ 89 භීෂණය පටන් ගන්නට පෙර පූර්ව රාජ්‍ය මර්දනය දියත් වෙද්දී ජවිපෙ ප්‍රාදේශීය නායකයින්ගේ සාකච්ඡාවක සිටි පිරිස 16 දෙනකු පමණ පොලිස් අත්අඩංගුවට පත් වූ විට කිසිදු ආරාධනයක් නොමැතිව ම ඒ අයගේ අයිතිවාසිකම් වෙනුවෙන් මෙතුමා ස්වේච්ඡාවෙන් ම ඉදිරිපත් ව සහන ලබාදුන්නේ ය. මානව හිමිකම් පිළිබඳ කාල්ටන් මධ්‍යස්ථානය පිහිටුවා ජවිපෙ ක්‍රියාකාරීන්ගේ මෙන් ම අනෙකුත් අයගේ ද මානව හිමිකම් පිළිබඳව ජාත්‍යන්තරය දක්වාම ගියේ ය. බ්‍රිතාන්‍ය ගුවන් විදුලි සේවයේ මෙන් ම යුරෝපීය පාර්ලිමේන්තු නියෝජිතයින් ද තංගල්ලට කැඳවා සැඟවී සිටි ජවිපෙ ක්‍රියාකාරීන් මුණගස්වා ඔවුන්ගේ හඬ ලෝකයට ගෙන යෑමට එතුමා කටයුතු කළේ ය.ළාබාලම මන්ත්‍රීවරයා වශයෙන් කටයුතු අරඹා ආණ්ඩුවට වසරක් ගතවීමට පෙර කිසිදා ශ්‍රී ලංකාවේ අත්දැකීමක් නොවූ තරුණ ශිෂ්‍ය සුළු ධනේෂ්වර වාමවාදී ස්වරූපයේ සන්නද්ධ අරගලයකට මූණ දෙන්නට 1971 දී සිදු විය.අත්‍යවශ්‍ය ආහාර ද්‍රව්‍ය මේ වනවිට බෙදා හැරීමේ ප්‍රධාන ආයතන වූයේ සතොස සහ සමුපකාරයයි. ඒවා කඩා බඩු පැහැර ගැනීම් නිසා දිවයිනේ අනෙකුත් ගම්බද ප්‍රදේශවලදී මෙන් ම මෙතුමා නියෝජනය කළ බෙලිඅත්ත මැතිවරණ කොට්ඨාසයේ ද උග්‍ර ආහාර හිඟයක් ඇති විය.කොළඹින් ආහාර ද්‍රව්‍ය එවීමට නොහැකිවූයේ මගදී සන්නද්ධ කල්ලි අතට ඒවා පත්වන නිසා ය. ප්‍රවාහනයට රජයේ හෝ පෞද්ගලික ලොරි ලබා ගැනීම ද දුෂ්කර විය. පරිණත දේශපාලන නායකයකුගේ භූමිකාව ප්‍රදර්ශනය කරමින් මහින්ද රාජපක්ෂ මැතිතුමා ඉදිරිපත් වූයේ මේ ප්‍රශ්නයට විසඳුම් සොයා ගැනීමට ය.එතුමා මහාචාර්ය පී.ඩබ්. ඈපාසිංහ මහතා සමඟ වෙළෙඳ අමාත්‍ය ටී.බී. ඉලංගරත්න මහතා හමුවිය. සන්නද්ධ කැරැල්ල මෙහෙය වූවන් ගැන දැඩි කෝපයෙන් පසු වූ ඉලංගරත්න ඇමැතිතුමා විමසා සිටියේ ‘චේ ගුවේරා’ කොල්ලන්ට කන්න ගෙනහින් දෙන්න ද මහින්ද හදන්නේ කියා ය. ඉලංගරත්න මැතිතුමා නම්මවා ගන්නට සමත් වූ මහින්ද මැතිතුමා ඕනෑ තරම් භාණ්ඩ සතොසෙන් ණයට ලබාගැනීමට එතුමා එකඟ කර ගත්තේ ය. එහෙත් ප්‍රවාහනයට ලොරි නැතිවිය.මහින්ද මැතිතුමා ගියේ හමුදාපති ආටිගල මැතිතුමා හමුවන්නට ය. එතුමාගේ සහායෙන් ලොරි ද ආරක්ෂකයින් ද සතොසෙන් ඇති තරම් බඩු ද ලබාගෙන පසුදා වන විට මුළු බෙලිඅත්තේ ම ජනතාවට අත්‍යවශ්‍ය බඩු බාහිරාදිය ලබාදීමට සමත් විය.එදා ඒ ආහාර ද්‍රව්‍ය ප්‍රදේශයේ ජනතාවට ගෙනැවිත් දෙන්නේ සටන්කාමීන්ගේ මවුපියන්ට ඥාතීන්ට හා සටන්කාමීන්ටත් ලැබෙන බව දැන දැනම ය.ලෝකයම බය කරගෙන සිටි දරුණුම ත්‍රස්තවාදී සංවිධානය මර්දනය කරද්දීත් ආහාර ජනතාවට ලබාදුන්නේ කොටි ත්‍රස්තවාදීන්ටත් එයින් කොටසක් යන බව දැන දැනම ය. 1971 අත්දැකීම 2009 දී එතුමා ප්‍රයෝජනයට ගත්තේ ද එසේ ය.නීතිඥයකු වශයෙන් එතුමා දික්කසාද නඩුවලට කිසිදා පෙනී සිටියේ නැත. නඩත්තු නඩුවලදී මාතෘ හා දරු පාර්ශවයට අගතියක් වන ආකාරයේ පෙනී සිටීමක් කොතරම් මුදල් ලැබුණ ද කළේ නැත. මෙහි දී දේශපාලන හා පෞද්ගලික හිතවත් කම් ද ප්‍රයෝජනයට ගත්තේ නැත. යුක්තිය ඉටුවිය යුතු පාර්ශ්වයට එය ලබාදීමට එතුමා සැමවිටම ඉදිරිපත් විය.1985 දී තම හිතවතුන් නිරපරාදේ අමාරුවේ වැටෙන්නට බොරු නඩුවලට පටලවා සිර භාරයට පත් කරන්නට මුල්ගිරිගල අතුරු මැතිවරණයේ දී ආණ්ඩුව කටයුතු කළ විට නිර්දෝෂී වුව ද එතුමා සිරගෙට යෑමට තරම් පරිත්‍යාගශීලී විය. එතුමාගේ හැටි එසේ ය.එතුමා සදා නොනිමෙන දොළොස් මහේ පහනක් නම් එයින් තෙල් අරගෙන තම තමන්ගේ පහන් පත්තු කර ගන්නට ඉදිරිපත් වන අය හා ලොකු ලොක්කන් හඳුනා ගැනීමට එතුමා සමත් ය. එයට තෙල් බිඳුවක් හෝ එකතු කරන පොඩ්ඩන් ගැන ද එතුමාට අවබෝධයක් ඇත. පහන ළගම හා පහන යට සිටින්නන් අඳුරේ බවත් එතුමා දකී. එතුමා සියල්ලන්ටම යුක්තිය හා සාධාරණය තවදුරටත් ඉටුකරනු ඇත.එමෙන් ම එතුමාගේ මනුස්සකම උතුරාගිය තවත් සිද්ධියක් සිහියට නැඟේ. 1988/ 89 රාජ්‍ය ත්‍රස්තවාදයත් ආයුධ සන්නද්ධ විවිධ කණ්ඩායම් ද එක්ව ජනතාවට භීෂණය මුදා හැරී බිහිසුණු ම කාල පරිච්ඡේදයේ අනුන්ගේ ජීවිතාරක්ෂාව සැපයීමට නොව තම ජීවිතය රැක ගැනීම පවා අවිනිශ්චිත බවකින් හම්බන්තොට දිස්ත්‍රික්කය වසා පැතිරුණි. එතුමා උපායශීලීව තම යුතුකමේ නොබියව නියැලී සිටියේ ය. නාමල් රාජපක්ෂ එවකට කුඩා බිළිදෙකි. මැතිනිය සමඟ දරුවා ආරක්ෂා ස්ථානයක රැඳවූ මෙතුමා ජනතා සේවයේ නිරතව සිටියේ ය.තංගල්ලේ කාල්ටන් නිවෙසට සමීප සගයින් කීප දෙනකු හැරෙන්නට ප්‍රසිද්ධියේ ආ ගිය අය නැති තරම් ය. භීෂණය කෙතරම් උග්‍ර විඳ යත් කාල්ටන් නිවෙස අසලින් මහ පාරේ ඉඳ හිට යන අය පවා පාරේ අනික් පැත්තෙන් ඉවත බලා යන තත්ත්වයක් උද්ගත වී තිබිණි.කාල්ටන් නිවෙසේ රාත්‍රිය ගත කරන කීප දෙනා ද විදුලි පහන් නිවා නිශ්ශබ්දතාවය රකිමින් සිටියහ. රූපවාහිනිය තිබුණේ එතුමාගේ කාමරයේ අල්මාරිය උඩ ය. එහි ශබ්දය වසා රූප පමණක් නරඹමින් එතුමාගේ ඇඳේ හරස් අතට සිටි සගයකුට නින්ද ගොස් තිබුණේ අධික වෙහෙසක් දින ගණනක් හරිහැටි නිදි නොලබා සිටි හේතුවෙනි. ජනතා මෙහෙවරේ යෙදී හදිසියේ කොළඹ සිට පැමිණි මහින්ද රාජපක්ෂ මැතිතුමා නිදා ගැනීමේ අදහසින් මහ රෑ පැමිණි විට දුටුවේ තම ඇඳේ තම සගයකු තද නින්දේ පසුවන ආකාරයයි. ඔහු සමීපතම මිතුරෙකු නොවුණත් එතුමා කළේ ඇඳ ඇතිරිල්ලක් එම ඇඳ පාමුලම එළාගෙන නිදා ගැනීමයි. මහින්ද රාජපක්ෂ මැතිතුමාගේ හැටි එසේ ය. තමාගේ නින්දට වඩා අනුන්ගේ විවේකය හා නින්දට එතුමා ගරු කළේ ය.කවුරුත් දන්නා එදා කවුරුත් නොදන්නා ජන්මයෙන් උරුම කරගත් බෝසත් ගතිගුණ වර්ධනයට එතුමා පෙරුම් පිරුවේ එසේ ය. බුදු බව පතන බෝසත් වරුන් පවා වරදට දඬුවම් දෙද්දී වරදට සමාව දෙන මෙතුමාගේ ගුණය රාජ්‍ය පාලකයකු වූ එතුමා දරන්නේ කෙසේද?තමා ඝාතනය කරන්නට කුමන්ත්‍රණ කළ අයටත් සමාව දීමට හැකි මෛත්‍රි සිතිවිලි එතුමාට ඇත. කිසිඉඩක් වෙන්කර නොදුන්නේ රට බෙදා කඩා වෙන්කර දමන්නට සූදානම් වූවන්ට ය. එහෙත් කොටියාට උඩගෙඩි දුන් උන් පෝෂණය කළ ඒ මත ඩොලර් හා වරප්‍රසාද සැප සම්පත් ලද රාජ්‍ය නොවන සංවිධානවල දේශීය ඒජන්තයකු වුව තමා සමඟ එක් වන්නට පැමිණිය හොත් එදාම ඔහුගේ යට ගියාව අමතක කොට බාර ගැනීමට එතුමා ක්‍රියා කෙළේ ඒ එතුමාගේ දැක්ම වූ බැවිනි.ඒ මහින්ද රාජපක්ෂ මැතිතුමාගේ හැටියි. නරකයෙන් යහපත උදාකර ගැනීමට ද එතුමා වාසනාවන්ත ය.මේ ලිපියෙන් මා උත්සාහ කෙළේ මහින්ද රාජපක්ෂ ජනාධිපතිතුමාගේ ක්‍රියාකාරිත්වයෙන් අපට උගත හැකි පාඩම් වලින් අංශු මාත්‍රයක් පෙන්වා දීමට ය.අමරසිංහ කුඩගල්ආර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=ab1005232</link>
    <topic>ඔයාගේ අදහස් වයසට වඩා වටිනවා රනිල්, නාමල්ට කියයි</topic>
    <author>චන්දන බණ්ඩාර</author>
    <content>ගිය සතියේ පැවැති වැසිබර කාලගුණ තත්ත්වය හමුවේ වුවද පාර්ලිමේන්තුවට පක්ෂ විපක්ෂ මන්ත්‍රීවරු පැමිණ සිටියහ. පාර්ලිමේන්තු සභාව අවසන් වූ පසුව මන්ත්‍රී ආලින්දයේ මැති ඇමැතිවරු එකිනෙකා පක්ෂ විපක්ෂ භේදයෙන් තොරව එක්ව ආ ගිය තොරතුරු කතා බහ කරමින් සිටියහ.මන්ත්‍රී ආලින්දය දෙසට ගිය ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ මැති ඇමැතිවරු සමඟ කතා බහ කළේ වර්ෂාව නිසා ඇතිවී තිබෙන තත්ත්වය ගැනය. මේ අතරතුර නාමල් රාජපක්ෂ මන්ත්‍රීවරයා සමඟ මැති ඇමැතිවරු පිරිසක් කිසියම් කතාබහක නිරතව සිටියහ. “නාමල් පිපිලා මේ වැව් ඉවුරේ. නා තුරු සෙවණේ මල් පාවඩ වැටිලා” ගීතය කිසියම් මන්ත්‍රීවරයෙක් මේ අතරතුර මුමුනමින් සිටියේ ය.“සින්දුව නම් හොඳයි. හැබැයි තව ටිකකින් වැස්ස වැඩි කළොත් එළියට යන්ඩ වෙන එකක් නැහැ. පාර්ලිමේන්තුව ඇතුළට වෙලා සින්දු කියන්ඩ තමයි වෙන්නේ” නියෝජ්‍ය ඇමැති ටී.බී. ඒකනායක කීවේය. එහෙම වුණොත් අපි බෝට්ටු කීපයක් ගෙන්වාගෙන එළියට යමු” තවත් මන්ත්‍රීවරයෙක් පිළිතුරු දුන්නේ ය.මේ අතරතුර පාර්ලිමේන්තු ආලින්දයේ ඇමැති විමල් වීරවංශ සහ ඇමැති බන්දුල ගුණවර්ධන ඇතුළු පිරිසක් කිසියම් කතා බහක නිරතව සිටියහ. ඇමැති බන්දුල ගුණවර්ධන කතා කරමින් සිටියේ පසු දිනයට පැවැත්වෙන අධ්‍යාපන විෂයට අදාළ විවාදය ගැනය. “බන්දුල ඇමැතිතුමා ඔබතුමා මතක් කරලා දෙන්න අධ්‍යාපන අවුල ඇතිවුණ ආකාරය ගැන. ඒකට විසඳුම් දෙන ආකාරය ගැන අපි කියන්නම්” ඇමැති විමල් වීරවංශ කීවේය.“ඔය වගේ විවාද පාර්ලිමේන්තුවේ තියෙන එක හොඳයි. එතකොට රටට ඇත්ත කියන්න පුළුවන්” පාර්ලිමේන්තු මන්ත්‍රී නාමල් රාජපක්ෂ කීවේය. ඒ අතර විපක්ෂයේ මන්ත්‍රී ආලින්දයේ සිට මන්ත්‍රී නාමල් රාජපක්ෂ අසළට ආවේ අබ්දුල් කාදර් එ.ජා.ප. මන්ත්‍රීවරයා ය.එජාපය ගැන කාදර්ගේ මතය“අයියෝ මන්ත්‍රීතුමා මොකද මේ කලබලයෙන්. විපක්ෂ නායකතුමාවත් වේවැල අරගෙන පස්සෙන් එනවද” හෙට්ටිගේ ලේකම්වරයා එ.ජා.ප මන්ත්‍රී අබ්දුල් කාදර්ගෙන් විමසූයේ සියලු දෙනාම සිනහ ගස්සවමිනි.“මම කාටවත් බය නෑ ලේකම්තුමා. මම රනිල්ටත් කෙළින් ම කිව්වා ඔබතුමාට මේ ගමන යන්ඩ බැහැ කියලා. හකීම්ලා එක්ක එ.ජා.ප. යට දේශපාලන ගමනක් තියෙනවද? එ.ජා.ප ය දැන් ඉවරටම ඉවරයි. මම ආයෙත් කවදාවත් එයාලා එක්ක එකතු වෙන්නේ නෑ. මම ඒක තිස්ස අත්තනායකටත් කිව්වා. මම මැරෙන තුරු මහින්ද රාජපක්ෂ ජනාධිපතිතුමා එක්ක ඉන්නවා. රාජපක්ෂලා කෙළින් වැඩ කරන හිත හොඳ මිනිස්සු” අබ්දුල් කාදර් මන්ත්‍රීවරයා වේගයෙන් කියා ගෙන ගියේ එතැන සිටි එ.ජා.ප මන්ත්‍රීවරුන්ට ද හොඳට දැනෙන ලෙසට ය. ඒ සමඟම එතැන සිටි එ. ජා.ප මන්ත්‍රීවරු කීප දෙනෙක් එතැනින් ඉවත්ව ගියහ.ගිය සතියේ දී පාර්ලිමේන්තුවේ ජනාධිපති කාර්යාලයේදී ඇමැති බැසිල් රාජපක්ෂ සහ පාර්ලිමේන්තු මන්ත්‍රී නාමල් රාජපක්ෂ ඇතුළු මැති ඇමැතිවරු පිරිසක් විශේෂ සාකච්ඡාවට කීපයක් පැවැත්වූහ. ඒ රටේ විවිධ ප්‍රදේශවල ඉතාම ඉක්මනින් සංවර්ධනය විය යුතු දෑ ගැනය.මේ අතරතුර නියෝජ්‍ය ඇමැති රෝහිත අබේගුණවර්ධන කියා සිටියේ පාර්ලිමේන්තුවේදී ප්‍රජාතන්ත්‍රවාදී ජාතික සන්ධානයේ මන්ත්‍රී විජිත හේරත් ඇමැති බැසිල් රාජපක්ෂ ගැන පදනම් විරහිත ප්‍රකාශ කිරීමට එරෙහි විය යුතු බවය.“එයාලා මට මොනවා කිව්වත් කමක් නැහැ. ප්‍රජාතන්ත්‍රවාදී ජාතික සන්ධානය විදියට ඡන්දයට ඉදිරිපත් වුණ ජනතා විමුක්ති පෙරමුණේ ඔය කෑගහන අය මුළු ලංකාවෙන් ම ගත්ත ඡන්ද ප්‍රමාණයට වඩා මම ගම්පහ දිසාවෙන් ඡන්ද අරගෙන පෙන්නුවා. ජනතාව එයාලාගේ බොරුවලට උත්තර දීලා ඉවරයි. ඒ නිසා ඔය වගේ කතාවලට කලබල වෙන්ඩ එපා” ඇමැති බැසිල් රාජපක්ෂ නියෝජ්‍ය ඇමැති රෝහිත අබේගුණවර්ධනට කීවේය.එජනිස හම්බන්තොට දිසා මන්ත්‍රී නාමල් රාජපක්ෂට විපක්ෂ නායක රනිල් වික්‍රමසිංහ පාර්ලිමේන්තුවේදී ගිය සතියේදී හමු වූයේය. එජාප නායකයා නාමල් රාජපක්ෂ මන්ත්‍රීවරයාගෙන් විමසා සිටියේ, ඔබතුමා දැන් ආණ්ඩු පක්ෂයේ ද විපක්ෂයේ ද කියාය. නාමල් රාජපක්ෂ මන්ත්‍රීවරයා එජාප නායකයාට දුන්නේ අපූරු පිළිතුරකි. “මම ජනතාව වෙනුවෙන් කතා කරන කොට ඔබතුමාලාට මම විපක්ෂයේ වගේ පෙනෙයි. ඒකට කරන්න දෙයක් නැහැ.” නාමල් මන්ත්‍රීවරයා කීවේය.නාමල් රාජපක්ෂ“ඔයාගේ වයසට වඩා අදහස් වටිනවා.” එජාප නායකයා මන්ත්‍රී නාමල් රාජපක්ෂට ඉංගි‍්‍රසි භාෂාවෙන් කියමින් ඉදිරියට ගියේය.මේ අතරතුර ගිය සතියේදී පාර්ලිමේන්තුවේ නවක මන්ත්‍රීවරු පිරිසක් යාපනයේ සංචාරයක නිරත වූහ. එම සංචාරයට මැති ඇමැතිවරු කීප දෙනෙක් ද එක්ව සිටියහ. මේ සංචාරය අතරතුර නාමල් රාජපක්ෂ මන්ත්‍රීවරයාට අපූරු අත්දැකීමකට මුහුණ දෙන්නට සිදු විය. නාමල් රාජපක්ෂ තරුණ මන්ත්‍රීවරයාගේ යාපනය සංචාරය ගැන දැනගත් යාපනයේ පදිංචි පැරැණි ශ්‍රීලනිප ප්‍රබල සාමාජිකයෙක් නාමල් මන්ත්‍රීවරයා හමුවීමට පැමිණ සිටියේය. හෙතෙම නාමල් මන්ත්‍රීවරයාට අතීත සිදුවීමක් මෙනෙහි කළේය. හෙතෙම නමින් අඩෙයිකලනාදන් නම් වීය.“එදා යාපනය නගරාධිපති දොරේ අප්පා ඉන්න කොට අනුර බණ්ඩාරනායක මැතිතුමා සමඟ පාර්ලිමේන්තුවේ ළාබාලම මන්ත්‍රීවරයා යාපනයට එනවා කියලා මට දැනගන්න ලැබුණා. එදා මම ඒ ළාබාලම මන්ත්‍රීතුමා දැක ගන්න ආසාවෙන් ආවා.මෙදා පාරත් මට ආරංචි වුණා පාර්ලිමේන්තුවේ ළාබාලම මන්ත්‍රීතුමා ඇතුළු පිරිසක් යාපනයේ සංචාරය කරනවා කියලා. ඇත්තටම මට පුදුම හිතෙනවා. එදා පාර්ලිමේන්තුවේ ළාබාලම මන්ත්‍රීතුමා වූ වත්මන් ජනාධිපතිතුමාගේ පුතා අද පාර්ලිමේන්තුවේ ළාබාලම මන්ත්‍රීතුමා විදියට යාපනයට එනකොට.” අඩෙයිකලනාදන් නම් ශ්‍රීලනිප පැරැණිම සාමාජිකයා නාමල් රාජපක්ෂ මන්ත්‍රීතුමාට අතීතය ගැන කීවේය.“එදා ඔබතුමාගේ පියා තරුණ මන්ත්‍රීවරයෙක් විදියට යාපනයේ ශ්‍රීලනිප ශාඛා සමිති පිහිටුවන්න ගමක් ගාණේ ගියා. ඔබතුමාගේ පියාට දොරේඅප්පා මැතිතුමා මතක ඇති. එතුමාගෙන් අහන්න අතීතය ගැන.” අඩෙයිකලනාදන්, මන්ත්‍රී නාමල් රාජපක්ෂට කීවේය.“ජනාධිපතිතුමා ගොඩක් කැමැතියි නැවත වරක් යාපනයේ ශ්‍රීලනිපය ජනපි‍්‍රය පක්ෂයක් බවට පත් කරන්න.” නාමල් රාජපක්ෂ මන්ත්‍රීවරයා අඩෙයිකලනාදන් නැමැති ශ්‍රීලනිප ප්‍රබලයාට කීවේය. සබරගමුව පළාත් කෘෂිකර්ම, ඉඩම්, වාරිමාර්ග ධීවර සහ සත්ව නිෂ්පාදන ඇමැති ශ්‍රීලාල් වික්‍රමසිංහ ගිය සතියේ ධීවර සහ පරිසර යන විෂයන් දෙක මහ ඇමැති මහීපාල හේරත් වෙත බාර දුන්නේය. ඒ වෙනුවට මහ ඇමැති මහීපාල හේරත් ක්‍රීඩා සහ යෞවන කටයුතු විෂයන් දෙක ඇමැති ශ්‍රීලාල් වික්‍රමසිංහ වෙත පවරා දුන්නේය.මේ අනුව පළාත් ඇමැතිධුරයන්හි විෂය පථයන්හි වූ වෙනස්වීම් හේතුවෙන් මහ ඇමැති මහීපාල හේරත්, ශ්‍රීලාල් වික්‍රමසිංහ සහ අතුල කුමාර රාහුබද්ධ යන ඇමැතිවරුන්ට සබරගමුව පළාත් ආණ්ඩුකාර වි. ජ. මු. ලොකුබණ්ඩාර ඉදිරියේ දිවුරුම් දීමට සිදු විය.ඒ අනුව ගිය බදාදා උදෑසන මහ ඇමැති මහීපාල හේරත් සහ ශ්‍රීලාල් වික්‍රමසිංහ නැවත වරක් දිවුරුම් දීමට ආණ්ඩුකාර වි. ජ. මු. ලොකු බණ්ඩාර හමුවට ගියේය. නව ඇමැතිවරුන් දිවුරුම් දීමට නියමිත වූ නැකැත යෙදී තිබුණේ පෙරවරු 9.43 ටය. “නැකැතට තව වේලාව තියෙනවා” කියමින් පිළිසඳරකට මුල පිරූ වි. ජ. මු. ලොකු බණ්ඩාර ආණ්ඩුකාරවරයා ඡ්‍යොතිෂ්‍යය මූලධර්ම රැසක් මහ ඇමැති මහීපාලට සහ ඇමැති ශ්‍රීලාල්ට පැහැදිලි කැර දුන්නේය. “නියමිත නැකැතට මිනිත්තු හයක් පහක් විතර ඉදිරියට හෝ පසුපසට ගැනීම ඡ්‍යොතිෂය අනුව වරදක් නෙමෙයි.” වි. ජ. මු. උපහැරන ගෙනහැර දක්වමින් කීවේය.ඇමැති අතුල කුමාර රාහුබද්ධ දිවුරුම් දීමට නියමිත වූයේ පෙරවරු 11.00 ට පමණය. “උදේ ඉඳලා රත්නපුරයට මහ වැසි නිසා බිම් රැසක් යටවෙලා. ගමනාගමන අපහසුතා නිසා පළාත් සභාවේ කාර්ය මණ්ඩලය කල් වෙලා ඇතිව නිවෙසට යන්න අවසර ඉල්ලනවා.” පළාත් ලේකම් පී. කොඩිතුවක්කු කියා සිටියේය. “මහ වැස්ස නිසා පාර්ලිමේන්තුවත් කල් දාපු එකේ එවැනි ගැටලු තියෙන අයට යන්න ඉඩ දුන්නාම මක් වෙනවා ද” වි. ජ. මු. ලොකු බණ්ඩාර ආණ්ඩුකාරවරයා කීවේය.වොලිබෝල් සිරාමගේ පි‍්‍රයතම ක්‍රීඩකයෙක්මෙරට වොලිබෝල් ක්ෂේත්‍රයට එතෙක් මෙතෙක් බිහිවූ විශිෂ්ටතම ක්‍රීඩකයා වශයෙන් සැලකෙන ශ්‍රී ලංකා වොලිබෝල් කණ්ඩායමේ හිටපු නායකයා වශයෙන් ද කලක් කටයුතු කළ ගම්පහ ඩබ්ලිව්. එල්. සිරිවර්ධන පසුගියදා ජීවිතයෙන් සමුගත්තේය. ගම්පහ ප්‍රාදේශීය සභා මන්ත්‍රීවරයකු ලෙස ද කටයුතු කළ හෙතෙම මෙරට බොහෝ දෙනා හැඳිනූයේ “වොලිබෝල් සිරා” ලෙසය.වොලිබෝල් සිරා හෙවත් ඩබ්ලිව්. එල්. සිරිවර්ධන ක්‍රීඩකයාගේ ගෙදරට පසුගියදා ආර්ථික සංවර්ධන ඇමැති බැසිල් රාජපක්ෂ, ක්‍රීඩා ඇමැති සී. බී. රත්නායක සහ නියෝජ්‍ය ඇමැති පණ්ඩු බණ්ඩාරනායක ඇතුළු පිරිසක් ගොස් අවසන් ගෞරව දැක්වූහ. ඊට අමතරව අතිවිශාල ජනතාවක් ඔහුගේ නිවෙසට පැමිණ අවසන් ගෞරව දැක්වූහ.මේ අතරතුර ජනාධිපතිතුමා ඉරානයේ ටෙහෙරාන් නුවර පැවැති ජී 15 රාජ්‍ය නායක සමුළුවට ගොස් ආපසු පැමිණ පැය දෙකක් පමණ ගත වෙද්දී දැනගත්තේ වොලිබෝල් සිරාගේ අභාවය ගැනය. ජනාධිපතිතුමා එය දැනගත් විගසම වොලිබෝල් සිරාගේ නිවෙසට කතා කැර ඔහුගේ බිරියට තම ශෝකය ප්‍රකාශ කළේය.“මම ඔබතුමියගේ මහත්මයාට ඉතාම පි‍්‍රය කරන කෙනෙක්. එතුමා වොලිබෝල් ක්‍රීඩාවට විශාල සේවයක් කළා.” ජනාධිපතිතුමා කියා සිටියේය. මීට පෙර ගම්පහ සියනෑතරු ක්‍රීඩා සමාජයට වොලිබෝල් ක්‍රීඩාව සඳහා ක්‍රීඩා පිටියක් නැති අවස්ථාවේ එය ලබා දීමට ද ජනාධිපතිතුමා උපදෙස් දී තිබුණේ වොලිබෝල් ක්‍රීඩාවට එතුමා තුළ ඇති විශේෂ කැමැත්ත සහ අවධානය නිසාය.පාර්ලිමේන්තු මන්ත්‍රී නාමල් රාජපක්ෂ ඇතුළු නවක පාර්ලිමේන්තු මන්ත්‍රීවරුන් පිරිසක් සහ රජයේ ඇමැතිවරුන් කීප දෙනෙක් උතුරේ සංචාරයක යෙදුණේ ගිය සතියේය. නාමල් රාජපක්ෂ ඇතුළු නවක මන්ත්‍රීවරුන් රත්මලාන ගුවන් තොටුපළින් ගුවන් යානයකින් ගියේ වව්නියාවටය. ඒ යන අතරතුර අයහපත් කාලගුණය නිසා ගුවන් ගමන තරමක් අභියෝගාත්මක විය. තද වැස්ස සහ සුළං සහිත කාලගුණ තත්ත්වය නිසා සුළං කපොලු ආසන්නයේදී යානාව තරමක් පහතට ගියේ කිසිවකුත් නොසිතන ලෙසටය.මහින්දානන්ද අලුත්ගමගේනියෝජ්‍ය ඇමැති මහින්දානන්ද අලුත්ගමගේ ද මේ සංචාරයට එක්ව සිටියේය. යානාව එක්වරම පහතට යද්දී මන්ත්‍රීවරුන්ගේ සිතට බියක් හෝ නොදැනුණේ නියෝජ්‍ය ඇමැති මහින්දානන්දගේ කවට කතා නිසාය.“අපේ සමහර නවක මන්ත්‍රීතුමාලා තවම පාර්ලිමේන්තුවේ මංගල කතාවවත් කළේ නැහැ නේද? කමක් නැහැ ප්‍රශ්නයක් නෑ. බය වෙන්ඩ එපා.” මහින්දානන්ද අලුත්ගමගේ කියා සිටියේය. ඒ සමඟම නවක පාර්ලිමේන්තු මන්ත්‍රීවරු කොක් හඬලා සිනාසෙන්නට වූහ.ඉන් අනතුරුව මන්ත්‍රී පිරිස වව්නියාවට ළඟා වූහ. එතැන් සිට කිලිනොච්චියට ළඟා වූයේ හෙලිකොප්ටර් යානයකිනි. මන්ත්‍රීවරුන් පිරිස කිලිනොච්චියේදී පිළිගනු ලැබූයේ උතුරු පළාත් ආණ්ඩුකාර ජී. ඒ. චන්ද්‍රසිරි සහ කිලිනොච්චි දිසාපතිවරිය විසිනි.මේ සංචාරයට බන්දුල ගුණවර්ධන, රාජිත සේනාරත්න, ජොන්ස්ටන් ප්‍රනාන්දු ඇමැතිවරු ද එක්ව සිටියහ. ඉන් අනතුරුව මැති ඇමැතිවරු පිරිස කිලිනොච්චිය සහ මුලතිව් ප්‍රදේශවල සංචාරයක නිරත වූහ. විශේෂයෙන්ම කිලිනොච්චිය මධ්‍ය මහා විද්‍යාලය සහ දෙමළ මහා විද්‍යාලයට ද ගියහ.පාසල් ශිෂ්‍යයන්ගෙන් ගොඩනැගිලි සහ පාසල් පොත්පත් ගැන අධ්‍යාපන ඇමැති බන්දුල ගුණවර්ධන එහිදී විමසා සිටියේය. “ධීවර කටයුතු කර ගැනීමට ධීවර ආම්පන්න රජය මඟින් ලබා දීමට අපි කටයුතු කරනවා.” ඇමැති රාජිත සේනාරත්න කියා සිටියේය. ඇමැති ජොන්ස්ටන් ප්‍රනාන්දු කිලිනොච්චියේ සහ මුලතිව් ජනතාවගෙන් විමසා සිටියේ සතොස සහ කෝප් සිටි වෙළෙඳ සල්වල තත්ත්වය ගැනය.රවි ජාතික ඇඳුමට බසීරුවන් ටයි කෝට් අඳීපාර්ලිමේන්තුවේ මැති ඇමැතිවරු හැකි සෑම විටම උතුරු ප්‍රදේශයට ගොස් ජනතාවගේ අවශ්‍යතා සොයා බැලීමට නියමිතය. ලබන සතියේ ද මන්ත්‍රීවරු පිරිසක් උතුරේ සංචාරයක නිරතවීමට නියමිතය.ජනාධිපතිතුමා ජී 15 අන්තර්ජාතික සමුළුවට සහභාගි වීමට ප්‍රථමයෙන් ජාතික හෙළ උරුමයේ නායක එල්ලාවල මේධානන්ද නායක හිමියන්ට දුරකථනයෙන් ඇමැතුවේය. “අපේ හාමුදුරුවනේ මම ඉරානයට යන්න පෙර ඔබවහන්සේ හමු වෙන්ඩ ඕන. ජනාධිපතිතුමා නායක හාමුදුරුවන්ට කීවේය.“ජනාධිපතිතුමනි, මම අරලියගහ මන්දිරයට වඩින්නම් ඔබතුමා කාර්ය බහුල නිසා.” එල්ලාවල මේධානන්ද හිමියෝ කීහ.ඒ අනුව එල්ලාවල මේධානන්ද හිමියෝ අරලිය ගහ මැදුරට වැඩම කොට ජනාධිපතිතුමා හමු වූහ.“මෙවර රාජ්‍ය නායක සමුළුවේදී ඔබතුමාට සභාපතිත්වය ලැබෙන බව දැනගන්ට ලැබුණා. ඔබතුමාගේ රාජ්‍ය තාන්ත්‍රික භාවයට ඉහළ පිළිගැනීමක් ලබා දීමක් හැටියට මම මේ අවස්ථාව සලකන්නේ. ඔබතුමාගේ නොසැලෙන ප්‍රතිපත්ති නිසා රටම ආශිර්වාද කරනවා. ඔබතුමාගේ දක්ෂතාව නිසා ඔබේ නම ඉතිහාස ගතවී අවසන්.” එල්ලාවල මේධානන්ද හිමියෝ ජනාධිපතිතුමාට ආශිර්වාද කැර කියා සිටියේය. ඉන් අනතුරුව උන්වහන්සේ පිරිත් සජ්ජායනය කැර ජනාධිපතිතුමාගේ අතේ පිරිත් නූලක් බැඳ ආශිර්වාද කළහ.මේ දිනවල එක්සත් ජාතික පක්ෂයේ නායකත්වයට පැමිණීම සඳහා තරුණ නායකයෝ කීප දෙනෙක්ම විශේෂ උනන්දුවෙන් කටයුතු කරති. සජිත් පේ‍්‍රමදාස, දයාසිරි ජයසේකර, රවි කරුණානායක සහ ගයන්ත කරුණාතිලකගේ නම් මේ දිනවල වැඩි කතාබහට ලක් වෙමින් තිබේ.මේ අතර ගිය අඟහරුවාදා පාර්ලිමේන්තුවේදී එජාප නායකත්වය බලාපොරොත්තුව සිටින මන්ත්‍රීවරුන්ගේ හැසිරීම්වල සහ ඇඳුම් පැළඳුම්වල සුවිශේෂිතාවක් දක්නට ලැබිණි. “අද අපේ එජාප නව නායකත්වය බලා ගෙන ඉන්න අයගේ නැකතක් උදා වෙලා වගේ.” එජාප මන්ත්‍රී ගයන්ත කරුණාතිලක ජවිපෙ මන්ත්‍රීවරයකුට කීවේ රැස්ව සිටි මන්ත්‍රීවරු පිරිසක් හිනස්සවමිනි.එජාප කොළඹ දිස්ත්‍රික් මන්ත්‍රී රවි කරුණානායක වෙනදාට පාර්ලිමේන්තුවට එන්නේ යුරෝපීය ඇඳුමෙනි. නමුත් ගිය අඟහරුවාදා රවි කරුණානායක මන්ත්‍රීවරයා ජාතික ඇඳුමෙන් සැරැසී පාර්ලිමේන්තුවට ආවේය. වෙනදා පාර්ලිමේන්තුවේදී නිශ්ශබ්දව සිටින එජාප හම්බන්තොට දිසා නායක සජිත් පේ‍්‍රමදාස මෙවර පාර්ලිමේන්තුවේ අධ්‍යාපන විෂය පිළිබඳ විවාදයේදී රජයට ප්‍රශ්න රැසක් යොමු කළේය.එජාප නායකත්වයට පත් විය යුතු බවට එජාප පාක්ෂිකයන් අතර ජනපි‍්‍රය තවත් නායකයකු වන්නේ එජාප කුරුණෑගල දිසා මන්ත්‍රී දයාසිරි ජයසේකරය. ගිය අඟහරුවාදා සිට දයාසිරි ජයසේකර මන්ත්‍රීවරයා පාර්ලිමේන්තුවේ ප්‍රශ්න ඇසීමේදී උපැස් යුවළක් භාවිත කරන්නට පටන් ගෙන තිබිණි.රුවන් විජේවර්ධනඑක්සත් ජාතික පක්ෂයේ ප්‍රබල නායකයන් වූ ඩී. එස්. සේනානායක, සහ ජේ. ආර්. ජයවර්ධන ඇතුළු නායකයන්ට සමීප ඥාතිත්වයක් හිමි එජාප ගම්පහ දිසා නවක මන්ත්‍රී රුවන් විජේවර්ධන ගැන ද බොහෝ දෙනා බලාපොරොත්තු තබා ගෙන සිටිති. එජාප නායකත්වයේ ඔටුන්න හිමි කුමාරයා රුවන් විජේවර්ධන බව බොහෝ එජාප පාක්ෂිකයන් අතර මතයක් පවතී. එවැනි පසුබිමකදී නිතරම ජාතික ඇඳුමෙන් සැරැසී දේශපාලනය කළ රුවන් විජේවර්ධන ගිය අඟහරුවාදා පාර්ලිමේන්තුවට ආවේ හිටපු අගමැති ඩී. එස්. සේනානායක අඳින ආකාරයේ යුරෝපීය ඇඳුමකින් සැරසීය.මේ අතර ප්‍රජාතන්ත්‍රවාදී ජාතික සන්ධානයේ මන්ත්‍රීවරයෙක් ගයන්ත කරුණාතිලක එජාප මන්ත්‍රීවරයාගෙන් විමසා සිටියේ “ඔබතුමාගේ ඇඳුමේ වෙනසක් නැහැනේ. එජාප නායකත්ව ලැයිස්තුවේ නේද ඔබතුමාත් ඉන්නේ.” කියාය. “මම හැමදාම පාර්ලිමේන්තු ආවේ ජාතික ඇඳුමෙන් සැරසිලා. මම ඔය එක එක වේලාවට ඇඳුම, පාට මාරු කරන්නේ නැහැ.” එජාප මන්ත්‍රී ගයන්ත කියා සිටියේය.මේ අතර එජාප ප්‍රතිසංවිධානය සඳහා වූ යෝජනා ඉදිරිපත් කිරීමට පත් කළ එජාප කමිටුව තම වාර්තාව ගිය බ්‍රහස්පතින්දා සවස එජාප නායකයාට බාර දුන්නේය.ගිය සතියේ මොනරාගල පොකුණුගල විහාරස්ථානයේදී රණවිරුවන්ට සෙත් පැතීමේ පිංකමක් පැවැත්විණි. ඒ ඌව පළාත් මහ ඇමැති ශෂින්ද්‍ර රාජපක්ෂගේ සහභාගිත්වයෙනි. උඩුවේ ධම්මාලෝක හිමියෝ එහිදී ධර්මානුශාසනාවක් ද සිදු කළහ. අපි හදමු නව ඌව වෙල්ලස්සක් මැයෙන් ඌව පළාතේ දුෂ්කර පාසල් දරු දැරියන්ගේ තොරතුරු තාක්ෂණ දැනුම නඟා සිටුවීම උදෙසා පසුගියදා තෝරා ගත් පාසල් සඳහා පරිගණක පරිත්‍යාග කිරීමක් සිදු විය. ඒ ඌව පළාත් ප්‍රධාන ඇමැති ශෂින්ද්‍ර රාජපක්ෂගේ සංකල්පයක් අනුවය.මෛත්‍රී මාධ්‍යවේදීන් සමඟහොඳ හිත වර්ධනය කරගනීසෞඛ්‍ය ඇමැති මෛත්‍රීපාල සිරිසේන ඇමැතිවරයා ගිය සතියේ ශ්‍රී දළදා මාලිගාවට ගොස් වැඳ පුදා ගත්තේය. ඉන් අනතුරුව ඇමැතිවරයා ගියේ මල්වතු අස්ගිරි මහනායක හිමිවරුන් බැහැ දැකීමටය.මුලින්ම සෞඛ්‍ය ඇමැති මෛත්‍රීපාල සිරිසේන ගියේ මල්වතු මහනායක හිමියන් බැහැ දැකීමටය. “ඔබතුමා සෞඛ්‍ය ඇමැතිවරයා වශයෙන් පත්වීම ගැන මා සතුටු වෙනවා. ඒ වගේ ම රෝහල්වල පවතින සෞඛ්‍ය ප්‍රශ්න ගැන ඔබතුමා දැඩි අවධානයෙන් කටයුතු කරන බව පෙනෙනවා. ඒ වගේ ම මේ ක්ෂේත්‍රය ගැන නිරතුරුව අවධානයෙන් සිටිය යුතුයි.” මල්වතු මහනායක හිමියෝ ඇමැති මෛත්‍රීපාලට උපදෙස් දෙමින් කීහ. ඉන් පසුව සෞඛ්‍ය ඇමැති මෛත්‍රීපාල ගියේ අස්ගිරි මහානායක හිමියන් බැහැ දැකීමටය. “ඔබතුමා සෞඛ්‍ය ඇමැති වුණාට ප්‍රශ්නයක් නැහැ. ඔබතුමා කෘෂිකර්මාන්තය ගැනත් අවධානය යොමු කරලා වැඩ කරන්න වග බලා ගන්ඩ.” අස්ගිරි මහනායක හිමියෝ කීහ.ගිය සතියේ මහනුවර ක්වීන්ස් හෝටලයේදී ඇමැති මෛත්‍රීපාල සිරිසේන සහ මහනුවර දිසාවේ ජනමාධ්‍යවේදින් අතර හමුවක් පැවැත්විණි. මාධ්‍යවේදින් සමඟ සුහදතාව වර්ධනය කර ගැනීම වෙනුවෙන් එම සුහද හමුව සංවිධානය කැර තිබිණි. එම හමුවේදී ඇමැති මෛත්‍රීපාල සහ මාධ්‍යවේදින් දිවා ආහාරය ගත්තේ එකම මේසයක හිඳ ගෙනය. හතළිස් දෙනකුට පමණ අසුන්ගත හැකි මේසයක් ඒ වෙනුවෙන් සූදානම් කැර තිබිණි.ඇමැති මෛත්‍රීපාල සමඟ එකම මේසයක ආහාර ගැනීමට කටයුතු කැර තිබීම ගැන මාධ්‍යවේදීහු ඇමැති මෛත්‍රීපාලට ප්‍රශංසා කළහ.අනතුරුව ඇමැති මෛත්‍රීපාල මහනුවර මහ රෝහලේ සංචාරයක නිරත වීය. ඇමැතිවරයා මහනුවර මහ රෝහලේ අඩුපාඩු සහ ප්‍රශ්න ගැන ද සාකච්ඡා කළේය. ඉන් අනතුරුව විශේෂ රැස්වීමක් පැවැත්විණි. එහිදී මහනුවර මහ රෝහලේ අධ්‍යක්ෂවරයා සහ මහනුවර දිසා නියෝජ්‍ය සෞඛ්‍ය අධ්‍යක්ෂවරයා විශේෂ දේශන දෙකක් පැවැත්විය. ඇමැති මෛත්‍රීපාල ඒ දෙස දැඩි අවධානය යොමු කැර තිබිණි.ඉන් අනතුරුව ඇමැති මෛත්‍රීපාල මහනුවර රෝහල් කාර්ය මණ්ඩලය ඇමතුවේය. “අධ්‍යක්ෂතුමා සහ නියෝජ්‍ය සෞඛ්‍ය අධ්‍යක්ෂතුමා සෞඛ්‍ය සේවයට වඩා දේශපාලනයට සුදුසුයි කියලා මට හිතෙනවා.” ඇමැති මෛත්‍රීපාල කීවේ සියලු දෙනාම හිනස්සවමිනි. මේ අතර රැස්වීම අවසන් කැර ඇමැතිවරයා පැමිණෙද්දී මහනුවර නියෝජ්‍ය සෞඛ්‍ය අධ්‍යක්ෂවරයා ඇමැතිවරයාගෙන් විමසූයේ දේශපාලනයට ඒමේදී නාමයෝජනා ලබා දෙන්නේ කෙසේ ද යන්න ගැනය.ඇමැති මෛත්‍රීපාල ඒ ගැන නියෝජ්‍ය සෞඛ්‍ය අධ්‍යක්ෂ වරයාට පැහැදිලි කර දුන්නේය. ගිය සතියේ පැවැති අයහපත් කාලගුණ තත්ත්වය නිසා ජනතාව මහත් අපහසුතාවට පත්ව සිටියහ. කළුතර, කොළඹ සහ ගම්පහ යන ප්‍රදේශවල දස දහස් ගණනක් ජනතාවට උන්හිටි තැන් අහිමි විය. ගිය සඳුදා වන විට ජනාධිපතිතුමා සිටියේ ඉරානයේ සංචාරයක නිරත වෙමිනි. ජනාධිපතිතුමා ඉරාන සංචාරයේදී තම නිලධාරීන්ට කීවේ “මට රණවිරු උපහාර සතිය වෙනුවෙන් 18 වෙනිදා කොහොමහරි මෙහෙන් යන්ඩ ඕනේ මගේ ගෙදර වීරයන් සමරන කොඩිය දාන්න ඕන” ජනාධිපතිතුමා ඉරානයේ ටෙහෙරාන් නුවර දී කීවේය.ජනාධිපතිතුමා මෙරට අයහපත් කාලගුණ තත්ත්වයක් පවතිද්දී පෙරළා මෙරටට පැමිණියේය. ඉන් අනතුරුව ජනාධිපතිතුමා ආපදා කළමනාකරණ කමිටුව කැඳවූයේය. “මම එනතුරු බලාගෙන ඉන්න එකේ තේරුම මොකක්ද? ජනතාවට ප්‍රශ්නයක් වුණාම උපදෙස් ලැබෙන තුරු බලා ගෙන ඉන්නේ නැතිව ජනතාවට ලබා දිය යුතු සේවය ගැන තීරණ ගන්න කටයුතු කළමනාකරණය කර ගන්ඩ දන්නේ නැද්ද” ජනාධිපතිතුමා නිලධාරීන්ට උපදෙස් දෙමින් තදින් කීවේය.හෙළ උරුමයේ රණවිරු සමරුව කිලිනොච්චියේදීජාතික හෙළ උරුමයේ හදිසි මධ්‍යම කාරක සභා රැස්වීමක් ගිය සතියේ පැවැත්විණි. ඒ ඕමල්පේ සෝභිත හිමියන්ගේ ප්‍රධානත්වයෙනි. මධ්‍යම කාරක සභා රැස්වීම පැවැත්වීමට හේතු වූයේ කොටි ත්‍රස්තවාදය පරාජය කර මවුබිමට සාමය උදා වී වසරක් පිරීම වෙනුවෙන් ජාතික හෙළ උරුමය එය සැමරීම සිදු කළ යුත්තේ කෙසේ ද යන්න පිළිබඳව සාකච්ඡා කිරීමටය.ත ‍්‍රස්තවාදය පරාජය කර මේ රටට වසරක් සපිරෙන මේ මොහොත ඉතාම වැදගත්. මේ දිනය ජාතියේ විජයග්‍රාහී දිනය විදිහට පමණක් නෙමෙයි දෙවෙනි නිදහස් දිනය විදියටත් සලකන්න ඕන. මේ දිනය රජයේ නිවාඩු දිනයක් වුණානම් තමයි වඩාත් හොඳ. මේ ගැන ජනාධිපතිතුමාගේත් ආරක්ෂක ලේකම්තුමාගේත් අවධානය යොමු විය යුතුයි.” මධ්‍යම කාරක සභා රැස්වීම ආරම්භයේදී ඕමල්පේ සෝභිත හිමියෝ ප්‍රකාශ කළහ.“වැඩකට ඇති දේවල්වලට වගේම වැඩකට නැති දේවල්වලටත් නිවාඩු දින වෙන් කරලා තියෙනවා. ඒ නිසා අපි මේ ගැන ජනාධිපතිතුමාට යෝජනාවක් විදියට ඉදිරිපත් කරමු. ආණ්ඩු පක්ෂ කණ්ඩායම් රැස්වීමේ දී මේ ගැන කතා කරන්න චම්පික ඇමැතිතුමා වග බලා ගන්ඩ.” ඕමල්පේ සෝභිත හිමියෝ අවධාරණය කළහ.මධ්‍යම කාරක සභාවේදී ඉන් අනතුරුව සියලු දෙනාගේ අවධානය යොමු වූයේ ඇමැති චම්පික රණවක දෙසටය. “මැයි 22 වෙනිදා එල්ටීටීඊය දේශාන්තර ඊලාම් රාජ්‍ය පිහිටුවන්න කටයුතු සූදානම් කරමින් සිටිනවා. රුද්‍රකුමාරන් කියන කොටි නායකයාගේ ප්‍රධානත්වයෙන්. ඒකට ඇතැම් බටහිර රටවල ආශිර්වාදය ලැබෙන බව වාර්තා වෙනවා. ඒක පරාජයට පත් කරන්න අන්තර්ජාතික මෙහෙයුමක් ක්‍රියාත්මක කළ යුතු වෙනවා.” ඇමැති චම්පික රණවක මධ්‍යම කාරක සභාවට හෙළි කිරීමක් කළේය.“විදේශ කටයුතු අමාත්‍යංශයට විතරක් ඒක කරන්න බැහැ. විදේශයන්හි ජීවත් වෙන සිංහල ජනතාව ඒ වෙනුවෙන් පෙළගස්වන්න ඕන. ඒ ගැන අපි අවධානය යොමු කරවමු. ඒ නිසා එල්ටීටීඊය අන්තර්ජාතිකව පරාජය කරවන්න දේශපාලනික සහ මතවාදී මෙහෙයුම් අප ක්‍රියාත්මක කළ යුතුයි. එල්ටීටීඊය සමඟ වැඩ කළ පිරිසක් තවම සිටිනවා. ඔවුන් රටේ ආරක්ෂාව සහ දේශපාලන වටපිටාව වෙනස් වෙනතුරු බලාගෙන ඉන්නේ. ඒ නිසා රටේ ජාතික ආරක්ෂාවට අදාළ සැලසුම් ශක්තිමත් වෙන්ඩ ඕන. රටේ බුද්ධි අංශවල ක්‍රියාකාරිත්වය වැඩි විය යුතුයි.” ඇමැති චම්පික රණවක හෙළ උරුමයේ මධ්‍යම කාරක සභාව හමුවේ අවධාරණය කළේය.පිරබාහරන්ලා බිහිකිරීමටයළිත් ඉඩදෙන්න බෑපසුගියදා ජාතික නිවාස සංවර්ධන අධිකාරියේ සභාපතිවරයාට දුරකථන ඇමතුමක් ලැබිණි.“මම එක්සත් ජාතික පාක්ෂිකයෙක්. ඒ වගේම ජාතික නිවාස සංවර්ධන අධිකාරිය යටතේ පවතින මහල් නිවාසයක ජීවත්වන කෙනෙක්. ආණ්ඩුවේ හොඳ දේට හොඳයි කියන්න මම පැකිලෙන්නේ නැහැ. ප්‍රේමදාස මහත්තයා ගෙන් පස්සේ අපට, රටට හොඳ නිවාස ඇමැතිවරයෙක් ලැබිලා තියෙන බව කියන්න ඕනෙ. ගංවතුර වෙලාවේදී විමල් වීරවංශ මහත්තයා අපේ ප්‍රශ්නවලට මැදිහත් වුණු විදියෙන් ම කියන්න පුළුවන් එයා අපේ රටේ නිවාස ප්‍රශ්නය විසඳන්න ලොකු මැදිහත්වීමක්, නායකත්වයක් දෙයි කියලා. ජනාධිපතිතුමාගේ තේරීම ඉතාමත් සාර්ථකයි” එම දුරකථන ඇමැතුමෙන් කියවිණි.මැයි 17 වැනිදා මහා ව්‍යසනයක් සිදුවූ දිනයක් සේ සලකා හඬා වැළපී ආගමික වතාවත්වල යෙදෙන ලෙස දෙමළ ජාතික සන්ධානය මෙරට දෙමළ ජනතාවගෙන් ඉල්ලා තිබිණි. එය බෙදුම්වාදය පරාජය කළ රට තුළ යළි බෙදුම්වාදය පණ ගැන්වීමට ගත් උත්සාහයක් ලෙස සැලකූ දේශහිතෛෂී ජාතික ව්‍යාපාරය, එහි ජාතික විධායක සභාවේ හදිසි රැස්වීමක් කැඳවූයේ පසු ගිය 16 වැනිදාය.“මේ හදන්නේ ගිය අවුරුද්දේ 17 වැනිදා නන්දිකඩාල් කලපුවේදී අවසන් ගමන් ගිය වේළුපිල්ලේ පිරබාහරන් නැමැති කුරිරු ත්‍රස්තවාදියාට යළි පණ දෙන්නයි. අලුත් පිරබාහරන්ලා බිහි කරන්නයි. ඒකට කිසිදු ඉඩක් දෙන්න බැහැ” ජාතික සභාව අවධාරණය කළේ ය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=af1005233</link>
    <topic>26 ක් ඝාතනය කළ හීතල ඝාතකයා</topic>
    <author>සාකච්ඡා කළේ නිහාල් පී. අබේසිංහ</author>
    <content>මහාචාර්ය සී.බී. දිසානායකකාලගුණ විද්‍යාඥ කේ.ආර්. අභයසිංහමහාචාර්ය කපිල දහනායකපරිසරවේදී සුරන්ජන් කොඩිතුවක්කුමොර සූරන වැස්ස, ගංවතුර, අකුණු ආදිය නිසා මේ දිනවල අපේ රටේ නිරිත දිග දකුණු සබරගමුව පළාත්වල ජන ජීවිතය උඩු යටිකුරු වී තිබේ.විශේෂයෙන් ගම්පහ, කොළඹ, කළුතර හා ගාල්ල දිස්ත්‍රික්කවල ජනතාව ලක්ෂ 5.3 කට අධික ගණනක් මේ නිසා අවතැන් වී සිටිති. ඒ සමඟම පසුගිය දිනවල සිදුවූ ජල ගැලීම් ආශ්‍රිතව මරණ 26 ක් පමණ ද වාර්තා වී ඇතැයි ආපදා කළමනාකරණ මධ්‍යස්ථානය පවසයි. පාර්ලිමේන්තුව, කොළඹ නගර සභාව මෙරට කොළඹ මහාමාර්ග රැසක් ද කටුනායක ගුවන් තොටුපොළට යන මාර්ගය ද ඇතුළු සුවිශේෂ ස්ථාන රැසක් ද මේ ජලගැලීම් වලට ලක්විය.අවිධිමත් ඉඩම් පරිහරණයමූලික අධ්‍යයන ආයතනයේ අධ්‍යක්ෂ පේරාදෙණිය විශ්ව විද්‍යාලයේ භූ විද්‍යා මහාචාර්ය සී.බී. දිසානායක මහතා පවසන්නේ මේ ජල ගැලීම්වලට ප්‍රධාන හේතු දෙකක් ඇති බවයි. ඉන් එකක් අධික වර්ෂාවයි අනෙක කලක් සිට මෙරට පවතින අවිධිමත් ඉඩම් පරිහරණ රටාවයි. ඒ සම¼ඟම කොළඹ යටවීමට ප්‍රධාන හේතුවක් වී ඇත්තේ වැසි සමය ළංවන විට වත් කොළඹ ප්‍රධාන කාණු පද්ධතිය නිසි ලෙස ශුද්ධ පවිත්‍ර කර පිළිසකර කිරීමට පියවර නොගැනීමයි. වායු ගෝලයේත් ගෝලීය ලෙස වෙනස්කම් තිබෙනවා. ලොව කාලගුණ විපර්යාසවල බලපෑමක් ලෙස ද මෙම ඉහළ වර්ෂාපතනය හඳුන්වන්න පුළුවන්. මේ පිළිබඳව අපි අවධානය යොමු කළ යුතුයි.කෙසේ වුවත් අපේ ජනතාව අනවසර ගොඩකිරීම් මගින් අපේ ජල මාර්ගවල ගලායෑම අවිධිමත් ලෙස වෙනස් කිරීම මේ කොළඹ ගම්පහ ජලගැලීම්වලට ප්‍රධාන හේතුව බව ද මහාචාර්ය සී.බී. දිසානායක මහතා පවසයි.එමෙන් ම නගරවල මාර්ගවල සෑම ස්ථානවලම සමහර ගෙවතුවල සිමෙන්ති ගල් ඇල්ලීම, තාර, කොන්ක්‍රීට් යෙදීමත් මේ ජලගැලීම්වලට තවත් හේතුවක් බව ද පරිසරවේදීහු පෙන්වා දෙති.පසුගිය මැතිවරණ සමයේ පාවිච්චි කළ පොලිතින් හා කටවුට් ආදිය ජලයේ ගලාගෙන පැමිණ මහාමාර්ගවල ජලය බැස යාමට ඇති සිදුරු අසල හිරවීමත් ජලය නිසි පරිදි බැස නොයෑමට හේතුවක් වී තිබේ.ඒ සමඟ අවිධිමත් ලෙස තවමත් පොලිතින් පාවිච්චි කිරීමත් ඉවක් බවක් නැතිව ඒවා අපතේ දැමීමත් කාණු ඇළ වේලි නිසි පරිදි අඩු ගණනේ මෝසම් වැස්ස ඒමට පෙර නිසි පරිදි නඩත්තු නොකිරීමත් මීට තවත් හේතුවකි. ඒ සමඟම ප්ලාස්ටික් බෝතල් ආදිය ඉවක් බවක් නැතිව ඉවත දැමීමෙන් ඒවා ජලය බැස යන කාණුවල ද සිරවී ඇත. ප්ලාස්ටික් බෝතලයක් ඉවත දමන විට ඒ පිළිබඳව දෙවරක් සිතිය යුතු ය. මේ ගැටලුවලට විසඳුම් සෙවීමට ජනතා සහාය ද අත්‍යවශ්‍ය වේ.ඒකාබද්ධ සැලැස්මක්මේ පිළිබඳව අපට කරුණු දැක්වූ හරිත ව්‍යාපාරයේ ප්‍රධාන සභාපති පරිසරවේදී සුරන්ජන් කොඩිතුවක්කු මහතා පවසන්නේ මහාමාර්ග අසල අනවසර ගොඩකිරීම් හා අවිධිමත් ලෙස මහාමාර්ග ඉදිකිරීම මීට තවත් හේතුවක් වී ඇති බව ය. කෙසේ වුවත් විධිමත් සැලැස්මක් මේ ප්‍රශ්නය විසඳීමට අවශ්‍ය බව ද ඔහු අවධාරණය කරයි.“අද අතුරුමාර්ග හදනවා අවිධිමත් ලෙස. ගම්පහ අලුත් පාරක් හදලා තිබෙනවා. පිළියන්දල අලුත් විකල්ප පාරක් හදලා තිබෙනවා. මේවා සෑදීමට අනුගමනය කර ඇති විද්‍යාත්මක හා පාරිසරික අධ්‍යයන ඉතා දුර්වලයි. මේ මාර්ග හදන විට ජලය බැස යෑම පිළිබඳව සිතන්න ඕනෑ” සුරන්ජන් කොඩිතුවක්කු කියයි.මේ පිළිබඳව තවදුරටත් අදහස් දැක්වූ ් කොඩිතුවක්කු මහතා පැවසුවේ අද ලෝකයේ ම බලවත් දේශගුණික කාලගුණ විපර්යාස සිදුවෙන සමයේ අපටත් ඒ අවිධිමත් කාලගුණ විපර්යාසයට ලක්වීමට සිදුවී ඇති බව ය. අද අපේ රටේ මේ ප්‍රදේශයේ දරුණු ලෙස ජල ගැලීම් තිබුණත් මඩකළපුවේ වැව් සිදී ඇති බවත් ඔහු පෙන්වා දෙයි.“පසුගිය දිනවල කාන්තාර වූ සවුදි අරාබියටත් ගංවතුර ඇති වුණා. තවත් විවිධ කාලගුණ වෙනස්වීම් රැසක් ඇති වුණා.අපේ රටේ ඉඩම් පරිහරණ රටාව අනවසර ඉදිකිරීම් අවිධිමත් ගොඩනැඟිලි ඉදිකිරීමේ සැලසුම් මේ ජල ගැලීම්වලට හේතු වෙලා. ඊට වඩා පසුගිය දවස් 5 ඇතුළත ගම්පහ, කොළඹ, කළුතර, ඇතුළු දිස්ත්‍රික්ක ගණනාවකටම මි.මී. 200 කට වඩා වැස්ස ලැබීම මේ ජලගැලීමට ප්‍රධාන හේතුවයි.කෙසේ වුවත් කාගේ කාගේත් අඩුපාඩු තිබුණත් මේ ගැටලුවට තිරසාර විසඳුම් දීමට නගර සභා ප්‍රාදේශීය සභාවලට පමණක් බැහැ අපි හැම එක්විය යුතුයි. නාගරික සංවර්ධන අධිකාරිය ජල ගැලීම් අවම වන අයුරින් සිය සැලසුම් සකස් කළ යුතුයි. නගරවල කාණු ගැඹුර වැඩි කළ යුතුයි. එකිනෙකාට චෝදනා නොකර මේ ප්‍රශ්නයේදී කවුරුත් රටට හිතැති වගකිවයුතු අය එකතුවී මෙවැනි අවස්ථාවලට මුහුණදීමට මෙම කෙටිකාලීන හා දිගුකාලීන සැකසුම් සකස් කළ යුතුයි.නගර සැලසුම් විධිමත් කරමුවිශේෂයෙන් නගර හා ග්‍රාම සැලසුම් සකස් කිරීමේදී නාගරික සංවර්ධන අධිකාරිය භෞතික සම්පත් දෙපාර්තමේන්තුව මීට වඩා විධිමත් තිරසාර පාරිසරික වශයෙන් සුදුසු නාගරික සැලසුම් සකස් කළ යුතුයි. ඊට පරිබාහිර හා එරෙහි වන සැලසුම් අනුමත නොකළ යුතුයි” සුරංජන් කොඩිතුවක්කු මහතා අවධාරණය කරයි.ජලගැලීම් ටොනේඩෝ හා අකුණු අනතුරු නිසා පසුගිය මාස 5 ඇතුළත ජීව්ත 40 ක් පමණ අහිමිවී තිබේ.මෙරට කාලගුණ විද්‍යා දෙපාර්තමේන්තුව අපේ කාලගුණය පිළිබඳව වැදගත් දත්ත රැසක් ගෙන හැර දක්වයි. එසේ වුවත් මෙවැනි නිරිත දිග මෝසමක ආරම්භයට පෙර අධික වැස්සක් ඇතිවන බව පිළිබඳව අනතුරු දැන්වීම් ලැබුණේ නැත. එවැන්නක් ලැබුණත් නැතත් සාමාන්‍යයෙන් පළාත් පාලන ආයතනවල යුතුකම වී තිබුණේ නිරිත දිග මෝසමට පෙර තම බල ප්‍රදේශවල කාණු ඇළ මාර්ග ශුද්ධ පවිත්‍ර කිරීම ය. එයට ඔවුන් දැනුම්වත් කිරීම කාලගුණ හා ආපදා කළමනාකරණ අංශ ද සතු යුතුකමක් බව හිටපු කාලගුණ විද්‍යා අධ්‍යක්ෂ කේ. ආර්. අභයසිංහ මහතා ද පවසයි.ඔහු පවසන පරිදි නිරිත දිග මෝසම ආරම්භ වීමට පෙර අපේ රටට බලපාන අධි පීඩන තත්ත්ව බෙංගාල බොක්ක කැළඹිලි සුළි කුණාටු ඇතිවීම සෑම වසරකම වාගේ සිදුවන්නකි.මේ ඒ වකවානුවයි. මුලින් අධි පීඩන තත්ත්වයක් තිබුණත් එය පසුගිය බදාදා වනවිට සුළි කුණාටුවක් බවට පත්වී තිබෙනවා. ඉදිරියේදීත් වාසුළි සුළි කුණාටු අකුණු, ටොනේඩෝ හා අයිස් වැසි මාළු වැසි හා අධික වැස්ස තවත් ඇති වීමට පුළුවන්. ඊළඟට නිරිතදිග මෝසම තව සති දෙකක් ඇතුළත ශ්‍රී ලංකාවට ඒමට ඉඩකඩ තිබෙනවා” අභයසිංහ මහතා කියයි.නිරිතදිග මෝසමනිරිතදිග මෝසම ඇතිවන්නේ ශ්‍රී ලංකාව අවට ප්‍රදේශ බටහිරින් හෝ නිරිතදිගින් හමා එන සුළං ප්‍රවාහවලට ලක්වීම නිසා මේ කාලය ඇතුළත ශ්‍රී ලංකාවේ කාලගුණය මෙම නිරිතදිග සුළංවල පවතින භෞතික ලක්ෂණ මත රදා පවතී. දිවයින හරහා බලපාන පීඩන අනුක්‍රමණය සහ එසේ එන සුළං ප්‍රවාහවල ප්‍රධාන දිසාව අනුව මෙම මෝසම නිරිතදිග මෝසම සෘතුව යන නාමය ලැබී ඇත. මැයි මස සිට සැප්තැම්බර් දක්වා මෙම මෝසම බල පැවැත්වේ. එසේ වුවත් අගෝස්තු මාසය සාමාන්‍යයෙන් වැස්ස අඩු මාසයකි. කෙසේ වුවත් මේ මෝසමේ ආරම්භයේ දී මැයි මාසයේ හා ජූනි මාසේ වැස්ස අධික බව කාලගුණ විද්‍යාඥයන්ගේ අදහසයි.මෙම නිරිතදිග සුළං ධාරා ගමනෙහි වැඩි කොටසක් දකුණු ඉන්දියන් සාගරය හරහා එයි. එබැවින් සැලකිය යුතු ජල වාෂ්ප ප්‍රමාණයක් ඒ සමඟ රැස් කොට ගනී. මෙහි ප්‍රතිඵලයක් ලෙස පහළම කි.මී. 3 - 4 සාපේක්ෂ ආර්ද්‍රතාවය 75% ට වඩා වැඩි වන තරමට වායුගෝලය ජල වාෂ්පයෙන් සංතෘප්ත වේ.මාස පහක් තරම් දීර්ඝ වන කාල සීමාවක් ඇතුළත පැවැත්වෙන මෙම මෝසම් කාලයේ වැඩි වශයෙන් ම වැසි ඇති වන්නේ දිවයිනේ නිරිත දිග කොටසේ ය. බටහිරින් පුත්තලම ප්‍රදේශයෙන් ද දිවයිනේ මධ්‍යම දෙසින් ගල්ගමුව, බකමූණ, බිබිල, බදුල්ල, ඇඹිලිපිටිය යන ප්‍රදේශවලින් ද දකුණු දෙසින් රිදීගම සහ අම්බලන්ගොඩ ප්‍රදේශවලින් ද සීමාවන මායිමකින් වෙන්වන ශ්‍රී ලංකාවේ නිරිතදිගට වන්නට වන ප්‍රදේශයට මේ කාලයේදී මහ වැසි ලැබේ. සුළි කුණාටු අකුණු නායයෑම් ටොනේඩෝ ආදිය ද ඉදිරි මාස 2 ඇතුළත ඇතිවිය හැකියි.මේ කාලයේදී කොළඹ කළුතර ගම්පහ කුරුණෑගල ගාල්ල මාතර දිස්ත්‍රික්කවලට මි.මී. 1200 - මි.මී. 1800 ක පමණ වැස්සක් ලැබීමට ඉඩ ඇත.අතීත සිදුවීම්මේ අනුව මේ කාලය නිරිතදිග වැසි ලැබෙන කාලයකි. අතීත සිදුවීම් පිළිබඳව සොයා බලන විට වැඩිම ජලගැලීම් හා නායයෑම් සිදුවී ඇත්තේ ද මේ කාලයේදී යි. කෙසේ වෙතත් මේ වැස්සට ඔරොත්තු නොදෙන පරිදි ඉඩම් හා මාර්ග ආශ්‍රිත ජල මාර්ග නඩත්තු නොකිරීම නිසා පසුගිය දිනවල ජල ගැලීම් බහුල වී තිබිණි.“ඉදිරි සති දෙක ඇතුළත නිරිතදිග මෝසම් සමය ආරම්භ වීමට ඉඩ තිබෙනවා. මෙය සාමාන්‍යයෙන් ආරම්භ වන්නේ ලොකු පීඩන අවපාතයක් සමඟයි. එය තමයි පසුගිය දවස්වල තිබුණේ. ඉදිරියේදී නිරිතදිග මෝසම ඇරඹුණු විට දිවයිනේ මධ්‍යම, සපරගමුව හා බස්නාහිර පළාත් වලටත් ගාල්ල හා කුරුණෑගල දිස්ත්‍රික්කවලටත් බහුලව වැසි ලැබෙනවා. නායයෑම් ඇති වෙන්නත් පුළුවන්. වැඩිපුර වැස්ස ලැබෙන්නේ උදේ වරුවේ සහ සවස 4 - 5 ත් අතර, තද මෝසම් වැසි විනාඩි 20 කට වඩා තියෙන්නේ නැහැ. අකුණු වැසිත් වැඩිම වුණොත් පැය 1/2 යි. සමහර විට සාමාන්‍ය වැසි පැය 3 - 4 ක් වුවත් තිබෙන්න පුළුවන්” කේ.ආර්. අභයසිංහ මහතා පැවසුවේ නිරිතදිග මෝසම පිළිබඳව තවදුරටත් අප දැනුම්වත් කරමිනි.මැයි ජූනි මාස ශ්‍රී ලංකාවට බහුලව ගංවතුර ඇති වී තිබේ. 2003 මැයි 17 වැනිදා ලැබුණු වැස්ස නිසා මුළු රටේ ම දිස්ත්‍රික්ක 8 කට විතර ප්‍රශ්න ඇති වුණා. රත්නපුර ගාල්ල මාතර යන දිස්ත්‍රික්කවලට විශාල ජල ගැලීම් ඇති වුණා. 250 ක් මිය ගියා. ලක්ෂ එක හමාරකට වඩා අවතැන් වුණා. 2003 මැයි 17 උදේ 9 සිට 18 උදේ 9 දක්වා මි.මී. 346 ක් වැස්සා. ඊට පෙර දිනයේ රත්නපුරයට මි.මී. 100 ක් වැහැලා තිබුණා. මීට පෙර 1992 ජූනි 5 වැනිදා පරිසර දිනයේදී මුළු කොළඹම යටවුණා” ඔහු අතීතය පවසද්දී මට ඊයේ පෙරේදා වූ දේ පිළිබඳව ද මතක් විය. එදා මෙන් ම මෙදාත් මැයි 16 උදේ 7.30 සිට 17 උදේ 7.30 දක්වා නිට්ටඹුව ප්‍රදේශයට මී.මී. 313 ක වැස්සක් ලැබී තිබිණි. ඊට අමතරව ගම්පහට ලැබුණු වැස්ස මි.මී. 283 ක් විය. ගාල්ලට ද එවැනි වැස්සක් ලැබී ඇත. මේ අනුව ගම්පහ ප්‍රදේශයේ විශාල ගංවතුරක් ඇතිවිය.තවත් දරුණු ව්‍යසනමේ දිනවල පවතින කාලගුණ වෙනස්කම් නිසා අකුණු නායයෑම් හා ටොනේඩෝ (Tornado) ආදිය ද ඇතිවිය හැකි ය. මේ සියල්ල ගෙන් ම සිදුවන හානි අවම කිරීමට ක්‍රම විධි තිබේ. ඒවා පිළිබඳව දැනුම්වත් කිරීම අද කාලීන අවශ්‍යතාවකි.මේ කාලයේ සිදුවිය හැකි තවත් බිහිසුණු කාලගුණ තත්ත්වයක් වනුයේ ටොනේඩෝ යි.පසුගිය දිනවල කඩවතට වැටුණු අයිස් වැස්සක් පිළිබඳව වාර්තා විය. සාමාන්‍යයෙන් ටොනේඩෝ ඇතිවීමට ආසන්න වනවිට අයිස් කැට සහිත වර්ෂාවක් ක්‍රියාත්මක වීමට ද ඉඩ ඇත. ටොනේඩෝවක් සුළි සුළඟක් මෙන් ප්‍රචණ්ඩය.නමුත් එය පවතින්නේ විනාඩි 10 ක් පමණි. සුළි සුළඟක් පැය ගණනක් විශාල ප්‍රදේශයක ක්‍රියාත්මක විය හැකි ය. නමුත් ටොනේඩෝව බලපාන ප්‍රදේශය අවම ය.අලුත් ම කාලගුණ විද්‍යා අධ්‍යයන අනුව මැයි ජූනි මාසවලදී රටේ තෙත් කලාපයේ බහුලව ටොනේඩෝ ඇතිවේ. වසරක් ඇතුළත ටොනේඩෝ 150 කට ආසන්න ගණනක් අපේ රටේ ඇතිවේ.මේ ටොනේඩෝවක් ජලාශයකට ස්පර්ශ වී ඇති වුවහොත් එය දියගොබලාව ලෙස හඳුන්වයි. මෙවැනි අවස්ථාවලදී ජලාශයේ ජලය මෙය දියගොබලාවේ රික්තය හරහා ඉහළට අදිනු ලැබේ. මෙම ජලයේ මාළුවන් ඇල්ගී කොටස් ආදිය ද තිබීමත් පුළුවන.මාළු වැසිමේ ජලය කැටි වැහි වළාකුළක් සමඟ සම්බන්ධ වී යළි වැස්ස සමඟ පහතට වැටීමේදී එම වැස්ස ගොඩබිමට ද වැටීමට ඉඩකඩ තිබේ. එවිට අර ජලාශයෙන් ඉහළට ගිය මාළු යළි පහළට වැටීම සිදුවේ. එවිට අපි එයට මාළු වැස්සක් යයි කියමු. මෙවැනි මාළු වැසි ඉදිරියේදී අපට ද වැටීමට පුළුවන.හොඳින් වැඩුණු ටොනේඩෝ පද්ධතියක් විශ්කම්භයෙන් මීටර් 50 - 100 පමණ වුව ද එහි මධ්‍යයනය වටා සැරිසරණ සුළං ඉතා ප්‍රචණ්ඩකාරී වෙයි. එය සමහරවිට පැයට කිලෝමීටර් 200 ක් පමණ වේ.කැටි වැහි වලාවක ආයුෂ විනාඩි 30 ක් තරම් කෙටි වන නිසා එවැන්නක් මගින් පණ පොවන ටොනේඩෝවක ආයුෂ ඊටත් වඩා අඩු විය යුතුයි.මොර සූරන මේ වැසි සමයේදී නායයෑම් ද බහුලව ඇතිවිය හැකි බව පේරාදෙණිය විශ්ව විද්‍යාලයේ භූ විද්‍යා අංශයේ උපදේශක මහාචාර්ය කපිල දහනායක මහතා පෙන්වා දෙයි. නායයෑමක් යනු බෑවුමක් දිගේ ගුරුත්වය යටතේ ක්ෂණිකව සිදුවන, පාංශු හා විවිධ ප්‍රමාණයේ මැටි, වැලි බොරලු හා විශාල ගල් පර ගැල්මක් ලෙස හඳුන්වා දිය හැකි ය.නායයෑම්වලට හේතුසාමාන්‍යයෙන් නායයෑම් දැන් වැඩිපුර සිදුවන්නේ මිනිස්් ප්‍රයෝජනය සඳහා යොදාගන්නා ලද බිම්වලයි. දැඩි ආතතියක් සහිත බෑවුම්වල ද ක්ෂණිකව සිදුවන නායයෑම් ඇතිවිය හැකි ය.මහාචාර්ය කපිල දහනායක මහතා පවසන පරිදි තද නියගයකට පසුව පැය 1 සිට පැය 5 ක කාලයක් ඇතුළත මිලි මීටර් 75 කට වැඩි වැස්සක් ලැබීම නායයෑම් වලට ප්‍රධාන හේතුවක් වෙයි.නායයෑමට ස්වාභාවික හේතු හා මිනිස් ක්‍රියාකාරකම් යන දෙකම බලපෑම් කරයි. අද සිදුවන නායයෑම් වලට බහුලව බලපාන්නේ මිනිස් ක්‍රියාකාරකම් බව මහාචාර්ය කපිල දහනායක මහතාගේ මතය වී තිබේ. මේ අනුව නායයෑම්වලට ප්‍රධාන හේතුවක් වී ඇත්තේ අවිධිමත් ඉඩම් පරිහරණය හා විද්‍යාඥ උපදෙස් නැතිව මහාමාර්ග වැනි ඉදිකිරීම් කටයුතු සිදුකිරීම හා අවිධිමත් සැලසුම් ය.නායයෑම් වැළැක්වීමට වනාන්තර එළි පෙහෙළි කිරීම් පතන ගිනි තැබීම විනාශකාරී ක්‍රියාවලින් වැළැකීම ද සිදු කළ යුතු ය. නිසියාකාර ගවේෂණයකින් තොරව ගල් වළවල් පවත්වාගෙන යාම හා අක්‍රමවත් ලෙස ගල් පිපිරවීම ආදී කරුණු නිසා නායයෑම් ඇතිවීමට ඉඩ ඇත. ස්වභාවික ජල මාර්ග අවහිර කිරීම හා උස් බිම්වල ජලය රඳවා තැබීම අනතුරුදායක බෑවුම්වල වගාකටයුතු සිදු කිරීම හා යන්ත්‍ර මගින් ශාක උදුරා ගැනීමත් නායයෑම්වලට හේතුවේ.ජාතික ගොඩනැඟිලි පර්යේෂණ සංවිධානයේ නායයෑම් පර්යේෂණ අංශයේ අධිපති ආර්.එම්.එස්. බණ්ඩාර මහතා පවසන පරිදි තිබෙන ජල මාර්ග අවහිර කිරීම හා ඒවායේ ස්වභාවික ගමනට බාධා කිරීම නායයෑම්වලට ප්‍රධාන හේතුවකි.මහාචාර්ය කපිල දහනායක මහතාත් ආර්.එම්.එස්. බණ්ඩාර මහතාත් පෙන්වා දෙන පරිදි මේ දිනවල පවතින අධික වැස්ස නිසා කළුතර ගාල්ල හා රත්නපුර යන දිස්ත්‍රික්කවල සමහර ප්‍රදේශවල නායයෑම් ඇතිවීමට ඉඩ තිබේ. කොළඹ හා ගම්පහ ප්‍රදේශවල ඉවුරු හෝ කණ්ඩි කඩා බැඳීම් බහුලව සිදුවීමට ඉඩ ඇති අතර ඒවා වැඩි ප්‍රමාණයක් අවිධිමත් ඉදිකිරීම් නිසා සිදුවීමට ඉඩ ඇති ඒවාය. විශේෂයෙන් මේ වැසි සමයේ කණ්ඩි අසල ඇති ගොඩනැඟිලි හා කණ්ඩි උඩ ඇති නිවාස පිළිබඳව අවධානය යොමු කළ යුතු ය. ජාතික ගොඩනැඟිලි පර්යේෂණ සංවිධානය දක්වන පරිදි කෑගල්ල, නුවරඑළිය, මහනුවර, බදුල්ල, මාතලේ, මාතර යන දිස්ත්‍රික්කවල ද ඉදිරියේදී නායයෑම් ඇතිවිය හැකි යි.කෙසේ වෙතත් නාය යාමක් එක් වරම සිදුවන්නක් නොවේ. නමුත් කණ්ඩි කඩා වැටීම් හා කණ්ඩි උඩ සාදා ඇති ගොඩනැඟිලි කඩා වැටීම් එක්වරම සිදුවිය හැකි ය.නායයෑමේ පූර්ව ලක්ෂණනාය යෑමක් ලක්වීමට ඉඩ ඇති ප්‍රදේශ දෙවර්ගයකි. ඒ දැනටමත් නායයෑමට ගොදුරු වූ ප්‍රදේශ හා නායයෑමට හැකි යැයි අනුමාන කළ හැකි තවමත් නාය යෑම්වලට ලක් නොවූ ප්‍රදේශයි. කෙසේ වුවත් අප මුලින් සඳහන් කරන අන්දමට නායයෑමට ඉඩ ඇති ස්ථාන නායයාමේ පූර්ව ලක්ෂණ අනුව අපට හඳුනාගත හැකිය. ඒ අනුව පොළොවේ ඉරිතැලීම්, ගැඹුරට හෑරුණු පැලුම් තිබීම, පොළොවේ ගිලා බැසීම් තිබීම, කලින් කල ක්‍රම ක්‍රමයෙන් ඇලව යන ගස් කුළුණු හා කණු දක්නට ලැබීම, ගල් පෙරළීම, ගල් බෝල්ඩර ක්‍රමයෙන් තල්ලුවීම සහ පොළොව ක්‍රමයෙන් තල්ලු වීම, හිටි අඩියේ බොර වුණු ජලය සහිත ජල උල්පත් මතුවීම, ගලායමින් තිබූ උල්පත් හිටි අඩියේ සිදී යෑම මෙන් ම විධිමත් ලෙස සිටවූ පොල් පුවක් වැනි ශාක හිටි හැටියේ ම මැරී යාම ද නාය යෑම්වල පූර්ව ලක්ෂණ අතරට ගැනේ.මේ අනුව නායයෑම්වල පූර්ව ලක්ෂණ අනුව ඉන් ආරක්ෂාකාරී වීමට ඔබට පුළුවන.අකුණු අනතුරුමේ කාලයේදී ඇතිවන අධිකම භයානකම ස්වාභාවික විපත අකුණු අනතුරු ය. හිටපු කාලගුණ විද්‍යා අධ්‍යක්ෂ කේ.ආර්. අභයසිංහ මහතා පවසන පරිදි මේ වසරේ මුල් මාස 5 ඇතුළත පමණක් අකුණු නිසා පුද්ගලයන් 22 ක් පමණ මියගොස් තිබේ.අකුණු ලෙස හඳුන්වන්නේ විද්යුත් ලෙස ආරෝපණය වූ වලාකුළු වර්ධනය වී ඇති විට ප්‍රධාන අයුරින් තුන් ආකාරයකට සිදුවන විද්යුත් විසර්ජනයකි.අකුණු සහිත කාලගුණ තත්ත්වයක් ගැන අනාවැකි ප්‍රකාශ වූ විටක,විදුලි උපකරණ විද්‍යුත් පරිපථ වලින් විසන්ධි කර තබන්න.රූපවාහිනි ඇන්ටෙනා එම යන්ත්‍ර වලින් විසන්ධි කොට ඇන්ටෙනා ;ප්නුව නිවසින් බාහිරව පෘථිවියට ආසන්න වන පරිදි තබන්න.විදුලි ස්ත්‍රික්ක, ශීතකරණ, ලෝහ ජනෙල් රාමු, ගුවන් විදුලි යන්ත්‍ර වැනි උපකරණ ස්පර්ශයෙන් හා පරිහරණයෙන් වැළකී සිටින්න.උස් ලෝහ ආකෘති, කම්බි වැටවල් හෝ කම්බි රෙදි වැල් අසල සිටීමෙන් හා ඒවා ස්පර්ශ කිරීමෙන් වළකින්න.දුරකථන භාවිතය අඩු කරන්න. නොවැළැක්විය හැකි අවස්ථාවලදී දුරකථන සාකච්ඡා හැකි තරම් ලුහුඬු කරන්න.කොන්ක්‍රීට් ලෑලි මත සකස් කළ ළිප සහ කොන්ක්‍රීට් ලෑලි සෙවිලි කළ දුම් කවුලු සහිත මුළුතැන්ගෙවල විශේෂයෙන්ම එම කොන්ක්‍රීට් ලෑලි වලට ආසන්නව නොසිටින්න.අකුණු සහිත කාලගුණ තත්ත්වයක් පවතින අවස්ථාවලදී ක්‍රීඩා පිටියක්, තේ වත්තක් හෝ කුඹුරක් වැනි විවෘත ස්ථාන වල ගැවසීම සීමා කරන්න. විශේෂයෙන්ම, උදලු, අලවංගු වැනි උපකරණ භාවිත කරමින් එළිමහනේ කටයුතු කිරීමෙන් වළකින්න. මෙය නොවැළැක්විය හැකි නම් දෙපා ආසන්නව තබා පහත් වෙන්න. වියළි පාවහන් පැළඳීම හෝ පරිවාරක ද්‍රව්‍යයක් මත සිටීම ආරක්ෂාව වඩාත් තහවුරු කරයි.හුදෙකලා වෘක්ෂ අසල හෝ උස් භූමිවල නොරැඳෙන්න. නොවැළැක්විය හැකි හේතුවක් නිසා ගසක් අසල සිටීමට සිදුවේ නම් අතු විහිදී ඇති සීමාවෙන් පිටත සිටීමට උත්සාහ කරන්න.ස්ථානය කුමක් වුවත් ශරීරයේ ක්‍රියාකරී උස ප්‍රමාණය අඩු කරලීම සඳහා වාඩිවී හෝ සයනයක දිගාවී සිටින්න. විවෘත බෝට්ටුවක දී නම් වාඩිවී සිටින්න. නැතිනම් තරමක් උස්වූ ජැටියක් හෝ පාලමක් යට ඒ හා සෘජු ස්පර්ශයක් නොමැතිව නැංගුරම් ලෑම ආරක්ෂාව වැඩි කරයි.අශ්වයන් පිට යාම, පාපැදි, යතුරු පැදි, ට්‍රැක්ටර් වැනි විවෘත වාහන පැදවීම නොකරන්න.ජලාශවල පිහිනීම හෝ ජලය ඇති ස්ථාන මත ඇවිදීමෙන් වළකින්න.අකුණු අනතුරු සැම විටම මාරාන්තික නොවේ. අනතුරේ ස්වභාවය, අකුණු ධාරාව ශරීරය හරහා ගමන් කරන මාර්ගය ද, අකුණු ධාරාවේ තීව්‍රරතාවය ද යන කරුණු මත රඳා පවතී. අකුණු අනතුරකට ලක්වූවෙකුට වෛද්‍ය ප්‍රතිකාර ලබාදීම සඳහා ආරෝග්‍ය ශාලාවකට රැගෙන යන තෙක් හැකි අයුරින් ප්‍රථමාධාර ලබා දෙන්න.අකුණු පහරකින් අත් පා හිරි වැටීමකට හෝ දරදඬු වීමකට ලක්වූවෙකු හට සම්භාහනය මඟින් ප්‍රකෘති තත්ත්වය ලබා දෙන්න. ශ්වසනය නැතිවී ගිය අයෙකුට කෘතිම ශ්වසනය ලබාදී ප්‍රකෘති තත්ත්වයට පත්කිරීමට උත්සාහ කරන්න. රෝගියාගේ මුවට මුව තබා කිහිප වරක් පිඹීමෙන් මෙය සිදුකළ ඛ්ැකිය.අනතුරේ ශ්වභාවය අනුව කෘතිම ශ්වසනය සහ සම්භාහනය එකවර ලබාදීම සුදුසු විය හැකිය. ශ්වසනය යළි ආරම්භ වන තෙක් ප්‍රථමාධාර නොකඩවා ලබාදීම යෝග්‍ය වේ.අකුණු අනතුරට ලක්වූ අයකු ස්පර්ශ කිරීම හෝ එසවීම අනතුරුදායක නොවේ.සාකච්ඡා කළේ නිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=af1005235</link>
    <topic>ජන වීරයෙක් බවට පත්වූ ගම්පහ වොලිබෝල් සිරා</topic>
    <author>කසුරි</author>
    <content>“වොලිබෝල් සිරා” පසුගියදා අපෙන් සමුගත්තේය. ඔහු ගැන පුරාජේරුවක් ලියන්නට වැඩි ම සුදුසුකම් ඇති මාධ්‍යවේදියා මා යැයි මම ම සිතාගෙන සිටිමි.වොලිබෝල් සිරා හෙවත් ඩබ්ලිව්. ඇල්. සිරිවර්ධන හෙවත් සිරි අයියා ඉපදුනේ ද ජීවත්වූයේ ද ගම්පහ ඉහළගමය. ඒ මගේ ගමට අල්ලපු ගමය. ඒ නිසා ඉතාම යොවුන් වියේ සිටම මම සිරි අයියා දැන සිටියෙමි.ඇතැම් අය තමන්ගේ ක්ෂේත්‍රවල අද්විතීය වූ විට ජන වීරයෝ බවට පත්වෙති. වොලිබෝල් සිරා එවන් ජන වීරයෙකි. ඔහු ගැන ලියන්නට පුරාජේරු කතා එකක් දෙකක් නොව සිය ගණනක් ඇත. ඒ කතාවලින් එකක් දෙකක් ලිවීම මේ අසහාය ක්‍රීඩකයාට උපහාර කිරීම සඳහා සෑහේ යැයි සිතමි. මන් ද ඒ තැන ගන්නට වෙනත් වොලිබෝල් ක්‍රීඩකයකුට නොව වෙනත් ඕනෑම ක්‍රීඩකයකුට හැකි නම් ඒ සමස්ත ක්‍රීඩා ක්ෂේත්‍රයේම තුන් හතර දෙනකුට පමණි. දක්ෂ ක්‍රීඩකයන් විය හැක. එහෙත් ජන වීරයන් බවට පත්වීමට පහසු නැත.සිරා ක්‍රීඩා කෙළේ ද නායකත්වය දුන්නේ ද ගම්පහ සෙන්ට්‍රල් ක්‍රීඩා සමාජයටයි. ශ්‍රී ලංකා කණ්ඩායමේ නායකයා වශයෙන් ද ඔහු වසර 11 ක්ම ක්‍රීඩා කෙළේය.මේ කියන්නට යන පුරාජේරු කතාව සිදුවූයේ සිරාගේ කාලයේ නොව ඔහුගේ බාල සොහොයුරා වන පියරත්නගේ කාලයේදීය. එවකට ගම්පහ සෙන්ට්‍රල් ක්‍රීඩා සමාජයේ නායකත්වය දැරුවේ පියරත්න විසිනි.සමස්ත ලංකා ශූරතාවය වෙනුවෙන් ගම්පහ සෙන්ට්‍රල් ක්‍රීඩා සමාජයත් ගුවන් හමුදා කණ්ඩායමත් අතර තරගයක් පැරැණි සුගතදාස ගෘහස්ථ ක්‍රීඩාංගණයේදී පැවැත්විණි. මම ගම්පහ වෙනුවෙන් “කෑගසන” කණ්ඩායමට ඇතුළත    ්ව සිටියෙමි. එක් අතකින් සෙන්ට්‍රල් ක්‍රීඩා සමාජයේ කොඩිය වනමින් කමිසය ද ගලවා අනික් අතින් වනමින් සිටියෙමි. ගුවන් හමුදාව වෙනුවෙන් කෑගසන කණ්ඩායමේ එක් ඉලක්කයක් බවට ද පත්ව සිටියෙමි.එහෙත් පළමු තරග වටය ගුවන් හමුදාව ජය ගත්තේය. හූ හඬ, ඇනුම්පදවලින් ක්‍රීඩාගාරය පිරී ගියේය. දෙවැනි වටය වෙනුවෙන් ද මම කොඩිය වනමින් ගම්පහ කට්ටිය උද්යෝගීමත් කෙළෙමි. එහෙත් දෙවැනි වටය ද ගම්පහ පරාජයට පත් විය. කරන්නට දෙයක් නොහැකිවූ තැන කොඩිය අකුලා පැත්තකින් තබා කමිසය ද ඇඳගෙන නිහඬව වාඩි වුණෙමි.එවිට ම සරමක් ඇඳ කමිසයක් උඩින් දමා ගත් අවුරුදු හතළිස් පහක පනහක තරම් වූ හතර රියන් පුරුෂයෙක් පැමිණ මගෙන් ගම්පහ කොඩිය ඉල්ලා සිටියේය.“මහත්තය ගම්පහ කොඩිය ඔහොම අකුලල පැත්තකින් තියන්ඩ එපා... දෙන්ඩ මට... මම වරායෙ කම්කරුවෙක්... ගම්පහ නෙමෙයි. ඒත් අපි සිරි අයියලට උගුර ලේ රහ වෙනකල් කෑගහපු මිනිස්සු”ඔහු එසේ කියා මගෙන් කොඩිය ඉල්ලාගෙන වනන්නට පටන් ගත්තේය. ඇත්තමයි... ඊළ¼ඟ වට දෙකම ගම්පහ ජයගත්තේය. දිවයිනේ හතර දිග් භාගයේ සිටි ජනතාව සිරි අයියාට සැලකුවේ එහෙමය.තවත් එක් අපූරු සිද්ධියක් මගේ මතකයෙහි ඇත. දන්කොටුව පැත්තේ එක්තරා ක්‍රීඩා සමාජයක් සිරි අයියාට උපහාර උත්සවයක් සූදානම් කොට තිබිණි. ඒ වෙනුවෙන් දිවයිනේ ප්‍රබල කණ්ඩායම් දෙකක් අතර ප්‍රදර්ශන වොලිබෝල් තරගයක් ද පැවැත්විණි. එදින විශේෂ ආරාධිත අමුත්තා වූයේ විජය කුමාරතුංග ය. එකල ඔහු ද ජන වීරයෙක් ලෙසින් ජනපි‍්‍රයත්වයේ සුපිරි තලයේ සිටියේය.සිරි අයියාගේ පිංතූරයක් සහිත විශාල කටවුට් එකක් ද මාර්ගය අසළ සවිකර තිබිණි.මේ උපහාර උත්සවය නරඹන්නට මම ද ගොස් සිටියෙමි. ඒ කාලයෙහි මා සිටියේ දිවයින ඉරිදා සංග්‍රහයේ ය.තවමත් තරගය ආරම්භ වී නොමැත. එක්වරම පුත්තලම දෙසට ධාවනය වෙමින් තිබු තඩි ලොරියක් “බ්රාස්” හඬින් බ්‍රේක් ගසා නැවතිණි. පිටිය වටා රැස්කමින් සිටි කාගේත් අවධානය ලොරිය දෙසට යොමු විය. ඩ්‍රැයිවර් උන්නැහේ ලොරියෙන් බැස්සේය. සරමක් ඇඳ කමිසයක් උඩින් දමාගෙන සිටි ඔහු ලේන්සුවක් බෙල්ල වටා රඳවාගෙන සිටියේය. අවුරුදු පනස් පහක් පමණ වූ මේ රියැදුරා උස මහත දැවැන්තයෙකි.මේ වොලිබෝල් තරගය වෙනුවෙන් කුසපත් ඇදීමේ තරගයක් ද සූදානම් කොට තිබිණි. ඒ සිරාට මුදල් ත්‍යාගයක් පිරිනමන්නටය. එම ටිකට් එකක මිල කීයදැයි මට මතකත් නැත. රියැදුරා පැමිණ ටිකට් හත අටක් ම ගත්තේය. ඒවා එතැන සිටි කුඩා ළමයින් අතර බෙදා දුන්නේය. ඉන්පසු වටපිට බැලුවේය. ඒ වන විටත් සිරා උත්සව භූමියට පැමිණ සිටියේ නැත. ඩ්‍රැයිවර් උන්නැහේ නැවත ලොරියට නගින්නට සූදානම් විය. මම වහාම ඔහු වෙත ගියෙමි.“මං දැක්ක ඔබ ටිකට් අරගෙන ළමයින්ට බෙදනවා... ඔබ කවුද?”ඩ්‍රැයිවර් උන්නැහේ මගේ කේෂාන්තයේ සිට පාදාන්තය දක්වා විමසිල්ලෙන් බැලුවේය.“මහත්තය මං ඩ්‍රැයිවර් කෙනෙක්. බඩුත් අරගෙන පුත්තලං යනවා. සිරි අයියගේ පිංතූරෙ දැකල නැවැත්තුවෙ... එක උපහාරයක් නෙමෙයි උපහාර සීයක් පවත්වන්ඩ ඕනැ මිනිහෙක්.අත් දෙකට ලේ පුරනකල් අපි සිරාලට අප්පුඩි ගහල ඇති. එහා පැත්තෙ වළ හෑරෙන්ඩ ඩෑෂ් ගහපු මිනිහෙක් තමයි. දැන් වගේ ගෑණු ගැහිලි නෑ මහත්තය... වළ බහින්ඩ ගහපු මිනිහෙක්... ලොරියෙ බඩු... මුදලාලි බලාගෙන ඉන්නව... නැත්නම් සිරාත් එක්ක වචනයක් හරි කතා කරල තමයි යන්නෙ...”ඩ්‍රැයිවර් උන්නැහේ එසේ කියා ලොරියට නැග්ගේය. වොලිබෝල් සිරා ජනවීරයෙක් යැයි මා කියන්නේ මෙවැනි කතා සිය ගණනක් සිරි අයියාගේ චරිත කතාව පසුබිමෙහි ඇති නිසාය.ඉන්දියානු වොලිබෝල් කණ්ඩායමක් ශ්‍රී ලංකාවට පැමිණි වකවානුවක කොළඹ චිත්තම්පලම් ගාඩිනර් මාවතේ ක්‍රීඩාංගණයේදී වොලිබෝල් තරගයක් පැවැත්විණි.ඒ වන විටත් ශ්‍රී ලංකාවේ සිටි නොම්මර එකේ ඩෑස් කාරයා ඩබ්ලිව්. ඇල්. සිරිවර්ධනය.ඉන්දියානු කණ්ඩායමේ නායකත්වය දැරුවේ බාවා නමැති තරමක් මිටි ක්‍රීඩකයෙකි. ඔහු පන්දු ඔසවන්නාය. අත් වැරැද්දකින් ඔහු එසවූ පන්දුව අහසේ පාවී අවුත් ශ්‍රී ලංකා පිළ දෙසට සේන්දු විය. ඒ වන විට දැල අසළ සිටියේ සිරා ය. සිරා උකුස්සකු මෙන් අහසේ පියාඹා ගොස් ඩෑෂ් පහරක් නොව හෙණ පහරක් එල්ල කෙළේය. එය පතිත වූයේ පිටියෙහි නොව ඒ වන විටත් පන්දුව දෙස බලා සිටි බාවා ගේ මුහුණ මතය. ප්‍රහාරය දරාගත නොහැකිව බාවා බිම ඇද වැටුණේය. පසුව ඔහු ක්‍රීඩා පිටියෙන් මොහොතකට ඉවත්ව ගියේය.ඉන්පසු දින ජනතා පත්‍රයෙහි ක්‍රීඩා පිටියෙහි ලොකු අකුරින් අපූරු සිරස්තලයක් යොදා තිබිණි.“සිරා, බාවා බිමට බාවයි”වොලිබෝල් සිරා ජන වීරයෙක් වූයේ මෙවන් සිදුවීම් නිසාය.ඔහු සම්මාන පිට සම්මාන ලැබුවේය. පකිස්තානයේ පන්ජාබ් ආණ්ඩුකාරයා සිරා ගේ ඩෑෂ් ප්‍රහාර දැක කෙතරම් අමන්දානන්දයට පත්වී ද යත් තනිවම සිරාට ඩෑෂ් ප්‍රහාර එල්ල කරන්නට සලස්වා ඒ දෙස බලා සිටියේය. ආසියාවේ දක්ෂතම ප්‍රහාරකයා යන විශේෂ සම්මානයක් ද ඔහුට ප්‍රදානය කෙළේය. සිරා ජාතික වශයෙන් නොව ජාත්‍යන්තර වශයෙන් ද ප්‍රසිද්ධ වූයේ ඒ විදියට ය.ඊට පසු කාලයක ද ඉන්දියාවෙන් හෝ පකිස්තානයෙන් වොලිබෝල් කණ්ඩායම් පැමිණි විට “කෝ උඹලගෙ සිරා?” යනුවෙන් විමසන්නට අමතක නොකළහ. ඔවුන්ට ඒ තරමට සිරා මතක ය.එහෙත් වොලිබෝල් සිරා පසුගිය සතියේ ක්‍රීඩා පිටියෙන් පමණක් නොව ජීවිතයෙන් ද සමුගත්තේ ය.මෙවැනි අපූරු කතා සහිතව ජන වීරයෙක් වන්නට සුදුසුකම් ඇති ක්‍රීඩකයෙක් යළි බිහිවේ ද යන්න සැක සහිතය.සිරා සිය ජීවිතයම වොලිබෝල් ක්‍රීඩාව වෙනුවෙන් කැප කෙළේය. ඔහු හරි හම්බ කෙළේ නම් ඒ දිවයින පුරා සිටින වොලිබෝල් රසිකයන් පමණි. හරි හමන් රැකියාවක් කෙළේ ද නැත. ක්‍රීඩකයෙකු, උපදේශකවරයකු, විනිසුරු වරයකු පමණක් නොව වොලිබෝල් සම්මේලනයේ නිලධාරියකු ලෙසින් ද සිය අත්දැකීම් සහ දැනුම මතු පරම්පරාවට බෙදා දුන්නේ ය.සිරා ගැන ලියන පුරාජේරුව නතර කරගැනීම බොහෝ අපහසුය. ඒ මා වොලිබෝල් රසිකයකු නිසා ම නොවේ. වොලිබෝල් සිරා ගැන ලියන්නට ඒ තරම් කතා ඇති බැවිනි.එහෙත් මේ සියල්ල අවසානයේ එක් දෙයක් සටහන් කිරීම මගේ වගකීමක් යැයි සිතමි.සිරා ශ්‍රී ලංකාවට බොහෝ දේ දුන්නේය. යොවුන් විය, තරුණ විය, මැදි විය පමණක් නොව මහලු විය ද ක්‍රීඩාව වෙනුවෙන් ම රටට දුන්නේය.මේ විශිෂ්ට ක්‍රීඩකයා වෙනුවෙන් මම එක් දෙයක් ඉල්ලමි. වාණිජ අංශයෙන් උසස් පෙළ විෂයන් දෙකකට සම්මාන සහිතව විෂයන් හතරම සමත්වී ඇති සිරා ගේ දියණියට රැකියාවක් ලබා දෙන ලෙසය. මගේ මාධ්‍ය ජීවිතයේ කිසිම විටක මම මෙවැනි ඉල්ලීමක් කර නොමැත්තෙමි. එහෙත් මෙවර මම ඒ ඉල්ලීම රටට ඉදිරිපත් කරමි.කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=af1005231</link>
    <topic>ජී-15 සංවිධානයෙන් ආර්ථික සහයෝගිතාව මෙන් ම දේශපාලන සහයෝගිතාව ද ලැබෙනු ඇත</topic>
    <author>සංවාද සටහන සරත් පෙරේරා</author>
    <content>කොළඹ විශ්ව විද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයනාංශයේ මහාචාර්ය ලක්සිරි ප්‍රනාන්දුජී - 15 සංවිධානය නොබැඳි ජාතීන්ගේ සංවර්ධනය වෙමින් පවතින රටවල් අතුරින් වඩා ක්‍රියාකාරී හා ඉදිරියෙන් සිටින රටවල් 15 ක් 1989 දී ඇති කරගන්නා ලද සංවිධානයක් බව මුලින් ම කිව යුතුයි. ශ්‍රී ලංකාව මෙම සංවිධානයේ ආරම්භක සාමාජිකයෙක් වෙනවා.මේ සංවිධානයේ ප්‍රධානම පරමාර්ථය වන්නේ වෙළෙඳාම සම්බන්ධයෙන් ආයෝජනය සම්බන්ධයෙන් තාක්ෂණ හුවමාරුව සම්බන්ධයෙන් හා ආයෝජනය සම්බන්ධයෙන් මේ රටවල් අතර සහයෝගය සහ ක්‍රියාකාරිත්වය ගොඩනඟා ගැනීමයි.මේ සහයෝගය දකුණු - දකුණු සහයෝගය වශයෙන් හැඳින්වෙනවා. මෙයට අයත් රටවල් වන්නේ ඇල්ජීරියාව, ආර්ජන්ටිනාව, බ්‍රසීලය, චිලීය, ඊජිප්තුව, ඉන්දියාව, ඉන්දුනීසියාව, ඉරානය, ජැමෙයිකාව, කෙන්යාව, නයිජීරියාව, මැලේසියාව, මැක්සිකෝව, පේරු රාජ්‍යය, සෙනගාල්, ශ්‍රී ලංකාව, වෙනිසියුලාව හා සිම්බාබ්වේ රාජ්‍යයයි.ආසියාවෙන් මෙම රාජ්‍ය කණ්ඩායමට අයත් වන්නේ ඉන්දියාව, ඉන්දුනීසියාව, මැලේසියාව හා ශ්‍රී ලංකාවයි. ඒ නිසා ආසියාවේ රටවල් අතුරින් ශ්‍රී ලංකාව මෙම කණ්ඩායමට එකතුවී සිටීමම අප රටට ලැබී තිබෙන ඉතාමත් විශේෂ අවස්ථාවක්.මීට අතිරේකව පසුගියදා ටෙහෙරානයේදී පැවැති 14 වැනි රාජ්‍ය නායක සමුළුවේදී ශ්‍රී ලංකාවට හා අපේ ජනාධිපතිතුමාට මෙම කණ්ඩායමේ සභාපතිත්වය ලැබීම අපේ රටට අතිශයින් ම ගෞරවයක් සහ භාග්‍යයක්. එය ගෞරවයක් වන්නේ එයින් ලැබෙන ජාත්‍යන්තර කීර්තිය හා අභිමානය නිසයි. මෙය භාග්‍යයක් වන්නේ මෙම රාජ්‍ය කණ්ඩායමේ ආර්ථික හා වෙළෙඳ අරමුණු තුළින් ශ්‍රී ලංකාවට ලබාගත හැකි අවස්ථා ලාභ හා ඵල ප්‍රයෝජන නිසයි. නිශ්චිත වශයෙන් කිවහොත් වෙළෙඳාම සම්බන්ධයෙන් සහ තාක්ෂණ හුවමාරුව සම්බන්ධයෙන් මේ මගින් ලංකාවට යම් යම් වාසි ලබාගත හැකිවනවා ඇති. නමුත් ඒ වාසි ලැබීම ඉබේ සිදුවන දෙයක් නොවන බව අවධාරණය කළ යුතු අතර ඊට අදාළ ආයතන හා සංවිධාන මගින් ඒ සම්බන්ධ යම් යම් ක්‍රියාමාර්ග ගත යුතුව තිබෙනවා. මේ සම්බන්ධයෙන් විදේශ කටයුතු අමාත්‍යාංශයට පැවරෙන්නේ විශාල වගකීමක්.ජී - 15 සංවිධානය දියුණු රටවල්වල සංවිධානයක් නොවේ. මේ සංවිධානය ඇතිකර ඇත්තේ දියුණු වෙමින් පවතින රටවල් අතර පෙරමුණේ සිටින ආසියා, අප්‍රිකා හා ලතින් ඇමෙරිකානු රටවල්වල එකතුවෙනි. රටවල් පහළොවකින් ආරම්භ වූ මේ සංවිධානය අද රටවල් 18 ක් දක්වා පුළුල් වී තිබේ. මෙම රටවල් එක් අතකින් දකුණු - දකුණු සහයෝගය ප්‍රකාශ කරන අතර කණ්ඩායමක් වශයෙන් වෙනත් ජාත්‍යන්තර සංවිධාන තුළ බලපෑම් කණ්ඩායමක් වශයෙන් ක්‍රියා කිරීමට අපේක්ෂා කෙරේ.සහයෝගයමෙම අරමුණු දෙක එනම් ඔවුනොවුන් අතර අන්‍යොන්‍ය සහයෝගය සහ අනෙකුත් අය සමඟ ගනුදෙනු සහ කේවල් කිරීම විශේෂයෙන් ම වැදගත් ය. මේ සම්බන්ධයෙන් මෙම සංවිධානය ආරම්භ වීමට තුඩු දුන් වාතාවරණය ගැන යමක් ප්‍රකාශ කළ යුතු යි. ආරම්භ වූ වර්ෂය 1989 වූ අතර වාතාවරණය වූයේ සෝවියට් දේශය කඩා වැටීම මඟින් සීතල යුද්ධය හමාරවීමයි. මේ හේතු කොටගෙන අන්තර්ජාතික බල තුලනයේ අසමතුලිතතාවයක් ඇතිවිණි. එනම් බටහිර රටවල කණ්ඩායම්වලට අසීමිත බලයක් හිමිවන බව පිළිබිඹු වූවක්. මේ සම්බන්ධයෙන් වඩාම කනස්සල්ලට පත්ව සිටියේ නොබැඳි ජාතීන් හා එහි සමුළුවයි.මෙම තත්ත්වයට මුහුණදීම සඳහා නොබැඳි ජාතීන් සමස්තයක් වශයෙන් ක්‍රියාකිරීම ඇතැම් අවස්ථාවලදී අපහසු වුණා. 1989 එවක පැවැති යුගෝස්ලාවියාවේ බෙල්ග්‍රේඩ් නුවරදී නොබැඳි ජාතීන් හමුවූ අවස්ථාවේ තමයි රටවල් 15 ක් මෙම සංවිධානය ගොඩනැඟීමට තීන්දු කළේ. මෙම වාතාවරණයේ තිබූ තවත් කරුණක් තමයි මේ වනවිට පිහිටුවා තිබුණ දකුණු කොමිසම. (South Commission) මෙහි වාර්තාව පිටවුණේ 1990 දී වුවත් එම කොමිසම මගින් මේ වනවිට නිර්දේශ කර තිබූ එක් කරුණක් නම් ලෝකයේ දකුණු කරයේ පවතින ආසියා, අප්‍රිකා හා ලතින් ඇමෙරිකානු දියුණු වෙමින් පවතින රටවල් අතර ආර්ථික සහයෝගය ගොඩනැංවිය යුතු බවයි. මක්නිසා ද ලෝක ආර්ථිකය සහ එහි මූල්‍ය ආයතන බටහිර රටවල් මගින් පාලනය කරන තත්ත්වයක තිබියදී දියුණු වෙමින් පවතින රටවලට සහනයක් ලබාගත හැක්කේත් දියුණු විය හැක්කේත් තමන් අතර සහයෝගය ගොඩනඟා ගනිමින් දියුණු බටහිර රටවල් සමඟ කේවල් කරන ප්‍රමාණයටයි.විවිධ සම්පත්ජී - 15 සංවිධානය ජාත්‍යන්තර ක්ෂේත්‍රයේ ප්‍රබල සංවිධානයක්. මෙම සංවිධාන රටවල් මගින් ලෝකයේ මුළු ජනගහනයෙන් සියයට 33 ක් නියෝජනය කරන අතර එය ලෝක භූමි ප්‍රමාණයෙන් සියයට 22 ක් මෙම රටවලට අයත්ව පවතී. මේ රටවල් අතරින් රටවල් පහක් එනම් ඉරානය, ඇල්ජීරියාව, මැක්සිකෝව, බ්‍රසීලය හා නයිජීරියාව ලෝක තෙල් නිෂ්පාදනයෙන් සියයට 27 ක් පමණ නිපදවනු ලබයි. තෙල් සම්පතට අතිරේකව විවිධ ඛණිජ සම්පත් සහ ස්වභාවික සම්පත් අතින් මේ සියලුම රටවල් විවිධාකාරයෙන් වැදගත්කමක් උසුලයි. ජාත්‍යන්තර වෙළෙඳාමේ ඇති අසමාන හා අහිතකර තත්ත්වයන් නිසා මේ රටවල් බොහොමයක් අදත් පවතින්නේ අඩු නැතිනම් මධ්‍යම ආදායම් ලබන රටවල් වශයෙනි. පසුගිය කාලය තුළ මේ රටවල්වල ශීඝ්‍ර දියුණුවක් දැකිය හැකි වූ නමුත් එම දියුණුව තවමත් ප්‍රමාණවත් වන්නේ නැත. උදාහරණයක් ලෙස ලෝක භාණ්ඩ හා සේවා නිෂ්පාදනවලින් මේ රටවලට නිපදවිය හැකිව තිබෙන්නේ තවමත් සියයට 17 ක් පමණි.කෙටියෙන් කිවහොත් සියයට 33 ක ලෝක ජනගහනයේ නිෂ්පාදනය සියයට 17 කි. මේ නිසා මේ රටවල් උත්සාහ ගතයුත්තේ තම නිෂ්පාදනයන් ඉහළ නංවා ගැනීමටයි. මේ සම්බන්ධයෙන් සමහර රටවල් ශීඝ්‍රයෙන් ඉදිරියට ගොස් තිබෙන අතර ඒ අතරින් ප්‍රධාන රටවල් දෙකක් නම් ඉන්දියාව හා බ්‍රසීලයයි. වෙනත් වචනවලින් කිවහොත් බ්‍රික් (BRIC) නමින් හඳුන්වන රටවල් අතර බ්‍රසීලය, රුසියාව, ඉන්දියාව හා චීනය අතරත් රටවල් දෙකක් ම ජී - 15 ට අයත්ව තිබීම ඉතාම වැදගත්. නමුත් මේ රටවල් තවත් ඉදිරියට දියුණු විය යුතුව තිබෙනවා. ලෝක වෙළෙඳාම අතින් මේ රටවල්වල පංගුව වන්නේ සියයට 8 ක් හා සියයට 9 වන ප්‍රමාණයකි.වෙනත් වචනවලින් මෙහි අර්ථය කිවහොත් සියයට 33 ක් වන ලෝක ජනගහනයෙන් ලෝක වෙළෙඳාමට සම්බන්ධව තිබෙන්නේ සියයට 10 කට අඩු ප්‍රමාණයකිනි. මේ නිසා තමයි මේ ස්ථානයේ ප්‍රධාන අරමුණක් වශයෙන් වෙළෙඳාම දියුණු කිරීම සඳහන් කරනු ලබන්නේ. ඕනෑම රටක ආර්ථික වර්ධනය හුදෙක් වෙළෙඳාම මත නොව නිෂ්පාදනය සඳහා අවශ්‍ය වන ආයෝජනය මත එසේ ම නිෂ්පාදනය සඳහා අවශ්‍ය වන තාක්ෂණය මත රදා පවතින නිසා තමයි වෙළෙඳාමට අතිරේකව ආයෝජනය හා තාක්ෂණ හුවමාරුව වැදගත් ඉලක්කයක් ලෙස මෙම සංවිධානය විසින් සලකනු ලබන්නේ.නමුත් මෙම කරුණ සම්බන්ධයෙන් මේ රටවලට ඉදිරියට යාමට යම් යම් අන්තර්ජාතික බාධක තිබෙනවා. මෙම බාධක සමහරක් මහින්ද රාජපක්ෂ ජනාධිපතිතුමා විසින් එම 14 වැනි සමුළුවේ ආරම්භක දේශනයේදී සඳහන් කරනු ලැබුවා. අපි කවුරුත් දන්නා පරිදි විවිධාකාර දේශපාලන කරුණු හා කොන්දේසි යටතේ අපේ රටවල්වලට ආයෝජන පැමිණීමට බාධා ඇති බව කවුරුත් දන්නා කරුණක්.මෙම බාධා සමහරවිට වැරදි සහගත හා අතිශයෝක්තියට නන්වනු ලබන මානව අයිතිවාසිකම් කරුණු ඔස්සේ එල්ල වෙනවා. ඒ වගේ ම ලෝකයේ අද දියුණු වී ඇති තාක්ෂණය අප රටවලට ලබාගැනීමට බුද්ධිමය දේපොළ අයිතියේ මුවාවෙන් ඇති කරනු ලබන බාධක මගින් වළක්වනු ලබනවා. මෙවැනි බාධක ද්විපාර්ශවික වශයෙනුත් එසේම බහුපාර්ශවීය සංවිධාන වශයෙනුත් එල්ල කරනු ලැබේ.ඉහත සඳහන් බාධක සම්බන්ධයෙන් අද අප මුහුණදෙන තත්ත්වය වසර පහකට නැතිනම් හතකට කලින් පැවැති තත්ත්වයට වඩා යහපත් එකක්. නමුත් එය සම්පූර්ණයෙන් ම යහපත් එකක් නොවේ. එම නිසා ජී - 15 සංවිධානයේ එක් අරමුණක් වන්නේ ක්‍රමානුකූලව උපාය මාර්ගිකව සහ රාජ්‍යතාන්ත්‍රික ලෙස මෙම බාධා වෙනස් කිරීමට ක්‍රියා කිරීමයි.මේ සම්බන්ධයෙන් විශාල නායකත්ව භූමිකාවක් අපේ ජනාධිපතිතුමාටත්, ශ්‍රී ලංකාවටත් හිමිවන බව නොඅනුමානයි. මෙසේ වෙනස්කම් ඇතිවිය යුතු ක්ෂේත්‍ර කිහිපයක් සඳහන් කළහොත් ලෝක වෙළෙඳ සංවිධානය, ලෝක බැංකුව, ජාත්‍යන්තර මූල්‍ය අරමුදල පමණක් නොව එක්සත් ජාතීන්ගේ සංවිධානය ද සඳහන් කළ යුතුයි.වැඩි ඡන්ද බලයක්මේ සම්බන්ධයෙන් එක්තරා ජයග්‍රහණයක් ලෝක බැංකුව තුළ දියුණු වන රටවලට ඇතිව තිබෙනවා. තමන්ගේ තීන්දු ගැනීමේදි දියුණුවන රටවලට වඩා ඇහුම්කන් දිය යුතු බව අද ලෝක බැංකුව පිළිගෙන ඇතුවා පමණක් නොව ඉන්දියාව හා චීනය වැනි රටවලට වඩා වැඩි ඡන්ද බලයක් ලැබී තිබෙනවා.මේ තත්ත්වය වඩා පුළුල් විය යුතු අතර ශ්‍රී ලංකාව වැනි රටවල් මීට ඇතුළත් විය යුතුව තිබෙනවා.එසේම ලෝක වෙළෙඳ සංවිධානය පසුගිය කාලයේ වෙළෙඳ ප්‍රතිපත්ති සම්බන්ධයෙන් වෙනස් කරනවා යැයි දෙන ලද පොරොන්දු ක්‍රියාත්මක කළ යුතුව තිබෙනවා. මෙම සාකච්ඡා ‘දෝහා’ සාකච්ඡා වශයෙන් හැඳින්වෙනවා. මේ සාකච්ඡාවල ප්‍රතිඵල ලංකාව වැනි රටවලට වාසි සහගත ලෙස සකස් විය යුතු බවයි කෙටියෙන් කිව යුතුව තිබෙන්නේ. එපමණක් නොව එක්සත් ජාතීන්ගේ සංවිධානය තුළිනුත් යම් යම් වෙනස්කම් අප අපේක්ෂා කළ යුතුයි.නොබැඳි ජාතීන්ගේ සමුළුව අතිශයින් විශාල සංවිධානයක් වෙනවා. එහි නායකත්වය දැනට ඊජිප්තුවට හිමිව තිබෙන අතර ඒ මගිනුත් මෙම වෙනස්කම් ඇති කිරීමට බලපෑම් කළ හැකියි. නමුත් ජී - 15 සංවිධානය ඊට වඩා කුඩා හා වඩා සමාන අදහස් ඇති සංවිධානයක් වන නිසා ඉහත කියන ලද ජාත්‍යන්තර ප්‍රතිසංස්කරණ ඇති කිරීමේලා මෙම සංවිධානය වැදගත් ලෙස සැලකිය හැකියි.ආර්ථික සංවර්ධනයවිශේෂයෙන් ම ශ්‍රී ලංකාව අපේක්ෂා කරන ආර්ථික සංවර්ධනය හා ප්‍රගතිය පිළිබඳ දෘෂ්ටි කෝණයෙන් බලන විට ජී - 15 සංවිධානයේ අරමුණ හා වාසිය අතිශයින් ම වැදගත්.ශ්‍රී ලංකාව ජගත් සංවිධාන ගණනාවක සාමාජිකයෙක්. එය වඩා යහපත් දෙයක් මිස නිශ්ඵල දෙයක් නොවෙයි.ශ්‍රී ලංකාව ආර්ථික සහයෝගය සඳහා වඩා කිට්ටුවෙන් බැඳී සිටින්නේ සාක් කලාපයටයි. ඒ අතර ඉන්දියාව වැදගත්. ඉන්දියාව ජී - 15 සංවිධානයේ ප්‍රබල සාමාජිකයෙක්. ශ්‍රී ලංකාව තමන්ගේ ආසන්න කලාපයට ඔබ්බෙන් බැලිය යුතුව තිබෙනවා. එසේ බැලීම සම්බන්ධයෙන් අග්නිදිග ආසියාවේ ආසියාන් සංවිධානය වැදගත්. (ASEAN) එය නැෙඟනහිර පැත්තෙන්. ආසියාන් සංවිධානයේ ප්‍රබල රටවල් දෙකකුත් එනම් මැලේසියාව සහ ඉන්දුනීසියාවත් ජී - 15 සංවිධානයේ සාමාජික රටවල්.ශ්‍රී ලංකාව ආසියාන් සංවිධානයේ සාමාජිකයෙක් නොවෙයි. නිරීක්ෂකයෙක් පමණයි. නමුත් ජී - 15 සංවිධානය තුළින් ශ්‍රී ලංකාවට මැලේසියාව හා ඉන්දුනීසියාව සමඟ වඩා ශක්තිමත් වෙළෙඳ ගනු දෙනු සහ වෙනත් ආර්ථික ගනුදෙනු ඇතිකර ගැනීමේ අවස්ථා ලාභ පවතී.ගිවිසුම් 8 ක්ශ්‍රී ලංකාව හා මැලේසියාව අතර තිබෙන ආර්ථික සම්බන්ධතා යහපත් වන අතර ඒවායේ යම්කිසි ප්‍රගතියක් පවතී. නමුත් ඉන්දුනීසියාව සමඟ තවමත් එතරම් සබඳතා නැත. ඉන්දුනීසියාව විශාල රටක් වගේම ආර්ථික වශයෙන් නැඟී එන රාජ්‍යයක්. අපගේ ආර්ථික සබඳතා මේ රට සමඟ පුළුල් කිරීමට ජී - 15 සංවිධානය මහගු අවස්ථාවක්. මෙය ජී - 15 සංවිධානය තුළින් ලංකාවේ ආර්ථික අරමුණු සඳහා අවස්ථා ලාභ ලබා ගැනීම පිළිබඳ උදාහරණයක් පමණී. ශ්‍රී ලංකාව දැනටමත් ඉරානය සමඟ ආර්ථික ගිවිසුම් අටක් පමණ අස්සන් කර තිබෙනවා.මේ තත්ත්වය තවත් පුළුල් කළ යුතුයි. ශ්‍රී ලංකා - ඉරාන සබඳතා තුළින් තෙල් නිෂ්පාදනයෙන් අනෙකුත් ඔපෙක් රාජ්‍යවලට ප්‍රවේශවීමේ හැකියාවක් ශ්‍රී ලංකාවට ලැබෙනු ඇත. ජී - 15 රටවල් අතර අනෙකුත් ප්‍රධාන රටවල් වන්නේ අප්‍රිකා සහ ලතින් ඇමරිකානු රටවල් ය. එම රටවල් සමඟ එතරම් සම්බන්ධතා දැනට නොවුණත් ඒවා පුළුල් කර ගැනීම ආර්ථික වශයෙන් මෙන් ම සමාජ, සංස්කෘතික වශයෙනුත් වැදගත් වේ.මේ රටවල් සමහරක් නම් ඊජිප්තුව, ඇල්ජීරියාව, කෙන්යාව, නයිජීරියාව හා සිම්බාබ්වේ වැනි රටවල්, මේ රටවල් ගැන දැන කියා ගැනීමට දැන් අපේ පාසල් දරුවන්ට අවස්ථාව විවෘතව ඇත.එමෙන් ම ලතින් ඇමෙරිකානු රටවල් වන්නේ බ්‍රසීලය , චිලීය, මැක්සිකෝව, පේරු හා වෙනිසියුලාව වැනි රටවල් ය. මේ රටවල් වල ආර්ථික තත්ත්වයන් සමාජ තත්වයන්, සංස්කෘතික තත්වයන් අපේ රටේ දූ දරුවන් දැනගැනීමෙන් ඔවුන්ගේ බුද්ධි පරාසය දැනුම් පරාසය පුළුල් කිරීමට උපයෝගි වනවා නොඅනුමාන ය.දේශපාලන ප්‍රශ්නඒ විතරක් නොවේ. සමහර දේශපාලන ප්‍රශ්න සම්බන්ධයෙන් ලතින් ඇමරිකානු රටවල්වල තත්වයන් ශ්‍රී ලංකාවට සමීපය. එපමණකුත් නොවේ. අද බ්‍රසීලය, වෙනිසියුලාව වැනි රටවල නායකයන් ලෝක දේශපාලනය ගැන දරන අදහස් අපගේ රටේ වර්තමාන නායකයන් දරන අදහස්වලට කිට්ටුය.ඒ නිසා ආර්ථික සහයෝගයට අතිරේකව මෙම දේශපාලන සහයෝගය දියුණුවීම් මේ රටේ දේශපාලන නායකත්වයත් ඒ වගේ ම ජනතාවගේ දේශපාලන අධිෂ්ඨානයත් ශක්තිමත් කිරීමට අතිශයින් ම ඉවහල් වෙනවා නොඅනුමානය.මේ රටවල් හා අප අතර ඇති භූගෝලීය පරතරය මීට බාධා නොවේ. මේ රටවල්වල ජනතාවත් අපේ රටේ ජනතාවගේ සහෝදර සහෝදරියන් සේ ය.මේ රටවල් සමඟ අපේ සබඳතා දියුණු කිරීමේ සමහර ආර්ථික වාසි සංචාරක ක්ෂේත්‍රය සම්බන්ධයෙන් ආසන්න වශයෙන් ඵලදායක විය හැකි බවට අවධාරණය කළ යුතු ය.එසේ ම මේ රටවල් අතර විශේෂයෙන් විද්‍යා හා තාක්ෂණ ක්ෂේත්‍රවල ඇතිකර ගත හැකි හුවමාරු අත්දැකීම් මේ රටේ බුද්ධිය මත පදනම් වූ ආර්ථිකයක් වශයෙන් ගොඩනඟා ගැනීමට ඉවහල් කරගත හැකි වනු ඇතැයි විශ්වාස කරනවා.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=af1005232</link>
    <topic>“මුළු හදින් මම ඇයට පෙම්කොට” නාරද නික්ම යයි</topic>
    <author>නුවන් නයනජිත් කුමාර</author>
    <content>නාරද දිසාසේකරයන්ගේ ආභාවය පිළිබඳ පුවත සවනත වැකුණු කල්හි දෙයාකාරයක ශෝකයක් මා හදවතට දැනිණ. අඩසියවසක කාලයක් පුරා මෙරට ස්වතන්ත්‍ර සුභාවිත ගීතය ස්විය අනන්‍යතාවකින් පෝෂණය කළ ප්‍රතිභාපූර්ණ ගායන ශිල්පියකු, සංගීතවේදියකු අහිමි වීමේ ශෝකය එකකි. පෙර පරපුරේ සරු තැන් උකහා ගෙන ඔවුන් නැවැත්වූ තැනින් අරඹා මෙරට සුභාවිත ගීතය ඉදිරියට ගෙන යන තරුණ පරපුරක් වෙනුවට සූකිරි බටිල්ලන්, ව්‍යාජ තරු අතර එය අද වල් බිහිවී පැවැතීමේ ශෝකය දෙවැන්නයි. වර්තමානයක් හා අනාගතයක් පෙනෙන මානයක නොමැති සුභාවිත ගීතයේ සැබෑ ප්‍රගමනයක් නව පරපුරෙන් දැකීමට නම්, නාරද වැනි ස්වර්ණමය යුගයේ කලාකරුවන් ගී කෙත පෝෂණය කළේ කෙබඳු අයුරින්දැයි ඔවුන් දැනුම්වත් ව සිටීම වැදගත්ය.නාරදට තිබුණේ ඔහුටම ආවේණික වූ ගීතවත් ස්වරයකි. එහි ගම්භීරත්වය සේම විප්‍රලම්භ ශෘංගාරය ද සමුපේතව තිබිණි.නාරද වැනි සුගායනීය ශිල්පියකුගේ පහළ වීමට තුඩු දෙන පතිරූපදේසය ජන්මයෙන්ම ඔහුට උරුම විය. නාරද ලලිනාග කල්දේරා දිසාසේකර 1933 ජුනි 7 වැනිදා කොළඹ බොරැල්ලේදී උපත ලැබුවේය.බොරැල්ලේ ඔහුගේ මහගෙදර එවකට ටවර්හෝල් නළු නිළියන්ගෙන් පිරී පැවතිණ. සැඳෑ සමයන්හි මේ නිවෙසෙන් බොහෝ විට ටවර්හෝල් යුගයේ නාට්‍ය ගීත ඇසිණි. එවකට එච්. එම්. වී. තැටි නිපදවූ ‘බැල්කම් හවුස්’ නමැති ස්ථානය ඔහුගේ නැන්දාගේ නිවෙස වූ හෙයින් ගී තැටිගත කරන ආකාරය කුඩා නාරදගේ සිතට දැඩි සේ කා වදින්නට ඇත. පණ්ඩිත වාගීෂ්වර නමින් පසු කලෙක සසුන්ගත වූ ඔහුගේ සීයා (මවගේ පියා) ෂඩ්භාෂා පරමේශ්වර යන කීර්තිනාමය ලැබු වියත් පඬිවරයෙකි. මොහු විවිධ භාෂාවලින් ලියු ග්‍රන්ථ රැසක් කොළඹ කෞතුකාගාරයේත් දිවුලපිටියේ සරස්වතී පිරිවෙනේත් තැන්පත් කොට ඇත.කෝට්ටේ ශාන්ත තෝමස් විද්‍යාලයේ මූලික අධ්‍යාපනය ලැබු නාරදගේ ශිෂ්‍ය ජීවිතයේ වැදගත් යුගය ගත වූයේ කළුතර විද්‍යාලයේ උගන්නා සමයේය. එහිදී ඔහු වඩාත් ප්‍රකට වූයේ ක්‍රිකට් ක්‍රීඩකයකු ලෙසිනි. පාසල් ක්‍රිකට් කණ්ඩායමේ නායකයා වූ නාරද එවකට එහි දක්ෂතම වේග පන්දු යවන්නා ද වූයේ ය. එකල ඔහු දැඩි ලෙස ඇලුම් කළේ ගායකයකු වීමට නොව නළුවකු වීමටය. නළුවකුට අවැසි කඩවසම් රූ සපුවක් නාරදට තිබිණ.දිලිප් කුමාර් ඔහු වඩාත් පි‍්‍රය කළ නළුවා වූ අතර ‘DEEDAR’ චිත්‍රපටයේ දිලිප්ගේ රඟපෑම් අනුකරණය කරමින් දෙබස් කියමින් නාරද තම පාසල් මිතුරන් (එඩ්මන්ඩ් ජයසූරිය ඇතුළු) පිනවූයේය. එසේම හේ දිලිප්ගේ කොණ්ඩා මෝස්තරය ද (DILIP CUT) අනුකරණය කිරීමෙන් මතු නොව, ඔහු තිරයේ මැවූ පරාජිත පෙම්වතා ලෙස නිතරම MOOD ගසා ගෙන සිටි බවද පාසල් මිතුරෝ දනිති. ආනන්ද සමරකෝන්, සුනිල් සාන්ත යන පුරෝගාමී කලාකරුවන්ගේ ගීත ඇසීමෙන් සංගීතයට මහත් ළැදිවත්ම සීමන් ලොකුලියන, විල්සන් ලියනගේ යන ගුරුවරුන් වෙතින් ඔහු සංගීතය හදාළේය.කළුතර විද්‍යාලයෙන් සංගීතය හදාරා එම විෂයෙන් සාමාන්‍ය පෙළ සමත් වූ ප්‍රථම ශිෂ්‍යයා නාරද ය. 1954 වසරේ ඔහු ගුවන් විදුලියට බැඳුණේ ශබ්ද ඉංජිනේරුවකු ලෙසිනි. ගුවන් විදුලි ශබ්ද ඉංජිනේරු වෘත්තියෙන් ගායන ලොවට පිවිසි ගායන ශිල්පීන් දෙදෙනකු මට සිහිපත් වේ. නාරද එක් අයෙකි. අනික් ශිල්පියා ගුණදාස කපුගේය. ශබ්ද ඉංජිනේරුවකු ලෙස නාරදගේ හැකියාවන් බටහිර සංගීතය පිළිබඳ විශේෂඥයකු වූ පීටර් කූපර් ගේ ඇගැයීමට ලක්විය. පණ්ඩිත් රවි ශන්කර් මුල් වරට ලංකාවට පැමිණි අවස්ථාවේ ගුවන් විදුලියේ ඔහුගේ ප්‍රථම පටිගත කිරීම ද බ්‍රිජ් මහාරාජ්ගේ කථක් වාදනයේ පටිගත කිරීම ද නාරදගෙන් ඉටුවූ මෙහෙවරකි.1955 සරල ගී ගායකයකු ලෙස සමත් වූ ඔහු ගායන ලොවට ප්‍රවිෂ්ට වූයේ ‘තිලෝ තිලක සුගත පියා’ ගීතය ගැයීමෙනි. මල්ලිකා කහවිට සමඟ ගැයූ ‘චන්දන ඇඟ ගාලා’ (පද - කරුණාරත්න අබේසේකර, සංගීතය - කුලරත්න තෙන්නකෝන්) නාරදගේ වඩාත් ප්‍රකට වූ ප්‍රථම ගීතය වේ. ‘රන් රිදී වස්තුව‘, ‘මේ භවයේදී’, ‘මේ පේ‍්‍රම ලෝකේ’, ‘මුළු හදින් මම ඇයට පෙම් කොට’, ‘කටු අකුලේ පිපි’, ඇය පමණයි මගේ මිහිර’, චේතනා පරිශුද්ධ වේ නම්’, යනාදි සුමධුර සරල ගීත රාශියක් ඔස්සේ ඔහු එතැන් සිට මෙරට සුභාවිත ගී ශ්‍රාවකයා රංජනය කළේය. කරුණාරත්න අබේසේකරයන් පබැඳු චන්ද්‍ර බිම්බයුරු, ‘මේ භවයෙදි’ යන ප්‍රකට ගී යුගලේ සංගීත අධ්‍යක්ෂණය ද නාරදගේ ය.නාරද ගැයු ‘මුළු හදින් මම’ ගීතය (පද - එඩ්මන්ඩ් ජයසූරිය, සංගීතය - කුලරත්න තෙන්නකෝන්) කොතරම් ශ්‍රාවකයාට බලපෑම් කළේ ද යත් ’OBSERVER’ පුවත්පතේ ‘Song Sends Man insane’ යන හිසින් පළ වූ පාඨක ලිපියක සඳහන් වූයේ මේ ගීතය ගුවන් විදුලියේ අසමින් පේ‍්‍රම වියෝගය දරාගත නොහුණු මිනිසකු අසල තිබු පොරවකින් ගසා ගුවන් විදුලි යන්ත්‍රය දෙපලු කළ බවය.සුනිල් සාන්ත, අමරදේව, ශ්‍රී චන්ද්‍රරන්ත මානවසිංහ, මහගමසේකර, ඩී. එම්. කොළඹගේ, තේවිස් ගුරුගේ, මඩවල එස්. රත්නායක, පී. එල්. ඒ. සෝමපාල, ඩන්ස්ටන් ද සිල්වා, කරුණාරත්න අබේසේකර, එඩ්වින් සමරදිවාකර යනාදීන්ගේ ඇසුර ගුවන් විදුලියේදී නාරදට ලැබීමෙන් ඔහුගේ කලා දිවිය සුපෝෂණය විය. 1967 ගුවන් විදුලිය සංස්ථාවක් බවට පත්වීමේදී නාරදට සිදු වූ අසාධාරණයක් හේතු කොට ඔහු ඉන් ඉවත් වී දවස පුවත්පතට බැඳී ඩී. බී. ධනපාලයන්ගේ සෙවණේ ප්‍රචාරක නිලධාරියකු ලෙස සේවය කළේය. නාරද මෑත භාගයේ නාගරික සංවර්ධන හා පූජා භූමි සංවර්ධන අමාත්‍යංශයේ මාධ්‍ය සම්බන්ධීකරණ ලේකම්වරයා ලෙසින් ද ක්‍රියා කළේ ය.ඔහු චිත්‍රපට පසුබිම් ගායනයට ප්‍රවිෂ්ට වූයේ සිනමා සංගීතයේ තීරණාත්මක අවධියේදීය. එවකට චිත්‍රපට ගීතය අනුකරණවාදයේ ග්‍රහණයට දැඩිව ලක් වී තිබිණි. එච්. ආර්. ජෝතිපාල, මොහිදින් බෙග්, ධර්මදාස වල්පොල, මිල්ටන් පෙරේරා, සිසිර සේනාරත්න වැනි ප්‍රතිභාපූර්ණ ගායන ශිල්පීහු අනුකරණවාදයට හසු වූහ.මෙබඳු පසුබිමක 60 දශකයේ මුල නාරද ස්වතන්ත්‍ර සරල ගී ගායකයකු ලෙස නැඟ එමින් සිටියේය. අමරදේවයන් මුල් වරට සිනමා සංගීත අධ්‍යක්ෂවරයකු ලෙස ‘රන්මුතු දූව‘ චිත්‍රපටය ඔස්සේ තැබු ප්‍රථම පියවර එක් අතකින් අනුකරණවාදයට එරෙහි ස්වතන්ත්‍ර චිත්‍රපට සංගීතයක් වෙනුවෙන් ගැසු කැරැල්ලක් මැ විය. අමරදේවයන්ගේ හඬ චිත්‍රපට සඳහා සුදුසු වූයේ තේමා ගීත හෝ නළුවාගේ මුවින් නොගැයීී පසුබිමින් ඇසෙන ගීත උදෙසාය. එහෙයින් ‘රන්මුතු දූව‘ හි ප්‍රධාන චරිතය මැවූ ගාමිණි ෆොන්සේකාට සරිලන තාරුණ්‍ය, ජවය සපිරි, අනුකරණවාදී ගීතයට හසු නොවූ නැවුම් හඬක අවශ්‍යතාව අමරදේවයන්ට දැනිණ.ඔහු ඒ සඳහා තෝරා ගත්තේ නාරද දිසාසේකරයන්ය. ශ්‍රී චන්ද්‍රරත්න මානවසිංහ විසින් විරචිත අමරණීය ගීත ත්‍රිත්වයක් මෙලෙසින් ඔහු ‘රන්මුතු දූව‘ (1962) චිත්‍රපටය සඳහා ගයමින් සිනමා පසුබිම් ගායනයට පිවිසුණි. ‘පාරමිතා බල’ (අමරදේව - නන්දා මාලිනී සමඟ), ‘ගලන ගඟකි ජීවිතේ’ (නන්දා මාලිනි සමඟ) ‘පිපි පිපී රේණු නටන’ මේ ගීත ත්‍රිත්වයයි.තම ප්‍රථම පසුබිම් ගායනයෙන් ම වසරේ හොඳම ගායකයා ලෙස ප්‍රථම සරසවි සම්මාන උළෙලේ සම්මානයට පාත්‍ර වීමට නාරද භාග්‍ය ලැබුවේය. ‘ගමන නොනිමෙයි ජීවිතේ (සිකුරු තරුව - 1963) ආරිච්චි බෝරිච්චි (ගැටවරයෝ - 1964), සවිබල යකඩ වගේ (සුදෝ සුදු - 1965), මලින් මලේ රේණු උරා (ආදරයයි කරුණාවයි - 1965), පුෂ්ප මකරන්දය මාගේ සුජාතා අත්තනායක සමඟ (සිහින හතක් - 1966), සුසුදු පියුමේ -සුජාතා අත්තනායක සමඟ (සඳ නැග එද්දී - 1966), ආදර නිල් දෑසේ (මනමාලයෝ - 1967), අයියලා සහ අක්කලා (රෑන ගිරව් - 1967), නාමලින් දිනූ (සරණ-1967) සිංහල ජාතිය පිබිදේ (පාර වළලු - 1969) යනාදි මියුරු ගී සිනමා පසුබිම් ගායනයේ නාරද ලකුණ ස්ථාපිත කළේය. එල්. එම්. පෙරේරාගේ ‘හතර කේන්දරේ’ (1967) චිත්‍රපටයෙන් ඔහු සිනමා සංගීත අධ්‍යක්ෂවරයකු ලෙස දොරට වැඩියේය.නාරද, ජීවරාණි කුරුකුලසූරිය සමඟ එහි ගැයු ‘ලස්සන හැම දේ මොහොතක සුවදේ’ යන ගීතයෙහි ජනපි‍්‍රයත්වය අදත් ගිලිහී නොමැත. මේ ගීතමය දර්ශනයේ නාරද, ජීවරාණි සමඟ රඟපෑ බව ඔබට මතක ද? ‘සඳ නැඟ එද්දී’ චිත්‍රපටයෙහි ද නාරද රඟපෑ අතර එහි පසුබිම් සංගීතය මෙහෙයවූයේය. ‘GREEN EMERALD’ විදෙස් චිත්‍රපටයේ පතල්කරුවකු ලෙස රඟපාමින් එහි ඇතුළත් වූ එකම සිංහල ගීතය ඔහු ගැයු බව බොහෝ දෙනා නොදනිති.70 දශකයේ නාරද ගුවන් විදුලියේ මෙහෙය වූ ‘නැවුම් මිහිර’ ධවල ශංඛ යන වැඩසටහන් ඔස්සේ නවක ශිල්පීන් රාශියකට කලා ලොවේ මංපෙත් විවර විය. රෝහණ වීරසිංහ, බන්දුල විජේවීර, ලක්ෂ්මන් විජේසේකර යනාදීන්ට තම ආධුනික අවධියේ මේ වැඩසටහන් කදිම අත්වැලක් විය. වරක් පේරාදෙණිය විශ්වවිද්‍යාලයේ නාරද ගේ ගීත ප්‍රසංගයක් පැවැත්විණි. ඔහුගේ ගීත 22 ක් එහිදී ගැයීමට නියමිත ව තිබිණි. එහෙත් විද්‍යාර්ථින්ගේ ඉල්ලීම පරිදි එදින ‘මුළු හදින් මම’ ගීතය පස් වතාවක් ද ‘මේ පේ‍්‍රම ලෝකේ’ ගීතය හය වතාවක් ද ගැයීමට සිදු විය.නාරදගේ ප්‍රකටම ගීතය නමින් නවකතා දෙකක් බිහිවූ බව මා මතකයට නැඟේ. ගුණදාස ලියනගේ ලියු ‘මුළු හදින් මම ඇයට පෙම් කොට’ එකකි. ධර්මපි‍්‍රය ලොකුහේවා ලියු ‘අනාගත පෙම් සිහින මැව්වෙමි’ දෙවැන්නයි.මෙරට සුභාවිත ගී සහෘදයන්ගේ රසඥතාවට නිගා නොකළ නාරද දිසාසේකර වැන්නන් මිය ගිය ද නොමළවුන් වැනිය.සහෘදයන්ගේ බුද්ධියට, රස භාවයන්ට නිගා දෙමින් ගීත නාමයෙන් කර්ණ කටුක, ඝෝෂාකාරි කන් කරච්චල බලහත්කාරයෙන් දෙන්නවුන් කොතෙක් ජීවත් වුණත් ඵලය කිම? ඔවුහු මළවුන් වැන්නෝය.නුවන් නයනජිත් කුමාර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=af1005234</link>
    <topic>සර්ව ආගමික සහජීවනය සදාචාර සමාජයක් බිහිවීමේ මඟයි</topic>
    <author/>
    <content>අග්‍රාමාත්‍ය දි. මු. ජයරත්න2554වැනි සම්බුද්ධ වර්ෂය සනිටුහන් කරමින් අති උත්කර්ෂවත් අන්දමින් සැමරෙන මෙවර වෙසක් මංගල්‍යය ආමිස පූජාවට වඩා ප්‍රතිපත්ති පූජාවෙන් බොදු මතය ආලෝකමත් කරවන නවමු පරිච්ඡේදයක ආරම්භයක් ලෙස ද දැක්විය හැකිය.සම්බුද්ධ චරිතයේ ප්‍රතිපත්ති පූජාව ඉස්මතුව දැක්වෙන බොහෝ කතා වස්තුන් අතුරින් සක්දෙව් රජු පවා භාග්‍යවතුන් වහන්සේට ඇප උපස්ථාන කිරීමේ අරමුණක පිහිටවූ “සාහු දස්සන මරියානං” ගාථා රත්නයම අර්ථයෙන් මෙනෙහි කිරීම ප්‍රතිපත්තිගරුක ජාතියක් ලෙස ඉදිරි ගමනකට මුල පුරන ශ්‍රී ලාංකික බෞද්ධයින්ට බෙහෙවින්ම වැදගත් වනු ඇත.තථාගතයාණන් වහන්සේ අම්බපාලි වනයෙන් නික්ම, පරිනිර්වාණ වර්ෂයේ, අවසන් භාගයෙහි වේලුවනාරාමයෙහි වස් එළැඹි, අතර තවත් දස මසකින් පිරිනිවන් පාන්නෙම්යි, එහිදී අරමුණු කළ සේක. එකල භාග්‍යවතුන් වහන්සේට “ලෝහිත පක්ඛන්දිකා” නම් ලේ අතීසාර රෝගය වැළඳුණි.බුදුරජාණන් වහන්සේගේ අනන්ත ධර්මයෙන් නිරාමිසව හුන්, ශක්‍රදේවයන් උන්වහන්සේට ඇතිවූ මේ රෝගී තත්ත්වය දිවැසින් දැක, තමාම සිය දෑතින් භාග්‍යවතුන් වහන්සේට ඇප උපස්ථාන කරන්නෙම්යි සිතා මිනිස් වෙසින් පැමිණ උන්වහන්සේගේ පා ස්පර්ශ කළේය. එවිට, මේ කවුරුදැයි බුදුරජාණන් වහන්සේ විචාල කළ “මම ශක්‍ර වෙම්” යි සක්දෙව් කීය.“කුමට ආයේදැයි” බුදුරජාණන් වහන්සේ එවිට විචාළේය. “ගිලන්වූ ඔබ වහන්සේට උපස්ථානයට” යැයි පෙරළා පිළිතුරු ලැබිණි.“ශක්‍රය, මිනිස් ගඳ යොදුන් සියයක පටන් ගෙලේ බැඳි කුණුපයක් මෙන් දෙවියනට ඉසිලිය නොහේ. ඔබ යන්න. මට ගිලානෝපස්ථානයට භික්ෂුන් සිටී.” යැයි නැවත බුදුරජාණන් වහන්සේ වදාළ සේක.“බුදුන් වහන්ස, මම යොදුන් අසූහාර දහසක් තරම් ඉහළ සිට, ඔබේ ශීල සුගන්ධය ආඝ්‍රාණය කොට ආමි. මමම උපස්ථාන කරන්නෙම්යි” සිය ප්‍රතිපත්තිමය අරමුණ තුළම පිහිටියේය. හෙතෙම, භාග්‍යවතුන් වහන්සේගේ ශරීර වලංජන භාජන අන් කිසිවකුට අල්ලන්නට හෝ ඉඩ නොතබා, සිය හිසේම තබා ඉවතගෙන ගියේය. ඒ, මුව පැකිළීමක් හෝ නොකොට සුවඳ බඳුනක් හිසින් දරන්නාක් මෙන් සතුටු මුහුණෙනි.එවිට භාග්‍යවතුන් වහන්සේද වීර්යයෙහි සිත පිහිටුවා රෝගය මැඩපවත්වා නැවත එය මතු නොවන සේ, සමාපත්ති බලයෙන් යටපත් කළ සේක.උන්වහන්සේ, ගිලන් බවින් නැගී සිටි වහාම ශක්‍රයා පිටව ගියේය. ශක්‍ර දෙවියන්ගේ උපස්ථාන පිළිබඳව අනෙකුත් භික්ෂුන් අතර කතා ඇතිවූ විට, අප මහා බෝසතාණන් වහන්සේ “සාහු දස්සන මරියානං” ගාථා රත්නය වදාළා. ධර්මපත්තියේ ඇලී සිටි ශක්‍රයාගේ පිළිවෙත ගෙනහැර දැක්වීය.සදෙව් ලොවට අධිපති ශක්‍ර දේවේන්ද්‍රයාණන් ධර්මපත්තියේ ඇලීමේ අවස්ථාව මිනිස් ස්වරූපයකට අනුවර්තනය වීම දක්වා මේ මාහැඟි අවස්ථාව මෙවන් උතුම් මොහොතක මා ගෙනහැර දක්වන්නේ, සුලබ ජාතක කතාවකට වැඩි යමක් එතුළින් සැබෑ බෞද්ධ මනසෙහි රෝපණය කළ හැකි බැවිනි.බෞද්ධ වීම හෝ බෞද්ධකම යනු එක්තරා ලබ්ධිකයන් පිරිසකට පමණක් සීමා වූ, පටු රාමුවකට කොටු කොට තැබිය හැක්කක් නොවේ. බෞද්ධකම යනු බෞද්ධයාටත්, අබෞද්ධයාටත්, එකසේ වැළඳ ගත හැකි, ස්පර්ශ කළ හැකි, ළඟාවිය හැකි මහා ජීවන දර්ශනයකි. බෞද්ධ මනස සැබැවින්ම, යහ ප්‍රතිපත්ති තුළ පිහිටන අතරම, අනෙකාට ගෞරව කරන ඇහුම්කන් දෙන, ඉඩ සලසන තරම් බොහෝ මිත්‍රශීලීය. නම්‍යශීලීය. බුද්ධ චරිතය පුරාම ඇත්තේ අනෙකා වෙනුවෙන් කැපවූ, අවස්ථාවන්ය. පොදු යහපත වෙනුවෙන් මමත්වය අතහැරීමය. පටු සීමාවේ වැට කඩොලු බිඳ දැමීමයි. නාලාගිරි දමනය මෙන්ම, දෙව්දත් වන්, නිරන්තරයෙන් සතුරු වන හදවත් ද දමනය වූයේ ඒ මහඟු ගුණයටය.මේ උතුම් දිනයේ දී අප මෙනෙහි කළ යුත්තේත් වැළඳ ගත යුත්තේත්, ඒ ගුණමය මිස, අන් කවරෙක් ද?මෙවර වෙසක් මංගල්‍යය තවත් අතකින් ශ්‍රී ලාංකික බොදුනුවන්ට වඩාත් වැදගත් බව මගේ හැඟීමයි.බුදුන් කළ. විසාලාව වසා ගත් මහා දුර්භික්ෂය මෙන් මේ පුංචි දිවයින වසා පැතිරි, යුද්ධයේ, අඳුරු පරිච්ඡේදයක නිමාව සමරන මෙවන් මොහොතක, මෙත් සිසිලෙන්, බුදුනෙත කරුණාවෙන් තුන් හෙළයම ආලෝකමත් වේවා! යන්න මගේ ඒකායන ප්‍රාර්ථනයයි.නීතියට අවනත වන සමාජයක් ගොඩනැඟිය හැක්කේ නීති පොතෙන් නොව, රටේ ඇතිවන ආගමික පුනර්ජීවනයක් මඟින් ය යන්න මා තරයේ අදහන අතර, එවන් සදාචාරාත්මක සමාජයක් වෙනුවෙන් රටවාසීන් තුළ සංකල්පීය වෙනසක් ඇති කරවීම, බුද්ධ ශාසන හා ආගමික කටයුතු අමාත්‍යංශයේ ද එකම අභිප්‍රායයි.සදාචාරය පොතට පමණක් සීමාවී තිබු යුගය අවසන් කිරීම ආරම්භ කළ යුත්තේ ගමේ පන්සලෙනි. එහෙත්, ගමේ විහාරස්ථානයෙන් හැමට හොඳ ආරම්භයක් ලබාදීමට නම්, පළමුව එය නගා සිටුවිය යුතු බව, සංවර්ධනය කළ යුතු බව, අප කිසි විටෙකත් අමතක නොකළ යුතුය.දිවයිනේ ඈත පිටිසර දුෂ්කර ප්‍රදේශයන්හි පිහිටි වෙහෙර විහාරස්ථානයන්හි මෙන්ම, අන්‍ය ආගමික මධ්‍යස්ථාන, කඩිනම් සංවර්ධනයක් සඳහා පොදු අරමුදලක් පිහිටුවිය යුතු අතර, ඒ සඳහා සමාජයේ සියලු පාර්ශ්වයන් දායක කර ගැනීමට ද කටයුතු කෙරෙනු ඇත.ඇතැම් ප්‍රදේශවල විහාරස්ථානයන්හි භික්ෂුන් වහන්සේ සඳහා දානවේල සකසා ගැනීම පවා අති දුෂ්කර කර්තව්‍යයක් වී ඇති බව මේ වන විට අනාවරණය වී තිබේ.නමුත්, ආගම දහම වෙනුවෙන් උන්වහන්සේ තුළ වන ලැදියාව මේ සියලු දුෂ්කරතා අභිබවා තවමත් හුස්ම ගනිමින් තිබෙනු දැකීම ප්‍රශංසා කටයුතුය.පන්සල යනු පොදු අර්ථයෙන් ගත් විට එක් ආගමික සිද්ධස්ථානයක් පමණක් යැයි යමකුට පැවසිය හැකි වෙතත්, එය ඕනෑම තලයක මිනිසකු සඳහා වන ජීවන පුස්තකාලයක් යැයි මම විශ්වාස කරමි.අතීතයේ අනාදිමත් කාලයක සිටම අප රටට දෙස් විදෙස් සතුරු උවදුරු පැමිණි සෑම අවස්ථාවකම ඒ සඳහා නිර්භීතව මුහුණදුන් එක කොට්ඨාසයක් වන්නේ බෞද්ධ භික්ෂුන් වහන්සේය. වර්තමානයේ ද එය එලෙසම විය.සුගිය කාලයේ රටේ පැවැති ත්‍රස්තවාදයට එරෙහිව මහා සංග්‍රාමයේදී ද ජනතාව තුළ ශක්තිමත් මතයක් නිර්මාණය කිරීමට තෛ‍්‍රනිකායික මහානායක හිමිවරුන් ප්‍රමුඛ බෞද්ධ භික්ෂුන් වහන්සේ, දැක්වූ අතිමහත් දායකත්වය, කැපවීම සුළුපටු නොවේ.එම මැදිහත්වීම, සර්ව ආගමික සහජීවනයක් සහ සදාචාරමත් සමාජයක් බිහිකිරීම යන මහා මෙහෙවර උදෙසා ද, යෙදවීමට, ඒ සුචරිත ගමන් මඟ සාක්ෂාත් කරගැනීමට මේ අති උතුම් වෙසක් මංගල්‍යයේ දී අප තිර ලෙසම අදිටන් කර ගත යුතුය.අප ගෞතම තථාගතයාණන් වහන්සේගේ සුවහසක් ධර්මස්කන්ධයේ සැබෑ අරුත ලෝකයාට සැබෑ ලෙසම ප්‍රත්‍යක්ෂ වෙන්නේත්, ඒ මඟ යන නියම බෞද්ධයන් ලෙස ශ්‍රී ලාංකිකයන් සලකුණු වන්නේත් එවිටය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=af1005238</link>
    <topic>රූපවාහිනි විවාද මඟින් ඡන්ද දිනන හැටි</topic>
    <author>අධිනීතිඥ පී.ඩබ්ලිව්.ජයතිලක</author>
    <content>සමාජ ආකල්ප යුගයෙන් යුගයට වෙනස් වෙයි. රටක නායකත්වය කෙරෙහි වුවද එහි බලපෑම ඇතිවිය හැක. මිනිස් ඉතිහාසයේ ප්‍රථම නායකයා බෞද්ධ මතයට අනුව ‘මහා සම්මත රජ’ තෝරාගන්නා ලද්දේ දේහ ලක්ෂණය සහ ජනයා පාලනය කළ ශක්තිය මතය. උලූක ජාතක කතාවේ මෙසේ දැක්වේ.”...පූර්වයෙහි ප්‍රථම කල්පිකයෝ එකතු වී අභිරූපී වූ ආඥා සම්පන්න පුරුෂයකු තෝරා රජකමට පත්කර ගත්හ.” දේහ ලක්ෂණය නැතහොත් පෞරුෂය එදා සිට නායකත්වයේ ලක්ෂණයක් වී ඇත. “ලොව පළමු යුගයේ ජනයා රැස්ව, පියකරු මංගල ලක්ෂණවලින් සමන්විත, අන් අය කෙරෙහි අණසක දැක්විය හැකි, සර්ව සම්පූර්ණ වූ තැනැත්තා සොයා ඔවුනගේ රජ හැටියට තෝරාගත්හ.” ම්ලේච්ඡ යුගයේ ගෝත්‍රිකයින් විසින් එඩිතර පුරුෂයකු කෙරෙහි නායකත්වය පැවරිණි.‘රාජ්‍යත්වය’ නැතහොත් ගෝත්‍රික පාලනයෙන් පසු රජ පාලනය ආරම්භවීමෙන් පසු විදේශීන්ගෙන් රට සහ රටවැසියා ආරක්ෂා කිරීම රජු ගේ නායකත්වයේ ලක්ෂණයක් වූයේය. රටවැසියාගේ කැමැත්ත රාජ්‍යත්වයට පත්වීම සඳහා අවශ්‍ය වූයේ නැත.රටවැසි කැමැත්ත නැතහොත් මහජන කැමැත්ත අනුව නායකයින් තෝරාගැනීම දියුණුවන්නට පටන් ගන්නා ලද්දේ ‘ප්‍රජාතන්ත්‍රවාදය’ නම් දේශපාලන ධර්මය පාලනය සඳහා ආරම්භවීමත් සමඟය. වත්මන් ප්‍රජාතන්ත්‍රවාදයේ මාතෘ භූ®මිය ග්‍රීසියයි.අවුරුදු 3000 පමණ පෙර ග්‍රීසියේ උපත ලැබූ ‘ප්‍රජාතන්ත්‍රවාදී’ අදහස් යුරෝපා රටවල – විශේෂයෙන්ම එංගලන්තයේ පැතුරිණි. මූලික වශයෙන් ඉංග්‍රීසීන් සංක්‍රමණය වී පදිංචි වූ උතුරු ඇමෙරිකාවේ 1776 දී ජෝර්ජ් වොෂිංටන් ගේ නායකත්වය යටතේ දියත් කළ ‘ඇමෙරිකා නිදහස් සටන’ මඟින් බ්‍රිතාන්‍ය පාලනයෙන් ජනපද 13 නිදහස ලබා 1787 දී ‘ඇමෙරිකා එක්සත් ජනපදය’ බිහි කරමින් ප්‍රථම ලිඛිත ආණ්ඩුක්‍රම ව්‍යවස්ථාව ෆිලඩෙල්ෆියාහි ‘කොංග්‍රස්’ ශාලාවේදී සම්මත කරගන්නා ලදී.එහිලා නායකයින් වූයේ ජෝර්ජ් වොෂිංටන්, බෙන්ජමින් ෆ‍්‍රෑන්ක්ලින්, ඇලෙක්සැන්ඩර් හැමිල්ටන් සහ ජේම්ස් මැඩ්සන්ය. 1789 දී ජෝර්ජ් වොෂිංටන් ඇමෙරිකාවේ පළමුවැනි ජනාධිපති වශයෙන් තෝරා පත්කරගනු ලැබීය. විසිවැනි සියවස ආරම්භය සමඟ ප්‍රාන්ත පනහකින් සමන්විත ඇමෙරිකානු එක්සත් ජනපදයේ විධායක ජනාධිපති, ඡන්දයෙන් තෝරාපත්කර ගැනීම ආරම්භ වූයේය.රූපවාහිනියවිසිඑක් වැනි සියවසේ විද්‍යාව හා තාක්ෂණය වඩා දියුණුවීමේ එක ප්‍රතිඵලයක් රූපවාහිනිය නිපදවීමයි. පළමුව සුදු කළු වර්ණයෙන් නිපදවන ලද රූපවාහිනී මෙවලම වර්ණ රූපවාහිනියක් බවට පරිවර්තනය කෙරිණි. එය අද ප්‍රබල මාධ්‍යයක් බවට පත්ව ඇත. ගුවන්විදුලි මාධ්‍යය මෙන්ම පුවත්පත් මාධ්‍යයට වඩා වර්ණ රූප මාධ්‍යය ඉස්මතුව ඇත. වර්ණ රූපවාහිනි මාධ්‍යය රටක දේශපාලන නායකයින් තෝරා පත්කර ගැනීම සඳහා විශේෂයෙන්ම ඇමෙරිකාවේ ජනාධිපති තෝරාගැනීම සඳහා යොදාගැනේ.පරිහානියපළමු වරට 1960 ඇමෙරිකානු ජනාධිපතිවරණයේදී ප්‍රජාතන්ත්‍රවාදී අපේක්ෂක ජෝන් එෆ්.කෙනඩි සහ රිපබ්ලිකන් පක්ෂයේ ජනාධිපති අපේක්ෂක රිචර්ඩ් නික්සන් අතර රූපවාහිනී විවාදය සීමිත ප්‍රේක්ෂක සංඛ්‍යාවක් ඉදිරියේ මහජන ශාලාවක පැවැත්වුණි. ප්‍රේක්ෂකයින් විසින් අපේක්ෂකයින් වෙත යොමු කරන ලද ප්‍රශ්නවලට ලැබුණු පිළිතුරු මඟින් අපේක්ෂකයින් දෙදෙනාගේ පක්ෂ ප්‍රතිපත්තිවල වෙනස්කම් වේගවත්ව ඉදිරිපත් කිරීමට ජෝන් එෆ්.කෙනඩිට පුළුවන් වූ බව කියැවේ.ඒ අනුව වැඩි ලකුණු ලබාගත් කෙනඩි, වැඩි ඡන්ද ලබා ජනාධිපති වශයෙන් තෝරා පත් කෙරිණි. එදා පටන් ඇමෙරිකාවේ හැම ජනාධිපතිවරණයකදීම රූපවාහිනී – විවාද පවත්වා ඇත. 2009 වර්ෂයේදී පවත්වන ලද ජනාධිපතිවරණයේදී ද රූපවාහිනී විවාදය පවත්වන ලදී.බටහිර ධනවාදී රටවල හැම නිවෙසකම වර්ණ රූපවාහිනියක් ඇත. බොහෝ නිවෙස්වල එකකට වඩා ඇත. වැඩිහිටියන් සඳහා වූ කාමරවල පමණක් නොව බාල දරු-දැරියන් සඳහා වෙන්වූ කාමරවල ද රූපවාහිනී යන්ත්‍ර ඇත.ප්‍රතිපත්තිරූපවාහිනී මාධ්‍යයට කලින් රටවල ඡන්ද ව්‍යාපාර සඳහා යොදාගන්නා ලද්දේ ශබ්ද විකාශන යන්ත්‍රය. ගුවන්විදුලිය මඟින් කථා කිරීම අනිත් මාධ්‍යය වූයේය. ඡන්ද ව්‍යාපාර කටයුතු එකී මාධ්‍යවලට සීමාවූ අතර, පක්ෂ ප්‍රතිපත්ති ප්‍රවෘත්ති පත්‍ර මාධ්‍යය මඟින් ප්‍රසිද්ධියට පත් කෙරිණි.ඡන්ද දායකයින් හරවා ගැනීම සඳහා ව්‍යක්ත කථිකත්වය නැතහොත් වාග් චාතුර්යය ඉතා අවශ්‍ය වූයේය. ශ්‍රී ලංකාවේ වුව 1948 නිදහස ලබාගැනීමට පෙර 1947 අගෝස්තු මාසයේදී පැවැති මහ මැතිවරණයේ පටන් 2010 අප්‍රේල් මාසයේ පැවැති අන්තිම මහ මැතිවරණය දක්වා ඡන්ද ප්‍රචාරක කටයුතු කෙරෙහිලා විශේෂ ලක්ෂණය මහජන රැළි පැවැත්වීමය. ශ්‍රී ලංකාව, ඉන්දියාව වැනි ප්‍රජාතන්ත්‍රවාදී රටවල මහජන උද්‍යානවලට දහස් ගණන් ජනයාට එක්රැස්විය හැක. පක්ෂ නායකයින්ට සහ අපේක්ෂකයින්ට ඡන්දදායකයින් අමතා කථාකළ හැක. ඇමෙරිකාව, බ්‍රිතාන්‍ය වැනි ශීත රටවල විවෘත ස්ථානවල මහජන රැළි පැවැත්වීම අමාරුය.සාමාන්‍යයෙන් ඒ රටවල ශාලාවල ඡන්ද රැස්වීම් පවත්වනු ලැබේ. අපේක්ෂකයින් ගේ බාහිර ශරීර ලක්ෂණය මුහුණ සහ ‘පෞරුෂය’ ඡන්ද දායකයින්ට දැකගත හැකි එක ක්‍රමයක් ඡන්ද දායකයින් හමුවීමයි.වර්ණ රූපවාහිනී මාධ්‍යයෙන්, ජීවමාන විවාදයකදී පක්ෂ නායකයකුගේ් බාහිර පෙනුම සහ පෞරුෂය කදිමට ඡන්දදායකයින්ට දැකගත හැක. 1982 දී ඇමෙරිකාවේ ජනාධිපති මැතිවරණයේ ‘රිපබ්ලිකන්’ පක්ෂයේ අපේක්ෂක වූයේ වයස 70 වූ හොලිවුඩ් නළුවකුව සිට පසුව ප්‍රාන්තයක ආණ්ඩුකාරයා වශයෙන් කටයුතුª කළ රොනල්ඩ් රේගන්ය. ඒ සඳහා ප්‍රජාතන්ත්‍රවාදී පක්ෂයේ අපේක්ෂක වූයේ තරුණ මොන්ඩේල්ය.රූපවාහිනී විවාදයේදී රොනල්ඩ් රේගන් වයස්ගතව සිටිය ද තම ‘පෞරුෂය’ විරුද්ධවාදී මොන්ඩේල් ගේ පෞරුෂයට වඩා ඉහළින් ප්‍රේක්ෂකයින්ට පෙනුණි. රොනල්ඩ් රේගන් පසුව පැවැති මැතිවරණයේදී ජයගෙන දෙවතාවක්ම විධායක ජනාධිපති වූයේය. රේගන් ගේ ‘වයස’ එදා ඡන්දදායකයින්ට ප්‍රශ්නයක් වූයේ නැත. රේගන් විසින් ඉදිරිපත් කරන ලද තර්ක සහ වාග් චාතුර්යය රේගන් ගේ ‘පෞරුෂය’ රූපවාහිනී ප්‍රේක්ෂකයින් ගේ ආකර්ශණයට ලක්ව ඔහු ජයගත්තේය.විවාදය2009 නොවැම්බර් මාසයේ දී ඇමෙරිකාවේ පවත්වන ලද අන්තිම ජනාධිපතිවරණයේ දී රිපබ්ලිකන් පක්ෂයේ අපේක්ෂක වූයේ 70 වැනි වියේ පසුවන ජෝන් මැකේන්ය. ප්‍රජාතන්ත්‍රවාදී පක්ෂයේ අපේක්ෂක වූයේ තරුණ බැරැක් ඔබාමාය. රූපවාහිනී විවාදයේදී ඔබාමා විසින් ඉදිරිපත් කරන ලද කරුණුවලදී ඔබාමා පක්ෂ ප්‍රතිපත්ති ඉතා හොඳින් දැන සිටින බව සනාථ කෙළේය. ඔහු ජෝන් මැකේන්ට වඩා හාස්‍ය රසය මතු කරමින් විවාදයේ යෙදුණි. විවාදයේදී වඩා ලකුණු ලබාගන්නා ලද්දේ ඔබාමා විසිනි.2009 දක්වා අවුරුදු අටක කාලයක් ජනාධිපති පාලනය අත්කරගෙන තිබූ රිපබ්ලිකන් පක්ෂයෙන් පාලනය වෙනස් කර ගැනීමට ඔබාමා සමත් විය.ඇමෙරිකාව අනුගමනය කරමින් 2010 බ්‍රිතාන්‍ය මහ මැතිවරණයේදී රූපවාහිනි විවාද තුනක් ප්‍රධාන පක්ෂ නායකයින් තිදෙනා අතර පැවතුණි. වසර හැටක පමණ කාලයක් බ්‍රිතාන්‍යයේ ප්‍රධාන පක්ෂ දෙක වන කොන්සර්වේටිව් පක්ෂය සහ කම්කරු පක්ෂය අතර මාරුවෙන් මාරුවට ආණ්ඩු පිහිටුවා ඇත. බ්‍රිතාන්‍යයේ වෙස්ට්මිනිස්ටර් මහජන මන්ත්‍රී මණ්ඩලයට වසර හතරකට වරක් මහජන මැතිවරණයක් පවත්වා මන්ත්‍රී ආසන 550 සඳහා මන්ත්‍රීවරු තෝරා පත්කර ගනු ලැබේ. මෙතෙක් කල් ‘නිදහස් ප්‍රජාතන්ත්‍රවාදී පක්ෂය’ බ්‍රිතාන්‍යයේ තුන්වැනි පක්ෂය වශයෙන් පිළිගෙන තිබුණි.ඇමෙරිකාවේ ජනාධිපති මැතිවරණ ක්‍රමය අනුගමනය කිරීමට එළඹුණ බ්‍රිතාන්‍ය රූපවාහිනි මාධ්‍යය මෙවර මහ මැතිවරණයට පෙර පක්ෂ නායකයින් තිදෙනා අතර රූපවාහිනි විවාද තුනක් පවත්වන ලදී.මෙවර මුල් වරට පක්ෂ නායකයින් අතර පැවැති රූපවාහිනී විවාදයේදී බ්‍රිතාන්‍යයේ තුන්වැනි දේශපාලන පක්ෂයේ එනම් නිදහස් ප්‍රජාතන්ත්‍රවාදී පක්ෂයේ නායක නික් ක්ලේශ් ගේ පෞරුෂය සහ ව්‍යක්ත කථිකත්වය කම්කරු පක්ෂයේ නායක අගමැති ගෝර්ඩන් බ්‍රවුන් ගේ කතා ශෛලිය යටපත් කරමින් ප්‍රේක්ෂකයින් අතර අනුනාදවීම නිසා ඡන්දදායකයින් අතර එම පක්ෂය ද කම්කරු පක්ෂය හා සටන් වැදුණි.ඔහු ගේ නායකත්වයෙන් දියත් කෙරුණ ඡන්ද ව්‍යාපාරයේ ප්‍රධාන ඉල්ලීම ඡන්ද ක්‍රමය වෙනස් කිරීමයි. එනම් සමානුපාතික නියෝජන ක්‍රමය පිහිටුවීමයි. නමුත් බ්‍රිතාන්‍යයේ පක්ෂ දේශපාලනය 18 වැනි සියවසේ ආරම්භ වීමත් සමඟ, 1901 දී කම්කරු පක්ෂය පිහිටුවන තෙක් පැරණිම පක්ෂය වන කොන්සර්වේටිව් හෙවත් ‘ටොරි’ පක්ෂය විසින් ආණ්ඩු පිහිටුවා තිබුණි.1979 දී පැවැත්වූ මහමැතිවරණයේදී කොන්සර්වේටිව් පක්ෂය කම්කරු පක්ෂයට වඩා ආසන 100කට වැඩි ආසන සංඛ්‍යාවක් ලබාගැනීමෙන් පක්ෂ නායිකා මාග්‍රට් තැචර් අගමැතිනිය වූවාය. 1990 දී ඇයට පක්ෂයේ නායකත්වය අහිමි වූයෙන් පක්ෂ නායකයා වූ ජෝන් මේජර් 1990 දී අගමැති වී 1992 දී පැවැත්වූ මහ මැතිවරණයේදී ද කම්කරු පක්ෂය ලබාගත් ආසන සංඛ්‍යාවට වඩා මන්ත්‍රී ආසන ලබාගැනීමෙන් අගමැති වූයේය.ඡන්ද ව්‍යාපාර1997 දී පැවැත්වූ මහමැතිවරණයේ දී අවුරුදු දහඅටක් පැවැති කොන්සර්වේටිව් පක්ෂයේ පාලනය නිමා වූයේ කම්කරු පක්ෂයේ එවක නායක ටෝනි බේලෙයාර් අගමැති වීමෙනි. ටෝනි බ්ලෙයාර් සහ කම්කරු පක්ෂය රූපවාහිනී මාධ්‍යය බෙහෙවින් ඡන්ද ව්‍යාපාරවල යොදාගන්නා ලදී. ඔහුගේ් තේමාව වූයේ බ්‍රිතාන්‍යයට දේශපාලනයේ ‘වෙනසක්’ අවශ්‍ය බවයි. ‘කොන්සර්වේටිව් පක්ෂය අයින් කර කම්කරු පක්ෂයට ඡන්දය දී කම්කරු පක්ෂයේ ආණ්ඩුවක් පිහිටුවීමට ඡන්දය දෙන්න’ යනුවෙන් මාධ්‍ය මඟින් ඡන්දය ඉල්ලා සිටින ලදී. පක්ෂයට වඩා එම අවස්ථාවේදී ටෝනි බ්ලෙයාර් ගේ් ‘පෞරුෂය’ කරා ආකර්ෂණය වූ ඡන්ද දායකයෝ කම්කරු පක්ෂයේ අපේක්ෂකයින්ට ඡන්දය දුන්හ.ලිඛිත ව්‍යවස්ථාවක් නොමැති බ්‍රිතන්‍යයේ දෙවැනි එළිසබෙත් රැජන රාජ්‍ය නායිකාව වශයෙන් පිළිගැනේ. මහ මැතිවරණයකට පසු වැඩි මන්ත්‍රී ආසන සංඛ්‍යාවක් ලබාගන්නා පක්ෂයේ නායකයාට ආණ්ඩුවක් පිහිටුවීමට ආරාධනා කැරේ. එම සම්මතය අනුව කම්කරු පක්ෂය විසින් ලබාගත් ආසන සංඛ්‍යාවට වඩා එමෙන්ම නිදහස් ප්‍රජාතන්ත්‍රවාදී පක්ෂය විසින් ලබාගත් මන්ත්‍රී ආසන සංඛ්‍යාවට වඩා කොන්සර්වේටිව් පක්ෂය විසින් මන්ත්‍රී ආසන සංඛ්‍යාවක් ලබාගත් එම පක්ෂයේ නායක ඩේවිඩ් කැමරන් මහතාට ආණ්ඩුවක් පිහිටුවීමට ආරාධනා කෙරී ඔහු බ්‍රිතාන්‍ය අගමැති වූයේය. රූපවාහිනී විවාදවලදී ඔහුගේ සිතුවිලි මාලාව සමඟ රඟදැක්වූ අංග චලනය කථිකත්වය ඡන්දදායකයින්ගේ සිත් ගත් බව ඔහුගේ ජයග්‍රහණයෙන් පැහැදිලි විය.අධිනීතිඥ පී.ඩබ්ලිව්.ජයතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005238</link>
    <topic>අඩ සිය වසක් මුළුල්ලේ මියුරු හඬින් බෝධි පූජා පවත්වන උපාසක මහත්තයා</topic>
    <author>සේමාලි කැල්ලපත</author>
    <content>අඩ සිය වසක් මුළුල්ලේ මියුරු හඬින් බෝධි පූජා පවත්වන උපාසක මහත්තයාමෝදුවෙන වෙසක් සඳරැස් මළුවට වැටෙන්නේ බෝපත් රන්වන් පැහැයෙන් බබළවමින්. මල් හා හඳුන්කූරු සුවඳ මුසවූ සිහින් සුළං රැල්ලක් හමා යද්දී බෝපත් සිලි සිලි හඬින් සෙලවෙන්නේ බෝධි පූජාවට ආශිර්වාද කරන්නා සේ ය. පන්සලේ ඝණ්ටා නාදය කන වැකුණු බැතිමත්තු ගිලන්පස, සුවඳ දුම් මල් වට්ටි සහ පැන් කළ දෑතින් ගෙන බැතිබර සිතින් බුද්ධ පූජාවට ලක ලැහැස්ති වෙති.පැහැදිලි ගැඹුරු එහෙත් නිවුණු හඬකින් කෙරෙන මඟ පෙන්වීමක් ඔස්සේ බුද්ධ පූජා පින්කම ආරම්භ වේ. මුලින්ම ඇසෙන්නේ බෝධින් වහන්සේ පිළිබඳ හරබර දෙසුමකි. ඉන්පසු බෝධි පූජා පින්කමේ ආනිසංසය.දීඝ නිකායට අනුව ශ්‍රී මහා බෝධීන් වහන්සේ සැදැහැවතුනට පින් සිදුකර ගත හැකි හා සඟමොක් සුබ ලබාගත හැකි ස්ථාන හතරෙන් එකකි. ලොව්තුරා බුදුරජාණන් වහන්සේට බුදුවීම සඳහා සෙවණ හා සිසිලස ලබා දුන් නිසාත් තෙසැත්තෑ නුවණ ලබා ගැනීමට උපකාර වූ නිසාත් “බෝධිය” යන නම ලැබී ඇත්තේය. ඕනෑම කෙනකුට නුවණ ලබා ගැනීමටත් ලෙඩ රෝග නිවාරණය කර ගැනීමටත් දීර්ඝායුෂ ලැබීමටත් සිතු පැතූ සම්පත් ලබා ගැනීමටත් බෝධින් වහන්සේ නමක ඇසුරු කළ යුතු ය යනුවෙන් බෞද්ධ ග්‍රන්ථයන් හි සඳහන් වේ. බුදුරජාණන් වහන්සේ බුද්ධත්වයෙන් දෙවැනි සතියේ දී ඇසිපිය නොහෙළා බෝධිය දෙස සතියක් බලා සිටීමෙන් කළගුණ දක්වා බෝධි පූජා සඳහා පූර්වාරම්භයක් ලබා දුන්හ. මේ සියල්ලෙන්ම හැඟී යන්නේ බෝධිය යනු බෞද්ධ අප ලද උතුම් ම වස්තුවක් බවයි.සුමතිපාල මහතා බෝධි පූජා පින්කමක යෙදෙමින්උතුම් බෝධි පූජා පින්කම් වසර 47 ක් තිස්සේ සිදු කරමින් බෞද්ධ ජනයා අතර මෛත්‍රිය, ප්‍රඥාව සහ ගුණවත් බව දියුණු කරලීම සඳහා මඟ පෙන්වන සැදැහැවතකු පසුගිය දා අපට මුණ ගැසිණ. හේ නමින් බඹරැන්ද ගමගේ සුමතිපාල ය. හැත්තෑ හැවිරිදි වියේ පසුවන සුමතිපාල මහතා මුලින්ම බෝධි පූජා පින්කම් මෙහෙයවීම ආරම්භ කර ඇත්තේ තුරුණු වියේදී ය. ඉතාමත් නිහඬ සමාජ සද්කාර්යක් ලෙසින් ඔහු කරන්නා වූ බෝධි පූජා පින්කම් සඳහා සැදැහැවතුන් ඇදී එන්නේ විශාල වශයෙනි.බණ්ඩාරවෙල ඇල්ල ප්‍රදේශයේ උපන් සුමතිපාල මහතා දැන් පදිංචිව සිටින්නේ පිළියන්දල නාම්පමුණුව ප්‍රදේශයේ ය. සතියේ සෑම බදාදා දිනකම නුගේගොඩ දෙල්කඳ විජේරාම විහාරස්ථානයේ සහ මසකට වරක් පනාගොඩ යුද හමුදා කඳවුරේ පැවැත්වෙන බෝධි පූජා පින්කමට අමතරව සුමතිපාල මහතා අතින් මාසිකව පැවැත්වෙන බෝධි පූජා පින්කම් ගණන විශාලය.බණ්ඩාරවෙල ඇල්ල විද්‍යාලයෙන් සහ බණ්ඩාරවෙල ශාන්ත ජෝශප් විද්‍යාලයේදී ඉතාලි පූජකතුමන් යටතේ සිප්සත හැදැරු සුමතිපාල මහතාගේ හිත බෞද්ධාගමික කටයුතු කෙරෙහි ඇදී ගියේ කුඩා කල පටන් ය. ඊට මූලික වූයේ තම මව්පියන්ගෙන් ලද ගුරුහරුකම් බව ඔහු පවසයි.“අපේ පවුලේ සහෝදරයන් දහයයි. සහෝදරයින් දෙදෙනායි. අප හැමෝටම කුඩා කල සිටම හොඳ ආගමික නැඹුරුවක් තිබුණා. අම්මා තාත්තා ඇතුළු අප හැම කුඩා කල සිටම එකට එක්වී පුරුද්දක් ලෙස බුදුන් වඳිනවා. සැමෝම හොඳට ධර්මය දන්නවා. අප සියල්ලන්ම කුඩා කල සිටම මස් මාංශ මත්පැන් කටේවත් තියන්නෙ නෑ. මං බෝධි පූජා තියන්න පටන් ගත්තේ වයස අවුරුදු විසි ගණන්වලදීයි. පළමු බෝධි පූජාව පැවැත්වූවේ පාමංකඩ ශ්‍රී මහා විහාරයේ යි. ඒ එක්දහස් නවසිය හැට ගණන්වලදියි.රුවන්වැලි සෑ රදුන් විෂයෙහි සිවුරු පූජාවක් පවත්වද්දීපාසල් වියෙන් පසු මං මැණික් ව්‍යාපාරය කළා. ඒ සඳහා රටවල් කීපයකත් සංචාරය කළා. ඒත් මං ඒ කිසිම රටකදිවත් මස් මාංශ බිඳක්වත් මුහු නොවී ආහාර ගැනීමට වගබලා ගත්තා. ජීවිතයටම මත්පැන් බිඳක්වත් පානය කර නැහැ. මගේ බෝධිපූජා සඳහා සහභාගි වන අයත් මස් මාංශයෙන්, මත්පැනින් හා දුසිරිතෙන් තොර විය යුතුයි.” සුමතිපාල මහතා පවසයි.වයස අවුරුදු විසි ගණන්වලදී සිට පන්සල් ගොස් බෝධිය වන්දනාමාන කරද්දී හඬ නඟා ගාථා කියන පුරුද්දක් තමාට වූ බව සුමතිපාල මහතා කියයි. එසේ වන්දනාමාන කරද්දී තම කටහඬ ඇසී බෝධිය වන්දනා කිරීමට පැමිණි සැදැහැවතුන් එකතුවීම මෙසේ බෝධි පූජා පින්කම් පැවැත්වීමේ මූලාරම්භය බව ඔහු පවසයි.“මං තරුණ කාලෙ බෝධි පූජා කරද්දි කටහඬ ඇසී මිනිස්සු එකතු වුණා. බෝධි වන්දනා ගාථා කියන ලෙස ඉල්ලා සිටියා. මමත් දිගින් දිගට ඒ ඉල්ලීම්වලට බෝධි වන්දනා ගාථා කියනවා. එය ආකර්ෂණයක් වුණා. ඉන්පසු මට දිගින් දිගටම ආරාධනා ආවා. මට එය ධෛර්යක් වුණා. බෝධි පූජාවලට සහභාගි වූ අය මට පින් දුන්නා. මාව ධෛර්යවත් කළා. එහෙම පටන් ගත් ගමන ක්‍රමානුකූල බෝධි පූජා වන්දනා දක්වා අවුරුදු හතළිස් හතක් නොකඩවා කරගෙන එනවා.එසේම සෑහෙන පිරිසකගේ ජීවිත යහපත් මඟට යොමු කර තියෙනවා. යහපත් කල් ක්‍රියාව යනු කුමක්දැයි තේරුම් කර දී පින් පව් තෝරා දී දැහැමි ජීවිත මාර්ගවලට යොමු කළා. මස් මාංශවලින් බේරා ගත්තා. ලංකාවේ සෑම ප්‍රදේශයකම වාගේ මෙය සිදුකර තිබීම මට ලොකු සතුටක්.”සුමතිපාල මහතා සිය බෝධි පූජා පින්කම්වලදී බෝධි වන්දනාව සිදු කරන්නේ තමන්ම රචනා කළ කවි ගායනා කරමිනි.කප්රුක් පූජාවක් සඳහා පෙළගැසී“මං බෝධි පූජාව ආරම්භ කරද්දී පළමුවෙන්ම බෝධිය හඳුන්වා දී බෝධි පූජා ආනිසංස පහදා දීමෙන් පසු ආනාපානසති භාවනාව කවියෙන් කරනවා. ඊළඟට මෛත්‍රී භාවනාව, මරණානුස්සති භාවනාව, බුද්ධානුස්සති භාවනාව, නව අරහාදී බුදු ගුණ යනාදී වශයෙන් සියල්ල කවියෙන් කර ඉන්පසු බුද්ධ ධම්ම සංඝ වන්දනාවලින් පසු ගිලන්පස බුද්ධ පූජා පවත්වා බෝධි පූජා පටන් ගන්නවා. බුද්ධ පූජා සඳහා කවි රචනා කළේ මම. අරියධම්ම හාමුදුරුවන්ගේ කවි ටිකක් හැර ඉතිරි සියල්ල මගේ කවියි. මේ සියලු වන්දනා කටයුතු සඳහා පැය 3 ක් ගත වෙනවා.”සුමතිපාල මහතා පවත්වන සෑම බුද්ධ පූජා පින්කමකින් ම පසු බැතිමතුන්ට ඖෂධ පැන් වීදුරුවක් සමග කඩල, ඉඳිආප්ප, මඤ්ඤොක්කා, බත්, පලතුරු යනාදි වූ කුමන හෝ ආහාර ද්‍රව්‍යයක් පිරිනැමීම සිය ධන පරිත්‍යාගයෙන් සිදු කරයි.“මං සෑම වසරකම ජනවාරි මාසයේ බැතිමතුන් තුන්සීයක් හාරසීයක් පමණ සහභාගි කරවාගෙන අනුරාධපුර වන්දනා ගමනක් යනවා. මේ යන පිරිසට ආහාර පාන ඉඳුම් හිටුම් සියල්ල නොමිලයේ සපයනවා. ජය ශ්‍රී මහා බෝ සමිඳු අභියස බුද්ධ පූජා පවත්වා පසුදා රුවන්වැලි සෑරදුන් හමුවේ කප්්රුක් පූජාව පවත්වනවා.ඒ විදිහටම සෑම වසරකම මුතියංගන චෛත්‍ය රාජයාණන් වෙත මේ අවට පිරිස් රැගෙන යනවා. යන සියල්ලටම ආහාර පාන සපයනවා. එසේම සෑම වසරකම ජූනි මාසයේ කතරගම කිරි වෙහෙරේ කප්රුක් පූජාව පවත්වනවා. කතරගම දේවාලයේ වැඩ කරන සියලු දෙනාට ඇඳුම් පැළඳුම් සහ වියළි ආහාර ද්‍රව්‍ය පරිත්‍යාග කරනවා. මෙයටත් නොමිලයේ සැදැහැවතුන් විශාල පිරිසක් සහභාගි කර ගන්නවා. මං මේ සියල්ල කරන්නෙ පින් තකායි.වර්ෂය අවසාන වෙන දෙසැම්බර් 31 වැනිදා මධ්‍යම රාත්‍රි 12 ට මා සැදැහැවතුන් සමග විජේරාම බෝධිය යටයි ඉන්නේ. එහි වියන් බැඳ ලොකු කිරි මුට්ටියක් උතුරවනවා. අලුත් තෙල්වලින් රාත්‍රී 12 ට පහන් පත්තු කර රටට ජාතියට හා මියගිය රණවිරුවන්ට සෙත් පතනවා. මෙයට දහසකට ආසන්න පිරිසක් සහභාගි වෙනවා. රුපියල් 25000 ක පමණ සිල්ලර කාසි එදාට එන සැමට සුබ අලුත් අවුරුද්දක් ප්‍රාර්ථනා කරමින් බුලත් කොළයක තබා පරිත්‍යාග කරනවා.” සුමතිපාල මහතා පැවසීය.සුමතිපාලදැහැමි ජීවිතයක් ගත කරන සුමතිපාල මහතා අවිවාහකය. ඔහු සිය ධනය පින් අතේ වැඩට යොදවමින් මුදලක් ගෙවා වන්දනා ගමන් යා නොහැකි පිරිස් නොමිලයේ ඒ සඳහා යොමු කරමින් සිය ඥාතින් ඇසුරේ කල් ගත කරන්නේය. මසට ගෙන යන හරකුන් විශාල සංඛ්‍යාවක් මරණින් මුදවා දෙහිඅත්තකණ්ඩිය වැනි ප්‍රදේශයන්හි ගොවිතැනින් දිවි ගෙවන ජනතාව අතර බෙදා දීම ද සුමතිපාල මහතා විසින් කරනු ලබන තවත් සද්ක්‍රියාවකි. පාසල් ළමයින්ට බෞද්ධ ජීවන රටාවකට අනුව හැඩගැසෙන අන්දම ගැන පහදා දෙමින් මව්පියන්ට හා ගුරුවරුන්ට ගුණ නුවණින් යුත් දරුවන් හැදීම ගැන දැනුම්වත් කිරීම ද සුමතිපාල මහතා වෙතින් සිදුවෙයි.පොත්පත් කියවමින් දැනුම තව තවත් දියුණු කරගන්නා සුමතිපාල මහතා සතුව දේශීය ඖෂධ ගැන ද මනා දැනීමක් වෙයි. යම් යම් සුළු රෝගාබාධ සඳහා ප්‍රතිකාර කිරීමට තරම් ඔහුගේ ඒ දැනුම ප්‍රමාණවත්ය.“දරුවන් නැති බොහෝ දෙනා බෝධි පූජා සඳහා යොමු වෙනවා. එවැනි අයට බාරහාර වී බුද්ධ පූජා පවත්වා වත්පිළිවෙත් අනුව ජීවත් වෙන්න උපදෙස් දෙනවා.එලෙස යහපත් ජීවිත ගත කිරීමෙන් බොහෝ දෙනකුගේ අභිමතාර්ථ සඵල වී තිබෙනවා. මං මේ කිසිම කටයුත්තකට මුදල් අය කරන්නේ නෑ. සියලු දෙයම කරන්නේ නොමිලයේ. මගෙන් උදව්වක් බලාගෙන එන කිසිම අයකු හිස් අතින් යවන්නේ නෑ. ආහාර වේලක් දෙනවාමයි.මං මගේ ධන පරිත්‍යාගයෙන් කිසිදු ලාබ ප්‍රයෝජනයක් නොතකා මෙවැනි සද්කාර්යයක් කරද්දීත් පින් අතේ වැඩක් වුවත් පැමිණි බාධක හා කම්කටොලු එමටයි. ඒත් බාධක මැද්දේ වුවත් මෙය කරගෙන යනවා. ලංකාවේ බොහෝ විහාරස්ථානවලින් මට බුද්ධ පූජා පින්කම් සඳහා ආරාධනා ලැබී තියෙනවා. කළුතර බෝධින් වහන්සේ ළඟ කරන බෝධි පූජා පින්කම් ඉන් විශේෂයි.මා පවත්වන කිසිම බෝධි පූජාවකට ශබ්ද වාහිනී යන්ත්‍ර උපයෝගී කරගන්නේ නැහැ. දහසකට ආසන්න සංඛ්‍යාවක බැතිමතුන් සඳහා වුවද මා මගේ කටහඬ උපයෝගී කරගෙන බෝධි පූජා පවත්වනවා. ඒ සඳහා අවශ්‍ය ශක්තිය මට තියෙනවා. විජයරාම රජමහා විහාරාධිපති අමුණුමුල්ලේ ජිනරතන හිමි ඇතුළු දායක සභාව මෙම පුණ්‍ය කටයුත්ත දිගින් දිගටම පවත්වාගෙන යෑම සඳහා මට සහාය ලබා දෙනවා” යැයි ද සුමතිපාල මහතා පවසයි.ශ්‍රී ලංකාවාසී බෞද්ධ ජනයා උතුම් තෙමඟුල සැමරීමට සැරසෙන මේ මොහොතේ දැහැමි දිවි පෙවෙතක් ගත කිරීමට අවශ්‍යතාව පිළිබඳව ද අවධාරණය කළේය.“මස් මාංශ හා මත්පැනින් මිදී දැහැමි ජීවිතයක් ගත කිරීමට අප ලක් වැසි ජනයා පෙළඹෙන්නේ නම් මෙලොව පරලොව ජීවිත සාර්ථක කර ගැනීමට එයම හේතුවක් වෙනවා. අද අපේ රටේ බොහෝ දෙනා පන්සල් ආශි‍්‍රතව වත් පිළිවෙත් අනුව කටයුතු කරන ආගමික නැඹුරුවක් සහිතව දිවි ගෙවීමට උත්සාහ දරන බවක් පෙනෙනවා.අප රටේ අනාගත පරපුර ද මේ මඟ අවතීර්ණ කර ගැනීම යුගයේ අවශ්‍යතාවක්. මේ නිසා මවුපිය වැඩිහිටි සැම ඒ වගකීම බාරගෙන සිය දූ දරුවන් අතර යහපත් ආකල්ප වර්ධනය කර අනුන් ගැන සිතන දැහැමි යහපත් ආකල්ප වර්ධනය කිරීමට කටයුතු යෙදිය යුතුයි.”සේමාලි කැල්ලපතසේයාරූ - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005237</link>
    <topic>සමිඳුනි මම බුදු රැස් දැක ගත්තෙමි</topic>
    <author>සුදර්ශන ශ්‍රී විජේසිංහ</author>
    <content>සමිඳුනි මම බුදු රැස් දැක ගත්තෙමිගෞතම සම්බුදු රජුන්ගේ දකුණු දළදා වහන්සේ වොරැඳුණු සෝමාවතී මහ සෑරදුන් වන්දනා කිරීමට මම පසුගිය මැයි 7 වැනි සිකුරාදා ගියෙමි.එහිදී දකින්නට ලැබුණේ මේ යුගයේ පහසුවෙන් මිනිස් ඇසකින් දැකගත නොහැකි විරූ වූ අසිරියකි.එදින සවස 5 පමණ වන විට සැදැහවතුන් දසදහස් ගණනින් සෝමාවතී පුදබිම වෙත රැස්වන්නට වූහ. මම ද ඔවුන් අතර ඇවිද ගියෙමි. කථා කළෙමි. රජයේ උසස් නිලධාරීන්, බැංකු කළමනාකරුවන් ව්‍යාපාරිකයින් වැනි ඉතා කාර්යබහුල දිවියක් ගත කරන සාමාන්‍ය ජීවිතයේදී විනාඩි 10 ක වත් විවේකයක් සොයාගත නොහැකි බොහෝ දෙනෙක් එහි පැමිණ සිටියහ. ඔවුන් එහි පැමිණ සිටියේ ඓතිහාසික සෝමාවතී වන්දනාව ඇරැඹීමට පැය 24 කටත් වඩා කලිනි. කිසිදු පහසුකමක් අපේක්ෂා නොකර බිම පැදුරු එළාගෙන කුඩා දරුවන් සමඟ ඔවුහු බුදුගුණ කියමින් බිම වාඩිවී සිටියහ. සැබැවින්ම මෙය අසිරියක් නොවන්නේ ද?කෙමෙන් කෙමෙන් රෑ බෝ වෙද්දී බිම වැතිර සිටින දස දහස් ගණන් සැදැහැවතුන් අසලින් සීරුවෙන් පා තබා හැමදාමත් සෝමාවතිය වඳින්නට එන කෙනෙක් සෙමෙන් සෙමෙන් මහ සෑය අසලටම පැමිණියේය. ඒ වෙන කිසිවකුත් නොව සද්දන්ත හස්ථිරාජයෙකි. සොඩවැල ඔසවා මහසෑයට වන්දනා කළ හස්තිරාජයා කිසිදු කලබලයක් නොකර ජනතාව අතරම මධ්‍යම රාත්‍රිය වන තෙක්ම රැඳී සිටියේය. වෙනදාට වල් අලියෙක් යන නම ඇසුණත් සැතපුම් ගණන් දුවන මිනිස්සු තමන්ගේ සමීප මිතුරකු පරිද්දෙන් මේ දැවැන්තයා පිළිගෙන සිටියහ. කිසිවකුගේ සිත්හි බියක් තිබුණේ නැත. සැදැහවතුන් දසදහස් ගණනක් බුදුගුණ කියමින් සංසුන් සිතින් කල් ගෙවූහ. සැබවින්ම මෙය අසිරියක් නොවන්නේ් ද?කෙමෙන් කෙමෙන් මධ්‍යම රාත්‍රිය උදාවෙද්දී වල් අලින් ගහන සෝමාවතිය රක්ෂිතය මැදින් වැටී ඇති මාර්ගයේ විවෘත ලොරියක් පැමිණියේය. එහි පිටුපස කාන්තාවෝ ද සිටියහ. එහි මම කලින් හඳුනන අක්කා කෙනෙක් ද සිටිය බැවින් ඒ ගැන විපරම් කළෙමි.“අක්කේ මොනවද ලොරියේ”“මල්ලි සෝමාවතී සෑයට පූජා කරන්නට නෙළුම් මල් ටිකක් ගෙනාවා”“මල් කොච්චර තියෙනවාද?”“මල්ලි අපි මල් තිස්දහසක් ගෙනාවා”සැන්දෑවට මිදුලේ තිබෙන මලක් නෙළා ගෙන බුදුන්ට පූජා කිරීමට වේලාවක් ;නාමැතිව රූපවාහිනිය වටකොට සිටින බොදුනුවනුත් සිටින මේ රටේ මේ අක්කලා උතුරු මැද පිහිටි වැව් පීරා නෙළුම් මල් නෙළා නෙළුම් මල් තිස්දහසක් ද රැගෙන මහ වන මැදින් මහ රාත්‍රියේ පැමිණ ඇත්තාහ. සැබැවින්ම මෙය අසිරියක් නොවන්නේ ද?අලුයම වෙද්දි භද්‍ර යෞවන වයසේ තරුණ තරුණියෝ සිය ගණනක් ලොරි ගණනින් මල් රැගෙන ආහ. රන් ආලේප කළ පුන්කළස් රැගෙන ආහ. කිසිවකුගේ නියෝගයකින් තොරව ඒ දරුවන් ස්වේච්ඡාවෙන්ම මල් සැරසිලි කළහ. මම ඒ මල් අතර ඇවිද්දෙමි.මම නුවරඑළියේද බණ්ඩාරවෙල ද ඇති තරම් සංචාරය කර ඇත්තෙමි. එහෙත් ඒ තරම් ලස්සන මල් එතරම් ප්‍රමාණයක් මා කෙදිනකවත් දැක නැත. ඒ දරු දැරියෝ ඇතැමෙක් සමන්පිච්ච මල් මාලා අමුණති. ඇතැමෙක් දාස් පෙතියා මල්මාලා අමුණති. ඇතැමෙක් උදෑසන හිරු නැගෙද්දි අව් රශ්මියෙන් මල්වලට හානි නොවන්නට පිටේ බැඳගත් ටැංකිවලින් ඒ මල්වලට වතුර ඉසිති. පොප් ගීවලට වශී වී මත් ද්‍රව්‍යවලට ඇබ්බැහිවී නොසරුප් වදන් බෙණෙමින් තරුණියන්ට උසුළු විසුළු කරමින් යතුරු පැදිවලින් කරණම් ගසන වයසේ ගැටවරයෝ බුදුගුණ කියමින් සෝමාවතී මහ සෑයට මල් සැරසිලි කරති. සැබැවින්ම මෙය අසිරියක් නොවන්නේ ද?පසුදා උදෑසන 10 පමණ වන විට ලක්ෂ හතරකට අධික සැදැහවතුන්ගෙන් මුළු සෝමාවතී පුදබිම ම වැසී ගොස් අවසන්ය. ඒසා විශාල පිරිසකට ආවරණයක් සැපයීමට කිසිවකුට හෝ හැකියාවක් නැත. වෙනදා විනාඩි 10 ක් වත් අව්වේ සිටීමට අකමැති බොහෝ පිරිසක් පොළොන්නරුවේ සැඩහිරු රැස් යට බුදු සමිඳුන් කෙරෙහි වූ ශ්‍රද්ධාවෙන් සිසිල් වූ හදවතින් යුතුව නිසොල්මනේ වාඩිවී බුදුගුණ කවි කියති. සැබවින්ම මෙය අසිරියක් නොවන්නේ ද?ගිනි මද්දහනේ පය තැබීමට නොහැකි තරම් සෑ මළුව රත්වී ඇත. ස්වාමින් වහන්සේ සමඟ එක්වුණ තරුණ පිරිස් මහ සෑයේ බදවට බුදුගුණ කැටිවුණ කොඩිවැල් අමුණති. මහසෑ මළුව සුවඳ පැනින් දෝවනය කරති. නේකවිධ වූ මල්වලින් සැරසුණු පුන්කළස් සෑයේ පේසා වළළු මත පිළිවෙළකට තබති. ලස්සන සුවිශාල නෙළුම් පෙති ආකාරයෙන් හැඩගැන්වූ නෙළුම් මල් තිස්දහසේ මහා නෙළුම් පෙති සැරසිල්ලකින් සෑය වටා අලංකාර කරති. මේ සියල්ලම කරද්දි ඒ තරුණ යතිවරයන් වහන්සේගේ මෙන්ම තරුණ තරුණියන්ගේ ද සියෝළග දහදියෙන් නැහැවී ඇත. එහෙත් ඒ අයගේ මුහුණු පියකරු සිනහවකින් ඔප් නැංවී ඇත. ඒ සියලු දෙනාම සැඩ හිරුරැස් නොතකා බුදුරජාණන් වහන්සේගේ ගුණ සිහි කරමින් මල් සැරසිලි කරති. සැබැවින්ම මෙය අසිරියක් නොවන්නේ ද?සවස 5 පමණ වන විට ලක්ෂ අටකට අධික සැදැහැවතුන්ගෙන් සෝමාවතී භූමි ප්‍රදේශයම වැසී ගොස් තිබිණි. මෙපමණ පිරිසක් එක් අරමුණක් උදෙසා එක් ස්ථානයකට එකවර රැස්වූ වෙනත් අවස්ථාවක් ඇද්දැයි මම නම් නොදනිමි. මුළු දවස මුළුල්ලේ සැඩ හිරු රැසින් දැවුණු මේ සියලු දෙනාටම සිත් සේ ඇඟපත සෝදා ගැනීමට ජලය සැපයීමට කාට නම් පිළිවන් ද? එහෙත් කිසිදු මැසිවිල්ලක් නැත. කුඩා බෝතලයකින් ලේන්සුව තෙමා ගත් ඔවුන් දහඩිය පිස දමාගෙන සවස 5 වන විට සුදෝ සුදු වතින් සැරසී අවසන්ය.ඓතිහාසික සෑ වන්දනාව ආරම්භ වනවාත් සමඟම මුළු අහස පුරාම විදුලි ආලෝක විහිදී ගිගුරුම් දෙන්නට විය. මහ මේඝ වලාවෝ සතර අතින් මහ සෑය වෙත ඇදී ආහ. මහ වර්ෂාවක පෙර නිමිති සතර අතින් පහළ වන්නට විය. වැඩ සටහන මෙහෙයවූ පින්වත් ස්වාමින් වහන්සේ බුදුගුණානුභාවයෙන් වර්ෂාවෙන් සැදැහැවතුන්ට කරදරයක් නොවේවායි ප්‍රාර්ථනා කරද්දි නැගුණු සාදු හඬින් මුළු අහසම ගිගුම් දුන්නේය. කෙමෙන් මහ වර්ෂාවේ ලකුණු පහවී එය සිරිපොද වැස්සකට සීමා විය. මද වේලාවක් ඇද හැළුණු සිරිපොද වැස්සෙන් ඇදිවත් තෙමී ගියද කවුරුත් උන් තැනින් නොසැලී මහ සෑ වන්දනාව සමඟ ඒකාත්මිකවී සිටියහ.මම රාත්‍රී 12 ට පමණ සෑ බිම සිසාරා ඇවිද ගියෙමි. ලක්ෂ සංඛ්‍යාත පිරිසක් නිදි වරාගෙන බුදුගුණ රැඳුණු කවි කියති. ඔවුන්ගේ සියොළග තෙත් වී ඇත. සමහරුන් වාඩිවී සිටි පැදුරු ද තෙමී ඇත. හිසින් රූරා වැටෙන සීතල වැසි බිඳු සිරුර හරහා ගලද්දී සැදැහැ සිතින් උණුසුම් වූ මේ පින්වත්තු මධ්‍යම රාත්‍රියේත් දෑත් නළලේ තබාගෙන ගෞතම මුණි රජුන්ගේ දකුණු දළදා වහන්සේ රැඳුණු සෝමාවතිය වන්දනා කරති. මද වේලාවක් ඇද හැළුණු සිරිපොද වැස්සෙන් සිවුරු තෙත් වෙද්දි සවස 6 ට වාඩි වූ ඉරියව්වෙන්ම තරුණ ස්වාමින් වහන්සේ සෙල් රූ පිළිම මෙන් වැඩ සිටිති. සැබැවින්ම මෙය අසිරියක් නොවන්නේ ද?වන්දනාව නිම වීමෙන් අනතුරුව වාහන තිස්පන්දහසක් පමණ ආපසු යෑමට පෝලිම් ගැසී ඇත. පැය 6 කට පමණ පසු බැලු විට එම වාහන ඉදිරියට ගොස් තිබුණේ යාර 100 ක් පමණ දුරකි. එහෙත් එම වාහනවල සිටි ඇත්තෝ ඉවසීමෙන් සිටියහ. පොලිස් නිලධාරීන්ට ද මෙම වාහන තදබදයට විසඳුම් සෙවීම දුෂ්කර වෙද්දි පාර දෙපසින් පේළි දෙකකට වැඩම කළ තරුණ යථිවරයන් වහන්සේ ඉතා යුහුසුලුව වාහන තදබදය ද නිමා කර දුන්හ. සැබවින්ම මෙය අසිරියක් නොවන්නේ ද?ස්වාමිනි බුදුරජාණන් වහන්ස, යමෙක් ඔබ වහන්සේගේ ධර්මයට කීකරු වෙත්ද ඒ සියලු දෙනා නිවුණු සැනසුණු සිත් ඇත්තෝ වෙත්මය. ලක්ෂ සංඛ්‍යාත සැදැහවතුන් අතරේ සෝමාවති පිං බිමේ ගෙවුණු මේ දෙදින පුරාවට ම මා දුටුවේ ඔබ වහන්සේගේ ධර්මකායෙන් විහිදුණු රශ්මි කදම්බයයි.කෙලෙස් ගින්නෙන් ඇවිලුණු ලෝ සතුන්ගේ දුක්ගිනි නිවාලමින් එය ;බාහෝ කල් ලෝ පුරා විහිදේවා.සුදර්ශන ශ්‍රී විජේසිංහඡායාරූප -ලක්ෂාන් මදුරංග</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005235</link>
    <topic>මා කළ හොඳම පින්කම අම්මාගේ අත ‘ඔපරේෂන්’ කිරීමයි</topic>
    <author>සටහන උපාලි සමරසිංහ ඡායා විමල් කරුණාතිලක</author>
    <content>මා කළ හොඳම පින්කම අම්මාගේ අත ‘ඔපරේෂන්’ කිරීමයිහෘද උරස් ශල්‍ය වෛද්‍ය විශේෂඥ නාමල් ගමගේවෙසක් පුන් පොහෝ දිනයට තවත් ඇත්තේ දින හතරක් පමණි. හෘද රෝගයෙන් පීඩිතව අසීමිත වද වේදනා බොහෝ කාලයක් විඳි දස දහසකට අධික පිරිසක් සුවපත් කළ ඒ මහා ජීවකයා මහා වෙදදුරාණන් හමුවීමට මම රජයේ කරාපිටිය මහ රෝහල වෙත ගියෙමි. වෙසක් සතියේ මෙවැන්නකු බිහිකළ ඒ උදාර මාතාව ගැන කතාකිරිම කෙතරම් සත් ක්‍රියාවක්දැයි මට සිතේ.ලංකාවේ වසරකට සිදුකරන හෘද සැත්කම් ගණනින් සියයට හතළිහක ප්‍රමාණයක් සිදු කරන්නේ ගාල්ල කරාපිටිය මහ රෝහලේදීය. වැඩකරන තැනක් නිසාදෝ අනුරාධපුරයෙන්, පොලොන්නරුවෙන්, අම්පාරෙන් මතු නොව මහනුවරින් පවා රෝගීන් මෙහි එවනු ලබයි.එනිසා දින දින වැඩිවන පොරොත්තු ලේඛනය අවසන් කරන්නට මහ හටනක් සිදුකරන්නට මෙහි සිටින එකම ශල්‍ය වෛද්‍යවරයාට සිදුවෙයි. තම සේවය පමණක් සලකා ඉටුකරන ඒ එකම ජීවකයා හෘද උරස් ශල්‍ය වෛද්‍ය විශේෂඥ නාමල් ගමගේ මහතාය.ජනතාව අතර අතිශය ජනප්‍රිය මේ වෛද්‍යවරයා කිසිදු පෞද්ගලික රෝහලකට ලක්ෂ ගණනක මුදලට තම සේවය ඉටු කරන්නේ ද නැත. දුප්පත් රෝගීන් වෙනුවෙන් 96 වසරේ සිටම රජයේ රෝහලේම සේවය කරයි. තමාට ස්වාර්ථය මතු නොව පරාර්ථය පිණිසම වැඩ කරන්නට උගැන්වූ ඒ මෑණියන් පිළිබඳ එතුමා අද අප සමඟ හඬ අවදි කරයි.කොඩිතුවක්කු රණධීරගේ කරුණාවතී. ඒ මගේ ආදරණීය අම්මගෙ නම. අක්මීමන මානවිල ගල්පැටවත්ත ඇගෙ ගමයි. තාත්තා අගුළුගහගමගේ පියදාස. කහඳ අගුළුගහ තමයි තාත්තගෙ මහගෙදර තිබුණෙ. පළාතේ සුළු ව්‍යාපාරිකයෙක් හා සුළු තේ වතු හිමියෙක් හැටියටත් වැඩ කළා.අක්කයි නංගියි අතර මද්දුමයා ලෙස තමයි මා ඉපදුණේ. ගමේ පන්සල අපට හරිම කිට්ටුයි. ශ්‍රී පූර්වාරාමය. කහඳ ශ්‍රී සීලානන්ද කියන හිමිනම එහි වැඩ සිටියා. පාසල් යන්න ඉස්සෙල්ලා මුලකුරු කියන්න මා ගියේ මේ පන්සලට. 1966 දී ගාල්ලේ මහින්ද මහා විද්‍යාලයට ඇතුළු කළා. පල්ලියගුරු කියන ඒ ගුරු මාතාව මට හරි මතකයි. අම්මා හෝ පුංචි අම්මා තමයි අපිව පාසල් රැගෙන යන්නේ.නංගි ගියේ ගාල්ල සංඝමිත්තාවට. අපේ අම්මයි තාත්තයි අපියි පදිංචි වෙලා හිටපු වැලිවත්තේ ඉඳලා මේ පාසල්වලට යන්න දුෂ්කර ව්‍යායාමයක් කරන්ඩ ඕනෑ. දැන් වගේ බස් නැහැ. ගමන පාද යාත්‍රාවෙන්මයි. කිලෝ මීටර් 4 1/2ක් පමණ දුරක් අම්මා අපව අරන් පයින්ම එනවා.මධ්‍යම පන්තිත පවුලක් වුණත් අපට බක්කි කරත්තයක්වත් නෑ. උදේට හා හවසට අම්මා හෝ පුංචි අම්මා අපව පාසල් රැගෙන එන්න හරිම දුකක් වින්දා. ඒ අතර අපට බත සරි කරන්නත් ඕන. අප තුන්වේලම කෑවෙ බත්. උදේට වියපු හොද්දක් දවාලෙ බතට අපට දීලා නෑ.ඇය තුන්වේලම ගෙදර රසට ඉව්වා. වන්දනාවක ගියත් කඩේකින් කන්න නම් දුන්නෙ නෑ. තාත්තාට හෝටලයක් තිබුණා. ඒත් කවරදාවත් ඒ හෝටලයෙ කෑම කන්න අම්මා අපට ඉඩදුන්නෙ නෑ. දරුවන්ට ස්වාමියාට කන්ඩ දෙන එක අපේ අම්මට සතුටක්. ඒ කාලෙ මට මතකයි අපේ අත්තම්මත් අම්මා වගේම වැඩ කළා. අවුරුදු 108 ක් ඇය ජීවත්වුණේ ඒ හින්දයි.වෙල්යායෙ කුඹුරුවල ගොයම් කපන කාලෙ අම්මට අත්තම්මට වැඩ වැඩිවන කාලයක්. අපිටත් ඒ කාලෙ පාසල් නිවාඩුව නිසා වෙල් ඉපනැල්ලෙ, ඇළේ දොළේ නියරෙ බටවැටියෙ සෙල්ලම් කරන්න අම්බරුවන් දක්කන්න අපිටත් ඉඩ ලැබෙනවා.අම්මලා වෑදම හදලා (මේ පළාතේ ඇඹුලට කීවෙ වෑදම කියලයි) කුඹුරට ගෙනියනවා. අපිත් පස්සෙන් දුවනවා. පොඩි උන් හැටියට මේ වෙල්එළියෙ කුඹුරෙ දෙවැටෙ, කමතක දිව පනින එක අපෙ අම්මා ඉවසුවා. ඈ කල්පනා කළේ ඉන් තමයි අපේ පෞරුෂය වැඩෙන්නෙ කියලා. ඇත්තටම ඒක කොච්චර ඇත්තක්ද කියලා වෛද්‍යවරයෙක් වුණාට පස්සෙ මට තේරෙනවා.හැබැයි, මීහරක් පිට යන්න හොර කුරුම්බා කඩන්න නම් අම්මගෙන් ඉඩ ලැබෙන්නෙ නෑ. කාගෙන්වත් දොසක් අහන්නෙ නැති සමාජයට ඵලදායී දරුවො ටිකක් හදන ප්‍රාර්ථනාව ඇයට මුල සිටම තිබුණා. අම්මගෙ ප්‍රතිපත්ති නම් බොහොම තදයි.දැන් මේ වෙලාවෙ කෙරෙන්න ඕනෑ පාඩම. වෙන දෙයක් කරන්න බෑ කිව්වොත් කොච්චර ඇවිටිලි කළත් ඒවාට නම් ඉඩ ලැබෙන්නෙ නෑ. අම්මගෙන් ලැබුණු කුඹුරු ආභාසය නිසා ඔපරේෂන් තියටර් එකෙන් ආපු ගමන් ෆුට්බයික් එකෙන් එතුමා තම කුඹුරු කෑල්ල ළඟට යන බවත් අපට රෝහලේදීම ආරංචි වුණා.ඒ හුළඟ ඒ කිරිවැදුණු බණ්ඩි ගොයම ඔහුගේ හිතට නඟන සතුට අප්‍රමාණයි. (එතුමා මේ ගැන පැවසූයේ සිය බිරිය සමලි චන්ද්‍රිකා මතකයට නැඟූ කරුණකිනි. නැත්නම් පුරාජේරුවට යමක් කීමට නොවේ.)අම්මගේ විෂයයෙහි තාත්තා දෙවියෙක්. එයත් ඒ වගේමයි. වරක් තාත්තා අසනීප වෙලා හුඟාක් අමාරුවුණා. වකුගඩු අමාරුවක්. අම්මා අපගේ කටයුතුª පුංචි අම්මට පවරලා තාත්තව කොළඹ ගෙනාවා. මාස 1 1/2ක් පෞද්ගලික රෝහලක තබාගෙන බෙහෙත් කරලයි බේරාගත්තෙ.දොස්තර ඇන්තනීස් තමයි තාත්තව බලලා තියෙන්නෙ. ඒ කාලය තුළම අම්මා හරියට කාලාබීලාත් නෑ. කොටින්ම හරියට නාගන්ඩවත් ලැබිලා නෑ. තාත්තගෙ රෝහල් ඇඳ යට පුංචි පැදුරු කෑල්ලක තමයි නිදාගෙන තියෙන්නෙත්. මට මතකයි මාත් පොඩි කාලෙ ඒ වගෙ අසනීප වෙච්චි වෙලාවකත් අම්මා පුදුමාකාර කැපවීමක් කළා.අම්මලා කවුරුත් දරුවන් වෙනුවෙන් දුක් විඳිනවා. ඒත් අපේ අම්මගෙ විශිෂ්ටත්වය ඒ සියලු දුක් අනුභව කරලා ඒ ගැන කිසිදු ආඩපාලියක් නොකීමයි. ඇයට ජීවිතය ගැන පුදුමාකාර ඉවසීමක් පරිඥානයක් තිබුණා.මම මහින්දෙ දිගින් දිගටම දීප්තිමත් ශිෂ්‍යයෙක් විදියට අධ්‍යාපනයෙන් හොඳ තත්ත්වයට ආවා. අම්මා මේ ගැන ආඩම්බර වුණත් එයා ඒ බව මට ඇඟෙවුවෙ නෑ. පන්තියෙත් පළමුවැනියා. ජයග්‍රහණයේදී උදම්වීමවත් පරාජයේදී කම්පාවීමවත් මා අම්මගෙන් දුටුවෙ නෑ. අනෙක අම්මා අපට නිතර කියූ දෙයක් තමයි“පුතේ, පාරෙ තිබුණත් වෙනත් තැනක තිබිලා හම්බවුණත් අනුන් සතු කිසිම දෙයක් මේ ගෙදරට ගෙනෙන්න එපා. ඒක එතැනම අමතක කරලා දාන්න. අයිතිකාරයෙක් නැතිවුණත් කිසිම දෙයක් ගැන තණ්හාවෙන් හිතන්න එපා...” මේක කොයිතරම් ප්‍රායෝගික කාරණයක් ද කියලා මට තේරුණේ පහුගිය කාලෙ ත්‍රස්තවාදීන් කළ ක්‍රියා මතක් වන විටයි. සෙල්ලම් බෝල කියලා බෝම්බ අහුලලා ළමයින් කී දෙනෙක් මැරුණද?අම්මා අප පුංචි කාලෙ කිසිම දරුවෙක්ට බත් අනලා තමන්ගෙ අතින් කවලා නෑ. පුංචිම සන්දියෙදි කවන්න ඇති. ඒත් තමන්ට කන්න පුළුවන් වයසෙදි ඇය එහෙම කළේ නෑ. ඇය කීවෙ දරුවන් පිළිවෙළට තමන්ම කන්න පුරුදු වෙන්ඩ ඕනෑ බවයි.ඒක සම්පූර්ණ හරි කියලා තේරෙන්නෙ අදයි. අම්මට හොඳ ආගමික භක්තියක් තිබුණා. බුදුන් වඳීනවා. වෙසක් පෝයට නම් ඇයට සිල් ගන්නම ඕනෑ. ගමේ වුණත් විහාරයට වෙලාවට සලාක දානෙ දෙන්න ඇය පුදුම මතකයකින් ඉන්නවා. අම්මා රාහු කාලයේ කිසිම සුබ දෙයක් කරන්න හොඳ නැහැයි කියලා අදහපු කෙනෙක්. අවුරුදු සංක්‍රාන්තියට පෙර සියලුම කැවිලි පෙවිලි හදලා අහවර වෙලා නොනගතය හරියට ගන්නවා.ලිප ගිනි මෙලවීම, ලිප නිවීම අකුරට නැකතට කළා. ඒ චාරිත්‍ර අලුත් පරම්පරාවට බෙදාදීමටත් අම්මා වෑයම් කළා කියලා හිතෙනවා. මැහුම් ගෙතුම්වලටත් අම්මා දක්ෂයි. වූල්වලින් නොයෙකුත් කබා තොප්පි මහනවා. මේවා ඇගෙ විනෝදාංශ වගේ. මට මතකයි එක්වරක් ලොකු ‘මාගලක්’ පන්වලින් ගෙතුවා. මේ සමහර දවස්වලට හිටිගමන් අම්මා අතේ හිරිවැටීමක් තියෙනවා කියලා කරන වැඩේ නවත්වනවා.මට මේ ගැන හරිම දුකයි. ඇගෙ අතේ වේදනාව මොකක්ද කියලා මගේ පුංචි මනසට වද දුන්නා. මං හිතුවා කවරදා හරි වෛද්‍යවරයෙක් වෙලා අම්මගෙ අතත් හොඳ කරනවා කියලා. පුදුමය මං ශල්‍ය වෛද්‍යවරයෙක් වීම. මගෙ ශල්‍ය වෛද්‍ය ජීවිතයේ මං බොහෝ ගණනක් අම්මලා සුවපත් කරලා තියෙනවා. හදවත් සැත්කම් කරලා තියෙනවා. මගෙ ලෙඩුන් ගණන දහදාහක් ඉක්මවා ගිහින්.මාස දෙකේ තුනේ ළමයින් අවුරුදු 12-13 වයස්වල ළමයින් අවුරුදු 83-84 වයස අම්මලා මා ඔපරේෂන් කළා. ඒ හැම අම්මා කෙනෙක්ම තාත්තා කෙනෙක්ම සුවපත් වෙලා යන විට මට කීවෙ “පුතේ, නුඹ වදපු අම්මා බුදුවෙන්ඩ ඕනෑ” කියලයි.පියා මව සහ සොයුරියන් සමඟ කුඩා කළදීඒ වෙලාවට මගේ දෑසට කඳුළක් ඉනුවා. මං හිතුවා අම්මගෙ අතත් හොඳ කරන්න ඕනෑමයි කියලා. තියටර් එකට ගේන්න ඉස්සරලා පරීක්ෂා කරලා බැලුවා. ඇගෙ අතේ තියෙන්නෙ අතට සම්බන්ධ ස්නායු හා රුධිර නාළ අවහිරතාවක්. ඒක ඔපරේෂන් කරලා මං අම්මගෙ අත සුවපත් කළා. මේක මගේ ජීවිතයේ මා ලැබූ උසස්ම භාග්‍යයක්.අප පුංචිම කාලේ ඉඳන් තාත්තා වසරකට වරක් දෙවොල් මඩුවක් නටවනවා. සම්පූර්ණ මුදල තාත්තගෙන්. මේ වැඩේට අම්මා බත් කැඳ ආදිය පිසලා උදව් කළා. අප අතරත් යම්බඳු දුරකට සෞන්දර්යය ගුණය පිබිදෙන්න මේක හේතු වුණා. (අද වන විට මේ වෛද්‍යවරයා සංගීත භාණ්ඩ හොඳින් වයන සංගීත වෘන්දකයෙකි. තබ්ලා බෙර තාල ඔහුට ඉතා කන්කලු ලෙස වැයීම කළ හැක.)මේ හැම දෙයකින් අම්මා අපේ පෞරුෂත්වය මතු කරන්න කල්පනා කළා. වෛද්‍ය ක්‍ෂේත්‍රය පැත්තට මා යොමුවීම ගැන අම්මා සතුටු වුණා. ගෙම්බො අල්ලගෙන පරීක්ෂණ සඳහා ගෙනයනකොට ඈ උපේක්ෂාවෙන් බලා හිටියා.ගහකොළ සතා සීපාවා ගැන, පරිසරය ගැන මගේ කුහුල ආදරය වැඩුණෙ ඈ නිසාමයි. වත්තෙ පිටියෙ ගහකොළ වවද්දි අම්මා ඒවටත් අප සහභාගී කරගන්නවා. වී බද්දට අපේ කුඹුරු බෙදා දීලා මිනිස්සු වැඩකරන කොට අම්මා මේවා හරියට කළමනාකරණය කළා.ඒත් මේ හැම වැඩක් අතරෙම අපේ පාඩම් වැඩ ගැනත් ඈ හරිම විපරමින් හිටියා. අපොස සාමාන්‍ය පෙළ උසස් පෙළ ගාලු දිස්ත්‍රික්කයෙන් උසස් ලෙස සමත් වෙච්චි දවස්වල වුණත් අම්මා ආඩම්බර වුණේ නෑ. ඈ වෛද්‍ය විද්‍යාලයට පාස්වෙච්චි මොහොතේ නම් මෙහෙම කීවා.පුතේ, මේ දුප්පත් මිනිස්සුන්ට සේවය කරන්න. ජීවත්වෙන්න විතරක් සල්ලි හොයාගන්න ඕනෑ. ඕනෑවට වඩා තණ්හාකාරී වෙන්න එපා. අදත් කරාපිටියෙ රෝහලේ මා ඉන්නෙ අම්මාගේ ඒ වචනයට ගරු කරලයි.කොළඹ ගියොත් පෞද්ගලික රෝහලක ඔපරේෂන් කළොත් මට බොහොම සල්ලි හොයන්න පුළුවන්. ඒත් මේ දුප්පත් මිනිස්සු සුවපත් කරලා අම්මගෙ හිත සතුටු කරවන එක තරම් පිනක් වටිනාකමක් තවත් නෑ.මා කොළඹ මහ රෝහලේ හදිසි අනතුරු අංශයේ රාත්‍රි සේවා වැඩමුරයේ නේවාසික ශල්‍ය වෛද්‍ය කාලේ තමයි ඇතුලත්මුදලි මහත්මයා වෙඩි වැදිලා මෙහි ගෙනාවෙ. මේකත් හරිම සංවේගජනක කතාවක්. මට එක්තරා වෘත්තීය සමිතියකින් ඇතිවූ ප්‍රශ්නයකට නීති මඟින් සාධාරණය ඉෂ්ට කරගන්න අවශ්‍ය වුණා. ඒකට උදව් කළේ නීති පීඨයේ හිටපු මගෙ යාළුවෙක්.යාළුවා මා රැගෙන ගියේ ඇතුලත්මුදලි මැතිතුමා ගාවටයි. මගේ කතාව මුල ඉඳලා හොඳින් අසා සිටි ඇමැතිතුමා මට කීවා මේ නඩුවට මම වියදම් කරලා හරි කරනවා. ලෑස්තිවෙන්න කියලා. නඩුවෙන් මට සහනයක් අත්වෙද්දි තමයි එතුමාට වෙඩි වැදුණෙ.මගේ හිතට සතුට සැනසුම ගෙනාපු ඒ හදවත මගේ අතේ නවතීවි කියලා මා කවරදාවත් හිතුවෙ නෑ. එතුමාව බේරාගන්න අපට බැරිවුණා. ඒ ගැනත් මං අම්මට කිව්වා. අම්මා කීවෙ “පුතා අනිත් අයට වඩා එතුමා බේරාගන්න උත්සාහ කළා.ජීවිතේ ඔහොම තමයි..” ඇගෙ වචන මගේ රිදුණු සිත තරමක් සමහන් කළා. අද වුණත් අම්මව බලන්න මා සතියකට වරක් වත් යනවා. ඒ යන විටත් මා ඔපරේෂන් කළ ගමේ ලෙඩ්ඩු පෝලිමේ ඉන්නවා මා එනකම් අලුත් තත්ත්වය කියන්න. සමහර ලෙඩුන්ගේ ප්‍රශ්න අම්මා මට ඉදිරිපත් කරන්නෙ ගෙදරදි.මේ දුප්පත් අහිංසක මිනිස්සු වෙනුවෙන් කළ හැකි උසස්ම මෙහෙවර කරන්න මා පොළඹන්නේ අම්මා. ඇය සල්ලිවලට තණ්හා නෑ. සේවය පමණයි සලකන්නෙ. ඇගෙ ජීවිතයෙන් මට කාන්දු වූ වැදගත්ම දේත් ඒකමයි. “කළ යුතු වැඩ ටික නොපිරිහෙළා ඉටුකරන්න” අම්මා හැමවිට මට කීවෙ එහෙමයි.ගාමිණී දිසානායක, ඔසී අබේගුණසේතර ආදී කට්ටිය බෝම්බයට හසුවෙලා ගෙනාපු වෙලාවෙත් මා හිටියෙ කොළඹ හදිසි අනතුරු අංශයේ. අපෙ අම්මා ඒ ජීවිත බේරාගන්නත් අපට ධෛර්යය දුන්නා. ඒත් සිදුවූ බරපතළ හානි නිසා ජීවිත හානි සිදුවුණා.අම්මගෙ ප්‍රියතම දේශපාලනඥයා තමයි ජනපති මහින්ද රාජපක්ෂ. ප්‍රියතම නිළිය රුක්මණී දේවි. ඇය චිත්‍රපට ආදිය බලන්නෙ නැතිවුණත් ඇගෙ ගීත නම් අහනවා. මගෙ නෝනා සමලි චන්ද්‍රිකා. විවාහයට අම්මා විරුද්ධ වුණේ නෑ. ඒත් අපේ අම්මා ‘කන්දෙගෙදර’ ටෙලි නාට්‍යයේ අම්මා වගේමයි කිව්වත් වැරදි නෑ.අපේ අම්මලා මිරිස් අඹරලා තවමත් කන අය. (මේ අවස්ථාවේ සමලි (වෛද්‍ය බිරිය) මෙසේ කීවාය). “අවුරුදු අසූ ගණනක් වෙලත් අම්මා තවම මිරිස් අඹරනවා. අඹරපු මිරිස් හා තුනපහ දාලයි අම්මා කෑම පිළියෙල කරන්නෙ. ඇගෙ අතපයට වඩා ආත්මශක්තිය විශාලයි” ඈ කීවාය.අපේ ගෙදර ආපු වෙලාවක පහසුව සඳහා අපි මිරිස් කුඩු කහ කුඩු බෝතලවල දාගෙන පාවිච්චි කරනවානෙ. අම්මා මේක දැකලා එකපාරටම කීවෙ ‘මේවා දාලා කෑවොත් උඹලා මැරෙයිනෙ’ කියලයි.සම්ප්‍රදාය ඒ විදියටම රැකීම අම්මාගේ පුරුද්දයි. ඒකෙ වරදක් නෑ. මටත් දරුවො දැන් තුන්දෙනෙක් ඉන්නවා. සෙනෙත් චන්ද්‍රභානු, කල්හාර විදුරදීප, උපුලී ඉන්ද්‍රචාපා කියලා. මේ දරුවන්ටත් අත්තම්මාගේ ජීවිතයෙන් බොහෝ දේ ඉගෙනගන්ට පුළුවන්. අපි තවමත් කන්නේ අපේ කුඹුරුවල වී. වී හාල් කොටලා අලුත් හාල් සකස් කැර ගැනීමටයි අම්මා තවමත් අපට උගන්වන්නේ.අපි ඔපරේෂන් තියටර් එකට ගියාම සාමාන්‍යයෙන් පැය 10ක් එක දිගට හිටගෙනමයි ඉන්නෙ. ගෙදර ආවම අපේ නෝනට සහ දරුවන්ට කියලා මගෙ කකුල් සම්බාහනය (මසාජ්) කරගන්නවා. මේවා දැක්කම අම්මා සතුටු වෙනවා. මගෙ පුතා මිනිසුන් වෙනුවෙන් කොච්චර කැපවෙනවද කියලා ඇය ආඩම්බර වෙනවා කියලා හිතෙනවා.1989 විතර කාලෙ මා හිටියෙ පේරාදෙණියෙ. දවුලගල පැත්ත කිට්ටුව ලොරියක් ඇතුළෙ හිරවෙලා හිටපු මිනිස්සුන්ට ‘පට ‘පට’ ගාලා පිරිසක් වෙඩි තියලා. මේ සාහසික අපරාධයෙන් මැරී වැටෙන්නට ඔන්න මෙන්න හිටපු මිනිස්සු බේරාගන්න මාත් ගොඩාක් මහන්සි වුණා.එතකොට මා පේරාදෙණියෙ ජ්‍යෙෂ්ඨ සහකාර ශල්‍ය වෛද්‍ය. හරියටම මේ සිද්ධිය සිදුවුණේ කතරගම පෙරහරට වෙඩි තැබීමට පෙර දවසෙයි. රෑ දවල් නැතිව මා දිගටම හිටියෙ ඔපරේෂන් තියටර් එකේ. එදින දහවල් සිට පසුදා හවස් වෙනකම් වගේ මා තියටර් එකේ මිනිස්සු බේරගන්ඩ කැපවුණා.මේ අසිරිමත් ධෛර්යය හැකියාව මට ලැබුණේ අම්මගෙන්. අම්මා මේවා ගැන අහලා හරියට ආඩම්බර වුණා. සල්ලි ගොඩාක් ලැබෙනවට වඩා මිනිස්සුන්ට කරන මෙවැනි සේවයක් ගැන අහලා ඇය නිහතමානීව ආඩම්බර වෙනවා කියලා මට හිතෙනවා. මට විද්‍යානිධි හා සුව විශිෂ්ටතා සම්මානය රජයෙන් ලැබුණෙ අම්මාගේ මේ මඟපෙන්වීම නිසයි.මගෙ අම්මා තරම් පරාර්ථකාමීව හිතන අම්මා කෙනෙක් මා මේ ලෝකයේ කොතැනකවත් දැක නෑ.සටහන උපාලි සමරසිංහ ඡායා විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005234</link>
    <topic>මෙවර වෙසක් උලෙළට නූල් සූත්තරෙන් හැදූ ‘ගෙත්තම් සිත්තම්’</topic>
    <author>සටහන හා ඡායාරූපනිහාල් පී. අබේසිංහ</author>
    <content>මෙවර වෙසක් උලෙළට නූල් සූත්තරෙන් හැදූ ‘ගෙත්තම් සිත්තම්’‘නූල් සූස්තරේ’ කදිම විජ්ජාවකි. අපට නූලෙන් කළ හැකි දේ විවිධ ය. අපි ඒ පිළිබඳව සිතන්නේ නැති නමුත් මේ අපේ සුවිශේෂ පුද්ගලයා වෙසක් උත්සවය වෙනුවෙන් නූලෙන් නිමවා ඇති ‘ගෙත්තම් සිත්තම්’ දෙස බලන විට නූල් සූස්තරේ විස්කම් දස්කම් පිළිබඳව අපටත් ඇතිවන්නේ පුදුමයකි. එය දුටුවොත් ඔබත් පුදුම වනු ඇත.වෙසක් උලෙළ වෙනුවෙන් කළ නිමැයුම්නූලෙන් අඩි 6 ක් උස අඩි 5 ක් පළල සුවිශේෂ ‘ගෙත්තම් සිත්තම්’ හදන මේ සුවිශේෂී පුද්ගලයා පොල්ගස්ඕවිට වෑතර පදිංචි චමත් ජයතිරත්නයි. චිත්‍ර ඇදීමට මෙන්ම ගෙත්තම් සිත්තම් නිපැයුමට අතිදක්ෂ ඔහු සුවිශේෂී නිර්මාණ ශක්තියක් ඇති පුද්ගලයෙකි.නූල් හා ඇණ පමණක් භාවිත කර විවිධ හැඩ තලවලින් කරන ලද ‘ගෙත්තම් සිත්තම්’ රැසක් ඔහු නිමවා ඇත. ඔහු කිසිම කෙනෙකු අනුකරණය නොකොට අපට නැවුම් නිර්මාණාත්මක අත්දැකීමක් ලබාදී ඇත. ඒ නිර්මාණ නැරැඹීමට ඔබට නැවුම් අත්දැකීමක් වනු ඇත.“මේ ගෙත්තම් සිත්තම් ශිල්පය මා පාසල් යන කාලේ සිට ප්‍රගුණ කළ අලුත් ම කලාවක්. මෙහිදී මුලින් ම කරන්නේ වැනිස්ටා හෝ තේ පෙට්ටි හෝ ලී බෝඩ් මගින් තමන්ට අවශ්‍ය ගෙත්තම් සිත්තම් ප්‍රමාණයට බෝඩ් එකක් සකස් කර ගැනීමයි.පසුව එහි කළු තීන්ත ගානවා. පසුව ගෙත්තම් සිත්තම් සකස් කිරීමට අවශ්‍ය චිත්‍රයක පිටපතක් එහි අලවනවා. ගෙත්තම් සිත්තම අවශ්‍ය ප්‍රමාණයට චිත්‍රය තිබිය යුතුයි.ඔහු අතින් නිමැවූ විශාලම ගෙත්තම් සිතුවම. මෙහි උස අඩි 6 හා පළල අඩි 5 කිසමහර චිත්‍රත් මමම අදිනවා. ඊට පසු එහි මායිම් මට්ටම් අනුව පැනල් ෆින් (ඇණ) ගසනවා. නමුත් තද කරන්නේ නැහැ. පසුව අර චිත්‍රය ඉවත් කර ඒ ඇණත් කළු පාට කරනවා. දැන් අපට දක්නට ඇත්තේ අර චිත්‍රයේ මායිම් මට්ටම් පෙන්නුම් කරන කළු ඇණ රැසක්.ඊට පසු අපි මේ ඇණ අතර අවශ්‍ය පාටින් නූල් ඇදීම සිදු කරනවා. ඒ නූල් අදින ඝනකම හා ස්වරූපය මගින් අදාළ චිත්‍රයේ හැඩ රුව සුදුසු අයුරින් සකස් කර ගන්න පුළුවන්. මුලදී ගෙත්තමේ කොටු පිරවීම සඳහා නූල් සෑම පැත්තටම අදිනවා.අවසාන අදියරේදී චිත්‍රය ක්‍රමානුකූ®ලව සකස් කිරීම් සඳහා හා නිම කිරීම සඳහා විවිධ වර්ගයන්ගෙන් යුත් නූල් ඇදීම කරනවා. මෙය ඉතාමත් සෙමින් ප්‍රවේශමෙන් කල්පනාවෙන් ඇගිලි තුඩු මගින් කළ යුතු කාර්යයක්. සමහර වෙලාවට එක් චිත්‍රයක් සඳහා දින 3 - 4 ක් පමණ වෙහෙසවීමට සිදුවෙනවා.මෙහිදී වර්ණ රූ රටා වැඩි වන තරමට හා මට්ටම් ප්‍රමාණය වැඩිවන තරමට ගැසිය යුතු ඇණ ප්‍රමාණය ද වැඩි වෙනවා. ඒ වගේ ම ඒ සඳහා බුද්ධිමත් ලෙස මොළය සහ ඇඟිලි වෙහෙසවීමට සිදුවෙනවා. මේ ‘ගෙත්තම් සිත්තම්’ වල ත්‍රිමාණ ස්වරූපයක් ද පෙන්නුම් කරනවා.එය නිර්මාණය කරන්නේ අදාළ ඡායාරූපයේ ත්‍රිමාණ ස්වරූපය අනුව ඇණ ගසන මට්ටම ඉහළ පහළ කිරීම මගිනුයි. මේවා නරඹන ඔබට අලුත් අත්දැකීමක් ලැබේවි.“නූල් හා ඇණ පමණක් උපයෝගි කරගෙන විවිධ ප්‍රමාණවල ‘ගෙත්තම් සිත්තම්’ 200 කට අධික ගණනක් මම නිර්මාණය කර තිබෙනවා.අපේ රටට දන්ත ධාතුන් වහන්සේ රැගෙන ආ හේමමාලා කුමරිය හා දන්ත කුමරු ඇතුළත් ගෙත්තම් සිත්තම ඉන් ලොකුම එකයි. එය අඩි 6 ක් උසයි අඩි 5 ක් පළලයි. ජනාධිපතිතුමාගේ උඩුකය ගෙත්තම් සිත්තමක් ද මා සකස් කර තිබෙනවා. එය අඩි 2.5 ක් උසයි 2 ක් පළලයි.”චමත් ජයතිරත්න සිය ‘ගෙත්තම් සිත්තම්’ නිර්මාණකරණයේ යෙදෙමින්විවිධ රාජ්‍ය නායකයන්ගේ, නළු නිළියන්ගේ, හිමිවරුන්ගේ, දළදා මාළිගාවේ, මුරගල්වල, සීගිරි සිත්තම්, විවිධ ස්වභාවික දර්ශන ආදී විවිධ දේ මම හදල තිබෙනවා” ජයතිරත්න අප සමඟ පැවසුවේ ඔහුගේ ගෙත්තම් සිත්තම් ගබඩාව ද අප වෙත විවෘත කරමිනි.මෙවර වෙසක් උත්සවය වෙනුවෙන් ඔහු බෞද්ධ ගෙත්තම් සිත්තම් රැසක් නිර්මාණය කර තිබේ. ඒ අනුව ඔහු සතු විවිධ ප්‍රමාණයේ ගෙත්තම් සිත්තම් ප්‍රමාණය 200 කට අධිකය. මහනුවර දළදා මාළිගාව, බුදු සසුනේ විවිධ අවස්ථා, අපේ රටේ සිද්ධස්ථාන, ප්‍රසිද්ධ හිමිවරු, බුදු රජාණන් වහන්සේ ධර්ම දේශනා කිරීම, විවිධ ලොව බෞද්ධ පූජනීය ස්ථාන රැසක් මේ අතර වෙයි.මේ සියලු ගෙත්තම් සිත්තම් ඇතුළත් ප්‍රදර්ශනයක් මෙවර වෙසක් උත්සවය වෙනුවෙන් ‘ගෙත්තම් සිත්තම්’ නමින් නොමිලේ පැවැත්වීමට ද ජයතිරත්න දැන් කටයුතු කරමින් සිටී.එම ප්‍රදර්ශනය පොල්ගස්ඕවිට වෑතර ශ්‍රී සුධර්මාරාම විහාරස්ථානයේදී මැයි 27, 28 හා 29 දිනවල සවස 6 සිට පැවැත්වේ.විවිධ කලා දස්කම්වලට පවුල් පසුබිමක් ද තිබේ. ඒ අනුව චමත් ජයතිරත්නගේ සොහොයුරියක් වන චාන්දනී ජයනෙත්ති ද දක්ෂ චිත්‍ර ශිල්පිනියෙකි.ඇය දැනට දිය සායම්වලින් විවිධ ප්‍රමාණයේ චිත්‍ර සිය ගණනක් නිර්මාණය කර ඇත. ඇය වෙසක් උත්සවය වෙනුවෙන් නිමැවූ සිත්තම් ද රැසකි.ඒ සිත්තම් සියල්ල ද චමත් ජයතිරත්න ගේ ‘ගෙත්තම් සිත්තම්’ ප්‍රදර්ශනය පැවැත්වෙන දිනවලම වෑතර සුධර්මාරාමයේදී ‘මා ඇඳි සිතුවම්’ නමින් ප්‍රදර්ශනයක් මගින් ඔබට දැක බලාගත හැකි ය.මේ දෙදෙනාගේ ම නිර්මාණ කෞශල්‍යයට අත හිත දිය හැකි අයට මෙන් ම විශේෂයෙන් ‘ගෙත්තම් සිත්තම්’ ශිල්පය ඉගෙන ගැනීමට කැමැති අයට අංක 133, වෑතර, පොල්ගස්ඕවිට යන ලිපිනයෙන් වැඩි විස්තර ලබාගත හැකි ය.සටහන හා ඡායාරූපනිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005233</link>
    <topic>ජය ශ්‍රී මහා බෝ සමිඳු අංකුර නමක් බංගලාදේශයට වැඩම වූ දා...</topic>
    <author>බුද්ධික සංජීව ජනාධිපති මාධ්‍ය සම්බන්ධීකරණ නිලධාරී</author>
    <content>ජය ශ්‍රී මහා බෝ සමිඳු අංකුර නමක් බංගලාදේශයට වැඩම වූ දා...තිලෝගුරු අමාමෑණී ලොව්තුරු බුදු රජාණන් වහන්සේ හතළිස් පස් වසරක් මුළුල්ලේ සියලු ලෝ වැසියනගේ හිත සුව පිණිසම ක්‍රියා කළ සේක. අසරණව දුකට පත් මිනිසුන් දුකින් මුදා ගන්නට තමන් වහන්සේගෙන් ඉටු විය යුත්තේ කවරක් ද? යන්න උන් වහන්සේ නිරන්තරයෙන්ම විමසා බැලූහ.ශ්‍රී සම්බුද්ධ පරිනිර්වාණයත් සමඟම බුදු රජාණන් වහන්සේගෙන් සිදු වූ මේ උතුම් ශාසනික මෙහෙවර වෙනුවෙන් පුද සත්කාර පිරි නමන්නට සැදැහැවත්හු පෙළ ගැසෙන්නට වූහ. වෙහෙර, විහාර ඉදිකරවා පිළිම වහන්සේ සහ බෝධීන් වහන්සේ ඉදිරියේ විවිධ පුද පූජා පවත්වන්නට පටන් ගත්හ.රෝපණය කරන ලද බෝ අංකුරය අභිමානවත්ව වැඩ සිටින ආකාරයඒ අතරින් බෝධීන් වහන්සේ අභියස පූජා පවත්වා වන්දනාමාන කිරීම බෞද්ධ බැතිමතුන් ප්‍රධානත්වයෙහිලා සැලකූහ. යමෙක් ජීවමාන බුදු රුවට සලකනු ලබන්නේ යම් සේද ඒ ආකාරයෙන්ම මහත් ඵල මහානිසංස ගෙන දෙන උතුම් පුණ්‍ය කර්මයක් වශයෙනුයි අදටත් බෝධි වන්දනාව සලකනු ලබන්නේ.බංගලාදේශ වැසියනට වන්දනාමාන කරන්නට බෝධීන් වහන්සේ නමකගේ අඩුව කාලයක සිට දැනුණු නිසා ඩකා අගනුවර, අශූලියා බෝධිඤාණ විහාරස්ථානාධිපති අෂීන් ජිනරක්ඛිත නාහිමියන් විසින් අටමස්ථානාධිපති පල්ලේගම සිරි නිවාස නාහිමියන්ගෙන් සහ ජනාධිපති මහින්ද රාජපක්ෂ මැතිතුමාගෙන් කරන ලද විශේෂ ඉල්ලීමකට අනුව අනුරාධපුර, මහමෙවුනාව උඩමළුවේ වැඩ වෙසෙනා විජය ශ්‍රී ජය ශ්‍රී මහා බෝධීන් වහන්සේගේ බෝ අංකුර නමක් බංගලාදේශයට පූජා කිරීමට අවශ්‍ය කටයුතු සැලසිණි.ඒ උතුම් ශාසනික කටයුත්තට ශ්‍රී ලංකාව වෙනුවෙන් සහභාගි වන්නට අනුරාධපුර බෝ සෙවණ ධර්ම පර්යේෂණ ආයතනයේ අධ්‍යක්ෂ නාරම්පනාවේ නන්දරතන ස්වාමීන් වහන්සේටත්, මටත් ආරාධනා ලැබිණි.ජය ශ්‍රී මහා බෝධීන් වහන්සේගේ සෙවණේ වැඩෙමින් සිටි අඩි දෙකක පමණ උසින් යුත් මෙම බෝ අංකුර නම, අටමස්ථානාධිපති හිමියන්ගේ අනුශාසනා මධ්‍යයේ උඩමළුවේ දී සිදු කරනු ලැබූ විශේෂ පූජාවකින් අනතුරුව බංගලාදේශයේ ඩකා අගනුවර වෙත රැගෙන යෑම අප වෙත බාර කෙරිණි.ඩකා ගුවන් තොටුපළේ දී ආගමික කටයුතු පවත්වමින්...ජය ශ්‍රී මහා බෝ සමිඳු අංකුරය මහත් හරසරින් යුතුව පිළි ගන්නට බංගලාදේශ රජයේ විශේෂ නියෝජිතයන් ඇතුළු බංගලාදේශයේ ශ්‍රී ලංකා මහ කොමසාරිස් සරත් වේරගොඩ මහතාත්, බංගලාදේශ බෞද්ධ බැතිමත්තු සහ බංගලාදේශයේ වෙසෙන ශ්‍රී ලාංකික බෞද්ධ බැතිමත්තු විශාල පිරිසක් ද සහභාගි වී සිටියහ.තමන් කාලයක සිට බලාපොරොත්තුවෙන් සිටි බෝ සමිඳුන් නමකගේ සිහිනය යථාර්ථයක් බවට පත් වූ ඒ අවස්ථාවේ දී සැදැහැවතුන් දොහොත් මුදුන් දී සාධුකාර පවත්වා බෝ අංකුර නම අභියස දණින් වැටී වන්දනාමාන කරන්නට වූයේ ඉහවහා ගිය බුද්ධාලම්භන පී‍්‍රතියෙනි.ඉන් අනතුරුව හර්සාට් සාජලාල් ජාත්‍යන්තර ගුවන් තොටුපළේ සිට කිලෝ මීටර 10 ක පමණ දුරින් පිහිටි බෝධිඤාණ විහාරස්ථානය වෙත වැඩම කර වූ ජය ශ්‍රී මහා බෝ සමිඳු අංකුර නම විහාරස්ථානයේ සාදන ලද විශේෂ කුටියක තබා බංගලාදේශයටම ආවේණික විශේෂ පූජාවක් ද පවත්වන ලදි.ජය ශ්‍රී මහා බෝ සමිඳු අංකුරය බංගලාදේශයට වඩිනවාත් සමඟම එතෙක් පැවැති වියළි කාලගුණය නිමවා මහා ආශිර්වාදාත්මක වර්ෂාවක් ද ඒ මොහොතේදී පතිත වූයේ හාස්කමක් මෙනි. පසුදා පෙරවරුවේ 09.27 ට යෙදුණු සුබ මූර්තයෙන් වැඩමවා වදාළ මහා සංඝරත්නයේ සෙත් පිරිත් සජ්ජායනා මධ්‍යයේ ජය ශ්‍රී මහා බෝ සමිඳු අංකුර නම රෝපණය කිරීම සිදු කෙරිණි.එම අවස්ථාවට බංගලාදේශ රජයේ කර්මාන්ත කැබිනට් අමාත්‍ය දිලීප් බරුවා මහතා ප්‍රමුඛ විශේෂ නියෝජිත පිරිසක් ද සහභාගි වූහ. මේ අවස්ථාවට පණිවිඩයක් එවමින් ජනාධිපති මහින්ද රාජපක්ෂ මැතිතුමන් සඳහන් කර සිටියේ “දෙරටක් අතර රාජ්‍ය තාන්ත්‍රික සබඳතා ඇති වන්නා සේම එම දෙරටේ ආගමික හා මානව වර්ගයා අතර සහසම්බන්ධතාවයක් ගොඩ නඟා ගැනීම වඩා වැදගත් වන බවයි.මේ බෝ අංකුරය බංගලාදේශයට පූජා කිරීමට අවස්ථාවක් ලැබීම සම්බන්ධයෙන් තමා වඩාත් සතුටට පත් වන බවත්” එම පණිවුඩයේ වැඩිදුරටත් සඳහන් විය.බංගලාදේශ රජය වෙනුවෙන් සභාව ඇමතූ කර්මාන්ත අමාත්‍ය දිලීප් බරුවා මහතා පැවසූවේ “මෙවන් ශාසනික දායාදයක් බංගලාදේශයට පූජා කිරීම සම්බන්ධයෙන් තමා ශ්‍රී ලංකාවට ස්තූතිවන්ත වන බවයි.බෝ අංකුරය බෝධිඤාණ බෞද්ධ විහාරස්ථානයට වැඩම කරවීම.ආසියාතික රටවල් දෙකක් වශයෙන් ශ්‍රී ලංකාවත්, බංගලාදේශයත් අතර පවතින මිත්‍රත්වය මේ උතුම් කර්තව්‍යත් සමඟම තව තවත් වර්ධනය වූ අතර, ශ්‍රී ලංකාව සමඟ ඉදිරියේදීත් රාජ්‍ය කටයුතු වඩාත් සමීපව හා ශක්තිමත්ව පවත්වාගෙන යන බවත් ඒ මහතා එහිදී පැවසීය.රෝපණය කරන ලද අභිනව ජය ශ්‍රී මහා බෝ සමිඳු අංකුර නම අභියස දී එදින රැය පහන් වනතුරු සර්ව රාත්‍රික පරිත්‍රාණ ධර්ම දේශනාවක් ද පැවැත්විණි. පසුදා උදෑසන සපිරිකර සහිත තිස් නමක් විෂයෙහි මහා සංඝගත දක්ෂිණාවක් ද පැවැත්විය.ජය ශ්‍රී මහා බෝ සමිඳු අංකුර නම රෝපණය කිරීමට සමගාමීව උපසම්පදා පිංකමක් ද බෝධිඤාණ විහාරස්ථානයේ දී සිදු කෙරිණි. එහිදී භික්ෂුන් වහන්සේ දස නමක් උපසම්පදා කෙරුණු අතර එදින රාත්‍රියේදී පහන් දහසක විශේෂ ආලෝක පූජාවක් ද අභිනව බෝ සමිඳුන් ඉදිරියේ දී පැවැත්විය.ශ්‍රී ලංකාවෙන් වැඩම කර වන ලද බුද්ධ ප්‍රතිමා වහන්සේ විහාරස්ථ පරිශ්‍රයේ ඉදි කෙරුණු බුදු මැදුරේ දී තැන්පත් කිරීම ද මෙහිදී සිදු කෙරිණි. බංගලාදේශයේ වෙසෙන ශ්‍රී ලාංකිකයන්ගේ එකමුතුකම හා දායකත්වය මේ සියලු ආගමික වතාවත්වලදී විශේෂයෙන් කැපී පෙනෙන්නක් විය.රැය නිදි වරා බංගලාදේශ බොදු බැතිමතුන් සමඟ එකට එක්ව සෑම කටයුත්තක්ම සංවිධානය කරමින්, ගරුතර මහා සංඝරත්නයට ඇප උපස්ථානයන් කරමින් ලබා දුන්නා වූ තම උපරීම කැපවීම මෙහිදී අගය කළ යුතුමය.ශ්‍රී ලාංකික අනන්‍යතාවය සුරක්ෂිත කර ගනිමින්, ධර්මානුකූලව තම ජීවිත හැඩ ගස්වා ගනිමින් විනයගරුකව එරටේ ජීවත් වන ශ්‍රී ලාංකිකයනට බංගලාදේශයෙන් ලැබෙන්නේ ද මහත් ගරුත්වයකි. එමෙන්ම එරටේ ජීවත් වන ශ්‍රී ලාංකික පවුල් අතර ඇත්තේ ද මනා සබැඳියාවකි. සතුටේදී මෙන්ම විපතේදී ද ඔවුහු එකාවන්ව එකට අත්වැල් බැඳ ගනිමින් කටයුතු කරති.බුද්ධික සංජීව ජනාධිපති මාධ්‍ය සම්බන්ධීකරණ නිලධාරී</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005236</link>
    <topic>බුදුන් වහන්සේ දෙවියකුද මනුෂ්‍යයකුද නොවන්නේය</topic>
    <author>සාකච්ඡා කළේ -රමණී සුබසිංහ</author>
    <content>බුදුන් වහන්සේ දෙවියකුද මනුෂ්‍යයකුද නොවන්නේයලොව්තුරා බුද්ධ ධර්මය නොනැසී පවතින රටක ඉපැදී සිටියදීත්, එකී ධර්මය සමඟ ජීවත්වන පවුලක ඉපැදී සිටියදීත් උතුම් වූ ශ්‍රී සද්ධර්මයෙන් දුරස් වී වෙනත් මිථ්‍යා දෘෂ්ඨින් වැළඳගන්නා පිරිස් මේ සමාජයේ සුලබ ය. මෙහි දී අප අවධානයට ලක් කළ යුතු කරුණක් වේ. බුදු දහම අතහැර දමා වෙනත් දහමක් වැළඳ ගන්නට තරම් හේතුව කුමක් ද යන්න පිළිබඳව ය. බොහෝ දෙනාගේ අදහස නම් බුදු දහමින් සෙතක් සැලසී නොමැති නිසා බුදු දහම අතහැර වෙනත් දහමක් වැළඳ ගන්නා බවය. සැබැවින් ම මෙහිදී අප තේරුම් ගත යුතු දෙයකි. බුදු දහම හැර යන බොහෝ දෙනකු බුදුරජාණන් වහන්සේගෙන් යම් යම් දිව්‍යමය ප්‍රසාද බලාපොරොත්තු වන බවය.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිලෙඩ දුක් සුව කර ගැනීම, ආර්ථික සමෘද්ධිය ළඟා කර ගැනීම, තමන් ගේ රැකී රක්ෂා සුරක්ෂිත කර ගැනීම, ආදි අනේක විධ දේ බුදුරජාණන් වහන්සේගෙන් අපේක්ෂා කොට එය නොලැබෙන කල්හි, ආර්ථික වශයෙන් හා වෙනත් උපකාර ලැබෙන්නා වූ ආගම් කරා ඇදී යන ආකාරය අපි දකිමු. සැබැවින් ම බෞද්ධයින් වන අපත්, බෞද්ධයින් නොවන සියලු දෙනාත් අවබෝධ කරගත යුතු කරුණක් වේ. එනම් බුදුරජාණන් වහන්සේ දෙවියකු නොව උත්තරීතර මනුෂ්‍යයකු වන බවය. බුදුරජාණන් වහන්සේගෙන් දෙවියකුගෙන් අපේක්ෂා කරන දේ බලාපොරොත්තු වන්නේ උන්වහන්සේ කවරකු ද යන්න පිළිබඳ සැබෑ අවබෝධයක් නොවන පුද්ගලයාය.තමන් වහන්සේ දෙවියකු හෝ, ගාන්ධර්වයකු හෝ, මහා බ්‍රහ්මයකු හෝ නොවන බවත්, යක්ෂයකු හෝ මනුෂ්‍යයකු හෝ නොවන බවත් බුදුරජාණන් වහන්සේ විසින් ම වරින් වර පෙන්වා දෙනු ලැබූහ.බුදුරජාණන් වහන්සේ දිනක් උක්කට්ඨා සහ සෝතව්‍යා නගර මැදින් ගමන් කරන්නාහ. එහි දී ද්‍රෝණ නම් බමුණා බුදුරජාණන් වහන්සේ ගේ පා සටහන් දැක මේ නම් ඒකාන්තයෙන් ම මනුෂ්‍යයකු ගේ පා සලකුණු නොවන්නේ යැයි කල්පනා කළේය. උපශාන්ත ඉරියව්වෙන් වැඩ සිටින බුදුරජාණන් වහන්සේ දැක මෙසේ විමසන්නේ ය.“ඔබ වහන්සේ දෙවියෙක් ද?”“බමුණ මම දෙවියෙක් නොවෙමි.” බුදු හිමියෝ පිළිතුරු දුන්හ.“ඔබ වහන්සේ ගාන්ධර්වයෙක් ද?”“මම ගාන්ධර්වයෙක් ද නොවෙමි.”“ඔබ යක්ෂයෙක් ද?”“බමුණ මම යක්ෂයෙක් ද නොවෙමි.”“එසේ නම් ඔබ මනුෂ්‍යයෙක් ද?”“බමුණ මම මනුෂ්‍යයෙක් ද නොවෙමි.”මේ ද්‍රෝණ බමුණා සහ බුදුරජාණන් වහන්සේ අතර වූ සංවාදයයි. බුදුරජාණන් වහන්සේ විසින් තමන් වහන්සේ මනුෂ්‍යයකු ද නොවන බව පෙන්වා දුන් පසු බමුණා කලබලයට පත්වන්නේ ය.එවිට බුදුරජාණන් වහන්සේ මෙසේ දේශනා කළහ.“බමුණ, මම දෙවියකු නම් දෙවියකු කෙරෙහි වූ කාමාදී ආශ්‍රවයන් මා කෙරෙහි ද විය යුතුය. එහෙත් මම කාමය ඇතුළුකොට වූ සියලු කෙලෙස් ප්‍රහීණ කළෙමි. මුලිනුපුටා දැමීමි. ඒ නිසා මම දෙවියෙක් නොවෙමි.මම ගාන්ධර්වයෙක් නම් ඔහු කෙරෙහි පවත්නා වූ කාමා දී කෙලෙස් මා කෙරෙහි ද විය යුතු ය. එහෙත් මම සියලු කෙලෙස් ප්‍රහීණ කළෙමි. ඒ නිසා මම ගාන්ධර්වරයෙක් ද නොවෙමි.”මෙසේ දිගින් දිගට ම පැහැදිලි කළ බුදුරජාණන් වහන්සේ අවසාන වශයෙන් අංගුත්තර නිකායේ චතුක්ත නිපාතයේ ‘ද්‍රෝණ ලෝක’ සූත්‍රයේ දී මෙසේ සඳහන් කළහ.“බුද්ධෝ ති මං බ්‍රාහ්මණධාරේහී”“බ්‍රාහ්මණය මම මිනිස් දුර්වලකම් සියල්ල නැති කළ උත්තර මනුෂ්‍යයෙක් මි. ‘උත්තර මනුස්සෝ’ යනුවෙන් මා හැඳින්වීමට ඔබට පුළුවන. මම බුදුවරයෙක්මි. මා හැඳින්වීමට හොඳම නාමය ‘බුද්ධොති මං බ්‍රාහ්මණ ධාරේහි’ යනුවෙන් පැහැදිලි කළහ.එසේ නම් ඔබ මෙහි දී මූලිකව ම තේරුම් ගත යුතු වන්නේ කුමක් ද? බුදු දහමින්, බුදු හිමියන්ගෙන් යම් යම් දේ අපේක්ෂා කරන්නට පෙර උන්වහන්සේ දෙවියකු නොවන බව, මහා බ්‍රහ්මයකු හෝ ගාන්ධර්වයකු නොවන බව, මනුෂ්‍යයකු නොවන බව ඔබ වටහා ගත යුතුය.උන්වහන්සේගෙන් නොලැබෙන යම් යම් දේ අපේක්ෂා කොට එය නොලැබෙන කල උන්වහන්සේට නින්දා අපහාස කරමින්, ජීවිතයට කිසිදු යහපතක් සිදු නොවුණේ යැයි කියමින් වෙනත් ආගමක් වැළඳ ගන්නට යෑම මුලාවේ වැටීමකි. වෙනත් කිසිදු ආගමකින් මෙවැනි ශ්‍රේෂ්ඨ ආචාර්යවරයකු හමු වන්නේ නැත. මේ ලොව පහළ වූ ශ්‍රේෂ්ඨතම මඟ පෙන්වන්නා බුදුරජාණන් වහන්සේ ය. ශ්‍රේෂ්ඨතම මාර්ගෝපදේශකයා උන්වහන්සේ ය.බුදුරජාණන් වහන්සේ, අප ගේ ජීවිතය ගත කළ යුතු ආකාරයත්, යහපත කරා යන ආකාරයත්, පරිහානිය කරා යන්නා වූ හේතු සාධකත් ඉතා මැනවින් පෙන්වා දුන්හ. උන්වහන්සේ, ගුරුවරයකු ලෙස තිබිය යුතු වූ ශ්‍රේෂ්ඨතම ගුණය වූ මහා කරුණා ගුණයෙන් යුතු වූහ.උන්වහන්සේ කෙතරම් කාරුණික වූයේ ද යත්, උන්වහන්සේ ගේ ධර්මයෙහි කිසිවක් සඟවා නොගත්හ. රහසක් ලෙස කිසිවක් වසන් නොකළහ. තමන් වහන්සේ අවබෝධ කරගත්, මිනිසුන්ට අවශ්‍ය කරන්නා වූ සියල්ල ම ඉතා විවෘතව ප්‍රකාශ කළ ගුරුවරයෙක් වූ හ.එක් අවස්ථාවක බුදුරජාණන් වහන්සේ ආනන්ද හිමියන්ට මෙසේ දේශනා කළහ.“ආනන්ද, තථාගතයන් වහන්සේ ගේ ධර්මයෙහි ගුරු මුෂ්ටියක් නැත. “නත්ථානන්ද තථාගතස්ස ධම්මේසු ආචරිය මුත්ති” මහා පරිනිර්වාණ සූත්‍රයෙහි මෙය ඉතා නිරවුල්ව දැක ගත හැකිය.උන්වහන්සේ මරණ මංචකයේ වැඩ සිටියදීත්, මහා කරුණාවෙන් තෙත්ව ගිය හදවතින් භික්ෂුන් අමතා තුන්වරක් ම ප්‍රකාශ කරන වාක්‍ය දෙස අවධානය යොමු කරන්න.“මහණෙනි, යමක් මාගෙන් දැන ගන්නට තිබේ නම් දැන්ම අසා දැනගන්න. පසුව කනගාටු නොවන්න. බුදුරජාණන් වහන්සේ ජීවත්ව සිටිය දී අපට මේ මේ කාරණය දැනගන්නට නොලැබුණේ යැයි කියා දුක් නොවන්න. ඒ නිසා දැන්ම මාවෙතින් විමසා දැන ගන්න. යම් භික්ෂුවකට සෘජුවම මාගෙන් විමසිය නොහැකි නම් මිත්‍රයකු ලවා විමසන්න. ඒ ඕනෑම ප්‍රශ්නයකට මම සතුටින් පිළිතුරු දෙමි.” යනුවෙන් මහා පරිනිබ්බාන සූත්‍රයෙහි දී සිදු කරනු ලැබු ප්‍රකාශනයෙහි ඇතුළත් ය.මෙවන් මහා කරුණාවක්, කිසිදු ශාස්තෘවරයකු ගේ ජීවිතය තුළින් ඔබ දැක තිබෙන්නේ ද? බුදුරජාණන් වහන්සේ පන්සාළිස් වසක් පුරාම ගත කළ බුද්ධ ජීවිතයෙහි අපට දැක ගත හැකි වන්නේ මෙවැනි මහා කරුණාවෙන් සිදුකළ මඟ පෙන්වීම්ය. සසර ගමනේ අසරණ වූ අපට, ජීවිතය සකසා ගැනීම සඳහා කළ ශ්‍රේෂ්ඨ මඟ පෙන්වීම් ය.ඔබ මේ උතුම් ශාස්තෘවරයා ගේ ශ්‍රී සද්ධර්මය, කරුණාවෙන් තෙත් වූ හදවතින් කළ මඟ පෙන්වීම්වලින් ප්‍රතිඵල ලබා ගන්නවා විනා ඉන් මඟහැර සිටීම නොකළ යුතුය.අප ගේ ප්‍රශ්න විසඳීමට උන්වහන්සේ දෙවියකු ලෙස මැදිහත් නොවූ බව සත්‍යය. එහෙත් උන්වහන්සේ ගේ මඟ පෙන්වීමට අනුව කටයුතු කරන්නේ නම් අප ගේ ඕනෑම ගැටලුවක් විසඳා ගැනීමට ඇවැසි මාර්ගෝපදේශය ලබා ගත හැකි ය. උන්වහන්සේ පෙන්වා දුන් ශ්‍රේෂ්ඨතම මාර්ගය ආර්ය මාර්ගයයි. ආර්ය මාර්ගය නම් මධ්‍යම ප්‍රතිපදාවය. අද මුළු මහත් ලෝකයම අන්තවලට යෑමේ ප්‍රතිඵලයක් ලෙස විශාල අභියෝග රාශියකට මුහුණ දීමට සිදු වී තිබේ. මැද මාවත, මධ්‍යස්ථ ජීවන සම්ප්‍රදාය මේ ලොවට හෙළි කළ ශ්‍රේෂ්ඨතම ගුරුවරයා වන්නේ තිලෝගුරු බුදුරජාණන් වහන්සේ ය.ඕනෑම ගැටලුවක දී ‘සම්මා දිට්ඨි’ නිවැරැදි දැකීමක් වේ නම්, ඕනෑම ප්‍රශ්නයක දී, ‘සම්මා සංකප්ප’ නිවැරැදි කල්පනාවක් වේ නම්, ‘සම්මා වාචා’ යහපත් වචන කතා කරමින් ඒ ගැටලු විසඳනවා නම්, ‘සම්මා කම්මන්ත’ යහපත් ක්‍රියාකාරකම්වල නියැළෙන පිරිසක් වනවා නම්, ‘සම්මා ආජීව‘ නිවැරැදි ජීවිතයක් ගත කරනවා නම්, ‘සම්මා වායාම’ අප ගේ උත්සාහය නිවැරැදි, යහපත් එකක් නම්, ‘සම්මා සති’ යහපත් සිහියක් තිබේ නම්, ‘සම්මා සමාධි’ යහපත් ලෙස සිත එකඟ කර ගන්නේ නම් අප ගේ ලෞකික ජීවිතයේ ඕනෑම ගැටලුවක් විසඳා ගැනීමට අවශ්‍ය පදනම සකසා ගැනීමට පුළුවන.අද ලොව බොහෝ දෙනා පෙන්වා දෙන්නේ ගැටුම් කළමනාකරණය කර ගන්නේ කෙසේද යන්න පිළිබඳව ය. ගැටලු සමතයකට පත්කර ගන්නා ආකාරය පිළිබඳවය. එහෙත් බුදුරජාණන් වහන්සේ දේශනා කොට වදාළ ආර්ය මාර්ගයේ යන්නා වූ ඕනෑම කෙනකුට, ලැබෙන්නා වූ සුවිශේෂී ම අවස්ථාව වන්නේ කුමක් ද? ගැටලු කළමනාකරණය වෙනුවට ඒවා සම්පූර්ණයෙන් ම විසඳා ගැනීමට අවශ්‍ය මාර්ගෝපදේශකත්වය ලැබීමය. ඒ සඳහා අවැසි ප්‍රතිපත්තිමය ක්‍රමවේදයන් අපට හඳුන්වා දී ඇත.නූතන ලෝකයේ, සමාජ සාධාරණත්වය පිළිබඳ විමසුමට ලක් කළේ පසුගිය වසර විස්සක, තිහක, පමණ කාල පරිච්ඡේදයේ දී ය. විශේෂයෙන් ම කාන්තා අයිතිවාසිකම්, ඇයට සමාජයේ ඉහළ තැනක් ලබාදීම වැනි මාතෘකා දැක ගත හැකි වන්නේ මෑත කාලයේ දී ය. එහෙත් බුදුරජාණන් වහන්සේ කාන්තාව පිළිබඳව ඉතා මධ්‍යස්ථ, දියුණු අදහස් ඉදිරිපත් කළේ මීට අවුරුදු දෙදහස් පන්සියයකට පෙර පැවැති සමාජයේ දී ය. බ්‍රාහ්මණ සමාජය විසින් ස්ත්‍රිය ඉතා පහත් තත්ත්වයකට ඇද දමා තිබු සමාජයක උන්වහන්සේ ඇයට හිමි නිදහස ලබා දීමට නිර්භයව කටයුතු කළහ.කොසොල් රජතුමා බුදුරජාණන් වහන්සේ හමුවේ පිළිසඳරෙහි යෙදෙන අවස්ථාවක රාජ පුරුෂයෙක් පැමිණ මල්ලිකා දේවියට දියණියක් උපත් බව සැල කරන්නේ ය. ඉතා රහසින් පැවසු එම ප්‍රකාශය ඇසු රජු ගේ මුහුණුවර වෙනස් විය. ඒ දුටු බුදුරජාණන් වහන්සේ මෙසේ දේශනා කළහ.“මහ රජ, ඇතැම් ස්ත්‍රීහු ද ශ්‍රේෂ්ඨ ය. දක්ෂ ය. බුද්ධිමත් ය. එහෙයින් මල්ලිකාවට ලැබුණු දියණිය හොඳින් පෝෂණය කරනු මැනවි.නුවණැති, සිල්වත්, නැදිමයිලන් දෙවිකොට වෙසෙන, පතිවත රකින්නා වූ ස්ත්‍රිය උතුම් ය. ඇය ගේ කුසින් උපන් පුතෙක් රටක් වුවද පාලනය කරන්නේය.”සංයුක්ත නිකායේ කෝසල සංයුක්තයේ දී බුදුරජාණන් වහන්සේ එය මෙසේ දේශනා කළහ.“ඉත්ථිතිහි ඒකච්ජියා ස්‍යෙයෝ කෝස ජනාධිප මේධාවිනී සීලවතී සස්සු දේවා පතිබ්බතා තස්සා යෝ ජායතීපෝසෝ ශූරෝ හෝති දිගම්පතී තාදිසා සුබදියා පුත්තෝ රජ්ජන්ති අනුසාසතී”ගෞතම බුදු හිමියන් ගේ මෙම ප්‍රකාශය අනුගමනය කරන්නා වූ ඕනෑම කාන්තාවකට, තේරුම් ගත හැකි වන්නේ කුමක් ද? කාන්තාව ඉතා පීඩාවට පත් වී සිටි සමයක, ඇය උත්තරීතර තැනක තැබීමට ඇප කැප වූ, මතවාදී දායකත්වය සැපයූ උන්වහන්සේ උත්තරීතර ගුරුවරයෙක් වන බවය.අප ජීවත්වන මේ රටේ ජනගහනයෙන් සියයට පනස් තුනක් පමණ සිටින්නේ ද කාන්තාවය. එය පිරිමි පක්ෂයට වඩා ලක්ෂ හයක පමණ ප්‍රමාණයකි. එවැනි බලයක් වූ කාන්තාව, බෞද්ධ ධර්මානුකූලව හැඩ ගැසෙන්නට පටන් ගත්තේ නම්, බෞද්ධ ධර්මයට අනුව තම ජීවිතය සකසා ගත්තේ නම්, රටත් සමාජයත් මෙහෙයවිය හැකි ශ්‍රේෂ්ඨ දරු පරපුරක් බිහි කිරීමට ඇයට හැකි වන්නේ ය. ඒ දරුවන් නිසි මඟ යවා ජීවිතයේ ශ්‍රේෂ්ඨ ආදර්ශයක් ලබාදිය හැකි වන්නේ ය. මෙය අප අවබෝධ කරගත යුතුය.බුදුරජාණන් වහන්සේ ගේ ධර්මය එක් අවස්ථාවක දී සමස්ත සමාජයම ශෝධනයට ලක් කිරීමට තරම් ශ්‍රේෂ්ඨ, ප්‍රබල ඉගැන්වීමක් බවට පත්වේ.තවත් අවස්ථාවක දී ආර්ථිකය, දේශපාලනය විෂයය ක්ෂේත්‍රයන්ට අදාළ අපූර්ව මාර්ගෝපදේශනයන් සලසන ධර්මයක් බවට පත්වේ.තවත් අවස්ථාවක අද දවසේ තවමත් පර්යේෂණ මට්ටමේ තිබෙන්නා වූ විවිධ ග්‍රහලෝක පිළිබඳ, විවිධ සත්ත්ව කොට්ඨාස පිළිබඳ කිසිවකු කිසි කලෙක නොසිතූ තොරතුරු පිළිබඳ හෙළි කරන ධර්මයක් බවට පත් වේ.අද චන්ද්‍රිකා තාක්ෂණය ඔස්සේ වෙනත් යානා ග්‍රහලෝක සොයා ගෙන යද්දී තිලෝගුරු බුදුරජාණන් වහන්සේ අනන්ත වූ විශ්වය ගැන තොරතුරු හෙළි කළේ උතුම් වූ සම්බුද්ධත්වය කරා ගෙන යනු ලැබු තමන්ගේ මනස උපයෝගී කරගනිමිනි.ඔබ මේ ශ්‍රේෂ්ඨ වූ සම්බුදු දහම තමන් ගේ ජීවන දැක්ම බවට පත්කර ගන්නට උත්සාහ කළ යුතුය. බුදුරජාණන් වහන්සේ ගේ ඉගැන්වීම තමන් ගේ ජීවිතය සාර්ථක කර ගන්නා වූ මාර්ගෝපදේශනය බවට පත්කර ගැනීමට උත්සාහ කළ යුතු ය.යුරෝපීය රටවල් පමණක් නොව මැද පෙරදිග පවා, අධ්‍යාපනය ලැබු මිනිසුන් සිය ධර්මය ලෙස පිළිගන්නේ උතුම් වූ ශ්‍රී සද්ධර්මයයි. ඔවුන් තමන්ගේ ආගමික සංකේත ගෙල පැළඳ සිටිය ද හදවතින් නමස්කාර කරන්නේ උතුම් වූ සම්බුද්ධ ධර්මයට ය.මේ ලොව යම් ප්‍රඥාවන්තයෙක් වේ ද, ඔහු හදවතින් අනුගමනය කරන්නා වූ උතුම් වූ බුද්ධ ධර්මය අනුගමනය කරන ශ්‍රේෂ්ඨ මනුෂ්‍යයකු බවට පත්වීමට ඔබ උත්සාහ කළ යුතුය.උතුම් වූ තෙමඟුල අර්ථාන්විතව සමරන සැබෑ බෞද්ධයකු වන්නේ එවිට ය.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005231</link>
    <topic>මං මෙහේ ආ එක හොඳයි දැන් මං ඉගෙන ගන්නවා</topic>
    <author>ටෙක්ලා පද්මිණී කාරියවසම්</author>
    <content>මං මෙහේ ආ එක හොඳයි දැන් මං ඉගෙන ගන්නවා“ඔය එන්නේ කෝච්චිය තනියම”රැඳවුම් නිවසේ ගේට්ටුව රැකවල්ලා සිටින යෞවනයන් දෙදෙනාගෙන් අයෙක් ගේට්ටුව දෙස බලා ගෙන හඬ ගෑවේය. සිකුරාදා දිනයේ රැඳවුම් නිවහන බාර නිලධාරියාත් මමත් ඒ දෙස විමසිලිමත්ව බැලීමි.“පයින්මද ආවේ.” නිලධාරියා විමසුවේ තරමක් පසු තැවෙන ස්වරයෙනි.“න්නෑ... නර්ස් කෙනෙක් රුපියල් පාළොහක් දුන්නා. බස් එකේ ආවේ...”කොල්ලා සිනා සෙමින් කියයි.කෝ කෝච්චිය...? මගේ සිත විමසයිකොහේද මෙයා ගිහින් තියෙන්නේ මම නිලධාරියා විමසුවෙමි.“අපි දැන් කතා කර කර හිටියේ මෙයා ගැන තමයි. මෙයා දඟලලා කකුල කපාගෙන ඉස්පිරිතාලෙ හිටියේ...”“කෝ තුවාලේ කොල්ලා සරම මඳක් ඔසවා ප්ලාස්ටර් දමා වැසූ තුවාලය පෙන්වූයේ ය.“අපෝ පොඩි එකක්නේ...” මම කීවෙමි.“මැහුම් හතක් දැම්මා. මිස් කියන්නේ කකුල කැඩෙන්න ඕන කියලද?”අසල හුන් දඟකාර කොලු ගැටයෙක් අසයි.“අපොයි න්නෑ... ඒත් තව මැහුම් දෙකක්වත් දැම්ම නම් හොඳයි...”මම කී දෙයට සැවොම සිනාසෙයි.රැඳවුමේ යෞවනයෝ වටවී රෝගියා ගේ සුවදුක් විමසති. වරෙක එකිනෙකා පරයා නැඟී සිටීමට වෙර දරමින් සණ්ඩු සරුවල් කරගන්නා මේ යෞවනයෝ දුකේදී එකට දුක සැප බෙදා ගනිති.“අපි ඔයා ගැන තමයි කතා කර කර හිටියේ. එහෙනං මේ මිස් එක්ක ටිකක් කතා කරන්න...”රැඳවුම් නිවහනේ නිලධාරියා දරුවාට පැවැසුවේය.“අනේ සර් නාගෙන එන්නං.”“අපෝ දැන් නාන්න එපා හෙට උදේට වතුර ඇදලා දෙන්නම්...”දිය නාන සිතින් යුතුව රෝහලේ සිට පැමිණි දරුවා මා පසුපස ඇදෙද්දී තවෙකෙක් පිටට තට්ටුවක් දමා පැවැසීය.“සෙරෙප්පු දෙක ගෙනාවද? ඈත සිට හඬ නඟා තවෙකෙක් අසයි. කොල්ලා හිස සලා ඔව් යැයි හඟවයි.“මට සෙරෙප්පු දෙකක් නැහැ. එයාගේ සෙරෙප්පු තමයි දාගෙන ගියේ” යෞවනයා බිම බලා ගත් වනම කියයි.ඉතිං... මොකද ඔයාට කොච්චිය කියන්නේ?“මාව මෙහේට එව්වේ කෝච්චියේ කඩල විකුණන කොට අල්ලලා. එදා අපේ දෙවැනි අම්මා ලෙඩ වුණා. ඒනිසා මම දෙවැනි අම්මගේ කඩල කූ®ඩේ අරගෙන ගියා කෝච්චියේ විකුණන්න. එදාම අල්ල ගත්තා.”“ඇයි එයාට දෙවැනි අම්මා කියන්නේ... අම්මා කියන්න කෝ...”මම ‘කෝච්චියෙන්’ ඉල්ලීමක් කළෙමි.“අපිට අම්ම කෙනෙක් හිටියා. එයා අපිව දාල ගියා. අපේ ගම ගම්පොළ. අපි හිටියේ වේයන්ගොඩ. මිස් දන්නේ නැහැ අපේ තාත්තගේ කකුල කොටුවේ බෝගහයට දී පිපිරුණු බෝම්බෙට අහුවෙලා කැඩුණා. දැන් තාත්තා දාලා ඉන්නේ බොරු කකුලක්...“ඔයා ගේ තාත්තා මොකටද බෝම්බ පිපිරෙන තැන්වලට ගියේ?”“ගියේ නෑ මිස් අපේ තාත්තා එතකොට බෝගහයට රෙදි කඩයක් කළා. කොටුවේ හැමෝම තාත්තව අඳුනනවා”මගේ අසංවර නපුරු පැනයට ‘කෝච්චිය’ අහිංසක ලෙස හිස නමා පිළිතුරු දුන්නේ දෑසේ කඳුළු සඟවා ගනිමිනි.“ඉතිං දැන් තුවාලෙ හොඳයි ද? පෑරුණු තුවාලයේ වේදනාව අලුත් තුවාලයෙන් වසා දැමීමට සිතූ මම කකුලෙ තිබූ මැහුම් දැමූ තුවාලය පිළිබඳ විමසීමි.“මම දඟ කළේ නැහැ. ඇඳෙන් බහිද්දී සරම පැටලුණා මාව වැටුණු වෙලාවේ ඇඳේ වැදිලා තමයි කකුල තුවාල වුණේ. අලුත් සර් මාව උස්ස ගෙන ගියේ...”“කෝච්චිය සිනා සෙයි.“ඉතිං පුතාගෙ අම්මා ගියේ ඇයි?”“දන්නෑ... මම ඉස්කෝලෙ දෙකේ පන්තියේදී තමයි අම්මා ගියේ. නංගියි මායි අයියයි එතකොට පොඩියි. තාත්තා එතකොට රෙදි බිස්නස් කළේ නැහැ. අම්මා තමයි රස්සා කළේ. අම්මා ගියාම අපිට කරන්න දෙයක් තිබුණේ නැහැ.තාත්තා අම්මා විකුණ විකුණ හිටපු පින්තූර වගයක් අරගෙන අපිත් එක්ක රාගම ඉස්ටේෂමට ආවා. ඇවිත් ඒවා විකුණුවා. අපි හිටියේ අම්ම ගේ ගෙදරක රාගම, ඒ ගෙවල් කට්ටියක් ඇවිත් පිච්චුව නිසා අපිට ඉන්න තැනක් නැති වුණා... ඒ නිසා රාගම ඉස්ටේෂමේ හිටියේ. ඒ ඉන්න කොට තමයි දෙවැනි අම්මා අපව දැකලා එයාගෙ ගෙදර එක්ක ගියේ. ඒ වේයන්ගොඩ. එහේ අක්කා කෙනෙකුයි, තව අයියා කෙනෙකුයි ඉන්නවා. එයාලටත් තාත්තා කෙනෙක් නැහැ. ඒ තාත්තා නැතිවෙලා.“දැන් නම් ඒ අයියා කසාද බැඳලා. මගේ අයියා කොටුව ඉස්ටේෂමේ පිපුරුව බෝම්බෙට අහුවෙලා මැරුණා. එයා ඉස්කෝලේ ගියා. එයා ආමි එකට යන්න ඔක්කොම ලෑස්ති කර ගෙන හිටියේ. ඒ ඉද ගෙනත් කෝච්චියේ රටකජු විකුණුවා. එදා රටකජු විකුණලා ගෙදර එන්න ඉන්න කොට තමයි මැරිලා තියෙන්නේ. දැන් ඉන්නේ මායි නංගියි විතරයි.නංගිව දෙවැනි අම්මා නිවාසෙකට දැම්මා බම්බලපිටියේ උසාවියට දාලා. දැන් එයා ඉස්කෝලෙ යනවා. එයා ඉගෙන ගන්න හරි දස්සයි. අයියා බෝම්බෙන් මැරුණාහම තාත්තට සල්ලි හම්බ වුණා.තාත්තා ඒ සල්ලි අයියගේ දානේ දෙන්නවත් ගත්තේ නැහැ. දානේ දෙන්නේ තාත්තා රටකජු විකුණලා එකතු කරලා. අයියගේ සල්ලි නංගිට දෙන්න බැංකුවේ දාලා තියෙන්නේ.අපේ දෙවැනි අම්මා හරි හොඳයි. අපිව එයාගෙ ගෙදර තියාගෙන බලා ගත්තා. ගහන්නෙවත් බණින්නෙවත් නැහැ.අපේ තාත්තා බෝම්බෙට අහු වුණාට පස්සේ රෙදි විකුණන්න යන්නේ නැහැ. දැන් සිරිපාද කාලේට තාත්තගෙ යාළුවෙකුගේ කඩයක් කරනවා. ඒක තියෙන්නේ සිරිපාද කන්දෙ. තාත්තා මේ සැරෙත් අපිව සිරිපාදෙ එක්ක ගියා. දැන් තාත්තට කකලක් දාලා තියෙන්නේ.මට මෙහේ ඉන්න ලැබුණ එක හොඳයි මිස් දැන් මම ඉස්කෝලෙ යනවා. මට හොඳටම වැඩ බැහැ. යාළුවෝ රෑට මට කාමරේදී අකුරු කියලා දෙනවා.අපේ තාත්තාගේ ගම ගම්පොල. ඒත් තාත්තා එහේ යන්නේ නැහැ. අපිට හොඳ රස්සාවල් කරන බාප්පලත් ඉන්නවා. ඒ කියන්නේ අපේ තාත්තාගේ මල්ලිලා.මේ සැරේ අපි අවුරුද්දට ඇඳුම් ගන්න කොටුවට ගියාම හරි ෂෝක් වැඩක් වුණා මිස්. අපි අපේ අම්මව දැක්කා. එයාට දැන් මල්ලි කෙනෙකුයි නංගි කෙනෙකුයි ඉන්නවා. එයාල කළුම කළුයි. අම්මා අපිව දැකලා අහක බලා ගත්තා.”“ඉතිං ඔයා හැමදාම කෝච්චියේ කඩල විකුණුවද?”දිනේෂ් ගේ දිගු කතාවට විරාමයක් තබමින් මම ඇසුවෙමි. ඔහු අවිහිංසක දෑස් පියවා සිනාසී පිළිතුරු දුන්නේ කනස්සල්ල මුසු හඬිනි.“නෑ මිස්. අපේ දෙවැනි අම්මට උණ හැදුණා. දෙවැනි අම්මා එපා කියද්දී තමයි මම ගියේ. ඉතිං මාව පොලිසියෙන් අල්ලා ගත්තා.ඒකෙන් ඉතිං හොඳක් වුණානේ මම අකුරු ඉගෙන ගන්නවා. රස්සාවක් වුණත් ඉගෙන ගන්න පුළුවන්නේ. මම ඊට පස්සේ ගෙදර ගිහින් රස්සාවක් කරනවා. මම හිතන්නේ මට මෙහේ එන්න වුණු එක හොඳයි. ඉතිං පොඩි ළමයි කෝච්චියේ කඩල විකුණන එක වරදක්නේ.”ඔහු වැරැද්ද බාරගෙන හමාරය. ඔහු කළ වරදට ඔහුට ලැබුණු දඬුවම වරප්‍රසාදයක් ලෙස ඔහු පිළිගෙන හමාරය.එහෙත් ජීවිකාව සඳහා මිනිසුන් කුමක් හෝ කළ යුතු ය. දරුවන් නම් කළ යුත්තේ ළමාවියේ ඉගෙනීමම පමණි. එහෙත් දුක ජයගෙන ඉගෙන ගැනීම සඳහා බුලත්විට, රටකජු සහ ටොපි විකුණා පොතපත ගත් දරුවෝ ද අප අතර සිටිති.යුද්ධයට විරාමය තබා වසරක් එළඹී තිබේ. යුද්ධය හේතුවෙන් බොහෝ දේ අහිමිවූ දිනේෂ් කෝච්චියේ කඩල විකුණූ වරදට රැඳවුම් නිවාස ගත විය. එහෙත් පොඩි සතුටක් සිතට දැනේ. ඔහු ඉන් යහපත් ප්‍රතිඵල ලබමින් සිටී. දිනේෂ් දඟ කොට වැටුණ ද මින් පසු කෝච්චියේ බසයේ රට කජු විකුණා කිසිම දරුවකු රැඳවුම් නිවසට නොයැවෙනු ඇත.ඒ දුම්රියේ සහ බස් රියේ වෙළඳාම තහනම් කොට ඇති බැවිනි. මම කල්පනාවේ නිමග්නව දිනේෂ් දෙස බලාහුන් නිමේෂය දිනේෂ්ට දිගු කාලයක් විය.“එහෙනම් මිස් ඔක්කොම කීවනේ මම නාන්න යන්නම්...”“කකුල තෙමාගන්න එපා” මම අවවාද කළෙමි.“දැන් නාන්න එපා හෙට උදේට මම වතුර ඇදලා දෙන්නම් හෙට නාන්න” කෙහේ දෝ සිට එතැනින් යමින් සිටි යෞවනයෙක් දිනේෂ්ගේ පිටට තට්ටුවක් දමා පැවසුවේ ය.අනේ කොතරම් සතුටක් ද, තැන තැන සිට මෙතැනට පැමිණ එක වළදේ බත වළඳන මේ කොල්ලන් බැඳ තබා ඇති සිහින් හුය කුමක්ද? සෙනෙහස ද ආදරය ද දුක ද මනුස්සකම ද එය කුමක් හෝ වේවා මේ දරුවන් යහපත් මිනිසුන් ලෙස හෙට සමාජ ගතවනවා නම් ඒ ඇති. ඔවුන්ගේ අලුත් ලෝකයට සොඳුරු හෙටක් උදාවනවා නම්... එහෙත් ඒ සඳහා ඔවුන් වෙනුවෙන් බොහෝ දේ සිදුවිය යුතු ය.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005232</link>
    <topic>බලන්ගොඩ “හිරිකටු ඔය” සුන්දර වන පියස</topic>
    <author>ඡායාරූප හා විස්තරය</author>
    <content>බලන්ගොඩ “හිරිකටු ඔය” සුන්දර වන පියසනිදහස් මනසකින් යුත් සන්සුන් ජීවිතයකට පීඩා කරන්නේ ඝෝෂාකාරී හා කලහකාරී බවින් යුත් ශබ්ද දූෂණයෙන් පිරි පරිසරයයි. එවැනි වටපිටාවකින් යම් තරමකට හෝ මිදී වනගත සුවදායක පරිසරයක දින කිහිපයක් හෝ ගත කරන්නට ඇත්නම් සිතට දැනෙන සැනසිලි සුවය අපමණය. මෙවැනි සතුටක් ලැබීමට නම් සුන්දර වනගත පෙදෙසකට ඇතුළු විය යුතුමය.මේ කියන්නට යන්නේ එවැනි නිහඬ සුන්දර මිහිරියාවකින් හෙබි වනගත පෙදෙසක් පිළිබඳවයි. රත්නපුර දිස්ත්‍රික්කයේ බලංගොඩ ඉඹුල්පේ ප්‍රාදේශීය ලේකම් කොට්ඨාසයේ පිහිටි “හිරිකටු ඔය” ස්වභාවික වනගත ප්‍රදේශයයි ඒ.කොළඹ - බදුල්ල මාර්ගයේ බෙලිහුල්ඔය කි. මී. 160 කණුව අසලින් වමට ඇති නන්පෙරියල් වතු යාය හරහා දිවයන මාර්ගයේ කි. මී. 5.7 ක් පමණ ගිය විට ලෝකාන්තය කඳු පාමුල සෞන්දර්ය පරිසරයක් උරුම කර ගත් ප්‍රදේශයක හෝර්ටන්තැන්න ඔස්සේ ගලා බසින සෞම්‍ය වූ ශීතලකින් හෙබි ජලයෙන් පිරි හිරිකටු ඔය අසබඩ මෙම සුන්දර පරිශ්‍රය පිහිටා ඇත. ලෝකාන්තය පාමුල හෝර්ටන්තැන්න ශ්‍රීපාද රක්ෂිතයෙන් ආරම්භ වන මෙම හිරිකටු ඔය ජල ධාරාව මහා වන පියස අතරින් සමනළ වැවටත්, එතැනින් වලවේ ගඟටත් ගලා බසී.ලෝකාන්තය, ශ්‍රීපාද කඳු වළල්ල, හෝර්ටන් තැන්න හා ඉම්පීරියල් කඳු වැටියෙන් මෙම ප්‍රදේශය ආවරණය වී තිබෙන අතර, කුඩු දවුල, අල හෙළිය, බටදොඹ, අංකෙන්ද, බදුල්ල, බෝඹු, පිහිඹිය, පුස්වැල් ආදි තුරු ලතාවලින් ගැවසී ගත් මෙම වනය නෙල්ලි වැනි ඖෂධීය ශාකවලින් ද සමන්විතය. එමෙන්ම දිවියා, වලසා, ඕලු මුවා, ඉත්තෑවා, මීමින්නා, හාවා ආදි වන සතුන්ගෙන් ද මෙම පරිසරය අලංකාර වී ඇත.හිරිකටු ඔය ගලා බසින ලෝකාන්තය කඳු වැටියේ දර්ශනයක්රත්නපුර දිසා වන සංරක්ෂණ කාර්යාලය සහ බලන්ගොඩ අඩවි වන සංරක්ෂණ කාර්යාලය මඟින් පාලනය වන මෙම හිරිකටු ඔය පාරිසරික කඳවුරේ පරිසර සංරක්ෂණය සඳහා ජනතාව දැනුම්වත් කිරීමේ ස්ථානයක් වශයෙන් ප්‍රමුඛත්වයක් ලබා දී ඇත. ඒ අනුව ප්‍රදේශයේ පාසල් ළමයින් මෙම ස්ථානයට ගෙන්වා දේශන, සම්මන්ත්‍රණ, පරිසර අධ්‍යයනය පිළිබඳ ප්‍රායෝගික ක්‍රියාකාරකම් මඟින් දැනුම්වත් කිරීම් දැනටමත් සිදු කරනු ලැබේ. වෙනත් ප්‍රදේශවල දරු දැරියනට ද මෙම අවස්ථාව ලබාදීමට අපේක්ෂා කරන අතර, මීට අමතරව රාජ්‍ය ආයතන, රාජ්‍ය නොවන ආයතන හා ප්‍රජා සංවිධාන සඳහා පාරිසරික දැනුම්වත් කිරීමේ වැඩ සටහන් ක්‍රියාත්මක කරන බව බලන්ගොඩ අඩවි වන නිලධාරී කේ. ඒ. ඩී. පී. ජයසිංහ මහතා පැවසීය.මෙම ස්වභාවික වනගත පරිශ්‍රයේ ඉදිකර ඇති හිරිකටු ඔය අධ්‍යාපන හා තොරතුරු මධ්‍යස්ථානය මඟින් ලබා දෙන දැනුම, විනෝදය, විවේකී බව සහ ස්වභාවික පරිසරයේ වින්දනය ලබා ගැනීමට සංචාරයේ යෙදෙන්නන්ට පහසුකම් සලසා ඇත. ඉඹුල්පේ ප්‍රාදේශීය ලේකම් කොට්ඨාසයට මායිම්ව පිහිටි ලෝකාන්තය, හිරිකටු ඔය පාරිසරික කඳවුරට පෙනෙන තෙක් මානයේ දුරින් පිහිටා තිබේ.එමෙන්ම හිරිකටු ඔය අධ්‍යාපන හා තොරතුරු මධ්‍යස්ථානයට පිවිසීමට ඇති බෙලිහුල්ඔය සිට නන්පෙරීයල් වතුයාය හරහා ගමන් කරන මාර්ගයේ ඉදිරියට ගොස් හෝර්ටන් තැන්න ජාතික වනෝද්‍යානයට ද පිවිසිය හැක. එමෙන්ම මධ්‍ය කඳුකරයෙන් ගලා බසින ප්‍රධාන ගංගාවක් වූ වලවේ ගඟ හරස් කර ඉදිකරන ලද සමනළ වැව සහ වලවේ ගඟින් නිර්මාණය වූ අතිශයින්ම මනස්කාන්ත දිය ඇල්ලක් වන දූවිලි ඇල්ල මීට ආසන්නව පිහිටා ඇති දැකුම්කළු ස්ථානයක් වේ.හිරිකටු ඔය ජල ධාරාව ඇද හැළෙන සුන්දර ස්ථානයක්මීට අමතරව සංස්කෘතික වශයෙන් වැදගත්කමක් ඇති බුදුගල හා ගල්ටැමියාය විහාරස්ථාන බෞද්ධයන්ගේ හා මුස්ලිම් ජාතිකයන්ගේ ආගමික ස්ථානයක් වන කෑරගල සිද්ධස්ථානය ද මෙහිදී විශේෂත්වයක් ගනී.එමෙන්ම අපවත්වී වදාළ අතිපූජ්‍ය බලන්ගොඩ ආනන්ද මෛත්‍රී මාහිමිපාණන් වැඩ සිටි විහාරස්ථානය වන බලන්ගොඩ උඩුමුල්ල ශ්‍රී නන්දාරාමය, බලන්ගොඩ පින්නවල මාර්ගයේ පිහිටි බොල්තුඹේ දේවාලය, බෙලිහුල්ඔය මාර්ගයේ උග්ගල් අලුත් නුවර ස්කන්ධ කුමාර දේවාලය ද තවත් ආගමික හා සංස්කෘතික වටිනාකමකින් යුතු ස්ථාන වන අතර, හිරිකටු ඔය අධ්‍යාපන හා තොරතුරු මධ්‍යස්ථානය මඟින් මෙම ස්ථාන පිළිබඳව වැඩිදුරටත් තොරතුරු ලබාගත හැක. මෙම තොරතුරු මධ්‍යස්ථානය මඟින් මේ වන විටත් විශාල සේවාවක් ඉටු කරමින් පවතින අතර, හිරිකටු ඔය අසබඩ ජෛව විවිධත්වය, වන සම්පත් සංරක්ෂණය හා සංවර්ධනය කිරීම මෙහි මූලික අරමුණ වී තිබේ.ලෝකාන්තය කඳු පාමුලින් ගලා යන කිසිදාක දිය නොසිඳෙන මෙම අසිරිමත් හිරිකටු ඔයට බැසීමට මෙහි සංචාරයේ යෙදෙන කිසිවෙක්වත් අමතක නොකරති. පරිසරය පිළිබඳ ස්වයං අධ්‍යයනවල යෙදෙන්නන්ට හා කලබලකාරී පරිසරයකින් මිදී ස්වභාවික පරිසරයේ ආශ්වාදය විඳ ගැනීමට පැමිණෙන පරිසර හිතකාමීන්ට සහ පර්යේෂකයන්ට ද මෙම ස්ථානය නිවහන් සපයයි. බොහෝ අධ්‍යාපන තොරතුරු දැක බලා ගැනීමට තිබෙන මනස්කාන්ත මධ්‍යස්ථානයක් වන හිරිකටු ඔය වනපෙතට පිවිසීමට බලන්ගොඩ අඩවි වන සංරක්ෂණ කාර්යාලය පහසුකම් සලසා ඇත.හිරිකටු ඔයේ පිරිසුදු ජලය ස්නානය කිරීම සඳහා ලොකු කුඩා සැමට ස්ථාන සකස් කර ඇති අතර, ඉතා පිරිසුදු වැසිකිළි පහසුකම් හා විවේකීව කල් ගත කිරීමට අවශ්‍ය පහසුකම් ද මෙහිදී ලබාගත හැකිය. ස්වභාවික වනපෙත්, තණබිම් හා ගල්තලා මතින් සැකසුණු ස්වභාවික මංපෙත්වල ගමන් කිරීමට මෙහි පහසුකම් ඇති අතරම කඳු තරණයට, ස්වභාවික දර්ශන නැරැඹීමට හැකි නැරැඹුම් ස්ථානවලට යා හැකි ලෙස ද මෙම මංපෙත් සකස් කර ඇත.කඳු තරණය කිරීමේ පහසුකම්, උද්‍යාන ආශි‍්‍රතව භාවනා කිරීමට හා සක්මන් කිරීම සඳහා නිසංසල අසපුවක් ද පිහිටා ඇති අතර, මෙම වන පියසේ පරිසරය අපවිත්‍ර නොකොට සුන්දරත්වය රැක ගැනීම නවාතැන් ගැනීමට පැමිණෙන සැමගේ යුතුකම හා වගකීම වන්නේය.ඡායාරූප හා විස්තරයමහානාම ගලහිටියාවමහනුවර උතුර විශේෂ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as1005239</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිවඳින්ඩ යන මේ නංගිට - සුමන සමන් දෙවි පිහිටයි!’සිරිපා වැඳ පඩිපෙළ බසිමින් සිටි නන්නාඳුනන තරුණයෙක් නන්නාඳුනන තරුණියක් දැක එසේ ගැයුවේ ය.’වැඳල බහින ඒ අයියට - සුමන සමන් දෙවි පිහිටයි!’නන්නාඳුනන තරුණිය ද තමා ආමන්ත්‍රණය කළ ඒ නන්නාඳුනන තරුණයාට පිළිතුරු ගැයුමක් කළේය.ඒ ගැයුම් දෙකම අසා සිටි ඔවුන් නන්නාඳුනන අපි ද ඔවුන් හා සරල සැහැල්ලු වින්දනයක් ලදිමු. එය කාගේත් ගමන් විඩාව අමතක කරවන්නක් විය.’වඳින්ඩ යන මේ මාමට සුමන සමන් දෙවි පිහිටයි’පඩි පෙළ බැස එමින් සිටි තරුණ සමූහයේ වූ කටකාර තරුණයෙක් ආගන්තුක නඩයක වැඩිහිටියකු එල්ල කොට එසේ ආසිරි පැතුවේ ගමනේ ඒකාකාරී ස්වභාවය බිඳ සැහැල්ලු විනෝදයක් ලබනු රිසියෙනි.’එහෙම කිව්ව ඒ බෑණට සුමන සමන් දෙවි පිහිටයි!’ වැඩිහිටියා ද අනපේක්ෂිත ලෙස පෑ ප්‍රතිචාරයෙන් අර තරුණයා මිතුරන් අතර හාස්‍යයට ලක්වූයේය. ඒ දුටු වැඩිහිටියා ගේ මුහුණ සුපුරුදු රැළි දිග හැරී සිනාවක් මතු විය. මේ අහිංසක විනෝදය අපේ ගමන් වෙහෙසට ඔසුවක් විය.නමුත් මෙවර අප ගේ සිරිපා ගමනට එබඳු සැහැල්ලු විනෝදයක් නම් නොලැබිණ. අප මෙවර සිරිපා කරුණා කළේ කලකට පසු ය. සමාජය වෙනස් වී ඇත.වෙනදා ඇසුණු හැඩකාර දෙපැත්ත කැපෙන කවි පදයක් මෙදා ඇසුණේ කලාතුරකිනි. ඒවා ද අර තරම් හැඩ නැත. එහෙත් මොකවත් නැති තැන ඊට ද වටිනාකමක් ලැබිණ.මේ වන්දනා ගමනෙහි දී මා දුටු විශේෂ සිද්ධීන් දෙකක් ලිවිය යුතු ම ය. ඒ කණ්ඩායම් දෙකක් ගැන ය.පළමු තරුණ කණ්ඩායම සිටියේ ගෝනි අතැ’තිවය. ඔවුන් කරන්නේ කුමක්දැයි යන්න දැන ගැනීමේ කුහුල මා තුළ වැඩිණ.’ඔයාල කවුද?’ මම ඔවුන්ට ළංවීමි.’අපි කොළඹ විශ්වවිද්‍යාලෙ. අපි මේ පරිසරයට එකතුවෙලා තියන ප්ලාස්ටික් එකතු කරනව‘ලද පිළිතුරෙන් මා තුළ ඇතිවූයේ යම් පමණ විස්මයකි. ඔවුන් කෙරෙහි වූ ගෞරවයෙන් මසිත පිරී ගියේ ය.’ඔයාල කරන්නෙ හොඳ වැඩක්’ මම ඔවුන් පැසසීමි.මඟ දෙපස විසිර ඇති ‘ප්ලාස්ටික්’ අපද්‍රව්‍ය ඉවත් කිරීම පරිසරය රැක ගැනීමට උදවු දීමකි. එයම පිනකි.ඔවුන් ගේ සත් ක්‍රියාව හමුවේ පැහැදුණු මසිත උඩ මළුවේ දී දුටු එක්තරා දසුනකින් රිදී ගියේය. කොන්ක්‍රීට් ලෑල්ලක් මත නැඟී ගත් නිල ඇඳුමැත්තෝ සිවු දෙනෙක් එතැන වූ හිස් ප්ලාස්ටික් බෝතල් තොගයක් පහළට වීසි කරමින් සිටියහ.කවුරුත් එදෙස බලා සිටියේ ගොළුවන් සේ ය.ලෝක උරුමයක් වන ශ්‍රී පාද අඩවියේ ස්වභාවික පරිසරය ඒ අයුරින් පැවැතීමට ඉඩ හැරීම එහි යන කාගේත් වගකීමකි.  හික්කඩුවේ, දිලිප් කුමාර හික්කඩුව මහතා විසින් යොමු කරන ලද ලිපියක් ඇසුරිනි.  කලකින් නුදුටු පරිසරයක අරුමය විඳ ගනු වස් කන්තෝරු මිතුරෝ තිරිකුණාමල පැත්තේ යෑමට චාරිකාවක් සංවිධානය කළහ.යෝජනා වූයේ දරු පවුල් ද කැටුව යෑමට ය.‘දවාලෙ යමු. පරිසරය බලාගන්නත් පුළුවන්නේ’‘රෑට යන එක ලේසියි. කාල කළමනාකරණයත් පහසුයි’‘දුර පළාතක් නිසා බලන්න ඕනැ තැන් ගැන කලින් හොයල බැලුවොත් නරක ද?’‘ඇයි? ඇයි ඊට කලින් අපි ඔහෙ ගිහින් නැද්ද?’‘ඒ පළාතෙ කෑම, වතුර එහෙම කොහොමද?’‘බොළඳ ප්‍රශ්න අහන්න එපා!’මම බිරිය ද දියණිය ද සමඟ ගමනට එක්වීමි.බසය පිටත් විය.තරුණ පිරිසේ විනෝදය වූයේ ගමනාරම්භයේ සිට ම කාඩ් ගැසීම ය. පසු පෙළ හුන් පිරිමි සමූහයා ගේ විනෝදය වූයේ මධුවිත හා ගී පද ය.අමතක කර දමන ලද බිරියන් ගේත්, දරුවන් ගේත් අඳෙීනාවෙන් බසයේ මැද අඩවිය පිරී තිබිණ.රැයේත්, දවාලේත් බසය ඇදී ගියේ ය.පාන්දර යාමයේ බසය නවාතැනක් ළඟ නැවතිණ. තේ බීවූ පසු යළි ගමන ඇරඹිණ.මුහුද දුටු හැටියේ ම පිරිසට නව පණක් ආවේ ය. පැය ගණනාවක් සයුරු රළ වැළඳ සිටි පිරිස යළි බසයට නංවනු ලැබූයේ මහත් වෑයමකිනි.දිවා අහර මග හැරී තිබිණ. එහෙයින් උදේ තේ බිඳෙන් කුස පුරවා ගත් පිරිසට සවස හය වන තුරු කුස ගින්නේ පෙළෙන්නට සිදු විය. ඒ මදිවාට රෑ නවාතැනේ ද අහර අවසන් ව තිබිණ.කුස හිස්ව පැවතියෙන්, ආමපිත්තයෙන් පෙළෙන මා බිරිය ගේ උදරාබාධය උත්සන්න වෙමින් පැවතිණ. ඇය වේගවත් ව හුස්ම ඉහළ - පහළ දැම්මා ය. වමනය කිරීමට උත්සාහ ගත්තා ය. ලජ්ජාව නිසා පිටට නොපෙන්නුව ද ඇය දැඩි ලෙස පීඩාවට පත් ව සිටින බව මට දැනිණ.මම පාරට බැස කඩපිල් ගානේ ඇවිද්දෙමි. එහෙත් සුදුසු අහරක් සොයා ගැනීමට අසීරු විය.මා යළි බසයට එන විට බිරිය සංවිධායකයන් හා ගැටෙමින් සිටියා ය.‘ට්‍රිප් එකක් ආවම ඔහොම තමයි, ටිකක් දුක් විඳින්න ඕනැ. පේනවනෙ, අපිත් ඉන්නෙ බඩ ගින්නෙ තමයි’‘ඒත් සල්ලි ගන්නකොට නම් ඒව කිව්වෙ නෑ’ඒ වන විට අප සිටියේ නන්නාඳුනන පෙදෙසක නන්නාඳුනන ජනතාවක් ඉදිරියේ ය.ඒ කුඩා කඩ කාමරය වෙත අප රැගෙන ගියේ දෙවියන් යැයි මට සිතේ.එහි සිටියේ කාන්තාවක් හා ඇගේ දියණියයි. වීදුරු අල්මාරිය තුළ කිසිදු අහරක් නොවීය.‘මෙතනින් එහාට මට යන්ඩ බෑ’ රෝගය උත්සන්න වීමෙන් පීඩාවට පත් ව සිටි බිරිය එහි බංකුවක් මත වැතිර ගත්තා ය.‘අනේ අපිට මොනව හරි කන්න දෙන්න!’අපට වූ ඇබැද්දිය තරුණ මව හා දියණිය අසා සිටියේ විමතියෙනි.‘කලබල නැතුව ඔහොම ටිකක් ඇලවෙලා ඉන්ඩකො’ මව කඩිනමින් ගෙතුළට ගියා ය. දියණිය අපට ජලය ද, තේ පැන් ද පිරිනැමුවා ය.වැඩි වේලාවක් නොගියේ ය. අහර සුවඳක් ආයේ ය.මව අප ඉදිරියට ආවේ සිනාසී ගෙන ය. ‘උණු උණුවෙ බතුයි පරිප්පු තෙම්පරාදුවකුයි තියනව. නැගිටල කාල ඉන්න.’ ඇය කීවා ය.අප මොහොතක් ඇය දෙස බලා සිටියේ අපේ දුකට පහල වූ මේ දෙවඟනට කළ ගුණ සලකන්නට මෙනි.දැඩි පීඩාවකින් සිටි බිරිය වහ වහා අහර ගිල දමන්නට වූවා ය. ඇගේ ක්ෂුධාව බත් පිඬෙන් පිඬ නිවී යන හැටි දුටු අප ගේ හිත් සැනසිල්ල ලැබී ය.‘වාසනාවකට වගේ මං වැඩිපුර හාල් ටිකක් ළිපේ තියලයි තිබුණෙ. ඔයාලත් බඩගින්නෙ නේද ඉන්නෙ. ඉන්න මං බෙදන්නං’මව අපට ද අහර බෙදුවා ය. එය අප වැළඳු ඉතාමත් ම ප්‍රණීත අහර වේලක් විය.කුස් පුරවා ගත් අපි ඇයට පින් දුනිමු. පින් දීමට අපට වදන් සොයා ගැනීම ද දුෂ්කර විය.‘කොළඹ වගේ නෙමෙයිනේ. ආසාවකට පිට පළාත්වල යනකොට මීට වඩා සූදානමින්, පරිස්සමින් ඉන්න ඕනැ’ ඇය අපට වටිනා ඔවදනක් ද දුන්නා ය.මේ වන විට අපේ නඩයේ තවත් පිරිසක් ද අහර සොයා මෙහි පැමිණ සිටියහ. අපට කළ සංග්‍රහය ගැන අපි ඔවුනට කීමු.ඉන් පැහැදුණු ඔවුහු පසු දින උදා අහර සහ දිවා අහර ඒ වෙළෙඳ සලෙන් ඇනවුම් කිරීමට තරම් කෘතවේදී වූහ. ඒ වූ කලි එක අතකින් මව අප වෙනුවෙන් කළ පින එවෙලේ ම පල දැරීමකි.ත්‍රිකුණාමලයේ, නුවර පාරේ, අංක 723 දරන වෙළෙඳ සලෙහි සුනේත්‍රා කුමාරි මහත්මියනි, හංසනී දියණියනි ඔබ දෙපළට යහපත සැලසේවා!  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.  අප නිවෙසට යාබද වත්ත වන රොදකි. එය කුරුලු රජ දහනකි. ඒ රජ දහන අප නෙතට රසඳුනකි.මේ කුරුල්ලෝ නිතර දෙවේලේ අපට සතුට සැහැල්ලුව ගෙන දෙති. ඊට හිළව් පිණිස අපි ඔවුන්ට බුදින්නට පලතුරු කොටසක් වෙන්කර තබමු.කවුඩෝ, ගිරව්, මයිනෝ, කොහෝ, පොල්කිච්චෝ, දෙමළිච්චෝ, කොණ්ඩ කුරුල්ලෝ, පොළොස් කොට්ටෝරුවෝ පමණ පලතුරු බුදිති. ඔවුහු පලතුරු කෑමට රුසියෝ ය. එහෙත් පැණි කුරුල්ලෝ, බට්ටිච්චෝ, සූටික්කෝ සහ කහ කුරුල්ලෝ අපේ පලතුරු නොබුදිති.* * *කහ කුරුලු ජෝඩුව අතු දෙකක වසා සිටියේ කිචි-බිචි ගාමිනි. ඔවුන් කලබලයට පත් ව ඇති සේය.කහ කුරුල්ලන් ගේ හඬ ටිකින් ටික වැඩි වූයේ ය. කෙමෙන් එය උච්ච වන විට ම කහ කුරුලු පැටවෙක් අතු පතරින් එළියට ආවේ ය. ඒ පියෑඹිල්ල නුහුරු ය. මහත් අපහසුතාවෙන් කරන ලද්දකි. විසි වෙමින් ඉගිළ ආ පැටවා මට හොඳට දිස්වන අත්තක වැසුවේ ය.අහා! කහ කුරුලු පැටවකු ගේ මංගල පියෑඹිල්ල!මම දුර දක්නය දෑසෙහි රඳවා නිරීක්ෂණය කරන්නට වීමි. දෙවන පැටවා ද දැන් - දැන් එනු ඇතැ’යි මට සිතිණ. මා සිතුවා නිවැරදි ය.දෙවන පැටවා අපහසුවෙන් පියඹා එන විට ම කපුටු රැළකට මැදි වූයේ ය. කහ කුරුලු ජෝඩුව කපුටන්ට පහර - පිට පහර දෙන්නට වූයේ ය. එහෙත් පැටවා බේරා ගැනීමට ඔවුනට නොහැකි විය. පැටවා බිම ඇද වැටුණේ ය.එවිට ම වාගේ මුල් පැටවා ඉගිළ යන්නට වූයේ ය. ඒ ඉගිළ යෑම මුල් ඉගිළ ඒමට වඩා දියුණු ය. නුහුරු ගතිය මඳ ය. කහ කුරුලු මා පිය යුවළ ද පැටවාට රැකවරණය දෙමින් ඌ දෙපසින් ඉගිළ යනු පෙනිණ.මම බිම වැටුණු පැටවා සොයා ගියෙමි. ඌ නිසොල්මන් ව සිටියේය. මම ඌ අතට ගතිමි. ප්‍රාණය නිරුද්ධ නැඹුල් කහ කුරුලු දරුවා මා අත නොසෙල්වී සිටියේ ය.ඒ නිසල කහ කුරුලු සිරුර දෙස බලා සිටි මොහොතේ මසිත පෙර දිනෙක වූ සිද්ධියක් කෙරෙහි දිව ගියේ ය.එදින මගේ කුඩා මිනිපිරිය යමක් ඉල්ලා දිගින් දිගට ම හඬන්නට වූවා ය.ඇගේ පියා ඈ සනසනු වස් කතන්දරයක් කියන්නට පටන් ගත්තේ ය. එය එවෙලේ හදමින් කියන ලද ‘ක්ෂණික කතන්දරයකි.’‘...ඔන්න දුවේ චූටි කහ කුරුලු පැටියෙක් එක පාරට ම පියාඹගෙන එනව. ඔන්න ඒ පැටිය ඇවිල්ල අපේ කම්බි වැටේ වහනව. ඊට පස්සෙ ඔන්න ඒ කහ කුරුලු පැටිය අපේ ගේ ඇතුළට පියාඹනව. ඔන්න කහ කුරුලු පැටිය එන කොටම අපේ පූස ඌව අල්ල ගන්න පනිනව. ඔන්න එතකොටම බබාගෙ සීය පැනල කහ කුරුලු පැටියව පූස ගෙන් බේර ගන්නව. ඊට පස්සෙ සීය ඒ පැටියව අතේ තියාගෙන ම හදනව...’දැරිය නින්දට වැටුණා ය. එයින් ම කතන්දරය අවසන් වූයේ ය.මේ සිද්ධිය නිමාවී ගත වූයේ මොහොතකි. ඉස්තෝප්පුව පැත්තෙන් ශබ්දයක් ආවේ ය.‘මෙන්න කියන කොටම කහ කුරුලු පැටියෙක් කම්බි වැටේ වහලා!’මම වහා ම ඉස්තෝප්පුවට ගියෙමි.නැවුම් කහ කුරුලු පැටියා මා නෙත් අබියස බලා සිටියි. මම පුදුමයෙන් ඌ දෙස බලා සිටියෙමි. පැටවා බියෙන් ද අපහසුවෙන් ද සිටි බව වැටහිණ. ටිකකින් ඌ ගෙතුළට පියඹා ආවේ ය.අපි දැරිය අවදි කර පැටවා පෙන්වීමු. ඇය කුහුලින් පැටවා නරඹන්නට වූවා ය.මේ වන විට පැටවා ගේ මා පියෝ අප නිවෙස ඉදිරිපිට විදුලි වයරය මත හිඳ සිදුවන්නේ කුමක් දැයි නිරීක්ෂණය කරමින් සිටියෝ ය.ගෙයි සාලයේ මදක් දුර අපහසුවෙන් පියෑඹූ කහ කුරුලු පැටවා බිම ඇල වී සිටියේ හති අරින්නට මෙනි.මම පැටවා අල්ලා පෙට්ටියක තබා ගතිමි. ඌ කෑගාන්නට වූයේ ය. උගේ කෑ ගෑම ඇසුණ මා පියෝ ද කෑ ගාන්නට වූවෝ ය.ටිකකින් පැටවා හති ඇරීම නැවතිණ. පෙට්ටිය ඉස්තෝප්පුවට රැගෙන ආ මම ඌට පියඹා යෑමට ඉඩ හළෙමි. පැටවා පෙට්ටියෙන් එළියට පියඹා ගොස් අප නිවෙසෙහි ආරක්ෂක වැටෙහි වැසුවේ ය.මා පිය කුරුල්ලෝ කිචි - බිචි ගා පැටවා කැඳවූහ. පැටවා ද ඉගිළ ගියේ ය. මා පියෝ ද ඌ දෙපස රැකවරණ සලසමින් ඉගිළ ගියහ.එය අපට මහත් සැනසිල්ලක් ගෙන දුන්නේ ය.  මොරටුවේ, විල්ලෝරාවත්තේ, වෙද ගෙදර, සිරිමල් පීරිස් මහතා විසින් යොමු කරන ලද ලිපියක් ඇසුරිනි.  අපි ඉගෙනුමට දක්‍ෂ පවුලක දරුවෝ වෙමු.මම ශ්‍රී ජයවර්ධන පුර විශ්ව විද්‍යාලයයේ මානව වේදී විශේෂ උපාධිය හදාරණ සිසුවියක්මි. මගේ බාල සොයුරා වෙනත් විශ්ව විද්‍යාලයකට සම්බන්ධ උපාධියක් හදාරයි. මගේ වැඩි මහලු සොයුරිය ද දේශපාලන විද්‍යා විශේෂවේදී උපාධිධාරිනියකි. ඇය විශ්ව විද්‍යාල අධ්‍යාපනය නිම කොට දෙවසරකි. රැකියාවක් නැත.අප මේ තාක් ජීවත් වූයේ කුලී නිවාසවල ය. ඒවායේ මාරුවෙන් මාරුවට දුක සේ කාලය ගත කළෙමු.පියා අප ජීවත් කරවන්නේ කුලී රැකියාව කරමිනි.අප රාත්‍රියේ දී පත පොත කියවන්නේ කුප්පි ලාම්පුවේ පිහිටෙනි.අප ගේ පැතුම වන්නේ හිසට සෙවණක් ලබා ගැනීම ය. එහෙත් එය දිගින් දිගට ම සිහිනයක් වන බව පෙනේ.මගේ සොයුරිය බලාපොරොත්තු වූයේ සරසවි අධ්‍යාපනය නිමවා රැකියාවක් කර හිසට සෙවණක් ගොඩනගා ගැනීම ය. එහෙත් ඇයට තව ම රැකියාවක් නැත. ඇය දැන් පසුවන්නේ ද විවාහ විය යුතු වයසේ ය.අප ගේ මාපියන් ගේ ඥාතීන්ගෙන් ද අපට පිහිටක් නැත.එබැවින් මේ ධර්ම ද්වීපයේ පුණ්‍යවන්ත සත් ජනයාට මම මෙසේ ආයාචනා කරමි. අපට හිසට සෙවණක් ලබා ගැනීමට පිහිට වුව මැනව.  අනන්‍යතාව සඟවා සිටීමට කැමති සරසවි සිසුවික විසින් යොමු කරන ලද ලිපියක් ඇසුරිනි. ඇයට උදවු කිරීමට කැමැති අයට ඇගේ ලිපිනය හා දුරකථන අංකය නෙළුම්විලෙන් ලබා ගත හැකි ය. 2429265 ඔස්සේ සේමාලි මහත්මිය අමතන්න.නෙළුම් විල, සිළුමිණ,ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as10052310</link>
    <topic>ප්‍රමාද දෝෂයට විසඳුමක්</topic>
    <author/>
    <content>ප්‍රමාද දෝෂයට විසඳුමක්කතරගම ප්‍රදේශයේ රාජකාරි කළ ගුරු මහත්ම මහත්මීහු සිය විශ්‍රාම ජීවිතයේදී පවා සිය සේවා කාලයේ ඉතා රසමුසු අවස්ථා සිහිපත් කොට දැනුදු අපූර්ව ආස්වාදයක් ලබාගනිති. කතරගම එබඳු ආස්වාදයන්ට, රසවින්දනයන්ට තෝතැන්නකි. සෙල්ලකතරගම, දෙටගමුව, ගෝතමීගම සහ ජනාධිපති මධ්‍ය මහා විද්‍යාලය යනුවෙන් රජයේ පාසල් හතරක් කතරගම ප්‍රධාන නගරය වටා පිහිටා තිබේ.අවුරුදු විස්සකට පමණ පෙර කතරගම ජනාධිපති මධ්‍ය මහා විද්‍යාලයේ අධිපතිකම් දැරුවේ උගත් මහා හිමිනමකි. එවකට මෙම පාසල කතරගම මහා විද්‍යාලය වශයෙන් සැලකුණු අතර අසූව දශකයේ සිට රජයේ ආධාර මෙන් ම දෙස් විදෙස් පෞද්ගලික දානපතියන්ගේ අනුග්‍රහය යටතේ ජනාධිපති මධ්‍ය මහා විද්‍යාලයක් දක්වා වූ අද පවතින සියලු පහසුකම් පූර්ණ අගනා දියුණුතම අවස්ථාවට එය පත් කරන ලද්දේ උන්වහන්සේ ගේ අප්‍රතිහත උත්සාහයේ ප්‍රතිඵලයක් වශයෙනි.මේ කියන අසූව දශකයේත් මෙම පාසලේ ආචාර්ය මණ්ඩලය හැට හැත්තෑවකින් සමන්විත විය. වැඩි පිරිසක් ගාල්ල - මාතර ප්‍රදේශ නියෝජනය කළහ. දකුණු පළාතෙත් මොනරාගල දිස්ත්‍රික්කයට ගුරු පත්වීමක් ලැබා පැමිණෙන බොහෝ දෙනෙකු උත්සාහ කළේ සති අන්තයේ නිවාඩුව ගත කිරීමේ ඉක්මන් ගමන් පහසුව සඳහා කතරගම ප්‍රදේශයේ පාසලක් ම ලබා ගැනීමයි. ඒ වාගේ ම කතරගමට එන ඕනෑම ගුරුවරයෙක් නිරන්තර සෝදිසියෙන් සිටියේ කවර මොහොතක වුව ද තම උපන් බිම වූ දකුණු පළාතේ සේවා ස්ථානයකට මාරුවීමක් ලබා ගැනීමේ අවස්ථාව එළඹෙන තෙක් ය. මේ නිසා මොනරාගල අධ්‍යාපන කාර්යාලය ඒ කාලයේ කතරගම පාසල් හැඳින්වූයේ ‘වරාය’ නමින් ය.මෙබඳු අවස්ථාවක කතරගම මහා විද්‍යාලයට නවක ගුරු මහත්මියක් පත්වී ආවා ය. ඇයගේ ස්වාමිපුරුෂයා විදුලි ඉංජිනේරුවරයෙකි. හම්බන්තොට ඇයගේ ස්වාමියා සතු නිල නිවසේ පදිංචිව සිටි මෙම ගුරු මහත්මිය එහි සිට බස් රථයෙන් උදේ පාසල් පැමිණියා ය. එහෙත් ඇයගේ පැමිණීමේ අමුත්තක් සටහන් විය. පාසල උදේ 7.30 ට ආරම්භ වන නමුත් මෙම ගුරු මහත්මිය පාසලට වාර්තා කරන්නේ ඉන් පැයකට පමණ පසුවය.ඇය කිසිම චකිතයක් නැතිවම උදේ 9 ටත් පැමිණ උදේ 7.30 ට පාසලට පැමිණි ලෙස අස්සන් කළා ය.විදුහල්පති ස්වාමීන් වහන්සේ ද මේ ගුරුවරිය පැමිණෙන තෙක් අස්සන් පොත වැසීමට කටයුතු කළේ නැත. සෙසු ගුරුවරු මේ අපිළිවෙත නො ඉවසූහ. සෑම පංති මට්ටමකම කෙටි විවේකයකදී වුව ද දෙතුන් දෙනොගේ කථා බහට ලක්වූයේ මේ කාරණයයි.සෑම ගුරුවරයකුගේ ම දැඩි අප්‍රසාදයට හේතු වූයේ මෙම හම්බන්තොට විදුලි ගුරු මහත්මිය දවසේ ප්‍රමාද වී පැමිණීමටත් වඩා, ඇය පාසල් කාර්යාලයට පැමිණීමේදීත්, පොත් අස්සන් කර ආපසු පංති කාමරවලට යෑමේදීත් කුඩය කරකව කරකවා යන එන සෝමාරි ගමනයි. පරක්කු වී පැමිණෙනවාය යන කිසිම ඉක්මන් හැඟීමක් හෝ ප්‍රමාදයක් හෝ අතපසුවක් ඇයගේ කිසිම ඉරියව්වකින්වත් ප්‍රකාශ වූයේ නැත.මේ කාලයේ කතරගම ගුරු මණ්ඩලය තුළ ඉඟුරු කල්ලිය නමින් හැඳින්වුණු බලසම්පන්න ගුරු කණ්ඩායමක් එකමුතුකමින්, සහෝදරත්වයෙන් සහයෝගයෙන්, ප්‍රීතියෙන්, සැහැල්ලුවෙන් නිවැරැදි ලෙස සේවය කළේ ය. මොවුන්ට අසාධාරණය, අයුක්තිය, ඉවසා දරා සිටීමට නොහැකි වූ නිසාම ඔවුහු මේ ගුරු ගැටලුව එක් ගුරු රැස්වීමකදී විදුහල්පති ස්වාමීන් වහන්සේගෙන් ඍජුවම විචාළහ. උන්වහන්සේ ගෙන් ලැබුණේ අපූරු පිළිතුරකි.එය කිසිවකු අපේක්ෂා කළ ආකාරයේ පිළිතුරක් නොවීය. මේ කියන විදුහල්පති හාමුදුරුවෝ නිතර ගුරු මහත්ම මහත්මීන් අමතන ලද්දේ ‘ළමයෝ’ යන වචනයෙනි. මෙහිදී ඒ අනුවම යමින් උන්වහන්සේ මෙසේ ප්‍රකාශ කළහ.“ඒ ළමයා ඔය අනිත් ගුරුවරු වගේ නැති බැරිකමට මේ රස්සාවට එනවා නෙමෙයි. ඒ ළමයාගෙ මහත්තයා ඉංජිනේරුවෙක්. යමක් කමක් තියෙන අය. ඉතින් මේ ඉස්කෝලෙට කීයට ආවත් ඒ ගැන බලන්නෙ නැතුව අපට මොනව හරි උදව්වක් කර ගන්න බලමු.”නොසන්සුන් වූ ගුරු මණ්ඩලය ඒ බව ප්‍රසිද්ධියේ නොදක්වා සාකච්ඡාවෙන් පසු තැනින් තැන වෙන වෙන ම සාකච්ඡා පැවැත්වීය. සියලුම දෙනාගේ හඬ, අදහස එකිනෙකට වෙනස් වූයේ ද නැත. එහෙත් ස්වාමීන් වහන්සේ දරණ ඉහළ නිලතල, බහුශ්‍රැත භාවය, සමාජ වගකීම්, ඇසුරු කරන සුවිශේෂී ප්‍රබුද්ධයන් ආදී කී නොකී මේ සියල්ල මධ්‍යයේ කිසිම ගුරුවරයකුට ශක්තිමත් හඬක් නැඟිය නොහැකි විය.ඉඟුරු කල්ලියේ ජනප්‍රියත්වයට පත්ව සිටි බිබිලේ මැදගම සිට පැමිණ සේවය කළ සිල්වා මහතා මේ වනවිට ලේක්හවුස් ආයතනයේ සමූහ පත්‍ර වාර්තාකරු ලෙස කතරගම ප්‍රදේශය පාදක කොටගෙන සේවය කළේ ය. ‘හොඳයි මම කරන්නම් ඕකට හොඳ වැඩක් මගේ බෙහෙතින් මේ වැඩේ කෙළවරක් වේවි’ යැයි කියා ලබන සුමානේ පත්තර බලා පල්ලා යැයි සිය සහෘද ගුරු මහත්ම මහත්මීන්ට උපදෙසක් ද දුන්නේ ය.කිව්වා වාගේ ම ඊළඟ ඉරිදා ‘සිළුමිණ’ පත්‍රයේ මුල් පිටුවේ ම ‘හැබෑද? යන ශීර්ෂය ඔස්සේ පළවෙන සැබෑ පුවත වූයේ කතරගම මහා විද්‍යාලයේ ප්‍රමාද වී එන මේ විදුලි ගුරුවරිය ගැන ය. එදා ඉරිදා උදෑසන නිකුත් වන සිළුමිණේ හැබෑද? ප්‍රවෘත්තිය වූයේ මෙයයි.‘උදේ 9.00 ට රාජකාරියට ඇවිත් රතු ඉරට යටින් 7.31 ට පොත අස්සන් කරනවා මදිවට පාසල ඇරෙන්නත් කලින් ගෙදර පියාඹනවා යැයි කියන ගුරුවරියන් ගැන හරියට වෙලාවට වැඩට යන එන ගුරුවරුන් කොපමණ පැමිණිලි කළත් වැඩක් වී නැතැයි කතරගම පැත්තෙන් ඇහෙන කතාව හැබෑද?මෙම පුවතේ 7.31 ට පොත අස්සන් කරනවා මදිවට යනුවෙන් සඳහන් කළේ විදුහල්පති ස්වාමීන් වහන්සේ ද බේරා ගැනීමට ය. එසේ නොවූයේ නම් අස්සන් පොත නොවසා තබා ගැනීමේ චෝදනාවට උන්වහන්සේ හසුවීමට ඉඩ තිබිණි.කෙසේ වෙතත් ගුරුවරිය දවස් දෙක තුනක් පාසල් ආවේ නැත. ඒ සතියේ ම තිස්ස - කතරගම ප්‍රධාන බස් මාර්ගයේ ම පිහිටි දෙටගමුව නම් වූ කුඩා පාසලට ස්ථාන මාරුවීමක් රැගෙන ඇය කතරගම මහා විද්‍යාලයෙන් සමුගත්තා ය. ප්‍රමාද ගැටලුව එයින් ම නිරාකරණය විය.බිබිලේලෙස්ලි ද සිල්වා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=as10052311</link>
    <topic>දුර නොපෙනීම...!</topic>
    <author>ගාමිණී චන්ද්‍රසේන - මාකොල</author>
    <content>දුර නොපෙනීම...!දෘෂ්ටි විශේෂඥ වෛද්‍යවරයා හමුවට පැමිණි තාරකා විද්‍යාඥයාගේ මැසිවිල්ල වූයේ තමාගේ ඇස් දුර්වල වී, දුර පෙනීම අඩුවෙන් යන බව ය. ඒ ඇසූ වෛද්‍යවරයා තමා නිතර භාවිතා කරන දෘෂ්ටි පරීක්ෂා කිරීමේ උපකරණය වෙත ඔහු යොමු කිරීමට පෙර, වෙනත් ක්‍රමයකින් පෙනීම පරීක්ෂා කර බැලීමට තීරණය කෙළේ ය.“හොඳයි බලමු...!”මෙසේ කියමින් අසුනින් නැඟී සිටි වෛද්‍යවරයා අසල තිබුණු ජනේලය වෙත ගොස් රෝගියා ද එතැනට කැඳවීය.“ඈත, ඉහළ අහස බලන්න... මොකක්ද අර දුරින් පෙනෙන්නේ...?විවෘත ජනේලයෙන් ඈත අහස පෙන්වමින් වෛද්‍යවරයා තාරකා විද්‍යාඥයාගෙන් විමසා සිටි අතර, රෝගියා ද ඉතා උනන්දුවෙන් ඊට අවනත වී අහස දෙස බලන්නට විය. ඒ මොහොතේ අහසේ හිරු මුදුන් වී තිබිණි.“ඒ... ඉර - නේ, ඩොක්ටර්...!”“බොහොම හොඳයි...! එහෙම නං... මුදුන් වුණු ඉර තියෙන්නේ - අපිට සැතපුම් දශලක්ෂ ගණනක් ඈතින් බව - ඔබ හොඳින් ම දන්නවා නේ...! ඉතිං එකක් පැහැදිලිව පෙනෙන්නට නං, ඊටත් එහා පෙනෙන්නේ නෑ - කියන එක ද, ඔබට තියෙන ගැටලුව...?”(‘රීඩර්ස් ඩයිජස්ට්’ ඇසුරෙනි)ගාමිණී චන්ද්‍රසේන - මාකොල</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005231</link>
    <topic>බොරැල්ල පීරිස් නෝනගේ පන්සලේ බිතු සිතුවමට නැඟුණු බුදු සිරිත</topic>
    <author>සු.මි.</author>
    <content>බොරැල්ල පීරිස් නෝනගේ පන්සලේ බිතු සිතුවමට නැඟුණු බුදු සිරිතපසුගිය දිනෙක මම බොරැල්ල ගෝතමී විහාරයට ගියෙමි. ඒ ලෝක පූජිත චිත්‍ර නිර්මාණාවලියක් දැකබලා ගන්ටය. ගෝතමී විහාරය චිර ප්‍රකටව ඇත්තේ ජෝර්ජ් කීට් ගේ සුවිශද බිතු සිතුවම් නිසාය. සොයිලියස් මෙන්ඩිස් විසින් නිර්මාණය කරන ලද්දා වූ කැලණි විහාරයේ බිතු සිතුවම් හැරුණුකොට අපේ රටේ පවතින විශිෂ්ටතම නූතන විහාර බිතු සිතුවම ලෙස ඒකමතික සම්භාවනාවකට පාත්‍රවන්නේ ගෝතමී විහාරයේ මෙම සිත්තම් ය.ජෝර්ජ් කීට් (1901 – 1993) මෙරට බිහිවූ ප්‍රථම නූතනවාදී චිත්‍ර ශිල්පියා ලෙස සැලකුම් ලබන්නේය. 43 කණ්ඩායම පිහිටුවීමෙහිලා ඔහු ලයනල් වෙන්ඩ්ට්ට මාහැඟි දායකත්වයක් ලබාදුන්නේය.ගෝතමී විහාරයේ විහාරාධිපති ධූරය දරන්නේ පූජ්‍ය තෙල්වත්තේ නාගිත ස්වාමීන් වහන්සේය. මම මුලින්ම උන්වහන්සේ මුණගැසුණෙමි.හාමුදුරුවනේ මේ පන්සලේ ඉතිහාසය ගැන මුලින්ම මොනවද ඔබවහන්සේට කියන්න පුළුවන්?මම උන්වහන්සේගෙන් විමසීමි.”මේකට පැරැන්නන් කියන්නේ ‘පීරිස් නෝනගේ පන්සල’ කියලයි. ඒකට හේතුව මේ ඉඩම පරිත්‍යාග කරලා තියෙන්නේ ඇපලෝනියා ද සොයිසා පීරිස් මහත්මිය වීම නිසයි. ඇය ශ්‍රීමත් ජේම්ස් පීරිස්ගේ මව. මේ විහාරස්ථානය මුලින් නම් කරලා තිබුණේ ‘අභිනවාරාමය’ යනුවෙන්. පසුව පීරිස් මහත්මියගේ ඉල්ලීම අනුව බුදුන් වහන්සේගේ සුළු මව සිහිකරනු වස් ගෝතමි විහාරය යනුවෙන් නම් කරලා තියෙනවා.ඒ වගේම මේ පාරත් මුලින් හඳුන්වලා තියෙන්නේ ‘යක්බැද්ද පාර’ කියලා. ඊට හේතුව ජන වහරේ එන ආකාරයට මෙය යක්ෂයන් අරක්ගත් මාර්ගයක් වීම. ඒ නිසා හවස හතරෙන් පස්සේ මේ පාරෙන් ගමන් බිමන් යෑමෙන් ප්‍රදේශවාසීන් වැළකී ඉඳලා තියෙනවා.”එතකොට හාමුදුරුවනේ මේ පන්සලේ මුල්ම නායකත්වය දැරුවෙ කවුද?”දොඩම්දූවේ ශෛලබිම්බාරාමාධිපති දොඩම්දූවේ ශ්‍රී පියරතන මහා නාහිමියන්. උන්වහන්සේගේ ගෝලයෝ දෙන්න තමයි තෙල්වත්තේ ආය්‍ය¡වංශ හා තෙල්වත්තේ අමරවංශ හිමියන්. මේ දෙන්නාම ඥාතීන්. කොටින්ම අප්ප කුඩප්පලගේ දරුවෝ.1907 දී පියරතන හිමි අපවත්වීමෙන් පස්සේ උන්වහන්සේගේ ජ්‍යෙෂ්ඨ ශිෂ්‍ය තෙල්වත්තේ ආය¸වංශ හිමියන් ශෛලබිම්බාරාමාධිපති බවට පත්වුණා.ඒ නිසා ගෝතමි විහාරයේ වැඩබැලීමට උන්වහන්සේගේ ඥාති සොහොයුරු තෙල්වත්ත අමරවංශ හිමියන් පත්කරලා තියෙනවා. තෙල්වත්තේ අමරවංශ හිමියන් 1949 දී අපවත්වීමෙන් පස්සේ උන්වහන්සේගේ ශිෂ්‍ය තෙල්වත්තේ ශ්‍රී සීලවිමල ස්වාමීන් වහන්සේ 1972 දක්වා මෙහි විහාරාධිපති වශයෙන් කටයුතු කළා. 1972 සිට අද දක්වා මෙහි විහාරාධිපති ධූරය දරන්නේ මමයි.”මම නාගිත හිමියන් සමඟ ජෝර්ජ් කීට් චිත්‍ර ඇඳි විහාරයට ඇතුළු වීමි.නුවර හිටපු ජෝර්ජ් කිට් ගෝතමි විහාරයත් එක්ක සම්බන්ධ වෙන්නේ කොහොමද?පූජ්‍ය තෙල්වත්තේ නාගිත හිමිමම නාගිත හිමියන්ගෙන් ඇසීමි.”පීරිස් මහත්මියගේ මුණුබුරකු වන හැරල්ඩ් පීරිස් මහත්තයා කසාද බැන්දේ කීට් මහත්තයගේ සහෝදරියක්ව. ඒකයි තිබුණු සම්බන්ධය. ඒ නිසාම කීට් මහත්තයා මේ චිත්‍ර ඇන්දට සතයක්වත් ගත්තෙත් නැහැ.ජෝර්ජ් කීට් මෙහි චිත්‍ර නිමවා ඇත්තේ 1939 – 1942 අතරතුර කාල පරිච්ඡේදයේ දීය. මෙලෙස විහාර සිත්තම්හි යෙදුණත් ඔහු උපතින් බෞද්ධයකු නොවීම විශේෂත්වයකි. එසේ වුවත් ඔහු පසුකලෙක බෞද්ධ දර්ශනය ගැඹුරින් හදාරා ඇත.අපේ බොහෝ විහාර බිතු සිතුවම් හා සසඳා බලන කල්හි ගෝතමි විහාරයේ බිතු සිතුවම්වල කැපී පෙනෙන විශේෂතා කීපයක් වෙයි.බැලූබැල්මට එහි අන්තර්ගතය සෙසු විහාර බිතු සිතුවම්වලට වඩා වෙනස්ය.සාමාන්‍යයෙන් බිතු සිතුවම්වලට වස්තු වන්නේ ජාතක කතාය.එහෙත් ගෝතමී විහාරයේ සිත්තම් බුදු සිරිත විෂයය කොටගනී. සිදුහත් උපතේ සිට බුද්ධ පරිනිර්වාණය දක්වා වූ බුදු සිරිතේ වැදගත් අවස්ථා මෙමඟින් නිරූපණය වෙයි.කලින් ද දැක්වූ ආකාරයට ජෝර්ජ් කීට් නූතනවාදී සිත්තරෙක් වූයේය. ශ්‍රී ලාංකේය චිත්‍රකලාවට නූතනවාදය හඳුන්වා දෙන ලද්දේ ඔහු විසිනි.ඔහු ප්‍රංශයේ පැබ්ලෝ පිකාසෝ උත්කර්ෂයට නැංවූ නූතනවාදී චිත්‍රකලා රීතිය (Cubism) අනුදුටුවේය.ජෝර්ජ් කීට්මගේ අවධානය ‘සරණ මංගල්‍යය’ වෙත යොමුවෙයි.එහි යශෝධරාවන් ඇඳ ඇත්තේ කළුපාටෙනි. එවැන්නක් මම මෙරට කිසිදු විහාර බිතුසිතුවමක දැක නොමැත්තෙමි. මම ඒ පිළිබඳ නාගිත හිමියන්ගෙන් විමසීමි.උන්වහන්සේ පිළිතුරු දුන්නේ මඳ සිනාවක් ද නඟමිනි.”කීට් මහත්තයාගේ නෝනා කළු නිසා එහෙම ඇන්ද කියලත් සමහරු කියනවා.” මම ද මන්දස්මිතයක් නැඟිමි. එසැණින් මට සිහිපත් වූයේ ජෝර්ජ් කීට් මේ සම්බන්ධයෙන් කර ඇති ප්‍රකාශයකි.”යශෝදරා දේවියගේ රූපය ගැන බෞද්ධ සාහිත්‍යයේ විචිත්‍ර ආකාරයට වර්ණනා කරලා තියෙනවා. ඉතින් බොහෝ භාරතීය කාන්තාවන්ට නැති යශෝදරාවන්ට පමණක් තිබුණා කියන මේ රූපශ්‍රීය මට විහාරයේදි වෙන්කරලා පෙන්වන්න ඕනෑ වුණා. මම භාරතයේ බොහෝ ප්‍රදේශවල කාන්තාවන් දැකලා තියෙනව. ඔවුන් ආකර්ෂණීය ඡවි කල්‍යාණයෙන් යුක්තයි. යශෝදරාවන් නේපාල ප්‍රදේශයේ උසස් කෙනෙක්.මම උපකල්පනය කළා, ඇය තලඑළලුයි. ඒ නිසයි ඇය සුවිශේෂී වූයේ” (ඉරුදින 2004 ජූලි 25 කලාපය)ගෝතමි විහාරයේ සිතුවම්වල අඛණ්ඩ ගලායෑමක් දක්නා ලැබේ. පාරම්පරික විහාර බිතු සිතුවම්වල සාමාන්‍යයෙන් තිබෙන්නේ සිදුවීම් එකිනෙක වෙන්කර ඇති ශෛලියකි. බොහෝ විට ගසක් මඟින් ඒ සිදුවීම් වෙන්කෙරේ. එහෙත් මේ චිත්‍ර තනි රූපාවලියක් සේ දිස්වන්නේය.ගෝතමි විහාරයමම චිත්‍රාවලිය දෙස බලා හිඳිමි. එහි සතර පෙර නිමිති චිත්‍රය ඇඳ ඇත්තේ නාට්‍යාංගනාවන්ගේ විප්‍රකාර දැක්වෙන චිත්‍රයට පසුවය. මෙය නිවැරැදිද? මම ඒ පිළිබඳ නාගිත හිමියන්ගෙන් විමසීමක් කළෙමි.”එතැන චිත්‍ර මාරුවෙලා තිබෙනවා. සාමාන්‍යයෙන් බෞද්ධ පත පොතේ තියෙන්නේ සතර පෙර නිමිති දැකලා ඊට පස්සේ නාට්‍යාංගනාවන්ගේ විප්‍රකාර දැක්ක කියලයි. මෙතැන ඒකේ අනිත් පැත්ත. චිත්‍රය මාරුවෙලා.”කෙසේ වෙතත් කීට් ඇඳ ඇති නාට්‍යාංගනාවන් දෙස බලන විට සසර කලකිරෙනු වෙනුවට ලෞකිකත්වයට තව තවත් ලොබ බඳින හැඟීම් අප වැන්නන් තුළ ඇතිවීම වැළැක්විය නොහැකිය.හාමුදුරුවනේ මේ චිත්‍රවල ටිකක් ශෘංගාරය වැඩියි නේද?නාගිත හිමියෝ ද මගේ අදහස අනුමත කළහ.”ඉස්සර මේ චිත්‍රවලට සෑහෙන විරෝධයක් මතුවෙලා තියෙනවා මේ පළාතෙන්.ඇත්තටම මේ චිත්‍ර ආගමික පැත්තට වඩා කලාත්මක පැත්තට බරයි.මම ‘මාර පරාජය’ නම් වූ සිත්තම දෙස බලමි. එය උසස් නිර්මාණයෙන් යුත් කදිම චිත්‍රයක් බව එස්.පී.චාල්ස් වැනි චිත්‍රකලා විද්වතුන් ප්‍රකාශ කර තිබුණා මට මතකය.’දම්සක් පැවතුම් සූත්‍රය’ නම් වූ චිත්‍රය ද මගේ අවධානය දිනාගත්තකි. එම චිත්‍රය සම්බන්ධයෙන් බොහෝදෙනකු නොදන්නා රහසක් නාගිත හිමියෝ මා සමඟ හෙළි කළහ.”ඔය චිත්‍රයේ කොණ්ඩඤ්ඤ තෙරුන් වෙනුවට ඇඳලා තියෙන්නේ අමරවංශ හාමුදුරුවන්ව. කීට් මහත්තයා සංස්කෘත ඉගෙනගත්තේ අමරවංශ හාමුදුරුවන්ගෙන්. ඒකට බුහුමන් දැක්වීමක් විදියට තමයි ඔය විදියට ඇඳලා තියෙන්නේ. මෙහි ඇතැම් චිත්‍රවලට පහළින් ඇති නෙළුම් පත් හා නෙළුම් මල් සහිත ලියවැල් රටා මංජු ශ්‍රී ගේ නිර්මාණයකි.”මංජු ශ්‍රී මහත්තයා අපේ අමරවංශ හාමුදුරුවන්ගෙයි, ආය¸වංශ හාමුදුරුවන්ගෙයි මුල්ම ශිෂ්‍යයා. එතකොට එයා මංජු ශ්‍රී හාමුදුරුවන්. ඉඳලා තියෙන්නේ මේ විහාරෙමයි.”1989 දී පමණ ගෝතමි විහාරයේ චිත්‍ර විනාශ වෙමින් පැවතිණි. ප්‍රවීණ පුවත්පත්කලාවේදී තිලකරත්න කුරුවිට බණ්ඩාර මහතා ‘සිළුමිණ’ පුවත්පතට ‘ගෝතමි විහාර සිතුවම් අනාගතයට අහිමි වේද?’ යන ශීර්ෂය යටතේ ලිපියක් ලියමින් ඒ විනාශය රටට පෙන්වා දුන්නේය.ඊට පසු අවස්ථා කීපයකදීම මෙම චිත්‍ර සංරක්ෂණය කිරීම සඳහා පියවර ගෙන ඇත. මීට දෙවසරකට ඉහත මේ චිත්‍ර සංරක්ෂණයට මැදිහත් වූයේ සංචාරක අමාත්‍යංශයයි.ලංකා ආයෝජන මණ්ඩලයේ හිටපු සභාපති මහාචාර්ය ලක්ෂ්මන් ආර්.වටවල ඒ සඳහා ප්‍රමුඛත්වය ගත්තේය. දැනට ආයෝජන මණ්ඩලයේ සභාපති ධූරය දරන ජයම්පති බණ්ඩාරනායක මෙන්ම දයා රත්නායක, තිස්ස ජයවීර, ජයන්ත වේරගල, චාලි ජයවර්ධන යන මහත්වරු ද මේ සඳහා නන් අයුරින් දායකත්වය ලබාදී ඇත. චිත්‍ර ප්‍රතිසංස්කරණ කාර්යය සිදු කරනු ලැබුවේ ආනන්ද කොළඹගේ මහතා විසිනි.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005232</link>
    <topic>වෙසක් ලබනවා තොරණ බඳිනවා තැන තැන දන්සල් ඉදිවෙනවා</topic>
    <author>හේමාලි විජේරත්න</author>
    <content>වෙසක් ලබනවා තොරණ බඳිනවා තැන තැන දන්සල් ඉදිවෙනවාමේඑළඹෙන්නේ බුදුරජාණන් වහන්සේගේ තෙමගුල සමරමින් උදාවන වෙසක් උත්සවය. සමස්ත ලෝකවාසී බෞද්ධ ජනතාවට මේ වෙනකොට සැදී පැහැදී ඉන්නව බුදුරජාණන් වහන්සේ ගේ තෙමඟුල සිහි කරමින් විවිධ ආමිස හා ප්‍රතිපත්ති පූජාවන්හි නිරත වෙන්න.එළඹෙන වෙසක් උත්සවය නිමිත්තෙන් ශ්‍රී ලංකාවාසී බෞද්ධ ජනතාව වෙනුවෙන් බොදු බැති ගී එකතුවක් ගෙන එන්නට කලා ක්ෂේත්‍රයේ ප්‍රවීණ ගායක ගායිකා යුවළක් වන එඩ්වඩ් - චරිතා සූදානමින් සිටිනවා.එඩ්වඩ් - චරිතාගේ කලා ජීවිතය දෙස ආපසු හැරී බැලුවහොත්. පුරා දශක කිහිපයක් තිස්සේ ම සුභාවිත ගීතය වෙනුවෙන් කැප වී අපූරු නිර්මාණ රැසක් දැයට දායාද කළ සුවිශේෂී කලා යුවළක් ලෙසට ඔවුන් ඉහළ තලයක රැඳවිය හැකි ය.එදත් අදත් ඔවුන්ට මේ කලා ලෝකයේ හැල්මේ දුව යාමේ අවශ්‍යතාවයක් නොතිබිණ. නිදහසේ කල් යල් බලමින් අපේ රටට, සමාජයට වැඩදායක නිර්මාණ බිහිකිරීමේ නිබඳ උනන්දුව මේ දෙදෙනාටම විය.එක් රැයකින් පායා ඇවිත් ඉක්මනින් බැස ගිය තරු බවට ඔවුන් පත් නොවූයේ ඒ නිසා ය. ඔවුන්ට පසු මේ ක්ෂේත්‍රයට පැමිණුන බොහෝ තරු අද නිවී ගොස් ය. එහෙත් එඩ්වඩ් - චරිතා තවමත් මේ රටේ සංගීත ලෝලීන් අතර ප්‍රකට ය.ඔවුන් දෙදෙනා ගායන ක්ෂේත්‍රයට පිවිස කළ නිර්මාණ සමුදාය විවිධාකාරය. විටෙක ඔවුහු ආදරය, ප්‍රේමය ගැන ගයති. තවත් විටෙක විරහව ගැන ගයති. ඒ විතරක් නොවෙයි සමාජ යථාර්ථය, මා පිය සෙනෙහස, ආදරය.මෙකී නොකී විවිධ ආකාරයේ ගීත අතර බුදුගුණ ගීතවලට හිමිවනුයේ ද සුවිශේෂී තැනකි.‘බුදු බණ කිව්වත් නිරන්තරේ බුදු බණ ඇසුවත් නිරන්තරේ ගති ගුණ අතින් අපි තවමත් වනන්තරේ... වනන්තරේ...විටෙක මේ දෙදෙනා ගැයූහ.‘බුදු බණක් කියන්නට පුතු ගෙදර ඇවිල්ලා බුදු සුවඳ බුදු එළිය පැල පුරා ඉතිරිලා බුදු පුතේ නුඹ දිනෙක බුදු වෙයන් කියාලා නියත විවරණ දෙන්න යමු මැණිකෙ නැගිටලා...,තවත් විටෙක එඩ්වඩ් මෙසේ ගැයුවේ ය.වෙසක් ලබනවා - තොරණ බඳිනවා තැන තැන දන්සල් ඉදිවෙනවා වෙස්සන්තර රජු සිරි සඟබෝ රජු ආයෙත් සිරි ලක රජ වෙනවාමෙකී නොකී බුදු ගුණ රැසක්. මේ කාලය ඇතුළත ඔවුන් විසින් ගයා ඇත.‘අපි මේ කාලය ඇතුළත බුදු ගුණ ගීත 60 කට ආසන්න ප්‍රමාණයක් ගායනා කරලා තිබෙනවා.අපේ අරමුණ වුණේ මේ ගීත එකතුවක් විදියට එළි දක්වන්න ය. ඒ අනුව තමයි ටොරානා නිෂ්පාදනයන් ලෙසින් ‘මෙත් මල් විල’ නමින් සංයුක්ත තැටියක් එළි දක්වන්නේ මේ සංයුක්ත තැටියට ගීත 18 ක් අඩංගු වෙනවා.අපි ජීවත්වෙන්නේ බුදු බණ කියන බුදු බණ අහන රටක. කලාකරුවන් වශයෙන් අපට වගකීමක් තිබෙනවා. මෙවැනි ගීත එකතුවක් කරල සමාජයට යහපත් දෙයක් තිළිණ කරන්න.අපේ රටේ බුදු ගුණ ගීත රැසක් තිබෙනවා. නමුත් ගීත එකතුවක් විදියට ඉදිරියට පාවිච්චි කරන්න එක්තැන් වූ ගීත ටිකක්” කරන එක තමයි අපේ අරමුණ.”“අනිත් එක අපේ රටේ බොහෝ විට පුරුදු වෙලා ඉන්නේ පෝයට විතරක් බුදු ගුණ ගීත අහන්න. නමුත් පෝයට විතරක් නොවෙයි බුදුගුණ ගීත අහන ඕනම මොහොතක මනසට සිසිලසක් දැනෙනවා. ඒ වෙනුවෙන් තමයි මේ ගීත එකතුව කළේ. මේ ගීත එකතුවට කුඩා ළමයින් උදෙසා බුදු ගුණ ගීයකුත් අන්තර්ගත වෙනවා.‘මෙත් මල් විල’ ගීත එකතුව එළි දකින්නේ සුවිශේෂී වැඩසටහනක් විදියට. ඒ ‘අමාදහම් ගී මනරම්’ නමින් වන ධර්ම සභා මණ්ඩපයකදී. මේ සඳහා කතිකාවකට පූජ්‍ය රඹුකන සිද්ධාර්ථ හිමි, කථිකාචාර්ය අත්තනායක, එම්. හේරත්, බන්දුල නානායක්කාරවසම්, ජේ.ආර්. පී. සූරියප්පෙරුම එකතු වෙනවා. ‘මෙත්මල්විල’ දොරට වැඩීමේ විශේෂ වැඩසටහන ‘අමා දහම් ගී මනරම්’ නමින් අද (23) රාත්‍රි 9.45 සිට ජාතික රූපවාහිනියෙන් විකාශය වෙනවා.‘මෙත්මල් විල සංගත තැටියක් සමඟ ‘අමා දහම් ගී මනරම්’ නමින් ගී පද මාලා සමුච්චයක් නොමිලේ ලබා දීමටත් කටයුතු සූදානම් කර ඇත.මේ සඳහා බැතිබර දායකත්ව සපයන ශ්‍රී ලංකා රූපවාහිනි සංස්ථාව සංවර්ධන ලොතරැයි මණ්ඩලය සහ ටොරානා ආයතනයට ද නන් අයුරින් උදව් උපකාර කළ සියලු දෙනාට ද ස්තුති වන්ත වන්නට එඩ්වඩ් - චරිතා යුවළ අමතක කළේ නෑ.‘මෙත් මල් විල’ ගීත එකතුවට ගී පද රචනයේ පූජ්‍ය රඹුකන සිද්ධාර්ථ හිමි, අමරසේන කංකානම් ගේ, පූජ්‍ය කොටපොළ අමරකිත්ති හිමි, පූජ්‍ය තිරිකුණාමලේ ආනන්ද හිමි, ආචාර්ය අජන්තා රණසිංහ, ආනන්ද හේවාරන්හිදිගේ, රුවන් ඩී. අරත්තනගේ, පුෂ්පා ඉලංගන්තිලක, බණ්ඩාර ඇහැළියගොඩ, පූජ්‍ය වත්තේවැව ධම්මානන්ද හිමි, ප්‍රේමකීර්ති ද අල්විස්, එක් වී ඇති අතර ගී තනු නිර්මාණයෙන් එච්.එම්. ජයවර්ධන, එඩ්වඩ් ජයකොඩි, රෝහණ වීරසිංහ, පණ්ඩිත් අමරදේව එක්වෙති. යුග ගී ගායනයෙන් පණ්ඩිත් අමරදේව සමඟ විශාරද නීලා වික්‍රමසිංහ එක්වෙති.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005233</link>
    <topic>‘තෙරණි ගීතයෙන්’ නිරූපණය වන්නේ කාන්තා ජීවිතයේ ඇතුළාන්තයයි</topic>
    <author>ටානියා මෝසස්</author>
    <content>‘තෙරණි ගීතයෙන්’ නිරූපණය වන්නේ කාන්තා ජීවිතයේ ඇතුළාන්තයයිතුසිත ද සිල්වා ප්‍රවීණ ටෙලිනාට්‍ය අධ්‍යක්ෂවරයෙකි. ‘පුංචිරාල’, ‘උත්තමාවි’, ‘පාරමිතා’ ඔහුගේ ප්‍රකට ටෙලිනාට්‍යයන්ය. ඔහු මෑතදී වැඩි රසික අවධානයක් දිනාගත්තේ ඔහු අධ්‍යක්ෂණය කළ ‘තෙරණි ගීතය’ නම් වූ ඒකාංගික ටෙලිනාට්‍ය මාලාව නිසාවෙනි.ඔබේ බොහෝ ටෙලිනාට්‍ය අපේ ජනකතා, බෞද්ධ කතා වැනි තේමාවන්ගෙන් යුක්තයි. එය අප දකින විශේෂත්වයක්.වර්තමානයේදී රූපවාහිනී නාලිකා පටු මාවතකට කොටුවෙලයි තිබෙන්නේ. එහෙත් රූපවාහිනිය විශාල මෙහෙවරක් කරන්න පුළුවන් මාධ්‍යයක්. ලංකාව දීර්ඝ ඉතිහාසයකට සංස්කෘතියකට හිමිකම් කියන රටක්. අපි ජනකතා, ජාතක කතා වැනි පැරැණි සාහිත්‍ය පිළිබඳ දැනුම සහ අවබෝධය අපේ ඊළඟ පරපුරට ලබාදිය යුතුයි. එමනිසා පැරැණි සම්භාව්‍ය සාහිත්‍යයේ අඩංගු කෘති නාට්‍යානුසාරයෙන් පුංචි තිරයට රැගෙන ඒමයි අපේ අරමුණ වී තිබෙන්නේ.ඔබේ උත්සාහය අභියෝගයක් වුණේ නැද්ද?අපිට ඇතිවූ ප්‍රධානතම අභියෝගය වුණේ මෙවැනි ටෙලිනාට්‍ය ප්‍රේක්ෂකයා අතරට යාවිද යන්නයි. එහෙත් මේ නාට්‍ය විකාශය වූ පසුව අපිට අවබෝධ වුණා ප්‍රේක්ෂකයන් මෙවැනි ටෙලිනාට්‍යවලට කොතරම් ප්‍රිය කරනවාදැයි කියලා. එනිසයි අපිට ඉහළ ප්‍රතිචාර ලැබුණේ.’පාරමිතා’ ටෙලිනාට්‍යය ප්‍රේක්ෂකයා ආදරයෙන් වැළඳගත් නිසායි අපේ උත්සාහයේ ඊළඟ පියවර ලෙස ‘තෙරණි ගීතය’ පුංචි තිරයට ගෙන ආවේ.’තෙරණි ගීතය’ වෙනස් මුහුණුවරක් ගත් ටෙලි නාට්‍යයක්. මේ පිළිබඳත් කතා කරමුද?මෙය බෞද්ධ සාහිත්‍යයේ එන සංවේදී කාන්තාවන් පිළිබඳ කියැවෙන ටෙලිනාට්‍ය මාලාවක්. කාන්තාවන් තමන්ගේ ඇතුළාන්තය අව්‍යාජ ලෙස විදහා දක්වපු අවස්ථා තමයි ‘තෙරණි ගීතයෙන්’ නිරූපණය වන්නේ. දැනට වසරක කාලයක් පුරා විකාශය වෙනවා. පෝය දිනවල විකාශය වන විවිධ බෞද්ධ වැඩසටහන් අතුරෙන් ‘තෙරණි ගීතය’ පමණයි පැරැණි සංස්කෘතිය හා බැඳුණු එකම ටෙලි නාට්‍යය.‘තෙරණි ගීතය’ ස්ත්‍රිය මූලික කොට ගෙන බිහි වූ නිර්මාණයක්. මෙහි ප්‍රධාන චරිත රඟදක්වන්නේ කාන්තාවන්. ඉතාමත් නිශ්චලව සරලව රඟදැක්වූවත් ගැඹුරු අරුත් විදහා දක්වන ටෙලි නාට්‍යයක් ලෙස ‘තෙරණි ගීතය’ හැඳින්විය හැකියි. තේරී ගීතයට අනුව ඔවුන්ගේ ජීවිත කතාවල සීමිත කොටසයි සඳහන්ව ඇත්තේ. එනිසා ඒ සීමිත කොටස නාට්‍යයකට නැඟීම හරිම අභියෝගයක්.මේ ටෙලි නාට්‍යයේ රූගත කිරීම්වලදීත් වේශ නිරූපණ කාර්යයේදීත් විශාල වෙහෙසක් දැරීමට සිදුවෙන්න ඇති?ඔව්. දර්ශනතල සඳහා සුදුසු වුණේ නූතන ලෝකයෙන් මිදිච්ච පැරැණි හැඩ තල තිබෙන ස්ථාන. එළිමහන් දර්ශනවලදී අපිට ඒ තරම් ගැටලුවක් මතුවුණේ නැහැ. වනාන්තර, ග්‍රාමීය පරිසරය යොදා ගැනීමට හැකිවුණා. නමුත් ඇතුළත දර්ශනවලදී පැරැණි ආකෘති සහිත හැඩ තල යොදාගත්තා.මේ නාට්‍යයේ වේශ නිරූපණය සාමාන්‍ය ටෙලි නාට්‍යයක් රූගත කිරීම්වලදී යොදාගන්නා වේශ නිරූපණයට වඩා වෙනස්. ‘තෙරණි ගීතයේ’ වේශ නිරූපණ ශිල්පියා ලෙස කටයුතු කළේ ප්‍රවීණ වේශ නිරූපණ ශිල්පී ජයන්ත රණවකයි.’තෙරණි ගීතය’ හැරුණු විට ඔබගේ අනෙකුත් නිර්මාණ පිළිබඳත් කතා කරමු.’තෙරණි ගීතය’ට පෙර ‘පාරමිතා’ ටෙලිනාට්‍ය බිහිවුණා. එහි කොටස් 114 විකාශය වී තිබෙනවා. මේ ටෙලිනාට්‍යයට විශාල ලෙස ප්‍රතිචාර ගලාගෙන ආවා. විශේෂයෙන් ළමයින්ගෙන්. අපි ඊට අමතරව 5 වන ශ්‍රේණියේ සිට අ.පො.ස. සා/පෙ දක්වා සිසුන් යොදා ගෙන සමීක්ෂණයක් කළා. ඒ සමීක්ෂණයේදී අපට පෙනී ගියේ ළමා පරපුර අතර ‘පාරමිතා’ බෙහෙවින් ජනප්‍රිය වී තිබුණු බවයි.මීට අමතරව ‘උත්තමාවී’ සහ ‘පුංචි රාල’ ප්‍රේක්ෂකයා ආදරයෙන් වැළඳගත් අනෙකුත් නිර්මාණ. ‘උත්තමාවී’ නිර්මාණය වුණේ කාන්තාවක් මුල් කරගනෙයි. මින් පෙර ලංකාවේ අවධානයට යොමු නොවුණු තේමාවක් වූ ද්විත්ව පෞරුෂයකින් යුතු කාන්තාවන් ගැන කියැවෙන ‘පුනරාගමනය’ ටෙලි නාට්‍යය ද බොහෝදෙනාගේ අවධානය යොමුවූවා යැයි කිවයුතුමයි.කාන්තාවන් මූලික කරගනිමින් ටෙලිනාට්‍ය නිර්මාණය කිරීමේ විශේෂිත හේතුවක් තිබෙනවද?විශේෂිත හේතුවක් නැහැ. නමුත් කාන්තාව කියන්නේ ඉතාමත් සංවේදී චරිතයක්. ඒ සංවේදී බවේ තිබෙන සුවිශේෂත්වය ටෙලි නාට්‍යයකදී මැනැවින් විදහා දැක්වීමට පුළුවන්.තෙරණි ගීතයමෙතෙක් ලැබුණු සම්මාන ගැනත් දැනගන්න කැමැතියි.’පුංචි රාල’ ටෙලිනාට්‍යය වෙනුවෙන් හොඳම අධ්‍යක්ෂණය ඇතුළුව සම්මාන 08 ලැබුණා. ඊට අමතරව බෞද්ධ සාහිත්‍යයට කළ සේවය වෙනුවෙන් නිකායන් තුනේම එකතුවෙන් අස්ගිරි මහාවිහාරයේදී ‘පාරමිතා’ නාට්‍යයට සුවිශේෂී සම්මානයක් හිමිවුණා. මෙම සම්මානය ගිහියකුට ලැබුණු ප්‍රථම අවස්ථාවයි.ඉදිරි වැඩ කටයුතු මොනවාද?මේ දිනවල සුනේත්‍රා රාජකරුණානායකගේ කතාවක් ටෙලි නාට්‍යයකට නැඟීමට සූදානම් වෙනවා. රාජසිංහ රජතුමාගේ අවසන් කාලයේදී සිදුවූ සිද්ධියක් අළලායි මේ ටෙලි නාට්‍යය නිර්මාණය වන්නේ.ටානියා මෝසස්ඡායාරූප-සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005234</link>
    <topic>එදා සිටම පන්හිඳ භික්ෂු අපට උරුමයි</topic>
    <author>හේමාලි විජේරත්න</author>
    <content>එදා සිටම පන්හිඳ භික්ෂු අපට උරුමයිබොහෝ ඈත කාලයක පටන්ම අපේ සාහිත්‍ය කලාව තුළ යතිවරයන්ට හිමිවූයේ සුවිශේෂි ස්ථානයකි. වීදාගම මෛත්‍රී තොටගමුවේ ශ්‍රී රාහුල හිමියන් වැනි හිමිවරුන් එදා අපේ සාහිත්‍ය පෝෂණයේලා පන්හිඳ සුරතට ගත්තෝ වූහ. ඒ මඟ යමින් සාහිත්‍ය කලා පෝෂණයේලා වත්මනෙහි පන්හිඳ සුරතට ගත් ස්වාමීන්වහන්සේලා ද කිහිප දෙනෙක්ම වෙති.මේ අතරින් ශ්‍රී ලාංකේය ගී කෙත පෝෂණය කිරීමෙහිලා පුරා දශක තුනකටත් අධික කාලයක් තිස්සේ නිර්මාණකරණයේ යෙදෙන පූජ්‍ය පල්ලේගම හේමරතන හිමියන්ට හිමිවනුයේ සුවිශේෂී ස්ථානයකි. උන්වහන්සේ විසින් රචිත ගීත රැසක් ඇතුළත් ගීත සංග්‍රහයක් ද පසුගියදා නිකුත් විය. එම ගීත පිළිබඳවත් උන්වහන්සේ ගේ් නිර්මාණ ජීවිතය පිළිබඳවත් කතාබහකට පසුගියදා අපි එක්වූයෙමු.ඔබ වහන්සේගේ ගීත ඇතුළත් නවතම ගීත සංග්‍රහය පසුගියදා එළි දුටුවා. ඒ ගැන යමක් කතා කළොත්...’ඇත්තටම මේ ගීත සංග්‍රහයට ඇතුළත් වන්නේ 2004 අවුරුද්දෙන් පස්සෙ මා විසින් ලියන්නට යෙදුණු ගීත රැසක්. මම හිතන්නේ මේ සඳහා ගීත 50ක් විතර ඇතුළත් වෙනවා. ’සීතල ගඟුල වගේ’ නමින් තමයි මේ ග්‍රන්ථය නිකුත් කළේ. එය ප්‍රකාශයට පත් කළේ සූරිය ප්‍රකාශකයෝයි.මේ ඔබ වහන්සේගේ කී වැනි ගී පොතද?තුන්වැනි ගීත පොත. පළවැනි වතාවට මම කළේ ‘පහන නිවී දොළොස් මහේ’ කියන ගීත පොත. ඊට පස්සෙ ‘අතීතය සිහිනයක් පමණයි’. ඊළඟ නිර්මාණ එකතුව කළා.ඔබ වහන්සේ රුවන්වැලි සෑය විහාරාධිපති ස්වාමීන් වහන්සේ හැටියට නිතරම ගතකරන්නේ කාර්ය බහුල ජීවිතයක්. නිර්මාණකරණයට වෙලාව ගන්නේ කොහොමද?’ඇත්තටම කියනව නම් මේ තිබෙන අවිවේකයෙන් බැහැර වෙන්න තමයි බොහෝ විට මම නිර්මාණකරණයට යොමුවෙන්නේ. රුවන්වැලි සෑය විහාරාධිපති ස්වාමීන් වහන්සේ හැටියට බාරදූර වගකීම් රැසක් මගේ පිට පැටවිලා තිබෙනවා. ආයතනික කටයුතුවලට මෙන්ම ආගමික සාමාජික කටයුතුවලටත් යොමුවුණාම ඒ හා පවතින සම්බන්ධතා ජාලය විශාලයි.නොයෙක් කාර්යයන් වෙනුවෙන් සතියකට වතාවක්වත් කොළඹ එන්නත් සිද්ධ වෙනවා. පසුගිය අවුරුදු 05-06 ඇතුළත මගේ අතින් බොහෝ ගීත ලියවුණේ පාරෙදි. ඒ කියන්නේ මම අනුරාධපුරේ ඉඳලා කොළඹ එන අතරවාරෙදි. අනුරාධපුරේ ඉඳලා කොළඹ එන්න පැය 05ක් හෝ ඊට වැඩි ප්‍රමාණයක් ගතවෙනවා. ඒ ගමන් බිමන්වලදි තමයි බොහෝවිට මේ ගීත ලියවුණේ.ගීත රචනයට භික්ෂූන් වහන්සේලාගේ ප්‍රවිෂ්ටය ගැන ඔබ වහන්සේගේ අදහස කුමක්ද?බොහෝම ඈත අතීතයේ ඉඳලා මේ ක්ෂේත්‍රයේ පන්හිඳ තිබුණේ භික්ෂූන් වහන්සේලාගේ අතේ. සම්භාව්‍ය සාහිත්‍යය ගත්තත් එදා තිබුණු සමාජ පසුබිම ගත්තත් භික්ෂූන් වහන්සේ මේ හා බද්ධ වුණු චරිතයක් වුණා. කොටින්ම කිව්වොත් රාජ්‍ය පාලනයට පවා උපදෙස් දෙමින් බලපෑම් කරන්න භික්ෂූන් වහන්සේලාට හැකිවුණා. එදා ඉඳලම පන්හිඳ කියන්නේ භික්ෂූන් වහන්සේලාට ලැබුණු උරුමයක් කියලා තමයි මම දකින්නේ”ඒ කියන්නේ ඔබ වහන්සේ එහි වැරැද්දක් දකින්නේ නෑ කියන එක නේද?ඔව්. අද වන විට විද්‍යාව දියුණුයි. තාක්ෂණය දියුණුයි. පරිසරය වෙනස් වෙලා. බුදු දහම වටා බොහෝ සංස්කෘතික දේ එකතුවුණු සමාජයක අපි දැන් ඉන්නෙ. ඉතින් භික්ෂූන් වහන්සේ කෙනෙක් නිර්මාණකරණයට, ග්‍රන්ථකරණයට යොමුවීමේ බරපතළ වැරැද්දක් මම දකින්නේ නෑ. අපටත් වගකීමක් තිබෙනවා මේ සමාජය සුවපත් කරන්න. සමාජයයේ යහපැවැත්ම ඇතිකරන්න දායක වෙන්න භික්ෂූන් වහන්සේලා දිවි හිමියෙන් බැඳිලා ඉන්නවා. ඒ නිසා තමන්ට ආවේණික හැකියාව අනුව ඊට දායක වෙන්න පුළුවන්. මේක කරන්නේ ශාසනික කාර්ය භාරය අමතක කරලා නොවෙයිනේ.”ඔබ වහන්සේගේ නිර්මාණ ජීවිතය පටන් ගන්නේ කොහොමද?මම ඉස්සරලම කවි ලියන්නයි පටන් ගත්තේ. ඊට පස්සෙ තමයි ගීත රචනා පැත්තට යොමු වුණේ. දැන් අවුරුදු 41ක් වෙනවා මගේ නිර්මාණ ජීවිතේට.”ඔබ වහන්සේ පැවිදි බිමට ඇතුළත් වෙන්නේ කුඩා කාලෙමද?”ඔව්. මම දඹුල්ලේ ‘පල්ලේගම’ කියන පිටිසර ගමක උපන් කෙනෙක්. මම මහණ වෙනකොට මගේ වයස අවුරුදු 14යි. ඉස්සරලම මම අනුරාධපුර මහා විහාර පිරිවෙණෙන් ඉගෙන ගත්තා. ඊට පස්සෙ කොළඹ මාලිගාකන්ද පිරිවෙනෙන් සහ ඊට පස්සෙ සඳලංකාවේ ශාස්ත්‍රෝදය පිරිවෙනින් ඉගෙන ගත්තා.ඊට පස්සෙ තමයි කැලණිය විශ්වවිද්‍යාලයට ආවේ. 1968 වෙසක් පෝයට දවස් දෙකකට ඉස්සරින් තමයි මම මහණ වුණේ. ගමෙන් ඇවිත් මහණ වුණාට පස්සේ තමයි මම දැනගත්තේ අපි දැකපු වපසරියට වඩා ලෝකය විශාලයි කියලා”නිර්මාණකරණයේදී ඔබ වහන්සේට බලපෑමක් වුණු සුවිශේෂී පුද්ගලයන් ඉන්නවද?කුඩා කාලයේ ඉඳලම කියවීමේ අධික පිපාසයකින් පෙළුණු කෙනෙක් මම. ඒ පිපාසාව නිසාම මහගමසේකර, ශ්‍රී චන්ද්‍රරත්න මානවසිංහ වැන්නන්ගේ නිර්මාණ ඇසුරු කරන්න නිතර පෙලඹුණා. ඊට පස්සේ 1979 දී රජරට සේවය ආරම්භ කිරීම නිසා ස්වර්ණ ශ්‍රී බණ්ඩාර, පේ‍්‍රමකීර්ති ද අල්විස්, ගුණදාස කපුගේ වැනි සත්පුරුෂයන්ගේ ආශ්‍රය ලැබුණා. ඒ හරහා තමයි මම ක්ෂේත්‍රයට ආවේ.ඔබ වහන්සේගේ පළමු ගීතය?’මවගේ උකුලේ නැළවුණු සමයේ’ නම් වූ මව්ගුණ ගීතයක්. මේක ගායනා කළා චන්ද්‍රිකා සිරිවර්ධන මහත්මිය. සංගීතය නිර්මාණය කළේ සරත් දසනායක මහත්මයා.ඒ කාලේ තරුණ භික්ෂූන් වහන්සේ නමක් වූ ඔබ වහන්සේට මේ ක්ෂේත්‍රයට පිවිසෙන්නට බාධා එල්ල වුණේ නැද්ද?බාධා නොතිබුණාම නොවෙයි. අපේ නායක හාමුදුරුවෝ එච්චරම කැමැත්තක් තිබුණේ නෑ. ඒක අනුමත කළෙත් නෑ. ඒ වෙනකොට පූජ්‍ය රඹුකන සිද්ධාර්ථ හිමියන් ගීත රචනා ක්ෂේත්‍රයට ඇවිත් තිබුණ. ඒ නිසා මට පුරෝගාමියෙක් සිටිය නිසා බරපතළ ගැටලුවක් මතුවුණේ් නෑ.පළමුවෙන්ම ගීත රචනා කලාවට පිවිසි ස්වාමීන් වහන්සේ කවුද?වැලමිටියාවේ ධම්මරක්ඛිත හාමුදුරුවෝ. උන්වහන්සේ ඒ කාලේ ගුවන් විදුලි ගීත නාටක ලියා තිබුණා. ඊට පස්සෙ ජනප්‍රිය තලයේ ගීත රචනා කිරීමේ පුරෝගාමි වුණේ රඹුකන සිද්ධාර්ථ හිමියන්.”ඔබ වහන්සේට ගීත රචනා ක්‍ෂේත්‍රයේ අනන්‍යතාවයක් ගොඩනැඟුණේ ‘අතීතය සිහිනයක් පමණයි’ ගීතයෙන් පසු නේද?”ඇත්තටම ඔව්. මේ ගීතය ගායනා කළේ කරුණාරත්න දිවුල්ගනේ. සංගීතවත් කළේ උපාලි ජයලත්. අපි තුන්දෙනාම ඒ කාලේ ආධුනිකයෝ. නමුත් මේ ගීතය 80 දශකයේ නොසිතූ විරූ විදියට ජනප්‍රිය වුණා. කවුරුත් ඒ ගැන කතාකරන්න පටන් ගත්තා. මගේ ගීත රචනා කලාවේ මුද්‍රාව තැබූ ගීතය මේක විදියට තමයි මම සලකන්නේ.ප්‍රේමයක් පිළිබඳවද මේ ගීතයෙන් කියැවෙන්නේ?”මේ ගීතයෙන් කියවෙන්නේ හේතුඵල වාදය. හේතුවයි ඵලයයි අතර තිබෙන සම්බන්ධය. කොටින්ම කිව්වොත් අනිත්‍යය තමයි මේකෙ තියෙන්නේ.භික්ෂූන් වහන්සේ නමකට ප්‍රේම ගීත විරහ ගීත රචනා කිරීම කැපද?නිර්මාණයක හැඩරුව ගුණ සුවඳ බලන්න ඕන ගීතය නිර්මාණය කරලා තිබෙන්නේ ගිහියෙක්ද පැවිද්දෙක්ද කියන එකින් නොවෙයි. ඒ නිර්මාණය සමාජයට කොයිතරම් හිතකරද කියලයි හොයන්න ඕන.මේ වෙනකොට ඔබවහන්සේ අතින් කොපමණ ගීත ප්‍රමාණයක් නිර්මාණය වෙලා තිබෙනවද?ක්ෂේත්‍රයට ඇවිත් දීර්ඝ කාලයක් ගත වුණත් ගීත 200 – 250ක් වගේ ප්‍රමාණයක් තමයි ඇත්තේ. එහෙම නිතරම ලියන්න තරම් විවේකයක් මට නෑ.ඉදිරි නිර්මාණ කටයුතු කොහොමද?කාර්ය බහුලත්වය නිසා දිගින් දිගටම නිර්මාණකරණයේ යෙදෙන්න බැරි වෙයි. නමුත් මේ කරපු නිර්මාණ සංරක්ෂණය කරන්න බලාපොරොත්තු වෙනවා.හේමාලි විජේරත්නඡායාරූපය-දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005235</link>
    <topic>බුදු දහම ලොව පුරා ප්‍රචලිත කළොත් අපේ රට ‘ආසියාවේ ආලෝකය’ වෙනවා</topic>
    <author>සු.මි.</author>
    <content>බුදු දහම ලොව පුරා ප්‍රචලිත කළොත් අපේ රට ‘ආසියාවේ ආලෝකය’ වෙනවාප්‍රවීණ සිනමාකරුවකු වන අමරනාත් ජයතිලක 2011 ශ්‍රී සම්බුද්ධ ජයන්තිය නිමිත්තෙන් අලුත් ව්‍යාපෘතියක් ආරම්භ කර ඇත. ඒ ‘චලන චිත්‍ර’ මාධ්‍යයෙන් බුදු දහම ලොව පුරා ප්‍රචලිත කිරීමයි. බෞද්ධ චිත්‍රපට ගැන විවිධ පුවත්පත් හා සඟරාවන්ට ලිපි රැසක් ලියා ඇති අමරනාත් පූජ්‍ය හැවන්පොළ රතනසාර හිමියන් ගැන කියැවෙන වාර්තා චිත්‍රපටයක් ‘ද යුනිටි අමංග් බුඩිස්ට්ස්: ඇමිටි අමංග් රෙලිජන්ස්’ යන නමින් නිර්මාණය කර ඇත. අමරනාත් ‘ද බුඩිස්ට්’ නම් වූ ප්‍රථම බෞද්ධ රූපවාහිනි නාලිකාවේ සම්මාන උපදේශක ධූරය දරයි.මොකද්ද ඔබේ මේ අලුත්ම ව්‍යාපෘතිය?බුදුදහම ලොව පුරා ප්‍රචලිත කිරීම සඳහා චලන චිත්‍ර මාධ්‍යය උපයෝගි කර ගැනීම යැයි ඉතාම කෙටියෙන් කියන්න පුළුවන්. 2007 ජූනි මස 29 වැනි දින ‘ද බුඩිස්ට්’ රූපවාහිනි නාලිකාව ශ්‍රී සම්බෝධි මහා විහාරයේදී විවෘත කරමින් ජනාධිපති මහින්ද රාජපක්ෂ මැතිතුමා “මීට වසර දෙදහස් ගණනකට පෙර අර්හත් මහින්ද මහා ස්ථවිරයන් වහන්සේ බුදු දහමේ පණිවුඩය මෙරටට ගෙන ආ බවත් නවීන තාක්ෂණය යොදා ගනිමින් අද එම ධර්ම පණිවුඩය මුළු ලොවටම බෙදාදීමට අප රටට පුළුවන් බවත් ප්‍රකාශ කළා. මම මේ ව්‍යාපෘතියෙන් උත්සාහ කරන්නේ එය ක්‍රියාවට නැංවීමටයි.මෙහිදී ‘චලන චිත්‍රය’ යන වචනය ඔබ යොදාගෙන තිබෙන්නේ කවර අර්ථයකින් ද?චලන චිත්‍රය (Movie) යනු සිනමාව හා රූපවාහිනි යන මාධ්‍ය දෙකම හඳුන්වන වචනයයි. ඒ අරුතින් තමයි මම ඒ වචනය යොදාගන්නේ.චලන චිත්‍ර මාධ්‍යය උපයෝගි කරගෙන බුදුදහම ලොව පුරා ප්‍රචලිත කිරීමෙන් මොනවද අපිට ලබා ගත හැකි දේවල් විදියට ඔබ දකින්නේ?මම ආයෙත් ඔබේ අවධානය ජනාධිපතිතුමා කළ කතාවකට යොමු කරන්න කැමැතියි. එතුමා ඒ කතාව කළේ 2003 වසරේදී එවක විපක්ෂ නායකයාව සිටියදී. ඒ වසරේ වෙසක් දින පණිවුඩය නිකුත් කරමින් එතුමා මෙසේ කියා සිටියා.“බෞද්ධ දර්ශනය හා පිළිවෙත් මුළු ලොව පුරා ආලෝකවත් කළ යුතු සමයක අපි ජීවත්වෙමු.ලෝකයේ ඇති විවිධ ගැටුම් හා ගැටලුවලට විසඳුම් බුදු දහමේ චතුරාර්ය සත්‍යය හා ආර්ය අෂ්ඨාංගික මාර්ගයේ ඇති බව අපි ලෝකයාට ම තේරුම් කරදිය යුතු කාලය එළැඹ ඇත. සමස්ත ලෝකයේ ම ජනතාව වෙත බුදු හිමිගේ මහඟු ධර්මය ව්‍යාප්ත කිරීම සඳහා නවීන ජනමාධ්‍ය උපයෝගි කරගත යුතු ය.නිර්මල බුද්ධ ධර්මය ඇති ශ්‍රී ලංකාව බුදුදහම ලොව පුරා ප්‍රචලිත කිරීමේ නායකත්වය ගත යුතු ය.”ඇත්තටම ලෝක ප්‍රජාවට අපේ රටෙන් දිය හැකි ලොකුම සහ එකම මා හැඟි පරිත්‍යාගය බුදුදහමයි.මේ නිර්මල බුදු දහම මුළු ලොවටම ධර්මානුකූ®ලව දිය හැකි එකම රටත් ශ්‍රී ලංකාවයි.දැනට ද්වේශය, මෝහය, යුද භීතිය හා වෙනත් දුක්ඛදායක කරුණුවලින් පිරි, අන්ධකාරයක ගිලුණු ලෝ වැසියන්ට බුද්ධ ධර්මයේ ආලෝකය මඟින් මෛත්‍රිය, කරුණාව හා සාමය ලොව පුරා විහිදුවා සියලු මිනිස් වර්ගයාගේ හිත සුව පිණිස මුළු ලොවටම ශාන්තිය පැතිරවීම අපේ මුඛ්‍ය පරමාර්ථයයි. ඇත්ත වශයෙන් ම මෙසේ බුදුදහම ලොව පුරා ප්‍රචලිත කිරීමෙන් අපේ රට ‘ආසියාවේ ආලෝකය’ බවට පත් වෙනවාට කිසිදු සැකයක් නැහැ.ඔබේ මේ ව්‍යාපෘතිය යටතේ මුලින් ම මොනවද කෙරෙන්නේ?ජනාධිපතිතුමා ‘ද බුඩිස්ට්’ නාළිකාවේ වැඩ සටහනකට සහභාගි වෙමින්බෞද්ධ චිත්‍රපට දෙකක් නිර්මාණය කිරීමට සහ බෞද්ධ රූපවාහිනි ජාලයක් සහ නාලිකාවක් සඳහා බෞද්ධ වැඩසටහන් නිර්මාණය කිරීමට මේ යටතේ මා බලාපොරොත්තු වෙනවා.මුලින් ම චිත්‍රපට දෙක ගැන යමක් කියන්න?එකක් ‘පටාචාරා’ නම් වූ සිංහල චිත්‍රපටය. එය හින්දි දෙබස් කවා ඉන්දියාවේත් ආසියාවේ සියලු බෞද්ධ රටවලත් තිරගත කිරීමට මා සැලසුම් කරගෙන යනවා.එය ප්‍රදර්ශනය කරන්නේ ලබන වසරේ වෙසක් පොහෝ දිනට යෙදෙන ශ්‍රී සම්බුද්ධ ජයන්තියටයි.අනික ‘එවේකනින් ඔෆ් අ ලෝටස්’ නමින් නිපදවන ඉංගිරිසි චිත්‍රපටය. එයින් කියැවෙන්නේ ඇමෙරිකානු තරුණ කාන්තාවක් ශ්‍රී ලංකාවට පැමිණ බෞද්ධ සංස්කෘතිය හදාරා ඉන්පසු බුදුදහම වැළැඳ ගැනීම ගැන යි. දැනට බුදුදහම ඇමෙරිකාවේ හා යුරෝපයේ ශීඝ්‍රයෙන් පැතිර යමින් පවතිනවා.මේ සඳහා රූපවාහිනි මාධ්‍යය යොදා ගැනීම සම්බන්ධයෙන් තවදුරටත් විස්තරාත්මක යමක් කියන්න පුළුවන් ද?DIALOG SATTV ජාලයේ එක් වැඩසටහනක් හැටියට දැනට පවත්වාගෙන යන ‘ද බුඩිස්ට්’ රූපවාහිනි නාළිකාව ඉදිරියේදී සෙසු නාලිකා මෙන් දීප ව්‍යාප්ත භූමික (TERRESTRIAL TV) නාලිකාවක් බවට පත් වෙනවා. එමගින් ප්‍රථම හා එකම ගෝලීය බෞද්ධ රූපවාහිනී ජාලය (GLOBAL BUDDHIST SATELLITE TV NET WORK) බවට පත් කිරීමත් එම ජාලය උදෙසා සිංහල හා ඉංග්‍රිරිසි යන භාෂා දෙකෙන්ම නවතම බෞද්ධ වැඩසටහන් මාලාවක් නිර්මාණය කිරීමේ කාර්ය භාරයත් මා සිදු කරනවා. මා එය කරන්නේ කිසිදු වේතනයක් නොලබා ස්වේච්ඡාවෙන්මයි. අනාගතයේ මේ රටේ සෑම බෞද්ධ නිවෙසකම මේ රූපවාහිනි නාලිකාව නරඹනු අපට දැකගන්ට ලැබේවි.මෙහි නිෂ්පාදන සැලැස්ම කෙබඳු ද?දිනපතා විකාශය විය යුතු වැඩසටහන් මාලාවේ අන්තර්ගතය හා ආකෘතිය අප දැනටමත් සැලසුම් කර අවසන්. මෙම ගෝලීය බෞද්ධ රූපවාහිනි ජාලය ඉංගිරිසි භාෂාවෙන් පවත්වාගෙන යන්නක්. අදාළ වැඩසටහන් පාළි ගාථා සහිත සිංහල හා ඉංගිරිසි බසින් ද පසුව ලෝකයේ විවිධ භාෂාවලින් ද උප ශීර්ෂ සහිතව නිර්මිත වෙනවා. මෙම චන්ද්‍රිකා රූපවාහිනි සේවය ඇමෙරිකා මහද්වීපය හා ඕස්ට්‍රේලියාව මෙන් ම ආසියාවේ බෞද්ධ රටවල් ද කේන්ද්‍ර කරගනිමින් විකාශය වන්නක්.ආසියාවේ සියලු බෞද්ධ රටවල මෙන් ම ලෝකයේ අනිකුත් සෑම රටවල ම ඇති බෞද්ධ ආයතනවල සිදුවන සියලු ම බෞද්ධ තොරතුරු හා සිදුවීම් ඇතුළත් වාර්තාමය වැඩසටහන් මෙන් ම බෞද්ධ තේමා රැගත් ප්‍රාසාංගික නිර්මාණ ද විකාශය කිරීමට අපි අදහස් කරනවා. උදාහරණ වශයෙන් ලංකාවේ දී මහණ වෙලා අවුරුදු 15 ක් පමණ මෙරට වෙසෙමින් බුදු දහම හැදෑරූ, දැනට ඇමෙරිකාවේ වෙස්ට් වර්ජිනියා ප්‍රාන්තයේ භාවනා මධ්‍යස්ථානයේ වෙසෙන යෝගාවචර රාහුල හිමිපාණන් සම්බන්ධ කරගෙන බෞද්ධ මනෝචිත්ත ක්‍රම හා භාවනා විධි පිළිබඳ වාර්තා චිත්‍රපටයක් නිපදවීමට අපි දැන් සූදානම්ව ඉන්නවා.‘බහුජන හිතාය, බහුජන සුඛාය, ලෝකානුකම්පාය යන බුදු වදනට අනුව සම්පාදනය වන මෙකී බලසම්පන්න ධර්ම ප්‍රචාරක කර්තව්‍යය සපුරා සාර්ථක වේවා යන්න අප අචල ප්‍රාර්ථනයයි.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005236</link>
    <topic>සල් මලෙක බුදු කතාව කියන ‘සල්මල පින්මල’</topic>
    <author>අජිත් ධර්මසිරි</author>
    <content>සල් මලෙක බුදු කතාව කියන ‘සල්මල පින්මල’ළමා පොතක් නිර්මාණය කිරීම සිතන තරම් පහසු කටයුත්තක් නොවේ. ඒ මන්දයත්; ළමා සිත ග්‍රහණය කර ගැනීමට විවිධ මං ඔස්සේ යා යුතු බැවිනි. ඒ මං අතර සරල, සුගම මාතෘකා තෝරා ගැනීම්, සිත් ඇද බැඳ ගන්නාසුලු වදන් මාලා තෝරා ගැනීම් හා ඒ හා සබැඳි සංසිද්ධි කොටසක් තෝරා ගැනීම් පවතී. මේ හැම එකක් ම ළමා සිතට නෑකම් කියන ඒවා විය යුතු ය. මෙහිදී ළපැටි සිත අගයන - සුන්දර පරිසරය, සතා සිවුපාවා - ආදිය තෝරා ගැනීම් සාර්ථක නිර්මාණකරුවකුගේ වගකීමයි. මේ හැම එකකින් ම ජයගත් කල ඔහු හෝ ඇය නිර්මාණය කරන කෘතිය ඉතා සාර්ථක එකක් වනු නිසැකය.ළමයිනටම ගැළපෙන, ළමයින්ගේ ලෝකය හොඳින් හඳුනා ගනිමින් සාර්ථක ළමා පොත් විස්සකට අධික ප්‍රමාණයක් නිර්මාණය කළ ලේඛිකාවක පිළිබඳ අප කතා කරන්නේ හද පිරි සතුටිනි. ඒ; ඈ කළ බොහෝ නිර්මාණ ළමා පුවත්පතක කර්තෘවරයකු ලෙස මා පරිශීලනය කිරීමෙන් එහි ඇති වැදගත්කම මැනවින් වටහා ගත් නිසා ය. සැබවින් ම මා පෙරකී පරිදි සරල සුගම බස් වහරක් එයටම ආවේණික පරිසරය, සතා සිවුපාවා පිළිබඳ මනා විග්‍රහයක යෙදෙමින් ඇය කර තිබෙන නිර්මාණ මෙහිදී සාර්ථකත්වයට පත්වී ඇති බව ඉඳුරා පවසමි.ඇය නමින් සමන්මලී පද්මකුමාර වන්නී ය. ඇය පසුගියදා කාලෝචිත - අර්ථාන්විත - ළමා කෘතියක් දරුවනට දායාද කළා ය. එය නමින් ‘සල්මල පින් මල’ වෙයි. මෙය ඇය ළමා වියේ ගත කළ පාසල් හා දහම් පාසල් දිවියේ ලද අත්දැකීම් ගොනුකර ගනිමින් කළ නිර්මාණයක් නිසා ම මෙය දරුවන්ගේ සිත් සතන් ඇද බැඳ ගැනීමට සමත් වෙයි.සිඟිති දැරිවියක හා දරුවකු සල් මල් දෙකක් හා කෙරෙන සංවාදයකින් ලේඛිකාව සිය ළමා කාලයේ දුටු අත්දැකීම විස්තර කරන්නේ සරල සුගම රසාලිප්ත වාග්මාලාවක් ගොනුකර ගනිමිනි. ඒ සඳහා ඇය සිය නිර්මාණය වඩා අර්ථ ගැන්වීම, අලංකාර කර ගැනීමට පිටුවෙන් පිටුවට වෛවර්ණ ලෙස පළපුරුදු චිත්‍ර ශිල්පියකු වන සසංක දසනායකයන්ගේ මනරම් චිත්‍ර යොදා ගෙන ඇත්තේ ඉතා නිර්මාණශීලී අයුරිනි.සැබවින් ම තෙමඟුල සිහිකරන මේ වෙසක් මාසයේ වැදගත්ම පුෂ්පයක් ලෙස සල්මල උපයෝගි කරගනිමින් කර තිබෙන මේ කෘතියෙන් හරවත්, වැදගත්, කලෝචිත යමක් දරුවන්ට ගෙනදීමට සමන්මලී සමත් වී ඇති බව කීවොත් නිවැරදි ය.ඒ සාර්ථකත්වයේ මල්පල ගන්වමින් කතුවරිය පසුගියදා එම කෘතිය මහනුවර ශ්‍රී දළදා මාලිගාවේ දී ශ්‍රී දළදා වහන්සේට පූජාකර සිටියා ය. අනතුරුව මල්වතු පාර්ශ්ව සංඝනායක අතිපූජ්‍ය තිබ්බටුවාවේ ශ්‍රී සිද්ධාර්ථ මහ නා හිමිපාණන්ට සහ අස්ගිරි පාර්ශව අනුනායක පූජ්‍ය රාජකීය පණ්ඩිත ගලගම අත්ථදස්සී නාහිමිපාණන්ට පුද කරනු ලද්දා ය.මෙවැනි උතුම් පොත පළ කිරීමේ වැදගත්කම වටහා දෙමින් මහානායක නාහිමිපාණන් වහන්සේලා ද ප්‍රකාශ කර සිටියේ නිල භාෂාවෙන් දහම් දැනුම ළමයින්ට දීම කාලෝචිත අවශ්‍යතාවක් බවත් සාරධර්ම පිරි පොත පත කියවීමට පුරුදු කිරීම අගය කරන බවත් ය.තවද ළමා මනස දියුණු කරන පොතපත අඩු යුගයක දැනුම, අවබෝධය සමඟ කියවීමේ රුචිය ඇති කරන මෙවන් පොතපත අගය කරන බව ද උන්වහන්සේලා පැවසූහ.එහෙයින් මල්වතු අස්ගිරි පාර්ශවයේ මහානායක නාහිමිපාණන් වහන්සේලා ගේ පවා ගෞරවාදරයට පාත්‍ර වූ මේ කෘතිය අපි වෙසෙසින් ම අගය කළ යුතු වෙමු.අජිත් ධර්මසිරි‘මිහිර’ ප්‍රධාන කර්තෘ ලේඛිකාව සිය කෘතිය අස්ගිරි පාර්ශවයේ අනුනායක පූජ්‍ය රාජකීය පණ්ඩිත ගලගම අත්ථදස්සී නාහිමිපාණන්ට පිළිගන්වමින්මල්වතු පාර්ශවයේ සංඝනායක අතිපූජ්‍ය තිබ්බටුවාවේ ශ්‍රී සිද්ධාර්ථ මහනාහිමිපාණන් වෙත පොත පිළිගැන්වීමේ අවස්ථාවේ පිළිසඳරක යෙදෙමින්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005237</link>
    <topic>සිදුහත් උපත ජපානයේ සමරන හනමත්සුරි උත්සවය</topic>
    <author>හේමාලි විජේරත්න</author>
    <content>සිදුහත් උපත ජපානයේ සමරන හනමත්සුරි උත්සවයබෞද්ධ ආගමිකයන්ගේ ප්‍රධානතම ආගමික උත්සව අතර සුවිශේෂී වන්නේ බුදුන් වහන්සේගේ් තෙමඟුල සිහිකරන වෙසක් උත්සවයයි. බුදුරජාණන් වහන්සේගේ උත්පත්තිය, බුද්ධත්වය හා පරිනිර්වාණය සිහිපත් කරමින් සිදුකරන මෙම උත්සව ථෙරවාදී බෞද්ධ රටවල හා මහායාන බෞද්ධ රටවල පරස්පර විරෝධී වෙනසකින් යුතුව සිදුවන බව බොහෝ දෙනෙක් නොදන්නා කරුණක් වන්නට පුළුවන.ථෙරවාදී බුදු දහම අදහන ශ්‍රී ලංකාව වැනි රටක බුදුරජාණන් වහන්සේගේ උපත වෙසක් පොහොය දිනක සිදුවූ බව විශ්වාස කරනු ලබන අතර ප්‍රබලතම මහායාන බෞද්ධ රටක් වූ ජපානය බුදුරජාණන් වහන්සේ උපත ලැබූ දිනය වශයෙන් සලකනුයේ බුද්ධ වර්ෂ 565 අප්‍රේල් 8 වැනි දාකය. ථෙරවාදී හා මහායාන අතර සිද්ධාර්ථ උත්පත්ති දිනය වෙනස් වුවද ස්ථානය පිළිබඳ එවැනි වෙනසක් දක්නට නොලැබේ.ථෙරවාදී රටවල බෞද්ධයන් සේම ජපන් මහායාන බෞද්ධයෝ ද බුදුන් වහන්සේ උත්පත්තිය ලැබුවේ වර්තමාන නේපාලයට අයත් ලුම්බිණි සල් උයනේදී බව විශ්වාස කරති. මේ නිසා මුළු මහත් ජපානය පුරා විසිරී සිටින සියලුම බෞද්ධ සම්ප්‍රදායන්ට අයත් අනුගාමිකයෝ සහ බෞද්ධ විද්‍යාල ශිෂ්‍යයෝ මෙදින විශේෂ ආගමික වතාවත්වල නිරත වෙති.ජපානය විශ්වාස කරන අන්දමට අපේ‍්‍රල් 08 වැනි දිනට යෙදෙන සිද්ධාර්ථ ගෞතමයන් වහන්සේගේ උත්පත්තිය සමරන මෙම උත්සවය ‘හනමත්සුරි’ යනුවෙන් හඳුන්වනු ලැබේ. සියලු සත්වයන් දුක් පීඩාවන් ගෙන් මිදුණු දිනයක් වශයෙන් සලකන මෙම දිනය විශේෂයෙන් සමරනු ලබන්නේ මල්වලිනි.‘හනමත්සුරි’ යන වචනය සෑදී ඇත්තේ වචන දෙකකිනි. ජපන් භාෂාවෙන් මල් හැඳින්වීම සඳහා ‘හන’ යන පදය භාවිතා කරන අතර උත්සවය හැඳින්වීම සඳහා ‘මත්සුරි’ යන්න ව්‍යවහාර කරයි. මේ නිසා ‘හනමත්සුරි’ යන වචනයේ සාමාන්‍ය තේරුම වන්නේ ‘මල් උත්සවය’ යන්නයි.ජපානයේ මල් පිබිදීම ආරම්භ වන්නේ පෙබරවාරි මාසයේ සිටය. අප්‍රේල් මාසය වන විට මුළු මහත් ජපානයේ අස්සක් මුල්ලක් නෑරම සකුරා මලින් පිරී ඉතිරී යයි.සිද්ධාර්ථ උත්පත්තිය පිළිබඳ ඓතිහාසික කතා ප්‍රවෘත්තිය ගත්ත ද ඒ හා සම්බන්ධව ද නිබඳවම මල් සම්බන්ධ වේ. කාගේත් විශ්වාසයට අනුව සිද්ධාර්ථ උත්පත්තිය සිදුවූයේ සුපිපි මලින් ගැවසී ගත් සල් උයනකදීය.එසේම උත්පත්තියෙන් මොහොතකට පසු සත් පියුම් පිට ඉදිරියට පා තැබූ බවද සඳහන් වේ. මේ නිසා මෙම උත්සවය හා මල් අතර ඇත්තේ බිඳී නොයන සබැඳියාවකි. ඒ නිසාම ‘මල් උත්සවය’ යන ව්‍යවහාරය ද ඊට හැම අතින්ම උචිත වේ.සුද්දෝදන රජුගේ හා මහාමායා දේවියගේ පුතණුවන් ලෙස සිද්ධාර්ථ කුමරුන්ගේ උත්පත්තිය සම්බන්ධයෙන් අතිශයෝක්තියෙන් බර බොහෝ අදහස් වේ.සිද්ධාර්ථ කුමරුගේ උත්පත්තිය සිදුවූ මොහොතේ දෙව්ලොව පක්ෂීන් මියුරු ගී ගායනා කළ බවත්, අලංකාර මල් පිපුණු බවත්, මෘදු ලෙස ඇදහැලුණු සිරිපොදින් සිද්ධාර්ථ කුමරු නැහැවුණු බවත් සඳහන් වේ.ජපන් බෞද්ධයින් මහත් ඉහළින් සමරන ‘හනමත්සුරි’ උත්සවය කවර වකවානුවක ආරම්භ විණිදැයි සලකා බැලීමේදී එය චීන බුදු දහම සමඟ ද සම්බන්ධ වී පවතින බව ඇතැම් උගතුන්ගේ මතයයි.චීනයේ පවා වාර්ෂිකව මේ ‘හනමත්සුරි’ උත්සවය පවත්වා ඇති බව චීන බෞද්ධ ඉතිහාසයේ සඳහන් වේ. ජපන් ඓතිහාසික ග්‍රන්ථවලට අනුව ජපානයේ මේ මල් උත්සවය පළමු වරට ආරම්භ කර ඇත්තේ ක්‍රි.ව. 606 දී හෙවත් සුයිකෝ අධිරාජිණියගේ රාජ්‍ය සම්ප්‍රාප්තියෙන් 14 වැනි වර්ෂයේදී ය. එකල එය පවත්වා ඇත්තේ සියලු ආගම් පොදුවේය.අප්‍රේල් 08 වැනිදා පැවැත්වූ මෙවැනි උත්සවයක් සම්බන්ධයෙන් සටහනක් සුප්‍රකට පාහියන් භික්ෂුවගේ දේශාටන වාර්තාවේ ද සඳහන් වෙයි. නරා යුගයේදී ඉදිවුණු විහාරාරාම අතුරින් ඉතා සම්මානනීයත්වයට පත්වුණු ‘තෝදයිජි’ විහාරයේ පරණ සිදුහත් පිළිමයක් දක්නට ලැබෙන හෙයින් ‘හනමත්සුරි’ උත්සවය නරා යුගයේ හෝ ඊට මඳක් කලින් ආරම්භ වන්නට ඇතැයි බොහෝ දෙනා නිගමනය කරති.‘හනමත්සුරි’ උත්සවය ආරම්භක අවස්ථාවේ පවත්වා ඇත්තේ භික්ෂූන් වහන්සේලා හා ඒ ඒ ආරාමවල දායකකාරකාදීන් අතුරෙන් බලවත් පිරිස පමණක් සිදුකරන උත්සවයක් ලෙස ය. මෙසේ ප්‍රබල පිරිස හා භික්ෂූන් වහන්සේලා සිදුකරනු ලබන උත්සවය නැරඹීමට සාමාන්‍ය මහජනයා පැමිණීම සිරිතක් ව පැවතුණි.මීළඟට අපගේ අවධානය යොමු වූයේ ‘හනමත්සුරි’ උත්සවය පවත්වන ආකාරය පිළිබඳවයි. ජපානයේ බොහෝ විහාරවල කුඩා සිදුහත් ප්‍රතිමාවක් දක්නට ලැබේ.එය පියුම් පිට වඩින සිදුහත් කුමරුගේ විලාසයක් නිරූපණය කරයි. ඒ පිළිමය සෑම අවුරුද්දකම අප්‍රේල් 08 වැනිදා විහාරය ඉදිරිපස පිළියෙළ වූ විශේෂ මණ්ඩපයකට වැඩම කරවයි. එය මුළුමනින්ම සැරසූ අලංකාර මණ්ඩපයකි.මෙම මණ්ඩපය අලංකාර කර ගැනීම සඳහා බොහෝ විට උපයෝගී කරගනුයේ ඒ මොහොතේම නෙළාගත් මල්ය. ඊට පසු රැස් වූ සියලුදෙනාම පිළිවෙලින් සුවඳ තේ පැන්වලින් සිදුහත් පිළිරුව නහවති. ඇතැම් විහාරස්ථානවල මෙම පිළිරුව නැහැවීමට ප්‍රථම සුදු ඇත් රූපයක් මත තබා එය වීථි සංචාරය කොට නැවත විහාරස්ථානයටම ගෙන එයි.පෙරහර පවත්වන ස්ථානවල පෙරහරේ කුඩා දරු දැරියෝ ජපානයේ සාම්ප්‍රදායික ඇඳුම වන කිමෝනාවලින් සැරසී පෙළට ගමන් කරති. අලංකාර ඇඳුම් ආයිත්තම්වලින් සැරසුණු කුඩා දරුවෙන් රංචු වශයෙන් එක්ව ක්‍රීඩා කරමින් මේ දිනය විනෝදයෙන් සමරන අවස්ථා ද දක්නට ලැබේ. එයින් ඔවුන් උත්සාහ කරන්නේ සිදුහත් උපත පිළිබඳ ඔවුනගේ ප්‍රීතිය ප්‍රකාශ කිරීමටය.සුවඳ තේ පැන්වලින් සිදුහත් ප්‍රතිමාව නහවනු ලබන බව පෙර දී සඳහන් කළා ඔබට මතක ඇති. සිදුහත් කුමරු උපත ලබන මොහොතෙහි දෙව් ලොව සිට සුවඳ පැන් වර්ෂාවක් පතිත වූ බව ජපන් වැසියෝ විශ්වාස කරති.එහෙයින් එය සිහිවීම පිණිස මිහිරි තේ පැන්වලින් පිළිරුව නෑවීම සිදුකරනු ලබන බව ඇතැම්හු පවසති. තවද පොදුවේ කවරකු වුවද මව්කුසින් බිහිවූ විට නහවා පිරිසුදු කිරීම සාමාන්‍ය සිරිතකි. සිදුහත් කුමරු වෙනුවෙන් ද එය එසේ ඉටුකරන්නට ඇත.ඒ නිසා එය සිහිවීම පිණිස මෙසේ සිදුහත් ප්‍රතිමාව නහවන බව තවත් අය ප්‍රකාශ කරති. කෙසේ වුවත් අතීතයේ චීනයේ මේ උත්සව පවත්වත්දීත් සිදුහත් පිළිරුව සුවඳ පැනින් නෑවීම සිරිතක්ව පැවතුණ බව සඳහන් වේ.ලංකාවේ වෙසක් දිනය බුදුන් වහන්සේගේ උපත, බුදුවීම, පරිනිර්වාණය යන තෙමඟුලම සමරයි. එහෙත් ජපන් බෞද්ධයෝ මේ සිදුවීම් තුන තුන් අවස්ථාවකදී සිදුවූ බව විශ්වාස කරති.සිද්ධාර්ථ ගෞතමයන් බුද්ධත්වය ලැබූ දිනය වශයෙන් ඔවුන් සලකනු ලබන්නේ බු.ව. 531 දෙසැම්බර් 08 වැනිදාය. ඒ නිසා ඇතැම් ආරාමවල මේ දිනය අරමුණු කොට ද උත්සව පවත්වති.බු.ව. 486 පෙබරවාරි 15 වැනි දින සම්බුද්ධ පරිනිර්වාණය සිදු වූ බව ජපන් වැසියන්ගේ සාමාන්‍ය පිළිගැනීමය. ඒ නිසා මේ දිනය අරමුණු කොට ද ජපන් ආරාමවල විශේෂ ආගමික උත්සව පවත්වනු ලැබේ. මෙම උත්සවය ජපන් ජාතිකයින් විසින් හඳුන්වනු ලබන්නේ ‘ඊතයිකෝ’ යනුවෙනි.බුදුන්වහන්සේගේ දේශනවලට අනුව ඉපදීම යනු හේතුඵල ධර්මතාවක ප්‍රතිඵලයකි. ඒ අනුව ඉපදීම යනු දුර්ලභ දෙයකි. බුද්ධ දේශනාවලට අනුව එය නිරන්තරයෙන් ම ජීවිත බැඳීම්වලින් යුක්තය.අපේ ජීවිතත් හරියට ලස්සනට පිපුණු මල් වගේය. මල් පරවී යනවා සේම අපේ ජීවිතය කෙදිනක හෝ අවසන් වේ. මේ අනියත ස්වභාවය අවබෝධ කොට ගෙන අප ජීවත්විය යුතුය.ගොහොරු මඩින් මතුවෙන නෙළුම් මල් ඉන් උඩට විත් පිපී දිලෙනවා මෙන් සත්වයාත් තම බුද්ධිය හා උත්සාහයෙන්, තෘෂ්ණාධික ඇලීම් සහිත කිලිටි වුණු සමාජයේ උඩට විත් බැබළේ. මේ ධර්මතා සිහිපත් කොට ගෙන අපගේ ආධ්‍යාත්මික මඟ පෙන්වන්නාට, හිතවතාට, ස්වාමියාට, ගුරුවරයාට නැවත නැවත කැපකිරීම් කරමින් කෘතඥතා සැලකිලි දැක්වීම ‘හනමත්සුරි’ උත්සවයෙන් සිද්ධ වේ.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005238</link>
    <topic>මොටාගෙදර ගේ විචිත්‍ර චිත්‍ර කර්මයෙන් හැඩ වූ වැලිගම බෝධිමළු විහාර සිතුවම් සම්ප්‍රදාය</topic>
    <author>සු. මි.</author>
    <content>මොටාගෙදර ගේ විචිත්‍ර චිත්‍ර කර්මයෙන් හැඩ වූ වැලිගම බෝධිමළු විහාර සිතුවම් සම්ප්‍රදායනූතන විහාර බිතු සිතුවම් කලාව ගැන කතා කරද්දි විහාරස්ථාන හතරක නාමයන් සුවිශේෂ කීර්තියක් අත්පත් කර ගනී. ඒ කැලණි විහාරය, බොරැල්ල ගෝතමී විහාරය, බෙල්ලන්විල රජමහා විහාරය හා වෙහෙරගොඩැල්ල විහාරයයි.ඒවායෙහි බිතු සිතුවම් නිර්මාණය කරන ලද්දෝ පිළිවෙළින් සොයිලියස් මැන්ඩිස්, ජෝර්ජ් කීට්, සෝමබන්දු විද්‍යාපති හා මහාචාර්ය ඇල්බට් ධර්මසිරි යනාදි සිත්තරු ය. ඉහත සඳහන් විහාරස්ථාන හතරම කොළඹ දිස්ත්‍රික්කයට අයත් වෙයි.සමකාලීන විහාර බිතුසිතුවම් සම්ප්‍රදායයට අලුතින්ම එක්වන්නේ ප්‍රවීණ චිත්‍ර ශිල්පි මොටාගෙදර වනිගරත්නයන් විසින් චිත්‍රණය කරන ලද්දා වූ වැලිගම බෝධිමළු විහාරයයි. එය මාතර දිස්ත්‍රික්කයට අයත් වන්නකි.මොටාගෙදර වනිගරත්න සිත්තරා අපට හඳුන්වාදිය හැක්කේ 1934 (රවීන්ද්‍රනාත් තාගෝර්ගේ ලංකාගමනය) හා 1956 (සංස්කෘතික පෙරළිය) අතර වූ දෙදශකයක කාල පරිච්ඡේදයේදී මේ රටේ ඇතිවූ පුනර්ජීවනයේ සාර ඵලයක් ලෙසිනි.1951 දී කොළඹ කාර්මික විද්‍යාලයයේ (ටෙක්නිකල් කොලිජියේ) රජයේ ලලිත කලායතනයට බැඳුණු මොටාගෙදර, ජේ. ඩී. ඒ. පෙරේරා, ස්ටැන්ලි අබේසිංහ, ඩේවිඩ් පේන්ටර්, එස්. පී. සකලසූරිය වැනි කෘතහස්ත චිත්‍ර ශිල්පීන් වෙතින් චිත්‍ර කලාව ප්‍රගුණ කළේය. මොටාගෙදර නාමය රසික සිත්හි සනිටුහන් වන්ට පටන්ගත්තේ ඔහු පූජ්‍ය මාපලගම විපුලසාර හිමියන්ගේ පුරෝගාමිත්වයෙන් පිහිටුවා ගැනුණු ‘ජාතික කලා පෙරමුණේ’ චිත්‍ර ප්‍රදර්ශන ඔස්සේය.මොටාගෙදර මේ වන විට චිත්‍ර ප්‍රදර්ශන දහයක් පමණ පවත්වා ඇත. ඔහු දැනට අවසාන වශයෙන් චිත්‍ර දැක්මක් පැවැත්වූයේ මීට දෙවසරකට ඉහතදීය. එය ‘සිතුම් සිතුවම්’ යනුවෙන් නම් කෙරුණු අතර ඊට පූර්ණ අනුග්‍රහය දැක්වූයේ ලේක්හවුස් ආයතනයයි.මොටාගෙදර, වැලිගම බෝධිමළු විහාරයේ ආරම්භ කළ චිත්‍ර නිර්මාණ කාර්යය මීට දෙමසකට පමණ ඉහතදී නිම කර ඇත.වැලිගම බෝධිමළු විහාරය දීර්ඝ ඉතිහාසයකට හිමිකම් කියන්නකි. මෙහි විශේෂත්වය වන්නේ දකුණු පළාතේ ඉදිකරන ලද ප්‍රථම වටදා ගෙය මේ විහාරය සතු වීමයි. මොටාගෙදර තම සිත්තම් ඇඳ ඇත්තේ මෙම වටදා ගෙයි ඇතුළත පාර්ශවයේ බදාම බිත්තියේය.මොටාගෙදරට වැලිගම බෝධිමළු විහාරයේ බිතුසිතුවම් නිර්මාණය කිරීම සඳහා ඇරියුම් කරන ලද්දේ එහි විහාරාධිපති, දකුණු පළාතේ ප්‍රථම වටදාගෙය නිර්මාතෘ පූජ්‍ය පාතේගම රාහුල ස්වාමින් වහන්සේ විසිනි.ප්‍රවීණ ගීත රචක පූජ්‍ය රඹුකන සිද්ධාර්ථ හිමි ඊට අවශ්‍ය සම්බන්ධිකරණ කටයුතු සිදුකර ඇත.මොටාගෙදර සිතුවමක් විස්තර කරමින්වැලිගම බෝධිමළු විහාරයේ බිතුසිතුවම්වලට වස්තු විෂයය වන්නේ බුදු සිරිතය. සිදුහත් උපතේ සිට බුද්ධ පරිනිර්වාණය දක්වා වූ සිදුවීම් රැගත් චිත්‍ර 52 ක් පමණ මේ චිත්‍රාවලියට ඇතුළත් ය.මොටාගෙදර ඔහුටම අනන්‍ය වූ චිත්‍ර ශෛලියක් ගොඩනඟා ගත් සිත්තරෙකි. ඔහුගේ බිතුසිතුවම්වල ශෛලිය වශයෙන් ගත් විට එහි විශේෂතා කීපයක් දක්නා ලැබේ. (1) සංකේතමය ලක්ෂණ (2) නැවුම් මෝස්තර රටාව (3) රූප හා වස්තු සෙවණ කිරීම සඳහා මධ්‍යගත සෙවණ කිරීමේ ක්‍රමය (MIDDLE SHADING) (4) ස්වභාවික ලෝකය නිරූපණය කිරීමේදී ස්වභාවික වර්ණ සංයෝජනය යොදා ගැනීම (5) රේඛාවට ප්‍රමුඛතාව ලබා දෙමින් සෑම රූපයක් හා වස්තුවක්ම ඉතා ප්‍රබල කළු බාහිර රේඛාවක් (BLACK OUT LINE) මඟින් හමාර කිරීම (6) ද්විත්ව බාහිර රේඛාව (DOUBLE OUT LINE) ඉතා ප්‍රබලව භාවිත කිරීම.මේ ශෙලින් එකිනෙක විග්‍රහ කිරීම චිත්‍ර කලා විද්වතුන්ට භාරය.මොටාගෙදර මෙරට වෙසක් තොරණ කලාවේ විප්ලවීය වෙනසක් ඇතිකළ චිත්‍ර ශිල්පියෙක් ද වෙයි. ඒ 1956 දී කොළඹ වරාය ජැටිය අභියස ඉදිකළ වරාය පරිශ්‍රයේ පිහිටි ජෙට් හයරින් කාර් ඇසෝෂියේෂන් සංගමයේ සම්බුද්ධ ජයන්ති වෙසක් තොරණ නිර්මාණයෙනි. එය නම් කර තිබුණේ ‘ඒකාලෝකය’ යනුවෙනි.ඒ ගැන මොටාගෙදර මෙසේ කියා ඇත. “එතෙක් ඒකාකාරීව පැවත ආ දෙපසම සමබරව එකම මුහුණුවරකින් ඉදිකළ තොරණ කලාව වෙනුවට සම්පූර්ණයෙන්ම වෙනස් ස්වරූපයකින් යුතු තොරණක් ඉදිකළෙමි. එය සාම්ප්‍රදායික තොරණ කලාවෙන් වියුක්ත වූ තවත් සම්ප්‍රදායක ආරම්භයක් සනිටුහන් කරමින් වෙනස් මාර්ගයකට ප්‍රවේශ වීමක් විය.”ඒ වසරේ කොළඹ නගරයේ තවත් තොරණ 50 ක් පමණ ඉදිකර තිබුණ ද ඒ සියල්ල අභිබවමින් මහජන රුචිය දිනාගන්නා ලද්දේ මොටාගෙදරගේ මේ තොරණය. මෙහි දක්නා ලැබුණේ ලෝක ගෝලය මත බුදුරුවක් දම් දෙසන ලීලාවෙන් හිඳ සිටින අයුරුය. ලෝක ගෝලය සමීපයේ වූ මැටි පහනක ආලෝකයෙන් නැඟුණු දුම් ලෝකය මැදින් ගමන්කර ධර්ම චක්‍රය සෑදෙන ආකාරයත් එම දුම් රේඛා අතර සිදුහත් උපතේ සිට බුදුවීම දක්වාත් බුදුරැස් ලෝක ගෝලය හරහා විහිදෙන අයුරිනුත් එය නිර්මාණය කර තිබිණි. අමා දහරින් නැහැවෙන ලෝකය ඉන් පිළිබිඹු විය.මොටාගෙදර ගේ මේ තොරණේ තවත් විශේෂත්වයක් වූයේ චිත්‍ර හා එයින් කියැවෙන අන්තර්ගතය ඉක්මවමින් විදුලි ආලෝකය මතු නොවීමයි.ඒ සඳහා යොදාගෙන තිබුණේ විදුලි බුබුළු දහසක් පමණි. එහෙයින් එය සෙසු ‘ලයිට් තොරණ’ වලින් පැහැදිලිවම වෙනස් වූයේය.‘ඒකාලෝකය’ මොටාගෙදර නිර්මාණය කළ තුන්වැනි තොරණ විය.ඔහුගේ පළමු තොරණ 1953 දී ගාල්ල ගල්වඩුගොඩ පාසල් භූමියේ ද දෙවැනි තොරණ ගාල්ලේ පරමානන්ද විහාරයේ දී ද ඉදි කෙරිණි. මොටාගෙදර පුත් සිවුමල් මොටාගෙදර තම පියාගේ චිත්‍ර කලාව අළලා ලියු ලිපියක කොටසකින් මෙම සටහන හමාර කරන්ට මම අදහස් කරමි.“ලාංකේය බිතු සිතුවම් කලාව තුළ වැලිගම බෝධිමළු විහාර සිතුවම් සම්ප්‍රදායය නම් මොටාගෙදරගේ භාවාත්මක රේඛා ශෛලියයි. නොඑසේනම් මොටාගෙදර සිතුවම් සම්ප්‍රදායයි. ලාංකේය බිතු සිතුවම් කලාවේ මොටාගෙදර සම්ප්‍රදායය නම් වැලිගම බෝධිමළු විහාර සිතුවම් සම්ප්‍රදායයි.”සු. මි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av1005239</link>
    <topic>‘අයුත්‍යයා’ පැරණි බෞද්ධ නගරය සොයා ගිය ගමනක සටහන්</topic>
    <author>ඡායාරූප සහ විස්තර</author>
    <content>‘අයුත්‍යයා’ පැරණි බෞද්ධ නගරය සොයා ගිය ගමනක සටහන්තායිලන්තයට යන ඕනෑම සංචාරකයකු පළමුව එහි ස්වර්ණභූමි ගුවන් තොටුපළට සේන්දු විය යුතුය. මෑතකදී විවෘත වුණු එය ආසියාවේ ඇති විශාලතම ගුවන් තොටුපළකි.එහි පැයකට ගුවන් යානා 70 සිට 100 දක්වා ප්‍රමාණයක් ගොඩබැස්සවීමටත් ගුවන් ගතකිරීමටත් හැකියාව ඇත. මෙම ගුවන් තොටුපළ කෙතරම් විශාල ද යත් එහි ගුවන් යානයෙන් බැස්ස තැන සිට පිටවීමේ දොරටුව දක්වා යෑමට විනාඩි 30 ත් 45 ත් අතර කාලයක් ගතවේ.අපගේ මෙවර තායිලන්ත ගමනේ ප්‍රධාන ඉලක්කය වූයේ පැරණි සියම් රාජ්‍යයේ අගනුවර වූ ‘අයුත්‍යයා’ (AYUTTHAYA) රාජකීය පුරවරය බලා යෑමටය. මේ සඳහා සංචාරකයන්ට සහයෝගය දැක්වීමට තායිලන්තයේ සංචාරක සමාගම් විශාල සංඛ්‍යාවක් බැංකොක් නගරයේ පිහිටා ඇත.අයුත්‍යයා හී චූලාලංකාර රජුගේ බිසව වූ සුනන්ද කුමාරි රතන ගේ සොහොනසෑම හෝටලයකම පාහේ සංචාරකයන්ට තායිලන්තයේ දැකිය යුතු ස්ථාන, පැරණි නගර, බෞද්ධ විහාරස්ථාන, විනෝදාත්මක සැණකෙළි, සෆාරි සංචාර ආදියට යෑමට උදව් කරන ඒ සංචාරක සමාගම්වල ශාඛා පිහිටුවා ඇත.ඔබට ඇත්තේ එම සංචාරක තොරතුරු මධ්‍යස්ථානයකට ගොස් එහි ඇති පිංතූර ඇල්බම් බලා තමාට කැමැති සංචාරය තෝරා ගැනීම පමණි.ඉන්පසු ඒ ඒ ගමන් සඳහා මුදල් ගෙවූ පසු ඔබ ගමන පටන්ගත් තැන සිට ආපසු ඔබ හෝටලයට පැමිණෙන තෙක් ඔබව ආරක්ෂා සහිතව ආදරයෙන් කරුණාවෙන් බලා කියා ගැනීමට ඒ ආයතන සැදී පැහැදී සිටී.මේ සඳහා අවශ්‍ය සංචාරක මඟ පෙන්වන්නෝ ලක්ෂ දෙකකට ආසන්න සංඛ්‍යාවක් තායිලන්තය පුරා සූදානමින් සිටිති. අප එදින ‘අයුත්‍යයා’ බලා පිටත් වූයේ උදේ 6.30 ටය.වෑන් රථයේ සිටි සංචාරක මඟපෙන්වන්නිය විසින් සැතපුම් පහක් පමණ ගොස් එක් ස්ථානයකදී අප සුඛෝපභෝගී සංචාරක බස් රථයකට නංවන ලදී. එතැන සිට අපි ‘අයුත්‍යයා’ බලා කිලෝ මීටර් 100 පමණ ගොස් උදේ 9 ට පමණ ‘චාවෝ පර්යා ගං නිම්නයේ’ පිහිටි එහි ප්‍රථම ස්ථානයට ළඟා වුණෙමු.‘අයුත්‍යයා’ හිදී අපට පළමුව හමුවන්නේ ‘විහන් ප්‍රාමොංකොල් බෝපිට්’ විහාරයයි. (‘බෝපිට්’ හා ‘වට්’ යනුවෙන් තායිලන්ත පන්සල් හඳුන්වයි) මෙම විහාරයේ ඇති ප්‍රධාන බුදු පිළිමය පිත්තල ලෝහයෙන් සාදා රන් ආලේප කර ඇත. මීටර් 16.9 උස එම පිළිමයේ දකුණු අත 1448 දී සිදුවූ බුරුම ආක්‍රමණවලින් විනාශයට පත්විය.පසුව 1957 දී එම අත නැවත ප්‍රතිසංස්කරණය කරන ලදී. විහාර අංගනයේ ද කුඩා බුදුපිළිම රාශියක් ඇති අතර ඒවා බැතිමතුන් විසින් අලවන ලද රන් පත්වලින් අලංකෘත වී තිබේ. එම විහාරස්ථානයේ සිට තවත් මීටර් 200 ක් පමණ ගිය විට හමුවන්නේ ‘වට් ප්‍රාශ්‍රී සැන්ෆට්’ රාජකීය පන්සලයි.විශාල ප්‍රදේශයක් පුරා පැතිරී ඇති මෙය නටඹුන් වූ වෙහෙර විහාර රාශියකින් සමන්විතය. මෙතැනට පැමිණි විට අප සිහියට නැඟෙන්නේ අපේ රටේ ඓතිහාසික පොළොන්නරු පුරවරයයි.මෙහි ඇති වෙහෙර විහාර කැඩී ඇති පරිදිම සංරක්ෂණය කොට ඇත. 1767 දී සිදුවූ බුරුම ආක්‍රමණ හේතුවෙන් මේවා විනාශයට පත්වූ බව පැවසේ.මෙම රාජකීය පන්සල අවට මෙන්ම ‘අයුත්‍යයා’ ප්‍රදේශයේ පුරාම තායිලන්තයේ සංචාරක අමාත්‍යාංශය හා පෞද්ගලික සංචාරක ආයතන සංචාරකයන් සඳහා පහසුකම් සලසා ඇත.සංචාරකයන් සඳහා ඉතා සාධාරණ ලෙස භාණ්ඩ මිලදී ගත හැකි සාප්පු, කෑම බීම ගැනීමට වෙළෙඳ සල් රැසක් මෙහි පිහිටුවා ඇත. එමෙන්ම අලින්ගේ පිටේ ගොස් අවට සිරි නැරඹීමටත් පහසුකම් සලසා ඇත. විවෘත ත්‍රී රෝද රථ පවා ඇත්තේ සංචාරකයන් සඳහාය.ක්‍රි. ව. 1357 දී යූ-තෝන් රජු විසින් කරවන ලද ‘වට් යා ඊ චායි මොන්ග්කොල්’ නම් පළමුවැනි රාජකීය පන්සල නැරඹීමට තවත් කිලෝ මීටර් 1 1/2 ක් පමණ බස් රථයෙන් ගමන් කළ යුතු ය. මෙයින් බෞද්ධ විහාරස්ථාන සංකීර්ණයකි.මෙයට ඇතුළු වන විටම අපට දක්නට ලැබෙන්නේ විශාල සැතපෙන බුදු රුවකි. අඩි 30 ක් පමණ දිග මෙම විශාල පිළිමය කහ පාට සිවුරකින් වසා සරසා ඇත. ඉන් පසු අප පිවිසෙන්නේ හිඳි බුදුපිළිම සහිත විහාර ගෙයකටය. එරට පන්සල්වල පොල් තෙල් පහන් දැල්වීමක් නොකෙරෙන අතර හඳුන්කූරු දැල්වීම සහ මල් පූජා පැවැත්වීම පමණක් සිදු කෙරේ.ඉන්පසු අප පිවිසෙන්නේ ‘නරේස්වාන්’ රජු විසින් ඉදිකරනු ලැබු ‘ජයග්‍රාහී චෛත්‍යය’ සංකීර්ණය වෙතය. එහි ප්‍රධාන චෛත්‍යය උඩට නැඟීමට පඩි පෙළක් ඇත.මෙම පඩිපෙළ චෛත්‍යයේ පාදම තෙක් (චෛත්‍ය පාදම ඇත්තේ අඩි 30 පමණ උඩට වන්නටය) ඇති අතර ඉන් චෛත්‍යය ගර්භයට පිවිසීමට හැකිය. මෙහි ඇති කුහරය තුළ බුදු පිළිම වටේටම තබා ඇති අතර එම බුදු පිළිමවලත් බැතිමතුන් රත්තරන් කොළ අලවා පුද සත්කාර කර ඇත. ප්‍රධාන චෛත්‍යය වටා බිම් තීරුවේ හිඳි බුදුපිළිම සියයක් පමණ තබා ඇත්තේ චෛත්‍යය දෙස බලා සිටිනා ආකාරයටය.මෙම ජයග්‍රාහී චෛත්‍ය සංකීර්ණයේ කුඩා චෛත්‍යය රාශියක් තැනින් තැන දැකීමට හැකිය. මෙම ‘අයුත්‍යයා’ පැරණි බෞද්ධ නගරය 1991 දෙසැම්බර් මස 13 වැනිදා යුනෙස්කෝ සංවිධානය විසින් ලෝක උරුමයක් ලෙස ප්‍රකාශයට පත්කරන ලදී.‘අයුත්‍යයා’ බෞද්ධ වෙහෙර විහාර සංචාරය මේ ජයග්‍රාහී චෛත්‍ය සංකීර්ණයෙන් අවසන් වන අතර ඊට පසු ඉන් තවත් කිලෝමීටර් 6 ක් පමණ ගිය පසු ‘අයුත්‍යයා’ පැරණි රජ මාළිගා සංකීර්ණය වෙත ළඟාවිය හැකිය. 1350 සිට 1767 දක්වා කාලයක් තායිලන්තයේ අගනුවර වූ ‘අයුත්‍යයා’ හී සිටි රජවරුන්ගේ මේ මාළිගා සංකීර්ණය සංචාරකයන් නැරඹිය යුතුම දැකුම්කළු ස්ථානයකි.මෙම රජ මාළිගාව වටේටම ඇත්තේ චීන සම්භවයක් ඇති ජනයා වාසය කරන ගමක් සහ එහි නගරය. මෙම නගරයේ ඔවුහු වෙළෙඳාම් වල නියුක්තව සිටිති. එම චීන ජාතික සම්භවයක් ඇති අය සංචාරකයන් ඡායාරූප ගන්නවාට කැමැති නැත.ඒ බව අපට මුලින්ම කී අපගේ මඟ පෙන්වන්නා ඔවුන්ගේ ඡායාරූප ගැනීමෙන් වැළකී සිටින ලෙසට අපට උපදෙස් දුනී. රජ මාළිගාව නැරැඹීමට යන අප එයට අදාළ ප්‍රවේශපත් ගත යුතුය. රජ මාළිගා සංකීර්ණය මනා කොට සකස් කරන ලද පාරවල්වලින් හා උයන් වතු වලින් යුක්තය.ජයග්‍රාහීචෛත්‍ය සංකීර්ණයඑය බැලීමට ඇවිදගෙන හෝ විදුලි මෝටර් රථයකින් හෝ යා හැකිය. සතර දෙනකුට යා හැකි මෝටර් රථය තමාම පදවාගෙන යා යුතුය. විදුලි මෝටර් රථයක නැගී රජ මාළිගයත් උයන් වතු බැලීමට යෑමත් අමුතුම අත්දැකීමකි. රජ මාළිගයත් රාජකීය උයනත් අදත් තායි යුද හමුදාව ආරක්ෂා කරමින් සිටී.ගල් අතුරා සැකසූ වීදි, මනා ලෙස සැකසූ මල් ගස්, විවිධ හැඩයේ පාලම්, සිත්ගන්නා ලෙස නිම කර ඇති පොකුණු, තායි ගෘහනිර්මාණ ශිල්පය අනුව තනා ඇති ගොඩනැඟිලි, මෙන්ම භූමියේ තැන තැන තබා ඇති කිරිගරුඬ මූර්ති ආදියෙන් මෙය ශෝභමාන වී ඇත.ක්‍රි. ව. 1632 දී ප්‍රසාත් තොං රජු විසින් ඉදිකරන ලද රජ මාළිගය එතරම්ම විශාල එකක් ද නොවේ. රජ මාළිගය ලී කැටයමින් අලංකෘතය. මාළිගාව ඇතුළත ඡායාරූප ගැනීම, වීඩියෝ ගත කිරීම සපුරා තහනම්ය.මාළිගයේ ඇති කැටයම් කළ පුටු, මේස, පෙට්ටගම්, ඇඳවල් ආදිය ඉතාමත් දැකුම්කළුය. රජුගේ රාජකීය මණ්ඩපය, එහි ඇති සිංහාසනය මනරම්ය. තට්ටු දෙකකින් යුත් මේ මන්දීරය කාමර කීපයකින් යුක්තය. මෙහි බිසෝවරුන් සඳහා කාමර දෙකක් ඇත. මේවා චිත්තාකර්ෂණීය ලෙස නිම කරවා තිබේ. මාළිගය පුරාම බිම රතු පාට වෙල්වට් රෙදි අතුරා ඇති අතර අප රජ මාළිගාවට ඇතුළු විය යුත්තේ පාවහන් ගලවාය. මාළිගය තුන් පැත්තම දිය අගලකින් වට කොට ඇත.මාළිගාවේ සිට මීටර් 300 ක් පමණ ගිය විට සුකුමාල මර්ග්රී රජ බිසවගේත් චාඕ චොම් මානද සයිර් රජ බිසවගේත් නිවාස දෙක පිහිටා ඇත. මේවා ද ආරක්ෂා කොට සංරක්ෂණය කර ඇත. එහි ඔවුන් පරිහරණය කළ ඇඳුම්, වීදුරු පිඟන් භාණ්ඩ පැරණි පිළිවෙළටම තබා ඇත.මෙම නිවාස දෙක පසුකර යන අපට උද්‍යානයේ එක් පසෙක ඇති ඉතා ශෝචනීය ස්ථානයක් දැක බලා ගැනීමට හැකිය. මෙහි රාජවංශයේ සිටි තවත් රජ කෙනකු වූ ‘චූලාලංකාර රජුගේ බිසව වූ සුනන්ද කුමාරිරතන බිසවත් ඇගේ දරු තිදෙනාත් චාවෝ පි‍්‍රයා නදියේදී සිදුවූ බෝට්ටු අනතුරකින් මිය ගියහ.එම රජ බිසවත් දරු තිදෙනාත් වෙනුවෙන් සාදා ඇති සොහොන් දෙකට තවමත් තායිලන්ත වැසියන් ඔවුන් සිහි කරමින් පුද සත්කාර කරන අයුරු මෙහිදී බලා ගැනීමට හැකිය. රජුන් කීප දෙනකුගේ රජ මාළිගාව බවට පත්වූ මෙය 5 වැනි රාමා රජුගේ ගී‍්‍රෂ්ම මාළිගාව බවට පත්විය.රජ මාළිගය නරඹා අයුත්‍යා පුර සංචාරය නිමවූ පසු බස් රථයෙන් නැවත බැංකොක් බලා ඒමට පිටත්වූ අප අයුත්‍යා සිට කි. මී. 10 ක් පමණ ආපසු චාවෝ පි‍්‍රයා නදී නිම්නයේ පටුම්තානි ප්‍රදේශයේ පැට්චොන්ලොං ජැටියට ළඟා වීමු.එහිදී බස් රථයෙන් බැස ගත් අප ඇතුළු වූයේ චාවෝ පි‍්‍රයා නදියේ යාත්‍රා කරන රිවර් කිං කෲස් නැවටයි. මේ නැවේ මගීන් 100 කට පමණ යා හැකිය. බුෆේ ක්‍රමයට දවල් ආහාර ගැනීමේ පහසුකම් නැවේ පහළ තට්ටුවේ තිබුණි. එය නොයෙකුත් කෑම වර්ගවලින් මෙන්ම රසවත් අතුරුපසින් යුක්ත විය.ආහාර ගැනීමෙන් අනතුරුව අපි නැවේ උඩ තට්ටුවට පිවිස චාවෝ පි‍්‍රයා නදියේ දෙපස ඇති සුන්දරත්වය විඳිමින් බැංකොක් බලා පිටත් වුණෙමු. ගඟ දෙපස ගෙවල්, පන්සල්, පාසල්, රජයේ කාර්යාල ආදිය බහුලය.චාවෝ පි‍්‍රයා නදිය තායිලන්ත වැසියන්ට කොතරම් සමීපදැයි අපට මෙහිදී පසක් කරගත හැකි විය. දානයට වැඩි භික්ෂුන් වහන්සේලා පන්සලට වැඩම කරවන බෝට්ටුය.පාසල් අවසන් වී සහ වෙනත් රාජකාරිවලට මෙන්ම වෙළෙඳ පලකට ගිය ගැහැනුන්, මිනිසුන් ගෙන යන ගඟේ බස් සේවා බෝට්ටුය. තවත් විටක අප ගමන් ගත් නැව පසුකර යන තායි සම්ප්‍රදායානුකූල මෙන්ම චීන සම්ප්‍රදායානුකූලව සැදූ බෝට්ටුවල බොහොම පී‍්‍රතියෙන් යන සංචාරකයන්ය.මෙසේ පැය දෙකහමාරක පමණ ගමනකින් පසුව අප ළඟා වූයේ රිවර් සිටි ජැටියටය. රිවර් සිටි යනු තායිලන්තයේ තරු පහේ හෝටල් එකමුතුවෙන් සාදා ඇති සුපිරි සාප්පු සංකීර්ණයක් ඇති සංචාරක නැව්, බෝට්ටු නැවතුම් පළකි.මෙහිදී සවස 6 සිට මධ්‍යම රාත්‍රිය තෙක් චාවෝ පි‍්‍රයා නදියේ ගමන් ගන්නා සංචාරකයන්ට විනෝදාත්මක නැව් සේවයක් ද ඇත. රිවර් සිටිවලින් නැවෙන් බැස ගත් අප හෝටල්වලට ඇරලවීම සඳහා ඇති වෑන්වලට නැඟ ගත් පසු සවස 4.30 ට පමණ බැංකොක්හි අප නැවතී සිටි හෝටලයට පැමිණියේ තායිලන්ත අයුත්‍යයා සංචාරය නිම කොටය.ඡායාරූප සහ විස්තරරුවන් තරස්වින්ජයග්‍රාහී චෛත්‍ය සංකීර්ණයේ බුදු පිළිමයක්අයුත්‍යයා හී පැරණි රජ මාලිගාවඅයුත්‍යයා වට් ප්‍රා ශ්‍රී සැන්ෆට් රාජකීය පන්සලඅයුත්‍යයා හී පැරණි රජ මාලිගයේ මූර්ති</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052310</link>
    <topic>බෞද්ධ නාට්‍ය කලාවක් නැති ලෝකයේ එකම බෞද්ධ රට ලංකාව</topic>
    <author>සු. මි.</author>
    <content>බෞද්ධ නාට්‍ය කලාවක් නැති ලෝකයේ එකම බෞද්ධ රට ලංකාවමහාචාර්ය තිස්ස කාරියවසම්වෙසක්, පොසොන් අන්තර් සමයේදී බෞද්ධ නාට්‍ය කලාවක් ගැන කතාබහක යෙදීම කාලෝචිතය. ඒ සඳහා අප සම්මුඛ කරගත්තේ ප්‍රවීණ නාට්‍ය කලා විද්වතකු වන සේවාර්ජිත මහාචාර්ය තිස්ස කාරියවසම්ය.බුදු සමයෙන් කලාවට අනුබලයක් ලැබුණේ නැහැ කියලා සමහරුන් කියනවා. මෙය ඇත්තක් ද?“මගේ මතය ඊට වෙනස්. ඉතිහාසය අරන් බලන්න. මිහිඳු හාමුදුරුවන්ගේ පැමිණීමෙන් පසු මේ රටේ ඉතා විශිෂ්ටම ආගමික උත්සව දෙකක් පැවැත්වෙනවා. එකක් තමයි මහා බෝධියේ දක්ෂිණ ශාඛාව ගෙන ඒම.අනික දළදා වහන්සේ ගෙන ඒම. මේ දෙකම පැවැත්වුණේ සංගීතය, නර්තනය හා ප්‍රසාංගික ලක්ෂණ සහිත කලාංග සමඟයි. ඒක මහාවංශය දිහා බැලුවම බොහොම පැහැදිලිවම පේනවා. මහවංශය විතරක් නෙමෙයි මහවංශ ටීකාව බැලුවත් පේනවා.සෙල් ලිපි බැලුවත් පේනවා. අසෝක මහ රජතුමා මෙරටට බුද්ධාගම සමඟ ධර්මදූතයන් වහන්සේලා එවීමෙන් අනතුරුව එවක භාරතයේ පැවතුණු ප්‍රසාංගික කලා සම්ප්‍රදායයන් මෙරට වර්ධනය වුණා. අමතක කරන්න එපා. ඒ කාලයේ නර්තනය හා නාට්‍ය භාරව ඇමැතිවරයෙක් පවා ඉඳලා තියෙනවා.එතකොට දඹදෙණි කතිකාවතේ කියල තියෙන්නේ නච්ච, ගීත, වාදිත, විසූක දස්සන කියල?ඒකට මූලික හේතුව තමයි බුදු දහම ලෝකෝත්තර ආගමක යැයි ද, නච්ච, ගීත, වාදිත විරමණයට උපදෙස් දෙන සිල් පදයක් තිබේ යැයි ද දඹදෙණි කතිකාවතේ මේ කලාවන් ගර්හිත විද්‍යා යැයි හඳුන්වා ඇතැයි ද යන මතවාදය.මේවා ගැන අප යළිත් සිතා බැලිය යුතුයි කියා මා හිතනවා. නච්ච, ගීත, වාදිත සිල් පදය පන්සිල් රකින සාමාන්‍ය උපාසක, උපාසිකාවන් සඳහා නියමිත සිල් පදයක් නෙමෙයි. එය පෝය දින අටසිල් රකින පිරිසකට සහ පැවිද්දන්ට නියමිත වූවක්.කතිකාවත් ලියන්නේ පොදු මහ ජනතාවට නොව සංඝයා වහන්සේලාටයි. බුදුන් වහන්සේගේ දහම ලෞකිකත්වයෙන් ඈත්කොට තබන දහමක් නෙමෙයි. බුද්ධ ශාසනය සකස් වී තිබෙන්නේ භික්ඛු, භික්ඛුණි, උපාසක, උපාසිකා යන කණ්ඩායම් හතරින්. ඒ අනුව අපේ රටට ශතවර්ෂ 25 කටත් වඩා වැඩි ප්‍රාසාංගික කලා ඉතිහාසයක් තිබෙන බව ඓතිහාසික මූලාශ්‍රවලින් පෙනෙනවා.නාඩගම්වලදී වෙන්නෙත් මේකෙම අනිත් පැත්ත නේද? එය වැඩෙන්නේ කතෝලික ආගම ඇසුරේ?ඔව්. පසුකාලීනව තමයි නාඩගම් බෞද්ධ මුහුණුවරක් ගන්නේ. මාදම්පේ හෙන්ද්‍රික් ද ආබ්‍රේව් රාජපක්ෂ වෛද්‍ය නාථගේ ‘වෙස්සන්තර ජාතකේ සින්දු පොත නොහොත් ‘වෙසතුරු නාඩගම’ වැනි නාඩගම් බිහිවන්නේ 1873 දී විතර. ඒ කාලෙම වගේ ‘සිරිසඟබෝ’, ‘විධුර’ වැනි නාඩගම් ද බිහිවෙන්න පටන් ගන්නවා.මනමේ නාට්‍යයෙන්ආසියාවේ වෙනත් බෞද්ධ රටවල් එක්ක සසඳලා බලද්දී අපේ රටේ බෞද්ධ නාට්‍ය කලාවක් කියා දෙයක් දක්නට ලැබෙනවද?ඒ රටවල් එක්ක සසඳලා බලද්දි අවාසනාවට බෞද්ධ නාට්‍ය කලාව කියා දෙයක් නැත්තේ අපේ රටේ විතරයි. ඒකට හේතු යුක්ති තියෙනවා. ජපානය, චීනය, කොරියාව, බුරුමය (මියැන්මාර්), තායිලන්තය, වියට්නාමය, ලාඕසය වැනි රටවල බෞද්ධ නාට්‍ය කලාවක් තියෙනවා. විශේෂයෙන් තායිලන්තයේ භික්ෂුන් වහන්සේලාගේ මූලිකත්වයෙන් පන්සල්වල තමයි බෞද්ධ නාට්‍ය රඟ දැක්වෙන්නේ.තායිලන්තයේ ඕනැම කෙනෙක් විවාහයට කලින් තාවකාලිකව පැවිදි වෙන්න එපැයි. ජපානයේ ‘නෝ’ නාට්‍යය මුළුමනින්ම බෞද්ධයි. කන්ශෙ ජූරෝ මොතොමස ගේ ‘සුමිද නදිය’ (සුමින්ගව) කියන නෝ නාට්‍යය අරන් බලන්න.අතුරුදන්වූ දරුවකු සොයමින් යන උමතු මවක් සුමිද නදියේ තොටුපළ වෙත පැමිණෙනවා. එහිදී තම දරුවා මියගොස් ඇති බව තොටියා ගෙන් ඇයට දැනගන්නට ලැබෙනවා. තොටියා දරු දුකෙන් පෙළෙන උමතු කාන්තාව මියගිය දරුවාගේ සොහොන කරා රැගෙන යනවා.ඇය තම දරුවාගේ ආත්මය වෙනුවෙන් අමිතාභ බුදුන්ට යාච්ඥා කරනවා. එවිට මියගිය දරුවාගේ අවතාරය ඇයට දකින්නට ලැබෙනවා. රාත්‍රිය ගෙවී පසුදා පහන්වූ විට තමා හමුවෙහි දිස්වූයේ සොහොනක ඡායාවක් බඳු පස් ගොඩැල්ලක් බව ඇය පසක් කර ගන්නවා.එතකොට ටවර්හෝල් යුගයෙන් පස්සෙ හරි, පනස් හයේ ‘මනමේ’ නාට්‍යයෙන් පස්සෙ හරි, නූතන වේදිකාවේවත් බෞද්ධ නාට්‍ය කලාවක් කියා දෙයක් දක්නට නොමැති ද?වේදිකා නාට්‍යයකට ජාතක කතාවක් පාදක කරගත් පමණින්ම එය බෞද්ධ නාට්‍යයක් වෙන්නෙ නැහැ. ටවර්හෝල් යුගයේ ජෝන් ද සිල්වා තමන්ගෙ නාට්‍ය කීපයකටම ජාතක කතා වස්තු කරගත්තා. මහාචාර්ය සරච්චන්ද්‍රත් එහෙමයි. ‘පබාවති’ ගත්තත් ‘මනමේ’ ගත්තත් ‘කඳාවළලු’ ගත්තත් ‘පේමතෝ ජායති සෝකෝ’ ගත්තත් ‘වෙස්සන්තර’ ගත්තත් ‘ලෝමහංස’ ගත්තත් ‘බවකඩතුරාව‘ ගත්තත් ඒවා ජාතක කතා ඇසුරු කර ගත් නාට්‍ය බව පැහැදිලියි.‘සිංහබාහු’ වුණත් ලිවීමේදී ඊට නිමිත්ත වුණේ විනය පිටකයේ මහාවග්ග පාලියනේ. විශේෂයෙන් එහි එන “ස්වාමිනි, පුත්‍ර පේ‍්‍රමය සිවිය සිඳී, සිවිය සිඳ හම සිඳී, හම සිඳී මස සිඳී, මස සිඳ නහර සිඳී, නහර සිඳ ඇට සිඳී, ඇට සිඳී ඇට මිදුළු තුළට වැද තබති.මවුපියන් අනුදැනුම නොමැතිව පුත්‍රයකු මහණ නොකරනු මනාය ස්වාමිනි” නම් වූ ශුද්ධෝදන රජුගේ ප්‍රකාශයයි. නමුත් මේ කිසිවක් බෞද්ධ නාට්‍ය යන අර්ථයෙන් ගන්න බැහැ.වෙසක්, පොසොන් අන්තර් සමයේදී ගමෙත් නගරයේත් මංසන්ධිවල රඟදැක්වෙන වෙසක් නාට්‍යය බෞද්ධ නාට්‍ය කලාවක් සේ ගත නො හැකි ද?ඒවා ඉතාම ප්‍රාථමික මට්ටමේ නාට්‍ය. වෙසක් නාට්‍යවල සංයුතිය දිහා බලද්දි එය විදග්ධ නාට්‍ය කලාව සමඟ සංසන්දනය කරන්න බැහැ. වෙසක් නාට්‍ය ආරම්භ වුණේ පසුගිය සියවස මුල් භාගයේදී දකුණු පළාතෙන්.(1903 දී මුල්ම වෙසක් නාට්‍යය අම්බලන්ගොඩදී රඟ දැක්වුණු බවට ලිඛිත සාක්ෂ්‍ය තියෙනවා) වෙසක් නාට්‍යවලට වැඩියෙන්ම වස්තු විෂයය වුණේ ජාතක කතා. වේදිකාවට ගැළැපෙන ජාතක කතා ඔවුන් විෂයය ක්ෂේත්‍ර කරගත්තා.ඒ හැරුණු කොට පටාචාරා වැනි බුද්ධකාලීන කතා ද මේවාට වස්තු වුණා. පස්සේ කාලේ වෙන කොට ජාතක කතා වෙනුවට පේ‍්‍රමකතා වෙසක් නාට්‍යවලට ඇතුළු වෙන්න පටන් ගත්තා.දැන් ‘පටාචාරා’ කතා වස්තුව ගත්තොත් බණ පොතේ එන කතාව නෙමෙයිනේ රඟ දැක්වෙන්නේ. ඒක නාට්‍ය රචකයා පෞද්ගලිකව මුහුණ දුන් පේ‍්‍රම කතාවක ස්වරූප ගන්වනවා. හැබැයි අන්තිමට කොහොමහරි කතාවට බෞද්ධ මුහුණුවරක් දෙනවා.සු. මි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052311</link>
    <topic>තොරණින් තොරණ රටට ම බණ කියන</topic>
    <author>චන්ද්‍ර ශ්‍රී සෝමසිරි</author>
    <content>තොරණින් තොරණ රටට ම බණ කියනමර්වින් සේනාරත්නහැමදාම උදේට බුදුගුණ ගීතයක් වෙළෙඳ සේවයෙන් ප්‍රචාරය කරන්න නියෝග කරලා තිබුණා. වෙසක් මාසය පුරාත් පොහෝ දිනවලත් බුදුගුණ ගීත ප්‍රචාරය වීම පටන් ගත්තේ ඊට පස්සෙ. ඒ නිසා ගුවන්විදුලිය මඟින් රටේ බෞද්ධ ජනතාව ආගම දහමට නැඹුරු කළා වගේම බුදුගුණ ගීත ලිවීමෙන් හා ඒවා ගායනා කිරීමෙන් සෑම නිවෙසකම සදාචාර ආගමික පරිසරයක් ඇතිවුණා.”විකාරයකු ලෙස ගමේ කා අතරත් නමක් දිනා සිටි ඔහුගේ ඊළඟ ඉලක්කය වූයේ තම හැකියාව ගුවන්විදුලියෙන් රටට ම පෙන්වා දීමය. සිරි අයියාගේ ළමා පිටියත් කවිකාර මඩුවත් හොඳින් අසා පළපුරුදු වැඩසටහන් නිසා ඒවාට සම්බන්ධ වීමට බාප්පාගේ උදව්වෙන් කීපවිටක් ගුවන්විදුලියට ගොඩවැදුණත් ඒ සඳහා අවස්ථාවක් නොලැබිණ.උත්සාහය අත් නොහළ මේ කොලු ගැටයා 1947 මාර්තු 16 වැනිදා කොටා පාරේ බවර් ගොඩනැඟිල්ලේ පිහිටා තිබූ ගුවන්විදුලියෙන් රටම ඇහෙන්න කවියක් කියා තම මනදොළ සපුරා ගත්තේය.සම්බුදු තෙමඟුල සමරන පින්බර වෙසඟේ විසිතුරු තොරණ නරඹන සුවහසක් බැතිමතුන්ගේ ආදරය දිනාගත් මර්වින් සේනාරත්නයන් තම ගමන් මඟට අත්වැල සපයා ගත්තේ තම මහගෙදර වන් ගුවන්විදුලියෙනි.ගුවන්විදුලියෙන් ලත් මඟ පෙන්වීමෙන් බොදු ගීත රචනයටත් ගුවන්විදුලි බෞද්ධ නාට්‍ය රචනයටත් තොරණ කතා පිටපත් රචනයටත් අත් පොත් තැබූ ඔහු පසුකලෙක ඒ අංශයන්හී දැවැන්තයා බවට පත්වූයේය.එදා ගුවන්විදුලියෙන් රටටම ඇහෙන්න නව විරිත් ඔස්සේ කන්කලු පැදි ගායනා කළ මර්වින් සේනාරත්න අද වෙසක් තොරණ සඳහා ඒ ආකර්ෂණීය ගායනා රටා යොදා ගනිමින් බුද්ධාලම්බන ප්‍රීතිය ජනිතකිරීමෙහිලා පුරෝගාමී මෙහෙවරකට කැපවී සිටී.මර්වින් සේනාරත්නයන් බොහෝ දෙනා හඳුනන්නේ ගුවන්විදුලියෙනි. ඔහු ගුවන්විදුලි බෞද්ධ නාට්‍ය රචනා කලාවේද පුරෝගාමියෙකි. ඔහු අතින් ලියැවී ඇති බෞද්ධ නාට්‍ය ගණන 250 ටත් වැඩිය. බොදුනුවන් වෙතින් ගිලිහී යන සාරධර්ම හා සිරිත් විරිත් යළි ඔවුන් තුළ උද්දීපනය කරවීමෙහිලා මෙම නාට්‍ය බෙහෙවින් ඉවහල් වූ බව ප්‍රකට කරුණකි.1966 වසරේ නාට්‍ය පරීක්ෂණයෙන් සමත්ව ‘කුරුලුබැද්ද’ නාට්‍ය සඳහා රංගනයෙන් දායක වූ ඔහු පී.බී.අල්විස් පෙරේරාගේ ඓතිහාසික නාට්‍යවලට සම්බන්ධවීමෙන් ගුවන්විදුලියේ ඓතිහාසික නාට්‍ය කලාවේද කැපී පෙනෙන වෙනසක් කරමින් සිව්දිග ශ්‍රාවකයන්ගේ පැසසුමට ලක්විය.වීදියබණ්ඩාර, වසුන්දරා, ස්වර්ණපාලි, සීගිරි කාශ්‍යප, සිංහවල්ලි, දෙගම්බඩ සිංහයා, සුගන්ධිකා ඔහු අතින් ලියැවුණු ඓතිහාසික නාට්‍ය අතර කැපී පෙනේ. ‘සුගන්ධිකා’ වසර තුනහමාරකටත් අධික කාලයක් ප්‍රචාරය වෙමින් ගුවන්විදුලි ශ්‍රාවකයන් අතර අතිශය ජනප්‍රියත්වයට පත්විය.මෙරට සිංහල බෞද්ධයා ගේ් ඓතිහාසික පසුබිම මහාවංශය ඔස්සේ සිංහලෙන් සහ ඉංග්‍රීසියෙන් අදත් ප්‍රචාරය කෙරන්නේ මර්වින්ගේ කෘතහස්ත නාට්‍ය රචනා ශෛලිය මොනවට පළට කරමිනි.පුරා වසර 50 ක් ගුවන්විදුලි මාධ්‍ය උදෙසා කළ අනභිභවනීය සේවය වෙනුවෙන් 1996 – 97 වසරවල උණ්ඩා අභිනන්දන ජාත්‍යන්තර සම්මානයෙන් පිදුම් ලැබීම තම ජීවන ගමනේ සුවිශේෂී සිද්ධියක් ලෙස ඔහු අදත් සිහිපත් කරයි.ගුවන්විදුලියේ බොදු ගීත රචනය කෙරෙහි මර්වින් දැක්වූ උනන්දුව පසුකාලීන ගීත රචකයන්ට ද ආදර්ශයක් වූවා නිසැකය. මුල් කාලයේ වැඩියෙන් අසන්නට ලැබුණේ ප්‍රේම ගීත හා හින්දි තනුවලට ලියාවුණු ගීත හේතුවෙන් බුදුගුණ ගීත රචනා කෙරෙහි බලධාරීන් තුළ ද තරමක උනන්දුවක් ඇතිවිය.තේවිස් ගුරුගේ, ඩී.එම්.කොළඹගේ වැන්නන් ගේ ඉල්ලීමෙන් බුදු ගුණ ගීත රචනයට හිත යොමු කළ මර්වින් 1949 තම මුල්ම බුදුගුණ ගීතය එවක ශාස්ත්‍රීය ගායිකාවක වූ ඩබ්.මධුරාවතීට රචනා කළේය. “ශ්‍රී ධර ශාඛ්‍ය රාජා..” නමින් ගැයුණු එම ගීතය එකල අසන්නන් අතර බෙහෙවින් ජනප්‍රිය විය.බුදුගුණ ගීත රචනා කිරීමෙන් සංගීත ලෝකයේ නමක් දිනාගැනීමට සමත් වූ ඔහු පසුව දොන් මානිස් පට්ටිආරච්චි, එච්.ඩබ්ලිව්.රූපසිංහ, බී.ඩී.ද සිල්වා මාස්ටර්, බී.වික්ටර් පෙරේරා වැනි ප්‍රවීණ ශාස්ත්‍රීය ගායකයින්ට මෙන්ම වසන්තා සන්දනායක, එච්.ආර්.ජෝතිපාල, පුෂ්පරාණී ආරියරත්න, ප්‍රිසිලා ඕපාත, හරූන් ලන්ත්‍රා, චාන්දනී චූලරත්න වැනි එවක ජනප්‍රියව සිටි ගායක ගායිකාවන් රැසකට ගීත රචනා කළේය.ඒ අතරින් වසන්තා සන්දනායක ගයන “බලන්න බුදු සාමිනී දරන්න බෑ සෝගිනී”, ජෝතිපාල සමඟ පුෂ්පරාණි ගයන “තිලකාවි මගේ ප්‍රේම ලොවේ බැඳ ජය කෙහෙලී”, හරූන් ලන්ත්‍රා ගයන “සිරි සංඝබෝධි මාහිමි”, ප්‍රිසිලා ඕපාත ගයන “කන්ථක අසු නැඟ කොහිද ගියේ ඔබ”, චාන්දනී චූලරත්න ගයන “මමයි කිසාගෝතමී”, වසන්තා සන්දනායක ගයන “නොකියාම එදා ඇසළ මහේ සඳ ඇති පායා” වැනි ගීත අදත් අපට නිතර ඇසේ. එදා ගුවන්විදුලියේ බුදු ගුණ ගීත ප්‍රචාරය ගැන වත්මන් පරපුර නොදන්නා කරුණු කීපයක් මතක් කර දීමට ද ඔහු අමතක නොකළේය.”එදා රත්න ජංකර් පරීක්ෂණයෙන් සමත් වුණු ගායක ගායිකාවන්ට නියෝගයක් පැනෙව්වා සරල ගී පහකට බුදු ගුණ ගීත දෙකක් අඩංගු වෙන්න ඕන කියලා. එම ගීත ගුවන්විදුලි බලධාරීන් ලව්වා අනුමත කරවා ගන්නත් ඕන.මේ නිසා බොළඳ ප්‍රේම ගීත වෙනුවට බොහෝ දෙනා බුදුගුණ ගීත රචනයට පෙලඹුණා. මාත් ඒ පැත්තට යොමුවුණේ මේ පරිසරය තුළයි. එහෙම නොවෙන්න අපට බුදුගුණ ගීත කලාවක් අද ඉතුරු නොවෙන්න තිබුණා.මා ගීත 3000 ක් විතර එදා ගුවන්විදුලිය වෙනුවෙන් ලීවා. එයින් වැඩිහරියක් බුදුගුණ ගීත. හැමදාම උදේට බුදුගුණ ගීතයක් වෙළෙඳ සේවයෙන් ප්‍රචාරය කරන්න නියෝග කරලා තිබුණා. වෙසක් මාසය පුරාත් පොහෝ දිනවලත් බුදුගුණ ගීත ප්‍රචාරය වීම පටන් ගත්තේ ඊට පස්සෙ.ඒ නිසා ගුවන්විදුලිය මඟින් රටේ බෞද්ධ ජනතාව ආගම දහමට නැඹුරු කළා වගේම බුදුගුණ ගීත ලිවීමෙන් හා ඒවා ගායනා කිරීමෙන් සෑම නිවෙසකම සදාචාර ආගමික පරිසරයක් ඇතිවුණා.”ගුවන් විදුලියට බුදුගුණ ගීත ලිවීමෙන් ද, බෞද්ධ නාට්‍ය පිටපත් රචනයෙන් ද ලංකාවාසී බොදු දන හදවත්වලට සමීප වූ මර්වින් අපේ තොරණ කලාව වෙනුවෙන් සැපයූ දායකත්වය ලෝකවාසී ජනතාවගේ ගෞරවයට මෙන් ම ප්‍රශංසාවට ද ලක්වූ අවස්ථාවන් බොහෝය. ඔහු තොරණ කතා පිටපත් ලිවීම ඇරැඹුවේ 1962 වසරේ අයි. ඩී. එච්. හන්දියේ තොරණිනි.ශාන්තිවාදී ජාතකය ඇසුරින් ලියන ලද එම තොරණ කතාව එදා බැතිමතුන් අතර බෙහෙවින් ජනපි‍්‍රය වූ අතර ඉන් පසු දෙමටගොඩ නගරයේ තොරණට කතා පිටපත ලිවීම සඳහා ඔහුට ඇරියුම් ලැබිණි.මේ අනුව අඩසියවසකට ආසන්න කාලයක් ලංකාවේ සතරදිග් භාගයන්හී නගර ගම් දනව්වල දහස ඉක්මවූ තොරණ සඳහා කතා පිටපත සැකසීමේ පුරෝගාමී ගෞරවය හිමිකර ගෙන සිටින්නේ අපේ කතා නායකයා විසිනි.විස්මිත විදුලි බුබුළු සැරසිල්ලෙන් හා දර්ශනීය සිතුවම්වලින් හැඩ වී අහස උසට නැඟි තොරණ රාජයා දෙස සැදැහැවතුන් දෑස් නො පියවා බලා සිටින්නේ මියුරු නාද රටා නංවමින් ගැයෙන කවි, ගීත, විරුදු ගායනා අසමිනි.සරල බසින් මිහිරි වදනින් ලියැවුණු මර්වින්ගේ අපූරු තොරණ කතා විස්තරය වරක් නොව කීප වරක් තොරණ නරඹන්නට හිත් පොලඹවයි. ඔහු තොරණ නරඹන සැදැහැවතුන්ට හරවත් බණක් කියයි.සම්බුදු තෙමඟුලේ සිව් දිගින් නගර කරා එන බැතිමතුන්ට ඔහු ජීවිතයේ අරුත කියා දෙයි. පස් පව්වලින් වැළකී, පන්සිල් පද රකිමින් ලෞකික ජීවිතය සාර්ථක කර ගන්නා අන්දම ඔහු තම තොරණ කතා වස්තුව මඟින් කියා දෙන්නේ සුපේසල ශික්ෂාකාමී හිමිනමක විලසිනි.තොරණේ කතා පිටපත පමණක් නොව එහි නිවෙදන කටයුතු, ගායක ගායිකාවන්, සංගීතවේදීන් විරිදු ශිල්පීන්, මෙන්ම තාක්ෂණ ශිල්පීන් ඇතුළු සෑම අංශයක්ම සම්බන්ධීකරණය වන්නේ ඔහු අතිනි.තොරණ සංවිධායක වරුන්ගේ ඇරියුම පරිදි දහම් රසයට මුල්තැන දෙමින් ඒ සියලු කටයුතු හැඩගැන්වෙන්නේ ඔහුගේ අභිමතයට අනුවය.තොරණේ පළමු කොටුව බුදු සමිඳුන්ගේ දහම් පණිවිඩයකින් පටන් ගැනීම ඔහුගේ තොරණ කතා පිටපත් කලාවේ විශේෂත්වයකි. නරඹන්නන්ගේ සිත් ඇඳ බැඳ ගැනීමට ඔහු විවිධ විරිත් හා ගායනා රටා යොදා ගනී.දර්ශනීය සිතුවමින්, විසිතුරු විදුලි බුබුළු රූ රටාවලින් දෑස් සරසනවාට වඩා සම්බුදු දහම් පණිවිඩයකින් නරඹන්නන්ගේ හදවත් නිරාමිස බුද්ධාලම්භන පී‍්‍රතියට පත් කරවීම තම තොරණ කතා රචනා කලාවේ අරමුණ බව ඔහු කියයි.මෙවර සම්බුදු තෙමඟුල නිමිත්තෙන් ඔහුගේ දහම් කතාවලින් රසවත් වූ තොරණ 18 ක් කොළඹ හා අවට නගරයන්හී ප්‍රදර්ශනය වීමට නියමිතය.බොරැල්ල තොරණින්, උම්මග්ග ජාතකයත්, ඉඳිබැද්ද තොරණින් සම්බුලා ජාතකයත්, ග්‍රෑන්ඩ්පාස් තොරණින් දළදා කතා වස්තුවත්, තොටළඟ තොරණින් සුමන මාලා කරුගේ කතා වස්තුවත්, කොට්ටාව තොරණින් විදුර ජාතකයත්, මහරගම තොරණින් බන්දුල - මල්ලිකා කතා වස්තුවත්, පිළියන්දල තොරණින් කාමනීය ජාතකයත්, මාලබේ තොරණින් අපණ්ණාක ජාතකයත්, යක්කල තොරණින් කුස ජාතකයත්, බෞද්ධ සම්මේලන තොරණින් බක බ්‍රාහ්මණ ජාතකයත්, හොරණ තොරණින් මාගන්ධී ජාතකයත්, හෝකන්දර තොරණින් මහා ධන සිටුපුත් කතාවත්, මහර තොරණින් තක්ක ජාතකයත් නිරූපණය කෙරෙනු ඇත.බෞද්ධ පත පොත හා ඓතිහාසික තොරතුරු පරිශීලනයෙන් ලබාගත් දැනුම මෙන්ම කාලීන සමාජ අත්දැකීම්වලින් පෝෂිත වූ ඔහුගේ නිර්මාණ ලෝකය ගවේෂණය කරන්නෙකුට ලබාගත හැකි ගුරුහරුකම් බොහෝය. ඔහු විටක සමාජ ගවේෂකයෙකි.අපේ ඉතිහාසය ගැන නිවැරැදි තොරතුරු හෙළි කරන විද්වතෙකි. ධර්ම දේශකයෙකි. ගුරුවරයෙකි.මේ කොයි අතින් බැලුවත් ගුවන් විදුලි බෞද්ධ නාට්‍ය කලාවට හා අපේ තොරණ කලාවට මර්වින් සේනාරත්නයන් සැපයූ දායකත්වය ඉදිරියට ගෙන යාමට තරම් කිසිවකු ඉදිරිපත් නොවීම කනගාටුදායකය.චන්ද්‍ර ශ්‍රී සෝමසිරිඡායාරූපදුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052312</link>
    <topic>‘රතු රැජන’ හා සටන් වදින ‘ඇලිස් ඉන් වොන්ඩර්ලන්ඩ්’</topic>
    <author>කුමාර සිරිවර්ධන</author>
    <content>‘රතු රැජන’ හා සටන් වදින ‘ඇලිස් ඉන් වොන්ඩර්ලන්ඩ්’ජගත් ළමා සාහිත්‍යයේ වඩාත් ප්‍රකටම කෘතියක් වන ලුවිස් කැරොල් ගේ ‘ඇලිස් ඉන් වොන්ඩර්ලන්ඩ්’ හි චරිත ඇතුළත් කොට නිර්මාණය කෙරුණු අලුත්ම හොලිවුඩ් චිත්‍රපටයක් දැන් ලොව පුරා මෙන්ම ශ්‍රී ලංකාවේ ද ආදායම් වාර්තා පිහිටුවමින් ප්‍රදර්ශනය වෙයි.‘ඇලිස් ඉන් වොන්ඩර්ලන්ඩ්’ 1951 දී මුලින්ම වෝල්ට් ඩිස්නි සමාගම සිනමාවට හඳුන්වා දුන්නේ කාටුන් චිත්‍රපටයක් ලෙසිනි. ඉන්පසු ද එම කෘතිය පාදක කොට ගෙන හොලිවුඩයේත් විවිධ රටවලත් තව තවත් සිනමා පට බිහි විය.මේ වසරේ මාර්තු 5 දා සිට ලොව පුරා ප්‍රදර්ශනය වන ‘ඇලිස් ඉන් වොන්ඩර්ලන්ඩ්’ ටිම් බර්ටන් ගේ අධ්‍යක්ෂණයකි. මුල් චිත්‍රපටවල ඇතුළත් වූයේ විස්මලන්තයට යන කුඩා දැරිවියක වන ඇලිස් පිළිබඳ පුවතක් වූවත් ටිම් බර්ටන්ගේ කෘතියේ ඇලිස් 18 හැවිරිදිය.ළමා වියේ දී තමා ගිය විස්මලන්තයට යුවතියක වූ ඇලිස් යන්නේ එහි රතු රැජන විසින් පවත්වාගෙන යන්නා වූ හිංසාකාරී පාලනය නිමා කරනු පිණිසය. මෙහිදී ඇගේ සහාය ලබන්නේ මෑඩ් හැටර් ය.මෙම චිත්‍රපටයේ ඇලිස් ලෙස මියා වයිකොම්ස්කා ද, මෑඩ් හැටර් ලෙස හොලිවුඩයේ අතිශය ජනපි‍්‍රය නළුවකු වන ජොනී ඩෙප් ද, රතු රැජන ලෙස හෙලේනා කාටර් ද රඟපාති.ලුවිස් කැරොල්ගේ කෘතියේ ඇතුළත් චරිත පාදක කොටගෙන වෙනස් ආකාරයක කතාවක් සහිත එම චිත්‍රපටයේ තිර කතාව රචනා කොට ඇත්තේ ලින්ඩා වුල්වරටන්ය. අධ්‍යක්ෂ ටිම් බර්ටන් හොලිවුඩ් සිනමා රසිකයන්ට අමුත්තකු නොවේ.සිනමා පට විස්සක් පමණ අධ්‍යක්ෂණය කර ඇති ටිම් බර්ටන්ගේ පි‍්‍රයතම නළුවා ජොනී ඩෙප්ය. ‘පයිරේට්ස් ඔෆ් ද කැරිබියන් ’ චිත්‍රපටයෙන් වැඩිම ජනපි‍්‍රයත්වයක් ලද ජොනී ටිම් අධ්‍යක්ෂණය කළ චිත්‍රපටයක මේ රඟපාන්නේ හත් වැනි වතාවට ය.ඇලිස් ඉන් වොන්ඩර්ලන්ඩ් හි මූලික රූ ගත කිරීම් සඳහා ටිම් බර්ටන් දින හතළිහක් වැය කොට තිබේ. ඊටත් වඩා වැඩි කාලයක් වැය වී ඇත්තේ චිත්‍රපටයේ විශේෂ ප්‍රයෝග කටයුතු සඳහාය. 2009 වසරේදී මෙම චිත්‍රපටය රූගත කිරීමට මුලික කටයුතු සැලසුම් වුවත් පසුව එය තිරගත කිරීම මේ වසරේ මාර්තු පස් වැනිදා දක්වා කල් දැමිණි.චිත්‍රපටය අමෙරිකාවේ ප්‍රදර්ශනය වෙමින් මුල් දිනයේ පමණක් ඉපැයූ ආදායම ඩොලර් ලක්ෂ 410 කි. මුල් සතිය ඇතුළත පමණක් අමෙරිකාවේදී චිත්‍රපටය උපයා ඇති ආදායම ඩොලර් ලක්ෂ 1460 කි. අන් රටවල ද බොක්ස් ඔෆිස් වාර්තා පිහිටුවමින් ප්‍රදර්ශනය වන ‘ඇලිස් ඉන් වොන්ඩර්ලන්ඩ්’ පසුගිය 21 දා සිට ශ්‍රී ලංකාවේ ද තිරගත වේ.ටිම් බර්ටන් ගේ අලුත්ම නිර්මාණය කුඩා දරුවන් මෙන්ම වැඩිහිටියෝ ද ආශාවෙන් නරඹති. විචාරකයන් පවසන්නේ චිත්‍රපටය වැඩිහිටියන් අතර ද මහත් ජනපි‍්‍රයත්වයක් ලැබීමට ප්‍රධාන හේතුවක් වී ඇත්තේ කුඩා කාලයේදී තමන් ආසාවෙන් කියැවූ සුරංගනා කතාවක චරිත යොදාගෙන අලුත්ම කතා පුවතක් සහිත සිනමා පටයක් නිර්මාණය කිරීමේලා තිර රචිකා ලින්ඩා වුල්වර්ටන් සහ අධ්‍යක්ෂ ටිම් බර්ටන් දක්වා ඇති දක්ෂතාව බවයි.කුමාර සිරිවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052313</link>
    <topic>එදා සිටම පන්හිඳ භික්ෂු අපට උරුමයි</topic>
    <author>තුෂාරි වික්‍රමසිංහ</author>
    <content>එදා සිටම පන්හිඳ භික්ෂු අපට උරුමයිමහාචාර්ය සුනිල් ආරියරත්නඅද සිංහල බුදු බැති ගී අසන ජනතාව ‘වෙසක් කැරොල්’ යන වචනය ඇසූවිට මඳක් විමතියට පත්වෙන්න පුළුවන්. ඒ දෙපදයෙහි ආගන්තුක බවක් දැනෙන්නට පුළුවන්.මීට දශක ගණනාවකට ඉහත වෙසක් උත්සවයට ගැයූ ගී හැඳින්වූයේ ‘වෙසක් කැරොල්’ යන නමින්. ඇත්තෙන් ම, 50 දශකයේ මැද භාගය දක්වාම මේ ‘වෙසක් කැරොල්’ යන පදය අපට අහන්නට දකින්නට පුළුවන්. එය වෙසක් භක්ති ගී, වෙසක් බුදු බැති ගී යනාදී වශයෙන් වෙනස් වුණේ එයින් පසුවයි.වෙසක් භක්ති ගීත ගායනය අද වෙසක් උලෙළේ අනිවාර්ය අංගයක්. එළිමහන් මණ්ඩපවල කෙරෙන භක්ති ගී ගායනා, සැරසිලි කළ සංචාරක රථවල යන එන භක්ති ගීත කණ්ඩායම්, භක්ති ගීත තරග වෙසක් සමයේ සුලබ දර්ශනයි.මේ භක්ති ගීතවලට ‘කැරොල්’ යන නාමය ලැබුණේ 19 වන සියවසේ අගභාගයේ දීයි. ඇත්තෙන් ම කැරොල් යන වචනයේ අරුත ‘කිතු උපත සමරා ගැයෙන ගීත’ යනුයි.එය අපේ බුදු බැති ගීතයට ආරෝපණය වූයේ 19 වන සියවසේ අගභාගයේ පටන් අප බුදුන් වහන්සේ ගේ තෙමඟුල සමරා භක්ති ගී ගයන්නට පටන් ගත්තාට පසුවයි. අතීතයෙහි මේ කැරොල් කණ්ඩායම් විවිධ නම්වලින් හැඳින්වූවා. ‘ප්‍රීති ගායනා සමිති, සුගතෝත්පත්ති ප්‍රීති ගායනා සමිති, වෙසක් ප්‍රීති ගීතිකා සමිති යනු එයින් කීපයක්.වෙසක් කැරොල් ගීත සමාරම්භය පිළිබඳ මත තුනක් ඉදිරිපත් වී තිබෙනවා. එකී මත ඉදිරිපත් කර තිබෙන්නේ, විල්මට් පී. විජේතුංග, මහාචාර්ය ඩී.වී. හපුආරච්චි, මහාචාර්ය තිස්ස කාරියවසම් යන තිදෙනායි.විජේතුංග මහතා පවසන්නේ වෙසක් කැරොල් ගයමින් වීදි සංචාරයේ යෙදීමේ සිරිත ශ්‍රී ලාංකේය බෞද්ධ ජනයාගේ කල්‍යාණ මිත්‍රයෙකු වූ කර්නල් ඕල්කොට් නමැති ඇමරිකානු බෞද්ධ ප්‍රභූවරයාගේ යෝජනාවක් නිසා ආරම්භ වූ බවයි. එතැන් පටන් වෙසක් කූඩු රැහැන් වලින් සැරැසුණු රථවල නැගී කුඩා ළමයින් වෙසක් රාත්‍රියේ වීදි සංචාරය කළ බවයි.හපුආරච්චි මහතාට අනුව වෙසක් කැරොල් ආරම්භ කරන්නට යෙදුණේ ප්‍රකට නාට්‍ය කර්තෘවරයකු ද වූ ලංකාවෙහි ඉරුදින දහම් පාසල් පිහිටුවීමෙහිලා පුරෝගාමී වූ ද සී. දොන් බස්තියන් බවයි.ඔහුගේ දහම් පාසල්වල ඉගෙනගත් ළමයින් ගොක් ආරුක්කුවලින් හා පහන්වලින් සරසන ලද ගෙවල්වලට පමණක් වෙසක් දින රාත්‍රියේ පැමිණ වෙසක් කැරොල් ගායනා කළ බවත් ඔවුන් ඇඳ සිටි ඇඳුම් දේවරූපවල ඇඳුම් වලට සමාන බවත් මහාචාර්ය හපුආරච්චි පවසනවා.මහාචාර්ය කාරියවසම් මහතාට අනුව වෙසක් කැරොල් ආරම්භ කරන්නට යෙදුණේ එංගලන්ත සභාවේ පූජකවරයකු ලෙස අවුරුදු හතක් සේවය කොට ශ්‍රී ලංකාවට පැමිණ බුදු දහම වැළඳගත් චාර්ල්ස් වෙබ්ස්ටර් ලෙඩ් බීටර් විසින් බවයි.ලෙඩ් බීටර් පූජකවරයා පරම විඥානාර්ථ සමාගමේ ලේකම්වරයා වූ අතර පිටකොටුවේ බෞද්ධ ඉංග්‍රීසි විද්‍යාලයේ ප්‍රධානාචාර්යවරයා ද බෞද්ධ ශිෂ්‍ය සහෝදර සමාගමේ සභාපතිවරයා ද දහම් පාසල් පිහිටුවීමේ පුරෝගාමියා ද වුණා.ක්‍රි.ව. 1885 ශ්‍රී සුමංගල හිමියන් ගේ ඉල්ලීම පිට ශ්‍රීමත් පොන්නම්බලම් රාමනාදන් මහතා වෙසක් නිවාඩුව පිළිබඳ යෝජනාව ව්‍යවස්ථාදායක මන්ත්‍රණ සභාවට ඉදිරිපත් කළ බවත් එය අනුමත වූ පසු 1886 දී වෙසක් උත්සවය අභිනවයෙන් පැවැත්වීමට ජනයා ලක ලැහැස්ති වූ බවත් එම අභිනව වෙසක් උත්සවයේ නවාංගයක් ලෙස ලෙඩ් මීටර් පූජක වරයාගේ වෙසක් කැරොල් කණ්ඩායම වෙසක් කැරොල් ගායනා කළ බවත් කාරියවසම් මහතා පෙන්වා දෙනවා.මෙම ප්‍රථම වෙසක් කැරොල් කණ්ඩායමට කුඩා ළමයින් 20 ක් පමණ ගායනයෙන් සහාය වී තිබෙනවා. ඒ වගේ ම සිංහල වෙසක් කැරොල් මෙන් ම ඉංග්‍රීසි වෙසක් කැරොල් ද මෙහිදී ගායනා කර ඇති අතර සර්පිනාව, වයලීනය, ක්ලැරිනට් වැනි වාද්‍ය භාණ්ඩ භාවිතා කර තිබෙනවා.අතීතයේ දී මෙම කැරොල් කණ්ඩායම කැරොල් පාටි නමින් ද හඳුන්වා තිබෙනවා. 1899 වනවිට මෙබඳු කැරොල් පාටි 40 ක් පමණ වීදි සංචාරය කළ බවට වාර්තා වී තිබෙනවා.පැරැණි වෙසක් කැරොල් රචකයන් අතර සී. දොන් බස්තියන්, නීතිඥ ජෝන් ද සිල්වා, ජි.ඩී. පෑලිස් අප්පුහාමි, ජම්බුගස්වීදියේ ජේ.ඇස්. රාජසුන්දර වෙද ආරච්චි, නීල් වීදියේ ඩබ්.ඩී.සී. කවිසේන, බොරැල්ලේ එච්.එස්.පී. සමරසිංහ, බෙන්තොට ඇල්බට් ද සිල්වා, ගාල්ලේ සී. කල්‍යාණරත්න වැනි අය දක්නට ලැබෙනවා.ඒ වාගේ ම ප්‍රවීණ කවීන් වන ටිබෙට් ජාතික එස්. මහින්ද හිමි, ආනන්ද රාජකරුණා වැනි කොළඹ යුගයේ ප්‍රථම භාගයේ කවීන් ද වෙසක් කැරොල් රචනයට දායක වී තිබෙනවා. මේ වෙසක් කැරොල් ගීත සම්ප්‍රදාය ඔස්සේ විශිෂ්ට සංගීතඥයින් සහ ගායක ගායිකාවන් සංගීත ක්ෂේත්‍රයට පිවිසුණු බව මෙහිලා සඳහන් කළ යුතුයි. ඔවුන් අතුරින් ආනන්ද සමරකෝන් හා අමරදේව යන දෙදෙනා සුවිශේෂියි.කෝට්ටේ බංගලාව ඉස්කෝලේ හෙවත් ඩී.ඇම්.ඇස්. කොලීජියේ චිත්‍ර කර්ම ගුරුවරයා ලෙස සේවය කළ ආනන්ද සමරකෝන් නත්තල් කැරොල් මෙන් ම වෙසක් කැරොල් ද රචනා කළා. ඒවාට තනු යොදා පුහුණු කර ගායනා කළා.අමරදේවයන් සිය ජීවිතයේ මුල් වරට ගීත ගායනා කළේ මොරටුවේ කොරළවැල්ලේ නත්තල් කැරොල්වල සහ පසුකාලයක දී වෙසක් කැරොල් වලයි.මතු දැක්වෙන්නේ ටිබෙට් ජාතික ඇස්. මහින්ද හාමුදුරුවන් ලියූ වෙසක් කැරොල් රචනාවකි.  ගසක් නොහැර සුපිපුණු මල් සුවඳ අස අසා ගනඳුරුරැසක් විලස රොද බැඳ යන බමර මුලා නදේදෙසක් අතර නොව මුලා ලොව පැතිර පවතිනා මනහරවෙසක් මහේ පසු පොහෝ දින අදය සිරිසරාවෙතින් සැම වෙතේ බුදුතුරු දහම් සපුරමින් වෙසසරකෙමෙන් සැරිසරා වෙසතුරු බවට සපැමිණේඑයින් සැම ගොසින් තුසි පුර ඉපිද දිවසිරී විද විදසුරන් යැදුම සේ විස් මහ බැලුම් බල බලාදැනට වාර්තා වී ඇති ආකාරය අනුව ලෙඩ් බීටර්පූජකතුමාගේ වෙසක් කැරොල් කණ්ඩායම ගැයූ ප්‍රථම වෙසක් කැරොල් ගීතය මෙසේ ය.අදයි වෙසක් පෝ දාසොම්නස සතුට උපන් දාඅවුරුද්දේ ඉහළ දිනේසැම දවසෙම සැම රිතුවෙමඅග මිණියි ඔබඅප හදේ සොම්නස ජනිත කළබොදුනුවනි හැම නැගිටිවු දැන් අදඅලසකමින් මර නින්දෙන් නැගිටිමුඅදයි වෙසක් පෝදාදැන් වරෙව් බැති සිතින්ඔබ සැමා සමගියෙන්දැන් ඉතින් හඬ නඟා ගුණ කියවුඒ තුමාගේ ගුණ කියවුජය බිමා මේ තිරාඒ නිසා ගුණ ගයවුඒ තුමාගේ නමින් ගුණ ගයවුතුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052314</link>
    <topic>අයිෆා සම්මාන උළෙල හොඳම නළුවා සඳහා 6 දෙනෙක් තරග බිමේ</topic>
    <author>හේමාලි</author>
    <content>අයිෆා සම්මාන උළෙල හොඳම නළුවා සඳහා 6 දෙනෙක් තරග බිමේජනප්‍රිය සිනමා සම්මාන අංශයේ ජයග්‍රාහකයන් තෝරා ගැනෙන්නේ අන්තර් ජාලය ඔස්සේ රසිකජනතාව ලබාදෙන මනාපය අනුවය. සුගතදාස ගෘහස්ථ ක්‍රීඩාංගණයේදී පැවැත්වෙන අයිෆා සම්මානඋළෙලේ දී ජයග්‍රාහකයන්ගේනම් ප්‍රකාශ කෙරේ.ගතවූ වර්ෂයේදී අත්කරගත් සාර්ථකත්වය අනුව හොඳම චිත්‍රපටයට හිමි සම්මානය සඳහා ‘ත්‍රී ඉඩියට්ස්’, ‘වෝන්ටඩ්’, ‘කාමිනී’, ‘පා’ සහ ‘දේව් ඩී’ යන චිත්‍රපට නිර්දේශ වී ඇත.ජුනි මස 03 වැනි දින සිට 05 වැනි දින දක්වා කොළඹ දී පැවැත්වීමට කටයුතු සංවිධානය කරන ඉන්දියානු සිනමා ඇකඩමිය මෙහෙයවන 2010 අයිෆා සම්මාන සඳහා යෝජිත නාමාවලිය පසුගියදා නිවේදනය කරනු ලැබීය.අයිෆා සම්මාන උළෙලේ ජනප්‍රිය සම්මාන අතර හොඳම චිත්‍රපටය, හොඳම අධ්‍යක්ෂණය, හොඳම නළුවා, හොඳම නිළිය, හොඳම සහාය නළුවා සහ නිළිය, හොඳම විකටයා, හොඳම දුෂ්ටයා, හොඳම සංගීත අධ්‍යක්ෂණය, හොඳම කතාව, හොඳම ගීත රචකයා සහ හොඳම පසුබිම් ගායනය ද ඇතුළත් වේ.පසුගිය මාර්තු මාසයේ පැවැති සිනමා කර්මාන්තයේ ඡන්ද ඇසුරින් අයිෆා සම්මාන සඳහා වන නිර්දේශිත නාමාවලිය නිකුත් කෙරිණ. මෙම ප්‍රතිචාර පරීක්ෂා කරනු ලැබූයේ අයිෆා සම්මාන සඳහා පමණක් නොව ඔස්කාර් සම්මාන සඳහා ද විගණන කටයුතු කරන ‘ප්‍රයිස් වෝටර් හවුස් කූපර්ඩ්’ සමාගම මඟිනි.තමන්ගේ මනාපය පරිදි එක් එක් සම්මාන සඳහා සුදුස්සන්ට ඡන්දය ප්‍රකාශ කිරිම පිණිස www.iifa.com වෙබ් අඩවියේ සජීවී ඡන්ද ප්‍රකාශන පහසුකම 2010 මැයි 10 වැනිදා සිට ලොව පුරා සිටින සිනමා ලෝලීන්ට විවෘත වෙයි.2010 ජූනි 01 දායින් ඡන්දය ප්‍රකාශ කිරීමේ කාලය අවසන් වෙයි. ජනප්‍රිය සිනමා සම්මාන අංශයේ ජයග්‍රාහකයන් තෝරා ගැනෙන්නේ අන්තර් ජාලය ඔස්සේ රසික ජනතාව ලබාදෙන මනාපය අනුවය. සුගතදාස ගෘහස්ථ ක්‍රීඩාංගණයේදී පැවැත්වෙන අයිෆා සම්මාන උළෙලේ දී ජයග්‍රාහකයන්ගේ නම් ප්‍රකාශ කෙරේ.ගතවූ වර්ෂයේදී අත්කරගත් සාර්ථකත්වය අනුව හොඳම චිත්‍රපටයට හිමි සම්මානය සඳහා ‘ත්‍රී ඉඩියට්ස්’, ‘වෝන්ටඩ්’, ‘කාමිනී’, ‘පා’ සහ ‘දේව් ඩී’ යන චිත්‍රපට නිර්දේශ වී ඇත.හොඳම අධ්‍යක්ෂණය සඳහා නිර්දේශිත නම් වන්නේ රාජ් කුමාර් හිරානි (ත්‍රී ඉඩියට්ස්) අනුරාග් කාශ්‍යප් (දේව් ඩී) අයාන් මුකර්ජි (මේක් අප් සිද්) විශාල් භාරද්වජ් (කාමිනී) ඉම්ටියාස් අලී (ලව් ආජ්කල්) සහ බෝල්කී (පා) ය.අමීර් ඛාන් (ත්‍රී ඉඩියට්ස්) අමිතාබ් භච්චන් (පා) සායිෆ් අලිඛාන් (ලව් ආජ්කල්) සල්මන් ඛාන් (වෝන්ටඩ්) ෂශීඩ් කපූර් (කාමිනී) රන්බීර් කපූර් (වේක් අප් සිටි) හොඳම නළුවා සම්මානය වෙනුවෙන් නිර්දේශ වී ඇත.හොඳම නිළියට නිර්දේශිත නාමයන් වන්නේ කරීනා කපූර් (ත්‍රී ඉඩියට්ස්) පි‍්‍රයංකා චොප්රා (කාමිනී) දීපිකා පදුකෝන් (ලව් ආජ්කල්) විද්‍යාබාලන් (පා) සහ මාහී ජීල් (දේව් ජී) ය.ඉන්දියාවේ විශාලතම මාධ්‍ය ආකර්ෂණය වන අයිෆා සම්මාන උළෙල ලොව පුරා මිලියන 600ක පමණ ප්‍රේක්ෂක පිරිසකගේ ප්‍රතිචාර ලබයි. මෙවර ශ්‍රී ලංකාවේ පැවැත්වෙන මෙම සම්මාන උළෙල සඳහා ඉන්දීය සිනමා කර්මාන්තයේ දැවැන්තයින් 500ට අධික පිරිසක් මෙරටට පැමිණීමට නියමිතයි.අයිෆා සම්මාන උළෙල ස්ටාර් ටීවී (Star TV)  නාලිකාව ඔස්සේ ලොව පුරා රටවල් 110ක වෙසෙන ප්‍රේක්ෂකයින් සඳහා විකාශය වීමට නියමිතය.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052315</link>
    <topic>අද සඳුන් අයියගෙ මුහුණෙ මොකක්දෝ අමුත්තක් තියෙනවා</topic>
    <author/>
    <content>අද සඳුන් අයියගෙ මුහුණෙ මොකක්දෝ අමුත්තක් තියෙනවාමෙතෙක් කතාව.සඳුන් කලුපහන නම් තරුණ පුවත්පත් කලාවේදියාහට රූපශි‍්‍රයෙන් යුතු තිසරු දැරණියගලව මුහුදු වෙරළකදී දැන හඳුනාගන්නට ලැබෙන්නේ අනපේක්ෂිතවය. ඇගේ පියා සමාජයට හොඳ මුහුණක් පෙන්වමින් සමාජ විරෝධි ක්‍රියාවල යෙදෙන ධනවත් ව්‍යාපාරිකයෙක් වන ඩග්ලස් දැරණියගලය. ඔහු දෙවන වරට විවාහ වී සිටින්නේ සේරා නම් උඩඟු ගති පැවතුම් ඇති උඩරට ළඳක් සමඟය. මොවුන්ගේ ලෝකයත්, දියණිය තිසරුගේ ලෝකයත් එකිනෙකට සහමුලින්ම වෙනස්ය. මේ නිසා ඇතිවන මත ගැටුම් නිසා තිසරු ගෙවන්නේ කලකිරුණු ජීවිතයකි. ඇගේ ළඟම යෙහෙළිය වන අනුපමා ඇගේ මෙම මනෝභාව වෙනස් කොට සඳුන් කෙරෙහි ඇගේ සිත තුළ ආදරයේ බිජුව රෝපණය කරන්නට උත්සාහ දරයි. සඳුන්ගේ හද අභ්‍යන්තරයේ ද තිසරු ගැන ආදර හැඟුම් ලියලා වැඩෙයි.අද එතැන් සිට...නිවෙස ඉදිරිපිට මිදුල මැද වූයේ රවුමට අතු පතර විහිදුණ තරමක් විශාල ජෑම් ගසකි. ගස යට ලී බංකුවක් ගසා තිබිණ. උණුසුම් දිනයක වුවද මේ තුරු සෙවණ යටදී දැනෙන්නේ සිසිලසකි. අපර්ණා ඒ මොහොතේ සිටියේ ජෑම් ගස යට වූ බංකුවේ වාඩිගෙන සිනමා පත්තරයක් බලමිනි.මොටෝ රථයෙන් බැස නිවෙස දෙසට පියවර තබන සඳුන් දෙස ඇය බලා සිටියේ නෙත.. සිත දල්වාගෙනය. ඔහුගේ මුහුණේ රැඳී තිබුණ සතුට ඇය එකවර හඳුනා ගත්තාය.”අද නම් සඳුන් අයියගෙ මුහුණෙ මොකක්දෝ අමුත්තක් තියෙනවා”ඔහුගේ පසු පස ඇදෙමින් ඇය දඟකාර හඬින් කීවාය.”ඇයි මුහුණට මක් වෙලාද?””ලස්සන කෙල්ලෙක්ව මීට් වෙලා තියෙනවා. ඒකයි මුහුණට ඔය සඳ පායලා තියෙන්නෙ.” ඇය එවර සිනාසුණේ කොක් හඬ තලමිනි.”ඔයාට පිස්සුද ළමයො?” දෑස ඉවතට හරවා ගනිමින් සඳුන් ගෙට ගොඩ වූයේ දහවල මුණගැසුණු තිසරුගේ දයාබර මුහුණ සිහියට නඟා ගනිමිනි.”හා මං කිව්වෙ බොරුද?””ලස්සන කෙල්ලො නම් ඔය ඕනැ තරම් මුණ ගැහෙන්නෙ පාර තොටේදි””මාව රවට්ටන්න බැහැ බබෝ හරිද..””ඒක නෙමේ අද ඔයා ඩාන්සින් ක්ලාස් ගියේ නැද්ද?””අද ක්ලාස් නැහැ ආයෙ තියෙන්නෙ ඉරිදට...””ඔයා කම්පියුටර් කොස් එකක් කරන්න කැමැති නැද්ද? එහෙම කළොත් හොඳ ජොබ් එහෙකට යන්න පුළුවන් ඔයාට. නටලම හරියන්නෙ නැහැ ළමයො””අයියෝ මට ඕවා කරන්න කම්මැලියි.. මට ඕනැ ෆිල්ම් ස්ටාර් කෙනෙක් වෙන්න””බලන්නකො පුතේ මේ ළමයට හැදිලා තියෙන පිස්සුවක්?”ගෙට ගොඩවෙමින් මාකොළ හාමිනේ කම්මුලේ අත රුවා ගත්තේ දියණිය කෙරෙහි නුරුස්නා බැල්මක් හෙළමිනි.”අපර්ණා.. ඔයා හිතනවද සෙනරත් අන්කල් ඔයාට චිත්‍රපටිවල නටන්න යන්න ඉඩදෙයි කියලා?” දහදියෙන් පෙඟුණු කමිසයේ බොත්තන් ගලවමින්ම සඳුන් කාමරය දෙසට පිය නැඟුවේය.”හරි.. හරි.. ඒක මං බලාගන්නම්කො..” නැවත පත්තර පිටු අතරේ දෑස රුවා ගනිමින් ඇය මුහුණ බෙරි කර ගත්තාය.”ඔහොම හිතුවක්කාර වෙන්න එපා මගෙ දුවේ.. සඳුන් පුතා කිව්වා වගේම අප්පච්චිගෙන් ඕවට කිසිම බුරුලක් ලැබෙයි කියලා හිතන්න එපා..””අප්පච්චිලා ජීවත් වෙන්නෙ අම්මෙ හණමිටි කාලෙ. රඟපෑම නරක දෙයක් කියලා කව්රුවත් කොහෙදිවත් කියලා නැහැ. මාලිනි ෆොන්සේකාට අද පිටරටින් පවා ගරු සම්මාන ලැබෙනවා.”ඇය සමඟ වාදයක පැටලෙන්න අකැමැතිවූ මාකොළ හාමිනේ කාමරයට ඇසෙන හඩින් කටහඬ බින්දාය.”පුතාට තේ එකක් හදන්නද?””තව ටිකකින් බොමු නැන්දෙ.. සේරටම ඉස්සෙල්ලා ඇඟපත හෝදාගන්න ඕනැ..” කලිසම ගලවා සරමක් ඇඳ ගනිමින් සඳුන් පිළිතුරු දුන්නේය.වතුර මලින් ඇද හැලෙන සීතල දිය දහරින් ඇඟ පත තෙමෙන විට සඳුන්ගේ ගතට මෙන් සිතටද අමුතුම ප්‍රබෝධයක් දැනුුණේය. උදේම ස්නානය කළ නිසා ඔහු ඇඟපත පමණක් සෝදා ගැනීමෙන් සෑහීමට පත්විය. සුමිහිරි ගීතයක පදවැල් ඔහුගේ මුවඟට ගලා ආවේ නිතැතිනි.”මුළු ලොවම නැති වුණත්එකම හදවතක්ඇත ඔබේ නාමයෙන්... ඇත ඔබේ නාමයෙන්//නාන කාමරය අසලින් ගමන් කළ අපර්ණාට වතුර වෑහෙන හඬ අතරින් සඳුන්ගේ් මිහිරි ගායනයද ඇසුණේය. ඇය බිත්තියට රහසේ කන තබාගෙන මෙහොතක් එම ගී හඬට සවන් දී ගෙන සිටියාය. ඇගේ දෙතොලට හසරැලි නැඟුණේ ඉබේය. ඔහුගේ හිතයට රඟදෙන මේ සතුට කුමක්දැයි වටහාගන්නට ඇය දසඅතේ සිතුවාය.සඳුන් නාන කාමරයේ දොර විවෘත කරගෙන එළියට එත්ම ඔහුගේ නෙත ගැටුණේ ඒ අසල හොරගල් අහුලමින් සිටි අපර්ණාවය.”මට ඇහුණා?” ඇය දඟකාර දෑසින් කට උල් කළාය.”මොනවද?””කාට ඇහෙන්නද අර සින්දුව කිව්වෙ...?””ඔයා මොකටද ඒකට කන් දුන්නෙ?””සඳුන් අයියට ලස්සනට සින්ග් කරන්න පුළුවන් නේද?””මේ ඔය කතාව නවත්වලා හොඳ නංගි වාගෙ මට තේ එකක් හදලා දෙන්න..””මන් ඔයාගෙ නංගියැ... නෑනා පොඩ්ඩනෙ...”ඉදිරියට පැන සෙමින් ඔහුගේ් පිට කෙනෙත්තු අපර්ණා දඟකාර දැරියක සේ නිතඹ සලමින් මුළුතැන් ගෙය දෙසට දිව ගියාය.”පිස්සු කෙල්ල?”සඳුන්ගේ මුවින් ඒ වචන දෙක පිටවූයේ ඉබේටමය. අපර්ණාගේ කෙළිලොල් බව ඔහුගේ් හිතේ ගැල් වූයේ සතුටකි.”සුදු දුවේ හොඳ ළමයා වගේ් සඳුන් අයියට තේ එකක් හදලා දෙන්න..”කාමරයට වී හිස පීරමින් සිටි සඳුන්ට මාකොළ නැන්දාගේ කටහඬ හොඳින් ඇසිණ.”මේ හදනවා අම්මා.”ඇඟපතේ තිබූ විඩාබර ගතිය ඒ වනවිට සඳුන් වෙතින් සම්පූර්ණයෙන් බැහැර වී තිබිණ. ඔහුගේ ගත මෙන්ම සිතද ප්‍රබෝධයෙන් පිරී තිබුණේය.”ආ මෙන්න තේ එක..”දොර රෙද්ද අතරින් කාමරයට එබෙමින් අපර්ණා දෑස් පොපියා සිනාසුණාය. සිනාසෙනවිට ඇගේ දකුණ කම්මුල මදක් වල ගැසෙයි. ඒ නිසාම ඇගේ සිනාව වඩාත් ආකර්ෂණීය විය.”සඳුන් අයියෙ මට ටෙලි ඩ්‍රාමා එකක් හරි ෆිල්ම් එකක් හරි අල්ලලා දෙන්නකො.. පුංචි චරිතයක් වුණත් කමක් නැහැ. ඔයා අඳුරන අය ඕනැ තරම් ෆීල්ඩ් එකේ ඇතිනෙ.””ඕවට උදව් කරලා මට සෙනරත් අංකල්ගෙන් විසුමක් වෙන එකක් නැහැ.. මාව මේ ගෙදරිනුත් පන්න ගනීවි..””එහෙම වෙන්නෙ නැහැ සඳුන් අයියෙ.. මට මේ හෙල්ප් එක කරලා දෙන්නකො.. අනේ ප්ලීස්..” ඇය නැවතත් පින්සෙන්ඩු වූවාය. නිළියක් වෙන්නට පෙරුම් පුරන මේ දඟකාර කෙල්ල ගැන සඳුන්ගේ හිත යට උපන්නේ දයානුකම්පාවකි.”බලමුකො ඉස්සරහට...” ඇගේ හිත සනහන අටියෙන් ඔහු කීවේය.උණු තේ කෝප්පය පානය කිරීමෙන් පසු සඳුන්ගේ ඇඟ පතට වැඩි ප්‍රබෝධමත් ගතියක් දැනෙන්නට විය. ඇඟ පතේ ගැල්වූ මුදු විලවුන් සුවඳ සිරුර පමණක් නොව කාමරයද සුවඳ ගල්වයි. එය සමන්පිච්ච මල් සුවඳට බෙහෙවින් සමානය. ජීවිතය එකවරම අලුත් වූවාක් බඳු උණුසුම් හැඟීමකින් ඔහුගේ හිත පිරෙන්නට විය. මෙලහකට තිසරු කුමක් කරනු ඇද්ද? ඒ සා සුවිසල් මැදුරක ඇය ගෙවන ජීවිතය එකාකාරි.. අලස එකක් යැයි ඇය කීවා ඔහුට මතකය. කෙතරම් සැප සම්පත් තිබුණත් හිතේ සතුට නැත්නම් පලක් නැති බව ඇය ප්‍රකාශ කළේ අවංක සිතින්ම බව ඔහුට විශ්වාසය. තම සිත මෙතරම් ඉක්මනින් ඇය කෙරෙහි බැඳුණේ කුමන හේතුවක් නිසාදැයි ඔහු කල්පනා කළේය. ඇය තමා වෙත දක්වන්නේ හුදු මිත්‍රÀවයක් පමණක් විය නොහැකිද? ඇය ආදරය... ප්‍රේමය ගැන ඉඟියක්වත් පෙන්වා නැත. එහෙත් ආදරය.. සහ ප්‍රේමය තරුණ හදකට ගෙන එන ප්‍රහර්ෂය.. හා ආනන්දය මොන තරම් උණුසුම්ද?මේසය මත ඇති ජංගම දුරකථනය නිදි කිරමින් සිටී. සඳුන් එය සෙමින් අතට ගත්තේ තිසරු ගැන හද පතුලේ රඟ දුන් මිහිරි හැඟුමන්ද තුරුළු කරගෙනය.දුරකථනය ඔස්සේ සඳුන්ගේ ආදරණීය කටහඬ ඇසෙනවිට තිසරු සිටියේ යහනේ් වැතිරී සිතුවිලි සයුරක කිමිදෙමිනි.ඇය සමඟ එම සිතුවිලි සයුරේ සිටියේ තවත් දයාබරයෙකි. ඒ අන් කව්රුවත් නොව සඳුන් කලුපහනය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052316</link>
    <topic> ‘ත්‍රී ඉඩියට්ස්’ අයිෆා උළෙලේ කිරුළ පලඳින හැඩ</topic>
    <author>සුජීව තේවහෙට්ටිගේ</author>
    <content> ‘ත්‍රී ඉඩියට්ස්’ අයිෆා උළෙලේ කිරුළ පලඳින හැඩජූනි මාසයේදී අපේ රට තුළ සුවිශේෂ වූ අන්තර්ජාතික සිනමා උළෙලක් පැවැත්වෙනවා. ඒ, අයිෆා  (IIFA) සිනමා සම්මාන උළෙලයි. අන්තර්ජාතික ඉන්දියානු චිත්‍රපට ඇකඩමිය (International Indian Film Acadamy) මඟින් පවත්වනු ලබන මෙම සම්මාන උළෙල පැවැත්වෙන්නේ ජූනි 3 දා සිට 5 දා දක්වා කොළඹදියි.මෙම සම්මාන උළෙලේදී වැඩිම සම්මාන ගණනක් ලබාගැනීම සඳහා යෝජිතව සිටින්නේ අමිර් ඛාන් ප්‍රධාන චරිතයක් රඟපෑ ‘ත්‍රී ඉඩියට්ස්’ චිත්‍රපටයයි. රාජ් කුමාර් හිරානි අධ්‍යක්ෂණය කළ, විදූ විනෝද් චොප්රා නිෂ්පාදනය කළ ‘ත්‍රී ඉඩියට්ස්’ චිත්‍රපටය ශ්‍රී ලාංකේය පේ‍්‍රක්ෂකයන් ද පිනවමින් පසුගිය කාලයේදී කොළඹදී ප්‍රදර්ශනය කෙරුණා.අලුත්ම ආරංචිවලට අනුව දැනගන්නට ලැබී තිබෙන්නේ හොඳම සහය නිළිය වෙනුවෙන් වූ සම්මාන ලැයිස්තුව හැර, අනෙකුත් සම්මාන රැසක් වෙනුවෙන් ‘ත්‍රී ඉඩියට්ස්’ චිත්‍රපටය යෝජනා වී ඇති බවයි. විශේෂයෙන්ම, වසරේ හොඳම චිත්‍රපටය, හොඳම නළුවා, හොඳම නිළිය, හොඳම අධ්‍යක්ෂවරයා ඇතුළු අංශ 14 ක් වෙනුවෙන් මේ චිත්‍රපටයට දායකවූ, ශිල්පීන්ගේ, නම් යෝජනා වී තිබෙනවා.‘ත්‍රී ඉඩියට්ස්’ සමග මෙවර තරග වදින්නේ සායිෆ් අලි ඛාන් රඟපෑ ‘ලව් ආජ්කල්’, අමිතාබ් භච්චන් රඟපෑ ‘පා’, සහ ශාහිද් කපූර් රඟ පෑ ‘කමිනේ’ යන චිත්‍රපටයි.මේ අතරින් ‘ලව් ආජ්කල්’ චිත්‍රපටයට දායක වූ නළු නිළියන් සහ සෙසු ශිල්පීන්ගේ නම් 9 ක්ද සම්මාන ලබාදීමට යෝජනා වී තිබෙනවා. (අමිතාබ් භච්චන් ‘අයිෆා’ චිත්‍රපට උළෙලේ විශේෂ සම්බන්ධීකාරක ලෙස ද කටයුතු කරනවා.) ‘කමිනේ’ චිත්‍රපටය වෙනුවෙන් ද සම්මාන 9 ක් සඳහා නම් යෝජනා වී තිබෙනවා. “අයිෆා චිත්‍රපට උළෙලේ දෙවැනි දශකය ඇරැඹෙන්නේ කොළඹින්.මෙවර සම්මාන සඳහා තෝරාගෙන ඇත්තේ 2009 දී තිරගතවූ චිත්‍රපටයි. මේ චිත්‍රපට වෙනුවෙන් පිරිනැමෙන සම්මාන නිසා ‘අයිෆා’ උළෙල තවත් විචිත්‍රවත් වෙනවාට කිසිම සැකයක් නැහැ.” මෙසේ පැවසුවේ ‘අයිෆා’ සම්මාන උළෙලේ අධ්‍යක්ෂවරයකු වන සබ්බාස් ජෝශප්.බොලිවුඩ් සිනමා රසික රසිකාවියන් උන්මාදයට පත් කළ යුවළක් තමයි රන්බීර් සහ දීපිකා. මේ දෙදෙනා ගැන පසුගිය කාලයේ තුළ මෙන්ම අදත් කවුරු කවුරුත් කතා කරනවා.රන්බීර් කපූර් සහ දීපිකා පදුකෝන් දෙදෙනාගේ පෞද්ගලික ජීවිත ගැනයි වත්මන් යොවුන් පරපුර වඩාත්ම උනන්දු වන්නේ. ඒ ඇයි කියල අමුතුවෙන් සටහන් කළ යුතු නැහැ. ඒ, ඔවුන් දෙදෙනා ටික කාලයක් පෙම්වතුන් වී හිටියත් ඒ ආදරය මෑතකදී බිඳ වැටුණු නිසයි.රන්බීර් - දීපිකා පෙමින් බැඳුණු පසුවත් ඒ පෙම බිඳ වැටුණු පසුවත් ගෙතුණු කතා අපමණයි. මේ කතා ඇසූ රන්බීර් සහ දීපිකාගේ මිතුරු මිතුරියන් වැඩියෙන්ම උනන්දු වුණේ ඔවුන් දෙදෙනා යළි සමගි කරවන්නයි.එය බහුතර රසික පිරිසගේ ද ප්‍රාර්ථනාව වුණා. නමුත් දෙදෙනා ළං වන පාටක් පෙනෙන්නට තිබුණේ නැහැ. කවුරුනුත් ඒ ගැන දුක් වුණා.නමුත් මීට සති කිහිපයකට පෙර දැනගන්නට ලැබුණු එක්තරා පුවතකින් දීපිකාගේත් රන්බීර්ගේත් රසික පිරිස් අමන්දානන්දයට පත්වුණා. ඒ පුවතින් කියැවුණේ මේ දෙදෙනා හදිසියේම චිත්‍රපටයක් බලන්නට මුම්බායි නගරයේ සුපිරි සිනමා සංකීර්ණයකට පැමිණියා ය කියලයි. (සුපිරි සිනමා සංකීර්ණ අද ඉන්දියාවේ බොහොමයක් ස්ථානවල පිහිටුවා තිබෙනවා. මෙම එක් සිනමා සංකීර්ණයක සිනමා ශාලා කිහිපයක්ම ක්‍රියාත්මක වෙනවා.)මෙවැනි සිනමා සංකීර්ණයක එක් සිනමා ශාලාවකටයි රන්බීර් සහ දීපිකා පැමිණ ඇත්තේ. පේ‍්‍රක්ෂකාගාරයේ රසික පිරිස් ඔවුන් දෙදෙනා දෙස දෑස් දල්වා විමතියෙන් මෙන් බලා සිටිද්දී උදෑසන 10.45 චිත්‍රපට දර්ශනය නරඹන්නට දෙදෙනා පැමිණියේ සිනහ සපිරි මුහුණුවලින්ලු.‘එහෙනම්, රන්බීර් - දීපිකා අමනාපය ඉවරයි වගේ.’ මෙවැනි කසුකුසු සිනමා ශාලාව පුරා පැතිරුණේ විදුලි වේගයෙන්. රන්බීර්ටත් දීපිකාටත් ආදරය කරන රසික පිරිස් එහිදී ඔවුන් දෙදෙනාට සුබ පැතුවා.සිනමා ශාලාවේදී මේ පෙම් යුවළ ප්‍රසිද්ධියේ එකට සිටියත් ඉන් පසු සති දෙක තුනක් ගතවනතුරු කිසිම ආරංචියක් දැන ගන්නට ලැබුණේ නැහැ. කවුරුත් හිතුවේ රන්බීර් සහ දීපිකා අතර සැබෑ ආදරයක් යළි ඇති නොවේවිය කියලයි.නමුත් දෙදෙනා ගේ දුරස් වීමක් ගැන නම් අහන්නට ලැබුණේ නැහැ. පසුගිය සතියේ මුල් දිනයේ දී ආරංචි වුණේ දීපිකා, රන්බීර් එක්ක යළිත් චිත්‍රපටවල රඟපාන්නට සූදානම්ව සිටිනවා ය කියලයි.ඇයගේ මේ උනන්දුවත් එක්කම බොලිවුඩ් චිත්‍රපට නිෂ්පාදකවරුන් සහ අධ්‍යක්ෂවරුන්ගේත් උනන්දුව වැඩි වුණා. ඔවුන් දැන් උත්සාහ කරන්නේ් කෙසේ හෝ මේ පෙම් යුවළ යළි එක්කරගෙන තම තමන්ගේ චිත්‍රපටවල පෙම් යුවළ බවට පත්කරගන්නටයි. දැන ගන්නට ලැබුණු හැටියට නම් මෙවැනි චිත්‍රපට කිහිපයක් භාර ගන්නට දීපිකා වගේම රන්බීර් ද ලැහැස්ති වෙමින් සිටිනවාලු.ඔය අතරේදී පසුගිය සතියේ අග හරියේදී දීපිකා කළ ප්‍රකාශයක් වෙත කාගේත් අවධානය යොමු වුණා. ඇය පැවසුවේ තමන්ගේ විවාහය ඉක්මනින්ම සිදු නොවේවි ය කියලයි.“මගේ වයස තාම අවුරුදු 24 යි. කසාදයක් ගැන හිතන්න තව කොච්චර කල් තියෙනවද? නියම වයස ආවාම මමත් විවාහ ජීවිතයට ඇතුල් වෙනවා. එදාට ඒ ගැන මම හැමෝටම කියනවා.” දීපිකා තව දුරටත් පැවසුවා.දීපිකා, විවාහය කල් දැම්මත් රන්බීර්ට ආයෙමත් ආදරය කරන්න පටන්ගෙන තිබෙන නිසා නුදුරේදීම මේ දෙදෙනා බොලිවුඩ්පුරයේ කැපී පෙනෙන ‘ජෝඩුව‘ බවට පත්වේවිය කියලයි හැමෝගෙම විශ්වාසය.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=av10052318</link>
    <topic>සෙත්සිරි වෙතින් සංගත ගී තැටි දෙකක්</topic>
    <author/>
    <content>සෙත්සිරි වෙතින් සංගත ගී තැටි දෙකක්පිටකොටුව මල්වත්ත පාරේ සෙත්සිරි මියුසික් සෙන්ටර් අලුත් සංගත ගී තැටි දෙකක් එළිදක්වා ඇත. පළමුවැන්න ඇන්ජලින් ගුණතිලකගේ ‘සිතුම් පැතුම් - 2’ ය. එය ඇන්ජලින් ගැයු ජනපි‍්‍රය චිත්‍රපට ගී එකතුවකි. අනික ‘බොදු බැති ගී සාදු සිරිපා’. ‘ආවා සොයා ආදරේ’, ‘රෑ දවල් මල් රැඟුම්’, ‘ආදරයෙන් වෙන්වීලා’, ‘රන්දුනු හී දරා’ වැනි ජනපි‍්‍රය චිත්‍රපට ගී පළමුවැන්නට ද ‘බුද්ධං සරණං’, ‘තිලොඅග රාජා’ ‘සිරි බුද්ධගයා’, ‘සල්වනේ ලකල්’, ‘සුගතලෝනා’ වැනි ජනපි‍්‍රය බෞද්ධ ගී දෙවැන්නට ද ඇතුළත් ය.ලලිත් පි‍්‍රයංකර ලියූ ‘සිල් සයුර’ නම්වූ යතිවරුන්ගේ චරිතාපදාන සංග්‍රහය මෙම 27 (වෙසක් පොහෝ දින) පස්වරු 4.00 ට පූජ්‍ය මාදුළුවේ සෝභිත නාහිමියන්ගේ ප්‍රධානත්වයෙන් කෝට්ටේ ශ්‍රී නාග විහාර භූමියේදී දොරට වඩී.ඩබ්ලිව්. අයි. එම්. එස්. පී. තිලක් ලියු ‘විස්මිත මනෝකාය’ හා නිලන්ත හෙට්ටිගේ ලියු ‘මළවුන්ගේ ලෝකයේ අබිරහස්’ නම් වූ පොත දංකොටුව වාසනා ප්‍රකාශන ලෙස එළිදක්වා ඇත.සුසන්ත රණුක කුමාරසිංහගේ ‘සැණකෙළිය’ බොදු ගී එකතුව මේ වෙසක් සමයේදී දොරට වැඩීමට නියමිතය. පින්නවල සංඝ සුමන හිමි, චිරෝන් ප්‍රනාන්දු, දර්ශන රුවන් දිසානායක, ප්‍රසන්න ලංකානාත්, මොහාන් අරුණ කුමාර, නුවන් කුමාර කෝදාගොඩ, ශම්මික ප්‍රසාද් රණසිංහ ගී පද රචනයෙන් මෙයට දායක වෙති.ගීත ගායනයෙන් එඩ්වඩ් ජයකොඩි, ප්‍රේමවර්ධන කපුගේ, තිස්ස ජයවර්ධන, උමායා තරංග සම්පත්, නන්දන සමන් කුමලාතර එක්වෙති.රාජකීය පණ්ඩිත, ශාස්ත්‍රපති පූජ්‍ය ගතාරේ සුමනරතන හිමි ලියු උසස් පෙළ බෞද්ධ ශිෂ්ටාචාරය (නව විෂය නිර්දේශය) නුගේගොඩ සරසවි ප්‍රකාශනයක් ලෙස එළි දැක ඇත.ලක්හඬ ගුවන්විදුලියේ ප්‍රවෘත්ති නිවේදකයකු, රයිගම් ආයතනයේ මාධ්‍ය සම්බන්ධිකරණ නිලධාරී හා රයිගම් ටෙලි සම්මාන සම්බන්ධිකරණ නිලධාරි වශයෙන් කටයුතු කළ ධනුෂ්ක රාමනායක විදුලිබල හා බලශක්ති අමාත්‍යංශයේ මාධ්‍ය ලේකම් වශයෙන් පත්ව සිටී.ඔහු ශ්‍රී ජයවර්ධනපුර විශ්ව විද්‍යාලයයේ ජනමාධ්‍ය හා සන්නිවේදන පිළිබඳ ඩිප්ලෝමාධාරියෙක් ද වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=ay1005231</link>
    <topic>සිංදු තරගයෙන් දිනපු සල්ලිවලින් තාත්තාට විදුලි ස්ත්‍රික්කයක් අරන් දුන්නා</topic>
    <author>සාගරිකා දිසානායක ජයසිංහ</author>
    <content>ප්‍රවීණ සංගීතවේදිනී නන්දා මාලනීඈ ජීවිතේ අභියෝග සියල්ලටම දිරියෙන් මුහුණ දී ජයගත් කාන්තාවක්. ඇය අපේ රටේ බිහිවුණු අසහාය ගායන ශිල්පිනියක වූ විශාරද නන්දා මාලිනී. දෛවයෙන් ඇයට උරුම වූ පරම රමණීය මාධූර හඬින් ලොවක් සනහාලන්නට සමත් වූ ඇය අද සිටින තත්ත්වයට පැමිණියේ කටු කොහොලින් පිරි අතිශය දුෂ්කර මාවතක දැඩි උත්සාහයෙන් වීර්යයෙන් යුතුව ගමන් කරමින්.“දුක් කම්කටොලු උපේක්ෂාවෙන් විඳ දරාගෙන ජීවිතේට මුහුණ දෙන්නට අවශ්‍ය යෝධබල යෝධ හයියක් මට ලැබුණේ මගේ තාත්තගේ ජීවිතෙන් උගත් පාඩම්වලින්.දිළිඳු බවේ පත්ලටම එරිලා හිටියත් කිසිවෙකුටත් ණය නොවී, අතපය ශක්තියෙන් හරි හම්බ කරගන්නටත්, ඒ හම්බ කරපු මුදලට සරිලන ආකාරයට ජීවිතේ අවශ්‍යතා සීමා කරගන්නටත් පුංචි කාලෙ ඉඳන්ම අපේ තාත්ත අපිට දීපු ආදර්ශය මටත් මගේ පවුලේ අනෙක් සහෝදර සහෝදරියන්ටත් මිල කළ නොහැකි පාඩමක්.ජීවිතේ මා මුහුණ පෑ ප්‍රශ්න හා අභියෝග සියල්ල හමුවේ දිරිමත්ව නැගී සිටින්නට මා පන්නරය ලැබුවේ මගේ පියාගෙන්.” පුංචි කාලෙ මතකය අවදි කරමින් නන්දා මාලිනිය පිළිසඳරට එක්වුණේ එහෙම.“මිරිහාන ආරච්චිගේ නන්දා මාලනී පෙරේරා.” ඒ ඇගේ සම්පූර්ණ නම. ඈ උපන්නේ නවසිය හතළිස් තුනේ අගෝස්තු විසි තුන් වැනිදා කොළඹ කොටහේනේ ඉස්පිරිතාලෙදි.මිරිහාන ආරච්චිගේ වින්සන්ට් පෙරේරා, නම්වූ ඇගේ පියා එවකට හයිඩ්‍රාමනී සමාගමේ ඇඳුම් කපන්නෙකු ලෙස සේවය කළා.හයිඩ්‍රාමනී සමාගමේ ඇඳුම් මැහුම් අංශයේ දක්ෂතම ‘කටර් බාසුන්නැහැ’ කෙනෙක් වූ විලියම්ගේ ගම මතුගම වැලිපැන්නෙ වුණත් රැකියාවට යන්න පහසු නිසා ඔහු දරු පවුල සමඟ පදිංචි වෙලා හිටියේ කොටහේනේ ‘කාෂෙට්ටි වත්ත’ හෙවත් හැටේ වත්තෙ.ලියනගේ එමලින් නන්දාගේ ආදරණිය අම්මා. ඈ දරු නවදෙනෙකුත් රැක බලාගෙන තාත්තගේ රැකියාවටත් අත් උදව් දීගෙන, සැමියා හරිහම්බ කළ දේ බොහෝම අරපිරිමැස්මෙන් විය හියදම් කරගෙන ජීවත් වුණු උත්සාහවන්ත කාන්තාවක්.පවුලෙ දරුවො නව දෙනෙක්. වැඩිමල් අයියා. නන්දා පවුලෙ හතරවැනියා. හයිඩ්‍රාමනී සමාගමේ දක්ෂතම ඇඳුම් කපන්නා වුණත් තාත්තට ලැබුණු සොච්චම් පඩියෙන් දරු පැටව් නව දෙනෙකුගේ කුස ගින්දර නිවාගන්න ඔහුට යුද්ධයක් කරන්න සිද්ධ වුණා.ඔහුගෙන් ඇඳුම් මහල පුරුදු අතමිට සරු බරසාර ලොකු ලොකු මහත්තුරු ඔහු ගෙන් වැඩ ගන්න මහ තඩි කාර්බාර්වලින් ඔවුන් විසූ හැටේ වත්තෙ පුංචි ගෙදරට හොයාගෙන ආ හැටි ඈට මතකයි.වැඩි දෙනෙක් තාත්ත හැඳින්නුවෙ ‘කෝට් බාසුන්නැහැ’ යන නමින්. ඔහු දිවා රාත්‍රී වෙහෙස නොබලා වැඩ කළා. වැඩ පොළේ කටයුතු ඉවර කරගන්න බැරි වුණාම තාත්ත මැහුම් වැඩ ගෙදරත් ගෙනාවා.අමතර ගාණක් හොයා ගන්න ඔහු කුලියට ඇඳුම් මැහුවා. අම්මාත් ගෙදර වැඩපොළ ඉවර කරලා තාත්තගේ මැහුම්වල අත්වැඩ කළා. මහන කෝට් හොඳ ලස්සනට ක්‍රිස් එක තියලා මදින්න පොල්කටු ඉස්තිරික්කෙට ගිනි පිඹලා අළු විසිරිලා තාත්තගේ මූණ සුදු වෙලා තියෙන හැටි දකින නන්දාට හැම වෙලේම හිතුණේ තාත්තගේ දුක නිවන්න පුංචි උදව්වක් හරි කරන්න පුළුවන්නම් කියන අදහසමයි.කොයි තරම් අගහිඟකම් තිබුණත් දරු පැටවුන්ට හොඳ ගුණ ධර්ම පුරුදු කරන්න වින්සන්ට් කෝට් බාසුන්නැහැ අමතක කළේ නෑ. අම්මට තාත්තට වැඳලා නින්දට යන්න, හැමදාම හවසට ශබ්ද නඟා ගාථා කියලා බුදුන් වඳින්න, තියෙන හැටියට බෙදාගෙන කාලා ලද දෙයින් සෑහෙන්න, කොයිතරම් අගහිඟකම් තිබුණත් අනුන්ගේ දේ සොරකම් නොකරන්න අම්මත් තාත්තත් දරුවන්ට පුරුදු කළා.දරු පැටව් නව දෙනෙකුගේ කුස පුරවන එක සුළුපටු කාරියක්යැ. බොහෝ දිනවලට ඔවුන්ට කන්න ලැබුණේ එක වෑංජනේකුයි බතුයි. ඒකත් හිතේ හැටියට බඩ පිරෙන්න නොවෙයි. යාංතම් කුස ගින්න නිවෙන තරමට.පවුලෙ හැමෝගෙම බෙලෙක් පිඟන් ටික පේළියට තියලා අක්ක බත් මාළු බෙදන සද්දෙට හැන්දෑවෙ මල් පූජා කරමින් ඉන්න නන්දලා ගාථා කියැවෙන වේගෙත් වැඩි වෙනවා. එක මාළුව වුණත් ගේ පුරා සුවඳ පැතිරෙන්න රසට උයන්න අම්මා දන්නවා.දවස පුරාම දුව පැන ඇවිදල නටලා මහන්සි වෙලා ඉන්න පුංචි එවුන්ට උණු උණුවේ බෙදන බත් පතේ, කරවල හොද්දේ සුවඳට තව තවත් බඩගිනි වැඩි වෙනවා. බඩගිනි වැඩිවෙන තරමට ගාථාවේ ස්වරෙත් වේගවත් වෙනවා. ඒත් මේ වෙනස තාත්තට දැනුණොත් ඉක්මන් කොට වෙනවා. ආයෙමත් මුල ඉඳල නියම තාලෙට ගාථා කියන්න වෙනවා.උදේ ඉඳන් රෑ වෙනකල් හැටේ වත්තට වෙළඳාමේ එන අන්නාසි වෙළෙන්දො, පැණි බූන්දි කාරයො, බොම්බයි මොටයි කාරයෝ, මාල වළලු විසිතුරු බඩු වෙළෙන්දෝ නන්දලාගේ ගේ පහුකරගෙන යන හැටි බලා ඉන්නට විතරයි ඔවුන්ට ලැබුණේ.ඈත ඉඳන්ම කෑ ගහගෙන වෙළෙන්දො එන කොට “ඔන්න කිසි දෙයක් ඉල්ලන්න එපා! අද නම් මා ළඟ වැඩිපුර සල්ලි නෑ” කියලා තාත්තා කලින්ම දැනුම් දෙනවා. පුංචි හිත්වල ආසාවල් දෝරෙ ගලා ගියත් තාත්තගේ වචනෙට පිටින් යන්න හැකියාවක් එදා ඔවුන්ට තිබුණේ නෑ.නන්දා අකුරු කරන්න ගියේ කොටහේනේ ගුණානන්ද විද්‍යාලෙට. පවුලේ වැඩිමලා වූ අයියා නම් කොටහේනේ ශාන්ත බෙනඩික්ට් විද්‍යාලෙට යවලා උගන්වන්න තාත්තට ශක්තිය තිබුණා.ඒත් පවුලේ සාමාජිකයන් වැඩි වෙන කොට තාත්තගේ ආර්ථිකය ශක්තිය අනුව ළඟම තිබුණු පාසලට නන්දලාට යන්න සිදු වුණා. ඈ පුංචි කාලේ පාසල් වැඩට හපන්. ඒත් ඈ ප්‍රසිද්ධ මනකල් ස්වරයෙන් අපූරුවට කවි ගායනා කරන්නට.නන්දාත් අක්කත් මාරු කරගෙන සුදු ගවුම් ඇන්දා. පොත් පෑන් පැන්සල් බෙදා හදාගෙන හැමෝම පාවිච්චි කළා. පාවහන්, හොඳ කෑම බීම ඔවුන්ට සිහින පමණයි. හැමදාම උදේට පාසලට පිටත්වෙන්නට කලින් තාත්තගේ කෝට් සාක්කුවෙන් ශත දොළහක් ගන්නට හැමෝටම අවසර ලැබුණා.සල්ලි ඇතත් නැතත් තමාට නියමිත මුදල හැර ශතයක් වත් කිසිවෙක් ගත්තේ නෑ. ඒ ශත දොළහ උදේ කෑමට. සල්ලි අරන් පාසලට පිම්මේ දුවන නන්දලා කැන්ටිමෙන් උදේට කනවා.පාන් කාල ශත 07 යි. මසල වඩය ශත 05 යි. ඒක කාලා වතුර බීපුවම ආයෙ කෑම හැන්දෑවට තමයි. ලැටිස් ගහපු ඉස්තෝප්පු කෑල්ලෙ බුදු පාන තියලා හවසට හැමෝම ගාථා කියලා වැඳලා තමයි කෑමට එන්නෙ.තමන්ට නියමිත කොටස හැරුණාම කොයිතරම් බඩගිනි වුණත් අමතර කෑම නෑ. කොයි තරම් අඩුපාඩු තිබුණත් ඔවුන් කිසි දිනෙක හොරකම් කළේ නෑ. නීති කඩල අහු වුණොත් තාත්තගෙන් කිසි සමාවක් නෑ. ඉනේ බැඳපු හම් පටි පාර වරදින්නේ නෑ.ඒ කාලෙ ඉගෙන ගන්නවටත් වඩා ජීවිත සටන ගෙනියෑමත් නන්දලාට ලොකු අභියෝගයක්. අම්ම තාත්ත විඳින දුක බින්දුවක්වත් අඩු කරලා දෙන්න හැකිනම් ඊට වඩා සතුටක් ඒ කාලේ ඈට නෑ.පවුලේ දරුවන් අතරින් නන්දා තමයි අම්මා තාත්තා ගෙන ගිය ජීවිත සටනට පුංචි කාලෙ ඉඳලාම හැකි තරමින් සහය වුණේ. ගෙදරට බඩු ගේන්න වෙළෙඳ පොළට ගියේ නන්දා. පවුලේ සාමාජිකයන් සංඛ්‍යාව අනුව ‘අඩුම මිලට වැඩිම ගොඩ’ ගන්නයි ඈ හැම විටම උත්සාහ කළේ.එළවළු අම්මලා තෝරලා ගොඩ ගහපු එළවළු ගොඩවල් මිසක් හොඳ හොඳ එළවළු මස් මාළු රාත්තල් නොවෙයි ඈ තෝරගත්තෙ. තොටළඟ කීර කොටුවට උදෙන්ම යන ඈ කීර අම්මාට කනිපින්දම් කියලා ශත දහයකට අලුත්ම අලුත් ලොකු කීර මිටියක් ඉල්ලගෙන එනවා.එදාට ඈට හරි සතුටුයි. කටට රහට ලුණු ඇඹුල් ඇතුව ඒ කීර මිටිය උයලා ඒක එක්ක විතරක් බත් කන්න පුළුවන් හැටියට උයලා දෙන්න අම්මා දැනගෙන හිටියා.හැටේ වත්තෙ හැමෝම ඉව්වෙ දර ළිපේ. දර ගේන එකත් පවුලේ ලොකු රාජකාරියක්. දර ගේන්න අසල පිහිටි ගුණසේකර ලී මෝලට යන්නෙත් නන්දා. උදව්වට එන්නෙ ඈ ළඟම මල්ලි. ලී මෝලේ ඉවත දාන ලී කෑලි දරට විකුණනවා.දර ගන්නට වත්තේ ගෑනු, පිරිමි, ළමයි කොයි කවුරුත් රොක් වෙනවා. සල්ලි දුන්නම හැමෝටම තුණ්ඩු දීලා පෝලිමේ ඉන්නවා මෝලෙ ගේට්ටුව අරින කල්. ගේට්ටුව ඇරපු ගමන් නන්දයි මල්ලියි අනෙක් හැමෝම පෙරළගෙන දුවලා ගිහින් ලොකුම දර ගොඩට පැනලා ඒක අයිතිකර ගන්නවා.ගෝනියක දාලා ඔලුවේ තියාගෙන දර මිටිය උස්සගෙන ගෙදර එනකොට අක්කයි මල්ලියි ලී කුඩුවලින් නෑවිලා. මේක දැකපු තාත්තා දවසක් ඒ ලෑලිවලින් ම අත් කරත්තයක් හදලා දුන්නා.ඊට පස්සෙ දරගේන්න යනකොට නන්දා අත් කරත්තෙ ඇදගෙන පිම්මේ දුවන්නෙ මල්ලිත් රජා වගේ ඒ පිට නංගා ගෙන. දර ටික කරත්තෙ පටවලා මල්ලිත් දර ගොඩ උඩ පටවගෙන නන්දා ගෙදර එන්නෙ සතුටින්.පාසලේ දී නන්දාට ‘කට්ටයා’ කියල නමක් පට බැඳුණේ ඈ හැමදාම පාසලට දැම්මේ කට්ටා සෙරෙප්පු ජෝඩුවක් හන්දා. ශත 50 හෝ 60 ක් දීලා මිලට ගත්තු පාට පාට කට්ටා සෙරෙප්පු ජෝඩුව හැර සුවපහසු විසිතුරු පාවහන් ගැන හිතන්න ඒ කාලේ නැන්දලාට හැකියාවක් තිබුණේ නෑ.කෝට් කපලා ඉතිරි වුණු රෙදි කෑලිවලින් තාත්ත කලිසම් පොඩි මැහුවේ වත්තේ යමක්කමක් තිබුණු පවුලක ළමයෙක් දෙන්නෙක් ගැන හිතාගෙනමයි. කලිසම් මහලා හොඳට මැදලා කඩදාසි කවරෙකට දාලා ඒව ඒ ඒ ගෙවල්වලට ගිහින් විකුණාගෙන එන්නත් බාර දුන්නෙ නන්දට.ඈ ගෙයින් ගෙට ගොහින් ඒ ගෙවල්වල නෝනා මහත්තුරුන්ට කන්නලව් කරලා වටිනාකමෙන් බාගෙකටවත් ඒ කලිසම් විකුණා ගන්නවා. හෙට්ටු කරලා ගන්න කලිසමේ මුදල් ගන්න දෙතුන් වතාවක්වත් ඒ ගෙවල්වලට ගාටන්න නන්දට සිද්ධ වෙනවා.නන්දාගේ වාසනාවේ උල්පත ඇගේ මධුර ස්වරය. ඒ විතරක් නොවෙයි ඇගේ අප්‍රතිහත ධෛර්යය උත්සාහය නොපසුබස්නා ස්වභාවය. මේ සියල්ල පියාගෙන් ඈ වෙත කාන්දු වූ ශක්තියක් ලෙසයි අද ඈ දකින්නේ.තුනේ පන්තියේදී ඈට ඉගැන්වූ මාග්‍රට් පෙරේරා ගුරුතුමිය තමයි නන්දාගේ ස්වරයෙහි වූ සැබෑ ශක්තිය මුලින් ම හඳුනා ගත්තේ. නන්දා සමස්ත ලංකා තරගවලින් ජයගත්තා.ඇගේ පන්ති සගයකු වූ වික්ටර් වික්‍රමගේ හැම විටම නන්දාගේ ගායනයට ඩෙස්කුවට තට්ටු කරමින් වාදනයෙන් සහය වුණා ඈට මතකයි. ඒ කාලෙ ඔවුන්ගේ ගෙදර විදුලිය නෑ. ගෙදර තිබුණු රෙඩිපියුෂන් රේඩියෝවෙ උදේ ඉඳල) රෑ වනතුරු පැරණි ගීත අසන්නට ලැබුණා.සංගීත ජීවිතයේ මුල් පියවර තබන්නට ඈට වරම් ලැබුණේ 1956 දී ගුවන් විදුලියේ කරුණාරත්න අබේසේකර සූරීන් මෙහෙයවූ ළමා මණ්ඩපයට සහභාගි වීමට අවස්ථාව ලැබීමත් සමඟ. එතකොට ඈට වයස දහතුනයි.පාසලේ දී ඇගේ දක්ෂතා හඳුනාගත් ගුරුතුමිය ඈට බොහෝ උපකාර කළා. ළමා පිටියට සම්බන්ධ වූ පසු ගීත රැසකට අත්වැල් ගායනයෙන් සහය වූ නන්දා මුල්වරට තනිව ගැයුවේ ‘බුදු සාදු මම සමන් මලක් වෙන්නම්’ ගීතය.මධුර හඬින් ගීත ගයන මේ දක්ෂ පාසල් සිසුවියගේ හැකියාව හඳුනාගත් පණ්ඩිත් අමරදේවයන් ඔහුගේ වැඩසටහන් බොහොමයකට ම නන්දා සම්බන්ධ කරගත්තා. එකල ගුවන් විදුලියේ කටයුතු කළ විශිෂ්ටතම ශිල්පීන් හා නිර්මාණකරුවන් රැසක් ඈට දැන හඳුනා ගන්නට ලැබුණා.මඩවල එස්. රත්නායක, ඩෝල්ටන් අල්විස්, මහගම සේකර, එච්.එම්. ගුණසේකර, සෝමදාස ඇල්විටිගල වැන්නන් ඒ අතරින් කිහිප දෙනෙක්. මධුවන්ති වැනි නව වැඩසටහන් මඟින් නිර්මාණ ඉදිරිපත් කළ නන්දා ක්‍රමයෙන් කාර්ය බහුල ගායිකාවක් බවට පත්වෙමින් සිටියේ ඈටත් හොරා.ගුවන් විදුලියේ එවකට පැවැති ප්‍රසිද්ධතම ආධුනික ගීත තරගය ‘එයාර්ෂිප්’ ගීත තරගය ආරියසේන මිල්ලවිතානච්චි සහ ප්‍රොස්පර් ප්‍රනාන්දු එක්ව ඉදිරිපත් කළා. එයාර්ෂිප් ගීත තරගයට ඉදිරිපත් වූ නන්දා එයින් ප්‍රථම ස්ථානය දිනා ගත්තා.දෙවැනි තැන හිමි වූයේ වික්ටර් රත්නායකට. තරගයේ ප්‍රථම ත්‍යාගය ලෙස ලැබුණේ ඉන්දියාවට යාමට සහ ඒමට නොමිලේ ගුවන් ප්‍රවේශ පත්‍රයක්. එදා වේල පිරිමසාගෙන ජීවත්වූ නන්දාට ඒ ඵලක් නැති තෑග්ගක්.පියා අමාරුවෙන් කැමතිකරවාගෙන වැඩසටහනනෙහි අනුග්‍රාහක සමාගම වෙත ගියා. තමාගේ නැති බැරිකම කියා තෑග්ගට සරිලන යම් මුදලක් වේ නම් එය ලබාදෙන මෙන් ඉල්ලා සිටියා. සමාගම් බලධාරීන් ඇගේ අවංකභාවය ගැන පැහැදී, අදාළ මුළු මුදලම එවලේ ම ඈට දුන්නා.නන්දාගේ ඉහේ මලක් පිපුණා. පියාගේ නෙතග කඳුලක් ඉනුවා. “ඉස්සෙල්ලාම තාත්තේ අපි හොඳ තැනකින් ඇතිවෙන්න කමු.” ඈ යෝජනා කළා. තාත්ත එක්ක හෝටලේකට ගොඩ වදුණු ඈට එදා හිතේ හැටියට කෑම ලැබුණා.එදා බීපු කස ඇට දාපු පාට පාට සරුවත් එකේ රස තාමත් ඇගේ දිවට දැනෙනවා වගේලු. ඒ කටුක අතීතය දැන් ඈ සමරන්නේ උපේක්ෂා සහගත සතුටකින්.එදා ලැබුණු මුදල නන්දාගේ විතරක් නොවෙයි තාත්තගේ ජීවිතෙත් ඒ වෙනකොට ලැබුණු ලොකුම මුදල. මේ සල්ලිවලින් තාත්තාගේ වෙහෙස නිවන්න පුළුවන් විදුලි ඉස්ත්‍රික්කයක් ගත්තොත්. ගෙදරට විදුලිය නෑ. ඈ විදුලි ඉස්ත්‍රික්කයක් ගත්තා.රෑ එළිවෙනකල් ඇඳුම් මහන තාත්ත නිදිමත මකා ගන්නෙ කහට උගුරක් බීලා. කහට වක්කරන්න සැරින් සැරේ ළිපට පිඹිනවට වඩා එක සැරේ වක්කරල උණුවතුර බෝතලේකට තේ දාගන්න එක ලේසියි. ලාබයි.ඈ උණුවතුර බෝතලේකුත් මිලට ගත්තා. එදා නම් පවුලෙ හැමෝටම රස කැවිලිත් ලැබුණා. පස්සෙ ඒ සල්ලිවලින් ම ගෙදරට විදුලියත් ලබා ගත්තා.නවසිය හැට දෙකේදී මෙරට නිපදවූ ප්‍රථම සිංහල වර්ණ චිත්‍රපටය වූ ‘රන්මුතුදූව‘ චිත්‍රපටයේ අමරදේව මාස්ටර් පළමුවරට සංගීත අධ්‍යක්ෂණය කළා. නන්දාගේ ආධුනික බව නොතකා ඇගේ හැකියාව ගැන වූ බලවත් විශ්වාසයෙන් අමරදේව සූරීන් ඈ චිත්‍රපටයේ පසුබිම් ගායනයට යොදා ගත්තා.“ගලන ගඟකි ජීවිතේ” නම් වූ ඇගේ පළමු චිත්‍රපට ගීයෙන් ම 1963 පළමු සරසවි චිත්‍රපට උලෙළේ දී ඈ හොඳම පසුබිම් ගායිකාවට හිමි සම්මානය හිමි කරගත්තා.මේ වනවිට චිත්‍රපට 126 ක පසුබිම් ගායනය කොට ඇති නන්දා මාලනිය සරසවිය සම්මාන දහ තුනකින් සහ ජනාධිපති සම්මාන එකොළහක් ඇතුළු ජනතා සම්මාන රාශියකින් පුදනු ලැබ සිටිනවා.නවසිය හැට දෙකේදී සංගීතය හදාරන්නට හේවුඩ් ආයතනයට ඇතුළත් වුණු නන්දා විවාහ දිවියට ඇතුළත් වුණේ නවසිය හැට තුනේදී. 1970 දී ඇගේ වැඩිමල් දියණිය වරුණි රසෝජාත් 1976 දී බාල දියණි අමා සාරධාත් පවුලට එක් වුණා.ළමා කලා මන්දිරය නම් වූ ඔවුන්ගේ ම ශිල්පායතනයක කලක් සංගීතය ඉගැන්වූ ඈ අතමිට හිඟකම් පියවා ගත්තේ තම නිවසේ කාමර දෙකක රැකියා කරන අයට නවාතැන් පහසුකම් සලසා දෙමින්.මද කලක් නුගේගොඩ ශාන්ත ජෝන් සහ කඳාන ද මැසිනොද් යන විදුහල්වල සංගීත ගුරුතුමිය ලෙස සේවය කළ ඈ ඇගේ නිවසේ සංගීත පන්ති පවත්වන්නට පටන් ගත්තා. නුගේගොඩින් මිලදී ගත් ඉඩම් කැබැල්ලක බැංකුවෙන් ණයක් ලබාගෙන, කෑල්ලෙන් කෑල්ල ටික ටික ගෙයක් හදා ගත්තා.ඒ වනවිට රටේ ප්‍රමුඛ පෙළේ ගායිකාවක් වූ නන්දා කාර්ය බහුල ශිල්පිනියක් බවට පත් වෙලා. දරුවන් දෙදෙනාට යහපත් අනාගතයක් තනා දෙන්නට ඈ දිවා රෑ වෙහෙසුණා.“ශ්‍රවණ ආරාධනා” ඈ රසික හදවත් මෝහනයට පත් කළ ප්‍රථම ඒක පුද්ගල ප්‍රසංගය. අනතුරුව ‘සත්‍යයේ ගීතය’ හා ‘පවන’ ප්‍රසංග සමඟ දේශයේ හඬ අවදි කරමින් ඈ රට පුරා ගියා.දේශපාලන අන්තවාදීන් ගේ තර්ජන ගර්ජන හේතුවෙන් වසරකට අධික කාලයක් ඈ සැඟව සිටියා. ද්‍රවිඩ භාෂාව ගැන, ඉන්දියානු ජන සංගීතය ගැන අධ්‍යයනය කරන්නට ඈ ඒ කාලය කැප කළා.1982 දී නන්දා ඇගේ සංගීත ආශ්‍රමය ඇරඹුවේ ශිෂ්‍ය ශිෂ්‍යාවන් දහසය දෙනෙකුගෙන්. පුරා වසර 25 ක් මුළුල්ලේ පවත්වාගෙන එනු ලබන සංගීත ආශ්‍රමයෙන් සංගීත ශිල්පීන් හෝ ගායන ශිල්පීන් බවට පත්වූ සිසු පරපුරක්ම ඈට සිටිනවා.සංගීත ශාස්ත්‍රය වගේ ම ජීවිතය ගැන බොහෝ පාඩම් ඈ ඇගේ සිසු සිසුවියන්ට කියා දෙන්නේ ස්වකීය ජීවිත අත්දැකීම් ආදර්ශයට ගනිමින්. බොහෝ දුක් කම්කටොලු මැද අභියෝග රැසකට මුහුණ දෙමින් අප්‍රතිහත ධෛර්යකින් යුතුව ජීවිතය ජයගත් දිරිය කාන්තාවක් ලෙසත්, යුතුකම් ඉටු කළ ආදරණීය මවක් ලෙසත් රටට ණය නැති පින්වත් දියණියක් ලෙසත් නන්දා මාලනී අද දිවි ගෙවන්නේ අතිශය තෘප්තිමත් හැඟීමකින්.සාගරිකා දිසානායක ජයසිංහඡායාරූපය –විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=ay1005232</link>
    <topic>මෙහෙමත් වැස්සක්...</topic>
    <author>ඡායාරූප - විමල් කරුණාතිලක සුමනචන්ද්‍ර ආරියවංශ</author>
    <content>ඡායාරූප - විමල් කරුණාතිලක සුමනචන්ද්‍ර ආරියවංශ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005231</link>
    <topic>ආසියා ශාන්තිකර කලාපයේ තිරසාර පරිභෝජනය හා නිෂ්පාදනය 9 වැනි සැසිය එන මස කොළඹදී</topic>
    <author/>
    <content>ආසියා ශාන්තිකර කලාපයේ තිරසාර පරිභෝජනය හා නිෂ්පාදනය 9 වැනි සැසිය එන මස කොළඹදීශ්‍රී ලංකාවේ සත්කාරකත්වයෙන් ආසියා ශාන්තිකර කලාපීය තිරසාර පරිභෝජනය හා නිෂ්පාදනය පිළිබඳ 09 වැනි වටමේස සැසිය ජූනි මස 10 - 12 දක්වා දිනවල දී රටවල් 32 ක වෘත්තිකයන්, බුද්ධිමතුන් හා කර්මාන්තකරුවන් ගේ සහභාගිත්වයෙන් කොළඹ දී පැවැත්වේ.ආසියා ශාන්තිකර කලාපීය තිරසාර පරිභෝජනය හා නිෂ්පාදනය පිළිබඳ වටමේස සැසිය යනු කලාපය තුළ තිරසාර පරිභෝජනය හා නිෂ්පාදනය ප්‍රචලිත කිරීම උදෙසා ව්‍යාපාරිකයන්, කර්මාන්තකරුවන්, වෘත්තිකයන් හා ශාස්ත්‍රඥයන් එක්තැන් කෙරෙන කලාපීය ජාලයක් වේ.සංවිධායක කමිටුවේ ප්‍රධානී සේන පීරිස් කර්මාන්ත සහ වාණිජ අමාත්‍යංශය ලේකම් තිලක් කොල්ලුරේ අමාත්‍ය රිෂාඩ් බදියුදින් පරිසර අමාත්‍යංශයේ අතිරේක ලේකම් පද්මිණී බටුවිටගේ වට මේස සැසියේ සභාපති ඇන්තනී ෂුන් ෆුන් මහත්ම මහත්මීන් කොළඹ දී පැවැත්වෙන වටමේස සැසිය දැනුම් දෙන මාධ්‍ය සාකච්ඡාවට එක්වී.එහි භාරකාර මණ්ඩලය සෑදී ඇත්තේ පිලිපීනය, ඇමෙරිකාව, තායිලන්තය, මැලේසියාව, ඉන්දියාව, චීනය, වියට්නාමය, කොරියාව, ඉන්දුනීසියාව සහ ශ්‍රී ලංකාව යන රටවල සාමාජිකයන්ගෙනි.වටමේස සැසියට සභාපති ආචාර්ය ෂුන් ෆුන් මහතා පවසන්නේ පසුගිය අත්දැකීම් අනුව සලකා බලන විට, ලෝකයේ බහුවිධ පසුබිම් සහිත පුද්ගලයන් එක් ස්ථානයකට රැස් කිරීමෙන් හා ප්‍රතිඵලදායි ප්‍රායෝගික විසඳුම් ඉදිරිපත් කිරීමෙන් මෙම සැසිය සත්‍ය වශයෙන් ම පෙරළි රැසක් සිදු වෙනවා.පෘථිවියේ ජීවන පැවැත්ම උදෙසා නව ලොව රටාව ලෙස සියල්ලෝ ම හඳුනා ගෙන ඇත්තේ තිරසාර පරිභෝජනය හා නිෂ්පාදනයයි.සැසියේ සංවිධායක කමිටුවේ ප්‍රධානි ඉංජිනේරු වී.ආර්. සේන පීරිස් මහතා පවසන්නේ ව්‍යාපාරික හා කර්මාන්ත ක්ෂේත්‍රය වර්තමානයේ මුහුණ පාමින් සිටින ගෝලීය අභියෝග පිළිබඳව මෙම සැසියේ සාකච්ඡාවලදී මූලික වශයෙන් අවධානයට බඳුන් කෙරෙන බවයි. එසේම එහිදී ඊට අදාළ අදහස් හා විවිධ මත හුවමාරු කර ගැනීමට ද නියමිතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005232</link>
    <topic>දේශීය විෂය නිර්දේශය රීජන්ට් පාසලේ ඉංග්‍රීසි බසින්</topic>
    <author/>
    <content>දේශීය විෂය නිර්දේශය රීජන්ට් පාසලේ ඉංග්‍රීසි බසින්මවුපියන්ගේ ඉල්ලීම මත ලන්ඩන් විෂය නිර්දේශයට අමතරව දේශීය විෂය නිර්දේශය ද ඉංග්‍රීසි බසින් හැදෑරීමට අවස්ථාව සලසා ඇති බව ගම්පහ රීජන්ට් ජාත්‍යන්තර පාසලේ විදුහල්පති නිශ්ශංක මාරපන මහතා කියයි.නගරයෙන් බැහැර ග්‍රාමීය පරිසරයක ජීවත්වන දූ දරුවන්ට ද සියලු පහසුකම් සහිතව නාගරික දරුවන්ට මෙන් ඉංග්‍රීසියෙන් අධ්‍යාපනය ලබාගැනීමට අවස්ථාවක් සලසාදීම මෙම විදුහල ආරම්භ කිරීමේ මූලික පරමාර්ථයයි.දැනුම, හැදියාව සහ නායකත්වය තුළින් අනාගතය ජය ගත යුතු බව විද්‍යාල ලාංඡනයේ අර්ථය වන අතර විෂය සමගාමී හා විෂය බාහිර ක්‍රියාකාරකම් සැලසුම්ගත කර ඇත්තේ කුසලතා වර්ධනය තුළින් පරිපූර්ණ යහපත් පුරවැසියකු සමාජයට දායාද කළ හැකි ආකාරයෙන්” යැයි ද ඒ මහතා කියයි.ලන්ඩන් Edexcell විෂය නිර්දේශයට අනුව ඉංග්‍රීසි බසින් පාඨමාලා පැවැත්වේ. වඩාත් සමීපව සිසුන් කෙරෙහි වෙන් වෙන්ව අවධානයට යොමුවන පිණිස එක් පංතියක් සිසුන් 25 දෙනෙකුට පමණක් සීමා කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005233</link>
    <topic>වවුනියාවේ නැවත පදිංචි වූවනට නිවාස 150 ක් හදන්න සිංහ සිමෙන්ති</topic>
    <author/>
    <content>වවුනියාවේ නැවත පදිංචි වූවනට නිවාස 150 ක් හදන්න සිංහ සිමෙන්තිලෝකයේ සිමෙන්ති නිෂ්පාදනයේ පස්වැනි ස්ථානය හිමිකරගෙන සිටින ඉතාලි සිමෙන්ති සමූහය ශ්‍රී ලංකාවේ ව්‍යාපාරික කටයුතු ආරම්භ කළේ 1998 වසරේදී ය. මේ නිෂ්පාදනය ශ්‍රී ලංකාවේ දැන් හඳුන්වන්නේ සිංහ සිමෙන්ති වශයෙනි.කළමනාකාර අධ්‍යක්ෂ කොලින් නෙල්සන්, රොටරි සමාජයේ සභාපති හිරාන් ද සිල්වා මහතාට සිමෙන්ති බාරදෙන අයුරු.සමාගමේ ආයතනික සමාජයීය වගකීමක් ලෙස අවතැන්වී සිටින ජනතාවට ආධාර කිරීම පසුගිය වසරේදී ආරම්භ කරන ලදී.මේ වසරේද සිංහ සිමෙන්ති තම පරිත්‍යාග කිරීම් ආරම්භ කර ඇත.ඒ අනුව වව්නියාවේ, උරුගම්මානයේ නිවාස 150 ක් ඉදිකර දීමට සිමෙන්ති පරිත්‍යාග කරන ලදී. “මෙම පවුල් සිටියේ මැණික්ෆාම්හි.දැන් ඔවුන්ගේ මුල් වාසස්ථානවල නැවත පදිංචි වී සිටින අතර ඒ සියල්ල ඔවුන්ට ලබාදීමට හැකිවූයේ සිංහ සිමෙන්ති පරිත්‍යාගවලින්” රොටරි ආයතනයේ අධ්‍යක්ෂ ඩී.එස්. ද සිල්වා මහතා කියයි.“අප රටවල් 22 ක සිමෙන්ති කර්මාන්තශාලා 63 ක් පවත්වාගෙන යනවා. ඊට අමතරව කුඩු කිරීමේ මධ්‍යස්ථාන 14 ක් සහ කොන්ක්‍රීට් නිෂ්පාදන ආයතන 614 ක් පවත්වාගෙන යනවා” කළමනාකාර අධ්‍යක්ෂ කොලින් නෙල්සන් කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005234</link>
    <topic>‘නැණස’ ජාලයට අනුරාධපුර ග්‍රාමීය පාසල් එක් වෙයි</topic>
    <author/>
    <content>‘නැණස’ ජාලයට අනුරාධපුර ග්‍රාමීය පාසල් එක් වෙයි‘නැණස’ දුරස්ථ අධ්‍යාපන ජාලයට උතුරු මැද පළාතෙහි පාසල් 35 ක් සම්බන්ධ කිරීම පසුගියදා අනුරාධපුර දී පැවැත්වූ නිල උත්සවයකදී සිදු කෙරිණි.මේ වන විට දිවයින පුරා පිහිටා ඇති පාසල් 350 කට ආසන්න සංඛ්‍යාවක් නැණස ජාලයට සම්බන්ධ කොට ඇති අතර උතුරු මැද පළාතේ තවත් පාසල් 65 ක් මේ වසර අවසානය වන විට ‘නැණස’ ජාලයට සම්බන්ධ කිරීමට නියමිතය.උතුරු මැද පළාත් ප්‍රධාන අමාත්‍ය බර්ටි පේ‍්‍රමලාල් දිසානායක මහතා ග්‍රාමීය පාසලක විදුහල්පතිවරයකුට රූපවාහිනී යන්ත්‍රයක් පිළිගන්වමින්.නැණස යනු ඩයලොග් ටෙලිකොම් හි අනුග්‍රාහකත්වයෙන්, අධ්‍යාපන අමාත්‍යාංශයෙහි සහ ජාතික අධ්‍යාපන ආයතනයෙහි සහයෝගිතාවෙන් දැයේ දූ දරුවන් වෙත තිලිණ කරනු ලැබූ ඩිජිටල් සැටලයිට් ටෙලිවිෂන් තාක්ෂණය මත පදනම් වූ, දුරස්ථ අධ්‍යාපනික නාලිකාවකි.අධ්‍යාපන පහසුකම් අඩු ග්‍රාමීය ප්‍රදේශයන්හි පාසල් වල ඉගෙනුම ලබන දූ දරුවන්ට ‘නැණස’ නාලිකාව ඔස්සේ අ.පො.ස. උසස් පෙළ සහ සාමාන්‍ය පෙළ විෂය නිර්දේශය සම්පූර්ණයෙන්ම සැටලයිට් තාක්ෂණය ඔස්සේ ලබා දේ.නිල උත්සවයට සහභාගි වූ උතුරු මැද පළාත් ප්‍රධාන අමාත්‍ය බර්ටි පේ‍්‍රමලාල් දිසානායක මහතා දශක තුනක කාලයක් පුරා පැවැති යුද්ධයෙන් උතුරු මැද පළාතට දැඩි බලපෑම් ඇති වූ බවත් මෙවැනි සහයෝගිතා ප්‍රයත්නයන් පළාතේ සංවර්ධන කටයුතු සඳහා ඉමහත් දායකත්වයක් සපයන බවත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005235</link>
    <topic>සිසුන්ගේ - වෘත්තිකයන්ගේ උසස් අධ්‍යාපනයට ණය දෙන ‘සෙලාන් ස්කොලර්’</topic>
    <author/>
    <content>සිසුන්ගේ - වෘත්තිකයන්ගේ උසස් අධ්‍යාපනයට ණය දෙන ‘සෙලාන් ස්කොලර්’සෙලාන් බැංකුව “සෙලාන් ස්කොලර්” නමින් ණය ක්‍රමයක් හඳුන්වා දෙයි. මවුපියන්ට තම දරුවන්ගේ විදෙස් අධ්‍යාපන අවශ්‍යතා සම්පූර්ණ කර ගැනීමට ද වෘත්තිකයන්ට තමන් ගේ වැඩිදුර අධ්‍යාපන සුදුසුකම් සම්පූර්ණ කර ගැනීමට ද අවශ්‍ය මූල්‍ය පහසුකම් ලබා ගැනීමට මේ ණය ක්‍රමයෙන් ඉඩ සැලසේ.මේ ණය ක්‍රමය සකස් කොට ඇත්තේ උසස් අධ්‍යාපනයේ යෙදෙන තම දරුවන් වෙනුවෙන් මුදල් යොදවන මවුපියන් ඉලක්ක කර ගනිමිනි. ඒ අනුව දරුවන්ට විදේශයන්හි පිළිගත් විශ්වවිද්‍යාලවලින් උපාධි හිමි කර ගැනීමේ හෝ එසේත් නොමැති නම්  CIMA, CIM වැනි වෘත්තීය සුදුසුකම් ලබා ගැනීමේ අවස්ථාවක් උදා වේ.වෘත්තිකයන් ඇතුළු විවිධ රැකියාවල නිරත වූ පිරිස්වලට වෘත්තීය සුදුසුකම් ලබා ගැනීමේ ඉඩ ප්‍රස්ථාව ද මෙමඟින් විවර වේ. ඒ අනුව නම්‍යශීලී තෝරා ගැනීමේ අවස්ථාව සහිත ව MBA උපාධි ඇතුළු පශ්චාත් උපාධි සුදුසුකම් සපුරා ගැනීමට අනවශ්‍ය දුෂ්කරතා ඇති නොවන මුල්‍ය පහසුකම් ලබා ගැනීමට මෙම ක්‍රමයෙන් හැකි වේ.වැටුප් ලබන සේවකයන්, වෘත්තිකයන් සහ ව්‍යාපාරිකයන් ඇතුළු අවුරුදු 22 ත් 55 ත් අතර වයස් කාණ්ඩයේ පසුවන පිරිස්වලට සෙලාන් ස්කොලර් ණය ක්‍රමය විවෘත වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005236</link>
    <topic>ශ්‍රී ලංකා බලශක්තිය 2010 ජගත් ප්‍රදර්ශනයට රටවල් 10කින් එයි</topic>
    <author/>
    <content>ශ්‍රී ලංකා බලශක්තිය 2010 ජගත් ප්‍රදර්ශනයට රටවල් 10කින් එයිවිදුලි බල හා ආශි‍්‍රත ක්ෂේත්‍රයට අදාළ ප්‍රදර්ශන තුනක් එක ම අවස්ථාවක දී කොළඹ දී පැවැත්වීමට තීරණය කළ බව සීමාසහිත සම්මේලන හා ප්‍රදර්ශන කළමනාකරණ සේවා ඇමෙරිකා සමාගම හා එම ඉන්දියා සමාගම කියයි.ප්‍රදර්ශන ත්‍රිත්වය පිළිබඳ මාධ්‍යයට කරුණු පැහැදිලි කිරීමට එක්වූ යුනයිටඩ් ට්‍රැක්ටර් සාමානා්‍යාධිකාරි රියාද් ස්මයිල් ශ්‍රී ලංකා ප්‍රදර්ශන සහ සම්මේලන මධ්‍යස්ථානයේ සාමාන්‍යාධිකාරි විපුල වනිගසේකර, සීමාසහිත සම්මේලන හා ප්‍රදර්ශන කළමනාකරණ සේවා ගෝලීය සමාගමේ මෙහෙයුම් සමූහ අධ්‍යක්ෂ එස්. එස්. සර්වාර් ට්‍රේඩ් ප්‍රෝමෝටර්ස් ලිමිටඩ් අධ්‍යක්ෂ රනිල් එම්. ප්‍රනාන්දු මහත්වරු..“දෙවන ශ්‍රී ලංකා බලශක්තිය 2010 අන්තර්ජාතික ප්‍රදර්ශනය” මඟින් බලශක්ති උත්පාදනය හා බෙදා හැරීම, විකල්ප බලශක්ති, සූර්ය බලශක්ති, බලශක්ති හා පුනර්ජනනීය බලශක්තිය ආදී ක්ෂේත්‍ර සංවර්ධනය කිරීම සම්බන්ධයෙන් අවධානය යොමු කෙරේ.මීට සමගාමී ලෙස පැවැත්වෙන සෙසු ප්‍රදර්ශන දෙක නම් “ශ්‍රී ලංකා පුනර්ජනනීය බලශක්ති 2010 අන්තර් ජාතික ප්‍රදර්ශනය” සහ විද්‍යුත් බලශක්ති උපකරණ හා තාක්ෂණයන් පිළිබඳව අවධානය ;යාමු කරවන “ශ්‍රී ලංකා විද්‍යුත් බලශක්ති 2010 අන්තර්ජාතික ප්‍රදර්ශනය” වේ.කොළඹ ශ්‍රී ලංකා ප්‍රදර්ශන හා සම්මේලන මධ්‍යස්ථානයේ දී මේ ප්‍රදර්ශන තුනම එන මස 03 වැනි දින සිට 05 වැනි දින දක්වා පැවැත්වේ.විදුලි බල හා බල ශක්ති අමාත්‍යංශයේ අනුමැතිය යටතේ පැවැත්වෙන මෙම ප්‍රදර්ශනය සඳහා ශ්‍රී ලංකා සම්මේලන කාර්යාංශයේ සහයෝගය ලැබේ.ට්‍රේඩ් ප්‍රෝමෝටර්ස් ලිමිටඩ්, යුනයිටඩ් ට්‍රැක්ටර් ඇන්ඩ් ඉක්විප්මන්ට් ලිමිටඩ් (ඇමරිකාව) සහ සුස්ලොන් එනර්ජි ලිමිටඩ්, ඉන්දියා යන බලශක්ති ක්ෂේත්‍රයට සම්බන්ධ ආයතන රැසකින් මේ සඳහා සම අනුග්‍රහය ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005237</link>
    <topic>ප්‍රමුඛ වෙළෙඳ නාම සියය අතරට යුනිලිවර් වෙළෙඳ නාම 12ක්</topic>
    <author/>
    <content>ප්‍රමුඛ වෙළෙඳ නාම සියය අතරට යුනිලිවර් වෙළෙඳ නාම 12ක්යුනිලීවර් ශ්‍රී ලංකාහි වෙළෙඳ නාම 26 න් 12 ක් බ්‍රෑන්ඩ් ෆයිනෑන්ස්හි ප්‍රමුඛ වෙළෙඳ නාම 100 අතරට එක් විය. සන්ලයිට්, සර්ෆ්, ඇස්ට්‍රා, මාමයිට්, සිග්නල්, සන්සිල්ක්, ලක්ස්, පෙයාර්ස්, ලයිෆ්බෝයි සමඟින් ප්‍රමුඛ වෙළෙඳ නාම ලැයිස්තුවට අලුතින් එක් වූයේ ශ්‍රී ලංකා තේ නිපැයුම් වන ලිප්ටන් සහ ලාඕජි ය.බ්‍රෑන්ඩ් ෆයිනෑන්ස්හි කළමනාකාර අධ්‍යක්ෂිකා රුචී ගුණවර්ධන, “වෙළෙඳ නාම ගොඩනැගීම කෙරෙහි සැලකිල්ල යොමු කරද්දී අප විසින් අවධානය යොමු කරනු ලබන මූලික කරුණ වනුයේ වසරින් වසර ව්‍යාපාරය සඳහා ආදායම් උපයනු ලබන අයුරින් වෙළෙඳ නාම ගොඩ නගනුයේ කවරකු විසින් ද යන්නයි” යැයි කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005238</link>
    <topic>බ්‍රිතාන්‍ය කොවෙන්ට්‍රි සරසවි පාඨමාලා ඔස්ටන් කළමනාකරණ ආයතනයෙන්</topic>
    <author/>
    <content>බ්‍රිතාන්‍ය කොවෙන්ට්‍රි සරසවි පාඨමාලා ඔස්ටන් කළමනාකරණ ආයතනයෙන්සිංගප්පූරුවේ ඔස්ටන් ඉන්ස්ටිටියුට් ඔෆ් මැනේජ්මන්ට් හි අනුබද්ධ ඔස්ටන් සිලෝන් ආයතනය සිය අධ්‍යාපන සේවා පසුගියදා ආරම්භ කළේය.ඉංජිනේරු, ව්‍යාපාරික, වාහන සැලසුම් ක්ෂේත්‍රයන්හි උසස් අධ්‍යාපන පිළිබඳ සාර්ථක ප්‍රතිඵල දක්වා ඇති එක්සත් රාජධානියේ කොවෙන්ට්‍රි විශ්ව විද්‍යාලයේ පාඨමාලා ඔස්ටන් ආයතනයේදී හැදැරිය හැකිය.පුහුණුව සපයන ආයතනයක් ලෙස ශ්‍රී ලංකා ආයෝජන මණ්ඩලයේ අනුමැතිය ලද ඔස්ටන් සිලෝන් ජීවනෝපායන් ඉලක්ක කොට ගත් අධ්‍යාපනයක් පවුල් ජීවිත සමඟ එකට එක් කරනු ලබයි.ඔස්ටන් කළමනාකරණ ආයතනයේ කලාපිය කළමනාකාර අධ්‍යක්ෂ මයිකල් ලින්, සභාපති ටැන් කා හෝ, ඔස්ටන් සිලෝන් හි විධායක අධ්‍යක්ෂ නිමල් හපුආරච්චි, අධ්‍යයන අංශ ප්‍රධානි සියා එන්ග් කී, ඔස්ටන් සිලෝන් හි අධ්‍යයන අංශ ප්‍රධානි ගාමිණි ජයසූරිය මහත්වරුන් මාධ්‍ය සාකච්ඡාවට එක් වී.විශිෂ්ට නිපුණත්වයකින් යුත්, එමෙන්ම ජීවිතයේ පීඩාවන් සමබර කරගැනීමට සමත් උපාධිධාරීන් බිහි කරවන බහු මූණත් පුහුණු අත්දැකීම් සැපයීම පිළිබඳව ඔස්ටන් මහත් අභිමානයට පත්ව සිටින ආයතනයක් බව ඔස්ටන් සභාපති ටැන් කා හෝ මහතා කියයි.අධ්‍යාපනය තුළින් විමුක්තිය උදා කර ගත හැකි යැයි සිංගප්පූරු ජනතාව විශ්වාස කරන අතර ඔස්ටන් කළමනාකරණ ආයතනය හරහා ශ්‍රී ලාංකික ශිෂ්‍ය පරපුර වෙත අපි එම පණිවුඩය රැගෙන යන්නෙමු.මවු රටේ සිට උසස් අධ්‍යාපනය හැදෑරීමේ නිදහස ඔස්ටන් ආයතනය ලබා දෙන අතර ජාත්‍යන්තර ආයතනයන්හි රැකියාවන් සඳහා ඇතුළු විය හැකි මට්ටමේ අධ්‍යාපනික දැනුමක් ලබා ගැනීමට ශ්‍රී ලාංකික ශිෂ්‍ය ශිෂ්‍යාවන්ට මේ හරහා හැකි වෙනවා.” යැයි ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj1005239</link>
    <topic>බෲක් බොන්ඩ් සිලොන්ටා පැකට්ටුවේ තේ කුඩුත් සමඟ තේ දලුත්</topic>
    <author>සාගරිකා</author>
    <content>බෲක් බොන්ඩ් සිලොන්ටා පැකට්ටුවේ තේ කුඩුත් සමඟ තේ දලුත්ලාංකීය පාරිභෝගිකයන් අතර ජනප්‍රියතම තේ පානයක් වන සිලොන්ටා වෙළෙඳ නාමය බෲක් බොන්ඩ් සිලොන්ටා යනුවෙන් නැවත වෙළෙඳපොළට හඳුන්වා දීමේ නිල උත්සවය පසුගියදා බත්තරමුල්ල වෝටර්ස් එජ් හෝටලයේදී සිදු කැරිණි.යුනිලීවර් සමාගම හා බෲක් බොන්ඩ් සමාගම එක්ව යළි වෙළෙඳපොළට නිකුත් කරන බෲක් බොන්ඩ් සිලොන්ටා තේවල ඇති විශේෂත්වය වන්නේ ශ්‍රී ලංකාවේ වැවෙන හොඳම නැවුම් තේ දල්ලක නැවුම් රසය ඒ අයුරින් ම දැනෙන පරිදි තේ කොළ සමඟ නැවුම් තේ දළු මිශ්‍ර කොට තිබීමයි. තේ දළුවල පැහැය සහ නැවුම් බව සුරැකෙන පරිදි නවතම ෆොයිල් ආවරණයකින් යුතුව බෲක් බොන්ඩ් සිලොන්ටා වෙළෙඳපොළට නිකුත් කැරේ.බෲක් බොන්ඩ් සිලොන්ටා යළි හඳුන්වාදීමේ අවස්ථාවට සහභාගිවූ සමාගමේ අලෙවි අධ්‍යක්ෂ අසංග රණසිංහ මෙම නව වෙළෙඳ නාමය යටතේ හඳුන්වා දෙන තේවල රසයට ලාංකීය ජනතාව වඩාත් රුචි කරනු ඇතැයි පැවැසීය.කලක් රටේ උතුරු නැෙඟනහිර ජනතාව අතරත් ඉතා ජනප්‍රියව පැවැති සිලොන්ටා තේ මෙන්ම බෲක් බොන්ඩ් සිලොන්ටා වෙළෙඳ නාමය ද උතුරු නැඟෙනහිර ජනතාව තදින් ආකර්ෂණය කරනු ඇතැයි ඒ මහතා කීය.බෲක් බොන්ඩ් නිපැයුම් ජාත්‍යන්තරය වෙත ගෙනයාමට ද අපේක්ෂිතය. වෙළෙඳ නාම සහිත තේ වර්ග වෙළෙඳපොළෙහි 68%ක් ආවරණය කරන සිලොන්ටා තේ නිපැයුම්වල වෙළෙඳපොළ වටිනාකම රුපියල් මිලියන 9කට ආසන්න වේ.සාගරිකා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj10052310</link>
    <topic>මහනුවර හසජ ආයතනයෙන් සයිප්‍රස් - සිංගප්පූරු අධ්‍යාපන වරම්</topic>
    <author/>
    <content>මහනුවර හසජ ආයතනයෙන් සයිප්‍රස් - සිංගප්පූරු අධ්‍යාපන වරම්මහනුවර කොටුගොඩැල්ල වීදියේ නබීෂා ගොඩනැඟිල්ලේ හසජ අධ්‍යාපන ආයතනය සයිප්‍රසයේ හා සිංගප්පූරුවේ අධ්‍යාපනය සඳහා මේ දිනවල අයදුම්පත් භාර ගනී.සස් පෙළ සාමාර්ථයක් හෝ ඊට වැඩි ප්‍රතිඵල ඇති සිසුනට ලබන අගෝස්තු මාසයේ සයිප්‍රසයට පිටත් වන සිසු කණ්ඩායමට ඇතුළත් විය හැකි ය. සයිප්‍රසයේ අගනුවර වන නිකෝෂියා නුවර විදුහලේ පන්ති පැවැත්වෙන්නේ රාත්‍රි කාලයට ය. සිසුනට දිවා කාලය නිදහස් ය.සාමාන්‍ය පෙළ පමණක් සමත් වූ සිසුනට ද සිංගප්පූරුවේ අධ්‍යාපනය සඳහා ඉල්ලුම් කළ හැකි ය. සිංගප්පූරුවේදී නවාතැන් සපයා දීම හසජ ආයතනය විසින් සිදු කරනු ලැබේ.එමෙන් ම ලොව ඕනෑම රටක අධ්‍යාපනය සඳහා පිටත් වන ඕනෑම සිසුවෙකුට මූල්‍යමය හැකියාව පෙන්වීමට අවස්ථාව නැති නම් ඒ සඳහා විශ්වාසනීය ලෙස මඟ පෙන්වීම ද හසජ ආයතනය සිදු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj10052311</link>
    <topic>AMW වාහන දැක්මට යාපනයේ සතර දෙසින් එති</topic>
    <author/>
    <content>AMW වාහන දැක්මට යාපනයේ සතර දෙසින් එතියාපනය දොරෙඅප්පා ක්‍රීඩාංගණයේ පසුගියදා පැවති”AMW ඔටෝ ෆෙයාර්, රථවාහන දැක්මට යාපනය, චාවකච්චේරි, චුන්නාකම්, නෙල්ලිඅඩි, පේදුරුතුඩුව, පලාලි, කන්කසන්තුරේ, මනිපායි, කයිට්ස් ඇතුළු යාපන අර්ධද්වීපයේ ප්‍රදේශ සියල්ලක්ම පාහේ ආවරණය වන පරිදි විශාල පිරිසක් සහභාගි වූහ.මීට සමගාමීව සුසුකි හා සුසුකි මරුටි වාහන හිමියන් වෙනුවෙන් රථවාහන සේවා කඳවුරක් AMW සමාගමේ විශේෂඥයන් විසින් චුන්නාකම් හි පිහිටි රෝයල් ලුබ්රිකන් සර්විසස්හි නොමිලයේ පවත්වන ලදි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj10052312</link>
    <topic>පීසී හවුස් පරිගණක සායනයෙන් කාර්යාලයීය පරිගණක නඩත්තුව නොමිලේ</topic>
    <author/>
    <content>පීසී හවුස් පරිගණක සායනයෙන් කාර්යාලයීය පරිගණක නඩත්තුව නොමිලේපීසී හවුස් සමාගම ප්‍රථම වතාවට නොමිලේ දෘඩාංග නඩත්තු කිරීමේ සේවාවක් හඳුන්වා දෙයි. සමාගමේ ජාතික අලෙවි ව්‍යාපෘතියේ කොටසක් වශයෙන් මෙය ප්‍රාදේශීයව ක්‍රියාත්මක වන අතර ප්‍රධාන වශයෙන් ම රාජ්‍ය අංශය ඉලක්ක කර හඳුන්වාදෙන ලද සේවාවකි.එම සේවාව මෙහෙයවීම සඳහා පුහුණු තාක්ෂණික විශේෂඥයින් කණ්ඩායමක් යොදවා ඇති අතර වගකීමේ සහතික නිෂ්පාදන සඳහා සියලුම තාක්ෂණික ගැටලුවලට මෙම සේවාව යටතේ විසඳුම් ලබාගත හැකි ය.එම පළමු සේවාව රත්නපුර දිස්ත්‍රික්කයේදී පවත්වනු ලැබූ අතර මීළඟට එය අම්පාර, මීගමුව, මහනුවර, බදුල්ල, බණ්ඩාරවෙල, කුරුණෑගල, අනුරාධපුර, මාතර, වවුනියාව , යාපනය සහ කඳුරුවෙල යන ප්‍රදේශ වෙත රැගෙන යාමට සූදානම් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aj10052313</link>
    <topic>සිංගර් එක්ස් සීරීස් ජංගම පරිගණක පෙළක්</topic>
    <author/>
    <content>සිංගර් එක්ස් සීරීස් ජංගම පරිගණක පෙළක්සිංගර් සමාගම ‘එක්ස් සීරීස්’ නමින් ‘නෝට්බුක්ස්’ සහ ‘නෙට්බුක්ස්’ වර්ගයේ ජංගම පරිගණක මාදිලි රැසක් හඳුන්වා දෙයි.නවතම තාක්ෂණය හා සුපිරි ක්‍රියාකාරිත්වය මේ සෑම ජංගම පරිගණකයකම මුසුවී ඇති බවත් තොරතුරු තාක්ෂණ ක්‍ෂේත්‍රයේ නිම් වළලු පුළුල් කරන ‘එක්ස් සීරීස් මාදිලි’ දැරිය හැකි මිලකට, ලබාගත හැකි බව සිංගර් සභාපති හේමක අමරසූරිය මහතා කියයි.’එක්ස් සීරීස්’ ජංගම පරිගණක පෙළ ඉන්ටෙල් ඇටම් ප්‍රොසෙසරයකින් සමන්විත ‘නෙට්බුක්’ මාදිලි තුනකින් සමන්විත වේ. මේවායේ දැකිය හැකි තවත් ගුණාංග වන්නේ ‘ඉන්ටෙල්’ චිප් සෙට්වලින් බලගැන්වී තිබීමයි. ‘වින්ඩෝස් 7’ මෙහෙයුම් පද්ධතිය මේ සියලු පරිගණක සමඟ පාරිභෝගිකයාට නොමිලේ හිමිවේ.ඉන්ටෙල් ශ්‍රී ලංකා ව්‍යාපාර කළමනාකරු ඉන්දික ඩී.සොයිසා මහතා ‘ඉන්ටෙල් ඛ්ර්‍ණඅඡ් ඪ3 මෙහෙයුම් තාක්ෂණය නිසා ජංගම අන්තර්ජාල මෙවලම් තුළ අද දැකිය හැක්කේ විප්ලවකාරී වර්ධනයක්.නිසැක වශයෙන් ම සිංගර් ‘එක්ස් සීරීස්’ ජංගම පරිගණක තුළින් පාරිභෝගිකයා හට ලැබෙන අත්දැකීම් ද විප්ලවකාරී එකක් වනු ඇත. විශ්මයජනක අන්තර්ජාල ප්‍රවේශය සහ පහසුව, කැටිකොට ඇත්තේ පහසුවෙන් ගෙන යා හැකි පරිදියි.” යැයි පැවසීය.මයික්‍රොසොෆ්ට් කලාප කළමනාකරු ශ්‍රියාන් ඩි සිල්වා විජේරත්න මහතා ද මෙසේ අදහස් දැක්වීය.“සිංගර් සමාගම සමඟ ඇතිකරගත් සමීප සබඳතාව නිසා පාරිභෝගිකයා සමාගම් දෙකෙහිම ඇති ප්‍රබලත්වය හිමිකර ගන්නවා පමණක් නොව නිල ලත් නවතම ‘වින්ඩෝස් 7’ මෙහෙයුම් පද්ධතියක් වාසිම මිලට ලබාගැනීමට හැකි වෙනවා”</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>23</day>
    </date>
    <link>http://www.silumina.lk/2010/05/23/_art.asp?fn=aw1005231</link>
    <topic>ඔබ වහන්සේට බුදු බව ලැබේවි මගේ දුව බේරලා දෙන්න</topic>
    <author>මතුගම</author>
    <content>සංසාර ගමනේ කෙළවරක් නොදැක භවයෙන් භවයට ගමන් ගන්නා සත්ත්වයා අතීත මිනිස් භවයක දී තමන් විසින් ලද ත්‍රිහේතුක කුසල කර්මයක් මරණාසන්න අවස්ථාවක චුති චිත්තයට යොමුවීමේ ඉතා දුර්ලභ වාසනාව නිසා යළි මිනිස් භවයේ ප්‍රතිසන්ධිය ලබයි. මිනිසකු ලෙස ඉපදීමෙන් පසු තමන් ඉපදුණු පරිසරය තුළ දී නැවත කර්ම රැස් කරන්නට පටන් ගනී. කර්ම – චිත්ත - සෘතු - ආහාරවලින් පෝෂණය වෙමින් ගොඩ නැඟී ජීවත්වන මිනිසා කර්මය හෝ ආයුෂ හෝ ඒ දෙක ම හෝ පිරිහී මරණයට පත්වෙයි.මිනිසකු ලෙස ජීවත්වන කාලය තුළ කුමන නැටුම් කෙළි සිනා පෑව ද ස්වකීය ආධ්‍යාත්මය යම් තරමකින් හෝ දියුණු කැර නොගත්තේ නම් හෝ අනිවාර්යයෙන් ම දුගතියක උපදී. සතර අපායෙන් තිරිසන් භවය හැර නරක - ප්‍රේත – අසුරාදී අමනුස්ස භවයක උපන්නොත් ඔහුට හෝ ඇයට ලැබෙන්නේ මිනිසාගේ පියවි ඇසට නොපෙනෙන සියුම් ශරීරයකි. මිනිස් භවයේ දී ඝන ශරීරයක් ලැබීම නිසා ඔහුට හෝ ඇයට පින් කුසල් සිදු කැර ගැනීමේ අවස්ථාව ලැබේ.ඉතා සියුම් ශරීරයක් ලබාගෙන දෙව්ලොව දෙවියන් අතර උපදින දෙවියකු වුවද කර්මානුරූපව නියමිත කාලයෙන් පසු දෙව්ලොවෙන් චුත වෙයි. ඔහු ගේ පිනට පහළ වූ දිව්‍යාභරණ, දිවසළු, කිළිටි පැහැ ගන්නා විට, ඔහු පැළඳ සිටි දිවමල් පරවී යන විට දෙව්ලොවෙන් නික්මීමට කාලය පැමිණ ඇති බව වටහා ගනී.අවට සිටින දෙව්වරු ද ඒ බව හඳුනා ගනිති. ඔහු ඇසුරු කළ මිත්‍ර දෙවිවරු ඔහු වටකැරගෙන ඔහුට උපදෙස් දෙති.ඉතෝ භෝ සුගතිං ගච්ඡ මනුස්සානං සහාව්‍යතං මනුස්ස භූතෝ සද්ධම්ම ලභ සද්ධමනුත්තරංභවත! සුගතියට යන්න. (ඒ සුගතියෙහි සිටින) මිනිසුන්ට සහාය වෙන්න. (උදව් කරන්න. පරාර්ථයෙහි යෙදෙන්න) මනුස්ස ලෝකයේ ශ්‍රී සද්ධර්මය පවතී. ඒ අනුත්තර වූ සද්ධර්මය ලබා ගෙන (වටහාගෙන) කටයුතු කරන්න. (එවිට නැවත දෙව්ලොව දී අපට හමුවිය හැකිය. ගිහින් ආපහු එන්න).එහෙත් මිනිස් ලොව ඉපදුණාට පසු සිතට වහල්වීම නිසා, ඇස - කණ – නාසය – දිව - ශරීරය පිනවීමට පෙළඹීම නිසා, අධර්ම රාගයෙන් කටයුතු කිරීම නිසා, මේ මිනිස් භවයෙන් ගත හැකි, ගත යුතු ප්‍රයෝජන ගැනීම අතපසු කැර ගනී. එයින් ඔහු දුගතිගාමීවීමට පාර කපා ගනී. මේ පුද්ගලයා ශ්‍රී ලංකාවේ ඉතා ප්‍රසිද්ධ කලාකරුවෙකි. ඔහුගේ දක්ෂතා නිසා රජයෙන් පවා බොහෝ තනතුරු සම්මාන ලබා ගත්තේය. රාජ්‍ය ආයතන පාලනය සඳහා පවා සුදුසුකම් ලැබුවේය. ඉහළ තනතුරු දරන්නන් සුප්‍රසිද්ධ කලාකරුවන් නිතර මුණගැසීමේ අවස්ථාව ලැබුණේය. ප්‍රිය සම්භාෂණ සංග්‍රහවලට නිතර සහභාගි විය. මේ හැම අවස්ථාවක ම ඒ සමාජ තත්ත්වය අනුව සුරා පානය ඉදිරියෙන් ම සිටියේය. ඔහුට මතට තිත පනවන්නට කෙනෙකු සිටියේ නැත.ඔහුගේ ජනප්‍රියතාව සහ දැරූ තනතුරු නිසා නිතර උත්සව සාදවලින් අඩුවක් නොවුණු අතර රාත්‍රියට ගෙදර ගියේ සුරා මතින් ඉහ වහා ගොස්ය. ලොකු ලොක්කන් සමඟ සුරාපානය කිරීම ඔහු ජීවත් වූ සමාජයේ නැතුව ම බැරි ‘වැදගත්’ යැයි සම්මත වූ දෙයක් වුව ද ඔහුගේ බිරිය මේ දින චරියාවට නොසතුටු වූවාය.සිය ආදරණීය ස්වාමිපුරුෂයා ජනප්‍රියතාව හේතු කොට ගෙන ම මානසිකවත්, ශාරීරිකවත් පරිහානියට පත්වන බව කල් ඇතුව වටහා ගත් ඇය ඔහු ඉන් මුදා ගැනීමට නොගත් උත්සාහයක් නැති තරම් විය. එහෙත් බිරියකගේ යුතුකම වූ සැමියා වරදින් මුදාගැනීමේ සද්කාර්යය ඔහුට කරච්චලයක් විය.ඔහු යටතේ පැවැති ආයතනයේ සේවය කළ තරුණ සුරූපිනියන්ගේ මුකුළු ඔහුට මහත් රසාස්වාදයක් විය. මේ අතර රාජ්‍ය සම්මානයන්ගෙන් පවා සැලකිලි ලැබෙන්නට, ලැබෙන්නට ඔහුට ගෙදර අමතක වී යන තත්වයකට කාරණා කටයුතු සිද්ධ වෙන්නට විය. ජනප්‍රියත්වය ඉදිරියේ සුරංගනා ලෝකයක ජීවත්වන ස්වාමිපුරුෂයාගේ පෙර පැවැති ආදර කරුණාව අහිමි වූ අහිංසක බිරිය ජීවිතය පිළිබඳ කලකිරෙමින් රෝගාතුර වූවාය. එයින් ම ඔත්පලව මිය ගියාය. තම මෑණියන්ට සිදුවූ විපත පිළිබඳ දූ දරුවනට ද නොවැටහුණා නොවේ. එහෙත් ඔවුන්ට ද කරකියා ගන්නට දෙයක් නොවීය.ඔහු තමන් යටතේ පැවැති ආයතනයේ නිලධාරිනියක් වූ සුරූපිනියක් සමඟ දෙවැනි විවාහයකට එළැඹියේය. ඇය අන්‍යාගමික කාන්තාවක් වූවාය. ඔහු බෞද්ධයකු වුවද මේ වන විට උදේ හවස පන්සිල් සමාදන් වීමක් පවා නොකළ ඔහු අලුත් බිරියගේ ඇදහීම් කටයුතුවලට සහභාගිවූයේය. අලුත් විවාහයෙන් වසරක් පමණ ගතවෙද්දී ඔහුගේ ශරීරය තුළින් රෝගාබාධ මතුවෙන්නට විය. නාගරික සමාජයේ පවතින ක්‍රමයට අනුව මේ රෝගාබාධ පිළිබඳ භෞතික ඇසින්ම බලා සුප්‍රසිද්ධ වෛද්‍ය විශේෂඥයන්ගෙන් ප්‍රතිකාර ගත්තා මිස ඉන් එහා යමක් සිතන්නට ඔහු පෙළඹුණේ ද නැත.ජීවත් වූ සමාජ රටාව අනුව කාර්ය බහුල අවශ්‍යතාවලින් පිරී ගිය ජීවිතය තුළ විනෝදය හා මතට එහා දෙයක් ඔහුගේ ආධ්‍යාත්මයට වැද්ද ගැනීමට ඉඩකඩක් තිබුණේ ද නැත. ඔහු තවමත් තරුණයෙකැයි සිතා ගෙන කටයුතු කළේය. ඔහුගේ කලින් විවාහයේ දූ දරුවන්ට ද විවාහ වන වයසේ දූ දරුවන් වූහ. ඔහුට කලින් බිරිය අමතකව ගිය ද ඒ දූ දරුවෝ මිය ගිය මෑණියන් සිහිපත් කොට පින් දහම් කළහ. තම පියාණන් කෙරෙහි කනගාටු වෙනවා හැරෙන්නට වෙනත් කළ හැකි දෙයක් ඔවුනට නොවීය.මේ අතර හිටි හැටියේ රෝගාතුරව සුප්‍රසිද්ධ පෞද්ගලික රෝහලකට ඇතුළත් කරන ලදුව මේ කලාකරුවා අවසන් ගමන් ගියේය. රජයේ මැදිහත්වීමත් අනෙකුත් කලාකරුවන්ගේ සහභාගිත්වයත් ඇතිව ශ්‍රී ලංකාවේ ප්‍රසිද්ධ ස්ථානයකදී ඔහුගේ අවමඟුල් කටයුතු මහ ඉහළින් පවත්වන්නට යෙදුණි. ගරුතර මහා සංඝරත්නය වැඩමවා බෞද්ධ චාරිත්‍රානුකූ®ලව ආගමික වතාවත් සිදුවිය.මිනිසකු මරණයේදී සිරුර අතහැර ගියද ඔහුගේ සිතුම් පැතුම් එක්වර ම වෙනස් නොවේ. ඔහුගේ සිත ව්‍යාකූ®ල විය. අලුත් බිරිය; ඇගේ ආගම; මරණාසන්න සිද්ධි! අවමඟුල් උත්සවය! බෞද්ධ චාරිත්‍ර! අලුත් බිරිය, අලුත් බිරියගේ ආගමික චාරිත්‍ර! ඔහු දෙලොවක් අතර අවුලකට පත්විය. තමන්ට අවශ්‍ය පරිදි කටයුතු සිදු නොවේ. ඔහු කෑ ගසා කියයි. එහෙත් ඔහුගේ හඬ කිසිවෙකුට නෑසෙයි. මෙය මහත් පීඩාවකි. වේදනාවකි. මේ අතර අවට ඔහු වැනිම පිරිසක් ඔහු දෙස බලා සිටිති. සමහරෙක් උපහාසයෙන් සිනාසෙති. මේ අතරින් පැරැණි බිරිය මතු වී සිනාසෙයි. හීඞ... හීඞ..... හී....... ඇගේ දෑස් රත්පැහැයෙන් දිදුලයි. ඔහු සිටිතැනින් පහළට... පහළට... ප්‍රපාතයට... ශීඝ්‍රයෙන් ඇද වැටෙයි. අනේහ්.... අනේ.. හ්.. මට උදව් කරපල්ලා...හ්... ඔහුගේ හඬ කිසිවෙකුට නෑසෙයි. වේදනාව පීඩනය දරුණු වෙයි.අතුරුගිරිය ශ්‍රී ඤාණවිමල විපස්සනා භාවනා මධ්‍යස්ථානාධිපති, ගස්නාවේ ඤාණානන්ද මාහිමියන් ඉදිරිපිට පෙනී සිටි පිරිසකි. ප්‍රධානියා කාන්තාවකි. පැහැපත්, උස මහත සිරුරකින් හෙබි ඇය විඩාපත් පෙනුමකින් යුක්තය. ඇය සමඟ තවත් ඇගේ මුහුණුවරම ඇති තරුණියන් තිදෙනෙකි. එයින් බඩපිස්සී යැයි සිතිය හැකි තරුණිය සුදු සරමක් හැඳ පටියක් බැඳ සිටියාය. ඇගේ දෑස් තුළ හිස් බවක් පෙනෙන්නට තිබුණි. බලාගත් අත බලාගෙන සිටියාය.”අනේ හාමුදුරුවනේ! ඔබ වහන්සේට බුදු බව ලැබේවි මගේ දුවව බේරාදෙන්නැ”යි මව කීවාය.”මොකක්ද හේතුව?” හාමුදුරුවෝ ඇසූහ.”මගේ තාත්තා මුළු රට ම හඳුනන කෙනෙක්. අපට හරිම ආදරෙන් හිටියේ. මේ චූටි දුවට තාත්තා පණ වගේ ආදරෙන් හිටියේ. ඒත් තාත්තා ප්‍රසිද්ධ වෙනකොට ජනප්‍රිය වෙනකොට ගතිගුණ වෙනස් වෙන්න ගත්තා. ඒ ජනප්‍රියතාවය නිසාම බීමට ඇබ්බැහි වුණා. තාත්තාගේ සමාජ තත්ත්වයට අපිව මදි වගේ පෙනුණා. මේ අවාසනාවන්ත තත්ත්වය උහුලා ගන්න බැරුව අම්මා අකාලයේ අන්ත්‍රා වුණා. තාත්තා තාත්තට නොගැලපෙන වයසේ තරුණ කෙල්ලක් මේ මගේ දූලගේ වයසේ කෙල්ලක් සමඟ විවාහ වුණා. ඒ ගෑනි වෙනත් ආගමක කෙනෙක්. තාත්තාත් ඒ ආගම අදහන්නට වුණා. තාත්තා හිටිහැටියේ අන්ත්‍රා වුණා.ඒත් තාත්තගේ අවමංගල කටයුතු කළ සංවිධාන කමිටුවෙන් අවසන් චාරිත්‍ර කළේ බෞද්ධ සම්ප්‍රදායට. දැන් තාත්තා කළුපාට ඇඳුමකින් සැරසිලා ඇවිත් අපට හීනෙන් පෙනෙනවා. ඒ අතරේ මගේ චූටි දුවගෙ ඇඟට ඇවිත් කතා කරනවා. අපිට බණිනවා. එයාව බේරාගන්නලු. ඒ වෙලාවට චූටි දුව දඟලනවා. දඟලන්න කලින් එයාම එයාගෙ තාත්තගෙ සරමක් ඇඳලා ඉණට පටියක් බැඳ ගන්නවා. දඟලන නිසා ඒකත් හොඳයි කියා අපටත් හිතෙනවා. මේ වැඩේ නිසා දුවගෙ අධ්‍යාපන කටයුතුත් කඩාකප්පල් වෙනවා. යන්ත්‍ර මන්ත්‍ර කටයුතු කළත් ටික දවසයි. නැවතත් හැදෙනවා” කලාකරුවාගේ වැඩිමහල් දියණිය විස්තර කළාය.බෝධි පූජා විසි එකක් සිදු කොට, දානයක් දී පින් අනුමෝදන් කොට පියා ජය ශ්‍රී මහා බෝධීන් වහන්සේ වෙත යවා පිනට දහමට යොමු කරමුයි ඤාණානන්ද හිමියෝ යෝජනා කළහ.ඒ අනුව සියලු වත් පිළිවෙත් සිදු කොට මේ දැරියගේ ශරීරයෙන් ඉවත් වී අනුරාධපුරයට යන ලෙස නියම කළහ. එහෙත් එය කෙසේවත් ඉටු කරන්නට ඔහු (භූතාත්මය) අකැමැති විය. අවසානයේ ඒ භූතාත්මය සමඟ සාකච්ඡා කොට ඔහු කැමති පල්ලියකට යෑමට පොරොන්දු වී මිණිපිරියගේ ශරීරයෙන් ඉවත්ව ගියේය. උපාදානයක හැටි. දැඩිව අල්ලා ගැනීමේ විපාකය එයයි.මතුගමමහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005301</link>
    <topic>දෙපිටකාට්ටු පුද්ගලයන් නිසා එජාපය තව දුරටත් අවුල් වෙලා</topic>
    <author>නිරුෂි විමලවීර</author>
    <content>රවි - සජිත් ගැටුමත් එළියට එයිනිරුෂි විමලවීරඑජාප ප්‍රතිසංවිධාන වැඩපිළිවෙළ එකිනෙකා බේදභින්න කරන දෙපිටකාට්ටු ව්‍යාපාරයක් බවට පත් වෙමින් තිබෙන බවට එම පක්ෂයේම අභ්‍යන්තර ආරංචි මාර්ගවලින් අනාවරණය වෙයි.මේ තත්ත්වය යටතේ එජාප ප්‍රතිසංවිධානය නැවත වරක් යටපත් වීමට බොහෝ සෙයින් ඉඩ ඇති බව පවසන ජ්‍යෙෂ්ඨ සාමාජිකයන් පෙන්වා දුන්නේ එජාපයේ කල්ලි කණ්ඩායම් තව තවත් බිහිවීම හා පක්ෂය නැවත වරක් දෙකඩ වීම කිසිසේත් වැළැක්විය හැකි දෙයක් නොවනු ඇති බවත්ය.එක්සත් ජාතික පක්ෂයේ නායකත්වයට සජිත් පේ‍්‍රමදාස මහතා පත් කළ යුතු බවට හඬ නඟන මන්ත්‍රීවරු හොර රහසේම රනිල් වික්‍රමසිංහ මහතා හමු වෙමින් දෙබිඩි පිළිවෙතක් අනුගමනය කරන බව පක්ෂ ආරංචි මඟින් දැන ගැනීමට තිබේ. මේ අතර රවි කරුණානායක සහ සජිත් ප්‍රේමදාස මහතා අතර පවතින ගැටුම ද දැන් එළිපිට කෙරෙන්නක් බවට පත්ව ඇත.එසේම නැවත පක්ෂ නායකත්වයට රනිල් වික්‍රමසිංහ මහතා පත් කර ගත යුතු බවට ප්‍රසිද්ධියේ හඬ නගන මන්ත්‍රීවරු පිරිසක් සජිත් පේ‍්‍රමදාස මහතා සමඟ රහස් සාකච්ඡා පවත්වා ඇති බවට තොරතුරු අනාවරණය වේ. එක්සත් ජාතික පක්ෂයේ නව ව්‍යවස්ථාවට අනුව පක්ෂ නායකත්වය සඳහා පුද්ගලයන් දෙදෙනෙකු ඉල්ලුම් කළහොත් රහස් ඡන්දයක් පැවැත්වීම අනිවාර්ය බැවින් එවැනි වාතාවරණයකදී සජිත් පේ‍්‍රමදාස මහතා දේශපාලන වශයෙන් අන්ත අසරණ භාවයට පත් වනු ඇති බව ද එම ආරංචි කියයි. ප්‍රතිසංවිධාන යෝජනා අනුව රහස් ඡන්ද විමසීමකදී සිදුවන්නේ සජිත් පේ‍්‍රමදාස මහතා දේශපාලන වශයෙන් හුදකලා වීමක් පමණක් බව එම ආරංචි වැඩිදුරටත් පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005303</link>
    <topic>මල්වතු මහ නාහිමි ඡන්ම දිනයට ජනපතිගෙන් සුබාශිංසන</topic>
    <author/>
    <content>ගිහි පැවිදි දෙපක්ෂයට මෙන්ම රටේ පාලන ක්‍රියාකාරිත්වයට ද නිවැරැදි දැක්ම හා ජනතාවට සේවය කිරීමට අවශ්‍ය මාර්ගෝපදේශකත්වය ලබාදීම මඟින් මල්වතු පාර්ශ්වයේ මහානායක තිබ්බොටුවාවේ ශ්‍රී සිද්ධාර්ථ සුමංගල මහානායක හිමිපාණන් වහන්සේ ලබා ඇත්තේ ගෞරවයක් යයි අදට (30) යෙදී ඇති උන්වහන්සේගේ 66 වන ජන්ම දිනය නිමිත්තෙන් සුබාශිංසන පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා සඳහන් කර තිබේ.බුද්ධ දේශනාව අනුව දුර්ලභ උත්තම පුරුෂයා සෑම තැන්හිම සෑම කල්හිම නූපදී. යම් කලෙක උපදීද එසේ උපන් රටට ගමට පවුලට අභිවෘද්ධියක් වන්නේය. මෙය මල්වතු මහානායක හිමිපාණන්ට නිරායාසයෙන්ම උචිත වන්නේ යයිද ජනාධිපතිතුමාගේ එම පණිවුඩයේ සඳහන් වේ. ජනාධිපතිතුමා විසින් නිකුත් කර ඇති එම සුබාශිංසන පණිවුඩයේ මෙසේ ද දැක්වේ.”මාගේ දේශපාලන ක්‍රියාකාරීත්වයේ දී ඔබ වහන්සේ මා හට ලබා දුන් අවවාද අනුශාසනා මට නිතර ශක්තියක් වූ බව මහත් භක්තියෙන් මේ අවස්ථාවේ දී සිහිපත් කිරීමට කැමැත්තෙමි.ව්‍යක්ත බව, විනීත බව, විශාරද බව, බහුශ්‍රැත බව, ධර්මධර බව යනාදි භික්ෂුවක සතු සියලු ගුණාංග මහානායක හිමිපාණන් වහන්සේට නොඅඩුව පිහිටා තිබීම විශේෂිතය.අප්‍රමාණ කටයුතු රාශියක් මැද වුවද, මහානායක ධුරය වැනි භාරධූර කාර්යයක් හොබවමින් ඉටු කරන ශාසනික සේවය මෙන්ම බෞද්ධ ජනතාවගේ උන්නතිය වෙනුවෙන් ඉටු කරන කටයුතු තවදුරටත් ශක්තිමත්ව ඉටුකර ගෙන යාමට මහානායක හිමිපාණන් වහන්සේට චිත්ත ධෛර්යය කායික, මානසික ශක්තිය නිදුක් නිරෝගී සුවය හා උතුම් ශ්‍රී දළදා සමිඳුන්ගේ පිහිට, ත්‍රිවිධ රත්නයේ ආශිර්වාදය මෙන්ම සියලු දෙවියන්ගේ රැකවරණය ලැබේවා!යි රජය හා සමස්ත ශ්‍රී ලංකාවාසි ජනතාව වෙනුවෙන් මම ඉත සිතින් ප්‍රාර්ථනා කරමි.”</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005307</link>
    <topic>ශ්‍රී ලංකාව දෙස අලුත් ඇසකින් බලන්න</topic>
    <author/>
    <content>ජී.එල්. ලෝක නායකයන්ට කියයිශ්‍රී ලංකාව දෙස අලුත් ඇසකින් බලන්නැයි විදේශ කටයුතු පිළිබඳ අමාත්‍ය මහාචාර්ය ජී.එල්.පීරිස් මහතා ඇමෙරිකාව ප්‍රමුඛ ලෝක නායකයින්ගෙන් ඉල්ලීමක් කෙළේය.වොෂින්ටන් නුවර දින හතරක සංචාරයක යෙදුණු අමාත්‍යවරයා එහිදී වැඩිදුරටත් ප්‍රකාශ කළේ බහුතරයක් දෙමළ ජනතාව කොටි ත්‍රස්තවාදීන්ගේ අණසකට යටත්ව සිටීමට අකමැති බව දැන් පැහැදිලි වී ඇති බවයි. අමාත්‍යවරයාගේ සංචාරයත් සමඟ ඇමෙරිකා එක්සත් ජනපද රාජ්‍ය දෙපාර්තමේන්තුව මඟින් එරට ජනතාවට ශ්‍රී ලංකාවේ සංචාරය කිරීම සඳහා 2009 නොවැම්බර් 19 සිට පනවා තිබූ තහනම ද ඉවත් කර තිබේ.ශ්‍රී ලංකාවේ ආරක්ෂක තත්ත්වයත් දේශපාලන ස්ථාවරත්වයත් සලකා මෙම තීරණය ගත් බව ඇමෙරිකානු රාජ්‍ය දෙපාර්තමේන්තුව ප්‍රකාශ කර තිබේ. එසේම ශ්‍රී ලංකා රජය විසින් එල්.ටී.ටී.ඊ.ය පරාජය කළ බව ප්‍රකාශ කිරීමෙන් පසු මේ දක්වා කොළඹට හෝ රටේ වෙනත් ප්‍රදේශයකට කිසිදු ප්‍රහාරයක් එල්ල කිරීමට ත්‍රස්තවාදීන් සමත් වී නැති බව රාජ්‍ය දෙපාර්තමේන්තුව ප්‍රකාශ කරයි.සිය සිව් දින සංචාරයේදී අන්තර්ජාතික උපායමාර්ගික අධ්‍යයන ආයතනයේ සභාව අමතමින් ඒ බව පැවසූ අමාත්‍යවරයා ශ්‍රී ලංකාවේ ශතවර්ෂ කාලකට පසු ඇතිවූ දිගුකාලීන සාමය සමඟ අත්වූ දේශපාලන ස්ථාවරත්වය පිළිබඳ හොඳ විශ්වාසයක් තැබිය හැකි බවද කීය.තිස් වසරක යුද්ධයෙන් පසු රජය 297,000 ක් වූ අවතැන් වූවන් යළි පදිංචි කිරීමට සමත් වූ බවත්, උතුරුකරයේ ප්‍රතිසංවර්ධන වැඩසටහන් ක්‍රියාත්මක කරමින් එම ප්‍රදේශ ගොඩනැඟීමට කටයුතු කරන බවත් අමාත්‍යවරයා කැපිටල් හිල් සමුළුව සහ උපායමාර්ගික අධ්‍යයන ආයතනයේ සමුළු අමතමින් පැවැසීය. මේ අවස්ථාවට ඇමෙරිකාවේ ශ්‍රී ලංකා තානාපති ජාලිය වික්‍රමසූරිය මහතා ද සහභාගිවිය.විජයග්‍රහණයෙන් වසරකට පසු ලෝක අවධානය ලංකාවට යොමු වී ඇති බවද එනිසාම සංචාරක ව්‍යාපාරයේ වේගවත් වර්ධනයක් සහ විදේශ ආයෝජනයන්ගේ වැඩිවීමක් ද දක්නට ලැබෙන බවත් කී අමාත්‍යවරයා සංවර්ධනය සඳහා කිසිදු බාධාවක් ඇතිවීමට ඉඩ නොදෙන අතර සංචාරක ව්‍යාපාරය යළි නැඟී එන බවද කිලිනොච්චියේ හා ත්‍රිකුණාමලයේ කර්මාන්තශාලා ගොඩනැඟෙන බවත් එහිදී පැවැසීය.මේ අතර අමාත්‍යවරයා පැවසුවේ රාජ්‍ය නොවන සංවිධාන යනු “අන්තර්ජාතික ප්‍රජාව“ නොවන බවයි. මේ අතර එක්සත් ජාතීන්ගේ මානව හිමිකම් කවුන්සිලය මේ පිළිබඳව දින තුනක් වාදකර කිසිදු ක්‍රියාමාර්ගයක් නොගැනීමට තීරණය කළා යැයි ද ඔහු පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa100530_1</link>
    <topic>කොළඹ පදික වෙළෙඳුන් අලුත් තැනකට</topic>
    <author/>
    <content>කොළඹ පිටකොටුවේ මාර්ග අවහිර වන ලෙස වෙළෙඳාම් කළ පුද්ගලයන් ඉන් ඉවත් කිරීමෙන් පසුව ඔවුන් වෙනුවෙන් ඉදිකළ නව වෙළෙඳ සංකීර්ණය ආර්ථික සංවර්ධන ඇමැති බැසිල් රාජපක්ෂ මහතා අතින් ඊයේ විවෘත කෙරිණ. මහින්ද රාජපක්ෂ ජනාධිපතිතුමාගේ උපදෙස් පරිදි කොළඹ බෝධිරාජ මාවතේ ඉදිකළ මේ වෙළෙඳ සංකීර්ණය සඳහා රුපියල් මිලියන 19ක මුදලක් වැය කෙරුණු අතර ඒ සඳහා ගතවූයේ දින 12කි.මහින්ද රාජපක්ෂ ජනාධිපතිතුමාගේ උපදෙස් පරිදි කොළඹ පදික වෙළෙඳුන් සඳහා පිටකොටුවේ බෝධිරාජ මාවතේ ඉදිකළ නව වෙළෙඳ සංකීර්ණය ආර්ථික සංවර්ධන ඇමැති බැසිල් රාජපක්ෂ මහතා අතින් ඊයේ විවෘත කෙරුණු අවස්ථාව. ඡායාරූපය - චමින්ද හිත්තැටියමේ පදික වෙළෙඳුන්ගේ නව වෙළෙඳ සංකීර්ණය විවෘත කිරීමේ අවස්ථාවට පදික වෙළෙඳුන් හා මැති ඇමැතිවරු රැසක් ද එක්ව සිටියහ. තමන් වෙනුවෙන් ඉතා කෙටි කලකින් පහසුකම් සහිත වෙළෙඳකුටි ඉදිකර දීමට පියවර ගැනීම පිළිබඳ පදික වේදිකාවේ වෙළෙඳාමේ නියුතුව සිටි අය ජනාධිපතිතුමාට හා රජයට තම කෘතඥතාව ද පළ කළහ.මේ අවස්ථාවට දිනේශ් ගුණවර්ධන, බන්දුල ගුණවර්ධන, ඒ.එච්.එම්.ෆවුසි, විමල් වීරවංශ, බස්නාහිර ආණ්ඩුකාර අලවි මවුලානා යන ඇමැතිවරු ද සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa100530_2</link>
    <topic>ජනපති අග්බෝපුර හා සෝමාවති පුදබිමේ සංචාරයක</topic>
    <author/>
    <content>කන්තලේ අග්බෝපුර රජමහා විහාරයේ ඉදිකළ අභිනව බුදු මැදුර ඊයේ මහින්ද රාජපක්ෂ ජනාධිපතිතුමා විසින් විවෘත කරන ලදී. ඉන්පසු එතුමා ඵෙතිහාසික සෝමාවතී පුදබිමේ සංචාරයකද නිරතවිය. අග්බෝපුර රජමහා විහාරයට පැමිණි ජනාධිපතිතුමා නව බුදු මැදුර විවෘත කරමින් ආගමික වතාවත්වල නිරතවීමෙන් අනතුරුව මහා සංඝරත්නය විෂයෙහි දහවල් දානය පිළිගැන්වීය. සදාචාර සම්පන්න, විනයගරුක සමාජයක් හා ආගමික සහජීවනයක් ඇති කිරීමේ අරමුණ පෙරදැරිව ත්‍රිකුණාමල දිස්ත්‍රික් සර්ව ආගමික නායකයින්ගේ විශේෂ හමුවක් ජනාධිපතිතුමාගේ උපදෙස් පරිදි මේ විහාරස්ථානයේදී අද පැවැත්වීමට බුද්ධශාසන නියෝජ්‍ය අමාත්‍ය එම්.කේ.ඩී.එස්.ගුණවර්ධන මහතා කටයුතු සංවිධානය කර ඇත.අග්බෝපුර ප්‍රදේශයේ සංචාරයෙන් අනතුරුව ජනාධිපතිතුමා ඓතිහාසික සෝමාවතී පුදබිමට පැමිණ ඓතිහාසික සෝමාවතී චෛත්‍ය රාජයාණන් වැඳ පුදා ගනිමින් ආගමික වතාවත්වල නිරත විය. සෝමාවතිය වැඳ පුදා ගැනීමට පැමිණ සිටි ජනතාව සමඟ ජනාධිපතිතුමා සුහද කතාබහක ද නිරත විය.කන්තලේ අග්බෝපුර බුදු මැදුර විවෘත කිරීමේ අවස්ථාවට අග්බෝපුර රජමහා විහාරාධිපති, උතුරු නැඟෙනහිර දෙපළාතේ ප්‍රධාන අධිකරණ සංඝනායක අග්බෝපුර ඥානවිමල, සමස්ත ලංකා අමරපුර මූලගන්ධි මහා නිකායේ මහානායක අමරගොඩ පඤ්ඤාතිලක නාහිමිවරු ද, බුද්ධශාසන නියෝජ්‍ය අමාත්‍ය එම්.කේ.ඩී.එස්.ගුණවර්ධන, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු ද සහභාගි වූහ.ජනාධිපතිතුමා සෝමාවතී පුද බිමට පැමිණීමේ අවස්ථාවට ලංකාපුර ශාසනාරක්ෂක බල මණ්ඩලේ ලේඛකාධිකාරී වැහිගල ධම්මධීර ස්වාමීන් වහන්සේ, අමාත්‍ය මෛත්‍රීපාල සිරිසේන, නියෝජ්‍ය අමාත්‍යවරුන් වන චන්ද්‍රසිරි සූරියආරච්චි, සිරිපාල ගම්ලත්, පාර්ලිමේන්තු මන්ත්‍රී රොෂාන් රණසිංහ යන මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005304</link>
    <topic>වසර 40කට පෙර... 1970 මැයි 27</topic>
    <author/>
    <content>මහින්ද රාජපක්ෂ ජනාධිපතිතුමා ශ්‍රී ලංකාවේ ලාබාලතම මන්ත්‍රීවරයා ලෙස පාර්ලිමේන්තුවට තේරී පත්වූයේ 1970 මහමැතිවරණයේදී බෙලිඅත්ත ආසනයට තරග වදිමිනි. මෙහිදී ශ්‍රී.ල.නි.ප.යෙන් තරග කළ එතුමා ඡන්ද 23,103 ක් ලබාගත් අතර එ.ජා.ප.යේ ආර්.කේ.ජී.අතපත්තු මහතා ලබා ගත්තේ ඡන්ද 16,477 ක් පමණි. ඒ අනුව පළමුවැනි ඡන්දයම එතුමා ජයගත්තේ වැඩි ඡන්ද 6,626 කිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005302</link>
    <topic>වසර තිහකට පසුව උතුරටත් සදහම්ගඟ ගලයි</topic>
    <author>කීර්ති මෙන්ඩිස් / ආනන්ද පතිරාජ</author>
    <content>කීර්ති මෙන්ඩිස් / ආනන්ද පතිරාජවසර තිහකට පසුව උතුරු පළාතද මෙවර වෙසක් සිරියෙන් ඒකාලෝක වූ බැව් වාර්තාවේ. මෙතෙක් කාලයකට කිසිම දිනෙක වෙසක් තොරණ, පහන් කූඩු, වෙසක් සැරසිලි දක්නට නො ලැබුණු කිලිනොච්චියේ හා මුලතිව් වැනි ප්‍රදේශවල ජනතාව යුද හමුදාව සමඟ එක්වී මහත් උනන්දුවෙන් වෙසක් උත්සවයට සැමරූහ.යාපනයේ වෙසක් උත්සවය නැරඹීමට ලක්‍ෂ ගණනක ජනතාවක් පැමිණි බවත් වාර්තා විය.මේ අතර දශක තුනකට පසුව “යාපා පටුනයි දහම් අමාවයි” ලෙසින් සතියක් පුරා යාපනයේ කෙරෙන වෙසක් කලාපය සඳහා ද සාමාන්‍ය ජනතාව විශාල වශයෙන් එක්ව සිටින බව මේ පිළිබඳව කළ වීමසීමකදී යුද හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ මහතා “සිළුමිණ”ට කීය.මීට අමතරව බිය සැක නැතිව නිදහසේ වෙසක් උත්සව කටයුතුවලට එක්වීමට සියලු දෙනාට ඉඩකඩ සැලසුණ අතර හමුදා කඳවුරුවල ද්‍රවිඩ වැසියන් උදෙසා දන්සලක් පවත්වාගෙන යාම විශේෂ සිදුවීමක් බවද මේජර් ජෙනරාල්වරයා සඳහන් කළේය.මේ අතර සමහර යුද හමුදා කඳවුරුවල පිරිස් එකතු වී උතුරේ ජනතාව සඳහා වියළි ආහාර ඇතුළු තවත් බොහෝ දෑ ඔවුන් පදිංචි ස්ථානවලට ගෙනගොස් බාරදීම ද සිදු කළහ.කිලිනොච්චි මුලතිව් ප්‍රදේශවල නැවත පදිංචි කිරීම් සිදුකර ඇති ගම්මානවල වැසියන් හා කුඩා දරු දැරියන් වෙසක් සැරසිලිවලින් දැඩි සතුටට පත්වී ඇති අයුරු එම ප්‍රදේශවල සංචාරය කිරීමේදී දැකගත හැකිවිය.සමහරක් ප්‍රදේශවල පැවති භක්ති ගීත සංදර්ශන සඳහා සාමාන්‍ය වැසියන් මෙන්ම කුඩා දරුවන් ද එක්වී සිටීම මඟින් සැමගේ නිදහස පැහැදිලිව දකින්ට ලැබූ අවස්ථාවක් බවද උතුරේ ජ්‍යෙෂ්ඨ හමුදා නිලධාරියෙක් “සිළුමිණ” ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa10053011</link>
    <topic>සමෘද්ධියේ පූර්ණ වෙනසක් සමඟ නිලධාරීන් 25000 කට විශ්‍රාම වැටුප්</topic>
    <author>චන්දන බණ්ඩාර</author>
    <content>චන්දන බණ්ඩාරසමෘද්ධි ව්‍යාපාරයේ පූර්ණ වෙනසක් සිදු කිරීමටත් ඒ මඟින් නව සංවර්ධන ප්‍රවේශයක් හඳුන්වා දීමටත් රජය සූදානම් වෙයි. ඒ වෙනුවෙන් අවශ්‍ය යෝජනා සැකසීමට පසුගිය සතියේ ආර්ථික සංවර්ධන ඇමැති බැසිල් රාජපක්ෂ මහතා විසින් ආර්ථික සංවර්ධන නියෝජ්‍ය ඇමැති රංජිත් සියඹලාපිටියගේ ප්‍රධානත්වයෙන් කමිටුවක් පත් කරනු ලැබ තිබේ.සමෘද්ධි ව්‍යාපාරය පූර්ණ වෙනසකට ලක් කිරීමත් සමඟම සමෘද්ධි නිලධාරින් 25000 කට විශ්‍රාම වැටුප් හිමිකම් ලබා දීමට රජය බලාපොරොත්තු වෙන බව නියෝජ්‍ය ඇමැති රංජිත් සියඹලාපිටිය මහතා පවසයි.ඒ අනුව සමෘද්ධි නිලධාරීන් 22000 ක් සහ සමෘද්ධි කළමනාකරුවන් 3000 ක් සඳහා විශ්‍රාම වැටුප් හිමිකම් ලබා දීමට අවශ්‍ය කටයුතු සොයා බැලීමට ද නියමිතයි. සමෘද්ධි නිලධාරීන්ට විශ්‍රාම වැටුප් හිමිකම් ලබා දීම ගැන සොයා බලන ලෙස ජනාධිපතිතුමා ලබා දුන් උපදෙස් මත එම කටයුතු සිදු කරන බව ද ඒ මහතා පවසයි.නව කමිටුව විසින් සමෘද්ධි ව්‍යාපාරයේ වෙනසක් ඇති කිරීමට අදාළ යෝජනා දින 45 ක් ඇතුළත ආර්ථික සංවර්ධන ඇමැති බැසිල් රාජපක්ෂ මහතාට ලබා දීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005305</link>
    <topic>සුපිරි තරු පිරිවරන අයිෆා රාත්‍රියට තව දින 04යි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නශ්‍රී ලංකාවට මහත් අභිමානයක් හා ආර්ථික වාසි රැසක් ගෙනදෙමින් බොලිවුඩ් පුරයේ තරු කැන්දන සුපිරි අයිෆා සම්මාන රාත්‍රිය ජූනි මස 05 දා සුගතදාස ගෘහස්ත ක්‍රීඩාංගණයේදී පැවැත්වෙයි.ඉන්දීය ආයෝජකයන් 400කට ආසන්න සංඛ්‍යාවක් ජූනි 03, 04, 05 පැවත්වෙන උත්සව මාලාවට පැමිණීමට අපේක්ෂා කරන බවත් මේ මඟින් ලංකාවේ ආර්ථිකයට මෙන්ම දේශීය ආයෝජකයන්ට ද විශාල වාසියක් සැලසෙන බවත් සංචාරක නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි. මේ උත්සවයෙන් අනතුරුව 2012 වසර වනවිට ඉන්දීය සංචාරකයින් ඉතා විශාල වශයෙන් මෙරටට එතැයි ද අපේක්ෂා කෙරෙයි.සුපිරි නළු නිළියන් 30 ක් ඇතුළු 3000ක ඉන්දීය නියෝජිත පිරිසක් මෙම උත්සවය සඳහා පැමිණෙන අතර සුගතදාස ක්‍රීඩාංගනයේ සිට ශ්‍රී ලාංකිකයන්ට ද මේ අවස්ථාව නැරඹීමට පහසුකම් සලසා ඇත.මේ වනවිට සියලුම ආරක්ෂා කටයුතු තරකර ඇති අතර සංවිධායකයින් පවසන්නේ ශ්‍රී ලංකාවේ පවතින සුරක්ෂිතභාවය නිසා වඩාත් වැඩි පිරිසක් මෙයට සහභාගි වන බවයි.ජූනි මස 03 දා බණ්ඩාරනායක අන්තර්ජාතික සම්මන්ත්‍රණ ශාලාවේදී විලාසිතා දැක්මක් ද 04 දා කොළඹ එස්.එස්.සී. ක්‍රීඩාපිටියේදී ඉන්දු – ලංකා ක්‍රිකට් තරගාවලියක් ද පැවැත්වෙන අතර මේ සඳහා ද ඉන්දීය සුපිරි නළු නිළියන් සහභාගි වීමට නියමිතය. සම්මාන රාත්‍රිය ආරම්භ වන්නේ 05 දා රාත්‍රි 7.30ට වන අතර ආරම්භක දේශනය ජනාධිපති මහින්ද රාජපක්ෂ මහතා විසින් පවත්වනු ලැබීමට නියමිතය.මෙම උත්සවය බී.බී.සී. රූපවාහිනි ජාලය මඟින් සජීවීව රටවල් 110ක මිලියන 600ක ප්‍රේක්ෂකයන් අතර විකාශනය කිරීමට නියමිත අතර ශ්‍රී ලංකාවේ සැබෑ ප්‍රතිරූපය එමඟින් ලොවටම සන්නිවේදනය වනු ඇතැයි අපේක්ෂිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005308</link>
    <topic>පාචනය-මී උණ විමසිල්ලෙන් සිටින්න</topic>
    <author>සුනිල් දයා අල්විස්</author>
    <content>සුනිල් දයා අල්විස්මහ වැසි සහ ගංවතුර නිසා ඩෙංගු, මී උණ, පාචනය, උණ සන්නිපාතය වැනි රෝග පැතිරී යා හැකි බවත්, එවැනි රෝග පිළිබඳ අවධානයෙන් සිට වහා සෞඛ්‍ය ප්‍රතිකාර සඳහා යොමු වන්නැයි වසංගත රෝග මර්දන අංශය මහජනතාවට දැනුම් දෙයි. ඩෙංගු සහ මී උණ නිතර නිතර වාර්තා වූ අතර, උණ සන්නිපාතය හා පාචනය ගංවතුරත් සමඟ ඇතිවීමට ඉඩ තිබෙන රෝග නිසා මේ රෝගවලින් කවර හෝ රෝගයක රෝග ලක්ෂණ හට ගතහොත් වහාම ප්‍රතිකාර සඳහා යොමු වන්නැයි වසංගත රෝග අංශයේ අධ්‍යක්ෂිකා රෝග විශේෂඥ වෛද්‍ය පබා පළිහවඩන මහත්මිය කියයි.ගංවතුර සමයේ චර්ම රෝග තරමක් බහුලව පැතිර ගිය බවද නිසි ප්‍රතිකාර ලබාදීම මඟින් චර්ම රෝග පැතිරීම වැළැක්වුණු බවද පැවසු වෛද්‍ය පළිහවඩන මහත්මිය ගංවතුර හා අපිරිසිදු වතුර පෑගීමෙන් මී උණ රෝගීන් ද වාර්තා විය හැකි බව ද කීවාය.මේ වසරේ ඉකුත් සතිය වන විට ඩෙංගු රෝගීන් 14500 ක් වාර්තා වී තිබෙන අතර සිදුව ඇති මරණ සංඛ්‍යාව 77 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005309</link>
    <topic>අමාදහර වෙසක් කලාපය</topic>
    <author>අරුණි මුතුමලී</author>
    <content>අරුණි මුතුමලීලේක්හවුස් ආයතනය ශ්‍රී ලංකා ටෙලිකොම් අනුග්‍රහයෙන් විසිවැනි වරටත් සංවිධානය කරන ලද අමාදහර වෙසක් සදහම් කලාපය වෙසක් පුර පසළොස්වක පොහෝදා ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අතින් විවෘත කෙරිණි.ලේක්හවුස් ආයතනයේ සභාපති බන්දුල පද්මකුමාර, කර්තෘ මණ්ඩල අධ්‍යක්‍ෂ සීලරත්න සෙනරත්, සාමාන්‍යාධිකාරි අභය අමරදාස යන මහත්වරු මෙන්ම අමාදහර වෙසක් සදහම් කලාපයට අනුග්‍රහය දැක්වූ ශ්‍රී ලංකා ටෙලිකොම් ආයතනයේ ප්‍රධාන විධායක නිලධාරි ග්‍රෙග් යංග්, විද්යුත් මාධ්‍ය අනුග්‍රහය දැක්වූ ස්වාධීන රූපවාහිනී සහ ලක්හඬ ගුවන් විදුලිය වෙනුවෙන් අධ්‍යක්‍ෂ ඕමාර් හෂීම් යන මහත්වරු ද මේ අවස්ථාවට සහභාගීව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa10053010</link>
    <topic>බස්නාහිර ජල රක්ෂිතවල අනවසර පදිංචිකරුවන් ඉවතට</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහබස්නාහිර පළාතේ සියලු ගංගා ඇළ දොළ ජල මාර්ග අසල ඇති අනවසර ඉදිකිරීම්, කර්මාන්ත ශාලා, නිවාස පිළිබඳ ඉක්මන් අධ්‍යයනයක් කිරීමටත් පසුව ඒ අයට විකල්ප ඉඩම් ලබාදී ඒවා ඉවත් කිරීමටත් වාරිමාර්ග හා ජල කළමනාකරණ අමාත්‍යංශය තීරණය කර ඇත.බස්නාහිර පළාතට මින් පසු අධික ජලගැලීම් හා ගංවතුරක් ඒම වැළැක්වීමට මහින්ද රාජපක්ෂ ජනාධිපතිතුමාගේ උපදෙස් හා ජල කළමනාකරණ ඇමැති නිමල් සිරිපාල ද සිල්වා මහතාගේ මෙහෙයවීම මත නව වැඩපිළිවෙළ රැසක් වාරිමාර්ග අමාත්‍යංශය මඟින් යොදා ඇතැයි වාරිමාර්ග හා ජල කළමනාකරණ නියෝජ්‍ය ඇමැති එස්.එම්.චන්ද්‍රසේන මහතා පවසයි.එසේ ඉවත්කරන අයට සුදුසු රජයේ ඉඩම් වෙන්කරදී අදාළ ගොඩනැඟිලි ඉක්මනින් ඉවත් කිරීමට කටයුතු කෙරේ. ඒ ඉවත්කරන ගොඩනැඟිලි වෙනුවට හෝ නැවත ගොඩනැඟිලි ඉදිකිරීම වෙනුවෙන් සහනාධාරයක් ගෙවීමට ද අමාත්‍යංශය අපේක්ෂා කරයි.කෙසේ වුවත් ජනාධිපතිතුමාගේ උපදෙස් පරිදි මින්පසු ගංගා අසළ මීටර් 50ක පමණ ස්වාරක්ෂක කලාපයක් පිහිටුවමින් ඒ මත කිසිම සංවර්ධන කාර්යයක් සිදු නොකිරීමටත් දැඩි ලෙස තීරණය කර ඇති බවද එස්.එම්.චන්ද්‍රසේන මහතා පවසයි.මේ අතර වාරිමාර්ග හා ජල කළමනාකරණ අමාත්‍යංශයේ ලේකම් අයිවන් ද සිල්වා මහතා පැවසුවේ මෙරට සියලු ප්‍රදේශවල ඇළ මාර්ග හා ගංගා අසල ස්වාරක්ෂක කලාපවල ගොඩනැඟිලි ඉදිකිරීම තහනම් බවත් තිබෙන ගොඩනැඟිලි ඉවත් කරන බවත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa10053012</link>
    <topic>මහින්ද චින්තනය ඉදිරි ගමන යටතේ නව උද්භිද උද්‍යාන හතක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට දැනට පවතින උද්භිද උද්‍යාන තුන “මහින්ද චින්තනය ඉදිරි ගමන” යටතේ උද්භිද උද්‍යාන 10 දක්වා වැඩි කිරීමට පියවර ගෙන තිබේ. ඒ අනුව 2016 වන විට තවත් අලුත් උද්භිද උද්‍යාන 7 ක් පිහිටුවීමට කටයුතු යොදමින් සිටින බව ජාතික උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා සිළුමිණට කීය.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත මේ වැඩ පිළිවෙළ ක්‍රියාවට නංවා ඇති බවත් මේ අනුව දැනටමත් හම්බන්තොට මිරිජ්ජිවිල හා අවිස්සාවේල්ල ඉලුක්ඕවිට ප්‍රදේශයේ අලුත් උද්භිද උද්‍යාන ඉදිවෙමින් පවතින බවත් විජේසුන්දර මහතා පැවසීය. මීට අමතරව රක්වාන ප්‍රදේශයේ තවත් උද්භිද උද්‍යානයක් පිහිටුවීමට යෝජිතය. වෙනස් කාලගුණ කලාපවල මේ වෙනස් උද්භිද උද්‍යාන ඉදි කෙරේ.මේ අතර මෙරට පවතින උද්භිද උද්‍යානවල ආදායම ශීඝ්‍රයෙන් ඉහළ නැංවෙමින් පවතින බවත් ආචාර්ය සිරිල් විජේසුන්දර මහතා පවසයි. ඒ අනුව පසුගිය අපේ‍්‍රල් මාසයේ හක්ගල උද්භිද උද්‍යානයේ ආදායම රුපියල් ලක්ෂ 30 ඉක්මවා ඇතැයි හක්ගල උද්භිද උද්‍යානයේ සංරක්ෂක එච්. එම්. ඩී. ජේ. සේනාරත්න මහතා පැවසීය.මේ අතර හක්ගල උද්භිද උද්‍යානයේ පිවිසුම් මාර්ගය, ඉදිරි ගේට්ටුව නවීකරණය කිරීමටත් ඉදිරියේ නව පැළ විකිණුම් මධ්‍යස්ථානයක් ඉදිකිරීමටත්, නව හරිත ගෘහයක් ඉදිකිරීමටත් කටයුතු කෙරෙන බව ද සේනාරත්න මහතා පැවසීය.නුවරඑළියේ සිට කිලෝමීටර් 10 ක් බදුල්ල දෙසට වන්නට ඇති මේ හක්ගල උද්භිද උද්‍යානය මඟින් කඳුකරයේ වඳ වී යන ශාක සංරක්ෂණය සඳහා නව වැඩ පිළිවෙළ රැසක් ක්‍රියාත්මක කරනු ලැබේ.ඉදිරියේ ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත මේ උද්‍යානය මඟින් ප්‍රදේශයේ කැපු මල් කර්මාන්තය දියුණු කිරීමට නවීන තාක්ෂණය සහිත පුහුණු පාඨමාලා සංවිධානය කිරීමට ද පියවර ගනු ඇතැයි ආචාර්ය සිරිල් විජේසුන්දර මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa10053013</link>
    <topic>බෙල්ලන නා හිමිට “අග්ගමහා පණ්ඩිත” ගෞරව උපාධිය</topic>
    <author/>
    <content>සියම් මහා නිකායේ කෝට්ටේ ශ්‍රී කල්‍යාණී සාමගි‍්‍රධර්‍ම මහා සංඝ සභාවේ මහානායක බෙල්ලන ශ්‍රී ඤාණවිමල මාහිමිපාණන් වහන්සේ වෙත මියම්මාර් රජය මගින් “අග්ගමහා පණ්ඩිත” ගෞරව උපාධිය පසුගියදා පිරිනමනු ලැබීය. උන්වහන්සේ විසින් සිදුකර ඇති ධර්‍ම ශාස්ත්‍රීය සේවය සැලකිල්ලට ගෙන මෙම ගෞරව උපාධිය පිරිනමා ඇත.කෝට්ටේ පාර්ශවයේ වර්තමාන මහානායක පදවිය හොබවන උන්වහන්සේ මෙරට වැඩ සිටින සම්භාවනීය මහා පඬිරුවනකි. සිංහල, පාලි, සංස්කෘත, ප්‍රාකෘත, හින්දි හා ඉංගී‍්‍රසි භාෂාවන් පිළිබඳ විශාරද දැනුමක් ඇති උන්වහන්සේ මීට පෙර සාහිත්‍ය ශූරී(DLit)උපාධියෙන් ද රාජකීය පණ්ඩිත උපාධියෙන් ද පිදුම් ලබා ඇති අතර කලක් බෙල්ලන ශ්‍රී ධර්මපාල පිරිවෙනෙහි පරිවේනාධිපති ලෙස ද සේවය කළහ.උන්වහන්සේ විසින් සිදුකරනු ලබන ධර්‍ම ශාස්ත්‍රීය සේවාව අගය කරමින් පැවැත්වෙන විශේෂ සම්භාවනා උත්සවයක් 2010 ජුනි මස 15 වන දින පස්වරු 3.00 ට කෝට්ටේ රාජමහා විහාරස්ථානයේ දී උත්කර්ෂවත් අන්දමින් සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa10053014</link>
    <topic>අමරසිරි දොඩන්ගොඩ ගුණ සැමරුම අද</topic>
    <author/>
    <content>2004 වර්ෂයේ මැතිවරණයෙන් පසු පිහිටුවන්නට යෙදුණ ජනාධිපති මහින්ද රාජපක්ෂ රජයේ අධිකරණ හා නීති ප්‍රතිසංස්කරණ අමාත්‍යව සිටි අමරසිරි දොඩන්ගොඩ මහතාගේ පළමුවන ගුණ සැමරුම මෙම මැයි මස 30 වෙනි දින පැවැත්වීමට කටයුතු යොදා ඇත.2009 වර්ෂයේ අධිකරණ හා නීති ප්‍රතිසංස්කරණ අමාත්‍යවරයා වශයෙන් කටයුතු කරත්දීම එතුමා කලක් අසනීප ගතියෙන් සිටි අභාවප්‍රාප්ත විය. 1994 වර්ෂයේ දහ හත් වසරක එක්සත් ජාතික පක්ෂ රජය පෙරළා දමා පොදු පෙරමුණ යටතේ දකුණු පළාතේ බල මුළු ගන්වා පොදු පෙරමුණු රජය බලයට පත්කිරීමේ අභීත මෙහෙවරක් ඉටු කළ දිවංගත අමරසිරි දොඩන්ගොඩ මහතා වෘත්තීයෙන් නීතිඥයෙකු විය.ලබන ජුනි මස මුල් සතියේදී ආරම්භ වීමට නියමිත ගුණ සමරු උළෙල ප්‍රධාන වශයෙන් දානමය පිංකමකින් ගාල්ල මාඉටිපේ එතුමා ජීවත්වූ නිවසේ පැවැත්වේ. ඊට අමතරව ප්‍රදේශවාසීන් සහ හිතවතුන් විවිධ පින්කම් සංවිධාන කර ඇත. අමරසිරි දොඩන්ගොඩ මහතා 1994 රජයේ ස්වදේශ කටයුතු, පළාත් පාලන සහ පළාත් සභා අමාත්‍යවරයා වශයෙන් මෙන්ම පසුව දේශීය වෛද්‍ය, සමූපකාර, වෘත්තීය පුහුණු හා කාර්මික අධ්‍යාපන අමාත්‍යවරයා මෙන්ම, රාජ්‍ය පරිපාලන හා කළමණාකරණ ප්‍රතිසංස්කරණ අමාත්‍යවරයා ලෙසද වරින්වර සේවය කර තිබේ. එතුමාගේ වසර 26 ක පාර්ලිමේන්තු සේවා කාලය තුළ සහ වසර පහළොවක අමාත්‍යවරයෙකු ලෙස කටයුතු කල අවධියේ රටට සහ ජනතාවට ඉමහත් සේවාවන් රැසක් සිදුකොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa10053015</link>
    <topic>ආචාර්ය ජයතිස්ස ද කොස්තා ජනාධිපති නීතිඥ ධුරයට</topic>
    <author/>
    <content>වසර 40 ක් වැනි දිගු කලක් වෘත්තීමය නීතිඥවරයෙකු වශයෙන් නීති කේෂ්ත්‍රයට ඉමහත් සේවාවක් සිදුකළ ආචාර්ය ජයතිස්ස ද කොස්තා මහතා මැයි මස 19 වන දා ජනාධිපති නීතිඥධූරයට පත්කොට ඇත.ශ්‍රී ලංකා නීති ඉතිහාසය තුළ ප්‍රථම වතාවට ශ්‍රී ලංකාවේ දී නීති ක්ෂේත්‍රයෙන් ආචාර්ය උපාධියක් ලබාගත් නීතිඥවරයා වීමේ ගෞරවය හිමි කරගත් ඔහු වර්තමාන නීති ක්ෂේත්‍රයට වැඩිම ගණනක් ආධුනික නීතිඥවරයන් පුහුණු කර දායාද කළ ජ්‍යෙෂ්ඨතම නීතිඥවරයා වීමේ ගෞරවයද හිමිකර ගෙන ඇත. තවද ඔහු විසින් නීතියේ අංශයන් විවිධාකාර කෝණයන්ගෙන් පර්යේෂණයට ලක් කරමින් අගනා නීති කෘතීන් විශාල ප්‍රමාණයක් ප්‍රකාශයට පත් කර ඇත.නීතිය පිළිබඳව හා දේශපාලන විද්‍යාව පිළිබඳව දේශීය මෙන්ම විදේශීය සඟරා රාශියකට ශාස්ත්‍රීය ලිපි මගින් පාඨකයන් දැනුවත් කිරීම තුළින් මහඟු සමාජ සේවාවක් සිදු කර ඇත. එමෙන්ම ගුවන් විදුලි, රූපවාහිනී හා පුවත්පත් මාධ්‍ය මගින් විවිධ වැඩසටහන් ඔස්සේ ජනතාව හා ඍජුව සම්බන්ධ වෙමින් තම නීතිමය හා දේශපාලනමය දැනුම බෙදා දීම මගින් ජනතාව හා වඩාත් සමීපව කටයුතු කරනු ලබයි. ආණ්ඩු ක්‍රම ව්‍යවස්ථා නීතිය පිළිබඳව විශාරදයෙකු ලෙස නමක් දිනා සිටින ආචාර්ය ජයතිස්ස ද කොස්තා මහතා මැතිවරණ නීතිය පිළිබඳ තම හසල දැනුම උපයෝගී කරගනිමින් දේශීය හා විදේශීය මැතිවරණ ප්‍රතිපල විශ්ලේෂකයෙකු ලෙස කටයුතු කරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=aa1005306</link>
    <topic>පැනගිය සෙබළුන්ට හරිපාරෙන් ගෙදර යන වරම්</topic>
    <author>දයා ඩී.ෆොන්සේකා</author>
    <content>දයා ඩී.ෆොන්සේකා2009.05.31 දින හෝ ඊට පෙර යුද හමුදාවෙන් පැනගිය හෝ නිවාඩු ලබා සේවයට වාර්තා නොකර සිටින යුද හමුදා සෙබළුන්ට නීත්‍යානුකූ®ලව යුද හමුදාවෙන් අස්වීමට ජූනි මස 7 දින සිට 30 දින දක්වා අවස්ථාව ලබාදීමට යුද හමුදාව තීරණය කොට තිබේ.එසේ පැමිණෙන සෙබළුන්, සිය ජාතික හැඳුනුම්පත රැගෙන ආ යුතුය. ජාතික හැඳුනුම්පත අස්ථානගතවී ඇත්නම් ඒ බවට පොලිස් ස්ථානයකට කළ පැමිණිල්ලේ මුල්පිටපත හා ඡායා පිටපතක්, රියැදුරු බලපත්‍රය හෝ විදේශ ගමන් බලපත්‍රය හෝ තැපැල් දෙපාර්තමේන්තුව මඟින් නිකුත් කර ඇති හැඳුනුම්පත සමඟ මුද්දර ප්‍රමාණයේ වර්ණ ඡායාරූප 5 ක් රැගෙන ආ යුතුය.යුද හමුදාවෙන් නීත්‍යානුකූ®ලව අස් නොවූ අයෙකු වරෙන්තුකරුවකු වන බැවින්, ඔහුට සමාජයේ නිදහසේ හැසිරීමටත් රැකියාවක් කිරීමේ අවස්ථාව ලබාගැනීමටත් යුද හමුදාවෙන් නිත්‍යානුකූල අස්වී සිටිය යුතුය. ඔවුන්ට ලැබෙන අවසාන අවස්ථාව මෙය බවද යුද හමුදාව අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=ab1005302</link>
    <topic>එ.ජා.ප.යේ “හෝම් ඇන්ඩ් හෝම් ගේම්” දේශපාලනය</topic>
    <author>මේධා</author>
    <content>එක්සත් ජාතික පක්ෂය නැවත පුවත් මවන්නට පටන් ගෙන ඇත. ඒ නායකත්වය පිළිබඳවයි. එ.ජා.ප.යේ වර්තමාන නායකත්වයට එරෙහිව ප්‍රසිද්ධියේ එල්ලවෙන දෙවන කැරැල්ලයි මේ. තවත් විදියකින් පැවසුවහොත් මෙය පළමු කැරැල්ලේම කාබන් කොපියකි. පළමු කැරැල්ලේ ඇතැම් ජවනිකා මේ වන විටත් රඟ දැක්වී හමාරය. තවත් ජවනිකා රඟදැක්වෙමින් පවතින අතර ඉදිරියේදී රඟදැක්වීමට ද නියමිතය.දෙදාස් දෙක වසරේදී චන්ද්‍රිකා කුමාරතුංගගේ ආණ්ඩුව ගෙදර යවා රනිල් වික්‍රමසිංහ අගමැති තනතුරට පත්වූයේ එතුමියගේම විධායකය යටතේය. ගැහැනියක පිරිමියකු කිරීමටත් පිරිමියකු ගැහැනියක කිරීමටත් පමණක් නොහැකි ජේ.ආර්. ගේ ව්‍යවස්ථාවේ විධායකය රනිල්ගේ අගමැතිකමත් ආණ්ඩුවත් වසර දෙකකින් ගෙදර හැරියේය. නැවත බිහිවූයේ ශ්‍රී.ල.නි.ප. ප්‍රමුඛ ආණ්ඩුවකි. ඊළඟට පැවැති ජනාධිපතිවරණය ද වික්‍රමසිංහ මහතා විපක්ෂ නායක ධූරයට ම හිර කළේය.සිය වෙලාව එනතුරු විපක්ෂ නායක ධූරයේ කල්ප කාලාන්තරයක් වුවද සිටීමට වික්‍රමසිංහ මහතාගේ අකමැත්තක් නොමැත.”කොතරම් වතුර ගැලුවත් මැඩියාගේ කරවටලු” කිව්වා සේ ඒ වන විට මැතිවරණ 14 ක් පරාජය වී තිබුණ ද එය සතේකට මායිම් කළේ වික්‍රමසිංහ මහතා නොවේ. පරාජයන් කිසිවක් තමන්ගේ වැරැද්දෙන් වූවා යැයි ඔහු කිසිවිටෙක සිතුවේ නැත. එබැවින් විපක්ෂ නායක ධූරයේ කොතරම් කාලයක් සිටින්නට සිදු වුවද රනිල්ට එය ලැජ්ජාවට කරුණක් නොවීය.එහෙත් තවදුරටත් විපක්ෂයේ මන්ත්‍රීවරුම වී සිටින්නට පක්ෂයේ ඇතැම් කොටසක් කැමැති වූයේ නැත. කෙටියෙන්ම කියතොත් දිගින් දිගටම විපක්ෂය නියෝජනය කරන පක්ෂයක නියෝජ්‍ය නායකයා වී සිටීමට කරු ජයසූරිය කැමැති වූයේ ද නැත. එබැවින් පෙරළිකාර විකල්ප කණ්ඩායමේ නායකත්වය දැරුවේ ද එ.ජා.ප.යේ නියෝජ්‍ය නායකත්වයයි.”එ.ජා.ප.යේ සිටින ප්‍රබලම මන්ත්‍රීවරුන් සිටින්නේ කරු පිල සමඟයි. අනික මිනිස්සුත් කරුට ආදරෙයි. ඒ නිසා කරු පිලේ අභියෝගය ලෙහෙසියෙන් පරදින්නෙ නැහැ”මේ එදා කරු පිල ගැන සමහරු කියූ කථාවකි.”මේ සැරේ ලොක්කා බෙල්ලට ම හිරවෙලා ඉන්නේ. අපේ ප්‍රතිසංවිධාන යෝජනා ක්‍රියාත්මක කරන්න එයාට සිද්ධ වෙනවා.””අපේ ගමන දුෂ්කරයි. ඉන්නෙ සුළුතරයයි. ඒත් අපි පක්ෂයේ අරටුවයි. ජනතාව ඉන්නේ අපි සමඟයි. ඒ නිසා අපි මේ සටන දිනනවාමයි.”යනාදී කථා කරු පිල තමන් ගැනම එවැනි කථා කියා ගත්තේය.එදා කරු පිල සිය සටන අරඹන විට සිය නායකත්වය පරාජය වී තිබුණේ මැතිවරණ දාහතරකි. මේ වනවිට ඔහු පැරදුණ මැතිවරණ ගණන දහඅටකි. ළඟදීම දහනවවෙනි පරාජයත් ඔහුට උරුම වන්නේ පළාත් පාලන මැතිවරණය නිසාය.”පළාත් පාලනයෙන් නම් කම් නැත. ඒත් ඊළඟ මහ මැතිවරණයෙන් එ.ජා.ප.ය ආණ්ඩුවක් පිහිටුවිය යුතුය. “දැන් නම් ලොක්කාගේ කෙරුවාව ඉවසුවා හොඳටෝම ඇතිය. පක්ෂය වහා ප්‍රතිසංවිධානය කළ යුතුය. පක්ෂ නායකත්වය වෙනස් විය යුතු අතර පක්ෂයේ ප්‍රජාතන්ත්‍රවාදය ද තහවුරු කළ යුතුය. ප්‍රධාන නිලතල ඡන්දයකින් පත් කළ යුතුයි”කරු පිල සටන් කරන විට ද ඉවසීමේ ගුණාංගය ප්‍රගුණ කළ සජිත් පිල දැන් මෙසේ කියන්නේ ඉවසීමේ සීමාව හමාර වී ඇති නිසා විය යුතුය. එදා කරු පිල වෙනුවට අද සජිත් පිල කරළියට ඇවිත් සිටින්නේ තවදුරටත් විපක්ෂයට වී සිටිය නොහැකි නිසා විය යුතුය. එදා නායකත්වය රනිල්ගෙන් කරුට විතැන් විය යුතුª යැයි කියූ අය අද පවසන්නේ නායකත්වය රනිල්ගෙන් සජිත්ට විතැන් විය යුතු බවය.”පක්ෂයේ වැඩ පෙන්වන වැඩ කළ හැකි ජනපි‍්‍රය චරිතයකට නායකත්වය හිමිවිය යුතුය. ඒකට සුදුස්සා සජිත්ය.”එදා කරු අද සජිත්එදා කරු ගැන අභිමානයෙන් කථා කළ ඇතැමෙකු අද සජිත් ගැන කථා කරන්නේ එලෙසය.එදා රනිල්ට විරුද්ධ වූ කරු පක්ෂයේ අරටුවත් රැගෙන ආණ්ඩු පක්ෂයට ගියේය. එහෙත් ඔහු නැවත ආවේ අරටුව ආණ්ඩු පක්ෂයේ තබා තනිවමය. කරුගේ පක්ෂ ප්‍රජාතන්ත්‍රවාද ඇති කිරීමේ සටන කෙළවර වූයේ එලෙසය. අද කරු ද සජිත් ද දෙදෙනාම සිටින්නේ එ.ජා.ප.යේ ය. එහෙත් සජිත් පිල සමඟ සන්ධානගත වීමට කරුට වුවමනාවක් නැති සේය. සැබැවින්ම රෑ වැටුණ වලේ දවල් ද වැටෙන්නට කරුට වුවමනාවක් නැත. එබැවින් රනිල් රකින ජ්‍යෙෂ්ඨයන්ට ම හේත්තුව දාගෙන හෝ ස්වාධීනව සිටීම අත්දැකීමෙන් පරිණත වී සිටින කරුගේ ඇඟට ගුණය. නැවත වරක් කළු ගලේ ඔළුව ගසා ගන්නට කරුට ඕනෑ නැත.”එ.ජා.ප.යේ. නායකත්වය සමඟ ගැටුණු හැමෝම විනාශ වුණා. අතීතයේ ලලිත් ගාමිණී සිදුවීම ඒකට කදිම උදාහරණයක්.” ඒ බව එදා ප්‍රකාශ කළේ මහමැතිවරණයෙන් වීසිවී ගිය හිටපු පාර්ලිමේන්තු මන්ත්‍රී වජිර අබේවර්ධනය. ඊට හැරෙන තැපෑලෙන් උත්තර දුන්නේ අද ආණ්ඩුවේ ඇමැති ධූරයක් දරන රාජිත සේනාරත්න මහතාය.බණ්ඩාරනායක මහත්තයා එවැනි සුබවාදී උදාහරණයක් බව ඔහු කියා සිටියේය. එහෙත් බණ්ඩාරනායක මහතාට මෙන් මැතිවරණ ජයග්‍රහණ තබා පක්ෂ නායකත්වය වෙනස් කිරීමට තබා ප්‍රතිසංවිධාන කටයුතු කිසිවක් කිරීමට ඔහුට හෝ කරු පිලට නොහැකි විය.2006 නොවැම්බර් මාසයේ 19දා එ.ජා.ප.යේ 51 වැනි සම්මේලනය පැවැත්විණි. එහිදී ප්‍රතිසංවිධාන ඇතිකර නායකත්වයේ බල සිඳින්නට කරු පිල සිතා සිටියේය. එහෙත් සිදුවූයේ පක්ෂයේ එතෙක් ඔවුන්ට හිමි තනතුරු ද අහිමි වීමය. කරුට සිය නියෝජ්‍ය නායක ධූරය ද අහිමි විය. නියෝජ්‍ය නායක නිල නිවසෙන් සිය ලට්ට ලොට්ට කරගහගෙන එළියට බහින්නට කරු ජයසූරියට සිදුවිය.එදා රනිල්ගේ හැසිරීමඑදා කරු පිල සටනට අවතීර්ණ වන විට රනිල් මුලින් ම හැසිරුණේ සුබවාදී ලෙසය. ඔහු කරු පිල සªටු වෙන අන්දමේ පොරොන්දු දිනෙන් දින අලුත්වැඩියා කළේය.”එයා අපිට හැමදාම පොරොන්දු දෙනවා. බාලගිරි දෝසේ අද නොවේ හෙට වගේ තමයි. අපි දැන් එයාගෙ කල්දීම ගැනවත්, පොරොන්දු ගැනවත් විශ්වාසයක් නැහැ”2006 වසරේ සිළුමිණේ දේශපාලන ලිපියට (දේශපාලන හතර මායිම) කරු පිලේ ප්‍රබලයෙක් කැරැල්ල අවසන් කාලයේ පැවසූ දෙයකි ඒ.මේ වසරේ ජනාධිපතිවරණයත් මහ මැතිවරණයත් හමාර වී තවම මාස කීපයකි. මහමැතිවරණය හමාර වී මාස දෙකක් හෝ ගෙවී ගොස් නැත. සජිත්ගේ කැරැල්ල මාස දෙකෙන් ඉවර කරන්නට රනිල් ක්‍රියාත්මක වී ඇති හැඩකි.කැරැල්ල ආරම්භයේදීම පෙර පරිදි සුබවාදී ආකල්පයක් දක්වන්නට රනිල් පසුබට නොවීය. අවශ්‍ය නම් තම නායකත්වයෙන් ඉවත්වීමට වුවද සූදානම් යැයි රනිල් පවසා තිබිණි. එහෙත් ඒ රනිල්ගේ විහිළුවක් බව තේරුම් ගන්නට සජිත් පිලට වැඩි කල් ගියේ නැත. පක්ෂ නායකත්වයෙන් ඉවත්වීමට තමා සූදානම් යැයි ප්‍රසිද්ධියේ පැවසූ රනිල් තම පණිවුඩකරුවන් හරහා සජිත්ට දැන්වූයේ රුක්මන් සේනානායකගෙන් පුරප්පාඩු වූ උපනායක ධූරය පිළිගන්නා ලෙසය.සජීත්ගේ ජාතික ජීවයඒත් සජිත් පවසා තිබුණේ ප්‍රජාතන්ත්‍රවාදී ලෙස නොලැබෙන කිසිදු තනතුරක් තමා බාර නොගන්නා බවය.කරු පිල රනිල්ගේ් පොරොන්දු පිළි නොගන්නා තත්ත්වයට පත්වූයේ අවුරුද්දක අවෑමෙන්ය. සජිත් මාසයක් ඇවෑමෙන් ඒ තත්ත්වය තේරුම් ගෙන ඇති සේය. ඔහු සිය “ජාතික ජීවය” වැඩසටහන ගැන කියා තිබූ කථාවෙන් එය අවබෝධ කර ගැනීම අපහසු නැත.මම මේ වැඩසටහන අරගෙන ලංකාව පුරා යනවා. මම මේක නවත්තන්නෙ නැහැ. මම බලාපොරොත්තු වන්නෙ තාත්තා කළ විදියටම එ.ජා.ප ය දැවැන්ත ශක්තිමත් පක්ෂයක් කිරීමට. අනික කිසිවෙකු පක්ෂයෙන් එළැවීමට හෝ පක්ෂයේ අර්බුද ගැන මේ වේදිකාවල කථා කෙරෙන්නෙ නැහැ.තව වසර හයකින් මහ මැතිවරණය එනවා. දැන්ම තියා ඊට සූදානම් විය යුතුයි. මේකෙ ප්‍රතිලාභ කවුරු ගත්තත් මට කමක් නැහැ. මට ඕනෙ පක්ෂය ගොඩ ගන්න.සජිත්ගෙ නායකත්වයෙන් යුතු කැරැල්ල මෙවර කුමක් හෝ පෙරළියක් කරාවියැයි බලාගෙන සිටි පාක්ෂිකයන් සජිත්ගෙ මේ කථාවෙන් “රනිල්ගෙ හදිසි නික්මයාම” ගැන අදහස අත හරින්නට ඇත. සජිත්ගේ කැරැල්ල මාස දෙකෙන් අවසන් වීමට තවත් හේතුවක් ඇත. රටේ ජාතික ගැටලුව මේ වන විට විසැඳී තිබීම එක් හේතුවකි. කරු පිල සටනට පිවිසියේ නායකත්වයට පක්ෂ ප්‍රජාතන්ත්‍රවාදයට ”ජාතික ගැටලුවට එ.ජා.ප. යේ සහයෝගය” යන බරැති තේමාවක් ඉස්සර කර ගෙනය.ඒ යටතේ ”අවබෝධතා ගිවිසුමකට” රනිල් මෙහෙයවන්න කරු පිල සැරසුණේය. කරු පිල රනිල්ට ලණු දෙද්දී රනිල් කරු පිලට ලණු දුන්නේය. ඔහු ද ඒ යෝජනා පිළිගත්තේය. ඒ අනුව ජාතික ගැටලුව ගැන අවබෝධතා ගිවිසුම ඇතිවිය. රනිල් - මහින්ද සාකච්ඡා ඇති විය. මේ හරහා හෝ සභාග ආණ්ඩුවක සිහිනය කරු පිල දුටු අතර රනිල් වෑයම් කළේ තම කැරළිකාර කණ්ඩායමේ නික්ම යාම ප්‍රමාද කර ගැනීමටය. එහෙත් රනිල්ගේ ලණු කෑම අතැර දැමූ විකල්ප කණ්ඩායම ආණ්ඩුවට එකතු විය.සජිත් ද මේ වන විට පක්ෂ ප්‍රතිසංවිධාන ප්‍රජාතන්ත්‍රවාදය යන පෙරැළි කිරීම හිතෙන් අත්හැර තිබෙන්නට පුළුවන. එහෙත් කරු පිල මෙන් ඔහු ආණ්ඩුවට එකතු වෙතැයි ද සිතන්නට නොහැක. මන්ද යත් නායකත්වය ගැන කරුට වඩා අධිෂ්ඨානයක් සජිත්ට තිබෙන නිසාය. ඒ අධිෂ්ඨානය ඔහුට සිය පියාගෙන් ඔහුට උරුම වූ දෙයක් විය හැකිය.අනෙක් පැත්තෙන් ආණ්ඩුව සමඟ අවබෝධතා ගිවිසුම්වලට එළැඹීමට සජිත්ට හැකියාවක් ද නැත. මන්දයත් ඒ සඳහා තිබූ ප්‍රධාන අර්බුදය මහින්ද රාජපක්ෂ ජනාධිපතිතුමා විසින් විසඳා අවසන් කරනු ලැබ ඇති හෙයිනි.අවබෝධතා ගිවිසුම වෙනුවට සජිත් අද ස්වාධීන සටනක නිරත වී සිටියි. ඒ සටන මෙහෙය වෙන්නේ “ජාතික ජීවය” වැඩසටහන හරහාය. කෙසේ වෙතත් කරු පිලේ සටනේ කළ කී දේ එලෙසම සජිත් පිලේ සටනේදී ද අසන්නට දකින්නට පුළුවන.”අපි බෙදිලා නැහැ. මෙතැන පිල් දෙකක් නැහැ. ඉන්නෙ එකම පිලයි. ඒ කියන්නෙ පක්ෂය ගොඩ දැමිය යුතුයි කියන පිලේ තමයි අපි හැමෝම ඉන්නෙ.”මේ කථාව එදා කිව්වෙ රාජිත සේනාරත්න මහතාය. අද පවසන්නේ ගයන්ත කරුණාතිලක මහතාය. එහෙත් එදත් අදත් පක්ෂය දෙකට නොව තුනකට ම කැඩී ගොසිනි. ඍජුවම නායකත්වයේ පැත්ත ගත් පිරිස් සිටි අතර ඍජුවම කරු පිලේ පැත්ත ගත් අයත් සිටි අතර එදා ස්වාධීනව ඉන්න උත්සහ දැරුවේ අද කැරළිකාර පිලේ සජිත්ලා, දයාසිරිලා වැනි අයය. අද ද සජිත්ලා දයාසිරිලා සටනට අවතීර්ණ වී ඇති අතර ජ්‍යෙෂ්ඨයො රනිල් ආරක්ෂා කර ගැනීමේ සටනේ නිරත වෙති.එදා කැරළිකාර පිළේ නායකත්වය අද වෙසෙන්නේ ස්වාධීනවය. ඒ අනුව පක්ෂ ප්‍රතිසංවිධානය ඉල්ලන එකම පිළක් ලෙස ගයන්න එ.ජා.ප. ය හැඳින් වුවද පක්ෂය දෙකට තුනට කැඩී හමාරය. පක්ෂයේ මහලේකම් තිස්ස අත්තනායක මහතා ද පවසා තිබුණේ කණ්ඩායම් දෙකක් සිටින බවය. ඔවුන් එකිනෙකාට ප්‍රතිවිරුද්ධ දේ කියා ගනිමින් සිටින බවද ඔහුගේ අදහසය.කරු පිල සටන මෙහෙයවන යුගයේ දෙපාර්ශවය ලිපි ද ලියා ගත්හ. කරු මෙන්ම ගාමිණී ලොකුගේද, වජිර අබේවර්ධන ද මේ ලිපි සංග්‍රාමයට මැදිහත් වූහ. මේ සැරේ සජිත් ප්‍රේමදාස කෘත්‍යාධිකාරි මණ්ඩල රැස්වීමකදී එවැන්නක් ගැන සිය සාමාජිකයන් දැනුම්වත් කළේය.හැබැයි ඒ ලිපි ගැන නම් නොවේ. තමන්ට විරුද්ධව කැලෑ පත්තරයක් සූදානම් වෙමින් පවතින බවක්ය. ඔහු කියූ කැලෑ පත්තරය නම් ගම් ලිපින හා දුරකථන අංක ද සඳහන් ලිපියක් ලෙසින් කෘත්‍යාධිකාරි මණ්ඩලයට ලැබිණි. ඒ ලිපිය එවා තිබුණේ එ.ජා.ප. යේ හම්බන්තොට දිස්ත්‍රික් උපදේශක සරත් අබේසිංහ විසිනි. ඔහු සිය ලිපියෙන් සජිත් ප්‍රේමදාස දැඩි ලෙස විවේචනයට ලක්කර තිබිණි.”හදිසි තාවකාලික සුවයක් නොව දීර්ඝ කාලීන බලයක් වෙනුවෙන්” යැයි එම ලිපිය ආරම්භයේදීම ලියා තිබුණි. ඔහු කියා සිටින්නේ සජිත් ආ දිනයේ සිට හම්බන්තොට ඡන්ද ප්‍රතිශතය අඩු වූ බවය. ප්‍රස්ථාර වගු සටහන් වලින්ද ඔහු සිය මතය සනාථ කරන්නට වෙර දරා ඇත.මේ විදියේ ලිපි කරු පිලට විරුද්ධව ද ලියැවිණි. එදත් රනිල්ට මෙන්ම රනිල් ප්‍රතිවාදීන්ට හිතැති අය පක්ෂයේ සිටියහ. ඒ තත්ත්වය අදටත් එලෙසය. නායකත්වය එළවා දැමීම තම අරමුණ නොවන බව එදා කරු පිල ද පැවසූ කථාවකි. අද දයාසිරිලා, සජිත්ලා පවසන්නේ ද ඒ කථාවය. ඒත් හැබෑවටම මේ පිල් දෙකේම හැබෑ වුවමනාව වූයේ “ලොක්කා” එළවීමය. සමහරු ප්‍රසිද්ධියෙ කිව නොහැකි නිසා එසේ කීවද ඇතැමුන් නම් ප්‍රසිද්ධියේ එසේ කීවා අපට මතකය. ගියවර විකල්ප පිලේ මහින්ද විජේසේකර කෘත්‍යාධිකාරි මණ්ඩලයෙන් ඉවත් විය. එසේ ඉවත් වූ මහින්ද විජේසේකර පවසා සිටියේ, “ඔව් අපේ වෑයම ලොක්කා එළැවීම තමයි. කෘත්‍යාධිකාරි මණ්ඩලයේ හිඳිමින් ඕක කියන්න බැහැනෙ. මං ඒකයි අයින් වුණේ.”රනිල් එළැවීම තම අභිමතය නොවන බව දයාසිරි ජයසේකර පවසා තිබුණද ඔහු ඊළඟට පවසා තිබුණේ අවුරුද්දක් හෝ අවුරුදු දෙක තුනක් රනිල් නායක ධුරයේ සිටියට කම්නැති බවය. ඉන් අදහස් වන්නේ ඊළඟ මහ මැතිවරණවලට මෙන් ම ජනාධිපතිවරණයට වෙනත් නායකයකු අවශ්‍ය බවය. කෙළින් ම කියනවා මේ සටනේ අරමුණද රනිල් එළවීමය.රනිල් නොසැලී ඉදිරියටකෙසේ වෙතත් ගිය වර මෙන්ම මෙවර ද එ.ජා.ප. යේ කෙතරම් කැළඹිලි ඇති වුවත් වේරම්භ වාතයටවත් නොසැලෙන සේ රනිල් මෙවර ද නොසෙල් වී සිටි බව පෙනේ. ගියවර මෙන්ම සැහැල්ලුවෙන් මෙවර කැළඹීමට මුහුණ දුන් රනිල් මේ ප්‍රතිසංවිධාන ගැන නොපමාව කටයුතු කරන ලෙස මහලේකම්වරයාට දැනුම් දී ඉන්දියාවේ සංචාරයකට ද ගියේය.කෙසේ හෝ යම් තරමක් ප්‍රමාද වී හෝ ප්‍රතිසංවිධාන වාර්තාව ඉදිරිපත් කිරීමට ප්‍රතිසංවිධාන කමිටුව පියවර ගෙන තිබිණි. ඒ වාර්තාව තවදුරටත් සජිත්ලා අන්දවා ඇති බව වැටහුණු විට සජිත් මාධ්‍ය සාකච්ඡාවද වර්ජනය කර ආපසු හැරී ගියේය. සජිත්ගේ මාධ්‍ය සාකච්ඡා වර්ජනය සිහි ගන්වන්නේ කරු පිළේ 51 වෙනි පක්ෂයේ මහා සම්මේලන වර්ජනයයි.ප්‍රතිසංවිධධාන කමිටු වාර්තාව 17 වෙනි ව්‍යවස්ථා සංශෝධනය ද ආදර්ශයට ගනිමින් සැකසූ බවට සජිත් පිලේ ප්‍රබලයෙක් අප හා පැවසීය. ඒ අනුව ඉතා දියුණු මට්ටමේ ප්‍රතිසංවිධාන රැසක් ඉදිරියේදී ගනු ඇතැයි ඔහු කීය. එහෙත් සිදු වූයේ 95 පක්ෂ ව්‍යවස්ථාවෙන් රනිල් සිය නායකත්වය රැක ගැනීමට ගත් පියවර මේ යෝජනා වලින් තවත් හොඳින් තහවුරු කර ගැනීම පමණය.මේ වාර්තාව ගැන කෘත්‍යාධිකාරි මණ්ඩලය දීර්ඝ ලෙස සාකච්ඡා කිරීමෙන් පසුව ගත් තීරණය මුලින් ම මාධ්‍යයට දැනුම් දුන්නේ මෙලෙසය. “පක්ෂයේ නායක, නියෝජ්‍ය නායක, උප නායක හා ජාතික සංවිධායක, මහ ලේකම් යන තනතුරු ඡන්දයකින් පත් කිරීමට තීරණය කළ බවය. ඡන්දයකින් පත් කර ගන්නා නායකයා මහ ලේකම්වරයා පත් කර ගත යුත්තේ කෘත්‍යාධිකාරි මණ්ඩලය සමඟ සාකච්ඡා කිරීමෙන්ය.මොකක්ද මේ එකඟතාව?මේ තතනතුරු සඳහා ඡන්ද ක්‍රමවේදයක් ගැන ද ඉදිරියේදී සාකච්ඡා කර තීරණ ගැනීමට නියමිතය. එහෙත් මේ කුමන දේ සම්මත වුවත් පක්ෂයේ ඉහළ තනතුරු පත් කර ගැනීම සඳහා ඡන්දයකට යන්නේ එකඟතාවයෙන් තනතුරු පත් කර ගැනීමට නොහැකි වුවහොත් පමණි. ගොනා කැරකී ඇත්තේ සෙක්කුව වටේ බව රනිල් දෙවන වරටත් තම ප්‍රතිවාදීන්ට පසක් කර දී ඇත. ඊළඟට ගෙන ඇති ප්‍රතිසංවිධාන යෝජනාවෙන් ද එය අපූරුවට තහවුරු කර ඇත. එනම් කෘත්‍යාධිකාරි මණ්ඩලය තෝරා පත් කර ගන්නේ නායක, නියෝජ්‍ය නායක, උප නායක, ජාතික සංවිධායක හා මහ ලේකම්වරයාගෙන් සමන්විත වූ උපදේශක මණ්ඩලයකිනි. ඒ මණ්ඩලයේ වෙන කව්රුත් නැත. නැවත එහිදී තහවුරු වන්නේ නායකයාගේම බලයයි.කරු පිලේ සටනෙන් පසුව පැවැත්වූ මහ සම්මේලනයෙන් ද ඔවුන්ගේ ප්‍රතිසංවිධාන යෝජනා සම්මත කර ගැනීමට ද නායකයාගේ බලය කප්පාදු කිරීමට ද දත මැද සිටි බව අමතක නැත. අන්තිමේට සිදු වුණේ මහ සම්මේලනයෙන් කරුගෙ තිබුණ බලයටද තට්ටුවීමය.මහ සම්මේලනයේදි මොකද වෙන්නේ?ඊළඟ මහ සම්මේලනයේදී ලොක්කා කුමක් කරාවිද යන්න පසුගිය කෘත්‍යාධිකාරි මණ්ඩලයේදී ගත් තීරණම ප්‍රමාණවත්ය. වෙලාවට සජිත්ට දැන් විශේෂ නිලයක් නැත. එහෙත් සජිත්ට කෘත්‍යාධිකාරි මණ්ඩලයේ සාමාජිකත්වය ද සමහර විට මේ සම්මේලනයේදී නැති වෙන පොටකට වැඩ සිදුවීමට පුළුවන. මන්ද කෘත්‍යාධිකාරී මණ්ඩලය තෝරන්නේ ද ලොක්කා ඇතුළු ලොක්කාම තෝරා ගනු ලැබූ නිලධරයන් විසින්ය.කෙසේ වෙතත් සජිත් සිය තාත්තා ආදර්ශයට ගෙන පක්ෂය ගොඩ ගන්න හිතුවාට වරදක් නැත. මොකද ශක්තිමත් විපක්ෂයක් තිබීම ආණ්ඩුවටත් රටටත් හොඳය. ඒත් නායකත්වයට යන ගමනේදී නම් ඔහු මහින්ද රාජපක්ෂ ජනපතිගේ චරිතය ආදර්ශයට ගත්තාට කම් නැත. මන්දයත් පක්ෂ නායකත්වයට එන ගමනේදී පෙර එවකට මෙන් පක්ෂ නායකත්වයේ ම කෙණෙහිලිකම් විඳින්නට මහින්ද රාජපක්ෂ මහතාට සිදුවිය.මීට වසර ගණනාවකට පෙර එතුමා ධීවර ඇමැතිව සිටි යුගයේ මේ ලියුම්කාරිණියම එතුමා සමඟ ඉරිදා ලක්බිම පුවත්පතට කළ සම්මුඛ සාකච්ඡාවක් සිහියට නැඟේ. ඒ සාකච්ඡාව සිදුවූයේ එතුමා කම්කරු ඇමැති ධුරයෙන් ධීවර ඇමැති ධුරයට මාරු කළ අලුතය. කම්කරු ප්‍රඥප්තිය එළි දැක්වීමට ඔන්න මෙන්න කියා තිබියදී එතුමාට ධීවර ඇමැතිධුරය බාර ගන්නට සිදුවිය. එහිදී අප එතුමාගෙන් විමැසුවේ මේවා කෙණෙහිලිකම් කියා සිතෙන්නේ නැද්ද යනුවෙනුයි.”ඔව්. මේවා කෙණෙහිලිකම් තමයි. .... හැබැයි ශ්‍රී.ල.නි.ප. ය ගොඩ නගන්න මගේ තාත්තාත් හුඟක් මහන්සි වුණා.”පිළිතුර වූයේ එයයි.තාත්තා ගොඩ නගන්න වෙර දැරූ පක්ෂයේ වර්තමාන නායකයා ඒ මහින්ද රාජපක්ෂ ජනාධිපතිතුමාය. පක්ෂයේ නොව රටේ ද නායකයා එතුමාය. සියලු කෙණෙහිලිකම් මැද්දේ එතුමාගේ ඉතා ඉවසිලිවන්ත ගමන එතුමාගේ නායකත්වයේ ප්‍රධාන ඉණිමඟ විය. සජිත්ට ද ඇත්තේ එවැනි පසුබිමකි. සජිත් ද කියන්නෙ තම පක්ෂය ගොඩ නැගීමට තම පියා වෙහෙස වූ බවය. ඒ ලෙසම තමාද වෙහෙස වෙන බවය.පක්ෂය ගොඩ ගන්න විපක්ෂයේ සිටින යුගයේ මහින්ද රාජපක්ෂ ජනාධිපතිතුමාද දැරූ වෙහෙස නැවත මතක් කළ යුතු නැත. පාද යාත්‍රා, ජන ඝෝෂා ඉන් ප්‍රධාන පියවර කීපයකි. මේ සියල්ල කෙරුණේ ද සජිත්ගේ පියා රටේ නායකයා ලෙස සිටින කාලයේය. ඒ පියවර වැරදී නැති බව අද සජිත්ට වුවද පෙනෙන්නට ඇති දෙයකි.මේධා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=ab1005301</link>
    <topic>සිය තැනක සැඟවුණු මාමාගේ බෑණා</topic>
    <author>කේ.සී.ජේ.රත්නායක</author>
    <content>1963 අගෝස්තු 08 දා එංගලන්තයේ සිදු වූ මහා දුම්රිය කොල්ලය ඉතිහාසගත ය. එහි මහ මොළකරු රොනි බිග්ස් හිරෙන් පැන ගොස් වසර තිහකට අධික කාලයක් සැඟවී සිටියේ ය. දුම්රිය කොල්ලයටත් වඩා ප්‍රකට වූයේ රොනී බිග්ස්් ගේ පලා යෑම සහ සැඟවී සිටීම ය. එවැනි තවත් ‘වැඩකාරයෙක්’ ශ්‍රී ලංකාවෙන් ද මතු වෙමින් සිටී. ඔහු නමින් දනූන තිලකරත්න ය. කවුරුත් දන්නා ලෙස කීවොත් සරත් ෆොන්සේකා ගේ බෑණා ය.ඉතා කෙටි කාලයකදී සියයකට වැඩි ස්ථාන ගණනක සැඟවී සිටි දනූන; නීතියට හා රහස් පොලිසියේ ඇසට වැලි ගසමින් කට්ටි පනින්නේ වෙස් වලා ගෙන බවත් අසන්නට ලැබේ. එක් අවස්ථාවක කුරුණෑගල ප්‍රදේශයේ දේශපාලනඥයකුගේ නිවසේ සැඟවෙන මොහු තවත් විටෙක අනුරාධපුර පැත්තේ පන්සලක චීවර ධාරියකු බවට වෙස් මාරු කර ගනී. රහස් පොලිසිය එහි ළඟා වන විට සිවුරු ගළවා එතැනින් පැන යන මොහු නැවත මතු වන්නේ ඇල්ල ප්‍රදේශයේ සංචාරක හෝටලයකිනි. මේ වනවිට දනූන තිලකරත්න, තවත් ‘අත්තනායක’ කෙනකු මෙන් උලපනේ පැත්තේ බංගලාවක සැපෙන් කල් ගෙවන්නේ ද? නැතහොත්; රටින් පැන ගොස් තිබේද යනු විවෘත ප්‍රශ්නයකි.අපට දැන ගන්නට ලැබී ඇති පරිදි දනූන සොයමින් රහස් පොලිසියේ කණ්ඩායම් දහයක් පමණ රටපුරා සෝදිසියක නිරතව සිටිති. එසේ තිබියදී තනි පුද්ගලයකුට තැන් සිය ගණනකට මාරු වෙමින් සැඟවී සිටීමට හැකියාවක් නැත. නොම්මර එකේ පාතාලයකුට වුවත් මේ කට්ටි පැනීම වැඩි කල් කළ නොහැක.එසේ නම් දනූන හෙවත් සරත් ෆොන්සේකා වරෙක කී පරිදි ;සල්ලම් වයසේ ළමයෙකු “ලිට්ල් රොනි බිග්ස්” කෙනෙකු වෙමින් සිටින්නේ කෙසේද? දනූන තිලකරත්න ගෙදරින් පැන යන කොලු පැංචෙක් නොව, ඔහු සමඟ මෙවැනි වැඩවලටම පළපුරුදු අපරාධකරුවන් ගෙන් සමන්විත රහසිගත ජාලයක් ක්‍රියාත්මක වෙමින් තිබෙන බව වටහා ගැනීමට අමුතු විශේෂඥ දැනුමක් අවශ්‍ය නොවනු ඇත. රහස් පොලිසිය පවසන අන්දමට දනූන තිලකරත්න ‘රෝමින්’ පහසුකම් සහිත ජංගම දුරකථනයක් ද භාවිතා කරයි.එවැනි දුරකථනයකින් ලංකාවේ සිටියදී ලංකාවේ කෙනෙකුට ඇමතුමක් ගත්තද එය දිස්වන්නේ විදේශ රටක සිට පැමිණෙන ඇමතුමක් ලෙසිනි. ඇත්තටම දනූන තිලකරත්න තවමත් ශ්‍රී ලංකාවේ කොතැනක හෝ සැඟවී සිටිමින් ‘රෝමින්’ ප්‍රයෝගය භාවිතා කරමින් සිටින්නේ නම්; ඔහු කවර නම් සූර කපටියෙක් ද යන්න එයින් ම වටහාගත හැකි ය. දනූනට මේ ප්‍රයෝග උගන්වන්නේ කවුද? මේ සියල්ලටත් වඩා කුහුල දනවන ප්‍රශ්නය වන්නේ දනූන තිලකරත්න මෙසේ පලා යන්නේ ඇයි? යන කාරණය යි.රට හරහා විනෝදයට ඇවිදින සංචාරකයකුට ද ඒ වෙනුවෙන් දිනපතා සැලකිය යුතු මුදලක් වැය කරන්නට සිදුවෙයි. සැඟ වී දවසින් දවස තැනින් තැනට පලා යන පුද්ගලයකුට ඊට වඩා කිහිප ගුණයක මුදලක් දිනපතා අවශ්‍ය වෙයි. අනෙක් අතින් මුදලට හෝ වෙනත් අප්‍රකට කාරණයක් නිසා හෝ ඔහුට රැකවරණ සලසන පුද්ගලයන් එය කරන්නේ ද නෛතික අවදානමකට මුහුණ දෙමිනි.දනූන තිලකරත්න ගරිල්ලා භටයකු නොවන හෙයින් අති දුෂ්කර කැළෑවක තනිවම යැපෙමින් සැඟවී සිටීමේ හැකියාව ද ඔහුට නැත. එහෙයින් ඔහු ගේ සාර්ථකත්වයට හේතු වී තිබෙන්නේ එක්කෝ මුදල් ය. නැතහොත් සංවිධානාත්මක රහසිගත ජාලයක රැකවරණය ලැබීම හෝ ඉහත කී කාරණා දෙකම වන්නටත් පුළුවන.මේ ආකාරයෙන් විශාල මුදලක් වැය කරමින් දනුන සැඟවෙන්නේ හෝ ඔහු සඟවා තැබීමට හෝ කිසියම් අයෙක් උත්සාහ දරන්නේ ඇයි? ඒ නිසැකයෙන් ම සඟවා ගතයුතු ඉතා වටිනා රහසක් ඇති නිසා ය. දනූන නීතිය හමුවට ගියහොත්; තමන් ද හෙළිදරවු වේ යැයි මෙතෙක් අප්‍රකට පුද්ගලයන් කිහිප දෙනෙක් බියෙන් පසුවනවා වන්නට ද පුළුවන. එසේ නැත්නම් සිහි මොළේ ඇති කිසිවකු මෙවැනි හොරා පොලිස් සෙල්ලම්වල නිකමට යෙදෙන්නේ නැත.ජනාධිපතිවරණය අවසන් වීමත් සමඟම දනූන තිලකරත්න ගේ මව වන අශෝකා තිලකරත්න මහත්මිය නීති විරෝධී ලෙස පෞද්ගලික බැංකුවක සේප්පු හතරක සඟවා තිබූ විශාල මුදල් සම්භාරයක් එළියට පැන්නේ ය. ඒ මුදලේ වටිනාකම දළ වශයෙන් රුපියල් ලක්ෂ 800 කට ආසන්නය.ඉනුත් තරමක අභිරහසක් මතු කෙරුණේ හා මෙතෙක් අනාවරණය නොවූයේ අලුත් ම ඇමෙරිකන් ඩොලර් ලක්ෂ පහකට අධික මුදල් නෝට්ටු තොගයයි. මෙතරම් විශාල විදේශ මුදල් නෝට්ටු තොගයක් ළඟ තබා ගැනීම විනිමය නීති අනුව බලවත් වරදකි.දෙවැන්න මෙතරම් ඩොලර් නෝට්ටු මෙරටට පැමිණියේ කෙසේද? ඒ ඩොලර් නෝට්ටුවල අනුක්‍රමික අංක එක පිළිවෙළට ගැලපෙන බවත් සොයා ගැනිණ. මෙතෙක් භාවිතයට නොගැණුනු අලුත්ම ඩොලර් මිටි දුන්නේ කවුද? කුමන කාරණයකට ද? යන මෙතරම් මුදලක් හොර රහසේ රටට ගෙනාවේ කෙසේද? යන ප්‍රශ්නවලට මෙතෙක් නිසි පිළිතුරු ලැබී නැත. ඩොලර් මිටි පමණක් නොව රුපියල් ශත පවා ගිණුමට මිස බැංකුවක සේප්පුවක තැන්පත් කිරීම නීති විරෝධීය.එසේ තිබියදී දනුනගේ මව තවත් රුපියල් කෝටි ගණනක් සඟවා ගෙන සිටියේ ඇයි? මෙයින් කිසියම් මුදල් තොගයක් සරත් ෆොන්සේකා ගේ දේශපාලන කාර්යාලයේ තිබී ජනාධිපතිවරණයෙන් දින දෙකකට පසු අශෝකා තිලකරත්න මහත්මිය ගේ නිවෙසට රැගෙන විත් තිබුණු බැව් අනාවරණය විය.මෙසේ එළියට පැන්න මුදල් මලු වෙන්ව මෙතෙක් අනාවරණය නොවූ තවත් මුදල් මලු තවත් තැන්වල තිබේ ද? මේ ප්‍රශ්නවලට නිසි පිළිතුරු දන්නා එක් පුද්ගලයෙකි දනූන තිලකරත්න.ඔහු නීතිය ඉදිරියට නොපැමිණෙන තෙක් මේ රහස් අබිරහස් බවට පත්වෙයි. පුංචි දනූන ‘ලිට්ල් රොනි බිග්ස්’ කෙනෙකු බවට පත්වන්නේ මෙවැනි අහු කොන් රැසක් මැද්දේ ය.ෆොන්සේකා හා තිලකරත්න පවුලේ අනාවරණය වූ සහ වඩාත් කතා බහට ලක් වූ තවත් ගනු දෙනුවක් වූයේ කුප්‍රකට හයිකොප් අවි ජාවාරම ය. මේ සම්බන්ධයෙනුත් අධිකරණමය කටයුතු සිදුවන හෙයින් කරුණු සඳහන් කරන්නට සිදුවන්නේ මෙතෙක් අධිකරණය හමුවේ අනාවරණය වූ තොරතුරු සීමාවට යටත්වය.සරත් ෆොන්සේකා මහතා යුද හමුදාපති ධූරයට පත් වීමත් සමඟම ඔහු යුද හමුදාවේ මිල දී ගැනීම් තීන්දු කරන ටෙන්ඩර් මණ්ඩලයේ ප්‍රධානියා බවට පත්වෙයි. ඊට සමාන්තරව ‘හයිකොප්’ යනු වෙන් සමාගමක් ද ලියාපදිංචි කෙරේ. පසුව අනාවරණය වන්නේ හයිකොප් සමාගමේ නියම හිමිකරු ෆොන්සේකා මහතාගේ බෑණා වන දනූන තිලකරත්න බවයි.ශ්‍රී ලංකා රජය වෙනුවෙන් ශ්‍රී ලංකා යුද හමුදාවට එක්තරා සීමාවකට අනුව ආයුධ හා උපකරණ මිලට ගැනීමේ හැකියාව තිබේ. එහෙත් ඒ මිලදී ගැනීම් කළ යුත්තේ පිළිගත් සමාගම්වලින් කරනු ලබන ටෙන්ඩර් කැඳවීමක් මඟිනි. ශ්‍රී ලංකාවේ ලියාපදිංචි කරන ලද හයිකොප් ප්‍රයිවට් ලිමිටඩ් එවැනි පිළිගත් සමාගමක් නොවේ.රහස් පොලිසිය අධිකරණයට කරුණු ඉදිරිපත් කරමින් කියා සිටියේ ව්‍යාජ ලේඛන ඉදිරිපත් කොට හයිකොප් සමාගම ශ්‍රී ලංකා යුද හමුදාවට ටෙන්ඩර් හතරකින් ඇමෙරිකන් ඩොලර් ලක්ෂ තුනක මුදලක් වංචා කොට ඇති බවයි.ඔස්ට්‍රේලියාවේ බ්‍රිටිෂ් බෝනියෝ ඩිෆෙන්ස් නම් පිළිගත් සමාගමේ බලයලත් නියෝජිතයකු ලෙස ව්‍යාජ ලෙස පෙනී සිටිමින් දනූන තිලකරත්න ඩොලර් ලක්ෂ තුනක මුදලක් තම ගිණුමට බැර කරගෙන ඇති බවත්, මේ සඳහා අශෝකා තිලකරත්න මහත්මියගේ සම්බන්ධයක් පවතින බවත් අධිකරණයට කීවේය. කෙසේ වෙතත් මේ සම්බන්ධයෙන් එක් සැකකරුවකු අත්අඩංගුවේ පසුවන අතර නඩුව තවමත් විභාග වෙමින් පවතී.හයිකොප් අවි මගඩිය පිළිබඳව ජනාධිපතිවරණ සමයේදී නොයෙකුත් වාද- විවාද හට ගත්තේය. මෙය සම්පූර්ණ බොරුවක් බව ෆොන්සේකා මහතා මුලින්ම කීවේය. ඊළඟට ඔහු පැවසූයේ ඇමෙරිකාවේ හයිකොප් සමාගම ළමයින් ගේ සෙල්ලම් වැඩක් බවයි. එක් අවස්ථාවක සජීවී රූපවාහිනී සංවාදයක් පැවැත්වීමට තීරණය වූ අතර ඒ දෙස මුළු රටම බලා සිටියේය. ෆොන්සේකා මහතා වෙනුවෙන් දයාසිරි ජයසේකර මහතා පැමිණිය ද ඔහු විවාදය මඟහැර පැනගියේය. මේ සම්බන්ධයෙන් ප්‍රකාශයක් ලබාදීමට දනූන තිලකරත්න මහතාට රහස් පොලීසියෙන් කැඳවීමක් ලැබිණ.තම බෑණා රහස් පොලීසියට ගියමුත් අසන්නට දෙයක් නැති බව කියමින් ඔහු නැවත එවූ බව කී ෆොන්සේකා මහතා; මෙය තමන්ට එරෙහි දේශපාලන එදිරිවාදීකමක් බව දැන් ලෝකයටම පෙන්නුම් කළ බවත් ප්‍රසිද්ධියේ කීවේය. ඊට දින දෙකකට පසුව රහස් පොලීසිය බාර අධ්‍යක්ෂවරයා ජනමාධ්‍ය ඔස්සේ පෙනීසිටිමින් කියා සිටියේ ෆොන්සේකා මහතා කරන ප්‍රකාශය අසත්‍යයක් බවත් දනූන තිලකරත්න මහතා ඡන්දෙන් පසුව පැමිණ ප්‍රකාශයක් දෙන බවට පොරොන්දු වී පිටවී ගිය බවත්ය. එහෙත් ජනාධිපතිවරණය අවසන් වීමත් සමඟම දනූන තිලකරත්න උන්හිටි තැන් නැතිව අතුරුදන්විය. සැඟවී සිටිමින් ඔහු අධිකරණයට අපේක්ෂිත ඇප අයදුම්පතක් ඉදිරිපත් කෙළේය. කරුණු සළකා බැලූ අධිකරණය විසින් එකී ඉල්ලීම ප්‍රතික්ෂේප කරනු ලැබීය.තීන්දුව ප්‍රකාශයට පත් කළ කොටුව මහෙස්ත්‍රාත් හා කොළඹ අතිරේක දිසා විනිසුරු ලංකා ජයරත්න මෙනෙවිය මෙසේ සඳහන් කර තිබිණ.”...සාමාන්‍ය පුද්ගලයින් අතර උපකරණ හුවමාරු වන ගනු දෙනුවක් මෙන් නොව ශ්‍රී ලංකාවේ ප්‍රධාන ආරක්ෂක අංශයක් වන ශ්‍රී ලංකා යුද හමුදාව වෙත ව්‍යාජ ලේඛන ඉදිරිපත් කොට මුදල් ලබාගැනීම සුළුපටු වරදක් නොවේ. මේ සිද්ධිය මුළු රටවැසියන්ටම කළ අපරාධයකි”එම තීන්දුවේ එන තවත් උධෘතයකින් දැක්වුණේ; “...පෙත්සම්කරු තමාට ඇති වරදේ ස්වභාවය පිළිබඳව දැන දැනම නියම කරුණු සඟවා නීතියෙන් සහනයක් පතා ඇති බව පෙත්සම්කරුගේ ඉල්ලීම හා ඉදිරිපත් වූ කරුණු අනුව පෙනෙන්නේය” යනුවෙනි.අපේක්ෂිත ඇප අයදුම්පත්‍රය අධිකරණයෙන් ප්‍රතික්ෂේප වීමෙන් පසුව දනූන තිලකරත්න අධිකරණය හමුවේ පෙනී සිටිය යුතුව තිබිණැයි විවිධ මත පළ විය. එහෙත් සිදුවුණේ ඔහු පිළිබඳව තොරතුරු නැතිව ම අතුරුදන්වීමය. රහස් පොලීසිය ජනමාධ්‍ය ඔස්සේ හා ප්‍රචාරක පත්‍රිකා මඟින් දනූන තිලකරත්න පිළිබඳ තොරතුරක් සපයන අයකුට රුපියල් ලක්ෂ 10ක තෑග්ගක් දෙන බව දැනුම් දුන්න ද පලක් නොවිණ.නැවත රටපුරා පොලිස් සෝදිසියක් කෙරෙන බවට වාර්තා පළ වුවද දනූන ආගිය අතක් සොයාගත නොහැකි විය. ඔහු අපරාධ නීතියේ 60 වැනි වගන්තිය අනුව ප්‍රකාශිත පුද්ගලයකු බවට පත්කරන්නැයි රහස් පොලීසිය අධිකරණයෙන් ඉල්ලීමක් කළ ද මුල් අවස්ථාවේ එය ප්‍රතික්ෂේප කෙරිණ.දනූන සොයන සෝදිසිය තවත් දැඩි කළ බවට නැවත පුවත් වාර්තා වන්නට ගත්තේය. එහෙත් පෙර මෙන්ම මෙවර ද ඔහුගේ මයිලක්වත් සොයාගත නොහැකි වූ බැව් කියැවිණි. තත්ත්වය මෙසේ පවතින අතර රහස් පොලීසිය නැවත කළ ඉල්ලීමක් හා ඉදිරිපත් කළ කරුණු සළකා බැලීමෙන් පසුව අධිකරණයෙන් ඉකුත් 26 දා නියෝගයක් නිකුත් කෙරිණ.ඒ අනුව දනූන තිලකරත්න ප්‍රකාශිත පුද්ගලයකු බවට නම් කෙරිණ. දැන් සාමාන්‍ය කෙනෙකුට වුවද දනූන දුටු තැන අත්අඩංගුවට ගෙන නීතිය ඉදිරියට පැමිණවිය හැකිය. දින 30 ක් ඇතුළත අධිකරණය හමුවේ පෙනී නොසිටිය හොත් ඔහුගේ දේපළ රාජසන්තක වීමේ අවදානමක් ද පවතී.මෙවරවත් අධිකරණ තීන්දුවට ගරු කරමින් දනූන ඉදිරිපත් විය යුතු බවට යළිත් මත පැතිරෙමින් තිබේ. කුමන ප්‍රයෝග යොදමින් සිටිය ද රොනී බිග්ස්ටත් මෑතකදී වසර තිස් ගණනකට පසුව නැවත බන්ධනාගාරගත වන්නට සිදුවිය. අසන්නට ලැබෙන පරිදි ශ්‍රී ලංකා අධිකරණ ඉතිහාසයේ ප්‍රකාශිත පුද්ගලයකු බවට නම් කළ පළමුවැන්නා දනූන තිලකරත්නය. ඔහු අධිකරණය මඟහැර සිටීමෙන් ඇතිකර තිබෙන තත්ත්වය සුළුපටු නොවන බව එයින් මොනවට පෙනෙයි.බොහෝ දෙනකු අපේක්ෂා කරන පරිදි දනූන අධිකරණයට බාර වෙයිද? නො එසේ නම් තවත් කෙටි කලක් වත් වෙස්වලාගෙන කට්ටි පනිමින් සිටීද? එසේ වුවහොත් ඊළඟට සිදුවන්නේ කුමක්ද? මේ සියල්ල තීන්දු කරනු ඇත්තේ අධිකරණයය. කෙසේ වෙතත් එක් දෙයක් නම් ඉඳුරාම පැහැදිලි වෙමින් තිබේ. එනම් දනූන තිලකරත්න සැඟවී සිටින්නේ තමා වෙනුවෙන්ම පමණක් නොවන බවයි. ඔහු අධිකරණයට අත්‍යවශ්‍ය පුද්ගලයකු බවට පත්ව සිටින අතරම ඔහු අධිකරණය හමුවට යෑම වළක්වන තවත් නාඳුනන පිරිසක් සිටිනවා වන්නට පුළුවන. කෙනකුගේ නීතිගරුක බව, විනීත බව හා සදාචාරය පටන්ගත යුත්තේ තම ගෙදරින් ම බැව් නිතර කෙරෙන කියමනකි.එසේ නොකරන ඇත්තන් ලෝකෙට පරකාසේ - ගෙදරට මරගාතේ යනුවෙන් ද පිරුළක් ඇත. මෙවැනි මරගාතවලට නීතියෙන් කළ හැකි යමක් තිබේදැයි අපි නොදනිමු. ඒ කෙසේ වෙතත් කුමන වේශයෙන් පෙනී සිටියද මරගාත වනාහී සමාජ විරෝධී පිළිලයන් බව තේරුම් ගැනීම පවා වැදගත්වනු ඇත.සරත් ෆොන්සේකා මහතා ඡන්ද ව්‍යාපාරයේදී යහපාලනය ගැන බරට කතා කෙළේය.දැන් අනාවරණය වන තොරතුරුවලින් පෙනී යන්නේ ඔහු ගේ මැතිවරණ ව්‍යාපාරයේ ඉදිරියෙන්ම සිටි ඇතැම් පුද්ගලයන් පල්හොරුන් හා හිරේ විලංගුවේ පවා වැටුණු අපරාධකාරයින් බවයි. සේනක ද සිල්වා නම් පුද්ගලයා ඒ අතරින් එක් අයෙකි. ඔහු පුද්ගලයන් පැහැරගෙන යන බව කියමින් කප්පම් ලබාගෙන වසර හතක බරපතළ හිරදඬුවම් ලැබූ අයෙකි.ඉන් නොනැවතී ඉන්ටපෝල් හරහා බෙල්ජියමට ද අවශ්‍යව සිටින අපරාධකාරයෙකි.දනූන තිලකරත්න දැන් එක දිගට නීතියෙන් පලා යමින් සිටින්නේ සරත් ෆොන්සේකාගේ යහපාලන ව්‍යාපෘතියේ තවත් අතුරු ඵලයක් හැටියටය.දනූන සිටිය ද නොසිටිය ද සරත් ෆොන්සේකා ගේ මැතිවරණ ව්‍යාපාරයට අභිරහස් ඩොලර් මලු ලැබුණේ කෙසේද? ඒ මුදල් මෙරට එවුනේ කුමන අරමුණකටද? යන්න දැනගැනීමට ඡන්දය දුන් නොදුන් සියල්ලන්ට අයිතිය ඇත. අද දනූන තිලකරත්න සැඟවී සිටින්නේ කිසියම් රහසිගත පාතාලයක අනුග්‍රහයෙන් නම් දනූන පමණක් නොව ඔහුට රැකවරණ සැපයූ පාතාල ජාලය අනාවරණය කර ගැනීම ද මෙරට නීතිය හා සාමය ආරක්ෂා කිරීමේ ක්‍රියාවලියට ඉතා වැදගත් වනු ඇත.දවසකට දෙකකට යන්තමින් මාධ්‍යවේදීන් ලෙස ලේබල් ගසාගත් හොර රංචුවක් දැනටත් විදේශ රටවල දේශපාලන රැකවරණ ලබාගෙන ඇත.තවත් සමහරුන් මාධ්‍යවේදීන් ලෙස පෙනී සිටිමින් විශාල මුදලක් වංචා කොට රටින් පැන ගොස් ඇත. හෙට අනිද්දා දනූන තිලකරත්න වෙනුවෙන් ඇමිනෙෂ්ටිය වැනි සංවිධානත් පෙනී සිටින්නට ගතහොත් එය ද පුදුම වීමට හේතුවක් නැත.කේ.සී.ජේ.රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=ab1005303</link>
    <topic>කාන්තා ඇඳුමක් ගැන කබීර් හෂීම්ගෙන් ඉල ඇදෙන කතාවක්</topic>
    <author>චන්දන බණ්ඩාර</author>
    <content>නැව් සංස්ථාව, ගුවන් තොටුපළ සහ ගුවන්සේවා අධිකාරිය සහ ශ්‍රී ලන්කන් ගුවන් සමාගමේ නිලධාරීන් පිරිසක් ගිය සතියේ ජනාධිපතිතුමා හමුවීය. ඒ අරලියගහ මැදුරේදීය. ජනාධිපතිතුමා මුලින්ම ප්‍රශ්න කළේ ගුවන් තොටුපළේ තිබෙන ප්‍රශ්න ගැනයි. “ආගමන විගමන කටයුතුවලදී සිදුවන ගැටලු ගැන ජනතාවගෙන් පැමිණිලි ලැබෙනවා. ඒ ගැන ඔබතුමාලා දන්නවාද?” ජනාධිපතිතුමා ගුවන් තොටුපළ සහ ගුවන් සේවා අධිකාරියේ සභාපතිවරයාගෙන් විමසා සිටියේය.”ආගමන විගමන නිලධාරීන්ගේ අඩුවක් තිබෙනවා. සේවයේ යොදවන්න තරම් ප්‍රමාණවත් නිලධාරීන් නැහැ. මේ වෙනකොට අපි කඩිනම් මහජන සේවාවක් ලබාදීමට කටයුතුª කරමින් සිටිනවා. ඒ නිසා ගුවන් තොටුපළ සහ ගුවන් සේවා සමාගමේ අඩුපාඩු අපි සම්පූර්ණ කරගෙන යනවා” ගුවන් තොටුපළ සහ ගුවන් සේවා සමාගමේ සභාපති ප්‍රසන්න වික්‍රමසූරිය කියා සිටියේය.”එතකොට ගෘහ සේවයට යන අයගෙන් යම් අය කිරීමක් සිදුකරනවාද?” ජනාධිපතිතුමා විමසා සිටියේය. “අපි එවැනි අය කිරීමක් කරන්නේ නැහැ. විදේශ සේවා නියුක්ති කාර්යාංශය පමණයි එවැනි අය කිරීමක් කරන්නේ” ගුවන් තොටුපළ සහ ගුවන් සේවා අධිකාරියේ සභාපතිවරයා ප්‍රකාශ කළේය. ජනාධිපතිතුමා අනතුරුව විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවකට කතා කළේය.”සභාපතිතුමා විදේශ සේවා නියුක්ති කාර්යාංශය ඇයි විදේශගත වෙන ගෘහ සේවිකාවන්ගෙන් මුදල් අය කරන්නේ, අහිංසක ජනතාවට අපි හැකි තරම් සහන ලබාදිය යුතුයි. ඒ නිසා එවැනි අහිංසක අයව පීඩාවට පත්වෙන ආකාරයේ වැඩ කරන්න එපා” ජනාධිපතිතුමා විදේශ සේවා නියුක්ති කාර්යාංශයේ සභාපතිවරයාට උපදෙස් ලබා දුන්නේය.එම සාකච්ඡාවට නාමල් රාජපක්ෂ මන්ත්‍රීවරයා ද සහභාගි වී සිටියේය. “මම ළඟදී බණ්ඩාරනායක අන්තර්ජාතික ගුවන් තොටුපළට ගියා. අපි හැම වේලාවේම බොහොම ඉහළින් ජාතිකත්වය ගැන කතා කරනවා. හැබැයි ගුවන් තොටුපළේ ජාතික ගීය වාදනය වෙනකොට සමහරු නැඟී සිටියේ නැහැ. ඇතුළේ හිටපු නිලධාරින් ඒ ඒ අයගේ වැඩවල නිරතවෙලා හිටියා. හැබැයි එතැන සිටි විදේශිකයෝ කිහිප දෙනෙක් අපේ ජාතික ගීය වාදනය වනවිට නැඟී සිටියා.” නාමල් රාජපක්ෂ මන්ත්‍රීවරයා කියා සිටියේය.මේ අතර ගිය සතියේ මහාමාර්ග අමාත්‍යංශයේ ප්‍රගති සමාලෝචන රැස්වීම පැවැත්විණි. ඒ ජනාධිපතිතුමාගේ ප්‍රධානත්වයෙනි. ඒ වෙනවිට ජනාධිපතිතුමාට පැමිණිලි ලැබී තිබුණේ මාර්ග ඉදිකිරීමේදී අක්‍රමිකතා සිදුවෙන බවයි. “මට දැනගන්න අවශ්‍යයි අලුතෙන් පාරක් හදන විට වර්ග අඩියකට ඇස්තමේන්තුගත මුදල කීයද කියලා. 2002 වසරේදී වර්ග අඩියක් හදන්න කීයක් ඇස්තමේන්තු කළාද? 2009 වසර වෙනවිට එය කීයකින් වැඩිවුණාද?” ජනාධිපතිතුමා මාර්ග සංවර්ධන අධිකාරියේ නිලධාරීන්ගෙන් විමසා සිටියේය.අනතුරුව නිලධාරීන් මාර්ග හැදීමේදී වර්ග අඩියකට වැයවෙන මුදල ගැන විවිධ උත්තර සැපයූහ. “බලාගෙන යනකොට කොන්ත්‍රාත් කාරයෝ නෙමෙයි මුදල් වැඩි කරලා තියෙන්නේ තමුන්නාන්සේලාමයි. ඔයාලා රට වෙනුවෙන් වැඩ කරන්න ඉන්න අය නේද? ඒ නිසා ජාතික ධනය විනාශ වෙන විදියට වැඩ කරන්න එපා. රට වෙනුවෙන් හිතලා වැඩ කරන්න. මම ඉතාම තදින් මීට පස්සේ මේ ගැන හොයලා බලනවා” ජනාධිපතිතුමා මාර්ග සංවර්ධන අධිකාරියේ නිලධාරීන්ට උපදෙස් දෙමින් කීවේය.මේ අතරතුර මහාමාර්ග අමාත්‍යංශයේ නිලධාරීන් ජනාධිපතිතුමාට ගැටලුවක් ඉදිරිපත් කළේය. ඒ චුණ්ඩිකුලම් ප්‍රදේශයේ ඉදිකරන මාර්ගය ගැනය. එම මාර්ගය වෙරළ ආශ්‍රිතව ඉදිකිරීම සිදුවෙයි. “මේ මාර්ගය ඉදිකිරීමට වනජීවී දෙපාර්තමේන්තුවෙන් විරෝධය පළ කැර තිබෙනවා” මහාමාර්ග අමාත්‍යංශයේ නිලධාරීන් පැමිණිලි කර සිටියහ. එම ප්‍රශ්නයට විසඳුමක් ලබා ගැනීමට එදින වනජීවී දෙපාර්තමේන්තුවේ නිලධාරීන් ද එම ස්ථානයට පැමිණ සිටියහ.කුරුල්ලෝ වාහන සද්දෙට රට හැර යාවිද”දැන් මොකක්ද ඇතිවෙලා තිබෙන ගැටලුව“ ජනාධිපතිතුමා වනජීවී දෙපාර්තමේන්තු නිලධාරීන්ගෙන් විමසා සිටියේය.”මේ මාර්ගය ඉදි කෙරෙන්නේ රක්ෂිතයක් හරහායි. පරණ නීති රීති අනුව මේ මාර්ගය ඉදිකිරීමට අවසර ලබා දෙන්ඩ බැහැ.” වනජීවී දෙපාර්තමේන්තුවේ නිලධාරීහු කියා සිටියහ.”පරණ නීති රකින්න ඔයාලා ඕන නැහැ. කරුණාකරලා පරණ නීති රීතිවලට යට වෙන්ඩ එපා. එක එක රටවලට අපි යටවෙලා හිටපු කාලේ හදපු නීති රීති දැන් වෙනස් කරන්ඩ වේවි. ඒ නිසා දැන් රටේ දියුණුව සහ සංවර්ධනය දිහා බලා වැඩ කරන්ඩ” ජනාධිපතිතුමා වනජීවී දෙපාර්තමේන්තුවේ නිලධාරීන්ට උපදෙස් ලබාදුන්නේය.”චුණ්ඩිකුලම පාර හැදුවාට පස්සේ ඒ රක්ෂිතයේ සිටින කුරුල්ලෝ පිටරටවලට ඇදී යන්ඩ ඉඩ තියෙනවා. ඒක ස්වභාව සෞන්දර්යයට හානියක් විය හැකියි. ඒකයි තියෙන ගැටලුව“ වනජීවී දෙපාර්තමේන්තුවේ නිලධාරීහු කියා සිටියහ.”ඔබතුමාලත් පුදුම කතා කියන්නේ. අවුරුදු ගණනාවක් අපේ රටේ වෙඩි හඬ හැම තැනම ඇහුණා. සමහර රක්ෂිතවලත් වෙඩි සද්ද ඇහුණා. හැබැයි ඒ ;වඩි සද්දවලට වෙන රටවලට නොගිය කුරුල්ලෝ වාහන සද්දයට වෙන රටවලට යාවිද? ඒ නිසා සොබාදහම රැකගෙන වැඩ කරන්න ඕන තරම් ඉඩකඩ තිබෙනවා. ඒ විදියට වැඩ කරන්න. ජනාධිපතිතුමා වනජීවී දෙපාර්තමේන්තුවේ නිලධාරීන්ට ප්‍රකාශ කළේය.ඉන් අනතුරුව ජනාධිපතිතුමාට මහාමාර්ග අමාත්‍යංශයේ නිලධාරීහු පැමිණිල්ලක් ඉදිරිපත් කළහ. එනම් පාරවල් කොන්ක්‍රීට් කිරීමේදී නියම ප්‍රමිතියට කොන්ක්‍රීට් මාර්ග ඉදිකිරීම් කොන්ත්‍රාත්කරුවන් නොකරන බවය.”මාර්ගවලට කොන්ක්‍රීට් ගල් අතුරන විදිය ගැන උපදෙස් දෙන්ඩ වෙන්නෙත් මටද? ඇයි ඉංජිනේරු මහත්වරු තාක්ෂණය දන්නවා නේද? මමද ඒ තාක්ෂණයත් ඉංජිනේරු මහත්වරුන්ට දෙන්ඩ ඕන. මේ ගැන ඉංජිනේරුවරු පුහුණුව ලබා තිබෙනවා නේද? කොන්ක්‍රීට් මාර්ග හදන විට ප්‍රමිතිය ගැන ඔබතුමාලා වැඩි අවධානය යොමු කළ යුතුමයි. එහෙම නොවුණොත් ජනතාව දොස් කියන්නේ මටයි” ජනාධිපතිතුමා මහාමාර්ග අමාත්‍යංශ නිලධාරීන්ට උපදෙස් දෙමින් කීවේය.විදේශ ඇමැති මහාචාර්ය ජී.එල්. පීරිස් ගිය සතියේ සෙනසුරාදා සවස එක්සත් ජනපදයේ සංචාරයක් සඳහා මෙරටින් පිටත්ව ගියේය. එදින ඇමැතිවරයාගේ නිවෙසේ සංඝගත දක්ෂිණාවක් ද පැවැත්විණි.ඉන් අනතුරුව ඇමැති ජී.එල්. ගිය ඉරිදා නිව්යෝර්ක් නුවරදී එක්සත් ජාතීන්ගේ මහලේකම් බෑන් කි මූන්, එහි කාර්ය මණ්ඩල ප්‍රධානී විජය නම්බියාර් සහ එක්සත් ජාතීන්ගේ සංවිධානයේ නියෝජ්‍ය මහලේකම් ලින් ෆැස්කෝ හමුවී විශේෂ සාකච්ඡා පැවැත්වීය. එහිදී ඇමැති ජී.එල්. එක්සත් ජාතීන්ගේ සංවිධානයේ ප්‍රධානීන්ට ප්‍රකාශ කැර සිටියේ යුද්ධය නිමා කිරීමෙන් අනතුරුව රජය දෙමළ ජනතාවගේ ජීවන තත්ත්වය නඟා සිටුවීමට එම ප්‍රදේශවල සංවර්ධන කටයුතු ආරම්භ කොට ඇති බවය.ලැබුණු මුදල් ගැනරන්ජන් රනිල්ගෙන් අසයිඑජාපයේ ප්‍රතිසංවිධාන කටයුතු සිදුකළ යුතු ආකාරය සෙවීම සඳහා පත් කළ කමිටුව ගිය සතියේ එජාප කෘත්‍යාධිකාරී මණ්ඩලයට තම වාර්තාව ඉදිරිපත් කළේය. ඒ එම කමිටුවේ සභාපති එජාප මන්ත්‍රී ජෝශප් මයිකල් පෙරේරා විසිනි.ජෝශප් මයිකල් පෙරේරා කමිටු වාර්තාව ඉදිරිපත් කිරීමට පෙර එජාප නායක රනිල් වික්‍රමසිංහ හමුවිය. ඒ සිරිකොත එජාප මූලස්ථානයේ පිහිටි එජාප නායක කාර්යාලයේදීය. එම හමුවට එජාප මහ ලේකම් තිස්ස අත්තනායක ද එක්ව සිටියේය.“මට මේ කමිටු වාර්තාව ගැන ගැටලුවක් නැහැ. කෘත්‍යාධිකාරී මණ්ඩලයට මෙය ඉදිරිපත් කරන්න.” එජාප නායකයා කියා සිටියේය. ඉන් අනතුරුව එජාප මන්ත්‍රී ජෝශප් මයිකල් පෙරේරා එජාප නායකයාගේ කාර්යාලයෙන් පිටව ගියේය.ඉන් අනතුරුව නැවත වරක් ජෝශප් මයිකල් පෙරේරා එජාප නායකයාගේ කාර්යාලයට ඉක්මන් ගමනින් ආවේය. “නායකතුමනි අද රාහුකාලය 10.35 ට ඊට පෙර අපි කෘත්‍යාධිකාරි මණ්ඩල රැස්වීම පටන් ගත්තොත් හොඳයි.” ජෝශප් මයිකල් පෙරේරා කියා සිටියේය. ඒ අනුව එජාප කෘත්‍යාධිකාරි මණ්ඩල රැස්වීම පෙරවරු 10.20 ට ඇරැඹිණි.“සභාපතිතුමා කෘත්‍යාධිකාරී මණ්ඩලයට ඔබතුමාගේ වාර්තාව ඉදිරිපත් කරන්න.” එජාප නායක රනිල් වික්‍රමසිංහ කියා සිටියේය.ජෝශප් මයිකල් පෙරේරා සහ එජාප මන්ත්‍රී කබීර් හෂීම් ඉන් පසුව කෘත්‍යාධිකාරී මණ්ඩලයට එජාප ප්‍රතිසංස්කරණ යෝජනා පිළිබඳව පැහැදිලි කෙළේය.කබීර් හෂිම්“පක්ෂයේ මහ ලේකම්වරයා හැර සෙසු නිලයන් පක්ෂයේ සම්මුතියකින් හෝ ඡන්දයෙන් පත් කැර ගත යුතු බවට යෝජනා කරනවා.” ප්‍රතිසංවිධාන කමිටුවේ ලේකම් කබීර් හෂිම් මන්ත්‍රීවරයා කියා සිටියේය.ඒ සමඟම එජාප කොළඹ දිස්ත්‍රික් මන්ත්‍රී රවි කරුණානායක නැගිට්ටේය. “ජෝශප් මයිකල් පෙරේරා මන්ත්‍රීතුමා, මේ යෝජනාවල අවසානය කුමක්ද?” මන්ත්‍රී රවි විමසා සිටියේය. “ඔබතුමාගේ අදහස් මේ යෝජනාවලියේ තිබෙනවා. ඒ යෝජනා පිළිගන්නවාද නැද්ද කියලා කෘත්‍යාධිකාරී මණ්ඩලය තීරණය කළ යුතුයි.” කබීර් හෂිම් මන්ත්‍රීවරයා පිළිතුරු ලෙස කියා සිටියේය.“නමුත් මේ යෝජනාවලියේ අවසානයක් නැහැ කියලා ජෝශප් මයිකල් පෙරේරා මන්ත්‍රීතුමා කිව්වා නේද?” රවි කරුණානායක මන්ත්‍රීවරයා කියා සිටියේය. “නැහැ මේ යෝජනාවලියෙන් පසුව එජාප ප්‍රතිසංවිධාන කටයුතු සිදු වෙනවා.” කබීර් හෂිම් කියා සිටියේය.ඉන් අනතුරුව දයාසිරි ජයසේකර මන්ත්‍රීවරයා නැගී සිටියේය. “ප්‍රතිසංවිධාන කමිටුව කෘත්‍යාධිකාරී මණ්ඩලයට ඉදිරිපත් කළ යෝජනා සම්මත කර ගන්නා හැටියට මා යෝජනා කරනවා.” දයාසිරි ජයසේකර මන්ත්‍රීවරයා කියා සිටියේය.“නායකතුමනි සමහර මාධ්‍යවලට කෘත්‍යාධිකාරි මණ්ඩලයේ නියම තොරතුරු ගිහින් තිබුණේ නෑ. ඒ නිසා මේ තොරතුරු නිවැරැදිව මාධ්‍යයට යා යුතු වෙනවා.” දයාසිරි ජයසේකර මන්ත්‍රීවරයා කියා සිටියේය.ඒ සමඟම එජාප නායක රනිල් වික්‍රමසිංහ කෘත්‍යාධිකාරී මණ්ඩලයට අදහස් දැක්වූයේය. “නැහැ මම දයාසිරි ජයසේකර මන්ත්‍රීතුමාට උපදේශයක් දෙනවා. කෘත්‍යාධිකාරී මණ්ඩලයේ වාර්තා මාධ්‍යවල පළවීම ගැන ඔබ ප්‍රශ්නයක් කර ගන්ඩ එපා. ඒ වගේම ඔබ රැස්වීමකදී කියා තිබුණා එජාපය ප්‍රතිසංවිධානය නොවුණොත් පාක්ෂිකයන් සමඟ පාරට බහිනවා කියලා. එවැනි ප්‍රකාශ කිරීමෙන් වැළකිය යුතුයි. එවැනි ප්‍රකාශ නිසා පක්ෂය භේදභින්න විය හැකියි. එවැනි දේ කිරීමෙන් වළකින්න.” එජාප නායක රනිල් වික්‍රමසිංහ මන්ත්‍රී දයාසිරි ජයසේකරට උපදෙස් දුන්නේය.“ඒ වගේම නායකතුමනි, මේ ප්‍රශ්නයට මට පිළිතුරක් අවශ්‍ය වෙනවා. ජනාධිපතිවරණයේදී සහ මහා මැතිවරණයේදී ලැබුණු මුදල් පිළිබඳව විවිධ කතා පැතිරෙනවා. ඔබතුමා වැරැදියට මුදල් පාවිච්චි කළ බවටත් කතා පැතිරෙනවා. ඒ ගැන ඔබතුමාගේ පිළිතුර කුමක්ද?” පාර්ලිමේන්තු මන්ත්‍රී රන්ජන් රාමනායක එජාප නායකයාගෙන් විමසා සිටියේය.“පසුගිය ජනාධිපතිවරණයේදී පක්ෂයට මුදල් ලැබුණා. අපටත් වඩා සරත් ෆොන්සේකාට මුදල් ලැබුණේ. පක්ෂයට ලැබුණු මුදල් පක්ෂයේ සංවිධායකයන්ට සහ මාධ්‍යවල වැඩට ලබා දුන්නා. හැබැයි අවස්ථා තුනකදී සන්ඩේ ලීඩර් පුවත්පතේ ප්‍රකාශන කටයුතු වැඩි කර ගැනීමට අමතර මුද්‍රණ කටයුතුවලට ලක්ෂ 110 ක් ලබා දුන්නා.” එජාප නායක රනිල් වික්‍රමසිංහ කෘත්‍යාධිකාරී මණ්ඩල රැස්වීමේදී කියා සිටියේය.තණමල්විලට පැමිණි අමුත්තාශෂීන්ද්‍ර රාජපක්ෂඉන් අනතුරුව එජාප නියෝජ්‍ය මහ ලේකම් ලක්ෂ්මන් සෙනෙවිරත්න නැගී සිටියේය. “මගේ විශ්වාසය හැටියට එජාපය ප්‍රතිසංවිධාන කටයුතු හරහා ඉදිරියට යා යුතුයි. අනාගතයේදී අපි ආණ්ඩුවක් ලබා ගන්නා තැනට යා යුතුයි. ලක්ෂ්මන් සෙනෙවිරත්න මන්ත්‍රීවරයා කියා සිටියේය.තණමල්විල පිහිටි ආපන ශාලාවකට ගිය සතියේ එක්තරා ප්‍රභූවරයෙක් පැමිණියේය. ඒ උදේ ආහාරය ගැනීම සඳහාය. මේ ආපන ශාලාව දුර ගමන් ගන්නා බස්රථවල මගීන් ඇතුළු බොහෝ දෙනා එන යන තැනකි. පෙරවරු 7.30 ට පමණ ආපන ශාලාව ඉදිරිපිට වාහන පෙළක් එක්වරටම නැවැත්විණි. ඉන් අනතුරුව සාටකයක් පැලඳගත් පුද්ගලයකු සහ තවත් කීප දෙනකු ආපන ශාලාවට පැමිණියේ ඉක්මන් ගමනින් යුතුවය.මේ වන විට ආපන ශාලාවට විශාල පිරිසක් පැමිණ සිටියහ. සාටකය පැළඳි පුද්ගලයා ඇතුළු කීප දෙනා ගියේ කෙළවරේ තිබු කෑම මේසයකටය. සාටකයක් පැලඳ හෝටලයට පැමිණි අමුත්තා කව්දැයි එහි සිටි බොහෝ දෙනා විමසිලිමත් වූහ. ඒ ඌව පළාත් මහ ඇමැති ශෂින්ද්‍ර රාජපක්ෂ බව කාටත් එක්වරම හඳුනා ගැනීමට නොහැකි විය.මේ අතර මංගල උත්සවයකට යන අතරතුර හෝටලයට පැමිණ සිටි පිරිසක සිටි පුද්ගලයකු මහ ඇමැති ශෂින්ද්‍ර රාජපක්ෂ අසලට ගොස් විමසා සිටියේ ඔබතුමා කොහේ යන ගමන් ද කියායි. “මම රාජකාරි වැඩකට යන ගමන්. මෙතැනට බොහෝ දෙනා එන යන බව දන්නවා. ඒ නිසා කෑම කොහොමද කියලා බලාගන්නත් එක්කයි මම මේ පැත්තට ආවේ” මහ ඇමැති ශෂින්ද්‍ර රාජපක්ෂ කීවේය. ඒ වන විට බොහෝ දෙනාගේ අවධානය යොමුව තිබුණේ මහ ඇමැතිවරයා දෙසටය. අවසානයේ සාමාන්‍ය පරිදි උදේ ආහාරය ගත් ශෂින්ද්‍ර රාජපක්ෂ මහ ඇමැතිවරයා සහ ආරක්ෂකයන් පිරිස නික්ම යද්දී මහ ඇමැතිවරයා සියලු දෙනාට ආචාර කිරීමට ද අමතක නොකළේය.පසුගිය සතියේ පැවැති අයහපත් කාලගුණ තත්ත්වය නිසා වාහන ගමනාගමනයට පමණක් නොව ඇතැමි අවස්ථාවල ගුවන් ගමන්වලට ද බාධා ඇති විය. මේ හේතුව නිසා අගමැති දි. මු. ජයරත්න මහතාට ද ගිය සතියේ මහත් අකරතැබ්බයකට මුහුණපාන්නට සිදු විය. අගමැතිතුමා මහනුවර සිට ;කාළඹට ගමන් ගත් ගුවන් යානය අයහපත් කාලගුණ තත්ත්වය නිසා හදිසියේම කෑගල්ල නාගරික ක්‍රීඩාංගණයට ගොඩ බාන්නට සිදු වීය.මේ බව සබරගමුව මහ ඇමැති මහීපාල හේරත්ට දැනගන්නට ලැබිණි. සියලු කටයුතු පසෙක දැමු මහ ඇමැතිවරයා අගමැතිතුමා කැඳවාගෙන ගියේ මොලමුරේ මාවතේ පිහිටි මහ ඇමැතිවරයාගේ නිවෙසටය. අනපේක්ෂිත මොහොතක පැමිණි මේ සුවිශේෂ අමුත්තාගේ පැමිණීම මහ ඇමැති මහීපාල හේරත් ගේ බිරිය අජන්තා හේරත් ඇතුළු පවුලේ සියලු දෙනාට පුදුමයක් වීය. ඉන් අනතුරුව අගමැතිතුමාට යළි කොළඹ බලා යාමට මහ ඇමැති මහීපාලගේ නිල රථය ලබා දීමට සිදු විය.මහනුවර ත්‍රිත්ව විද්‍යාලයේ අධ්‍යාපනය ලැබු මෙවර පාර්ලිමේන්තුවට තේරී පත්වූ මන්ත්‍රීවරු පිළිගැනීම සඳහා පසුගියදා උත්සවයක් පැවැත්විණි. ත්‍රිත්ව විද්‍යාලයේ අධ්‍යාපනය ලැබු ආදි සිසුහු දස දෙනෙක් මෙවර පාර්ලිමේන්තුව නියෝජනය කරති. ඇමැති මහාචාර්ය තිස්ස විතාරණ, නියෝජ්‍ය ඇමැති ආචාර්ය සරත් අමුණුගම, කනක හේරත්, සහ සුජීව සේනසිංහ ඒ අතර වෙති.අනවශ්‍ය දේශනවලින් තොරවූ මේ උත්සවයේදී මහාචාර්ය තිස්ස විතාරණ, ආචාර්ය සරත් අමුණුගම සහ එජාප මන්ත්‍රී කබීර් හෂිම් උත්සව සභාව ඇමැතූහ.එහිදී එජාප මන්ත්‍රී කබීර් හෂිම් පැවැත්වූ දෙසුම කාගේත් සිත් ගත්තේය. “සාමාන්‍යයෙන් දේශනයක් කාන්තාවගේ ඇඳුමක් තරමට කෙටි සහ සරල විය යුතුයි. හැබැයි ඒ දෙසුම අවශ්‍ය විදියට පරිපූර්ණ විය යුතුයි. ඒක හරියටම කාන්තාවගේ වැසිය යුතු ස්ථාන වැසෙන පරිදි ඇඳුම සකස් විය යුතුයි.” මන්ත්‍රී කබීර් හෂිම් කීවේ සියලු දෙනාගේම මුවට සිනහ නංවමිනි.හම්බන්තොට ප්‍රශ්නනාමල්ගේ දින පොතේකබීර් හෂිම්ගේ කෙටි සහ චතුර ලෙස සිදු කළ දෙසුම ගැන සියලු දෙනා ප්‍රශංසා කළහ. නියෝජ්‍ය ඇමැති ආචාර්ය සරත් අමුණුගම උත්සවය අවසානයේ කබීර් හෂිම්ගේ කනට කොඳුරා යමක් කීවේය. කබීර් හෂිම් මන්ත්‍රීවරයා ඊට පිළිතුරු දුන්නේ සිනහවකිනි.එ.ජා.ප යේ ජ්‍යෙෂ්ඨ මන්ත්‍රීවරයකු වන ජෝන් අමරතුංගගේ 70 වන ජන්ම දිනය යෙදී තිබුණේ ගිය සතියටයි. ඒ වෙනුවෙන් ගිය සතියේ කොළඹ තරු පංතියේ හෝටලයකදී සාදයක් පැවැත්විණි. සාදය නැටුම්, ගැයුම්, වැයුම් සහ මධුවිතින් ද පරිපූර්ණව තිබිණි. එ.ජා.ප නායක රනිල් වික්‍රමසිංහ ඇතුළු එ.ජා.ප යේ මන්ත්‍රීවරු සියලු දෙනාම පාහේ එම සාදයට පැමිණ සිටියහ. ඊට අමතරව රාජ්‍ය ආරක්ෂක ලේකම් ගෝඨාභය රාජපක්ෂ ද එ.ජා.ප මන්ත්‍රීවරයාගේ ඇරැයුමෙන් එම අවස්ථාවට එක්ව සිටියේය.අලි මිනිස් ගැටුම ගැන සොයයිසාදය පැවැත්වෙන අතරතුර එ.ජා.ප නායක රනිල් වික්‍රමසිංහ සහ ගෝඨාභය රාජපක්ෂ ආරක්ෂක ලේකම්වරයා සුහද කථාබහක නිරතව සිටියහ.ගිය සතියේදී පිලිප් ගුණවර්ධන අනුස්මරණ පුස්තකාලය එ.ජා.ප නායක රනිල් වික්‍රමසිංහ අතින් විවෘත විය. ඒ මීගොඩ ප්‍රදේශයේදීය. මේ පුස්තකාලය ඉදිකිරීමට මොහාන්ලාල් ග්‍රේරු පදනම රුපියල් ලක්ෂ 18 ක් සහ හෝමාගම ප්‍රාදේශීය සභාව රුපියල් ලක්ෂ 30 ක් වැය කර තිබිණි.රංජිත් සියඹලාපිටියඅලි මිනිස් ගැටුම ගැන සොයා බැලීමට ගිය සතියේ ආර්ථික සංවර්ධන නියෝජ්‍ය ඇමැති රංජිත් සියඹලාපිටිය සහ පාර්ලිමේන්තු මන්ත්‍රී නාමල් රාජපක්ෂ හම්බන්තොට ප්‍රදේශයේ සංචාරයක නිරත වූහ. එහිදී ඇමැති සියඹලාපිටිය සහ මන්ත්‍රී නාමල් රාජපක්ෂ හැඩිල්ල සහ මීගහපුර යන ප්‍රදේශවල සංචාරය කළහ.එම ප්‍රදේශවල ජනතාව සමඟ ගැටලු සාකච්ඡා කිරීමට මේ සංචාරයට සහභාගී වූ නියෝජ්‍ය ඇමැති සියඹලාපිටිය සහ මන්ත්‍රී නාමල් රාජපක්ෂ ගියේ එකම වාහනයකයි. ඒ යන අතරතුර නාමල් රාජපක්ෂ මන්ත්‍රීවරයා තම දිනපොත නියෝජ්‍ය ඇමැති සියඹලාපිටියට පෙන්වූයේය. එම දිනපොත කුඩා පරිගණකයකට සමානවූවකි. එම දිනපොතේ සටහන්ව තිබුණේ හම්බන්තොට ප්‍රදේශයේ ජනතාවගේ තොරතුරු සහ ගැටලු පිළිබඳවය. එම කුඩා පරිගණකයකට සමානවූ දින පොතේ තිබූ තොරතුරු දැක නියෝජ්‍ය ඇමැති සියඹලාපිටියද පුදුමයට පත්විය. පසුව නියෝජ්‍ය ඇමැති සියඹලාපිටිය හම්බන්තොට හැඩිල්ල ප්‍රදේශයේ පැවැති රැස්වීමකදී ඒ ගැන කීවේය.”නාමල් මන්ත්‍රීතුමා දැන් හම්බන්තොට දිස්ත්‍රික්කයට ඇබ්බැහි වෙලා ඉන්නේ. ඒක මට ඔබතුමාගේ දිනපොත දකින විට ඉතාම හොඳින් පැහැදිලි වුණා. මේ වගේ තරුණ වියේ පසුවන වෙනත් කෙනකුගේ දිනපොත්වල \;යන්නේ වෙනත් දේවල්. තරුණ වියේ පසුවන අප එය ඉතාම හොඳින් දන්නවා. හැබැයි නාමල් මන්ත්‍රීතුමා හම්බන්තොට ජනතාවගේ ගැටලු විසඳීම තමන්ගේ තේමාව බවට පත් කර ගත් තරුණයෙක්.” නියෝජ්‍ය ඇමැති රංජිත් සියඹලාපිටිය කීවේය.නියෝජ්‍ය ඇමැති රංජිත් සියඹලාපිටිය සහ නාමල් රාජපක්ෂ මන්ත්‍රීවරයා එදින හම්බන්තොට උද්භිද උද්‍යානය නිරීක්ෂණය කිරීමට ද ගියහ.උතුර හැදීමරජයේ වැඩපිළිවෙළක්පාර්ලිමේන්තු මන්ත්‍රී නාමල් රාජපක්ෂ ප්‍රමුඛ ආණ්ඩු පක්ෂයේ නවක මන්ත්‍රී කණ්ඩායම උතුරු පළාතේ සංවර්ධන කටයුතු කඩිනම් කිරීමේ විශේෂ මෙහෙයුමක නිරත වී සිටී.පසුගියදා නාමල් රාජපක්ෂ ප්‍රමුඛ ඉහත මන්ත්‍රී කණ්ඩායම කිලිනොච්චි දිස්ත්‍රික් ලේකම් කාර්යාලයේදී විශේෂ සාකච්ඡාවක් කැඳවා තිබුණේ ද ඒ වෙනුවෙනි. මේ සාකච්ඡාවට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාට ද ඇරයුම් කොට තිබුණු අතර සාකච්ඡාව පැවතියේ ඔහුගේ මුලසුනෙනි.දිස්ත්‍රික්කයේ නිවාස, මහාමාර්ග, තරුණ කටයුතු, සෞඛ්‍ය, අධ්‍යාපන, පොදු පහසුකම් ආදිය පිළිබඳව මෙහිදී සමාලෝචනය කෙරිණි. එහිදී එක්තරා ඉහළ නිලධාරියකු දිගින් දිගටම පැවසුවේ “මේක මේ රටේ ආධාර යටතේ කරනවා.අරක අර රටේ ආධාර යටතේ සිදු කරනවා” යනුවෙන් වූ අදහසයි. ඉන් ගම්‍ය වූයේ කිලිනොච්චිය සංවර්ධනය කරන්නේ විදෙස් රටවලින් බවය. විමල් වීරවංශ ඇමැතිවරයා මේ රටට හතුරු අදහස් දැක්වීම සාවධානව අසා ගෙන සිටියේ ය.ප්‍රධාන සාකච්ඡාව නිම වීමෙන් පසුව නිවාස සම්බන්ධයෙන් විශේෂ සාකච්ඡාවක් පැවැත්විණි. එයට ද ඉහත නිලධාරීහු සහභාගි වූ අතර එහිදී ද පවසා සිටියේ ඉහත අදහස්ම ය. එම අවස්ථාවේදී නම් විමල් වීරවංශ ඇමැතිවරයා නිහඬව සිටියේ නැත.“ඒ විදිහට කතා කරන එක වහාම නතර කරන්න. උතුරු පළාත සංවර්ධනය කෙරෙන්නේ ශ්‍රී ලංකා රජයෙන්. රජයේ වැඩපිළිවෙළක් යටතේ. විදෙස් රටවලින් ණය ආධාර, ප්‍රදාන ලැබෙන බව ඇත්ත. නමුත් මේ සංවර්ධන කටයුතු රජයේ පූර්ණ අනුග්‍රහය යටතේ සිදුවන බව තේරුම් ගන්න” යනුවෙන් ඔහු එම නිලධාරියාට තදින් පැවසුවේ ය.ආණ්ඩුකාර ජී.ඒ. චන්ද්‍රසිරි ද එම නිලධාරියාට දෝෂාරෝපණය කළ අතර කිලිනොච්චි සංචාරය නිම වී පැමිණි පසු විමල් වීරවංශ ඇමැතිවරයා මේ රටට හතුරු ප්‍රකාශ ගැන “උතුරු වසන්තය” ව්‍යාපෘතිය භාර ඇමැති බැසිල් රාජපක්ෂ මහතාට ද පැමිණිලි කළේ ය.කොටි හඬ ගුවන් විදුලි මධ්‍යස්ථානය අසල තිබූ නිවාස සංවර්ධන අධිකාරි ;ගාඩනැඟිල්ල පිහිටි ස්ථානය ද මෙහිදී විමල් වීරවංශගේ විශේෂ අවධානයට ලක් විය. 2004 දී ආරක්ෂක හමුදා මෙහෙයුම්වල දී කොටි හඬ ගුවන් විදුලි මධ්‍යස්ථානය ද ඒ අසල තිබූ නිවාස සංවර්ධන අධිකාරි ගොඩනැඟිලි ද විනාශ වී තිබිණි. එම නිවාස සංවර්ධන අධිකාරි ගොඩනැඟිලි යළි ඉදිකිරීමට දැනටමත් කටයුතු යොදා ඇත.තමිල් සෙල්වම්ගේ නිවෙස පිහිටි ස්ථානය, කොටි සාම ලේකම් කාර්යාලය, බංකර ආදියෙහි සුන් බුන් ද මෙහිදී විමල් වීරවංශ ඇමැතිවරයා ඇතුළු මන්ත්‍රීවරුන්ගේ නිරීක්ෂණයට ලක්වීය.උතුර හදන්න අතහිත දෙන්නකිලිනොච්චියේ සංචාරයක නිරත වූ නවක මන්ත්‍රීවරු යළි පැමිණීමෙන් අනතුරුව නාමල් රාජපක්ෂ මන්ත්‍රීවරයාගේ ප්‍රධානත්වයෙන් විශේෂ ප්‍රගති සමාලෝචන රැස්වීමක් පැවැත්විණි. එම රැස්වීමට උදිත ලොකු බණ්ඩාර, වෛද්‍ය සුදර්ශනී ප්‍රනාන්දුපුල්ලේ, තේනුක විදානගම, අරුන්දික ප්‍රනාන්දු, ශෙහාන් සේමසිංහ, ප්‍රේමලාල් ජයසේකර, ලොහාන් රත්වත්ත දිලුම් අමුණුගම, රොෂාන් රණසිංහ, කනක හේරත් සහ ශාන්ත බණ්ඩාර යන මන්ත්‍රීවරු ද සහභාගී වූහ.එම ප්‍රගති සමාලෝචන රැස්වීමේදී නාමල් රාජපක්ෂ මන්ත්‍රීවරයා නවක මන්ත්‍රීවරුන්ට උපදෙස් දෙමින් කියා සිටියේ උතුරු ප්‍රදේශයේ ජනතාවගේ ජීවන තත්ත්වය නඟා සිටුවීම උදෙසා මන්ත්‍රීවරුන්ට ලබා දී තිබෙන විෂය පථයන්හි වැඩ කටයුතු හැකි ඉක්මනින් ආරම්භ කරන ලෙසය. අදාළ වැඩකටයුතු වෙනුවෙන් අවශ්‍ය ප්‍රතිපාදන අදාළ ඇමැතිවරුන් සමඟ සාකච්ඡා කර ලබා ගන්නා ලෙස ද නාමල් රාජපක්ෂ මන්ත්‍රීවරයා නව මන්ත්‍රීවරුන්ට උපදෙස් ලබා දුන්නේය.”ඔබතුමාලාගේ මැතිවරණ කොට්ඨාසයක සංවර්ධන කටයුත්තකට දායක වෙනවා කියලා හිතාගෙන ඉතාම කැපවීමෙන් ඔබතුමාලාට පවරපු වැඩ කොටස ඉටු කරන්න” එම ප්‍රගති සමාලොචන රැස්වීමේදී නාමල් රාජපක්ෂ මන්ත්‍රීවරයා කියා සිටියේය.උතුරු ප්‍රදේශයේ ජනතාවගේ ජීවන තත්ත්වය නඟා සිටුවීමේ එම විශේෂ වැඩසටන සිදු කෙරෙනුයේ ජනාධිපතිතුමාගේ උපදෙස් පරිදි නාමල් රාජපක්ෂ මන්ත්‍රීවරයාගේ සංවිධායකත්වයෙනි.උතුරේ ජනතාවගේ් ජීවන තත්ත්වය නඟා සිටුවීමට නවක මන්ත්‍රීවරුන්ගේ ප්‍රධානත්වයෙන් සකසා තිබෙන නව කමිටුවට ඇතුළත් මන්ත්‍රීවරුන්ට විවිධ විෂය පථයන් ගැන සොයා බැලීමට බාරදී තිබේ.අධ්‍යාපන කටයුතු පිළිබඳව සොයා බැලීම උදිත ලොකු බණ්ඩාර මන්ත්‍රීවරයාටද, සෞඛ්‍ය කටයුතු පිළිබඳ සොයා බැලීමට සුදර්ශනී ප්‍රනාන්දුපුල්ලේ මන්ත්‍රීවරියටද, ධීවර කර්මාන්ත කටයුතු පිළිබඳව සොයා බැලීම අරුන්දික ප්‍රනාන්දු සහ ශෙහාන් සේමසිංහ යන මන්ත්‍රීවරුන්ට ද බාරදී තිබේ.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් වෙත පවරා ඇත්තේ අවතැන්වූ ජනතාවට අත්‍යවශ්‍ය ලිපි ලේඛන ලබාදීමේ කටයුතු සම්පාදනය කිරීමේ කටයුත්තය.උප්පැන්න සහතික, මරණ සහතික, ජාතික හැඳුනුම්පත්, ඉඩකඩම්වල ඔප්පු තිරප්පු සහ තවත් වටිනා ලියකියවිලි නැති දහස් සංඛ්‍යාත ජනතාවට එම ලියකියවිලි සකස් කර ගැනීමට අවශ්‍ය කටයුතු සිදු කිරීම කනක හේරත් මන්ත්‍රීවරයාට පවරා තිබේ.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=af1005301</link>
    <topic>අධ්‍යාපනය තවදුරටත් ආභරණයක් නොවේ</topic>
    <author>සංවාද සටහන සරත් පෙරේරා</author>
    <content>ඌව - වෙල්ලස්ස විශ්වවිද්‍යාලයේ උපකුලපති චන්ද්‍රා ඇඹුල්දෙනියපෞද්ගලික විශ්වවිද්‍යාලවලට ඉඩදීමෙන් නිදහස් අධ්‍යාපනයත් රැකගෙන අද උසස් අධ්‍යාපනය ලබාගන්නා පිරිස දෙගුණයක් කිරීමට හැකි යැයි ඌව - වෙල්ලස්ස විශ්වවිද්‍යාලයේ උපකුලපති චන්ද්‍රා ඇඹුල්දෙනිය මහතා පවසයි.‘සිළුමිණ’ සමඟ පෞද්ගලික විශ්වවිද්‍යාල පිහිටුවීමේ ප්‍රශ්නය ගැන සම්මුඛ සාකච්ඡාවකට එක්වෙමින් උපකුලපතිවරයා මේ ප්‍රකාශය කළේ ය.එහිදී ඇසූ ප්‍රශ්න කීපයක් හා ඒවාට උපකුලපතිවරයා දුන් පිළිතුරු මෙසේ ය.* මේ මොහොත වෙනකොට විදේශ පෞද්ගලික විශ්වවිද්‍යාල සඳහා මේ රටේ දොර ඇරිය යුතු බවට ප්‍රබල මත දැක්වීම් කෙරෙමින් තිබෙනවා. එස්.බී. දිසානායක උසස් අධ්‍යාපන ඇමැතිවරයා මේ අදහස නැවත නැවතත් ප්‍රකාශ කර තිබෙනවා. ඔබ කොහොමද මේ පිළිබඳව කල්පනා කරන්නේ?මේක කාලෝචිත අදහසක්.මා හිතන්නේ මේ අදහස උසස් අධ්‍යාපන ඇමැතිතුමා අනාගතය ගැන කල්පනා කරල ඉදිරිපත් කරපු අදහසක්. මා කල්පනා කරන විදියට මේක මේ වෙලාවේ බැරෑරුම් ලෙස කල්පනා කරල බලන්න ඕන වැදගත් අදහසක්. මේ පියවර නොගැනීම නිසා අතිවිශාල විදේශ මුදල් සම්භාරයක් අධ්‍යාපනය සඳහා එතෙරට ඇදී යනවා. මා සතු දත්ත අනුව විදේශ අධ්‍යාපනය සඳහා වාර්ෂිකව මේ රටේ දරුවන් ඩොලර් මිලියන 500 ක විතර අතිවිශාල මුදලක් වියදම් කරනවා. මේ මුදල ශ්‍රී ලංකාවේ මුදලින් බලනව නම් රුපියල් බිලියන 50 ක විතර දැවැන්ත මුදල් සම්භාරයක්. මා හිතන්නේ නැහැ මේ රටේ උසස් අධ්‍යාපනය සඳහාවත් මේ තරම් විශාල මුදලක් වියදම් කරන්නේ නැහැ.* විදේශ පෞද්ගලික විශ්වවිද්‍යාලවලට ඉඩ දුන්නොත් නිදහස් අධ්‍යාපනයට හානියක් වෙයිද කියන බිය පළවෙලා තියනවනේද?මේක පදනමක් නැති කතාවක්. විදේශ විශ්ව විද්‍යාලවලට තියන ප්‍රධාන බාධකය වන නිදහස් අධ්‍යාපනය බිඳ වැටෙයි කියන බිය අපි සමාජයෙන් තුරන් කරන්න ඕන. ඒක හුඹස් බියක්. දැනටමත් අපේ රටේ තියනවා විදේශ විශ්වවිද්‍යාලවල උපාධි දෙන ක්‍රමයක්. විශාල සංඛ්‍යාවක් ඒ උපාධි පාඨමාලාවල් හදාරනවා. ඒ වගේම විදේශ විශ්වවිද්‍යාලවලට ගිහිල්ලම උපාධි හදාරණ විශාල පිරිසකුත් ඉන්නවා.මං කියන්නේ දැන් තියන මේ තත්ත්වය වෙනස් කරල විදේශ ආයෝජනයට අධ්‍යාපන අංශයේ අවස්ථාව දුන්නොත් නිදහස් අධ්‍යාපනයේ ඵල නෙළාගන්න මට ස්ථිර වශයෙන් ම කියන්න පුළුවනි. දැනට විශ්වවිද්‍යාල අධ්‍යාපනයට වාර්ෂිකව යොමුවන 20000 සංඛ්‍යාව 40000 දක්වා වත් වැඩිකර ගන්න පුළුවන් වේවි.* වත්පොහොසත් කම් තිබෙන අයට විතරනෙ පෞද්ගලික විද්‍යාලවලට යන්න පුළුවන්?මුදල් වියදම් කරල එක ශිෂ්‍යයෙක් ඉගෙන ගන්නකොට ඒ වියදමෙන් අපට පුළුවන් වේවි තවත් ශිෂ්‍යයන් එක් කෙනෙකුට හෝ දෙන්නෙකුට ශිෂ්‍යත්ව ලබාදෙන්න. එතකොට ඒ විශ්වවිද්‍යාලවල ඉන්නව ගෙවල ඉගෙන ගන්න පිරිසකුත් ශිෂ්‍යත්ව ලබා අධ්‍යාපනය ලබන පිරිසකුත්. ඉසෙඩ් කෝ ලකුණු අනුවම මේ අවස්ථාවත් ඊළඟට සිටින සිසු පිරිසට ලබාදෙන්න හැකිවේවි.* උසස් අධ්‍යාපන වරම් ලබා විශ්වවිද්‍යාලවල ඉඩ පහසුකම් නැති නිසා එම අවස්ථාව අහිමිවන විශාල පිරිසක් මේ රටේ ඉන්නවා...?ඔව්.සෑම වසරකම අපි මුහුණ දෙන ප්‍රශ්නයක් තමයි සුදුසුකම් ලබලත් සරසවි වරම් ලබාගන්න බැරි ලක්ෂයකට වැඩි පිරිසක් මේ රටේ ඉන්නවා. මේ පිරිසෙන් අපේ විශ්වවිද්‍යාලවල ඉඩකඩ ප්‍රමාණවත් වෙන්නේ විසිදහසකට පමණයි. මෙතන තියන භයානක තත්ත්වය තමයි මේ ප්‍රමාණය තේරිලා එන්නේ අපොස සාමාන්‍ය පෙළ විභාගයට මුහුණදෙන ලක්ෂ 4 - 5 අතර ශිෂ්‍ය පිරිසක් අතුරෙන්. මෙතන මං දකින දේ තමයි අපේ රටේ අධ්‍යාපනයෙන් තේරිලා එන හොඳම පිරිසට රටේ ආර්ථිකයට සම්බන්ධ කරගන්න මග ඇහිරිලා තියනවා උසස් අධ්‍යාපන අවස්ථා ලබාදීමට නොහැකි වීම නිසා.* රජයටම මේක නොහැකිවීම නිසා කරන්න බැරි ද කියල අහන අයත් ඉන්නවා...?රජය උපරිම ලෙස උත්සාහ කරනවා මේ අවස්ථථාව විදේශ විශ්වවිද්‍යාලවලට ලැබුණොත් ආයෝජනය වැඩිවෙනවා වගේ ම වැඩි පිරිසකට උසස් අධ්‍යාපන අවස්ථාත් සැලසේවි.සම්පත් සීමිතභාවය නිසා උසස් අධ්‍යාපනය පැත්තට තවදුරටත් විශාල වශයෙන් ආයෝජනය කරන්න රජයට සීමා තියෙනවා. රටක රජයට හුඟක් කටයුතු තියනවා කරන්න. අනෙක් පැත්තෙන් අද ලෝකයේ තියන දැනුම අතිවිශිෂ්ටයි. විවිධයි. ඒක නිසා තමයි ලෝකය මේ තරම් ආර්ථික දියුණුවකට පත්වෙලා තියෙන්නේ. ලෝකයේ තියන මේ දැනුම විශ්වවිද්‍යාල තුළින් බිහිවුණ දැනුමක්. මේ මහා දැනුම් සම්භාරය අපේ ලංකාවටත් අපි ගෙන්න ගන්න ඕන. ඒක ගෙන්න ගන්න නම් අපේ රටේ උසස් අධ්‍යාපන ක්ෂේත්‍රය සඳහා ආයෝජනය බාහිරින් කෙරෙන්න පරිසරය අපි සකස් කරන්න ඕන.* එක පැත්තකින් උසස් අධ්‍යාපන අවස්ථා නොමැතිවීමත් තියන විශ්වවිද්‍යාලවලින් පිටවන අයට රැකියා ලබාදීමට නොහැකිවීම අනෙක් පැත්තෙනුත් ප්‍රශ්නයක්?මේක උභතෝකෝටිකයක්...උසස් අධ්‍යාපන ක්ෂේත්‍රයේ ආයෝජන වැඩි කරගන්න නම් අපට ක්‍රමවේදයක් හොයාගන්න වෙනවා. දැන් තියන ප්‍රශ්නයක් තමයි විශ්වවිද්‍යාලවලට බදවගන්න පිරිස වාර්ෂිකව වැඩි කරගන්න පුළුවන් වෙලා තියෙන්නේ ඉතාම සුළු ප්‍රමාණයකින්. අපි රජයේ විශ්ව විද්‍යාවල ආයෝජන වැඩි කළා කියල ඒ විශ්වවිද්‍යාවලින් පිටවන උපාධිධාරීන්ටවත් අපට රැකියා ලබාදෙන්න පුළුවන් කමක් දැනට නැහැ. එකක් පාඨමාලාවල් නවීකරණය වෙන්න ඕන. ඒ පාඨමාලාවල් වෙළඳපොළට සරිලන ආකාරයට සකස් කර ගන්න ඕන.* ඔබ කියන ආකාරයට හැම උපාධි පාඨමාලාවක් ම වෙළෙඳ පොළට හරියන විදියට වෙනස් කරන්න පුළුවන්ද?ඔව්. හැම පාඨමාලාවක්ම වෙළඳ පොළට ඔබින ආකාරයට සකස් කරගන්න බැහැ කියල මතයක් තියනවා. මම පැහැදිලිව කියනවා එහෙම කරන්න පුළුවන් කියල. අපි විශ්වවිද්‍යාලයකින් ස්වාමින් වහන්සේලා පුහුණු කරනව නම් ඒ ස්වාමීන්වහන්සේලාට වුණත් සමාජයේ තියන අවශ්‍යතාවත් අනුව ඒ ස්වාමින් වහන්සේලාගේ දැනුම පාවිච්චි කරන්න අපට පුළුවන් වෙන්න ඕන.මේ අය උගත් ස්වාමීන් වහන්සේලා පිරිසක්නේ. ඒ පිරිසගෙන් අපි සමාජයට අවශ්‍ය කරන දැනුම ලබාගන්නේ කොහොමද කියන එක ඒ සේවය ලබාගන්නෙ කොහොමද කියන එක වටහාගෙන ඒ කාර්යයට අවතීර්ණය වෙන්න. බොහෝ විට අපට දකින්න ලැබෙන්නේ අපේ සමහර උපාධිධාරීන් වෙළඳ පොළට නොගැළපෙන දැනුමක් තියන පිරිසක් බවයි.* පෞද්ගලික විශ්වවිද්‍යාලවලට ඉඩදෙනව නම් කුමක්ද කෙරෙන්න ඕන.එකම දෙයයි මෙතන දි ලංකාවේ අඩු. ලංකාව මෙතෙන්ට යනවා නම් රජය පළමුවෙන් ම කරන්න ඕන මේ පෞද්ගලික විශ්වවිද්‍යාල උපාධි පිරිනමන්න පුළුවන් ආයතන විදියට නීතියෙන් පිළිගැනීමක් කරන්න ඕන. දැන් ඒකට නෛතිකව අවසරයක් නැහැ. දැන් මොනම ආයතනයකට වත් රජයෙන් අවසරයක් නැතිව උපාධි පිරිනමන්න පුළුවන් ආයතනයක් කියල තමන්ව හඳුන්වා ගන්න බැහැ. ඒ ඉඩ ලබා දෙන්න ඕන.* දැනටමත් අපේ විශ්වවිද්‍යාලවල පිරිහීමක් ඇති බව කියනවා. ලෝකයේ ඉහළම විශ්වවිද්‍යාලවලින් ඉංග්‍රීසි මාධ්‍ය උපාධි පිරිනැමෙන කොට ස්වභාෂාවෙන් අධ්‍යාපනය ලබන පිරිසට අත්වන ඉරණම කුමක්ද කියන ප්‍රශ්නය මතුවෙනවා නේද?අපේ පාඨමාලා නවීකරණය වෙන්න ඕන. මේක භාෂාව නම් ඒක මකන්න කාටවත් බැහැ. ඒක අපේ ලේවල දුවනවා. ආගමත් එහෙමයි. වෙනත් ජාතීන්ටත් ඒක එහෙමයි. ඒක වෙනස් කරන්න ඕනත් නැහැ. දැන් අපට වැඩියෙන් ම අවශ්‍ය කරන්නේ ජාතියේ මේ දරුවන්ට මේ ජාතිකත්ව පිබිදීම එක්ක නවලෝකයට පිය නගන්න අවස්ථාව සැලසීම. අපේ ජනාධිපතිතුමාම කිව්වනේ ;ම් රටේ ඉන්නේ කොටස් දෙකයි. එකක් රටට ආදරය කරන පිරිස හා රටට ආදරය නොකරන හතුරු පිරිස. දැන් රටට ආදරය කරන පිරිසට තමා අපි මේ කතා කරන්නේ.රටත් එක ජාතියක් විදියට රටේ සෞභාග්‍ය ගොඩනඟාගැනීම ගැන තමයි අපි මේ කතා කරන්නේ. ඒක කරන්න නම් අපට අවශ්‍ය කරනව ආර්ථිකයට ඉහළ දායකත්වයක් දක්වන උපාධිධාරී පිරිසක් බිහි කරගන්න. ඒ වගේ ම ඒකට අවශ්‍ය කරන ආකාරයේ පාඨමාලාවල් රාශියක් මේ අපේ විශ්වවිද්‍යාල ඇතුළත බිහිකර ගන්න. අපේ සාම්ප්‍රදායික විශ්ව විද්‍යාලවල ඒක ඉක්මනින් කරගන්න අමාරුයි.* විශ්වවිද්‍යාවල භාෂා මාධ්‍ය ඉංග්‍රීසියට හරවගන්න පුළුවන් කියල ඔබ හිතනවද?ඒක කරන්න පුළුවන්. ඒ අභියෝගය බාර ගන්න ඕන. ඉංග්‍රිසි භාෂාව අත්‍යවශ්‍යයි. අපේ දරුවෝ සිංහල දන්නවා ඒ අයට දෙමළ උගන්වනවා. දෙමළ දරුවන්ට සිංහල උගන්වනවා.දැන් මම ඉන්න විශ්වවිද්‍යාලය ඌව - වෙල්ලස්ස විශ්වවිද්‍යාලයට එන්නෙත් මේ රටේ ගැමි දරුවන් තමයි. අපි ඒ දරුවන්ට අත්‍යවශ්‍ය කුසලතා කියලා උගන්වන්න පටන් ගන්නවා. ඒ එක කුසලතාවක් තමයි ඉංග්‍රීසි භාෂාව. අපි හැම පාඨමාලාවක් ම කරන්නේ ඉංග්‍රීසි මාධ්‍යයෙන්. ආරම්භ කරපු දවසේ ඒ අයට අමාරුයි හැබැයි මෙතනින් පිටවෙලා යන දවසේ පුදුම සංතෝෂයකින් තමයි ඒ අය නවලෝකයට පිටවෙලා යන්නේ.ඒ අය ඉතාම දක්ෂයි අවුරුදු දෙක තුන යනකොට ඒ අය ඉතාම ශක්තිමත්. අපේ දරුවන් පුහුණු කරල ගන්න පුළුවන් රටේ අනාගත අභියෝගයන්ට මුහුණ දෙන්න පුළුවන් විදියට. මේ හැම දරුවකුටම අවශ්‍යයයි සන්නිවේදන කුසලතාවත්. ඒකත් අපි ලබා දෙනවා. ඉංග්‍රීසි භාෂාව විතරක් නෙවෙයි පුළුවන් නම් අනෙකුත් ලෝක භාෂා චීන, රුසියන්, ජර්මන්, ප්‍රංශ, ජපන් මේ භාෂාන් උගන්වන්න ඕන. අද කවුරුත් පිළිගන්නවනේ ඉංග්‍රීසි භාෂාව ඉගෙන ගැනීම වැදගත් කියලා. ඉංග්‍රීසි භාෂාව ඉගෙන ගත්ත කියල සිංහල මිනිහ සුද්දෙක් වෙන්නෙ නැහැ. ඒක අපට වාසියක්. ඒකෙන් අපට රැකියාවක් ලබාගන්න තියන ශක්තියත් වැඩිවෙනවා.* ඔබ කියන්නේ විශ්වවිද්‍යාලවල භාෂා මාධ්‍ය ඉංග්‍රීසියට හැරවිය යුතුයි කියලයි.ඒ වෙනස වෙන්න ඕන. ඉංග්‍රීසි භාෂාව උගන්වන්න ඕන. මම කියන්නේ ඒ විතරක් නෙවෙයි සිංහල අයට දෙමළ භාෂාවත් දෙමළ අයට සිංහල භාෂාවත් උගන්වන්න ඕන. එතකොට මේ අපි අතර තියන බේදය අදහස් හුවමාරු කර ගැනීමේ තියන බාධා සම්පූර්ණයෙන්ම තුරන් කරගන්න පුළුවන් වෙනවා.ඒ විතරක් නෙවෙයි මේ මාර්ගයෙන් ලංකාවට පමණක් නෙවෙයි ලෝකයේ කොහේ ගියත් මුහුණ දෙන්න පුළුවන් උපාධිධාරියෙක් බිහි කරගන්න අපට පුළුවන් වෙනවා.* රටට - ආර්ථිකයට ඔබින ආකාරයට ඌව - වෙල්ලස්ස විශ්වවිද්‍යාලයේ උපාධි පාඨමාලා සකස් කර ඇති බවත් ඔබ සමඟ කළින් කතාකරන විට කිව්වා...?අපි ඇති කරල තියන පාඨමාලා දේශීය සම්පත්වලට වැඩි ආර්ථික අගයක් දෙන්න පුළුවන් ආකාරයේ දැනුමක් දෙන පාඨමාලා කියලා අපිට කියන්න පුළුවන්. අපි පාඨමාලා එකොළහක් ක්‍රියාත්මක කරනවා. තේ පිළිබඳ, පොල් පිළිබඳ, මත්ස්‍ය සම්පත්, අපනයන කෘෂිකර්මය, ව්‍යවසායකත්වය හා කළමනාකරණය, තොරතුරු තාක්ෂණය, කාර්මික ක්ෂේත්‍රය පිළිබඳ, තොරතුරු තාක්ෂණ පාඨමාලාව, සංචාරක ක්ෂේත්‍රය, සිද්ධි කළමනාකරණය. මේ පාඨමාලා ඔක්කොම වගේ යොමු කරල තියෙන්නේ ආර්ථිකයට. මෙතනින් පිටවන උපාධිධාරීන්ට අනිවාර්යයෙන්ම ඉහළ ඉල්ලුමක් පවතිනවා. මේ දරුවෝ අනිවාර්යයෙන්ම තමන්ගේ් ක්‍ෂේත්‍රය පිළිබඳව පර්යේෂණයක් කරන්න ඕන. ඒ අයගේ නිපැයුම් අපි ප්‍රදර්ශනයකට තියනවා. ඒ පිළිබඳ වාර්තාවක් සකස් කරන්න ඕන. අපට පේනවා ඒ අය කරන නිපැයුම්වලින් සීයට 20ක් විතර වාණිජ තත්ත්වයට ගෙනියන්න පුළුවන් බව පෙනී යනවා. දැනුමේ ආර්ථිකයක් කියලනේ් අපි කියන්නේ.* ඔබතුමන්ලා රැකියා විරහිත උපාධිධාරීන් එළියට දාන්නේ නැහැ...?එහෙම කරන්න කිසිම බලාපොරොත්තුවක් නැහැ.* ඔබේ විශ්වවිද්‍යාලයේ විදේශ සිසුනුත් ඉන්නවද?එක්කෙනෙක් දෙන්නෙකුට ඉඩ දුන්නත් අපේ අයටවත් ඉඩ දෙන්න බැරිව පිටරට අයට අවස්ථාව දෙන්නෙ කොහොමද? මට දැනගන්න ලැබුණා පාලි හා බෞද්ධ විශ්වවිද්‍යාලයේ පිටරට අය කීපදෙනෙක් ඉගෙනීම ලබනවා කියලා. එතකොට ආදායමකුත් එනවනේ. ආර්ථික සාධකය වැදගත්. සමහරු මෙතැනදි වෙළඳපොළ කියන වචනයටත් බයයි.පෞද්ගලික විශ්වවිද්‍යාලවලට ඉඩදෙනව වගේම අපට රජයේ මුදල් ලබානොගෙන මේ පවතින විශ්වවිද්‍යාලවල වැඩිදෙනකුට අවස්ථාව දෙන්නත් උත්සාහයක් කරන්න පුළුවන්.අපේ විශ්වවිද්‍යාලය ආර්ථිකයට සම්බන්ධ කරල කරගෙන යාම ගැන පැහැදුණු එතෙර ආයතනයක් අපේ විශ්වවිද්‍යාලයට රුපියල් බිලියන ගාණක ආයෝජනයක් කරන්න ඉදිරිපත් වෙලා ඉන්නවා. ඒ යෝජනාව රජයට ඉදිරිපත් කරල තියනවා. ඒක පිළිගත්තොත් තවත් පිරිසකට අධ්‍යාපන අවස්ථා සලසන්න අපට පුළුවන් වේවි.* උසස් අධ්‍යාපනයේ පිරිහීමක් තියනව කියල කෙරෙන චෝදනාව ගැන ඔබ කුමක්ද කියන්නේ?මමත් නිදහස් අධ්‍යාපනයේ දරුවෙක්. මමත් පේරාදෙණිය විශ්වවිද්‍යාලයෙන් පිටවුණේ 71 දි. අපට පේනව අද වෙනකොට අධ්‍යාපනයට මුල් තැන දෙන්න ඕන සිසුන් දේශපාලනයට මුල් තැන දීම නිසා පිරිහීමක් වෙලා තියනවා. මම විශ්වවිද්‍යාල බඳවාගැනීම් සඳහා සම්මුඛ සාකච්ඡා පවත්වන අවස්ථාවල පෙනී ගිය කනගාටුදායක කාරණය තමයි ඇතැම් පළමු පෙළ, දෙවැනි පෙළ උපාධි ලැබූ අයටත් තමුන් ලැබූ අධ්‍යාපනය ප්‍රදර්ශනය කරගන්න බැරි තත්ත්වයක ඉන්නේ.අපට පේන දෙයක් තමයි වසර 25 ක් ගියත් අපේ විශ්වවිද්‍යාලවල ඇතැම් පාඨමාලා ආර්ථිකයට ඕන විදියට සමාජයට ඕන විදියට වෙනස් කරගන්න බැරිවෙලා තියනවා.සමහරු මේ පාඨමාලා වෙනස් කරගන්න ලොකු බියක් දක්වනවා.* මනස දියුණු කළ ප්‍රායෝගික මිනිසෙක් විශ්වවිද්‍යාලයෙන් බිහිකිරීම ගැනයි ඔබ කතාකරන්නේ?පාඨමාලා නවීකරණය අත්‍යවශ්‍යයි. මොකද අපි දරුවෙක් අද විශ්වවිද්‍යාලයට බඳවා ගත්තොත් ඒ දරුව සමාජයට යන්නේ තව අවුරුදු තුනකින් හෝ හතරකින්. එතකොට අපි අද උගන්වන්න ඕන වසර හතරකින් විතර ලෝකයට රටට අවශ්‍ය පිරිසක්. අනාගත දැක්මක් තියන පිරිසක් විසින් පාඨමාලාවල් නිර්මාණය කරගන්න ශක්තියක් තියෙන්න ඕන. මේක කරන්න පුළුවන් විශ්වවිද්‍යාලයෙන් පිට බාහිර ආයතනත් එක්ක කිට්ටු සම්බන්ධතාවයක් තබාගත්තොත් විතරයි. ඒ ආයතනවල ඉන්න දක්ෂයන්ගේ සහාය තමන්ගේ පාඨමාලා සකස්කර ගන්න පුළුවන් වෙන්න ඕනෑ. ඒක වෙලා නැහැ. ඒක විශාල දුර්වලකමක්.* ඔබට මෑතක ඔක්ස්ෆර්ඩ් සරසවියේ පුහුණුකරුවෙක් ලෙස සහභාගිවෙන්නත් ඇරයුමක් ලැබුණා..?මම ඔක්ස්ෆර්ඩ් සරසවියට ගියේ ව්‍යවසායකත්ව අධ්‍යාපනය සඳහා නායකයන් පුහුණු කිරීමේ පාඨමාලාවකට. මම ඒ පාඨමාලාවේ පුහුණුකරුවෙක් වශයෙන් සහභාගි වුණේ. ඒ පාඨමාලාවට ඇත්තටම සහභාගිවුණේ එංගලන්තයේ විශ්වවිද්‍යාලවල ඉන්න උපකුලපතිවරු, නියෝජ්‍ය උපකුලපතිවරු පීඨාධිපතිවරු හා අධ්‍යක්ෂවරු. එරට ප්‍රධානම පෙළේ විශ්වවිද්‍යාල 22ක අය මේකට සහභාගිවුණා.* මොකක් ගැනද ඒ පාඨමාලාවෙදි කතා කෙරුණේ?අද ලෝකයට හරියන පිළිවෙළට ඔවුන්ටත් තම පාඨමාලා වෙනස්කර ගන්න අවශ්‍ය වෙලා තියෙනවා.විශ්වවිද්‍යාලවල දැනුම සෛලෝගත නැතිනම් විවිධ අංශවල ගබඩාගත වෙලා තියෙන්නේ. විශ්වවිද්‍යාලයක් ගත්තම ඒකෙ විවිධ දෙපාර්තමේන්තු විවිධ අංශ රසායන විද්‍යා, භෞතික විද්‍යාව, ජීව විද්‍යාව, ගණිතය, සත්ව විද්‍යාව ඔය වගේ දෙපාර්තමේන්තුගත වෙලා තියෙන්නේ. දැන් ඔය දෙපාර්තමේන්තුවක් ඇතුළේ හැම දෙයක්ම තියෙන්න ඕන ඒ අයට පාඨමාලාවක් හදාගන්න. අපේ ජීවිතයේ සාමාන්‍ය ප්‍රශ්න ඇවිල්ලා ඔය එක විද්‍යාවකටවත් කෙළින්ම තියන ප්‍රශ්නයක් නෙවෙයි.ඒක ඇවිල්ලා බහුවිධ විෂය පථයන්ට අදාළ එකක්. සාම්ප්‍රදායික විශ්වවිද්‍යාලයක මේ පාඨමාලා වෙනස් කරගන්න අමාරුයි අර බහුවිධ විෂය පථයන්ට ඈඳෙන විදියට. දැන් මේ පාඨමාලාවෙන් මගේ දේශනයේදී මේ දැන් තියන උපාධි පාඨමාලා විෂයාන්තර දැනුම දෙන පාඨමාලා බවට පත්කරගැනීම ගැන කතාකළා. ඒ එංගලන්ත සාම්ප්‍රදායික විශ්වවිද්‍යාලවල අයටත් කර ගන්න ඕන වෙලා තියෙන්නේ ඒකයි.ඔක්ස්ෆර්ඩ් විශ්වවිද්‍යාලය ගත්තොත් ඒක අවුරුදු 900ක් පරණ විශ්වවිද්‍යාලයක්. දැන් විද්‍යාඥයෙක් කිව්වට එයාට ආර්ථික දැනුමක් නැතිනම් එයාගෙන් සමාජයට ගන්න පුළුවන් යහපත මොකක්ද? එයා ඕනතරම් පර්යේෂණ කරයි ආර්ථිකයට අදාළත්වයක් නැති. කොහොමද පාඨමාලාවක් ව්‍යවසායකත්වයට යොමු කරන්නේ කියන එකත් ඔක්ස්ෆර්ඩ්වලදි සාකච්ඡා කෙරුණා. මොකද ඒකත් ඉතාම වැදගත්. ඒකට අවශ්‍යයි ශිෂ්‍යයන්ට කුසලතා දැනුමට අමතරව නිපුණතාවන් රාශියක් ලබාදීමක්. ඒ වගේම අර කිව්ව විදියට විෂයාන්තර පුළුල් දැනුමක් ලබාදෙන්න ඕන.* කලා අංශයේ ඉල්ලුමක් නැති පාඨමාලාවලට ඉල්ලුමක් ඇතිකරගැනීමේ ප්‍රශ්නයක් අපේ රටෙත් තියෙනවනේ. එංගලන්තයෙත් රැකියා නැති උපාධිධාරීන් ඉන්නවද?ඒ අයටත් රැකියා නැති උපාධිධාරී ප්‍රශ්නයකුත් තියනවා. ඊට වඩා ඔවුන්ට ඕන කරල තියෙන්නේ ඒ අය ගේ පාඨමාලා ආර්ථිකයට දායකත්වයක් ලබාදෙන ආකාරයට පෞද්ගලික අංශයට කෙළින්ම දායකත්වයක් දෙන්න පුළුවන් ආකාරයට වෙනස් කරගන්න ඔවුන්ට ඕන කරල තියනවා.දැන් අර ඉස්සර තිබුණ ආකාරයට අධ්‍යාපන දැනුම දෙන ආකාරයට විතරක් ගිහින් ඒක කරන්න බැහැ. අධ්‍යාපනය තවදුරටත් ආභරණයක් නොවෙයි.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=af1005302</link>
    <topic>නොමියෙන නාරද</topic>
    <author>-කසුරි</author>
    <content>කිසිදා නොමියෙන නාරද අපෙන් සමුගෙන යන්න ගියා. ඔහුගේ අභාවය ගැන ආරංචි වූ මොහොතක මගේ මිත්‍රයෙක් කීවේ නාරද සමුගෙන ගියත් කිසිදා නොමියෙන බවයි. මගේ මිත්‍රයා දෙපාර්තමේන්තුවක විධායක නිලධාරියෙක්.”එතකොට අපි හිටියෙ පේරාදෙණියෙ විශ්වවිද්‍යාලෙ. මාත් එක්ක සරසවි යුවතියක් යාළුවෙලා හිටියා. ඒ කාලෙ පේරාදෙණිය සරසවි බිම කියන්නෙ පෙම්වතුන්ට උචිත සෞන්දර්යයේ පාරාදීසයක්. හන්තාන කන්ද නඟින ප්‍රථම ප්‍රේමයේ චමත්කාර ගමන.. ජීවිතයේ කිසිදා නොලැබෙන ආශ්වාදයක්. අපි එකිනෙකාට තුරුළුවෙවී හන්තාන කන්ද නැග්ගා... මීදුම මැද්දෙන්.. අපි කට්ටියක්.. එකපාරට ම ඝන මීදුමක් ඇවිල්ලා අපව කොටුකර ගත්තා. ඒක හරිම අපූරු සිදුවීමක්. එහා මෙහා පේන්නෙ නැහැ. කොටින්ම ළඟ ඉන්න කෙනෙක්වත්... අපිත් එක්ක ගිය ගෑනු ළමයි කෑගහන්ඩ පටන් ගත්තා. බයවෙලා නෙමෙයි.. අපූරු අත්දැකීමෙන් අමන්දානන්දයට පත්වෙලා.”එතකොට තමයි “ඇය පමණයි මගේ මිහිර” ගීතය ඇහෙන්ඩ පටන්ගත්තේ. ඒ අපේ මිත්‍රයෙක්.. ඔහු උස් හ¼ඩින් ගීතය ගායනා කළා.. ඔහුගේ හඬ මීදුම කපාගෙන අපට ඇහුණා. ඒත් ඔහුගේ රූපය පෙනුණේ නැහැ. නාරද ගැන සිහිපත් වෙන කොට ඉස්සෙල්ලාම මට මතක් වුණේ ඒ සිද්ධිය. හැබැයි ඒ එක්කම දෙවැනි සිද්ධියත් මතක් වුණා.””හන්තානෙ නැග්ග යුවතිය පසු කාලයකදී මට බූට් එක දුන්නා. මම තනිවුණා. ඊට පස්සෙ මම තුන් හතර වතාවක් නෙමෙයි ඊටත් වඩා පාරක් දැකල තියෙනවා ඉන්ජෙක් එක්කල හිඳගල පැත්තට ඇවිදගෙන යනවා... හවස් කාලයේ.. ඔන්න ඔය කාලෙදි නාරද පේරාදෙණියට ආවා.. සංගීත ප්‍රසංගයකට.. එදා නාරද මාර සිංදු ටිකක් කිව්වා.. “මුළු හදින් මම ඇයට පෙම්කොට” සිංදුව පටන්ගන්න කොට එකපාරට මහා ඝෝෂාවක් ඇහුණා. ඒත් ඊළඟ තත්පරයේදී එක පාරටම මහා නිහඬතාවක් පැතිරිලා ගියා... ඒක ඉවසගන්ඩ බැරි නිහඬතාවක්.. ඒ නිහඬතාව මැද්දෙන් නාරදගේ් දුක්බර හඬ... මට හිතාගන්ඩ බැහැ මම ඉන්නෙ කොහෙද කියල.”එදා ගංතෙර ඉවුර අසබඩ සුපුන් සඳ පායපු වෙලාවක කතා කිව් හැටි මතක් වෙනකොට දුක දැනේ පවතින අපායක...”ඇත්තමයි මිත්‍රයා මට කෑගහල දෙපැත්තට ඇදල කමිසෙ ඉරල දාන්ඩ තරම් ආවේගයක් ඇතිවුණා.. ඒත් මම දත්මිටි කාගෙන ඉවසගෙන හිටියා.. කොහොම හරි එදා නාරදට ඒ සිංදු හතර පාරක් එක දිගට කියන්ඩ සිද්ධ වුණා.එදා කොල්ලොයි කෙල්ලොයි නාරදව වටකරගත්තා. ඔහුව බේරගෙන ඉවතට ගෙනයන්ඩ සංවිධායක ශිෂ්‍යයින්ට ලොකු අරගලයක් කරන්ඩ සිදුවුණා. විශේෂයෙන් ගෑනු ළමයින්ගෙන්.. මාර සංවේදී කටහඬක්..”මගේ මිත්‍රයා එහෙම කියල බිම බලාගත්තා.”පේරාදෙණියේ සරසවියෙදි විතරක් නෙමෙයි ගම්පහ බණ්ඩාරනායකයෙදිත් ‘මුළු හදින් මම’ තුන්පාරක් කියන්ඩ නාරදට සිද්ධ වුණා..”මිත්‍රයාගේ් කතාවට මගේ කතාවත් එකතු වුණේ එහෙමයි.”ඒකත් බොහොම අපූරු සැන්දෑවක්. එදා බණ්ඩාරනායක විදුහල් ශාලාවේ පැවැත්වූ සංගීත ප්‍රසංගය සංවිධානය කළේ අපි. ඒකෙ සිංදු කියන්ඩ නාරදත්, ලන්ත්‍රාත්, මර්වින් පෙරේරාත් ආවා. ලන්ත්‍රාට “සුළං කුරුල්ලෝ” දෙතුන් පාරක් කියන්ඩ සිදුවුණා. මර්වින්ට “මේ නගරය” දෙපාරක් කියන්ඩ සිදුවුණා. නාරදට “මුළු හදින් මම” තුන් පාරක් කියන්ඩ සිදුවුණා.ප්‍රසංගය අවසන් වෙලා රාත්‍රි භෝජන සංග්‍රහයට යාමට පෙර ගම්පහ බණ්ඩාරනායකයේ ශාලාව පිටුපස තිබෙන ක්‍රීඩා පිටියේ ගල්පඩි මත මමත් නාරදත් ඉඳගෙන හිටියා.. එදත් ආකාසේ සුපුන් සඳ පායපු දවසක්.. පුංචි මධු විතකුත් ඒ අසබඩ තිබුණා කියා සටහන් කරන්නට සිදුවීම ගැන ඔබ සැමගෙන් සමාව අයදිනවා. ඒත් ඇත්ත ඒකයි.”මට කිසිම සංගීතයක් නැතුව.. සඳ එළිය මැද නැවතත් “මුළු හදින් මම...” ගීතය අහන්ඩ ආසයි...නාරද කිසිම ආඩම්බරයක් නැතුව ඒ ගීතය ආයිමත් හෙමින් සීරුවේ කොඳුරන්ඩ පටන් ගත්තා.ඇත්තම කියනවා නම් මම ජීවිතයේ ගත කළ අතිශයින්ම චමත්කාරජනක මිනිත්තු කීපය එයයි.නාරද අප හැර ගිහින්... ඒත් නාරද මා අසලම ජීවත්වෙනවා.. ඔහු කිසිදවසක මිය ඇදෙන්නේ් නැහැ.-කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=af1005303</link>
    <topic>මදුරුවාට එදිරිව පෙළගැසෙන ජනාධිපති කාර්යසාධක හමුදාව</topic>
    <author>අරුණි මුතුමලී</author>
    <content>රදළ යුගයේ බටහිර ඉන්දීය වහලුන්ගෙන් කිහිපදෙනකු ඔවුන්ගේ හාම්පුතුන් වූ ඉංගිරිසි ජාතික ජේත්තුකාර මනමාලයන් මෙන් කකුල් උළුක්කු කරමින් ඇවිදින්නට වූහ. මේ පිළිබඳව විමසිලිමත් වූ අනෙක් වහල් පිරිසට දැනගන්නට ලැබුණේ තම සගයන් එසේ ඇවිදින්නේ ජේත්තුකාරකමකට නොව දරුණු උණක් සමඟ ඇතිවූ හන්දිපත් රුදාවක් නිසා බවයි. ජැන්ඩියට ඇඳ පැළඳගත් ජේත්තුකාර ඉංගිරිසින් හඳුන්වන්නට භාවිත කළ ‘ඩැන්ඩි’ නම් අන්වර්ථනාමයට ඈඳුණු මේ දරුණු උණ ඔවුන් අතර ප්‍රචලිත වූයේ ‘ඩැන්ඩි උණ’ ලෙසයි.මේ අතර ඉන්දියානු සාගර කලාපය ආශ්‍රිත මුහුදුබඩ තීරයේ භාවිතාවන ස්වාහිලී හෙවත් බන්ටු භාෂාව කථා කරන ටැන්සානියා, උගන්ඩා, කොංගෝ වැනි නැඟෙනහිර අප්‍රිකානු ජාතීන් ‘කා ඩිංගා පෙපෝ’(Ka dinga Pepo) ලෙස හැඳින්වූ යක්ෂ ආත්මයක බලපෑමෙන් ඇති වූ බවට සැළකෙන උණක් ද විය. එහි ඩිංගා යන්න බන්ටු බසින් බිඳී ආ හෝ ස්පාඤ්ඤ බසේ ඩෙංගි යන වදනේ මූලයන්ගෙන් ඇති වූවක් ලෙස සැලැකේ. එහි අදහස වූයේ “පරිස්සම් වනු” යන්නයි.ඒ වචනයේ සත්‍යතාව කොපමණ ද යන්න වැටහෙන්නේ ලෝක සෞඛ්‍ය සංවිධානයේ වත්මන් දත්ත ඇසුරු කරන විටය. මේ වන විට ලෝක ජනගනයෙන් පහෙන් දෙකක් හෙවත් බිලියන දෙකහමාරක පමණ ජනතාවක් ඩෙංගු රෝගයට ගොදුරු වීමේ අවදානමක සිටිති. වසරකට මිලියන 50 ක් පමණ මිනිසුන් ලොව පුරා ඩෙංගු රෝගයට නතුවන්නේ රටවල් සියයක ආවේණික රෝගයක් ලෙස එය ව්‍යාප්තව ඇති බැවිනි.උතුරු ආජන්ටිනාව, උතුරු ඔස්ට්‍රේලියාව, බංගලාදේශය, බාර්බඩෝස්, බොලීවියාව, බ්‍රසීලය, කාම්බෝජය, කොස්ටරීකාව, එල් සැල්වදෝරය, ගෝතමාලාව, ඉන්දියාව, ඉන්දුනීසියාව, වියට්නාමය, පැරගුවේ, තායිලන්තය, වෙනිසියුලාව මෙන්ම දකුණු චීනය ද වේගයෙන් රෝගයට ගොදුරුවන රටවල් අතරින් කිහිපයක් පමණි. ඒ අතරින් ද දකුණු ආසියාවේ ඩෙංගු රෝගයෙන් වැඩිම බලපෑමක් ඇති රට ශ්‍රී ලංකාව ලෙස ලෝක සෞඛ්‍ය සංවිධානය හඳුනාගෙන තිබේ.දිවා කාලයේදී පමණක් දෂ්ට කරන Aedes aegypti මදුරු විශේෂය බහුල වශයෙන් ද Aedes albopictus මඟින් අඩු වශයෙන් ද බෝවන මේ රෝගය මදුරු විශේෂයක් මඟින් ව්‍යාප්ත වන බව නිසැකවම සොයා ගැනුණේ ශ්‍රීමත් ජෝන් බර්මොන් ක්ලේලන්ඩ් නැමැත්තකු විසින් 20 වැනි සියවසේ දී ය. එහෙත් ඊට බොහෝ කලකට පෙර එනම් ක්‍රි.ව. 265 – 420 යුගයේ පළමුවැනි චීන වෛද්‍ය විශ්ව කෝෂයේ මෙවැනි රෝගයක් පිළිබඳ ජින් ඩිනාස්ටි විසින් සඳහන් කර තිබිණි.එහි සඳහන් වන පරිදි පියාඹන කෘමි සතකු මඟින් ජලය විෂවීම නිසා මේ රෝගය ඇති වේ. ඒ කරුණු කෙසේ වුවද දෙවැනි ලෝක යුද්ධයෙන් පසු ලෝකය පුරා වේගයෙන් ව්‍යාප්ත වූ රෝගයේ ආවේණික රටවල් වූයේ මධ්‍යම හා දකුණු ඇමෙරිකාවයි. ඒ නිසාදෝ ජීව ආයුධ පිළිබඳ පර්යේෂණ අත්හිටුවීමට පෙර ඇමෙරිකාව ඩෙංගු ජීව අවියක් ලෙස භාවිතා කළ හැක්කේ කෙසේද යන්න පිළිබඳ බොහෝ බලාපොරොත්තු තබා ගෙන සිටියේය.එවන් ඈත ඉතිහාසයක් ඇති ඩෙංගු මදුරුවා 1989ට පෙර වසංගතයක් ලෙස පැවතුණේ නැත. 1963 දී ඉන්දියාවේ සුළු වශයෙන් ද 1965 – 66 යුගයේ ලංකාවේ හෙළි නොවූ සෞඛ්‍ය පර්යේෂණ වාර්තා අනුව සය දෙනකුට මරු කැඳවීම හා 26 දෙනකු රෝගයට ගොදුරු වූ බව පමණක් වාර්තා වේ.අනූව දශකය වන විට ඉන්දියානු උපමහාද්වීපික කලාපයේ දැඩි සේ පැතිරුණු ඩෙංගු පිළිබඳ වත්මන් සෞඛ්‍ය අමාත්‍යංශ වාර්තා ගෙන හැර දක්වන විශේෂඥ වෛද්‍ය හසිත තිසේරා පවසන්නේ ලංකාවේ දිස්ත්‍රික්ක 15ක දරුණු වසංගත රෝගයක් ලෙස මෙය පැතිර ඇති බවයි. වෛද්‍ය තිසේරා මහතාට අනුව 2010 වසරේ ඉහළම අවදානම ඇති ප්‍රදේශ ලෙස කොළඹ, ගම්පහ, කළුතර, නුවර, මාතලේ, කෑගල්ල, රත්නපුර, කුරුණෑගල, පුත්තලම, යාපනය, මාතර, හම්බන්තොට, ත්‍රිකුණාමලය, වවුනියාව හා මඩකලපුව හඳුනාගෙන ඇත.රෝගය කෙතරම් දරුණු ලෙස මිනිස් ජීවිත කෙරෙහි බලපා ඇත්ද යත් මේ වසරේ පමණක් රට පුරා ඩෙංගු උවදුරට ගොදුරු වූ මුළු සංඛ්‍යාව 14553 කි. ඉන් 77 දෙනකු මරණයට පත්විය.අප්‍රේල් මාසයේ වාර්තා වූ රෝගීන් සංඛ්‍යාව 1960 ට අඩු වුව ද ජනවාරි හා පෙබරවාරි දෙමස තුළ 9000ට වැඩි සංඛ්‍යාවකට රෝගය වැළඳුණු බවට වාර්තා වී තිබේ. මේ වන විට මැයි මාසයේ පමණක් 977 දෙනකු ඩෙංගු මදුරුවාගේ ගොදුරු බවට පත්ව තිබෙන බව සෞඛ්‍ය අමාත්‍යංශය පෙන්වා දෙයි. සමස්තයක් වශයෙන් ගත් කළ මේ වන විට ඩෙංගු අවදානමට 35000ට වඩා පිරිසක් ලක්ව ඇත.විශේෂඥ වෛද්‍ය තිසේරා මහතාට අනුව ඩෙංගු ගොදුරුවලින් සියයට 40 ක් වයස අවුරුදු 15 ට අඩු ළමයින්ය. එසේම ඉතිරිය වයස 15 ත් 50 අතර පිරිස්ය. ලෝකයේම ඇති ප්‍රවණතාවට අනුව කාන්තාවන් රෝගයට ගොදුරුවීමේ අවස්ථා වැඩිය. පාසල් ළමයින් හැරුණු කොට ගෘහණියන් ඩෙංගු මදුරුවනට ගොදුරු වන්නට හේතුව නිවෙස්වලම රෝගය පැතිරෙන ස්වභාවයක් පැවැතීම සහ කාන්තාවන් රෝගයට ගොදුරුවීම යන කරුණු බව ද සෞඛ්‍ය අමාත්‍යංශයේ වසංගත රෝග විශෙශ්ෂඥ වෛද්‍ය තිසේරා මහතා ප්‍රකාශ කළේ ;මතෙක් කළ පර්යේෂණවලට අනුවය.අනපේක්ෂිතව ඇදහැලුණු මහ වැස්සත් ජලගැලීම් තත්ත්වයත් නිසා ඉදිරි කාලයේදී රෝග ව්‍යාප්තිය වේගයෙන් වැඩිවනු ඇති බව සෞඛ්‍ය අමාත්‍යංශයේ අනාවැකියයි. මේ තත්ත්වයට මුහුණදීමටත්, රටේ මදුරු උවදුර සහමුලින් දුරු කිරීමටත් ජනාධිපතිතුමාගේ දැඩි අවධානය යොමු වූයේ අනාගත පරපුර නිරෝගී ශක්තිමත් පිරිසක් බවට පත් කිරීමේ අවශ්‍යතාව අනාගත පංචබල කේන්ද්‍රයේ මූලික අංගයක් බව අවබෝධ කරගෙන සිටි නිසාය.සෞඛ්‍ය අමාත්‍යංශයේ මූලිකත්වයෙන් අධ්‍යාපන, පරිසර, රාජ්‍ය පරිපාලන, ආපදා කළමනාකරණ, ආරක්ෂක හා මාධ්‍ය අමාත්‍යංශවල ඒකාබද්ධ වැඩපිළිවෙළක් ලෙස පසුගිය 25 වැනිදා ඩෙංගු මර්දන ජනාධිපති විශේෂ කාර්ය සාධක බලකායක් දිවයින පුරා ක්‍රියාත්මක කිරීමට එමඟින් කටයුතු යෙදිණි.අධ්‍යාපන අමාත්‍යංශය මඟින් එහිදී බාරගන්නා වගකීම වන්නේ කුඩා දරුවාගේ් සිට වැඩිහිටියා දක්වා ඩෙංගු මාරාන්තික බව අවබෝධ කරදීම යැයි අමාත්‍ය බන්දුල ගුණවර්ධන මහතා පැවසූයේ සිය අමාත්‍යංශයේ සහය සෞඛ්‍ය අමාත්‍යංශයට ලබාදෙන ආකාරය පැහැදිලි කිරීමටය. “ඩෙංගු රෝගයේ භයානකකම ජනතාව අතරට ගෙනයන්න පුළුවන් හොඳම ආකාරය දරුවන් දැනුවත් කිරීමයි. අපට ඒ සඳහා දරුවෝ ලක්ෂ 41 ක් ඉන්නවා.ඔවුන්ට එහි භයානකකම මෙන්ම ඉන් වැළකිය හැකි ආකාරය පිළිබඳ මනා අවබෝධයක් ලබාදීමෙන් සහ ඩෙංගු මර්දනයට ඔවුන් පෙළඹවීම මඟින් නිවෙස්වලට, මවුපියන්ට ඒ පණිවුඩය ගෙනයන්නත් එමඟින් වැඩිහිටියන් නොසැලකිළිමත් ලෙස ඉවත දමන ටයර්, ප්ලාස්ටික් ආදී ඩෙංගු මදුරුවන් බෝවන ප්‍රභව නැති කිරීමටත් පොළඹවන්න පුළුවන්. ඊට අමතරව ඩෙංගු මර්දනය සඳහා පාසල්වල ක්‍රියාත්මක කළ හැකි ජාතික වැඩපිළිවළක් අපි සකස් කරනවා.” අධ්‍යාපන අමාත්‍යවරයා ප්‍රකාශ කළේ ඩෙංගු මර්දන වැඩපිළිවෙළට ඔහුගෙන් ලැබෙන සහයෝගය පිළිබඳ හෙළි කරමිනි.මේ අතර පිරිසිදු වටපිටාවක් රටට හිමිකරදීමට වගකීමෙන් කටයුතු කරන පරිසර අමාත්‍යංශය මඟින් එය යටතේ ඇති සියලු ආයතන ඩෙංගු මර්දනයට අවශ්‍ය කටයුතු සඳහා සන්ධානගත කරන බවත්, මධ්‍යම පරිසර අධිකාරිය මඟින් ප්‍රාදේශීය ලේකම් කාර්යාලවල යොදවා ඇති පරිසර නිලධාරීන්ගේ සහය ලබාගැනීමෙන් ද පිළිසරු ආදී කසළ කළමනාකරණ වැඩපිළිවෙළ රටපුරා නිසි අයුරින් කාර්යක්ෂමව ක්‍රියාත්මක කිරීමෙන් ද සිය වගකීම ඉටුකිරීමට කැපවන බව පැවසුවේ වත්මන් අමාත්‍ය අනුර ප්‍රියදර්ශන යාපා මහතාය.ඔහුට අනුව පරිසර අමාත්‍යංශය මඟින් කසළ කළමනාකරණය පිළිබඳ දැනුම්වත් කිරීමේ වැඩසටහන් මාලාවක් ඉදිරියේදී ක්‍රියාත්මක කරනුයේ ද ජනතාවට ඩෙංගු මර්දනයේදී නිසි ලෙස කසළ බැහැර කිරීමේ අවශ්‍යතාව අවධාරණය කිරීම සඳහායි.මේ කටයුතුවලදී දිස්ත්‍රික් ලේකම්වරුන්, ප්‍රාදේශීය ලේකම්වරුන් ;මන්ම අනෙකුත් රජයේ නිලධාරීන් සංවර්ධන කටයුතුවලට දක්වන සහයෝගය ඩෙංගු මර්දන වැඩපිළිවෙලට ලබාදෙනු ඇතැයි සිය විශ්වාසය පල කළේ, රාජ්‍ය පරිපාලන අමාත්‍ය ඩබ්.ඩී.ජේ.සෙනෙවිරත්න මහතායි. ඔහු අවධාරණය කළේ ජනතාවට වඩාත් සමීප ග්‍රාම නිලධාරීන් මඟින් ජනතා සහභාගිත්වය මේ සඳහා ලබා ගන්නා අතරම ඊට ඉහළින් සිටිනා සමාජයේ යම් බලපෑමක් කළ හැකි පිරිස්වල ආධාරයෙන් ජනතාව ඩෙංගු මර්දන කාර්යයට සහභාගී කර ගැනීම සඳහා අවශ්‍ය මඟපෙන්වීම අමාත්‍යංශය මඟින් කාර්යක්ෂමව ඉටුකිරීම සිය අපේක්ෂාව බවය.කෙසේ වෙතත් ඩෙංගු මර්දනය පිළිබඳ වගකීම ජනතාව විසින් පවරන්නේ සෞඛ්‍ය අමාත්‍යංශයටය. මේ පිළිබඳ වත්මන් සෞඛ්‍ය අමාත්‍ය මෛත්‍රීපාල සිරිසේන මහතාගේ අදහස වූයේ තරමක වෙනස් එකකි. “ඩෙංගු පමණක් නොවේ මදුරුවා රෝග වාහකයකු ලෙස ජාතික ව්‍යසනයක් කරන නිසා මැලේරියා, බරවා, ජැපනීස් එන්සෙපලයිටීස්, චිකුන් ගුන්යා ආදී සියලු රෝග වාහක මදුරුවන් සහමුලින් විනාශ කිරීම සඳහායි මේ ජනාධිපති කාර්ය සාධක බලකාය ක්‍රියාත්මක කළේ.මෙහිදී මා කිවයුතුමයි මෙහි ප්‍රධාන වගකීම තිබෙන්නේ පළාත් පාලන ආයතන සතුවයි. ඒවායේ ක්‍රියාකාරිත්වය මත මෙහි සාර්ථකත්වය රඳා පවතිනවා. විශේෂයෙන් පාසල් දරුවන්ගේ් සිට මේ පිළිබඳව අප දැනුවත් කළ යුතුව තිබෙනවා. හඳුනාගත් ප්‍රාදේශීය ලේකම් කොට්ඨාස 65ක දරුණු ලෙස පැතිරී ඇති නිසා ඒ ප්‍රදේශවලට ප්‍රමුඛත්වය දී අප කටයුතු කරනවා”අමාත්‍යවරයා එසේ කියද්දී අපට නැඟුණු ගැටලුව නම් මීට පෙර අවස්ථාවක ඩෙංගු මර්දනය සඳහා කියුබාවෙන් ගෙන්වීමට නියමිතව තිබූ බැක්ටීරියාවට සිදුවන්නේ කුමක්ද යන්නය. “කියුබාවෙන් ගෙන්වන බැක්ටීරියාව මිල අධික වුණත් මේ අවස්ථාවේ අපට මුදල් පිළිබඳ සිතන්නට බැහැ. ඒ නිසා ඩෙංගු මර්දන බැක්ටීරියාව ගෙන්වීමට අප කටයුතු යොදනවා. ඒ වගේම දේශීය විද්‍යාඥයන් විසින් නිෂ්පාදනය කළ BTI (Bacillus Thuringiensis Israelensis) බැක්ටීරියාව රට පුරා ව්‍යාප්ත කිරීමට කටයුතු කරනවා.එහි නියමු ව්‍යාපෘතිය මහනුවර ප්‍රදේශයෙන් ආරම්භ කළා” යනුවෙන් ඒ පැනයට පිළිතුරු සැපයූ සෞඛ්‍ය අමාත්‍යවරයා ජනතාවගෙන් ඉල්ලා සිටියේ “ඩෙංගු මර්දනයට පෙළගැසෙමු” යන්න මේ මොහොතේ ජනතාවගේ සෞඛ්‍ය ආදර්ශ පාඨය වශයෙන් සලකා ක්‍රියාකරන ලෙසයි. සමස්ත ජනතාවම එක්ව කරන මේ කටයුත්තේ දී මදුරුවන් ඇති කිරීමේ ක්‍රියාවලියට දායකවන්නන්ට එරෙහිව නෛතික ක්‍රියාමාර්ග ගැනීමට ද නොපසුබට වන බව ද අමාත්‍යවරයා කීවේ සිය කාර්යය සාර්ථක කර ගැනීමේ දැඩි අරමුණෙනි.රටක් වශයෙන් ඉදිරියට යාමට නම් නීරෝගී ජනතාවකගේ අවශ්‍යතාව තහවුරු කරමින් ඇරැඹි මේ වැඩපිළිවෙළ අනාගතය වෙනුවෙන් ගන්නා ක්‍රියාමාර්ගයක් ලෙස මහින්ද රාජපක්ෂ ජනාධිපතිතුමා පැවසුවේ 25 වැනිදා කාර්යසාධක බලකාය පිහිටුවීමේ සමාරම්භක උළෙලේදීය. රටේ පළමු පුරවැසියාගේ සිට හයහතර දන්නා කුඩාවුන් දක්වා එකම අරමුණක් සහිතව කටයුතුª කිරීම මෙවැනි ව්‍යසනයකින් ගැලවීමේ හොඳම ක්‍රමය බව ද එහි අදහස විය.ප්‍රබලතම ත්‍රස්තවාදියා යැයි ලොවම බියෙන් මුසපත් කළ කිසිදා පැරදවිය නොහැකි යැයි අනාවැකි පළ කළ එල්.ටී.ටී.ඊ.ය පරාජය කිරීමට රජය ගත් වෑයම සාර්ථක වූයේ ජනතාව ද ඒ වෙනුවෙන් එක්සත්ව එක්සිත්ව පෙළගැසුණු නිසා බව අමතක වන්නට තරම් කාලයක් ගතවී නැත. එලෙසින් ම “පරිස්සම් විය යුතු” ඩෙංගු මර්දනය සඳහා ද රට හා තම තමන් වෙනුවෙන් ජනතාව එක්විය යුත්තේ අපේ රටේ පළමුවැනි පුරවැසියා කියූ පරිදිම රාජකාරියට වඩා යුතුකමට මුල් තැන දීමේ හොඳම අවස්ථාව එළැඹී ඇති නිසාය.අරුණි මුතුමලී</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=af1005304</link>
    <topic>ශ්‍රී ලංකාව ලෝකයට  ගෙනයන අයිෆා</topic>
    <author>සුභාෂිණි ජයරත්න ඡායා - සමන් ශ්‍රී වෙදගේ</author>
    <content>තිස් වසරක කුරිරු යුද ගිනිදැල් නිවී සාමයේ අරුණලු පිබිදෙන ශ්‍රී ලංකාවට ආර්ථික හා සංස්කෘතිකමය වාසි රැසක් දෝතින් ගෙන අන්තර්ජාතික ඉන්දියානු සිනමා ඇකඩමියේ අති උත්කර්ෂවත් 2010 අයිෆා(IIFA) සිනමා සම්මාන උලෙළ ජූනි 5 වැනිදා සුගතදාස ගෘහස්ථ ක්‍රීඩාංගණයේදී උත්කර්ෂවත් අයුරින් පැවැත්වෙයි.බොලිවුඩ් පුරයේ සුපිරි තරු රැසක් මෙරටට පැමිණෙන ඒ අසිරිමත් දිනය මෙරට සිනමා ලෝලීන්ට විශේෂ වැදගත්කමක් ඇති දිනයක් වනු නො අනුමානය.වර්ෂ 2000 දී අයිෆා ඇකඩමියේ ආරම්භයත් සමඟම දෙවැනි ‘ඔස්කාර් සම්මාන උලෙළ’ යන විරුදාවලිය ලත් අයිෆා සම්මාන උලෙළ වසරක් පාසා විදේශ රටකදී පැවැත්වෙයි. මේ අසිරිමත් අවස්ථාව ශ්‍රී ලංකාවට ලැබීම අතිශය දුර්ලබ අවස්ථාවකි.ජාති ආගම්භේද දේශ සීමාවලින් තොරව එකම ලොව එකම රටක් බවට පත් කර සියලු ජාතින් එක්කරන තෝතැන්නක් ඇති කිරීම මේ අයිෆා උලෙළේ අරමුණයි. එළැඹෙන නව සහශ්‍රයේ ඉන්දීය සිනමා කර්මාන්තය ලොව පුරා ප්‍රචලිත කිරීමත්, නව සහශ්‍රයේ ව්‍යාපාරික අවස්ථා සඳහා ලොවට විවර කිරීමත් මේ සම්මාන උලෙළේ අරමුණයි.අයිෆා සම්මාන උලෙළ අපේ දේශීය ව්‍යාපාරික ලොවට අගනා අවස්ථාවකි. ඉන්දීය ආයෝජකයින් 400 කට ආසන්න ප්‍රමාණයක් මෙරටට පැමිණෙතැයි අපේක්ෂා කැරේ. අයිෆා සම්මාන උලෙළ සජීවීව බීබීසී රූපවාහිනි ජාලය ඔස්සේ ලෝ පුරා විකාශය කැරේ. ලෝ පුරා රටවල් 110 ක පේ‍්‍රක්ෂකයන්ට මේ උත්සවය නැරැඹීමට අවස්ථාව උදා වෙයි. මිලියන 600 ක ජනතාව මෙම උත්සවය නරඹනු ඇතැයි අපේක්ෂා කැරේ. මිලියන 600 ක ජනතාව සජීවීව නරඹන්නේ අයිෆා සම්මාන උලෙළ පමණක් නොවේ. ශ්‍රී ලංකාවේ ශ්‍රී විභූතිය, වසර 30 යුද්ධයෙන් අනතුරුව එළඹුණු නව ශ්‍රී ලංකාව ලොවට ප්‍රදර්ශනය වනු ඇත.ශ්‍රී ලංකාවේ සැබෑ තත්ත්වය ලොවට මාධ්‍ය මඟින් කියන්නට ගියහොත් ඒ සඳහා වැයවන මුදල අතිවිශාලය. බොහෝ දෙනා පවසන පරිදි ඒ සඳහා රුපියල් බිලියන 4600 ක් පමණ රජයට වැය කරන්නට සිදුවෙයි. නමුත් අයිෆා උලෙළ ඔස්සේ ශ්‍රී ලංකාව ගැන ලොවට දෙන පණිවුඩය හේතුවෙන් එසේ වැයවන මුදල නැවත ශ්‍රී ලංකාවට ලැබේ.අයිෆා හි සමාරම්භක උලෙළ පැවැත්වූයේ ලන්ඩනයේ මිලේනියම් ඩෝම් ශාලාවේදීය. ඉන් පසුව මැලේසියාව, සිංගප්පූරුව, නෙදර්ලන්තය, එක්සත් අරාබි එමීර් රාජ්‍යය, තායිලන්තය, දකුණු අපි‍්‍රකාව හා මැකෝ යන රටවල ද පැවැත්විණි. දේශ සීමා භේදයෙන් තොරව සෑම රටක්ම උත්සාහ ගන්නේ මේ සුවිශේෂි අවස්ථාව තම රටට උදාකර ගැනීමටය.මේ උත්සවයට සහභාගිවීම සඳහා සුපිරි නළු නිළියෝ 30 ක් පමණ ලංකාවට එන බව දැනටමත් දැනුම් දී ඇත. කොටි හිතවාදීන්ගේ බාධා හමුවේ වුවද ඔවුන් ශ්‍රී ලංකාවට එනු ඇත. විශේෂත්වය වන්නේ වෙනත් අයිෆා උලෙළවලට වඩා විශාල නළු නිළි පිරිසක් අපේ කුඩා රටට පැමිණීමට සූදානම් වීමයි.අයිෆා සම්මාන උලෙළට සූදානම් වන සුගතදාස ගෘහස්ථ ක්‍රීඩාංගණයඅයිෆා උලෙළ යනු එය පැවැත්වෙන රටේ ආර්ථිකමය වාසි ආකරයකි. අයිෆා පුවත් සෑම රටකටම ආර්ථිකව වාසි රැසක් ගෙන දුන් බව නොරහසකි.ලන්ඩනයේ අයිෆා උලෙළ මුල් වරට පැවැත්වුණු අතර අනතුරුව සය මසක් ඇතුළත එමරට හින්දි චිත්‍රපට ප්‍රවේශපත් අලෙවිය සියයට 35 කින් ඉහළ ගොස් ඇත. හින්දි සිනමාව ගැන නොදත් දකුණු අපි‍්‍රකාවේද එවන් තත්ත්වයක් උදාවිය.දකුණු අපි‍්‍රකානුවන්ගේ හින්දි චිත්‍රපට කෙරෙහි වූ ඇල්ම වර්ධනය විය. මැලේසියාවේද එයාකාරයෙන්ම සිදු වූ අතර සංචාරක ක්ෂේත්‍රයෙන් ද මැලේසියාව අත්කර ගත්තේ සුවිශාල ජයග්‍රහණයකි. මැලේසියාවට අයිෆා සම්මාන උලෙළින් අනතුරුව ඉන්දීය සංචාරකයන්ගේ පැමිණීමේ ප්‍රගතිය සියයට 35 කින් ඉහළ ගොස් ඇත.2007 දී අයිෆා උලෙළ පැවැත්වූයේ එංගලන්තයේ යෝක්ෂයර්හිදීය. එම උත්සවයෙන් අනතුරුව එරටට පවුම් මිලියන 8 ක ආදායමක් ලබා ඇත.මේ අනුව ලංකාවට හිමිවන වාසි කෙසේ දැයි සිතා ගත හැක. ලංකාව හා ඉන්දියාව අතර ඇත්තේ නොබිඳෙන සම්බන්ධතාවකි. එසේම එය ඓතිහාසගත සම්බන්ධයකි. අයිෆා උලෙළට සත්කාර කිරීම සඳහා මෙවර රටවල් කිහිපයක්ම දැඩි තරගයකට අවතීර්ණ විය. අයර්ලන්තය, දකුණු කොරියාව, ඔස්ට්‍රේලියාව, අපි‍්‍රකාව වැනි ප්‍රබල රාජ්‍ය ඒ අතර විය.මේ ප්‍රබල රාජ්‍යය අභිබවා මේ අවස්ථාව ශ්‍රී ලංකාවට හිමිවීම ඇත්තෙන්ම සිහිනයකි. මීළඟ අයිෆා උත්සවය 2011 දී ටොරොන්ටෝහි පැවැත්වීමට සූදානම්ය.කුරිරු යුද්ධයේ නිමාවෙන් වසරක් සමරන මොහොතේම අයිෆා උත්සවය මෙරට පැවැත්වීම සුවිශේෂී සිද්ධියකි. මේ උත්සවය පැවැත්වෙන සුගතදාස ක්‍රීඩාංගණය සකස් කිරීම හා ආරක්ෂා විධිවිධාන ද සියල්ල සූදානම්ය. වෙසක් අලංකාරයට එක්වන මේ අලංකාර කිරීම් මඟින් කොළඹ නගරය තව තවත් අලංකාර වනු ඇත.සුගතදාස ගෘහස්ථ ක්‍රීඩාංගණයේ ප්‍රධාන දොරටුවෙන් ඇතුළු වන සුපිරි නළු පිරිස පිළිගන්නේ කොළ පළසක් මතිනි. මේ අවස්ථාව ශ්‍රී ලංකාවාසි ජනතාවට ද විවරය. උත්සවයට ඉන්දියාවෙන් 3000 ක පිරිසක් සහභාගි වෙති. 300 ක ශ්‍රී ලාංකික පිරිසක් ද මීට සහභාගිවීමට අවස්ථාව උදාකර ඇත.කොළ පළසකින් පැමිණෙන ප්‍රභූ පිරිසට කා බී විනෝද වීමට හා සව්දිය පිරීමට වෙනමම ස්ථානයක් වෙන්කර ඇත. ශ්‍රී ලන්කන් ගුවන් සේවයේ ආහාරපාන ශාඛාව එය සංවිධානය කරයි.අයිෆා සම්මාන උලෙළින් අනතුරුව ඉන්දීය සංචාරකයින්ගේ පැමිණීම 2012 වන විට සියයට සියයකින් වැඩි කරගැනීමට ශ්‍රී ලංකා සංචාරක අමාත්‍යංශය බලාපොරොත්තු වෙයි. එසේම දෙරට අතර සම්බන්ධතාව වැඩි කර ගනිමින් ආර්ථික වාසි රැසක් අත්කර ගැනීමට ද ඉදිරියේදී බලාපොරොත්තු වෙයි.ශ්‍රී ලංකාවේ දර්ශනීය පරිසරය දැනටමත් ඉන්දීය සිනමා කරුවන්ගේ ආකර්ශනයට පාත්‍ර වී ඇත. ඉන්දීය වාණිජ චිත්‍රපටවල දර්ශනීය සුන්දර ස්ථාන බහුතරයක් රූගත කරන්නේ යුරෝපය, ඔස්ට්‍රේලියාව, අපි‍්‍රකාව වැනි රටවලය. යුරෝපයේදී දැනටමත් බොලිවුඩ් පුරයක් පවතී. ඉන්දියාවෙන් පැමිණෙන සිනමා ලෝලීන් බහුතරයක් දැනටමත් මෙරට චිත්‍රපටි රූගත කරන ස්ථාන රැසක් නැරැඹීමට අපේක්ෂා කර ඇත. මෙරට දර්ශනීය ස්ථාන ඕනෑ තරම් ඇත. අප ඒවායින් ප්‍රයෝජන ගත යුතුය. ලොවට විවෘත කර පෙන්විය යුතුය.ඒ අභියෝගය අප සතුය. මේ දර්ශනීය ස්ථාන කෙරෙහි ඉන්දීය සිනමා කරුවන්ගේ අවධානය යොමුකර ගැනීමට, ව්‍යාපාරික ලාභ ලබා ගැනීමට මෙන්ම එයින් සංචාරකයින්ගේ ආකර්ශනය ලබා ගැනීමට අප හමුවේ ඇති අභියෝගයයි.සුභාෂිණි ජයරත්න ඡායා - සමන් ශ්‍රී වෙදගේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=af1005306</link>
    <topic>සිත්වල බැතිමල් පිබිදූ ලේක්හවුස් අමාදහර</topic>
    <author>අරුණි මුතුමලී ඡායාරූප - සුදම් ගුණසිංහ සමන් වෙදගේ</author>
    <content>ලේක්හවුස් භක්ති ගීත කණ්ඩායමලේක්හවුස් වෙසක් කලාපයේ අමාදහරින් බැති සිත්වල බුද්ධාලම්භන ප්‍රීතිය වැඩෙන අයුරු වෙසක් පුන් පෝදා දුටුවෙමු. ඉර අවරට ගොස් හෝරා හයහමාරක් ගෙවෙද්දී ලේක්හවුස් ආයතනය අසලට ළඟා වූ ජනමාධ්‍ය අමාත්‍ය කෙහෙළිය රඹුක්වැල්ල මහතා පිළිගත්තේ සභාපති බන්දුල පද්මකුමාර මහතා විසිනි.මේ පුණ්‍යකර්මයේ බැතිබර දායකත්වය දුන් ශ්‍රීී ලංකා ටෙලිකොම් ආයතනයේ ප්‍රධාන විධායක නිලධාරි ග්‍රේග් යංග් මහතා ද, එක්විය. කර්තෘ මණ්ඩල අධ්‍යක්ෂ සීලරත්න සෙනරත්, සාමාන්‍යාධිකාරි අභය අමරදාස, විද්‍යුත් මාධ්‍ය අනුග්‍රහය දක්වන ස්වාධීන රූපවාහිනී සේවයේ අධ්‍යක්ෂ ඕමාර් හෂීම් මහත්වරු පහන් දල්වා සමාරම්භය සනිටුහන් කළහ.අමාත්‍යතුමන්ගේ සුරතින් වෙසෙක් කලාපය ආලෝකවත් වනවාත් සමඟම වෙසඟේ සිරිසර දස අත පැතිර යන්නට විය.එම අවස්ථාවට සහභාගි වූ සම්භාවනීය අමුත්තන් ඇතුළු සැම දෙනා පිළිගත් ලේක්හවුස් සභාපතිතුමා පැවසූයේ හුදු පුවත්පත් ආයතනයක කාර්යයෙන් ඔබ්බට ගොස් යහපත් සමාජ සේවයක් කිරීම සඳහා ලේක්හවුස් ආයතනය වසර පුරා විවිධ අවස්ථාවල කටයුතුª කරන බවය.ජනමාධ්‍ය අමාත්‍ය කෙහෙළිය රඹුක්වැල්ල මහතා කතා කරමින්, මේ පුණ්‍යකර්මයට සහභාගිවන තෙමඟුල සිහිකරන මේ අවස්ථාවේ සිහිකළ යුතු වැදගත් කරුණ සාමයේ නියම පණිවුඩකරුවාණන් වූ බුදුරජාණන් වහන්සේගේ දෙසුම යථාර්ථවාදීව ක්‍රියාත්මක කෙරෙන කාලපරිච්ඡේදයකට එළඹ සිටීම බවත් පැවැසීය.භීතියේ හදගැස්මෙන් තොරව අපට නිදහස භුක්තිවිඳීමට අවස්ථාව ලබාදුන්නේ සේනාධිනායක ජනාධිපතිතුමන් සහ රණවිරුවන් බවත් සාමයේ තේමාව මුල්කරගෙන අමාදහර වැනි උලෙළක නිදහසේ ගතකිරීමට අවස්ථාව උදාවීම ශ්‍රී ලංකාවේ යහපත් ඉදිරි ගමනේ පෙරනිමිත්තක් බව ද සඳහන් කෙළේය.දේශීය අමුද්‍රව්‍ය යොදා නිමැවූ නා නා විධ තේමා රැගත් පහන් කූඩු නැරඹූ අමුත්තන් අතර සිටි ටෙලිකොම් ප්‍රධාන විධායක නිලධාරි යංග් මහතා වෙසක් පහන් නිර්මාණය කිරීම සඳහා යොදා ගත් අමුද්‍රව්‍ය මහත් ඕනෑකමින් පිරික්සීය.අලකොළ, රතුලූණු හා රට ලූණු ලෙලි, අහක දමන බෝතල්, ගෝනි, හබරල, බට පතුරු, ඉවතලන තේ මණ්ඩි, පොල්කටු, ගස්ලබු කඳන්, කැඳ රොඩු, පැළ වී, නාව පට්ටා, පුස්කොළ, නියං වැටකොළු, වනමල්, ෆයිනස් ආදී නොයෙක් අමුද්‍රව්‍යවලින් නිමැවූ මනරම් පහන් කූ®ඩු නරඹන්නන්ගේ සිත් වසඟ කළේය.ලේක්හවුස් ඉදිරිපස විදුලි ආලෝකයෙන් ආලෝකවත් වෙමින්ටෙලිකොම් ආයතනයේ අයිස්ක්‍රීම් දන්සල සහ ලේක්හවුස් බෞද්ධ සංගමය මඟින් පිරිනැමුණු ඔසුපැන් දන්සල සියලු බැතිමතුන්ගේ ආනන්දයට හේතු විය.මඳ සුළඟත් සඳ එළියත් සැරසිලිවල සිලිසිලියත් පරිසරයම විසිතුරු කරද්දී ලේක්හවුස් ආයතනයේ අපේම සොයුරු සොයුරියන්ගේ බැති ගී සරණිය බොදු බැතිය ඔද වඩවන්නට සමත්විය.කරුණාදාස සූරියආරච්චි මහතාගේ පදවැලින් ඇරඹි ඒ ගී මාලාවට සමන් චන්ද්‍රනාත් වීරසිංහ, නන්දන වීරසිංහ, ජයමිණි අත්තනායක ලියූ බැති ගීත එක්වී තිබිණි. ඒ ගී සරණිය සංගීතවත් කර තිබුණේ රංජිත් බාලසූරිය විසිනි.මායා දමයන්ති පෙරේරා, සදානා රණතුංග, සුප්‍රියා සන්දනායක, අමරසිරි පීරිස්, සනත් නන්දසිරි, මල්කාන්ති නන්දසිරි ආදී වූ ගායක ගායිකාවන්ගේ බොදු බැති ගීත රසික සිත් සතන් අමන්දානන්දයට පත් කෙළේය.අපේ පැරැණි සම්ප්‍රදාය සිහිගන්වමින් ගාමිණී රූකඩ ශිල්පීහු කාලගෝල නාඩගම් රූකඩ සංදර්ශනයක් පැවැත්වූහ. මෙසේ උත්සවාකාරයෙන් ඇරැඹි ලේක්හවුස් අමාදහර වෙසක් කලාපය තෙදිනක් පුරා බොදුනුවන්ගේ සිත් පහන් කරමින් දෙදහස් හයසිය වැනි සම්බුද්ධ ජයන්තිය සනිටුහන් කෙළේ බුද්ධාලම්භන ප්‍රීතිය දනවමිනි. පහන් කූ®ඩුවල ජයග්‍රාහකයන්ට තිලිණ ද ප්‍රදානය කැරිණි.අරුණි මුතුමලී ඡායාරූප - සුදම් ගුණසිංහ සමන් වෙදගේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=af1005307</link>
    <topic>සිත නැවතුණු තැනක්</topic>
    <author>ටිරෝනි</author>
    <content>මහා මාර්ගය හරහා දිවයන වේගවත් ජල කඳකි. එදෙස බලා සිටි මට සිහිපත් වූයේ මා කුඩා කළ කියවූ ‘මහ වතුරක මරු ගමනක්’ නම් වූ ලියවිල්ලයි. නැඟෙනහිර පළාත වසා ගත් මහා ගංවතුර සමයේ තමා ලත් අත්දැකීම් ඇසුරෙන් එය ලියා තැබූයේ ගුණදාස ලියනගේ නම් වූ සාහිත්‍යවේදියායි. දැන් කොළඹ මීගමුව මහ පාර හරහා දිවෙන මේ මහා ජල කඳ මට ද එවන් ලියවිල්ලක් ලිවීමට ප්‍රශ්තුත සපයමින් සිටී.එක්දහස් නවසිය හතළිහේ දශකයේදී නැඟෙනහිර පළාත වසා ගත් ගංවතුරට සම කළ නොහැකි වුවද මේ ගලා යන්නේ ද මහා ජල ධාරාවකි. කොළඹ මීගමුව පාරේ සීදුව හන්දියට මඳක් එපිටින් ඉම සටහන් කරන මේ ජල කඳ අනිත් කෙළවරින් ජාඇල නගරයට ආසන්න වෙයි. එහි වේගය ද ප්‍රබලය. එබැවින්ම ඒ හරහා ගමන් කළ හැක්කේ විශාල බස් රථ සහ උස් ලොරි වලට පමණය.ඉදින් කාර්යාලයට යාමට ද නොහැකිය. මම ආපසු හැරෙමි. සඳුදා දින රාත්‍රියේ මේ ප්‍රදේශය පසු කර යද්දි කුඩා දිය පහරක් හෝ පාර හරහා වැටී තිබුණේ නැත. එහෙත් මහා වර්ෂාවක් කළ හපන්කමක තරම. දැන් මහාමාර්ගය හරහා දිවෙන දිගින් හා පළලින් යුතු ගංගාවක් මැවී තිබේ.සීදුව නගරයේ මඟ දෙපස විසිතුරු මැටි බඩු වෙළෙන්දෝ අසරණව බලා සිටිති. ඔවුන් ගේ නිවෙස් පමණක් නොව අලෙවියට තබා ඇති බඩු භාණ්ඩ ද වසා ගෙන මඩ පැහැ ජලය ගලා යයි. එයට මඳක් මෙපිටින් ඇති විශේෂ බලකා මධ්‍යස්ථානයේ දොරටුව මුර කරන සෙබලු හිස් බැල්මෙන් බලා සිටිති. නැඟ එන මහා ජල කඳට එරෙහිව ඔවුන්ගේ අත ඇති අවියෙන් වැඩක් නැති සෙයකි. තම කාර්යාලය කරා යාමට නොහැකිව ජල කඳ දෙස බලා සිටින මා වැනිම වූ පිරිස අතරින් ඇතැමෙක් යළි ආපසු හැරෙනු පෙනේ.වර්ෂාවට දොස් පැවරිය නොහැක. අප සරු පොළව තෙත් කරමින් ඇද වැටෙන ජල බිඳුවලට අප සැබවින්ම ස්තුතිවන්ත විය යුතුය. එලෙස ඇද වැටෙන ජලය මිහි මත මිනිසාගේ ජීවිතයට බාධා ගෙන එයි නම් එයට හේතු සෙවිය යුතුය. එහිදී අඩාල වන ජන ජීවිතයට වගකිව යුත්තේ මිනිසා සහ ඔහුගේම නිපැයුම් බව අවබෝධ වන්නේ කනගාටුවක් සිතේ ඉතිරි කරමිනි.සංඛ්‍යා ලේඛන මගේ මතකයේ නැත. එහෙත් දහස් ගණනක් අවතැන් වූ බවත්, දස දහස් ගණනක් අපහසුතාවයන්ට ලක්වූ බවත් දනිමි. මෙය කියවන ඔබට ද ඒ බව සිහිපත් කර දෙමි. රැකියාවට යාමට නොහැකිව දුරකථනයෙන් අමතමින්, මිතුරියන්ට ද කරදර කරමින්, කර්තෘතුමාට නිදහසට කරුණු කියමින් මම තවම මහ මඟ රැඳී සිටිමි. එහෙත් මා අවට සිටි බොහෝ දෙනා ගලා ගිය ජලකඳ හේතුවෙන් මා මෙන් දහස් ගණනක් පීඩාවට පත් ව සිටිති. මා අසල ම මාර්ගය අයිනේ විශාල ලොරියක් නැවතේ. අරුමයකි. එතුළ සිට අපහසුවෙන් බිමට බසින කාන්තාවන් රැසකි. ඔවුන් ඉතා විචිත්‍රවත් ලෙස සැරසී සිටිති.පැළඳ සිටින රන් අබරණ අඳුරු පරිසරයට යම් ආලෝකයක් මුසු කරයි. විවාදයක් නැත. ඔවුන් මේ පැමිණ ඇත්තේ විවාහ මංගල්‍යයකට සහභාගි වීමටය. පූර්ණ යුරෝපීය ඇඳුමෙන් සැරසුණු මහතකු ලොරිය තුළ සිට ඉවතට දිගු කරන්නේ මංගල කේක් ගෙඩියයි. එහි වූ රතු සායම් දැනටම පළින් පළ දිය වී ගොසිනි. සෑම දෙනාගේම තෙත් ව ගිය දෙපා සාක්ෂි සපයන්නේ ජල පහර ලොරි රථය තුළට ද කඩා වැදී ඇති බවයි. එක් මහතකු ලොරියේ රියදුරු සමග කථාබහක යෙදේ.“අමාරු ගමනක්නේ ආවේ. මහත්තයා බලලා සාධාරණයක් කරන්න.”රියදුරා පවසයි. මේ සියල්ල මැදින් මට මැවී පෙනෙන්නේ දියබත්ව ගිය විවාහ මංගලෝත්සවයකි. මට කනගාටු සිතේ. බිම බලා ගන්නා මම නිවෙසට යාමට ආපහු හැරෙමි. ලැබෙන ආරංචි එතරම් සුබ නැත. කොළඹ නගරයට යාමට ඇති මාර්ග සියල්ලම කොතනින් හෝ ජලයෙන් යට වී තිබේ. ඇතැම් තැනක මිනිසුන් පටවා ගත් බෝට්ටු ඇදගෙන ඉණක් වතුරේ යන නාවික හමුදා භටයෝය. තවත් තැනක රිය සකට හසුව මැවෙන මඩ වතුර මල්වලට මැදිව සංඥා දෙන පොලිස් භටයෝ ය. තම රට බලා ගමන් කරන ගුවන් යානයට කලට වේලාවට පැමිණීමට නොහැකිව විස්සෝප වන විදේශිකයෝ ය. මේ අරුමයට වගකිව යුත්තේ කව්ද?අහස ද ඉස්පාසුවක් නොදෙන සෙයකි. නිවෙසේ හුදකලා වන මම පොතක් කියවීමට සිතමි. අරුමයකි. විදුලි බලය ද නැත.සොබාදහම වැළැක්වීමට අපට හැකියාවක් නැත. එහෙත් සොබාදහම සමඟ සහජීවනය ඇති කර ගැනීමට නම් හොඳටෝම ඉඩකඩ ඇත. අවාසනාවට මෙන් එය ඔබට හා මට පමණක් කළ හැකි දෙයක් නොවේ. ඒ සඳහා තීරණ ගන්නවුන්ගේ මෙන්ම තීරණ ක්‍රියාත්මක කරන්නවුන්ගේ ද සහය අවශ්‍යය. ඇතැම් විට ඔවුන් මා දුටු දේ දකිනවා විය හැකිය. නොදකිනවා විය හැකිය. මේ මහා ජලකඳ ජීවිත ද රැගෙන ගලා යන අතර ලක්ෂ ගණන් දිය කරමින් පාටි දැමු පුද්ගලයන් ද සුලබය.බිඳ වැටුණු විදුලිය යළි සැකසීමට පෞද්ගලික කෝන්තර සොයා ගත්තෝ ද විරල නැත. තෙත් බරිතව ගිය නිවසේ ලිප ගිනි දැල්වීමට නොහැකිව සිටින අසරණයන්ට ලබා දීමට දුන් සහල් දෙමිටෙන් මිටක් සොරකම් කළවුන් ගැන කථා කළ යුත්තේ වෙනමය.මහත්වරුනි, ඔබට යමක් පවසමි. මිල මුදල් මත ජීවිත තීරණය වන යුගයක දුප්පතුන් ගේ ලෝකය බෙහෙවින් දුෂ්කරය. ඇතැම් විට ඒ දුෂ්කරත්වය ඔබට අවබෝධ කර ගැනීමට පවා නොහැකි තරම්ය. ඔබ තීරණ ගත යුත්තේ ඔබ සහ ඔබගේ පන්තියේ අය වෙනුවෙන් පමණක් නොවේමය. ඉදිකිරීම් අවසර හෝ අනවසර විය හැකිය. එහෙත් සොබාදහමට නිශ්චිත ඉඩකඩ ලබා දිය යුතුමය. අශ්වයා පැන ගිය පසු ඉස්තාලය වසා වැඩක් නැත. දෙගොඩ තලා ජල කඳ ගලද්දී අහසට බැන වැදීමෙන් අත්වන්නේ ද ඒ ප්‍රතිඵලයමය.අහසින් දිය බිඳක් වැටෙන සෑම මොහොතකදීම සතුටු විය හැකි අතරම ජලයෙන් යට නොවන ලෙස ගමක්, නගරයක් ඉදිකළ හැකි යුගයක අපේ ආශිර්වාදය ඔබ සමඟ වනු ඇත.ටිරෝනි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005301</link>
    <topic>විදෙස් සම්මානයකින් පුද ලද අපේ පුංචි පාසල</topic>
    <author>සුභාෂිණී ජයරත්න ඡායා - විමල් කරුණාතිලක</author>
    <content>විදෙස් සම්මානයකින් පුද ලද අපේ පුංචි පාසලදැයක් තනන්නේ දරුවන් ය. දරුවන්ගෙන් තැනුණු ලොව තරම් සුන්දර දෙයක් තවත් නොමැත. පහන් සිය ගණනක් එකදු පහනකින් දැල්විය හැක්කා සේ අරුණළු දකින, ලොව දකින ජීවිතවිදුහල්පතිනි වී.ඊ.ජයවීර මහත්මියතනන්නේ අකුරු කරවන පාසලයි. අ... ආ.. යනු කියූ දඟකාර ජීවිතයෙන් පියමං කරන පාසල් දිවිය ඔහුගේ හෝ ඇයගේ ජීවිතයේ සදාතනික මතකයන්ය.දරුවකු මව්කුසේ පිළිසිඳ ගත් දා පටන් මවත් පියාත් සැරසෙන්නේ නූපන් දරුවාට අනාගතයක් සදන්නටය. ඒ සඳහා මව්පියන් ගන්නේ ද අපිරිමිත වෙහෙසකි.ගසට ගෙඩි බර නොවන්නා සේ දෙමව්පියන්ට ද දරුවන් බරක් නැත. දරුවන් එකා දෙන්නා වුවද ඊටත් වඩා දරු මල්ලන් වැඩි වුවද දෙමව්පියන්ගේ පරම අභිලාෂය වන්නේ දරුවන්ට හොඳ පාසලක් ලබාදීමය. එතැන් පටන් දරුවාගේ අනාගතය හැඩගසන්නේ දරුවා ඉගෙන ගන්නා පාසල යි. සමාජයට වැඩදායී දරුවකු බිහිකිරීමටත් යහගුණයෙන් පිරිපුන් දරුවන් කිරීමටත් දෙමව්පියන් මෙන්ම ගුරුවරුන් ද ගන්නේ අපරිමිත උත්සාහයකි.මේ බාරදූර කර්තව්‍යය සඳහා අපේ රටේ පාසල් දස දහස් ගණනකට ආසන්න ප්‍රමාණයක් වෙයි. අද අප කියන්නට සැරසෙන්නේ අධ්‍යාපනයේ ගුණාත්මක අතින් ඉහළට ගිය සුවිශේෂී ජයග්‍රහණ රැසක් අත්කරගත් සුවිශේෂී පාසලක් පිළිබඳවය.ඔවිනි හසාරාදෂිණි ඩිලක්ෂිකාමෙතෙක් ඉතිහාසයේ කිසිම පාසලකට හිමි නොවූ ජයග්‍රහණයක් ලද මේ පාසල පුංචි බොරැල්ලේ සංඝමිත්තා පාසලයි. කුඩා දරුවන්ගේ තෝතැන්නක් වූ සංඝමිත්තාව පහ වසර දක්වා වූ පංති ඇති ප්‍රාථමික පාසලකි.පාසල් වටපිටාව වඩාත් ජනාකීර්ණය. ඒ පාසල කොළඹ නගර මධ්‍යයේ පිහිටි නිසාය. කඩිමුඩියේ එහා මෙහා දුවන වාහන ගොන්න සේම හදිසි රෝගීන් රැගෙන නළා හඬ නංවමින් එහා මෙහායන ගිලන් රථ ද මෙහි සුලභ දසුනකි. පසෙක විදේශ ගතවන්නන් සඳහා බලපත්‍ර සපයන ආයතනයයි. එහි වටපිටාව දැඩි ඝෝෂාව පවතින දැඩි කලබලකාරී ප්‍රදේශයකි. මෙවන් පරිසරයක පාසලක් පවත්වාගෙන යෑම ඇත්තෙන්ම දුෂ්කරය.මේ කලබලකාරී පරිසරය අතරින් අප පියමං කළේ නිස්කලංක ප්‍රදේශයකට ය. ඒ සංඝමිත්තා පාසල් භූ®මියයි. පරිසරය චමත්කාරයෙන් පිරිලාය. පාසල අවට ඇති ගහකොළ වටපිටාවට එක් කළේ මුදු සිසිලකි. අප ඇතුළු වූයේ S-5 ක්‍රමයට හැඩගැසුණු පාසල් භූ®මියකටය. මඟ දෙපස තුරුලතා සහ ඖෂධ පැළෑටි ද සිටුවා අලංකාර කර ඇත. මේවා දරුවන්ගේ සුරතින් සිටවූ ගස් බව අප දැනගත්තේ පසුවය.විටෙක මේ භූ®මිය සරසවි භූමියකට සමාන නේදෝයි මට සිතේ. මට පමණක් නොව දකින ඕනෑම කෙනකුගේ සිතට මේ හැඟීම නැගේ. සරසවි බිමේ මෙන්ම මේ පාසල් භූ®මියේ ද දරුවන්ට ඉගෙනගත හැකි දෑ බොහෝ ය. පංති කාමරයෙන් ඔබ්බට ගිය දැනුමක් දරුවන්ට පාසල් භූ®මියෙන් උකහාගත හැකිය. එක් අතකින් කෘෂිකාර්මික දැනුම, තවත් අතකින් පාරිසරික දැනුම තවත් අතකින් භූගෝලීය දැනුම කැන්දන මේ භූ®මිය දරුවන්ට අපූරු සරසවි බිමකි.ළමා මනසට බොහෝ දේ ඉක්මනින් ග්‍රහණය කර ගත හැකිය. එය ඒ තරම්ම නිරවුල් ය. දඟකාර පාසල් ජීවිතයේදී නිතර නිතර එහා මෙහා දුව පනින දරුවන්ට ගහක් කොළක් දකින දකින වාරයක් පාසා මනසේ රඳවාගත හැකි පරිදි ගස් වැල් නම් කර ඇත.පාසල් තාප්පය එක් අඟලක්වත් හිස්ව තබා නැත. කැටපත් පවුරක් බඳු පාසල් තාප්පය දරුවන්ගේ තෙලිතුඩින් අලංකාර වී ඇත. දරුවන්ගේ සිතුම් පැතුම් හුවා දක්වන පාසල් තාප්පය දකින්නන් මවිතයට පත් කරවයි. ඒ මන්ද යත් මේ දියණිවරු පරිසරයට ඇති ආදරය, දරුවන් තුළ පවත්නා විනයගරුක බව මෙන්ම සංකල්ප කෙරෙහි දක්වන සංවේදී බව මේ චිත්‍රවලින් මනාව පිළිබිඹු කරයි. මේ මාගේ චිත්‍රයයි.මේ මාගේ සිතුවමයි. යනුවෙන් හඬනඟා පවසන්නට මේ දරුවෝ හපන්නුහුය.පාසල් බිම ඇතුළත විහිදුණු තාර දැමූ මංමාවත් ද අපූරුයි. ඒ සියල්ල යන එන මං සලකුණු කර ඇත්තේය. පාසල් දියණිවරු අපූරුවට නිසි පරිදි මේ මංමාවත්වල යති එති. දරුවන්ගේ ඒ චර්යා ක්‍රමානුකූලව හැඩගසා ඇති අයුරු අපූරුයි.දරුවන්ගේ හැකියා පතට පොතට පමණක් සීමා කළ නොහැකි බව සිතන්නට පොළඹවන්නේ සඝමිත් සිසුන්ගේ හැකියා දෙස බැලීමෙනි. මේ සුවිශේෂී හැකියා වෙනුවෙන් පසුගියදා පාසල් ඉතිහාසයේ කිසිම පාසලක් මෙතෙක් නොලැබූ ජයග්‍රහණ රැසක් ලබන්නට සඝමිත් දරුවන්ට හැකිවිය. මේ සියලු ජයග්‍රහණ දරුවන්ගේත්, ගුරු විදුහල්පති, දෙමව්පියන්ගේ මහන්සියේ ප්‍රතිඵලයි. මේ සියලු දෙනා කැපවීමෙන් වැගිරූ දහඩිය සතුටු කඳුළු බවට පත්කරවමින් ශ්‍රී ලංකා ඉතිහාසයේ කිසිම පාසලක් පත්නොවූ ජාත්‍යන්තර පිළිගැනීමකට මෙම පාසල පත්විය.ජිනීවාහි අන්තර්ජාතික ප්‍රමිතිකරණ ආයතනයේ අනුබද්ධිත ආයතනය වන ඉන්දියාවේ I.C.S. ආයතනය මඟින් තත්ත්ව කළමනාකරණ පද්ධතියට අනුව අධ්‍යාපන කටයුතු කරන පාසල් බවට විගණන කටයුතු කිරීමෙන් අනතුරුව ISO 9001 – 2008 ප්‍රමිති සහතිකය මෙම පාසලට පිරිනමන ලදී.මේ සියල්ලකට පිටුපස සිටින්නී විදුහල්පතිනී වී.ඊ.ජයවීර මහත්මිය යි.”ඉන්දියාවේ හැම පාසලක්ම වාගේ අයි.එස්.ඕ. ප්‍රමිතියට අනුව ජාත්‍යන්තර තත්ත්වකරණයට යටත් වෙලා. නමුත් අපේ රටේ එහෙම ප්‍රමිතියකට යටත් වුණු එකම රජයේ පාසලක්වත් නැහැ. අපිටත් මේ ගැන අහන්න ලැබුණේ අහම්බෙන්. අපේ පාසල අපි හැමදාම උත්සාහ කළේS-5 සංකල්පයට අනුව ගොඩනඟන්නයි. මුලින් අපිS-5 ජයග්‍රහණය කරපු පාසල් 2 ක් නරඹන්න ගියා. ඒ අත්දැකීම් අරගෙන අපි අපේ පාසලට ගැලපෙන පරිදි පංති කාමරයේ, ළමයාගේ පොත් බෑගයේ පටන් පාසල නිසි පරිදි කළමනාකරණය කළා. පාසලේ කුණු බිඳක් නැති පරිදි පිරිසුදු කළා.ඒවගේම ළමයින්ගේ ඉගෙන ගන්නා පරිසරය වඩාත් ගැලපෙන ලෙස සකස් කළා. මේ නිසා අපිට 2005 වසරේදී බස්නාහිර පළාතේ ඵලදායිතා ප්‍රථම ස්ථානයත්, දීප ව්‍යාප්තව තුන්වැනි ස්ථානයත් ලැබුණා. මෙහෙම ඉන්නකොට තමයි අපිට අයි.එස්.ඕ. සම්මානය ගැන දැනගන්න ලැබුණේ. අපි ඒ අනුව අයදුම්පත් යොමු කළා. අපේ පාසල මුල සිටම අපි ක්‍රමවත්ව ගොඩනඟලා තිබුණු නිසා මේ ප්‍රමිතිය ගන්න අමුතුවෙන් ලෑස්ති වෙන්න නොතිබුණත් 2009 වසරේ ජූනි මස සිට 2010 මාර්තු මස දක්වා සෑම අංශයක්ම විධිමත්ව සකස් කරන්න සිදුවුණා. ගුරුවරුන් දරුවන් මෙන්ම මව්පියන් ද මේ සඳහා සෑහෙන්න මහන්සි වුණා....” විදුහල්පතිනිය පැවසුවාය.මෙතෙක් අප රටේ මෙම ප්‍රමිතිය ලබාගෙන තිබුණේ නිෂ්පාදන වෙළෙඳ පොළට යවන කර්මාන්තශාලා පමණි. කර්මාන්තශාලාවලට මේ ප්‍රමිතිය ලැබුණේ වඩා හොඳ තත්ත්වයෙන්, ගුණාත්මක අතින් ඉහළ භාණ්ඩ වෙළෙඳ පොළට ලබා දීම වෙනුවෙනි. නමුත් පාසල් කිසිදා මෙය ලබා ගැනීමට උත්සුක වූයේ නැත. පාසල අරමුණු වන්නේ දැයේ දරුවන්ය. එසේනම් අනාගත සුබදායී වන දැයේ දරුවන් පිරිසක් ගොඩනඟන්නට නම් ඒ පාසල ද යම් ආකාරයක ප්‍රමිතියකට පිළිගැනීමකට යටත් විය යුතුය.මේ පිළිගැනීම ලබන්නට බොහෝ දේ කරන්නට ඔවුනට සිදුවිය. විදුහල්පතිනිය ප්‍රධාන කරගත් අයි.එස්.ඕ. කමිටුවේ සම්බන්ධීකරණ නිලධාරිණිය ලෙස නිල්මිණී සේනාධිපතිරත්නත් සාමාජිකාවන් ලෙස කිත්මිණි පෙරේරා, අනූෂා කත්‍රිආරච්චි, ඩබ්.එච්.කේ.රංජනී හා වාසනා ජයසූරිය යන ගුරුවරියෝත් කටයුතු කරති.මනාව සැලසුම් කරන ලද පංති කාමරයේ අධ්‍යාපනය ලබන දියණියෝඔවුනට මේ ගමන යන්නට බොහෝ දේ කරන්නට සිදුවිය. එසේම ඉදිරියේදීත් බොහෝ දේ කරන්නට සිදුවෙයි.”.... පාසලේ හැම ගුරුවරයෙක්ම විෂය නිර්දේශයට අනුව අධ්‍යාපන කටයුතු සිදුකළ යුතුයි. ඒ ගැන නිතරම කමිටුව අධීක්ෂණය කරනවා. ඒ වගේම විභාග ප්‍රතිඵල හොඳ විය යුතුයි. වසරකට ශිෂ්‍යත්ව ප්‍රතිඵල සියයකට 5කින් වැඩි කළ යුතු වෙනවා. ඒ වගේම 1 සිට 5 දක්වා පංතිවල ගුණාත්මක සංවර්ධනය ද තවත් වැඩිකළ යුතු වෙනවා...” විදුහල්පතිනිය පවසයි.ඔවුන් ජයගත් දේ මෙන්ම ජයගත යුතු දේ ද බොහෝ ය. පාසලේ සැම අස්සක් මුල්ලක් නෑරම පිරිසුදුය. ඒ ඒ තැන්වල අගනා වගාය. අක්කර 1 1/2ක් වූ පාසල් ඉඩම පංති 35කට බෙදා දී ඇත. ඔවුන් එකතු වී කළ යුතු වන්නේ තමන්ගේ කොටස අලංකාරව පිරිසුදුව තබා ගැනීමය. වගාවලින් ලැබෙන ඵලදාව දරුවන්ගේම ආහාර වේලට එකතු වෙයි. කොතරම් අගේද? අධ්‍යාපනයට සේම මේ දරුවන් ජීවත්වීමේ කර්තව්‍යයට ද දායකවීමට රුසියෝය.ඇය නමින් දෂිණි ඩිලක්ෂිකාය. 5 ශ්‍රේණියේ ඉගෙනුම ලබන ඇය නියෝජ්‍ය ප්‍රධාන ශිෂ්‍ය නායිකාවයි. “... අපි පාසල මේ තත්ත්වයට ගෙන එන්න ගොඩාක් මහන්සි වුණා. අදටත් එහෙමයි. අද අපේ පාසල හරිම ලස්සනයි. ඉගෙන ගන්නත් හරිම ආසයි. අපේ පාසලේ අපිට ඕනකරන හැම දෙයක්ම තියනවා. ඒ අපි හැමෝගෙම මහන්සියේ ප්‍රතිඵලය ...” ඇය පවසයි.මේ කුඩා දරුවෝ අධ්‍යාපනයට පමණක් නොව විවිධ බාහිර කටයුතු වලටත් ලැදිය. අද ඔවුන්ට ස්වාභාවික කෞතුකාගාරයක් ඇත. ඉංග්‍රීසි භාෂා නිපුණතා අංශයක් ඇත. මනාව සැකසුණු පුස්තකාලයක් ඇත. එසේම කුඩා දරුවන්ගේ් යැයි සිතීමට පවා අපහසු අංගසම්පූර්ණ පරිගණක ඒකකයක් ඇත.”අයි.එස්.ඕ. සම්මානය ගැන විදුහල්පතිනිය වගේම ගුරුවරු අපිට ආදරයෙන් කියලා දුන්නා, පාසල රැකගන්න හැටි. අද කිසිම ළමයෙක් කිරි පැකට් එකක් ටොෆි කොළයක් කිසිම තැනක දාන්නේ නෑ. හැමෝම ආදරයෙන් පංතිය, පාසල රැකගන්නවා...” ප්‍රධාන ශිෂ්‍ය නායිකාව ඔවිනි හසාරා ධර්මසේන පවසයි.පාසලේ කළමනාකරණයේ පටන් සියල්ලම අද විධිමත්ය. සෑම දෙයටම පිළිගත් අංක ඇත. ගුරුවරයකුට පවා ගේට්ටුවෙන් පිටවීමට බලපත්‍රයක් ගත යුතුය. සෑම දෙයක්ම ජාලයක් සේ එකිනෙකට බැඳී පවතියි.සියල්ලම එකම සම්බන්ධීකරණයක් යටතේ ජාලගත වී ඇත. පාසලේ තාර දැමූ මාර්ග සියල්ලම විධිමත් රටාවකට අනුව සකස් වී ඇත. පංතිකාමරය පවා දරුවන්ට අකුරු කරන්නට හැකි, පහසු අධ්‍යාපන රටා අනුගමනය කරමින් සකස් වී ඇත. සියලුම දේ විටින් විට අධීක්ෂණය කරන්නේ ආරක්ෂක කැමරා පද්ධතියකි.ඉංග්‍රිසිය සරලව කියාදෙන ක්‍රියාකාරකම් කාමරයඅයි.එස්.ඕ. සම්මානය ඔවුන්ට ලබා දුන්නද මේ හැම දෙයක්ම මාස 09න් 09ට එම සමාගමේ නිලධාරීන් විසින් අධීක්ෂණය කරනු ලබයි. එම සම්මානය ඔවුන් වෙත රඳන්නේ ඒ අධීක්ෂණය අනුවය.එදා ඔවුන්ට දිවා රෑ දැනුණේ නැත. දිවා කළ ගත වන්නේ ද රාත්‍රි කාලයෙන් බහුතරයක් ගතවන්නේ ද පාසලේමය. අදටත් එහි වෙනසක් නැත. බොහෝ ගුරුවරු දිවා රාත්‍රි නොබලා දරුවන්ට පාඩම් කියාදෙති. අද ඔවුන්ගේ ශිෂ්‍යත්ව ප්‍රතිඵල පවා උසස්ය. ශිෂ්‍යත්වය අසමත් වන්නන් ඉතා සීමිතය. විනය අතින් ද මේ සඝමිත් දියණියෝ උසස්ය. ගුරුවරියක් දුටු විට දණින් වැටී දෙපා නැමදීමට ඔවුහු නොපැකිළෙති.මේ සියලුම දේ අතරින් මතුවන්නාවූ කනගාටුදායක දෙයක් ඇත. සමස්ත අධ්‍යාපන ක්‍ෂේත්‍රයම බැබළවූ මේ පාසල ගැන රජයෙන් කිසිදු ඇගැයීමක් නැත. ගුරු සිසු මහන්සිය පිළිබඳ කිසිදු ඇගැයීමක් කර නැත.සමස්ත අධ්‍යාපන ක්‍ෂේත්‍රයේම ගැටලු මතුවූ මේ කාලයේ ජාත්‍යන්තර ප්‍රමිතිකරණයට ලක්වූ පාසලක් තිබීම ඇත්තටම සුවිශේෂී කරුණකි. සියලු පාසල් ද මේ තත්ත්වයට පත්වීමට නම් රජයේ නිසි ඇගැයීමක් ද තිබිය යුතුමය. ජාත්‍යන්තර අධ්‍යාපන ප්‍රතිපත්තියක් හදන මේ මොහොතේ හෝ අධ්‍යාපනයෙන් නිසි තත්ත්වයක් ලබා ගැනීමට නම් සෑම පාසලක්ම පිළිගත් ප්‍රමිතියකට යටත් කළ යුතුය.සුභාෂිණී ජයරත්න ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005302</link>
    <topic>කඳුළ වුණත් වටිනාකමක් ඇතිව හෙලන්න මට කියාදුන්නේ අම්මායි</topic>
    <author>සටහන උපාලි සමරසිංහ ඡායා - විමල් කරුණාතිලක</author>
    <content>කඳුළ වුණත් වටිනාකමක් ඇතිව හෙලන්න මට කියාදුන්නේ අම්මායි- ප්‍රවීණ මාධ්‍යවේදී සුනිල් මාධව ප්‍රේමතිලකසුනිල් මාධව ප්‍රේමතිලක යනු තම හෘද සාක්ෂිය පත්තර කලාවට ගෙනා අපේ කාලයේ සුන්දර පත්තරකාරයෙකි. අසාධාරණයට අයුක්තියට එරෙහිව සිය පන්හිඳ අවියක් කොට ගත් සුනිල් අහිංසක දුප්පත් පාඨකයන් වෙනුවෙන් හැමදා ලීවේය. එහෙත් ඔහු ගෙන ගිය හැම කැරැල්ලක්ම හුදෙකලා සටන්කරුවකුගේ කැරැල්ලක්ම මිස සංවිධිත කැරැල්ලක් දක්වා නැඟී නොආවේ මන්දැයි නොදනිමි.සිළුමිණ පුවත්පතේ පුරා වසර 19ක සේවයකින් පසු ඔහු දිවයිනට ගොස් එහි අටේ පිටුව සංස්කරණය කළේය. ‘හඬනු මැන නිදහස’, ‘මිනිසෙක්’, සත්‍යවාදියකුගේ දිනපොත’ වැනි කෘති ගණනාවක් රචනා කළ හෙතෙම තම ජීවිත ආචාර්යවරිය ලෙස දකින්නේ අම්මාය. එතුමාගේ පියාණන් වූ සිළුමිණ හිටපු ප්‍රධාන කර්තෘවරයකු ද වන මීමන ප්‍රේමතිලකයන් ගැන බොහෝ දේ ඔබ කියවා ඇති මුත් ඒ මෑණියන් ගැන ඔබ නොදත් බොහෝ දේ මම සුනිල්ගෙන් අසමි.මගේ මව ඇඩ්ලින් හතමුණ ප්‍රේමතිලක. තාත්තා මීමන ප්‍රේමතිලක. තාත්තගෙ ගම හොරණ මීමන කියන සුන්දර පරිසරය. එහෙත් අද එහි තිබෙන්නෙ තාත්තා නමින් නම් කළ පාරක් හා තාත්තගෙ හා සඳුන්ගේ සොහොන් කොත් පමණයි. අම්මා ඇඩ්ලින් හතමුණ නිසා තාත්තා විහිළුවට යාළුවන්ට නිතර කී කතාවක් තිබුණා. ශේක්ෂ්පියර්ගේ පවුල ඇඩ්ලින් හතවේ මගේ පවුල ඇඩ්ලින් හතමුණ කියලා. ඇත්තටම ජීවිතයේ සුන්දරත්වය මා හඳුනාගත්තෙ තාත්තගෙන්. ඒත් ජීවිතය මා උගත්තෙ අම්මගෙන් කියලා සිහිකරන්නට ඕනෑ. අම්මගෙ ගම්පළාත කොට්ටාව.අම්මගෙන් කිරි බොන කාලෙ පවා මට මතකයි. ඒ සුවඳ මට තවම දැනෙනවා. මං පවුලෙ වැඩිමලා. මගෙ සමන් මල්ලි නැතිවෙනකොට මාත් පුංචි එකෙක්. එදා අම්මා නැඟූ® ඒ අඳෙීනාව මහා දුක්බර හැඬුම මට අද වගේම මතකයි. අද සරත් හා සඳුන් කියන මගෙ අනෙක් මල්ලිලා දෙන්නගෙන් සඳුන් නැති වුණා.රමණි හා මිහිරි නමින් සහෝදරියන් දෙන්නෙක් ඉන්නවා. මිහිරි අද ඔස්ට්‍රේලියාවෙ. තාත්තා කවියෙක් පත්‍රකලාවේදියෙක් නිසා හරියට වැඩ. රෑ එකට දෙකටත් යාළුවන් රැගෙන ගෙදර එනවා. අම්මා ඒ හැමෝටම සලකන්නෙ පුදුමාකාර කැපවීමකින්. මස්, මාළු, සැර ජාති මේ සේරම හදන්න ඕනෑ. ඒත් මගේ අම්මා මේවා හරිම සතුටකින් සැහැල්ලුවකින් කළා. තාත්තටත් අපටත් ඉතාම රසට ගුණට කවන එක අම්මාගෙ සතුට.මේ ලෝකෙ හැම අම්මා කෙනෙකුගේම ගුණය මගේ අම්මා ළඟ කැටිවෙලා තිබුණ කියලයි මට හිතෙන්නෙ. අපට ගෑස් කුකර් තිබුණෙ නෑ. ගිනි රස්නෙ ළිපට පිඹ පිඹ ඇය කෑම හැදුවෙ. මා ඉපදෙනකොටත් තාත්තා මාධ්‍යවේදියෙක්. කලක් හොරණ ලංකාදීප වාර්තාකරු ලෙසත් වැඩකරලා තියෙනවා. 65 අවුරුද්දේ ඔහු මිය යන කොට සිළුමිණ ප්‍රධාන කර්තෘ.තාත්තා ‘දේදුන්න’ ‘මීවදය’ වගෙ කවි සඟරා කරන කාලෙ මගෙ පුංචි සිතත් කවියට ඇදී ගියා. අම්මත් මේ ශෘංගාරාත්මක කවි රස වින්දා. තාත්තා නැතිවෙනකම් අප ගැන හරිම සැහැල්ලුවකින් සිටි අම්මා තාත්ත මියගියායින් පස්සෙ විශාල බරකින් මිරිකුණා කියලා මට වැඩිමලා ලෙස හොඳින්ම දැනුණා.හොරණ තක්ෂිලාවට මුලකුරු කරන්න ගිය දවස මට මතකයි. ඊළඟට ශ්‍රීපාලි විද්‍යාලයට. කොට්ටාව ආනන්ද විද්‍යාලයට. මහරගම විද්‍යාකර විද්‍යාලයට. මේ විදියට පාසල් ගණනාවක් මාරු කරලා අන්තිමේ කොළඹ ආනන්ද මහා විද්‍යාලය තමයි අවසන් තක්සලාව වුණේ. ආනන්දේ නේවාසිකාගාරයට බාර දෙන වෙලාවෙ අපේ අම්මා පුදුමාකාර දුකකින් හැඬුවා. සමන් මල්ලි කුඩා කලදි නැතිවුණු වෙලාවෙ ඇගෙ කඳුළු මා දැක තිබෙනවා.ඒත් මෙච්චර පෞරුෂයක් තිබුණු තාත්තගෙ කඳුළු මුල්වරට මා දැක්කෙ එහිදී. තාත්තා සති දෙකකට වරක් සති අන්තයක මා ගෙදර එක්ක ගියා. නේවාසික පාසල් ජීවිතෙත් හරිම විනෝදයි. ඒත් නිවාඩු කාලයක් ඉවරවෙලා ආයිත් නේවාසිකාගාරයට එක්ක එනකොට ඇස්වලට කඳුළු එනවා.නිවාඩුවට ගෙදර ආවම අම්මට හරිම සතුටුයි. මං කන්න ආසා කැවිලි පෙවිලි සාදලා දීලා අප ඒවා ආසාවෙන් කන හැටි බලා ඉඳලා ඇය සතුටු වුණා. නේවාසික ජීවිතයට ආයිත් මා ගෙන යන දවස තමයි අම්මගෙයි මගෙයි දුක්බරම දවස.මා හිතන්නෙ අම්මට ඕනෑ වුණේ මං වෛද්‍යවරයෙක් වෙනවා දකින්න. විද්‍යා අංශයෙන් ඉගෙනගන්න කොට ඇය වඩාත් සතුටු වුණේ ඒ නිසා වෙන්න ඇති. ඒත් මට අවශ්‍ය වුණේ තාත්තා වගේ පත්තරකාරයෙක් වෙන්න. මගෙ තාත්තා කොන්ද කෙළින් තියාගෙන වැඩ කළ කෙනෙක්. අසාධාරණයට යටත් වුණේ නෑ. මගෙ ලෝකෙ පත්තර කලාවේ තාත්තා වීරයෙක්. තාත්තගෙ කවි රසයෙන් මත්වුණු මා මුලින්ම ජනතා පත්තරේට කවි ලීවා.ඒක සංස්කරණය කළේ සිබිල් වෙත්තසිංහ. මේ කවි මං අම්මට පෙන්නුවාම ඇය ආඩම්බර වෙන්න ඇති. ඒත් ඒ ආඩම්බරය පිටතින් කවරදාවත් පෙනුණේ නෑ. ඒ කාලෙ ආනන්දෙ පාසල් සාහිත්‍ය සංගමයෙ ප්‍රධානියො මායි දයාවංශ ජයකොඩියි. අපි දෙන්නා වෙනම සඟරාවකුත් කළා. එස්.එස්.සී. විභාගය ලියලා ඉවරවුණාම මාත් ලේක්හවුසියට ආවා. ඒ 1963 අවුරුද්දේ. ඉස්සෙල්ලාම මැෂින් අංශයේ ටික කලක් වැඩ කළා. තාත්තා කීවා ඒ දැනුම අවශ්‍යයි කියලා. ඊට පස්සෙයි කර්තෘ මණ්ඩලයට ආවේ. ඒ කාලෙ හිටියෙ පස්දෙනයි. අද වගෙ විශාල පිරිසක් හිටියෙ නෑ.මං ඒ කාලෙ ඉඳන් විප්ලවය ගැන පොත්පත් කියෙව්වට ලෝක සාහිත්‍යය කියෙව්වට ක්ලීන් සූට් ඇඳපු කොණ්ඩය හොඳට පීරපු සපත්තුවලින් මුහුණ බලන තරමට පොලිෂ් කරලා ඇඳපු කෙනෙක්. හරිම අහිංසක චරිතයක්. ගෝරි බෝරි නෑ. ඒ නිසා අම්මට මාව පෙනුණෙ කුමාරයෙක් වගේ. තාත්තා බීලා එනකොටත් මං අම්මට ඒකෙ නොමනාපය පෙන්වනවා.බස්වල සිගරැට් බොන මිනිස්සු මට පෙන්නන්න බෑ. ළඟ සිටි මිනිහෙක් සිගරැට් බීලා මගෙ ෂර්ට් එක ඒ දුමින් ගඳ ගහනකොට මං ඒකට දොස් කිව්වෙ අම්මත් එක්ක. ඒ වගෙ හිටපු අහිංසකයෙක් පත්තර කලාවට එනවට අම්ම නම් එතරම් කැමැත්තක් තිබුණෙම නෑ. එයා හිතාගෙන හිටියෙ පත්තරකාරයො කියන්නෙ දඩබ්බරයො පිරිසක් කියලයි. අද මං ඒ චරිතයට හාත්පසින්ම වෙනස්. ඒත් අම්මා බලාපොරොත්තු වුණේ අර මුලින් කියපු ඒ අහිංසකයා වෛද්‍යවරයෙක් කරන්න.මං ලේක්හවුසියට ගිය අලුතමයි සරසවිය පත්තරේ පටන් ගත්තෙත්. සිළුමිණ පත්තරේ වගේම සරසවියත් භාරවුණේ තාත්තට. තාත්තා වැඩිකල් ඒක තියාගන්නෙ නැතිව විමලසිරි පෙරේරාට ඒක බාර දුන්නා. මං මේ පත්තර දෙකේම වැඩ කළා.අද පත්තර කලාවේ කෘතහස්ත පත්‍රකලාවේදීන් නැති තරම්. සාහිත්‍ය දැනුමක් නැති මාධ්‍යවේදියාගෙයි ආණ්ඩුවෙ කන්තෝරුවක ක්ලාර්ක් කෙනෙකුගෙයි වෙනසක් මා දකින්නේ නෑ. ඒත් ඒ කාලෙ අලුතින් එන කෙනෙකුට දැනුමක් දෙන්න පුළුවන් පත්‍රකලාවේදීන් හිටියා. මාව බාර දුන්නෙ බෙනඩික්ට් දොඩම්පෙගමට. තාත්තගෙ පුස්තකාලෙ පොත් කියවා දැනුමක් තිබුණත් ලෝකයේ දේවල් පිළිබඳ මා උගත්තෙ එතුමාගෙන්. ලෝක සාහිත්‍යය ගැන අපේ ජනතාව නොදන්නා ඒත් ඔවුනට වුවමනා පරිවර්තන සාහිත්‍යය මා උගත්තා. අම්මට තේරුණා මං ලොකු ගමනක් යන්න යනවා කියලා.එයා මගෙ පිටිපස්සෙන් ඉඳලා සැමවිටම ආශිර්වාද කළා. අම්මා දන්නෙ නැති ලෝක සාහිත්‍යය ගැන වුණත් ඇය මට කියාදුන්නෙ ඇගෙ අකලංක ප්‍රේමය හා දයාවෙන්. මේක මගේ ගමන තවත් හැඩ කළා. මට සිළුමිණ පත්තරේ මුලින්ම ගෙව්ව පඩිය දිනකට රුපියල් 5යි. මං රැකියාවට එක්වී ටික කලකින් තාත්තා මියගියා.මරණය සාමාන්‍ය දෙයක් වුණත් තාත්තාගෙ මරණය මට පුදුමාකාර විදියට බලපෑවා. පවුලෙ වැඩිමලා නිසා පවුලේ බරත් කරට ගන්න සිදුවුණා. ඒ එක්කම තාත්තා වෙනුවෙන් අම්මාට ලේක්හවුසියෙන් රුපියල් 250/-ක් මාසයකට වරක් දුන්නා. මල්ලිටත් එහි රැකියාවක් ලැබුණා. අම්මා තුළ හිටි දිරිය ගැහැනිය හරියටම අවදිවුණේ තාත්තගෙ මරණයෙන්. මාත් ඒ දිරිය ශක්තියෙ එක් කොණක් කරට ගත්තා.තාත්තගෙන් පස්සෙ සිළුමිණේ ප්‍රධාන කර්තෘ වුණේ ධර්මපාල වෙත්තසිංහ මහත්මයා. එදා සිළුමිණේ ‘හදවත ඇඳි ගී’ නමින් මා කවි පිටුවක් කළා. මේ රටේ පළමුවරට නිසඳැස් කාව්‍ය පත්තරයක පළවුණේ ඒ පිටුවෙන්. මේ රටේ ප්‍රබුද්ධ කවියන් පිරිසක් මේ හරහා බිහිවුණා කීවොත් නිවැරැදියි. පරාක්‍රම කොඩිතුවක්කු, ආර්.ආර්.සමරකෝන්, සුනන්ද මහේන්ද්‍ර, ඔගස්ටස් විනයාගරත්නම්, දයාසේන ගුණසිංහ වැනි අය එසේ මතුවුණා. මහගමසේකරත් මේ පිටුවට කවියක් එව්වා.මේ කවි පිටුව නිසා ලේක්හවුසියේ තරමක ගැටුම් ඇතිවුණා. ප්‍රධාන කර්තෘ කිව්වා මේ කවි එළවුළු විකුණන අම්මලාට, මාළු විකුණන වෙළෙන්දන්ට තේරෙන්නෙ නෑ කියලා. මා කීවා පාඨකයො ඊට වඩා බුද්ධිමත් අය කියලා. මේ ගැටුම නැවතුනේ මා ජනතා පත්තරේට වීසිවෙලයි. මා හැම දෙයක්ම අම්මට කිව්වා. අම්මා කීවා උඹේ තාත්තත් එහෙමයි. කැරැල්ල විප්ලවය විරෝධය අපේ ඇඟේ තියෙනවා.හරි දේ හිතන්න හරි දේ කරන්න කියලා. ඒත් පාලකයො සමඟ ගැටුමට යනවට ඇය කැමැති නැති බව මට තේරුණා. කොහොම හරි ජේ.ආර්.ජයවර්ධනගේ යුගයේ මා දුකෙන් ලේක්හවුසියෙන් හිතාමතාම අස්වෙලා ගියා. ඒ කාලෙ පත්තරවල ලියන්න ඕනෑ පන්දමට. මට එහෙම ලියන්නත් බෑ. අනුමත කරන්නත් බෑ.පත්තර කන්තෝරුවක් කියන්නේ ආස්වාදජනක තැනක්. මානවසිංහ, මාර්ටින් වික්‍රමසිංහ, මහානාම දිසානායක, පියසේන නිශ්ශංක අසුන් ගත්ත පුටු ඒ කන්තෝරුවෙ තිබුණේ. සාහිත්‍යය හා ලෝකය පිළිබඳව මනා දැනුමක් ඇති ජනතාවට ප්‍රේම කරන තැනක් විනාශ වෙච්චි යුගයක් නිසා මා ගියා. අම්මා මාව තේරුම් ගෙන සිටි නිසා කවදාවත් සැලුණේ නෑ. එන දේකට මුහුණ දීමේ මහා ශක්තිය මගේ අම්මාට තිබුණා.මාත් සමඟ එදා ලේක්හවුසියෙන් ඉවත්වුණු එඩ්මන්ඩ් රණසිංහ, දයාසේන ගුණසිංහ, දයාරත්න රණසිංහ, උපාලි තෙන්නකෝන්, ධර්මරත්න විජේසුන්දර, ගාමිණී සුමනසේකර, විමල් වීරසේකර අපි එකතුවෙලා දිවයින පත්තරේ පටන් ගත්තා. ඒත් ටික කලයි මා හිටියෙ. එහි සේවකයන්ට ඒ වසරේ සිංහල අවුරුදු දීමනාවක් නොදුන්නු නිසා බ්ලූමැන්ඩල් පාර දෙදරන්න කෑගහලයි මා එදා එළියට බැස්සෙ.අම්මා මේ ගැනත් කම්පා වුණේ නෑ. ඇය ඒ සිද්ධිය අහලා කිව්වෙ ඒක එහෙම නොවුණා නම් පුදුමයි කියලයි. ඊට පස්සේ අවුරුදු 4ක් ගෙදරට වෙලා හිටියා. මගෙ පොඩි නංගි ඉංජිනේරුවරියක් වෙලා රන්දෙණිගලට යද්දි මමයි ඇයත් සමඟ එහි ගියේ. ඇයව බලාකියාගෙන ඒ අවුරුදු හතර ගෙව්වා. අයියා කෙනෙක් හැටියට මගෙන් සිදුවන සේවය ගැන අම්මා ඒ වෙලාවෙ ආඩම්බර වුණා.ආයිත් ලක්මිණි වෙල්ගම මහත්මියගෙ බලකිරීම මත මං දෙවැනි වතාවට දිවයින පත්තරේට යනකොට අම්මා ඔළුව අතගාලා කීවා පුතේ ජීවිතේ ගැන අලුත් විදියට හිතන්න කියලා. මං සත්‍යවාදියකුගෙ දිනපොත හා 8 වැනි පිටුව පටන් ගත්තෙ ඒ නිසයි. 8 වැනි පිටුවෙන් මගේ දර්ශනය ක්‍රියාත්මක කරන ගමන් මං දකින දේ, අහන දේ, වගේම වෙනත් අයගේ අත්දැකීම් ද දිනපොතට එකතු කළා. 89 ජේ.වී.පී. කාලයේ මං ප්‍රේමදාස ජනපතිට විරුද්ධව බරපතළ ලෙස පෑනෙන් අරගලයක් කළා.එක වතාවක් සඳුන්ව අරගෙන ගිය පොලිසියෙ ලොක්කෙක් කියා තිබුණේ මේ අපිට අවශ්‍ය ‘ඔරිජිනල්’ නොවෙයි. එයාව හොයන්න කියලයි. එක් වතාවක් එහෙම නිලධරයෙක් මගෙන් ප්‍රශ්න කළාම මා කීවෙ මා ලෙනින්, ට්‍රොස්කි, චේ ගැන කියෙව්වා මිසක්, ඒ සාහිත්‍ය ගරු කරනවා මිසක් වෙනත් දෙයක් නෑ කියලයි. කොල්ලො මේ සාහිත්‍යය ඇසුරු කරන්න ගෙදර ආවම සලකන්නෙ අම්මා. අම්මට මේ දරුවො කවුරුත් දරුවන්ම විතරයි.ඒ සාහිත්‍ය කියවන්න ආපු කොල්ලන්ට මං කිව්වෙ මිනිසුන්ගෙ මොළේ හදන එක සාහිත්‍යයෙන් කරන්න පුළුවන්. සටන් පාඨ කෝටියකින් කරන්න බැරි දේ කවි පද හතරකින් කරන්න පුළුවන්. රුසියාවේ ගෝර්කි, දොස්තවොස්කිලා නැත්නම් ලෙනින්ලාට විප්ලව කරන්න ලැබෙන්නෙත් නෑ ඒවා නැත්නම් කියලයි. මේ කතා අහගෙන හිටපු මගෙ අම්මා ඒ ආපු කොල්ලන්ට ‘පරමාදර්ශයක්’ වුණා. ඒක තමයි මා දැක්කෙ මේ ලෝකෙ හැම අම්මා කෙනෙකුගේම ගුණය ඈ තුළ තිබුණ බව. මා ඒ දේශපාලන පක්ෂයට කවදාවත් සම්බන්ධව සිටියෙ නෑ. ඒත් මං ඒ වෙනුවෙන් පස් අවුරුද්දක්ම කෑගැහුවා. විප්ලවකාරී අදහස් තිබුණු කෙනෙක් හැටියට ඒක මර්දනය කරන්න කටයුතු කරන කොට ඒක අසාධාරණයි කියලා මං දැන හිටියා.විකල්ප පත්තර පටන් ගත්තේ අපියි. ‘ලක්මිණ’ ‘ලක්දිව‘ ‘හිරු’ පත්තර වේගයෙන් ජනතා මනස තුළ රැඳවුණා. ‘ප්‍රා’ සංවිධානයේ ලියුමක් ආවා උඹට දඬුවම මරණය කියලා. මගෙ රහස් පොලිස් මිතුරන් කීවා පරිස්සම් වන්න කියලා.මාස හතරක් විතර හැංගිලා ඉඳලා ආයිත් විකල්ප පත්තරයක් පටන් ගත්තා. මේ අවස්ථාවේදී නම් අම්මා තරමක් බයවුණා. ඇය මගේ විකල්ප පත්තර කලාව ගැන අතිශය කලබල වුණා. මං බොනවා. නමුත් අබමල් රේණුවක පාදඩ වැඩක් කරලා නෑ. ඒ සදාචාර අම්මගෙන් මා ගත්තෙ ඒ වටිනාකම විතරයි. විමල් වීරවංශ, ඩලස් අලහප්පෙරුම, තිඹිරියාගම බණ්ඩාර, බණ්ඩාර වැවගෙදර, රණතුංග වැනි පිරිසක් එක්කලයි මං නලින් සිල්වාගෙන් කැඩී ගිය වෙලාවෙ විකල්ප පුවත්පත කළේ.අඟුරු කෑල්ලෙන් බිත්තියෙ ලියපු සටන් පාඨ තමයි ප්‍රේමදාස යුගය වන විට රට පුරා විකල්ප පත්තර වුණේ. මට මතකයි තාත්තා සිළුමිණ කර්තෘ හැටියට ඉන්න කාලෙ ප්‍රේමදාස හිටපු ජනපතිවරයා පොඩි කොල්ලෙක් හැටියට ලේක්හවුස් පිවිසුමට එනවා පත්තරේ පළ කළ කවිවලට රුපියල් 15 ක් හෝ 20 ක් ගන්න. තාත්තා මේවා කරුණාවෙන් ඉටු කරලා දුන්නා. සමහර තැන්වලදි මීමනගේ පුතා නිසා මගෙ ජීවිතය බේරුණා කියලත් හිතෙනවා.ජනපති ප්‍රේමදාස අපේ විකල්ප පත්තරයට ‘සීල්’ තියපු වෙලාවෙ ඊළඟ පත්තරයේ මුල් පිටුවෙ අපි දැම්මෙ ‘ප්‍රේමදාස අපි සූදානම්’ කියලයි. කොහොම නමුත් මේ කොස්වත්තෙ ගෙවල් දුන්නෙ ජනපති ප්‍රේමදාස. මා ගිහින් කවරදාවත් ඉල්ලුවෙ නෑ. අම්මව ගෙන්නවලා ඇහුවාම ඇයගේ කීමට මේ ගෙවල් ලබාදුන්නා. හැබැයි! ඒ ලයිට් එළියෙනුත් මා ලීවේ මර්දනය වන පිරිස ගැනයි.එදා විහාර මහා දේවි උද්‍යානෙදි ‘ලක්දිව‘ මෙහෙයවපු ජනතා සාහිත්‍ය උලෙළට රටේ හැමතැනම තරුණ තරුණියො දස දහස් ගණනක් ආවා. එදා මට ඒ අය ලේන්සු මාලයක් පැලඳෙව්වා. මේක දැක්ක අම්මා පුතේ, උඹට මේ තරම් මහා බලයක් තියෙන බව මා දැනගත්තෙ අදයි කියලා ආඩම්බරයෙන් කීවා. ඒ දෑස කඳුළින් එදාත් බොඳවුණා. මනෝරා සමඟ විවාහ වන විටත් අම්මා හරියට සතුටු වුණා. පුතේ, නුඹේ ජීවිතය දැන් තවත් එළිය වේවි.හෙට ගැන හිතලා වැඩ කරන්න කියලයි. ඇය හරිම ප්‍රායෝගිකයි. ජීවිතය හොඳින් දන්නවා. නන්දිත මාධව ප්‍රේමතිලක මගෙ පුතා. දැන් වයස 12යි. මරණයත් හරිම සුන්දර දෙයක්. මරණ තර්ජන එක්ක පත්තර කරන එක ඊටත් සුන්දරයි. ඒ අතීතයට මං ආදරේ කරනවා. ඒක මගේ පුතාටත් කියලා දෙනවා. ‘හඬනු මැන නිදහස’, ‘මිනිසෙක්’, ‘සැබෑ කවියකුගේ කතාව‘, ‘අමෙරිකා අමෙරිකා’, ‘කුරුලු මිනිසා’, අන්ධකාරයේ දරුවා’ වැනි මා ලියූ පරිවර්තන පොත් එයා කවරදා හෝ කියවාවි. මා එවැනි සටහනක් ඔහුට ප්‍රදානය කළ ‘මිනිසෙක්’ පොතේ පිටපතක ඇතුළු මුල් කවරයේ ලීවා.මා එදා කළ ඒ පත්තර කලාවට තවමත් මං ආදරෙයි. ඈත පළාත්වල ඉඳන් සීනි තේ කොළ අරගෙන මිනිස්සු මාව බලන්න එනවා. පිටරටවලිනුත් එනවා. මට එහෙම කියනකොට මතක් වෙනවා ඔරියානා පලචි ඉතාලි ජාතික විශිෂ්ට පත්‍රකලාවේදිනියක්. ලෝකයේ යුද්ධ පවතින්නේ කොහිද ඒ හැමතැනකම පලචි ඇවිදලා තියෙනවා. මෙහෙම ඇවිදින ගමන් ඇය කොළඹට ආවේ 71දි. ඇවිත් මාව හමුවුණා. මට පුදුම හිතුණ ඇය ගැන. එවැනි පත්තරකාරයො එදා ලෝකයේත් හිටියා.මං ඇගෙ THE MAN නම් පොත හොයාගත්තෙ කාගිල්ස් සාප්පුව ඉදිරිපිට පේව්මන්ට් එකේ තිබිලයි. ඒ පොත තමයි ‘මිනිසෙක්’ නමින් පරිවර්තනය කළේ.මගෙ අම්මාට දැන් අවුරුදු 86 ක් විතර වෙනවා. මා ඇගෙ ජීවිතයෙන් උගත්තේ විඳ දරා ගැනීම, ඉවසීම වගේ දේ. ඊටත් වඩා ඇය මට ඉගැන්වූ ප්‍රධාන කරුණ කඳුළ කියන එක වටිනාකමක් ඇතිව හෙලන්න කියලයි. මා කවරදාවත් වටිනාකමක් නැතිව කඳුළු හලන්නෙ නෑ. ඒ විදියට බැලුවාම ඇය මගේ ජීවිත ගුරුවරිය බව වළක්වන්නට බෑ.සටහන උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005303</link>
    <topic>ලබන සතියේ එනකොට මං තව හොඳවෙලා ඉන්නම්</topic>
    <author>ටෙක්ලා පද්මිණී කාරියවසම්</author>
    <content>ලබන සතියේ එනකොට මං තව හොඳවෙලා ඉන්නම්ඉකිබිඳින රැඳවුම් කඳවුර“උඹ එපා කරපු දෙයක්නේ දරුවො කෙරුවේ. දැන් ඉතින් ඔතන ඉඳලා හොඳ ළමයෙක් වෙලා එන්න. ඒ ආවහම උඹට සලකන්න මං බලාගෙන ඉන්නවා...”මාව උසාවියෙන් මෙහෙට දැම්මහම ආච්චි එහෙම කීවා. ඒ වුණාට ආච්චි දැන් නැහැ. ආච්චි මැරුණා. ආච්චිව මාමා මැරුවා. එයාට ඕන වෙලා තියෙන්නේ අපේ අම්මට අයිතිවෙලා තිබුණු ඉඩම්. ඒ වුණාට උසාවියෙන් ඒ ඉඩම් අයියටයි මටයි ලියලා දුන්නා. අයියයි මායි, මාමට අපි දෙන්නගෙන් පර්චස් 5 ගණනේ පර්චස් 10ක් දුන්නා. අයියා මාමට පොඩි ගේකුත් හදලා දුන්නා. එයා අපිට ඉන්න එකම නෑදෑයනේ. අපිට තව මමා කෙනෙක් ඉන්නවා. එයා ඉන්නේ බැංකොක්වල. එයා විශ්වවිද්‍යාලයේ ගියා. එයාට එහේ ඉඩම් තියෙනවලු. එයා ලංකාවට එන්නෙම නැහැ. ආච්චි අපේ ඉඩම් පොඩි මාමාට දුන්න නම් ආච්චි තවම ඉන්නවා” යැයි කී දරුවා හිස ඔසවා දෑස් අයා මදෙස බැලුවේය. අධික වැස්සේ තෙතබරිත වී තිබූ ඔහුගේ කලිසම අගිස්සෙන් දිය බිඳු වෑස්සෙමින් තිබිණි.ඉතිං ඔයත් හොඳට වැස්සේ නැටුවද?”මා ඇසූ පැනයට දසන් දක්වා සිනාසුණු රත්නවීර,”මිස් ලියන ඒවා මම කියෙව්වා” කීය. මම සිනාසුණෙමි.”මම ටිකක් නරකයි මිස් ලබන සතියේ මිස් එනකොට මම තව හොඳ වෙලා ඉන්නම්. මෙහේ ඉන්න අය මිස් ගැන කියනවා. මිස් වගේ කෙනෙක් මෙහේට හැමදාම ආවොත් මෙහේ ඉන්න අනෙක් අයත් දුම්බොන එක නවත්වයි”මම ඔහු දෙස විමසිල්ලෙන් බැලීමි. දෑස් ලොකු කොට දෙවරක් ඇසිපිය ගැසූ රත්නවීර බලාපොරොත්තු සහගතව නිසොල්මනේ මදෙස බලා සිටියේය.”ඔයා හොඳ ළමයෙක් නේ” මම ඔහුගේ් සිත සැනසුවෙමි.”ඔයා ආච්චි ළඟද හිටියේ?””ඔව් අපේ අම්මයි තාත්තයි කෝච්චියේ යද්දී සුනාමියට අහුවුණානේ. එයාලා මැරුණා. ඉතිං මම ආච්චි ළඟ ඉඳන් තමයි ඉස්කෝලේ ගියේ. මම මෙහේ එනකොට ඉස්කෝලේ අටේ පන්තියේ.”ඉතිං මොකද දරුවො ඔයා මෙහේ ආවේ?””ගංජා අහුවෙලා””මොකක් ඔයා ගංජා බිව්වද?””න් නෑ මිස් මම ගංජා බීලා නැහැ. සිගරට් බීලත් නැහැ. අරක්කු බීලත් නැහැ. ඇත්තමයි”ස්වභාවයෙන්ම වෙව්ලන කටහ¼ඩින් යුතු රත්නවීර ගේ හඬ වේගවත් විය. විශ්වාසය තහවුරු කරන බැල්මෙන් බලා සිටින දරුවා ගේ ප්‍රකාශය මම විශ්වාස කළෙමි. ඔහු ගේ ප්‍රකාශය සත්‍ය බව ඔහුගේ ඉරියව් තහවුරු කළේය.”එහෙනම් කොහොමද ඔයා ළඟ ගංජා තිබුණේ?”මගේ යාළුවෙක් හිටියා. එයා තමයි දුන්නේ ගෙනිහිං දෙන්න කියලා. මගේ බෑග් එකේ ගංජා පැකට් 20ක් තිබුණා. ඉස්කෝලෙ ළඟම චෙක් පොයින්ට් එකේදි මම ඉස්කෝලෙ යන වෑන් එක චෙක් කළා.මගේ බෑග් එක චෙක් කරන කොට තමයි ගංජා අහුවුණේ. මම ඒගොල්ලන්ට ඇත්තම කිව්වා”මොකක්ද ඇත්ත?”ඒ මගේ යාළුවා අපේ ගෙවල් ළඟම ගෙදරක ඉන්නේ. එයත් යන්නේ මම යන ඉස්කෝලෙටමයි. එයාගේ තාත්තා ගංජා විකුණනවා. ඉස්කෝලේ අවට ඉන්න අය ගංජා ඉල්ලුවහම තාත්තා ගංජා එවන්නේ සුපුන් අතේ. සුපුන් ඉස්කෝලෙ බෑග් එකේ දාගෙන ඇවිත් ඒවා ඉල්ලන අයට බෙදලා දෙනවා. එයා මට කියලා දවස් හත අටක්ම ගංජා ගෙනියවා ගත්තා.එයාගේ ගෙදරට යන්න ඕන අපේ ගෙදර පහුකරලා. මම ඒවා ගෙනියන්න කොච්චර බෑ කීවත් එයා මට බලකරලා කියලා බෑග් එකට දානවා. දවසක් කීවා ගෙනිහින් නොදුන්නොත් මාව මරණවා කියලා. තව දවසක් කීවා ගංජා ගෙනිහිං දෙන්නෙ නැත්නම් ආච්චිව මරණවා කියලා.අයියටයි මට හිටියේ ආච්චි විතරයිනෙ මිස්. මම ගෙනිහින් දෙනවා. හුඟක් දවස්වලට එයා මට ගහනවා ගිනිහින් දෙන්න කියලා. එයාගේ අම්මයි තාත්තයි හරි වසයි මිස්. නපුරු මිනිස්සු. එදා මට දුන්න පැකට් දුන්නේ වෙන මාමා කෙනෙකුට දෙන්න කියලා.”දැන් කෝ සුපුන්?”එයාව පොලිසියෙන් අල්ල ගත්තා. එයා ඉස්කෝලෙ එකොළහ වසරෙ නේ හිටියේ. ඒ නිසා එයාව වැලිකඩ හිරගෙදරට යැව්වා.මගේ නඩුවේ අන්තිම දවසේ එයාගේ අම්මා එයාව නිදහස් කරගත්තා කීවා. අනේ මංදා මිස් මාව මෙහෙට එව්වා.මට හිතෙනවා මිස් මම ජීවත්වුණා ඇති කියලා. තව වෙලවකට හිතෙනවා මෙච්චර ප්‍රශ්න එක්ක මෙච්චර කල් ජීවත්වුණේ කොහොමද කියලා.”අප්පච්චියේ, මොනවද ඔයාට ඔච්චර තියෙන ප්‍රශ්න, මේ ලෝකේ කාටවත් නැති ඒවද?මම ඇසූ පැනයට හිස මඳක් ඇල කොට දසන් දක්වා මුවපුරා සිනාසුණු රත්නවීර මදෙස බලා හුන්නේය.”මම මෙහෙන් ගියහම ආයෙත් මහණ වෙනවා. මාව මහණ කරන්න නායක හාමුදුරුවො කැමතියි. හාමුදුරුවෝ ඇවිත් මාව ඉල්ලුවා. අවුරුදු තුනක් යන තෙක් මාව දෙන්න බැහැ කීවලු. මම සිවුරු අරින කොට ලොකු හාමුදුරුවො කීවා සිවුරු අරින්න එපා කියලා. ඒත් ඉතිං අම්මගේ දුක බලන් ඉන්න බැරිව තමයි සිවුරු ඇරියේ”ඒ කියන්නේ ඔයා මහණ වෙලා හිටියා?”ඔව් මිස්. මම පිරිවෙන් ගියා. මාව මහණ කළේ අපේ ආච්චි. තාත්තා අම්මට ගහනවා. මට ජීවත්වෙන එක එපා වෙලා තිබුණේ. අපේ මාමා අරක්කු පෙරුවා. තාත්තා ඒවා බීලා අම්මට ගැහුවා. මම මහණ වුණහම තවත් අම්මට වද දුන්නාලු. ඒ පාර තමයි අම්මා අඬ අඬා ඇවිත් කීවේ “ගෙදර යමු පුතේ” කියලා. මම සිවුරු ඇරලා ගෙදර ගිහින් ආපහු ඉස්කෝලෙ ගියා. අපේ අයියා ඉස්කෝලෙ එකොළහට වෙනකං ඉගෙනගෙන හමුදාවට ගියා. මම ගෙදර ගියහම අපේ තාත්තා වෙන ගෑනු කෙනෙක්ව බැන්දා.අම්මට තනියම ජීවත් වෙන්න බැහැ කියලා වෙන තාත්තා කෙනෙක් එක්ක ආවා. ඒ තාත්තා හරි හොඳයි. අපිට ආදරෙයි. ඒ තාත්තා තමයි සුනාමියෙදි මැරුණේ ලොකු අම්මගේ ගෙදර යනකොට.අයියයි මායි ආච්චියි යන්න හිටියේ. ඒත් අපි ලෙඩ වෙලා එදා අපිට යන්න බැරි වුණා. එදා අපිත් ගියානම් ඉවරයි මිස් මේ කරදර නැහැ.අපේ අයියා හමුදාවේ ඉන්දැද්දි බෝම්බයකට අහුවෙලා කකුලක් නැතිවුණා. එයා ඉන්නේ එකතැන. අයියා බැඳපු අක්කා හරි හොඳයි. මාව බලන්න එයාට එන්න විදිහක් නැහැ. අයියයි බබයි නිසා. ඒ වුණාට ඒ අක්කා මට ආදරෙයි අවුරුද්දට අයියව එක්ක ආවා මට බලන්න.ඒ වුණාට පුතේ ඔයාගේ ඇත්තම තාත්තා ඉන්නවනේ?”ඔව් ඉන්නවා. එයා අපිව බාරගන්නේ නැහැ. එයාට ඕනෑ අම්මගේ ඉඩම් ටික අයිති කරගන්න විතරයි. උසාවිය අපිට උදව් කළා. මාමටයි තාත්තටයි නොදී ඉඩම් අපිට ලියලා දුන්නා.අයියා එනවා කීවා මාව නිදහස් වුණහම එක්ක යන්න. මම මෙහේදි මේසන් වැඩ ඉගෙන ගන්නවා. මම මෙහෙන් ගියහම මේසන් වැඩ කරන්න හිතන් ඉන්නේ. එතකොට අයියා එක්ක හොඳින් ජීවත්වෙන්න පුළුවන්.මට හිතෙන්නේ ආයේ මහණ වෙන්නමයි. මට ගිහි ජීවිතේ කලකිරිලා මිස්” යැයි කී රත්නවීර පිළිතුරක් බලාපොරොත්තුවෙන් මදෙස බලා සිටියේය.”ජීවත් වෙන එක තමයි වටින්නේ කරදර එන්නේ මිනිස්සුන්ට; ඔයාට හොඳයි කියලා හිතෙනවා නම් මහණ වුණාට කමක් නැහැ. කොහොම වුණත් මේසන් වැඩ හොඳට ඉගෙන ගන්න. ඔයා ඉස්කෝලෙ යනවනේ...”කී මම ඔහුගේ අවිහිංසක මුහුණ දෙස බලා සිටියෙමි. ඒ දෑසේ මෙතෙක් නොනැඟුණු කඳුළක් නැඟී නළියනු මම දිටිමි.ඉකිබිඳුමක් ද සමඟ “මෙහේ ආවට පස්සේ ඉස්කෝලෙ යන්න බැරිවුණානෙ මිස්” යැයි හඬක් ඇසිණි. මගේ හදවත ද කම්පා වී ගියේය. ඒ කඳුළ පාසල් යෑමට නොහැකිවීම නිසා නැඟුණු කඳුළකි.මේ ආයතනය තුළ දරුවන් රඳවා තැබුණ ද ඔවුන් සඳහා අවශ්‍ය පුනරුත්ථාපන කටයුතු මනා කොට සිදු නොවීම වරදකි. කාර්ය මණ්ඩලයේ අඩුපාඩු මෙසේ හිරකර තබන දරුවන්ගේ ජීවිතවලට කරන බලපෑම අනල්පය. මේ එක් එක් දරුවා වෙනුවෙන් විශේෂ අවධානය යොමු කිරීමට පළපුරුදු වෛද්‍ය වෘත්තිකයෙකුගේ අවශ්‍යතාවය එතැනට යන මට තදින්ම දැනේ. රත්නවීර නීරෝගී දරුවෙකි. එහෙත් ඔහුගේ ඇඟිලි කිටි කිටියේ වෙව්ලයි. කටහඬ ද වෙව්ලන සුලුය. එහෙත් රත්නවීරගේ අදහස් හා ආකල්ප සිතිවිලි ඉතා උසස්ය. අනෙක් දරුවන්ගෙන් වෙන් කොට ගෙන විශේෂ අවධානයක් යොමු කිරීමෙන් ඔහු සමාජයට වැඩදායී උසස් පුරවැසියකු බවට පත් කළ හැකිය.නිකරුණේ විඳින අවමානය, රැකවරණය අහිමිවීම, අධ්‍යාපනය බිඳවැටීම, ප්‍රියයන්ගෙන් වෙන්වීම, නිදහස අහිමිවීම සහ නොසලකා හැරීම යන හේතු මත රත්නවීර මානසික අවපීඩනයට පත්ව සිටී. ඒ නිසා ඔහු රැඳවුම් නිවසේ සගයන් ඉදිරියේ අවමානයට පත්වේ.මේ “දරුවන් පුනරුත්ථාපනය කරමු”යි කියා මෙසේ රඳවා සිර කරගෙන සිටීමෙන් පළක් නැත. රජයේ වගකිවයුත්තන්ගේ අවධානය මේ රැඳවුම් නිවාස සහ පුනරුත්ථාපන බාලක / බාලිකා නිවාස කෙරෙහි යොමුවිය යුතුය.ඔවුන්ට වඩු වැඩ , මේසන් වැඩ, මැහුම් ගෙතුම්, කොම්පියුටර් සෙල්ලම් සහ කුඹුරු කොටන හැටි කියා දෙද්දී ඔවුන්ගේ් මානසික මට්ටම ඉහළ නංවාලීමට ද කටයුතුª කළ යුතුය. සෞඛ්‍ය මට්ටම ඉහළ නංවාලීමට කටයුතු කළ යුතුය. අධ්‍යාත්මික සංවර්ධනයට අවශ්‍ය මඟපෙන්වීම කළ යුතුය. එසේ නොකොට දවසට තුන්වරක් එකායි දෙකායි වශයෙන් ගැන ගැන ඉන්නවාදැයි බලා කෑම ටිකක් ලබාදීමෙන් මොවුන් පුනරුත්ථාපනය නොවේ.ඉන් සිදුවන්නේ අම්මා අප්පාගේ ද, ඥාති මිත්‍රාදීන්ගේ ද ආදරය ද, රැකවරණය ද අහිමි මේ දරුවන් මානසික රෝගීන් වීම පමණි.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005304</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිවියපත් රෝගියෙක් රෝහල් බංකුවක් මත හිඳ සිටියේය. ඔහු ගේ දෙපයෙහි දණින් පහළ පෙදෙස් රතු වී තිබේ. කෙණ්ඩා ද, වළලුකර ද, ඇඟිලි ද ඉදිමී තුවාල සෑදී තිබේ.දෙපයින් ගලන රත් පෑ දියරයෙන් පොළොව තෙමෙයි. රෝගියා වේදනාව උහුලා සිටින සෙයකි.රෝගියා සමඟ සිටින්නේ තවත් වියපත් ඇත්තෙකි. හේ රෝගියාගේ තුවාල ඉතා පරිස්සමින් පිහදායි.කෙනකුගේ තුවාල අත – පත ගෑම එසේ - මෙසේ කෙනකුට නොකළ හැකිය. බුදුන්වහන්සේ පූතිගත්ත තිස්ස තෙරුණට උවටැන් කළ අතීත කතාව මට සිහිපත් විය. මම අමුත්තා ළඟට කිට්ටු කළෙමි.’ලෙඩාට බංකුවෙ ඉන්න අමාරුයි වගේ. ඇයි ඇඳක් ලැබුණෙ නැද්ද?’ මම ඇසීමි.’දොස්තර මහත්තය එනකල් ඉන්න වේවි. ඊට පස්සෙ මෙයාට බෙහෙත් දාල ඇඳකට යවාවි’ ඔහු කීවේය.’තවම ලෙඩ්ඩු බලන වෙලාවනේ. දොස්තර මහත්තය කීයට ඒවිද කියල කියන්න අමාරුයි. ඒක නෙවේ, මේ ලෙඩා ඔබතුමාගෙ සහෝදරයෙක් ද?’ ’ලෙඩෙකුට උපකාරයක් කරන්න ඥාති සම්බන්ධයක් තියෙන්න ම ඕනෑ නෑ නේද මහත්තයා’ ඔහු මඳ සිනාවක් පෑවේය.’ළඟ ම ඥාතියෙක් උණත් නොකරන වැඩක් ඔබතුමා කරන්නෙ’ මම කීමි.එවිට ම වාගේ හෙදි සොයුරියක් පැමිණ රෝගියා ඇඳකට කැඳවා ගෙන යන ලෙස දැන්වූවාය.රෝගියාට ඇවිද යෑම අපහසු බැවින් ඔහු ඇඳට ගෙන යා යුතුªවිය. එහෙත් එය තනිව කිරීමට මේ අමුත්තාට නොහැකිය. මම ඊට උදවු කළෙමි. කොට්ටයක් ද ඇඳ ඇතිරිල්ලක් ද නැති ඇඳෙහි රෝගියා ඉන්දවිණ.’බොහොම පිං!’ අමුත්තා මිමිණුවේය. රෝගීන් බලන වෙලාව අවසන් විය. දැන් මා ද යා යුතු ය. එහෙත් අමුත්තා නම් අර රෝගියා ළඟ ම සිටී. යන පාටක් නැත.මැදිවියේ තවත් තැනැත්තකු පැමිණ රෝගියා සමඟ සිටි අමුත්තා සමඟ කතා බහ කරන්නට වූයේ මේ අතර ය.ටිකකින් තුන්වැන්නා සමුගත්තේය. මම ද ඔහු සමඟ රෝහලින් පිටතට ඒමට පිටත්වුණෙමි.’අර ලෙඩා ළඟ හිටපු මහත්තය හරිම කරුණාවන්ත කෙනෙක් නේද උන්නැහැ’ මම තුන්වැන්නා සමඟ කතාවට මුල පිරුවෙමි.’හරිම ගුණයහපත් මනුස්සය. නම කෝලිත’ ඔහු කැමැත්තෙන්ම පිළිතුරු දුන්නේය.’ලෙඩා එයාගෙ නෑයෙක් වෙන්න ඇති’ ’අනේ නෑ. එයාගෙ කවුරුවත් නෙමේ. ඔය කෝලිත මහත්තය අපේ ගෙදර නිතර යන එන කෙනෙක්. ඔය තුවාලෙ තියන එක්කෙනා හිටියෙ අපේ ගෙට කිට්ටු ගෙදරක. යද්දි - එද්දි කතාකරල තමයි දෙන්න දැන අඳුන ගත්තෙ. ඔය ලෙඩා සිරිල්. ඒ කාලෙ සිරිල්ට තුවාලයක් තිබුණෙ නෑ. සිරිල්ලගෙ ගෙදර අයටත් හරිහමන් ආදායමක් තිබුණෙ නෑ. ඉතින් කෝලිත මහත්තය සිරිල්ට උදවු උපකාර කළා. පස්සෙ කාලෙ සිරිල්ව නඩත්තුª කරන්න ගෙදර අයට බැරි වෙනකොට කෝලිත මහත්තය එයාව එක්කගෙන ගිහිං වැඩිහිටි නිවාසෙකට බාර දුන්නා. කොහොම කොහොම හරි දැන් සිරිල්ගෙ දුක සැප බලන්නෙ කෝලිත මහත්තය’’පිට කෙනෙක් වෙනුවෙන් මේ විදිහට කැප වෙනව කිව්වම අහන්නත් පුදුමයිනේ’’මේ ඇත්තමයි, කිව්වට කවුරුත් පිළිගනීද මන්ද, ඔය කෝලිත මහත්තය මීට කලිනුත් අසරණ පිළිකා රෝගියෙක් වෙනුවෙන් හරියට මහන්සි වුණා. ඒ මනුස්සය නැතිවෙලා දැන් අවුරුද්දක් විතර ඇති. එයාගෙ අවසන් කටයුතුවලටත් මුල් වෙලා වැඩ කෙරුවෙ කෝලිත මහත්තය තමයි. ඔයා විශ්වාස කරන්න, ඔය කෝලිත මහත්තය ඒ මනුස්සය මැරිල අවුරුද්දක් පිරිච්ච දවසෙ ඒ වෙනුවෙන් කාටදෝ කෑම වේලකුත් දුන්න.’’කෝලිත මහත්තයගෙ අතමිට සරු ඇති. ගෙදර අයත් ඔය කටයුතුවලට අනුබලදෙනව ඇති නේද?’’ඒක නං ටිකක් දුක හිතෙන කතාවක්. ඔය කෝලිත මහත්තයගෙ අම්මයි තාත්තයි දෙන්නම ගුරුවරු. ඒගොල්ලො මෙයාට හොඳට ඉගැන්නුව. මෙයා ඉහළ රස්සාවකුත් කෙරුව. ඔය කාලෙ අපේ රටේ උගතුන්ට තිබුණ රට රස්සාවල් කරන පිස්සුවක්. ඉතිං කෝලිත මහත්තයත් රස්සාවෙන් අයින්වෙලා රට ගියා. බොහොම ජයවෙලා තමයි ලංකාවට ආපහු ආවෙ. හොඳ කසාදෙකුත් කරගත්ත.’’ඉතිං’’කෝලිත මහත්තයගෙ වැඩි නැඹුරුවක් තිබුණෙ දෙමවුපියන්ගෙ පැත්තට. එයාගෙ නෝන ඒක ඉවසුවෙ නෑ. වයස්ගත දෙමවුපියන්ට නිතරම අසනීප හැදුණා. කෝලිත මහත්තයත් අම්ම තාත්ත වෙනුවෙන් හරියට කැපවුණා. නෝන හරස් වෙනකොට කෝලිත මහත්තය එයාට තේරුම් කරල දුන්න, “ඒ අය තව ටික දවසයි ජීවත්වෙන්නෙ. මේ ටික දවසට ඇයි අපි ඒ අයගෙ හිත රිදවන්නෙ? මගෙ අම්ම - තාත්තට මං නැතුව වෙන කවුද සලකන්නෙ? මට බෑ ඒගොල්ලො මහලු මඩමට යවන්න” කියල. ඒත් නෝන දරුණු වුණා. අන්තිමේදි පවුල් ජීවිතේ බැමි ලෙහී ගියා. නෝන අයින්වුණා!’’අපරාදෙ බලන්ඩකො හොඳ මිනිහෙකුට වෙච්ච දේ! අර ලෙඩාට සලකපු හැටි දැක්කම මට හිතාගන්ඩ පුළුවන් කෝලිත මහත්තය තමන්ගෙ දෙමවුපියන්ට කොහොම සලකන්ඩ ඇද්ද කියල.’දැන් මහ දෙන්න නැතිවෙලා බොහොම කල්. කෝලිත මහත්තයත් දැන් ඉන්නෙ සහෝදරියක් ළඟ. ඔය ත්‍රීවීලර් එකක් තියාගෙන දවසකට පැය කීපයක් දුවනව. ලැබෙන දේකින් තමයි ඔය වගේ අහිංසකයන්ට පිහිට වෙන්නෙ. දැන් ඔය ලෙඩා සනීප වෙනකල්ම උදේ හවා ඉස්පිරිතාලෙ යයි. ලෙඩා ළඟ නවතින්න ඕනෑ වුණත් දවසෙම හරි ඉඳීවි.’කෝලිත මහත්මයා ගේ කතාව මගේ ආත්මය තුළට ගිලාබැස්සේ වටිනා මාණික්‍යයක් සේය.මේ බිමේ තවත් කොතැනක හෝ එබඳු මැණික් කැට ඇතැයි මම විශ්වාස කරමි.බොහෝ දෙනා මුදල් පසුපස දුවන බව සැබෑය. එහෙත් එසේ නොදුවන ඇත්තෝ ද සිටිති.ශ්‍රීයා මිස් දැන් නේද ආවෙ? බළල් පැටියට සේලයින් දීල ඉන්ජෙක්ෂන් එකකුත් ගැහුවලු”“ඔව් ඔන්න ආයෙත් ගියා බේත් වගයක් ගේන්න ෆාමසියට” ඒ අමුතු කතාවෙන් මගේ කුහුල වැඩිණ. මම සේවිකාවන් දෙදෙනා ළඟට සමීප වීමි.“කාගෙද බළල් පැටියා?” මොකක්ද වෙලා තියෙන්නෙ?” “ශ්‍රියා මිස් හැමදාම කන්න දෙන බළල් පැටිය වාහනේකට හැප්පිලා? දැන් එයා ඌ අරගෙන ගියා බේත් දාන්න” ශ්‍රියා යනු අප කාර්යාලයේ කළමනාකරණ සහකාරවරියකි.මම වහාම ඇය සොයා ගියෙමි. “බළල් පැටියකුට සාත්තු කරනව කියල දැන ගන්න ලැබුණ. ඒකයි බලන්න ආවෙ“ මම කීමි.“මම හැමදාම කෑම කන වෙලාවට එයා මේසෙ ළඟට එන්න පුරුදු වෙලා හිටිය. දැන් මට හරි ළෙන්ගතුයි. ඊයෙ මේ පැටිය පාරෙ වාහනේකට හැප්පිලා? පිටිපස්සෙ කකුල් දෙක පණ නෑ. ඒත් කොහොම හරි ඇදි ඇදී මාව හොයාගෙන ආව. ඇඟ පුරා ම මඩ.මම කෑම වෙලාවේදි ත්‍රීවීලර් එකක් කතා කරගෙන දොස්තර ළඟට ගෙනිච්ච. දොස්තර සේලයින් දීල, ඉන්ජෙක්ෂන් එකකුත් ගැහුවා. ෆාමසියෙන් ගන්න දීපු බේත් ටිකත් දැන් තමයි ගෙනාවෙ“ ඇය දුක් බරව කීවා ය.“දැන් කෝ? මටත් බලන්න හිතයි!”“අමාරුවෙන් හරි ඇදි ඇදී ගිහින් තවත් කරදරයක් කරගනී කියල මට බය හිතුණ. ඒ හින්ද උස කාඩ්බෝඩ් පෙටිටියක දාල ගබඩා කාමරේ ළඟ තිබ්බා. යමු බලන්න!අපි එහි ගියෙමු.බළල් පැටියා හිස හරවා බලා ‘ඤාව්’ කීවේය.පසු දින උදෑසන ඇය පැමිණ සිටියේ සුපුරුදු සාරියෙන් සැරසී නොවේ. සායක් ඇඳගෙන ය.“අරයට කෑම දීල ඉක්මනට බෙහෙත් ටිකත් පොවන්න තියන හින්ද මම සාරිය අඳින්නවත් පරක්කු වුණේ නෑ” ඇය කීවාය.ඇගේ වදන් අව්‍යාජ ය.මරණයට නියමිතව සිටි ගවයකු බේරා ගැනීමට ද ඇය දායක වූ බව අසන්නට ලැබිණ.ශ්‍රියාවන් බඳු අය මේ වෙසක් සමයේ අපේ ඇගයීමට ලක් විය යුතු යැයි සිතමි.හරියට ම අලුත් අවුරුදු කටේ පපුවට ගිනි ගත්තාක් මෙන් වතුර මෝටරය පිච්චී ගියේ ය.අඩි තිහක් ගැඹුර ළිඳෙන් වතුර අදින්නට සිදුවන නිසා වයසක අප දෙන්නාට හුස්ම ඇල්ලීම ද අපහසු විය.කෝකටත්, ගෙදර උන්දෑගේ ඔඩොක්කුවේ මෝටරේ තියා ගන්නට කියා රඹුක්කනට ගියෙමු.අප යන විට අයිස් පෙට්ටියක් හදමින් සිටි පොඩි එකා එය පසෙක තබා අපේ මෝටරේ අලුත්වැඩියා කර දෙන්නට වූයේ ය. අලුත් අවුරුද්දේ මේ වයසක දෙන්නාට වතුර ගන්නට උදවු කළ යුතු යැයි ඔහුට හිතෙන්නට ඇත.‘කොන්ඩැන්සර් එකට හාරසිය විසි පහයි. හැදුවට කුලිය එකසිය විසි පහයි’ වැඩේ ඉවර කළ පොඩි එකා කීවේ ය. ‘මගෙ යාළුවෙක් කිව්වෙ, “ඔතන්ට වෙයි කොයිල් - හයදාහක් මුදල්” කියල’ යි මම කීමි.පොඩි එකා හිනා වුණේ ය. මම බොහෝම සන්තෝසෙන් මුදල් ගෙවීමි.‘අපි ආය වැඩ කරන්නෙ දහ නම වැනිදා. එතකල් ඔයාලට ඉන්ට බෑනේ’ පොඩි එකා යළි කීවේ ය.‘මුගුණුවැන්න මිටියට, කෙහෙල් ගෙඩියට අවුරුදු බලල ගණන් උස්සපු අය ඉන්න රඹුක්කන මේ වාගේ දරුවොයි, මහත්තුරුයි ඉන්නවා කියන එක’ මට නෙළුම්විලෙන් රටට කීමට අවශ්‍ය ය.රඹුක්කන බ්‍රයිට් ඉලැක්ට්‍රිකල් ආයතනයේ අධිපති ‘ආරි’ මහත්මයාටත්, මෝටර් හදන පොඩි එකාටත් යහපත පතමි.එක්තරා මවක් සිය ඥාති පුත්‍රයා ද සමඟ කුඩා ව්‍යාපාරයක් ඇරඹුවා ය.ඒ, අටපිරිකර වෙළෙඳ සලකි. ඔවුන් සතු සේසත ම ඊට යට කැරිණි. එහෙත් වෙළෙඳාම් කැරුණේ ද මන්දගාමීව ය.තවත් දිනක් උදා විය. කඩපියන් හළ ඥාති පුත්‍රයා බැහැරක ගියේ ය. මව බාගෙට අවසන් කර තිබූ ගෙත්තම අතට ගත්තා ය.කිසිවකු දොරටුව අසල රැඳී සිටින බව මවට වැටහුණේ ටික වේලාවකට පසු ය. ඇය වහා ම හිස එසවූවා ය.  ඈ දුටුවේ කහ සිවුරකි. ඒ වූකලි යොවුන් වියේ පසු වූ හිමි නමකි.වහා අසුනින් නැගිටි ඇය අසුනට එළන්නට සුදු රෙදිකඩක් සෙවීමට සූදානම් වූවා ය.‘ඕන්නෑ අම්මෙ මං මෙහෙම ඉඳ ගන්නම්’ යොවුන් හාමුදුරුවෝ අසුනක හිඳ ගත්හ.‘ඔබවහන්සෙ සිවුරු පිරිකර මොකුත් ගන්න ද?’ ඇය හෙමිහිට විමසුවා ය.යොවුන් භික්ෂුව ‘නැතැ’ යි අඟවමින් හිස දෙපසට සෙලවූවේ ය.‘ඔබවහන්සෙට ගිලන්පස මොකුත්...?’‘ඕනැ නෑ අම්මෙ’අනතුරුව, දෙදෙනා ම මොහොතක් නිහඬ වූහ.‘අම්මෙ’ හාමුදුරුවන් ගේ දෑස බිමට බර විය. ‘මං ගැන වැරදි විදිහට තේරුම් ගන්න එපා! මං ආවෙ මගෙ දුක කියන්න.’ යොවුන් භික්ෂුව ගේ හඬ හැඬුම්බර වූ සෙයකි.මව වඩාත් හොඳින් කන්දීගෙන සිටියා ය.‘මං මහණ වුණේ ආසාවට. මගෙ නංගියි, මල්ලියි තව ම පුංචියි. මං විශ්වවිද්‍යාලෙ යන ගමන් පුළුපුළුවන් විදිහට ගෙදරට උදවු කරනව.  අපේ තාත්ත නැති හින්ද පවුලෙ බර කර ගැහුවෙ අපේ අම්ම. අද එයාට තයිරොයිඩ් ග්‍රන්ථිය ඉදිමීමෙ රෝගෙ හැදිල...!’මව ගේ මුව ඇරිණ. ඇය ගොළුවතින් ම බලා සිටියා ය. යොවුන් භික්ෂුව සුසුමක් පිට කළේ ය.‘අපි දුප්පත් මිනිස්සු අම්මෙ, අපේ අම්මට බේත් ගන්න හුඟක් සල්ලි යනව. කරුණාවන්ත අය හොයාගෙන ගිහිං මං දුක කියනව...’මව ගේ හිතට බරක් දැනිණ. පහුගිය දවස් ටිකේම වෙළෙඳාමක් ද නොවූ බව ඇයට සිහිපත් විය. ඇය හැඹිලිය විවර කළේ ද හිතේ බරින් ම යුතු ව ය. එක ම එක සියයේ කොළයක් එතුළ තිබිණ. ඇය දෑඟිල්ලෙන් එය එළියට ගත්තා ය.‘හාමුදුරුවනේ මේ පුංචි ආධාරය බාර අරගෙන අම්මට බේතක් ගන්ඩ’මව නෝට්ටුව පිදුවා ය. යොවුන් හාමුදුරුවෝ එය අතට ගෙන ගුලි කර ගත්හ.ඊළඟට දෙදෙනා ම මොහොතක් නිහඬ ව සිටියහ.මව දෙස දයාවෙන් බලා සිටි යොවුන් හාමුදුරුවෝ ඇයට හිතින් වැන්දේ ය.හාමුදුරුවෝ නැඟී සිටියහ. මව දෙදණ නමා භික්ෂුව වැන්දා ය.යොවුන් හිමියන් කඩ දොරින් පිට ව මහ මඟට පිවිස නොපෙනී යන තුරු ඇය බලා සිටියා ය.අද දවාලේ කුස ගින්නේ සිටීමට සිදු වන බව ඇයට මතක් වූයේ නැත.තමා බඳු ම මවක සුවපත් කරගැනීමේ පිංකමකට දායක වීමේ පින් සිත ඇගේ මුළු සන්තානය ම සතුටට පත් කර තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005305</link>
    <topic>පුද පූජාවන්හිදී භක්තිය නොව ශ්‍රද්ධාව මූලික කරගත යුතුයි</topic>
    <author>සාකච්ඡා කළේ රමණී සුබසිංහ</author>
    <content>පුද පූජාවන්හිදී භක්තිය නොව ශ්‍රද්ධාව මූලික කරගත යුතුයිබෞද්ධ සංකල්ප අනුව යමින් ජීවත්වන ජනතාව බුදුරජාණන් වහන්සේ සිහිපත් කරමින් ප්‍රධාන ස්ථාන තුනක් ස්වකීය වන්දනාවට, පූජාවට ලක්කරන ආකාරය අපට දැක ගත හැකිය. ශාරීරික චෛත්‍යය, පාරිභෝගික චෛත්‍යය සහ උද්දේශික චෛත්‍ය වශයෙනි. බෞද්ධයා ගේ විශ්වාසය නම් මෙම ත්‍රිවිධ චෛත්‍ය මුල්කර ගනිමින් ශ්‍රද්ධාවෙන් හා භක්තියෙන් කැරෙන පුද පූජා බුදුරජාණන් වහන්සේ විසින් ම අනුදක්නා ලද බවය.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිවිශේෂයෙන් ම බුද්ධ පූජාව, බෝධි පූජාව වැනි මෙරට සාම්ප්‍රදායික පුද පූජාවන් මෙන් ම අටවිසිබුද්ධ පූජා, දෙසැත්තෑඥාන පූජා, අධිෂ්ඨාන පූජා ආදී පුද පූජාවන් වර්තමානයේ ඉතා ජනප්‍රිය වී තිබෙන ආකාරය දැක ගත හැකිය. මෙසේ අනේකවිධ වූ, ආකර්ශණීය වූ, පූජාවන් වැඩි වශයෙන් දැකගත හැකි වන්නේ මහායාන බුදු දහම පිළිපදින බෞද්ධ ජනතාව අතරය.විශේෂයෙන් ම බටහිර චින්තනය විසින් හැඩගස්වා ඇති භෞතිකවාදී ආකල්පයන්හි බලපෑම ආදී හේතුª නිසා ඉහත කී පුද පූජාවන් හා ඒවාට අනුගත ව තිබෙන පුද සිරිත් බුද්ධ ධර්මයේ මූලික අරමුණ සහ එහි ස්වභාවය සමඟ ගැළපීමක් තිබේද යන්න පිළිබඳව ඇතැම් වියත්හු ප්‍රශ්න කරමින් සිටිති. සෘජුවම සිදුකර ඇති මෙම ප්‍රකාශ දෙස අවධානය යොමු කරන කල්හි එකී ගැටලුව මොනතරම් ඉස්මතු වී තිබේද යන කරුණ අපට දැක ගත හැකි ය.ඩබ්ලිව්.එස්.කරුණාරත්න ශූරීන් විසින් ‘බෞද්ධ දර්ශනය හා චරණය’ නමැති කෘතියෙහි ඉදිරිපත් කර ඇති කරුණක් මෙහිදී ඔබ ගේ අවධානයට යොමු කිරීම මැනැවැයි සිතුවෙමි. ‘දෘෂ්ඨි ග්‍රහණයෙන් හා ද්වන්ධ චරණයෙන් තොර වූ බුදු දහම ශෛලිගත චරණ ධර්ම පද්ධතියක් නොවේ. බුදුන් පළ කළ ආර්ය මාර්ගයේ කිසිදු තැනෙක පූජා ක්‍රම සඳහන් කොට නැත. බුද්ධ පූජා, ප්‍රතිමා පූජා, ධාතු පූජා, ග්‍රන්ථ පූජා, භූමි පූජා, දේව පූජා, භූ®ත පූජා, භාණ්ඩ පූජා යනාදී කිසිවක් එහි සඳහන් ව නැත.ඒවා බුද්ධා දී ආර්යයන්ට අමතක වීමකින් හෝ ආර්ය මාර්ගයෙහි ලා සඳහන් නොවී යැයි ද කිව නො හැක. පුද පූජා ප්‍රකට වශයෙන් දක්නට ලැබෙනුයේ ආගම යනුවෙන් හඳුන්වාගෙන ඇති අධි භෞතික බලවේග කේන්ද්‍ර කොට ගත් ඇදහිලි විශ්වාස සහිත මානව චර්යා ධර්මයන් තුළය. එහි ලා ප්‍රමුඛ වන්නේ භක්තියයි. භක්තියෙන්, විශ්වාසයෙන් යුතුව සිදු කළ යුතු පුද පූජා විධි සමූහයක් ආගම නිර්දේශ කරයි.පූජ්‍යත්වයෙන් සලකනු ලබන අධි භෞතික බලයක් වූ බලධාරි දෙවියන් වහන්සේ මුල් කොට ගත් පූජ්‍යස්ථාන හා පූජකයෝ ද ආගම තුළ විද්‍යමාන වෙත්. පූජනීය වස්තු සහ පූජා චාරිත්‍ර පද්ධතියක් ද එහිම ඇතුළත් ය. ඉන් සිදුවෙන අර්ථ සිද්ධියක් ගැන ආගම සෘජු ලෙස ම උගන්වයි. කරුණු මෙසේ වුව ද බුදු දහම කෙළින්ම ආගමක් ලෙස හැඳින්වීම උගහටය.”මෙකී පාඨය වෙත අවධානය යොමු කිරීමේ දී බුදු දහම නම් වූ ඉගැන්වීම පිළිබඳ කරුණාරත්න ශූරීන් විසින් දක්වන ආකල්පය අනුව පුද පූජා සිරිත් විරිත් බුදු සමයෙහි දර්ශනය හා චරණය සමඟ කිසිදු සබඳතාවයක් නොමැත.මේ සංසාරික ජීවිතය දුක් සහිතය, අසාරය, අතෘප්තිකරය, අර්ථශූන්‍යය යන අවධිකම මිනිසා කෙරෙහි ඇති කිරීමත්, ඒ අනුව එයින් අත්මිදීම පිණිස නිසි මඟ පෙන්වීමක් අරමුණු කර ගත් ධර්මයක් ලෙස බුදු දහම මූලික වශයෙන් හඳුන්වා දීමට පුළුවන. බුදුරජාණන් වහන්සේ මිනිස් ජීවිතය මොන තරම් අසහනකාරී එකක් ද යන්න පිළිබඳ ඉතා ගැඹුරු අවධානය යොමු කළ අවස්ථාවන් සූත්‍ර දේශනාවන්හි දැක ගත හැකි ය. එකී අසහනකාරී තත්ත්වයන් දෙස අවධානය යොමු කළ උන්වහන්සේ පෙන්වා දී තිබෙන්නේ මිනිසුන් පුද පූජාවන්ට පෙළඹෙන්නේම බය, අසහනය වඩාත් ප්‍රබල වූ අවස්ථාවන් හි දී බවය.බියෙන් තැතිගත් මිනිස්සු බොහෝ කොට, පර්වත, වනාන්තර, ආරාම, රුක්ෂ ආදිය සරණ යති. ඒ වූ කලී නිර්භය වූ උතුම් සරණ යෑම නොවේ. මෙකී සරණ යෑමෙන් දුකින් මිදීමට ද උපකාරයක් වන්නේ නැති බව බුදුරජාණන් වහන්සේ පෙන්වා දුන්හ.මෙහිදී අප මිනිසුන් විසින් සිදුකරනු ලබන මෙකී පුද පූජා පිළිබඳ ගැඹුරු අවධානය යොමු කළ යුතුය. බෝධි පූජාව, චෛත්‍ය පූජාව, වන අරණය පිදීම වැනි පූජාවන්ගෙන් මිනිසුන්ට මෙලොව ජීවිතයේ දී බයින් තැතිගත් පසු යම් ආකාරයක මානසික සුවයක් ඇති කරගැනීමට යම් දුරකට හෝ උපකාරයක් වනු ඇත. ධජග්ග සූත්‍රයේ දී බුදුරජාණන් වහන්සේ පෙන්වා දී ඇත්තේ බය, තැතිගැනීම, ලොමු දැහැ ගැන්වීම ආදී අසහනකාරී මනෝභාවයක් තම සන්තානයෙහි පැන නැඟුණු කල්හි බුදු ගුණ සිහිකළ යුතු බවය. දහම් ගුණ, සඟ ගුණ සිහිකළ යුතු බවය. උතුම් වූ ත්‍රිවිධ රත්නයේ ගුණ සිහි කිරීමෙන් බය, අසහනය, සැකය දුරුකර ගත හැකි බව බුදුසමය අවධාරණය කර ඇත.විශේෂයෙන් ම බෞද්ධයකු විසින් ඉහත සඳහන් කරනු ලැබූ බෝධි පූජා, චෛත්‍ය පූජා, බුද්ධ පූජා යන ශාරීරික වූත්, උද්දේශික වූත්, පාරිභෝගික වූත් වස්තූ®න් උදෙසා සිදු කරන පුද පූජාවක දී සජ්ඣායනා කරන්නේ උතුම් වූ නව අරහා දී බුදුගුණය. නව ලෝකෝත්තර වූ ශ්‍රී සද්ධර්මයේ ගුණ සහ ආර්ය මහා සංඝරත්නයේ ගුණ සමුදායය.මෙවැනි ගුණ සජ්ඣායනා කරමින් සිදු කරනු ලබන පුද පූජාව වූ කලී අප දකින්නේ නම්, ඉහත ලේඛකයා කිනම් ප්‍රකාශයක් සිදුකර තිබුණ ද සසර ගමන දිගු නොවෙන්නා වූ, මිනිසුන්ට ආධ්‍යාත්මික සුවය ගෙන දෙන්නා වූ කරුණක් ලෙසට ය. බුදු ගුණ සිහිකරන ලෙස බුදුහිමියන්ම ස්වකීය ධර්මයෙහි, ධජග්ග වැනි සූත්‍ර දේශනාවන්හි ඉදිරිපත් කර ඇති තොරතුරු දෙස අවධානය යොමු කිරීමේදී, බුදු ගුණ සිහිකරමින් කරන වන්දනාව අර්ථ ශූන්‍ය නොවන බව පැහැදිලිය. විශේෂයෙන් ම එකී පූජාවන් සඳහා භාවිත කැරෙන ගාථා පාඨයන්හි දී ත්, මූලිකවම මිනිසාට දුකින් නිදහස් වීම සඳහා වූ ශීල, සමාධි, ප්‍රඥා මත පදනම් වූ පාඨයන් අන්තර්ගත වීම බෞද්ධ පුද පූජාවන් හි සුවිශේෂී ලක්ෂණයක් ලෙස පෙන්වා දීමට පුළුවන.මල් පූජා කිරීම උදෙසා වූ මෙම ගාථාව දෙස අවධානය යොමු කරන්න. මෙහි අභ්‍යන්තරික වශයෙන් දැකගත හැකි වන්නේ කුමක්ද? පිපුණු වනපස මලක් වෙතින් ධර්මය දකින්නට ගාථාව සජ්ඣායනා කරනා පුද්ගලයා පොළඹවා ඇති ආකාරයයි.මේ මල වර්ණයෙන්, පැහැයෙන් යුතු වුවද මැල වී යන්නේ යම් සේද, එසේම තමන්ගේ කය ද විනාශ වී යන්නේ ය.ප්‍රඥාව නම් වූ විදර්ශනා ඥානය ඇති කර ගන්නට පුද පූජාවන් තුළම අවස්ථාව සලසා දී තිබෙන නිසා හුදෙක් භෞතිකවාදීන් දරන ස්ථාවරයන්ට වඩා වෙනත් අර්ථයකින් මෙකී බෞද්ධ පුද පූජාවන් වෙත අවධානය යොමු කළ යුතුව තිබේ. ඒ කුමක් නිසා ද? බෞද්ධ පුද පූජාවන් හි දී ද බුදු හිමියන් පෙන්වා දී ඇත්තේ මූලික කර ගත යුතු වන්නේ භක්තිය නොව ශ්‍රද්ධාව වන බවය.ශ්‍රද්ධාව යනු බුදුරජාණන් වහන්සේ ගේ ධර්මය පිළිබඳ ගැඹුරු අවබෝධයකින් යුතුව ඇති කරගනු ලබන විශ්වාසයයි. ශ්‍රද්ධාව උදෙසා බුදුසමයේ ප්‍රමුඛස්ථානයක් ලබා දී තිබේ. එක් අවස්ථාවක ආලවක යක්ෂයා බුදුරජාණන් වහන්සේගෙන් මෙසේ විමසන්නේය.”පුරුෂයාට වඩාත් ශ්‍රේෂ්ඨ වන්නේ කුමක්ද? ඒ අවස්ථාවේදී, පුරුෂයා ගේ ආධ්‍යාත්මික විමුක්ති ගමනට ශ්‍රද්ධාව ඉතා වැදගත් වන බව බුදුහිමියෝ පෙන්වා දුන්හ. කසී භාරද්වාජ සූත්‍රයේ දී ශ්‍රද්ධාව පිළිබඳ තොරතුරු ඉදිරිපත් කරන ආකාරය දැකගත හැකිය.කසී භාරද්වාජ බමුණා විමසූ පැනයකට පිළිතුරු දෙමින් බුදු හිමියන් දේශනා කර තිබෙන්නේ තමන් වපුරන කෙතෙහි බීජ බවට පත්වී ඇත්තේ ශ්‍රද්ධාව වන බවයි””සද්ධා බීජං තපෝ වුට්ඨී – පඤ්ඤා මේ යුග නංගලං” යන වැකියෙන් එය තවදුරටත් සනාත කර ගත හැකිය.බෞද්ධයින් විසින් තිලෝගුරු බුදුරජාණන් වහන්සේ අරමුණු කොට ගෙන, උන්වහන්සේ ගේ පූජණීය වස්තූන් අරමුණු කොට ගෙන පුද පූජා පැවැත්වීම ශ්‍රද්ධාව ඇති කිරීමට උපකාරී වන ක්‍රියාවක් බව මාගේ විශ්වාසයයි. එහෙත් දේව පූජා හෝ, භූ®ත පූජා හෝ වෙනත් බලි බිලි පූජාවන් හෝ කිසිසේත්ම බුදු සමයට එකඟ නොවන බවද අවධාරණය කොට ගත යුතුය. සතා සීපාවුන් මරා දමමින් සිදුකරන පූජාවක් බුදු සමයේ කිසි ලෙසකින් හෝ යහපත් යැයි අනුමත කැරෙන්නේ නැත.මස් මාංශයෙන් වැළකී, සුරාවෙන් සූදුවන් වැළකී ශීලය මත පිහිටා සිදු කරනු ලබන ඉතා පිරිසුදු පුද පූජාවන් එනම් වන පස මල් ආදිය පූජා කරමින් කරනු ලබන උත්තම පූජාවන්ගෙන් බෞද්ධයා ගේ සිතෙහි ශ්‍රද්ධාව නම් උතුම් වූ සංකල්පය ආර්ය මාර්ගයෙහි ප්‍රවේශ දොරටුව ලෙස හැඳින්විය හැකි සිතිවිල්ල ඇති කිරීමට අවකාශය සැලසී තිබේ.විශේෂයෙන්ම අද ලොව නිරෝගීමත් මිනිසකු බිහිකර ගැනීම පිළිබඳ ගැඹුරු සාකච්ඡාවක් ඇති වෙමින් පවතී. මිනිසකු ගේ් මානසික නිරෝගී බව එහිදී වැදගත් කොට සලකා ඇත. අප ගේ සම්ප්‍රදායෙහි බෝධි පූජාව, බුද්ධ පූජාව, චෛත්‍ය පූජාව යනු මානසික නිරෝගී බව ඇති කිරීම උදෙසා ප්‍රයෝජනයට ගත හැකි පූජා විධීන්ය. විශේෂයෙන් ම මානසිකව දුක් විඳිනා පුද්ගලයකුට මෙම පුද පූජාවන්ගෙන් යම් මානසික සුවයක් අත්විඳීමට ලැබෙනවා සේම, එකී පුද පූජාවන්හි දී බෞද්ධ භික්ෂුව ලබා දෙන ධර්මෝපදේශ ඇසුරින් ජීවිතය පිළිබඳ යථාර්ථය නුවණින් දකින්නටත්, අවස්ථාව සැලසේ.කලින් කලට විවිධ දාර්ශනිකයින් විසින්, බුදුසමය ජීවිතය පිළිබඳ අධ්‍යයනය කරන, දුක පිළිබඳ අධ්‍යයනය කරන ඒ පිළිබඳ වූ දාර්ශනික පිළිතුරු ලබාදෙන ඉගැන්වීමක් ලෙස අර්ථ දක්වනු ලබන්නේය. එහෙත් අප අවබෝධ කොට ගත යුතුªවන්නේ කුමක්ද? බෞද්ධයාගේ, ශ්‍රද්ධාව මත පදනම් වූ යම් යම් මඟපෙන්වීම්, බුදු දහම ලොව පුරා ව්‍යාප්ත වීමේදී එකට බැඳී යාවී ගමන් කර ඇති බවයි.බෞද්ධ පුද පූජාවකින් විශේෂයෙන්ම පංච දුෂ්චරිතය ක්‍රියාත්මක නොවන නිසා, එමෙන්ම බෞද්ධයාගේ සංසාරික ජීවිතය දුකට පත්වීමක් හෝ සමාජයීය සත්ත්වයින් ගේ පැවැත්මට කිසිදු හානියක් නොවන නිසා බුදු සමය සහ පුද පූජා යන සංකල්පය එකට ගමන් කළ හැකි කරුණක් ලෙස හඳුන්වා දීමට පුළුවන.මේ පිළිබඳ විවිධ කෝණවලින් දකින්නා වූ විශේෂඥ වියතුන්ට යම් යම් අදහස් ඉදිරිපත් කළ හැකි වුණත් ප්‍රායෝගිකව මුල් බුදු සමය සමඟත්, එකඟ වෙමින් අවධානය යොමු කිරීමේ දී බුදු සමය මෙවැනි යහපත් වූ පූජනීය පිංකම් කිසිසේත්ම, සහමුලින් ම අන්තවාදීව ප්‍රතික්ෂේප කර නැති බව පැහැදිලි කර ගත යුතුය.සාකච්ඡා කළේ රමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005306</link>
    <topic>මුල්ගුරුන්නාන්සේගේ අනගි වෙදකම</topic>
    <author>ඩී.එන්. දිසානායක විශ්‍රාමලත් ආචාර්ය කොස්වත්ත – බිංගිරිය</author>
    <content>මුල්ගුරුන්නාන්සේගේ අනගි වෙදකමගුරු සේවයේ රසකතාවයඹ පළාතේ, බිංගිරියට ආසන්න, වීරපොකුණ, ගුරුගොඩ ප්‍රදේශයේ පාසලක සේවය කළ ධර්මවර්ධන මුල්ගුරුන්නාන්සේ පාසලේ මුල් ගුරුකමට අමතරව සිංහල වෙදහෙදකම්වලට ද ප්‍රසිද්ධ වෛද්‍යාචාර්යවරයෙක් විය.පාසලේ සිසුන් ලවා ගෙන්වා ගන්නා බෙහෙත් ද්‍රව්‍ය උපයෝගී කොටගෙන බෙහෙත් තෙල් සිඳීම, අරිෂ්ඨ සෑදීම, කල්ක හා චූර්ණ සෑදීමාදී කටයුතුවලින් සිංහල වෙද හෙදකම් පිළිබඳව ප්‍රදේශයේ ප්‍රසිද්ධියක් ඉසුලූ මොහු මුල්ගුරුකමට වඩා වෙදහෙදකමට මුල්තැන ලබා දුන්නේය. යන්ත්‍ර, මන්ත්‍ර, බලි, තොවිල් කටයුතුවලද නිරතවූ ඔහු මෙසේ තම මුල්ගුරුකමද වෙදහෙදකමද කරගෙන ගියේය. දිනක් මොහුගේ වැඩිමහල් කුඩා දියණිය හදිසියේ රෝගාතුර වූයේ නොසිතූ පරිදිය.බටහිර වෛද්‍ය ක්‍රම පිළිබඳ කිසිම විශ්වාසයක් නොතිබූ ධර්මවර්ධන මුල්ගුරුන්නාන්සේ ප්‍රදේශයේ රෝහල් හා ඉංගි‍්‍රසි වෛද්‍යවරුන් කොතෙක් සිටියද වෛද්‍ය ප්‍රතිකාර සඳහා ඒ කිසිම තැනකට තම දියණිය රැගෙන නොගියේ තමාගේ වෙදහෙදකම් ද ඒ සියල්ලටම වඩා බලගතුයැයි සිතමිනි. ඒ අනුව දින ගණනක්ම මුල්ගුරුන්නාන්සේ තමන් දන්නා නොයෙකුත් වෙද හෙදකම්වලින් හා යන්ත්‍ර මන්ත්‍රවලින් තම දියණිය සුවපත් කර ගැනීමට උත්සාහ කළේ තමාගේ වෙදහෙදකම්වල බලය අන්‍යයන්ට පෙන්වීම සඳහාය.අවසානයේ දියණියගේ රෝගී තත්ත්වය වඩාත් බරපතළ වූයෙන් දිනක් භාය¸ාවගේ හා ප්‍රදේශවාසීන්ගේ බලවත් විරෝධතාව මැද දියණිය ඔසවාගත් මුල්ගුරුන්නාන්සේ පාසල අසල තිබූ මහා වැවට ඇය රැගෙන ගොස් වැවේ කරවටක් ජලයේ ගිල්වා මන්ත්‍ර ජප කර කර පුහුල් කැපීමට පටන් ගත්තේය. ජලයේ ගිල්වාගෙන පැය කිහිපයක් පුහුල් ගෙඩි පහළොවක් පමණ කැපීමෙන් පසු දියණියගේ රෝගී තත්ත්වය වඩාත් උග්‍ර අතට හැරිණි. ධර්මවර්ධන මුල්ගුරුන්නාන්සේ මොළේ විකාරයෙන් කරන මේ පිස්සු වැඩ ඉවසා දරාගත නොහැකි වූ ඔහුගේ බිරිය හා අසල්වාසීන් එකතුවී වැවට බැස මුල්ගුරුන්නාන්සේ පසෙකට තල්ලුකර රෝගී දියණිය ගොඩට ගන්නා විට ඇය තද උණෙන් හා තද සීතලෙන් ගැහෙමින් වෙව්ලමින් සිහිසුන්ව සිටියාය.දියණිය වාහනයක දමාගත් ගුරු බිරිය ඇතුළු අසල්වාසීහු ඇයගේ ජීවිතය බේරා ගැනීම සඳහා රෝහලකට ඇතුළත් කළහ. පරීක්ෂාකර බැලූ වෛද්‍යවරුන් පැවසුවේ අධික සීතලෙන් හා තද උණෙන් ඇය සිහිසුන්ව මරණාසන්න මොහොතක සිටින බවය. දියණියගේ පියා විසින් ඇයට කරන ලද විකාර ප්‍රතිකාර පිළිබඳව සියලු තොරතුරු බිරියගෙන් අසා දැනගත් වෛද්‍යවරුන්ට ඇයගේ ජීවිතය බේරා ගැනීමට හැකි වූයේ මසකට අධික කාලයක් මහත් පරිශ්‍රමයක් දරා ප්‍රතිකාර ලබාදීමෙන් අනතුරුවය. ඉන් පසුව ධර්මවර්ධන මුල්ගුරුන්නාන්සේගේ එම වෙදහෙදකම් සදහටම නතර විය. මෙහි නම් මනඞකල්පිතය. මෙය සත්‍ය සිද්ධියකි.ඩී.එන්. දිසානායක විශ්‍රාමලත් ආචාර්ය කොස්වත්ත – බිංගිරිය</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005307</link>
    <topic>මිනිත්තුවක කතාවක්</topic>
    <author>විශ්‍රාමලත් විදුහල්පති බණ්ඩාරගම පුල්ලපෙරුම</author>
    <content>මිනිත්තුවක කතාවක්ලන්ඩන් විශ්ව විද්‍යාලයීය මහාචාර්යවරයෙක් වරක් බී.බී.සී. රූපවාහිනියේ පෙනී සිටිමින් ප්‍රේක්ෂකයනට පෙර කිසිදා නොවූ විරූ අත්දැකීමක් ලබාදීමට පියවර ගත්තේ ය.රූපවාහිනී නාලිකා ඔස්සේ ගඳ සුවඳ විකාශය කිරීමේ නවතම ක්‍රමවේදයක් සොයාගෙන ඇති බව ඔහු ප්‍රකාශ කළේ ය.ඉන් නොනැවතුණු ඔහු සංකීර්ණ උපකරණයකට කෝපි ඇට ස්වල්පයක් සහ ලූනු බික් කීපයක් ඇතුළු කළේ ය. අනතුරුව ඔහු ප්‍රේක්ෂකයනට පැවසුවේ තම නිවසේ රූපවාහිනියට අඩි 6 ක් පමණ දුරින් සිට ගැඹුරින් හුස්ම ගන්නා ලෙස ය.මෙම පරීක්ෂණයේ ප්‍රතිඵල අනුව රූපවාහිනිය හරහා කෝපි කුඩු සහ ලුනු මිශ්‍ර සුවඳ ආඝ්‍රහනය කළ ප්‍රේක්ෂකයනට පසු දා මධ්‍යහ්නය වනවිට බී.බී.සිය අමතන ලෙස ද දැනුම් දෙන ලදී. ලැබුණු ප්‍රතිචාර බොහොමයකි. රූපවාහිනී නාලිකා ඔස්සේ ගඳ සුවඳ විකාශය කිරීමේ ඓතිහාසික ක්‍රියාමාර්ගය වෙනුවෙන් බී.බී.සි යට ස්තුති කිරීමට තරම් සමහර ප්‍රේක්ෂකයන් දුර දිග ගොස් තිබිණි. එහෙත් එය අප්‍රේල් 01 වැනිදා විහිළුවක් පමණක් ම විය. නැව් නැගී එතෙර යන්නට ගිය කොරියානු ජාතික තරුණයෙක් අතරමඟදී අනපේක්ෂිත පරිදි මුහුදට ඇද වැටී මහත් අකරතැබ්බයකට මුහුණ දුන්නේ ය.එල්ලෙන්නට පිදුරු ගසක් සොයමින් සිටි ඔහු නෙත ගැටුණේ අසලින් පිහිනා යන දැවැන්ත කැස්බෑවෙකි. වහාම ක්‍රියාත්මක වූ තරුණයා දනි පනි ගා කැස්බෑවාගේ පිටට ගොඩ විය. ඔහුගේ උත්සාහය සාර්ථක විය.පැය 15 කට පමණ පසු සිද්ධිය වූ ස්ථානයේ සිට සැ. 95 ක් පමණ දුරින් වූ ස්ථානයක දී ස්වීඩනයට අයත් භාණ්ඩ ප්‍රවාහන නෞකාවක් මගින් තරුණයා බේරා ගන්නා ලදී.පැය 15 ක් පුරා සැ. 95 ක් තරම් දුර ගිය ගමනේදී එක් වරක් හෝ දිය යට නොයා සිටීමට තරම් කැස්බෑවා කාරුණික විය.විශ්‍රාමලත් විදුහල්පති බණ්ඩාරගම පුල්ලපෙරුමඑක් ඉංජිනේරුවෙක් මියගිය පසු වැරැදීමකින් අපායට යැවුණේය. අපායේ ජීවිතය කටුක වූ බැවින් ඔහු වායුසමීකරණ යන්ත්‍ර, විදුලි සෝපාන වැනි නවීන සැප පහසු උපකරණ සවිකරගෙන අපායේ සුවසේ ජීවත් විය.දිනක් ශක්‍ර දෙවි යම රජුගෙන් අපායේ කටයුතු ගැන විමසුවේය.”අපට දැන් හුඟක් හොඳයි. මෙහේ ඉන්න ඉංජිනේරුවා අපායට නොයෙක් විදියේ පහසුකම් සපයා දීලා තියෙනවා” යැයි යම රජු පිළිතුරු දුන්නේය.ඔබ අපායේ ඉංජිනේරුවෙක් තියාගෙන මොනවාද කරන්නේ? ඔහු වහාම දිව්‍ය ලෝකයට එව්වේ නැත්නම්, මම ඔබට විරුද්ධව නඩුපවරනවා” යැයි ශක්‍ර දෙවියෝ ගිගිරුවහ.”ඇත්තටම?” යනුවෙන් පිළිතුරු දුන් යම රජු “එතකොට ඔබ නීතිඥයෙක් සොයා ගැනීමට අදහස් කරන්නේ කොහෙන්දැ”යි ඇසුවේය.සීලානි කරුණාරත්න විශ්‍රාමලත් මහාධිකරණ විනිසුරු</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=as1005308</link>
    <topic>“අම්මේ මං දැන් ඉන්නේ ලෝකයේ මුදුනේ”</topic>
    <author>සේමාලි කැල්ලපත</author>
    <content>“අම්මේ මං දැන් ඉන්නේ ලෝකයේ මුදුනේ”උස කඳු නඟින පුංචි කොලුවාජෝර්සාන් රොමේරෝජෝර්ඩාන් රොමේරෝ කියන්නෙ පොකුටු හිසකේ ඇති සුදු කොලුවෙක්. තවම වයස අවුරුදු දහතුනයි. ඉගෙන ගන්නේ අටවැනි ශ්‍රේණියේ. ජෝර්ඩාන්ගේ නම පසුගියදා ලෝකය පුරාම ප්‍රසිද්ධ වුණා. බොහෝ රටවල පුවත්පත් ජෝර්ඩාන් හැඳින්වූවේ පුංචි වීරයෙක් විදිහටයි.එලෙස ඔහු වීරයකු බවට පත්වුණේ ලෝකයේ උසම උස තැනට නැග්ග නිසයි. ඒ මීටර් 8847 ක් (අඩි 29035) උස එවරස්ට් කඳු මුදුනට. ඒ අනුව එවරස්ට් තරණය කළ ලෝකයේ ලාබාලම පුද්ගලයා වන්නේ ජෝර්ඩාන් රොමේරෝයි. මීට පෙර ටෙම්බා ෂෙරී නමැති නේපාල පිරිමි ළමයකුත් එවරස්ට් තරණය කළා. නමුත් ඔහුගේ වයස අවුරුදු 16 ක්.ඇමරිකා එක්සත් ජනපදයේ කැලිෆෝනියාවේ බිග් බෙයාර් කියන්නේ හිම කඳු සහිත පළාතක්. හිම කඳුවල ලිස්සා යෑම ඒ පළාතේ හරිම ජනපි‍්‍රය ක්‍රීඩාවක්. ජෝර්ඩාන් පදිංචි මේ පළාතෙයි. මේ කොලුවා හිම මත ලිස්සීම, කැලෑ පාරවල ඇවිදීම වගේ දේවලට කුඩා කල සිටම දක්ෂයි.කඳු නැඟීම ඔහුගේ ඇඟේම තියෙන දෙයක් . ජෝර්ඩාන් ගේ පියා පෝල් රොමේරෝ වගේම කුඩම්මාත් කඳු තරණය කිරීමේ දක්‍ෂයෝ. ජෝර්ඩාන් සමඟ එවරස්ට් තරණයට මේ දෙදෙනාත් සහභාගි වුණා. කුඩම්මා අතරමඟ නතර වුණත් පියා පුතාත් සමඟ කඳු මුදුනට ම ගියා.මෙය ජෝර්ඩාන් ගේ ප්‍රථම කඳු තරණය නොවෙයි. ලෝකයේ මහාද්වීප හතේ උසම කඳු මුදුන් හතක් තිබෙනවා. මේවා හැඳින්වෙන්නේ Seven Summits ලෙසයි. ජෝර්ඩාන් මේ උසම කඳු මුදුන් හතෙන් හයක් ම දැන් තරණය කර අවසන්. අප්‍රිකා මහාද්වීපයේ ටැන්සානියාවේ පිහිටි කිලිමන්ජාරෝ කඳු මුදුන ජෝර්ඩාන් තරණය කළේ වයස අවුරුදු 10 දීයි. මීළඟට යුරෝපා මහාද්වීපයේ රුසියාවේ පිහිටි එල්බෲස් කඳු මුදුන (කොකේසස් කඳු) ඔහු 2007 දී තරණය කළා.දකුණු ඇමරිකා මහාද්වීපයේ ආර්ජන්ටිනාවේ පිහිටි ඇකොන්ගුවා කඳු මුදුන (අන්දීස් කඳු) තරණය කළේත් 2007 වසරේදීයි. මීළඟට ජෝර්ඩාන් තරණය කළේ උතුරු ඇමෙරිකා මහාද්වීපයේ ඩෙනාලින් කඳු මුදුනයි. (ඇලස්කා කඳු). ඒ 2009 වසරේදීයි. එම වසරේදී ම ඔහු ඉන්දුනීසියාවේ කාස්ටෙන්ග් පිරමීඩ ලෙසින් හැඳින්වෙන කඳුවැටියත් තරණය කළා.මේ කඳුවැටි සියල්ල තරණය කළ මේ කොලුවා ලොව පුරා ප්‍රසිද්ධව සිටින්නේ උස කඳු නඟින පුංචි කොලුවා ලෙසයි. ඔහුට දැන් තරණය කිරීමට ඉතිරිව ඇත්තේ ඇන්ටාර්ක්ටිකාවේ වින්සන්එවරස්ට් කඳුමුදුනමාසිෆේ කන්ද විතරයි. ලබන දෙසැම්බරයේ ඒ කන්ද තරණය කිරීමට ජෝර්ඩාන් දැනටමත් කටයුතු පිළියෙළ කරලා.ජෝර්ඩාන් ගේ පුංචි හිතට කඳු තරණය මුලින් ම ඇතුළුවෙලා තියෙන්නෙ එයා ඉගෙන ගත් පාසලේ කොරිඩෝවක එල්ලා ඇති සිතුවමක් නිසයි. ලොව උසම කඳු මුදුන් හත එහි අලංකාර ලෙස සිතුවම් කර තිබෙනවා. එතැන් සිට ඔහු කඳු නැඟීම ගැන සිහින මැව්වා. මෙතැන දී ඔහුගේ උදව්වට ආවේ තාත්තා.”එවරස්ට් තරණය මගේ ජීවිතයේ තිබූ ලොකුම ඉලක්කයයි. අභියෝගයයි. මෙවැනි කාර්යයක් මඟින් මා වගේම වූ තවත් අය ප්‍රබෝදවත් කිරීම මට අවශ්‍ය වුණා” යැයි ජෝර්ඩාන් පවසනවා.වසර කීපයක් එවරස්ට් තරණයට උත්සහ කරමින් පුරුදු පුහුණුවීම් කළ ජෝර්ඩාන් පසුව මානසිකව හා ශාරීරිකව සූදානම් වූ පසු තමන් ඒ අභියෝගය ජය ගැනීමට සූදානම් බව ප්‍රකාශ කළා.ඔහු සූදානම් වුවත් මේ ගමනට එල්ල වූ අභියෝග එමටයි. ජෝර්ඩාන් නේපාලයෙන් එවරස්ට් තරණය සඳහා අවසර ඉල්ලුවත් අවසර ලැබුණේ නැහැ. ඒ සමඟම ළමා කඳු නඟින්නත් පිළිබඳව නේපාල රටේ විවිධාකාර කතාබහ සහ විවේචන මතු වුණා.එවරස්ට් තරණය කිරීම සඳහා නේපාලයේ බලපවත්වන අවුරුදු 16 වයස් සීමාව නිසා අන්තිමේ දී ජෝර්ඩාන් චීනය පැත්තෙන් එවරස්ට් තරණය ආරම්භ කළා. චීනය එලෙස කඳු නගින්නන්ට වයස් සීමා පනවා නැහැ.එවරස්ට් තරණය කරන්නට පැමිණෙන බොහෝ කඳු නගින්නන් ඒ සඳහා තෝරා ගන්නේ මැයි මාසයයි. මැයි මාසයේ කාලගුණය යහපත් වීම ඊට හේතුවයි. ජෝර්ඩාන් එවරස්ට් නැඟීම ආරම්භ කළේ අපේ‍්‍රල් මුල් සතියේයි.ෂර්පාවරුන් ලෙස හැඳීන්වෙන නේපාල ජාතික කඳු නගින්නන් තිදෙනකුත් ජෝර්ඩාන් ගේ පියාත් ඔහු සමඟ එවරස්ට් තරණයට එක් වුණා. කඳු මුදුනට ළඟාවීමට පෙර ඔවුන් ඊට පහළින් වූ කඳවුරක සති හතරක් ගත කළා. තැන තැන කූඩාරම් ගසාගෙන විවේක ගනිමින් සැලසුමක් ඇතිව මේ යන ගමනේ අතරමඟදී පාඩම් කිරීමට ජෝර්ඩාන් පාසලේ වීජ ගණිතය පොත හා වැඩ පැවරුම් පොත් ද රැගෙන ගිය බව ඔහු ගේ කුඩම්මා පවසා තිබුණා.එවරස්ට් තරණය කරද්දී”රොමේරෝ නිහඬයි. අධිෂ්ඨානශීලියි. ඔහු බලාපොරොත්තු කඩකර ගන්න ලැහැස්ති නැහැ. ඒත් අනවශ්‍ය අවදානම් කරා ගොස් කරදර විඳින්න කැමතිත් නැහැ. මොකක් හෝ ප්‍රශ්නයක් මතුවුණොත් හැරී ඒමටත් ඔහු සූදානම්. ඔහුගේ පියා නිතර ම ඔහු ළඟින් ඉන්නවා. හැමෝම හොඳින් ඔහු රැක බලා ගන්නවා” යැයි ඇය බී.බී.සී. ලෝක සේවයට ප්‍රකාශ කළා.මේ කුඩා කොලුවා එවරස්ට් තරණය ගැන මුළු ලොවම සිටියේ විමසිල්ලෙන්. ලොව පුරා මාධ්‍ය දිනෙන් දින ඔහුගේ ගමන වාර්තා කළා. ජොර්ඩාන් එවරස්ට් තරණයට තෝරාගත් මාර්ගය දුෂ්කර එකක්. දැඩි සීත සුළං සහ හිම කඳු කඩාවැටීම් බහුලයි. අවසානයේ ඔහු එවරස්ට් මුදුනටම ළඟා වුණා. එවරස්ට් මුදුනේදී ජොර්ඩාන්ගේ කණ්ඩායමේ උදවිය එකිනෙකා සිප වැළඳ ගනිමින් සතුටු කඳුළු වගුරද්දී මේ කුඩා කොලුවා චන්ද්‍රිකා තාක්‍ෂණ දුරකථනයක් මඟින් කුඩම්මාට කතා කරන්න දිව්වා.’අම්මේ, මං ඔයාට කතා කරන්නේ ලෝකය මුදුනේ හිටගෙනයි” ඔහු කුඩම්මාට එලෙස පැවසුවා.කිලිමන්ජාරෝ කන්ද තරණය කළ දාඅනතුරුව ඔහු කළේ මේ ගමනේදී රැගෙන ගිය බීජ වර්ගයක් කඳු මුඳුණේ රෝපණය කිරීමයි. නේපාලයේ බෞද්ධ ආශ්‍රමයක සිටි භික්‍ෂුවක් වාසනාව ගෙන එන බීජ ලෙස හඳුන්වන එම බීජ අතරමඟදී ඔහුට දී තිබුණා.සිහිවටනයක් සේ කඳු මුදුනතින් ගත් පුංචි ගලක් සිය බෙල්ලේ එල්ලා ගැනීමටත් ජෝර්ඩාන් අමතක කළේ නැහැ.චීනය පැත්තෙන් එවරස්ට් නැග්ග ජෝර්ඩාන් ඇතුළු පිරිස කන්ද බැස්සේ ටිබෙටය පැත්තෙන්. ඔවුන් පසුගිය 23 වැනි ඉරිදා ටිබෙට් පැත්තේ පිහිටි මූලික කඳවුරට ළඟා වුණා.එහෙත් ඔහු තවම ආපසු පැමිණ නැති නිසා පුවත්පත් කලාවේදීන්ට ජෝර්ඩාන් මුණ ගැසීමට තව ටික දිනක් බලා සිටීමට සිදුවේවී.නවසීලන්ත ජාතික සර් එඩ්මන්ඩ් හිලරි සහ නේපාල ජාතික ටෙන්සින් නෝගේ මුලින්ම එවරස්ට් තරණය කළ පසු මේ වනවිට 4000 ක් පමණ කඳු නගින්නන් එවරස්ට් තරණය කර තියෙනවා.සේමාලි කැල්ලපත</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005301</link>
    <topic>හිතන්න එපා අප්පච්චිගෙන් බුරුලක් ලැබෙයි කියලා...</topic>
    <author>ලබන සතියට</author>
    <content>හිතන්න එපා අප්පච්චිගෙන් බුරුලක් ලැබෙයි කියලා...මංකතා කරපු එක ඔයාට බාධාවක්ද තිසරු?””ඇයි ඔයා එහෙම අහන්නෙ? මං හරිම පාළුවෙන් හිටියෙ.. ඔයා රින්ග් කරපු එක කොච්චර දෙයක්ද සඳුන්..””ඉතින්?””ඉතින්.. කිතුල්?” තිසරුගේ කිකිණි සිනා හඬ සඳුන්ගේ හදවතේ මිහිර ගල්වමින් පැතිර ගියේය.”මට ඔයාව ආයෙත් මුණ ගැහෙන්න ඕනැ.. තිසරු..””ඉතින් අද අපි මීට් වුණේ... ළමයො?””එහෙම නෙවෙයි තනියම... ඔයයි මායි විතරක්...””කොහෙදිද?””අර එදා අපි මුලින්ම හමුවුණ මුහුදු වෙරළෙදි...”මාත් බීච්එකට ගොඩක් ආසයි. මුහුදු රැළි වෙරළෙ හැපිලා සුදු පෙණපිඩු නංවලා විසිරිලා යනකොට හිතට අමුතුම හැඟීමක් දැනෙනවා.””මුහුදෙ රැළිවලට වඩා වටින්නෙ මුහුදු පතුල යට ඉන්න මුතු බෙල්ලො. ඒත් උන්ගෙ ලස්සන මතු පිටට පේන්නෙ නැහැ තිසරු.””මොකක්ද ඔය පණ්ඩිත වාක්‍යයෙන් ඔයා කියන්න හදන්නෙ?””සැලමුතු ප්‍රේමයත් අර මුහුද යට තිබෙන මුතු වගේ තමයි. මිල කරන්න බැරි තරමට වටිනවා”තිසරුගේ පියකරු මුහුණේ ඇඳුණේ ලා සඳ එළියට සමාන මුදු සිනාවකි. ඔහු තෙපලන හැම වදනකින්ම තම සිතට මිහිර පමණක් නොව දැනුම ද ලැබෙන බව ඇය සිහි කළාය.”හරි ඔයා ආදරය.. ප්‍රේමය ගැන මොකද හිතන්නෙ..””ආදරය හරිම සුන්දරයි.. ඒත් ඒක හිතල මතලා ඇති කරගන්න ඕන දෙයක්.””ආදරය එහෙම සැලසුම් කරලා ඇති කරගන්න පුළුවන් දෙයක් නෙවෙයි තිසරු.. ඉවුරක් දෙබෑකරගෙන ගලන උල්පතක් වගේ ඒක ඉබේම හදවතේ උපදින්න ඕනැ දෙයක්..””ඔයා තරම් මට ඕවා ගැන කතා කරන්න දැනුමක් නැහැ සඳුන්...””අපි මේ තරම් ඉක්මනට හිතට ළංවෙයි කියලා ඔයාට හිතුනද තිසරු?””ඇත්තමයි සඳුන්.. හිතුණෙම නැහැ.. එදා කුර්තාවක් ඇඳලා කැමරාවකුත් කරේ එල්ලාගෙන හිටිය ඔයාව මං දැක්කෙ හරිම සැහැල්ලු විදියට.. මේ වගේ දාර්ශනික අදහස් තියෙන කෙනෙක් කියලා මට හීනෙකින්වත් හිතුණෙ නැහැ..””ඔන්න ඔහොම හිතට එකඟව කතා කරන අයට මං හරිම කැමැතියි””හරි.. දැන් මං ප්‍රශ්නයක් අහන්නම්කො? මටත් හිතට එකඟව උත්තරයක් ඕනෑ හැබැයි””ඉතින් අහන්නකො..?””එදා බීච් එකේදි මාව දැකපු වෙලේ සඳුන්ට මොකද හිතුණේ?””ඔයා දැක්ක ගමන් මගෙ හිත ගැස්සුණා.. හෙල්ලුණා””ඒ මොකද? මාව හොල්මනක් වාගෙද පෙනුණෙ?”ඇය එවර උස්හඩින් සිනාසුණේ හිතට දැනුණ සතුට රිසිසේ ගලා යාමට ඉඩ දෙමිනි.”නැහැ තිසරු... ඔයාගෙ තියෙන්නෙ හරි අමුතුම ලස්සනක්. ඒ හින්ද වෙන්න ඇති මගෙ හිත එදා ගැස්සුණේ? ඒ වගේ අමුතු ලස්සනක් මං වෙන ගර්ල්ස්ලා ළඟ දැකලා නැහැ. ඒත් දැන්නම් මගෙ හිතට පොඩි බයකුත් දැනෙනවා තිසරු? මං ඒකත් ඔයාට කියන්න ඕනැ..””මොකටද බය වෙන්නෙ?””අපි දෙන්න අතර තියෙන පරතරයට මං බයයි.. අද ඔයාගෙ මාළිගාව දැක්ක වෙලේ ඒ බය තවත් වැඩිවුණා..” එවර ඔහුගේ ස්වරයේ රැඳී තිබුණ ශෝකී බව ඇගේ හදවතට සියුම් වේදනාවක් ගෙන දුන්නේය.”දුක හිතෙන කතා කියන්න එපා සඳුන්...””අපිට සිහින ලෝකයක ජීවත් වෙන්න බැහැ තිසරු.. යථාර්ථය කටුක තමයි.. ඒත් අපි ඒකට මුහුණ දෙන්න ඕනැ..””මගෙ හිතේ ඒ ශක්තිය තියෙනවා සඳුන්.. ධනයට.. බලයට වස්තුවට මං හිස නමන්නෙ නැහැ කවදාවත්.. ඊට වඩා ජීවිතයට උතුම් වටිනා දේවල් තියෙනවා සඳුන්..””ඔයාගෙ සිතුවිලිවලට මං හුඟක් ගරු කරනවා..”කාගෙදෝ අඩි ශබ්දයක හඬ ඇසුන සැණින් තිසරු තැති ගත්තාය. සමහරවිට ඒ පුංචි අම්මාගේ අඩි ශබ්දය විය යුතුය. එහෙත් එකවරම දුරකථනය විසන්ධි කරන්නට ඇයට හිතට දුන්නේ නැත.”සඳුන්.. මං එහෙනම් නතර වෙන්නද? කාමරේ ළඟ කව්ද කැරකෙනවා වගෙයි.. පුංචි අම්මද දන්නෙ නැහැ..””හරි.. හරි.. මං ආයෙත් දවසක කෝල් කරන්නම්කො.. තිසරු..””මාත් එක්ක තරහ නැහැ නේද?””අනේ නැහැ...”එකවරම කාමරයේ දොර රෙද්ද අතරින් එබුණ සේරාගේ මුහුණ කෝපයෙන් ගැහෙමින් තිබිණ.දුරකථනය විසන්ධි කළ තිසරානි ඇයව නුදුටුවාක් මෙන් ඉවත බලාගෙන සිටියාය.”මං අහගෙන හිටියෙ..?””මොනවද?””දෙන්නගෙ ප්‍රේම සංවාදෙ? කාත් එක්කද ඔය කතා කර කර හිටියෙ?””මගෙ යාළුවෙක් එක්ක?””කව්ද යාළුවා? මට කියන්න බැරි එක්කෙනෙක්ද?””ඔව්..””දැන් ටික දවසක ඉඳලා මෙයා මොකක්දෝ අඩව්වක් අල්ලන්න හදන විත්තිය මට පේනවා.. හිතන්න එපා ඕවට අප්පච්චිගෙන් බුරුලක් ලැබෙයි කියලා.. අන්න ඒක හිතට ගත්තොත් හොඳයි..””දෙය්යනේ් මට කියලා මේ ගෙදර නිදහසක් නැද්ද? මොකද හැමවෙලේම මට මෙහෙම වධ දෙන්නෙ?””අර රෙස්පෙක්ට් එකට ඉන්න අප්පච්චිගෙ මුහුණෙ දැලි ගාන්න හදනවා.. මගෙ දරුවෙක් වුණා නම් මං දන්නවා කරන දේ... තරුණ ගැහැනු ළමයෙක් වුණාම වැදගත් විදියට හැසිරෙන්න ඕනැ. වැඩිහිටියන්ට ගරු කරන්න ඕනැ.. මෙයා ළඟ ඒ මොකුත් නැහැ..” ”කරුණාකරලා මට පාඩුවේ ඉන්ඩ දීලා යනවද.. ප්ලීස්” ඇගේ ගෝරනාඩුව ඉවසන්ඩ බැරිම තැන තිසරු උස් හඬින් කෑගැසුවාය.”මං යන්නම්... හැබැයි ඔය හිතාගෙන ඉන්න දේවල් නම් මේ කපේදි හැබෑවෙයි කියලා හිතන්ඩ එපා... මං ජීවත්වෙලා ඉන්නකන් ඒවට නම් මේ වහලයට ඉඩක් නැහැ..”සේරා කාමරයෙන් ඉවතට ගියේ තරහින් මුහුණ ගස්සාගෙනය. හද අභ්‍යන්තරය කළඹ වාගෙන ආ වේදනාවට තිසරුගේ මුළු සිරුම ගැහුණේය. දෑසට කඳුළු පිරුණේ ඉබේය. ඇය කොට්ටයක මුහුණ හොවාගෙන යහනේ දිග ඇදුණේ සෙමින් ඉකිබිඳිමිනි.*********ඩග්ලස් ගෙදර පැමිණෙන තෙක් සේරා සදළුතලයට වී පාර බලා සිටියේ කැළඹුණු හදිනි. හවස්වරුවේ තිසරු සමඟ ඇතිවූ උණුසුම් කතාබහ නිසා හිතේ හටගත් අසහනකාරි හැඟීම ඒ වනවිටත් ඇය වෙතින් පහව ගොස් නොතිබිණ. කව්රු හෝ තරුණයකු සමඟ ඇය පෙම් පටලැවිල්ලක් ඇති කරගෙන තිබෙන බව සේරාට දැන් හොඳටම විශ්වාසය. දෙදෙනාගේ දුරකථන සංවාදයේ අවසන් හරිය ඇයට හොඳින් ශ්‍රවණය වීම නිසා ඒ විශ්වාසය වරදින්නට විදියක් නැත.සැමියා හවස්වරුවේ හොඳින් හැඳ පැලඳ නිවෙසින් පිටව ගියේ කුමක්දෝ වැදගත් සාකච්ඡාවකට යනබව කියමිනි.”මෙදාපාර මං අලුත් වැඩකට අත ගහන්නයි යන්නෙ සේරා.. අද ඒ ගැන පොඩි සාකච්ඡාවක් තියෙනවා.. ගෝල්ෆේස් හොටෙල් එකේ..””මොකක්ද අලුත් වැඩේ... මැණික් ගරන්න වත්ද?””මේකත් මැණික් ගැරිල්ල වගේ වැඩක් තමයි... හරිගියොත් අපිට තව ලොකු පොල් වත්තක් ගන්න පුළුවන් වෙයි ඩාලිං..” විසල් පෝටිකෝව යට නවතා තිබූ අලුතින්ම මිලදී ගත් කළු පැහැති ‘ප්‍රාඩෝ රිය’ දෙසට ගමන් කරමින් ඩග්ලස් උස් හඬින් සිනාසුණේය.සැමියා ඕනෑම ව්‍යාපාර කටයුත්තකට අත ගසන්නේ බොහෝදුරදිග කල්පනා කොට බව සේරා දනී. එම නිසා ඔහුට වරදින්නට විදියක් නැත. බලය... ධනය මෙන් කීර්තිය ද අත්කරගන්නට ඔහු තුළ ඇති ආශාව හා උනන්දුව සේරාට රහසක් නොවේ.සැමියා නිවෙසට ආ පසු තිසරු ගැන කියා ඔහුගේ හිත බිඳිය යුතුයැයි සදළුතලයේ සුව පහසු අසුනකට බරවී සිටි ඇය කල්පනා කළාය. මේ වහලයට සිදුවන හැම දෙයක්ම තම කැමැත්ත පරිදි සිදුවිය යුතු බව ඇයගේ අදහස විය. සැමියා තමාගේ අභිමතයට පිටින් නොයන බවට තදබල විශ්වාසයක් ඇගේ සිත් තුළ එල්බගෙන තිබිණ.නිවහන දෙසට ඇදී එන සුඛෝපභෝගී “ප්‍රාඩෝ” රියේ ආලෝකය දකිත්ම සේරා පහත මාලයට දිව ගියාය. සැමියා ගිය ගමනේ තොරතුරු දැන ගැනීමේ දැඩි ආශාව ඇගේ හද තුළ බලවත්ව නැඟී තිබිණ. ඩග්ලස් රථයෙන් බිමට බැස්සේ පෝටිකෝව දෙසට ආ සිය බිරිඳගේ මුහුණේ පිපී තිබුණ සිනාවට ප්‍රතිචාර දක්වමිනි. සෆාරි සූට් එහෙකින් සැරසී සිටි ඩග්ලස්ගේ දෙකම්මුල් රතු පැහැගැන්වී තිබිණ. විස්කි අඩි දෙක තුනක්ම හිස් කළ නිසා ඔහු තරමක වෙරි ගතියකින් පසුවිය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005302</link>
    <topic>‘හිමාලි’ වගේම මාත් ඉන්නෙ සතුටින්</topic>
    <author>තුෂාරි වික්‍රමසිංහ</author>
    <content>‘හිමාලි’ වගේම මාත් ඉන්නෙ සතුටින්ඇගේ මුවග රැඳෙන සිනාරැල්ලක සේම නෙතග රැඳෙන කඳුළු බිඳුවක ද ඇත්තේ සැබෑ සුන්දරත්වයකි. ‘පබා’ ටෙලි නාට්‍යයේ ‘හිමාලි’ ලෙසත් සැබෑ දිවියේ පියුමි බොතේජු ලෙසත් මේ ගෙවෙන්නේ ඇගේ දිවියේ සුන්දරම කාලපරිච්ඡේදයයි. පියුමි පසුගියදා ඇගේ දිවියේ සොඳුරු පැතුමක් ඉටුකර ගත්තේ මව්පිය නෑදෑ හිතවතුන්ගේ ආසිරි මංගල ගී වරුසා මැදයි.ඒ පතිනියක ලෙස පතිකුලයට පිවිසීමෙන්. පියුමි ඇරඹූ නව දිවියේ මිහිරි මතක බෙදා හදා ගන්නට ඇය රසඳුන සතුටු සාමීචිය හා එක්වුණා. මේ ඇගේ නව දිවියේ නවතම තොරතුරුයි.ඉතිං පියුමි... ඔයාගෙ අලුත් ජීවිතේ අලුත්ම තොරතුරුත් එක්ක අපේ කතාබහත් අරඹමු.’අලුත් ජීවිතේ නම් ගොඩාක් සුන්දරයි. මම නිළියක් විදිහට ටෙලිනාට්‍යවල මනාලියක් විදිහට සැරසිලා ඉන්න දර්ශන ඕනතරම් රඟපාලා තියෙනවා. නමුත් සැබෑ ජීවිතයේදී විවාහවීම කියන්නේ ඊට හාත්පසින්ම වෙනස් දෙයක්.ඒ වටා වගකීම්, යුතුකම්, බැඳීම් රාශියක් තිබෙනවා. සැබෑ ජීවිතයේ දී මේ විදිහට පතිනියක් වෙන්න ලැබීම ඇත්තටම සතුටක්. මේ ගෙවන ජීවිතේ හරිම සුන්දරයි කියා කියන්න පුළුවන්.ඔබේ අතගත් සහකරු ගැන දැනගන්න රසික ජනතාව බලාගෙන ඉන්නවා.”ඔහුගේ නම චමල් මාන්නගේ. ඔහු මේ වෙනකොට ඉන්නේ ජපානයේ. ඔහු සේවය කරන්නේ ඛ්ධථනභබඥප ර්‍ථපධඨපචථථඥප කෙනෙක් ලෙසයි.චමල් - පියුමි ඔබ දෙපළ හමුවුණේ කොහොමද?’ඇත්තටම චමල් මට මුණගැහුණේ යෝජනාවක් අනුව. මගේ මාපියන් විසින් කරපු විවාහ යෝජනාවක් මත තමයි අපේ විවාහය සිදුවුණේ. ඇත්තටම චමල් ලංකාවට ආවේ අපේ විවාහයට දින දහයකට පෙරාතුවයි.එතකම්ම ඔහු හිටියේ ජපානයේ. නමුත් අපි අපේ අදහස් හුවමාරු කරගත්තා. අපි ඒ තරමට හිත්වලින් ළංවුණා. මම හිතන්නේ මගේ අදහස් චමල්ගේ අදහස්, සිතුවිලිත් එක්ක හුඟාක් හොඳින් ගැළපෙනවා කියලයි. එනිසා ඒ තේරුම් ගැනීමත් එක්ක චමල් සමඟ විවාහ වෙන්න මම තීරණය කළා.පසුකලෙක කලා ක්‍ෂේත්‍රයෙන් ඈත්වෙලා ඔබත් ජපානයේ ස්ථිර පදිංචියට යාවිද?“ස්ථිර පදිංචියට යන්න නම් මගේ අදහසක් නැහැ. නමුත් මම තව සති දෙකකින් තුනකින් ජපානයට යන්න හිතාගෙන ඉන්නවා. ඊට පෙර මම භාරගත් ටෙලිනාට්‍ය, වැඩසටහන් කිහිපයක්ම ඉවරකරන්න තියෙනවා.ඒ වැඩ සියල්ල නිම වූ පසු ජපානයට යන්නට අදහස් කරනවා. අනික අපි සිංහලයන් විදිහට කලාකරුවන් විදිහට අපේ හදගැස්ම තියෙන්නේ ලංකාවේ. වසර කීපයක් විදෙස්ගත වී සිටියත් අනිවාර්යයෙන්ම ලංකාවේ පදිංචිය අප හැරයන්නේ නැහැ.”අද බොහෝ විට කලාකරුවන්ගේ විවාහ ජීවිත, ආදර සම්බන්ධතා අසාර්ථක වන බව නිතර නිතර අහන්න ලැබෙනවා. මේ තත්ත්වය ඔබ දකින්නේ මොන ආකාරයට ද?”ඇත්තටම, සමාජය කලාකරුවන් දෙස වපර ඇසින් බලනවා කියන එකට මම එකඟ වෙන්නේ නැහැ. කලාකරුවන්ගේ් පමණක් නොවෙයි සාමාන්‍ය, ව්‍යාපාරික ඕනෑම කෙනෙකුගේ විවාහ ජීවිත විවිධ නොගැළපීම් නිසා අසාර්ථක වෙන්න පුළුවන්.විශේෂයෙන්ම කලාකරුවන් කියන්නේ සංවේදී පිරිසක්. ඔවුන් සමාජය තුළ ප්‍රසිද්ධයි. මේ නිසා ඔවුන් ගැන අන් අයට වඩා සමාජය තුළ කතාබහට ලක්වෙනවා.අපි සංවේදී පුද්ගලයන් නිසාම අදහස් නොගැළපෙනවා නම් කතාබහ කරල වෙන් වෙන්න පුළුවන්. අපි විවාහ වෙන්නේ ජීවිතේ විඳින්න මිසක් විඳවන්න නෙමෙයි. මම හිතන්නේ, මට මගේ අදහස්, දුක සැප හැම දේම බෙදා හදා ගන්න පුළුවන් මාව තේරුම්ගත් සැමියෙක් ලැබිල තියෙනවා කියලයි. චමල් හැම අතින්ම මට ගැළපෙනවා.”ඔබ මේ දවස්වල පබා ටෙලිනාට්‍යයේ ‘හිමාලි’ චරිතයට පණපොවනවා. හිමාලි දැන් මවක්. මේ ගැන ඔබට මොකද හිතෙන්නේ?”පබා ටෙලිනාට්‍යයේ ‘හිමාලි’ දැන් අම්මා කෙනෙක්. ඇය ජීවිතේ ලබන්න ඕන හොඳම දේ ලබාගෙන තිබෙනවා. ඇගේ ජීවිතේ සුන්දරම, උතුම්ම කාලපරිච්ඡේදයක් මේ ගෙවෙන්නේ.ඒ වගේම මට මේ චරිතය රඟපෑමට ලැබීම ගැන මම පෞද්ගලිකවත් සතුටු වෙනවා. මොකද හිමාලිගේ දරුවා ලෙස රඟපාන්නේ මගේම සහෝදරයාගේ පුතුයි. නැන්දයි – පුතයි එක්ව රඟපෑමට ලැබුණු දුර්ලභ අවස්ථාවක් ලෙසයි මා මෙය දකින්නේ.’හිමාලි’ චරිතයට ලැබෙන ප්‍රේක්ෂක ප්‍රතිචාර කොහොමද?”මේ ටෙලිනාට්‍යය නරඹන හුඟදෙනෙක් මගේ රඟපෑම් ගැන සතුටින් කතාබහ කරනවා. ඔවුන් අහනවා ඇත්තටම මට දරුවෙක් ලැබෙන්න ඉන්නවද කියලා. මොකද මම ‘හිමාලි’ චරිතයේ දී ගැබිණි මවක් හරියටම ඇවිදින විදිහ රඟදක්වනවා.මම දැක්කා මගේ සහෝදරයාගේ බිරිඳ පුතා ලැබෙන්න ඉඳිද්දී ඇවිදින හැටි. මම එය අනුකරණය කරමින් චරිතයට අවශ්‍ය විදිහට රඟපෑවා. ඒ නිසාම රසික ජනතාවගෙන් චරිතය ගැන විවිධ ප්‍රතිචාර ලැබුණා.ඔබ වේදිකා නාට්‍යවලටත් පසුගිය දිනවල රංගනයෙන් දායක වුණා. ඒ ගැනත් කතා කරමු.”ඔව්. මම ‘තාරාවෝ ඉගිලෙති’ වේදිකා නාට්‍යයට සම්බන්ධ වුණා. නමුත් දැන් මම එයින් ඉවත්වුණා. අද වෙනකොට අලුත් නළු නිළියන් එයට දායක කර ගෙන තිබෙනවා. ඇත්තටම ඒ ගැන අපි කතා නොකර ඉමු. මොකද ඒ ගැන කතා කරන්න මම කැමැති නැහැ.මේ වෙනකොට බුද්ධික දමයන්ත ගේ අලුත්ම වේදිකා නාට්‍යයකට මට ආරාධනා ලැබිලා තිබෙනවා. එයට මම කොහොම හරි කාලය බෙදාහදාගෙන රංගනයෙන් දායකවෙන්න බලාපොරොත්තු වෙනවා. මොකද වේදිකාව තමයි අපේ රංගන විශ්වවිද්‍යාලය. එය අත්හැර යන්න මට හිතක් නැහැ.තුෂාරි වික්‍රමසිංහඡායාරූපය - මාලන් කරුණාරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005303</link>
    <topic>වකුගඩුවක් ඉල්ලා පුංචි මයුරගෙන් ආයාචනයක්</topic>
    <author/>
    <content>වකුගඩුවක් ඉල්ලා පුංචි මයුරගෙන් ආයාචනයක්ගලපිටමඩ කඩිගමුව කනිටු විදුහලේ 10 වැනි වසරේ අකුරු කරමින් සිටි මයුර රංගන මේ වන විට පේරාදෙණිය මහ රෝහලේ වාට්ටු අංක 4ට ඇතුළත් කරලා.පේරාදෙණිය රෝහලේ වෛද්‍ය ආසිරි අබේගුණවර්ධන මහතාගේ නිර්දේශය වන්නේ හැකි ඉක්මනින් මයුරට වකුගඩුවක් බද්ධ කළ යුතු බවයි.මයුරගේ පියා ඩබ්ලිව්.එම්.ලීලානන්ද. මව කරුණා අයිරාංගනී. මයුර මේ පවුලට එක්වන්නේ බඩපිස්සා ලෙසින්. පුංචි මයුරට වයස මාස 3ක් වෙද්දී පියා අංශභාග රෝගයෙන් ඔත්පලව මිය යනවා. මයුරගේ අක්කලා දෙදෙනා සහ අයියලා දෙදෙනා තම කිරිකැටි මල්ලියාව බලාගන්න අම්මට උදව් වෙන්නේ පුංචි මයුර ඒ තරමට හුරතල් නිසා.පියා නැති අඩුව එතරම් නොදැනුණු මයුර පාසල් යනවා. වසරින් වසර වැඩෙමින්, දඟකාරකම් කරමින් පාසල් ගිය මයුර ඉගෙන ගන්නත් දැක්වූයේ ලොකු උනන්දුවක්.ඒත්, මයුරගේ ජීවිතයේ අභාග්‍යවත් දිනය උදාවන්නේ 8 වසරේ ඉගෙනුම ලබමින් සිටියදී පාසලේ පැවැත්වුණු වෛද්‍ය සායනයේ පරීක්ෂණයකින්.එම ළමා සායනයේදී මයුර පරීක්ෂා කළ වෛද්‍යවරුන් ඔහු රුධිර හිඟකමකින් පෙළෙන බව සොයාගත්තා. වහාම කරවනැල්ල දිසා රෝහලට ඇතුළත් කෙරුණු මයුර එහි සිදුකළ පරීක්ෂණවලින් පසු රිජ්වේ ආර්යා රෝහලට මාරුකර යැවුණා.එහිදී වැඩිදුර පරීක්ෂණ සිදුකිරීමෙන් පසු මයුරගේ වකුගඩු දෙකම අසාමාන්‍ය ලෙස කුඩා බව සොයාගත් අතර ඔහු පේරාදෙණිය රෝහලට මාරුකර යැවෙනවා. සැමියා මිය ගිය පසු මානසිකව නොවැටී කිරිකැටි පුතා හදා වඩා ගන්නා මුත් එම දරුවාගේ රෝගී තත්ත්වය අසන මයුරගේ් මව දැඩි ලෙස මානසික කම්පනයකට ලක්වෙනවා.මයුරගේ වකුගඩුව O+ (O positive) වර්ගයේ වන අතර මවගේ වකුගඩුවත් O+ වර්ගයේම වනවා. එහෙත් පුතුගේ අසනීපය නිසා ඇය අධි රුධිර පීඩනයෙන් පෙළෙන බැවින් ඇගේ වකුගඩුවක් ලබාගැනීම සිදුකළ නොහැකියි.පුංචි මයුරට යළිත් සුපුරුදු ලෙස දුවපැන ඇවිදින්නට, පාසල් ගොස් අකුරු කරන්නට වකුගඩුවක් දන් දෙන්නට ඔබටත් හැකි නම් මයුරගේ අක්කා දයානිට 0717207984 හෝ මයුරගේ අයියා පුබුදුට 0770655039 අංකයට හෝ කතා කරන්න. එසේම ජීවිතය අයදින මයුරට ඔබේ කාරුණික බව දක්වන්නට මුදලින් ආධාර කළ හැකි නම් රුවන්වැල්ල ජාතික ඉතිරි කිරීමේ බැංකුවේ 1- 0035-03-2681-0 ගිණුම් අංකයට පරිත්‍යාග යොමු කළ හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005304</link>
    <topic>එල්ටීටීඊ එක පෙව්ව පෙති නිසා මගේ හදවත දුර්වල වෙලා</topic>
    <author>ඉඳුනිල් වීරරත්න</author>
    <content>එල්ටීටීඊ එක පෙව්ව පෙති නිසා මගේ හදවත දුර්වල වෙලාදශක තුනකට අධික කාලයක් අපේ රට භීෂණයෙන් වෙලාගෙන සිටි මිනීමරු ප්‍රභාකරන් මරු තුරුළට ගොස් වසරක් ගතවෙලා. දැන් අපට නිදහසේ ජීවත් වෙන්නට අවශ්‍ය පසුබිම සැකසී අවසන්. එහෙත් එදා වැලිඔය, වැලිකන්ද, කැබිතිගොල්ලෑව වැනි ගම්මානවල ජීවත්වුණු අහිංසක ගැමියන් කපා කොටා මරා දමමින් කළ මිනිස් සංහාරයන්හි දෝංකාරය තවමත් අපේ සිත් තුළ නිම්නාද වෙනවා.ජයමාන්න පුතා සමඟකුරිරු එල්ටීටීඊ ත්‍රස්තවාදීනට හසුවී කැපුම් කෙටුම් තුවාල පමණක් ලබා ජීවිතය බේරාගත්, එහෙත් ඒ නිසා මුළු ජීවිත කාලයම දුකට පත්වුණු අහිංසක පුද්ගලයෙක් පසුගියදා ලේක්හවුස් ආයතනයට පැමිණ සිටියා.කොළඹින් සැතපුම් සිය ගණනක් ඈත වැලිකන්ද ගමේ සිට හිමිදිරි පාන්දරින්ම තම සිඟිති පුතා සමඟ පැමිණ සිටියේ තම දුක රසඳුන හදවතක වේදනා තීරයෙන් ඔබට කියන්නයි.ඔහු නමින් විතාන පතිරන්නැහැලාගේ ජයමාන්න අප්පො. ඔහුගේ උපන් ගම නිවිතිගල. නිවිතිගල මහා විද්‍යාලයෙන් අධ්‍යාපනය ලබන ඔහු සාමාන්‍ය පෙළ සමත්වූවාට පසු ශ්‍රී ලංකා ගමනාගමන මණ්ඩලයේ ටිකට් පරීක්ෂකවරයකු ලෙස රැකියාවකට යනවා.දියුණුව පිළිබඳව නිරතුරු සිහින දකිමින් සිටි ඔහු මහවැලි අධිකාරිය ඇරැඹීමත් සමඟ එහි කොන්ත්‍රාත් වැඩ කිරීමට වැලිකන්දට යන්නේ මිතුරන් පිරිසක් සමඟ. ඒ 1983 වසරේ.එහිදී මහවැලිතැන්න ගමේ කෙළවර කැලේ වාඩියක් තනාගන්නා ඔවුන් ඇළවේලි තැනීමේ කටයුතු කඩිසරව කරගෙන ගිය අතර, ඉඩ ඇති පරිදි එම සශ්‍රීක පොළොවේ වී වගාවන් ද කිරීමට පෙලඹෙනවා.මේ කාල වකවානුව වනවිට එල්ටීටීඊ ත්‍රස්තවාදීන් ඉතා ක්‍රියාශීලීව කටයුතු කළ අතර, සිංහල ගම්වැසියන් පදිංචිව සිටි එවකට මායිම් ගම්මාන නමින් හැඳින්වූ ගම්වල වැසියන් කපා කොටා ඝාතනය කරමින් භීෂණය වැපිරුවා.එසේ එල්ටීටීඊ තර්ජනවලට වැලිකන්ද ගම ද ලක්වූ අතර මේ නිසා මහවැලිතැන්න ගමෙන් ඔවුන් ඉවත්කර සිංහපුර පාසලේ පැවැති කඳවුරට යොමු කිරීමට හමුදාවෙන් පියවර ගන්නවා.ජයමාන්නගේ ජීවිතයේ මේ ඇද වැටීම සියල්ලටම මුල් වුණු සිදුවීම වුණේ මේ අතරේදී.“අපිට මහවැලියේ කොන්ත්‍රාත්වලින් හොඳට මුදල් ලැබුණා. මේ නිසා අපි කුඹුරු වැඩත් කළා. එක දවසක් අපි 4 දෙනෙක් කතා වෙලා කුඹුරු පැහිල ද බලන්න ගියා. එහෙම යනකොට එල්ටීටීඊ එකේ 15 ක විතර පිරිසකට අපි කොටු වුණා.අල්ල ගත්ත හැටියෙම පෙති දෙකක් මගේ කටට දාල පෙව්වා. ඊට පස්සෙ මම මත්වුණා වගේ දැනුණා. ඊට පස්සෙ පිහිවලින් මගේ අත් දෙක ඇඟ කැපුවා. අසිහියෙන් වගේ උන් කියන කියන තැනට ගියා. මරයි කියන බයටම.මට හොඳ සිහිය එනකොට හිටියෙ කැලේ මැද්දෙ කොටි කෑම්ප් එකක. එතනට ලීඩර් කෙනෙක් ආවා. මාව දැක්කම එක පාරටම මිනිහ පුදුම වුණා. ඒ අපිත් එක්ක මහවැලියෙ වැඩ කරපු කොළඹ ප්‍රසිද්ධ සමාගමක ඉංජිනේරුවෙක්. මිනිහගෙ නම නරේන්ද්‍රසිංහ.මම මිනිහව හඳුනා ගත්තු බව මිනිහ දැනගත්තා. පස්සෙ මට කන්න බොන්න දෙන්න කියලා මිනිහ ගියා. සතියකට විතර පස්සෙ මාව යාංඔය ගාවට ගිහින් ඇරලුවා. අනිත් අයට මොනව වුණාද කියල දන්නෙ නෑ.රෑ එළිවෙනතුරු ගහක ඉඳල පහුවදා පදවිය පොලීසියට ආවා. එතැන ඕ.අයි.සී මහත්තයා මට රුපියල් 500 ක් අතට දීලා වැලිකන්ද කෑම්ප් එකට මාව බාරදුන්නා. ඔවුන් මාව රෝහල්ගත කළා.”රෝහල් ගත කිරීමෙන් පසු සුවය ලබන ඔහු යළිත් සාමාන්‍ය කටයුතු වල යෙදුණා. මේ අතර මහවැලි ඉඩම් බෙදාදීම තුළින් කුඹුරු අක්කර 2 1/2 ක් සහ ගොඩ ඉඩම් අක්කරයක් ඔහුට ලැබෙනවා. පෙර සිදුවීම් අමතක කර ඔහු සුපුරුදු ලෙස වැඩකටයුතු කරගනිමින් ජීවත්වනවා.පොළොන්නරුව 316 ගොවි ජනපදයේ පදිංචිව සිටි ජී.ජී. කරුණාවතී ජයමාන්නට මුණ ගැසෙන්නේ මේ කාලයේදී. 1993 දෙදෙනා එක වහලක් යටට වෙන අතර උත්සාහවන්තයකු වන ජයමාන්න තව තවත් වෙහෙසවී ගොවිතැන් කටයුතු කරනවා.ඔවුන්ගේ කැදැල්ලට දියණියක එක්වන්නේ මේ අතර. ඇය නිලූකා දිල්හානි. සතුට උතුරා ගිය ඔවුන්ගේ කැදැල්ලට 2006 වසරේදී ප්‍රීති විරාජ් පතිරණ පුංචි පුතා එක්වන්නේ ඒ සතුට තව තවත් වැඩි කරමින්.එහෙත් උත්සාහ වන්තයකු වුණු ජයමාන්නගේ කැදැල්ලේ ඒ සතුට වැඩිකල් රඳවා තබන්නට තරම් දෛවය කාරුණික වුණේ නැහැ.“එක්වරම පපුවේ කැක්කුමක් ඇල්ලුවා. බිරිඳ මාව පොළොන්නරුව මහ රෝහලට ඇතුළත් කළා. එහි දැඩි සත්කාර ඒකකයේ දිගටම හිටියා. සුවයක් ලැබුණාට පස්සෙ සති 3 කින්, සාමාන්‍ය බෙහෙත් දීලා මාව එව්වා.ඒ දොස්තර මහත්වරුන්ගේ නිගමනය වුණේ මට බයිපාස් එකක් කරන්න ඕන කියලයි. ඉන් පස්සෙ නිතර නිතරම මේ ලෙඩේ හැදෙන්න පටන් ගත්තා. මට මහන්සි වෙලා වැඩ කරන්න බැරිව ගියා. ජීවත් වෙන්න පවා අමාරු වුණා.මේ නිසා මම මගේ දුක් ගැනවිල්ල කියලා ලේක්හවුස් ආයතනයට ලිපියක් එව්වා. ඒ ලිපිය එදා ලේක්හවුස් සභාපතිතුමා වුණු දැන් ජාතික රූපවාහිනී සංස්ථාවේ සභාපතිවන අධිනීතීඥ සරත් කෝන්ගහගේ මැතිතුමා දැකලා මාව කැඳවලා රුපියල් 10,000/= ක් පරිත්‍යාග කළා. ඊට අමතරව එතුමා මාව කොළඹ ජාතික රෝහලට යොමු කළා. ඒ අනුව 2005.05.30 වැනිදා මම එහි ඇතුළත් වුණා.එහිදී ඩොක්ටර්ස්ලා කිව්වේ එදා එල්ටීටීඊ කොටි මට පොවලා තිබුණු පෙති දෙක නිසා මගේ හෘදය අධික ලෙස ගැහිලා ලෙඩවෙලා කියලයි. බයිපාස් එකක් කරන්න ඕන කියලත් කිව්වා. මාස 3 ක් කොළඹ ජාතික රෝහලේ නැවතිලා හිටිය මට 2005 අගෝස්තු 13 වැනිදා බයිපාස් සැත්කම සිදුකළා.”ජයමාන්නට සුවය ලබාදෙන්න බයිපාස් සැත්කම සිදු කරන්නෙ පී.එච්.ජී. රණසිංහ, ටී. ජයනෙත්ති සහ එස්.ආර්.ඩී. සිල්වා යන විශේෂඥ වෛද්‍ය කණ්ඩායමයි. ඔවුනට පින්සිදු වන්නට සුවය ලබන ජයමාන්න ඉන්පසු සාමාන්‍ය ලෙස වැඩකටයුතු කරගෙන ජීවත්වුණු අතර දියණිය විවාහ කර දීමට කටයුතු කරනවා.එහෙත් පසුගිය මාර්තු 18 වැනිදා දෛවය යළිත් ජයමාන්නට සරදම් කරන්නේ ඔහු අංශභාග රෝගියකු කරමින්. ගතේ සවිය නොමැති වුවත් සිතේ ශක්තිය සිඳ නොගත් ජයමාන්න පේරාදෙණිය මහරෝහලේ මහාචාර්ය වෛද්‍ය ඒකකයට ඇතුළත් වෙනවා.එහි විශේෂඥ වෛද්‍ය තිලක් ජයලත් මහතාගේ ප්‍රතිකාර වලින් තරමක් සුවය ලබා සිටින ජයමාන්න රසඳුන පාඨක ඔබගෙන් පිහිටක් ඉල්ලන්නේ සිංහපුර පැරකුම්යාය ප්‍රාථමික පාසලේ 3 වසරේ අධ්‍යාපනය ලබන ප්‍රීති විරාජ් පුතුගේ අනාගතය වෙනුවෙන්.“මට දැන් වයස 63 ක්. බයිපාස් සැත්කමක් කරලා ඉන්පස්සේ අංශභාග රෝගයෙන් ඔත්පල වෙලා ඉන්න මට දැන් ඉස්සර වාගෙ මහන්සිවෙලා වැඩ කරන්න බැහැ. මේ නිසා මගේ පුතාගේ අනාගතය ගැන මට දැනෙන්නේ බියක්.”ලංකා බැංකුවේ සෙවණපිටිය ශාඛාවේ අංක 9070124 ගිණුම ජයමාන්න අප්පොගේ ගිණුම වන අතර 027 5610725 ඔහුගේ දුරකතන අංකයයි. එළඹෙන පොසොන් මාසයේ ඔවුනගේ ජීවිතවලට එළියක් වන්නට ඔබටත් හැකිනම් එය සැබෑ කුසල කර්මයක් ම වේවි.ඉඳුනිල් වීරරත්නඡායාරූපය - ඉරේෂා වඩුගේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005305</link>
    <topic>හැම පෝයකම කැලණි පන්සලට ගිහින් කිරිපිඬු දානයක් දෙනවා</topic>
    <author>ඡායාරූප - සුදම් ගුණසිංහ</author>
    <content>හැම පෝයකම කැලණි පන්සලට ගිහින් කිරිපිඬු දානයක් දෙනවාරංගනයට ඇය කවදත් දැක්වූයේ ආදරණීය බවක්. ඒක ඈට උරුම වුණේ පරම්පරාවේ ලේ උරුමයෙන්මයි. ඒ උරුමයන් එක්කම උපතින් ම හිමි වුණු අමුතු නෙත් සඟලක්. රූ සපුවත් පුරා දශක ගණනාවක් ඈ සිනමාවේ රඳවා තබන්නට හේතු වුණා.ඈ සබීතා පෙරේරා. අපේ සිනමාවේ තවත් වාසනාවන්තම නිළියක්. රිදී තිරය ජයගන්නට එදා ඇය අප්‍රමාණ කැපකිරීම් කළා. දුෂ්කරතා වින්දා. ඒ සිනමාව කෙරෙහිම බැඳුණු අසීමිත ආදරය නිසාවෙන්මයි.ජයග්‍රහණ සම්මාන ඇගයුම් සමඟ පුරා දශක ගණනාවක් ඈ සිනමාව වෙනුවෙන් ම කැපවී තම වෘත්තීය ජීවිතයට සාධාරණය ඉෂ්ට කළා. අද අපි ඇගේ නිවහනට ගොඩවුණේ ඒ අතීතය ගැන අහන්න නෙවෙයි. සබීතා පෙරේරා කියන මේ තාරකාව ආදරණීය මවක්, බිරිඳක් සහ ගෘහණියක් ලෙසට ගෙන යන සරල චාම් දිවිය ගැන කතා බහකට.රාජගිරියත් ඇතුල්කෝට්ටේ හන්දියත් අතර මඟ ජනාකීර්ණ පෙදෙසක පිහිටි සබීතාගේ නිවහන ඇතුළත බොහෝම නිස්කලංකයි. මීට අවුරුදු දහයකට විතර ඉස්සර ව්‍යාපාරිකයෙකු වන උපාලි ජයසිංහ සමඟ විවාහ වී සබීතා තැනූ කූඩුවටයි අපි මේ ගොඩ වැදුණේ.මේ දෙමහල් නිවෙසේ වෙසෙන්නේ සබීතාත් ඇගේ ආදරණීය සැමියා උපාලිත් එකම පුතු චන්දූපත් ය. නිළියක වශයෙන් කාර්ය බහුල ජීවිතයක් ගත කළ සබීතා වැනි නිළියක් අද වනවිට සිය පවුල් ජීවිතේ පළමු කොට සලකමින් මේ ගෙන යන පවුල් ජීවිතේ සැබවින් අසිරිමත්.මේ නිවෙසේ එකතුව ක්ෂේත්‍ර දෙකක දෙදෙනෙකුගෙන් සමන්විතයි. සබීතාගේ සැමියා උපාලි ව්‍යාපාරික පවුලක ඉපිද පාසල් යන කාලයේ පටන් ම ව්‍යාපාර සමඟ එක්ව ගතවුණු ජීවිතයකට පුරුදු වූ කෙනෙක්.සබීතා සිනමාව සහ බැඳුණු පවුලක ඉපිද කුඩාකල පටන් ම සිනමා අත්දැකීම් සමඟ ගෙවුණු ජීවිතයකට පුරුදු වූ කෙනෙක්. මේ දෙදෙනාගේ ආදරණීය බැඳීම තව තවත් ශක්තිමත් කරන්නට හේතුවක් වුණේ උපාලිත් කලක පටන් ම කලාවට දැක්වූ ආදරයයි. ඔහු සිනමා ශාලා හිමියකු වශයෙනුත් ටෙලිනාට්‍ය නිෂ්පාදකවරයකු වශයෙනුත් විවිධ අයුරින් කලාවට හිතවත්කම් පෑවෙක්.“ඇත්තටම උපාලියි මමයි දෙන්නා ක්ෂේත්‍ර දෙකක වුණත් අපි දෙදෙනාගේ අන්‍යොන්‍ය අවබෝධය නිසා අපේ විවාහ ජීවිතේ ඉතාම සාර්ථකව ගත කරන්න පුළුවන් වුණා. උපාලි ව්‍යාපාරත් එක්ක හිටියට ඉස්සර ඉඳන් ම එයා කලාවට කැමැති කෙනෙක්.අදටත් එයාගෙන් මට කිසි බාධාවක් නෑ කලා කටයුතු වල නියැලෙන්න. නමුත් විවාහ වුණාට පස්සේ මගේ ජීවිතේ ප්‍රධාන තැන විවාහ ජීවිතේට දෙන්න ඕන කියල මට හිතුණා. ඉස්සර මම චිත්‍රපට කරන කාලේ ඒ වෙනුවෙන් මම උපරිමයෙන් කැපවුණා වගේ ම දැන් මම විවාහ ජීවිතේ වෙනුවෙන් උපරිමයෙන් කැපවෙනවා.සබීතාගේ දින චරියාවට චිත්‍රපට රංගනයන් අඩු වුණත් කලා කටයුතුවලට සහභාගි වීම පැත්තෙන් නම් ඇයට අඩුවක් නෑ. මේ කොයි ගමන බිමන තිබුණත් ඇගේ දින චරියාව පටන් ගන්නේ උදෑසනම අවදිවීමෙන්.“පුතා ඉස්කෝලෙ යන නිසාත් උපාලි උදේම ඔෆිස් එකට යන නිසාත් මම වේලාසනින් නැගිටිනවා. පුතාව ලෑස්ති කරලා ඉස්කෝලෙට යවලා උපාලිත් ඔෆිස් ගියාට පස්සෙ තවත් මට කරන්න රාජකාරි බොහොමයක් තියනවා. කොයි වැඩේ තිබුණත් දවල්ට පුතාව එක්ක එන්න මම යනවා. ගෙදර උයන පිහින වැඩ මගේ අතින් ම කෙරෙන්නේ නෑ. ඒකට මට උදව්වට කෙනෙක් ඉන්නවා. ඒ වුණාට කෑම බීම පිළිබඳ තීරණ ගන්නේ මම. සබීතාගේත් උපාලිගේත් කැදැල්ලේ ගේ දොරපරිපාලනය සියල්ලම සිදුවන්නේ සබීතාගේ අතින්. ඉස්සර ගෙදර ඉන්න කාලේ ඉඳන්ම නිවෙසේ කටයුතු ගැන ඇය උනන්දුවෙන් හිටපු නිසා තමන්ගේම නිවෙසේ කටයුතු කරගන්න තමාට අපහසුවක් නෑ කියලයි ඇය කිව්වේ.“ඇත්තටම කිව්වොත් මගේ ජීවිතේ බොහෝ විට ගෙවෙන්නේ ව්‍යාපාර කටයුතුත් එක්ක. ඒක හරිම කාර්ය බහුලයි. වේලාවක් අවේලාවක් නෑ. ඒ කටයුතු මට නිදහසේ කර ගන්න පුළුවන් වෙන්නේ ගේ දොර වගකීම්වලින් මම නිදහස් වෙලා ඉන්න නිසයි.සබීතාගේ දයාබර සැමියාත් අපිත් එක්ක කතාබහට එකතු වුණා. මම කැමැතියි මගේ ගෙදර පිළිවෙළට පිරිසිදුව තිබෙනවට. මගේ කාර්යාලයේදී වුණත් ඒ ගැන මම හරිම උනන්දුයි. මම ගෙදරට එනකොට මම ආස කරන පරිසරය ඉතාම හොඳින් නිර්මාණය කර තියන්න සබීතා දන්නවා.ඇත්තටම කිව්වොත් ඇය වෘත්තීය නිළියක් විදියට එයාගේ රාජකාරිය හරියට ඉෂ්ට කළා වගේ ම දැන් මට දයාබර බිරිඳක්, ගෘහණියක්, පුතාට ආදරණීය මවක් විදියට අකුරටම එයාගේ රාජකාරිය ඉෂ්ට කරනවා.සබීතා හරිම සරල කෙනෙක්. එයත් එක්ක වැඩ කටයුතු කරන්න හරිම පහසුයි. ඒකට ප්‍රධාන හේතුව තමයි එකිනෙකා අවබෝධ කර ගැනීමේ ශක්තිය. සබීතා - උපාලි කැදැල්ලේ ආදරය දිනාගත් එකම සම්පත පුතු චන්දූපය.ඔහු මේ වෙනවිට ජාත්‍යන්තර පාසලක 4 වැනි ශ්‍රේණියේ ඉගෙන ගන්නවා. චන්දූප පුතාගේ දවස වැඩියෙන් ගෙවෙන්නේ අම්මත් එක්ක. සබීතා පුතා වෙනුවෙන් සිනමාවෙන් ඈත්වෙලා දැන් අවුරුදු 09 ක් විතර වෙනවා. අම්මගෙයි - පුතාගෙයි හුරතලය මැද්දට තාත්තා මැදිහත් වෙන්නේ හවසට.“අපි තුන්දෙනාම ගෙදර ඉන්නේ හවස පහෙන් පස්සෙ. විශේෂ ගමනක් උපාලිටවත් මටවත් නොතිබුණොත් අනිවාර්යයෙන් ම අපි තුන්දෙනා අපේ කාමරේට වෙලා රෑ 7 - 8 වෙනකම් ටී.වී. බලනවා. මේ පුරුද්ද නිසාම පුතාගේ ඉස්කෝලෙ වැඩත් වේලාසනින් ඉවර කරනවා.”ඇත්තටම කිවුවොත් දැන් සබීතාගේ ලීකයේ වැඩියෙන් ඉන්නේ සැමියා උපාලිත් පුතු චන්දූපත්. මේ දෙන්නාගේ රුචිකත්වයන්ට අනුව තමයි ගෙදර කෑම හැදෙන්නෙත්. සබීතා හැම වෙලේම තමන්ගේ පවුලේ අයගේ සෞඛ්‍ය පිළිබඳ උනන්දු කෙනෙක්.ඒ නිසාම නිතරම එළවළු පලතුරු කොළ වර්ග ආහාරයට එකතු කරගන්න උනන්දු වෙනවා. ඉස්සර සුදු බත් කන්න පුරුදු වෙලා හිටපු උපාලිත් දැන් රතු බත් කන්න පුරුදු වෙලා. ඒ විතරක් නෙවෙයි කුඩා පුතු චන්දූපත් පුරුදු වෙලා ඉන්නේ ඒ සෞඛ්‍ය සම්පන්න සමබල ආහාර වේලට.සබීතාගේ ගේ පසුපස තිබෙන කුඩා ඉඩ ප්‍රමාණය වෙන්වෙලා තිබෙන්නේ මේ පවුලේ ආහාරය සඳහා අවශ්‍ය කොළ වර්ග වෙනුවෙන්. ගොටුකොළ, මුකුණුවැන්න, අගුණකොළ, කතුරුමුරුංගා වැනි ඵලා වර්ග නිවෙස පිටුපස වවලා තිබෙනවා.මේ දෙන්නාගේ එකම බලාපොරොත්තුව පුතු චන්දූප. ඔහු ජාත්‍යන්තර පාසලක ඉගෙන ගත්තත් ආගමට දහමට ළැඳි පොළවේ පය ගහල ජීවත්වෙන දරුවකු කිරීම සබීතාගෙයි උපාලිගෙයි ආසාව. හොඳ ගුණදහම් පුරුදු පුහුණු වෙන්න හැම සෙනසුරාදාවකම සබීතා පුතාව දහම් පාසල් එක්කන් යනවා.උපාලිත් - සබීතාත් දෙන්නම හොඳ බෞද්ධයෝ. සබීතා බොහෝ වෙලාවට උපාලිටත් වඩා ආගමික කටයුතුවලට එක්වෙනවා. හැම පසළොස්වක පෝයකටම පාන්දර 4.00 ට ඇය කැලණිය පන්සලට යනවා. කිරිපිඬු දානයකුත් ලෑස්ති කරගෙන. ගෙදර උදේ සවස බුදුන්ට පුද පූජා පැවැත්වෙනවා.“ඇත්තටම ඉස්සර මම ගෙදර බුදුන් වඳින්න පුරුදුවෙලා සිටියේ නෑ. මගේ යාළුවෙක් තමයි මාවත් මේ පැත්තට යොමු කළේ. දැන් මම උදේ හවස බුදුන්ට මල් පහන් සුවඳ දුන් වගේ ම බෙහෙත් වර්ගත් පූජා කරනවා. ඒකෙන් මගේ හිතට ලොකු සැනසීමක් දැනෙනවා.ගෙදර වැඩකටයුතුවලදී වැඩි වශයෙන් ප්‍රමුඛතාවය ලැබෙන්නේ පුතාගේ පාසල් වැඩට. සමහර වෙලාවට මම සැර කරන අවස්ථාත් තිබෙනවා. ඒ වෙලාවට කියනවා “අම්මි හරියට යකෙක් වගේ” කියලා. එක දවසක් ඇඳලත් පෙන්නුවා.”ඒ වුණාට එයා දන්නවා අපි එයාට කොච්චර ආදරේද කියලා. උපාලිටයි මටයි දෙන්නටම ඕන අපේ පුතාට හොඳට උගන්වන්න.උපාලි - සබීතා කැදැල්ලට දැන් වසර 10 ක ටත් වැඩියි.. ආපසු හැරිලා බලද්දි මොකද හිතෙන්නේ කියලා අපි ඇහුවා උපාලිගෙන්.“ඒකට කියන්න තිබෙන කෙටිම කෙටි උත්තරය තමයි සුන්දරයි” කියන එක.ඔහු දුන්නේ එහෙම උත්තරයක්.සබීතාගේ හිනාවේ තිබුණෙත් වචනයෙන් කියන්න බැරි සතුටකුත් එක්ක ඒ උත්තරයමයි නේද කියලා අපිට හිතුණා.ඡායාරූප - සුදම් ගුණසිංහහේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005306</link>
    <topic>මං හැම දේම කළේ එයාගෙ සතුට වෙනුවෙන්</topic>
    <author>ඉනෝකා පෙරේරා බණ්ඩාර</author>
    <content>මං හැම දේම කළේ එයාගෙ සතුට වෙනුවෙන්අවුරුදු හයකට කලින් මේ ගෙදරට ගොඩ වැදුණු දවස තවමත් මට අද ඊයෙ වගේ. ඒ, රසඳුනේම දිග හැරුණු ‘යුගයක මතකය’ ලිපි පෙළ වෙනුවෙන්.නාරද – නීලා යුවළ එක්ක ගත කළ ඒ පැය කිහිපයේ අපි හුඟක් දේ කතා කළා. විටෙක ඔහු ගැයුවා.නිලංගනීගේ ඉස්සරහ කුඹුරු කෑල්ල අස්වද්දන හැටි... වී ටික ගෙට ගන්නකල් තියෙන රාජකාරි... නිල් මානෙල් කුමුදු පිපෙන පොකුණෙ තිත්තයො - දණ්ඩියො කරණම් ගහන හැටි... නාරද කතා කළේ බොහොම සන්තෝසෙකින්. ඊටත් වඩා උජාරුවකින්. කොටින්ම පර්චස් තිහ – හතළිහකින් ගම්මානෙක සිරි මැවිල. බටු - මිරිස් - තක්කාලි - මෑ කරල් විතරක් නෙවෙයි, කොහිල වළකුත් ගේ අද්දර. වත්තෙ පිටියෙ වැඩ අහවර වෙලා නියර දිගේ ඇවිද නොයන වෙලාවට නාරදට පුළුවන් ඇඳේ ඉඳගෙනම මේ දේවල් විඳින්න.නීලා ගේ හැදුවෙ පරිසරය එක්ක බද්ද වෙච්චි ගාණට. ගේ විතරක් නෙවෙයි, ඔය හැමදේමත් නීලගෙ වැඩ.හැම තැනකම පේන්න දැනෙන්න තිබුණෙ නාරද සතුටු වෙන විදියෙ දේවල්. ‘මේ නීලා මං වෙනුවෙන් හදාපු පොඩි මාලිගාව...’ එදා නාරද අපි එක්කත් කිව්වා මතකයි.අදත් මං ඒ ගෙදරට ගොඩවුණු දවසක්. නීලා සුදු ඇඳගෙන. සිනහවක් – කතාවක් කිසිත් නැතිව නාරද සාලෙ මැද ලී පෙට්ටියක සුව නින්දෙ.ඔහුට ආදරය කළ නෑයන් – හිත මිතුරන් – රසිකයන් යනව. එනව. කඳුළක් හෙළනව. ඒත් ඔහුට නෑ වගක්.ජීවිතේ හැටි එහෙම තමයි. ආදරයෙන් බදා – වැළඳ ගන්න, දාලා යන්න බැහැයි කියල හිතෙන හැම දේම දාලා යන මොහොතක් එනව. හරියට අව් රැල්ලක් එනකල් අතු අග පොපියන පිනි බිඳු වගේ.දුක - සැප බෙදා ගත්තු, ආදරෙන් වැළඳගත් සැමියකුගේ වියෝව බිරියකට මහා දුකක්. දරාගන්නව තියා හිතා ගන්නවත් බැරි දෙයක්.නිලංගනීටත් එහෙමයි. කඳුළු අතරින් වුණත් ඈ නාරද ගැන කතා කරනව. දුකක් වුණත් ඒ මෙනෙහි කිරීම පවා සතුටක් ගෙනෙනව නම්... අනේ මොන තරම් දෙයක්ද...!එදා නිල්ල පීදුණු කුඹුරු කෑල්ල පුරන්ව ගිහින්. ඇයත් මමත් කුඹුර අද්දර ටෙන්ට් එකේ පුටු දෙකක. වැහි බීරම, පාළු මූසල අඳුර පරිසරයම වෙළාගෙන.”සති දෙකක වෙලේ ඉඳන් නාරද බඩ පිපිල වගේ කිව්වා. ඒත් බෙහෙත් ගන්න කැමැති නෑ. මගේ දූ පි‍්‍රයංගා විවාහවෙලා ඉන්නෙ මහාචාර්ය කාලෝ ෆොන්සේකාගේ පුතු සුරංග එක්ක. එදා ප්‍රොෆෙසර් ඇවිත් බැලුවා. එයාගෙ වද කිරීමට තමයි මහාචාර්ය කොල්වින් ගුණරත්න ළඟට යන්න නාරද කැමැති වුණේ. ඉන්පස්සෙ ජයවර්ධනපුර රෝහලට ඇතුල් කළා. ඒ ඉක්මන් ප්‍රතිකාර අවශ්‍ය නිසා. පිළිකා තත්ත්වයක් කියලයි සැක කළේ. ගෙදර ගෙනියල සතුටින් තියන්න කියල වෛද්‍යවරු කිව්වා. දවස් තුනකට කලින් වගේ ඉඳල නාරද මහ අමුතු දේවල් කතා කළේ.”වෙලාවකට පුටුවෙ ඉන්න ගමන් උඩ බලාගෙන කාටද කතා කරනව. වාගීෂ්වර පඬිතුමා නාරදගෙ සීයා. ‘වාගිෂ්වර හාමුදුරුවන්ට කියන්න මුණුබුරා ඇවිත් ඉන්නව කියල...’ ඇස් ඇරගෙන එයා තනියම කියවනව. පාන්දර දෙකට විතර නීලෝ... නීලෝ... කියල මට අඬගහනව. ‘මට ආදරෙන් වතුර ටිකක් පොවන්න...’ ඉතින් මං පොවනව. ‘සාරංගට එන්න කියල කෝල් කරන්න’ කියනව.ඉතින් මං සාරංගට කතා කරනව. පි‍්‍රයංගා - සමන්ති මගේ දූල දෙන්නටත් එයා හරිම ආදරෙයි. පි‍්‍රයංගා දූ ළඟින් ඉන්න එක එයාට හයියක් වුණා.සාරංගමේ ගේ හැදුවෙ මං එයා සතුටු හැම දේම එකතු කරල. ස්වභාවික පරිසරයක ඉන්නව කියන හැඟීමට එයා හුඟක් පි‍්‍රය කළා. මාස හයකට කලින් මං එයා බුද්ධගයා වැන්දුවා.එදා මට තවම මතකයි. මං කිව්වා, ‘ඔන්න නාරද අපි බුද්ධ ගයා ආවා. වැන්දා ඔයාට සතුටුද...’ කියල.”අද මං සම්පූර්ණ මිනිහෙක් වුණා නීලො... ඔයාට පින්...” කිව්වා. මං ජීවිතේ ඇති තරම් සැප විඳපු කෙනෙක්. මට ඕනෙ වුණේ නාරද සැපෙන් තියන්න.19 වැනිදත් මං නාරදව පුටුවෙ තියල කතා කර කර හිටියා. එයා මගේ අත අල්ල ගත්තම මට හරි සීතලක් දැනුණා. මං එයාගෙ ඔළුව අතගෑවා. ‘අපි ආපහු බුද්ධගයා යමු නාරද...’ මං එයාට කිව්වම ඒ ඇස්වල කඳුළු පිරුණා. ඒත් එයා ඔළුව වනල හා කිව්වා. තව ටිකකින් අහස දිහා බලාගෙන ඉඳලා මගේ පැත්තට ඇස් හැරෙව්වා.ඒ ඇස් එහෙමම මං ළඟ නැවතුණා... මගේ දිහා බලාගෙනම එයා යන්න ගියා...”ඈ හඬනව. ‘අනේ අඬන්න එපා...’ කියන්න මගේ දිව නැමෙන් නෑ. ඒ අන්තිම මොහොත සිහි වෙන ගානෙ ඈ අඬාවි. කඳුළුත් එක්ක ඒ දුක මොහොතකට හරි දියවෙලා යනව නම්...ඒක නවත්වන්නෙ මොන හිතකින්ද... ඒ කඳුළට මං ඉඩ හැරියෙ ඒ නිසා.තිලකා රණසිංහනාරද, නීලගෙ ප්‍රථම ප්‍රේමය.”මං නාරදට ආදරේ කරන්න ගත්තෙ අවුරුදු 11 දි. ඒක ප්‍රේමයක්ද කියන්න දන්නෑ. මගේ මාමා ඩොක්ට ආතර් ගුණවර්ධන ඒ කාලෙ ඩ්‍රයිවර් යවල අමරදේව මාස්ටර්වයි – නාරදවයි හැම සති අන්තෙම ගෙදරට ගෙන්ව ගන්නව සින්දු අහන්න. මං ඉන්නෙම නාරද ළඟ. එයා යන යන තැන ගේ පුරාමත් මං එයා එක්ක. හැබැයි ආදරේ ප්‍රකාශ කළේ මට අවුරුදු 17 විතර. තාත්තල – මාමල හරි සැරයි. ඒ නිසා අපි දෙන්නම බය වුණා. ගෙදරින් ගෙනා යෝජනාවකට එකඟ වෙලා මං විවාහ වුණා.ඕස්ට්‍රේලියාවෙ පදිංචි වුණා. මගේ මහත්තයා නැති වෙනකොට මට අවුරුදු 36 යි.තවත් අවුරුදු දහයකට පස්සෙ ලංකාවට ඇවිත් ආපහු යන්න දවසකට කලින් මං අහම්බෙන් නාරදව ටී.වී. එකේ දැක්කා.මහා දුක් මුහුණක්. ආපහු ගියත් ඒ දුක්බර මුහුණ හැම වෙලාවෙම මැවිල පෙනුණා. මං එහෙ ඉඳන් නාරද ගැන හෙව්වා. අන්තිමේ මං ඔහු හොයා ගත්තා.තැන තැන ගත කරපු ඒ ජීවිතේ නිම කරල අපි ආපහු විවාහ වුණා. මං ආපහු ලංකාවට එනකොට ගෙනාවෙ නාරදට අවශ්‍ය දේ විතරයි. එයා හුඟක් දුක් විඳපු බව තේරුණා. මට ඕනෙ වුණේ එයා සතුටින් තියන්න...”ඇත්තටම ඈ ඒ දේ කළා මුළු හදින්ම . ක්‍රියාවෙන්ම.’මුළු හදින් මම ඇයට පෙම්කොටඅනාගත පෙම් සිහින මැව්වෙමිමගේ සොඳුරිය වෙනත් කෙනෙකුටඅයිති වෙන හැටි බලා දුක්වෙමි...’වියෝ දුකින් හිත පාරන විලාපයක් බඳු මේ ගීය, නාරද ගයන විට කඳුළක් නොවැටෙන්නෙ මොන දෙනෙතින්ද...සරසවි සිසුන් පිස්සු වැට්ට වූ මේ ගීය කලක් ගුවන් විදුලියේ තහනම් කළ බවත්, පේරාදෙණිය වළේ පැදුරකදි තරුණයො නාරද ලවා හත් වරක් මේ ගීය ගායනා කරවූ බවත් මං දැන ගත්තෙ තිලකාගෙන්.ඈ තිලකා රණසිංහ. ඒ නිසල දේහය අද්දර, ඇගේ දෙනෙතින් කඳුළක් වැටෙන හැටි මං බලාගෙන. කලක් ජීවිතයෙ දුක සැප බෙදා ගත් ඔවුන් බොහෝ කල් වෙන්ව උන්නත් යළි හමුවෙලා.දුක සැප අහන්නවත්, අතීතය ගැන කතා කරන්නවත් නෙවී. අවසන් බුහුමන් දක්වන්න.”නාරදට හුඟක් හොඳ ගති ගුණ තිබුණා. ඒත් ගෙදරට වැඩිය එයා පි‍්‍රය කළේ යාළු - මිත්‍ර සමාගමට. පුංචි පුතෙක් එක්ක ජීවිතේට තනිව මුහුණ දෙන්න හුඟක් වෙලාවට මට සිද්ධ වුණේ ඒ නිසා. ඒත් මං එයා වෙනුවෙන් සාරංගට හොඳට ඉගැන්නුවා. අඩුවක් දැනෙන්න තිබ්බෙ නැහැ.අපි කතා නොකළට මං දන්නව ඒ දේවලින් නාරද සතුටු වෙන්න ඇති. තැන තැන ගත කරන ජීවිතේකට වඩා විවාහ වෙනව කියල දැනගත්තම මං ඇත්තටම සතුටු වුණා. ඇස්වල කඳුළක් උපන්නෙ ඒ අතීතෙ මතක් වෙලා...”විශ්ලේෂණය කරන්න බැරි හුඟක් දේ ජීවිතයට අදාළයි. එක්වීමට - දෙදරීමට හෝ වෙන්වීමට පැහැදිලි හේතු හොයන්න බැරිත් ඒ නිසාමයි.”නාරදගේ ගීත අතළොස්සට මං කවදත් පි‍්‍රයයි”’මේ ප්‍රේම ලෝකේනීති රීති හරි වැරැදිසලකන්නෙ නෑ...චේතනා පරිශුද්ධ වේ නම්පෙම් සටන් පරදින්නෙ නෑ...’ඒ කාලෙ ඔය ගීතය සමරු පොත්වල වරදින්නෑ. ඇය පමණයි – මගේ මිහිර, ගුවන් තලය නිසන්සලේ, පිපී පිපී රේණු නටන, ආදර නිල් දෑසේ, පුෂ්ප මකරන්දය මාගේ, ආරිච්චි - බෝරිච්චි මේ භවයෙදි මුළු දිය දායේ එකතු නොවනු ඇත අප ආයේ, චන්ද්‍ර බිම්බයුරු, කටු අකුලේ පිපි, වගේ ගීත සියල්ලම එදා තරුණ – තරුණියො ආදරෙන් වැළඳගත්තා. ඔහුගෙ උසස් ප්‍රතිභාවට මං කවදත් ගරු කළා...”ඇයට වගේම සාරංග පුතුටත් තාත්තගෙ වියෝව දුකක්.”තාත්තා මට, කියවන්න අමාරු පොතක් වගේ. ඒ පොත කියවගන්න ලේසි වුණා නම් හොඳයි කියල මට හුඟක් දැනුණෙ වැඩිහිටි වුණාට පස්සෙ.අම්මගෙ ආදරය තුළ තාත්තගෙ අඩුව පුංචි කාලෙ ඉඳල නොදැනුණාට, අන්තිම කාලෙ තාත්තා හුඟක් මට ළං වුණා. මගේ රඟපෑම්, අධ්‍යාපනය වගේ හුඟක් දේ ගැන අපි කතා කළා.’ආදර නිල් දෑසේ - ආදර නිල් දෑසේ...,මැණික් රුවක් ඇඳී තිබේආදර නිල් දෑසේ...,තාත්තගෙ මේ ගීය මාව අදටත් සසල කරවනව. තාත්තෙකුයි – පුතෙකුයි හැටියට අපිට තව ළඟින් ඇසුරු කරන්න තිබුණා නම් කියල නොහිතෙනව නෙවෙයි. ඒත් මෙහෙම අත්දැකීමක් ලබපු මේ ලෝකෙ එකම ළමයා මං නෙවෙයිනෙ.ඒ නිසා තාත්තගෙ හැම හොඳක්ම සිහි කරල අම්මටයි – මටයි සතුටු වෙන්න පුළුවන්..., මං හොඳින් ඉගෙන ගත් එක ගැන, තොරතුරු තාක්‍ෂණ උපාධිය සම්පූර්ණ කරපු එක ගැන තාත්තා හරියට සතුටු වුණා. මේ රටේ සරසවි සම්මානයක් හිමි කර ගත් පළමු ගායකයා තාත්තා වීම මට සතුටක්. ඒ සම්මානය ලබපු රන් මුතු දූවේ ‘ගලන ගඟකි – ජීවිතේ’ ගීතයට මාත් කැමැතියි.ලබන ජුනි 07 වැනිදා තාත්තගෙ උපන් දිනේ. හිටිය නම් අවුරුදු 77 ක්. ඒත් මේ තමයි ජීවිතෙන් අපිට ලැබුණු දේ...’කොයි තරම් ආසාවල් - පැතුම් තිබුණත් වෙලාවකට අපිට ලැබෙන්නෙ ජීවිතේ දෙන දේ විතරයි. ආපහු යන්න වෙන්නෙත් ඒ හැම දේම දාලා.නාරද අපිට කියල ගියෙත් ඒ පාඩම.ඉනෝකා පෙරේරා බණ්ඩාරඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005307</link>
    <topic>හිමාලයා කඳු අතරින් එබී බලන හිම බලන්න ඔබත් එන්න අපිත් එක්ක</topic>
    <author>සේමාලි කැල්ලපත</author>
    <content>හිමාලයා කඳු අතරින් එබී බලන හිම බලන්න ඔබත් එන්න අපිත් එක්කවවට වංගු ගසමින් දුම්රිය කඳු මුදුන් කරා ඇදෙන්නෙ තරමක් හෙමින්. මඟ දිගට පසුවෙන කහ රතු සුදු රෝස යනාදී වූ නේක වර්ණ නම් නොදන්නා මලින් බරවුණු ගස් ප්‍රමාණය අනන්තයි; අප්‍රමාණයි.ඈතින් ඈතට පෙනෙන කඳු වළල්ල දිහා දෑස් යොමු වෙන්නෙ ඉබේටම. ඒ කඳු මුදුන් ගන මීදුමෙන් වැහිලා. මඳින් මඳ කඳු මුදුන් කරා දුම්රිය ළඟාවෙද්දී ගත හිරිගඬු නංවමින් සීතල තදින් ගතට වැදෙනු දැනේ.හිමෙන් වැසුණු හිමාලයා කඳු මුදුන් මනාලි නගරයට පෙනෙන අයුරුළඟදී වැටුණු හිම නිසා මැරී ගිය තණකොළ තවමත් පණ ගැහිලා නෑ. දැන් වැටෙන අව්ව නිසා ඒවා දුඹුරු පාට ගැහිලා. පරිසරයේ තියෙන්නෙ සීතල වියළි බවක්. මේක තේරුම් ගන්න බැරි දේශගුණයක්. එහෙන් අව්ව සැරයි. ඒත් සීතලයි. හමන සුළඟ සනීපයි.පයින්, ඕක් සහ දේවදාර වනාන්තර පසුකරමින් දුම්රිය ඇදෙන්නේ නැළවිලි ගමනින්. මුහුදු මට්ටමේ සිට මීටර් 640 ක උසකින් පටන් ගෙන මීටර් 2000 කට වැඩි උසක් කරා ඇදෙන මේ දුම්රියේ ගමන මීටත් වඩා වේගවත් කරන්න නම් බැරි හැඩයි.ගමනේ ලතාවත් නැළවිලි ගතියත් හමා එන වියළි සීත සුළඟත් නෙතට ගෙන දෙන්නේ විඩාබර නිදි සුවයක්. ඒත් දෑස මොහොතකට හෝ පියවන්න සිත ඉඩ දෙන්නේ නෑ. හේතුව මඟ දිගට පසු කෙරෙන විසිතුරු දේ දෑසට රඳවා ගැනීමට තියෙන ආශාවයි.දුම්රිය මඟ දිගට දෙපස තියෙන විසල් ගස් කීපයක් ලේ රත් පැහැ ගත් මල් පොකුරින් බරවෙලා. අවට වියළි වුවත් පරිසරය අලංකාරයි. මලින් බරවෙලා. තැන තැන විසල් ගසින් පිරී දේවදාර සහ පයිනස් වනාන්තර පසුකර යද්දී හමා එන සුළඟ කුමක්දෝ යැයි නොදන්නා නැවුම් සුවඳක් අප වෙත ගෙනාවා.මනාලි සම්ප්‍රදායික ඇඳුමින් සැරසුණු ගම්බද කතුන්ඉතා පහළින් ඇදෙන මහ පාර තවත් වෙලාවකදි පේන්නේ අපි ඉන්න තැනට ඉහළින්. නිතරම වමට බර වී ඇදුණු දුම්රිය පාර ඉඳහිට දකුණටත් බර වෙමින් ඉදිරියට ඇදී යනවා.දුම්රිය වංගු ගසමින් යන ඇතැම් තැන්වලදී පහළින් ඇදෙන මහා මාර්ගය පේන්නේ විශාල නාගරාජයෙක් වක්වෙමින් ඇදී යනවා වගෙයි. කේතුධර හැඩයේ නම් නොදන්නා විසල් ගසින් පිරි කඳුයාය පසු කරමින් යන මේ ගමන අපූරු ය.ඉන්දියාවේ හිමාලයා කඳු පන්තියේ එක් කන්දක් ෂිවාලික් කඳුයාය ලෙසින් හැඳින්වෙනවා. උප හිමාලයා ලෙසින් ද මේ කඳුයාය හැඳින්වෙනවා.හිමාලයා කඳු කී පමණින් අපේ සිතට නැගුණේ කුතුහලයක්. අප අසල්වැසි රටේ පිහිටි මේ හිමාලයා කඳු පන්තිය ගැන කුඩා කල අප කෙතරම් අසා ඇත්ද? එදා පොතපතින් කියවා දැනගත් ඒ කඳුයාය දැන් අපේ දෑස් අභියස. මේ කඳු පන්තියේ පරක් තෙරක් නොමැති තරම් ඈතින් ඈතට පේන්නේ මීදුමෙන් බරවුණු කඳු මුදුන්.කඳු නැඟගෙන යන මේ ගමන යන්න අප මේ විශේෂිත වූ දුම්රිය තෝරා ගන්න හේතු ගණනාවක් තිබුණා. මේ දුම්රිය හඳුන්වන්නේ සෙල්ලම් කෝච්චිය ලෙසයි. (Toy train) හැබැයි මේ දුම්රිය අසුනක් වෙන් කරගන්න ගෙවිය යුතු ගණන නම් සෙල්ලම් නැහැ. ඉන්දියාවේ උස් කඳු මුදුන් සිසාරා යන්නට මේ ආකාරයේ වූ දුම්රිය හතරක් තියෙනවා.මේ දුම්රිය හඳුන්වන්නේ කල්කා - සිම්ලා toy train ද ලෙසින්. අනෙක් දුම්රිය තුන දිවෙන්නේ ඌටි, පතන්කොට් සහ ඩාජිලින් යන කඳුකර ප්‍රදේශ කරායි. සාමාන්‍යයෙන් රට පුරා දිවෙන පළල් දුම්රිය මාර්ගය වෙනුවට මේ දුම්රිය දිවෙන්නේ පටු දුම්රිය මාර්ගයකයි. මේ දුම්රියtoy train ලෙස හැඳින්වෙන්නේ ඒ පටු දුම්රිය පාරේ දිවෙන නිසා වෙන්න ඇති.ගොතික් ක්‍රමයට තැනුණු පාලමක් මතින් වැටුණු දුම්රිය මඟඋතුරු ඉන්දියාවේ හිමාචාල් ප්‍රාන්තයේ කඳු අතර වූ නගරයක් වන සිම්ලා කරා යන ගමනට දුම්රිය පිටත් වෙන්නේ කල්කා නගරයේ සිටයි. නවදිල්ලියේ සිට දුම්රියෙන් නම් රැයක් පුරා විත් බොහෝ සංචාරකයන් කල්කාවලින් සෙල්ලම් කෝච්චියට නගින්නේ ඒ ගමනේ අපූර්වත්වය විඳගන්නයි.ප්‍රධාන මාර්ගය ඔස්සේ වාහනයක ගියහොත් කිලෝමීටර් 96 ක්වූ කල්කා සිම්ලා ගමනට වැයවෙන්නේ පැය දෙකහමාරයි. ඒත් මේ කෝච්චි ගමනට පැය පහක් ගත වෙනවා. ඉතින් පැය දෙකහමාරෙන් නොයා වැඩි මුදලක් ගෙවා ගෙන වැඩි කාලයක් වැය කරමින් මේ දුම්රියේ යන්නේ ඇයි? ඒ ගමනේ ඇති අපූර්වත්වය නිසයි.ඇත්තෙන්ම එය අපූරු අත්දැකීමක් වුණා. උදේ පාන්දර සීතලෙන් මිරිකෙමින් අපි කල්කා බලා ආවේ මේ දුම්රියට නගින්නයි.මේ දුම්රිය පොළ හා දුම්රිය මාර්ගය අපූරු දෙයක් වීමටත් හේතු තියෙනවා. ඒ, මේ දුම්රිය මාර්ගය යුනෙස්කෝව මඟින් ලෝක උරුමයක් ලෙස නම්කර තිබීමයි. හිමාලයා කඳු යායේ සුන්දරත්වය නැරැඹීමට හොඳම ක්‍රමය මේ දුම්රිය මාර්ගයේ ගමන් කිරීම යැයි යන මතය තවත් හේතුවක්.කිලෝමීටර් 96 ක් වැනි දුරක දී මුහුදු මට්ටමේ සිට ඉතා දළ නැග්මක් ඇති එකම දුම්රිය මාර්ගය ලෙස මේ මාර්ගය ගීනස් වාර්තා පොතට එක්වෙනවා. මුළු දුම්රිය මඟෙන් වැඩි ප්‍රමාණයක් වට වංගුවලින් යුක්තයි. දෙපැත්තේම පිහිටි කඳු අතරින් රිදී පටි දෙකක් මෙන් දිවෙන දුම්රිය මඟ දිගට පසුවන බිම් ගෙවල් ගණන සීයකටත් වැඩියි. ගොතික් ක්‍රමයට තැනුණු පාලම් 800 කටත් වැඩි ප්‍රමාණයක් උඩින් මේ දුම්රිය දිවෙනවා.අපි පසුකළ එක් බිම් ගෙයක් කිලෝ මීටරයකටත් වඩා දිග බව අපි දැනගත්තා. ඒ බිම්ගෙයි නම හා එතැන ඇති දුම්රිය පොළ බාරොග්. කල්කාවලින් දුම්රිය පිටත් වූ පසු දුම්රිය නැවැත්වෙන එකම දුම්රිය පොළ බාරොග් දුම්රිය පොළයි.මෙතැන හරිම ලස්සන තැනක්. හරිම පිරිසුදුයි. දෑතේ දෙපයේ හිරි ඇරගන්නත් එක්ක දුම්රියේ පැමිණි සෑම මගියෙක්ම පාහේ මෙතැන බහිනවා. දුම්රිය මඟ දෙපස ඇති උස් කණ්ඩි ලා රෝස හා කහ පැහැති මලින් පිරුණු කුඩා පඳුරුවලින් වැහිලා. දුම්රිය පොළ සෑම තැනකම පාහේ දම්පාට ජෙරනියම් මල් පිරුණු පෝච්චි එල්ලලා.සෙල්ලම් දුම්රියේ යන මගීන්ට උදේ ආහාරය දුම්රියේදී ලබා දෙනවා. ඒ නියමිත කෑම පෙට්ටි දුම්රියට පටවන්නේ බාරොග් දුම්රිය පොළෙන්. මේක ඉන්දියාවේ සුද්දන් ගේ කාලෙදි හිටන් කරපු දෙයක්. දැනුත් ඒ විදිහටම බාරොග්වලින් දුම්රිය පිටත් වූ පසු උදේ කෑම වේල මගීන්ට පිළිගන්වනවා. හිමිදිරියේ ඇඟ හිරිගඩු නංවන සීතලේ දුම්රියට ගොඩ වූ මගීන්ට ඒ උදෑසන ආහාර වේලත් ඒ සමඟම ලැබෙන උණුසුම් කිරි තේ කෝප්පයත් නිසා ඇඟට ප්‍රාණවත් බවක් ලැබෙනවා.යැක් ගවයකු මත නැඟි දරුවෙක්කෙමෙන් කෙමෙන් කඳුකර වනාන්තර ප්‍රදේශ පසුකර අප කිසියම් වූ නගරයකට සේන්දු වෙන බවක් දැනුණේ ඈතින් ඈත ගොඩනැගිලි පේන්න පටන් ගත් නිසයි. කඳු තැනින් තැන යන්තමින් සමතලා කර තැනූ ගොඩනැගිලි ඈතට පේන්නේ එකපිට තැබූ ගිනිපෙට්ටි වගෙයි.දුම්රිය ටිකින් ටික අප සිම්ලාව කරා ගෙන ආවා. නොවැම්බර්, දෙසැම්බර් මාසෙදි මේ පළාතම සුදෝසුදු හිමෙන් වැහෙනවා. පෙබරවාරි, මාර්තු වෙනකොට හිම දියවෙලා. අප්‍රේල් මාසයේ අප යන කොට යන්තම් උෂ්ණ කාලෙ පටන් ගත්තා විතරයි.ඒත් උදේ පාන්දරටයි රෑටයි හරිම සීතලයි. සිම්ලා නගරය හැඳින්වෙන්නේ ‘කඳුයායේ රැජන’ යන නමින්. ඒ නමේ අර්ථයෙන්ම ඇත්තටම සිම්ලාව රැජනක් හා සමානයි. ඈතින් ඈත හිමාලයා කඳු යායෙන් වට වුණු සිම්ලාව හරහා හමායන සීත සුළං ගතට සිතට එක් කළේ අමුතුම සීතලක්. අප සිම්ලාවලින් බහින කොට උදේ 10.30 ට විතර ඇති.සිම්ලා අවට ප්‍රදේශ කීපයක ඇවිදින්න අපට අවස්ථාව ලැබුණා. සිම්ලාව අයත් ඉන්දියාවේ හිමාචාල් ප්‍රාන්තයේ උණු දිය උල්පත් බොහොමයි. මෙරට සීතලම ගංගා අතරින් එකක් ලෙස සැලකෙන සුල්ටෙජ් ගංගාව ගලා යන්නේ සිම්ලාවට කිලෝ මීටර් 51 ක් පමණ ඈතින්. හරිම පුදුමය තමයි මේ සීතල ගංගාවේ දකුණු ඉවුරේ වර්ග කිලෝ මීටරයක පමණ ප්‍රදේශයක තැනින් තැන උණු දිය උල්පත් තිබීම.ඉන්දියාවේ හිමාලයා කඳු අතරින් එබී බලන සුදෝ සුදු හිම බලන්න අප ආ ගමනේ තවමත් ගෙවුණේ බාගයක් පමණි. හිමේ අසිරිය විඳින්න අප යා යුතු තව දුරක් වෙනවා. අප මීළඟට යා යුත්තේ මනාලි නම්වූ සුන්දර නගරයට යි. දෙදිනක් සිම්ලාවේ නතර වූ අප පසුදින උදේ රැයින් පිටත් වුණේ මනාලි යන්නයි. මනාලි තියෙන්නේ සිම්ලා සිට කිලෝ මීටර් 280 ක් දුරින්.‘මනු’ කියන සෘෂිවරයාගේ නිවහන යන නමින් මනාලි ලෙස හඳුන්වන මේ ප්‍රදේශය හින්දුන් සලකන්නේ පූජනීය නගරයක් ලෙසයි. කුල්ලු නිම්නයේ ඇති පැරැණි නගරයක් වන මනාලි හතර වටේට ඇත්තේ හිම කඳුයි. හරියට හිම කඳු අත ළඟ වගෙයි පේන්නේ. සිම්ලා සිට මනාලි කරා යද්දි මඟ දිගට පසුවන්නේ ඇපල් සහ චෙරි වතුයි. ඇපල් ගස්වලට හොඳට සාත්තු කර තිබුණේ සරු අස්වැන්නක් බලාපොරොත්තුවෙන් වගෙයි. අපි ගිය දිනවල ගස් සුදුපාට මලින් බර වෙලා.සිම්ලා පසුකර මද දුරක් යද්දී ඉතා පිරිසුදු දියෙන් යුතු ගංගාවක් අපි දැක්කා. මේ ගඟ හඳුන්වන්නේ බියාස් ගංගාව ලෙසයි. අප මනාලිවලට යනකම්ම මේ ගංගාව තැනින් තැන දි අප අත්නොහැර අප සමඟ ම ආවා වගේ මුණ ගැහුණා. ඉන්දු ගංගාවේ අතු ගංගාවක් වන මේ ගඟ හිමාලයා සිට ගලාවිත් පංජාබය හරහා පකිස්ථානයට ම යනවාලු.මනාලි නගරය අවට ඇත්තේ කඳු ආශි‍්‍රත සුන්දර ගම්මානයක්. හැම තැනම ඇපල්, පීච්, ඇපි‍්‍රකට් පෙයාර්ස් සහ මිදි වතු. දෙසැම්බර් සිට පෙබරවාරි දක්වාම මේ පළාත් සුදෝ සුදු හිමෙන් වැහෙනවා. ඇපල් ඵලදාවට මේ හිම හා ආර්ද්‍රතාව දැඩිව බලපානවා. අප ගිය දවස්වල මේ පලතුරු ගස් මලින් බර වෙලා. ඇපල්, මිදි සහ පීච්වලින් වයින් නිෂ්පාදනයත් කෙරෙනවා. මේ පළාතේ පලතුරු වයින් හරිම ලාබයි.හදිම්බා දේවි දෙවොලවයින්වලට අමතරව විශේෂයෙන් පැරැණි මනාලි පැත්තේ ‘චරාස්’ නමින් හැඳින්වෙන පැළෑටියක් වැවෙනවා. මේවා වවන්නේ හොරෙන්. සෑම ගෙදරකම පාහේ මුට්ටියක හෝ මේ පැළයක් වවා තියෙනවාමයි. ඒ තමයි ‘මරිජුවානා’. ඇතැම් බටහිර සංචාරකයන් මේ පළාතට එන්නේ ‘චරාස්’ සොයාගෙන බව අපේ රියැදුරු මංගල් අප හා පැවසුවා.මනාලි කරා යන ගමනේ දී දුටු සුන්දර තැන් අනන්තයි. අප්‍රමාණයි. ඇතැම් කඳු පාරවල නැවතී පහළ බලද්දී එක දිගට පේන්නෙ දේවදාර සහ පයිනස් වනාන්තරවල තුරු මුදුන් පමණයි. ඈත වටේටම කඳු.මේ කඳුකර ගමන දුෂ්කර වුවත් ගත දවටා හමා යන සීත සුළඟ අපේ විඩාව දුරු කරනවා. අප මනාලිවලට එන විට පස්වරු එකට පමණ ඇති. ඒ වෙලාවෙ පළාතට ඇද හැළුණු වර්ෂාව නිසා කඳු මුදුන් පවා වැහි වලාකුළුවලින් වැහිලා. හිම පොදක් දැක ගැනීමේ ආශාවෙන් බලා සිටි අපේ බලාපොරොත්තු සුන්වෙලා හිතට දැනුණේ දොම්නසක්.මනාලිවලට එන සංචාරකයන් පළමුවෙන්ම යන්නේ නගරයට අධිගෘහිත දෙවඟන නමින් කැපකළ පන්සල නැරැඹීමට යැයි අපට පැවසුවේ හෝටල් සේවකයෙක්. මඳක් විඩා නිවා ගත් අප හදිම්බා පන්සල නැරැඹීමට ගියා. දැවැන්ත දේවදාර වනයක් මැද පිහිටි මේ පන්සල 1553 දී පමණ තැනූ එකක්.වටේට ලීයෙන් තැනූ පන්සල ඇතුළේ දේව ප්‍රතිමා තබා තිබුණේ ගුහාවක් ඇතුළෙයි. ගුහාව ඇතුළ එබී බලන්නෙ විශාල ගල් පතුරක් උඩිනුයි. එය අමුතුම ආකාරයේ පන්සලක්. පන්සලක් කීවාට මෙය දේවාලයක් කියා මට හිතුණේ මෙහි පූජා කාලයට සත්ත්ව බිලි පූජා කරන නිසයි.ඉන්දීය මහා භාරතයේ එන පාණ්ඩව කුමරකු වන භීම ගේ බිරිය හදිම්බා දේවිය මහා බලසම්පන්න දෙවඟනක් ලෙස හින්දුන් සලකනවා.දෙවොල වටා ඇති අතිවිසල් දේවදාර ගස් බඳවල් දෙදෙනකුට දෑතින් බදන්න බැරි තරම් විශාලයි. ඒ ගස්වල විශාලත්වයත් උසත් නිසා හිරු එළිය පොළොවට වැටෙන්නෙ නැති තරම්. ඒ නිසා පළාතම අඳුරුයි. අවට වාතය පිසගෙන හමා එන සුළඟ අප දෙනාස් පුඬුවලට අමුතු සුවඳක් ගෙන එනවා.දෙවොල නරඹා දේවදාර කැලය අස්සෙන් අපි එළිමහනට එන විට එතෙක් තිබූ මන්දාරම් ගතිය තුරල් වී කඳු අතරින් යළි හිරු එළිය වැටෙමින් තිබුණා. සැඳැ හිරු රැස් කඳු මුදුන්වලට වැටී දිලිසෙනවා. එළිමහනට විත් කඳු වළල්ල දෙස බැලූ අප දුටුවේ කුමක් ද? සුදෝ සුදු හිමෙන් වැසුණු හිමාලයා කඳු මුදුන්. අප මෙතෙක් දකින්නට බලා සිටි හිමාලයා කඳු මුදුන් මනාලියක් සුදු සේලයක් පොරවා ගත්තා සේ හිමෙන් වැසී ඒ මතට හිරු එළිය වැටී රිදීවන් පැහැයෙන් බබළනවා.මනාලි සිට අතේ දුරින් මෙන් පෙනුණත් මේ හිම ස්පර්ශ කරන්න නම් තවත් බොහෝ දුර යා යුතුයි. හිමේ අරුමය විඳින්න කඳු අතරට ගිය ඒ ගමන තවත් අපූරු ගමනක් වුණා.ඉතිරි කොටස ලබන සතියේසේමාලි කැල්ලපතසේයාරූ - සංජීව කැල්ලපත</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005308</link>
    <topic>පරණ බඩු</topic>
    <author>එඩ්වඩ් චන්ද්‍රසිරි</author>
    <content>පරණ බඩුසෙනසුරාදා මද්දහනේ වසන්තා තට්ටු නිවාසයේ ජනේලයෙන් පහළ පාර දෙස බලා සිටියේ ටියුෂන් පන්තියකට ගිය තම දියණිය පැමිණෙන්නේ දැයි විපරම් කරමිනි.බර කිරණ තරාදියක් සහ ගෝනියක් අතින් ගෙන පාර දිගේ ආ මිනිසෙක්, වසන්තා දැක උඩ බලමින් උස් හඬින් මෙසේ කීය.“නෝනා, පාව්චිචි කරන්ඩ බැරි පරණ බඩු තියෙනවා නං ගන්නවා.”වසන්තා ද කටහඬ මඳක් උස් කොට මෙසේ පිළිතුරු දුන්නා ය.‘හවසට වරෙන්. දැන් මහත්තයා ගෙදර නෑ.”“අම්මේ, අර ගේට්ටුව ළඟා ඉන්න මිනිහට අම්මගෙ පර්ස් එකෙන් රුපියල් දෙකක් අරන් දෙන්ඩ ද?” පුතා ඇසුවේ සාලයේ වාඩි වී පුවත්පතක් බලමින් සිටි තම මව ගෙනි.“මගෙ හොඳ පුතා, කෙනෙකුගෙ දුක දැක්කම උණු වෙන හදවතක් පොඩි කාලෙ ඉඳලම තියෙන එක ලොකු දෙයක්. මොකද පුතා ඒ මිනිහා හිඟා කන්නෙ, මක්වෙලා ද? මව ඇසීය.“නෑ අම්මේ, මම ඒ මිනිහාගෙන් අයිස් ක්‍රීම් එකක් අරගෙන කෑවා.”සිරිසේන, සෝමපාලත් සමඟ තැබෑරුමට ගොඩවුණේ තම බිරිඳ තමාගේ යහළුවකු සමඟ පැන යාමෙන් ඇති වූ හිත් අමාරුව නිසාය.වේටර් ගෙනා අරක්කු වීදුරු දෙකෙන් එකක් එක හුස්මට බිව් හෙතෙම සෝමපාල දෙස බලා මෙසේ කීවේය.’බැල්ලි, ඒකිට මම කොයිතරම් හොඳ කළත් ඒකි අන්තිමේදි මගෙ ඔළුවට අත හෝදලා, ගුණපාලයත් එක්ක පැනලා ගියානෙ’සෝමපාල තම මිතුරාට වූ ඇබැද්දිය විග්‍රහ කළේ මෙසේය.’පැනලා ගිය එක පැත්තකට දාමු. හැබැයි ඒකිට කොහොමටවත් වටින්නෙ නෑ උඹේ ඔළුවට අතහෝදන්න’තම පෙම්වතිය නංවාගත් රථය ගමන් අරඹා මඳ දුරක් යන තෙක් නිහඬව සිටි ප්‍රේමපාල, තමාට තුරුළු වී සිටින සුමාලි අමතා මෙසේ කීවේය.’ගෙදර ඔය තරම් මුරකපොලු දාලා තියෙද්දිත් ඔයා ඒවායින් බේරිලා පැනලා ආපු හැටි මට හිතාගන්නවත් බැහැ රත්තරන්’’මට ඒක එච්චර දෙයක් නෙමෙයි ප්‍රේම්. මේ පළවැනි වතාව නෙමෙයි නෙ’ සුමාලි කීවේ හුරතල් වෙමිනි.’ටයිම්පීස් ඔරලෝසුව නොතිබුණා නම් අද මට ඔෆීස් එන්න හොඳටම පරක්කු වෙනවා’ එදින කාර්යාලයේ යතුරු රාජකාරිය භාර වූ සුමිත් කාර්යාලයේ ප්‍රධාන දොර විවෘත කරන තෙක් බලා සිටි ප්‍රියන්තට කීවේය.’එහෙනං තමුසෙ ඊයෙ කිව්වේ, ටයිම්පීස් ඔරලෝසුව කැඩිලා, ඒක ඉක්මනට හදාගන්ඩ ඕනෙ කියල.’ ප්‍රියන්ත ඇසුවේ සෝපාහාසයෙනි.’ඒක කැඩිලා තමයි. ඒත් අද උදේ අපේ මායියට තරහා ගිහින්, මං නිදා ඉන්න කොට ඒකෙන් මට දමල ගැහැව්වයින් හොඳට ගියා’ සුමිත් කීවේ තට්ටය අතගාමිනි.කුමාරි තම මනමාලයා ද සමඟ මධුසමය සඳහා තානායමට ගියා ය. දින දෙකක් ගතවන තුරු කෑමට පවා ඔවුන් එළියට පහළියට ආවේවත්, වේටරයකු කැඳවූයේ වත් නැත. තුන් වැනි දිනයේ ඔවුන්ගේ කාමරයේ සීනුව නාද වූයෙන් වේටර්වරයකු ඔවුන් කරා එළැඹ, “මොනවද සර් ඕනෑ කරන්නේ?” යනුවෙන් විමසීය.මනාලයා විමසුම් දෑසින් කුමාරි දෙස බැලීය.“ඔයා දන්නවනෙ මං කැමැති මොනවටද කියල...”“ඒක මං දන්නවා. ඒ වුණාට ළමයෝ අපි මොනවා හරි කන්නත් එපායැ” මනාලයා කීවේය.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av1005309</link>
    <topic>මයිකල් ජැක්සන් ගැන තව කට කතාවක්</topic>
    <author/>
    <content>මයිකල් ජැක්සන් ගැන තව කට කතාවක්පොප් සංගීතයේ රජු ලෙස විරුදාවලිය ලත් මයිකල් ජැක්සන් මෙලොවින් සමුගෙන වසරකුත් ගතවෙලා. එහෙත් අදටත් ඔහු ගැන කියැවෙන කටකතාවලින් නම් අඩුවක් නැති තරම්.සුපිරි පොප් ගායකයාගේ ජීවිත කතාවේ නව පිටුවක් පෙරැළීමට මෙවර කරළියට පැමිණ ඇත්තේ ජේසන් ෆයිෆර් නමැත්තෙක්. මයිකල් ජැක්සන් සහ ඔහු අතර තිබූ විශේෂ (සමලිංගික) සබඳතාව ගැනයි ඔහු මාධ්‍යයට අනාවරණය කර ඇත්තේ. ජේසන්ගේ මේ ප්‍රකාශය සනාථ කරන්න තවත් කෙනෙකු එකතු වුණා.ඒ තමයි මයිකල් ගේ පැරැණි මිතුරකු හා මයිකල්ගේ පළමු දරුවන් දෙදෙනාගේ නියම පියා යැයි සැලකෙන දොස්තර ආර්නෝල්ඩ් ක්ලයින්. ප්‍රකට චර්මරෝග විශේෂඥයකු වන ආර්නෝල්ඩ්ගේ දෙවැනියා ලෙසයි ජේසන් සේවය කර ඇත්තේ. මේ වනවිට නම් ජේසන් ඔහුගේ ම වෛද්‍ය සායනයක් පවත්වාගෙන යනවා.ජේසන් පවසන අන්දමට ඔහුට මයිකල් මුල්වරට මුණ ගැසී ඇත්තේ 2008 දොස්තර ආර්නෝල්ඩ් ගේ වෛද්‍ය සායනයේදීයි. දෙදෙනා එකිනෙකා දුටු සැණින් එකිනෙකාට ආකර්ෂණය වුණා යැයි ජේසන් පවසනවා. එලෙස ඇරැඹුණු සබඳතාව මයිකල් මෙලොවින් සමුගන්නා තුරුම පැවතුණාලු.ඔවුන්ගේ මේ අසාමාන්‍ය සබඳතාව ගොඩනැඟීමට හේතුවී ඇත්තේ දෙදෙනාගේ ම ළදරු වියයි. දිනක් ජේසන් සහ මයිකල් ඔවුන්ගේ අතීතය සිහිපත් කරමින් සිටින විටකදී ඔවුන් දෙදෙනාගේම දෙනෙතින් කඳුළු වැගිරෙන්නට පටන් ගත් නිසා ජේසන් ගොස් මයිකල්ව සනසන්නැයි සිතා ඔහුව වැළඳගෙන තිබෙනවා. ඔවුන් දෙදෙනාගේ ඒ වැළඳගැනීම ජේසන් හා මයිකල් අතර දැඩි ආදරයකට මුලපුරා තිබෙනවා.මේ ආරංචිය මාධ්‍ය පුරා පැතිරීමත් සමඟ සියලු දෙනාගේම ප්‍රශ්නය වුණේ මයිකල් මිය යන තුරුම තමා සමලිංගිකයකු නොවන බව තරයේම කියා සිටීමයි. ඔහු මැරුණු පසු මෙවැනි පුවතක් මවන්නේ ඇයි? මයිකල් මිය යනතුරුම සිටියේ ඇයි ඔවුන් මේ බව ප්‍රසිද්ධ කරන්නට? මෙවැනි දේවල් වලින් ඔවුන් බලාපොරොත්තු වෙන්නෙ මොනවාද? බොහෝ දෙනා අසා සිටියා. මෙයටත් කදිම පිළිතුරක් ඉදිරිපත් කර ඇත්තේ දොස්තර ආර්නොල්ඩ් ය.“ජේසන් හා මයිකල් අතර සබඳතාවයක් තිබුණා යැයි මට පැහැදිලිවම කියන්නට පුළුවනි.මම අනන්තවත් දැක තිබෙනවා ඔවුන් දෙපල හමු වූ සෑම විටකදීම ඉතාමත් ආදරයෙන් සිටින ආකාරය. මම විතරක් නෙමෙයි ඔවුන් දෙදෙනා දෙස බැලූ ඕනෑම අයෙකුට එය තේරුම් ගන්නට අපහසු නැහැ.මයිකල් සමලිංගිකයකු නොවෙයි ඔහු ද්විලිංගිකයකු ලෙසයි මම හිතන්නේ මයිකල් - ජේසන් අතර දැඩි ආදරයක් තිබෙන බව මයිකල් ම මට නිතර පවසා තිබෙනවා” යැයි දොස්තර ආර්නෝල්ඩ් පවසා සිටියා. කෙසේ වෙතත් ජේසන් සහ දොස්තර අර්නෝල්ඩ් ගේ මේ එළිදරව්වෙන් පසු ඔවුන්ට නොසෑහෙන්න මරණ තර්ජන ද එල්ල වී තිබෙනවා.එහෙත් ජේසන් නම් ප්‍රකාශ කර සිටියේ ඔහු මයිකල්ගේ විශ්වාසය කඩ නොකළ බවත් මයිකල්ට එල්ල වී තිබූ අපචාර චෝදනා නිසා ඔහු කලකිරීමෙන් සිටි නිසා ඔහුට වූ අවනම්බුවෙන් බේරාගැනීමට තමා මේ පැහැදිලි කිරීම කළ බවත් ය.එහෙත් ජේසන් සහ ආර්නෝලඩ් ගේ ප්‍රකාශය ලොව පුරා සිටින මයිකල්ගේ රසිකයන් කොයිආකාරයට පිළිගනීවි ද කියන එකයි ප්‍රශ්නය.යොවුන් නිළි මයිලි සයිරිෂ් මේ දිනවල ඉන්නේ ටිකක් ආඩම්බරයෙනුයි. ඒ දැන් ඇය ඩොලර් මිලියන 3.4 වටිනා නිවෙසක හිමිකාරියක් නිසයි.නොවැම්බර් මාසයේ යෙදෙන ඇගේ උපන්දිනය සැමරීමටයි ලොස් ඇන්ජලිස් නුවරින් ඇය මේ නිවෙස මිලදී ගෙන ඇත්තේ.මයිලි ගේ නිවෙසේ අලංකාර කිරීමේ කටයුතු පැවරී ඇත්තේ ඇගේ මවටයි. නිවෙස් අලංකරණයේ විශේෂ දක්ෂතාවයන් ඇයට තිබෙනවා.එහෙත් එකිනෙකාට පරස්පර විරෝධී අදහස් ඇති මේ අම්මයි දුවයි නිවෙස් අලංකාරය කිරීම කෙසේ වෙතත් ගෝරනාඩුවකින් අවසන් වේ දැයි මේ තතු දත් සියල්ලෝම පසු වන්නේ දැඩි විමසිල්ලකිනුයි.කැතී හොල්ම්ස් යනු හොලිවුඩයේ සිටින සුරූපී දක්ෂ නිළියක්. මෙතෙක් කල් නිළියක ලෙස ලැබූ ජනප්‍රියතාවයට අමතරව දැන් ඇය ගායිකාවක ලෙසත් කරළියට පැමිණෙන්නට උත්සාහ කරන හැඩයි.පසුගිය දිනෙක ලොස් ඇන්ජලීස් නුවර පැවැති සංගීත සංදර්ශනයකදී තමයි ඇගේ ගායන හැකියාව උරගා බලා ඇත්තේ. කැතී පළමු වරට ගැයූ ගීතයෙන් ම පැමිණ සිටි සියල්ලන්ගේම සිත් වශී කරගෙන තිබෙනවා.කැනිගේ මේ උත්සාහයට ඇගේ සැමියා ටොම් කෲස් ගෙන් ද ලැබුණේ නොමඳ අනුග්‍රහයක් කැතී නට නටා ගීතය ගායනා කරද්දී වේදිකාවට පැමිණි ටොම් ඇයත් සමඟ රංගනයෙන් ද දායක වෙලා.කැතී ගායනා කොට ඇත්තේ 1955 දී තිරගතවූ ‘ඩෑම් යැන්කිස්’ කියන සංගීතමය නාට්‍යයේ ‘What Lola wants, Lola Gets’ යන ගීතයයි. මේ ගීතයෙන් ඇගේ ගායන හැකියාව මනා ලෙස කැපී පෙනුණ යැයි මේ සංදර්ශනය නැරඹීමට පැමිණි සුපිරි තරු කිහිප දෙනෙක් ම පවසා තිබෙනවා. දැන් කවුරුත් බලා සිටින්නේ කැතී ඉදිරියේ දී ගායිකාව ලෙසත් තමාගේ ස්ථාවරත්වය පවත්වා ගනීවි දැයි කියායි.ප්‍රසිද්ධ විලවුන් සහ ආලේපන නිෂ්පාදකයන් වන මැන්ස් ෆැන්ටර් ආයතනය ලොව හොඳම සහ අලංකාරවත්ම නිරූපිකාව තෝරා තිබෙනවා.මේ මාහැඟි අවස්ථාව හිමි කරගෙන තිබෙන්නේ ‘ස්පයිස් ගර්ල්ස්’ කණ්ඩායමේ හිටපු සාමාජිකාවක වූ වික්ටෝරියා බෙකම්.පසුගිය වසර ගණනාවකදීම ප්‍රකට විලාසිතා සඟරාවල මැද පිටු සැරසී ඇත්තේ වික්ටෝරියාගේ රුවෙනුයි. මේ තරගයෙන් දෙවැනි ස්ථානය හා තෙවැනි ස්ථානය හිමි වී ඇත්තේ ඩැනි මිනොග් සහ ඇන්ජලීනා ජොලීටයි.මේ සුරූපිනියන් තිදෙනා තෝරාගෙන තිබෙන්නේ කාන්තාවන් 3000 කගේ අදහස් විමසීමකින් අනතුරුවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av10053010</link>
    <topic>මේ සමාජය රැල්ලට ගහගෙන යනවා නම් ගුරුවරයා උඩුගම් බලා පිහිනිය යුතුයි</topic>
    <author>ඉනෝකා පෙරේරා බණ්ඩාර</author>
    <content>මේ සමාජය රැල්ලට ගහගෙන යනවා නම් ගුරුවරයා උඩුගම් බලා පිහිනිය යුතුයිඋපකාරක ගුරුවරුන් පිළිබඳ තොරතුරු ඇතුළත් නවතම විශේෂාංගය‘සිප් සතර’ අද සිට පළවේ. මෙවර ඔබ හමුවන්නේ උපුල්ශාන්ත සන්නස්ගලයි.ඔහු අපේ කාලයේ ජනපි‍්‍රයම සිංහල ගුරුවරයා. වැඩිම සිසු පිරිසකට එකවර සිංහල විෂය උගන්වන ගුරුවරයත් ඔහු.ටියුෂන් සංස්කෘතිය තුළ ජනපි‍්‍රය චරිතයක් වීම අභියෝගයක් මුත් එය ජය ගත් ගුරුවරු අතරේ උපුල් ශාන්ත සන්නස්ගල ප්‍රබලයෙක්. මේ ඔහුගේ කතාව.ටියුෂන් ගුරුවරයකු වෙන්න ඔබට තියෙන සුදුසුකම...ඒක හරියට දේශපාලකයෙක් වෙන්න තියෙන සුදුසුකම ගැන අහනව වගේ. සුදුසුකම් ඇති අයයි - නැති අයයි දෙගොල්ලොම ඉන්නව.නමුත් ගුරුවරයෙක් කියන්නෙ මඟ පෙන්වන්නෙක්. බුදු හාමුදුරුවො පවා ගුරුවරු සොයා ගියේ - මාරු කළේ ඒ නිසා. ගුරුවරයා යනු වෙනස් විදියක කෙනෙක්. මේ සමාජය රැල්ලට ගසාගෙන යනව නම්, ඔහු උඩුගං බලා පිහිනිය යුතුයි. එසේ කළ නොහැකි නම් අඩුම තරමෙ පා නොවී එක තැන හිටගෙන ඉන්නවත් පුළුවන් විය යුතුයි.අනෙක් අතට ගුරුවරයා තුන් වැනි ඇසින් දකින්නෙක්. විශ්ව විද්‍යාලයකින් උපාධියක්, හොඳ පරිචයක් ඇත්නම් වඩා හොඳයි. නමුත් කිසිදා විශ්ව විද්‍යාලයකට නොගිය මාර්ටින් වික්‍රමසිංහයන්ගෙ කෘති අදත් විශ්ව විද්‍යාල අධ්‍යයනයේදී ගුරුවරයෙක්.ශිෂ්‍යයන්ගේ මතයට ඇහුම්කන් දෙමින් ඒ මතය ගෙන එහි සාධනීය දේ එකතු කර නිෂේධනීය දේ ඉවත් කර අලුත් මතයක් ගොඩ නඟන කෙනෙක් ගුරුවරයා. ඒ කියන්නේ ඔහු සමතික්ක්‍රමණය කරන්නෙක්.හරියට ප්ලේටෝ වගේ. ප්ලේටෝගෙ ගුරුවරයා ඇරිස්ටෝටල්. ප්ලේටෝ ඔහුගෙ හොඳ දේ අරගෙන සමතික්ක්‍රමණය කළා. ඒක තමයි අවශ්‍ය. මගේ ගුරු ජීවිතයේදීත් මං සපුරා තිබෙන්නෙ ඔය සුදුසුකම්.එහෙම ගමනක් එන්න ඔබ පටන් ගත්තෙ...අහම්බයකින්. මං විශ්ව විද්‍යාල ශිෂ්‍යයෙක් වෙලා හිටි කාලයේ මගේ බෝඩිමේ නංගි කෙනෙකුට සිංහල විෂය කියා දෙන්න මට අවස්ථාව ලැබෙනවා. ඒ 1986. මාසෙට රු. 75 ක ගෙවීමකට. ශිෂ්‍යාව හොඳින් සමත් වෙනවා.අයියට හොඳට උගන්වන්න පුළුවන්. පංති දාලා උගන්වන්න.’ ඒ ළමයා සිංහල විෂය ඉහළින්ම සමත් වෙලා මට සහතිකයක් දෙනවා. ඔන්න... මට ළමයකුගෙන් සහතිකයක් ලැබෙනවා. මහේන්ද්‍ර වික්‍රමසිංහ මගේ යාලුවෙක්. ඔහු ගුරුවරයෙක්.මගේ ඉගැන්වීම බලා හිටින මහේන්ද්‍ර මට රුපියල් 500 ක් අතට දීලා කියනවා වහාම සිංහල පන්තියක් පටන් ගනින් කියලා. ඔන්න මට ගුරුවරයෙකු ගෙනුත් සහතිකයක් ලැබෙනවා. අතට සල්ලි ඕනෙ කාලෙ. මං පන්ති ගන්නව. ඒ තමයි මගේ ආරම්භය.එතකොට මං විශ්ව විද්‍යාලෙ දෙවැනි වසරෙ. ජේ. බී. සර්, මහාචාර්ය කුසුමා කරුණාරත්න වැනි සරසවි ආචාර්යවරු මට බනින්න ගන්නවා. ‘ඔබේ ශාස්ත්‍රීය ජීවිතේ ඉවරයි...’ කියල. හැබැයි ඊට සාපේක්ෂව භාෂාව සහ ව්‍යාකරණ සම්බන්ධයෙන් මං ජනපි‍්‍රය ගුරුවරයෙක් වේගෙන එනවා.ඒ කියන්නෙ ගුරුවරුන්ගෙ සිහින මුදල් මත දියවෙලා ගියා.මං කළේ ජීවත්වීම සඳහා අවම මුදල හොයාගන්න වෙහෙසුණු එක. වේල් තුන වෙනුවට එක වේලක්... පස්ස හම ගිය කලිසම වෙනුවට තව එක කලිසමක්... ටෙනිස් බෝලයක් තරම් සිදුරු හැදුණු බැනියම වෙනුවට තව බැනියමක්... සපත්තුව ගලවපුවම විලුඹ අල ගෙඩියක් වගේ පේන හිල් වෙච්චි මේස් දෙක වෙනුවට තව මේස් කුට්ටමක්... වගේ අවම අවශ්‍යතා සපුරා ගන්න හැකි තරමෙ මුදලක් හොයපු එක.‘අසහනයෙන් පෙළෙන විට සරස්වතිය පහළ වන්නේ නැත...’ මං මගේ අධ්‍යාපනය කරන ගමන් මේ මානුෂීය අවශ්‍යතා සපුරාගන්න ඕනෙ. කවුද මට ඒව ලබල දෙන්නෙ.ඒත් ඔබේ විශ්ව විද්‍යාල ජීවිතේ හිටි අඩියෙ නතර වෙනවා...ඔව්. ඒ මගේ අවසාන වසරෙ. සිංහල විෂය කොපි කළා ය කියන චෝදනාවට. හතරවැනි අවුරුද්දෙ මගේ විශ්ව විද්‍යාල ජීවිතේ තහනම් කරන කොට, පෙර විභාග වලින් සුපිරි ප්‍රථම පන්තියේ සාමාර්ථයකට (සුපර් ෆස්ට්) ප්‍රතිඵල ගොඩ නැඟෙමින් තිබෙනවා.ආචාර්යවරයෙක් කියන එක්තරා දුෂ්ටයෙක් මං කොපි කළා කියල අවුරුදු හතරකට මගේ විභාග තහනම් කරනවා. මගේ ආත්ම ශක්තිය බිඳ වැටෙනවා. මං ලැජ්ජාවට පත් වෙනවා.විශ්ව විද්‍යාල මහාචාර්යවරයකු වීමේ සිහිනය දිය වෙලා යනවා. දැන් මං විශ්ව විද්‍යාලය තුළ සදාචාර විරෝධියෙක් වෙලා. කළු පැල්ලමක් - මහා ලැජ්ජාවක්. මං වහාම ගරිල්ලා සටන් කරුවකු බවට පත් වෙනවා.ඒ කොහොමද...අනෙකාට වඩා ඉගෙන ගන්න ඕනෙ. අනෙකා පරදන දක්ෂයෙක් වෙන්න ඕනෙ. පත පොත කියවන්න ඕනෙ. අනෙකාට වඩා හොඳින් මට ලියන්න - කියන්න පුළුවන් වෙන්න ඕනෙ. ඔය සියල්ල කරමින් ටියුෂන් කරන්නත් ඕනෙ.ඒ සිතුවිලි සහ ක්‍රියාවෙන්. මං මගේ දැනුම සහ ශාස්ත්‍රීය කටයුතුª සම්බන්ධයෙන් දැන් සන්නද්ධයි. මං සටන් බිමට ඇවිත් ඉන්නෙ. පියවරක් ඉදිරියට. දෙකක් පස්සට. යළි වේගයෙන් ඉදිරියට. ඒ මගේ ගරිල්ලා සටන් පාඨය. මං එහෙම කළා. අද මට පුළුවන් කිසිදු පොතක් - පතක් සටහනක් අතේ නැතිව උදේ 8 ඉඳන් හවස 5 වෙනකල් එක සීරුවට වුණත් උගන්වන්න.කිසිවක් නොබලා ශාස්ත්‍රීය ලිපියක් එක සීරුවට ලියන්න. අද මං ඕන කෙනෙකුට අභියෝග කරනවා.සිංහල කොපි කළා යැයි කියපු වරදට විශ්ව විද්‍යාල ජීවිතය අහිමි කර ගත්තු ඔබ අද මේ රටේ ජනපි‍්‍රයම සිංහල ගුරුවරයා වෙලා...අවුරුදු හතරකට පස්සෙ මං මගේ අවසාන විභාගෙ ලියන්න එන්නෙ මගේ අලුත්ම සුපර් සැලුන් කාර් එකෙන්. වෙලාව වැඩියි. මං කාර් එක ඇතුලෙ ඒසී දාගෙන වාඩිවෙලා සටහනක් කියවනවා.මට පේනවා එදා මගේ විභාගෙ තහනම් කරපු අර ආචාර්යවරයා අව්වෙ ඇවිත් හති දානවා. එදත් ශාලාවෙ විභාග පරීක්ෂකවරයා ඔහු. මේ ටික මං කිව්වෙ ආඩම්බරේට නෙවෙයි. මගේ අසරණකමට.ඒ අවුරුදු හතර මගේ ජීවිතේ පරිවාස කාලය. ඒක මට ලැජ්ජාවක් නෙවෙයි. මාව තහනම් කරපු අවුරුදු හතර ඉවර වෙන කොට මං මේ රටේ කාර්ය බහුල සහ ජනපි‍්‍රයම සිංහල ගුරුවරයා.අද මං පේරාදෙණිය විශ්ව විද්‍යාලයෙ දර්ශණ අංශයේ පශ්චාත් උපාධියේ වැඩ කටයුතුවලට සූදානම් වෙනවා.ඒත් සිංහල විෂයෙන් මේ රටේ වැඩියෙන්ම හම්බ කළ ගුරුවරයත් ඔබ...ඒක ගැන මට ආඩම්බරයි. සිංහල විෂය තබා සිංහලකමවත් නොදන්න මේ රටේ ධනේෂ්වර පවුල්වල කෙල්ලො කොල්ලො පවා සිංහල විෂයට ඇලුම් කරන්න ගත්තා. ඉහළින්ම සමත් වුණා. කවුරුවත් වැඩිය ගණන් නොගත් සිංහල විෂය තරුණ දූ පුතුන් අතරට ගෙන ගිය සතුට මට ලොකු ඉතිරියක්.ඔබේ පන්තිවලට දහස් ගණනින් දරුවො එනවා... ලොකු රහසක් ඇති...උගන්වන දේ රහට කියා දෙන හැකියාව මට තියෙනවා. ඒකයි රහස.තරුණ දරුවන්ගෙ හිරි ඔතප් බිඳෙන භාෂාවක් පාවිච්චි කරනවා ය කියන චෝදනාවක් ඔබට තියෙනවා...මගෙන් ඉගෙන ගත් දරුවෙක් කවදාවත් ඔය චෝදනාව කරන්නෑ. අනික ව්‍යංගයෙන් තොර සාහිත්‍යයක් නෑ.සාහිත්‍යයේ තියෙන්නෙ රහ. ඉන් 50% ක්ම ශෘංගාරය. ශෘංගාරය කියන්නෙ කුණුහරුප නෙවෙයි. ඒක විෂයක්. ඒක ලස්සනයි. සදාචාර විරෝධි නැහැ. රහට යමක් නොපැහැදුවොත් ඒක හරියට ජිල් බෝල හොද්ද වගේ. ලස්සනයි. පෙනුමයි. රහක් නැහැ.හැබැයි පන්ති කාමරෙන් පිටවෙද්දි මේ කියන රහ වෙනුවට වෙනත් දෙයක් ගෙනියනව නම් ඒකෙ වරද මගේ නෙවෙයි. ‘තම තම නැණ පමණට...’ කියන්නෙ ඒකයි. මේ වරද දරුවො විතරක් නෙවෙයි මුළුමහත් සමාජයම කරන දෙයක්.කියල දෙන දේ හොඳ රහ ගුණ වෙනුවට ගන්නෙ අනික් පැත්ත.පාසල් නොගියත් ටියුෂන් පන්තියට දුවන තරමට අද දරුවන්ගෙ මනස වෙනස් වෙලා...‘ටියුෂන් පන්තිය තක්සලාවක්. ඉස්කෝලෙ පුල්ලෙ කාමරයක්...’ ඒ කිව්වෙ ළමයි බලා ගන්න තැනක්. ඒක මට කියල දුන්නෙ බන්දුල ගුණවර්ධන මගේ ඇදුරුතුමා.ඒක තමයි මගේ කෙටිම උත්තරේ.ටියුෂන් කරන්නෙ මුදලට. කාලය යනු සල්ලි මිස සිසුන් අතරේ ඇතිවන බැඳීමක් නෙවෙයි කිව්වොත්...මොන බොරුද. සල්ලි කියන්නෙ වැඩියෙන්ම ගඳ ගහන ජාතිය. මට සල්ලිවලින් තෘප්තිමත් වෙන්න බැහැ. මං ළඟට එන දරුවො ගැන මට වගකීමක් තියෙනවා. මං ඒ අය එක්ක අත්දැකීම් බෙදා ගන්නවා. දරුවා තුළ ධෛර්යවන්තකම - ගාමක ශක්තිය හදන ගුරුවරයෙක් මං. සුරංගනා ලෝකෙක ව්‍යාජ ජීවිතේ බෙදා ගන්නව වෙනුවට මේ කැකෑරෙන ගොජ දමන ජරාජීර්ණ මහ පොළොවෙ නෙළුමක් වගේ පිපෙන හැටියි මං දරුවන්ට උගන්වන්නෙ. මට ඒක හරි සුන්දර අත්දැකීමක්.ගුරුවරයා යනු උත්තම පුරුෂයෙක්. මේ රටේ ළමා සහ අනාථ නිවාසවල දෙමාපියො නැති දරුවන්ට නොමිලේ උගන්වන එක මට මහා සැනසීමක්. මොකද මාත් ඉගෙන ගත්තෙ ඒ තරම්ම දුක්විඳල නිසා.නමුත් ඔබ දරුවො ඉදිරියට එන්නෙ ඩෙනිම් - ඩෙක්ෂූස් ඇඳලා...ඒක තමයි මගේ වෙනස. සිංහල විෂයට හොඳ තැනක් දෙන්න - එය අතිශය ජනපි‍්‍රය විෂයක් කරන්න ඒක මට රුකුලක් වුණා. ටියුෂන් - විලාසිතාවක්. 1977 න් පස්සෙ නව ආරකින් සිංහල ජනපි‍්‍රය කළේ මං මටම ආවේණික උපක්‍රමවලින්. ඒ සතුට අනෙක් ගුරුවරුත් අද බුක්ති විඳිනවා. හැබැයි එහි ප්‍රාරම්භකයා වීමේ සතුට මගේ.මේක සාහිත්‍ය ප්‍රබෝධය කියල ද ඔබ කියන්නෙ...කිසිසේත් නැහැ. නමුත් විෂය බද්ද ප්‍රබෝධයක්. සාහිත්‍ය ප්‍රබෝධය ඇති කළ යුතු විශ්ව විද්‍යාල හරහා. මං කරන්නෙ දරුවන්ගෙ ඔළු වෙනස් කිරීමේ පුද්ගල කැරැල්ලක්. ඒ සඳහා සමාජ කැරැල්ලක් අවශ්‍යයි. පුද්ගල කැරැල්ලකට බැහැ මුළුමහත් සමාජයක් කණපිට පෙරළන්න.ඔබ ටියුෂන් වලින් ඔබ්බට ගිය ගුරුවරයෙක්...ඔව්. ගුරුකමට ආවයින් මං තුළ ඉන්න සිනමා කරුවා, ගීත රචකයා, නවකතා කරුවා හැමදාම පස්සට ගියා. ගීත කිහිපයක් ලියූ බව ඇත්ත. ඒත් කවියකු වීමේ හීනය මැරිල ගියා. භාෂා පර්යේෂකයෙක් වෙන්න තිබුණ නම් කියන හීනයෙ තවම මං ඉන්නවා.සිංහල වචන 3000 ක් වත් ඇති වාග් කෝෂයක් හදන සිහිනය මට තියෙනවා. කවියක් - භාෂාවක් හදනවා කියන්නෙ සංස්කෘතියක් හදනවා කියන එක. අනෙක් අතට මං යුතුකම් ඉටුකළ ගුරුවරයෙක්. ඒක මට සතුටක්.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av10053012</link>
    <topic>‘අයිෆා’ සම්මාන උලෙළට සුගතදාස ක්‍රීඩාංගණය හැඩ වැඩ වෙන හැටි</topic>
    <author>සුභාෂිණී ජයරත්න</author>
    <content>‘අයිෆා’ සම්මාන උලෙළට සුගතදාස ක්‍රීඩාංගණය හැඩ වැඩ වෙන හැටිබොලිවුඩ් තිරයේ පෑයූ තරු ලංකාවේ පායන දිනය අත ළඟටම ඇවිත්. අපේ රටේ කලා ක්ෂේත්‍රයටත් නිදහස් ශ්‍රී ලාංකේය දේශයටත් මහත් අභිමානයක් ගෙන දෙමින් පැවැත්වෙන ‘අයිෆා’ සම්මාන උලෙළට අදාළ සියලු කටයුතු දැන් ලහි ලහියේ සිදුවෙමින් පවතියි.මේ දිනවල ඇඳ හැලෙන අධික වර්ෂාව ද නොතකා සුගතදාස ක්‍රීඩාංගණය ඇතුළු කොළඹ නගරය අතිඋත්කර්ශවත් අන්දමින් ඉන්දියාවේ සිට පැමිණෙන ශ්‍රී ලාංකිකයන්ගේ මහත් ජනාදරයට පත් ඉන්දීය සුපිරි නළු නිළි පිරිස පිළිගැනීමට සැරසෙයි.ජූනි මස 03, 04, 05 යන තෙදින තුළම ඉන්දීය සුපිරි නළු නිළි පිරිස සම්බන්ධ වන උත්සව පවතියි. 02 දා ශ්‍රී ලංකාවට පැමිණෙන බොලිවුඩ් තරු 03 දා බණ්ඩාරනායක සම්මන්ත්‍රණ ශාලාවේ පැවැත්වෙන විලාසිතා දැක්මට සහභාගි වෙති. මේ අවස්ථාව ශ්‍රී ලාංකිකයන්ට ද විවෘතයි. 04 දා සුපිරි නළු නිළි පිරිස් සහභාගි වන්නේ කොළඹ එස්.එස්.සී. ක්‍රීඩාංගණයේ පැවැත්වෙන ක්‍රිකට් තරගාවලියටයි. අවසාන මහා උත්සවය ‘අයිෆා’ සම්මාන උලෙළ 05 දා රාත්‍රියේ සුගතදාස ගෘහස්ථ ක්‍රීඩාංගණයේ පැවැත්වෙයි.අයිෆා සම්මාන උලෙළ සඳහා සුගතදාස ක්‍රීඩාංගණය මේ දිනවල ලහි ලහියේ සූදානම් වෙමින් පවතියි. මේ දුර්ලභ අවස්ථාව දැක ගැනීමට පසුගියදා මාධ්‍යවේදීන්ට අවස්ථාව උදාවිය.අයිෆා සම්මාන උලෙළ 05 දා ආරම්භ වන්නේ රාත්‍රි 7.30 ට පමණයි. එය පැය 4 ක් හෝ 5 ක් පමණ දිවෙතැයි අපේක්ෂා කෙරෙයි. එදින රාත්‍රි ගෘහස්ථ ක්‍රීඩාංගණයට පැමිණෙන සුපිරි පිරිස ඇතුළට කැඳවාගෙන යන්නේ කොළ පලසක් මතිනි. මේ අවස්ථාව ආවරණය සඳහා මාධ්‍යවේදීන්ට ද ඉඩ සලසා ඇත. කොළ පලසක් මතින් ඇතුළු වන පිරිස ගෘහස්ථ ක්‍රීඩාංගණයට ඇතුළුවීමට පෙර ඔවුන්ට කැඳවාගෙන යන්නේ ආහාර පාන ආදියෙන් පිරි ස්ථානයකට ය. එය ඕනෑම වේලාවක විවෘත අතර සවුදිය පුරමින් අමුත්තන් පිළිගන්නට සූදානම් ය. මෙය ශ්‍රී ලංකන් එයාර් ලයින් මගින් සිදුකෙරෙයි.මෙතැනින් අනතුරුව ඇතුළු වන්නේ උත්සව භූමියට ය. දැනටමත් සූදානම් කරමින් පවතින උත්සව භූමිය ඉතාමත් මනහරය.ගෘහස්ථ ක්‍රීඩාංගණයේ සජීවී නැරඹුම් ශ්‍රී ලාංකික සාමාන්‍ය ජනතාවට විවෘත නොවූවද සුගතදාස ක්‍රීඩාංගණයේ පිටත සිට ටිකට් පතක් ලබාගෙන පුළුල් තිර මගින් නැරඹීමේ අවස්ථාව උදාවෙයි. සංවිධායකයන් පවසන්නේ ගාලු මුවදොර පිටියේ ද මෙම පුළුල් දර්ශන තිර ඉදිකරන බවයි.‘ඒ’ ගණයේ ඉතා සුපිරි නළු නිළියන් 30 ක් පමණ සහභාගි වන බව දැනටමත් ශ්‍රී ලංකා රජයට දැනුම් දී ඇත. ඔවුන් සඳහා උපරිම ආරක්ෂාව සැපයීමට ද මේ වනවිට අවශ්‍ය කටයුතු සූදානම් කර ඇත. මේ 30 දෙනාත් සමඟ ඉන්දියාවෙන් ‘බී’ හා ‘සී’ ගණයේ නළු නිළියන් ඇතුළුව 3000 ක පිරිසක් සහභාගි වෙති. ඒ සියල්ලම සඳහා සුගතදාස ගෘහස්ථ ක්‍රීඩාංගණයේ ආසන වෙන් කර ඇත. අපේ ලාංකිකයන් 300 කට පමණ ගෘහස්ථ ක්‍රීඩාංගණයේ ආසන වෙන්වී ඇත.මේ වනවිටත් ජර්මන් ජාතිකයන් 10 දෙනෙක් හා ඉන්දියානු පිරිසක් මෙරටට පැමිණ තාක්ෂණික කටයුතු සිදු කෙරෙමින් පවතියි. උත්සවයේ පෙරහුරු කලින් පැවැත්වෙන හෙයින් නර්තන කණ්ඩායම් පළවැනිදා ලංකාවට පැමිණෙති. මෙසේ පැමිණෙන සියලු පිරිස සඳහා නවාතැන් ඇතුළු අනිකුත් පහසුකම් සැපයීමට කොළඹ සුපිරි හෝටල් දැන් සූදානමින් සිටියි.ලොවටම විශාල ප්‍රසිද්ධියක් ගෙන දෙමින් මෙම අවස්ථාව සජීවීව ලොව පුරා බී.බී.සී. ප්‍රවෘත්ති මගින් විකාශය කෙරෙයි. නමුත් ශ්‍රී ලාංකිකයින්ට මාධ්‍ය මගින් මේ උත්සව අවස්ථාව දැක ගන්නට ලැබෙන්නේ සති 2 ක් පමණ ගතවීමෙන් අනතුරුවය.ලොව පුරා රටවල් 110 ක්, ලොව පුරා මිලියන 600 ක ජනතාවක් මෙම උත්සවය නරඹන්නේ ශ්‍රී ලංකාවේ අභිමානය පිළිබඳව ද සිත තුළ රඳවමිනි. වසර 30 ක කුරිරු යුද්ධය නිමා කරමින් සමෘද්ධිමත් දේශයක් ගොඩනැඟීමේ මොහොතේ ‘අයිෆා’ සම්මාන උලෙළක් ශ්‍රී ලංකාවේ සංවිධානය කිරීම පෙරදිග රටවල්වලට අලුත් ආදර්ශයක් සැපයෙනවා නියතයි. ශ්‍රී ලංකාවේ නිදහස් පරිසරය, ආරක්ෂිත බව, අභිමානය මෙන් ම අභිමානවත් ශ්‍රී ලාංකේය ජනතාවත් පිළිබඳ ලොවට හඬ නඟා කියන්නට මෙය හොඳම අවස්ථාවක් වනවා නියතය.ශ්‍රී ලංකා සංචාරක මණ්ඩලය මගින්සංවිධානය කරන ලද මාධ්‍ය චාරිකාව ඇසුරින් ලිව්වේසුභාෂිණී ජයරත්නඡායාරූප - සමන් ශ්‍රී වෙදගේ</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av10053013</link>
    <topic>වැස්සෙන් - ගංවතුරෙන් ඇතිවන රෝගවලින් වළකින්නේ කොහොමද</topic>
    <author>ගාමිණී සුසන්ත</author>
    <content>වැස්සෙන් - ගංවතුරෙන් ඇතිවන රෝගවලින් වළකින්නේ කොහොමදපසුගිය සතියේ මුළු රටටම බලපෑවේ කාලෙකින් ඇති නොවුණු ආකාරයේ මහ වැස්සක් සහ ගංවතුරක්. බොහෝ දෙනෙක් මෙයින් පීඩාවට පත්වුණා. ඇතැම් උදවිය තවමත් කඳවුරුවල, නැතිනම් නෑ හිතවතුන්ගේ නිවෙස්වල.ගංවතුරකින් පසුව අනිවාර්යයෙන්ම ඇතිවන තත්ත්වයක් වන්නේ විවිධ රෝගාබාධ බහුල වීමයි. ඒ නිසා එම රෝගාබාධවලින් වැළකී සිටීම ඉතා වැදගත්.ගංවතුරකින් සහ වැස්සකින් පසුව සමාජයේ පැතිරී යන රෝගාබාධ මොනවා ද? ඒවායින් වැළකී සිටින්නේ කෙසේ ද? එම රෝගවල ලක්ෂණ මොනවා ද? යන කරුණු පිළිබඳව අප සාකච්ඡා කළා සෞඛ්‍ය අධ්‍යාපන කාර්යාංශයේ අධ්‍යක්ෂ වෛද්‍ය සරත් අමුණුගම මහතා සමඟ.“අධික වර්ෂාවත් සමඟ ඇතිවන ගංවතුර තත්ත්වයකින් පසුව විවිධ රෝගාබාධ ඇතිවිය හැකි ක්‍රම කීපයක් ම තිබෙනවා. ඉන් එකක් අපිරිසිදු ගංවතුර නිසා රෝගබාධ ඇතිවීම.අනෙක, වැස්ස සමඟ මදුරුවන් බෝවීම නිසා රෝගාබාධ ඇතිවීම. වැස්සකින් ගංවතුරකින් පසුව ගොවිතැන් කටයුතුවල නිරත වන ගොවීන් මී උණ වැනි රෝගාබාධ වලට ගොදුරු වීම අනෙක් ක්‍රමයයි. මෙම ක්‍රම කීපය මඟින් විවිධ රෝගාබාධ සමාජය පුරා ව්‍යාප්ත විය හැකියි.අපි පළමුවෙන්ම සොයා බලමු ගංවතුර නම් අපිරිසිදු ජලය නිසා ඇතිවන රෝගාබාධ මොනවාදැයි කියා. ගංවතුරකින් පසුව වැසිකිළි වළවල්වල තිබෙන අපද්‍රව්‍ය මෙන්ම වෙනත් කැළි කසළ බීමට ගන්නා ජලයත් සමඟ මිශ්‍ර වෙනවා. එවිට පාචනය, අතීසාරය, උණසන්නිපාතය, සෙංගමාලය වැනි උදරය ආශි‍්‍රතව ඇතිවන රෝගාබාධ හට ගන්නවා. මෙය ඉතාම සුලබ තත්ත්වයක්.ගංවතුර නිසා අවතැන්වූ පුද්ගලයින් ඇතැම් විට කඳවුරුවල හෝ එක්ව වාසය කරනවා. එවැනි පුද්ගලයන්ට විවිධ ආයතන විවිධ පුද්ගලයින් විසින් පිසින ලද ආහාර ලබා දෙනවා. මොන යම් ක්‍රමයකින් හෝ එවැනි ආහාර විෂ වීමක් සිදු වුවහොත් විශාල පිරිසක් එකවර රෝගී වෙනවා.උදරය ආශි‍්‍රතව ඇතිවන රෝග පිළිබඳව සැලකීමේදී උදරයේ ඇතිවන කැක්කුම, අධික හිසරදය, උණ, පාචනය වැනි රෝග ලක්ෂණ පෙන්නුම් කරනවා. අතීසාරය වැනි රෝග තත්ත්වයකදී පාචනය සමඟ රුධිරය පිටවීමක් ද සිදුවිය හැකියි.සෙංගමාලය වැනි රෝගයකදී අධික ලෙස උණ ඇතිවීම, කෑම අරුචිය, ඇසේ සුදු පැහැති කොටස් කහ පැහැති වීම මුත්‍රා තද කහ පැහැයෙන් පිටවීම වැනි රෝග ලක්ෂණ දැක ගත හැකි වෙනවා.ආහාර විෂවීමකදී උදරයේ ඇතිවන අධික වේදනාව, වමනය, උණ වැනි රෝග ලක්ෂණ ඇති වෙනවා. Leptospirosis විෂ බීජය ශරීරගත වීම නිසා ඇතිවන මී උණ නම් රෝග තත්ත්වයේදී ඇඟපතේ රුදාව, අධික උණ, වමනය වැනි රෝග ලක්ෂණ මතු විය හැකියි.”ගංවතුර ඇතිවීම වැළැක්විය නොහැකි වුවත් ඒ නිසා විවිධ රෝගාබාධ ඇතිවීම වළක්වාගත හැකියි. උදර රෝග වලින් වැළකී සිටීමට සැම විටම උතුරා නිවාගත් ජලය පානය කළ යුතුයි. ඉතා පිරිසිදු ලෙස ආහාර සකස් කර ගැනීමත් වැදගත්. මළපහ කිරීම සඳහා සැම විටම වැසිකිළියක් භාවිත කිරීම, ආරක්ෂිත ස්ථානවලින් ජලය ලබා ගැනීමත් ඉතා වැදගත්.ගංවතුරකට ගොදුරු වූ බීමට ජලය ගන්නා ළිං අපිරිසිදු වෙනවා. එම ළිං නැවත භාවිත කළ යුත්තේ අනිවාර්යයෙන්ම ක්ලෝරින්කරණය කිරීමෙන් පසුවයි. එමෙන්ම මේ දිනවල ආපන ශාලාවලින් ආහාර ලබා ගැනීමෙන් වැළකී සිටිය යුතුයි.හැකි සෑම විටකම නිවෙසේ පිළියෙල කරගන්නා ආහාර ගැනීමයි සුදුසු. අයිස් පැකට් වැනි ජලය භාවිතකර නිෂ්පාදනය කරන ද්‍රව්‍ය ආහාරයට ගැනීමෙන් ද වැළකී සිටිය යුතුයි.උදර රෝගවලින් වැළකී සිටීමට ගත හැකි ක්‍රියාමාර්ග.මීළඟට අප සොයා බලමු, ආහාර විෂ වීම වළක්වා ගැනීමට ගත හැකි ක්‍රියා මාර්ග කවරේදැයි කියා. එහිදී විශාල පිරිසකට ආහාර පිසින ස්ථාන මහජන සෞඛ්‍ය පරීක්ෂක වරයකුගේ අධීක්ෂණය යටතේ පවත්වාගෙන යාමයි ඉතා සුදුසු. එහිදී සෞඛ්‍ය නිලධාරියාගේ උපදෙස් පිළිපැදිය යුතුයි.දැන් දැන් අධික වර්ෂාවකින් පසුව මී උණ (Leptospirosis) ව්‍යාප්ත වීම වැඩිවී තිබෙනවා. ඒ සඳහා වහා පියවර ගත යුතුයි. ඒ; මී උණ මාරාන්තික රෝගයක් දක්වා වර්ධනය විය හැකි නිසයි. තම වගා කටයුතු කරගැනීමට කුඹුරට බසින ගොවියා හෝ කුලී රැකියාවක් ලෙස කුඹුරට බසින පුද්ගලයා කුඹුරට බැසීමට පෙර ප්‍රදේශයේ සෞඛ්‍ය වෛද්‍ය නිලධාරී මහතා හමුවී උපදෙස් ගැනීම වැදගත්.එහිදී වෛද්‍යවරයා ලබා දෙන ඖෂධ සහ උපදෙස් අනුගමනය කිරීමෙන් මී උණ රෝගයෙන් වැළකී සිටීමේ හැකියාව ලැබෙනවා. මෙහිදී සිහි තබා ගත යුතු වැදගත් කරුණක් තිබෙනවා. මී උණ වැළදෙන්නේ කුඹුරු කොටන උදවියට පමණක් නොවන බවයි. කුඹුරු ආශි‍්‍රතව මීයන් වැඩියෙන් ගැවසෙන නිසයි මී උණ සාදන බැක්ටීරියාව කුඹුරු ආශි‍්‍රතව වැඩියෙන් තිබෙන්නේ.කොහිල කොටු කසළ ගොඩවල් වැනි අපිරිසිදු ස්ථානවල Leptospirosis බැක්ටීරියාව තිබිය හැකියි. එබැවින් ඔබගේ පාදයේ කැපීමක්, තුවාලයක් වැනි යමක් ඇත්නම් එවැනි ස්ථාන වල පාවහන් නොදමා ඇවිදීම නුසුදුසුයි.ප්‍රදේශයේ සෞඛ්‍ය වෛද්‍ය නිලධාරිතුමා හමුවී මී උණෙන් වැළකී සිටීමට දෙන ඖෂධ ගැනීමෙන් නොබියව ගොවිතැන් කටයුතු කළ හැකියි. එසේම මේ දිනවල වත්ත පිටියේ වැඩ කරන විට උස් සපත්තු (Boots) පලදින්නේ නම් එය බොහෝ ආරක්ෂා සහිතයි.ගංවතුර සහ වැස්ස නිසා තැන තැන ජලය රැස්වෙනවා. ඉවත දමන යෝගට් කෝප්ප, තැඹිලි කෝම්බ, පොල්කටු ආදියෙත් ජලය රැඳෙනවා. එය ඩෙංගු මදුරුවන් බෝවීමට කදිම පසුබිමක්. ඒ නිසා හැකි උපරීම ලෙස අප අවට පරිසරය පිසිසිදුව තබා ගැනීම වැදගත්.එසේ නොවුනහොත් අපගේ සමීපතමයින් අපට අහිමිවී යා හැකියි. ඔබට ඇත්තේ කුඩා බිම් කඩක් නම්, එහි වළක් කපා දිරාපත් වන ද්‍රව්‍ය වළලා දැමිය හැකියි. එයින් ගෙවත්ත පෝෂණය වෙනවා. දිරාපත් නොවන ප්ලාස්ටික් ඉටි කවර වැනිදැ පළාත් පාලන ආයතනවලට භාර දිය හැකියි.දින කීපයක් තිස්සේ අධික උණක් පවතී නම්, ඇඟපත රිදීමක් ඇත්නම්, වහාම වෛද්‍යවරයකු හමු විය යුතුයි. ඒ ඩෙංගු වැළඳී ඇත්දැයි තීරණය කර ගැනීමටයි. රුධිර පරීක්ෂාවක් මඟින් ඩෙංගු රෝගය හඳුනා ගැනීමේ හැකියාව තිබෙනවා.අප ඉහතින් සඳහන් කළ රෝගාබාධ තම පෞද්ගලික චර්යා නිසා වැළඳිය හැකි රෝගාබාධ. එසේ වුවත් ඩෙංගු රෝගය එසේ නොවේ. අපගේ නිවෙස කෙතරම් පිරිසිදුව තබාගත්ත ද, යාබද නිවෙසේ අපිරිසිදුකම නිසා ඩෙංගු රෝගයට ගොදුරු විය හැකියි. ඒ නිසා ඩෙංගු රෝගය සමාජයෙන් තුරන් කිරීම සෑම දෙනාම තම වගකීමක් ලෙස සැලකීම වැදගත්.ගංවතුර නිසා සිදුවන විවිධ හදිසි අනතුරු නිසා ද බොහෝ දෙනෙකුගේ ජීවිත විනාශ වෙනවා. ගංවතුරක ජල පහරේ වේගය සහ පීඩනය ඉතා වැඩියි. ඉතා හොඳ පිහිනුම් ශූරයකුට වුවද ගංවතුරක පිහිනීම තරමක් අපහසු විය හැකියි. ඒ නිසා ගංවතුරේ පිහිනීමට යාම ඉතා භයානකයි.එසේම ගංවතුර නිසා පොළොව හෑරී විශාල වළවල් ඇතිවීමට ඉඩ තිබෙනවා. තමන් මීට පෙර බසින ලද ජලය පිරුණු වළකට වුවත් ගංවතුරකින් පසුව බැසීම අවදානම් සහගතයි. ගංවතුර නිසා එම වළවල් විශාල වී තිබිය හැකි නිසයි. කෙටියෙන් පවසතොත් ගැඹුර නොදන්නා ජලාශයකට බැසීම ඉතා අනතුරු දායකයි.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av10053014</link>
    <topic>සිනමා වැඩමුළුව, ක්‍රිකට් තරගය සමඟ අයිෆා උත්සවය සඳහා සියල්ල සූදානම්</topic>
    <author>හේමාලි</author>
    <content>සිනමා වැඩමුළුව, ක්‍රිකට් තරගය සමඟ අයිෆා උත්සවය සඳහා සියල්ල සූදානම්ඉන්දීය සුපිරි තරු පිරිවරන ඉන්දියානු ජාත්‍යන්තර සිනමා ඇකඩමිය මෙහෙයවන අයිෆා (iffa) සම්මාන උලෙළ සඳහා සියලු කටයුතු මේ වනවිටත් සූදානම්ව ඇත. සුගතදාස ගෘහස්ථ ක්‍රීඩාංගණයේ පැවැත්වෙන මෙම සුපිරි සම්මාන උලෙළ සඳහා ක්‍රීඩාංගණය ජාත්‍යන්තර තත්ත්වයෙන් නවීකරණ කටයුතු සිදු කිරීමත් මේ වනවිට සිදුවෙමින් පවතී.කටුනායක ගුවන් තොටුපළේ සිට සුපිරි තරු ගමන් ගන්නා සුගතදාස ක්‍රීඩාංගණය දක්වා මාර්ගයත,් සුපිරි තරු නවාතැන් ගන්නා හෝටල් දක්වා වන මාර්ගත් අලංකාරව ආලෝකවත් කිරීමට කටයුතු සූදානම් කර ඇත.සුපිරි තරු නවාතැන් ගන්නා හෝටල් අවට අලංකාර කිරීමත්, ආහාර පානාදියේ විශේෂත්වයත් ඇති කිරීමටත්, ඔවුනට රට තුළ සංචාරය කිරීමට අවශ්‍ය පහසුකම් සලසාදීමත් ඔවුන්ට අවශ්‍ය සියලුම ආරක්ෂක විධිවිධාන සපයා දීමටත් විශේෂ සූදානමක් තිබේ.චිත්‍රපට උලෙළට සමගාමීව පවත්වනු ලබන ඉන්දීය ශ්‍රී ලංකා සිනමා වැඩමුළුව ජූනි මස 04 වැනි දින සිලෝන් කොන්ටිනෙන්ටල් හෝටලයේදී පැවැත්වේ. උදෑසන වැඩමුළුව පාසල් ළමයින් විශ්වවිද්‍යාල සිසුන් සහ නවක අධ්‍යක්ෂවරුන් සඳහා වන අතර සවස් වරුවේ වැඩමුළුව සිනමාවේ ප්‍රවීණ පුද්ගලයින් සඳහා පැවැත්වේ.මෙහි එක් වැඩමුළුවක් ඉන්දියානු සිනමාකරුවන් විසින් පවත්වනු ලබන අතර අනෙක් වැඩමුළුව ප්‍රවීණ ශ්‍රී ලාංකික සිනමා ශිල්පීන් විසින් පවත්වනු ලබයි. මේ සඳහා නිළි රැජණ මාලිනි ෆොන්සේකා, ජැක්සන් ඇන්තනී, සනත් ගුණතිලක, නදීකා ගුණසේකර, රවීන්ද්‍ර රන්දෙනිය ආදීන් සහභාගි වීමට නියමිතය.ඉන්දියානු සිනමාකරුවන් පවත්වනු ලබන වැඩමුළුව සඳහා පසුගිය වසරේ ඉතා ජනපි‍්‍රය වූ චිත්‍රපටයක් තෝරාගෙන ඇති අතර එහි අධ්‍යක්ෂ, නිෂ්පාදක, කැමරා ශිල්පීන්, රංගන ශිල්පීන් ඇතුළු පිරිසක් සහභාගි වෙති. එම චිත්‍රපටය කුමක්ද යන්න මෙතෙක් අනාවරණය වී නොමැත.අයිෆා ක්‍රිකට් තරගාවලිය පැවැත්වෙනුයේ ජූනි මස 04 වැනි දින ප.ව. 1 සිට 5 දක්වායි. සිංහල ක්‍රීඩා සමාජ පිටියේදී (එස්.එස්.සී) ඇරැඹෙන මෙම තරගාවලිය සඳහා ප්‍රවේශපත් අලෙවි කිරීම මේ දිනවල සිදුවෙමින් පවතී.මෙහිදී ශ්‍රී ලාංකික ක්‍රිකට් කණ්ඩායම සඳහා නායකත්වය ගනු ලබන්නේ ප්‍රවීණ ක්‍රිකට් ක්‍රීඩක කුමාර් සංගක්කාර් විසිනි. දැනට ක්‍රිකට් ක්‍රීඩාවෙන් සමුගෙන සිටින අරවින්ද ද සිල්වා, රොමේෂ් කළුවිතාරණ ද මෙවර මෙම තරගාවලියට එක්වෙති.ඉන්දීය ක්‍රිකට් කණ්ඩායම මෙහෙයවනුයේ සුපිරි ඉන්දීය නළු ෂාරුක් ඛාන් විසිනි.තරගාවලිය පුරාම ශ්‍රී ලාංකේය හා ඉන්දියානු සංගීතයේ මිහිර විඳීමට ක්‍රීඩාලෝලීනට අවස්ථාව උදාවනු ඇත. මේ සඳහා භාතිය සහ සන්තුෂ් ගේ දායකත්වය ලබා ගැනීමට සංවිධායක මණ්ඩලය කටයුතු කරනු ලබන අතර ආරාධිත ඉන්දියානු සංගීත ශිල්පියකු ද මේ සඳහා සහභාගි කිරීමට සංවිධායක මණ්ඩලය කටයුතු සංවිධානය කරයි.මෙම තරගාවලියෙන් ලැබෙන ආදායම Habitat for huminity - iifa charity initiative ආයතනයට සහ ළමා සොල්දාදුවන් පුනරුත්ථාපනය කිරීම සඳහා පරිත්‍යාග කෙරේ.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av10053015</link>
    <topic>තනියෙන් ගියාට කට්රිනාට දොස්</topic>
    <author/>
    <content>තනියෙන් ගියාට කට්රිනාට දොස්කට්රිනා කායිෆ්, ගමන් බිමන් යද්දි තමන්ගේ ආරක්ෂාව ගැන කොහෙත්ම සැලකිලිමත් වෙන්නෙ නැතිලු. මෙහෙම කියන්නේ ඇයගේ සමීපතම හිතවතුන් සහ හිතවතියන්. පසුගිය සතියේදීත් ඇයගේ මේ නොසැලකිලිමත්කම හොඳින්ම දකින්නට ලැබුණු බව ඔවුන් චෝදනාත්මකව පවසනවා.දැනට ගන්නට ලැබුණු හැටියට එය සිදුවුණේ මෙන්න මෙහෙමයි. කට්රිනාට සිදුවුණා බැංගලෝරයට යන්න. මුම්බායිවල ඉඳල ඇය යා යුතු වුණේ ගුවන් යානයකින්.ඒ, ‘රාජ්නීට්’ නම්වූ චිත්‍රපටයේ රූපගත කිරීම් කිහිපයකට සහභාගි වෙන්නයි. (මේ චිත්‍රපටයේ කට්රිනා සමඟ රඟපාන ප්‍රධාන නළුවා තමයි, රන්බීර් කපූර්. ඔහු ද බැංගලෝරයට යා යුතුව තිබුණා.) නියමිත දිනයේ කට්රිනා ගුවන් තොටුපළ වෙත යන්නට කුලී රථයකට කතා කළා.එම රථය කට්රිනා දැන්වූ වෙලාවටම ඇයගේ නිවස අසලට පැමිණියා. තමන්ගේ ඇඳුම් - කැඩුම්, බඩුමුට්ටු පොදි බැඳ ගත්ත ඇය හනිකට කුලී රථයට ගොඩ වුණා.අතරමඟදී කුලී මෝටර් රථය විශාල වාහන තදබදයකට හසුවුණේ කට්රිනා නොසිතූ විලසින්. ‘ෆ්ලයිට් එක මිස් වෙයි ද?’ ඇය හෙමින් හෙමින් මිමිණුවා. රියදුරාට කරන්න දෙයකුත් නැහැ. වාහන තදබදය මැද්දේ මෝටර් රථය ගාටනවා. කට්රිනාගේ ඔළුව ගිනි අරන්.කොහොම කොහොම හරි ගුවන් යානය පිටත්වෙන්න විනාඩි කිහිපයකට කලින් ගුවන් තොටුපළ වෙතට පැමිණෙන්න කට්රිනාට හැකි වුණා. “එදා පුදුම වාහන තදබදයක් තිබුණේ. තව පොඩ්ඩෙන් මට ෆ්ලයිට් එක මිස් වෙනවා.ඒ නිසා මම කාර් එකෙන් බැහැලා බඩුත් අරගෙන ඉක්මනටම එයාර් පෝට් එක ඇතුළට දිව්වා. ඒක දැකපු මගේ යාළුවො මට හොඳටම බැන්නා. ඒ ගොල්ල කියනවා, තට්ට තනියම මේ විදිහට එයාර් පෝට් එකට එන්න එපාලු. ඒක මගේ ආරක්ෂාවට හොඳ මදිලු.මම ඉතින් මොනව කරන්න ද? පරක්කු වුණාම ඕවා බල බලා ඉන්න පුළුවන් ද? අනික, මම විතරද තනියම එයාර් පෝට් ඇවිත් තියෙන්නෙ? අපේ රටේ දහස් ගණන් කෙල්ලො තනියම එයාර් පෝට් ඇවිත් නැද්ද?” කට්රිනා මෙහෙම කිව්වෙ තමන්ගෙ යහළු යෙහෙළියන්ගෙ චෝදනාවලට උත්තර දෙමින්.කට්රිනා ගෙ පැත්තෙන් ඒ කතාව සාධාරණ වෙන්න ඇති. නමුත්, ඇය කුලී මෝටර් රථයෙන් බැසගෙන ගුවන් තොටුපල තුළට දිවගෙන පැමිණි විලාසය හොඳින් නිරීක්ෂණය කළ රන්බීර් කපූර් සහ චිත්‍රපටයේ අධ්‍යක්ෂ ප්‍රකාශ් ජා පැවසුවේ මේ වගේ කතාවක්... “කට්රිනාට තාම තේරෙන්නෙ නෑ. මේ විදිහට තනියම ගමන් බිමන් යන්න හොඳ නැහැයි කියලා.විශේෂයෙන්ම මිනිස්සු ගැවසෙන තැන්වලට නාඳුනන ටැක්සි වලින් ගමන් යන්න හොඳ නෑ. කට්රිනා කායිෆ් කියන්නෙ සාමාන්‍ය තරුණියක් ද? එයා ජනපි‍්‍රය නිළියක්.ඒ නිසා තමන්ගෙ ආරක්ෂාව ගැන මීට වඩා සැලකිල්ලක් දක්වන්න ඕනෙ. එයා මුම්බායිවලින් ටැක්සි එකට නැගලා තියෙන්නෙ පාන්දර. ඒ වෙලාවට පොලිස් නිලධාරීනුත් වැඩිය නැහැ.”ජාත්‍යන්තර ‘අයිෆා’ සිනමා සම්මාන උළෙල ජූනි 3 - 5 දක්වා කොළඹදී පැවැත්වීමට නියමිතව තිබෙනවා. මේ උළෙල වර්ණවත් කිරීමට පැමිණෙන සුපිරි බොලිවුඩ් තරු අතරින් වඩාත් කැපී පෙනෙන තරුවක් ද සිටිනවා. ඔහු තමයි, ශාරුක් ඛාන්.‘අයිෆා’ සම්මාන උළෙලේ අධ්‍යක්ෂවරයකු වන සබ්බාස් ජෝශප් පැවසුවේ සිනමා සම්මාන රාත්‍රිය ඔපවත් කරමින් බොලිවුඩ් පුරයේ ‘කිං ඛාන්’, පේ‍්‍රක්ෂක පිරිස රසගන්වමින් මනහර රැඟුම් ඉදිරිපත් කරන්නට සැදී පැහැදි සිටින බවයි.මේ අතර කටකතාවක් ද පැතිරී ගොස් තිබෙනවා. එයින් කියැවෙන්නේ අයිෆා උළෙලේ ප්‍රධාන සම්බන්ධීකාරක වශයෙන් කටයුතු කරන සුපිරි නළු අමිතාබ් භච්චන් සහ ශාරුක් අතර ‘අයිෆා’ උළෙල සම්බන්ධයෙන් සීතල යුද්ධයක් හට ගෙන ඇති බවයි.ශාරුක් අවසන් වතාවට ‘අයිෆා’ උළෙල සමඟ සම්බන්ධ වුණේ 2005 දීයි. එම වසරේ නෙදර්ලන්තයේ ඇම්ස්ටර්ඩෑම් නගරයේ පැවැත්වූ ‘අයිෆා’ සම්මාන උළෙලටයි ඔහු එලෙස සහභාගි වුණේ.ශ්‍රී ලංකාවේ පැවැත්වෙන මෙවර සම්මාන උළෙලට සමගාමීව බොලිවුඩ් තරු සහ ශ්‍රී ලාංකික ක්‍රිකට් තරු අතර ක්‍රිකට් තරගයක් ද පැවැත්වෙනවා.ශාරුක් මේ තරගයටත් සහභාගි වනු ඇතැයි දැන ගන්නට ලැබුණා. මෙම ක්‍රිකට් තරගය පැවැත්වීමෙන් ලැබෙන මුළු මුදලම වැය කෙරෙන්නේ එල්ටීටීඊ සංවිධානයට බැඳී සිටි ළමා සොල්දාදුවන්ගේ සුබ සාධන කටයුතු වෙනුවෙන්.‘අයිෆා’ සිනමා සම්මාන උළෙලට එක්වන සුපිරි බොලිවුඩ් තරු අතර සායිෆ් අලි ඛාන්, කරීනා කපූර්, බිපාෂා බාසු, රිටීස් දේශ්මුඛ් සහ විවේක් ඔබරෝයි ද සිටින බව දැනගන්නට ලැබුණා. ඔවුන් ඉදිරිපත් කරන රංගනයන්ගෙන් උළෙල තව තවත් විචිත්‍රවත් වේවි.‘අයිෆා’ සම්මාන උළෙලට අමතරව එම දින තුන තුළදී මෝස්තර නිරූපණ සංදර්ශන සහ සිනමා වැඩමුළු පැවැත්වීමටත් නියමිතයි.ඒ විතරක් නොවෙයි, ළඟදී තිරගත වීමට නියමිත අලුත්ම බොලිවුඩ් චිත්‍රපට ද තිරගත කිරීමට සංවිධායකයන් බලාපොරොත්තු වෙනවා.මෙම සම්මාන උළෙලේ මෙවරත් නිවේදන කටයුතු කරන්නේ බෝමන් ඉරානි, රිටීස් දේශ්මුඛ් සහ ලාරා දත්තායි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>30</day>
    </date>
    <link>http://www.silumina.lk/2010/05/30/_art.asp?fn=av10053016</link>
    <topic>වතුර වැටෙන රුව බල ගොස් සේරැල්ලේ</topic>
    <author>සටහන හා ඡායාරූප -කු. විජයවර්ධන</author>
    <content>වතුර වැටෙන රුව බල ගොස් සේරැල්ලේනෙත් මානයේ පැතිරෙන මහා කඳු වැටි, ඒ අතර සැඟවුණු තැනිතලා බිම්, සුන්දර ඇළ දොළ හා දිය ඇලි ආදියෙන් සමන්විත හෙක්ටයාර් 30,000 ක් පුරා විහිදුණු දුම්බර කඳුකරය සොබා සුන්දරත්වයෙන් අනූන බිම්කඩකි.මෙහි සැඟව පවතින දියඇලි සංචාරකයන් ආකර්ෂණය කරනා සුන්දර ළඳුන් කණ්ඩායමක් වැන්න. බඹරකිරිඇල්ල, වැද්දාපැණි ඇල්ල, සේරැල්ල ඇල්ල, රත්නින්ද ඇල්ල දුම්බර දූවිලි ඇල්ල ඒ කණ්ඩායමේ සාමාජිකයෝ වෙති.ඉහත සඳහන් දියඇලි අතරින් වඩාත් සුන්දර කුමන ඇල්ල දැයි ඇසුවහොත් සෑම සංචාරකයකුම පාහේ ලබා දෙන්නේ එකම පිළිතුරකි. ඒ ‘සේරැල්ල ඇල්ල’ යන්නයි. දුම්බර කඳු අතර පිහිටි පුරාණ ගම්මානවල ගැමියෝ මේ දියඇලි දෙස ගෞරවයෙන් බැලූහ.ඒ නිසා ම ඔවුහු සිය කාන්සිය දුරු කර ගැනීමට ගායනා කරන ජන කවි අතරට දියඇලි පිළිබඳ කවි ද රචනා කර ඇතුළත් කළහ. මේ එවැනි කවියකි.බටදඬුවෙන් ගඟ වැටිලා හුරතල්ලේ ඇතුන් විතර ගල් පර්වත දිය ඇල්ලේ තුරු බිය කරයි දුටුවොත් ඒ ඇල්ලේ වතුර වැටෙන රුව බල ගොස් සේරැල්ලේමාතලේ දිස්ත්‍රික්කයේ ලග්ගල ප්‍රාදේශීය ලේකම් කොට්ඨාසයේ පොත්තටවෙල ගම ආශ්‍රිතව වනයෙහි මෙම දිය ඇල්ල පිහිටා තිබේ.දුම්බර කඳුවැටිය විවිධ දේශගුණික කලාප සහිත පරිසර පද්ධතියක් වන අතර සේරැල්ල අවට ප්‍රදේශයේ දැකගත හැක්කේ වියළි කලාපීය දේශගුණයකි. මේ අවට වියළි මෝසම් වනාන්තර පැතිර තිබේ.මාතලේ පිටවල හරහා හෝ ලග්ගල පල්ලේගම හරහා ඉලුක්කුඹුරට පැමිණ එහි සිට කි.මී. 5 ක් දුරින් පිහිටි පුවක්පිටිය කඩමණ්ඩියේ සිට තවත් කි.මී. 3 ක් දුරින් සේරැල්ල පිහිටා ඇත. පුවක්පිටිය දක්වා මාතලේ සිට බස් රථයක් ධාවනය වේ. එහි සිට පා ගමනින් හෝ පෞද්ගලික වාහනයකින් දිය ඇල්ල සමීපයට ගමන් කළ හැකි ය.වන සංරක්ෂණ දෙපාර්තමේන්තුවේ ඉලුක්කුඹුර නකල්ස් සංරක්ෂණ මධ්‍යස්ථානයේ රාත්‍රි නවාතැන් ගත් අපි පසුදින උදෑසන සේරැල්ල වෙත ගමන් කළෙමු.අවට ගම්මාන සහ වනාන්තර පසු කරමින් ඇදී ගිය වෑන් රථය පොත්තටවෙල ගම්මානයට පැමිණියේ දුෂ්කර මඟක් ගෙවමිනි. බොරළු පාර කඩතොලු වීම නිසා වාහනය පැදවිය යුතු වූයේ ඉතා පරිස්සමෙනි. අපට මඟ පෙන්වූ ‘දුම්බර මිතුරෝ’ පරිසර සංවිධානයේ නියමු නිමල් කණහැරආරච්චි මේ අවට විස්තර අප හමුවේ තබයි.“මෙතන ඉඳන් කැලේ මැදින් ටිකක් දුර පයින් යන්න වෙනවා” ඔහු පවසයි.දියඇල්ල වෙතට යාමට මාර්ගය අද්දර සිට කඳු බෑවුමක පහළ නිම්නයට ගමන් කළ යුතු විය. මේ ප්‍රදේශය මුහුදු මට්ටමේ සිට අඩි 1300 ක පමණ උසකින් යුක්තය. වියළි කලාපීය වනපෙතක් සිහිපත් කරනා තුරුලිය අතරින් අප ගමන් කළේ තෙත් කඳුකර වනාන්තරයක සිට උපත ලබා පැමිණෙන ජල දහරාවකින් නිර්මාණය වන දියඇල්ලක් දැක ගැනීමට ය. හදිසියේ ම අව් රැල්ල නිවා දමමින් වැස්සක් කඩා හැලෙන්නට විය. දුම්බරට මෙවැනි ක්ෂණික කාලගුණික විපර්යාස අරුමයක් නොවේ.අඩි පාර අද්දර පිහිටා තිබූ ස්වභාවික ගල් ගුහාවකට අප ගියේ වැස්සෙන් බේරීමට ය. ගුහාව අඩි 100 ක් පමණ දිගට පැතිරී තිබුණි. එහි ගල් පර්වත අතර මුල් විහිදූ ගස් ඉහළට වැවී හිරු එළිය සොයා ගොසිනි.මෙහි අඳුරු මුළු වාසස්ථාන කර ගත් කිරි වවුලෝ “කීස්... කීස්” හඬින් පියාඹා ගියහ. මෙවැනි ගල් පර්වත සහිත ගුහා දුම්බර වැටියේ දිවි ගෙවන ඉත්තෑවන්, තලගොයන් වැනි සතුන්ට පමණක් නොව කොටියාට පවා වාසස්ථාන සලසයි.වැස්ස තූරල් කර ඇත. අහසේ හිරු බැබළෙන බව ගස් අතරින් පෙරී එන හිරු රැස් කදම්බ ඉඟි කරයි. ‘සට... සට’ හඬින් ගස් පත්‍රවලින් වැහි බිඳු වැටෙන අතර අපි යළිත් ඉදිරියට ගමන් කළෙමු. මොර, බදුල්ල, මිල්ල, ඇටඹ වැනි ගස්වැල් අතරින් ඇල්ල ගලා හැලෙන නාදය අප සවන්පත් පිනවන්නට විය.ඉදිරියෙන් කඳු බෑවුම සිරසට ඇදී ගිය ඍජු බිත්තියක් වැනි කළුගල් පර්වතයක් ඔස්සේ තෙල්ගමුඔය කඩා හැලේ. එය ගල් පර්වතයේ වම් පසින් සහ දකුණු පසින් කොටස් දෙකක් වශයෙන් කඩා හැලෙන්නේ පහළ පිහිටි ජල තටාකයකට ය.දියඇල්ල පළලින් මීටර් 20 ක් පමණ වන අතර උසින් මීටර් 11 කි. මේ සොඳුරු දසුන දුටු මට මතක් වූයේ විභූතිභූෂණ ඛන්දොපාධ්‍යායගේ ‘අරණකට පෙම් බැඳ’ (පරිවර්තනය - චින්තා ලක්ෂ්මී සිංහාරච්චි) නවකතාවේ කොටසකි.“සොබාදහම් රැජිනිය තමා කෙරෙහි භක්තිමත් වූවන්ට දෙන්නේ අමිල ධනයකි. කාලයක් තිස්සේ නොකඩවා ඇයට සේවය කළහොත් මිසක කිසිවකුට මේ ධනය නොලැබේ. ස්වභාවික පරිසරයට ඇලුම් කරන තැනැත්තා ඒ සමඟම විසිය යුතුය. ඒ අතර වෙනත් අතකට හිත යොමු කළොත් අමනාපයට පත් වන ඇය තමාගේ මුහුණ ඔහුට නොපෙනෙන්නට සළු පොටකින් සඟවා ගනී.”එසේ කිසිදු සඟවා ගැනීමකින් තොරව දුම්බර කඳුවැටිය සිය සොබා සුන්දරත්වය අප ඉදිරියේ දිගහැර තබා ඇත. අපි දියඇල්ල කඩා හැලෙන පර්වතයේ දකුණු පස පිහිටි ගුහාවට ගියෙමු.දියඇල්ලක් ඇතුළට යාමේ භාග්‍යය මෙලෙස ලැබෙන්නේ ඉතා කලාතුරකිනි. එම දුලබ අවස්ථාව සේරැල්ලේ දී ඔබටත් විඳගත හැකි ය. දැන් දියඇල්ලේ ජලය සුදු පෙණ විසුරුවමින් අප ඉදිරියෙන් කඩා හැලෙයි.සොබාදහමේ සුන්දරත්වය වචනයෙන් විස්තර කිරීමට අසීරු බවත් එය විඳ ගැනීමෙන් ම පසක් කරගත යුතු බවත් මෙවැනි ස්ථානවල දී අපට වැටහේ.දුම්බර කඳුවැටියේ ප්‍රධාන ජල මූලාශ්‍රයක් වන තෙල්ගමු ඔය සේරැල්ලේ නිර්මාපකයා ය. තෙල්ගමු ඔය උපත ලබන්නේ දුම්බර කිරිගල්පොත්ත කන්දේ ජල උල්පත්වලිනි.පිටවල පතන ප්‍රදේශයෙන් ඇරඹෙන පතනේ ඇළත් ගෝනාමඩ ඇළත් දියඇල්ල තැනීමට පෙර තෙල්ගමු ඔයට එක්වී මෙහි ජලය පෝෂණය කරයි. දියඇල්ල තනනා මේ දිය දහර වන වඳුලු අතරින්, ගල්පර්වත පසු කරමින් ගලා ගොස් නාවුල තලාගොඩ දී අඹන් ගඟට එකතු වේ.පුරාණයේ කාර ගංගාව නමින් හැඳින්වූ අඹන් ගඟ හරස් කර අපේ පැරැන්නෝ එහි ජලය ඇළහැර ඇළට යොමු කළහ. අංගම්මැඩිල්ලේ දී අඹන් ගඟේ ජලය පරාක්‍රම සමුද්‍රය පෝෂණය කිරීමට යොදා ගත්හ. වර්තමානයේ මොරගහකන්ද ජලාශය තැනෙන්නේ ද මෙහි ජලයෙනි.සේරැල්ලේ පහළට බැස එය තවත් සුන්දර කෝණයකින් දැකගැනීමට අපි ගමන් කළෙමු. ඇල්ලෙහි ජලය වැටෙනා ජල තටාකයේ ඒ මේ අත පිහිනනා මසුන් අතර කැපී පෙනුණේ දුම්බර ගල් පාඩියා සහ දුම්බර මල් පෙතියාය. දුම්බර කඳු වැටියට පමණක් සීමා වූ ශ්‍රී ලංකාවට ආවේණික මෙම මත්ස්‍ය විශේෂ අද වඳවී යාමේ තර්ජනයට මුහුණපා සිටී.ඔය දෑලේ වැවී ඔය දෙසට අතු ඉති නැවී ඇති කුඹුක්, තිඹිරි, අට්ටික්කා, මකුල්, මී, දඹ, බක්මී වැනි වෘක්ෂවල සෙවණ යටින් තෙල්ගමුඔය සිරිසිරියාවෙන් ගලා බසී. මේ නිම්නය ගල් පර්වත බහුලය. ශීඝ්‍ර බැස්මකින් යුක්තය. අවට ගංගාධාර වනාන්තර පැතිරී තිබේ.අප මේ දියඇල්ලෙන් සමුගත්තේ තෙල්ගමු ඔයෙන් නිර්මාණය වන වැද්දා පැණි අල්ලට යන අරමුණ ඇතිවය. සේරැල්ල නැරඹීමට පැමිණෙන ඔබ මේ නිර්මල පරිසරය අනාගතයටත් එලෙසම ඉතිරි කිරීමට සිතා ගන්න.සටහන හා ඡායාරූප -කු. විජයවර්ධන</content>
  </post></root>