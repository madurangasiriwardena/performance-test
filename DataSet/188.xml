<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=ab1002142</link>
    <topic>විශ්‍රාමික ජනරාල් අත්අඩංගුවට ගත්තේ චෝදනා ගණනාවක් තිබෙන නිසයි</topic>
    <author>ලක්ෂ්මන් හුළුගල්ලේ</author>
    <content>1962 ජනවාරි 27 HF කුමන්ත්‍රණය 2010 ජනවාරි 27 SF කුමන්ත්‍රණයෆොන්සේකා ජවිපෙ සමඟ ගනුදෙනු කෙළේ හුඟක් කාලෙක ඉඳලාවිශ්‍රාමික ජනරාල් අත්අඩංගුවට ගත්තේ චෝදනා ගණනාවක් තිබෙන නිසයිජ.වි.පෙ. මැක්කාගේ ඉදිරි ගමනදිස්ත්‍රික්කයේ හැමෝටම හැම ආසනයකටම යන්ඩ පුළුවන්ජනපති කියයිජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල්ලක්ෂ්මන් හුළුගල්ලේඅද රටේ මහත් ආන්දෝලනයකට තුඩුදී තිබෙන විශ්‍රාමික ජනරාල් සරත් ෆොන්සේකා අත්අඩංගුවට ගැනීමේ සිද්ධිය හරහා විරුද්ධ පාක්ෂිකයන් රජයට විවිධ අන්දමේ චෝදනා එල්ල කරමින් සිටිනවා. එහෙත් ඔහු අත්අඩංගුවට ගෙන තිබෙන්නේ හමුදා නීතිය යටතේයි. යුද හමුදා පොලිසිය විසින් චෝදනා කීපයකට ඔහුව අත්අඩංගුවට ගෙන යුද අධිකරණයක් ඉදිරියට පමුණුවන තුරු හමුදාව බාරයේ රඳවාගෙන සිටිනවා.එය මේ රටේ පමණක් නොව වෙනත් රටවල පවා තිබෙන යුද හමුදා නීතියට අනුකූ®ලව කරන ලද අත්අඩංගුවට ගැනීමක්. යුද හමුදා පනතේ 57 වන වගන්තිය යටතේ ඕනෑම හමුදා නිලධාරියකු වරදක් කොට ඇත්නම් අත්අඩංගුවට ගෙන අධිකරණ ක්‍රියා මාර්ගයකින් පසුව වරදකරුවෙකු හෝ නිවැරදිකරුවෙකු කෙරෙන තුරු රඳවා තබා ගත හැකියි. මෙහි සඳහන් ආකාරයට සංග්‍රාමික නීතියට යටත් වූ පුද්ගලයෙකු යුද හමුදා පොලිසිය මගින් අත්අඩංගුවට ගත හැකියි.මෙම අත්අඩංගුවට ගැනීම පිළිබඳව ඇතැම් අය විවිධ ආකාරයේ අර්ථ ගැනීම් සිදු කරනවා. ඒවා බොහෝමයක් ඒ ඒ අවස්ථාවට කරනු ලබන දේශපාලන වාසි මත කෙරෙන ඒවා. ඒ විපක්ෂය ලබාගත් පරාජය වසා ගැනීමට හා පරාජයේ ලැජ්ජාව වසා ගැනීමට කරනු ලබන ප්‍රකාශයන් හා ක්‍රියා මාර්ගයන්.ඒත් සරත් ෆොන්සේකා නම් වූ මේ සුවිශේෂී විශ්‍රාමික ජනරාල්වරයා අත්අඩංගුවට ගත්තේ කිසිදු දේශපාලන හේතුවක් හෝ දේශපාලන වාසි ලබා ගැනීමේ අරමුණකින් නොවෙයි. ඒ ඔහු යුද හමුදාවේ උසස් ම නිලධාරියෙකුව සිටින කාලය අතරතුර දැන දැන හමුදාවේ විනය නීති උල්ලංඝනය කිරීමත් හමුදා විනය ආරක්ෂා නොකිරීමත් නිසා යුද හමුදාව විසින් ගනු ලැබූ විනය ක්‍රියා මාර්ගයක් පමණයි.යම් කිසි හමුදා නිලධාරියෙකු හමුදාවෙන් විශ්‍රාම ගොස් හෝ අස්වීමෙන් පසු මාස හයක කාලයක් යනතුරු ඔහු හමුදා නීතියට යටත්ව සිටිනවා. යුද හමුදාවේ නිලධාරියෙකුට කිසිදු දේශපාලන ක්‍රියාවලියක යෙදීමට යුද හමුදා නීතිය අනුව අවසරයක් නැහැ. යුද හමුදා නිලධාරීන් යනු පවතින කුමන හෝ රජයකට සේවය කළයුතු අය. ඔවුන්ට ඡන්දය දීම හැරුණු කොට දේශපාලන කටයුතුවල යෙදීමේ අවසරයක් නැහැ. ඔවුන් ස්වාධීන අය.සරත් ෆොන්සේකා ජනරාල්වරයා යුද හමුදාපතිව සිටින අවධියේ දී විවිධ දේශපාලන පක්ෂ සමඟ රහස් සබඳතා පැවැත්වීම මෙන් ම ඔහු දැරූ වගකිවයුතු තනතුරුවල තිබිය යුතු විනය හා වගකීම් නිසි පරිදි ඉටු කිරීමට අපොහොසත් වී ඇති බව හමුදාව විසින් කරන ලද අභ්‍යන්තර පරීක්ෂණවලද තහවුරු වෙලා තිබෙනවා. මේ තත්ත්වය යටතේ තමයි ඔහු යුද හමුදා පොලිසිය විසින් අත්අඩංගුවට ගත්තේ.යුද හමුදාපති හා මාණ්ඩලික ප්‍රධානී තනතුර දරන පුද්ගලයා ද මේ රටේ ආරක්ෂාව පිළිබඳව වූ ආරක්ෂක මණ්ඩලයේ සාමාජිකයෙක්. සේනාධිනායකයා ලෙස රටේ ජනාධිපතිතුමා ආරක්ෂක ලේකම් තුමා ජනාධිපති ලේකම්, ගුවන් නාවික යුද හමුදාපතිවරුන් මේ ආරක්ෂක මණ්ඩලයේ සාමාජිකවරුන් රටේ ආරක්ෂාව පිළිබඳ සුවිශේෂී වූ වැදගත් රහස් තීන්දු තීරණ ගැනීම පිළිබඳ බැරෑරුම් ලෙස සාකච්ඡා කරන බව උත්තරීතර මණ්ඩලයේ රහස් රැකීමට ඒ සියලු දෙනා බැඳී සිටිනවා. එහි සාමාන්‍යයෙන් තමා මේ තාක් යුද්ධය පිළිබඳව මෙන් ම රටේ ආරක්ෂාව සඳහා ගත් බොහෝ ක්‍රියාමාර්ග ගනු ලැබුවේ. සතියකට වරක් පැවැත්වෙන මේ හමුවේ දී බොහෝ රහස් සාකච්ඡා වෙනවා.ඉතින් මෙවැනි වැදගත් තනතුරක් නියෝජනය කළ ජෙනරාල් සරත් ෆොන්සේකා මහතා ඒ අතරතුරෙහි දීම විපක්ෂයේ දේශපාලන පක්ෂ සමඟ රහස් සබඳතා පැවැත්වීම විනය විරෝධී කටයුත්තක්. ඔහු එසේ රහසිගත සබඳතා පවත්වමින් විපක්ෂයේ දේශපාලන පක්ෂ සමඟ සාකච්ඡා කර තිබෙනවා.මෙය යුද හමුදා නීතිය හා යුද හමුදා පනත යටතේ ඉතා දරුණු වරදක් වගේ ම කරන පූර්වාදර්ශයක්. මෙය හමුදා නීති උල්ලංඝනය කිරීමකි.හමුදාපති වශයෙන් ඔහුට කිසිදු දේශපාලන පක්ෂයක් සමඟ සම්බන්ධකම් තබා ගන්නට බැහැ. උදාහරණයක් වශයෙන් ඇමැතිවරයෙකු සමඟ පවා දේශපාලනික සම්බන්ධකම් තබා ගැනීමට බැහැ. දැන් බලමු මෛත්‍රීපාල සිරිසේන ඇමැතිතුමා එතුමා ශ්‍රී ලංකා නිදහස් පක්ෂයේ මහලේකම්.ඒ වගේ ම එතුමා කෘෂිකර්ම වාරිමාර්ග ඇමැතිවරයා. යුදහමුදාපතිට හෝ යුද නිලධාරියෙකුට එතුමා සමඟ සාකච්ඡා කිරීමට හමුවීමට පුළුවන් ඇමතිවරයෙකු වශයෙන්. එහෙත් ශ්‍රී ලංකා නිදහස් පක්ෂයේ මහලේකම් වශයෙන් එතුමා හමුවීමට හමුදා නිලධාරියෙකුට බැහැ. එය දේශපාලන පැත්තක් ගැනීමක්. විශේෂයෙන් ම හමුදා නිලධාරින්ට දේශපාලන කටයුතුවලට මැදිහත් වෙන්න බැහැ.ඒවගේම යුද හමුදාවට අද සිදුවී තිබෙනවා යුද හමුදාවේ තවත් ඉහළ නිලධාරීන් 14 දෙනකු විශ්‍රාම ගන්වන්න. ඒ නිලධාරීන් ද යුද හමුදාවේ සේවය කරද්දි දේශපාලනයට සම්බන්ධවෙලා තියෙනවා. හමුදාව මෙවර දේශපාලනකරණීය වුණේ ජෙනරාල් ෆොන්සේකා නිසා රජයට හමුදා නිලධාරීන් දේශපාලනයට සම්බන්ධවීමට ඉඩදී නිහඬව ඉන්නට බැහැ. ත්‍රිවිධ හමුදාව හා පොලීසිය සියලුම ජනතාවට සේවය කළ යුතුයි. පවතින රජයට පක්ෂපාතී විය යුතුයි.මොහු විසින් කළ සියලුම වැරැදි අමතක කළත් මේ වැරැදි දෙක එනම් හමුදා නිලධාරියකු වශයෙන් දේශපාලනයට සම්බන්ධවීම හා හමුදාවේ භේද ඇතිකිරීම යන වරද දෙක අනිවාර්යයෙන්ම දඬුවම් ලැබිය යුතු වැරදි දෙකක්.හමුදා ප්‍රධානියා හෝ හමුදා නිලධාරියකු වශයෙන් හෝ තවත් හමුදා නිලධාරියකු යුදමය වශයෙන් පාවාදීමේ ප්‍රකාශ, විශේෂයෙන්ම ත්‍රස්තවාදී යුද්ධය පරාජය කළ අවස්ථාවක හමුදාව මෙහෙයවූ හමුදා නිලධාරියකු යුද අධිකරණයට පාවා දෙන්න ඉදිරිපත් වෙනවා කියන එකම විශාල වරදක්. ඒ වගේම ඔහු ආරක්ෂක මාණ්ඩලික ප්‍රධානියා ලෙසට ඇමෙරිකාවට ගිය අවස්ථාවේ ඉඳලම ඔහු මොන විදිහේ දේ කරාවිද යන්න පිළිබඳ විශාල සැකයක් මතුවී තිබුණා. මේ වගේ සැකයට භාජන වෙන අයුරිනුයි ඔහු ඒ කාලය තුළ හැසිරුණේ.මේ වගේ තත්ත්වයක් යටතේ තමයි අද යුද නීතිය ක්‍රියා කරන්නට සිදුවී ඇත්තේ.ඔහු තවම අත්අඩංගුවට ගත්තා පමණයි. ඔහුට එරෙහි චෝදනා ගොනුකොට හමුදා අධිකරණයේ නඩු පැවරෙනවා. එහිදී ඔහුට අසාධාරණයක් වීමට ඉඩක් නැහැ. ඔහුට තමන්ගේ නීතිවේදීන් ඕනෑම ගණනක් ඉදිරිපත් කොට තමාගේ නිදහසට කරුණු කියන්නට පුළුවන්.. නීතියේ සහාය පතාගෙන තමාගේ නිවැරැදි බව ඔප්පු කිරීමේ නිදහස ඔහුට තිබෙනවා.යුද හමුදා පනතේ 58 වන වගන්තිය යුද හමුදා අධිකරණය විසින් හෝ ඉන් බලය ලැබූ අයෙකු විසින් හෝ යුද හමුදාපති වරයා විසින් බලය ලැබූ නිලධාරියෙකුට ඔහු ගේ වරද විනිශ්චය කොට වරදකරු හෝ නිදොස්කොට නිදහස් කිරීමේ බලය පැවරෙනවා. ඒ අනුව බලන විට ජෙනරාල් ෆොන්සේකා තවම වරදකරුවෙකු නොවෙයි චූදිතයෙකු පමණයි. යුද නීතිය අනුව ඔහුව අත්අඩංගුවට ගෙන රඳවා තබා තිබෙනවා.එසේ තබා ඇත්තේත් ඔහුගේ නිලයට ගැලපෙන පරිදි උසස් නාවික හමුදා නිලධාරියකු පරිහරණය කළ නාවික හමුදා නිවස්නයකයි. ඔහුගේ බිරිඳට හා නීතිඥවරයාට ඔහු බැලීමට ඉඩ දී තිබෙනවා. මේ අනුව මේ වනවිට ජෙනරාල් සරත් ෆොන්සේකාගේ් බිරිඳ වන අනෝමා ෆොන්සේකා මහත්මියත් නීතිඥ විජයදාස රාජපක්ෂ මහත්මයාත් ඔහු බැලීමට දවසට කීපවරක් යනවා.ඔහුට අවශ්‍ය ආහාරපාන වගේම ඖෂධ වර්ගත් ලබාදෙනවා. ඔහුට ලබාදී තිබෙන පහසුකම් ඔහුගේ තත්ත්වයට හා නිලයට ගැලපෙන පරිදි ලබාදුන් ඒවායි. තවම ඔහු හමුදා නීතිය අනුව අත්අඩංගුවට ගත්තා පමණයි.මීට අමතරව සිවිල් උසාවියක නඩු පැවරිය යුතු චෝදනා රාශියක් පිළිබඳවත් දැන් රහස් පොලීසිය පරීක්ෂණ පවත්වමින් සිටිනවා. හමුදාව බේද කිරීමට ඔහු කළ උත්සාහයත් කුමන්ත්‍රණයත් මේ සඳහා දැනට ප්‍රමාණවත් කරුණු ගොනුවෙලා තිබෙනවා.මෙය කිසිසේත්ම දේශපාලන කරුණු මුල්කරගෙන කළ අත්අඩංගුවට ගැනීමක් නොවන බව නැවතත් අවධාරණය කළ යුතුයි.ඒ වගේම යුද අධිකරණයක් මඟින් අත්අඩංගුවට ගත් එකම පුද්ගලයාත් ජෙනරල් සරත් ෆොන්සේකා නොවෙයි. විවිධ වැරදි සම්බන්ධයෙන් හමුදා නීතිය යටතේ අත්අඩංගුවට ගෙන වරදකරුවන් වූ පුද්ගලයින් ඕනෑතරම් ඉන්නවා.1962 ජනවාරි මාසයේ සිදුවූ හමුදා කුමන්ත්‍රණයකට යුද හමුදාවට අයත් පුද්ගලයින් අත්අඩංගුවට ගෙන තිබෙනවා. 1966 දී ඩඩ්ලි සේනානායක මහතා අගමැතිව සිටි යුගයේ හමුදා කුමන්ත්‍රණයක් සම්බන්ධයෙන් හමුදා සාමාජිකයින් අත්අඩංගුවට ගත්තා.යුද අධිකරණය සරත් ෆොන්සේකා ජනරාල්වරයාට විතරක් නොවෙයි. යුද අපරාධ ගැන චෝදනා ලත් බොහෝ දෙනකුට විරුද්ධව නඩු ඇසුවා. තාමත් අහනවා. මෙය යුද හමුදාවේ අභ්‍යන්තර කටයුත්තක්.මේ සම්බන්ධයෙන් ජාත්‍යන්තරව බලපෑම් එල්ල කළ නොහැකියි. ඒවගේම එවැනි බලපෑමකට අපේ යුද හමුදාව යටත්වීමට සූදානම් නැහැ. අපේ රටේ යුද හමුදාවේ යුද අපරාධ නීතිය යටතේ අත්අඩංගුවට ගන්නා අයෙකු ගැන ජාත්‍යන්තරයට බලපෑම් එල්ල කිරීමට බැහැ.ඒ වගේමයි සරත් ෆොන්සේකා මහතා දේශපාලන වේදිකාවේ ජනාධිපතිතුමාට විරුද්ධව විවිධ චෝදනා එල්ල කළා. ඒවා සියල්ලම කිසිදු පදනමක් තිබුණේ නැති ඒවා. වෛරසහගතව ක්‍රියාකළ පුද්ගලයකු ලෙස ඔහු එල්ල කළ ඒ චෝදනා පළිගැනීම් සඳහා කළ ඒවා. ආරක්ෂක ලේකම්වරයාට ජනාධිපතිතුමාගේ පවුලේ අයට ඔහු එල්ලකළ චෝදනා වෛරසහගත ඒවා. ඒත් ජනාධිපතිතුමා මේ චෝදනා හමුවේ සැළුණේ නැහැ. එතුමා ගල්කුලක් සේ නොසැලී සිටියා. ඒවාට සීමාව ඉක්මවා පිළිතුරු ලබාදෙන්නට ගියෙත් නැහැ.මේ අත්අඩංගුවට ගැනීම තුළ සරත් ෆොන්සේකා ගේ දේශපාලන ගමන්මඟට බාධා කිරීමේ අරමුණක් නැහැ.ජෙනරාල් අත්අඩංගුවට ගැනීමේදී ඔහුට අපහසුතාවයක් වුණා යැයි කියන එක පිළිගන්නට බැහැ. ඔහුව අඩු වශයෙන් මාංචු හෝ නොදමා ගෙන ගියේ වැදගත් ආකාරයෙන්. විශ්‍රාමලත් උසස් හමුදා නිලධාරියකුට සුදුසු පරිදි ඔහු රැගෙන ගියේ. සමහරු ඒ ගැන කියන කතා ඔහුව ඔසවාගෙන ගියා ඇදගෙන ගියා වගේ කියන කතා පදනම් විරහිතයි.කෙසේ වෙතත් ජෙනරාල් ෆොන්සේකා පසුගිය කාලය තුළ හැසිරුණු ආකාරය හා කියූ කතා මුළු රටම දැක්කා. ඔහුගේ පහත් වචන ප්‍රහාරය දැක්කා. මේ පුද්ගලයා මේ වගේ අවස්ථාවක හැසිරෙන්නේ කොහොමද කියා අපට හිතාගන්න පුළුවන්. එහෙත් ඔහුට හානියක් නොවන ආකාරයෙන් වැදගත් අයුරින් ඔහුව අත්අඩංගුවට ගෙන තියෙන්නේ.එමෙන්ම ඔහු අත්අඩංගුවට ගන්නට ගිය යුද හමුදා පොලිසියේ නිලධාරීන් ඔහු සමඟ කිසිදු පෞද්ගලික වෛරයක් ඇති අය නොවෙයි. ඔවුන් කළේ ඔවුන්ගේ රාජකාරියයි. හමුදාවේ නීතිය ක්‍රියාකරන්නයි ඔවුන් ගියේ. එහෙත් ඒ අවස්ථාවේ ඔහු සමඟ සිටි විශ්‍රාම ගිය හමුදා නිලධාරීන් හැසිරුණු කතා කළ ආකාරයට යුද හමුදා පොලිස් නිලධාරීන් ක්‍රියාකර නැහැ.විශේෂයෙන්ම විශ්‍රාමලත් උසස් හමුදා නිලධාරියෙකු අත්අඩංගුවට ගත්තාම ඔහුගේ ආරක්ෂාව ගැන හමුදාව සහතික වෙනවා. ඒ වගේම ඔහුට විරුද්ධව ඇති සියලුම චෝදනා ඔප්පුකරන්නට ඕනෑවටක් වැඩිය සාක්ෂි ලැබී තියෙනවා.ඒ වගේම තවත් එකක් කිව යුතුයි. සිවිල් ජනතාවටත් වඩා රටේ නීතිය හා සාමය පිළිපදින්න පොලිස් හා හමුදා නිලධාරීන් කැපවී සිටිනවා. ඔවුන් අපක්ෂපාතීව නීතිය ක්‍රියා කළ යුතුයි.විශේෂයෙන්ම නීතිය හා සාමය රකින මේ නිලධාරීන් මේ වගේ එක එක දේශපාලන පක්ෂවලට සම්බන්ධ වන්නට ගිය හොත් එය හරිම ඛේදවාචකයක් වෙනවා. ඒ වගේම ශ්‍රී ලංකාවේ භෞමික අඛණ්ඩතාව රැකගැනීමට රාජ්‍ය නිලධාරීන් බැඳී සිටිනවා. ඔවුන් දිවුරුම් දී තිබෙනවා.එවැනි පුද්ගලයන් දේශපාලන පක්ෂ සමඟ සාකච්ඡා කිරීම හෝ දේශපාලනයට සම්බන්ධවීම වැරදියි.සාකච්ඡා කෙළේ දයා ඩී.ෆොන්සේකා</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=ab1002143</link>
    <topic>ජ.වි.පෙ. මැක්කාගේ ඉදිරි ගමන</topic>
    <author/>
    <content>1962 ජනවාරි 27 HF කුමන්ත්‍රණය 2010 ජනවාරි 27 SF කුමන්ත්‍රණයෆොන්සේකා ජවිපෙ සමඟ ගනුදෙනු කෙළේ හුඟක් කාලෙක ඉඳලාවිශ්‍රාමික ජනරාල් අත්අඩංගුවට ගත්තේ චෝදනා ගණනාවක් තිබෙන නිසයිජ.වි.පෙ. මැක්කාගේ ඉදිරි ගමනදිස්ත්‍රික්කයේ හැමෝටම හැම ආසනයකටම යන්ඩ පුළුවන්ජනපති කියයිහිටපු හමුදාපති සරත් ෆොන්සේකා මහතා යුද හමුදා පොලීසිය විසින් අත්අඩංගුවට ගනු ලැබ සිටී. ඔහුට චෝදනා රැසක් ඇත. එකක් ජාතික ආරක්ෂක මණ්ඩලයේ සාමාජිකයකුව සිටිමින් ජාතික රහස් හෙළිකිරීමය. හමුදා තනතුරුවල සිටියදීම දේශපාලනය කිරීමත් නීත්‍යානුකූලව පත්වූ ප්‍රජාතන්ත්‍රවාදී ආණ්ඩුවකට එරෙහිව කටයුතු කිරීමත් තව චෝදනාවකි. ඔහු අත්අඩංගුවට ගත් උදයේ විදේශීය ජනමාධ්‍යවේදීන් හමුවේ ෆොන්සේකා මහතා ඉතා දරුණු ප්‍රකාශයක් කර තිබේ. තනතුරේ නොසිටියත් ඔහු කළ ප්‍රකාශය හමුදා නීතියට පටහැනිය. රටට ද්‍රෝහීය.ඔහු කීවේ යුද අපරාධ කළ සියලු දෙනා ගැන තොරතුරු ජාත්‍යන්තර යුද අධිකරණයකදී හෙළිකරන බවය. යුද අපරාධකාරයන් අල්ලා දීමට සාක්කි කියන බවයි.”මට ඇසූ දේ කියමි. මම දන්නා දේ කියමි. සියලු දෙනා අල්ලා දීමට මම පසුබට නොවෙමි” බී.බී.සී.යටත් විදෙස් මාධ්‍යවේදීන්ටත් එම ප්‍රකාශය කළේ උදාන වාක්‍යයක් ලෙස සලකාය. හමුදාපති වශයෙන් සිටියදී කොටින්ට එරෙහිව කළ දැවැන්ත මෙහෙයුමේදී සරත් ෆොන්සේකා යුද්ධයට අණ දුන්නේ යයි කියන සෙන්පතියෙකි. දැන් ඔහු ජනතා විමුක්ති පෙරමුණ සමඟ එක්වී දේශපාලනයේ නියැලෙන ගමන් කියන්නේ යුද භූමියේ සිටින අය අන්තර්ජාතික අධිකරණයක් හමුවට ගෙන යාමට කළ හැකි හැමදේම කරන බවයි.මේ තත්ත්වය යටතේ හිටපු හමුදාපති යුද අධිකරණයක් හමුවට ගෙන ගොස් චෝදනා ඉදිරිපත් කරන්නට අත්අඩංගුවට ගෙන තිබේ. ජනාධිපතිවරණයට ඉදිරිපත් වන විටත් ඔහු ගැන තොරතුරු සොයමින් සිටියේය. අත්අඩංගුවට ගැනීමට තරම් කරුණු අනාවරණය වී තිබුණත් ආණ්ඩුව ඔහුට එරෙහිව පියවරක් නොගත්තේ ජනාධිපතිවරණයේ අපේක්ෂකයකු ලෙස ඔහුට අසාධාරණයක් වනු ඇතැයි යන්න කල්පනා කළ බැවිනි. ඒ නිසා නිසි වෙලාවේදී ඔහු අත්අඩංගුවට ගෙන තිබේ.මෙම අත්අඩංගුවට ගැනීම සිදුවූයේ පෙබරවාරි 09 වෙනිදා රාත්‍රී 9.30ට පමණය. ඒ වන විට ජනතා විමුක්ති පෙරමුණේ විජිත හේරත් එක්සත් ජාතික පක්ෂයේ දයාසිරි ජයසේකර, මධ්‍යම පළාත් මහ ඇමැති සරත් ඒකනායක සහ පාර්ලිමේන්තුª මන්ත්‍රී නන්දන ගුණතිලක යන මහත්වරු ජනහඬ රූපවාහිනී සංවාදයකට සහභාගී වී සිටියේය. සරත් ෆොන්සේකා අත්අඩංගුවට ගත් ආරංචිය ලැබුණු විගස සංවාදයට සහභාගිවී සිටි විජිත හේරත් මහතා වියරුවෙන් කතා කළේය.ඔහු කීවේ සරත් ෆොන්සේකා සතකු සේ ඇදගෙන ගිය බවයි. ඇදගෙන ගිය ආකාරය සහ සතා කොයි වගේද යන්න ඔහු කීවේ නැත. මහ රෑ පන්සලට ගොස් ජනතා විමුක්ති පෙරමුණේ දේශප්‍රේමී සහෝදරයන් වැල්ලේතොට හාමුදුරුවන් කකුල් දෙකෙන් අල්ලා ඉවතට ඇදගෙන ගිය ආකාරයට යැයි විජිත හේරත් කීවේ නැත.ඔහු වගකිවයුතුª දේශපාලනඥයකු ලෙස නොව මිනිසුන් ප්‍රකෝප කරන යක්ෂයකු ලෙස කතා කළේය. යක්ෂයන් ආවේශ කරන යකැදුරකු සේ කතා කළේය.”දැන් ඒ හමුදාව දෙකට බෙදිලා - ජනතාව පාරට බහින වෙලාව ඇවිල්ලා - මං ඉල්ලා සිටිනවා ත්‍රස්තවාදයෙන් රට බේරාගත් වීරයා වෙනුවෙන් ජනතාව පාරට බහින්න ඕනෑ” විජිත හේරත් වේගයෙන් කතා කළේය.එතැනින් පටන්ගත් ආවේශය තවත් දේශපාලනඥයන් අතරට ද ගියේය. සරත් ෆොන්සේකා අත්අඩංගුවට ගනිද්දී ඔහුට පහර දුන් බව සමහරු කියති. සතකු සේ ඇදගෙන ගිය බව තවත් අය කියති. එහෙත් සත්‍ය තත්ත්වය දන්නේ ඔහු අත්අඩංගුවට ගැනීමට ගිය යුද හමුදා පොලිසියේ පිරිස සහ සරත් ෆොන්සේකා මහතා පමණි.හමුදා පොලිසිය යන විට සරත් ෆොන්සේකා මහතා තමන්ගේ දේශපාලන සගයන් පිරිසක් සමඟ අනාගත වැඩපිළිවෙළ ගැන සාකච්ඡා කරමින් සිටියේය. සරත් ෆොන්සේකා මහතාගේ ආරක්ෂාවට පනහක් පමණ සිටියේය. ඔවුන් කෙසේ හෝ අවස්ථාවේ නිරායුධව සිටි බව කියති.සරත් ෆොන්සේකා අසලට ගිය නිලධාරීන් දහදෙනා ජෙනරාල්වරයාට හමුදා ආචාරය පිරිනමා හමුදා නීතිය කියවා දී තිබේ. “සර් අපිත් එක්ක යමු” යයි ඉතා බැගෑපත්ව ආයාචනා කළෝය.එහෙත් ෆොන්සේකා මහතා බැනවැදී තිබේ.”කෝ පොලීසිය – මම සිවිල් කෙනෙක්. පොලීසිය ගෙනෙල්ලා”යි කෑ ගසා තිබුණි.යුද හමුදා පොලිසියේ නිලධාරීන්ගේ ඉල්ලීම ජෙනරාල්වරයා ප්‍රතික්ෂේප කළේය. ජෙනරාල්ගේ දෑතට දමන්නට මාංචුවත් ගෙන ගියේ නැත.කෙසේ හෝ බැරිම තැන ජෙනරාල්වරයා ඉතා ප්‍රවේසමෙන් ඔසවාගෙන ගියේය. වැඩිදුරක් යන්නට ලැබුණේ නැත. පිරිසට කිසිම කරදරයක් නොකළ ජෙනරාල්වරයා පයින්ම වාහනයට ගියේය.විජිත හේරත්ලා කියන විදියට මින් ඉදිරියට ජෙනරාල්වරයා වැනි චූදිතයකු ගෙන යා යුත්තේ මුතුකුඩයක් යටිනි. එහෙමත් නැත්නම් විවෘත ජිප්රියක නංවා හමුදා ආචාර පෙළපාලි මැද්දේ හෝ තූර්යවාදක කණ්ඩායමක් පෙරටු කරගෙනය.ජනතා විමුක්ති පෙරමුණේ විජිත හේරත්ලා ජෙනරාල් සතකු සේ ඇදගෙන ගිය බව කියන්නේ ඇඟට පතට නොදැනීය. එදා භීෂණයේදී එක්සත් ජාතික පක්ෂයේ ගෝනිබිල්ලන් සහ ජනතා විමුක්ති පෙරමුණේ දේශප්‍රේමී සහෝදරවරුන් අහිංසක බස් කොන්දොස්තරලා, රියැදුරන්ලා ඇදගෙන ගොස් මරා දැමුවේ කිසිම රිදවීමක් නැතිව විය හැකිය.හිටපු යුද හමුදාපතිවරයකු අත්අඩංගුවට ගත් ප්‍රථම අවස්ථාව මෙය නොවන බව රනිල් වික්‍රමසිංහ මහතාගේ දැනගැනීමට සිහිපත් කළ යුතුය. වික්‍රමසිංහ මහතා කතා කරන්නේත් හැසිරෙන්නේත් ලද බොළඳ දේශපාලනඥයකු පරිද්දෙනි. 1965 වැසිකිළි කුමන්ත්‍රණයේදී හමුදාපති රිඩච් උඩුගම අත්අඩංගුවට ගත්තේ ගුවන් තොටුපළේදී අහස් යානාවෙන් ගොඩබසිද්දීය. ඔහු සමඟ තවත් විත්තිකරුවන් පිරිසකට නඩු පවරා විභාග කළේ වෙනමම නිර්මාණය කළ අධිකරණයක් මඟිනි. සියල්ලෝම නිදහස් වූහ.මේ තත්ත්වය යටතේ පුද්ගලයා කවර මට්ටමක වුවද යම් චෝදනාවක් තිබේ නම් ඔහු අත්අඩංගුවට ගෙන නීතිමය ක්‍රියාමාර්ගයකට යෑම කැලෑ නීතිය රජ කරවීමක් හෝ නීතියට පටහැනිව යාමක් හෝ නොවේ. පසුගිය 9 වෙනිදා අත්අඩංගුවට ගත් හිටපු හමුදාපතිවරයා සාමාන්‍ය මිනිසුන් දමන බලුකූඩුවක දමා නැත.නාවික හමුදා මූලස්ථානයේ පිහිටි උසස් නිලධාරියකුගේ නිවහනක ඔහුට නිදහසේ සිටීමට සියලු පියවර ගෙන තිබේ. දිනකට වරක් බිරිඳට යා හැකිය. ඇය සමඟ නීතිඥයකුට යාමට අවසර තිබේ. සාමාන්‍ය සම්ප්‍රදාය වන්නේ අත්අඩංගුවේ සිටින චූදිතයාට ආහාර ලැබෙන්නේ ද ඇතුළෙන්මය. පිටින් ආහාර ගෙනයාම තහනම්ය. එහෙත් හිටපු හමුදාපතිට එම තහංචි තහනම් නැත.බිරිඳට පිටින් ආහාර ගෙන යා හැකිය. නීතිඥයකු හමුවීමට අවසර තිබේ. බිරිඳ සමඟ පැය ගණනක් කතා කිරීමේ ඉඩ තිබේ.දැන් ඉතින් හිටපු හමුදාපති යුද්ධ නීතිය යටතේ අත්අඩංගුවට ගෙන තිබේ. චෝදනා එමටය. ඒවා ආණ්ඩුව නිර්මාණය කළ ඒවා නොවේ. ෆොන්සේකා විසින් නිර්මාණය කළ ඒවාය. සුදු කොඩි කතාව භයානකය. බී.බී.සී.යට කර ඇති ප්‍රකාශය කිසිවකු නැතැයි කියන්නේ නැත. හමුදාපතිවරයකුට තමන්ගේ රට ගැන තමන්ගේ සෙන්පතියන් ගැන එවැනි ප්‍රකාශ කරන්නට මොන අතකින්වත් නොහැකිය. කෙසේ හෝ සියල්ල නීතිය විසින්ම විසඳනු ඇත.එතෙක් බලාසිටින්නට නොහැකි එ.ජා.ප.ය සහ ජ.වි.පෙ. දේශපාලන වාසියක් ගන්නට ඉදිරිපත්වී සිටී. දැන් අපි විමසන්නේ එ.ජා.ප.ය සහ ජ.වි.පෙ. අලුත්කඩේ උසාවි සංකීර්ණයට කඩාවැදීම ගැනයි.ජාතිද්‍රෝහී චෝදනාවලට ලක් වී සිටින හිටපු හමුදාපති සරත් ෆොන්සේකා මහතා යුද හමුදා නීතිය යටතේ අත්අඩංගුවට ගැනීමට එරෙහිව එක්සත් ජාතික පක්ෂයත් ජනතා විමුක්ති පෙරමුණත් අලුත්කඩේ අධිකරණ සංකීර්ණයට කඩා වැදුණේය. මෙසේ කඩාවැදුණේ පොලිස් අණට ද එරෙහි වීමෙනි.අධිකරණය යනු ස්වාධීනත්වය ගෞරවනීයභාවය සහ නිහඬතාව රැකෙන පූජනීය ස්ථානයක් ලෙස සැළකෙන නීතිය ක්‍රියාත්මක කරන ශුද්ධවන්ත ස්ථානයකි. උසාවිය අසලින් යන වාහනවල නලා හඬ පිට කිරීම පවා තහනම් කර ඇත.නඩුකාර හාමුදුරුවන් ඉදිරියේ ගමේ මනුස්සයකු තුවායක් කර දාගෙන පය පිට පය තබාගෙන සිටියෝතින් ඔහු කූඩුවට දමන්නේය. උසාවිය ඇතුළේ උගුර පාදන්නටවත් ස්වභාවික අපහසුතාවකට කිඹුහුමක් අරින්නටවත් තහනම්ය. කමිසයේ උඩ බොත්තම ඇරගෙන රස්තියාදුකාරයකු සේ සිටීම ද සාක්ෂි කූඩුවේ සිට තරුණකමට චුයින්ගම් හැපීම ද දඬුවම් ලැබිය හැකි වරදකි.එහෙත් එක්සත් ජාතික පක්ෂයටත් ජනතා විමුක්ති පෙරමුණටත් අධිකරණය හයිඩ් පිටිය වගේය. ලිප්ටන් වටරවුම වගේය. එක්සත් ජාතික පක්ෂයේ නායකයන් අතීතයේදී ද අධිකරණය තඹේකට ගණන් ගත්තේ නැත. ජේ.ආර්.ජයවර්ධන උතුමාණන් රට පාලනය කරද්දී ලංකා සම සමාජ පක්ෂයේ විවියන් ගුණවර්ධන කාන්තාවන් පිරිසක් සමඟ ගොස් කොල්ලුපිටියේ ඇමෙරිකන් තානාපති කාර්යාලය අබියස උද්ඝෝෂණයක් කළාය.පොලිස් පරීක්ෂක ඉග්නේෂස් මහතා ඇයට දැඩි ලෙස පහර දුන්නේය. විවියන් උසාවි ගියාය. මානව හිමිකම් කඩවීමේ චෝදනාවට ඇයට වන්දියක් ගෙවන්නට අධිකරණය ඉග්නේෂස්ට නියම කළේය. ආණ්ඩුව කළේ පොලිස් පරීක්ෂක ගෙවිය යුතුª වන්දිය ආණ්ඩුවෙන්ම ගෙවා පොලිස් පරීක්ෂක ඉග්නේෂස් ට උසස්වීමක් ද දීමය.සියලු ආගමික නියෝජිතයන්ගෙන් සමන්විත පැවිදි හඬ සංවිධානය 1982 දී ජේ.ආර්.ජයවර්ධන ඡන්ද සිතියම අකුලන්නට පැවැත්වූ හොර ජනමත විචාරණයට එරෙහිව පාගමනක් ගියේය. ගම්පහ සාම විහාරයේ දරමිටිපොල රතනසාර හිමියන්ට පහර දී පාගමන කඩාකප්පල් කළේ පොලිස් පරීක්ෂක ප්‍රේමදාස උඩුගම්පොළය. රතනසාර හිමියෝ උසාවි ගියහ.දඩයක් ගෙවීමට උඩුගම්පොළට නියම විය. ජේ.ආර්.ජයවර්ධන දඩය ද ගෙවා උඩුගම්පොළට උසස්වීමක් ද දුන්නේය. ජේ.ආර්. තවත් ඔලමොට්ටල පැහිච්චි කතාවක් කීවේය. විවියන් සහ රතනසාර හිමියන් උසාවි ගියේ මානව හිමිකම් කඩකිරීම නිසාය. ඒ වගේම කළු ලකී ගල්ගසන්නේ මානව හිමිකම් ක්‍රියාත්මක කරන්නට බව ජේ.ආර්. කීවේය.ජේ.ආර්.ජයවර්ධන එතැනින් නතර වූයේ නැත. පාතාල ලෝකයේ කළු ලකී ලවා නඩුකාරයන්ට හූ කීවේය. නඩු කාරයන්ගේ නිවාසවලට ගල් ගැසුවේය. මේ ගැන පාර්ලිමේන්තුවේදී ප්‍රශ්න කළ විට ජේ.ආර්.ජයවර්ධන කීවේ කළු ලකී ගල් ගැසුවේ නඩුකාර හාමුදුරුවන්ගේ ගෙදරට නොව ඒ අසල තිබුණු කොටිටම්බා ගසකට බවය. කොට්ටම්බා ගහට ගැසූ ගල වැදී නඩුකාර හාමුදුරුවන්ගේ නිවසේ වහළයේ උළු කැටයක් කැඩී ගිය බවය. ජේ.ආර්. ගේ ආණ්ඩුවේ සිටි ජාතිවාදී ඇමැතිවරයකුගේ් මැර හමුදාව ලෙස පිහිටුවා ගත් ජාතික සේවක සංගමය 1983 දී වැලිකඩ හිරගෙදරට ද කඩාවැදුණේය.සිරගෙයි සිටියේ අධිකරණයේ නියමයෙන් හිරභාරයට පත්වූ අයයි. හිරයේ සිටි කුට්ටමනී ඇතුළු කොටි විශාල පිරිසක් හිරගේ ඇතුළේදීම මරා දැමුවේය. මිනීමැරුම් චෝදනාවකට අධිකරණයේ නියමයෙන් හිරගෙදර සිටි ගෝනවල සුනිල් එළියට ගෙන මහනුවර සැංජී ෆායි හෝටලය කුඩු කරන්නට යැවූ සිද්ධිය ද අපට මතකය. ජනතා විමුක්ති පෙරමුණ ද 1971 දීත් 1988 දීත් තමන්ගේම නඩු කාරයන් පත් කරගෙන කැළෑ නීතිය රජ කරවූ හැටිද අපට මතකය.වැරැදි කළේ යැයි තීන්දු කොට අහිංසක මිනිසුන් මරා දැමුවේය. ගස්වල එල්ලුවේය. දැන් එකතු වී සිටින්නේ එදා අධිකරණය ගෙදර බුලත් මඩිස්සලය තරම්වත් ගණන් නොගත් එක්සත් ජාතික පක්ෂයත් ජනතා විමුක්ති පෙරමුණත්ය. එහි වඩාත්ම ඛේදවාචකය වන්නේ මහත්මා දේශපාලනය එක්සත් ජාතික පක්ෂයට හඳුන්වා දුන් බව කියන කරු ජයසූරිය මහතාත් අලුත්කඩේ යඩක වැටවල් පෙරළාගෙන ගල්මුල් රැගෙන අධිකරණය වටලන්නට පුංචි තල්ලුවක් දීමය. එදා අධිකරණ නීති රීති අමු අමුවේම උල්ලංඝණය කළ ජේ.ආර්.ජයවර්ධනගේ යූ.ඇන්.පී.ආණ්ඩුවේ ඇමැතිවරයකු ව සිටි රනිල් වික්‍රමසිංහ මහතාගෙන් අපට බලාපොරොත්තු විය හැකි ගෞරවනීය තත්ත්වයක් නොමැත.මැරවර බලයෙන් චණ්ඩිකමෙන් තොර මහ මැතිවරණයකට එක්සත් ජනතා නිදහස් සන්ධානය සූදානම්ව සිටී.බලහත්කාරයෙන් ඡන්දය කිරීමේ දුර්වලකම් සියල්ල ජනාධිපතිවරණයත් සමඟ නතර කළ බව ජනාධිපතිතුමා ද ප්‍රකාශ කර තිබේ.එක්සත් ජනතා නිදහස් සන්ධානයේ මහ ලේකම් අමාත්‍ය සුසිල් ප්‍රේමජයන්ත මහතා ප්‍රකාශ කරන්නේ තරුණයන්ගෙන් සමන්විත අපේක්ෂක ලැයිස්තුවක් ඉදිරිපත් කොට මහ මැතිවරණයේදී තුනෙන් දෙකක බලයකින් අඩු ඇමති මණ්ඩලයක් පත්කර ගැනීමට තීරණය කර ඇති බවයි.එක්සත් ජාතික පක්ෂය අලියා ලකුණින් තරග කිරීමට තීරණය කළේය. රනිල් වික්‍රමසිංහ මහතාගේ නායකත්වයෙන් පැවැති සියලු මැතිවරණ පරාජයට පත්විය. එම පරාජයට බොහෝ සෙයින් හේතු වූයේ ආණ්ඩුවකට විරුද්ධවීමේ ප්‍රතිඵලයත් ජාතික අර්බුදවලදී අනුගමනය කළ දියාරු පිළිවෙතක් බව දැන් සනාථ වී හමාරය. විපක්ෂයේ නායකයා වශයෙන් කෙළින් තීන්දුවක් ගැනීමට හැම විෂයකදීම ඔහුට නොහැකි විය. සර්ව පාක්ෂික සමුළුවට එකදිගට සහභාගි වී තීරණාත්මක මොහොතේදී ඔහු කිසිදු හේතුවක් නොදක්වා ඉවත් විය.ආණ්ඩුව සමඟ සහයෝයෙන් කටයුතු කිරීමට අස්සන් කළ අවබෝධතා ගිවිසුම ද ඒකපාර්ශ්විකව කඩ කළේ ද එක්සත් ජාතික පක්ෂයයි. එක්සත් ජාතික පක්ෂය අස්සන් කළ ගිවිසුම්වලින් ප්‍රභාකරන්ගේ පැත්තෙන් ඉතාමත්ම සාර්ථක වූයේ සටන් විරාම ගිවිසුම පමණි. රට මුහුණ දී සිටි අර්බුදකාරී තත්ත්වයේදී හදිසි නීතියක අවශ්‍යතාව රටම අවබෝධ කරගෙන සිටී.එහෙත් ඒ සම්බන්ධයෙන් ද වික්‍රමසිංහ මහතා නිවැරැදි තීන්දුවක් ගැනීමට අපොහොසත් විය. වරෙක ඔහු එක්සත් ජාතික පක්ෂයෙන් තරග කළේය. ඊළඟට එක්සත් ජාතික පෙරමුණ වශයෙන් තරග කළේය. සියලු මැතිවරණ පරාජය වූ නිසා දේශපාලනයට දින 40ක පළපුරුද්දක් ඇති පුද්ගලයකු නව ප්‍රජාතන්ත්‍රවාදී පෙරමුණෙන් හංසයා ලකුණෙන් ඉදිරිපත් කොට අන්ත පරාජයකට පත්විය. බොහෝ දෙනා කියන විදියට පක්ෂ නායකත්වයේ රැඳී සිටීමටත් විපක්ෂ නායක පදවිය රැක ගැනීමටත් වික්‍රමසිංහ මහතා ජයග්‍රහණයක් ලැබීය.දැන් යළිත් හංසයා අතහැර අලියා ලකුණට පිවිස සිටී. මොන ලකුණින් මොන පක්ෂයෙන් තරග කළත් එක්සත් ජාතික පක්ෂයට මේ රටේ ජනතාව බලය දෙන්නට තවම සූදානම් නැත. කෙසේ හෝ මෙම දේශපාලන අලකලංචිය නිසා ලොකු අමාරුවකට වැටී සිටින්නේ ජනතා විමුක්ති පෙරමුණේ පණ්ඩිතයන් ටිකය. ඔවුන් එක්කෝ අලියා සමඟ එක්විය යුතුය. නැතිනම් යළිත් වරක් හංසයාට ළංවිය යුතුය. තනිවම නම් කිසිම මැතිවරණයක් දිනන්නට ජනතා විමුක්ති පෙරමුණට හැකියාවක් නැත. එයට අපට ප්‍රශ්නයක් නොවේ. එහෙත් ජනතා විමුක්ති පෙරමුණේ සහෝදරයන් අමනාප නොවන්නේ නම් පංච තන්ත්‍රම් පොතේ එන දෙමළ උපහාස කතාවක් සිහිපත් කර දී මෙම සටහන අවසන් කරන්නෙමු.මැක්කන් දෙදෙනෙක් එක් දවසක් සාදයකට ගියහ. බරපතල ලෙස හෙම්බත් වන තුරු සාදය භුක්ති විඳි දෙදෙනා මහ රෑ නිවෙස්වලට යාමට පාරට බැස්සාහ. පයින්ම යමුද නැතිනම් බල්ලකු එනතුරු සිටිමුදැයි එක් මැක්කෙක් ඇසීය. පයින් යන්නට ගියහොත් ලෝක අමාරුවක වැටෙන නිසා බල්ලෙක් එනතුරු සිටිමු යැයි අනෙක් මැක්කා යෝජනා කළේය. මේ අනුව ජනතා විමුක්ති පෙරමුණට ද ඉදිරියට යාමට හැකිවන්නේ කුමන සතෙකුගේ හෝ ඇඟට ගොඩවීමෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=ab1002145</link>
    <topic>දිස්ත්‍රික්කයේ හැමෝටම හැම ආසනයකටම යන්ඩ පුළුවන් - ජනපති කියයි</topic>
    <author>චන්දන බණ්ඩාර</author>
    <content>1962 ජනවාරි 27 HF කුමන්ත්‍රණය 2010 ජනවාරි 27 SF කුමන්ත්‍රණයෆොන්සේකා ජවිපෙ සමඟ ගනුදෙනු කෙළේ හුඟක් කාලෙක ඉඳලාවිශ්‍රාමික ජනරාල් අත්අඩංගුවට ගත්තේ චෝදනා ගණනාවක් තිබෙන නිසයිජ.වි.පෙ. මැක්කාගේ ඉදිරි ගමනදිස්ත්‍රික්කයේ හැමෝටම හැම ආසනයකටම යන්ඩ පුළුවන්ජනපති කියයිගිය සතියේ ජනාධිපතිතුමා රුසියාවේ තෙදින නිල සංචාරයක නිරත විය. ජනාධිපතිතුමාගේ රුසියානු සංචාරය දෙරට අතර මිත්‍රත්වය තහවුරු කිරීම උදෙසා වූ සුවිශේෂී සංචාරයක් විය. එම සංචාරයේදී ජනාධිපතිතුමා රුසියාවේ සුවිශේෂී රාජ්‍ය නායකයන් කිහිප දෙනෙකුම හමු විය. ඊට අමතරව විශේෂ උත්සව කීපයකට ද සහභාගි විය.එම සංචාරයේදී සිදු වූ සුවිශේෂී සිදුවීමක් වූයේ රුසියාවේ මොස්කව් මිත්‍රත්ව (පැට්රිස් ලුමුම්බා) සරසවිය සිය 50 වෙනි සංවත්සරය නිමිත්තෙන් ජනාධිපති මහින්ද රාජපක්ෂ මැතිතුමාට සම්මාන ආචාර්ය උපාධියක් පිරිනැමීම ය. ඒ ගිය සෙනසුරාදා එම සරසවියේ ක්‍රෙම්ලින් ශාලාවේ පැවැති විශේෂ උත්සවයකදී ය. මිත්‍රත්ව සරසවියේ කුලපති මහාචාර්ය පිලිපොවා මහතා ජනාධිපතිතුමා වෙත මේ සම්මාන ආචාර්ය උපාධිය පිරිනැමීය.එම උත්සව අවස්ථාවට පන්දහසකට අධික පිරිසක් සහභාගි වී සිටියහ. එහිදී ජනාධිපතිතුමා උත්සවයට පැමිණි පිරිස ඇමැතීය. “ලෝකයේ කෲරතම ත්‍රස්තවාදී සංවිධානයක් වූ එල්.ටී.ටී.ඊ. සංවිධානය විනාශ කර රටට සාමය උදා කිරීමට හැකිවීම මගේ් පෞද්ගලික ජයග්‍රහණයක් නොවෙයි.එය සමස්ත ශ්‍රී ලාංකීය ජනතාවගේ පොදු ජයග්‍රහණයක්. මා මේ සම්මාන ආචාර්ය උපාධිය පිළිගන්නේ අතිශය නිහතමානී බවෙන්. මේ උපාධිය පිරිනැමීමේදී හේතු පාඨයක් දී තිබෙනවා. ඉන් කියවෙන්නේ අප විසින් ලෝක සාමය සඳහා දෙන ලද දායකත්වයයි.” ජනාධිපතිතුමා කියා සිටියේ උණුසුම් අත්පොලසන් හඬ මධ්‍යයේ ය.පූජ්‍ය අතුරලියේ රතනහිමිවිමල් වීරවංශනාමල් රාජපක්ෂඉන් අනතුරුව ගිය ඉරිදා ජනාධිපතිතුමා තවත් වැදගත් උත්සවයකට සහභාගි විය. එනම් මොස්කව් මිත්‍රත්ව සරසවියේ 50 වෙනි සංවත්සරය වෙනුවෙන් පැවැති ශ්‍රී ලාංකීය සංස්කෘතික සංදර්ශනයේ ප්‍රධාන ආරාධිත අමුත්තා ලෙසට ය. එම උත්සවයට සහභාගි වූ ජනාධිපතිතුමා පිළිගනු ලැබුයේ විශ්වවිද්‍යාල ශිෂ්‍යාවන් පිරිසක් විසිනි.එම සංස්කෘතික සංදර්ශනයේදී ජනාධිපතිතුමා විශේෂ දේශනයක් පැවැත්වීය. “මිත්‍ර රටවලින් ලැබුණු සහයෝගයක් ස්ථිර අධිෂ්ඨානයත් නිසා ශ්‍රී ලංකාවේ සංවර්ධනයට විශාල බාධාවක් වූ ත්‍රස්තවාදය මුළුමනින් ම විනාශ කිරීමට අපට හැකි වුණා. එය අප මුළු ලොවටම පෙන්වා දී තිබෙනවා.”ඒ වගේ ම සංස්කෘතියෙන් සහ සෞන්දර්යයෙන් පරිපූර්ණ වූ මොස්කව් නගරයේ දී අප වෙත පල කරන්නට යෙදුණු කාරුණික අනුග්‍රහයටත් මටත් මගේ නියෝජිත පිරිසටත් දැක්වූ උණුසුම් සත්කාරයටත් මා ස්තුතිය පුද කරනවා” ජනාධිපතිතුමා කියා සිටියේ ය.“මේ විශ්වවිද්‍යාලය සිය අන්තර්ජාතික ශිෂ්‍ය ප්‍රජාව අනුව සලකා බලන විට පුංචි ලෝකයක් වගෙයි. නොයෙකුත් ආකාරයේ සංස්කෘතික ප්‍රදර්ශන ඉදිරිපත් කරන්නටත් නොයෙකුත් ලෝක ප්‍රජාවන්ගේ සම්ප්‍රදායන් එකතුකර තබන්නටත් මේ විශ්ව විද්‍යාලයට හැකිවී තිබෙනවා. මේ විශ්වවිද්‍යාලයේ ඉගෙනුම ලබන සෑම ශිෂ්‍යයෙක් ම ශ්‍රී ලංකාව වෙනුවෙන් පෙනී සිටින තානාපතිවරයෙක්” ජනාධිපතිතුමා මහත් ආඩම්බරයෙන් කියා සිටියේ ය.ජනාධිපතිතුමා සිය රුසියානු සංචාරයේදි එරට ජනාධිපති දිමිත්‍රි මෙඩ්වේඩ්ව් මහතා ද හමුවී නිල සාකච්ඡා පැවැත්වීය. එම නිල හමුව පැවැතියේ මොස්කව් නුවර ක්‍රෙම්ලින් රාජකීය ශාලාවේදී ය. ජනාධිපතිවරණයේ විජයග්‍රහණයත් සමඟ සිය පළමු නිල සංචාරය ලෙස රුසියාවට ගිය ජනාධිපති මහින්ද රාජපක්ෂ මැතිතුමා රුසියානු ජනාධිපතිතුමා විසින් මහත් හරසරින් යුතුව පිළිගනු ලැබිණි. ශ්‍රී ලංකාවේ ඉදිරි සංවර්ධන කටයුතු වෙනුවෙන් ඩොලර් දස ලක්ෂ 300 ක ණය ආධාරයක් ලබාදීමට ද එහිදී රුසියානු රජය එකඟතාවය පළ කළේ ය.ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ ගිය බ්‍රහස්පතින්දා පෙරවරු 7.06 ට යෙදුණු සුබ මොහොතින් සිය මැතිවරණ ව්‍යාපාරය ආරම්භ කළේ ය. ජීවිතයේ තවත් වැදගත් මොහොතක් සනිටුහන් කළ නාමල් රාජපක්ෂ තංගල්ල කාල්ටන් නිවෙසේදී සිය පියා වන ජනාධිපතිතුමාගේ සහ මෑණියන් වන ජනාධිපති ආර්යා ශිරන්ති රාජපක්ෂ මැතිනියගේ ආශිර්වාදය මැද සිය දේශපාලන ගමනේ පළමු පියවර තැබීය.එහිදී නාමල් රාජපක්ෂ මහතා සිය ආදරණීය පියාණන් වන ජනාධිපතිතුමාට ප්‍රථම නිල ලියවිල්ල කාල්ටන් නිවෙසේ දී සංකේතාත්මකව පිරිනැමුවේය.ඉන් අනතුරුව නාමල් රාජපක්ෂ සහ ජනාධිපතිතුමා ඇතුළු පිරිස ඩී.ඒ. රාජපක්ෂ මහතාගේ පිළිරුවට පුෂ්පෝපහාර දැක්වූහ.ගිය සතියේ කොළඹ මහවැලි කේන්ද්‍රයේ පැවැති එ.ජ.නි.ස අපේක්ෂකයන් සඳහා වූ සම්මුඛ පරීක්ෂණය සඳහා ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ පැමිණ සිටියේ ය.එහිදී සම්මුඛ පරීක්ෂණ මණ්ඩලයේ සිටි උතුරු මැද මහ ඇමැති බර්ටි ප්‍රේමලාල් දිසානායක නාමල් රාජපක්ෂ ගෙන් විමසා සිටියේ හම්බන්තොට දිස්ත්‍රික්කයේ ඉදිරි වැඩ කටයුතු ගැනය. “මට හම්බන්තොට කරන්න දෙයක් ඉතිරි වෙලා නැහැ. ජනාධිපතිතුමා කරලා තියෙන වැඩ කොටස ඉදිරියට ගෙන යාමයි මට කරන්න තියෙන්නේ” නාමල් රාජපක්ෂ මහතා කියා සිටියේ ය.ගිය සතියේ දී සුපුරුදු පරිදි ජනාධිපතිතුමාගේ ප්‍රධානත්වයෙන් කැබිනට් රැස්වීම පැවැත්විණි. එහිදී ජනාධිපතිතුමා ඇමැති බන්දුල ගුණවර්ධනට විශේෂ උපදේශයක් දුන්නේ ය.“බන්දුල ඇමැතිතුමා ඉක්මනින් ම ජීවන වියදම් සහ ආහාර සුරක්ෂිත කිරීමේ කමිටුව කැඳවන්න. කැඳවලා ජනතාවගේ ජීවන වියදම් ප්‍රශ්නයට සහනයක් සලසන්න” ජනාධිපතිතුමා ඇමැති බන්දුලට උපදෙස් දුන්නේය.විශ්‍රාමික ජෙනරාල් සරත් ෆොන්සේකා අත්අඩංගුවට ගත් දිනයේ එක්තරා පෞද්ගලික රූපවාහිනී නාළිකාවක දේශපාලන සාකච්ඡාවක් පැවැත්විණි. එහිදී ජනතා විමුක්ති පෙරමුණේ මන්ත්‍රී විජිත හේරත් සරත් ෆොන්සේකා අත්අඩංගුවට ගැනීම පිළිබඳව රජයට එරෙහිව දැඩි විවේචනයක් කළේ ය. ඒ සමඟම හෙතෙම යුද හමුදාවේ සාමාජිකයන් ගැන ද ප්‍රකාශ කළේ ය. මේ ගැන ජනාධිපතිතුමාට ද දැනගන්නට ලැබිණි. ජනාධිපතිතුමා කැබිනට් රැස්වීමේදි ඒ ගැන ද කීවේය. “එදා රූපවාහිනී වැඩසටහනේ දී විජිත හේරත් කථා කළේ හමුදාවේ බෙදීමක් ඇති කරවන විදියට. ඒ රූපවාහිනී සාකච්ඡාව මෙහෙයවීමත් සාධාරණ විදියට සිදු වුණේ නැහැ. ජනාධිපතිතුමා කියා සිටියේ එම නාළිකාව ගැන තම අසතුට ප්‍රකාශ කරමිනි.“සර් සමහර උදවිය ඡන්ද මනාප නිසා තමන්ගේ් ම අය විවේචනය කරනවා. පසුගිය සතියේ එවැනි ප්‍රකාශ එක්තරා පෞද්ගලික නාළිකාවක ප්‍රවෘත්ති විකාශයෙන් පසුව දිගටම විකාශය වුණා.මේක ඒ තරම් හොඳ මදි “රජයේ ප්‍රබල ඇමැතිවරයෙක් කැබිනට් රැස්වීමේදී ජනාධිපතිතුමාට කියා සිටියේ ය. “ජනාධිපතිතුමා විමසා සිටියේ ඒ කවුද කියාය. රජයේ ප්‍රබල ඇමැතිවරයා ඉන් අනතුරුව කළුතර දිසාවේ ප්‍රබලයින් තිදෙනෙකු ගැන කීවේය.“මතක තියාගන්න මෙවර මැතිවරණයේදී කාටවත් මේ ආසනය මගේ කියලා කොටු කරගන්න බැහැ. දිස්ත්‍රික්කයේ හැම අපේක්ෂකයකුටම දිස්ත්‍රික්කයේ ඕනෑම ආසනයකට යන්න ඉඩ තියෙන්න ඕන. හැම අපේක්ෂකයෙක් ම ආසන සංවිධායකවරු විදියට නෙමෙයි දිස්ත්‍රික් සංවිධායකයෝ විදියට වැඩ කරන්න මතක තියා ගන්න.” ජනාධිපතිතුමා කැබිනට් මණ්ඩල රැස්විමේදී කියා සිටියේ ය.ගිය සතියේ දී ජනාධිපති ආර්යා ශිරන්ති රාජපක්ෂ මැතිනිය විශ්‍රාමික ජෙනරාල් සරත් ෆොන්සේකා ගේ බිරිය වන අනෝමා ෆොන්සේකාට දුරකථනයෙන් කථා කළාය. ඒ සරත් ෆොන්සේකා යුද හමුදා, පොලිසිය විසින් අත්අඩංගුවට ගැනීමෙන් පසුවය.“අනෝමා ඔයයි මමයි එදා ඉඳලා හොඳ යාළුවෝ. අපේ හිත්වල කිසිම තරහක් නැහැ. සරත් අත්අඩංගුවට අරගෙන තියෙන්නේ හමුදාවේ විනය සම්බන්ධ ගැටලුවකට. ඒ නිසා ඒවා අපට අදාළ නැහැ. ඔයා ගැන හොයලා බලන්න කථා කළේ. මොනවා හරි උදව්වක් ඕන නම් ජනාධිපතිතුමාට කථා කරන්න. කිසිම ප්‍රශ්නයක් නැහැ” ජනාධිපති ආර්යා ශිරන්ති රාජපක්ෂ මැතිනිය අනෝමා ෆොන්සේකා මහත්මියට කීවාය.ජනාධිපති ආර්යා ශිරන්ති රාජපක්ෂ මැතිනිය හිටපු හමුදාපති සරත් ෆොන්සේකා ගේ බිරිඳට දුරකථන ඇමැතුම ලබා දෙන විට ඇය සිටියේ ඇගේ සමීපතම මිතුරියන් කීප දෙනකු සමඟ ය. “මට දැන් ශිරන්ති මැඩම් කථා කරලා කිව්වා. මොනවා හරි උදව්වක් ඕන නම් ජනාධිපතිතුමාට කථා කරලා කියන්න කියලා. ඒත් මොනවා කරන්නද කියලා හිතාගන්නවත් බෑ. අනෝමා ෆොන්සේකා තම හිතවතියන්ට කියා සිටියා ය.ඉදිරි මහා මැතිවරණයට තරග වදින එක්සත් ජනතා නිදහස් සන්ධානයේ අපේක්ෂකයන් තෝරා ගැනීමේ සම්මුඛ පරීක්ෂණ පසුගිය සතියේ පැවැත්විණි. ජනාධිපතිතුමාගේ පුත් නාමල් රාජපක්ෂ, අගමැතිතුමාගේ පුත් පළාත් සභා මන්ත්‍රී විදුර වික්‍රමනායක, සබරගමුව මහ ඇමැති මහීපාල හේරත්ගේ පුත් කනක හේරත් සහ ඇමැති සරත් අමුණුගමගේ ඥාති පුත් දිලුම් අමුණුගම ගිය සතියේ එක්සත් ජනතා නිදහස් සන්ධානයේ නාම යෝජනා කමිටු හමුවේ පෙනී සිටියහ. ඊට අමතරව මෙරට කීර්තිමත් විශ්වවිද්‍යාල ආචාර්යවරයකු වන මහාචාර්ය මැන්දිස් රෝහණධීර මහතාගේ පුත් නීතිඥ හරිගුප්ත රෝහණධීර ද ගිය සතියේ කොළඹ දිස්ත්‍රික් නාම යෝජනා කමිටුව හමුවේ පෙනී සිටියේ ය. එහිදී හරිගුප්තට අමුතුම ආකාරයේ අත්දැකීමකට මුහුණ දෙන්නට සිදුවිය. හරිගුප්ත රෝහණධීර කොළඹ දිස්ත්‍රික් නාම යෝජනා කමිටුව හමුවට ගියේ පෙරවරු 10.15 ට පමණයි.එහෙත් ඔහු නාම යෝජනා කමිටුව විසින් සම්මුඛ පරීක්ෂණයට භාජනය කළේ රාත්‍රි 7.15 ට පමණ ය. “මේක නම් දේශපාලනඥයෙක් වෙන්ඩ ඉන්න මට හොඳ අත්දැකීමක්.මොකද දේශපාලනඥයෝ ජනතාව රස්තියාදු කරන කොට ජනතාව මොනතරම් අපහසුතාවයට පත්වෙනවද කියලා හොඳට තේරුම් ගන්න පුළුවන්” හරිගුප්ත රෝහණධීර සම්මුඛ පරීක්ෂණයට පැමිණ සිටි අනෙක් අපේක්ෂකයන්ට කීවේ සිනා සෙමිනි.ජනාධිපතිවරණය නිමා වී දින කීපයක් ගත වුව ද ගිය සතියේ ද ජනාධිපතිතුමා ගේ ජයග්‍රහණය සැමරීම සඳහා විවිධ උත්සව මැති ඇමැතිවරුන්ගේ ප්‍රධානත්වයෙන් පැවැත්විණි. මෙවර ජනාධිපතිවරණයේදී කෑගල්ල දිස්ත්‍රික්කය ජනාධිපතිතුමා ජය ගත්තේ වැඩි ඡන්ද එක් ලක්ෂ තිස් දහසකිනි. ඒ සඳහා දායකත්වය සැපයූ කෑගල්ල දිස්ත්‍රික්කයේ මැතිවරණ ආසන නවයේ නියෝජිත පිරිස් ගිය සතියේ සබරගමු පළාත් මහ ඇමැති මහීපාල හේරත් සිය නිවෙසට වරින්වර කැඳවීය. ඒ ඔවුන්හට ස්තුතිය පුද කිරීමටය.මේ අතරතුර මහ ඇමැති මහීපාල මුණ ගැසීමට ගිය සතියේ මව්පියෝ පිරිසක් පැමිණ සිටියහ. “සර් ජනාධිපතිතුමාගේ ඓතිහාසික ජයග්‍රහණය වෙනුවෙන් අපේ දරුවෝ දස දෙනෙක් සසුන් ගත කරන්න ඕනෑ” ඔවුහු මහ ඇමැතිවරයාට දැනුම් දුන්හ.ඒ අනුව එම දරුවන් දස දෙනා ඉදිරි සති කීපයේ සසුන්ගත කිරිම අරමුණු කොට ගෙන මාවනැල්ල ඓතිහාසික මානික්කාව විහාරස්ථානයේ පූජ්‍ය විමලරතන නාහිමියන් වෙත බාරදීම ගිය සතියේ සිදු විය. ඒ මහ ඇමැතිවරයාගේ දෙටු පුත් කනක හේරත් විසිනි.මේ අතරතුර ගිය සතියේ ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතා කෑගල්ල දිස්ත්‍රික්කයේ සංවර්ධන කටයුතු උදෙසා යන්ත්‍ර සූත්‍ර තොගයක් ලබාදෙන ලෙස ආරක්ෂක අමාත්‍යංශයට උපදෙස් දී තිබිණි. එම යන්ත්‍ර සූත්‍ර උතුරු සහ නැෙඟනහිර පළාත්වල සංවර්ධන කටයුතු සඳහා යෙදවූ වැඩ නිම කළ ප්‍රදේශවල භාවිතයට ගත් යන්ත්‍ර සූත්‍ර තොගයකි. එම සුබ ආරංචිය රැගෙන මහ ඇමැති මහීපාල හමුවට ආවේ ආරක්ෂක අමාත්‍යාංශයේ අතිරේක ලේකම් යූ.ඒ. වික්‍රමසිංහ ය. ඒ අනුව ඉදිරි දින කිහිපයේදී කෑගල්ල දිස්ත්‍රික්කයේ මැතිවරණ ආසන නවයෙහි මහාමාර්ග සහ වාරිමාර්ග ප්‍රතිසංස්කරණ කටයුතු යුද හමුදා ඉංජිනේරු බලකායේ කාර්ය මණ්ඩලයේ දායකත්වයෙන් ඇරැඹීමට නියමිත ය.ගිය සෙනසුරාදා එ.ජා.ප නියෝජ්‍ය නායක කරු ජයසූරියගේ නිවෙසේදී විශේෂ සාකච්ඡාවක් පැවැත්විණි. ඊට එජාප මහලේකම් තිස්ස අත්තනායක, එ.ජා.ප මන්ත්‍රි රවි කරුණානායක සහ නීතිඥවරු පිරිසක් එක්වූහ. එහිදී එ.ජා.ප යේ ප්‍රධානීන් සහ නීතිඥවරු සාකච්ඡා කළේ ජනාධිපතිවරණයට එරෙහිව ඉදිරිපත් කෙරෙන ඡන්ද පෙත්සම පිළිබඳවය. එහිදී නීතිඥවරු කණ්ඩායම යෝජනා කළේ ඡන්ද පෙත්සම් හතරක් වෙන වෙනම ශ්‍රේෂ්ඨාධිකරණයට ඉදිරිපත් කිරීමට ය. ඉන් අනතුරුව ගිය ඉරිදා උදෑසන එ.ජා.ප නායක රනිල් වික්‍රමසිංහ විපක්ෂයේ පක්ෂ නායකයින් කොළඹට කැඳවා තිබිණි. ඒ එ.ජා.ප නායකයාගේ නිවෙසට ය. එ.ජා.ප නියෝජ්‍ය නායක කරු ජයසූරිය, රාවුෆ් හකීම් සහ තිස්ස අත්තනායක එම සාකච්ඡාවට සහභාගි වූහ.මේ අතරතුර එ.ජා.ප නායක රනිල් වික්‍රමසිංහ, මංගල සමරවීරට විශේෂ වගකීමක් පැවරීය. එනම් එක්සත් ජාතික පෙරමුණේ නියෝජ්‍ය නායක ධූර බාරගන්නා ලෙස සරත් ෆොන්සේකාට දැනුම් දෙන ලෙසට ය.ඉන් අනතුරුව එ.ජා.ප නායක රනිල් වික්‍රමසිංහ කියා සිටියේ තමා ඉන්දියාව බලා පිටත් වෙන බවයි. ගිය ඉරිදා සවස බණ්ඩාරගම එ.ජා.ප ආසන බල මණ්ඩල රැස්වීම පැවැත්විණි. එය එ.ජා.ප බණ්ඩාරගම සංවිධායක අජිත් පෙරේරා සංවිධානය කැර තිබිණි. මේ අතරතුර එ.ජා.ප. නියෝජ්‍ය නායක කරු ජයසූරිය අධික රාජකාරි හමුවේ වුව ද අභාවප්‍රාප්ත වූ ප්‍රවීණ කලාකරු එච්.ඒ. පෙරේරාට අවසන් ගෞරව දැක්වීමට ගියේ ය.දැයට කිරුළ ජාතික ප්‍රදර්ශනය පසුගිය සතියේ ද දින කීපයක් මහනුවර පල්ලේකැලේ දී පැවැත්විණි. දැයට කිරුළ ප්‍රදර්ශනය පැවැත්වෙද්දී ඇමැති රංජිත් සියඹලාපිටිය එ.ජ.නි.ස. අපේක්ෂකයන්ගේ නාමයෝජනා මණ්ඩලයේ කටයුතුවලට ද සහභාගි විය. මේ අතරතුරදී ඇමැති රංජිත් සියඹලාපිටියට දැයට කිරුළ ප්‍රදර්ශන භූමියේ සංවිධායක මණ්ඩලයෙන් දුරකථන ඇමැතුමක් ලැබිණි. ඒ ඇමැති සියඹලාපිටියගේ ප්‍රධාන ආරක්ෂක නිලධාරියාටය. “ඇමැතිතුමාට දැනුම් දෙන්න ටික වේලාවකට ප්‍රදර්ශන භූමියට ඇතුළු වෙන පිරිස් නවත්වන්න වෙනවා. ප්‍රදර්ශන භූමියේ තදබදය වැඩියි.” සංවිධායක මණ්ඩලය දැනුම් දුන්හ.ඊට පැය කීපයකට පසුව ඇමැති රංජිත් සියඹලාපිටිය මහනුවර පල්ලේකැලේ ප්‍රදර්ශන භූමියට ගියේය. ඒ වන විට ද ප්‍රදර්ශනය දින දෙකක් දීර්ඝ කළ බව ජනතාවට දැනුම් දී තිබිණි. අති විශාල ජනතාව මැදින් ඇමැතිවරයා ප්‍රදර්ශනයේ මාධ්‍ය කලාපය වෙත ගමන් කළේය. ඒ අතර පාසල් දරුවන් විශාල පිරිසක් ඇමැති සියඹලාපිටිය වට කර ගත්හ. ඒ අතර සිටි කුඩා දැරියක් ඇමැති සියඹලාපිටියට අපූරු කථාවක් කීවේ අවට සිටි පිරිස් සිනහ ගන්වමිනි. “මාමේ... මාමා නේද රංජිත් සියඹලාපිටිය කියන්නේ.මාම හරියට රාජසිංහ රජ්ජුරුවෝ වගේයි.” කුඩා දැරිය එසේ කියමින් ඇගේ අත තිබු කඩල බෑගය ඇමැතිවරයාට ලබා දුන්නේය. ඇමැති සියඹලාපිටිය ඉන් කඩල ඇට කිහිපයක් ගෙන ඇසුවේ “එහෙනම් රාජසිංහ රජ්ජුරුවන්ට යන්න අවසර ද” කියා ය.ශ්‍රී ලංකා කම්කරු පක්ෂයේ නව නායකයා ලෙස පසුගියදා එම පක්ෂයේ දේශපාලන මණ්ඩලය විසින් ඒ. එස්. පී. ලියනගේ පත් කළේය. හෙතෙම පසුගිය ජනාධිපතිවරණය සඳහා ද තරග වැදුනේය.මේ අතරතුර එම පක්ෂය පසුගියදා ප්‍රකාශ කළේ ඉදිරි මහ මැතිවරණයට එක්සත් ජනතා නිදහස් සන්ධානය යටතේ තරග වැදීමට සූදානම් බවය. “අපේ පක්ෂය ජනාධිපතිතුමාගේ ඉදිරි ගමනට සහාය දීමට තීරණය කළා. අපට ඉදිරි මැතිවරණයට ආසන කොපමණ සංඛ්‍යාවක් තරග කිරිමට ලැබුණත් එය සතුටින් බාර ගන්නවා.” ශ්‍රී ලංකා කම්කරු පක්ෂයේ නව නායක ඒ. එස්. පී. ලියනගේ පසුගියදා මාධ්‍ය වෙත ප්‍රකාශ කැර තිබිණි.මේ අතරතුර ඉදිරි මහා මැතිවරණයට ශ්‍රී ලංකා මහජන එක්සත් පෙරමුණ දිස්ත්‍රික්ක නවයක් සඳහා තරග කිරීමට සූදානම්ව සිටී. ඒ එක්සත් ජනතා නිදහස් සන්ධානය යටතේය. ජාතික හෙළ උරුමය එක්සත් ජනතා නිදහස් සන්ධානය යටතේ දිස්ත්‍රික්ක 5 කටත් ජාතික නිදහස් පෙරමුණ ඉදිරි මහා මැතිවරණයට අපේක්ෂකයන් 19 දෙනෙකු ඉදිරිපත් කිරීමට ද නියමිත බව වාර්තා වෙයි.ජාතික නිදහස් පෙරමුණේ දේශපාලන මණ්ඩලය පසුගිය බදාදා සවස බත්තරමුල්ලේ පිහිටි එහි ප්‍රධාන කාර්යාලයේදී රැස්විය. එහිදී මූලික වශයෙන් සාකච්ඡාවට බඳුන් වූයේ එළැඹෙන මහ මැතිවරණයට තරග වැදීම පිළිබඳවය.“අපි ජාතික නිදහස් පෙරමුණ විදිහට මෙවර මහ මැතිවරණයට එක්සත් ජනතා නිදහස් සන්ධානයේ බුලත් කොළය ලකුණින් තරග වදින බව මේ වන විට තීරණය කර අවසන්. ජාතික නිදහස් පෙරමුණේ මහජන නියෝජිතයන් කවරාකාරයේ තැනැත්තන් ද කියන එක අපි ගෙවී ගිය වසර දෙක තුළ ජනතාවට හොඳින් වටහා දුන්නා.”රටේ යහපාලනයක් ඇති කිරීමට, සමාජ සංවර්ධනය ඇති කිරීමට හා රටේ විනය, සාමය හා නීතිය ඇති කිරීමට කැප වී ක්‍රියා කිරීමට සමත් පිරිසක් තමයි අපේ අපේක්ෂකයන් වන්නේ.” පක්ෂ නායක විමල් වීරවංශ මෙහිදී දීර්ඝ වශයෙන් කරුණු දක්වමින් පැවැසීය.“දිස්ත්‍රික් කිහිපයක් හැරෙන්නට අපි මුළු රටම ආවරණය වන සේ අපේක්ෂකයන් 19 ක් ඉදිරිපත් කිරීමට මේ වන විට සූදානම්. විමල් වීරවංශ කොළඹින්, පියසිරි විජේනායක ගම්පහින්, කළුතරින් ජයන්ත සමරවීර ආදී වශයෙන් අපේ හිටපු පාර්ලිමේන්තු මන්ත්‍රීවරු මෙවර මහ මැතිවරණ සටන් බිමට යාමට සූදානමින් සිටිනවා. අපේ සම්මාන සාමාජික, ප්‍රවීණ කලාකරු බුද්ධදාස විතානාරච්චි මෙවර මහ මැතිවරණයට කෑගල්ල දිස්ත්‍රික්කයෙන් තරග වැදීමට කැමැත්ත පළ කොට තිබෙනවා.” ප්‍රධාන ලේකම් පි‍්‍රයන්ජිත් විතාරණ පෙන්වා දුන්නේය.“ජනාධිපතිවරණයේදී ජනාධිපතිතුමාට රට සංවර්ධනය කරා මෙහෙයවීම සඳහා පුළුල් ජනවරමක් ලැබුණා. මේ පාර්ලිමේන්තුවට තේරී පත් වී එන පිරිස ඒ ජනවරම ශක්තිමත් කිරීමට සමත් අයවලුන් විය යුතුයි. ජනතාවගේ විශ්වාසය වී තිබෙනවා. ඒ නිසා අපි මෙවර මහ මැතිවරණයේදී ඒ ජනතා අභිලාෂය ඉටු වන ලෙස කටයුතු කළ යුතුයි.” මහනුවර දිස්ත්‍රික් අපේක්ෂක නිමල් පේ‍්‍රමවංශ පෙන්වා දුන්නේය.මහ මැතිවරණය පිළිබඳව සාකච්ඡා කිරීමෙන් අනතුරුව ජානිපෙ දේශපාලන මණ්ඩලය ආරක්ෂක මාණ්ඩලික ප්‍රධානී ලෙස කටයුතු කළ විශ්‍රාමික ජෙනරාල් සරත් ෆොන්සේකා අත්අඩංගුවට ගැනීම පිළිබඳව ද අවධානය යොමු කළේය.“හිටපු ආරක්ෂක මාණ්ඩලික ප්‍රධානි සරත් ෆොන්සේකා අත්අඩංගුවට ගැනීම රටක හමුදාව විනය ගරුක තත්ත්වයෙන් පවත්වා ගැනීම සඳහා ගත් පියවරක්. නමුත් අද බංකොලොත් වෙලා ඉන්න විපක්ෂය පෙන්වන්න හදනවා ඒක දේශපාලන පලි ගැනීමක් කියලා. යුද හමුදා පනත හා නීති උල්ලංඝනය කළ නිසා සරත් ෆොන්සේකා අත්අඩංගුවට ගත් බව ආරක්ෂක අමාත්‍යාංශය ප්‍රකාශ කොට තිබෙනවා. යුද හමුදාවේ සේවය කළ අයකු සේවයෙන් ඉවත් වී මාස 06 ක් ඇතුළත සිදු කරන වරදකට වුවද ඔහුට යුද හමුදා පනත යටතේ දඬුවම් කළ හැකියි.” විමල් වීරවංශ කරුණු දක්වමින් පෙන්වා දුන්නේය.“ආරක්ෂක මාණ්ඩලික ප්‍රධානියා විදිහට සරත් ෆොන්සේකා හමුදා විනය කඩපු බවට හොඳම සාක්ෂිය සපයන්නේ ජවිපෙ ප්‍රධාන ලේකම් ටිල්වින් සිල්වා. ඔහු එය පසුගිය ජනාධිපතිවරණ සමයේ අනාවරණය කළා, ගී‍්‍රන් කාඩ්පත ගන්න සරත් ෆොන්සේකා ඇමෙරිකා එක්සත් ජනපදයට ගිය අවස්ථාවේ දී එහි බලධාරීන් ශ්‍රී ලංකාවේ සිදුවූවා යැයි කියන යුද අපරාධ ගැන විමසීමක් සිදු කිරීම ගැන. එහිදී සරත් ෆොන්සේකා උත්තර දිය යුතු විදිහ, කුමක් කිව යුතුය යන්න ගැන උපදෙස් ලබා ගත්තේ ජවිපෙ ප්‍රධාන ලේකම්වරයා වන තමන්ගෙන් කියලා එදා ටිල්වින් සිල්වා මහත් උජාරුවෙන් කිව්වා. ඒ අනුව යුද හමුදා බුද්ධි අංශවලට සරත් ෆොන්සේකා ආරක්ෂක මාණ්ඩලික ප්‍රධානියා ලෙස යුද හමුදා පනත උල්ලංඝනය කළ බවට ප්‍රබලම සාක්ෂිය සපයලා තියෙන්නේ ටිල්වින් සිල්වා මහත්තයාමයි.” විමල් වීරවංශ තවත් සුවිශේෂ කරුණක් හෙළි කළේය.“සරත් ෆොන්සේකා ආරක්ෂක මාණ්ඩලික ප්‍රධානියා ලෙස උපදෙස් ලබා ගත යුත්තේ ආරක්ෂක අමාත්‍යාංශයෙන් මිසක් දේශපාලන පක්ෂයක ලේකම්වරයකු ගෙන් නොවෙයි. ඒ වගේම සරත් ෆොන්සේකා ආරක්ෂක මාණ්ඩලික ප්‍රධානියා ලෙස සිටියදී දිගින් දිගටම එක්සත් ජාතික පක්ෂ පාර්ලිමේන්තු මන්ත්‍රීවරයකු සමඟ දේශපාලන සබඳතා පැවැත්වූ බවට බුද්ධි අංශ අනාවරණය කර ගෙන තිබෙනවා.” සංචාරක ඇමැති අචල ජාගොඩ පෙන්වා දුන්නේය.ගිය අඟහරුවාදා ජාතික හෙළ උරුමයේ මධ්‍යම කාරක සභාව රැස්වීය. ඒ හෙළ උරුමයෙන් ඉදිරි පාර්ලිමේන්තු මැතිවරණයට තරග කරන අපේක්ෂකයන් පිළිබඳව තීන්දු කිරීමටය. එහෙත් මධ්‍යම කාරක සභා රැස්වීම ආරම්භයේදීම හෙළ උරුමයේ සභාපති පූජ්‍ය කොටපොළ අමරකිත්ති හිමියෝ සිය ධුරයෙන් සහ දේශපාලනයෙන් ඉල්ලා අස්වීමේ ලිපිය මධ්‍යම කාරක සභාවට ඉදිරිපත් කළහ.“අපේ කොළොන්නාවේ සුමංගල හාමුදුරුවන්ගේ ප්‍රධානත්වයෙන් බොදු මග සංවිධානය ක්‍රියාත්මක වෙනවා. ඒ වගේ ම තමයි පිච්ච මල් පූජාව කරන ශාන්ති පදනම ක්‍රියාත්මක වෙන්නේ කොටපොළ අමරකිත්ති හාමුදුරුවන්ගේ ප්‍රධානත්වයෙන්. මේ සංවිධානවල විවිධ පක්ෂවල සාමාජිකයන් ඉන්නවා. ඒ ඒ සංවිධානවල නායකත්වය දරන අපේ ස්වාමින්වහන්සේලා අපේ පක්ෂයට බැඳුණු නිසා ඒ සංවිධානවල විවිධ ගැටලු මතු වුණා. කොළොන්නාවේ සුමංගල හාමුදුරුවෝ දේශපාලනයෙන් සමු ගත්තේ ඒ නිසායි.” හෙළ උරුමයේ මහ ලේකම් හිමියෝ මධ්‍යම කාරක සභාවට අවධාරණය කළහ.ඒ සමගම හෙළ උරුමයේ පාර්ලිමේන්තු කණ්ඩායම් නායක පූජ්‍ය අතුරලියේ රතන හිමියෝ මධ්‍යම කාරක සභාවට අදහස් දැක්වූහ. ඒ අතීත සිදුවීමක් ද සිහිපත් කරමිනි. “කොළොන්නාවේ හාමුදුරුවෝ දේශපාලනයෙන් ඉවත් වූ මොහොතේ කොටපොළ හාමුදුරුවෝ මට කිව්වේ උන්වහන්සේත් ඒ ප්‍රශ්නයටම මුහුණපා ඉන්න බවයි. ඒත් ජනතාව තමන් වහන්සේ වසර හයක් වෙනුවෙන් පත් කළ නිසා ඉන් පසුව දේශපාලනයෙන් සමු ගන්නවා කියලා උන්වහන්සේ එදා මට කිව්වා. ඒ නිසා දැන් පාර්ලිමේන්තුව විසුරුවා හැරීම නිසා උන්වහන්සේ අපේ පක්ෂයේ සියලුම තනතුරුවලින් ඉවත් වෙලා දේශපාලනයෙන් සමුගන්නා බව දැනුම් දුන්නා.” අතුරලියේ රතන හිමියෝ පැහැදිලි කළහ.“2004 දැවැන්ත මැතිවරණ ජයග්‍රහණයට කොටපොළ අමරකිත්ති හාමුදුරුවෝ විශාල දායකත්වයක් සැපයුවා. පාරමිතා පෙරහර යන යෙදුම පවා උන්වහන්සේගේ නිර්මාණයක්. අපි උන්වහන්සේ කළ කාර්යභාරයට පින් දෙනවා” ඇමැති පාඨලී චම්පික රණවක කීවේය.ඉන් අනතුරුව හෙළ උරුමයේ මධ්‍යම කාරක සභාවේ අවධානයට යොමු වූයේ ඉදිරි පාර්ලිමේන්තු මැතිවරණය පිළිබඳවය. “අපි ඉදිරි මහා මැතිවරණයට තරග කරන්නේ දිසා පහකට පමණයි. ඒ එක් දිසාවකට එක්කෙනා බැගින් පමණයි. සාමාන්‍යයෙන් මහ මැතිවරණයකට තරග කරන්න මනාප පොරයට මුහුණ දෙන්න විශාල මුදලක් ඕනැ වෙනවා.අපේ පක්ෂයේ සිටින ඇමැතිවරු දෙදෙනාම කාටවත් වාසි වෙන ආකාරයට තීන්දු ගන්නේ නැහැ. ඒ නිසා පක්ෂයට ආධාර විදියට විශාල මුදල් ලැබෙන්නේ නැහැ. ඒ නිසා වැඩි අපේක්ෂක පිරිසක් ඡන්දයට ඉදිරිපත් කරන්න අපට වත්කමක් නැහැ.” හෙළ උරුමයේ මධ්‍යම කාරක සභික නිශාන්ත වර්ණසිංහ මධ්‍යම කාරක සභාවට කීවේය.“පිරිසිදු සල්ලි වියදම් කරලා ලබන එක ආසනය කළු සල්ලි විසි කරලා ලබන ආසන සියයකට වඩා වටිනවා.” පළාත් ඇමැති උදය ගම්මන්පිල මධ්‍යම කාරක සභාවේදී කීවේය. එම අදහස මධ්‍යම කාරක සභාවේ සියලු දෙනාම අනුමත කළහ.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=af1002142</link>
    <topic>ජගත් නායකත්වයකට නියත විවරණ ලැබීම</topic>
    <author>ප්‍රසන්න අමරනායක දිනේෂ් අල්විස්</author>
    <content>ජගත් නායකත්වයකට නියත විවරණ ලැබීමශ්‍රී ලංකාව ලෝක පරිමාණ ගෞරවයට පාත්‍ර වුණාඅඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාවපස්දෙනකුගේ නික්ම යෑමඅනේ හොරෝ ... හොරා වගේ ඉන්න හැටි...!ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයිසීත සෘතුව හේතුවෙන් සුදු පුළුන් බඳු හිම කැටි ඇතිරුණු රුසියාවේ මොස්කව් නුවර කාර්ය බහුල විනුකෝවා ගුවන් තොටුපළ වෙත ශ්‍රී ලංකන් ගුවන් යානය සැපත් වූයේ සුවිශේෂී අමුත්තකු එරටට කැඳවමිනි. ගුවන් යානයේ දොරටුවෙන් රුසියානු භුමියට පා තැබූයේ ආසියාවේ ජය කෙහෙලි නැංවූ ශ්‍රී ලංකා රාජ්‍යය නායකයායි. හිම සහ සීතල, ශ්‍රී ලංකාවට ආගන්තුකය.එබැවින්දෝ ශ්‍රී ලංකා රාජ්‍ය නායකයා උණුසුම් කබායකින් සිය ගත ආවරණය කර සිටියේය. එතුමා පැමිණෙන තුරු ගුවන් තොටුපළේ රැඳී සිටි රුසියානුවෝ ඉමහත් ගෞරවයෙන් ආචාර සමාචාර පවත්වා එතුමා පිළිගත්හ. ඉන් නොනැවතුණු ඔව්හු ලෝකයේ ශ්‍රේෂ්ඨ පුද්ගලයන්ට පිරිනමන ගෞරව සම්මානයකින් ද මහින්ද රාජපක්ෂ ජනාධිපතිතුමාට ප්‍රණාමය පුද කළහ. ශ්‍රී ලංකාවාසීන්ට වාසි රැසක් අත්පත් කර දුන් මේ නිල සංචාරය අවසානයේදී ශ්‍රී ලංකා ජනාධිපති තුමා යළි සිය රට බලා පැමිණියේ ඉහත කී ගෞරව සම්මානය ද දෝත දරා ගනිමිනි.ඒ හේතුවෙන් දේශයට ආඩම්බරයක් වෙමින් පැට්‍රිස් ලුමුම්බා මිත්‍රත්ව විශ්ව විද්‍යාලය මීට පෙර සමස්ත ලෝකයේ රාජ්‍ය නායකයන් අතරින් පස් දෙනකුට පමණක් පිරිනමා තිබූ ආචාර්ය උපාධියේ උපාධි ලෝගුව එතුමන් රුසියාවට පා තබන විට සීතල කපා හරින්නට එතුමා පැළඳි හිම කබාය වෙනුවට එතුමාට හිමි වී තිබිණි.රුසියාවේ හිම යායට සමු දෙමින් ශ්‍රී ලංකා රාජ්‍ය නායකයා රැගත් ගුවන් යානය යළි මෙරටට පැමිණියේ ලෝක ඉතිහාසයේ සංධිස්ථානයක් සනිටුහන් කරමිනි. ශ්‍රී ලංකා ජනාධිපතිතුමාට රුසියාව දැක්වූ ගෞරවය ආසියානු දේශපාලනයේ නව පිටුවක් මෙන්ම ශ්‍රී ලංකා දේශපාලනයේ නැවුම් යුගයක ආරම්භයට කදිම පිටුවහලක් වනු නොඅනුමානය.ශශ්‍රී ලංකා නිදහස් පක්ෂ පාලන සමයේදී ඇරැඹි ශ්‍රී ලංකා - රුසියානු මිත්‍ර සම්බන්ධතා සිරිමාවෝ බණ්ඩාරනායක මැතිණියගේ වාමාංශික ධාරාවේ දේශපාලන භූමිකාවේ තවදුරටත් තහවුරු විය. එහෙත් එය යළි නොබිඳෙන ශක්තිමත් යදමක් සේ සවිබල ගැන්වූයේ 2005 න් ඇරැඹි මහින්ද රාජපක්ෂ පාලනය සමයේ දී බව නොවලහා පැවැසිය යුතුය.ලෝකයට ප්‍රායෝගික සමාජවාදය හඳුන්වා දුන් රුසියාව සමඟ පමණක් නොව චීනය, ඉන්දියාව වැනි වාමාංශික සහ පොදුවේ නොබැඳුණු දේශපාලන ධාරාවේ ගමන් ගන්නා රටවල් සමඟ මිත්‍රත්වයේ හස්තයෙන් බැඳෙමින් යුරෝපාකරය පෙරටු කොට ගනිමින් හිස ඔසවන පීඩාකාරී ධනවාදයට එරෙහිව නැගී සිටීමට මහින්ද රාජපක්ෂ පාලනය සමත්ව සිටී.බටහිර යටත් විජිත පාලනයෙන් නිදහස ලැබූ පසු ශ්‍රී ලාංකේය අනන්‍යතාවයක් සහිතව රාජ්‍ය පාලනයට ප්‍රතිපත්ති සැකසු එකම රාජ්‍ය නායකයා වශයෙන් ද වත්මන් ජනාධිපතිතුමා සැලකිය හැක. ශ්‍රී ලංකා ඉතිහාසයේ තීරණාත්මක අදියරක් වූ කුරිරු ත්‍රස්තවාදය මුලිනුපුටා දැමීමේ මානුෂික මෙහෙයුම හමුවේ අප රට අභූත චෝදනා මත මානව හිමිකම් කවුන්සිලය ඉදිරියේ හුදෙකලා කරන්නට බටහිර බලවේග මෙන්ම දෙස් විදෙස් කුමන්ත්‍රණකරුවන් නොකළ උත්සාහයක් නොමැත.එවන් අසීරු අවස්ථාවකදී රුසියාව හා චීනය දැක්වූ සහාය සියලු කුමන්ත්‍රණ ආපසු හරවන්නට සමත් විය. වර්තමානය වන විට, ධනවාදී ධාරාවේ රටවල් පවා, දෙවැනි වරටත් සුවිශාල ජනතා ප්‍රසාදයක් දිනු අභිමානවත් ජනතා නායකයෙක් ලෙස තේරී පත්වූ මහින්ද රාජපක්ෂයන්ගේ රජයට සහයෝගය දක්වන වාතාවරණයක් ලෝකයේ සෑම රටකම නිර්මාණය වෙමින් පවතී.ශ්‍රී ලංකා ජනාධිපතිතුමා සුවිශේෂි අමුත්තකු ලෙස රුසියාවට කැඳවෙන්නේ මෙවන් වාතාවරණයක් තුළය. මේ සංචාරයේ අරමුණු අතර දෙරට අතර මිත්‍රත්වය වර්ධනය කරගැනීම දෙරටටම වාසිදායක ගිවිසුම් වලට එලැඹීම පමණක් නොව ලොව සුවිශේෂි පුද්ගලයන්ට පිදෙන උතුම් සම්මානයකින් ශ්‍රී ලංකා ජනාධිපතිවරයාට ගෞරව දැක්වීම ද ඇතුළත් විය.මෙම ගෞරව සම්මානය හෙවත් විශේෂ ගෞරවය ආචාර්ය උපාධිය ශ්‍රී ලංකා රාජ්‍යය නායකයා වෙත පිරිනැමුවේ රුසියාවේ පැට්‍රිස් ලුමුම්බා සරසවිය හෙවත් ජනතා මිත්‍රත්ව සරසවියයි. මේ ආචාර්ය උපාධිය ශ්‍රී ලංකා ජනාධිපතිතුමාට පිරිනැමීමට හේතු වූ කාරණා ගැන පැවසීමට පෙර පැට්‍රිස් ලුමුම්බා සරසවිය ගැන තොරතුරු ස්වල්පයක් පැවැසිය යුතුය.මේ සරසවියේ ආරම්භය සනිටුහන් වන්නේ අදින් දශක පහකට පමණ ඉහතදීය. ඒ 1960 වර්ෂයයි. මේ සරසවිය එදා නම් ලැබුවේ ජනතා මිත්‍රත්ව සරසවිය නමිනි. මෙහි අරමුණ වූයේ රුසියාවේ දැල්වෙන බුද්ධියේ ගිනි පුළිගුවෙන් ලොව වටා සුවහසක් මිනිසුන්ගේ බුද්ධි ප්‍රබෝධය ද දල්වාලීමයි.එකී අරමුණ සාක්ෂාත් කරමින් ලෝකයේ සතර දිග්බාගයේ සිටි දැනුමෙන් පිපාසිත මිනිස්සු රුසියාවේ ජනතා මිත්‍රත්ව සරසවිය කරා ඇදී එන්නට වූහ. මේ සරසවියේ වහල යට දැනුමෙන් ලෝකය වෙනස් කිරීමට උරදුන් මිනිස්සු වූහ. රුසියානු ජනතා මිත්‍රත්ව සරසවිය, පැට්‍රිස් ලුමුම්බා සරසවිය යනුවෙන් නාමය වෙනස් කරගන්නේ ද එහි ප්‍රතිඵලයක් වශයෙනි.අඳුරු අපි‍්‍රකාවේ හරි මැද පිහිටි කොංගෝවේ සිට රුසියාවට දැනුම සොයා එමින් පැට්‍රිස් ලුමුම්බා තම රටේ පමණක් නොව මුළු මහත් ලෝකයේ ම නම තැබූයේ රට ජාතිය වෙනුවෙන් කැපවීමේදී සීමා මායිම් නොමැති බවට සජීවී උදාහරණ සපයමිනි.නොබෙඳුණු ප්‍රජාතන්ත්‍රික කොංගෝ ජනරජයක් බිහි කරන්නට වෙර දැරූ පැට්‍රිස් ලුමුම්බා ඒ වෙනුවෙන්ම සිය ජීවිතය ද කැප කළේය. මේ මහා පරිත්‍යාගයට, ගරු කළ රුසියාව සිය ජනතා මිත්‍රත්ව සරසවියේ නාමය පැට්‍රිස් ලුමුම්බා සරසවිය යනුවෙන් වෙනස් කෙළේය. මේ වන විටත් එහි විවිධ ජාතින් 450 කට පමණ අයත් සිසුහු 33,000 ක් පමණ අධ්‍යයනය ලබමින් සිටිති.මහින්ද රාජපක්ෂ ජනාධිපතිතුමා ගෞරව ආචාර්ය උපාධියක් ලබන්නේ එවන් සරසවියකින්ය. උපාධිය පිරිනමමින් සරසවිය ප්‍රකාශයට පත් කළ හේතු පාඨය එකී උපාධිය සඳහා ශ්‍රී ලංකා රාජ්‍ය නායකයා සතු සුදුසුකම පැහැදිලිව පෙන්වා දෙයි.එම හේතු පාඨයේ අන්තර්ගතය “ලෝක සාමය උදෙසා කරන ලද මහඟු සේවාවත්, ම්ලේච්ඡ ත්‍රස්තවාදය සාර්ථකව මැඩලීමත්, රටේ අධ්‍යාපනික, සංස්කෘතික ඇතුළු විවිධ ක්ෂේත්‍රයන් ඔස්සේ ඉටුකළ මහඟු සේවාවන් ඇගැයීම” යනුවෙන් විය. රුසියාවේ මොස්කව් අගනුවර පිහිටා ඇති පැට්‍රිස් ලුමුම්බා සරසවියේ ක්‍රෙම්ලින් ශාලාවේදී ශ්‍රී ලංකා ජනාධිපතිතුමාට මෙම ආචාර්ය උපාධිය පිරිනැමීම වෙනුවෙන් පැවැති උත්සවය සඳහා එරට සුවිශේෂ අමුත්තෝ රාශියක් ද සහභාගි වී සිටියහ.මෙම සරසවියේ කුලපති මහාචාර්ය පිලිපොව් මහතා ස්වකීය දෑතින් ශ්‍රී ලංකා ජනාධිපතිවරයාට මේ ආචාර්ය උපාධිය පිරිනැමුවේය. මෙහි තවත් එක් සුවිශේෂත්වයක් වූයේ ශ්‍රී ලංකා ජනාධිපතිතුමාට ගෞරව සම්මාන පුද දෙන මොහොතේ රුසියානු ජනතා මිත්‍රත්ව සරසවියේ රජත ජයන්ති සැමරුම ද යෙදී තිබීමයි. එපමණක් නොව අති උත්කර්ෂවත් ලෙස පැවැති මෙම උපාධි ප්‍රදානයේදී රුසියානු රජ පෙළපත සංකේතවත් කරමින් රනින් නිමවා මැණික් ඔබ්බවන ලද ඔටුන්නක් ශ්‍රී ලංකා රාජ්‍ය නායකයා වෙත ප්‍රදානය කිරීමට ද සරසවිය කටයුතු යොදා තිබිණි.කලක සිට මෙරට ආචාර්ය උපාධියේ අගය හෑල්ලුවට ලක්වෙමින් තිබිණි. සැබෑ උගතුන්, බුද්ධිමතුන් වෙත පිරිනැමුණු ආචාර්ය උපාධි මොනවාදැයි වෙන් කොට හඳුනා ගැනීම අසීරු කරුණක් විය. දේශයේ බුද්ධිමතුන්ගේ වාසනාවට මේ අයාලේ ආචාර්ය උපාධි බෙදීමේ වැඩපිළිවෙළ නවතා දැමෙමින් නීතිරීති සම්පාදනය වුණි.මීට ඉහතදී ද පෙන්වා දුන් පරිදි මේ ගෞරව සම්මාන ආචාර්ය උපාධිය ලෝකයේ රාජ්‍ය නායකයන් අතරින් ම පිරිනැමී ඇත්තේ පස් දෙනකුට පමණය. නැම්බියාවේ ජනාධිපති සෑම් නුජෝමා, ඇන්ගෝලාවේ ජනාධිපති ජෝසේ එඩුවාර්ඩෝ ඩොස් සැන්ටස්, දකුණු අපි‍්‍රකාවේ ජනාධිපති තාබෝ ම්බෙකි, ගැබෝන් රාජ්‍යයේ රාජ්‍ය නායක ඕමාර් බොන්ගො ඔන්ඩිම්බා සහ නයිජීරියාවේ රාජ්‍ය නායක ඔලුසෙගන් ඔබාසන්ජො රාජ්‍ය නායකයෝ ඉතිහාසයේදී මෙම ආචාර්ය උපාධිය දෝත දරාගත්තෝ වෙති. රාජ්‍ය නායකයන්ට මේ ආචාර්ය උපාධිය පිරිනැමීමේදී රුසියානු ජනතා මිත්‍රත්ව සරසවිය සලකනු ලබන නිර්ණායක කෙරෙහි අවබෝධයක් ලබා ගැනීමට ඉහත කී නම් ලැයිස්තුව පමණක්ම ප්‍රමාණවත් වේ.නැම්බියාව ලිබරල් ධනවාදයෙන් බෙහෙවින් බැට කෑ රටකි. දකුණු අපි‍්‍රකාවේ වර්ණභේද වාදින්ගේ කුරිරු හස්තය කඩා බිඳ දැමු නෙල්සන් මැන්ඩෙලා නමැති අද්විතීය රාජ්‍ය නායකයා ගෙන් පසු එරට සමෘද්ධිමත් රාජ්‍යයක් කරා ගෙන යන මංපෙත් තැනූයේ තාබෝ ම්බෙකි ජනාධිපතිවරයායි. තෙල් සම්පත හේතුවෙන් ම ධනවාදි බූවල්ලන්ගේ අඬු පඬු වල ග්‍රහණයට හසුවූ නයිජිරියාව මේ දක්වා ද ඉන් ගැලවීමට දරන්නේ සුළු පටු වෙහෙසක් නොවේ.නයිජිරියානු රාජ්‍ය නායකයාට මේ ආචාර්ය උපාධිය පිරිනැමීමට ඔහු විසින් දරන ලද වෙහෙස පමණක් ම ප්‍රමාණවත් විය. ආචාර්ය උපාධියෙන් පිදුම්ලත් සෙසු රටවල රාජ්‍ය නායකයන්ගේ තත්ත්වය ද මේ හා සමානය. රුසියාවේ ජනතා මිත්‍රත්ව සරසවියෙන් ලෝකයේ රාජ්‍ය නායකයින් උදෙසා පිරිනැමුණු මේ ගෞරව සම්මාන ආචාර්ය උපාධිය ශ්‍රී ලංකා රාජ්‍ය නායකයා ලබා ගන්නේ ද ඉහත කී අද්විතීය රාජ්‍ය නායකයින් සමඟ එක පෙළට හිඳීමේ සුදුසුකම් සම්පූර්ණ කරමිනි.වසර 2010 පෙබරවාරි මස 7 වැනි දින මහින්ද රාජපක්ෂ ජනාධිපතිතුමා මේ ආචාර්ය උපාධියෙන් පිදුම් ලබන්නේ තිස් වසරකට අධික කාලයක් පුරා සමස්ත ශ්‍රී ලාංකේය සමාජයම වෙලාගත් කුරිරු ත්‍රස්තවාදය මෙරටින් අතුගා දමා ලෝක සාමය උදෙසා මහා මෙහෙයක් කළ අද්විතීය ජනතා නායකයකු ලෙසටය.ත්‍රස්තවාදීන් උතුරු නැඟෙනහිර දරුවන්ට උරුම කර දී තිබු සයනයිඩ් කරල හා ටී-56 වෙනුවට පැන්සල හා පොත හුරු කරන්නට හේ කැප වූයේය. කුරිරු ත්‍රස්තවාදයෙන් මිරිකී බෙලහීනව සිටි ජාතියක් ඉන් මුදවා ජාතියේ පණ නල යළි අවදි කරවූයේය. තොරතුරු තාක්ෂණය හා ඉංග්‍රිසි භාෂාව ගම් දනව් වෙත ගෙන යාම ප්‍රමුඛ තැන ලා තැබූයේය.ශ්‍රී ලාංකේය ජාතියේ සංස්කෘතිකමය අනන්‍යතාව ගරු කොට සැලකුවේය. මහින්ද රාජපක්ෂ ජනාධිපතිතුමා තම උපාධිය පිළිගනිමින් කියා සිටියේ තම රට ලැබු ජයග්‍රහණ තම පෞද්ගලික උත්සාහයක ප්‍රතිඵලයක් නොවන බවත් ශ්‍රී ලංකා පුරවැසියන් සියලු දෙනාගේම උත්සාහයෙන් ලද ජයග්‍රහණයක් බවත්ය.ස්වකීය හඬ අවදි කරමින් තවදුරටත් එතුමන් කියා සිටියේ තිස් වසරක රුදුරු ත්‍රස්තවාදයෙන් ඔත්පලව බිඳුණු - පෑරුණු හදවත් සුවපත් කොට එකමුතු කිරිම තම පරම අධිෂ්ඨානය හා උවමනාව බවය. මේ ප්‍රකට කරන්නේ සැබෑ ජන නායකයකු ගේ උත්තම ගුණාංග මිස අන් කවරක් ද? මහින්ද රාජපක්ෂ ජනපතිඳුන්ගේ නොසැලෙන අධිෂ්ඨානය, වීර්යය, දුරදක්නා නුවණ හා දේශපාලන පරිණත බව ආදී ගුණාංග ලොව කිසිදු බලවතකුට නොදෙවෙනිව ලෝක දේශපාලන කරළියේ ශ්‍රී ලංකා මාතාවගේ නාමය දිඳුළවමින් විරාජමාන වන බව මෙයින් නොහැඟෙන්නේ ද?සැබැවින්ම, මහින්ද රාජපකෂ නාමය සමස්ත ශ්‍රී ලංකාවටම ආඩම්බරයකි. ලෝක ඉතිහාසය, රුසියානු ඉතිහාසය සහ සමාජවාදි ධාරාවේ ඉතිහාසයට මහින්ද නාමය එක්වී හමාරය.ශ්‍රී ලංකා ජනාධිපති මහින්ද රාජපක්ෂ මැතිඳුන් යළිත් වරක් මහත් අභිමානයෙන් යුතුව කටුනායක ගුවන් තොටුපළින් මවුබිම වෙතට සැපත් වෙමින් ගුවන් යානයේ පියගැටපෙළ මත හිඳ ජනතාවට ආචාර කළේය.ජාතික ධජ නිදහසේ සුළඟින් ලෙළදෙමින් තිබිණි. රතු පලස මතින් අභිමානවත්ව සපැමිණි ජනපතිඳුන්ට රැස්ව සිටි ජනයා ජාතික ධජ ලෙළදෙවමින් සුබ පැතූහ. මැති ඇමැති, ප්‍රභූවරු හා පොදු ජන උණුසුම් සුභාශිංසන මැද මහින්ද රාජපක්ෂයන් තෙදින නිල සංචාරයක් නිමා කළේ දශක ගණනාවක් පුරා පැවැති රුසියානු - ශ්‍රී ලංකා මිත්‍රත්වයේ නව පරිච්ඡේදයක් පෙරළමින් සමෘද්ධිමත් නිවහල් දේශයක් පිළිබඳ සුබ සිහින සැබෑ කරමිනි.ප්‍රසන්න අමරනායක දිනේෂ් අල්විස්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=af1002143</link>
    <topic>ශ්‍රී ලංකාව ලෝක පරිමාණ ගෞරවයට පාත්‍ර වුණා</topic>
    <author>සාකච්ඡා කෙළේ ජයමිණි අත්තනායක</author>
    <content>ජගත් නායකත්වයකට නියත විවරණ ලැබීමශ්‍රී ලංකාව ලෝක පරිමාණ ගෞරවයට පාත්‍ර වුණාඅඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාවපස්දෙනකුගේ නික්ම යෑමඅනේ හොරෝ ... හොරා වගේ ඉන්න හැටි...!ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයිආචාර්ය රෝහණ ලක්ෂ්මන් පියදාස* විශිෂ්ට රාජ්‍ය නායකයකු වශයෙන් ශ්‍රී ලංකා ජනාධිපති මහින්ද රාජපක්ෂ මැතිතුමාට හිමිවූ මේ ගෞරව සම්මාන උපාධියේ දේශපාලනමය, සමාජයීය වටිනාකම කුමක්ද?”මේ සම්මානය සම්බන්ධයෙන් ගැසට් නිවේදනයක් නිකුත් කළ රුසියාව සඳහන් කොට තිබුණේ ලෝක සාමයට ආදර්ශවත් නායකත්වයක් සැපයූ විශිෂ්ට ජන නායකයකු ලෙස ශ්‍රී ලංකා ජනාධිපති මහින්ද රාජපක්ෂ මහතාට රුසියානු මිත්‍රත්ව විශ්වවිද්‍යාලය මඟින් ගෞරව ආචාර්ය උපාධියක් පිරිනැමීමට කටයුතු යොදා තිබෙන බවයි.තවදුරටත් එරට පවසන්නේ සමස්ත ලෝකයේම අතිශයින් දරුණුතම කෲරතර ත්‍රස්තවාදී සංවිධානයක් වූ එල්.ටී.ටී.ඊ.ය පරාජය කරමින් සාමය ස්ථාපිත කිරීම සඳහා ශ්‍රී ලංකා ජනාධිපතිතුමා ලබාදුන් අද්විතීය විශිෂ්ට නායකත්වයට උපහාරයක් ලෙස මේ ගෞරව උපාධිය පිරිනැමූ බවයි.”ලෝකයට සාමය ගෙන ආ රජුන්” ලෙස හැඳින්වූ ජනපති මහින්ද රාජපක්ෂ මහතාට ඒ සාම ක්‍රියාදාමය වෙනුවෙන් මැණික් ඔබ්බවා රනින් නිම කළ ඔටුන්නක් ද මේ අවස්ථාවේ තිළිණ කිරීමත් සුවිශේෂයි. ඔවුන් මේ විශිෂ්ට උදාර මෙහෙවර එක් අතකින් සංකේතවත් කළේ මේ අයුරින්.ඒ වගේම රුසියානු මිත්‍රත්ව විශ්වවිද්‍යාලය මඟින් පිරිනැමුණු මේ සම්මානය මා දකින්නේ ලෝකයේ නව දේශපාලනයකට පිදුණු තවත් ගෞරවයක් ලෙසට ශ්‍රී ලංකාව පත්ව ඇති බව හා ඒ තුළින් ලෝක දේශපාලනය තුළ කිසියම් සුවිශේෂී දායකත්වයක්, අත්දැකීමක් ලබාදෙමින් හා ලබාදුන් රාජ්‍යයක් වශයෙන් ශ්‍රී ලංකාව නමැති පුංචි රට පත්වූ බවයි.ජනාධිපතිතුමා මේ සම්මානය සැලකුවේ ත්‍රස්තවාදය පරාජය කරන්නට දායක වූ සියලු ලක් වැසියන්ට ලැබුණු ගෞරවයක් හා වරප්‍රසාදයක් ලෙසයි.එය ඉතා දුලභ ගණයේ වටිනා සම්මාන උපාධියක්. එය ශ්‍රී ලාංකික ජනතාව ලැබූ ගෞරවයක් වගේම ජයග්‍රහණයක්. පොදු වරප්‍රසාදයක් ලෙස හඳුන්වා දිය හැකියි. (එම ආචාර්ය උපාධිය ප්‍රධාන කිරීමේදී කරන ලද විස්තර කථනයෙන් සඳහන් වන ජයග්‍රහණය ශ්‍රී ලංකා ජනතාවගේම සැබෑ ජයග්‍රහණයක් වන බවයි.)මොකද ශ්‍රී ලංකාවේ ත්‍රස්තවාදය පිළිබඳව ලෝකය පුරාම දශක ගණනාවක් තිස්සේ කතාවුණා.ශ්‍රී ලංකාවට විරුද්ධව ඇතැම් විදෙස් බලවේග අති භයානක මඩ ව්‍යාපාර ගෙන ගියා. ලෝක මතය ඒ නිසා අපට විරුද්ධවයි නැඟී ආවේ.ඒ නිසා පසුගිය කාලය තුළ ජාත්‍යන්තරය විශාල බලපෑම් කළ බව කාටත් රහසක් නොවේ. ශ්‍රී ලංකාව ගැන ඔවුන් දැරුවේ මිනිස් අයිතිවාසිකම් කඩකරන ම්ලේච්ඡ ක්‍රියා සිදුකරන රටක් හැටියටයි.සාමය උදාකිරීම පිළිබඳව මෙවන් උසස් සම්මානයකින් නායකයෙක් පිදුම් ලැබුවේ ප්‍රථම වතාවටයි. මේ ඇගයීමට පාත්‍රවීමත් ලෝක සම්මාන ඉතිහාසයේ සුවිශේෂී සිදුවීමක් ලෙස සැලකෙනවා.”* මෙවන් විශ්වවිද්‍යාලයක් මඟින් සම්මාන උපාධියක් පිරිනැමීම පිළිබඳව තිබෙන සුවිශේෂත්වය?”ඔව්, ලෝකයේ බලවත්ම, කීර්තිමත්ම ලෝක පරිමාණව නිශේධ බලයක් හිමි බලවත් රටක් ලෙස සෝවියට් දේශය හෙවත් රුසියානු ආණ්ඩුව නිරතුරුව ජාත්‍යන්තරයේ අවධානයට ලක්වෙනවා. ඒ කියන්නේ ජාත්‍යන්තර සාකච්ඡා මණ්ඩපවලදී රුසියාවට හා ඔවුන්ගේ ජන මනසට අද ප්‍රබල තැනක් හිමිවෙනවා.එහිදී රුසියාවේ අග්‍රගණ්‍ය විශ්වවිද්‍යාලයක් ලෙස අගතැන්පත් මේ මිත්‍රත්ව විශ්වවිද්‍යාලය මඟින් කෙරෙන කාර්ය භාරය පිළිබඳව අපේ අවධානය යොමු විය යුතුයි. විශ්වවිද්‍යාලයක පරම අරමුණ රටකට, උගතුන්, විද්වතුන් බිහිකිරීම.සංවර්ධනය වෙමින් පවත්නා රටවල දස දහස් සංඛ්‍යාත පිරිසකට ඉහළ මට්ටමේ විශ්වවිද්‍යාල අධ්‍යාපනයක් ලබාදීමෙන් මානව සංහතියට සම්මානනීය සේවා දායකත්වයක් ලබාදෙන ආයතනයක් ලෙස රුසියානු මිත්‍රත්ව සරසවිය ජාත්‍යන්තරව නමක් දිනාගෙන සිටිනවා. විවිධ ජාතීන් වාර්ගිකයන් අතර දැනුම බෙදාදීමෙන් එක්සත්, මිත්‍රත්වයක් ඇති කිරීමට ඇප කැපවී ක්‍රියාකරන ආයතනයක් ඒක.ඒ විතරක් නොවේ මේ වන විට එම විශ්වවිද්‍යාලය, විශිෂ්ට ජනනායකයින්, රාජ්‍ය නායකයින් රැසක් බිහිකරලා තියෙනවා. නොයෙකුත් රටවල සංස්කෘතික සම්ප්‍රදායත් එකතු කර තබන්නට හැකි වී තිබෙන මේ සුන්දර ස්ථානය හරියට පුංචි ලෝකයක් වගේ.ඒ වගේම විද්‍යාව, තාක්ෂණය, ඉංජිනේරු, වෛද්‍ය, සෞන්දර්ය, කලාව, දර්ශනය ආදී විවිධ ක්‍ෂේත්‍රවල විද්වතුන් රැසක් ලෝකයාට දායාද කොට සම්භාවනාවට පාත්‍රවුණු එවන් විශ්විද්‍යාලයකින් අප ජනපතිතුමන් මෙවන් ගෞරව ඇගයීමකට පාත්‍ර වීම අපරට ලැබූ ත්‍යාගයක්.* මේ විශ්වවිද්‍යාලයේ ආරම්භය පිළිබඳව අවධානය යොමු කරද්දී මෙහි වර්තමානය පිළිබඳවත් යමක් පැවසිය හැකිද?ආරම්භයේදී මේ විශ්වවිද්‍යාලයේ බලාපොරොත්තු වූයේ දියුණු වෙමින් පවතින රටවල (ආසියාව, අප්‍රිකාව, ලතින් අමෙරිකාව) ජීවත්වන දරුවන්ට වගේම සෝවියට් දේශයේ දරුවන්ටත් උසස් අධ්‍යාපනයට අවකාශ ලබාදීම.මේ වන විට විවිධ ක්ෂේත්‍රවල විශේෂඥවරුන් දායාද කරමින් සිටින අතරතුර ලෝකයට සුවිශේෂී කාර්ය භාරයකුත් ඉටු කරනවා.1995න් පසුව මේ ආයතනය මඟින් කරගෙන යන උදාරතම සේවය වන්නේ ඒ ඒ රටවල රාජ්‍ය නායකයන් ඉටු කරන මහඟු මෙහෙවර ගෞරව උපාධි සම්මාන ප්‍රදානය කිරීම.අද වන විට මෙහි ආචාර්ය වරුන් 2200 වඩා වැඩි සංඛ්‍යාවක් සේවය කරනවා. ආචාර්ය උපාධිධාරීන් දහසකට ආසන්න සංඛ්‍යාවක් සේවය කරනවා. මේ විශ්වවිද්‍යාලය එදා ඇරඹුණේ ‘පැට්‍රිස් ලුමුම්බා’ විශ්වවිද්‍යාලය යන නමින්.එනම් 1960 පෙබරවාරි 05දා. පැට්‍රිස් ලුමුම්බා නම් වූ එවකට කොංගෝ ජනරජයේ නායකයා එරට ජාතික ව්‍යාපාරයට නායකත්වය ලබාදුන්නා.ඔහු කවියෙක්, දාර්ශනිකයෙක්. ඔහුගේ නමින්ම තමා මේ ආයතනය ඇරැඹුණේ.1992 පෙබරවාරි 05 මේ විශ්වවිද්‍යාලය (සෝවියට් දේශය බිඳ වැටීමෙන් පසු) ජනතා මිත්‍රත්ව විශ්වවිද්‍යාලය යන නමින් හඳුන්වා දෙන්නට වුණා.* මේ විශ්වවිද්‍යාලය මඟින් ඊට පෙර සම්භාවනාවට පාත්‍රකළ ජන නායකයින් කවුරුන්ද?ඇංගෝලාව, දකුණු අප්‍රිකාව, නැමීබියාව, සැම්බියාව, බංග්ලාදේශය, ගැබෝන්, නයිජීරියාව වැනි රටවල රාජ්‍ය නායකයින් ලෝක සාමය, මිත්‍රත්වය, සහයෝගීතාවය, වෙනුවෙන් කළ මෙහෙවර අගයමින් ඒ රට වල රාජ්‍ය නායකයින්ට ගෞරව සම්මාන උපාධි පිරිනමා තිබෙනවා.ශ්‍රී ලංකා රාජ්‍ය නායකයාට මේ ගෞරව ආචාර්ය උපාධි සම්මානය පිරිනැමුවේ මේ සම්ප්‍රදාය තවදුරටත් ඉදිරියට ගෙන යාමෙන්.ඒ අනුව එතුමා ලෝකයේ කීර්තිමත්ම විශ්වවිද්‍යාලයක් මඟින් ප්‍රධාන පෙළේ විශිෂ්ට සම්මානයක් දිනාගත් ප්‍රථම ශ්‍රී ලාංකික රාජ්‍ය නායකයා ලෙස ගෞරවාදරයට පාත්‍රවෙනවා.* එතුමා වැනි විශිෂ්ට දේශපාලන නායකයකුට හිමිවිය යුතු, ගෞරවය, ච්ර්ති නාමය එතුමාගේ දේශපාලන දිවියට මෙය කොයි ආකාරයෙන් බලපායිද?අද ජාතික මෙන්ම ජාත්‍යන්තර වශයෙන් ද එතුමා කළ විශිෂ්ට සේවය කැපී පේනවා. මේ එතුමා පිළිබඳව, එතුමාගේ දේශපාලන දර්ශනය, පිළිබඳව ඇගයීමට ලක්කළ අවස්ථාවක්.ඒ තුළින් අභියෝගාත්මක නායකත්වය මුළු ලෝකයා ඉදිරියටම ගෙන එමින් සාමය පිළිබඳව පණිවුඩය ලබාදෙනවා. ආත්මශක්තියෙන්, ධෛර්යයෙන්, විශ්වාසයෙන් යුතුව යන එතුමාගේ දේශපාලන දිවිය, තවදුරටත් සාර්ථකත්වය කරා ළඟා කරාවි.සාකච්ඡා කෙළේ ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=af1002144</link>
    <topic>අඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාව</topic>
    <author>ටෙක්ලා පද්මිණී කාරියවසම්</author>
    <content>ජගත් නායකත්වයකට නියත විවරණ ලැබීමශ්‍රී ලංකාව ලෝක පරිමාණ ගෞරවයට පාත්‍ර වුණාඅඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාවපස්දෙනකුගේ නික්ම යෑමඅනේ හොරෝ ... හොරා වගේ ඉන්න හැටි...!ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයිදහවල ගෙවී සැදෑ යාමය එළඹෙමින් තිබිණි. මම යළි කාර්යාලයට යා යුතුව ඇත. යොවුන් වියේ දරුවන් සමඟ දවස ගෙවා දැමූ හෙයින් වෙහෙස නොදැනේ. ඔවුන් ගේ දුක ද කඳුළ ද මගේ සිතෙහි තැන්පත් වී ඇත. දැරුවෝ තම සිත රැඳි බරින් නිදහස්ව සිනා සිසී ඒ මේ අත දිව යති.මම ඔවුන් මඟ හැර අක්කර අටක බිම වටකර බැඳි තාප්පයෙහි වූ එකම දොරටුවෙන් පිටවීමට සිතා ගේට්ටුව විවර කිරීමට අත දිගු කළෙමි. මගේ සාරි පට කාගේ හෝ අතෙහි රැඳෙනු දැනී මම හැරී බැලීමි. කළු උස හීන්දෑරි කොළුවෙක් මා දෙස ඕනෑකමින් බලා සිටී. තවමත් මාගේ සාරිපට ඔහුගේ් සුරතේ ගුලිවූ ගමන් ම ය.“ඇයි පුතේ...?”“න්...නෑ... මට ආයේ මිස්ව බලන්න වෙන එකක් නැහැ. මට මිස් එක්ක කතා කරන්නත් බැරි වුණා.” කී යෞවනයා බිම බලා ගත්තේ ය. ඔහුගේ වතෙහි ඇඳී ගිය පසුතැවිල්ල දුටු මම යළි හැරී අසුන්ගත හැකි තැනක් සොයා ගියෙමි. මගේ සාරිපට ගුලි කරගත් ගමන් ම ඔහු මා පසුපස ඇදිණි.“හරි අපි කතා කරමු.” කී මම කුසගින්න අමතක කර දැමුවෙමි.දරුවා සිනාසුණේ ය.“මම සාමාන්‍ය පෙළ විභාගේ ලිව්වා. මම රස්සාවකට යන්න හිතාගෙන ඉන්නේ. අපේ අලුත් සර් මට රස්සාවක් හොයලා තියෙන්නේ, එතකොට මිස්ට දකින්න ලැබෙන්නේ නැහැ. මම රස්සාව කරලා ඉඩමක් අරන් ගෙයක් හදනවා මිස් එන්න එතකොට මගේ ගෙදර.”“ඇයි ඔයාට දැන් ගෙයක් නැද්ද?”මම ඇසුවේ නුසුදුසු ප්‍රශ්නයක් බව මම දැන සිටියෙමි. ඔහුගේ ජීවිතයේ සත්‍ය කතාව ඔබ දැනගත යුතු ය. මේ දරුවන් මාපිය වැඩි හිටියන් ගේ නොසැලකිල්ල කුරිරු බව හේතු කොට ගෙන විඳින කායික මානසික පීඩාව කෙතරම් ද යන්න කවුරුත් වටහා ගත යුතු ය.එසේ වටහා ගෙන ඔබගේ දරුවා මෙන් ම ඔබ අවට වෙසෙන දරුවන් ගේ යහපත වෙනුවෙන්, ඔවුන්ගේ සුබ සිද්ධිය වෙනුවෙන් සුඛ විහරණය වෙනුවෙන් ඔබට කළ හැකි උපරිම ප්‍රමාණයෙන් කටයුතු කළ යුතු ය. ඒ සඳහා ඔබගේ සිත පෙළඹ විය යුතුය යන අදිටනින් මේ ළපැටි සිත මම රිදවා ලීමි. මා ඇසූ නපුරු ප්‍රශ්නය සමඟ ඒ ළපැටි වත මැළැවී ගියේ ගිනි රස්නයට මැළැවෙන ළා කෙසෙල් දළුවක් මෙනි.“ගෙයක් තියෙනවා. ඒකෙ ඉන්නේ අපේ බාප්පා මම එහේ යන්නේ නැහැ. යනව නම් යන්නේ බාප්පා නැති දවසක.”ඇයි පුතේ බාප්ප එක්ක තරහ ද?ඔව්. මම තරහයි. නංගිත් තරහයි. නංගි ඉන්නේ නැන්දලගේ ගෙදර එයා බාප්පගේ. ඒත් නංගි මට ආදරෙයි. එයා මට ලියුමක් එවලා තිබුණා. මම රස්සාවට ගියහම නංගිට අලුත් ඇඩ්‍රස් එක ලියලා යවනවා. නංගි ආවොත් මම එයාට මා ගාව තියාගන්නවා. බාප්පා නංගිට ආදරෙයි. වෙලාවකට හිතෙනවා බාප්ප එක්ක තරහ වෙලත් වැඩක් නැහැ කියලා. කොහොමත් මම ගෙදර යන්නේ නැහැ. අම්මත් අලුත් සර්ට කියලා තියෙන්නේ මාව ගෙදර යවන්න එපා රස්සාවකට දාන්න කියලා.දැන් නංගිට අවුරුදු පහළොවයි. මම ගේ හදන්නේ මගේ සල්ලි වලින්මයි. මිස් එන්න ඕන බෑ කියන්න එපා.”“ඉතිං පුතාගේ අම්මා?”“අම්මා රට මිස්. බාප්පා තමයි ගෙදර හිටියේ බාප්පා හරියට මට ගහනවා නංගිටත් ගහනවා. බාප්පා බීලා ඇවිත් තමයි අපිට ගහන්නේ මම ගෙදර වැඩ කරන්න ඕන, උයන්න ඕන, නංගිට ලෑස්ති කරගෙන ඉස්කෝලේ එක්ක යන්න ඕන. නංගිට පාඩම් වැඩ කියලා දෙන්න ඕන, මට එපා වෙලා හිටියේ.”දවසක් බාප්පා මාව පැය පහක් බොරලු ගොඩ උඩ දණ ගස්සලා තිබ්බා. මං උයපු කෑම රස නැහැ කියලයි ඒ දඬුවම් දුන්නෙ. එදා උයලා තිබුණේ නිවිතියි පරිප්පුයි එකට දාලා හාල්මැස්සෝ බැදලා බත්. මම ඊට පස්සේ ආච්චිලගේ ගෙදර ගිහින් හිටියා. ආච්චිලාගෙ ගෙදර මම ඉන්න කොට අම්මා රට ඉඳලා ආවා. ආච්චිගේ ගෙදර ඉන්දැද්දී මම ඉස්කෝලෙ ගියා. අම්මා ආපහු රට ගියා. යනකොට මාව නැන්දලයි ගෙදර නවත්තලා ගියේ. මම එහේ් ඉඳ ගෙනත් ඉස්කෝලේ ගියා. ඒත් ඉතිං මට ඉස්කෝලෙ යන්න ඕන දේවල් නැන්දා දුන්නෙ නැහැ.“ඉතිං පුතා මෙහේ ආවේ ඇයි?”“මට බාප්පා ළඟ ඉන්න බැරි නිසා ගෙදර කට්ටිය නිදා ගත්තහම මම පැනලා ආවා. බාප්පලගේ මල්ලි ළඟ මගේ ඔරලෝසුව තිබුණා. ඉතිං ඔරලෝසුව නැති නිසා මම එයාලගේ රේඩියෝ එක අරන් ගියා. මම ගියේ මගේ යාලුවෙක් ගේ් ගෙදර. එයාලගේ අම්මා එහෙම තියාගන්න එක වැරදියි කියලා මාව පොලිසියට බාර දුන්නා.පොලිසියෙන් මාව ආච්චිට බාරදෙන්න හැදුවේ මම යන්න බැහැ කීවා. අම්මත් කීවා යන්න එපා ආයෙත් බාප්පා ගහයි කියලා ඊට පස්සේ මම ළමා නිවාසෙක හිටියේ. අම්මා ඇවිත් මාව ළමා නිවාසෙන් ගත්තා. ආයෙත් අම්මා රට ගියා රේඩියෝව ගත්තට මට නඩුවක් තිබුණනේ ඉතිං අම්මා යනකොට අම්මට නඩු දිනේ කියන්න අමතක වෙලා මාව වරෙත්තු කරලා මෙහේ ගෙනාවා.”මං මෙහේ ආව එක හොඳයි මිස්. ඒකෙන් මට වුණේ හොඳක්... මගේ ගමේ ඉස්කෝලේ මිස්ලා කීවේ මට හොඳට ඉගෙන ගන්න පුළුවන් කියලා. අපේ පන්තියේ ළමයි 46 ක් හිටියා මම පන්තියේ 8 වෙනියා වෙනවා. මෙහෙන් මාව ඉස්කෝලෙ යැව්වා මේ ඉස්කෝලේ පන්තියේ ළමයි 36 ක් ඉන්නවා. මම පන්තියේ 9 වෙනියා.මම මෙහෙදි පාඩම් කළේ නැහැ.. ඒත් විභාගේ පාස් වෙයි. මෙහේ ඉඳන් ඉස්කෝලෙ යන අයට පාඩම් කරන්න වෙනම පාඩම් කාමරයක් තිබුණා නම් හොඳයි. මට ඉගෙන ගන්න පුළුවන් වුණාට ගමේ ඉගෙන ගන්න හොඳ පරිසරයක් තිබුණෙ නැහැ. මම එහේ හිටිය නම් ඉස්කෝලේ නොයන්න තිබුණා. මෙහෙට එන කොටත් මගේ ඉස්කෝලෙ ගමන නැවතිලා.මට ගෙදර ගිහින් ඉන්න ආසයි. ඒත් කොහොමද මිස් ඉන්නේ? මම නිවාඩුවට ගෙදර ගිය වෙලෙත් බාැප්පා මට ගහන්න ආවා. බාප්පා මට වද දීපු හැටි මතක් වෙන කොට මට බාප්පට ගහන්න හිතෙනවා. ඒත් ඒක හොඳ නෑනේ. ඒක නිසා මම ගෙදර යන්නේ නැහැ.ඒ දරුවෙක් හිතන හැටි. ඒ ඔහුගේ ළමා වියේ කතාවයි. මේ දරුවාගේ ජීවිතය මේ තරම් දුක්ඛිත කළේ වැඩිහිටියන් විසිනි.දිදුළන දෑසින් යුතුව කමල් මදෙස බලා සිටී. ඔහුගේ මුහුණෙහි වූ දුක්බර බව මදක් පහව ගොස් ය. හිතෙහි වූ බරින් නිදහස් වූ නිසා දෝ දරුවකු සතු පිවිතුරු සිනාවෙන් යුතුව ඔහු ම දෙස බලා සිටී. කමල්ගේ කතාවේ හිස් තැන් බොහොමයක් ඇත. ඒවා පුරවා ගැනීමට මට උපකාර වන්නේ ඔවුන්ගේ “අලුත් නැති අලුත් සර්” ය. මම ඔහු සොයා කාර්යාලය වෙත යන්නට සිතුවෙමි. කමල්ගේ සුරත ගෙන ගල්වැටියෙන් නැඟී සිටි මම අලුත් සර් සොයා ගියෙමි. කමල් තවමත් මගේ සාරි පට සමඟ සෙල්ලම් කරයි.“අම්මා රට ඉඳලා ආවහම ඔයා ගෙදර යනවද?“නැහැ. යන්න වෙන්නේ නැහැ. මම රස්සාවකට යනවනේ. එතකොට දැන් මට වයස 18 යි. ගේ හදන්න සල්ලි එකතු කරගන්නත් එපායැ...“පුතා විභාගේ පාස් වුණොත් හොඳට?”මිස් ඉස්කෝලෙ යන්න වෙයිද දන්නෙ නෑ”ජීවිතය අවිනිශ්චිතය. එක් දරුවෙකුගේ ජීවිතය මෙතරම් අවිනිශ්චිත විය යුතු නැතැයි මට සිතේ.අලුත් සර්ගේ කාර්යාලය අසලදී මගේ සාරිපට අතහැර දැමූ කමල් බොරලු මත දණ ඔබා වැඳ වැටුණි. මට කියන්නට කිසිවක් නැත. ඔහුගේ බලාපොරොත්තු ඉටුවේවායි සිතින් පැතූ මම ඔහුට ආශිර්වාද කොට අලුත් සර් සමඟ සිනාසුණෙමි.“අද මිස් ගෙදර යන්නෑ වගේ”මා නිසා ම කාර්යාලයේ රැඳී හුන් අලුත් සර් මට විහිලු කරයි.“ඔය කමල් බොහොම විස්වාසවන්ත ළමයා. මම ගෙදර කවුරුත් නැත්නම් මගේ පොඩි දුව බලාගන්න කියලා ගෙදර නවත්තලා යන්නේ කමල්ව ඉගෙන ගන්නත් දස්සයා ටී.වී. බලන්න හරි ආසයි. මිනිහා පාඩම් අහගන්නත් එනවා මගෙන්.මිනිහා ගෙදර යන්න කැමැති නැහැ. මිනිහාගේ අම්මත් බයයි මිනිහව ගෙදර අරින්න. බාප්පා මොනවා හරි කීවොත් කේන්ති ගිහින් ගහන පාරක් මේ ළමයාගේ ජීවිතේම අඳුරු කරයි. මෙතන නම් මොකක්ද හොඳ නරක ඉගෙන ගෙන යනවා මහ උළුගෙදර යන්න වුණොත්, අනෙක වරදක් ඇති දරුවෙක් නෙවෙයි.“දැන් මොකද කරන්න හිතන් ඉන්නේ...?”“මම ළමයට රස්සාවක් හෙව්වා යාන්ත්‍රික වඩු කර්මාන්තය ඉගෙන ගන්න. ඒ මහත්තය ළමයට මාසෙට පඩියක් දෙයි. අම්මා කැමැතියි ඒකට ගෙදරින් ගෙන්නලා ළමයා බාර දෙනවා. ඊට පස්සේ ගෙදර අය එක්කම ගිහින් මම වැඩ පලට බාර දෙනවා. ඒක ඒ දරුවා වෙනුවෙන් අම්මා කරපු ඉල්ලීමක්. දරුවෙක් වෙනුවෙන් රාජකාරියෙන් බැහැරව උදව්වක් කරාම මොකද?” කී අලුත් සර් මදෙස බලා සිටී.“මේ දරුවා හරි උත්සහවන්තයා. වැඩටත් හොඳයි. හොඳ අනාගතයක් තියෙයි. මෙයාව මෙහෙන් යවන්න තිබුණේ සාමාන්‍ය පෙළ විභාගෙට මාස කිහිපයක් තියෙද්දී. අවුරුදු 18 සම්පූර්ණ වුණාට පස්සේ අපිට ළමයි මෙහේ තියාගන්න බැහැ. අපි එහෙම යැව්වහම මේ ළමයින්ගේ අධ්‍යාපනය කැඩෙනවා. ඒ නිසා අපි විශේෂ අවසරයක් පිට කමල්ව තියාගත්තා. විභාගෙට ලියල ඉවරවෙනකල්.”අනේ කොච්චර හොඳ ද? නීති රෙගුලාසි අණපනත් මේවට මිනිස් කමට දරුවන් ගේ අනාගතයට බලපෑම් කිරීමට ඉඩදිය යුතු නැත. ඒවා පොතේ තිබුණා නම් අපි දරුවන් වෙනුවෙන් යමක් කළ යුතු වෙමු.විභාගේ පාස් වුණොත් ළමයාව ආයේ උසස් පෙළ කරන්න යවන්න පුළුවන්.මගේ සිතට කුඩා සැනසිල්ලක් දැනිණි. ඒ කමල්ගේ සිතුම් පැතුම් ඉටුවන බව වැටැහී ගිය බැවිනි.අනේ ඒ අහිංසක ප්‍රාර්ථනා ඉටුවේවායි අපි පතමු. ප්‍රාර්ථනා පමණ සෑහේ නම් මේ ලොව මීට වඩා වෙනස් වන්නට ඉඩ තිබිණි. ප්‍රාර්ථනා පමණක් ප්‍රමාණවත් නොවන බැවින් තවත් කමල්ලා ගේ දුක් අදෝනා නොඇසෙන්නට තවත් කමල් ගේ නෙත් කඳුළින් නොපිරෙන්නට ක්‍රියා කිරීමට වැඩි හිටියන් ලෙස කටයුතු කරමු.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=af1002145</link>
    <topic>පස්දෙනකුගේ නික්ම යෑම</topic>
    <author/>
    <content>ජගත් නායකත්වයකට නියත විවරණ ලැබීමශ්‍රී ලංකාව ලෝක පරිමාණ ගෞරවයට පාත්‍ර වුණාඅඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාවපස්දෙනකුගේ නික්ම යෑමඅනේ හොරෝ ... හොරා වගේ ඉන්න හැටි...!ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයිඑච්.ඒ. පෙරේරා වූ කලී තමාටම ආවේණික රූපණ ශෛලියක් ගොඩනැඟු නළුවෙකි. වේදිකාව, සිනමාව, ටෙලි නළුව ඈ මාධ්‍යත්‍රයෙන් ම විහිදී ගිය මේ රූපණ කෞශල්‍ය ඔස්සේ පේ‍්‍රක්ෂකයාට අමතක නොවන භූමිකා රැසක් ඔහු ඉතිරි කොට තැබුවේය. රූපණය යනු විද්‍යාත්මකව හැදෑරිය යුතු, සතතින්ම ප්‍රගුණ කළ යුතු ශිල්පයක් බැව් ඔහු තදින්ම විශ්වාස කළේය. එච්.ඒ. අවිවාහක දිවියක් ගත කරමින් ස්වකීය ජීවිතයෙන් වැඩි කොටසක් රංගනය වෙනුවෙන් කැප කළ ශිල්පියෙකි.1952 කොළඹ මෝදර උපත ලැබු හබරකඩගේ ඇලෝසියස් පෙරේරා, මෝදර ශාන්ත ජේම්ස් මිශ්‍ර පාසල, ඩිලාසාද් මහා විද්‍යාලය, කොටහේනේ මධ්‍ය මහා විද්‍යාලය ආදියෙන් ඉගෙනුම ලබා 1974 විදී නාට්‍ය ඔස්සේ කලා ලොවට පිවිසිණි.‘වෙඩික්කාරයෝ’, ‘ස්පාටකස්’, ‘සෙක්කුව‘, ‘ස්ත්‍රී’, ‘පූස්ලෝඩං’, ‘සුදු සහ කළු’, ‘විනිශ්චය’, ‘මාවතේ අපි’, ‘ජුලියස් සීසර්’, ‘ගැලීලියෝ’, ‘ඔත්තුකාරයෝ’, ‘හිට්ලර්’, ‘වරෙන්තු’, ‘උක්දඬු ගින්න’, ‘වර්ණ’ යන නාට්‍යවල විවිධ චරිත නිරූපණය කරමින් ඔහු වේදිකාවේ පෙරළිකාර නළුවකු බවට පත් වූයේය. එච්.ඒ. ‘සෙක්කුව‘, ‘විනිශ්චය’, ‘සුබ සැන්දෑවක්’, ‘නුඹ විතරක් තලඑළළුයි’, ‘හිට්ලර්’, ‘වරෙන්තු’ වැනි නාට්‍යවල සංගීත අධ්‍යක්ෂණයෙන් ද දායක වූ බැව් අප අමතක නොකළ යුතුයි.‘ගැලීලියෝ’, ‘වරෙන්තු’, යන නාට්‍ය නිර්මාණය කළ ඔහු යෞවන හා රාජ්‍ය නාට්‍ය සම්මානයන්ට පාත්‍ර විය. එච්.ඒ. වෘත්තියෙන් විදුලි සංදේශකාරයකු ලෙස දිගු කලක් සේවය කළේය. පරාක්‍රම නිරිඇල්ලගේ ‘පළමුවැනියා සහ අන්තිමයා’ (1980) විත්ති කථා චිත්‍රපටයේ (නත්තල් දිනයක පහළ වූ අදිසි මිනිසා ලෙස) හා එච්.ඩී. පේ‍්‍රමරත්නගේ ‘සසරක පැතුම්’ (1980) වෘත්තාන්ත චිත්‍රපටයේ රඟපාමින් සිනමාවට පිවිසි ඔහු ‘සාගර ජලය මදි හැඬුවා ඔබ සන්දා’ (1988) කෙළිමඬල (1991) (පූජිත නමැති දේශපාලනඥයාගේ ප්‍රධාන භූමිකාව), කුලගෙය (1992), මී හරකා (1994) යන චිත්‍රපටවලින් රංගනයේ මංසලකුණු තැබීය.සරසවිය, සුමති ටෙලි සම්මාන ලැබූ එච්. ඒ. ‘ජනේලයෙන් ආ අමුත්තා’, ‘යශෝරාවය’, ‘කඩඉම’, ‘පස්සෙ ගෙනා මනමාලි’, ‘බුමුතුරුණු’, ‘දූ දරුවෝ’ (ඩයස්), ‘සිටුවරයෝ, නේත්‍රා මංගල්‍යය, සූරිය දරුවෝ, ඉන්ගම්මාරුව, හුම්මානය ඇතුළු ටෙලි නාට්‍ය රැසක රඟපාමින් පුංචි තිරයට නැතිවම බැරි රංගන ශිල්පියකු වූයේය. ඔහු අවසන් වරට රංගනයෙන් දායක වූයේ ‘මුතු කිරිල්ලි’ ටෙලි නාටකයෙහිය. මිය යන විට ඔහුගේ වයස අවුරුදු පනස් හතකි. සිංහල, ඉංගී‍්‍රසි ද්වි භාෂාවෙන්ම නිර්මාණකරණයෙහි නියැළුණු ඊවා රණවීර මෙරට සිටි ප්‍රතිභාපූර්ණ ලේඛිකාවන් අල්පයෙන් කෙනෙකි. 1924 වර්ෂයේ උපත ලබා ගම්පහ සිරි කුරුස කන්‍යාරාමයෙන් අධ්‍යාපනය ලැබු ඇය විශ්ව විද්‍යාලයේදී සිංහල, ඉංගී‍්‍රසි, ඉතිහාසය යන විෂයන් උගත්තේ ඉංගී‍්‍රසි මාධ්‍යයෙනි. කොළඹ ශාන්ත බ්‍රිජට් කන්‍යාරාමයේ හා කොළඹ විශාඛා විද්‍යාලයේ ගුරුවරියක ලෙස කලක් සේවය කළ ද ඊවාගේ වැඩි ඇල්ම තිබුණේ පත්‍ර කලාවටය.ඇය ඩී. බී. ධනපාලයන් සෙවණේ ලංකාදීප පුවත්පතෙන් සිංහල පුවත්පත් කලාවේදිනියක බවට පත් වූවාය. ඕ කටවහරට සමීප වූ මටසිලිටු බස් වහරකින් නිර්මාණකරණයෙහි යෙදුණු ලේඛිකාවකි. ඈ ලියූ ‘සෙදෝනා’, ‘ලයිසා’, වැනි ප්‍රකට නවකතා ඔස්සේ මේ බස් වහර හඳුනා ගත හැකිය. සටන්කාමී රැඩිකල් පත්‍රකලාවේදිනියක ලෙස ඊවාගේ භූමිකාව වඩාත් ඉස්මතු වූයේ ‘වනිතා විත්ති’ පුවත්පතෙනි. කලක් භාෂා දෙපාර්තමේන්තුවේ ද ඇය සේවය කළාය.ඊවාගේ ප්‍රථම කෙටිකතා සංග්‍රහය වූ ‘මොරකැලේ’ එළිදුටුවේ 1959 වසරේදීය. ‘උණ ගස මුදුනේ සිට’, ‘අතරමඟ’, ‘තනි නොතනියට’, what will you do do, clara what will you do, when we returened without you  (රාජ්‍ය සාහිත්‍ය සම්මාන) with maya (රාජ්‍ය සාහිත්‍ය සම්මාන) යනාදිය ඇගේ නිර්මාණ අතර කැපී පෙනේ.ඇගේ ‘සෙදෝනා’ නවකතාවට ග්‍රේෂන් සම්මානය හිමිවිය. ආසියා හා අපි‍්‍රකා නියෝජිත සංවිධානයේ ලාංකික නියෝජිතවරියක ලෙසින් ද ඊවාගේ රැඩිකල් භූමිකාව යළිත් ඉස්මතු විය. ‘සුලා’ ඈ පරිවර්තනය කළ වැදගත් කෘතියකි.කාන්තා අයිතිවාසිකම් වෙනුවෙන් හඬ නඟමින් එඡ්අඛ් සංවිධානය සමඟ ක්‍රියා කළ ඊවා ‘කාන්තා හඬ’ සඟරාව ද පවත්වාගෙන ගියාය. මිය යන විට 85 වැනි පසු වූ ඊවාගේ නාමය මෙරට කාන්තා ලේඛිකාවන් අතළොස්ස අතර අමරණීය ලෙස රැඳෙනු නිරනුමානය. 1945 වසරේ කැලණිය වරාගොඩ උපත ලැබු පතිරාජ එල්. එස්. දයානන්ද අධ්‍යාපනය ලැබුවේ කැලණිය ගුරුකුල විද්‍යාලයෙනි. 1956 ‘යැංකි හටන’ වේදිකා නාට්‍යයෙන් කලා ලොවට පිවිසි ඔහු එස්. මලල්ගෙන් නර්තනය හදාරා ‘ගොළු බිරිඳ’ වේදිකා නාට්‍යයෙහි ද රංගනයෙන් දායක වූයේය.කරුණාපාල ප්‍රනාන්දුගේ ‘වනගත කොල්ලා’ චිත්‍රපටයේ ළමා චරිතයක් රඟපාමින් සිනමාවට පිවිසි පතී ‘රෑන ගිරවු’ (1967), ‘අහස් ගව්ව‘ (1974), ‘විසිහතර පැය’ (1979), කිවුලේගෙදර මොහොට්ටාල (1987) ඇතුළු චිත්‍රපට රාශියක විවිධ චරිත රඟපෑවේය.‘වීර කැප්පෙටිපොළ’, ‘සිත් පෙරළිය’, යන වේදිකා නාට්‍යවල රඟපෑ ඔහු යකාගේ කම්හල, දියසේන, ‘කවුරුත් එන්නේ නෑ’, ‘ආයිත් ඉතිං හෙට’, පැමිණිය නොහැක, හූනෝ, ‘නොවාගේ වාගේ’, ‘මුතු කැටයේ පලුද්දක්’ යන වේදිකා නාට්‍ය නිර්මාණය කළේය. ඔහු අභූතරූපී නාට්‍ය ශෛලියට බෙහෙවින් පි‍්‍රය කළ නාට්‍යවේදියෙකි.හත්දින්නත් තරු (1973), චිත්‍රපටයෙන් සිනමා අධ්‍යක්ෂවරයකු වූ ඔහු ගංගා (1976) සෙලිනාගේ වලව්ව (1978) සිංහබාහු (1980), ජෝඩු වළලු (1980), තුත්තිරි මල් (1983), චණ්ඩි පැටවු (1983), කිවුලේගෙදර මොහොට්ටාල (1987) යනාදි චිත්‍රපට අධ්‍යක්ෂණය කළේය. බෝගොඩ අන්දරේ, බල සෙබළු ඔහු නිර්මාණය කළ ටෙලිනාට්‍ය වේ.ජීවිතයේ අවසාන භාගයේදී පති දෙනෙත් අඳ භාවයෙන් සිටියත් නිර්මාණකරණයෙහි නියැළීමට ඔහු තුළ තිබූ දිරිය සිඳී ගියේ නැත. මිය යන විට හේ 65 වැනි වියේ පසුවිය. දීර්ඝ කාලයක සිට කලා ක්ෂේත්‍රයේ නිරතව සිටියත් මාටින් ගුණදාස පේ‍්‍රක්ෂකයන් අතර වඩාත් ප්‍රකට වූයේ කෝපි කඩේ ටෙලි නාටක මාලාවෙහි පොලී මුදලාලිගේ චරිතයෙනි. 1930 වසරේ මාතර තොටමුණේ උපත ලැබු සවුන්ද්‍ර හැන්නදිගේ මාටින් ගුණදාස පඹුරන ශාරිපුත්ත විද්‍යාලයෙන් අධ්‍යාපනය ලබා ගුවන් විදුලි නාට්‍ය ශිල්පියකු, කවියකු ලෙස කලාවට ප්‍රවිෂ්ට විය.එච්. ඩබ්ලිව්. රූපසිංහ, ආර්. ඒ. චන්ද්‍රසේන යන සුප්‍රකට සංගීතවේදින්ගෙන් සංගීතය හැදෑරු ඔහු ‘අලුත් පාර’, ‘පරසක්වළ’ ආදි වේදිකා නාට්‍ය රාශියක රඟපෑ අතර ‘මුතු පලස’, නමින් නාට්‍යයක් ද නිර්මාණය කළේ ය. රොබින් තම්පෝගේ ‘සුදෝ සුදු’ (1965) චිත්‍රපටයෙහි රඟපාමින් සිනමාවට එක් වූ මාටින් චිත්‍රපට රාශියක (සාරවිට - 1965, හතර මහ නිධානය - 1965, කපටිකම - 1966, හතර කේන්දරේ - 1967, බයිසිකල් හොරා - 1968, ඉඳුනිල - 1968, පික්පොකට් - 1969, ලක්සෙට කොඩිය - 1970, කලණ මිතුරෝ - 1971, අද මෙහෙමයි - 1972, හතර වටේ - 1972, ලොකුම හිනාව - 1972, සිනාවයි ඉනාවයි - 1973, සුරේඛා - 1974, දෙවියන්ගේ තීන්දුව - 1976, නිල්ල සොයා - 1976, චණ්ඩි පුතා - 1977, බඹර පැටික්කි - 1984, වැඩිහිටි චරිත රඟපෑවේය.ඒවා බොහෝමයක් දුෂ්ටත්වය ඉස්මතු කළ චරිත වේ. ඔහු මිය යන විට 80 වැනි වියේ පසුවිය. 1925 වසරේ දෙමටගොඩ උපත ලැබූ මාලිගාවගේ සුසිල් පේ‍්‍රමරත්න පිය උරුමයෙන් කලාවේ ආස්වාදය ලැබුවේය. ‘හෙළයේ මහා කලාකරු’ ලෙස එවකට ප්‍රකට ව සිටි එම්. සාර්ලිස් මාස්ටර් ගේ පුත් රුවන වූ සුසිල් චිත්‍ර ශිල්පය මතු නොව ගායනයට ද එකසේ ඇලුම් කළේය. දෙමටගොඩ ශාන්ත මැතිව්, මහනුවර ධර්මරාජ යන විද්‍යාලවලින් ඉගෙනුම ලැබු ඔහු තම පියාගේ හොඳම ශිෂ්‍යයා වූ ජී. එස්. ප්‍රනාන්දු වෙතින් චිත්‍ර කලාව උගත්තේය.සැඟවුණු පිළිතුර (1951) චිත්‍රපටයේ රුක්මණි දේවිය සමඟ ගීත ගයමින් චිත්‍රපට පසුබිම් ගායනයට පිවිසි සුසිල් හට මේ නිසා චිත්‍ර ශිල්පියකු ලෙස ලේක්හවුස් ආයතනයට සම්බන්ධ වීමට තිබු අවස්ථාව අහිමි විය. පසුව ඔහු ඩී. බී. ධනපාලයන්ගේ සෙවණේ ලංකාදීප පුවත්පතට එක්විය. ලංකාවේ දෙවැනි චිත්‍ර කතාව වූ ‘තනිකඩයා’ ලංකාදීපයට සිතුවම් කරමින් ඔහු ප්‍රකට විය.‘රූ රසේ අඳිනා ලෙසේ’, ‘රන්වන් කරලින් පැහිලා, කළු කැලණි නදි යන ප්‍රකට ගීත ලතා වල්පොල සමඟ ගැයූ සුසිල්, රුක්මණි සමඟ ‘පෙම් ලෝකෙ රාජිනී’, මනහර ගීත ගයාලා යන ප්‍රකට ගීත ‘සැඟවුණු පිළිතුර’ චිත්‍රපටය උදෙසා ගැයුවේය. ලතා වල්පොලගේ මුල් නාමය වූ රීටා ජෙනිවිව් ප්‍රනාන්දු වෙනුවට ‘ලතා’ යන නාමය උචිත බව යෝජනා කළේ ද සුසිල්ය.‘සොම්නස හා සංතාපය’ මල්රේණු වැටිලා, පෙම් කුසුමේ වැනි ගීත ඔස්සේ ශ්‍රාවකයා අතර ප්‍රකට වූ සුසිල් සිංහල ගීතය අපරදිග ගායන ශෛලියෙන් පෝෂණය කළ ගායන ශිල්පියකු ලෙස ද කැපී පෙනේ. කංචුක නිර්මාණ ශිල්පියකු ලෙස ද කුසලතා පෑ ඔහු රසවාහිනී සඟරාවේ පිටකවර නව ආරකින් නිර්මාණය කළේය.චිත්‍රකතා කලාව ප්‍රචලිත කිරීමට පුරෝගාමියකු වූ සුසිල් එදා සිතුවම් කළ චිත්‍ර කතා අතර බිලි පූජාව, ලන්දේසි හටන, රහස් දූපත, මරු පිම්ම, සන්නාසි බිල්ලෝ ආදිය කැපී පෙනේ. 85 හැවිරිදි සුසිල් පේ‍්‍රමරත්නයන්ගේ අභාවයත් සමඟ එක් ස්වර්ණමය යුගයක් අවසන් වූ බව මට හැඟේ.නෙක ක්ෂේත්‍රයන් නියෝජනය කළ මේ අපූර්ව කලාකරුවන් පස්දෙනා සතියක් වැනි කෙටි කලෙකදී දැයෙන් සමුගත් අතර ම, ඉතා කෙටි කලක් ඇතුළත මෙවැනි සුවිශේෂි වියෝවීම් පහකට මුහුණ දෙන්නට ලාංකේය ජනතාවට සිදුවීම අභාග්‍යයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=af1002146</link>
    <topic>අනේ හොරෝ ... හොරා වගේ ඉන්න හැටි...!</topic>
    <author>දිලීප ජයකොඩි</author>
    <content>ජගත් නායකත්වයකට නියත විවරණ ලැබීමශ්‍රී ලංකාව ලෝක පරිමාණ ගෞරවයට පාත්‍ර වුණාඅඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාවපස්දෙනකුගේ නික්ම යෑමඅනේ හොරෝ ... හොරා වගේ ඉන්න හැටි...!ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයිඅපි මේ ඡන්ද ප්‍රතිඵලය පිළිගන්නෙ නෑ..”තිස්ස අත්තනායක මහතා කියයි.”ප්‍රතිඵලය විකෘති වූවක්.. මොකක් හරි කරලා තියෙනවා..”ඔහු එයට හේතු වශයෙන් දක්වයි.”අපිත් මේ ඡන්ද ප්‍රතිඵලය පිළිගන්නෙ නෑ..”ටිල්වින් සිල්වා මහතා කියයි.ඉහ නිකට පැහැච්ච, කාරණාකාරණා දත් සෝමවංශ අමරසිංහ මහතා එයට හේතු වශයෙන් කියන්නේ, ඡන්දෙ දිනන්න “කොම්පියුටර් ජිල්මාට්” එකක් දාලා තියෙනවා කියායි.”ඇයි මම? මමත් මේ ඡන්ද ප්‍රතිඵලය පිළිගන්නෙ නෑ..”සරත් ෆොන්සේකා මහතා කියයි.”මගෙ රැස්වීම්වලට ආ සෙනඟෙ හැටියට ප්‍රතිඵලය මේක වෙන්න බෑ..” එයට හේතුව වශයෙන් ඔහු ගෙනහැර පාන්නේ ඒ සාධකයයි.මේ හැරෙන්නට රජය ඡන්දය වංචා කළා යැයි යන්නට ජනතා විමුක්ති පෙරමුණේ හා එක්සත් ජාතික පක්ෂයේ ප්‍රබලයින් තවත් ප්‍රබල සාක්ෂියක් ඉදිරිපත් කරයි. ඡන්දයක් හොර කළා යැයි සනාථ කිරීමට මේ තරම් ප්‍රබල සාක්ෂියක් ලෝකයේ වෙනත් කිසිදු රටකින් හමු වී නැතිවාට මෙන්න කැට! ඒ තබා ලොව කිසිදු පශ්චාත් මැතිවරණ නඩු විභාගයකදීවත් මෙවන් ප්‍රබල සාක්ෂියක් ඉදිරිපත් කර නැතිවාට කිසිම සැකක් නැත. ඇත්තෙන්ම මෙවන් ප්‍රබල සාක්ෂියක් සොයාගැනීම සම්බන්ධයෙන් අපි එතුමන්ලාගේ බුද්ධි මහිමයට ආචාර කළ යුතුමයි. ඉතින් කුමක්ද මේ සාක්ෂිය?ඒ තමා ඡන්ද කොමසාරිස්තුමාගේ මුහුණ! ඔව්.. එතුමන්ලා පවසන හැටියට අවසාන ප්‍රතිඵලය කියද්දී ඡන්ද කොමසාරිස්තුමාගේ මුහුණ ඉතා ශෝකාකූල වීලු. ඉතා දුක්මුසු වීලු. තැති ගැන්වුණු පෙනුමකින් යුතුª වීලු. කලකිරුණු ස්වභාවයකින් යුතුª වීලු. ඒ නිසා මේ ඡන්ද ප්‍රතිඵලය එතුමන් ලවා බලෙන් ප්‍රකාශ කරගත් එකක්ලු. (මගේ හිතවත් සරත් ෆොන්සේකා පාක්ෂිකයින් සමහරක් කීවේ අවසන් ප්‍රතිඵලය ඡන්ද කොමසාරිස්තුමාගේ හිසට පිස්තෝලය තබා කියවා ගත්තක් ලෙසටයි.)ඒ ප්‍රබල සාක්ෂිය මඳක් පසෙකින් තබා අපි ඔවුන් ගෙනහැර දක්වන අනෙකුත් කාරණාවලට අවධානය යොමු කරමු. “ප්‍රතිඵලය විකෘති වූවක්.. මොකක් හරි කරලා තියෙනවා..” තිස්ස අත්තනායක මහතා පවසයි. කුමක්ද මේ “මොකක් හරි” සාධකය? ඡන්දය හොර කරලා නම් එය හොර කෙරුවේ මෙන්න ;ම් ලෙසටයි යනුවෙන් කුමක් හෝ උපකල්පනයක් තිබිය යුතු නොවැ! ඉතින් කුමක්ද මේ උපකල්පනය?ඡන්දපොළේදී හොර ඡන්ද දැමීමද?කලගෙඩි – ලාම්පු මැතිවරණයේදී මෙන් සියලු ඡන්දපොළ නියෝජිතයින් එළවා දමා, ඡන්දපොළ නිලධාරීන්ගේ බෙල්ලෙන් අල්ලා, ඡන්ද පත්‍රිකා පොත් පිටින් උදුරාගෙන, ඒ සියල්ලේම බුලත් කොළයට කතිරය ගසා පෙට්ටිවලට දැමීමද?එසේ නැත්නම් එක්සත් ජාතික පක්ෂ රජය සමයේ යාපනය සංවර්ධන සභා ඡන්දයේදී කලාක් මෙන් ඡන්ද පෙට්ටි පිටින් උස්සා ඒවා වෙනුවට බුලත් කොළයට කතිරය ගැසූ ඡන්ද පෙට්ටි ආදේශ කිරීමද?ඒත් නැතිනම් ඡන්ද ගණන් කිරීමේ මධ්‍යස්ථානවලදී, විජය කුමාරතුංග ඉල්ලූ මහර අතුරු මැතිවරණයේ ඡන්ද ගණන් කිරීමේ මධ්‍යස්ථානයේදී සිදුවූවාක් මෙන්, මොහොතකට විදුලිය විසන්ධි කොට ඒ අවසරයෙන් බුලත් කොළයට කතිරය ගැසූ ඡන්ද පත්‍රිකා ලක්ෂ ගණනින් ඒ ඒ ගොඩවල්වලට දැමීමද?එසේත් නැතිනම් ඡන්දය ගණන් කළ නිලධාරීන්, මෙන්ම එය නිරීක්ෂණය කිරීම සඳහා ඒ ඒ මධ්‍යස්ථානවල සිටි ඒ ඒ පක්ෂවල නියෝජිතයින්, විදෙස් නියෝජිතයින් ආදී සියල්ලන්ටම ඒ කාලය අතරතුරදී යම් දෘෂ්ටි මායාවකින් හංසයා, බුලත් කොළය මෙන් දිස්වී, හංසයාට කතිරය ගැසූ ඡන්ද පත්‍රිකා සියල්ල බුලත් කොළයේ ගොඩවල්වලට දැමීමද?දැන් අපි කුශාග්‍ර බුද්ධිමතකු වූ සෝමවංශ අමරසිංහයන්ට අනුව ඡන්ද ප්‍රතිඵලය මෙසේ වූයේ “කොම්පියුටර් ජිල්මාට්” එකකින් යන අදහසට මඳක් සිත් යොමු කරමු. ඒ අදහසට අනුව අපට සිතන්නට සිදුවී ඇත්තේ ඡන්ද පොළේදී ඡන්දය දැමීමත්, පෙට්ටි ගෙනයාමත්, ඡන්දය ගණන් කිරීමත් නිසියාකාරව සිදුවී ඇතත්, එතනින් එහාට පරිගණක හරහා ප්‍රතිඵලය යැවීමේදී එයට කටුව ගසා ඇති බවයි.මේ අනුව මැතිවරණ කොමසාරිස්වරයා විසින් මේ මැතිවරණය සඳහාම විශේෂයෙන් හඳුන්වා දුන් කාබන් පිටපත් පහකින් යුතු ප්‍රතිඵල පත්‍රිකාවෙන් වැඩක් වී නැති බව පෙනේ. මැතිවරණ කොමසාරිස්වරයාට අනුව යම් ආසනයක අවසාන ප්‍රතිඵලය නිකුත් වූවාට පසු එය මේ පත්‍රිකාවේ සඳහන් කොට අදාළ පක්ෂ නියෝජිතයන්ට පෙන්වා එය නිවැරැදි බවට ඔවුන්ගේ අනුමැතිය ලබාගනී. ඊළඟට එහි පළමු පිටපත වැඩියෙන්ම ඡන්ද ලබාගත් පක්ෂයේ නියෝජිතයාට ද, දෙවැනි පිටපත දෙවෙනියට ඡන්ද ලබාගත් පක්ෂයේ නියෝජිතයාට ද, තෙවැන්න, තුන්වෙනියට ඡන්ද ලබාගත් නියෝජිතයාට ද ලබාදේ. හතරවැන්න අදාළ ඡන්ද ගණන් කිරීම් මධ්‍යස්ථානයේ දැන්වීම් පුවරුවේ ප්‍රදර්ශනය කෙරේ. පස්වැන්න අදාළ නිලධාරීන් සතුව ඇති ලිපිගොනුවලට අමුණයි.නමුත් සෝමවංශයන්ට අනුව පරිගණක බාරව කටයුතු කළ දුෂ්ට නිලධාරීන් ඒ හැම පිටපතක්ම නොසලකා, බුලත් කොළයට වාසිවන අන්දමේ ප්‍රතිඵල පරිගණකවලට ඇතුළත් කොට “ජිල්මාට් එකක්” දමා ඇත. කොයිතරම් පහත් වැඩක්ද? මේ නිලධාරීන් පරිගණකවලට ඇතුළත් කළ වැරැදි දත්ත අඩංගු පිටපත් ප්‍රින්ටරයෙන් එළියට එද්දී, “අතන ගණන් කරද්දී තිබුණෙ ඔය ගණන් නෙවෙයිනෙ..” කියා විරෝධතාවක් දැක්වීමට එකදු හංස නියෝජිතයෙක්වත් ඉදිරිපත් නොවුණේ ඔවුන්ට පරිගණක පිළිබඳ සොච්චම් හෝ දැනුමක්වත් නැති නිසා විය යුතුය.සෝමවංශයන්ට අනුව ඉදිරි කාලයේ මෙවැනි “කොම්පියුටර් ජිල්මාට්” දැමීමෙන් පහේ ශිෂ්‍යත්ව, අ.පො.ස. සා.පෙ., අ.පො.ස. උ.පෙ. ආදී විභාග ප්‍රතිඵල වෙනස් කළ හැකි බැවින් ඒ ඒ විභාගවලට පෙනී සිටි, පෙනී සිටින ශිෂ්‍ය ශිෂ්‍යාවන් මෙන්ම ඔවුන්ගේ මවුපියන් ද එයට සූදානම්ව සිටීම යෙහෙකි. අපි නම් යෝජනා කරන්නේ් රටේ වැදගත් තීරණ හා තීන්දු ගන්නා ඕනෑම ක්‍ෂේත්‍රයක, ඒ තීරණ විකෘති කරන දත්ත “කොම්පියුටර් ජිල්මාට්වලින්” අංජබජල් කළ හැකි නිසා ඒ සියලු ආයතනවල පරිගණක භාවිතය තහනම් කළ යුතුයි කියාය. වැඩ හෙමින් සිදුවෙනවා වගේද කොම්පියුටර්වලින් ජිල්මාට් දැමීමෙන් සිදුවන හානිය? මේ බව අපට පෙන්වා දුන් යුගයේ බුද්ධිමතා වූ සෝමවංශ අමරසිංහයන්ට පිං!”මගෙ රැස්වීම්වලට ආ සෙනඟෙ හැටියට ප්‍රතිඵලය මේක වෙන්න බෑ..” මෙය හොර ඡන්දයක් බවට ඔප්පු කිරීමට සරත් ෆොන්සේකා මහතා දක්වන සාක්ෂිය එයයි.බෑ තමයි..වතාවක් අපේ ගමේ ගං සබා ඡන්දෙ ඉල්ලා පැරදුණු සිරිසේන මැම්බර් කියා සිටියේ “යකෝ.. මගෙං අරක්කු බීපු එවුන්ගෙ ගාණ බැලුවත් මට මීට වඩා ඡන්ද හම්බ වෙන්න ඕනෙනෙ.. කෙළෙහිගුණ නොදන්න කල වැ...(සමාවෙන්න) කෙලෙහිගුණ නොදන්න අසමජ්ජාතියො...” කියාය. ජනාධිපතිවරණයට කලින් අඩුගාණේ ගං සබාවකටවත් ඉල්ලා හිටියා නම් එතුමා ඕක දැනගන්නවාය.ඒ විතරක්ද? චන්ද්‍රිකා මැතිනිය ජනාධිපතිනිය වී සිටියදී, අගමැති රනිල්ගේ ආරක්ෂක අමාත්‍යංශය පවරා ගත්තා මතකද? එවිට රනිල් මහතා සිටියේ විදේශගතවයි. එතුමා ආපසු ශ්‍රී ලංකාවට පැමිණෙන දා චන්ද්‍රිකාගේ තීරණයට විරෝධය දැක්වීමට එක්සත් ජාතික පාක්ෂික ප්‍රබලයෝ තමන්ගේ පාක්ෂිකයන් දහස් ගණනක් වීදි බැස්සවීමට කටයුතු කළෝය. එදා රනිල්ට කටුනායක සිට ජාඇලට ඒමට පමණක් පැය පහක් පමණ ගතවිය. එච්චර සෙනඟ!ඊට ටික කාලයකට පසු එතුමා දකුණේ සිට කොළඹට ජනබල මෙහෙයුම නමින් මහා පා ගමනක් සංවිධානය කළේය. එයට ද අති විශාල ජනකායක් සහභාගි විය. එහි අවසාන රැස්වීම කොළඹ ලිප්ටන් වට රවුමේ තිබුණු දා මුළු ප්‍රදේශයම අතුරු සිදුරු නැතිව සෙනඟින් පිරී ඉතිරී පැවතිණ. මේ සියල්ල කිරා මැන බැලූ එක්සත් ජාතික පාක්ෂිකයෝ ළඟදී පැමිණෙන ජනාධිපතිවරණයෙන් රනිල් වික්‍රමසිංහ මහතාට විශිෂ්ට ජයක් ලැබෙන බවට ඔට්ටු ඇල්ලූහ. අනේ ඒත් දිනුවේ මහින්ද රාජපක්ෂයි.!හැබැයි ඉතිං පැරදුණු රනිල් වික්‍රමසිංහ මහතා, “මං එයාපෝට් ඉඳල එද්දි අච්චර සෙනඟ හිටිය.. මගේ ජනබල මෙහෙයුමට මෙච්චර සෙනඟ හිටිය.. ඒ නිසා මං මෙහෙම පරාද වෙන්න බෑ.. මේ ප්‍රතිඵල මං පිළිගන්නෙ නෑ..” කියා කීවේ නැතිය. ඒ ඔහු ලංකාවේ දේශපාලන සෙල්ලමේ හැටි දන්නා නිසා විය යුතුය. හැබැයි ඉතිං මේ සෙල්ලම් ගැන සරත් ෆොන්සේකා මහතාට කියා දීමට රනිල් වික්‍රමසිංහ මහතාට හෝ යුතුකමක් තිබුණි.රේන්දරාළගේ බල්ලාගේ කතාවත් මේකටම ගැලපෙයි. අරක්කු ඒකාධිකාරය හිමි රේන්ද රාළට හැමෝම ගරු සැලකිලි කළෝය. වතාවක් මේ රේන්ද රාළගේ බල්ලා මළේය. එය ආරංචි වී ආපු සෙනඟින් රේන්ද රාළගේ වත්ත පමණක් නොව අල්ලපු වතු පවා සෙනඟින් පිරී ඉතිරී ගියේය. තමාට අයිති ජන බලය ගැන රේන්ද රාළ සිටියේ මහත් ආඩම්බරයෙනි. ඔය අල්ල පනල්ලේ රේන්ද රාළට ද මාරයා අඬ ගැසුවේය. රේන්ද රාළගේ බල්ලාගේ මළගමට ආ සෙනඟ එහෙම නම් රේන්ද රාළගේ මළගමට කොහොම සෙනඟක් ඒවිදැයි ගැමියෝ සිතූ®හ. අනේ ඒත් වුණේ මොකක්ද? රේන්ද රාළගේ මළගමට බල්ලෙක්වත් ආවේ නැත. අපේ ජනකතාවලින් දේශපාලනඥයන්ට ද බොහෝ දේ උගත හැකි වෙයි.ජනතා විමුක්ති පෙරමුණේ සංස්කෘතියට අනුව ඔවුන්ගේ රැස්වීම්වලට යාමටම වෙනම පිරිසක් සිටී. ජවිපෙ ලංකාවේ කොහේ රැළියක් පැවැත්තුවත් මේ ‘සෙට් එක’ ඔන්න එතන! (ජවිපෙ රැස්වීම්වල සිටින සෙනඟ අනුව බැලුවානම් ඔවුන් මෙලහකටත් රාජ්‍ය බලය අත්පත් කරගෙන සිටිය යුතුය.) හංසයා හා සීනුව අතර වූ දීගය නිසා ඒ ‘සෙට් එක’ සරත් ෆොන්සේකාගේ රැස්වීම්වලටත් ගෙන්නා ගන්න ජවිපෙ කටයුතු කළාට සැක නැත.පේමන්ට් එකේ තමා වටේට විස්සක් තිහක් වටකරගෙන සිංදු කියන ගායකයෙක් එක්වරටම කුදලාගෙන ගොස් මහා සෙනඟක් ඉන්නා සංගීත සංදර්ශන වේදිකාවකට අත ඇරිය විට ඒ දසුනින් ඔහු කුල්මත් වන්නාක් සේම තම රැස්වීම්වලට ආ සෙනඟ දැක සරත් ෆොන්සේකා මහතා කුල්මත් වූවාට ද සැක නැත. ඔහුට මහින්ද රාජපක්ෂ මැතිතුමාගේ රැස්වීම්වලට ආ සෙනඟ නොපෙන්වා සිටීමට ද ඔහුව මුරුංගා අත්තේ තැබූ සගයින් කටයුතු කළ බවට රාවයක් පවතී. අහෝ උන් පෙන්වූ සරුව පිත්තල ඔටුන්න, ඝණ රන් ඔටුන්නක් යැයි සරත් ෆොන්සේකා රැවටුනු හැටි!මේ රැවටීමේ තරම සරත් ෆොන්සේකාගේ වචනවලින්ම කිහිප වතාවක් කියැවිණ. මුළු රටක නායකත්වය භාරගන්නට සිටි මිනිසා ලෙසට තමා පැය හතරකින් තෝරාගත්තවුන් ගැන ඔහු කතා කළේ මහත් විශ්වාසයෙනි.”අපිට ගිවිසුම් ගහන්න ඕනෙ වුණේ නැහැ.. අපිට එකිනෙකා විශ්වාසයි.. අපි දවස් දෙකක් හම්බ වෙලා පැය හතරක් කතාවෙලයි මාව පොදු අපේක්ෂක කළේ.. මේ පෙරමුණ බිහිකළේ..”ඒ හම්බ වෙච්ච පැය හතරට ඔවුන් සරත් ෆොන්සේකා මහතාට කරපු දේවල් දඹර අමිල හාමුදුරුවන්ගෙ වචනවලින්ම කිව්වොත් මෙහෙමයි.”අපි සරත් ෆොන්සේකා මහත්තයව තෝරගත්තෙ කිරල, මැනල, ගලගාල, උරගාල, අව්වට අල්ලල බලල, හූරල මිරිකල, හපල, ලෙවකාල...”මගෙ අම්මේ ඒ විදිහට බැලුවහම සරත් ෆොන්සේකා මහත්තය ඔය තරමින්වත් බේරුණු එක ලොකු දෙයක්. අනේ සකෝ බල ලෝ! අන්දපු ඇන්දිල්ලේ තරම!දැන් ඉතින් මේවා එකින් එක සරත් ෆොන්සේකා මහත්තයටත් කල්පනා වෙනවා ඇත. එතකොට එතුමා සමහරවිට කේන්තියෙන් දත්මිටි කනවා ඇත.දිලීප ජයකොඩි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=af1002147</link>
    <topic>ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයි</topic>
    <author/>
    <content>ජගත් නායකත්වයකට නියත විවරණ ලැබීමශ්‍රී ලංකාව ලෝක පරිමාණ ගෞරවයට පාත්‍ර වුණාඅඳුරෙන් එළියට යන යෞවනයක හඬ රැඳවුම් නිවසේ කමල්ගේ කතාවපස්දෙනකුගේ නික්ම යෑමඅනේ හොරෝ ... හොරා වගේ ඉන්න හැටි...!ශිෂ්‍යයන් 21000 ක් සරසවියට තෝරා ගන්නවා නැවත සමීක්ෂණ ඉල්ලූ අයත් අයදුම් කළ යුතුයිවිශ්වවිද්‍යාල ප්‍රවේශයවිශ්ව විද්‍යාල ප්‍රතිපාදන කොමිසමේ ජ්‍යෙෂ්ඨ සහකාර ලේකම් (ප්‍රවේශ අංශය)එම්.එම්. ප්‍රියන්ත ප්‍රේමකුමාරවිශ්වවිද්‍යාල ප්‍රවේශය සම්බන්ධ මඟ පෙන්වීමක් කිරීමට ‘සිළුමිණ’ හා එක්වන්නේ විශ්වවිද්‍යාල ප්‍රතිපාදන කොමිසමේ ජ්‍යෙෂ්ඨ සහකාර ලේකම් (ප්‍රවේශ අංශය) එම්.එම්. ප්‍රියන්ත ප්‍රේමකුමාර මහතා යි.2009 පැවැති අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල මතයි මෙවර අයැදුම්පත් කැඳවූයේ. පෙබරවාරි 3 දා සිට 26 දින දක්වා අයැදුම්පත් බාර ගන්නවා. 26 දිනට පෙර විභාග කොමසාරිස් ජනරාල් විසින් විශ්ව විද්‍යාල ප්‍රවේශය සඳහා සුදුසු යැයි නිවේදනය කළ විශ්වවිද්‍යාල ප්‍රවේශය සඳහා බලාපොරොත්තු වන අයට අයැදුම් කළ හැකි වෙනවා. ඒ සඳහා අවශ්‍ය අයැදුම්පත හා ප්‍රවේශ අත්පොත වෙළෙඳ පොළේ ලබාගැනීමට තියනවා. ලංකාවේ ප්‍රධාන පොත් අලෙවිසල් වලින් හා විශ්වවිද්‍යාල ප්‍රතිපාදන කොමිසමෙන් ද මෙය මිලදී ගත හැකියි.ඉතා වැදගත් ප්‍රශ්නයක්. අ.පො.ස උසස් පෙළ ප්‍රතිඵල නැවත සමීක්ෂණයට අයැදුම් කළ ශිෂ්‍යයන් අතර කතිකාවතක් තියනවා, නැවත සමීක්ෂණ ප්‍රතිඵල එනතෙක් අයැදුම් නොකළ යුතු බව. මෙය වැරැදි මතයක්.නැවත සමීක්ෂණයට අයැදුම් කළත් ඒ අයත් සිය විශ්වවිද්‍යාල ප්‍රවේශ අයදුම්පත් 26 දාට පෙර එවිය යුතුයි. ඒ අයගේ නැවත සමීක්ෂණ ප්‍රතිඵල ලබාදුන් පසු අපි අධ්‍යයන ප්‍රවේශ කටයුතු නිම කරනවා. ළමයින්ගේ තොරතුරු අපිට නියමිත කාලයේදී අවශ්‍යයයි. මන්ද ශිෂ්‍යයන් දිස්ත්‍රික්කවලට තේරීම් කිරීමේදී. මේ නිසා නැවත සමීක්ෂණ අයැදුම් කළ නොකළ හැමෝම 26 දා ට පෙර අයැදුම්පත් එවිය යුතුයි. නොඑව්වොත් ප්‍රවේශය අහිමි වෙනවා.විශ්ව විද්‍යාල ප්‍රවේශය සඳහා අයැදුම්, කරන්න නම් යමකුට උපරිම වශයෙන් උසස් පෙළ විභාගයට 3 වරක් පෙනී සිටිය හැකියි. හතරවන වතාවේ යමකු කොතරම් හොඳට සමත් වුණත් ඔහුට හෝ ඇයට ඒ සඳහා ඉල්ලුම් කළ නොහැකියි.අ.පො.ස උසස් පෙළ විභාගයට තුන් වරකට වැඩි ගණනක් පෙනී සිටි අය, දැනටමත් විශ්වවිද්‍යාලයක හෝ විශ්වවිද්‍යාල ආයතනයක ලියාපදිංචි වී සිටින අය හෝ මේවායේ ලියාපදිංචි වී සිට එය අවලංගු කරගත් කිසිම අයකුට ඉල්ලුම් කරන්න බැහැ.එසේම විශ්වවිද්‍යාල පනත යටතේ උපාධි ප්‍රදාන ආයතන ලෙස පිළිගත් ආයතන වල ද, ශ්‍රී ලංකා උසස් තාක්ෂණ අධ්‍යාපන ආයතනය යටතේ පවතින ආයතනයක් මගින් පවත්වනු ලබන උසස් ජාතික ඩිප්ලෝමා පාඨමාලාවක් හෝ ජාතික ආධුනිකත්ව හා කාර්මික පුහුණු කිරීමේ ආයතනය යටතේ පවතින පූර්ණ කාලීන පාඨමාලාවක් හෝ හැදෑරීමට ලියාපදිංචිව සිටි අය හෝ සිටින අයට ඉල්ලුම් කළ නොහැකියි. මීට අදාළ සුදුසුකම් නොලබන තවත් කරුණු කිහිපයක් විශ්වවිද්‍යාල ප්‍රවේශ අත්පොතේ 13 පිටුවේ තියනවා. මේ ගැන විශේෂ අවධානයක් යොමු කළ යුතුයි.එය ඇත්තයි. සහතික ඉතාම වැදගත්. පෞද්ගලික අයැදුම්කරුවෙක් නම් පාසල හැර යාමේ සහතිකයේ මුල් පිටපතම එවිය යුතුයි. තවත් සමහර පාඨමාලා වලට සාමාන්‍ය පෙළ විභාග සහතිකයේ නිසි පරිදි සහතික කළ පිටපත් ඉල්ලනවා. පෞද්ගලික අයදුම්කරුවන්ට පදිංචිය සනාථ කළ ග්‍රාමසේවා සහතිකය අවශ්‍යයයි. සමහරු මුල් පිටපත් එවන්න බයයි. නමුත් මුල් පිටපත් ඉල්ලනවා නම් එය එවිය යුතුමයි.මැතිවරණ නාම ලේඛන ලබා ගැනීමේදී ප්‍රායෝගික ගැටලු මතුවෙනවා...පෞද්ගලික අයදුම්කරුවන්ට ග්‍රාම සේවා සහතිකය සමඟ මැතිවරණ නාම ලේඛනය ඉදිරිපත් කළ යුතු වුණා.නමුත් මේ දිනවල මැතිවරණ කොමසාරිස් කාර්යාලය අපිට දන්වා සිටියා පවතින ඡන්ද රාජකාරි නිසා තමන්ගේ කාර්ය බහුලත්වය. මේ නිසා අපි තීරණය කළා අවශ්‍යතාවය මත පමණක් අවශ්‍ය අයගෙන් පමණක් ඒ නාම ලේඛන ලබා ගන්න. මේ නිසා දැනට මැතිවරණ නාම ලේඛන එවන්න අවශ්‍ය නැහැ. අවශ්‍ය අයට පමණක් අපි පසුව දැනුම් දෙනවා.තමන් පාඨමාලාවලට ලබාදී ඇති මනාප අනුපිළිවෙළේ වෙනසක් කරන්න අවශ්‍ය නම් හෝ අයැදුම්පතේ වෙනසක් කරන්න අවශ්‍ය නම් අයැදුම්පත් බාර ගැනීමේ අවසාන දිනයේ එනම් පෙබරවාරි 26 දා සිට මාසයක කාලයක් ලබාදෙනවා. ශිෂ්‍යයින්ට ලිඛිතව ඒ පිළිබඳව දැනුම් දීමෙන් හෝ පැමිණ ලිඛිතව හෝ දැනුම් දිය හැකියි.ඔව්. සමහර පාඨමාලා සඳහා ඇතුළත් කර ගැනීමේ දී අභියෝගතා පරීක්ෂණ පවත්වනවා, ඒ ඒ විශ්වවිද්‍යාල මගින්. ඒ උසස් පෙළ සුදුසුකම් වලට අමතරව. මෙයට පෙනීසිටීම අත්‍යවශ්‍යයයි.ඒ ගැන අපි ප්‍රවේශ අත්පොතේ ද සඳහන් කර තියෙනවා. ඒ ඒ පාඨමාලා සඳහා අදාළ විශ්වවිද්‍යාලය විසින් ඒ ගැන පුවත්පත් දැන්වීම් පළ කරනවා.මේ පාඨමාලාවලට අයැදුම් කරන අපේක්ෂකයන් විශ්වවිද්‍යාල ප්‍රවේශයට වගේ ම ඒ අභියෝගතා පරීක්ෂණය සඳහාත් අයැදුම් කළ යුතුයි. ඒ සඳහා නියම කරන දින අදාළ විශ්වවිද්‍යාලයේ ලේඛකාධිකාරි අමතා දැනගත හැකියි.එසේම සෞන්දර්ය හා කලා විශ්ව විද්‍යාලයට ඇතුළත්වීමට සිටින ශිෂ්‍යයන් විශ්වවිද්‍යාල ප්‍රවේශය සඳහා මෙම අයැදුම්පතම එවිය යුතුයි. එසේ ම ප්‍රායෝගික පරීක්ෂණය සඳහා සෞන්දර්ය විශ්වවිද්‍යාලයට වෙනමම අයැදුම් කළ යුතුයි.2009/10 අධ්‍යායන වර්ෂය සඳහා ශිෂ්‍යයන් 21000 ක් විශ්වවිද්‍යාල සඳහා තෝරා ගන්නවා.මෙය ගිය වසරට වඩා 1000 ක වැඩිවීමක්. අයැදුම්පත් 50000 ක් පමණ ලැබෙතැයි බලාපොරොත්තු වෙනවා.එසේම ඉදිරියේදී යාපනය විශ්වවිද්‍යාලයේ සියලුම පාඨමාලා සඳහා සිංහල, දෙමළ, මුස්ලිම් යන සියලු ළමයින්ට විවෘතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=as1002141</link>
    <topic>ඉගැන්වීමෙන් නොනැවතී දරුවන්ට පාසල් බස්රථ ලබාදුන් ගුරුතුමා</topic>
    <author>ඉනෝකා සමරවික්‍රම</author>
    <content>ඉගැන්වීමෙන් නොනැවතී දරුවන්ට පාසල් බස්රථ ලබාදුන් ගුරුතුමාඅම්මා අපි වෙනුවෙන් කිරි කැපුවාඅතීතයේ සිරිපා කරුණා කළ අපේ ඇත්තෝනෙළුම් විලපාසලට අලුත් ගුරුවරයෙක් පැමිණියේය. ගුරුවරුන් නොපැමිණි දිනවල අදාළ කාල පරිච්ඡේදයේදි ඉගැන්වීම් කටයුතු කිරීමට අලුත් ගුරුවරයාට පැවරුණේය. එවැනි දිනෙක ඔහු පංතියක ඉගැන්වීමට ගියේය. පංතියේ සිටියේ ගුරුවරයාටත් වඩා කරදඬු උස් වූ සිසු සිසුවියන්ය. මේ අතරින් එක් ශිෂ්‍යයෙක් උරුහන් බෑවේය. ගුරුවරයා උගන්වන අතරතුරේ එදෙස බැලුවේය. ශිෂ්‍යයා හඳුනා ගත්තේය.”විසිල් එක ගහපු කෙනා නැගිටින්න” ගුරුවරයා කීවේය.පංතියේ සියල්ලෝම හිනැහුණේය.ගුරුවරයා නැවතත් එයම කීවේය.ශිෂ්‍ය ශිෂ්‍යාවෝ හිනැහුණේය.එවර ඔහු “විසිල් එක ගහපු එකා නැගිටපිය” යැයි කීවේය.සෝමකුමාර මහතාඑහෙත් කිසිවෙක්වත් ප්‍රතිචාර නොදැක්වූයේය. අවසානයේ ගුරුවරයා විසිල්කළ සිසුවා ළඟට ගොස් අතදිග හැර පහරක් ගසා බැණ අඬගසා යන්නට ගියේය.මොහොතකින් පහර කෑ ශිෂ්‍යයා තවත් සිසුවකු සමඟ පැමිණ ගුරුවරයාට වැඳ සමාව ඉල්ලුවේය.”සමාව ගන්න පංතියේදි... මම තව ටිකකින් පංතියට එනවා” යැයි තරුණ ගුරුවරයා ළමයි හරවා යැව්වේය.ඔහු පංතියට ගියේය. ශිෂ්‍ය ශිෂ්‍යාවන්ට කතා කළේය. ඉගෙනීමේ වටිනාකම අවබෝධ කර දුන්නේය. සිසුන්ට රැයක් දවාලක් නැත. ඔවුහු පාසල ඇරී ගෙදර ගිය විටද පොතපතේ පාඩම් වැඩ කරති. එම දරුවන්ගේ මව්පියන් ගුරුවරයා හමුවට පැමිණ දරුවන්ගේ වෙනස් වීම පිළිබඳව පැවසුවේ සතුටිනි.ගුරුවරයකුට තම සිසුන්ගේ දියුණුව තරම් වටිනා තවත් දෙයක් නැති සේය. මීට වසර පනස් එකකට පෙර ද පාසල් දරුවන්ගේ අධ්‍යාපන කටයුතු වෙනුවෙන්ම කැපවූ මේ ගුරුවරයා අද ද පාසල් දරුවන් වෙනුවෙන් ම කැපවී හිඳින්නේය.අපේ කතාවේ කතා නායක ගුරුවරයාට ඉහත සිදුවීම සිදුවූයේ එක්දහස් නවසිය පනස් නවය වසරේදි මැදවච්චිය මහ විදුහලේදීය. ඒ ඔහු දෙවැනියට පත්වීම ලැබූ පාසලයි.කෑගල්ලේ උපන් ගංතුනේ විදානේලාගේ මැදකුඹුරේ සෝමකුමාර පවුලේ දෙවැන්නා විය. ඔහුගේ පියා වතු අධිකාරිවරයෙකි. එක්දහස් නවසිය තිස් හතරේදි උපන් ඔහු මූලික අධ්‍යාපනය ලැබුවේ කෑගල්ල ශාන්ත මරියා විද්‍යාලයේය. පසුව ඔහු ගුරු අභ්‍යාස විද්‍යාලයට බැඳී ගුරුවරයකු ලෙසින් පුහුණුව ලැබූ අතර මුල්ම පත්වීම ලැබුවේ අනුරාධපුර වලහාහැංගුන වැව විද්‍යාලයටය.”මේ පාසල තිබුණේ දුෂ්කර ප්‍රදේශයක. අනුරාධපුරයේ ඉඳලා හැතැප්ම දහයක් බස් එකේ ගිහිල්ලා ඊට පස්සේ හැතැප්ම නවයක් පයින් යන්න ඕනැ. මොනවා හරි උවමනාවක් වුණොත් අනුරාධපුයටම එන්න ඕනැ. දවසක් පාසලට යද්දි අලි රංචුවකට මැදි වුණා. පැය හතරක් විතර ගහක් උඩ ඉන්න සිදුවුණා. මාස තුනක් විතර ඒ ඉස්කෝලේ ගියා. වලහා හැංගුන වැව ඉස්කෝලේ ළමයි හිටියේ හතළිස් හතරයි. ගුරුවරු දෙන්නයි. මම ගමෙන් යනකොට කොල්ලෙක් එක්කගෙන ගියා උයාගෙන කන්න. අධ්‍යාපන කාර්යාලයේ මා සමඟ ඉගෙන ගත් කෙනෙක් හිටියා.ඔහු තමයි මට මැදවච්චිය මහ විදුහලට මාරුවක් හදලා දුන්නේ. ඒ පාසලේ ජ්‍යෙෂ්ඨ පංතිවල දරුවන්ගේ කිසිම විනයක් තිබුණේ නැහැ. එන්න, යන්න, කන්න, බොන්න කියලා කතා කරන භාෂාව ඔවුන්ට අපහාසයක් ලෙසයි සැලකුවේ. ගුරුවරු ළමයින්ට බයයි. ළමයින්ට උප්පැන්න සහතික නැහැ. එදා විසිල් ගහලා බැණපු සිද්ධියෙන් පසුව මම ඒ දරුවන්ව හොඳ මඟට ගේන්න උත්සාහ කළා. පසුවදා ඉඳලා මම හැන්දෑවේ පහවෙනතුරු මේ දරුවන් ඉගැන්නුවා. එයින් ඔවුන් තුළ ප්‍රගතියක් ඇති වුණා. ඒ වසර අවසානයේ තැබූ එස්එස්සී විභාගයෙන් අට දෙනෙක් සමත් වුණා. ඒ අතර මගෙන් කම්මුල් පාර කාපු දරුවත් හිටියා.”සෝමකුමාර ගුරුතුමාට අවශ්‍ය වූයේ තම සේවය අකුරට ඉටු කරමින් පාසල් දරුවන්ගේ් අනාගතය සමෘද්ධිමත් කිරීමය. පාසල් ගුරුවරයකු ලෙස මුල්කාලයේදි දුෂ්කර පාසල්වල කටයුතු කළ ඔහු නීතියට වැඩ කිරීමට යෑම නිසා ඇතැම් ගුරුවරුන්ගේ දෝෂ දර්ශනයට ද ලක්වූයේය. එහෙත් තම අභිමතාර්ථය මත අන් අයගේ දියුණුව වෙනුවෙන් ඇප කැපවූ ඔහුට අවසානයට එන්නට සිදුවූයේ කොළඹ රාජකීය විද්‍යාලයටය. එය ඔහු නොසිතූ අවස්ථාවක සිදුවූවකි.විවාහ වූ දා”එක්දහස් නවසිය හැට හයේ අවුරුද්දේ ජනවාරි විසි එක හවස මට කොළඹ රාජකීය විද්‍යාලයේ ප්‍රාථමික අංශයේ විදුහල්පතිගෙන් විදුලි පණිවිඩයක් තිබුණා ඇවිත් හමුවෙන්න කියලා. මම කොළඹ ආවා. ඇවිත් විදුහල්පතිතුමා හමුවුණා. ඔහු මගෙන් විස්තර අහලා පොතක් දීලා අත්සන් කරන්න කිව්වා. ඊට පස්සේ කරෝලිස් කියලා සේවකයකුට කතා කරලා කිව්වා මට පංතිය පෙන්වන්න කියලා.මම කිව්වා ‘සර් පත්වීම් ලිපියක් නැහැනේ’ කියලා. ඔහු එවලෙම මට පත්වීම් ලිපියක් ලියලා දුන්නා. එදා සිට මම එක්දහස් නවසිය අනූවේ විශ්‍රාම ගන්නතුරුම වසර තිස්තුනක් රාජකීය විද්‍යාලයේ ප්‍රාථමික අංශයේ ඉගැන්වීම් කටයුතු මෙන්ම ක්‍රීඩා කටයුතු බාරවත් කටයුතු කළා.”ඔහු විශ්‍රාම ගියද ගුරු වෘත්තිය අත්නොහළ ගුරුවරයෙකි. ඔහුගේ දැනුමේ ආලෝකය ලබා රටේ උගතුන් බුද්ධිමතුන් බවට පත්වූ පිරිස අපමණය. ඔවුන් පිළිබඳව සිහිපත් කරමින් මේ ගුරුවරයා ලබන්නේ අපමණ පී‍්‍රතියකි. ඔහු වයෝවෘද්ධය. එහෙත් තවමත් සිත තරුණයකු ගේ මෙන් ක්‍රියා කරන්නේය. ඔහු ඉඳහිට තවම රාජකීය විද්‍යාලයට යන්නේය. කටයුතු පිළිබඳව සොයා බලන්නේය.ඔහු ගුරුවරයෙක් වුවද සිත්මල්යාය තුළින් ඔහු පිළිබඳව කතාබහ කරන්නට තරම් සෝමකුමාර මහතා සුවිශේෂි වූයේ අද මෙන් ප්‍රවාහන පහසුකම් නොතිබූ මීට දශක තුන හතරකට එහා කාලයේදි පාසල් දරුවන්ගේ ප්‍රවාහන පහසුකම් වෙනුවෙන් ඇප කැපවූ බැවිනි. පෞද්ගලික ප්‍රවාහන සේවාවක් නොතිබූ එකල තිබුණේ ලංකා ගමනා ගමන මණ්ඩලය පමණි.”මට මතක හැටියට ඒ එක්දහස් නවසිය හැත්තෑ අට අවුරුද්ද. ඒ කාලේ සීටීබී එකේ සභාපති වෙලා හිටියේ විමල් ප්‍රේමරත්න කියලා මහත්මයෙක්. ඔහුගේ දරුවා හිටියේ ප්‍රාථමික අංශයේ. දවසක් ඒ මහත්මයා මට කිව්වා සර් පාසල් බස් ගැන ප්‍රශ්නයක් තියෙනවා සර්ට පුළුවන්ද ඇවිල්ලා සාකච්ඡාවක් තියන්න කියලා.ශාලිකා එකේ රැස්වීමක් තිබුණා. මමත් ගියා. එහිදී සාකච්ඡාවට ගැනුණු එක් කරුණක් තමයි ඒ වෙනකොට පාසල් බස් 750 තිබුණත් හැම ඉස්කෝලෙටම නැහැ කියලා. මෙහිදි මම කිව්වා ඒ බස් හත්සිය පනහෙන් මම නැවත 50 ක් ඩිපෝවලටම දෙන්නම් ඉතිරි හත්සිය ඇති කියලා. උදාහරණයක් හැටියට මම කිව්වා රෝයල් එකට පානදුරේ සිට එන බස් එක රාවතාවත්ත දක්වා පොදු පාසල් කරන්න.මේ විදිහට අනෙක් බස් සඳහාත් කරන්න කිව්වා. පාසල් නියෝජිතයන් ගෙනල්ලා රැස්වීම් දහතුනක් පැවැත්වුවා. වෙනමම නීති හැදුවා. සීසන් ටිකට් ලබාදීම පාසල් ගුරුවරුන්ට පැවරුවා. සිසුන්ට පා පුවරුවේ යෑම තහනම් කළා. පාරේ යන එන අයට විහිළු කිරීම තහනම් කළා. මේ දේවල් සොයා බලන්න සිසුන් අතරින්ම නියෝජිතයන් පත්කළා. කිසිම ප්‍රශ්නයක් ඇති වුණේ නැහැ. හොඳින් කටයුතු කෙරුණා.”මෙකල මෙන්ම එකලද යම් කාර්යයක් කිරීමේදි එය නිසියාකාරව නොකරන්නෝ ද සිටියහ.පාසල් දිනවල පස්වරු එකයි තිහ වන විට බස් රථය පැමිණ නොතිබුණොත් ඔහු ඩිපෝවට කතා කරන්නේය. ඒ පිළිබඳව සොයා බලන්නේය. දිනක් අදාළ වෙලාවට බස් රථය නොපැමිණියේය. ඊට පසුදා ද එසේම විය. සෝමකුමාර සර් ඒ ගැන සොයා බැලුවේය. එවිට දැන ගන්නට ලැබුණේ බස් රථය කැඩී ඇති නිසා එය සාදන බවය. මේ අතර සර්ට තවත් ආරංචියක් ලැබුණේය. එනම් බස් රථය පාරේ දුවන බවය. ඔහු ගරාජයට බලෙන් ගියේය. බස් රථය පෙනෙන්නට නැත. ඔහු ඩිපෝ අධිකාරිවරයාට තදින් කතා කළේය. බාලදක්ෂ වැඩ මුළුවක්”ඔබ මා එක්ක සෙල්ලම් කරන්න එපා. මට දරුවෝ ඉන්නවා. දරුවන්ගේ බඩගින්න මට තේරෙනවා. ඒ වගේම ඔවුන්ගේ ආරක්‍ෂාව ගැන මට දැනෙනවා. ඒ නිසා වැරැදි වැඩ නොකර හෙට ඉඳලා බස් එක එවන්න.” සෝමකුමාර සර් කීවේය. පාසල් යෑම මඟහැර හොරෙන් මගී ප්‍රවාහනය සඳහා යොදාගෙන තිබුණ බස් රථය පසුදා සිට යළිත් සුපුරුදු වෙලාවට පාසලට ආවේය.දරුවන්ට උගැන්වීම හා ක්‍රීඩා කටයුතුත් හැරුණු විට ඔහු විසින් සිදුකළ සුවිශේෂි මෙහෙය වූයේ පාසල් දරුවන් සඳහා පිළිවෙළක් ඇතුව පාසල් බස් රථ ලබාදීමට කටයුතු කිරීමටය. නැවත වරෙක ලංගමයේ සභාපති සෝමකුමාර මහතා හමුවී පවසා සිටියේ ලංගම රියදුරන්ගේ ප්‍රශ්න තිබෙන බවත් ඔවුන් කතා කරන භාෂාව හරි නැති බවත් බොහෝ මගී පැමිණිලි ලැබෙන බවත්ය. සෝමකුමාර මහතා එයත් නිවැරැදි කළේය. වැඩ පිළිවෙළක් සකස් කළ ඔහු පෝර්මයක් සැදුවේය.එහි අඩංගු වූයේ ටිකට් පතක් නිකුත් කෙරුවද, මුදල් ලබා ගත්තද, බස් රථයේ අංකය යන ඒවාය. බස් රථයේ යම් අයෙක් ගමන් ගන්නා අතරතුර ඔහු රියදුරු හා කොන්දොස්තර පිළිබඳව ලබාදී ඇති පෝර්මය පුරවන්නේය. පසුව වැරැදි ගොඩක් කර ඇති අයට සුමානයක පුහුණුවක් ලබාදුන් අතර වැරැදි අඩු අයට උත්සවයක් තබා තෑගි ලබා දුන්හ. මේ අනුව ප්‍රථම සතිය අවසාන වෙද්දි බස්රථ වලින් ලැබෙන ආදායම ඉහළ ගිය අතර මගීන්ගෙන් ලැබෙන පැමිණිලි ද අඩු විය. ලංගමයේ බොහෝ ගැටලු විසඳූ සෝමකුමාර සර්ට අලුත් පත්වීමක් ලැබුණේය.”ලංගමයේ සභාපතිතුමා අධ්‍යාපන අධ්‍යක්‍ෂකට ලියුමක් ලබා දී තිබුණා. ලංකාවේම ලංගම පාසල් බස් රථ මට බාරදීමට කටයුතු කරනවා කියලා. අපේ විදුහල්පතිතුමා මට ඒ බව දැන්නුවා. මම කිව්වා “අනේ සර් මට පාසලෙන් යන්න බැහැ” කියලා. ඒත් මම ලංගමයේ කටයුතුවලට උදව් කළා.”ඔහු ගුරු වෘත්තියෙන් ලැබෙන වැටුපට අමතරව කිසි විටෙකත් මුදල් පසුපස හඹා නොගියේය. තෑගි බෝග බලාපොරොත්තුවෙන් දරුවන්ට ඉගැන්වීම නොකළේය.සෝමකුමාර මහතා තම දරුවන්ට වඩා උනන්දුව දැක්වූයේ පාසල් දරුවන් කෙරෙහිය. අද හැත්තෑ හයවෙනි වියෙහි පසුවන ඔහු සිටින්නේ දියණියගේ සෙවණේය. රාජකීය විද්‍යාලයේ හෙදියක ලෙස සේවය කළ හිල්ඩා අයිරාංගනි මැදගමුව සමඟ විවාහ දිවියට පත්වූ ඔහුට දරුවන් තිදෙනෙකි.”තාත්තා අපි ගැන බැලුවේ අඩුවෙන්. අම්මා තමයි ගෙදර කටයුතු සියල්ලම බැලුවේ. අපිට තාත්තා ගැන හරිම සතුටුයි” දියණිය පවසන්නීය.ඔහුගෙන් මූලික අධ්‍යාපනය ලැබූ සිසුහු අද බොහෝ උසස් නිලතල දරන්නාහ. ඇතැම් අය විදේශයන් හි උසස් රැකියාවල නියැළෙන්නාහ. මට මතකයි ඒ දවස්වල මගේ පංතිවල ඉගෙන ගත්ත අය. අද ඔවුන් ගෙන් ඇතැමෙක් දේශපාලනයේ නියැළෙනවා. දිනේෂ් ගුණවර්ධන, රාවුෆ් හකීම්, විදුර වික්‍රමනායක, සජිත් ප්‍රේමදාස, නෙරංජන විජේරත්න යන මහත්වරු මේ අතර වෙති. ගුරුවරයකුට ඇති සතුට තම සිසුන් අධ්‍යාපනය නිමාකර හොඳින් ජීවත්වනු දැකීමය. අද ඔහු ඒ සතුට උපරිම විඳින්නේය.”මට ඇත්තටම සතුටුයි. බෙහෙතක් හේතක් ගන්න රෝහලකට ගියත් වෛද්‍ය ක්‍ෂේත්‍රයේ මගෙන් ඉගෙන ගත්ත දරුවෝ ඉන්නවා. යම් කාර්යාලයකට ගියහම එතැනත් ඉහල නිලවල ඉන්නවා. ඒ අයම කතා කරලා කියනවා ‘සර්’ අපිට ඉගැන්නුවා කියලා. මට ජීවිතේ සතුටින් ජීවත් වෙන්න ඒ සතුටම ඇති.”සෝමකුමාර මහතා පවසන්නේ දෑස්හී නැගි සතුටු කඳුළු පෙරදැරි කරගෙනය.ඉනෝකා සමරවික්‍රමඡායාරූප -දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=as1002142</link>
    <topic>අම්මා අපි වෙනුවෙන් කිරි කැපුවා</topic>
    <author>සටහන - උපාලි සමරසිංහ</author>
    <content>ඉගැන්වීමෙන් නොනැවතී දරුවන්ට පාසල් බස්රථ ලබාදුන් ගුරුතුමාඅම්මා අපි වෙනුවෙන් කිරි කැපුවාඅතීතයේ සිරිපා කරුණා කළ අපේ ඇත්තෝනෙළුම් විලඋපතින්ම ගෙනා හයි හත්තියටත් වඩා ඇගේ ජවය වැඩුණේ ගමේ මැල්ලුම් මුට්ටිය නිසාය. අල, බතල, මයියොකු, කොස් පොළොස් ඇගේ ආහාර වේලට නිතර එක්වීම ජාතියට ගෞරව පිණිසම වීය. නියරක් දිගේ කෙළින් දිව යා හැකි කන්දක සිට පල්ලට නොවැටි එකම වේගයෙන් ආ හැකි ශක්තිය ඇය තුළ වැඩුණේ අවසානයේ ඇය ලෝකයේ ඔලිම්පික් කෙටි ධාවන ශූරියක කරමිනි. ආසියාවේ කළු වෙළඹ නම් විරුදාවලී ලැබූ ඔලිම්පික් තරගයකින් ලංකාවට රිදී පදක්කමක් දිනා දුන් සුසන්තිකා ජයසිංහ මෙවර මට හමුවෙයි. ඇය තම මෑණියන් පිළිබඳ සෙනෙහෙ මතකය මෙසේ අවදි කරන්නීය.මගෙ මව මැණික්පුරගේ බේබි නෝනා. දිප්පිටිය ගලපිටමඩ ඇගේ ගම. තාත්තා හිටපු ලංගම රියැදුරෙක්. මනත්නලාගේ ජයසිංහ. වරකාපොළ උඩුවක තාත්තගෙ ගමේ තමයි අපි ජීවත්වුණේ. අපේ පවුලෙ ඔක්කොම දරුවන් 5 දෙනයි. මා තමයි බාලයා. බඩපිස්සි.උඩුවක ස්කෝලෙ 5 වැනි පන්තිය දක්වා අකුරු කරලා ඇත්නාවල විදුහලට ඇතුළු වුණා. අපේ ගෙදර තිබුණේ තරමක කන්දක් උඩ. වත්තෙ මුකුත් වවන්න තරම් ලොකු ඉඩක් තිබුණෙත් නෑ. ඒත් ගෙදරට අවශ්‍ය මිරිස් ගහක් දෙකක් මයියොකු ටිකක් අම්මා ඒ පුංචි ඉඩෙත් කන්දෙත් වවා ගත්තා. ගෙදර හයියට තිබුණේ අම්මා තමයි. අපේ වැඩ සියල්ලම සොයා බැලුවෙ ඇයයි. තාත්තට පවුල ගැන කටයුතු පිරිමහගන්න ලැබුණු මුදලත් මදි. ඒ නිසාම දරුවන්ගෙ ආහාර වේල සකසාගන්න ගමේ අල බතල කොස් පොළොස් විතරක් නොවෙයි මැල්ලුම් මුට්ටි ගණන් උයලා අම්මා බතට පිරිමහගත්තා.මේක කොයිතරම් ආශිර්වාදයක් වුණාද කිව්වොත් අර කන්දෙ ඉඳන් පහළ පාරෙ බස් එක එන සද්දෙ ඇහෙන කොට තප්පර ගණනකදි මා දුවගෙන කන්දෙන් බහිනවා. පාසල් යන්නෙ එහෙමයි. බස් එකේ සද්දෙ ඇහෙනකම් අම්මට සුරතල් වෙලා ඉඳලා අන්තිම මොහොතේ තමයි මෙහෙම දුවන්නෙ. සමහර වෙලාවට ඇත්නාවල පාසල තිබුණු තැනටම එක දිගටම දුවනවා. මට මුලින්ම මතකයට එන්නෙ අම්මගෙ සුවඳ. ඒ සුවඳ තවමත් මා ළඟ රඳවාගෙන ඉන්නවා.ලෝකෙ කොයිතරම් සුන්දර නගරවල ඇවිද්දත් කුසුම් යායක ඇවිද්දත් ඒ සුවඳ පරදන්න සුවඳක් මට දැනිලා නෑ. ඒත් මට අම්ම ගැන පුංචි තරහක් කවදත් තිබුණා. ඒක අදත් එහෙමමයි. ඒ අපේ පවුලෙ ලොකු අක්කගෙ ඉඳලා පවුලෙ හතර දෙනෙක් ගැහැනු ළමයි. මට කලින් ඉන්න අයියාට අම්මා කවදත් අපට වැඩියෙන් ආදරෙයි. ඒ ආදරය නිසාම එයා විනාශ වෙනවා.ඒක වෙනම කතා කළ යුතු ප්‍රශ්නයක්. ඒත් සංසාරෙදිත් මට මේ අම්මව ඕනෑ. ඒ තරම් ඇය අප වෙනුවෙන් දුක් වින්දා. මං අවුරුදු 5 ක් යනකම් අම්මගෙන් කිරි බීපු දියණියක්. එච්චර කාලයක් කිරි දෙන්න මගෙ මේ පොඩි එකාට මට පුළුවන් වෙයි ද? ගෙදර තිබුණු “පච” වැඩ ඔක්කොම අම්මා බාර දෙන්නෙ මට. ඒ බය නැතිව, වරදක් නැතිව මේවා හරියට කර දෙනවා කියන විශ්වාසය ඇයට තියෙනවා. අම්මා දන්නවා මගේ කට සැරයි. බය නැතිව ඕනැ තැනකට ගිහින් වැඩක් කරගන්න පුළුවන් කියලා.ඉතින්! කඩේට ගිහින් ණයට බඩු ගන්න. ගෙදරට අවශ්‍ය වෙනත් කළමනා ගෙනෙන්න යවන්නෙ මාවයි. මාත් ඉතින්! පාද යාත්‍රාවෙන් ඉගිලෙනවා. මේ විදියට ගොඩනැගුණු මගේ ජීවිතේ ඉස්සෙල්ලාම පාසල් තරග ජයග්‍රහණ කළා. ඊළඟට දිස්ත්‍රික් තරග. ඊටත් පස්සෙ ජාතික තරග.ඉතින්! ක්‍රීඩාවෙදි දුවන්නට මා දක්වන දක්ෂතාව ගැන ක්‍රීඩා ගුරුවරු අපේ අම්මව දැනුවත් කරනකොට අම්මගෙ දෑසට කඳුළක් උනනවා. ගෙදර අඟහිගකම් බොහෝමයි. සමහර දිනට බඩගින්නෙත් වේලක් ඉන්න වෙනවා. පවුලෙ බාලයා නිසාත් ක්‍රීඩාවට යොමු වී සිටින නිසාත් අම්මා බිත්තරයක් කඩෙන් ගෙනැවිත් අනෙත් දරුවන්ට හොරා මට කැවූ අවස්ථා තියෙනවා. ඒ අනෙත් දරුවන්ට වෙනසක් කරන්න හිතාන නොවෙයි. මගේ ක්‍රීඩාවට අවශ්‍ය ශක්තිය ඇයට පුළුවන් ආකාරයෙන් ලබා දෙන්න.අප මෑකරල් මාළුවත් එක්ක, එහෙමත් නැත්නම් වට්ටක්කා මාළුවත් එක්ක පමණක් බත්පත කාපු අවස්ථා තියෙනවා. අද ඉඳ හිටලා මෑකරල් මාළුවත් එක්ක බත් ටිකක් කමුද? කියලා ඇහුවොත් අපෝ! කරවල කෑල්ලක්වත් නැතුව කන්න බැහැ නේද? කියලා අපේ අය අහන අවස්ථා තියෙනවා. ඒත් මට නම් එදා වගේ ම අදත් ඒ මාළුවත් එක්ක බත් ටික කන්න පුළුවන්. අම්මගෙ මා දකින උසස්ම ගුණාංගය තමයි අරපිරිමැස්ම.ගෙදරට එළවළු ගෙනාවම අපනම් බලන්නෙ නැවුම් එළවළු ටික ඉස්සෙල්ලම කන්නයි. ඒත් අම්මා බලන්නෙ මොනවාද ඉක්මනට නරක් වෙන්නෙ. කැඩුණු මිරිස් කරල මොකක්ද? වේලෙන කොළය මොකක්ද? ඒ අනුව මුලින්ම බත සකස්කරගන්නයි.ඒක ඉතාම වටිනා දෙයක්. එතකාට ඔක්කොම එළවළු අපතේ නොයවා ප්‍රයෝජනයට ගන්නට පුළුවන්. අම්මා මාත් එක්ක අදත් උයන්ඩ ගියොත් රණ්ඩු වෙන අවස්ථා තියෙනවා. ඒ මගේ නාස්තිය වැඩිය කියලයි. මේත තණ්හාධික මසුරු කාරණයක් නොවේ.අරපිරිමැස්මේ වටිනාකමයි. මා කීවනේ අපේ අම්මට වැඩ ටික පිළිවෙළට තියෙන්න ඕනැ. අප උයන්නෙ දැලිවළංවල. ඒ වළඳ හෝදන කොට ඇතුළත වගේ ම පිටතත් ඉතාම පිරිසුදුව හෝදගන්න ඇය මට ඉගැන්වූවා.මා එසේ පිටත දැලි තට්ටුව තිබියදී හෝදලා නවලා තිබුණු අවස්ථාවක ඇය ඇවිත් ඒ දැලි මගේ මුහුණෙ තවරපු අවස්ථාත් තියෙනවා. එහෙම කළේ පිළිවෙළට වැඩ කරන්න උගන්වන්න මිසක් තරහින් නොවෙයි. අනෙක ඇඳ යට මේසය යට කෙළින් ඉඳගෙන අතු ගානවාට අම්මා කැමැතිම නෑ. අම්මා කීවේ හොඳට කොන්ද නවලා කොස්ස ඇඳ යටට දාලා අතුගාපන් කියලයි. ඒ විදියට ගෙදර වැඩත් ඇය අපට පිළිවෙළට උගැන්වූවා. ගෙදර අඟහිඟකම් මකාගන්න ඇය රබර් කිරි කපන්න දවල්ට යනවා. ඊට අමතර කන්ද කට්ටියෙ බුලත් එළවළු ටිකක් වවනවා. ඒ වගේම ගෙදර ආවම අක්කලා ටිකත් අල්ලගෙන බීඩි ඔතනවා. මේ බීඩි එතිල්ල කළෙත් පහනක් දල්වාගෙන කළුවරේ. අපේ ගෙදරට විදුලි එළිය තිබුණෙත් නෑ. ගමෙත් බොහෝ තැන් අඳුරේ තමයි තිබුණේ.මගේ දිවීමේ දක්ෂතාව හඳුනාගත් අම්මා වරකාපොළ ක්‍රීඩා නිලධාරිනි ධම්මිකා වනිගසිංහ මහත්මිය හමුවෙලා කියලා තියෙනවා. කෙල්ලට සපත්තුවක් ගන්ඩ ඕනැ. ඇගේ ක්‍රීඩාවට ආධාර කරන්න කියලා. ඒ වගේම අපේ ස්කෝලෙ හිටපු සංගීත ගුරුවරියගේ සැමියා ඒ කාලෙ ප්‍රාදේශීය සභාවෙ සභාපති. ඒ අයගේ උදව්වෙන් මට මුලින්ම රුපියල් 1500 ක ආධාරයක් ලැබුණා.තම දරුවා සමගමට ඒ හැමදෙනාම කීවෙ සුසන්තිකා මෙහෙ ඉඳලා ඔබට දියුණු වෙන්න බෑ. කොළඹ යන්න. පුහුණුවීම් කරන්න අප උදව් කරන්නම් කියලයි. මගේ ක්‍රීඩා පුහුණුකරු ඩර්වින් සර් තමයි මගේ ජීවිතයට ආලෝකය දුන්නෙ.මට කොළඹ එන්න ලැබුණ කියන්නෙ හරියට පිටරටක ගියා වගේ. කෑම බීම නවාතැන් මේවා ලැබෙන කොට මා ගෙදර ගැන දුක්වුණා. මට මේවා ලැබිලා ගෙදර අයට කොහොම ද? කියන කල්පනාවයි මාව කම්පනය කළේ. ඒත් අම්මා නිතරම කතා කරලා කීවේ ‘චූටි මැණිකේ කොහොමහරි ලංකාවෙ දක්ෂතම ක්‍රීඩිකාව වෙන්න ඕනැ. අප ජීවත් වෙනවා. උඹ මේ ගමන නොනවත්වාම පලයන්’ කියලයි. මගේ දිරිය ශක්තිය වැඩුණා. මට ගෙදරට කීවේ ‘චූටි මැණිකේ’ කියලයි. ලෝක ශූරතා තරග දක්වා මා ආවා. දෙවැනි ස්ථානය තමයි ලැබුණේ.මා කැනඩාවේ එංගලන්තයේ විතරක් නොවේ දඹදිවත් දෙපාරක්ම අම්මාව රැගෙන යන්න හැකිවුණේ මට ලැබුණු කීර්තිය හා ගෞරවය වෙනුවෙන් කියලා හිතෙනවා. මා ක්‍රීඩාවෙන් ජය කෙහෙළි නංවද්දි මට අවශ්‍ය වුණේ මා දුවන හැටි අම්මාට පෙන්වන්නයි. ඒකට රූපවාහිනියක් ගෙදරට අරන් දෙන්න ඕනැ. ඊටත් ඉස්සෙල්ලා ගෙදරට විදුලි බලය ගන්නත් ඕනැ. අම්මට මා දුවන හැටි පෙන්වන්නට මා ගෙදරට ලයිට් හා රූපවාහිනියක් ගත්තා.1997 ගී‍්‍රසියේ ඇතැන්ස් නුවර මීටර් 200 තරගය, 2000 ඔලිම්පික් රිදී පදක්කම මේ විදියට මගේ ජයග්‍රහණ ලබද්දි මගේ අම්මා වගේම මාව කොළඹ යවාපු උදේශිකා සංගීත ගුරුවරියත් සතුටු වන්න ඇති. ලෝක මලල ක්‍රීඩා තරගයේ මට විරුද්ධව ‘මත්ද්‍රව්‍ය’ ගත්ත කියා චෝදනාවක් පවා ආවා. මා ඒවාට විරුද්ධව ඒ කට්ටිය සමඟ චෝදනාවට පිළිතුරු දෙන කොට අම්මා ඇවිත් මාව වැළඳගත්තා. ‘පුතේ, උඹ ඔය දහජරාව පාවිච්චි නොකරන බව මා දන්නවා. රටේ මිනිස්සු මොන කයි කතන්දර හැදුවත් මට උඹ විශ්වාසයි. කලබල නොවී ගමන පලයන්.’ ඇය මා දිරිමත් කළේ එහෙමයි.කොළඹ ඔරුගොඩවත්තේ නැන්ද කෙනෙකුගෙ ගෙදරත් මා ටික කලක් හිටියා. ඊට පස්සෙ තමයි මට පුහුණුව සඳහා අවස්ථා ලැබුණේ. මලල ක්‍රීඩා සංගමයේ කර්නල් පාලිත ප්‍රනාන්දු මහතාගේ අනුග්‍රහයත් මට ලැබුණා.ලැබෙන රුපියල් 1500 සොච්චමින් වැඩ කටයුතු කරගන්න අමාරු නිසා මා අම්මාගේ කැමැත්ත අරගෙන හමුදා සෙබළියක් හැටියට හමුදාවටත් බැඳුණා. ඊට පස්සේ ඒ පඩියෙන් තමයි සියලු කටයුතු කරගත්තේ. එදා සීනි 100 ක් කරවල 100 ක් ණයට ගෙනෙන්න කඩේට ගිය සුසන්තිකා ලෝක ජයග්‍රහණ ලබද්දි ගමේ කට්ටිය ඇත්තටම ආශිර්වාද කළා. උපහාර පැවැත්වූවා.එහෙම නොකළ අය අඩුයි. අම්මා ගෙදර හදන කංකුං මාළුව, පොඩි කාලෙ කෑවා වගේම අදත් මා කන්න ආසයි.ඒ තරමට රහට ඇයට කෑම හදන්නත් පුළුවන්. මට විටින් විට රජයෙන් ලක්ෂ 50 ගණනේ තුන් වරක් ලැබුණා.සල්ලි තිබුණත් අදත් මං මගේ අතීතය අමතක කරන්නේ නෑ. මගේ ලෝක ජයග්‍රහණ හා දහසින් බැඳි පියලි ලැබීම් අපේ ගෙදරට හා පවුලේ කට්ටියට අලුත් ඉරක් පැයුවා වගේ වුණා.මගෙ මුළු පවුලම ගොඩ නඟන්න මා අම්මා වෙනුවෙන් උදව් කළා. අයියටත් කඩ දාලා සහාය දුන්නා. ඒත් එයා අම්මගෙ අනිසි ආදරය නිසා අදත් බීමට ඇබ්බැහි වූ කෙනෙක්. මගෙ අක්කලාගේ දරුවො හදන්නෙත් මමයි. තාත්තයි අම්මයි දෙන්නම බලා කියාගෙන මා ළඟ තියාගෙනයි ඉන්නේ.අම්මා තාත්තට කවදත් සැලකුවා. තාත්තගෙන් අඩුපාඩු සිදුවුණත් ඇය ඒවා ගණන් නොගෙන දිරිය මවක් විදියට දරුවන් හැදුවා. බත් බෙදන කොට කොච්චර අප බඩගින්නෙ හිටියත් අම්මා අපට බෙදන්නෙ බත් මුට්ටියෙ මුදුන් හැන්ද තාත්තට බෙදලයි.තාත්තා ගෙදර ගෘහ මූලික ලැයිස්තුවෙ ප්‍රධානියා වුණාට ඇත්තටම අපේ ගෙදර ගෘහ මූලිකයා වුණේ අම්මා. අම්මගෙ සුවඳට මා හරිම කැමැති බව මුලින් කීවා. ඒ සුවඳ රැඳි රෙද්ද පොඩි කාලේ මා සෝදන්නවත් දෙන්නෙ නෑ. සේදුවොත් මරා ගන්නවා. ධම්මික සමඟ යාළු වෙලා ඉන්න බව දැනගත්තාම අම්මා හොයා බැලුවා. ඇත්තටම ඒ අයගෙ ආශිර්වාදයත් ලැබුණා. ඔකිත රන්දිර මගේ පොඩි පැටියා.බීජිං ඔලිම්පික් උලෙලේ මීටර් 200 මා දිව්වේ ඇත්තටම මේ පැටියාව කුසේ තියාගෙනයි. මට ලෝකෙ මොන සම්මානයටත් වඩා මේ පැටියා වටිනවා.දැන් අම්මට 69 යි. තාත්තට 71 යි. මේ අය රැකගෙන මට ජීවත්වෙන්ඩ පුළුවන් වුණේ ක්‍රීඩාව නිසයි. ඒ වගේම රටේ මිනිසුන් ඒකට දක්වන ලද ගෞරවය නිසයි. මගේ ජීවිතේ නොයෙකුත් හැල හැප්පුම් ආවා. සමහරු මට උදව් කළේ මගෙන් වෙනත් ප්‍රයෝජන බලාගෙනයි. ඒත් අම්මා මට උගන්වපු ඒ විනීතකම මා නැති කරගත්තේ නෑ.බීඩි ඔතපු කිරි කපපු ඒ අම්මා අද සතුටින් මා ළඟ ජීවත් වෙනවා. දරුවන් වෙනුවෙන් දහදුක් විඳි මගේ අම්මා ලෝකයටත් ආදර්ශවත් මවක්. මා මෙතරම් දුරක් ගෙන ගියේ ඇගේ ආදරය වගේම ගමේ මැල්ලුම් මුට්ටිය කොස් පොළොස් රස බව මා දන්නවා.සටහන - උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=as1002143</link>
    <topic>අතීතයේ සිරිපා කරුණා කළ අපේ ඇත්තෝ</topic>
    <author>පී. එල්. ජානක විශ්වජිත්</author>
    <content>ඉගැන්වීමෙන් නොනැවතී දරුවන්ට පාසල් බස්රථ ලබාදුන් ගුරුතුමාඅම්මා අපි වෙනුවෙන් කිරි කැපුවාඅතීතයේ සිරිපා කරුණා කළ අපේ ඇත්තෝනෙළුම් විලදුරුතු සිසිලස තුරුලු කරගෙන සිරිපා සමය පිබිදෙයි. ක්‍රමයෙන් යහපත් අතට හැරෙන සෞම්‍ය කාලගුණයක් ඇති මේ මාස දෙක තුන සිරිපා වන්දනයට කදිම කාලවකවානුව බැව් ගැමියෝ දනිති. බක් මාසයේ මැදක් වන විට අහස කරන ගෝරනාඩුවත්, හෙණ අකුණු පිපිරීමත්, අනෝරා වැස්සත් කඳු තරණයට කෙලෙසකවත් ඉඩකඩ පාදා දෙන්නේ නැති තරම්ය.ප්‍රවාහනයේ හා සන්නිවේදන තාක්ෂණයේ උපරිමයට ළඟාවී ඇති වත්මන් සමාජයේ මෙන් නොව, ගැමි සමාජයේ ඇත්තන් සිරිපා කරුණා කළ අයුරු සෑම අතින්ම විශ්මයජනක මෙන්ම රසාලිප්ත වූ අපූර්වත්ය වැළද ගත් සිද්ධියක් විය.අද සිරිපා ගමනට අවතීර්ණ වීම බස්රියකින් හෝ දුම්රියෙන් කළ හැකි වුවද අතීතයේ ගමනේ පළමු අදිරය ද පා ගමනින් හෝ කරත්ත ගමනින් සම්පූර්ණ කිරීමට සිදුවිය. එකමුතුකම හා ළෙන්ගතුකම මත බද්ධ වූ ගැමි සංස්කෘතියේ එක් පැතිකඩක් විදහා පෑමක් වන් සිරිපා කරුණා කිරීම ගැමි සමාජයේ පැවැති සංවිධානාත්මක බව ද මැනවින් නිරූපණය කරන්නකි.එක් සිරිපා වන්දනා ගමනක් හමාර කරත්ම, ඔවුහු ඊළඟ වසරේ එළැඹෙන සිරිපා වන්දනාව සඳහා ඊට පසු දිනයේ සිටම සකසුරුවම් වෙති. ගමන සඳහා අවශ්‍ය මුදල් හදල් සම්පාදනය කර ගැන්ම සඳහා වෙනමම කැටයක් හෝ පන්කොළ පසුම්බියක් සෑම ගැමි නිවහනකම විය. සුමන සමන් දෙවි දේවතා වහන්සේ වෙනුවෙන් පඬුරු වෙන් කිරිම ද මේ සමගම ඇරැඹේ. බව භෝග අස්වැන්න කාසි පනම් බවට පත්වන සෑම වාරයක් පාසාම පඬුරු හා වන්දනා ගමන් මුදල් වෙනමම වෙන්ව සුරක්ෂිත වේ. සෑම ගංතුලානකම සිරිපා වන්දනා නඩය සංවිධානය කළ නඩේ ගුරෙක් විය. ඔහු සිරිපා වන්දනාව පමණක් නොව, වෙනත් වට වන්දනා ගමන් ද සංවිධානය කරන රට තොට හොඳින් දැන කියා ගත් කරුණු කාරණා තේරුමක් බේරුමක් කළ හැකි බොහෝ විට තලත්තෑනි ගැමියෙක් විය.නඩේ ගුරා සිරිපා වන්දනා සමය ඇරැඹීමට පෙර සිටම වන්දනා ගමනට සහභාගි වන වන්දනාකරුවන් එකතු පහදු කර ගැන්මට ගංතුලාන මුළුක්කාදියේ කරක් ගසයි. එසේ සැරිසරන විට, හා හා පුරා කියා නමෝවිත්තියෙන්ම සිරිපා කරුණා කරන්නට එක් වන වන්දනාකරුවෙකුට හෙවත් “කෝඩුකාර” ඇත්තකුට ගමනට පෙරාතුව සමන් දෙවියන්ගේ අඩවිය තුළ හැසිරිය යුතු අන්දම සහසුද්දයට කියා දෙයි. එය සිරිපා ගමනේදී කෝඩුකාරයාට ශක්තිමත් අත්වැලක් බවට පත්වන්නේ නිරායාසයෙනි.ගමනට පෙර දින සන්ධ්‍යාව උපත ලබත්ම, නඩේ ගුරා ඇතුළු වන්දනා ගමන්කරුවන් පිරිස ගංතුලානේ විහාරස්ථානයට ගොස් මහනාහිමිපාණන් බැහැ දැක ගමන පිළිබඳ කරුණු කාරණා විස්තර කියා උන්වහන්සේගෙන් ආශිර්වාද ලබා ගනිති. ඉක්බිති ආගමික වතාවත් ඉෂ්ට සිද්ධ කර දෙවි දේවතාවන්ට හා විශේෂයෙන් ගම්භාර දේවතාවන්ට බාරහාර වී පසු දිනට ඇරැඹෙන සිරිපා වන්දනාවට ශක්තිය හා දිරිය ලබා දෙන ලෙස ඉල්ලා සිටිති.පසු දින අරුණාලෝකය පූදිනවාත් සමඟම නියම කර ගත් ස්ථානයට රොක් වන වන්දනා නඩය මහත් හඬින් සාදු නද නංවා ගමනට මුල පුරති. සෑම වන්දනා ගමන්කරුවකුගේම උරහිසෙහි “සැහැල්ලුවක්” එල්ලෙයි. එතුළ ගමනට ඇවැසිම මාර්ගෝපකරණ හා ආහාර පාන අසුරා ඇත. සැදැහැවත් වන්දනාකරුවෙකුගේ උරපත්තෙහි රැඳෙන ‘සැහැල්ලුව‘ නමැති ගමන් මල්ල බෞද්ධ ගැමියාගේ අපිස් දිවි පැවැත්ම කියා පාන අපූර්වතම සංකේතයක් බඳුය.මේ සැහැල්ලුවක කැවිලි පෙවිලි අතර අග්ගලා නම් වරදින්නේ ම නැත. පිරිසුදු කිතුල් පැණියෙන් පදම් වී ගම්මිරිස් සැර යහමින් මුසු වූ අග්ගලාවක් හා කහට වතුර හෝ බෙලිමල් වතුර කෝප්පයක් තොල ගෑමෙන් කදු නැගීමේදී දැනෙන විඩාව සෝදා හැරිය හැකිය. අධික ශීතල සමනය කර ගැනීමටත් කදු තරණය සඳහා අවශ්‍ය ශක්තිය නිපදවා ගැනීමටත් මේ අග්ගලා බෙහෙවින් පොහොසත්ය.ගංතුලානේ කිසියම් ගෙයක අයෙකු සිරිපාදේ කරුණා කරනවා නම් එම ගෘහයේ ගැමි මාතාව අග්ගලා පිළියෙල කිරීම සිදු කරන්නීය. වර්තමානයේ මෙන් ප්‍රවාහන පහසුකම් නොවූ අතීතයේ ගමින් ගමට කෙටි මං ඔස්සේ බර කරත්තවලින් ගමනේ මුල් කොටස නිමා කර, සිරිපා වන්දනය කළ ඉපැරැණි මතක සටහන් තවමත් පැරැන්නන්ගේ මතක පොත්වල නොමැකෙන ලෙස පැළපදියම්ව පවතී.1948 වර්ෂයේදී බර කරත්තවලින් වන්දනා නඩ රැගෙන සිරිපා කරුණා කළ ප්‍රසිද්ධ නඩේ ගුරෙකු ලෙස නම් දරා සිටින්නේ, ගාල්ල දිස්ත්‍රික්කයේ උඩුගම නැඟෙනහිර විසු ‘දෙඩියගල මුත්තා’ (ඩී. ජී. අප්පුහාමි) නම් අයෙකි. ඔහු ජීවිත වන්දනාවෙන් සදහටම සමුගෙන ඇතත් මුත්තා කළ කී දෑ ගංතුලානේ ඇත්තන් අදටත් සිහිපත් කරන්නේ දෙඩියගල ගුරුන්නාන්සේ පිළිබඳ උපන් සෙනෙහෙබර සිතකිනි.වන්දනා නඩය උඩුගම සිට පිටිගලටත්, පිටිගලින් හොරණටත් හොරණින් ඉංගිරියටත් රැගෙන ගොස් ගිලීමලේ රන්කොත් විහාරය ද වන්දනා මාන කරවා රත් ගඟින් එගොඩ වී උඩුකුලාන හා සමන්තැන්න පසු කොට පලාබද්දලට පැමිණ සිරිපා කඳු ශිඛරය තරණය කිරීම අරඹා තිබේ.නඩය පලාබද්දල සිට පිය ඔසවද්දී ඔවුන්ගේ මුවින් නැඟෙන අඛණ්ඩ “සාධු සාධු” නාදය වාතලය සිප ගනිමින් ගිගුම් දෙයි.“තුන් සරණය පොත අතේ දරා ගෙන සිය නඩයේ ඉදිරියෙන් ගමන් කරමින් එහි පද්‍ය උස් ස්වරයෙන් මුවට නගා ගන්නා දෙඩියගල මුත්තා වරින් වර ‘අපේ බුදුන්’ යන්න උච්චාරණය කරනවාත් සමගම නඩයේ අනුගාමිකයෝ ‘අපි වදින්න’ යැයි හඬ නඟති.ඇළේ දොළේ වනතුරු වදුලේ අපූර්ව සෞන්දර්්‍යාත්මක රිද්මය විඳ ගනිමින් කරන චාරිකාව නඩයේ බොහෝ දෙනෙකුට රසවත් අත්දැකීම් උකහා ගැනීමට මග හෙලි පෙහෙලි කිරීමක් බඳුය.වෙහෙස විඳ සිරිපා වන්දනාමානය නිමවා ගංතුලානට නඩය සැපත් වන විට ගමේ ඇත්තෝ ඔවුන්ව පිළිගැනීමට කැවිලි පෙවිලි සාදා ගෙන කල් යල් බලමින් පසුවෙති. දොළොස් මහේ පහනට රැගෙන ගිය තෙල් වත් කොට, පහනින් රැගෙන එන තෙල් බදුන් පිළිගැනීමට පේවී සිටින ඇත්තන්ට නඩයේ අය පිරිනමන්නේ ඉමහත් ළෙන්ගතුකමකිනි. මේ තෙල් ආලේප කිරීමෙන් බොහෝ ලෙඩ රෝග නිවාරණය වනු ඇතැයි යන්න ගැමියන්ගේ විශ්වාසය තුළ එදා නිදන්ව පැවතුණි. සිරිපා වන්දනය දෙස සමාජ විද්‍යාත්මක ඇසකින් විමසන විට පෙනී යන්නේ, සිරිපා වන්දනා නඩය තුළ පවා වෙනමම උප සංස්කෘතියක් උපත ලබන බවකි.පී. එල්. ජානක විශ්වජිත්උඩුගම - ගාල්ල</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=as1002144</link>
    <topic>නෙළුම් විල,</topic>
    <author/>
    <content>ඉගැන්වීමෙන් නොනැවතී දරුවන්ට පාසල් බස්රථ ලබාදුන් ගුරුතුමාඅම්මා අපි වෙනුවෙන් කිරි කැපුවාඅතීතයේ සිරිපා කරුණා කළ අපේ ඇත්තෝනෙළුම් විලගුණසිංහ හෙට්ටිආරච්චිසෞඛ්‍ය වෛද්‍ය නිලධාරීහු වැඩමුළුවකට සහභාගිවෙමින් සිටියහ. එහෙයින් මට නියමිත සීමාවාසික පුහුණුව ලද නොහැකි විය.මම කුරුණෑගල ප්‍රාදේශීය සෞඛ්‍ය සේවා අධ්‍යක්ෂ වෛද්‍ය පතිරණ මහතා හමුවීමි.ඔහු මට සාවධානව සවන් දෙන ගමන් කොළයක යමක් සටහන් කළේය.’මේක දෙන්න අර එහා හෝල් එකේ කොන්ෆරන්ස් එක ඕගනයිස් කරන ගොකරැල්ලෙ එම්.ඕ.එච්. ඩොක්ටර් නිහාල්ට’ ඔහු දිගු කළ සටහන මම අතට ගතිමි.’සර් මගෙ බැච් එකේ අය?’’නෑ. ඔයා විතරයි. වෙන කවුරුවත් මට කීවෙ නෑනෙ. එයාලට ඕනෑ ඉන්ටර්න් කළා කියන අස්සන විතරයිනෙ. ආවාවෙකො. බාගෙට ඉගෙන ගෙන ලෙඩ්ඩු මරන්ඩ!’ මම නිහඬවීමි.’යන්න. ඔයාට දෙන්නෙ මගෙ ඩිවිෂන් එකේ ඉන්න දක්ෂම එම්.ඕ.එච්. කවදහරි සෞඛ්‍ය ක්‍ෂේත්‍රයෙ ඉහළටම නැඟලයි එයා නවතින්නෙ. එයා ළඟ ‘නෑ බෑ’ කියන වචන නෑ’මම වෛද්‍ය පතිරණයන්ට කීකරු වීමි.ඔහු කී දේ සැබෑ ය. මේ සුවිශේෂ වෛද්‍යවරයා වැඩමුළුව මෙහෙයවන අතර ලද සුළු ඉඩකඩක දී පවා කිසිදු පැකිළීමකින් තොරව මට දැනුම ලබාදුන්නේය. හය වසරකට පසු මම දෙල්තොට රෝහලේ සිට මතුගම රෝහලට ස්ථාන මාරුවක් ලදිමි.ගතවූයේ සතියකි. ගංවතුරින් පෙදෙස ම යට විය. තෙදිනක් යනතුරු විදුලිය විසන්ධි විය. ශීතකරණයේ වූ ළදරු එන්නත් බෙහෙත් තොගය නියමිත උෂ්ණත්වයෙන් පවත්වා ගැනීම අසීරු විය. කලබලයට පත් මම කළුතර ප්‍රා.සෞ.සේ. අධ්‍යක්ෂවරයා දුරකථනයෙන් ඇමතීමි. එවකට මා ඔහු දැක තිබුණේ නැත. එහෙත් ඔහු මට ඊට ක්ෂණික විසඳුමක් ලබාදුන්නේ ‘ඔයා ඒකෙ වැදගත්කම හරියට ම ඉගෙනගෙන තියනව‘ යි කියමිනි.සර්, ඒකෙ ගෞරවේ ලැබෙන්න ඕනෑ මාව පුහුණු කරපු ගොකරැල්ලෙ එම්.ඕ.එච්. ඩොක්ටර් නිහාල්ට’ මම කීමි.’ඒ කොයි කාලෙද?’මම දින වකවානුකීමි. ඔහු මහ හඬින් සිනාසුණේය.’ඇයි සර් හිනාවෙන්නෙ?’’චම්ප, එහෙමනං ඒ ගෞරවෙත් මටනෙ’ කී ඔහු දුරකථනය විසන්ධි කළේ ය.එදා ගොකරැල්ලේ සිටි සෞඛ්‍ය වෛද්‍ය නිලධාරිවරයා මෙදා කළුතර ප්‍රා.සෞ.සේ.අධ්‍යක්ෂවරයා වූ වෛද්‍ය නිහාල් ජයතිලක මහතා ම බව මා දැනගත්තේ එවිට ය.සැබැවින් ම ‘නෑ, බෑ, හෙට බලමු’ වැනි වචන ඔහු ළඟ නොවීය.මතුගම රෝහල් සේවකයන් රැයෙහි බැහැර යති’යි යන චෝදනාවක් නැඟී තිබිණ. ඔහු මැදියම් රැයේ මතුගම රෝහලට කඩාවැදුණේය.කෙළින්කන්ද බඳු දුෂ්කර ගම්මානවල ජංගම වෛද්‍ය සායන පැවැත්වූ ඔහු ඒ ප්‍රදේශ බලධාරීන් ගේ අවධානයට යොමු කළේය. වෛද්‍යවරුන් වූ අප ඒ සායන කරා රැගෙන යන්නට උදෑසන හයට සිය රියෙන්ම පැමිණියේ ප්‍රමාදය පිළිබඳ මැසිවිලිවලට ඉඩ නොතබමිනි. වරක්, විශේෂඥ වෛද්‍යවරයකුට අත්‍යවශ්‍ය ව තිබූ බෙහෙතක් පළාත් අධ්‍යක්ෂවරයා ගේ අනුමතිය ද ලබාගෙන පැය තුනක් ඇතුළත කොළඹින් රැගෙන එන්නැයි ඔහු සිය රථය ද මට දී කීවේ මා මහමඟ යමින් සිටි අවස්ථාවක ය.වසර පහළොවකට පමණ පසු මීරිගම රෝහලේ දී ඔහු මට හමුවිය. එහි පැවැති උත්සවයකට ඔහු සහභාගි වූයේ සෞඛ්‍ය අමාත්‍යාංශයේ අතිරේක ලේකම් වශයෙනි.’එයා දක්ෂය, සෞඛ්‍ය ක්‍ෂේත්‍රයෙ ඉහළටම ගිහින් තමයි එයා නවතින්නෙ’ විසිවසරකට පෙර එදා කුරුණෑගල ප්‍රා.සෞ.සේ. අධ්‍යක්ෂවරයා කී වදන් සැබෑවී තිබේ.නිහාල් ජයතිලක වෛද්‍යවරයාණනි හැමට සුවසෙත සලසමින් ඔබ ඉදිරියට යන ගමන ගැන මසිත සොම්නසින් පිරේ. මේ සටහන ඔබට උපහාර පිණිස වේවා!  මීරිගම ලි.ප.වෛ.නි. චම්පා එදිරිසිංහ මහත්මිය විසින් යොමු කරන ලද ලිපියක් ඇසුරිනි.  නුවරඑළියේ මඟුල් ගෙදරක ගොස් එමින් සිටිය දී ගමන් විඩාව නිවාගෙන යමක් බොනු පිණිස ගම්පොළ හෝටලයකට ගොඩවීමු. අප කණ්ඩායම පවුලේ සාමාජිකයන් ගෙන් සැදුම් ලද්දේ විය.අප සිතා සිටියේ දියණිය ගේ කුණ්ඩසාලේ නිවෙසට යෑමට ය. ඊට අපූරු හේතුවක් තිබිණ. ඈ පුතු, අප මුනුබුරු විදුරගේ සිවු වැනි උපන් දිනය යෙදී තිබුණේ පසු දාට ය. ඒ වෙනුවෙන් ආගමික කටයුත්තක යෙදීම අප ගේ අදහස විය. සප්පායම් වූ අපි හෝටලයෙන් පිටතට ආවෙමු. හෝටලය පිහිටා තිබුණේ මහවැලි ගං ඉවුරේ ය. ගඟට උඩින් ඇති පාලම දෙස අපේ අවධානය යොමු විය.අපේ නෙත් එකවර ම පැහැර ගත්තේ පාලම ඔස්සේ එළදෙනක දක්කා ගෙන ආ මිනිසුන් දෙදෙනෙකි. එළදෙන කඹ දෙකකින් බැඳ සිටියා ය. මුල් මිනිහා එළදෙන ඇද ගෙන එමින් සිටියේ ය. දෙවැන්නා එළදෙන ගේ ගමන ඉක්මන් කරනු පිණිස පිටුපසින් දක්කමින් සිටියේ ය.ඒ දසුන මසිත ගැස්සී ය.‘සීයෙ අර තැත්තව දෙපැත්තෙන් ඇදගෙන යන්නෙ ඇයි?’ මුනුබුරා ඇසුවේ ය.මා පත් වූයේ ලොකු අසීරුතාවකට ය. මට ඔහුට බොරු නොකිව හැකි ය. කිසි දින බොරු නොකියන හැටියට මා ඔහුට උපදෙස් දී තිබේ.‘පුතේ, ඒ තැත්තව ගෙනියන්නෙ මරන්ඩ!’ මම කීමි. ඒ හඬ ශෝකාකූල විය.‘මරන්ඩ! අනේ පව් සීයෙ, අපි ඒ තැත්තව මරන්ඩ දෙන්නෙ නැතුව බේර ගම්මු! බේරගෙන තණකොළ කන්ඩ දීල හදා ගම්මු! අනේ සීයෙ, ඒ තැත්තව මරන්ඩ දෙන්ඩ එපා! මරන්ඩ දෙන්ඩ එපා!’ මුනුපුරා විරෝධය පාමින් කෑගාන්නට වූයේ ය.ඔහු ගේ විරෝධය අප හැම දෙන සලිත කර දැමුවේ ය.‘මේක හරි ප්‍රශ්නයක්නෙ තාත්තෙ! මොකද කරන්නෙ? සතාව බේර ගන්ඩ කතා කරල බලමු ද?’ බෑණාත්, දියණියත් මට යෝජනා කළහ.මම ඉදිරියට ගොස් මිනිසුන් දෙදෙනා නතර කළෙමි.‘මේ එළදෙන කොහෙද ගෙනියන්නෙ?’‘මස් කඩේට’‘අපිට බැරිද මේකිව බේර ගන්ඩ?’‘මුදලාලි හම්බ වෙලා කතා කරන්ඩ වෙයි’ඔවුහු මුදලාලි හමු විය යුතු තැන කියා එළදෙන ද දක්කා ගෙන ගියහ.‘අනේ සීයෙ තැත්තව බේර ගම්මුකෝ’‘හරි පුතේ අපි ගිහින් ඌව බේර ගම්මු. තැත්ත එතෙන්ට යන්ඩ තව වෙලා තියනවනේ. එතකං අපි මහවැලි ගඟයි, පාලමයි බලමු’ඒ පොරොන්දුව පිට මුනුපුරා පරිසරයේ චමත්කාරය දැක බලා ගන්නට අප සමඟ ගං ඉවුරට ආයේ ය.වෙලාව අල්ලා අපි මස් මුදලාලි සොයා ගියෙමු.මම පිරිසෙන් වෙන් වී මුදලාලි ගේ කුටියට ගියෙමි.ඔහු මගේ කතාවට සවන් දී සිය තීන්දුව දුන්නේ ය.“මහත්තය, වැස්සිව වුවමනා නං රුපියල් තිස් දහක් දෙන්ඩ! ඒත් මහත්තේල වැස්සිව මරණෙන් බේර ගන්න නිසා මං ගාණ ටිකක් අඩු කරන්නං. හොඳයි, රුපියල් විසි අටදහක් දෙන්ඩකො’අපි රුපියල් පන්දහසක අත්තිකාරමක් ගෙවා ඊට රිසිට් පතක් ලබා ගෙන පසුදා දහවල් ඉතිරි මුදල ගෙවන පොරොන්දුව පිට ආපසු ආවෙමු. කලින් යොදා ගත් පරිදි දියණිය ගේ නිවෙස බලා ගිය අපි පසු දින දහවල නියමිත මුදල ද රැගෙන මස් මුදලාලි සොයා ගියෙමු.අපේ එළදෙන සෙසු ගවයන් ගෙන් වෙන් කරනු ලැබ සිටියා ය. මරණයට නියම වූ ගවයන් සිටි ශාලාවේ ගවයෝ දහ පහළොස් දෙනෙක් වූහ.එළදෙන ගේ ජීවිතය බේරා ගැනීම අපට ඉමහත් සතුටක් වුවද මරණයට කැපවූ සෙසු ගවයන් දකිද්දී අප හදවත් ‘හොස්’ ගා දැවී ගියේ ය.ඊළඟට අපි පශු වෛද්‍ය නිලධාරියකු හමු වී ඔහු ගේ උපදෙස් පරිදි ගොවි පවුලක් සොයා වැස්සී රැක බලා ගනු පිණිස ඔවුනට බාර කළෙමු.‘තැත්තා’ ගේ දිවි රැක ගැනීම ගැන පුංචි මුනුබුරු විදුර මහත් සේ සතුටට පත්ව සිටියේ ය.මේ සත් කාර්යයෙහිලා තුති පිදිය යුතු පිරිසක් වෙයි. මුලින් ම තුති පිදිය යුත්තේ ඒ කෙරෙහි අප යොමු කළ පුංචි විදුරට ය. පුංචි මුනුබුර, ඔබට නිරෝගී සම්පත ළඟා වේවා! මීට අදාළ සියලු වැය දරන ලද්දේ දියණිය තනුජාත්, බෑණනුවන් වන උමන්දත් ය. ගොවි පවුලක් සොයා දී ගවයාට අවශ්‍ය එන්නත් සපයා දෙමින් සහාය වූ හසලක පශු වෛද්‍ය ආයතනයේ සේවයේ නියුතු මධුර නමැති මා බෑණනුවන් ගේ සොහොයුරුටත්, එළදෙනට එන්නත් දීමෙන් සහාය වූ පේරාදෙණිය පශු වෛද්‍ය ආයතනයේ වෛද්‍යවරයාටත්, මා පියාදර බිරියටත් තුති පුදමි.  කුලියාපිටියේ, ඇඹව, වෙන්දේසිවත්තේ වල්පොළ දයා සමරසිංහ මහතා විසින් යොමු කරන ලද ලිපියක් ඇසුරිනි.  ඉකුත් ජනවාරි තුන් වැනි දින ‘ඇසට කාචයක්’ යන හිසින් නෙළුම්විලේ පළ වූ වීරකොඩියානේ, ඉහළ වීරකොඩියානේ, පල්ලිය පාරේ, අංක 168 දරන ස්ථානයේ ඩී. එම්. එල්. බණ්ඩාර මහතා විසින් යොමු කරන ලද ලිපියට අදාළ ව කොළඹ 10, ජාතික අක්ෂි රෝහලේ අධ්‍යක්ෂ වෛද්‍ය එස්. ඒ. එච්. ලියනගේ මහතා ලිපියක් එවා තිබේ.එහි මෙසේ සඳහන් වෙයි.“පරිත්‍යාගශීලීන් ගෙන් අප වෙත ලැබී ඇති අක්ෂි කාච ඇති බැවින් අදාළ ලිපිය එවා ඇති ඉහළ වීරකොඩියානේ ඩී. එම්. එල්. බණ්ඩාර මහතාට අක්ෂි කාචයක් ලබා දී, ශල්‍ය කර්මයක් සිදුකර දිය හැකි බව සතුටින් දන්වමි.”බණ්ඩාර මහතා මේ වන තුරුත් අක්ෂි ශල්‍යකර්මය සිදුකර ගෙන නැත්නම් ඉහත සඳහන් අධ්‍යක්ෂ ලියනගේ වෛද්‍යවරයාණන් අදාළ රෝහලේ දී හමුවන ලෙස කාරුණික ව දන්වමි.  - සංස්කාරක  අධ්‍යාපන උපදේශනයක පිහිටෙන් තම දරුවා ගේ අධ්‍යාපන කටයුතු සාර්ථක වීම හේතු කොට ගෙන කෑගල්ලේ චන්දිමාලා ජයවර්ධන මහත්මිය විසින් යොමු කරන ලද තුති ලිපියක් ‘සම්පත් දායකයාණෝ’ යන හිසින් ඉකුත් ජනවාරි තුන් වැනි දින ‘සිළුමිණ’ නෙළුම්විලේ පළ විය. ඊට අදාළ උපදේශක මහත්මා ගේ (සම්පත්දායකයන් ගේ) ලිපිනය සහ දුර ඇමතුම් අංකය ජයවර්ධන මහත්මිය විසින් නෙළුම්විලට යොමුකර තිබුණු නමුත් උක්ත උපදේශක මහත්මා ගේ අනුදැනුමෙන් තොරව එය පළ කළ නොහැකි බව අපි සඳහන් කළෙමු.එසේ වුව ද, ‘සම්පත් දායකයාණන් ගේ’ ලිපිනය හෝ දුර ඇමතුම් අංකය ඉල්ලා සිළුමිණ පාඨකයෝ බොහොමයක් අපට ඇමතුම් දුන්හ; ලිපි එවූහ.මේ නිසා ම අපි ඉකුත් නෙළුම්විලක ඒ මහතා අමතා වෙන ම සටහනක් පළ කළෙමු. නිහඬතාව බිඳ අපට ප්‍රතිචාර දක්වන ලෙස එමගින් ඉල්ලා සිටින ලදි.ඒ අනුව ඒ මහතා අපට ප්‍රතිචාර දක්වා තිබේ.ඒ මෙසේ ය.“සම්පත්දායකයාණෝ” යන මැයෙන් ඉකුත් ‘සිළුමිණ’ නෙළුම්විලක පළවූ ලිපියේ මගේ කැමැත්තෙන් තොර ව මාගේ ලිපිනය මෙන් ම දුර ඇමතුම් අංකය ද පළ කිරීමට නොහැකි බව සඳහන් කර තිබිණි. ඒ පිළිබඳව තුති පුදමි.මවිසින් කරගෙන යනු ලබන උපදේශන සේවාවෙන් සමාජයේ බහුතරයකට යහපතක් සිදුවන බැවින් මගේ අනන්‍යතාව පුවත්පතේ පළ කිරීමට මගේ විරුද්ධතාවක් නොමැති බව මෙයින් දන්වමි.”මගේ ලිපිනය හා දුර ඇමතුම් අංකය පහත පළ වේ.ඕ. එස්. වීරසිංහ මහතා, අංක 271 සී, සීලවිමල මාවත, ඔරුවල, අතුරුගිරිය. දුර ඇමතුම් අංකය : 0774536553  - සංස්කාරක  මම 138 මහරගම බසයක හිඳ සිටියෙමි.පුංචි දියණියක වඩාගත් ළාබාල මවක් දෙල්කඳ හන්දියේදී බසයට ගොඩවූවාය.ඇයට හිඳ ගැනීමට අසුනක් ද ලැබිණි.පුංචි දියණිය උපැස් සඟළක් ද පැළැඳ සිටියාය. එය රඳවනු පිණිස හිස වටා යවන ලද පටියක් ද විය.අටේ කණුව පසුවත් ම තරුණ මව කොන්දොස්තර ඇමතුමාය.’මල්ලි, විජේරාම මහජන බැංකුව ළඟ පොඩ්ඩක් නවත්වන්න පුළුවන්ද?’ඉල්ලීම ඉටු විය.ඇය පුංචි දියණිය ද වඩාගෙන බිමට බැස්සා ය. ආපසු හැරී කොන්දොස්තර සොයුරා වෙත කෙළෙහිගුණ පිරුණ සිනාවක් පෑවාය. අනතුරුව බැංකුව වෙත යන්නට හැරුණා ය.’පව් නේද?’ තරුණ කොන්දොස්තර තැන තරුණ රියැදුරු තැනට කීවේය.’අපේ අම්මලත් අපිව ඔහොම අරගෙන යන්ඩ ඇති’ රියැදුරු තැන ගියරය ක්‍රියාත්මක කළේය.මවු ගුණ සුවඳ හඳුනන ඒ පුතුන් දෙදෙනාගේ දෙබස මා සිත මුදු මොළොක් කළේය.  බොරලැස්ගමුවේ චන්ද්‍රා මල්ලවආරච්චි මහත්මිය විසින් යොමු කරන ලද ලිපියක් ඇසුරිනි.  මේදිනවල මා ගත කරන්නේ රඹුක්කන ය. ව්‍යාපාර කටයුතුවල පහසුව පිණිස ය.පොදු වෙළෙඳ පොළ ඉදිරිපිට දී මැදිවිය ඉක්මවූ මහතකු මගේ අවධානයට යොමු විය. පරණ නමුත් පිරිසිදු යුරෝපීය ඇඳුම් හැඳි ඔහු අත වූයේ පරණ පන් මල්ලකි. මා මෙබඳු පන් මල්ලක් දුටුවේ වසර ගණනාවකට පසුව ය.’මහත්තයට පරණ භාණ්ඩයක් අහුවෙලා තියෙන්නේ! අපේ මහත්තයා, ඕව තමයි නියම බඩු!’ රෙදි සාප්පු ව්‍යාපාරිකයෙක් කීවේ ය.’අනේ මුදලාලි, මේ ගාලු යන ගමං පොතුපිටියෙදි ගත්තා! පුංචි කාලෙ ඉස්කෝලෙට පොත් දාගෙන ගියා. පස්සෙං පහු සමූපෙට හාල් ගන්ට ඇරං ගියා. හැබැයි ඒකට අම්මා රෙද්දක් වට කර මහල තිබුණ නෙයැ. ඉලන්දාරි කාලෙ කුලී වැඩට යනකොට බත් ගෙඩියයි, අඩුවැඩියයි දාගෙන ගියා. ඉතිං මුදලාලි මේක කොහොම අමතක කරන්නෙ?’ මහත්තයා නවීන පන්නයේ යතුරු පැදියක නැගී ගියේ ය.සිය රට දේ ඇසුරෙන් නැගෙන ජීවන සුවඳ ඒ මහතා ගේ කතාවෙන් මට ඇහුණේ ය.  කොටුවල්පළ සිරි මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002141</link>
    <topic>මෝහනය මානසික ශල්‍යකර්මයක්</topic>
    <author>ගාමිණි සුසන්ත</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?මනසේ පවතින රෝගී බව ශාරීරික රෝගවලට පවා හේතු වන බව සෑම ආගමික ශාස්තෘවරයකුම පෙන්වා දී තිබෙන කරුණක්. එය නවීන මනෝ විද්‍යාත්මක පර්යේෂණ මඟින් ද තහවුරු වී තිබෙනවා.මනසේ තිබෙන විවිධ දුර්මත, පීඩාකාරී සිතිවිලි මෙන්ම ව්‍යාකූල තත්ත්වයන් ඉවත් කිරීම මඟින් ශාරීරික රෝගාබාධ රැසක් සුවපත් කළ හැකි යි. එහිදී මනෝ චිකිත්සාව සහ මෝහනය බොහෝ සෙයින් යොදා ගනු ලබනවා. ශ්‍රී ලංකාව තුළ මෙම ප්‍රතිකාර ක්‍රම පිළිබඳව අවබෝධයක් බොහෝ දෙනකුට නොමැති වුවත්, බටහිර රටවලත් ආසියාවේ බොහෝ රටවලත් මනෝ චිකිත්සාව සහ මෝහනය ශාරීරික රෝගාබාධ සුව කිරීමට භාවිත කරන ප්‍රධාන උපක්‍රමයක් ලෙස භාවිත වෙනවා. අද ‘සුවමග‘ වෙන් වන්නේ මනෝ චිකිත්සාව සහ මෝහනය මඟින් විවිධ ශාරීරික රෝගාබාධ සුවපත් කරගන්නේ කෙසේ ද යන්න සොයා බැලීමටයි. මේ ගැන අද අදහස් දක්වන්නේ ප්‍රවීණ හෝමියෝපති වෛද්‍යවරියක මෙන්ම මනෝ චිකිත්සකවරියක ද වන ජීවනී හසන්තා වික්‍රමතුංග මහත්මියයි.මනෝ චිකිත්සාව සහ මෝහනය යනු කුමක් ද?මනෝ චිකිත්සාව ඉතාම පුළුල් විෂයක්. මනෝ විද්‍යා උපදේශනය, මෝහනය, සිත සන්සුන් කිරීමේ භාවනා ක්‍රම ආදි විවිධ කාර්යයන් මනෝ චිකිත්සාවට අයත් වෙනවා. එමෙන්ම මනෝ චිකිත්සාව සඳහා විවිධ ඖෂධ පවා යොදා ගන්නවා. කායික මානසික ආධ්‍යාත්මික සුවය සඳහා කරනු ලබන සියලුම කාර්යයන් මනෝ චිකිත්සාව ලෙස හඳුන්වන පුළුල් විෂයට අයත් වෙනවා. මනෝ චිකිත්සාව මානසික මෙන්ම කායික රෝග රැසක්ම සුව කිරීම සඳහා භාවිත කළ හැකි ක්‍රමවේදයක්; ප්‍රතිකාර ක්‍රමයක්.මෝහනය යනු මනෝ චිකිත්සාවේදී යොදා ගන්නා ඉතාම වැදගත් ප්‍රතිකාර ක්‍රමයක්. ‘මෝහනය’ යන වචනය ඇසූ විට බොහෝ දෙනෙක් බියක් දක්වනවා. පියවි සිහිය නැතිවී ගොස් තමාව තමාගේ පාලනයෙන් ඉවත්ව ගොස්, තවත් අයකුට අවශ්‍ය ආකාරයට හැසිරෙන ක්‍රමයක් ලෙසයි ‘මෝහනය’ බොහෝ දෙනෙක් හඳුනාගෙන තිබෙන්නේ.එය ඉතා වැරැදි මතයක්. මෝහන නිද්‍රාවකට පත්වූ අයකුට ලෙහෙසියෙන්ම යෝජනාවකට අනුව මෝහනයෙන් අත්මිදිය හැකියි. යෝජනාවක් නොලැබී ස්වල්ප වේලාවක් ගත වුවහොත් ඉබේම එම පුද්ගලයා අවදි වෙනවා. එයයි මෝහනයේ ස්වභාවය. මෝහනය යන වචනය ඇසූ විට තවත් පිරිසකගේ සිහියට නැගෙන්නේ පසුගිය ආත්මය පිළිබඳව කතා කරන, එම ආත්ම භවයන් පිළිබඳව තොරතුරු සොයන ක්‍රමයක් ලෙසයි.මෝහනය මඟින් පසුගිය ආත්ම භවයන් පිළිබඳව තොරතුරු සොයා බැලිය හැකි වුවත්, එය මෝහන විද්‍යාවේ ඉතා සරල කුඩා කොටසක් පමණයි. වර්තමානයේදී මෝහන ප්‍රතිකාර මානසිකව මෙන්ම ශාරීරිකව ද පෙළෙන රෝගාබාධ රාශියකින් මිදීමට ලෝකය පුරා ඉතා සාර්ථකව යොදා ගන්නවා. මනෝ විද්‍යාත්මක ප්‍රතිකාර ක්‍රමයක් වන මෝහනය්, කිසිදු ඖෂධ භාවිතයකින් තොරව විවිධ කායික මානසික රෝගාබාධවලින් මිදී අලුත්, ප්‍රබෝධවත්, සහ සැනසිලිදායක ජීවිතයක් ගෙවීමට උපකාර කර ගත හැකියි.හෝමියෝපති වෛද්‍ය මනෝ චිකිත්සක උපදේශිකා ජීවනී හසන්තා වික්‍රමතුංගමෝහන ප්‍රතිකාර මඟින් විවිධ හේතූ නිසා ගිලිහී ගිය ආත්ම විශ්වාසයත්, පෞරුෂයත් නැවත ඉතා සාර්ථකව ගොඩනඟා ගත හැකියි. එමෙන්ම මත්ද්‍රව්‍ය සහ මත්පැන්වලට දක්වන ගිජු බවෙන් අත්මිදීමටත් මානසික ආතතිය පාලනය කරගෙන මතක ශක්තිය දියුණු කරගැනීමටත් ශාරීරික ශක්තිය වඩවා ගැනීමටත් උපකාර වෙනවා.මෝහනය මඟින් සිදු කරන්නේ යම් පුද්ගලයකුගේ යටි සිතේ දීර්ඝකාලීනව පවතින අත්දැකීම් අවුස්සා යටි සිතේ තිබෙන ගැටලු සහගත තත්ත්වයන් “යෝජනා” මඟින් සැකසීමයි.රෝග සුව කර ගත හැකි බලවත් උපක්‍රමයක් වන මෙය ආශ්චර්යවත් සිදුවීමක් හෝ මායාවක් හෝ නොවේ. මෝහන විද්‍යා මූලධර්ම මුලින්ම ලොවට හඳුන්වා දුන්නේ පුරාණ ඊජිප්තු වෛද්‍යවරුන් විසින්. ඒ සාමාන්‍ය ප්‍රතිකාර ක්‍රමවලින් සුව කළ නොහැකි රෝග, සුවකිරීමේ ක්‍රමයක් ලෙසයි.මෝහනයට පත්වන විට මනසේ ඇතිවන්නේ නින්දට යාමට පෙර යමෙකුගේ සිතෙහි ඇතිවන තත්ත්වයයි. කැමැත්තකින් තොරව යමෙකු මෝහනයට පත් කළ නොහැකියි.එමෙන්ම මෝහනයට පත්වූ අයකු තමා අකැමැති කිසිවක් කිරීමට මෝහන නිද්‍රාවේදී ඉදිරිපත් නොවීම ද විශේෂ ලක්ෂණයක්. ළමයින් ස්වභාවයෙන්ම වැඩිහිටියන්ගේ අණට අවනත වීමට හුරු වී ඇති නිසා ළමයින් ලෙහෙසියෙන්ම මෝහනයට පත් කළ හැකියි.යටි සිත සමග තද සබඳකමක් නිරතුරුවම පවත්වාගන්නා ඉතා සංවේදී පුද්ගලයින් වන කලාකරුවන් ද නිතරම අනෙකුගේ අණ පිළිපැදීමට පුරුදු වී සිටින සොල්දාදුවනුත් ඉතා පහසුවෙන් මෝහනයට පත් කළ හැකියි. උමතු රෝගීන් මෝහනයට පත් කළ නොහැකියි. එයට හේතුව වන්නේ උමතු රෝගීන් ජීවත්වන්නේ තමා විසින්ම මවාගත් ලෝකයක වීම නිසයි.මෝහනයෙන් සුවපත් කළ හැක්කේ කුමන අන්දමේ රෝගාබාධයන් ද?මෝහනයෙන් බොහෝ කායික සහ මානසික රෝග සුවපත් කළ හැකියි. විශේෂයෙන්ම සිත මූලික කරගෙන පැන නගින ලෙඩ රෝග. මෝහනයේදී අප ගනුදෙනු කරන්නේ සිත සමග. මිනිස් සිත ප්‍රධාන වශයෙන්ම කොටස් දෙකකට බෙදා දක්වන්න පුළුවනි. එදිනෙදා වැඩ කටයුතුවලදී බොහෝ විට භාවිත වන්නේ උඩු සිතයි. උඩු සිතට යම්කිසි යෝජනාවක් නැවත නැවත කරන විට එම සිතිවිල්ල බර සිතිවිල්ලක් බවට පත්වී යටි සිතේ තැන්පත් වෙනවා.එම සිදුවීම, ජලය වීදුරුවක් තුළට ජලයට වඩා බර යකඩ තඹ වැනි ද්‍රව්‍යයක් යෙදූ විට එම බර ද්‍රව්‍ය වතුර වීදුරුවේ පහළට ගමන් කරනවා වාගෙයි. අපි අපේ යටි සිතට නරක සිතිවිලි, විනාශකාරී සිතිවිලි ඇතුළත් කරගත හොත් ඒවා යටි සිතේ තැන්පත්වී අපේ මනසට මෙන්ම ශරීරයට ද ලෙඩ ඇති කරනවා.පිළිකා, ආතරයිටීස්, විවිධ චර්ම රෝග, තරබාරු බව, අධික කෘශ බව, දරු ඵල හීන වීම වැනි කායික රෝගී තත්ත්වයන් ඇතිවීමට යටි සිතේ තැන්පත් වන නරක මෙන්ම සෘන සිතිවිලි ද හේතු වෙනවා. එම සෘන සිතිවිලි ඉවත් කර ධනාත්මක සන්සුන්, සුබවාදී සිතිවිලි යටි සිතට ඇතුළත් කිරීම මඟින්, රෝගාබාධයන් සුව කිරීමට මෝහන ප්‍රතිකාර යොදා ගත හැකි වෙනවා. විවිධ ඇබ්බැහිවීම්, නින්ද නොයාම, ගොත ගැසීම, හීනමානය වැනි තත්ත්වයන් මඟහරවා ගැනීමට ද මෝහන චිකිත්සාව යොදා ගත හැකි වෙනවා.විශේෂයෙන්ම මනසට විශාල ලෙස වද දෙන උමතු රෝග, කාංසාව, ක්ලමථය, විෂාදය, වැනි රෝගාබාධ සුව කිරීමට මෝහන ප්‍රතිකාර ඉතාම ප්‍රත්‍යක්ෂ ලෙස යොදා ගත හැකියි. මෙහිදී විශේෂයෙන් සඳහන් කළ යුතු කරුණක් තිබෙනවා. එනම්, ඉහතින් දැක්වූ රෝගාබාධයන් බොහොමයක් මෝහන ප්‍රතිකාර මඟින් පමණක් නිසි සුවයක් ලබාගත නොහැකි බවයි.ඒ සඳහා ඖෂධීය ප්‍රතිකාර ද නොකඩවා ලබාදීම ඉතා වැදගත්. උදාහරණයක් ලෙස කාන්තාවකගේ ගර්භාෂයේ ඇති ෆයිබ්‍රොයිඩ් ගෙඩි මෝහන ප්‍රතිකාර මඟින් පමණක් සුව වන්නේ නෑ. එසේම ආතරයිටිස් රෝගයත් මෝහන ප්‍රතිකාර මඟින් පමණක් සුව වන්නේ නෑ. ඒ සඳහා සුදුසු වෛද්‍ය වරයකුගේ ඖෂධීය ප්‍රතිකාර ගන්නා අතරතුර මෝහන ප්‍රතිකාර ද කිරීමෙන් ඉතා ඉක්මන්, ඉතා පහසු, සම්පූර්ණ සුවයක් ලබා ගත හැකි වෙනවා. මෙහිදී මෝහනය මඟින් සිදු කරන්නේ එම ශාරීරික රෝගාබාධය ඇතිවීමට කිසියම් මානසික සාධකයක් හේතු වී ඇත්නම්, ඒ පිළිබඳව මෝහන විශ්ලේෂණය මඟින් සොයා බලා එය මනසින් ඉවත් කිරීමයි.කිසියම් කායික රෝගයක් ඇති වීමට කායික සාධක මෙන්ම මානසික සාධකයන් ද මුල් වී ඇත්නම්, කායික සාධක ඉවත් කිරීමට පමණක් ඖෂධීය ප්‍රතිකාර කිරීම, ගිනි කන්දක් උඩින් බටර් තවරන්නාක් වැනි ක්‍රියාවක්. කන්දේ තවරන ලද බටර් කාලයක් තිබෙන්නට නම්, කන්ද තුළ ඇති ගින්දර ඉවත් කළ යුතුයි.මෝහන ප්‍රතිකාර මඟින් මනසින් විනාශකාරී අනවශ්‍ය සිතිවිලි ඉවත් කිරීම මනසට කරන ශල්‍යකර්මයක් වැනියි. මෙහිදී සිදුවන්නේ මනසේ තිබෙන විනාශකාරී සිතිවිලි ඉවත් කර ධනාත්මක සුවදායී සිතිවිලි ඇතුළත් කිරීමයි. මෝහනයේදී මෝහනයට ලක්වන පුද්ගලයාගේ සිතිවිලි විශ්ලේෂණය කරනු ලබනවා.එමඟින් කිසියම් රෝගයකට කිසියම් මානසික ගැටලුවකට හේතු වූ සාධක හඳුනා ගැනෙනවා. පසුව එම සාධක මනසින් ඉවත් කරගැනීමට අවශ්‍ය විවිධ ක්‍රම ශිල්ප (technic) කියා දෙනවා. එමඟින් මෝහනයට ලක්වූ තැනැත්තාට තම ගැටලුව නිරාකරණය කර ගත හැකියි. නිවැරැදි උපදෙස් ලැබ මෝහන නිද්‍රාවෙන් අවදි වූ පුද්ගලයා නැවත සමාජයට එන්නේ සම්පූර්ණයෙන් ම නැවත සකස් වූ (Re Program) පුද්ගලයකු ලෙසින්.මෝහනයට ලක්වීමෙන් යමෙකුගේ පෞද්ගලිකත්වය නැති වෙනවා ද?මෝහන ප්‍රතිකාර සඳහා අප යා යුත්තේ වෘත්තීය මට්ටමේ මෝහන චිකිත්සකයින් වෙත පමණයි. එවැනි පුද්ගලයින් ක්‍රියා කරන්නේ ඉතාම වගකීමෙන්. මෝහන චිකිත්සකයින් තුළ තිබිය යුතු ප්‍රධානතම ගුණාංගය වන්නේ රහස්‍ය භාවයයි.ඒ නිසා වෘත්තීය මට්ටමේ මෝහන චිකිත්සකයකු වෙත යාමට බිය විය යුතු නෑ. මුල් කාලයේදී මෝහන චිකිත්සාව සිදු කළේ මනෝ වෛද්‍යවරු විසින් පමණයි. පසුකාලීනව මනෝ චිකිත්සාව සහ මෝහනය පිළිබඳව විශේෂයෙන් හදාරන ලද පුද්ගලයින් බිහිවුණා.මෝහන ප්‍රතිකාර ගැනීමට යොමුවිය යුත්තේ එවැනි පළපුරුදු පුද්ගලයින් වෙතින් පමණයි. ඔවුන් වෙතින් යමෙකුගේ පුද්ගලිකත්වයට හානි සිදුවන්නේ නෑ.මෝහනයෙන් සුවපත් කළ රෝගයක් නැවත මතු වීමේ හැකියාව තිබෙනවා ද?වෘත්තීය මට්ටමේ මෝහන චිකිත්සකයකු විසින් මෝහනයෙන් කිසියම් රෝගයක් සුවපත් කළේ නම්, එය නැවත මතුවන්නේ නෑ.ගාමිණි සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002142</link>
    <topic>අම්මා මට මනාලයෙක් හොයනවා</topic>
    <author>තුෂාරි වික්‍රමසිංහ</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?පබෝධා සංදීපනීපරම්පරාවෙන්ම කලාවට උරුමකම් කියන්නට සමත් වූ වාසනාවන්තියන් අතර ඇය සැබෑම වාසනාවන්තියක වන්නීය. මවගේ සුරතේ එල්ලී කලාව උරුම කරගත් ඇයට කලා ක්ෂේත්‍රය ආගන්තුක නොවේ.ඇගේ සුසුමද, කඳුළ ද, ආත්මය ද කලාව හා බද්ධව පවතී. පබෝධා සංදීපනී අද වන විට කලා අඹරේ දිදුළන තාරකාවක්. පබෝධා ‘රසඳුන’ සතුටු සාමීචිය ආලෝකවත් කළ මොහොතයි මේ.පබෝධා ගැන ආයෙමත් රසික රසිකාවියන් කතාබහ කරන්නට පටන් අරගෙන නේද?“මේ දිනවල මම රංගනයෙන් දායක වුණු ශි‍්‍රයානි අමරසේන ගේ ‘සිවුපත් රෑන’, ෂර්ලී පී. දෙලංකාවල ගේ ‘දෙගම්මැදියාව‘ ටෙලිනාට්‍ය රූපවාහිනී නාලිකා ඔස්සේ විකාශය වෙනවා. මේ හින්දම රසික රසිකාවියන් මගේ රඟපෑම් ගැන කතාබහ කරන බව මා දන්නවා. ඔවුන් ගෙන් ලැබෙන උණුසුම් ප්‍රතිචාර මැද මගේ රංගන කටයුතු සිදුවෙනවා.ඔබ මේ දිනවල ටෙලිනාට්‍ය සහ චිත්‍රපට රූගත කිරීම් සඳහා ද සහභාගි වනවා ද ?‘රංගිර’ ටෙලිනාට්‍යයේ රූගත කිරීම් සිදුවන්නේ නුවර ප්‍රදේශයේ. එයට සහභාගි වෙනවා. ගැමි තරුණියකගේ චරිතයක් තමයි මම එහිදී රඟ දක්වන්නේ. මේ චරිතයත් මගේ රසික රසිකාවියන් අතර ජනපි‍්‍රය වේවි කියා මම හිතනවා.ඒ වගේ ම රොහාන් වැලිවිටගේ ‘සුසීමා’ චිත්‍රපටයේ ‘සුසීමා’ ලෙස රංගනයෙන් දායක වුණා. එහි රූගත කිරීම් මේ වන විට බොහෝදුරට නිමයි. තව ගීත කිහිපයකම රූගත කිරීම් මේ දිනවල සිදුවෙනවා.ඔබේ මවත් දක්ෂ රංගන ශිල්පිනියක්. ඇගෙන් මොන වගේ සහයෝගයක් ද ඔබට ලැබෙන්නේ?මගේ කලා ජීවිතයේ ජීවය අම්මා. පුංචි කාලෙ ඉඳලම අම්මත් එක්ක ඇගේ රූගත කිරීම් සිදුවන ලොකේෂන් වලට මමත් ගියා. ගෙදර වේවා පිට වේවා අපි සහභාගිවුණු විවිධ උත්සවවලදී නෑදෑයන් හැරුණු කොට මට දකින්නට, අහන්නට, කතාබහ කරන්නට සිදුවුණේ කලා ක්ෂේත්‍රයේ ශිල්පී ශිල්පිනියන් සමඟ. ඔවුන් මගේ නෑදෑයන් තරමටම මට සමීපයි.අම්මා නිසා කලා ක්ෂේත්‍රයත් මට ගෙදර වගේ ම හුරුපුරුදු තැනක් බවට පත්වුණා. කලා ක්ෂේත්‍රයේ බොහෝ දේ මට ඇගෙන් උරුම වුණා පමණක් නෙවෙයි බොහෝ දේ මා ඇගෙන් උගත්තා.මම පුංචි කාලෙ ඉඳලම තරමක් කම්මැලි දරුවෙක්. විශේෂයෙන්ම අදටත් මට ලැබෙන ටෙලිනාට්‍ය, චිත්‍රපට, කලා කටයුතුවලට මම සහභාගි වෙන්නෙ අඩුවෙන්. මට ඒ ගැන උනන්දුවක් නැහැ.නමුත් අම්මා මගේ පිටුපස හෙවණැල්ලක් වගේ ඉඳගෙන මාව කලාවට තල්ලු කිරීමේ වගකීම ඉටු කරනවා. මට බනිමින් මාව දිරිමත් කරන්නේ අම්මා. මම හිතන්නේ කලා ක්ෂේත්‍රයේ රැඳී ඉන්නට, මේතාක් දුරක් එන්නට අම්ම තමයි මාව මෙහෙයවූයේ.මේ ක්ෂේත්‍රයේ පැතිරෙන කටකතා ඔබ විශ්වාස කරනවා ද?කටකතා නම් නැත්තේ කොතන ද? ඒවා හැමතැනම තියෙනවා. ගමක් ගත්තත් කාර්යාලයක් ගත්තත් ඒ හැම එකකම හැම තැනම කටකතා කියන දේ පැතිරෙනවා. අද ලංකාවේ කටකතා ඒ තරමටම සාමාන්‍යකරණයට ලක්වෙලා.එක අතකට ලංකාවේ කටකතා කියන දේ අද සමහරක් ඒ අයගේ ප්‍රසිද්ධියට රුකුලක් කරගන්න අවස්ථාත් තිබෙනවා. මම විශ්වාස කරන්නේ අපි කවුරුත් මැරෙන දවසට අරගෙන යන්නේ අපි කරපු හොඳ නරක විතරයි. මේ හින්ද කටකතා ගැන නම් මම එතරම් තැකීමක් කරන්නෙ නැහැ.ඔබ පියා බලන්නට ළඟදී ප්‍රංශයට ගියේ නැද්ද?මේ අවුරුද්දේ නම් තවම යන්න බැරිවුණා. මට යෙදෙන වැඩ කටයුතුත් එක්ක ඒ පිළිබඳව ඉදිරියේදී තීරණය කරනවා.ඔබ දැන් විවාහ පත් වන වයසේ පසුවන තරුණියක්. නැද්ද තවමත් ආදර කතාවක්?අප්පේ තවම නම් නැහැ. මට ගැළපෙන පෙම්වතෙක් තවම හමුවුණේ නැහැ. ඒත් අම්මා නම් මේ දවස්වලට මගේ විවාහය ගැන උනන්දුයි. ඇය මට ගැළපෙන සහකරුවෙක් හොයමින් ඉන්නවා. සුදුසු කෙනෙක් ලැබුණොත් විවාහ වෙනවා.ඉතිං පබෝධා ඔයාට අනාගතේ බලාපොරොත්තු බොහොමයකුත් ඇති නේද?මහා ලොකු බලාපොරොත්තු නම් නැහැ. ඒත් කලා ක්ෂේත්‍රයේ හොඳින් නිර්මාණ කටයුතු සිදු කරන්න බලාපොරොත්තු වෙනවා.ඒ වගේ ම මගේ වැඩිදුර අධ්‍යාපන කටයුතු සාර්ථකව නිම කරන්නටත් බලාපොරොත්තුවක් තිබෙනවා. විශේෂයෙන්ම මම ප්‍රංශ භාෂාව හදාරමින් සිටිනවා. ඒ වෙනුවෙන් වැඩි කාලයක් වෙන් කරන්නටත් බලාපොරොත්තුවක් තිබෙනවා.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002144</link>
    <topic>මේ පුංචි පුතාගේ හෙට දවස තීරණය වීමට ඇත්තේ තව සති දෙකයි</topic>
    <author>වසන්ත ජයසිංහ ආරච්චිගේ</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?තවමත් ප්‍රියංකා සඳමාලිට වයස අවුරුදු 25 යි. ඉන්දික සිරිකුමාරට අවුරුදු 28 යි. මේ දෙදෙනාම අඩු වයසකින් ම ජීවිතේ බෙදා හදාගෙන එක වහළක් යට ජීවත්වෙන්නට හීන මැව්වා.සමහර විටක දුරදිග නොහිතාම මේ දේවල් සිදුවුණා කිව්වත් වරදක් නැහැ. ඒත් වරකාපොළ උපන් ප්‍රියංකාත් වතුරුගම උපන් ඉන්දිකත් පතාගෙන ආ අයුරින් ම එක වහළක් යටට එනවිට ඔවුන් ආදරණීය දරුවන් දෙදෙනකුගේ සෙනෙහස බලන මව්පියන් බවට පත්ව ඇති වග ඔබට කිවයුතුයි.දෙමටලන්ද වතුරුගම ඉන්න මේ පුංචි පවුලට ආදරණීය බලාපොරොත්තුවක් එක්ක පුංචි පුතෙක් ගොඩවැදුණේ 2001 අවුරුද්දේ. සචිදු කෞෂල්‍ය මේ පුංචි පුතා අද කුරුවමුල්ල මහා විද්‍යාලයේ හතර වසරේ අකුරු කරන්නේ අගහිඟකම් කොතෙක් තිබුණත් ඒවා පරදා හැකියාවන් රැසක් කරපින්නා ගෙනයි.ගුරුභවතුන්ගේ ආදරයත් සෙනෙහසත් දිනා ගනිමින් පොතේ පතේ වැඩ අපූරුවට කරන සචිඳු පුතාට විවිධ සතුන්ගේ හඬ අනුකරණය කරන්නත් අපූරු හැකියාවක් පිහිටලා තියෙන බව අප ඇස් පනා පිටම දැකගත්තා. මේ ආදරණීය අයියගේ තනි නොතනියට මේ අම්මයි තාත්තයි පුංචි මල්ලියෙකුත් කැන්දාගෙන එන්නේ කාගේත් ආශිර්වාදය මැදයි. ඒ 2006 අවුරුද්දේ මාර්තු මාසේ 9 දා.සිතුම් දෙනයන නම් පුංචි පුතා මේ පවුලේ හදවත් තුළට ආදරය කැන්දාගෙන මෙලොව එළිය දකිනකොට ම අවාසනාවකට සිතුම් පුතාගේ හදවත අකාරුණික විදිහට ලෙඩ වෙන්නට පටන් අරගෙන තිබුණා. අද අපි ‘හදවතක වේදනාවේ’ හෙළිදරව්ව වෙන් කරන්නේ මේ පවුලේ පුංචි පුතා සිතුම් ජීවිතය පටන් ගන්න ඔන්න මෙන්න කියා තිබියදී මුහුණදී සිටින අවාසනාවන්ත සිදුවීමක් ගැන ඔබට කියන්නයි.“පුතා ඉපදුනෙ ගම්පහ මහ රෝහලේ. උපදින කොටම පුතාට හුස්ම ගැනීමේ අපහසුවක් තිබුණා. ඒ විදිහටම කිසිම කරදරයක් නැතුව පුතා මාස 9 ක් විතර යනකම්ම හොඳට හිටියා. ඊට පස්සෙයි දවසක් පුතා සිහිය නැතුව වැටුණේ. ඉන්පස්සේ දිගටම පුතා සිහිය නැතුව එහෙම වැටෙන්න ගත්තා. පස්සේ අපි කොළඹ මහ රෝහලට පුතා අරගෙන ගියා. එහිදී අසංග දුණුවිල දොස්තර මහත්තයා පුතාව බලලා හදවතට මැෂින් එකක් දාන්න ඕන කියලා කිව්වා.”අප යනවිටත් එහෙට මෙහෙට දුව යමින් ඉන්න පුංචි පුතා මේ විදිහට ඉන්නේ ඇඟ ඇතුළට සවිකරන ලද කුඩා යන්ත්‍රයක ආධාරයෙන් බව හොඳාකාරව ම අපට දකින්නට ලැබුණා. රුපියල් අනූ දෙදහසක මුදලක් එදා ඒ උපකරණය ලබාගන්න හොයන්න මේ අම්මයි තාත්තයි පවුලේ හැමෝමයි නොවිඳිනා දුක් වින්දා. අව්කාස්ටකේ ගෙයක් දොරක් පාසා ඇවිද යමින් එක්කරගත් මුදලේ බලයෙන් ඔබ මේ දකින පුංචි පුතා ජීවත්වෙන්නට වාසනාව හිමිකරගත්තා. ඒත් ඒ අවුරුදු පහකට පමණක් බව වෛද්‍ය නිගමනයයි.“ඒත් උපකරණය පුතාට සවි කළාට පස්සේ දොස්තර මහත්තුරු කිව්වේ අවුරුදු පහකට පස්සේ ආයෙත් වතාවක් පුතාට මේ වගේ මැෂින් එකක් සවිකරන්න ඕන කියලයි. කාලය ගෙවිලා ගිහින් අවුරුදු හතරක් වෙද්දී ආයෙත් පුතාට අමාරුවෙන්න ගත්තා.ඊට පස්සේ අපි ආයෙත් පුතාව අරගෙන ගියා. එතනදි බලලයි කිව්වේ මැෂින් එකේ බැටරි එකේ කාලය ඉවරයි මාසයක් ඇතුළත පුතාට ඉක්මනින් ම නැවත මැෂින් එකක් සවි කරන්න ඕන කියලා. දැන් පුතාට මේ වෙනකොටත් සතියක් විතර ගෙවිලා ගිහින්.ඇගේ දෑස්වලට එකතු වුණ කඳුළු වලින් අසරණකමේ ප්‍රපාතයේ ම ඔවුන් රැඳී ඉන්න වග අපට වැටහුණා. මේ ලිපිය ඔබ අතට පත්වන මොහොත වනවිටත් තවත් මේ පුංචි පුතාට ඇත්තේ සති දෙකක පමණ කාලයක් විතරක් බව අප ඔබට පුන පුනා කියනවා. ඒ දැන් මේ සිතුම් පුතාගේ හෙට දවස ඔබ අත පමණක් ම රැඳී ඇති නිසාවෙන්. මේ වනවිටත් පුංචි පුතාවත් රැගෙන කීයක් හෝ හොයාගෙන අව්කාස්ටකේ ඇවිද යන ආදරණීය අම්මයි තාත්තයි ගෙවා දමන්නේ ජීවිතේ අසීරුතම කාල පරිච්ඡේදයක්.සිතුම්ගේ මවබද්ධ කළ උපකරණය පෙන්වමින්ඒ බැව් ගරා වැටුණු නිවහනත් අවට පරිසරයත් සාක්ෂි සපයන වග ඔබට කියන්නේ සියල්ල අප දැකගත් නිසයි. මෙවර සිතුම් පුතාට සවිකරන එම උපකරණය වෛද්‍ය නිගමනය අනුව මුදලින් දෙලක්ෂ හැත්තෑපන් දහසක් බව මේ අම්මටයි තාත්තටයි දැනුම් දී තිබෙනවා.එහෙත් ඉතාම කෙටි දින කිහිපයක් තුළ එවැනි මුදලක් හොයාගැනීම මේ පවුලට අසීරුම කරුණක්. ගතට වෙර වීරිය නැති වුණත් වැලේ ගෙඩි වැලට බරක් නැතුවා සේ ඉන්දිකගේ අම්මත් තාත්තාත් වියපත් වුණත් තම මුණුපුරා වෙනුවෙන් මේ අව්කාස්ටකේ මුදල් හොයාගෙන යන වගක් අප කියන්න ඕන.“ඇවිදලා ඇවිදලා හවස තිස්සේ කකුල් කැක්කුමයි මහත්තයෝ. ඒත් එහෙම එකතු කරගත්ත මුදල් රුපියල් විසිදාහක් විතර දැන් තියෙනවා. ඒත් තවත් අපි ලොකු මුදලක් හොයාගන්න ඕන. ඉන්දිකට රැකියාවක් නැහැ. මොකක් හරි කුලී වැඩක් ලැබුණාම එයා යනවා.මට මේ දරුවා දාලා වැඩකට යන්න විදිහක් නැහැ. අපි හැමෝම ඉන්නේ මේ ගෙදර. ඉන්දිකගේ තාත්තා කරන්නේ කුලියට පොල්ලෙලි ගහන එක. ඒකත් හැමදාම නැහැ.ඇත්තටම අපි ජීවත් වෙන්නේ හුඟක් අසරණව. අපි මොන දුකක් විඳලා හරි ඉන්නම්. ඒත් මේ දරුවා කොහොම හරි ජීවත් කරලා දෙන්න කියලා ලියන්න මහත්තයෝ. ඒක ලොකු පිනක්.”අම්මා කෙනකුටත් තාත්තා කෙනකුටත් මේ ලෝකෙන් ඉල්ලන්න තවත් කිසිම දෙයක් නැහැ. ඒත් මේ අම්මයි තාත්තයි ඔබෙන් ඉල්ලන්නේ තම දරු පැටියගේ ජීවිතේ ආරක්ෂා කර දෙන්න කියන එක විතරමයි. පස්කම් සැප විඳිමින් නිස්කාරනේ අතදිග හැර මුදල් වියදම් කරන සමාජයක් ඇතුළේ මේ විදිහට ජීවිතය ගොඩදාගන්න ජීවිතයක් එක්ක පොරබදන මිනිසුන් කොටසකුත් ඉන්න වග ඔබට වැටහේවි. පුළුවන්නම් තවමත් තාරුණ්‍යයේ සිටින ඉන්දිකට හැකි පමණින් රැකියාවක් ලබාදුන්නොත් ඒක සිතුම් පුතාටත් පවුලේ අයටත් ලොකු ශක්තියක් වේවි.මිනිස්සුන්ට ප්‍රශ්න එන්නේ එකපිට එක බව ඔබ අප කවුරුත් කියනවා වගේ ම මේ අසරණ පවුලටත් එවැනි ම ප්‍රශ්න ගණනාවකට මුහුණ දෙන්නටත් සිදුවෙලා.සිතුම්ගේ පවුලේ සියලු දෙනාඒ වංචාකාර මිනිසෙකුගේ මුවාවෙන් ණය තුරුස් වී පිටරටකට ගිය ඉන්දිකගේ අයියා එහෙදි ප්‍රශ්න ගණනාවකට මුහුණදීලා.ඒ අයියගේ දරුවන් තිදෙනාත් සියල්ල ජීවත්වෙන්නේ එකම ඉඩමෙමයි. මේ අතරම ඒ සියලු ජීවිත රකිමින් සිතුම් පුතාගේ හෙට දවස තීරණය කරන්නත් මේ අසරණ පවුලේ අය නොවිඳිනා දුකක් නැති තරම්. ඒ වගේ ම මසකට සිතුම් පුතාගේ බෙහෙත් හේත් වෙනුවෙන් රුපියල් එක්දහස් පන්සියයක් පමණ ද ඔවුන් සොයා ගත යුතුමයි.දයාබර පින් සිත් ඇති මිනිසුනි. තවත් සති දෙකකින් මේ පුංචි පුතාගේ හෙට දවස තීරණය කරන්න හදවතට එම උපකරණය බද්ධ කළ යුතුම වෙනවා. ඒ සඳහා ජනාධිපති අරමුදලට ද ඔවුන් දන්වා යවා තිබෙනවා.ඔබට හැකි නම් හැකි පමණින් මේ ආදරණීය පුංචි පුතාගේ ජීවිතයට ශක්තියක් වෙන්න, සිතුම් නැවත වතාවක් මේ පවුලට බලාපොරොත්තු එක් කරාවි.ඒ වගේ ම ඉගෙනීමටත් විවිධ හැකියාවන්ටත් දක්ෂ සිතුම් ගේ අයියා සචිඳු වගේ ම පාසල් යන්නත් හැකියාවන් පාන්නත් අනාගතයේදී යහපත් මිනිසකු ලෙස තම අසරණ මව්පියන් මේ නරාවලෙන් ගොඩගෙන ජීවත් කරන්නත් පුංචි පුතා උත්සාහ ගනීවි.එහෙම වුණොත් ඔබ ඒ කරන්නේ මේ අසරණ පවුල වෙනුවෙන් වගේ ම අපේ රට වෙනුවෙනුත් ලොකු පිනක්.  ලිපිනය - නො. 70, දෙමටලන්ද, වතුරුගමුවදුරකතනය - 0755 - 241226, 0726 - 553976, 0772 - 620646.වසන්ත ජයසිංහ ආරච්චිගේඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002145</link>
    <topic>නව නිර්මාණ කරනවා ඒත් ප්‍රචාරය වෙන්නේ නැහැ</topic>
    <author>හේමාලි විජේරත්න</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?වික්ටර් රත්නායකසප්ත ස්වරයේ සුමියුරු බව වඩ වඩාත් හදවතට ළංකරවන්නට ඔහුගේ පැහැදිලි ගීතවත් හඬට ඇත්තේ අපූරු හැකියාවකි. ඔහු ‘තනි තරුවේ...’ ගයන විට අපි ඉන්නේ කොතැනද කියාත් අමතක වෙයි.පුරා දශක ගණනාවක් ඒ ආදරණීය හඬ අපේ සවන්පත් සනහා ලූ අයුරු ගැන කියන්නට තවත් වදන් අවශ්‍ය වන්නේ නැත.  ඔහු වික්ටර් රත්නායකයන්ය. ඔහුටම අනන්‍ය වූ ඒ මියුරු හඬ ඔහුගෙන් ඇර වෙනත් කවරකුගෙන්වත් පෙරදා මෙන්ම මතුදාත් අපට හිමි නොවනු ඇත. ඒ අපට සිටින්නේ එකම එක වික්ටර් රත්නායක කෙනකු බැවිනි. මේ එළඹෙන්නේ ඔහුත් සමඟ ආදරයෙන් සංගීත සම්භාවනාවකට සමවැදෙන්නට හැකි තවත් අපූරු මොහොතකි. අපේ ගී කෙත සුපෝෂිත කළ අපූරු සංගීතවේදියකුගේ හැට අටවන ජන්ම දිනය එළඹෙන මේ මොහොතේ ඒ වෙනුවෙන්අපේ ශ්‍රාවකයන්ට සංගීතයෙන් සංග්‍රහ කරන්නට මේ දිනවල කටයුතු සූදානම් වේ. වික්ටර් රසික ප්‍රතිභා ප්‍රණාම සංසදය එක්ව මේ වෙනුවෙන් ‘සසර සැරි සරනතෙක්...’ නමින් සංගීත ප්‍රසංගයක් හා ප්‍රණාම උළෙලක් මෙම මස 18 වැනි දින සවස 5.00ට කොළඹජෝන් ද සිල්වා සමරු රඟහලේ දී පැවැත්වේ. එම උළෙල පිළිබඳවත් වික්ටර් ගේ සංගීත දිවියේ තොරතුරු පිළිබඳවත් කළ කතා බහකි මේ.ඔබේ හැට අටවැනි ජන්ම දිනය වෙනුවෙන් මෙවැනි උළෙලක් සංවිධානය කිරීම පිළිබඳව මොකද හිතෙන්නේ?ඇත්තටම මේක සුවිශේෂ ජන්ම දිනයක් හැටියට හිතාගෙන නෙවෙයි මේ උළෙල සංවිධානය කළේ. මීට වසර කීපයකට කලින්ම හිතාගෙන හිටියා සංයුක්ත තැටියක් එළිදක්වන්න. ඒ කටයුත්ත සිද්ධ කරන්න මේ දිනය තෝරගත්තා.සංගත තැටියේ කවරයමේක සංවිධානය කරන්නේ වික්ටර් රසික ප්‍රතිභා ප්‍රණාම සංසදය විසින්. මහාචාර්ය සුනිල් ආරියරත්න, බණ්ඩාර ඇහැලියගොඩ, කුලරත්න ආරියවංශ, දයා විජේසේකර, ගීතනාත් කුඩලිගම, ධර්මසේන දියාලගේ සහ මගේ දූ පුතුන් වන ජයන්ත රත්නායක, ලෙලුම් රත්නායක, මංජුලා රත්නායක සහ චාන්දනී රත්නායක මේ සංසදයේ ඉන්නවා.ඔබගේ ජීවිතය අළලා ලියැවුණු චරිතාපදානය දොරට වඩිනව කියලා සඳහනක් තිබුණා?මගේ ජීවිතය අළලා ලියැවුණු ‘මාරුතයේ මියුරු සර’ කියන, ගීතනාත් කුඩලිගම ලියූ චරිතාපදානය එළිදුටුවේ 2003 වර්ෂයේදී.නමුත් මේ වෙනකොට වෙළෙඳපොළේ කිසිම තැනක මේ ග්‍රන්ථය ගන්න නෑ. විශ්වවිද්‍යාලවලින් හා නොයෙකුත් අධ්‍යාපන ආයතනවලින් ඉල්ලීම් රැසක් පසුගිය කාලේ තිබුණා නැවත මේ ග්‍රන්ථය මුද්‍රණය කරන්න කියලා. ඒ ඉල්ලීමට අනුව එහි දෙවැනි මුද්‍රණය එදාට එළි දකිනවා.ඔබ එදින එළි දක්වන සංයුක්ත තැටියට අඩංගු වන්නේ නවතම ගීතද?නැහැ. මගේ පැරැණිම ගීත 9ක් සහ අලුත් ගීත 9ක් මේ සඳහා අඩංගු වෙනවා. ‘මධු වසන්තය’ තමයි මේ සංයුක්ත තැටියේ නම. ‘දසත මධු වසන්තේ, එපා හිරු පායන්න, තනිව තවත් ඉන්නවාද වැනි පැරැණිම ගීත 9යි මේ සඳහා අඩංගු වන්නේ. අද ඉන්න පරපුර මේ ගීත එකක්වත් අහල නැතුව ඇති. ඒ අතරට අලුත් ගීත 9ක් අඩංගු වෙනවා.ගීතනාත් කුඩලිගම, බුද්ධදාස ගලප්පත්ති, කුලරත්න ආරියවංශ, ඩබ්ලිව්.එන්.ටී.බණ්ඩාර, බන්දුල නානායක්කාරවසම්, වසන්ත කුමාර කොබවක ඇතුළු පිරිසක් මේ සඳහා ගීත රචනා කර තිබෙනවා.ඔබ නව නිර්මාණ කරන්නේ නෑ කියලා බහුතර රසික පිරිසක් ඔබට දෝෂාරෝපණය කරනව නේද?ඔව්. බොහෝ දෙනෙක් අහනවා ඇයි නව නිර්මාණ කරන්නේ නැත්තේ කියලා. නව නිර්මාණ නොකරනවා නොවෙයි. ඕන තරම් කරනවා.ඒත් ඒ නිර්මාණ රසික රසිකාවන්ට ඇහෙන්න ප්‍රචාරය වෙන්නේ නෑ. ඒකට හේතුව අද වෙන විට අපේ මේ පුංචි රටට ඔරොත්තු නොදෙන තරම් එෆ්.එම්.නාලිකා බිහිවෙලා තිබෙනවා. ඒවායේ වෑයම එක්තරා ආකාරයක ගීත ජනප්‍රිය කරවීමයි.අපේ ගීත දුන්නට ප්‍රචාරය වෙන්නේ නෑ. ඒ අය කියන්නේ ඒ ගීතවල ‘පන්ච්’ එකක් නෑ කියලයි. ඒ අය ඔය ‘පන්ච්ග්‍රාල්’ කියල කියන්නේ ශීඝ්‍ර රිද්ම රටාවක් තිබෙන ගීතවලට වෙන්න ඕන.ගීතනාත් කුඩලිගමඅපේ ගීතවල ඒක නෑ. පෙරදිග සංගීතයේ තිබෙන ශික්ෂණය ඇතුව අද අපේ සමාජයේ අනාගත පරපුර සංයමයකින් යුතු නිවිච්චි, දැහැමි පුද්ගලයන් කරන්නයි අපට ඕන.අපේ නිර්මාණවලට යුක්තිය, සාධාරණය ඉෂ්ට වෙන්නෙ නෑ කියලයි මම කියන්නේ.අපට ඕන යහපත්, ගුණාත්මක බවින් යුත් නිර්මාණ බිහිකරල ඒ මඟින් යහපත් අනාගත පරපුරක් හදන්නයි.පොත් කවරයඅද වෙනකොට විවිධ රූපවාහිනී නාලිකාවල රියැලිටි වැඩසටහන් හරහා ගායක ගායිකාවන් බිහිවෙනවා. ඒ ගැන ඔබේ අදහස මොකක්ද?මාධ්‍යය හරහා එවැනි අය බිහිවීම අසීරුයි කියලයි මම නම් දකින්නේ. සංගීතය, ගායනය කියන විෂය මේ නිසා හෑල්ලුවට ලක්වෙලා කියලයි මට නම් හිතෙන්නේ.ගීත ගැයීම කියන එක හදාරන්න ඕන විෂයක්. අද ගායකයෙක්, ගායිකාවක් වෙන්න විෂය හදාරන්න ඕන නෑ.තාක්ෂණය භාවිතා කරල වචනෙන් වචනේ. පේළියෙන් පේළිය වුණත් පටිගත කරන්න පුළුවන්. හරියට නෝට් එක කියැවුණේ නැතත් පරිගණකයෙන් හදන්න පුළුවන්.විද්‍යාවේ තාක්ෂණයේ දියුණුව තම තමන්ගේ දුර්වලකම් වහගන්න පාවිච්චි කරනව කියලයි මට හිතෙන්නේ.අද ඉතාම සුප්‍රසිද්ධ කියන බොහෝ අයට සජීවීව ගීත ගයන්න කියන්න පුළුවන්ද බලන්න. බෑ. වේදිකාවේ හොඳට නටල ගීත ගයන්නේ CD එකක් දාලයි.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002146</link>
    <topic>බෙල්ලන්විල විහාරයේ සෝමබන්දු කලාගාරය</topic>
    <author>සුනිල් මිහිදුකුල</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?සිදුහත් කුමරුගේ බිළිඳුවියමේ මස 18 වැනි දිනට යෙදෙන සෝමබන්දු විද්‍යාපති කලාකරුවාණන්ගේ අනුස්මරණය නිමිත්තෙනි.නූතන විහාර බිතුසිතුවම් කලාව ගැන කතිකාවක යෙදෙන විචාරකයෝ විහාර හතරක චිත්‍ර කලා නිර්මාණ ගැන සුවිශේෂ වශයෙන් සඳහන් කරති. ඒ කැලණි විහාරයේ සොයිලියස් මෙන්ඩිස්ගේ චිත්‍ර, බොරැල්ලේ ගෝතමි විහාරයේ ජෝර්ජ් කීට්ගේ චිත්‍ර, වෙහෙරගොඩැල්ල විහාරයේ මහාචාර්ය ඇල්බට් ධර්මසිරිගේ චිත්‍ර හා බෙල්ලන්විල රජමහා විහාරයේ සෝමබන්දු විද්‍යාපති කලාකරුවාණන් ඇඳි චිත්‍ර යනාදි වශයෙනි.මහාචාර්ය පූජ්‍ය බෙල්ලන්විල විමලරතන හිමිසෝමබන්දු ඉහත ප්‍රකාශිත කලාකරුවන් අතරින් වඩාත් කැපී පෙනෙන්නේ ඔහු හුදෙක් චිත්‍ර ශිල්පියකු පමණක් නොවූ හෙයිනි. ඔහු මුද්‍රා නාට්‍ය ක්ෂේත්‍රයේ රංග වස්ත්‍රභරණ ශිල්පියකු ලෙසින් ද විශිෂ්ට ප්‍රතිභාවක් විදහාපෑවේය. එසේම ඔහු මූර්ති ශිල්පයේ ද විශේෂයෙන්ම බුදු පිළිම නිර්මාණයේ කෘතහස්තයෙක් වූයේය.කෙසේ වෙතත් සෝමබන්දු ගේ ශ්‍රේෂ්ඨතම කලා නිර්මාණය ලෙස විචාරකයන් ඒකමතිකව පිළිගන්නේ ඔහු බෙල්ලන්විල රජමහා විහාරයේ සිතුවම් කළ චිත්‍ර සමූහයයි. ‘බෙල්ලන්විල මියුරල්ස්’ යන නමින් ග්‍රන්ථයක් සම්පාදනය කරන මහාචාර්ය ඇල්බට් ධර්මසිරි තම ලේඛනය නිමා කරන්නේ මෙහි සෝමබන්දු චිත්‍ර නිර්මාණ බෞද්ධ බිතු සිතුවම් කලා ඉතිහාසයේ අග්‍රගණ්‍ය පිටුවක් ලෙස සඳහන් කරමිනි.බෙල්ලන්විල රජමහා විහාරයේ මුලින් දක්නට ලැබුණේ වැලිගම පී. ලිවේරිස් විසින් අඳිනු ලැබු සිතුවම් ය. එහෙත් ඒවා එම්. සාර්ලිස්ගේ බටහිර ශෛලියට අනුව අඳිනු ලැබු චිත්‍ර විය. එහෙයින් 1993 දී බෙල්ලන්විල රජමහා විහාරාධිපති මහාචාර්ය පූජ්‍ය බෙල්ලන්විල විමලරතන ස්වාමින් වහන්සේගේ ඉල්ලීම පරිදි සෝමබන්දු එහි අලුත් චිත්‍ර නිර්මාණය කරන්ට පටන්ගත්තේය.නූතන විහාර බිතුසිතුවම් අතරින් බෙල්ලන්විල විහාරයේ සෝමබන්දුගේ චිත්‍ර සුවිශේෂ වන්නේ එය වෙනත්ම ශෛලියකින් යුතුව නිර්මාණය කර ඇති නිසාය.මේ චිත්‍රවලට ප්‍රධාන වශයෙන්ම තේමාත්මක වන්නේ බුදු සිරිතයි. ඒ හැරුණු කොට ශ්‍රී ලංකාවේ හා ඉන්දියාවේ බුද්ධකාලීන සිදුවීම් කීපයක් ද එහි සිතුවම් කර ඇති අයුරු පෙනී යයි.සෝමබන්දු විද්‍යාපතිමහාමායා දේවියගේ සිහිනය, සිද්ධාර්ථ කුමාරොත්පත්තිය, කලා ශිල්ප ඉගෙනුම, සරණ මංගල්‍යය, සුඛෝපභෝගී කම්සැප ජීවිතය, සතර පෙර නිමිති, මහාභිනිෂ්ක්‍රමණය, ආලාර කාලාම හා උද්දකරාම පුත්ත මුණ ගැසීම, සය අවුරුදු දුෂ්කර ක්‍රියාව, මාර යුද්ධය, බුද්ධත්වය ලැබීම, සුජාතා කිරිපිඬු දානය, බුදු වීමෙන් පසු පළමු සතිය, මෙහෙණි සස්න පිහිටුවාලීම, ගිලන් භික්ෂුවට උවටැන් කිරීම, අඟුල්මල් දමනය, දෙව්දත් උපක්‍රම යෙදීම, පටාචාර කතා පුවත වැනි බුද්ධ චරිතයේ වැදගත් අවස්ථා මෙහි චිත්‍රණය වන්නේය.ඒ හැරුණුකොට අශෝක අධිරාජ්‍යයාගේ පසුතැවිල්ල, සිරිලකට බුදු සසුන ගෙන ඒම, බෙල්ලන්විල රජමහා විහාරයේ බෝපැළ රෝපණය, බෙල්ලන්විලේ නෙළුම් මල් නෙළන යුවතියන් යන චිත්‍ර ද ඊට ඇතුළත්ව ඇත.බුදු සිරිතේ එන චිත්‍ර අතර සතර පෙර නිමිති හා මාර පරාජය දැක්වෙන චිත්‍රවල සම්මතයෙන් ඔබ්බට ගිය ලක්ෂණ දක්නා ලැබේ. මහල්ලකු, අංග විකලයකු, දරුවකුගේ මළකඳ ඔසවා සිටින මවක එහි නිරූපිතය.ගිහිගෙය හැර යෑම‘මාර පරාජය’ සිත්තම ගැන සෝමබන්දු මෙසේ අදහස් දක්වා ඇත.“පන්සලේ හාමුදුරුවන්ගේ ඉල්ලීම අනුව ‘මාර යුද්ධය’ කියන අදහස වෙනස් කරලා ‘දසමරුන් පරදා’ කියන තේමාව මතයි මා එය නිර්මාණය කළේ. දසමරුන් කියන්නේ තණ්හාව, ආශාව, මමත්වය, බිය සැක වගේ මිනිස් සිතේ ඇතිවන දේවල් දුර්වලකම්වලටයි.” බෝමැඩ අභියස පෙළහර - (දිවයින 1997 ජුනි 21)සෝමබන්දුගේ බිතුසිතුවම්වල තවත් අනන්‍යතාවයක් වන්නේ එම චිත්‍ර සම්මත කොටු මත ඇද නොතිබීමයි. සියල්ල දැක්වෙන්නේ අඩි45 ය 20 ක ප්‍රමාණයෙන් යුතු තනි සිත්තමක් පරිදිය. ගසක් වැනි දෙයකින් ඒ ඒ චිත්‍ර එකිනෙකින් වෙනස් වෙයි.සරණ මංගල්‍යයචිත්‍රය, සායමින් කෙරෙන කාව්‍යයක් ලෙස මාර්ටින් වික්‍රමසිංහ වරක් දක්වා ඇත. එම ප්‍රකාශය සාක්ෂාත් කරන්න දිය හැකි මහා නිදසුන සෝමබන්දු ගේ මේ බිතුසිතුවම්වලියයි. 1968 දී පමණ සෝමබන්දු මෙසේ කියා ඇත.“මගේ චිත්‍රවලින් කාව්‍යමය ලක්ෂණ මතු කරවන්නයි මම කැමැති. සිද්ධි මාලාවක එකට ගෙතී සිටින විදියේ චිත්‍රවලටයි මම කැමැති.යම්කිසිවක කාරණයක් චිත්‍රයට නැඟුවහම ඒක තනි කවියක් වගෙයි කියලා කියන්න පුළුවනි. සිද්ධි කීපයක් එකට ගෙතුනු විදියට ඇඳෙන චිත්‍රය සම්පූර්ණ කාව්‍යයක් වගෙයි. (කලාවේ බන්ධුවරයකු බඳු සෝමබන්දු - සරසවිය 1968 ජුනි 23)සෝමබන්දුගේ චිත්‍රවල කිසියම් රිද්මයක් ඇතැයි යන්න විචාරක අභිමතයයි. ඊට හේතුව සෝමබන්දු නැටුම් ශිල්පියකු වීම යැයි උපකල්පනය කළ හැකිය.“මගේ චිත්‍රවලට රිද්මයක් ලැබෙන්නට හේතුව මම නැටුම් ශිල්පියෙක් වීමයි. මේ නිසා ශරීර අංගෝපාංගවල චලනය පිළිබඳව මට හොඳ අවබෝධයක් තිබෙනවා” යැයි සෝමබන්දු කියා ඇත. (ඉහත සඳහන් ‘දිවයින’ ලිපිය)යශෝධරා හා රාහුල කුමරුරිද්මය පමණක් නොව නාට්‍යමය ලක්ෂණ පවා මොහුගේ චිත්‍රවල එන ඇතැම් සංසිද්ධි වෙතින් පෙන්නුම් කරයි. හොඳම උදාහරණය වන්නේ අංගුලිමාල දමනයයි.එපමණක් ද නොවේ. වේදිකා නාට්‍ය වස්ත්‍රාභරණ කලාවේ නිපුණයකු වූ නිසාම සෝමබන්දුගේ චිත්‍රවල චරිතයන්හි ඇඳුම් නිර්මාණ ද සුවිශේෂත්වයක් ගනී. මොහුගේ බිතුසිතුවම් සොයිලියස් මෙන්ඩිස් හෝ ජෝර්ජ් කිට් ගේ චිත්‍ර අතරින් වෙනස් වන්නේ ඉහත කී කාරණා හේතුවෙනි.බෙල්ලන්විල විහාරයේ ඇතුළත් චිත්‍ර සඳහා ඉතා මෘදු වර්ණ රටාවක් භාවිත කර ඇත. ඊට අවශ්‍ය තෙල් සායම් ගෙන්වා ඇත්තේ සිංගප්පූරුවෙන් යැයි පැවසේ.බෙල්ලන්විල රජමහා විහාරය හැරුණුකොට කතරගම කිරි වෙහෙර හා සෝමාවතියේ ධාතු ගර්භයේ ඇති චිත්‍ර, අම්බලන්ගොඩ ශ්‍රී විජයාරාමයේ චිත්‍ර සෝමබන්දු ගේ සෙසු නිර්මාණය.ශ්‍රී විජයාරාමයේ ඇති චිත්‍ර බිතු සිතුවම් නොවේ. එහි චිත්‍ර ඇඳි ඇත්තේ ලීවලින් සැකසුණු පසුතලයක් මතය.  විශේෂ ස්තුතිය: චිත්‍රපට නිෂ්පාදක චිත්‍රා බාලසූරිය මහතාටසුනිල් මිහිදුකුල</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002147</link>
    <topic>පෙම්වතුන්ගේ මුනිවරයා ශාන්ත වැලන්ටයින්</topic>
    <author>කේ.සී.ජේ. රත්නායක</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?අදට යෙදෙන වැලන්ටයින් දිනය නිමිත්තෙනිහැම දවසක් ම ලස්සනයි. ආදරයට නම් හැම මොහොතක්ම සුන්දරයි කියලයි කියන්නේ.ඒත් දැන් දවස් බෙදාගෙන. මවු දිනය, වැඩිහිටි දිනය, ළමා දිනය වගේම පෙම්වතුන්ටත් දවසක් තියෙනවා. ඒ තමා පෙබරවාරි 14. තවත් විදිහකට කීවොත් වැලන්ටයින් දිනය අදයි.මට මතක හැටියට ඒ 1997 අවුරුද්ද. පෙබරවාරි 14 අපි කිහිප දෙනෙක් කොළඹ මැජෙස්ටික් සාප්පු සංකීර්ණය ළඟට ගියා.විශේෂාංගයකට රස කෑලි ටිකක් එකතු කරගන්න. පදික වේදිකාවේ එක දිගට රෝසමල් පොකුරු විකුණනවා. කඩදාසි රෝස මල් පොකුරක් රුපියල් 200යි.”මල්ලී කොහොමද බිස්නස්..”රෝස මල් විකුණන මල්ලීගෙන් ඇහුවා.”වරදක් නෑ ඉතිං..””මල් කොච්චර විකුණුවද..?””එච්චරම නෑ ඉතිං දාහක් විතර. මුලින් ම ගෙනාව මල් ලෝඩ් එක පැයෙන් ඉවරයි. තව සැරයක් දෙසැරයක් බඩු ගෙනාවා. මේ අන්තිම ටික. ආයේ නම් ගන්න තැනක් නෑ..””මොකද අද මේ තරම් රෝස මල් විකිණෙන්නේ?””ඇයි අද ලවර්ස්ලා ගේ් දිනේ නේ වැලන්ටයින්. වැලන්ටයින්..”මල්ලී එවර පිළිතුරු දුන්නේ “ඒකවත් දන්නේ නැද්ද?” යන්න සිහි ගන්වමිනි.”කවුද වැලන්ටයින් කියන්නේ?””ඇයි.. රෝමියෝ ජුලියට්.. අර ටයිටැනික් නැවේ ගිහින් මැරුණේ...””ආ ඒකයි නේ..”ඒ දවස්වල හේතුවක් නිච්චියක් නැතිව වැලන්ටයින් උණ පැතිරුණා. පදික වේදිකාවේ ඉඳලා සුපිරි තරු පහේ හෝටලය දක්වාම වැලන්ටයින් විකුණුවා. සුබ පැතුම් පත්, මාල, වළලු විතරක් නෙවෙයි චොක්ලට්වලටත් වැලන්ටයින් ආවේශ වුණා. අපි මහන්සිය නිසා තේ බොන්න සයිවර් කඩේකට ගියා.”අපිට වැලන්ටයින් ප්ලේන්ටී තුනක් ගේන්න..”කිසිම අමුත්තක් නැතිව වේටර් පල් හිනාවක් දැම්මා.රෑ බෝ වෙත්දී අපි තුන්දෙනා ගාලු මුවදොර කිට්ටුව තිබුණ තරු පහේ හෝටලයකට ගියා. “වැලන්යින් නයිට්” ඇතුළට යන්න විතරක් රුපියල් 10,000ක් ඕනේ. ටිකට් සේරම කලින්ම විකිණිලා ඉවරයි. අපි “මීඩියා” නිසා නොමිලෙම ඇතුළට ගියා. සුන්දර සැන්දෑවක්. වයස් භේදයක් නෑ. ටීන් වයස කියන 17 – 18 – 19 තරුණ තරුණියන් වගේ ම මැදිවිය හා මැදිවිය ඉක්ම වූ පෙම්වතුන් පවා එකම ශාලාවක අඩ අඳුරේ නිවි නිවී පත්තු වෙන ආලෝක ධාරා මැද ප්‍රීතියෙන් නටනවා. ජීවිතේ කොයි තරම් සුන්දරද? හැම දවසක් ම වැලන්ටයින් දවසක් වුණා නම්... කියලත් හිතුණා.ලංකාවේ මෙහෙම වුණත් ඉන්දියාවේ සමහර තැන්වල තත්ත්වය ටිකක් නරක අතට හැරුණා. සිව්සේනා වගේ දැඩි මතධාරීන් වැලන්ටයින් දිනය කඩාකප්පල් කළා. වැලන්ටයින් සමරු විකුණන සාප්පුවලටත් පහර දුන්නා.”මේක සංස්කෘතික ආක්‍රමණයක්”ඔවුන් තර්ක කළේ එහෙමයි. සමහරු මේක ආගමික ගැටුමක් කර ගන්නත් බැලුවා. නමුත් ඇත්ත කතාවසම්පූර්ණයෙන් වෙනස්.වැලන්ටයින් දිනය පවත්වා ගෙන ආවේත් ඒක දන්න - නොදන්න හැමෝගෙම ඇඟේ ගැහුවෙත් වෙළෙන්දෝ. ලෝකය පුරා වැලන්ටයින් දිනය වෙනුවෙන් හුවමාරු වෙන මුදල ඩොලර් බිලියන ගණනක්. වැලන්ටයින් උණ ලෝක පරිමාණ බිස්නස් එකක්. ඒකයි ඇත්ත කතාව.1800 ගණන්වල මැසචූසෙටිස් ප්‍රදේශයේ හිටිය ඊස්තර් හොලන්ඩ් කියන යුවතිය ගෙදරදි හැදුව වැලන්ටයින් කාඩ් වෙළෙඳපොළේ විකුණන්න ගත්තා. අන්න එදා ඉඳන් වැලන්ටයින් දිනය කොමර්ෂලයිස් වුණා කියලයි කියන්නේ. පෙබරවාරි 14දා විතරක් වැලන්ටයින් කාඩ් බිලියනයක් තැපැල් කන්තෝරුවල ගොඩගැහෙනවා.එතකොට කවුද මේ වැලන්ටයින්?අර මල් විකුණපු මල්ලී කීව විදිහට මේ වැලන්ටයින්, රෝමියෝ නෙවෙයි. ඒ වගේම ටයිටැනික් නැවේ ගිය කෙනෙකුත් නෙවෙයි. ඇත්තටම වැලන්ටයින් කියන්නේ රෝමයේ ජීවත්වුණ පූජකතුමෙක්. මරණයෙන් පසුව එතුමා ශාන්ත වැලන්ටයින් මුනිතුමා බවට පත්වුණා. මුනිවරයෙක් පෙම්වතුන් ගේ දිනයට සම්බන්ධ වෙන්නේ කොහොමද? ඒක දුක හිතෙන කතාවක්. ඒ වගේම පුරාවෘත්තයකට සම්බන්ධ වෙන අපූරු සිද්ධියක්.පුරාණ රෝම දේව කථා අනුව ‘ජූනා’ තමයි ආදරයේ හා විවාහයේ දෙවඟන. මීට අමතරව දෙව්ලොව රැජින හැටියට සැලැකුණෙත් ‘ජූනා’ දෙවඟනයි. පුරාණ රෝමානුවන් සෑම වර්ෂයකම පෙබරවාරි 14 දා ජූනා දෙවඟන වෙනුවෙන් ප්‍රීති උත්සව පැවැත්වූවා. උත්සව සමයේදී තිබුණා තවත් අපූරු චාරිත්‍රයක්. රෝම යුවතියන් තම නම ලියපු තුණ්ඩුවක් භාජනයකට දානවා. ඒ භාජනයට අත දාලා රෝම තරුණයන් එක් එක් තුණ්ඩු කෑලි තෝරා ගන්නවා.තමන්ගේ අතට ලැබුණු තුණ්ඩුවේ නම සඳහන් යුවතිය සමඟ අර උත්සව සමය ගත කරන්නත් අවස්ථාව ලැබෙනවා. මෙහෙම අහම්බෙන් එකතු වුණු බොහෝ දෙනා නතර වුණේ ස්ථිර විවාහයෙන්. ජූනා දෙවඟන හා පෙබරවාරි 14 දිනය පෙම්වතුන්ට විශේෂ දිනයක් වුණේ ඒ විදිහට කියලයි සඳහන් වෙන්නේ. මේ සිරිත ශතවර්ෂ ගණනක් අඛණ්ඩව පැවතුණා. ඔහොම ඇවිත් දෙවැනි ක්ලෝඩියස් කියන රෝම අධිරාජයාගේ කාලයත් උදාවුණා. සියල්ල කනපිට හැරෙන්න ගත්තා කිව්වත් හරි.ඉතිහාසය අනුව දෙවැනි ක්ලෝඩියස් නරුම පාලකයෙක්. මහජනතාව අප්‍රිය කළ අධිරාජයෙක්. ඒත් ක්ලෝඩියස්ට වුවමනා වුණා බලවත් රෝම හමුදාවක් හදලා අනිත් රටවල් යටත් කරගන්න. නමුත් තරුණයන් හමුදාවට බැඳෙන්න ආවේ නෑ. තරුණයන් තමන්ගේ බිරිඳට හා පවුලට තදින් ආදරය කරන පවුලට බැඳෙන තත්ත්වයකට පත්වෙලා හිටි නිසා ඔවුන් හමුදාවට බැඳෙන්නේ නෑ කියලයි ක්ලෝඩියස් හිතුවේ. ඒ නිසා ඔහු පැනෙව්වා නියෝගයක්. කසාද බැඳීම තහනම්! එහෙත් එක් පුද්ගලයෙක් නැඟී සිටියා ක්ලෝඩියස්ට එරෙහිව.ඒ තමා වැලන්ටයින් පූජකතුමා. පෙම්වතුන්ට අනුශාසනා කිරීම හා ඔවුන් විවාහ කරවීම වැලන්ටයින් පූජකතුමාගේ ප්‍රියතම කටයුත්තක්. ක්ලෝඩියස් මොන නීති දැම්මත් වැලන්ටයින් පූජකතුමා තරුණ තරුණියන්ව රහසින් විවාහ කළා. ඒත් එතුමාට මේ ආදර මෙහෙවර කරගෙන යන්න පුළුවන් වුණේ ක්ලෝඩියස්ට ඒ ගැන ආරංචි වන තුරු පමණයි. වැලන්ටයින් පූජකතුමා හිරේ වැටුණා. ආගමික විශ්වාස අතහැර දාන්න බල කළා. ඒත් එතුමා අචලව හිටියා.රෝම තරුණ තරුණියෝ හිර ගෙදරට මල් පොකුරු වීසි කළා. සුබ පැතුම් ලියූ පුවරු ප්‍රදර්ශනය කරන්න ගත්තා. වැලන්ටයින් පූජකතුමා පෙම්වතුන් ගේ ශුද්ධ වූ වීරයෙක් බවට පත්වුණේ් නිතැතින්මයි. මේ අතර බන්ධනාගාර පාලකයාට හිටියා රූමත් දියණියක්. ඒත් ඇගේ දෑස් අන්ධයි. මේ තරුණියට නිදහස ලැබුණා වැලන්ටයින් පූජකතුමා එක්ක පැය ගණන් කතාකරන්න. ප්‍රතිඵලය වුණේ භක්තිමත් බැඳීමක් හට ගැනීමයි.මේ අතර ක්ලෝඩියස්; වැලන්ටයින් තුමා එක්ක පෞද්ගලිකව සාකච්ඡා කරලා එතුමා තම මතයට නම්මා ගන්න බල කළා. නමුත් වැලන්ටයින් පූජකතුමා ක්ලෝඩියස්ව තමන්ගේ මතයට නම්මා ගන්න උත්සාහ කළා. ඉන්පසුව ක්ලෝඩියස් පොලු මුගුරුවලින් පහර දීලා වැලන්ටයින් පූජකතුමා දුර්වල කරලා නම්මා ගන්න බැලුවා.එයත් අසාර්ථකයි. අන්තිමේදී හිස ගසා මරා දමන්න අණ කළා. ක්‍රිස්තුª වර්ෂ 270 පෙබරවාරි 14 දා වැලන්ටයින් පූජකතුමා ඝාතනය කෙරුණා. පෙබරවාරි 14 දෛවෝපගත දිනයක්. මොකද පුරාණ රෝම සිරිත අනුව ආදරයේ දෙවඟන ජූනා සමරන දිනය යෙදී තිබුණෙත් මෙදාටමයි. අවසන් හුස්ම හෙළන්න කලින් වැලන්ටයින් පූජකතුමා බන්ධනාගාරයේ පාලකයා ගේ දියණියට ලිපියක් ලියා තිබුණා.”Love from your Valentine” මෙයින් පසුව ආදරයේ නාමයෙන් ජූනා දෙවඟන ඉතිහාසයෙන් මැකී ගොස් ඒ තැන වැලන්ටයින් මුනිවරයාට ලැබුණා. එහෙත් ආදරය ආදරයමය.කේ.සී.ජේ. රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av1002149</link>
    <topic>විජය යෝජනා කළ ‘ජෝතිපාලපුරයට’ මොකද වුණේ?</topic>
    <author>සු.මි.</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?අපේ නළුවන් බොහෝ දෙනකුගේ (විශේෂයෙන් රෝයි ද සිල්වා, තිස්ස විජේසුරේන්ද්‍ර වැනි) ජනපි‍්‍රයත්වයට ප්‍රධානම සාධකයක් වූයේ චිත්‍රපටවලදි ඔවුන් වෙනුවෙන් අසහාය ගායක එච්.ආර්. ජෝතිපාලයන් පසුබිම් ගී ගායනා කිරීමය. එම නළුවන්ට මෙන්ම විජය කුමාරතුංග සම්බන්ධයෙන් ද ඉහත ප්‍රකාශය සාධාරණය.සිනමා ක්ෂේත්‍රයේ විජයගේ හොඳම මිතුරා වූයේ ද ජෝතිපාල යැයි කීම නිවැරදිය. එහෙත් ඔවුන් දෙදෙනා දේශපාලනමය වශයෙන් සිටියේ දෙපැත්තකය. එසේ වුවත් එම දේශපාලන ස්ථාවරයන් ඔවුන්ගේ අකලංක මිත්‍රත්වයට කිසිදු බාධාවක් වූ ආකාරය පෙනී නොයයි.විජය 1977 මහා මැතිවරණයේදී කටාන ආසනයට තරග කළ අවස්ථාවේ ජෝතිපාල එක්සත් ජාතික පක්ෂය දිනවීම සඳහා එම මැතිවරණ වේදිකාවල ගී ගැයුවත් ඔහු කිසිම දවසක කටාන ප්‍රදේශයේ පැවති එජාප රැස්වීම්වල සින්දු කීමට ආවේ නැත. මැතිවරණ උණුසුම තදින්ම පැවතුණු මොහොතක ජෝතිපාල විජය සොයා ආවේය.”මම මුළු රටේම යූ.එන්.පී වේදිකාවල සින්දු කිව්වත් විජයට විරුද්ධව කටානේ් කිසිම වේදිකාවකට එන්නේ නැහැ කියන පණිවුඩය කියලා යන්නයි මම ආවේ. කෝටියක් දුන්නත් මම කටානට එන්නේ නැහැ.” යැයි ජෝති විජයට කීවේය.ඒ අරභයා විජය පසුකලෙක මෙසේ කියා ඇත.”මා සමඟ එකට ජීවත්වුණු, එක බත්පත බෙදාගෙන කෑ සමහර විටෙක මගේ කමිසය, කලිසම පවා ඇඳපු මගේ සහෝදර නළු නිළියන්, ගායක ගායිකාවන් කටාන ආසනයේ වේදිකාවලට ගොඩවී පෞද්ගලිකව පවා මට අපහාස කරද්දි නළු නිළි, ගායක ගායිකා සංහතිය පිළිබඳව මට ඇතිවුණේ් දැඩි කලකිරීමකි.”එසේ කියන විජය එබඳු පසුබිමක ජෝතිපාලගේ අවංක හිතවත්භාවය අගය කරයි.විජය මියයෑමට දින කීපයකට ඉහත (එනම් පෙබරවාරි 12 වැනිදා) මරදාන ටවර් රඟහලේදී ජෝති අනුස්මරණ උත්සවයක් පැවැත්විණි. විජය ඊට සහභාගි වී කතාවක් ද පැවැත්වූයේය. එම කතාවේදි ඔහු මෙසේ කියා සිටියේය.”එච්.ආර්. ජෝතිපාල වෙනුවෙන් මහා පාඩුවක් වෙච්ච ලංකාවේ තවත් මිනිහෙක් ඉන්නවා නම් ඒ විජය කුමාරතුංගයි. අවුරුදු 20 ක් නළුවෙක් හැටියට ජීවත් වෙච්ච මට අවුරුදු 20 ක් මං වගේම, මට ගැළපෙන විදියට අවුරුදු 20 ක් තිස්සේ මට සින්දු කිව්වේ එච්.ආර්. ජෝතිපාලයි. ඒ හඬ මට ලබා දෙන්න වෙනකෙකුට තියා මටවත් පුළුවන්කමක් නැහැ.”එසේම එම උත්සවය වෙනුවෙන් මුද්‍රිත සමරු කලාපයට ද විජය සටහනක් ලියා ඇත. ඒ සටහන සම්පූර්ණයෙන්ම මෙසේය.”එච්.ආර්. ජෝතිපාල මිය ගියත් ඔහුගේ නමත් ඔහුගේ හඬත් මියගොස් නැති බව දැනටමත් ඔප්පු වී හමාරය. ජීවත්වන කල ඔහුට සිටි රසික පිරිස අද දෙගුණ තෙගුණ වී ඇත. ජීවමාන ජෝතිව අගය නොකළ අය අද මියගිය ජෝති අගය කරති. ඔහු තුළ තිබූ මහා මිනිස් ගුණ ගැන නොදුටු අය අද ඔහුගේ ගුණ වර්ණනා කරති. මියයෑමට පෙර ඔහුට නොසිටි නෑදෑයන්, මිතුරන් අද ඔහු බෙදා ගැනීමට පොරකති.මේ සියල්ලකින්ම එදාට වඩා අද ජෝති වටිනාකමින් වැඩිවී ඇත. එයින් මම සතුටු වෙමි. ආඩම්බර වෙමි. එදා නොසිටි නෑයින්, හිතමිතුරන් රසික රසිකාවියන්, ශ්‍රාවකයන් සමඟ එක්වී අපි ජෝති සදා ජීවත් කරවමු. ජෝති නමත් ජෝති හඬත් සදාකල් රැඳේවා!”1987 ජූලි 07 වැනි දින ජෝතිපාල මියගිය අවස්ථාවේ විජය ලංකාවේ සිටියේ නැත. ඔහු රුසියාවේ සංචාරයක යෙදී සිටියේය. අධික ලෙස බීමත්ව ජෝතිපාල රෝහල්ගතව සිටි අවස්ථාවක ඔහු බැලීමට පැමිණි විජය දැඩි වේදනාවකින් යුතුව මෙසේ පවසා තිබිණි.”උඹ මේ විදියට මැරුණොත් උඹේ මිනිය බලන්නවත් මම එන්නේ නැහැ. මට ඕන උඹේ මිනිය බලන්න නෙමෙයි. උඹ ජීවත්වෙලා ඉන්නවා දකින්නයි.”ඒ කී පරිදිම විජයට ජෝතිගේ අවමඟුල් උළෙලට සහභාගි වන්ට නොලැබීම දෛවෝපගත සිද්ධියකි. කෙසේ වෙතත් විජය රුසියාවේ සිට ජෝති අවමඟුල් උළෙල වෙනුවෙන් එවූ ශෝක පණිවුඩය එදා බොරැල්ල කනත්තේදී කියැවුණේ නැත. ඒ දේශපාලන එදිරිවාදිකම් නිසාය.ජෝතිපාල අවසන් කාලයේ ජීවත් වූයේ මාළිගාවත්ත මහල් නිවාස සංකීර්ණයේ පිහිටි ඔහුගේ නිවෙසේය. ජෝතිගේ මරණයෙන් පසු එම නිවාස සංකීර්ණය ජෝතිපාලපුරය ලෙස නම් කරන්නැයි විජය යෝජනා කර තිබිණි. එහෙත් එය එලෙස ඉටුවූයේ නැත. ඒ මන්දැයි මම නොදනිමි.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021410</link>
    <topic>විජයගේ ඉල්ලීම ඉටු කරනවා</topic>
    <author>ඉනෝකා පෙරේරා බණ්ඩාර</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?අතුල මහවලගේවිජය කුමාරතුංගයන් ළඟින් ඇසුරු කළ සමීපතමයන් අතරේ අතුල මහවලගේ සුවිශේෂී කෙනෙක්.අවසන් වරට විජය ඡායාරූප රූගැන්වීමකට (Photo shoot) පෙනී හිටියෙත් අතුලගේ කැමරාව ඉදිරියේ. අවුරුදු 22 ක් ඉක්ම ගියත් අතුලට තවමත් ඒ මතකය අද ඊයේ වගේ.“ඒ 1988 පෙබරවාරි 10 වැනිදා. මං විජයගෙ පොල්හේන්ගොඩ ගෙදරට යද්දී වෙලාව උදේ 10.00 ට විතර ඇති. මං ගිහින් පැය බාගෙකට විතර පස්සෙ බන්දුල විතානගේ ආවා විජය මුණ ගැහෙන්න.මට මතක විදියට ආරාධනාවක් කරන්න. බන්දුල ආපහු යන්න ඉස්සරවෙලා විජයට ඕනෙ වුණා එයත් එක්ක පිංතූරයක් ගන්න. මං ඒ දෙන්නගෙ පිංතූර කීපයක්ම ගත්තා. ඊට පස්සෙ බන්දුල ගියා.“අද අපි ‘රිලැක්ස්’ පිංතූර ටිකක් ගමු. හැමදාම සූට් - බූට් ගහල ගන්න එකේ...”විජය කිව්ව නිසා මං බොහොම නිදහස් පිංතූර ටිකක් අරගත්තා. ඒ වෙනකොට විජයගෙ ප්‍රියතම ඡායාරූප ශිල්පී මිත්‍රයා වෙලා හිටියෙ මං. මට ‘ෆ්‍රී’ නම් විජය යන ගමන්වලට අඬගහනව. මං ඉතින් කැමරාවත් අරන් යනව. එදා ඔය කියපු දවසෙ ටිකක් දවල්වෙලා බන්දුල පද්මකුමාර ආවා විජය මුණ ගැහෙන්න. ඒ දෙන්නා ගජ යාළුවො. බන්දුල තමයි මට විජයගෙ පිංතූර ගන්න පළමු අවස්ථාව උදාකරල දුන්නෙත්. ඒ ගත්ත පිංතූර සරසි පත්තරේ මුල් පිටුවෙ පළ වුණා.කොහොම හරි බන්දුලයි - විජයයි විනාඩි 20 ක් විතර කතා කර කර හිටියා. ඒ විජයගෙ ගෙදර උඩුමහලෙ කවිච්චියක ඉඳගෙන.“හැමදාම උඹල දෙන්න මගේ පිංතූර ගන්නවනෙ. අද මං උඹල දෙන්නගෙ පිංතූරයක් ගන්නම්...” කියල මාවයි බන්දුලවයි ඒ කවිච්චියෙම වාඩි කරවල මගේ කැමරාව ඉල්ලගෙන විජය හිටගෙනම අපේ පිංතූරයක් ගත්තා. ‘හැබැයි මතක ඇතුව දාපං ඡායාරූප - විජය කුමාරතුංග කියලා...’ හිනාවෙවී විජය කිව්වා. විජය කැමරාව අල්ලන් හිටියෙ හොඳ අමුතු ඉරියව්වකට.මං ඒ විදියටත් විජයගෙ පිංතූර ටිකක් ගත්තා. ඊට ටික වෙලාවකට පස්සෙ බන්දුල යන්න ගියා. මං ආපහු පිංතූර ගන්න ලෑස්ති වුණා. ඒත් විජය වෙනදට වඩා කතා කරන බවක් මට දැනුණා. විශේෂයෙන් ජීවිතය ගැන. කොහොම හරි කතාව ඇදිල ආවෙ ඩී.ආර්. නානායක්කාරගෙන්.“මං ආස නෑ ඩී.ආර්. අංකල් වගේ වයසට ගිහින් මැරෙන්න. අවුරුදු හැට හැත්තෑවක් වයසට ගිහින් මැරුණම මිනිස්සුන්ට මතක තියෙන්නෙ ඒ වයසක මූණ. අවුරුදු තිහ හතළිහකින් මැරුණමත් මතක තියෙන්නෙ ඒ මූණ. මං කැමැති එහෙම ලස්සන මතකයක් තියල යන්න...” විජය කිව්වා.“මගේ අම්මා නැති වුණේ මං පුංචි කාලෙ. එතකොට අම්මට වයස 32 යි. අදටත් මට මතක තියෙන්නෙ අම්මගෙ ඒ තරුණ මුහුණ. දැන් මටත් 29 යි. අම්මගෙ මූණ මං හැම වෙලාවෙම මතක් වෙන්නෙ මට වඩා අවුරුදු දෙක තුනක් වැඩිමල් තරුණ මූණක් විදියට...” මං ඒ වෙලාවෙ විජයට කිව්වෙ මගේ අම්මව මතක් වෙච්චි නිසා.මරණය ගැන ජීවිතය ගැන හුඟක් වෙලා කතා කරපු දවසක් ඒක. තවත් ටික වෙලාවකින් විජයට ‘සිලෝන් ස්ටුඩියෝ’ එකට යන්න ඕනෙ වුණා. මගේ වාහනයෙ ‘ඩ්‍රයිවින් සීට්’ එකේ වාඩිවෙලා යං කිව්වා. බෙන්ස් එක පදවපු විජය මගේ ටොයොටා කොරොල්ලා එකත් පදවගෙන ගිහින් කෙළින් ම නැවැත්තුවෙ ටවුන් හෝල් ළඟ ‘සමර් ගාඩ්න්’ එක ඉස්සරහ. එතකොටයි මං දන්නෙ අපි එතැනට ආවෙ දවල්ට කන්න කියල.කෑම කාලා අපි දෙන්න ආයෙ ගියා සිලෝන් ස්ටුඩියෝ එකට. ආපහු විජය ගේ ළඟින් බහිද්දී හොඳටම හවස් වෙලා.අතුල අපි මේ පිංතූර ටික සුමානෙකින් බලමු. එදාට මට ‘ෆ‍්‍රී...’ සමුගන්න මොහොතෙ විජය කිව්වා.ඒත් සුමානයකින් පිංතූර පෙන්වන්න විජය සුමානයක් ජීවත් වුණේ නැහැ. ඒක මට අදත් හරියට හිතට දැනෙන කම්පනයක්.මගේ ඡායාරූප කලාවටත් කැලැන්ඩර් කලාවටත් විජය හුඟක් ප්‍රිය කළා. එදා මට විජය යෝජනාවක් ගෙනාවා.“අතුල මං උඹේ ලයිටින්වලට හරි කැමැතියි. ෆොටෝ ග්‍රැෆිවලින් කතාවක් මවන්න උඹට පුළුවන්. කවද හරි ෆිල්ම් එකක් කරපං... මං ඇවිත් ‘ෆ‍්‍රී’ රඟපානව. හැබැයි අධ්‍යක්ෂණය සහ කැමරාකරණය දෙකම උඹ කරන්න ඕනෙ. හොඳ ඡායාරූපයක් මවන්න ඇහැ මෙහෙයවන උඹට මේ දෙකම හොඳට පාහන්න පුළුවන්...”විජය කිව්ව ඒ කතාව අවුරුදු ගණනාවක් මගේ හිතේ රැව් දුන්නා.එදා මට වයස විසි ගණනක්. අද අවුරුදු පනහ පැනල. මං තීරණේකට ආවා. මේ අවුරුද්දෙ මං ඒ විදියෙ චිත්‍රපටයකට අතගහනව. හැබැයි ප්‍රධාන චරිතෙ රඟන්න විජය නැහැ. ඒත් විජයගෙ ඉල්ලීම මං ඉටු කරනව...”විජය ගැන ඈදුණු මතකය එක්ක අතුල ගැන අහන්න ලැබුණු ඒ අලුත් ආරංචිය සතුට දනවන්නක්.පූස් පැටවුන්, මල් බඳුන් පමණක් කැලැන්ඩර් සැරසූ යුගයෙක රූපත් ගැහැනු රුව කැලැන්ඩර් කලාවට යොදා ගත් අතුල ඒ ඔස්සේ ඇති කළ පෙරැළිය අදත් පවතින්නක්.වෙළෙඳ දැන්වීම් ප්‍රචාරක ක්ෂේත්‍රයේ මාධ්‍ය උපදේශකවරයෙක් වුවත් ඡායාරූපකරණයට බැඳුණු හිත තවමත් එහෙමම කියලයි අතුල කියන්නෙ. රිදී හුයක් සේ අතුලගේ අතීතයට ඇදෙන ඒ සොඳුරු ඡායාරූප කලාව තුළ විචිත්‍රවත් සිහිනයක් සේ අදත් විජය නැඟී හිඳිනව කියන එකයි අතුලගෙ විශ්වාසය.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021411</link>
    <topic>මට රඟපාන්නට අමාරුම චරිතය බොළඳ පෙම්වතාගේ චරිතය</topic>
    <author>සු.මි.</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?මේ මස 16 වැනිදාට යෙදෙන මානව හිතවාදි කලාකරු විජය කුමාරතුංගයන්ගේ 22 අනුස්මරණය නිමිත්තෙනිවිජය සමඟ කළඅවසාන පුවත්පත් සම්මුඛ සාකච්ඡාවවිජය කුමාරතුංගයන් සමඟ අවසන් පුවත්පත් සම්මුඛ සාකච්ඡාව පවත්වන ලද්දේ මවිසිනි. ඒ ඇසුරෙන් සැකසුණු ලිපිය ප්‍රේම් දිසානායක සංස්කරණය කළ ‘කලා’ සිනමා පුවත්පතේ (1988 ජූනි මස 25 වැනිදා එළි දුටු මංගල කලාපයේ) පිටු දෙකක් පුරා පළවූයේ ය.විජය ඝාතනය වූයේ 1988 පෙබරවාරි මස 16 වැනිදා ය. මගේ පරණ දිනපොත්වල සඳහන් වන ආකාරයට මා පොල්හේන්ගොඩ නිවෙසේදී විජය හමුවී සම්මුඛ සාකච්ඡාව කළේ ඊට හරියටම මාසයකට පෙර එනම් ජනවාරි මස 16 වැනිදා ය.සම්මුඛ සාකච්ඡාවේදී මා විජයගෙන් ඇසූ මුල් ම ප්‍රශ්නය වූයේ චිත්‍රපටවල බොළඳ පෙම්වතාගේ චරිතය රඟපෑම පිළිබඳවය. විජය ඊට මෙසේ පිළිතුරු දුන්නේ ය.“මට රඟපාන්නට අමාරුම චරිතය තමයි බොළඳ පෙම්වතාගේ චරිතය. මං හිතන්නේ මාලන් බ්‍රැන්ඩෝ වගේ ශ්‍රේෂ්ඨ නළුවකුට වුණත් පහසුවෙන් පුළුවන් වන එකක් නැහැ, ගස්වටේ දුවමින් කරන රඟපෑමක් ඉදිරිපත් කරන්ට. අවංකවම කියනවා නම් උසස් ය, කලාත්මකය කියූ සිනමා කෘතිවල මට ඒ තරම් අමාරුවෙන් රඟපාන්නට චරිත තිබුණෙ නැහැ.තිරයේ බොළඳ පෙම්වතාගේ චරිතය රඟපෑමත්, එබඳු චරිත හා සිද්ධි රැගත් චිත්‍රපට නැරඹීමත් පහත් පෙළේ කාර්යයක් ය යනුවෙන් හිතන් ඉන්න බමුණුකුල රසික පිරිසක් අපේ රටේ ඉන්නව. එහෙත් ඒ අයම නොදන්නවා ඇති සෝවියට් දේශය වගේ සමාජවාදයේ මව්බිම ලෙස සැලකෙන රටක වුණත් වඩාත් ජනප්‍රිය නළුවා රාජ් කපූර් බව. එසේම ඔවුන් අතර වඩාත් ජනප්‍රියව ඇත්තේ අභව්‍ය සිහින ලෝකවලට ගෙනයන හින්දි චිත්‍රපට බව. ඒ නිසාම අප කියනවද සෝවියට් දේශයේ ඉන්නෙ අප්‍රබුද්ධ රසික ජනතාවක් ය කියල.විජය ඒ අවස්ථාවේ සිංහල සිනමාවේ සිටි ජනප්‍රියම නළුවා විය. එහෙයින් තරු වන්දනාව පිළිබඳව ද මම ඔහුගෙන් කරුණු ඇසීමි.ඔහු ඊට මෙවන් පිළිතුරක් දුන්නේ ය. “ඔය වන්දනාව දැන් චිත්‍රපට නළු නිළියන්ට පමණක් නොව ක්‍රිකට් ක්‍රීඩකයන්ටත් තිබෙනව. මේ තරු වන්දනාවෙන් යහපත් මෙන්ම අයහපත් ප්‍රතිඵල දෙආකාරව උදාවන්ට පුළුවන්. ඒ සඳහා මා නිදර්ශන දෙකක් දක්වන්නම්.අහවල් චිත්‍රපට නිළිය ඇගේ ගාන්නේ අහවල් සබන් වර්ගය, ඒ නිසා එය මිලට ගන්න. අහවල් ක්‍රිකට් ක්‍රීඩකයා බොන්නේ අහවල් සිසිල් බීම වර්ගය, ඒ නිසා එය මිලට ගන්න යැයි කියා මේ තරු වන්දනාවෙන් සමාජයට බලපෑම් කරන්නේ නම් එයින් වන්නේ අයහපතක්. හානිකර තත්ත්වයක්. එබඳු අවස්ථාවක එය කිසිසේත් හොඳ දෙයක් යැයි කියන්ට බැහැ.එහෙත් නළු නිළියන් හා ක්‍රීඩකයන් සාමය වෙනුවෙන් හෝ එබඳු වෙනත් සත් ක්‍රියාවක් වෙනුවෙන් හෝ කටයුතු කර ජනතාව ඊට නැඹුරු කරගන්නේ් නම් එය නිසැකවම යහපත් ප්‍රතිඵල උදාකර දෙන්නක්. එවිට එය අර්ථවත් ක්‍රියාදාමයක්. මට මතකයි එවකට ජේන් ෆොන්ඩා නම් වූ ජනප්‍රිය සිනමා තාරකාව වියට්නාම් යුද්ධයට එරෙහිව කිසියම් උද්ඝෝෂණයක් ගෙන ගිය ආකාරය.එසේ ම අද යුරෝපයේ ජනප්‍රිය ගායකයන් කීප දෙනෙක් ම සංගීත සංදර්ශන සංවිධානය කොට එයින් ලැබෙන මුදල් තුන්වැනි ලෝකයේ රටවල සාදුකින් පෙළෙන මිනිසුන් වෙනුවෙන් යොදවනවා. එය අති විශිෂ්ට මෙහෙවරක් බව අමුතුවෙන් කිව යුතු නැහැ.අපේ සමහර නළුනිළියන් ව්‍යාජ සමාජ ජීවිත ගත කිරිම ගැන ද මම විජයගෙන් ප්‍රශ්න කළෙමි. එහෙත් එම ප්‍රශ්නය ඇසීමෙන් පසු මා විජයට කීවේ සතුටු නම් පමණක් ඊට පිළිතුරු දෙන්ට කියා ය.“ඔව්. මං සතුටුයි ඒ ගැන යමක් කතා කරන්ඩ. ඔබ අහන නිසාම. මට දැන් අවුරුදු 42 ක්. එහෙත් මං කවදාවත් දඟලන්නේ නැහැ අවුරුදු 18 තරුණයෙක් විදියට හැසිරෙන්ට. මං දරුවන් දෙන්නෙක් ඉන්න තාත්තා කෙනෙක්.පේ‍්‍රම් දිසානායකමං සහභාගි වන බොහෝ උත්සව වලට මං මගේ දරු දෙන්නාත් කැටුව යනව. මං දරු දෙන්නෙක් ඉන්න මැදිවියේ පියෙක් කියල යොවුන් රසික රසිකාවියන් මං කෙරෙහි තිබෙන ආකර්ෂණය, ළෙන්ගතුකම අඩු කර නැහැ. අපි ජීවත් වෙන්ට ඕන සමාජයට අවංකව. නළුවෙක් වුණු පළියට මං ව්‍යාජ ජීවිතයක් ගත නොකරන බව ඉතා පැහැදිලිවම කියා සිටිනවා.චිත්‍රපටවල සාධු චරිත රඟපාලා රෑට බීලා කාණුපල්ලෙ වැටෙන නළුවන්, චිත්‍රපටවල පත්තිනි අම්මල විදියට රඟපාලා මැණික් මුදලාලිලත් එක්ක හෝටල්වල ලගින නිළියන් ගැන අපට අසන්ට ලැබෙනවා. එහෙත් විජය කුමාරතුංග කියන නළුවා එහෙම තිරයේ හා තිරයෙන් පිටත දෙබිඩි (ද්විත්ව) රඟපෑමක යෙදෙන්ට සූදානම් කෙනෙක් නෙමේ.මා විජය හමුවන අවදියේ ඔහු මහාචාර්ය එදිරිවීර සරච්චන්ද්‍රයන්ගේ ‘මළගිය ඇත්තෝ’ නවකතාව අසුරෙන් තැනෙන චිත්‍රපටයේ ප්‍රධාන චරිතය වන දෙවොන්දරා සංගේ චරිතය රඟපෑමට සූදානම් ව සිටියේ ය. එහෙත් එබඳු චරිතයක් විජයට කොයිතරම් දුරට ගැළපෙන්නේ දැයි යන කුකුස මා තුළ තිබිණි.මෙබඳු අතිශය සියුම්වූත් සංකීර්ණවූත් චරිතයක් රඟපාන්ට ඔබට හැකියාවක් ඇතැයි ඔබ සිතනවා දැයි මම විජයගෙන් විමසීමි. විජයගේ පිළිතුර වූයේ මෙවැන්නකි.“එය තීරණය වන්නේ මට කියවන්ට ලැබෙන එම චිත්‍රපටයේ තිරනාටකය අනුවයි. දැන් ම ඒ පිළිබඳ තීන්දු ගන්ට බැහැ.ඒ චරිතය රඟපාන්නට මට අවස්ථාවක් ලැබෙන්ටත් පුළුවන්. නොලැබෙන්ටත් පුළුවන්. ඒ චරිතය රඟපෑමේ සුවිශේෂ ආශාවක් මට නැහැ. මේ ලෝකයේ නළුවන්ට රඟපාන්ට අසීරු ඉතා දුර්ලභ චරිතයක් මම රඟපානවා. ඒ ‘ක්‍රිස්තු චරිතය.’එය ලෝකයේ වැඩිම ජනගහණයක් අදහන ආගමික නායක චරිතයක්. අපේ රටේ ඒ අසාමාන්‍ය අවස්ථාව හිමිවී තිබෙන්නේ මටයි.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021412</link>
    <topic>රෝහණ විජේවීරගේ දියණියගේ උපන්දින සාදයට විජය සහභාගි වූ දා</topic>
    <author/>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?ෆෙ‍්‍රඩි සිල්වා හෙළිකළ රහසක්දේශපාලනමය වශයෙන් ගත් විට විජය කුමාරතුංගගේ දරුණුතම පසමිතුරකු වූයේ එවක ජනතා විමුක්ති පෙරමුණේ නායකත්වය දැරූ රෝහණ වීජේවීර බව අමුතුවෙන්ම කිව යුතු නොහේ.එහෙත් විජය, රෝහණ විජේවීරගේ දියණියගේ උපන් දින සාදයට සහභාගි වූ බව ඔබ අසා තිබෙනවා ද? මේ සිද්ධිය මුල් වතාවට රටට හෙළිදරව් කරන ලද්දේ විජය සමඟ ඉතාම කුලුපඟව සිටි ජනපි‍්‍රය විකට ගායක, නළු ෆෙ‍්‍රඩි සිල්වා විසිනි.1992 ජුනි මස 16 වැනි දින ගුවන්විදුලි සංස්ථාවේ ‘සරසවි වරම්’ නමැති වැඩ සටහනට සහභාගිවූ ෆෙ‍්‍රඩි එම සිද්ධිය විස්තර කළේ පහත එන පරිදිය. (ප්‍රවීණ ගුවන්විදුලි නිවේදකයකු වන පාලිත සමරසිංහ එම වැඩසටහන මෙහෙයවූවේය)”යසපාලිත නානායක්කාර මහත්මයා ‘ජය සිකුරුයි’ චිත්‍රපටය කළේ 1983 දී. ඔය චිත්‍රපටයේ මමත් රඟපෑවා. විජය කුමාරතුංග, ගීතා කුමාරසිංහ, ජීවන් කුමාරතුංග, මර්වින් ජයතුංග, ශිරාණි නුගේරා වගේ තවත් කිහිප දෙනෙකුත් රඟපෑවා මට මතකයි. ‘ජය සිකුරුයි’ චිත්‍රපටයේ බොහොමයක් වැඩවලට ගුණවර්ධන කියලා මහත්මයෙක් උදව් කළා. එයා බණ්ඩාරවෙල පැත්තේ වතු අධිකාරිවරයෙක්.ඒ වාගේම හොඳ සල්ලිකාරයෙක්. ‘ජය සිකුරුයි’ චිත්‍රපටයේ වැඩ ඔක්කොම අවසන් වූ දවසේ අපි ඔක්කොටම ඒ මහත්මයා ගානේ රාත්‍රී භෝජන සංග්‍රහයක් පැවැත්වූවා. ඒ වෙලාවේ එයා විජේගෙන් ඇහුවා මා වෙනුවෙන් උදව්වක් කරන්න පුළුවන්ද කියලා. විජේ තමන්ගේ ළඟම මිත්‍රයෙක් වුණත් නොවුණත් ඕනෑම කෙනෙක් කියන දේකට කවදාවත් ‘නෑ’ ‘බෑ’ කියන්නේ නැහැ.ඒ හින්දද කොහේද විජේ කිව්වා ගුණේ මේ තරම්ම අපිට සලකලා ඔයා කියන වැඩකට බැහැ කියන්නේ මොන හිතකින්ද... කියන්න මොකද්ද මගෙන් කෙරෙන්න ඕනෑ උදව්ව කියලා. එතකොට කිව්වා, මගේ හොඳ යාළුවෙක් බණ්ඩාරවෙල ඉන්නවා... නිමල් අත්තනායක කියලා. එයාගේ දුවගේ උපන්දින උත්සවය හැම අවුරුද්දේම ජයට ගන්නවා.ඒ වුණත් ගිය අවුරුද්දේ ගන්න බැරි වුණා... ඒකටත් හරියන්න එකක් මේ අවුරුද්දේ බොහෝම ජයට ගන්නයි හදන්නේ... මගේ මිත්‍රයා නිමල් වතුකාරයෙක්. එයාගේ ජනපි‍්‍රයතම නළුවා විජේයි. ගායිකාව නන්දා මාලිනීයි. කොහොමහරි ඒ දෙන්නම උපන් දින සාදයට එක්කගෙන එන්න කියලා මට කිව්වා. විජේ මා වෙනුවෙන් ඒ උදව්ව කරන්න ඒක මට ලොකු දෙයක් කියලා.ඔය කතාව කරන වේලාවේ ජෝතියි මමයි එතැන හිටියා. අපි දෙන්න දිහා බලන ගමන් විජේ කිව්වා මම එන එක ගැන නම් ප්‍රශ්නයක් නැහැ... දරුවෙකුගේ වැඩක් හින්දා මොන වැඩ තිබුණත් ඒවා කල් දාලා මම එන්නම්. ප්‍රශ්නයකට තියෙන්නේ නන්දා මාලනීවත් එක්කාගෙන එන්න කියන එකයි. කොයි එකටත් මාත් එක්ක ගමන් බිමන් යන්න එන දෙන්නෙක් ඉන්නවා.ඒ ජෝතියි, ෆෙ‍්‍රඩීයි. ඒ දෙන්නා ගැන මට ඕනෑම දෙයකට වග කියන්න පුළුවන්. ඒගොල්ලන්ව මේ වැඩේට සහභාගි කරවාගත්තොත් හොඳ නැද්ද කියලා. ‘ගුණේට’ අපි දෙන්නා ගැන එක පාරටම වචනයක් දෙන්න බැරි හින්දා ඒ වෙලාවේම නිමල්ට කතා කරලා ඇහුවා. ‘නන්දා වෙනුවට ජෝතියි ෆෙ‍්‍රඩීවයි එක්කගෙන එන්නද කියලා. ඒකට එයා කැමැති වුණා.ඔය උපන් දින සාදයට අපි ගියේ බණ්ඩාරවෙල හල්පේ තේ වත්තත් එක්කම තිබුණ තවත් තේ වත්තක බංගලාවකටයි. උදෙන්ම කොළඹින් පිටත් වුණත් බණ්ඩාරවෙලට යනකොට හොඳටම හවස් වුණා. අතරමඟදී විජේගේ යාළුවන් මුණ ගැහෙන්න ගිය හින්දයි සෑහෙන වෙලාවක් ගත වුණේ... එදා උපන් දින සාදය බොහෝම ජයට තිබුණා. ඒ හැම දෙයක්ම නිමල් කළේ දුව සතුටු කරන්නයි. අපි තුන්දෙනාම ගීත ගායනා කළා. විජේ කිව්වා කුඩා දරුවෙක් සතුටු කරවන එක තරම් දෙයක් දෙමාපියන්ට තවත් නැහැ... මමත් ඒවාගේ පියෙක්...ඔය දවස්වලමයි රටේ කලබලකාරී තත්ත්වයක් ඇතිවුණේ. එක දවසක් දවල් දොළහ විතර වෙන කොට කවුරුත් පුදුමයට පත් කරවන ආරංචියක් රට හැම තැනම පැතිරිලා ගියා.එයින් කියවුණේත් රෝහණ විජේවීර අත්අඩංගුවට ගත්තා කියන එකයි. රූපවාහිනියෙන් ගුවන් විදුලියෙන් කිව්වෙත් ඒ ප්‍රවෘත්තියමයි. රූපවාහිනී ප්‍රවෘත්තිවලට ඡායාරූපයක් එහෙම පෙන්නලා කිව්වෙ නිමල් කිත්සිරි අත්තනායක යන නමින් විජේවීර වෙස්වලාගෙන හිටියා කියන එකයි. ඒ වෙලාවේ මට එකපාරටම මතක් වුණේ විජේත් එක්ක උපන් දින සාදයට ගියේ මේ පුද්ගලයාගේ ගෙදරට නේද කියලයි. ඔය සිද්ධිය වෙන කොට අත්තනායක හිටියේ ගම්පොළ උලපනේ වත්තකයි. ඒත් අවාසනාවකට වගේ මේ සිද්ධිය දැන ගන්න විජය ජීවතුන් අතර හිටියේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021413</link>
    <topic>කිසිදා ටෙලි නාට්‍යවල රඟ නොපෑ එකම නළුවා</topic>
    <author/>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?රූපවාහිනි මාධ්‍ය අපේ රටට ප්‍රවිෂ්ට වූයේ 1979 දී ය. විජය කුමාරතුංග ඝාතනය වූයේ ඊට නව වසරකට පසුව ය. 1982 දී ජාතික රූපවාහිනිය ඇරඹීමත් සමඟම ටෙලිනාට්‍ය නම් වූ නවතම කලා මාධ්‍යය ශ්‍රී ලංකාවේ ජනප්‍රිය වන්නට පටන් ගැනුණේ්ය. එහෙත් විජය කිසිදාක ටෙලිනාට්‍යවල රඟපෑවේ නැත. ප්‍රතිපත්තියක් වශයෙන් ටෙලිනාට්‍යවල රඟ නොපාන නිළියක් ගැන ද මම දනිමි.ඒ ප්‍රවීණ නිළි ස්වර්ණා මල්ලවආරච්චි ය. වරක් චිත්‍රපට අධ්‍යක්ෂ අමරනාත් ජයතිලක සිනමා පුවත්පතකට දුන් සම්මුඛ සාකච්ඡාවකදී කියා සිටියේ සිංහල සිනමාව නොමැරී පවතින්නේ විජය කුමාරතුංග ටෙලිනාට්‍යවල රඟනොපාන නිසා බව ය. ටෙලිනාට්‍යවල රඟනොපෑම ගැන විජය වරක් සරසවිය පුවත්පතට මෙසේ කියා සිටියේ ය.“මට රූපවාහිනියෙන් තහංචි තිබෙන බව ඇත්ත. ඒත් ඒ තහංචි ඉවත් කොට ටෙලිනාට්‍යයක රඟපෑමට ආරාධනා කළොත් මම එය ප්‍රතික්ෂේප කරනවා. මන්ද ජනප්‍රිය නළු නිළියන් රූපවාහිනියේ රඟපානවාට මා කැමැති නැති නිසා.කුසලතා ඇති නවකයන්ට ටෙලිනාට්‍ය උචිත වුවත් දිවයිනේ් සිටින ජනප්‍රිය නළු නිළියන්ට රූපවාහිනි ටෙලිනාට්‍ය සුදුසු නැහැ. ජනප්‍රිය නළු නිළියන් ටෙලි නාට්‍යවල රඟපාන විට ඔවුන් රූපවාහිනිය මගින් ගෙදර ඇතුළටම එනවා.ඇතැම් විට ගෙදර අම්මලා හිරමනෙන් පොල් ගාන කොට හිරමනයට ඉහළින් ඇති රූපවාහිනියෙන් ඒ ජනප්‍රිය නළු නිළියන් රඟපානවා පෙනෙනවා. කාන්තාවක් දරුවකුට කිරි දෙන ගමන් මේ නළු නිළියන් ඈතින් ඇති රූපවාහිනියෙන් දකිනවා.ගෙදර බිත්තියේ එල්ලා ගෙන ඇති ජනප්‍රිය නළුවා ගේ හෝ නිළියගේ පින්තූරය රූපවාහිනියෙන් සජීවී ලෙස දකින විට එහි අගය නැති වෙනවා. හෑල්ලු වෙනවා. රූපවාහිනියේ ටෙලි නාට්‍යවල රඟපෑමට දක්ෂතා ඇති අලුත් ම නළු නිළියන් අවශ්‍යයයි. වෙන රටවල නම් රූපවාහිනි නළු නිළි පිරිසක් වෙනමම ඉන්නවා. අපේ රූපවාහිනි ටෙලිනාට්‍යවල වුණත් නවක නළු නිළියන් රඟපෑ ටෙලිනාට්‍ය විතරයි සාර්ථක වුණේ.මා මෙතෙක් දුටු හොඳම ටෙලිනාට්‍යය පරාක්‍රම නිරිඇල්ල ගේ ‘කඩඉම’ යි. පරාක්‍රම මේ ටෙලි නාට්‍යයට යොදා ගත් නවක නළු නිළියන් ගේ චරිත අගේට මතු වුණා.වේදිකාවේ කුසලතා දැක්වූ එච්.ඒ. පෙරේරා ‘කඩඉමේ’ දක්ෂ ලෙස රඟපෑවා. පළපුරුදු නිළි දෙනවක හාමිනේ පවා පරාක්‍රම වෙනස් විදිහටයි ටෙලිනාට්‍යයට යොදා ගෙන තිබුණේ.වේදිකා නළු නිළියන් රඟපෑමෙන් ඔවුන් ගේ අගය අඩුවෙනවා. ජනප්‍රිය නළු නිළියන් කොතෙක් රඟපෑවත් ඔවුන්ගේ චරිතවලට වඩා මතු වන්නේ ජනප්‍රිය නළුකමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021414</link>
    <topic>පැරණි ග්‍රැමෆෝන් ගී තැටි සුරකින කුලසේකර මද්දුමගේ</topic>
    <author>චන්ද්‍ර ශ්‍රී සෝමසිරි</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?සිරි බුද්ධගයා විහාරේ’, ‘ආදරය නිසා’, ‘මා ඔබේ සුදා’, ‘රාජ පණ්ඩිත නාග විමානේ’, ‘සිළුමිණ සෑය බඳිම්’, ‘සිරි ගන සෑසී’, ‘ගෞතම ශ්‍රී පාද වඳිම්’, ‘නාමෙ නො දිරනා’, ‘මහ බෝධි මුලේ’, ‘දස බලධාරී’.එච්. ඩබ්ලිව්. රූපසිංහ, රුක්මණී දේවි, ඒ. ආර්. එම්. ඊබ්‍රහිම්, අහමද් මොහිදීන්, එස්. ඒ. ලතීෆ්, එම්. කේ. වින්සන්ට්, ඒ. එම්. යූ. රාජ්, එම්. බී. ජොහර්ෂා, ආර්. ඒ. චන්ද්‍රසේන, එදා ගැයූ මේ කන්කලු අරුත්බර ගී අදත් අපේ දෙසවනට ගෙනෙන්නේ ඉමිහිරි අස්වැසිල්ලක්. නොරටුන්ගේ බලපෑමෙන් මෙරටුන් මුදවා ගැනීමේ දේශාභිමානි අරමුණු මේ හැම ගීයකින්ම ඉස්මතු කිරීම විශේෂත්වයක් වුණා. නිදහස් නිවහල් ජාතියක් ලෙස සිංහලුන් නැගිටුවාලීමට එදා කලාකරුවන් දැරූ තැත අභිමානයෙන් සිහිපත් කළ යුතු කාරණයක්.“ආදී සිංහලුන් පිටදීප දේස ජයගත්තා” වැනි ගීත ලක්ෂ්මී බායිලා එදා ගැයුවේ මොන තරම් දේශානුරාගයකින් ද? යටත් විජිත පාලනයෙන් රට මුදවා ගැනීමේ අති දැවැන්ත මෙහෙයුමක එදා කලාකරුවන් පෙළ ගැසුණා. අත්වැල් බැඳ ගත්තා.ඒත් මා අද කතා කරන්න හිතුවේ එවන් ගී දහස් ගණනක් සුරැකිව තබාගෙන අනාගත පරපුරට කවදා හෝ දැකබලා ගැනීමට හැකි වන සේ ඒවා සංරක්ෂණය කරන අපූරු කලාකාරයකු ගැන. ඔහු නාරම්මල කුලියාපිටිය පාරේ හොරොම්බාව දංගොල්ල හන්දියේ කුලසේකර මද්දුමගේ.කුලසේකර මහතා ග්‍රැමපෝන් ගීත සංරක්ෂක සහ සංගීත සංරක්ෂණ සංසදයේ උප සභාපතිවරයා වගේ ම ‘සත්කෝරළ ප්‍රභාශ්වර කලා සංසදයේ’ ප්‍රධාන සංවිධායකවරයායි. පැරණි ග්‍රැමෆෝන් ගී තැටි සංරක්ෂණාගාරයක උරුමක්කාරයාව සිටින ඔහු එම ගී තැටි අනාගත පරපුරට දැක බලා ගැනීමට සලස්වමින් කරනු ලබන මෙහෙය ගැන සංස්කෘතික බලධාරීන්ගේ අවධානය යොමුනොවීම පුදුමයක්. සිංහල චිත්‍රපට සංරක්ෂණාගාරයක් පිහිටුවිය යුතු යැයි සිනමා උළෙලවලදී දෙසුම් ඇදබාන අපේ සිනමා බලධාරීන්ට කුලසේකර මහතා හොඳ ආදර්ශයක්. ගෙවුණ 21 වැනිදා සිංහල සිනමාවට 63 වසරක් පිරුණත් චිත්‍රපට සංරක්ෂණාගාර සිහිනය උපන් ගෙයිම වැළලී යාමට ඉඩ දීම කොතරම් අපරාධයක් ද?ග්‍රැමෆෝන් ගී තැටි වැනි අපේ පැරණි සංස්කෘතිකාංග සුරැකීම ජාතික වගකීමක් ලෙස සිතන කුලසේකර ඒ සඳහා ලොකු කැපකිරීමක් ද කරනවා. මුලදී විනෝදාංශයක් ලෙස පැරණිතම ග්‍රැමෆෝන් තැටි එකතු කිරීමෙහි නියැළුණු ඔහු පසුව රට වටා ගොස් ඒවා මිලදී ගෙන සුරැකිව තබාගෙන සිටිනවා. 1876 තෝමස් අල්වා එඩිසන් ලොවට හඳුන්වා දුන් පසුව දියුණු කළ අඩි 2 1/2 ක විකාශන මලක් සහිත ඉපැරැණි ග්‍රැමෆෝන් යන්ත්‍රයක් ඇතුළු පසුව විකාශනය වූ යන්ත්‍ර ගණනාවක් ඔහුගේ සංරක්ෂණාගාරයට ඇතුළත්.ඒ වගේ ම ඉපැරැණි ග්‍රැමෆෝන් ගී තැටි ගබඩාවක් ද ඔහු සතුයි. එකක තට්ටු 6 බැගින් වූ විශාල අල්මාරි 3 ක එම ගී තැටි පිළිවෙළින් අසුරා තියෙන්නේ පහසුවෙන් හඳුනාගත හැකි විදිහටයි. 1906 සිට 1982 දක්වා ගී තැටි දහස් ගණනක උරුමක්කාරයා වූ කුලසේකර මුල්ම ග්‍රැමෆෝන් ගීතය ගැන දරන්නෙ මෙහෙම අදහසක්.“ලංකාවෙ මුලින් ම දකින්න ලැබෙන්නෙ Internation Talking machine Company (ODEON)  සමාගම කරපු තැටියි. 1906 වසරේ තමයි මුල්ම තැටිගත කිරීම් කරල තියෙන්නෙ. නාඩගම් යුගයේ නිළියක හා ගායිකාවක වූ රද්දොළුවේ ජේන් නෝනා මුල්ම ග්‍රැමෆෝන් ගීතය ගැයූ බවට එක මතයක් තියෙනවා. ඒ වගේ ම බී. එස්. පෙරේරා සංගීතඥයාගේ මව වන ග්‍රේස් මාග්‍රට් ද සිල්වා වර්ණකුලසූරිය මුලින්ම තැටියකට ගීයක් ගැයූ බවට තවත් මතයක් තියෙනවා.“ඒත් මා ළඟ ඇති මුල්ම තැටි දිහා බලද්දි මුල්ම ග්‍රැමෆෝන් ගායකයා රංගමාලගේ ජෝන් පෙරේරා කියලයි මං කියන්නෙ. පැරණි තැටි ලේබල් සහ තැටි අංක අනුව මෙය මට ඔප්පු කර පෙන්වන්න පුළුවන්. රංග මාලගේ ජෝන් පෙරේරා තමයි ඕඩියන් (ODEON)තැටිවලට මුල්ම යුගයේ වැඩියෙන්ම ගීත ගයා තිබෙන්නෙ. ඉන් පසුව කේ. ජෝන් පෙරේරා, රද්දොළුවේ ජේන් පෙරේරා, මාග්‍රට් ද සිල්වා, ආනා පෙරේරා, එම්. ඩී. පතිරාජ, ඇන් රොම්ලස් ද සිල්වා, බී. ඩී. සිල්වා, රොමානිස් පෙරේරා, ඕදිරිස් අප්පුහාමි, එච්. වෙළුම් පෙරේරා, ජේ. ඩී. මාෂල් පෙරේරා, ජෝන් ගෝමස් වැනි අය ගීත ගායනා කළා.”මුල්ම යුගයේ ග්‍රැමෆෝන් යන්ත්‍ර1911 වසරේ දෙසැම්බර් 06 වැනිදා “පණ්ඩුකාභය” නාට්‍යය රඟ දැක්වීමෙන් ආරම්භ කෙරුණු ටවර් රඟහල ඇසුරු කරගෙන බිහිවූ නාට්‍යවල ගීත 1930 වසර දක්වා ම තැටිවලට නගා තියෙනවා. ඒවා වැඩියෙන් තැටි ගත කර ඇත්තේ HMV ලේබලය යටතේයි. එදා ටවර් නාට්‍ය ශිල්පීන් වන විල්ප්‍රඩ් පෙරේරා, ඕගන් රුද්‍රිගු, එඩ්වඩ් පතිරාජ, ඇන්. රොම්ලස් සිල්වා, ඇනී බොතේජු, මාෂල් පෙරේරා, විල්බට් ඇන්තනී, ඩබ්ලිව්. සිල්වෙස්ටර්, ලක්ෂ්මී බායි, සුසිලා ජයසිංහ, පසු කලෙක ඇලන් රත්නායක, ජී. දොන් බෙනඩික්ට්, එඩ්වින් පෙරේරා, සෝමාකාන්තා, ලෝරා නෝනා වැන්නවුන් ගැයූ ගී අදත් එම හඬින් ම කුලසේකර මහතා සතුව තිබීම විශේෂයක්.මුල්ම තැටිගත කිරීම් අතර එකල ජනපි‍්‍රයව පැවැති නූර්ති ගීත මෙන් ම විරිඳු, ජන ගී, තොවිල් කවි, බලි යාග, ධර්මාවන්විත කථා, සිව්පද ධර්ම දේශනා, පන්සිල් සහ සෙත් පිරිත් කැපී පෙනෙනවා. මුලදී පන්සිල් සහ සෙත් පිරිත් තැටිවලට ගයා ඇත්තේ ගිහියන් විසින්.ඕඩියන් තැටිවලට අමතරව, අනගාරික ධර්මපාල තුමාට ඥාති සම්බන්ධතාවයක් ඇති හේවා විතාරණ නාමයෙන් හේවා තැටි දොන් කරෝලිස් සමාගම නිකුත් කළා. ඉන් පසුව හීස් මාස්ටර්ස් වොයිස්(HMV) කොලොම්බියා, පාර්ලෆෝන්, බ්‍රෝඩ්කාස්ට්, පිලිප්ස්, යං ඉන් තියා, ඩයනා, ග්‍රේට්වෝල්, ලංකා ෆිල්ම් කම්පැනි, සරස්වතී, නැෂනල්, කලාෆෝන්, එක්ස්ටී ලෝටස් යන විවිධ ලේබලයන්ගෙන් තැටි නිකුත් වුණා. නමුත් අප අතර වැඩියෙන්ම දකින්නට ලැබෙන්නේ HMV සහ කොලොම්බියා තැටියි.කුලසේකර පවසන පරිදි 1906 සිට 1930 දක්වා වූ තැටිවල වැඩිපුර ම ඇත්තේ නූර්ති ගීතය. 1930 සිට 1939 දක්වා නිකුත් වී ඇති තැටිවල නූර්ති ගීවලට වඩා බොදු ගී, සමාජ ශෝධන ගී, පණිවිඩ ගෙන දෙන නාට්‍යමය ගී, දේශාභිමානි කතා, නාට්‍ය හා ඒ හා බැඳුණු ගී දකින්න පුළුවන්. 1939 සිට 1947 කාල වකවානුවේ නූර්ති ගී අඩුවෙන් ද බොදු ගීත වැඩියෙන් ද තැටිගත කර තිබෙනවා.ඒ වගේම උතුරු ඉන්දියානු ගී තනු මෙන් ම එකම තනුවට ලියැවුණු විවිධ ගී මෙකල තැටිවල දැකිය හැකි විශේෂත්වයක්. සෑම සමාගමක් ම තරගයට මෙන් වෙළෙඳ පොළ ඉලක්ක කරගෙන ගී තැටි නිකුත් කළා මේ කාලෙ. මොහොමඩ් ගවුස්, බී. ඇස්. පෙරේරා, එච්. ඩබ්ලිව්. රූපසිංහ (රූපසිංහ මාස්ටර්) මේවාට සංගීතය සැපයුවා. මෙම ගීත රචනා කර ඇත්තේ බී. එම්. ඩබ්ලිව්. ඇල්බට් සහ යූ. ඩී. පෙරේරා යි. පසු කාලයේ ආනන්ද සමරකෝන් තමා ම ගී රචනා කරමින් සංගීතය සපයනු ලැබීම නව ස්වතන්ත්‍ර ගීත කලාවකට මංපෙත් හෙළි පෙහෙලි කරන්න හේතු සාධක වුණා.ග්‍රැමෆෝන් යන්ත්‍ර එකින් එක අලුත් වෙමින්...1947 මුල්ම කතා නාද චිත්‍රපටය වූ ‘කඩවුණු පොරොන්දුව‘ තිරගත වෙද්දී එහි ගී ඇතුළත් ග්‍රැමෆෝන් තැටිය රසිකයින් අතර වඩාත් ජනපි‍්‍රය වුණා. 1925 සිට 1947 දක්වා ගුවන් විදුලියෙන් ප්‍රචාරය වුණේ ද ග්‍රැමෆෝන් ගීතයි. 1948 ගුවන් විදුලිය තැටි කැපීම ආරම්භ කරන ලද අතර පසුව 1970 - 80 දසකයේ  LP සහ EP තැටි ලෙස ලංකා ලේබලය යටතේ ගුවන් විදුලිය වෙළෙඳ පොළට ද තැටි නිකුත් කළා. 1970 වසරේ HMV තැටි ‘ගීතා’ චිත්‍රපටයේ ගීත ඇතුළත්ව ද 1969 කොලොම්බියා තැටි ‘කිංකිණි පාද’ චිත්‍රපටයේ ගීත ඇතුළත්ව ද අවසන් වරට නිකුත් වුණා.චිත්‍රපට නොවන ගීත 1969 දී ප්‍රෙඩ් සිල්වා සහ ජයතිස්ස හෙට්ටිආරච්චි ගැයූ ‘රයිගමයාණෙනි ගම්පලයාණෙනි’ ගීතය ඇතුළත් EXVEE 1019 තැටියෙන් අවසන් වන බව පවසන කුලසේකර 1977 මිල්ටන් මල්ලවාරච්චිගේ මුල්ම කැසට් පටය නිකුත් වීමත් සමගම තැටි යුගය අවසන් වන බවත් කරුණු සහිතව පෙන්වා දුන්නා.’සත්කෝරල ප්‍රභාශ්වර කලා සංසදය’ පිහිටුවා එමඟින් ප්‍රදේශයේ පැරණි කලාකරුවන්ගේ ද සුහද සහභාගිත්වයෙන් ‘ග්‍රැමෆෝන් ගී ප්‍රසංග නොමිලේ පැවැත්වීමටත් ඔහු කරන්නේ ලොකු කැප කිරීමක්. එවන් ප්‍රසංගයක් ‘එපා කෝපා පනේ’ නමින් පසුගිය 2 වැනිදා සවස් භාගයේදී ඔහුගේ නිවසේ එළිමහන් රංග පීඨයේදී වර්ණවත්ව පැවැත්විණි. ප්‍රවීණ ලේඛක ඩබ්ලිව්. ඒ. අබේසිංහයන්ගේ දේශනයකින් පසුව ඇරැඹි එම ගී සැඳෑෑව ප්‍රදේශයේ කලාකරුවන්ට මෙන්ම පැරැණි ගීයට පෙම් බැඳි දූ දරුවන් ප්‍රමුඛ අවට ගම්වාසීන්ට අමතක නොවන සොඳුරු අත්දැකීමක් වුණා.මේ ග්‍රැමෆෝන් ගී සැඳෑවේ විශේෂත්වයක් වුණේ රූපසිංහ මාස්ටර්ගේ වැඩිමහල් පුත් එස්. ඒ. රූපසිංහයන් තම පියාගේ ජනපි‍්‍රය ගීත රැසක් ගයමින් පැමිණි සැවොම ඒ සොඳුරු අතීතයට මොහොතකට වුව රැගෙන යාමයි. ග්‍රැමෆෝන් ගී යුගයේ දේශජ ලක්ෂණ ඉස්මතු කළ රූපසිංහ මාස්ටර් සංගීතවේදියාණන් වෙනුවෙන් මුල්වරට උපහාර උළෙලක් පැවැත්වීම ද කුලසේකර ගේ කෘතගුණවේදීත්වය රටටම පෙන්නුම් කළ අවස්ථාවක් වුණා.නූර්ති ගීත මෙන් ම ජනපි‍්‍රය නොවූ ග්‍රැමෆෝන් ගී තැටි දහස් ගණනක් සුරැකිව තබාගෙන ඇති කුලසේකර ඒවා සංරක්ෂණය කිරීමේ දෛනික කටයුතුවලට වැඩි කාලයක් යොදවයි. තම ඉඩමේ සවිමත්, ක්‍රමවත්, ගොඩනැගිල්ලක මෙම ඉපැරණි කෞතුක සංස්කෘතිකාංග පිළිවෙළින් අසුරා අනාගත පාසල් දූ දරුවන්ට දැක බලා ගැනීමට හැකි වන අයුරින් සංරක්ෂණාගාරයක් පිහිටුවීම කුලසේකරගේ ඊළඟ සිහිනයයි. උදව් පදව් කෙසේ වුවත් ඒ වෙනුවෙන් රජයේ සංස්කෘතික බලධාරීන්ගේ අවධානයවත් යොමු වන්නේ නම් එය තමාට මහත් ආශිර්වාදයක් වනු ඇතැයි ඔහු නිහතමානීව පවසයි.චන්ද්‍ර ශ්‍රී සෝමසිරිඡායාරූප - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021415</link>
    <topic>හඳපාන් ඇල්ල තැනිතලාවට සුන්දර ගමනක්</topic>
    <author>කුසුම්සිරි විජයවර්ධන</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?රත්නපුර සිට ඇඹිලිපිටිය දක්වා දිවෙන මාර්ගයේ පිහිටි මාදම්පෙන් හැරී ගමන් කළ විට අප පිවිසෙන්නේ රක්වානට ය. රක්වාන සබරගමු කඳුකරයේ පිහිටි සුන්දර නගරයකි. නගරය පිටුපසින් පිහිටි කඳු අතරින් කඩා හැලෙන ගල්දොළ ඇල්ල සුන්දර දසුන්මවයි.ඈතට පැතිර යන තේ වතු යාය සහ වනපෙත සහිත කඳුමුදුන් නෙතට අපූරු දසුනක්. උදෑසන හිරු රැසින් කඳු අතර පිහිටි පර්වත දිලිසෙයි. කුඩා නගරයක් වන රක්වානේ සිට එක් මාර්ගයක් සූරියකන්ද හරහා දෙණියාය දක්වා ඇදී යන අතර තවත් මාර්ගයක් පොතුපිටිය හරහා කලවාන දක්වා ඇදී යයි.මේ පැහැබර උදෑසන අව් රැල්ල විඳිමින් අපි රක්වානේ නවාතැන් ගත් මිතුරාගේ නිවසේ සිට මෝටර් රථය පදවමින් සිටියෙමු. අවට පරිසරය සිහිලැල් ය. එය ගතට අපූරු ප්‍රබෝධයක් ළං කරවයි. පොතුපිටිය හරහා කලවාන දක්වා වූ අතුරු මාවත කඳු තරණය කරමින් ඇදී යන්නේ තේ වතු සහිත සුන්දර වටපිටාවක් ඔස්සේ ය.අවට පැතිරී ඇත්තේ වනය පිරුණු කඳු හිස් ය. තැන තැන වනය රහිත තණ තලාව පැතිර ඇත. මෝනිං සයිඩ්, තංගමලේ තැන්න හා හඳපාන් ඇල්ල තැනිතලාව මේ අවට පිහිටි ජෛව විවිධත්වයෙන් පිරිපුන් වන පෙදෙස් වශයෙන් සැලැකේ. මාර්ගයේ නිසි නඩත්තුවකින් තොර වීම නිසා සමහර ස්ථානවල මෝටර් රථය පැදවීම අසීරු ය.මෙම මාර්ගයේ කි. මී. 8 ක් පමණ ගමන් කරන විට ඈත කඳු අතරින් කඩා හැලෙන හඳපාන් ඇල්ල අපූරුවට දිස් වේ. අඩි 656 ක් උස එම දියඇල්ල වනය අතරින් කඩා හැලෙනා අසිරිය තේවතු අතරින් දැකගත හැකි ය.මෙම දියඇල්ලේ ජලය රක්වාන ගඟට එක් වේ. එහෙත් දියඇල්ල අසලට යාමට මාර්ගයක් නොමැත. එයට ළඟාවීම ඉතා දුෂ්කර කාර්යයකි. ශ්‍රී ලංකාවේ සුන්දරත්වය කෙතරම් දැයි අපට පසක් වන්නේ මෙවැනි සොබාදහමේ නිමවුම් දෙස බලා සිටින විටදී ය.අවට ප්‍රදේශයේ පැතිර ඇත්තේ ඩීප්ඩීන් තේ වතු යායයි. එය සුද්දන්ගේ යුගයේ සිටම තේ වගා කළ වත්තකි. අද මේ තේ වතු යායේ සමහර කොටස් මුඩුබිම් බවට පත්ව ඇත. මෙම වතු යායේ බෝටියතැන්න කොටස කඳු අතර පිහිටි තැනිතලාවක් මෙන් දිස්වේ. අප යන විටත් මේ පෙදෙස මිහිදුමෙන් බරව තිබුණි. උදෑසන 10.00 පමණ වන තෙක් මේ අවට සම්පූර්ණයෙන් මිහිදුමෙන් වැසී පවතී. ඒ තවත් මෝනිං සයිඩ් පෙදෙසක් මෙනි.එය එක් පසෙකින් මායිම් වන්නේ හඳපාන් ඇල්ල තැන්න කඳුවැටියට ය. තැනිතලාවට පිවිසීම සඳහා බෝටියතැන්නේ සිට වනය ඔස්සේ කි. මී. 4 ක් කන්ද තරණය කළ යුතු ය. සූරියකන්ද ප්‍රදේශයෙන් ද මෙම තැනිතලාවට පිවිසීමට පුළුවන.තේ වගාව ඔස්සේ ටික දුරක් ගමන් කළ පසු වනය ආරම්භ වේ. කඳු පාමුල දක්නට ලැබෙන්නේ උප කඳුකර ද්වියීතික වනයක ලක්ෂණ ය. මේ අවට වනය තේ වගා කටයුතුවල දී මිනිස් ක්‍රියාකාරකම්වලට ලක්වීම නිතර එයට හේතුවයි.කැකිල්ල, බෝඹු, පඹ, බාඳුරා, හීන් බෝවිටියා, දං, බාරුකොකු වැනි ශාක වනය විනාශ වූ ස්ථානවල වැවී ඇත. දඹු, කීන, තිත්ත වෙරළු, ගිනිහොට, බදුල්ල, බට, වැටකේ, මාවේවැල්, කුකුළුවැල්, වල් එනසාල් වැනි ශාක වනය අරක් ගෙන ඇත.වෙනිවැල්, පුස්වැල්, වල් ගම්මිරිස්, හාතාවාරිය වැනි ලතා වර්ග ඒ අතර වැවී තිබේ. කඳු බෑවුමේ තරමක් ඉහළ ප්‍රදේශ සමන්විත වන්නේ ඇටඹ, බෙරලිය, තිනියදුන්, කීන, කැකුණ, කිතුල්, හැඩවක, බටදොඹ, දවට, දියතාලිය, දියනා, ඊපෙත්ත, බේරු, වල්කුරුඳු, හීන් කැබැල්ල වැනි ශාකවලිනි. අපි අඳුරු වනපෙත තුළින් ඉදිරියටපියමං කෙරුවෙමු. කුරුලු කූජනයත් ඇළදොළවල ජලය ගලා යන කෙඳිරිල්ලත් අපගේ හුදෙකලාව දුරු කළේ ය. වනය සජීවී පරිසරයක් බව මේ දැකුම් අපට පසක් කරවයි.හඳපාන් ඇල්ල කඳු තරණය කර තැනිතලාවට පිවිසෙන කවුරුත් කුඩැල්ලන්ගේ අනුකම්පා විරහිත ප්‍රහාරවලට ලක්වේ. මේ නිසා ඔබ මෙම වනයෙහි සංචාරය කරන්නේ නම් කුඩැල්ලන්ගෙන් බේරීමේ උපක්‍රම අනුගමනය කිරීමට අමතක නොකළ යුතු ය. එමෙන්ම මඟ පෙන්වීම සඳහා ප්‍රදේශවාසියකුගේ සහාය ලබාගත හැකි නම් වඩාත් යහපත් ය.කඳු මුදුන ආසන්නයේ විශාල යායක් ලෙස රන් දෝතලු ශාකය පැතිරී තිබෙන්නේ අලංකාර දර්ශනයක් මවමිනි. ශ්‍රී ලංකාවට ආවේණික තාල වර්ගයට අයත් රන් දෝතලුවලට එම නම ලැබී ඇත්තේ රත් පැහැති මල් හටගන්නා නිසා විය යුතු ය. කිතුල්ගල බල්ලාහෙළ කන්දේදීත් සමනල අඩවියේදීත් අපට මෙවැනි රන් දෝතලු ශාක දක්නට ලැබුණි.කටුකිතුල්, කීන, දඹ වැනි ශාක ද කඳු මුදුන ආසන්නයේ වනය විවිධාංගීකරණය කරයි. බට විශේෂ, උඩවැඩියා වල් එනසාල්, බිනර, වල් කූඩලු විශේෂ අවට බහුල ය. විශේෂයෙන් වඳවී යාමේ තර්ජනයට මුහුණ පා ඇති අප රටට ආවේණික මල් පිපුණු නිල් බිනර ශාක රැසක් මේ අවට දී අපට නිරීක්ෂණය කිරීමට ලැබුණි.කඳු මතට පිවිසි විට අවට දර්ශනය අලංකාර ලෙස දිස් වේ. කඳු තරණයට විඳි වෙහෙස අමතක කිරීමට තරම් එම දසුන අලංකාර ය. වලා අතරින් දිස්වන රක්වාන කඳුකරය සහ සිංහරාජයේ කඳුවැටි ඒ දසුන ඔපවත් කරයි. පහළින් නයකු ලෙස ඇදී යන්නේ රක්වානේ සිට පොතුපිටිය හරහා කලවාන දක්වා වැටී ඇති මාර්ගයයි. ඒ ඔස්සේ ගමන් කරනා ලංගම බස් රථය අපට පෙනුණේ ගිනි පෙට්ටියක් මෙනි.කඳු මුදුන ආසන්නයේ පැතිරී ඇති වනය අඩි 20 - 25 ක් පමණ උස වියනක් සාදයි. එහි යටි රෝපණය එතරම් දැක ගත හැකි නොවේ. මේ අවට මැණික් ගැරීම නිසා විශාල ලෙස හානියට පත්වී ඇත. සැම තැනකම පාහේ ගැරුම් වළවල් ය. සොබාදහමේ වටිනාකම නොදත් තාවකාලික වාසිය තකන්නන් මෙලෙස අප රටේ අමිල පරිසරය විනාශ කිරීම මෙම ප්‍රදේශයට පමණක් සීමා වූවක් නොවේ.මෙයට යාබදව ඇත්තේ හඳපාන් ඇල්ල තැනිතලාවයි. මේ පිළිබඳව උද්භිද විද්‍යා මහාචාර්ය නිමල් ගුණතිලක මෙසේ සඳහන් කර ඇත: නොගැඹුරු බේසමක ස්වරූපයෙන් යුත් හඳපාන් ඇල්ල තැනිතලාව උප කඳුකර වනාන්තරයෙන් යුක්ත ය. එය වටකර ගත් කඳු කිහිපයකි. ඒවා නම් ඉලුඹේ කන්ද (උස මීටර 1192) බෙරගල (උස මීටර 1385) සූරියකන්ද (උස මීටර 1310) කබරගල (උස මීටර 1291) වේ. තැනිතලාව උසින් මීටර 1150 - 1250 ත් අතර වේ. මෙය වර්ග කිලෝ මීටර කිහිපයක විශාලත්වයෙන් යුක්ත ය.ශ්‍රී ලංකාවේ නිරිතදිග කඳු පහතරට කඳු සහ පහළ කඳුකර වනාන්තර ලෙස හැඳින්වේ. ඒවා මධ්‍යම කඳුකරයෙන් වෙන්ව වෙනම දේශගුණ කලාපයක් ලෙස පිහිටා ඇත. මෙම වනාන්තර පැතිරී ඇත්තේ නිරන්තරයෙන් මිනිසාගේ බාධා කිරීම්වලට ලක්වන පෙදෙසක නිසා ඒවා ආරක්ෂා කර ගැනීමට ඉහළ ප්‍රමුඛත්වයක් දිය යුතු වේ.මේ නිසා අද වන විට මෙම කඳුවල වනාන්තර පැතිර ඇත්තේ මුදුන් ආසන්නයේ පමණි. හඳපාන් ඇල්ල තැනිතලාව පිහිටි රක්වාන කඳු මේ අතරට අයත් වටිනා පරිසර පද්ධතියකි. මේ ප්‍රදේශයේ පැතිර ඇත්තේ ප්‍රාග් කේම්බ්‍රිය පාෂාණ ය.හඳපාන් ඇල්ල තැනිතලාව වර්ෂා සමයේ දී දැඩි මිහිදුමින් බරව පවතී. වියළි කාලයේ දී වේගවත් සුළං ප්‍රවාහයන්ට ලක්වේ. මේ නිසා වනාන්තරවල ශාක ඇඹරුණු ස්වභාවයකින් යුක්ත ය.තැනිතලාවෙන් උපත ලබනා ජල මාර්ග තුනක් එය හරහා ගලා ගොස් හඳපාන් ඇල්ල තනමින් පරිසරය අලංකාර කරයි. මෙම වටපිටාවේ අලියා ද වෙසෙති. සිංහරාජය ආශි‍්‍රතව වෙසෙන අවසාන අලි රංචුව සමහර කාලවල මෙම ප්‍රදේශයට ද පැමිණෙති.ගෝනා මේ අවට සුලබව සිටිය ද දඩයම් කිරීම නිසා දුලබත්වයට පත්ව ඇත. ඕලු මුවා, සිවලා, හාවා, ඉත්තෑවා, කොළ වඳුරා, වල් ඌරා, ඇලි වඳුරා, මීමින්නා ආදීහු මෙහි වෙසෙති. දිවියා ද ඉතා කලාතුරකින් වාර්තා වේ. මෙහි කළු දිවියන් සිටින බවට ද ජනතාව අතර කතා පවතී.මෑතක දී සිංහරාජයේ දෙණියාය හත්මාලේ ඇල්ල ප්‍රදේශයේ දී කළු දිවියකු මන්දකට හසුවී මිය ගොස් සිටියේ ය. පක්ෂි විශේෂ රැසක් ද මෙහි වෙසෙන අතර ඒ පිළිබඳව නිසි අධ්‍යයනයක් කර නොමැත. කැහිබෙල්ලා සහ වලි කුකුළා අවට වනයේ සුලබ ය.ගිරා මලිත්තා අලු ගිරවා, රතු දෙමලිච්චා, ලංකා මල් කුරුල්ලා, රන් නළල් කොට්ටෝරුවා, අඳුරු නිල් මැසිමරා ආදී පක්ෂින් අවට සරන අන්දම අපට දැකගත හැකි ය.අප රටට ආවේණික උභයජීවීන් සමනලුන් සර්පයන් උරග විශේෂ රැසක් ද මෙම අපූරු වනපෙත නිවහන කොටගෙන සිටිති. ඒ නිසාම එය ආරක්ෂා කර ගැනීමේ වැදගත්කම ඉහළ ය.සිංහරාජයට යාබදව පිහිටි මෙම වන පෙදෙස මෙතෙක් සිංහරාජයට ඇතුළත් කර නොමැත. එය සිංහරාජයට එක් කර ආරක්ෂාව වැඩි කරන ලෙස පරිසරවේදීන් රැසක් ඉල්ලීම් කර ඇත. එලෙස නීතිමය ආරක්ෂාව ලබා දෙන්නේ නම් මෙම අනගි පරිසර පද්ධතියේ වටිනාකම තව දුරටත් තහවුරු වනු ඇත.කුසුම්සිරි විජයවර්ධනඡායාරූප කුසුම්සිරි විජයවර්ධන සහ අන්තර්ජාලයේ අනුග්‍රහයෙනි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021416</link>
    <topic>මුතූ මෙතන කලබලයක් කරාවිද?</topic>
    <author/>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?මෙතෙක් කතාව...ගමේ ප්‍රභූ පවුලක එකම දරුවා වූ මහේෂ් ඔවුනගේ වතුවල වැඩ කරමින් ජීවත් වූ දුප්පත් පවුලක යුවතියක වූ මුතු සමඟ සබඳතාවක් ඇති කර ගනී. රූමත් අවිහිංසක මුතූ මහේෂ්ට පණ සේ ආදරය කළ අතර මේ නිසා ම මහේෂ් අතින් මුතූ අනාථ වෙයි. මහේෂ්ගේ මව සහ පියා මෙය දැනගත් පසු එංගලන්තයේ වෙසෙන තම නැගණිය ළඟට මහේෂ් යැවීමට කටයුතු කළ පියා මුතුට බිහිවුණු දරුවා සඟවා තැබීමට කටයුතු කර මුතූ සුරංගට විවාහ කර දෙයි. එංගලන්තයේ වෙසෙන තම නැන්දණිය ළඟට ගිය මහේෂ්ට එහිදී තම ඇවැස්ස නෑනණ්ඩිය වන අර්මිලා මුණ ගැහෙන අතර ඇගේ රූප ශෝබාවත් හැසිරීමත් නිසා මුතු අමතක කර දමයි. ඉන්පසු අර්මිලා සමඟ සබඳතාවක් ඇති කර ගන්නා මහේෂ් යළි ලංකාවට එන්නේ අර්මිලා හා විවාහවීමෙන් අට වසරකට පසුව ය. ටික දිනකින් මොවුනට මුතූ සහ සුරංග මුණ ගැසෙන අතර මුතූ සහ සුරංග කෙරෙහි පැහැදෙන අර්මිලා මහේෂ්ගේ විරෝධතාව මැද ඔවුන් හා ළඟින් ඇසුරු කරයි. එහිදී මහේෂ්ට දාව මුතූට ඉපදුණු දරුවා පිළිබඳ රහස දැනගන්නා අර්මිලා ඒ පිළිබඳව විමසමින් මහේෂ් හා දබර කරගනී.එක කඳු පල්ලමක් බසින විට ඊළඟ කන්ද නගින්නට සූදානම් විය යුතු ය. “බේබි මහත්තයා” මහා පුරුදුකාරයකු සේ රථය ඒ මේ අතට කර කවා පදවන විට මුතූට සිහින් සතුටක් ද දැනුණි. මේ වාසනාවන්ත කඩවසම් කුමාරයා කොපමණ දිනක් තම උණුසුම් ඇකයේ සුවෙන් සැනසීම ලබන්නට ඇද්ද? මුතූ ඒ අතීතය සුරැකිව තබා ගන්නේ රන් භාණ්ඩයක් ලෙස ය. අර්මිලා නෝනාට ඔහු නිසා දරුවකු ලැබීමට සිටින්නේ යැයි ආරංචිය දැනගත් වහාම ඇගේ හදවත කඩා වැටුණේ මේ නිම් හිම් නැති ආදරය නිසාම ය.“මුතූ...”සුරංග ඇගේ උරහිස මිරිකුවේය. මුතූ හිස හැරවුවේ ඉතා සෙමින් හා ශෝකයෙනි. ඇගේ දෑස්වල ලියැවුණු පරාජයේ වේදනාව දුටුවත් සුරංග ඉන් පුදුම වූවේවත් කෝප වූවේවත් නැත. මුතු පමණක් නොව තමන් ද තරමක් දුරට අන්ද මන්දව වී ඇති බව ඔහු අවබෝධ කර ගත්තේ ය.ඉතා අලංකාර කුඩා දිය පහරක් ළඟ තුරු සෙවණක් තිබූ තැනක රථය නතර විය. උදේ ආහාරය ගැනීමට එතැන සුදුසු බව අර්මිලා කීවා ය.කෑමට කිසිදු පිරියක් නැතත් චිත්‍රා නෝනා දුන් බටර් පාන් පෙති දෙක මුතූ® කෑවේ ආශාවෙනි. ඊට අමතරව සුරංගට හා මුතුට චීස් පෙති දෙකක් අර්මිලා දුන්නා ය. චීස් පෙත්ත කටේ ඇලෙන්නට වීම නිසා මුතූ කාටත් හොරා එය කන්දෙන් පහළට වීසි කළා ය.බේබි මහත්තයා හා අර්මිලා බටර් පාන් චීස්, ගිල දමන හැටි මුතු බලා සිටියේ පුදුමයෙන් හා හඬා වැටෙන හදවතින් ය. ඔහුගේ හා තමාගේ දරුවා ගැන කිසිදු හැඟීමක් නැති අයුරින් තම නිත්‍යානුකූල බිරිඳ හා හැසිරෙන අන්දම තමාට හොඳ පාඩමක් යැයි මුතූ සිතුවා ය. මේ වසර අට පුරාම ඔහුගේ ප්‍රේමය වෙනුවෙන් පතිවත ආරක්ෂා කර සිටීමෙන් තමා ලද්දේ කුමන සැනසීමක් ද?කා බී අවසානයේ සියලු බඩු මුට්ටු අස් පස් කර රථයට දැම්මේ සුරංගය. මුතූ නිහඬව ඔහේ බලා සිටියා පමණි. පෙරවරු දහයයි තිහ පමණ විට පිරිස රැගත් වාහනය ශාන්ත තෝමස් විද්‍යාල භූමියට අවතීර්ණ විය. මහේෂ් හා අර්මිලා හිස පීරා ඇඳුම් සකස් කරගෙන අනිත් අය දෙස බලා වාහනයෙන් බැස ගත්හ.“බහිමු...”හපන්ගම සිය බිරිය දෙස හා නැගණිය දෙස බැලුවේ ය. ඔවුන් ද හොඳින් හරි බරි ගැසී බැස මඳක් ඔබ්බට ගමන් කළහ. සුරංග මුතූ දෙස බලන විටම මුතූ සුරංග දෙස බැලුවේ කුමක් කරන්නේ දැයි සිතාගන්නට නොහැකිව ය. තමන්ට කිසිවකු අඬ ගැසුවේවත් රථයෙන් බසින්නට කීවේවත් නැති නිසා තවදුරටත් එහි රැඳී සිටීම යහපත් බව දෙදෙනාම සිතූහ.“මොකද්ද දැන් වෙන්නේ?”මුතූ® සුරංග දෙස බැලුවේ අන්දමන්දව ය. ඈතින් දිස්වන විශාල ගොඩනැගිලි, පල්ලියක් යැයි ඇය තේරුම්ගත් ගම්භීර දේවස්ථානය... ඇගේ මනස සසල කළේ ය. සුරංග නිහඬව ඇගේ සුරත අල්වා ගත්තේ තමාටත් ඒ පිළිබඳ වැඩි අවබෝධයක් නැති නිසා ය.“මට නම් බයත් හිතෙනවා සුරංගයියේ...” ඇගේ දෑස විසල් වී ඇත.“බය වෙන්ඩ එපා මුතූ. මං ඉන්නවනේ...” මුතූ හඬමින් සුරංගගේ උරහිසට තුරුළු වූයේ දරා ගත නොහැකි සංවේදී බවක් දැනුණ හෙයිනි. කිසිදා නොහැඟුණ හැඟීමකින් ඇගේ සිත උණුසුම් වූයේ ඒ වචනවල තිබූ ආදරය හා තිරසාර බව නිසා ය. වසර හතක් පුරා සෙවණැල්ලක් පරිද්දෙන් තමා ළඟ සිටි සුරංග, අවසාන මොහොත දක්වා ඔහුගේ සරණ හැර වෙන කාගේ පිහිටක්ද?“මට...මට අන්තිමට ඉතුරු වුණේ ඔයා විතරයි...”ඇගේ සුසුම් උණුසුම්ව, වෙව්ලන කට හඬෙහි අමුත්තක් සුරංග දුටුවේ ය. කිසිදා සමීප නොවූ තරම් ඇය ඔහුට ළංවී සිටින්නී ය.වසර හතක් හෝ ඊට ආසන්න කාලයක් එකම නිවහනක ජීවත් වූවද ඇය මෙතරම් ළෙන්ගතුව තම උණුසුමට තුරුළු වී නොමැත.එහෙත් සුරංග ඇගේ දුර්වල හදවතට පීඩා වේ යැයි සිතා මුවින් නොබැණ බලා සිටියා පමණි.“මාව දාලා යන්නෑ නේද? මේ හිඟන්නිව දාලා යන්නෑ නේද?”මුතූ® යළි යළි අසමින් ඉකිබිඳින්නට වීම ඔහුට ඉවසිය නො හැකි විය.“මොන ප්‍රශ්න ආවත් මං ඔයාව දාලා යන්නෑ මුතූ... මට ඒක කරන්නත් බෑ... ඔයාව කාට එපා වුණත් මට එපා වෙන්නෑ මුතූ...”“සුරංගයියේ... මගෙ දරුව මට ලැබුණොත්?”ඇය ඕනෑකමින් සුරංග දෙස බලා සිටියා ය. “මං ආදරෙන් බාර ගන්නවා... ඒ දරුව මුතූගේ... ඒ හන්ද මට ප්‍රශ්නයක් නෑ” “මගේ දරුවට... තාත්තෙක්...”මුතූ® ළය පුරා හුස්මක් පුරවා ගෙන නිවී සන්සුන් වී යන හදවතින් සුරංග වෙතින් මෑත් වූවා ය.ක්‍රමයෙන් උණුසුම් වන පරිසරය හිරු එළියෙන් ඉතා පැහැබර විය. මීදුමින් වැසුණු තුරු මුදුන් හොඳින් පෙන්නුම් කරන විට මුතූ ඒ දෙස බලා සිටියේ විස්මිතව ය. මල් පිපී පිරී තිබූ දම් පැහැති ගස් මුදුන් ඇගේ සිත මන්මත් කරවී ය.ඵල බර වූ අලි පේර, ජෑම් පේර හා මල් බෙරි ගස් ඈ දුටුවේ පළමු වතාවට ය. ලොකු මහත්තයා දරුවා පෙන්වීමට මෙහි පැමිණියෙන් මෙය ආගමික ස්ථානයක් නිසා එහි මෙහෙකරුවකු සේ දරුවා යොදවා ඇද්දැයි මුතූ®ට සැක පහළ විය.කෙසේ හෝ දරුවා ගෙදර ගෙන ගොස් හැකි පමණින් හදා වඩා ගැනීමට පුදුමාකාර ධෛර්යයක් ඇගේ සිතේ හට ගත්තේ ය.ලොකු මහත්තය ඇතුළු පිරිස සුදු ලෝගුවක් දමා සිටි පූජකවරයකු සමඟ ඉතා වැදගත් සාකච්ඡාවක යෙදි සිටියේ තමන් සිටී ද නැද්දවත් මතක නැති ලෙස ය. පල්ලියේ පූජකවරුන් මීට පෙර කිහිපවිටක් ම දැක තිබූ හෙයින් මේ නම් ළමයි භාර ගන්නා තැනක් බව මුතූ කල්පනා කළා ය.“අපිව මෙහාට එක්කරං ආවේ මොකටද සුරංගයියේ?”බැරිම තැන මුතූ ඇසුවේ කෝපයෙනි.“පොඩ්ඩක් කෑ නොගහ ඉම්මුකෝ... බලමු මොකද වෙන්නේ කියලා...” ඉන් මොහොතකට පසු ශබ්ද නඟා සීනු හඬක් පැතිරෙන්නට විය.අළු පැහැති කලිසමත්, කිරි සුදු කමිසයත් ඊටම ගැළපෙන නිල් ටයි පටියත් පැලඳගත් සිසුන් මනා හික්මීමකින් යුතුව පේළි සෑදී විශාල ගොඩනැඟිල්ල තුළින් එළියට එන අයුරු දෙදෙනා බලා සිටියේ මහත් පුදුමයකිනි. ගමේ මහා විද්‍යාලයේ ළමයි කලිසම් කමිස ඇඳ සපත්තු දමා සිටිය ද මෙතරම් කල එළියක් තිබේද?“සුරංගයියේ... මේ ළමයි ඉගන ගන්ඩ ආපු අය ද? මේ තරම් සෙනඟක්?”“මාත් බලන්නේ ඒකයි මුතූ... මේක මේ ආගමේ කොලීජියක්... ඇයි ඔය ඕන තරම් තියෙන්නේ... හැබැයි පෝසත් ළමයින්ට...”“හොඳ හොඳ තැන්වල ළමයි...” මුතූ සිතුවාය. බොහෝ දෙනෙක් සුදු ය. පෘෂ්ටිමත් ය. ගමේ පාසලේ වෙන් කිසිවකු කෑ ගැසුවේ නැත. ඔවුන් කතා බහ පවා කළේ අමුතු විදිහට ය. මුතූ කර බැඳි පබළු මාලය සකස් කර දෙඅතින් හිස කෙස් පිරිමැද ගත්තා ය.රථයෙන් බැසගන්නට කිසියම් බියක් දැනෙන බව සුරංගට කිව යුතු යැයි ඇය සිතුවා පමණි.“මං නම් මෙහෙම ළමයි ඉස්කෝලවල ඉන්නව දැක්කෙත් අදයි...?මුතූ තරමක ලැජ්ජාවෙන් කීවා ය. සුරංග හිස සැලුවේ එය අනුමත කරන්නට ය.“බේබි මහත්තයත් ඉගෙන ගත්තෙ මෙහේ වෙන්ඩැති...”සුරංග කිසිත් කීවේ නැත.“මොකද දෙන්න බහින්නැද්ද?”අර්මිලාගේ මව දොර ඇර ගෙල ඇතුළට දමා සිනාසුණා ය.“බැහැල ටිකක් ඇවිදල බලන්න... මේ හරිය හරිම ලස්සනයි...”මුතූ® ප්‍රවේශමෙන් සාරිය පොඩි නොවන සේ අල්ලාගෙන බැස්සා ය.මහේෂ් හා අර්මිලා තවමත් පූජකතුමා හා ඉතා ඕනෑකමින් කතා කරමින් සිටියහ. හපන්ගම මහතා හා කුසුමලතා මුතූ හා සුරංග සමීපයට ආවේ ප්‍රශ්නවලින් තොර සැහැල්ලු මුහුණුවලින් යුතුව ය.“මුතූ මෙතන කලබලයක් කරාවිද?”කුසුමලතා ඇසුවේ අතකින් මුව වසාගෙන ය. “මොන? කලබලයක් කියල මොනව කරන්ඩ ද? ඕන නම් ටිකක් හඬා වැලපෙයි...”අර්මිලා හා මහේෂ් පූජකවරයාගෙන් මෑත්ව තුරු සෙවණක් යටට වී මහත් ඕනෑකමකින් එතුමා යන අත දෙස බලා සිටියහ. තවත් සුළු මොහොතකින් පූජකතුමන්ලා දෙපළක් ඔවුන් වෙත ආවේ කුඩා සිසුවකු ද සමඟය.හපන්ගම මහතා හා කුසුමලතා වහා බැලුවේ මුතූ දෙස ය. ඇය වෙනසක් නොමැතිව එක එල්ලේ ඒ දෙසම බලා සිටියා ය. පූජකතුමා අත දිගු කර යමක් කියා නිම කිරීමටත් පෙර අර්මිලා දරුවා වැළඳගෙන සිප ගත්තා ය. මහේෂ් කුඩා සිසුවා ඔසවා කිහිප වාරයක් කම්මුල් සිප ආපසු හැරී මුතු දෙස බැලුවේ ය... මුතූ®ගේ ළය ගිනිගත්තා පමණක් නොවේ. මහා ශබ්දයකින් ගැහෙන්නට පටන්ගත්තේ ය. හුස්ම ගැනීමටවත් ඉඩ නොතබා, විවර වූ මුවෙන් බලා සිටි මුතූ, එකවරම හපන්ගම මහතා දෙස හැරුණා ය.  මතු සම්බන්ධයි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021417</link>
    <topic>පොඩිත්තන්ට රසැති මාෂ්මිලෝස්</topic>
    <author>සටහන : හර්ෂනී රුද්‍රිගු</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?පොඩිත්තන් බොහෝ පි‍්‍රයකරන රස කැවිලි වර්ගයක් සමඟිනුයි මෙවර අප හමුවන්නේ.ඒ රසවත් ‘මාෂ්මිලෝස්’ සාදා ගන්නා ආකාරයත් සමඟිනි. පොඩිත්තන් මෙන් ම වැඩිහිටියන් ද පි‍්‍රයකරන මේ ‘මාෂ්මිලෝස්’ නිසියාකාරව සාදා ගැනීමට මෙය කදිම අත්වැලක් වේවි. එලෙසින්ම ස්වයං රැකියාවක් ලෙස ‘මාෂ්මිලෝස්’ සකස් කරගැනීමටත් මෙය ඔබට හොඳ මඟපෙන්වීමක් වනවා නිසැකයි.අවශ්‍ය ද්‍රව්‍යජෙලටින් ග්‍රෑම් 25 සීනි ග්‍රෑම් 400 වතුර කෝප්ප 2 වැනිලා තේ හැඳි 1 කලරින් බිංදු කිහිපයක්සකස් කරගන්නා අන්දමමුලින් ම වතුර කෝප්පයක් ගෙන ඊට ජෙලටින් ටික දමා හොඳින් දියකර ගන්න. පසුව සීනි ටික සාස්පානකට දමා ඉතිරි වතුර කෝප්පයෙන් එය දියකරගෙන ළිප තබා උතුරවා ගන්න. එය උතුරන තෙක් හැඳි නොගෑමට වග බලාගත යුතුයි.දැන් කළ යුත්තේ කලින් වතුර මිශ්‍රකර සාදාගත් ජෙලටින් මිශ්‍රණය ගෙන ළිප තැබූ වතුර මිශ්‍ර සීනි මිශ්‍රණයට ටික ටික එකතු කරමින් කළවම් කරගැනීමයි.ඉන් පසුව එය ළිපෙන් බාගෙන නිවුණු පසුව බීට් කරගන්න. මඳක් ඝන වූ විට වැනිලා සහ කැමැති වර්ණයකින් යුතු කලරින් ඊට මිශ්‍ර කරගන්න. අනතුරුව බටර් තැවැරූ තැටියකට එම මිශ්‍රණය දමා පැය 6 ක පමණ වේලාවක් සෙට් වීමට තබන්න.එය හොඳින් සෙට් වීමට හැර අඟල් 1 ය 1 ප්‍රමාණයට කොටු කපා කෝන්ෆ්ලාර් තවරාගෙන හුළං නොවදින සේ අසුරා ගන්න.සටහන : හර්ෂනී රුද්‍රිගුඋපදෙස් : ප්‍රවීණ සූපවේදිනී හෙලන් මදනායක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021418</link>
    <topic>ශාරුක් - කාජල් නැවතත් එක්කළ ‘මයි නේම් ඉස් ඛාන්’</topic>
    <author>සුජීව තේවහෙට්ටිගේ</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?රසික රසිකාවියන්ගේ ආදරය දිනාගත් සිනමා පෙම් යුවළක් නැවතත් වසර 9 කට පසුව ජීවමාන වෙනවා. ඔවුන් දෙදෙනා තමයි, ශාරුක් ඛාන් සහ කාජල්. මේ සුපිරි තරු යුවළ රඟන චිත්‍රපටයක් මේ මස 12 දා සිට ඉන්දියාව, ශ්‍රී ලංකාව ඇතුළු ලොව පුරා රටවල් කිහිපයකම තිරගත වෙනවා. ඒ චිත්‍රපටය තමයි, ‘මයි නේම් ඉස් ඛාන්.’රිස්වාන් ඛාන් නම්වූ මුස්ලිම් දරුවෙකු වටා ගෙතී ඇති මේ චිත්‍රපටයේ තේමාව මඟින් පෙන්නුම් කරන්නේ මානුෂිකත්වයේ අගයයි. රිස්වාන්, රෝගී තත්ත්වයෙන් පෙළෙන දරුවෙක්. ඔහු තම මව සමඟ මුම්බායි නගරයේ බොරිවාලි නම් ග්‍රාමයෙහි ජීවත් වෙනවා.යොවුන් වියට පා තබන ඔහු තම සොහොයුරා සහ නෑනා සමග ජීවත් වීමට ඇමරිකාවේ සැන් ප්‍රැන්සිස්කෝ නගරය වෙතට පැමිණෙනවා. එහිදී රිස්වාන්, මන්දිරා නම්වූ යුවතියක සමග ආදරයෙන් බැඳෙනවා. පසුව ඔවුන් දෙදෙනා විවාහ වෙනවා. මේ කාලයේදී තමයි, ඇමරිකා එක්සත් ජනපදයට බිහිසුණු ත්‍රස්ත ප්‍රහාරය එල්ල වන්නේ.2001 සැප්තැම්බර් 11 දා සිදුවන එම ඛේදවාචකය නිසා රිස්වාන් සහ මන්දිරාට මහත් අපහසුතා රාශියකට මුහුණ දීමට සිදුවෙනවා. මේ නිසා දෙදෙනාට වෙන්වීමට පවා සිදුවන්නේ නොසිතූ ආකාරයකටයි. පසුව රිස්වාන් තම බිරිඳව ලබා ගන්නට නැවතත් ඇමරිකා එක්සත් ජනපදය වෙත ගමන් කරන්නේ දුෂ්කරතා මැද්දේයි. එම ගමනේදී රිස්වාන්ට නොයෙකුත් අත්දැකීම්වලට මුහුණ දීමට සිදුවෙනවා. රිස්වාන් සහ මන්දිරාට සිදුවන්නේ කුමක් ද?මේ චිත්‍රපටයට ත්‍රස්තවාදය පිළිබඳ තේමාවක් ගැබ්වී ඇතැයි බොහෝ දෙනෙකු අනුමාන කළා. නමුත් ‘මයි නේම් ඉස් ඛාන්’ චිත්‍රපටයට පාදක වී ඇත්තේ ත්‍රස්තවාදයම නොවෙයි.පුද්ගලයන් හා රටක් මෙන්ම රාජ්‍යයක් අතර පවතින සම්බන්ධතාව පිළිබඳව ද ඉතාම විචිත්‍රවත්ව මේ චිත්‍රපටයෙන් කතාබහට ලක්වෙනවා.චිත්‍රපටය ප්‍රදර්ශනයට නිකුත්වීම නිමිත්තෙන් පැවැති මාධ්‍ය හමුවකදී අදහස් දක්වමින් ශාරුක් පවසා තිබුණේ ඉස්ලාම් ධර්මය කෙරෙහි ලෝකයා තුළ ඇති ආකල්ප වෙනස් කර යථාර්ථය හෙළිදරව් කිරීම ‘මයි නේම් ඉස් ඛාන්’ හි ප්‍රධාන අරමුණක් බවයි. යහපත් සහ අයහපත් ජනයා ඕනෑම ආගමකම සිටින බවත් එම හේතුව නිසාම ආගමක් පහත් කොට සැලකිය යුතු නැති බවත් ශාරුක් පැවසුවා.‘මයි නේම් ඉස් ඛාන්’ චිත්‍රපටය වෙනුවෙන් විශේෂ ප්‍රචාරක වැඩසටහනක් දියත් කරන්නටත් නිෂ්පාදකවරුන් තීරණය කරලා. ඒ අනුව ශාරුක්, ඉන්දියාවේ සෑම ප්‍රදේශයකම පාහේ සංචාරය කරමින් මේ චිත්‍රපටයේ තේමාව රසික රසිකාවියන් අතරට ගෙන යන්නට සූදානම්ව සිටි බවයි පසුගිය සතියේ දැන ගන්නට ලැබුණේ.ජනපි‍්‍රය චිත්‍රපට අධ්‍යක්ෂ කරන් ජොහාර් ගේ නිර්මාණයක් වන ‘මයි නේම් ඉස් ඛාන්’ ධර්ම ප්‍රඩක්ෂන් සහ රෙඩ් චිලීස් එන්ටර්ටේන්මන්ට් නිෂ්පාදනයක්. මෙහි ප්‍රධාන චරිත රඟන්නේ ශාරුක් ඛාන් සහ කාජල්.සෙසු චරිත රඟන්නේ ජීමී ෂර්ගිල්, ෂරීනා වහබ්, සොන්යා ජෙහාන් සහ අරීෆ් සකරියායි. රිස්වාන්ගේ ළමා කාලය නිරූපණය කරන්නේ ටැනේ චේඩා යි. සංගීතය ෂන්කර්, ඉෂාන් සහ ලෝයි.කොල්ලුපිටිය ලිබර්ටි සිනමා ශාලාවේ තිරගත කෙරෙන ‘මයි නේම් ඉස් ඛාන්’ ඉදිරිපත් කරන්නේ ඊ.ඒ.පී. චිත්‍රපට සමාගමයි.  (ස්තුතිය - ජයරත්න ගලගෙදර මහතාට)සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021419</link>
    <topic>ශාරුක් ඛාන් ප්‍රධාන චරිතයට යොදා</topic>
    <author>හේමමාලා රන්දුනු</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?රංජිත් කුරුප්පුරංජිත් කුරුප්පු එක චිත්‍රපටයකින් හා එක පරිවර්තන කෘතියකින් රසිකයන්ගේ නොමඳ ප්‍රශංසාව දිනාගත් කලාකරුවෙකි.‘පවන රළු විය’ ඔහු අධ්‍යක්ෂණය කළ චිත්‍රපටයයි. ‘කාන්තාරයේ කුසුම’ ඔහු පරිවර්තනය කළ සාහිත්‍ය කෘතියයි. රංජිත් ඉන්පසුව තවත් පොත් කීපයක් ම සිංහලට නැඟුවේ ය. ‘මරණයේ දොරටුව‘ ‘යුද්ධයේ අතුරු කතාවක්’ හිට්ලර් ගේ අවසානය’ ‘ගිනි මැද සක්මන’ ‘කාන්තාරයේ දරුවෝ’ ඔහුගේ සෙසු පරිවර්තන ය. රංජිත් මේ දිනවල වෙසෙන්නේ ජර්මනියේ ය.රංජිත් ඔබ මෑත අවදියේ පොත් කීපයක් ම පළ කළා. ඒත් අලුත් චිත්‍රපටයක් නම් අධ්‍යක්ෂණය කළේ නැහැ. ඒ ඇයි?එක අතකට සතුටු වෙනවා හරසුන් චිත්‍රපට නොකර එකම එක චිත්‍රපටයක් පමණක් නිර්මාණය කිරීම ගැන. ඔබ දන්නවා, ‘පවන රළුවිය’ සම්මානීනය සිනමා පටයක් බවට පත්වුණා. එය ජර්මන් දෙබස් කවා එරට ප්‍රධාන පෙළේ රූපවාහිනී නාලිකාවක් වන ඒඅච් නාලිකාවෙන් දෙවතාවක් විකාශය කළා. අපේ රටේ චිත්‍රපට අතරින් ජර්මනියේ රූපවාහිනියෙන් එතෙක් විකාශය කරලා තියෙන්නේ ආචාර්ය ලෙස්ටර් ජේම්ස් පීරිස්ගේ චිත්‍රපට විතරයි.කොහොම වුණත් මම සිනමාවෙන් ඉවත්වෙලා නැහැ. මගේ මීළඟ චිත්‍රපටය වශයෙන් ‘දෝන කැතරිනා’ කතාව සිනමාවට නඟන්න සැලසුම් කරගෙන ඉන්නවා. දැනටමත් ඒ ගැන මට ජර්මන් හා පෘතුගාල චිත්‍රපට නිෂ්පාදකයන් සමඟ සාකච්ඡා කරමින් සිටිනවා. ඒ සඳහා රුපියල් මිලියන 90 ක පමණ මුදලක් වැයවෙතැයි ගණන් බලා තිබෙනවා. එම මුදලින් බාගයක් පමණ මා දැනටමත් සොයාගෙන අවසන්.ඔබ හින්දි සුපිරි නළු ශාරුක් ඛාන් ප්‍රධාන චරිතයට යොදා ‘විජය කුවේණි’ පුරාවෘත්තය සිනමාවට නැඟීමටත් අදහස් කරගෙන සිටිය නේද?පැරිසියේ පැවති අන්තර්ජාතික චිත්‍රපට උලෙළක දි මට යුරෝපීය චිත්‍රපට නිෂ්පාදකවරයකු මුණ ගැසුණා. ඔහු බොලිවුඩ් චිත්‍රපටවලට සුවිශේෂ ඇල්මක් දක්වන්නෙක්. මා මගේ මේ යෝජනාව ඔහුට ඉදිරිපත් කළා. ශාරුක් ඛාන් මේ චිත්‍රපටයේ රඟපෑමට කැමැති නම් ඔහු සූදානම් ඒ චිත්‍රපටයට මුදල් ආයෝජනය කරන්න. ඒත් මේ සඳහා අපේ රටෙන් මට සහයෝගයක් නොලැබුණු නිසා මා තරමක කලකිරීමකිනුයි ඉන්නේ.ඇයි සහයෝගයක් නොලැබුණයි කියන්නේ?මට මේ සම්බන්ධයෙන් සිනමාවට අදාළ එක් ආයතනයක බලධාරියකු හා කතා කළා. කතා කළා විතරක් නෙමෙයි ගිහිල්ලා මුණ ගැසුණා. මම මගේ ව්‍යාපෘතිය පිළිබඳ ලිපි ගොනුව ඔහුට භාරදුන්නා . එහෙත් ඊට පස්සේ ඔහු මගේ දුරකථන ඇමතුමකටවත් උත්තර දුන්නේ නැහැ. ඕකයි තත්ත්වය.ඔබ අන්තර් ජතික මට්ටමේ චිත්‍රපට නිෂ්පාදනවලට සුවිශේෂ කැමැත්තක් දක්වන්නකු වග පෙනෙනවා.එහෙම නැතුව අපේ සිනමාව ජාත්‍යන්තරයට ගෙනියන්න බැහැ. මගේ ‘පවන රළුවිය’ චිත්‍රපටයට මුදල් ආයෝජනය කළේ ජර්මනියේ ප්‍රධාන පෙළේ චිත්‍රපට නිෂ්පාදන සමාගමක්. (එහි ශ්‍රී ලාංකේය නිෂ්පාදකවරයා වුණේ එච්.ඩී. ප්‍රේමසිරි මහතා) ශ්‍රී ලාංකේය සිනමා ඉතිහාසයේ ජර්මන් සමාගමක් සිංහල චිත්‍රපටයක් සඳහා මුදල් ආයෝජනය කළ ප්‍රථම සහ එකම අවස්ථාව ‘පවන රළුවිය’.ගාමිණි ෆොන්සේකා වගේ නළුවෙක් නිසැකවම අන්තර්ජාතික මට්ටමේ ප්‍රතිභාසම්පන්න නළුවෙක්. නමුත් ඔහු කැලේ පිපුණු මලක් වගේ. ඔහුගේ රංග කුසලතා ලෝකය දැක්කේ නෑ. දැන් බලන්න ශාරුක් ඛාන් මුළු ලෝකයම ඔහුගේ දක්ෂතා අගය කරනවා. ඒ වගේමයි ඔහුගේ ජනප්‍රියත්වය.වරක් මම බර්ලින් අන්තර්ජාතික චිත්‍රපට උලෙළට සහභාගි වුණා. ඒ උලෙළට ‘ඕම් ශාන්ති ඕම්’ චිත්‍රපටයත් සමඟ ශාරුක් පැමිණ සිටියා. ඔහු දැකීමට ආ පේ‍්‍රක්ෂක පිරිස හසුරුව ගන්න බැරිව පොලිසියට සිද්ධ වුණා, බර්ලින් නගරයේ කොටසක් වසා දැමීමට. අපේ නළුවනුත් පිටරට සංචාරවලට යනවා තමයි. ඒත් මොකාද ඔවුන් ව හඳුනන්නේ?අපේ චිත්‍රපට කර්මාන්තය, එහි ආයතනික ව්‍යුහය ගැන ඔබට තියෙන්නේ කිසියම් කලකිරීමක් ද?මූලික ප්‍රශ්නය මේකයි. අපේ සිනමා කර්මාන්තයට ජාතික ප්‍රතිපත්තියක් නැහැ. ඒ නිසා තමයි ඇතමුන් යම් යම් දේවල් තමන්ගේ පෞද්ගලික දේපළක් ලෙස සලකා කටයුතු කරන්නේ. අපේ සිනමාව ජාත්‍යන්තර මට්ටමට ගෙන යෑමට නායකත්වය දිය හැකි එකම එක පුද්ගලයයි මම දකින්නේ. ඒ ආචාර්ය ඩී.බී. නිහාල්සිංහ.ජර්මනියේ පවතින චිත්‍රපට කර්මාන්තය කොයිවගේ ද?ජර්මනියෙ මම ජීවත්වන්නෙ ගොඩර්ස්බර්ග් කියන ඉතා කුඩා නගරයක. ඇත්තෙන්ම එය නගරයකට වඩා ගමක් හැටියට හැඳින්වීම වඩාත් උචිතයි. මේ ගමේ තියනවා සිනමා සංකීර්ණයක්. එය ‘කිනෝපොලිස්’ නමින් හඳුන්වනවා. මෙම සිනමා සංකීර්ණයේ සිනමා ශාලා දොළහක් තිබෙනවා. මෙම සිනමා ශාලා දොළහේ විවිධ සිනමා කෘති දොළහක් සෑම දිනකම ප්‍රදර්ශනය කරනවා. සෑම දවසකම ඒ සිනමා ශාලා දොළහ ප්‍රේක්ෂකයන්ගෙන් පිරී ඉතිරී යනවා.දැන් ජර්මනියේ ඕනෑම අයෙකුට සතයක්වත් නොගෙවා රූපවාහිනි නාලිකා විස්සට වැඩි ප්‍රමාණයක් නරඹන්නට පුළුවන්. මාසයකට යුරෝ 15 ක් වැනි සුළු මුදලක් ගෙව්වොත් නාලිකා සීයක් පමණ නරඹන්නට පුළුවන්. ඊට අමතරව යුරෝ 60 ක් පමණ ඉතා සුළු මුදලක් දීලා සැටලයිට් එකක් අරගෙන එය නිවසේ සවිකර ගත්තාම සතයක්වත් නොදී රූපවාහිනී නාලිකා 600 වඩා ප්‍රමාණයක් නැරඹිය හැකියි.අනෙක මෙකියන නාලිකාවල ලෝකයේ නිෂ්පාදනය වූ අග්‍රගණ්‍ය චිත්‍රපට විකාශය වෙනවා. එපමණක් නොවෙයි ඉහළ පෙළේ වාර්තා චිත්‍රපට, සංගීත සංදර්ශන, අධ්‍යාපනික වැඩසටහන්, ළමා චිත්‍රපට, සජීවී විකාශන එපමණක් නොවෙයි කාමුක චිත්‍රපටත් විකාශය වෙනවා.එහෙත් මේ සියල්ල ගෙදර සිට නැරඹීමට ජර්මන් ජනතාවට අවකාශය තිබියදී අර මා ඉහත සඳහන් කළ ‘කිනෝපොලිස්’ නමැති සිනමා සංකීර්ණයේ තිබෙන සිනමා ශාලා සෑම දිනකම ප්‍රේක්ෂකයින්ගෙන් පිරී ඉතිරී යනවා. ඊට හේතුව මා පෙර සඳහන් කළ ආකාරයට නියම සිනමා කෘතියක් නරඹා ලබන අත්දැකීම රූපවාහිනියෙන් යමක් නරඹා ලබන අත්දැකීමකට වඩා සිය දහස් ගුණයකින් වැඩියි. එය සුවිශේෂ අත්දැකීමක්.රූපවාහිනිය සිනමාවට කොහෙත් ම බාධකයක් නොවෙයි. ඊට ප්‍රධාන හේතුව රූපවාහිනියෙන් අපි යමක් නරඹා ලබන අත්දැකීමට වඩා වෙනත් අත්දැකීමක් අපි සිනමාවෙන් ලබාගන්නෙ. අන්න ඒ නිසා තමයි නියම සිනමා කෘතියක් නැරඹීමට අපි සිනමා ශාලාවකට ගොස් එම සිනමා නිර්මාණය සුවිසල් තිරය මතින් දැකගන්නට උත්සුක වන්නෙ.ඒ සඳහා පළමුවෙන් ම අපි සිනමාත්මක කෘති නිර්මාණය කළ යුතුයි. සිනමා කැමරාවකින් රූපගත කළ පළියට එය සිනමා කෘතියක් වෙන්නෙ නෑ. සිනමාවේ නාමයෙන් ලංකාවෙ නිපදවන්නෙ ටෙලි නාට්‍ය. ඒ අනුව සිය ගණනක් ටෙලිනාට්‍ය ගෙදර ඉඳන් නැරඹීමට අවකාශය තිබියදී ප්‍රේක්ෂකයා සිනමාහල්වලට යන්නට උත්සුක වන්නෙ නෑ.මේ දිනවල ඔබ පරිවර්තනය කරන පොත් ගැනත් යමක් දැනගන්නට අපි කැමැතියි.මේ වසරේ ‘සාතන්ගේ දරුවෝ’ නමින් නව පරිවර්තනයක් කරන්නට පටන්ගෙන තිබෙනවා.පොත් ගැන කතා කරද්දී මා කෘතවේදීව සිහිපත් කළ යුතු කෙනෙක් සිටිනවා. ඒ තමයි ප්‍රේම් දිසානායක. ඔහු තමයි මගේ පොත් කීපයකම ප්‍රකාශකයා. අපේ රටේ සිංහල පොත් පමණක් කියවන පාඨකයන්ට විශ්ව සාහිත්‍යයේ එන වැදගත් කෘති ප්‍රකාශනයට පත්කිරිමෙන් ඔහු ඉටුකරන මෙහෙවර ඇත්තටම ප්‍රශංසනීයයි.හේමමාලා රන්දුනුඡායාරූපය- විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021420</link>
    <topic>ගීතාවලෝකන</topic>
    <author/>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?රන්ජන් සාලියමෙවර ගීතාවලෝකන සඳහා අප තෝරා ගත්තේ ජාතිත අභිමානය දනවන ඒකීය ශ්‍රී ලංකාවක අසිරිය ගැන කියවෙන ගීතයක්. පුරා වසර ගණනාවක් යුද්ධයේ සාපයෙන් පීඩා වින්ද ශ්‍රී ලාංකික ජනතාව නිදහසේ අරුණැල්ලෙන් පිබිදී තම දේශය ශක්තිමත් කරන්නට සමෘද්ධිමත් කරන්නට නැගී සිටින ආකාරය මේ ගීතයෙන් කියවේ.ආචාර්ය අජන්තා රණසිංහ විසින් රචනා කරන ලද මේ ගීතය ගායනා කරනුයේ නව පරපුරේ ගායකයකු වන රන්ජන් සාලිය විසිනි. සංගීත නිර්මාණය කර ඇත්තේ උත්තර භාරතීය සංගීතඥයකු වන විද්යුත් බෝස් විසිනි.මේ ගීතය නිර්මාණය කිරීමේදී සප්ත ස්වරය පිළිබඳ මට අවබෝධයක් නොවූයෙන් මගේ උදව්වට හිටියේ රජිත ගාමිණි මහතායි. ඔහු ශි‍්‍ර ලංකා ගුවන් විදුලි සංස්ථාවේ අධ්‍යක්ෂ (සංගීත) උත්තර භාරතීය සංගීතඥ විද්යුත් බෝස් විසින් නිර්මාණය කරන ලද තනුවකට අනුව තමයි මම මේ ගීතය රචනා කළේ ආචාර්ය අජන්තා පැවසුවා.ජය ජය වේ – ජය වේ සැරදේ උතුම් ධජෙන් සෙවණ ලබා පැලැන්ද වූ විජය ප්‍රභා ඔබත් මමත් දිනූ ශි‍්‍ර ලංකා යුගත් නගා නමදිමු ලංකා අපි එකමුතු වී අත්වැල් බන්දා දිනවමු ශි‍්‍ර ලංකා රණ බිම් මතින් සැදේ ගොවි බිම් කම්හල් නැඟේ මකා මුඩු බිම් අපි වෙමු දැයේ අලුත් උගතුන් ඔබගේ පිළිවෙත් අනුහසයෙන් එක ධජයක් යටතට ආවෝ අපි දැන් නිදහස් ජනතාවෝ ඔබ ලක් දරුවන් අභිරු පියා ජය ශි‍්‍ර ජය ජය පතමු සදා</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021421</link>
    <topic>සුන්දර කලාවක් වන ත්‍රාසජනක ගොන් පොර</topic>
    <author>ඉන්ද්‍රානි රත්නසේකර</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?ස්පාඤ්ඤයේ ජාතික ක්‍රීඩාවක් ලෙස සැලකෙන ගොන් පොරය (BULLFIGHTING) ඇතැම් විට ත්‍රාසජනක ක්‍රීඩාවක් ලෙස හැඟෙන්නේ සහභාගි වන ක්‍රීඩකයන් මෙන් ම ගොනුන් ද ඉතා ඛේදජනක ඉරණම්වලට ගොදුරු වී ඇති බැවිනි. අවිහිංසාව වැනි ගුණධර්ම කෙරෙහි කතා කෙරෙන වර්තමාන ලෝක ප්‍රජාව තුළ මෙවැනි හිංසාකාරී ක්‍රීඩා ගැන ඇත්තේ දැඩි උදාසීන බවකි. එහෙත් ඇතැම් විද්වතුන් විසින් ගොන් පොරයේ සෞන්දර්යාත්මක හා සංස්කෘතික වටිනාකමක් ද ඇති බව කරුණු දක්වනු ලැබේ.ගොන් පොරය ගැන ගැඹුරින් අධ්‍යයනය කළ ලුවිස් බ්ලේක් නම් පද රචකයා ගේ නෙතට පොරය දසුන් වී ඇති සැටි සිත්ගන්නා සුලුය.‘ඉතා විශාල වූ ද උත්කර්ෂවත් වූද අලංකාර වූ ද ගොන් පොරයේ විලාසය සිත් වශී කරවයි. එය ප්‍රබෝධජනක කවියක් වගෙයි. සෞන්දර්යවත් නැටුම් කලාවක් වගෙයි. අහස පසුබිම් කොට ගත් වැලි සහිත පොළොවේ විවිධ තලවල ආරූඪ වී රඟන්නා වූ ගොනුගේ ගමන් පථය ඇත්තෙන් ම මනස්කාන්ත ය. ස්පාඤ්ඤයට වාසනාව ගෙන ආ මිහිරි නමක් ලෙස ‘චිකුඑලෝ’ නම් ගොනා ප්‍රසිද්ධ වී සිටියා. ඌට මහත ශරීරයක් තිබුණා. ඌ දක්ෂකම් පෙන්වමින් දිගට ම ක්‍රීඩාවේ යෙදුණා. පටන් ගත්තේ වැට අද්දරින්. හීනයක් වගෙයි...! වේගවත් වූ මොහොතේ ඌ පියාඹනවා වගෙයි පේන්නේ. කොපමණ සෞඛ්‍ය සම්පන්න වුවත් එදා ඌට තුවාල සිදු වුණා.’නිල්වන් අහස් තලය හා වැලි පොළොව පසුබිම් කොට රඟන්නා වූ ගොනා සහ මිනිසා දෙස පේ‍්‍රක්ෂකයින් ආශාවෙන් බලා සිටින්නේ මේ කලාත්මක බව නිසා වෙන්න ඇති.අර්නස්ට් හෙමිංවේ ගේ නෙතට ගොන් පොරය දසුන් වූ අයුරුගොන් පොරයේ කොටස්කරුවන් විසින් එය සලකනු ලබන්නේ ජාතික සංස්කෘතියේ සෞන්දර්යාත්මක රංගන විලාසයක් ලෙසිනි. මිනිසා සහ ගොනාගේ ක්‍රියාකාරිත්වය මැද කරන තරගකාරී ක්‍රීඩාවකට වඩා කලාත්මක හැඟීමක් හා අණ දීමක් හැඟවෙන බව ඔවුහු විශ්වාස කරති.විශ්වීය ලේඛක අර්නස්ට් හෙමිංවේ ගොන් පොරය ගවේෂණාත්මකව හැදෑරුවෙකි. ඔහු කලක් ස්පාඤ්ඤයේ ‘පැම්ප්ලෝනා’ නගරයේ ගත කළ අවධියේ ක්‍රීඩකයකු ලෙස ගොන් පොරය පුහුණු වී ඇත. හෙමිංවේ ගොන් පොරය ගැන මෙසේ පවසයි.‘ගොන් පොරය යනු කලාකරුවා මරණ අනතුරක සිටින්නා වූ එකම කලාව යි. එය දීප්තිමත් පසුබිමක තීව්‍ර අවස්ථාවට පැමිණි විට වීරත්වයක් හා ගෞරවයක් සිතේ ඇති වෙනවා. ස්පාඤ්ඤයේ ‘සලකුණ’ ගොන් පොරයයි. අන් සියල්ලට ම වඩා සහභාගි වන්නන් ගේ රංගන විලාසය, තාක්ෂණය හා ධෛර්යය අගය කළ යුතුයි. බිලිවන ගොනා අසරණ අනාථයකු ව නොපෙනේ. ඒ වෙනුවට පේ‍්‍රක්ෂකයන්ගේ නෙතට දිස් වන්නේ එකිනෙකාට ගරුත්වයෙන් ක්‍රීඩාවේ නිරත වන උපදේශකවරුන් ලෙසිනි. ගොනුන්ට වේගවත් වෙමින් තරගයට දක්ෂතා පෙන්වන හැටිත් අං ගැන විමසිලිමත් වන සැටිත් පුහුණු කොට ඇත.’1926 හෙමිංවේ විසින් ප්‍රකාශයට පත් කරන ලද ‘ද සන් ඕල්සෝ රයිස්’ නම් චරිතාපදාන නවකතාවේ ගොන් පොරය ගැන බොහෝ තොරතුරු අන්තර්ගත කොට ඇත. මනා පාලනයකින් සුදුසු වේග ප්‍රමාණවලින් දුවන ගොනුන් ගැන ද පොර පිටිය මරණයට මුහුණ දෙන ස්ථානයක් බවට කරුණු ද පහදා දී තිබේ. ස්පාඤ්ඤ පසුබිමේ නිහඬතාව සමඟ උත්සවයේ කලබලය හා උන්මාදය මිශ්‍ර වී ඇති බව ඔහු ප්‍රකාශ කරයි. හොඳම නිර්මාණයක් ලෙස සැලකෙන මේ නවකථාව 1957 චිත්‍රපටයකට පවා නඟා තිබේ.1932 දී හෙමිංවේ ‘ඩෙත් ඉන් ද ආෆ්ටර්නුන්’ නමින් ප්‍රකාශයට පත් කළ ග්‍රන්ථයේ ගොන් පොරයේ ආධ්‍යාත්ම විද්‍යාව මැනවින් දක්වා තිබේ. ගොන් පොරය, චාරිත්‍රානුගත පුහුණුවක් සේ විදහා පෙන්වන අතර ජීවිතයට තේරුම් සෙවීමට ජීවිතයේ නියම තත්ත්වය හා සාරය තේරුම් ගැනීමට හොඳම උදාහරණය ද එයම බව පවසයි. ජීවිතයේ හා මරණයේ ස්වභාවය ගොන් පොරයේ යෙදීමෙන් ම ඔහු පෙන්වා දී තිබේ.ගොන් පොරය හා බැඳි ස්පාඤ්ඤ සාහිත්‍යයවිසි වැනි සියවසේ බිහි වූ මහා කවි පෙඩ්රිකෝ ගර්සියා ලොර්කා සහ සමකාලීනයන්ගේ චරිතාපදාන හා නිර්මාණවල ගොන් පොරය ගැන රසවත් මෙන් ම අනුවේදනීය පුවත් දැනගන්නට තිබේ. ගර්සියා ලොර්කාගේ සමීපතම මිතුරකු වූ ඉග්නාසියෝ නම් ගොන් පොර ක්‍රීඩකයා, මිතුරන් බලා සිටියදී ම ගොනා විසින් මරුමුවට පත් කරනු ලැබීම එවකට ස්පාඤ්ඤ කලා කෙතේ සිදු වූ දරුණුතම ඛේදවාචකය විය. ඉතා දක්ෂ, ගීත හා නාට්‍ය රචකයකු වූ ඉග්නාසියෝ යෝධ ගොන් පොර දෙකකින්ම ජය අත්පත් කර ගත්තෙක් විය. ලොර්කා හා සමකාලීන කවියකු වූ අල්බෙර්නි එම ඛේදවාචකය ගැන මතකය අවදි කළේ මෙසේය.‘එදා මිතුරකු විසින් මා නිවාඩු නිකේතනයකට (HOTEL PALACE) කැටුව යන ලද්දේ අසල පැවැත්වූ ගොන් පොරයක් නැරැඹීම සඳහා ය. එහිදී මම ගර්සියා ලොර්කාත් ඉග්නාසියෝ ගොන් පොරයාත් මුණ ගැසුණා. භද්‍ර යෞවනයේ පසු වූ ඉග්නාසියෝ නවාතැනේ සේවකයකු අමතා ඇපල් යුෂ ගෙන්වාගෙන පානය කරමින් ම පොර පිටිය වෙත මා කැටුව ඇවිද ගියා. පොරය සඳහා ගොනුන් පිටිය වෙත පේළියට ඇදෙමින් සිටියා.‘ඒ තමයි අවසාන ගොන්නු ටික’ කියු ඉග්නාසියෝ කවියක් කියන ලෙස සිනාමුසු මුහුණින් ආයාචනය කළා. මා ගොන් පොරයේ තීව්‍රතාව කවියකට නැඟුවා.  හිරු කරකවාගංගා තුළට ගිල්වාපයින් වතු හාරාගොනුන් ඒ යට සඟවාමහ සයුර කළඹාපහර දෙයි නැව් වලට හඹලා‘ෂඞ හරිම අපුරුයි නේ! ගොනුන් හත් සියයක් මරන්න තරම් බලයක් මට ගෙන දුන්නා’ කියමින් ඉග්නාසියෝ මා අසල සිටි ලොර්කාගෙන් ද ආශීර්වාද ලබාගෙන පොර පිටිය වෙත වේගයෙන් දිව ගියා.ඉග්නාසියෝ ගොන් නාම්බා සමග පොර බදන්ට පටන් ගත්තා. එහි වඩාත් උණුසුම් අවස්ථාවේ නරඹන්නන් පොර පිටිය දෙසම නෙත් යොමා සිටියා.  ‘මහා නිහඬතාවයක්...මහා නිහඬතාවයක්...’භයානක, ඇඟ හිරිගඩු පිපෙන සිදුවීමක්. ප්‍රතිමල්ලව ගොනා විසින් ඉග්නාසියෝ කීතු කීතු වලට ඉරා පණ නල සිඳිනු ලැබුවා. එහි රුදුරු බව, වේදනාව කියන්ට බැහැ මට.අහෝ! අහිංසකයා... මා දැන් කියන්ට උත්සහ ගන්නේ නැහැ. වෙහෙසයි. දුකයි.ඒත්... ගර්සියා ලොර්කා ඒ විලාපය විශ්ව හඬින් ම ගැයුවා. ඛේදවාචකයට තෙමසක් ගත වෙන්ට පෙර ඔහු (LLANTO POR IGNACIO) ‘ඉග්නාසියෝ වෙනුවෙන් වැලපීම’, සංවේගාත්මක කාව්‍ය සංග්‍රහය නිකුත් කළා.මරණයේ බියගුලු වේදනාව ඉග්නාසියෝ ගේ වටිනා ආත්මය හා මුසු කොට ගත් එම නිර්මාණය විශ්වයේ පණ ඇති සෑම ජීවියකුටම දැනෙන්නා වූ දුකක් ගෙන දෙනවා. ඉග්නාසියෝ බුද්ධිමත් තරුණයෙක්. සම්භාවනීය සුන්දර මිනිසෙක්. ප්‍රසන්න විහිළුකාරයෙක්. නිතර කොලු වැඩ කළා. පොඩි ළමයකු වගේ. සාක්කුවේ මුං ඇට හංගාගෙන බටයකින් පාරේ යන දැරියන්ගේ පාද වලට විදිනවා. අහිංසක ගොන් පොරයා. අකාලයේ මිය ගියා!මටත් හරිම ආශාවක් තිබුණා ගොන් පොරයෙක් වෙන්ට. ඒත්, මේ ඛේදවාචකය මා බියට පත් කළා...’ගර්සියා ලොර්කා ගේ වියෝ ගී පෙළේ හමුවන ‘විසිරුණු ලේ දහර’ නිර්මාණයේ කවි කීපයක් රස විඳිමු.  බැහැ, බැහැ බලනු බැහැබුබුළු දමමින් නැඟීවැල්ල මත විසිර යනරුධිර ධාරාව දෙසකියනු මැන පුන් සඳටමා වෙතට එන ලෙසටකියනු මැන ගොස් සෙදිනදෑසමන් මල් ගසටසැරසිලා සිටින ලෙසපුංචි සුදු මල් සමඟ පුරාහඳ පෙනෙයි මටඑකක් නොව දෙකක් ලෙසඅශ්වයින් පෙනෙයි මටවලාකුළුවල නිහඬඅළු පැහැති පොර පිටියහද දවන සිහිනයක දැල් සළුව මත එතූසමි කැබැලි ඇට බිඳුණුදැක සෙනඟ කෑ ගසතිදෑත් හිස මත රුවා වසා ඇත වත තුරුණුශ්වේතවන් සළුවකින්,අකැමැතිය මා ඊට,මරණයත් සමග සුදුසළු අරන් යනවාට ළබැඳි මිතුරාණනේ!බලනු මා දෙස ඉතින්නොදැනේ ද උණුසුමක්මොර දෙනා උස් හඬකනිදනු මැන ඉසිඹු ලනු මැනඉගිල යනු මැනමහා සාගරය දමිය යන්නේ ම ය...මෙවන් වූ සෝබර පුවත් තිබියදීත් ස්පාඤ්ඤයේ පමණක් නොව මැක්සිකෝව, ලතින් ඇමෙරිකාව, පෘතුගාලය, ප්‍රංශය ආදි රටවල ද ගොන් පොරය ජනපි‍්‍රය ක්‍රීඩාවක් වී තිබේ. එහෙත් හිංසාවේ ආදීනව වටහා ගත් ඇතැම් රටවල ගොන් පොරය මෑතදී තහනම් කළ බවක් ද සැළ වේ.ඉන්ද්‍රානි රත්නසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=av10021422</link>
    <topic>පී‍්‍රට් ට පී‍්‍රතිමත් ජීවිතයක් ලැබෙයි ද?</topic>
    <author>සුජීව තේවහෙට්ටිගේ</author>
    <content>මෝහනය මානසික ශල්‍යකර්මයක්අම්මා මට මනාලයෙක් හොයනවාපිච්චර් පිස්සාමේ පුංචි පුතාගේ හෙට දවස තීරණය වීමට ඇත්තේ තව සති දෙකයිනව නිර්මාණ කරනවා ඒත් ප්‍රචාරය වෙන්නේ නැහැබෙල්ලන්විල විහාරයේ සෝමබන්දු කලාගාරයපෙම්වතුන්ගේ මුනිවරයා ශාන්ත වැලන්ටයින්පිස්සු හැදෙන සඳවිජය යෝජනා කළ ‘ජෝතිපාලපුරයට’ මොකද වුණේ?විජයගේ ඉල්ලීම ඉටු කරනවාමට රඟපාන්නට අමාරුම චරිතය බොළඳ පෙම්වතාගේ චරිතයරෝහණ විජේවීරගේ දියණියගේ උපන්දින සාදයට විජය සහභාගි වූ දාකිසිදා ටෙලි නාට්‍යවල රඟ නොපෑ එකම නළුවාපැරණි ග්‍රැමෆෝන් ගී තැටි සුරකින කුලසේකර මද්දුමගේහඳපාන් ඇල්ල තැනිතලාවට සුන්දර ගමනක්මුතූ මෙතන කලබලයක් කරාවිද? (රසදුන නව කථාව)පොඩිත්තන්ට රසැති මාෂ්මිලෝස්ශාරුක් - කාජල් නැවතත් එක්කළ ‘මයි නේම් ඉස් ඛාන්’ශාරුක් ඛාන් ප්‍රධාන චරිතයට යොදා ‘විජය කුවේණි’ කතාව සිනමාවට නඟනවාගීතාවලෝකනසුන්දර කලාවක් වන ත්‍රාසජනක ගොන් පොරපී‍්‍රට් ට පී‍්‍රතිමත් ජීවිතයක් ලැබෙයි ද?පී‍්‍රට් සින්ටා ගේ ජීවිතයේ අලුත් පරිච්ඡේදයක් ළඟදීම ආරම්භ වේවි ය කියලයි බොලිවුඩ් පුරයෙන් දැනගන්නට ලැබුණේ. ඇය සමඟ ආදරයෙන් කල් ගෙවූ ඇයගේ පෙම්වතා, නෙස් වාඩියා ගෙන් සමුගත්තාට පසුව තමයි ඇයමේ වෙනසට මුලපුරා තිබෙන්නේ. ජීවිතයේ වෙනසක් සිදු කරන්නට පී‍්‍රට් කැමැති වුණත් ඇයගේ හිතේ වේදනා ගෙන දෙන කාරණයක් නිතරම මතු වෙන බවයි ඇය පවසන්නේ. ඒ ගැන අපි පී‍්‍රට්ගෙන්ම අහමු.“මාත් එක්ක චිත්‍රපටවල රඟපාපු ජනපි‍්‍රය නළුවන් වගේ ම යාළුවොත් මාව මුණගැහෙන්න අදිමදි කරනවා. මේ කිසිම කෙනෙක් මාත් එක්ක ටිකක්කතාබහ කරන්නවත් අකැමැතියි. මුලදී මට මේක තේරුම් ගන්න බැරි දෙයක් වුණා. ටික දවසක් යනකොට තමයි හේතුව මොකක්ද කියල මට තේරුම් ගියේ. පහුගිය කාලෙ මාත් එක්ක හිතවත්ව හිටිය අයට විතරක් නෙමෙයි යන්තම් කතාබහ කළ අයටත් කටකතා හැදිලා. කවුරුහරි කෙනෙක් මාත් එක්කහිතවත්ව හිටියොත් එයා මගේ පෙම්වතා ය කියල කටකතා පැතිරිලා.” පී‍්‍රට්” සුපුරුදු සිනහව මතු කරමින් පැවසුවා.පී‍්‍රට් ක්‍රිකට් ක්‍රීඩාවටත් සම්බන්ධ වී සිටිය බව ඔබට මතක ඇති. ඉන්ඩියන් පි‍්‍රමියර් ලීග් ක්‍රිකට් තරග මාලාවට එක්වූ ‘කිංස් ලෙවන්’ පන්ජාබ් කණ්ඩායමේ සම අයිතිකාරියක වුණේ පී‍්‍රට් යි. මේ කණ්ඩායමේ ක්‍රීඩකයන් සමග කටයුතු කරද්දී පවා ඇයට කටකතා ගෙතුණා.“මගේම ක්‍රිකට් කණ්ඩායමේ සමහර ක්‍රීඩකයන්ව මගේ නමට ඈඳලා කටකතා පැතිරුණා. මම කවදාවත් සිනමාව හෝ වෙනත් වැඩවලට මගේ පෞද්ගලික ජීවිතය සම්බන්ධ කරගත්තෙ නෑ.”කටකතා ප්‍රතික්ෂේප කරමින් පී‍්‍රට් එලෙස පැවසුවා. පී‍්‍රට්, තම පෙම්වතාගෙන් වෙන්වී වසරක් පමණ ගතවී තිබෙනවා. මේ කාලයේදී ඇයට පෙර නොවූ විරූ ලෙස කටකතා වලට මුහුණ දෙන්නටසිදුවී තිබෙනවා. ඒ නිසා චිත්‍රපට රූපගත කිරීම් හෝ වෙනත් කාර්යයක් නොතිබුණොත් ඇය වඩාත්ම කැමැති පිටරටවල සංචාරය කරන්නලු. “මෙහෙම පිටරට යන්නෙ මුම්බායිවල ඉන්න අකැමැති නිසා නෙමෙයි. මම හැමදාම පදිංචි වෙලා ඉන්නෙ මුම්බායි නගරයේ. නමුත් ඕපාදූප කාරයන්ගෙන් බේරිලා ඉන්න ඕනෙ නිසයි මම කොහේ හරි රටකට යන්නෙ. මට දැන් නිවාඩුදවස්වලට පාටි එකකටවත් යන්න බැහැ. අඩුම ගානෙ ව්‍යායාම් කරන්න හිතාගෙන පාරට යන්නවත් බැහැ. නානාප්‍රකාර දේවල් සමහරුන් කියනවා. නෙස් ගෙන් වෙන්වුණාට පස්සෙ මේ කටකතා පැතිරීම හරිම කැත විදිහට සිද්ධ වෙනවා.”පී‍්‍රට් ගේ ජීවිත කතාවේ අලුත් පරිච්ඡේදය මොකක්ද කියල දැන් ඔබට ප්‍රශ්නයක් මතුවෙන්න ඇති. ඇය නම් එහෙන් මෙහෙන් ඉඟි කරමින් පවසන්නේ තමන්ට සැබවින්ම ආදරය කරන පෙම්වතෙකු සොයමින් සිටිනවා ය කියලයි. සමහර විට ළඟදීම පී‍්‍රතිමත් ජීවිතයක් ඇයට උදාවේවි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=ay1002141</link>
    <topic>පාසලේදී උගත් හැඳි ගෑරුප්පු හරඹය බකිංහැම් මාලිගාවේදී ප්‍රයෝජනවත් වුණා</topic>
    <author>සාගරිකා දිසානායක ජයසිංහ</author>
    <content>පාසලේදී උගත් හැඳි ගෑරුප්පු හරඹය බකිංහැම් මාලිගාවේදී ප්‍රයෝජනවත් වුණාවැඩිවියට පත්වුණු කටුනායක ගුවන් තොටුපොළපුංචි කාලෙ කියුම් කෙරුම් ගැන මතකය අවදි කරන්නට අද මෙවර අප හා කතා බහට එක් වුණේ මහාචාර්ය සමරජීව (සෑම්) කරුණාරත්නයි. මෙරට විදුලි ඉංජිනේරු ක්ෂේත්‍රයෙහි සුපතළ, කීර්තිමත් ශාස්ත්‍රධරයකු වන මහාචාර්ය කරුණාරත්න මොරටුව විශ්වවිද්‍යාලයේ උන්නතිය උදෙසා අනුපමේය මෙහෙවරක් ඉටු කළ විද්වතෙක්.මොරටුව විශ්ව විද්‍යාලෙ ඉංජිනේරු හා වාස්තු විද්‍යා පීඨාධි පති මෙන් ම උපකුලපති ලෙසත්, 1992 – 93 වසරවල ශ්‍රී ලංකා ඉන්ජිනේරු ආයතනයේ සභාපතිවරයා ලෙසත්, ආතර් සී. ක්ලාක් මධ්‍යස්ථානයේ අධ්‍යක්ෂවරයකු ලෙසත් කටයුතු කළ ඒ මහතා 1967 දී ශ්‍රී ලංකාවේ ප්‍රථම වරට රාජ්‍ය ඉන්ජිනේරු සංස්ථා වෙහි පරිගණක පද්ධතියක් ස්ථාපනය කරමින් ශ්‍රී ලංකාවට පරිගණක තාක්ෂණය හඳුන්වා දීමෙහිලා පුරෝගාමී මෙහෙවරක් ඉටු කළේ ය.මාලබේ පිහිටි ශ්‍රී ලංකා තොරතුරු තාක්ෂණ ආයතනය ස්ථාපනය කොට අද එහි සභාපති සහ අධ්‍යයන උපදේශක වශයෙන් කටයුතු කරන මහාචාර්යතුමාට මොරටුව විශ්ව විද්‍යාලයට සහ මෙරට ඉන්ජිනේරු ක්ෂේත්‍රයට ඉටුකරන ලද මහඟු මෙහෙවර උදෙසා මොරටුව විශ්වවිද්‍යාලයේ සනාතන සභාව මගින් සම්මාන මහාචාර්ය තනතුර පිරිනැමුවා.සමරජීව කරුණාරත්න ළදරුවා මෙළොව එළිය දුටුවෙ 1936 දෙසැම්බර් මාසෙ දොළොස්වැනිදා. කෑගල්ලෙ හෙට්ටිමුල්ලෙ මාකුර නම් පුංචි ගමේදි. ගොඩමඩ දෙකම සරුසාර පිටිසර ගම්මානයක් වූ මාකුර ගමේ ඉඩම් හිමි වැවිලිකරුවෙකු වගේ ම සමුපකාර සංගමයේ භාණ්ඩාගාරිකවරයා වූ ටී. කරුණාරත්න, සමරජීවගේ තාත්තා, අම්මා නිවුන්හැල්ල ගමේ. සමරජීවගේ පවුලෙ සහෝදර සහෝදරියො අට දෙනයි. ගෑනු ළමයි හතර දෙනයි. පිරිමි ළමයි හතර දෙනයි. සමරජීව පවුලෙ සිවු වැන්නා. උප්පැන්නෙට සමරජීව කියලා දැම්මට ගෙදර හැමෝම ඔහු ආදරේට ඇමතුවේ ‘සමරෙ’ කියලා. පසු කාලෙක යාළු මිත්‍රයො ඇමතුවේ ‘සෑම්’ කියලා. ඒ නිසාම ඔහු අද වඩාත් ප්‍රකටව සිටින්නේ මහාචාර්ය ‘සෑම් කරුණාරත්න’ ලෙසයි.සමරජීව පාසලට ඇතුළත් වුණේ නවසිය හතළිස් එකේදි. හෙට්ටිමුල්ලේ ප්‍රාථමික පාසලට. හැදෙන ගහ පෙත්තෙන් දෙපෙත්තෙන් දැනේ කීවා වගේ සමරජීව පන්තියෙ අනෙක් ළමයින්ට වඩා දක්ෂයි. පළමු ශ්‍රේණියේ වසර අවසාන විභාගයෙන් ඔහු සමත්වෙලා තිබුණේ දෙකට නොවෙයි තුනට. සමරේ ඒ තරම් උස මහත ළමයෙක් නොවෙයි. බොහෝ විට පංතියේ පුංචිම ළමයා. ඒත් වැඩවලින් හැම විටම මුල් පෙළේ හිටියා.පාසල තිබුණේ ගෙදර ඉඳලා පයින් යන දුර. පාසලේ වැඩවලින් සමරේ වැඩියම කැමැති වතු වැඩ පාඩමට. පාසල පුරා එළවළු මල් පාත්ති වවලා තිබුණා. වතුවැඩ වේලාවට ළමයි අවට ඇවිදලා ගොම එකතු කරලා ගෙනත් පාත්තිවලට දාන්න ඕනෑ. සමරේ ඒ වෙලාවට හොරෙන්ම ගෙදර යනවා. ගිහින් අම්මට කියනවා “අම්මේ අබේරත්න මහත්තයට හාල් ටිකක් ගෙනියන්න කීවා” අම්මා හාල් සේරුවක් පුංචි කොට්ට උරයකට දාලා දුන්නම ඔහු ඒ ගෙනගොස් ගුරුතුමාට දුන්නේ “අම්මා මේක දෙන්න කීවා” කියමින්.“මොකට මේ ළමයා කරදර වෙනවද කියමින් සතුටින් එය භාරගන්නා ගුරුතුමාට සමරේ ගොම ගෙනාවේ නැති වගක් මතක නෑ. ඔහු ගොම හෙවිල්ලෙන් ගැලවුණේ එහෙමයි.තුනේ පන්තියේදි ඉංග්‍රීසියෙන් උගන්වන්න හිතලා දවසක් තාත්ත ඔහුගෙන් ඇහුවා “සමරේට පුළුවන් ද කෑගල්ලට පයින් යන්න?” කියලා. “පුළුවන්” ඔහු කීවා. ඊළඟ අවුරුද්දෙ ඉඳලා කෑගල්ලෙ ශාන්ත මේරි විද්‍යාලෙට ඇතුල් කළා. අය්යත් එක්ක හැතැප්ම පහක් පමණ උදේ හවස ගියේ ආවෙ පයින්මයි. පුංචි වුණත් ඒ දුර ඒ හැටි ගණන් ගත්තෙ නැත්තෙ කෑගලු නගරය මැදින් පාසලට යන්න පුළුවන් නිසයි. කෑගලු නගරෙ දැක බලා ගන්න එක පුංචි සමරෙගේ හිතට ලොකු සතුටක්.සහෝදර සහෝදරියන් අතරින් සමරෙගෙ හිත වඩාත් ගත්තේ ඔහු ළඟම අක්කා. ආදරේට සමරේ ඈ ඇමතුවේ ‘බුදුං අක්කා’ කියලා. අලුත් ඉස්කෝලෙ විස්තර ගෙදර ඇවිත් බුදුං අක්කට කියන්න ඔහුට තිබුණෙ පුදුම නොඉවසිල්ලක්. ගමේ පාසල වගේ නොවෙයි තට්ටු තුනේ ගොඩනැගිල්ලක්. ක්‍රීඩා පිටි, ටෙනිස් පිටි, ක්‍රීඩා කාමර, ළමයින්ට සෙල්ලම් කරන්නට ඔන්චිල්ලා. ඉංග්‍රීසියෙන් බස බස ගාලා කතා කරන පාදිලිවරු. ගුරුවරු. ඒ වගේ ම ළමයි. පුංචි සමරෙට අරුම පුදුම ලෝකයක්.ඒ මදිවට හැඳි ගෑරුප්පුවලින් කන හැටි. එංගලන්තෙ වීදිවල සාප්පු සවාරි යන හැටි, රජවරු ගැන බකිංහැම් මාලිගාව ගැන තොරතුරු. මේ හැම ;දයක් ම අරුමයක්. උදේට සපත්තු දෙක අතේ අරන් නියර දිගේ ඇවිදගෙන ඇවිත් දොළ පාරෙන් මඩ හෝදාගෙන සපත්තු දෙක දාගෙන පාරට ගොඩවුණු සමරෙට මේ මෝස්තර මොකටදැයි හිතුණු වාර එමටයි. ඒත් එදා සෙන්ට් මේරිස් කොලීජියේදී උගත් හැඳි ගෑරුප්පු හරඹෙන් හැබෑවට ම සටන් කරන්නට පසු කාලෙක බකිංහැම් මාලිගාවේදී ඔහුට සිදුවුණාම එදා උගන්වපු ගුරුවරුන්ට පින් දෙමින් ඔහු අපූරුවට ජාමෙ බේරාගත්තා.තාත්තගේ කුඹුරු අඳේට ගත්තු ගොවීන් හරියට අස්වැන්න බෙදනවද කියල බලන්න පුංචි සමරෙත්කමතට ඇරිය වෙලාවල් තිබුණා. කුඹුරු වැඩ කාලෙට පවුලෙ කාටත් විවිධ වැඩ කටයුතු. දවසක් ගමට ටිකක් එපිටින් තිබූ කුඹුරක ගොයම් කපලා, පාගලා, පංගුව හරියට බෙදනවද බලන්නට යැව්වෙ සමරේ. ඔහු ගියාම ගොවිරාළ බොහොම ඉහළින් පිළිගත්තා. රෑ වෙනකොට ගොවි මහගේ ඇඹුල ගෙනාවා.”පුංචි මහත්තයත් කාලා හිටින්ට” කියලා මුලින්ම සමරෙටත් සංග්‍රහ කළා. හොඳ හැටියට බඩ පිරෙන්ට කාපු සමරෙට නිදිමතක් ආවා.පුංචි මහත්තය මොකට නිදි මරනවද? පැළට ගෙහුං ඇලවෙන්ට!” කියලා ගොයිරාල කිව්ව පමාවට සමරේ පැළේ ඇලවුණා. ශීත සුළං වැදිවැදී සනීපෙට නින්ද ගියා. පාන්දර අම්ම තාත්ත වී පංගුව ගෙනියන්ට ආවා. “මේ පාරත් අපේ වී වංගුව අඩුයි. පුතා හොඳට බලා හිටිය නේද?” තාත්ත ඇහුවා. “ඔව් ඔව්”. කියාපු සමරේ හිමිං සැරේ එතැනින් මාරු වුණා.සෙන්ට් මේරිස් කොලිජියේදි ගමේ වගේ නොවෙයි. ඉංගී‍්‍රසියෙන් කතා කරන්නට ඕනෑ. සමරේ ලාට ඉංගී‍්‍රසි ඉගෙන ගන්නට තිබූ එකම ක්‍රමය ඉංගී‍්‍රසි පත්තරේ කියැවීම. ඉරිදා ඔබ්සවර් පත්තරේ කියවලා පුහුණු වෙන්ට කියලා පාසලෙන් කිව්වා. ගමට ඔබ්සවර් පත්තරේ එන්නෙ නෑ. පත්තරේ ගන්න කැගලු ටවුමට යයන්නට ඕනෑ. අයියා හැමදාම ඉරිදා පාන්දර තුනට නැගිටලා පයින්ම කෑගලු යනවා.ඔර්ලෝසු කණුව ළඟ පත්තර ලෑල්ලෙන් පත්තරේ අරන් එළිය වැටෙනකොට ගෙදරට එනවා. සමරෙටත් අයියා එක්ක කෑගලු යන්න හිතුණා පත්තරේ ගන්න. ඒ සෙනසුරාදා රාත්‍රිය අයියා මලෝ දෙන්න එක්ක ඉස්තෝප්පු කෑල්ලෙම නිදා ගත්තෙ ගෙදර අයගෙත් නින්ද කැඩෙන නිසයි.එදා හොඳට හඳ පායපු දවසක්. තද නින්දකින් පසුව අවදිවුණු අයියා “පොඩි මල්ලී වේලාව හරි. ඉක්මනට ලෑස්ති වෙන්න” කියා සමරෙවත් ඇහැරවා ගත්ත. කඩිමුඩියේම ඇඳගෙන පිටත් වුණා. රබර් මණ්ඩියට හඳ පායලා. දවල් වගේ එළියයි.මල්ලි ලජ්ජාව යන්නත් එක්ක ඉංගී‍්‍රසියෙන් කතා කර කර යමු. කාටවත් ඇහෙන්නෙ නෑ.” අයියාගේ යෝජනාව නරක නෑ. ටිකක් ලජ්ජාවෙන් වුණත් සමරේ කතාව ඇරැඹුවා.”මූන් ඉස් ෂයිනිං” ඔහු කීවා.”යූ ආ ක්වයිට් රයිට්” අයියා ඔහුව දිරිගැන්නුවා. සමරෙගෙ ඉංගී‍්‍රසි කතාවෙ ඇරැඹුම එයයි. ඉංගී‍්‍රසි කතාවෙන්ම කෑගලු නගරයට සේන්දු වුණා. පත්තර බසය එනතුරු කඩේ ළඟට වෙලා බලා හිටිය. ඔර්ලෝසුව වරක් “ටාං” හඬ නැගුවා.”අපි හරි වෙලාවට ඇවිත් තියෙන්නෙ” වේලාව හතර හමාරයි!” අයියා කීවා. ආයෙමත් එක වරක් “ටාං” හඬක් නැගුණා. “මල්ලි මේ ඔර්ලෝසුව කැඩිල වගේ. ආයෙමත් වැදුණේ එකයි නෙ.” අයියාට සැකයක්. ඔය විදිහට ඔර්ලෝසුව වරින්වර හඬ නැගුවා. පත්තර බසය පේනතෙක් මානෙක නෑ. බලනකොට වෙලාව පාන්දර දෙකයි. අයියයි මල්ලියි ගෙදරින් පිටවෙලා තිබුණේ මහ රෑ දොළහට.පත්තරෙත් අරං පයින්ම ගෙදර ආපු අයියා මලෝ කෙළින්ම දුවන්නේ ‘උඩහ වත්තට’. උඩහවත්තේ ගල්තලාවට නැඟ හිඳගෙන පත්තරයේ ආරම්භයේ සිට අවසානය දක්වාම එක හුස්මට කියවලා තමයි බිම තියන්නෙ. මේ පත්තර බැලිල්ලෙන් ඉංගී‍්‍රසි හුරු වුණා විතරක් නොවෙයි ‘උඩහ වත්තෙ’ හොරෙන් පොල් කඩන්න හොරුන් එන එකත් අඩු වුණා.අයියා සීනියර් විභාගෙ සමත් වෙලා රස්සාවක් කරන්න කොළඹ ගියා. සමරේට තනියම පාසල් යන්න වුණා. තනියම සැතැපුම් හතරක් විතර පයින් යන එක ලේසි වැඩක්යැ. ඔහු තනිය මකා ගත්තෙ අඹ ඇටයකට පයින් ගගහා යමින්. අතරමග හරකකුට ලාඩං ගහනවා බලා ඉඳල ප්‍ර‍්‍රමාද වුණු දවසට අම්ම මග බලාගෙන ඉඳල දොස් කියනවා. අයියා නැති පාඩුව ඔහුට වඩාත්ම දැනුණේ අතරමගදි බල්ලො කඩා පනිනකොටයි.ගෙදරින් පිට වෙනකොට හැමදාම අම්ම කියන්නෙ “පුතේ ඔංචිලි පදින්න නම් එපා!” කියලයි. ගෙදර ආවමත් ඈ හැමදාම ඇහුවෙ ඔංචිලි පැද්දෙ නෑ නේද කියලයි. හැමදාම “නෑ!” කියාපු කීකරු පුතාගෙ තරම ඈ දැන ගත්තෙ දවසක් ඔන්චිල්ලාවෙන් වැටිල අත කඩාගෙන පාසලේ විදුහ්පතිවරයා වූ බතාලියා පියතුමා ඔහුගේ මෝටර් රියෙන් සමරෙව ගෙදරටම ගෙනත් ඇරලුවාට පස්සෙයි.තාත්තා කොපමණ කෝප වූවාද යත් වෙදකම සම්පූර්ණයෙන්ම අම්මට බාර වුණා. මාස ගාණක් යනකල් සමරෙට පාසල් යන්නත් බැරි වුණා. අන්තිමේදි ඔහුට ඉගෙනුම අහිමි වුණොත් හිඟාකන්න වේය කියලත් බය හිතුණා. එහෙම වුණොත් හිඟාකන්නෙ මොන ක්‍රමයටද කියල ටවුමෙ හිඟන්නන්ගෙන් බලාගත යුතු යැයි ඔහු හිතුවා. සෑහෙන කලක් වෙදකම් කකරලා යාංතම් අත හොඳ කරගත්තා.කරුණාරත්න මහාචාර්යතුමා බිරිය මහාචාර්ය කුසුමා කරුණාරත්න සමඟඉංගී‍්‍රසියෙන් ඉගනගන්නට සෑහෙන මුදලක් අවශ්‍ය වුණා. සමරෙට මාසෙක පාසල් ගාස්තුව ගෙවන්නට පොල් ගෙඩි සීයක් හෝ වී බුසලක් විකුණන්නට ඔහුගෙ මවුපියන්ට සිදු වුණා. කොයි තරම් කරදර වුණත් අයියටත් සමරෙටත් හොඳට උගන්වන්නට තාත්තා තරයේම අදිටන් කර තිබුණා.අටේ පන්තිය සමත් වූ පසුව සමරේ විද්‍යා විෂය ධාරාව තෝරා ගත්තා. ඔහු රසායන විද්‍යා විෂය ඉගෙන ගන්නට ආසා වුණත් සෙන්ට් මේරිස් විද්‍යාලෙ ඒ විෂය නෑ. ඒ වෙනුවට ඔහු තෝරා ගත්තෙ උද්භිද විද්‍යාව. මේ වෙනකොට යාළුවොත් ගුරුවරුත් ඔහු අමතන්නෙ “සෑම්” යන කෙටි නමින්. ගුරුවරුන් අතරේ ඔහු ජනපි‍්‍රය හොඳට වැඩ කරන නිසා. ඒ වගේම කීකරු නිසා.චිත්‍ර විෂයට කිසි විශේෂ දස්කමක් නැතත් සෑම් චිත්‍ර විෂය තෝරා ගත්තේ ඒ උගන්වාපු සුරූපී මිස් ෆිලිප්ස් ගේ ඉල්ලීම අහක දාන්න බැරි නිසයි. ඔහුගේ පළමු ගුරුතුමිය මිස් නෙලී. ඔවුන් දෙදෙනා සසඳා බැලීමට සෑම් පි‍්‍රය කළා. මිස් ෆිලිප්ස් හැමදාම සෑම්ට චිත්‍රවලට ලකුණු 100 ක් දුන්නා. ඉතාම හොඳට චිත්‍ර අඳින රූපතුංගට ඈ දුන්නේ ලකුණු 90 යි. දෙදෙනාම සීනියර් විභාගෙට ඉදිරිපත් වුණා. රූපතුංගට විශිෂ්ට සාමාර්ථයක්. සෑම් චිත්‍ර විෂයෙන් අසමත්! සෑම්ගෙ හිතට ඒක ඒ හැටි බලපෑවෙ නැත්තෙ ඔහු ජයටම විද්‍යා විෂයන්ගෙන් සමත් වූ නිසා.සෙන්ට් මේරිස් කොලිජියේ උසස් පෙළ පන්ති නෑ. අයියාත් කොළඹ මිනුම් දෙපාර්තමේන්තුවේ වැඩ කළ නිසා සෑම්ටත් කොළඹ එන්නට හිතුණා. ඒ රස්සාවක් කරන්නත් එක්ක. ඒ වෙනකොට සෑම් එක වතාවක් කොළඹ ගිහින් තිබුණා. එදා දැකපු ට්‍රෑම් කාර්, තට්ටු දෙකේ බස්, විශාල ගොඩනැගිලි ඔහු තුළ ඇති කළේ විස්මය මුසු චමත්කාරයක්.අයියා ගෙනාපු ආරංචියකට අනුව ඔහු කොළඹ මරදානේ සිලෝන් ටෙක්නිකල් කොලීජියේ ඉන්ජිනේරු විද්‍යාව පිළිබඳ දෙවර්ෂ පූර්ණ පාඨමාලාව සඳහා අයැදුම් කළා. ඇතුළත් වීමේ විභාගය සමත් වුණා. සම්මුඛ පරීක්‍ෂණේට කැඳෙව්වා. අයියා විවාහ වුණු අක්කාගෙ ගෙදර තිබුණෙ මරදානෙ. කලින් දා එහි නතරවෙලා හරියට වේලාවට සම්මුඛ පරීක්‍ෂණයට ගියා. අවසාන අපේක්‍ෂකයත් සම්මුඛ පරීක්‍ෂණයට මුහුණ දුන්නා. සෑම්ට කැඳවීමක් නෑ. ඔහු එතැන සිටි පරීක්‍ෂකවරයකුට කතා කොට තමාට වූ දේ කීවා. “කනගාටුයි ඔබේ නම මෙහි නෑ!” සෑම්ට දෙවියන් සිහි වුණා.තරමක් කාරුණිත පෙනුමැති පරීක්‍ෂකතුමකු වෙත ගොස් කරුණු කිව්වා. ඔහුට කාරුණිතව සවන් දුන් ඒ මහතා විදුලි ඉන්ජිනේරු අංශයේ අංශ ප්‍රධාන වික්ටර් රාසයියා. එතුමාගේ කාරුණික උපකාරයෙන් සෑම්ට ටෙක්නිකල් කොලිජියට ඇතුල් වෙන්නට වරම් ලැබුණා. එවකට හිටපු අධ්‍යක්‍ෂක ආචාර්ය එස්.එල්. ද සිල්වා මහතා තොරතුරු විමසා සෑම් ඇතුළත් කර ගත්තා. එදින සෑම් එක් දෙයක් හිතට ගත්තා. කෙදිනක හෝ ඔහුට පිහිට වූ රාසයියා මහතා මෙන්ම විදුලි ඉන්ජිනේරුවරයකු බවට පත්වී ගම්වලින් එන දුප්පත් දරුවන්ට ඉදිරියට යන්නට මාර්ගය සළසා දෙන බවට. සැබැවින්ම අද ඔහු ඉටු කරන්නේ ද එම සද්කාර්යයි.ඉන්ජිනේරු විද්‍යාව ඉගෙනීම සඳහා අවශ්‍ය ආම්පන්න මිලෙන් අධික වුවත් අයියා සෑම් ගේ අවශ්‍යතා ඉටු කර දුන්නා. ඔහු ටෙක්නිකල් කොලිජියට ගියේ ට්‍රොලි බසයෙන්. ට්‍රොලි බස් ස්ට්‍රයික් දවසක සෑම්ට හමුවූ ගණිතය පිළිබඳ කථිකාචාර්ය සෙල්වදුරේ මහතා ඔහුට අවවාදයක් දුන්නා. ඒ උසස් පෙළට ලියලා විශ්වවිද්‍යාලෙට යන ලෙස. ඒ වෙනකොට බී.එස්.සී. ඉන්ජිනේරු උපාධිය විශ්ව විද්‍යාලයට මාරු කරලා. ඔහුගේ උපදෙස් අනුව සෑම් විශ්ව විද්‍යාල ප්‍රවේශයට වගේම ලන්ඩන් ඉන්ජිනේරු ආයතනයේ ඉන්ජිනේරු ප්‍රථම විභාගයටත් ලිව්වා. ඉහළින්ම සමත්. විශ්ව විද්‍යාලෙට යන තුරු රැකියාවක් සෙව්වා. සිලෝන් ටෙක්නිකල් කොලිජියේ විදුලි ඉන්ජිනේරු අංශයේ තිබූ පුරප්පාඩුවට අයැදුම් කළ සෑම්ට ඒ රැකියාව ලැබුණා. රුපියල් 200 පඩියට වැඩ භාර ගත්තා.වැඩි දුර අධ්‍යාපනයට එංගලන්තයට යන්න නැවකට මුදල් බැන්දා. ඒ වෙනකොට ඔහුගෙ වයස යන්තම් දහ අට ගෙවුණා විතරයි. අම්මා තදින්ම විරුද්ධ වුණා. සෑම් ශ්‍රී ලංකා විශ්ව විද්‍යාලයේ ඉන්ජිනේරු පීඨයට ඇතුළත් වුණා. 1966 වසරේ අප්‍රේල් මාසෙ බී.එස්.සී. ඉන්ජිනේරු අවසාන විභාගයට ලිව්වා. ගෙදර ගියා. දවස් කීපයක් යන විට ඔහුට විශ්ව විද්‍යාලයේ තාවකාලික උපදේශක තනතුරක් පිරිනමා තිබුණා. ඉතා සතුටින් වැඩ බාර ගත්තා.එක්සත් රාජධානියේ පොදු රාජ්‍ය මණ්ඩල ශිෂ්‍යත්වය වගේම ඇමෙරිකා එක්සත් ජනපදයේ ෆූල් බ්‍රයිට් ශිෂ්‍යත්වයත් යන දෙකම ලැබුණත් ඔහු තෝරා ගත්තෙ බ්‍රිතාන්‍ය ශිෂ්‍යත්වයයි. බ්‍රිතාන්‍යයේ අධ්‍යාපනය ලබන කාලෙ එළිසබෙත් රැජනගේ භෝජන සංග්‍රහයකට ආරාධිතයෙක් වශයෙන් සහභාගි වෙන්නත් ඔහුට අවස්ථාව ලැබුණා.පශ්චාත් උපාධියෙන් පස්සෙ සෑම්ට යළිත් විදුලි ඉන්ජිනේරු දෙපාර්තමේන්තුවේ කථිකාචාර්ය තනතුරකට ලංකාවෙන් ඇරැයුම් ලැබුණා. ලන්ඩනයේ ක්‍රොයිඩන් බලාගාරයේ විදුලි ඉන්ජිනේරුවකු ලෙස මඳකලක් සේවය කළ සෑම් 1966 දී එංගලන්තයේ වරලත් ඉන්ජිනේරුවරයකු බවට පත් වුණා. පෙරළා ලංකාවට පැමිණි සෑම්ට ඉන්ජිනේරු පීඨය කොළඹ සිට පේරාදෙණියට ගෙනයෑමේ සමස්ත වගකීම පැටවුණා. ඉතා සාර්ථක ලෙස ඒ වගකීම ඉටු කළ ඔහු 1964 දී පේරාදෙනියේ නව ඉන්ජිනේරු පීඨය ස්ථාපිත කළා.ඔහුගේ ජීවන ගමනේ සහකාරිය කුසුම් ඔහුට මුණ ගැහුණේත් පේරාදෙණි සරසවියේදිමයි. සිංහල අංශයේ දක්‍ෂ කථිකාචාර්යවරියකව සිටි රූමත් කුසුමා ජයසූරිය සමඟ ඔහු අතිනත ගත්තේ 1967 දී. විවාහයට පෙර ඇමෙරිකාවේ ෆුල්බ්‍රයිට් ශිෂ්‍යත්වය ලබා කැලිෆෝනියාවේ බර්ක්ලි විශ්වවිද්‍යාලයට ගිය සෑම් යළි මෙරට පැමිණියේ 1967 දී. එවකට රාජ්‍ය ඉන්ජිනේරු සංස්ථාවේ සභාපතිව සිටි ඒ.එන්.එස් කුලසිංහ මහතාගේ ආරාධනයෙන්.මෙරට ප්‍රථම වරට පිහිටුවීමට නියමිත පරිගණක පද්ධතිය පිහිටුවීමට. ඒ අනුව පිහිටුවන ලද පරිගණක පද්ධතිය ඇසුරෙන් ලංකාවේ මෙතෙක් ඉදිකැරුණු විශාලතම ව්‍යාපෘති රැසක් සැලසුම් කිරීමට මහාචාර්යතුමාට හැකි වුණා. පේරාදෙණියෙන් කොළඹ විශ්ව විද්‍යාලයට පැමිණි සිය බිරිය මහාචාර්ය කුසුමා කරුණාරත්නත් දයාබර පුතුන් දෙදෙනා සවන්ත් සහ පසන්ත් සමඟ මහාචාර්යතුමා කොළඹ නිවෙසක් තනා පදිංචි වුණා.ඉන්ජිනේරු සංස්ථාවේ පරිගණක පද්ධතිය ආශ්‍රයෙන් මුල්වරට උසස් පෙළ ප්‍රතිඵල ඉතා කෙටිකාලයකින් ලබා දෙන්නටත් මුල්වී කටයුතු කළේ මහාචාර්ය සෑම් කරුණාරත්න.අද මහාචාර්යතුමාගෙ සම්පූර්ණ කාලය යොමු වෙන්නෙ මාලබේ ඔහු පිහිටවූ ශ්‍රී ලංකා තොරතුරු තාක්‍ෂණ ආයතනයේ වැඩකටයුතු සඳහායි. විශ්ව විද්‍යාල සේවයෙන් විශ්‍රාම ගත්තත් පූර්ණකාලීනව ශාස්ත්‍රීය කටයුතුවල නියැලෙන පි‍්‍රය බිරිඳ මහාචාර්ය කුසුමා කරුණාරත්නගෙන් ඔහුට ලැබෙන සහය අපමණයි. අනූපමේයයි.සාගරිකා දිසානායක ජයසිංහඡායාරූප – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=ay1002142</link>
    <topic>වැඩිවියට පත්වුණු කටුනායක ගුවන් තොටුපොළ</topic>
    <author>සුභාෂිණි ජයරත්න ඡායාරූප - දුෂ්මන්ත මායාදුන්න</author>
    <content>පාසලේදී උගත් හැඳි ගෑරුප්පු හරඹය බකිංහැම් මාලිගාවේදී ප්‍රයෝජනවත් වුණාවැඩිවියට පත්වුණු කටුනායක ගුවන් තොටුපොළගුවන් යානා නැවතුම් ස්ථාන 9 ක් එක්වීමට නියමිත ගගන යාත්‍රාංගණයඉතිහාසයේ පෙර නොවූ විරූ ආකාරයේ දැවැන්ත සංවර්ධනයක් රට තුළ ඇතිවී තිබේ. ලොව ප්‍රබල රටවල සිදුවන දැවැන්ත සංවර්ධන ව්‍යාපෘති දැන් අපේ කුඩා දිවයින තුළ ද ආශ්චර්යවත් ආකාරයෙන් සිදුවනු දැකිය හැකිය.එදා නගරයට පමණක් සීමා වූ සංවර්ධන ව්‍යාපෘති අද ගමට ද ගලා ගොස් ඇත. නගරය පමණක් නොව ගමත් ගමේ ජන ජීවිතයත් අලුත් ලොවක්, එළඹෙන හෙටක් උදෙසා නැගිටිමින් සිටී.දැවැන්ත සංවර්ධන ආයෝජන හරහා රටට විදේශ විනිමය මෙන්ම විදේශ ආයෝජනයන් ද ගලා එමින් තිබේ.රටට විදේශ ආයෝජන ගලා ඒමේ ප්‍රධාන මාර්ගයක් ලෙස වරාය හා ගුවන් තොටුපළ ඉතා වැදගත් තැනක් ගනියි.දකුණු දිග ආසියාවේ හොඳම අන්තර්ජාතික ගුවන් තොටුපළ වශයෙන් හැඳින්වෙන කටුනායක පිහිටි බණ්ඩාරනායක අන්තර්ජාතික ගුවන් තොටුපළටත් කොළඹ වරායටත් හිමිවන්නේ අද්විතීය ස්ථානයකි. මෙහි අවශ්‍යතාව තව තවත් වැඩිවත්ම, විදේශීය ආයෝජන ගලා ඒමේ ඉඩ ප්‍රස්ථා තවදුරටත් පුළුල් කිරීමේ අරමුණින් තවත් අන්තර්ජාතික ගුවන් තොටුපළක් හම්බන්තොට මත්තල ප්‍රදේශයේ ද අන්තර්ජාතික වරායක් හම්බන්තොටද ඉදිවෙමින් පවතී.ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරියඑසේ වුවද කටුනායක අන්තර්ජාතික ගුවන් තොටුපළ මෙන්ම කොළඹ වරායද තවදුරටත් පුළුල් කෙරෙමින් පවතියි.ගුවන් තොටුපළක් රටට ජාතික සම්පතකි. බණ්ඩාරනායක අන්තර්ජාතික ගුවන් තොටුපළ අද දකුණු ආසියාවේ ඇති හොඳම, නවීනතම පහසුකම් වලින් යුතු ගුවන් තොටුපළ බවට ද පත්වී තිබේ. අප රටට විදේශිකයන් පැමිණෙන්නේ කටුනායක ගුවන් තොටුපළ හරහාය.විදේශිකයන්ගේ පැමිණීම එක් අතකට සංචාරක ක්ෂේත්‍රයේ විශාල ප්‍රවර්ධනයක් වන අතර තවත් අතකින් රටේ ආර්ථිකයට බලසම්පන්න ජවයක් වෙයි. පසුගිය ජුනි මස සිට ඔක්තෝබර් මස දක්වා නොසිතූ ආකාරයෙන් සංචාරකයන්ගේ පැමිණීම සියයට 18 කින් ඉහළ ගියේය. මේ වසරේදි සංචාරකයන්ගේ පැමිණීම දෙගුණයකින් වැඩිවෙතැයි අපේක්‍ෂා කෙරෙයි.2009 වසරේදි ලොව ගුවන් සේවා ක්ෂේත්‍රයේ පසුබෑමක් පෙන්නුම් කළත් ඒ තත්ත්වය ලංකාවේ ගුවන් සේවා ක්ෂේත්‍රයේ දක්නට නොලැබීම විශේෂත්වයකි. අද වන විට කටුනායක බණ්ඩාරනායක අන්තර්ජාතික ගුවන් තොටුපළ කාලීන අවශ්‍යතා පදනම් කරගෙන දැවැන්ත ලෙස පුළුල් වෙමින් තිබේ. දැනට කටුනායක ගුවන් තොටුපළේ වාර්ෂික ධාරිතාව මගීන් මිලියන 6.5 කි. වැඩිවන ගුවන් වාර සංඛ්‍යාව පදනම් කරගෙන එහි ධාරිතාව තවදුරටත් පුළුල් වනු ඇත. ගුවන් තොටුපළක මගී ධාරිතාව ක්‍රම 3 කට මැනීම් කරයි. එනම් කාර්ය බහුල අවස්ථාවල මගී ධාරිතාව, කාර්ය බහුල දිනයන්හි මගී ධාරිතාව හා වාර්ෂික මගී ධාරිතාව වශයෙනි. ගුවන් තොටුපළ පුළුල් කළ විට ගුවන් තොටුපළේ ධාරිතාව මිලියන 12 ක් වනු ඇතැයි අපේක්‍ෂිතයි.දිනෙන් දින පුළුල් වන ගුවන් තොටුපළ තීරුබදු සංකීර්ණයඅලුතින් ඉදිවන හෝටල් සංකීර්ණයගුවන් තොටුපළේ සියලු ඉදිකිරීම් කටයුතු සිදු කරන්නේ ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතාගේ අධීක්‍ෂණයෙනි. සමාගමට ලැබෙන ආදායමෙන් මේ සියලු ඉදිකිරීම් කළ යුතු හෙයින්, ගුවන් තොටුපළේ කටයුතුත් කරගෙන මේ සියලු ඉදිකිරීම් කළ යුතුවීම සභාපතිවරයා හමුවේ ඇති අභියෝගයකි.ජපාන උපදේශක සමාගමක් විසින් අනුමත කළ සැලැස්මට අනුව මේ සියලු ඉදිකිරීම් සිදුවේ.අදියර කිහිපයකින් ආරම්භ වූ කටුනායක ගුවන් තොටුපළ ඉදිකිරීම්හි පළමු අදියර 1986 දි ආරම්භ කළ අතර එමඟින් වාර්ෂික මගී ධාරිතාව මිලියන 3.5 ක් විය. දෙවන අදියරේ පළමු කොටස 2006 වසරේදි අවසන් වූ අතර එමඟින් වාර්ෂික ධාරිතාව තවත් මිලියන 3 කින් වැඩි විය. දෙවැනි අදියරේ දෙවන කටයුතු නිමවන විට මගී ධාරිතාව මිලියන 12.5 ක් දක්වා වැඩි කිරීමට අපේක්‍ෂිතය. මේ අනුව සියලු ඉදිකිරීම් අවසාන වන විට නවීන පහසුකම්වලින් සපිරි පුළුල් වූ ගුවන් තොටුපළක් ඉදිවෙයි.වෙනත් ගුවන් සමාගම්වලින් පැමිණෙන ගුවන් යානා රටට විශාල ආදායමක් ගෙන එයි. අද වන විට රටේ ආරක්ෂිත තත්ත්වය වඩාත් යහපත් නිසා ලංකාවට උඩින් වූ ගුවන් පථයේ පියාසර කරන ගුවන් යානා ප්‍රමාණය ද විශාල වශයෙන් වැඩිවී ඇති අතර එමගින් ද ලැබෙන ආදායම තවත් වැඩිවී ඇත. මෙය ඉතා හොඳ ප්‍රවණතාවක් වන අතර ඉදිරියේදී මේ තත්ත්වය වැඩිදියුණු කිරීමට ද පුළුල් වැඩ සටහන් ක්‍රියාවට නංවා ඇත.බණ්ඩාරනායක ගුවන් තොටුපළ හරහා මුලින් සඳහන් කළා සේ වසරකට මිලියන 6.5 ක් ගුවන් මගීන් පිරිසක් සංක්‍රමණය වෙයි. මේ තත්ත්වය 2013 වන විට දෙගුණ කිරීමේ අරමුණ ඇතිව ගුවන් තොටුපළ නවීකරණ කටයුතු ක්‍රියාත්මකයි.ඒ අනුව මහල් 3 කින් යුත් නව පර්යන්ත ගොඩනැගිල්ලක් ඉදි කිරීමට නියමිතය. එහි නවීන ක්‍රමෝපායන් යටතේ ගුවන් ගමන්මලු හැසිරවීමේ පද්ධතියක්, නවීන පහසුකම් ඇති ආගමන විගමන කවුළු, රේගු කවුළු මෙන්ම මධ්‍යගත ආරක්ෂණ පද්ධති ද එහි අලුතින් ඉදි කෙරෙයි.දියුණු රටවල ගුවන් තොටුපළ වල අනුගමනය කරන ‘ඉන් ලයින් බැගේජ් හැන්ඩ්ලින්ග්’ ක්‍රමය ද හඳුන්වා දෙනු ඇත.අලුත් මගී රැදවුම් මණ්ඩපයක් ඉදිකිරීමට ද අපේක්ෂිතය. ඒ මණ්ඩපය තුන් මහල් මණ්ඩපයක් වන අතර ඊට අනුබද්ධිතව තවත් අලුතින් ගුවන් පාලම් 8 ක්ද ඉදිකිරීමට යෝජිතය. දැනට ඇති මගී රැදවුම් මණ්ඩපයේ ශාලා 8 ක් ඇති අතර අලුතින් ඉදිවෙන මගී රැදවුම් මණ්ඩපය ද ශාලා 8 කින් සමන්විතය.මගී රැදවුම් මණ්ඩපයේ ඉදිවෙන පාලම් 8 මඟින් පර්යන්තය හා ගුවන් යාත්‍රාංගණය යා කෙරෙයි. පැමිණෙන හා පිටත්වී යන ගුවන් මඟීන් වෙන වෙනම ගෙන කටයුතු සිදු කෙරෙන අතර එම මෙහෙයුම් කටයුතු වඩාත් ක්‍රමානුකූල කිරීමට මගී රැදවුම් මණ්ඩපය මට්ටම් 2 කින් ඉදිවෙයි.දැනට බණ්ඩාරනායක ගුවන් තොටුපළේ ගගන යාත්‍රාංගණයේ ගුවන් යානා 24 ක් නවතා තැබිය හැකිය. එම ගගන යාත්‍රාංගණය තව දුරටත් පුළුල් කෙරෙන අතර අලුතින් නැවතුම් පළවල් 9 ක් එහි ඉදිකිරීමට නියමිතය.එසේ මෙරටට පැමිණෙන ගුවන් යානා ප්‍රමාණය වැඩිවීමෙන් රටට වැඩි විදේශ ආදායමක් ලැබෙන අතර ඒ 380 වැනි විශාල ගුවන් යානා පවා ගෙන ඒමේ පහසුකම් ද ඇති කෙරෙයි.ඒ 380 ගුවන්යානා කටුනායක ගුවන් තොටුපළට ගෙන එම සඳහා ගුවන් ධාවන පථය ද පුළුල් කෙරෙයි. දැනට කටුනායක පිහිටි ගුවන් පථයේ දිග මීටර් 3350 ක් වන අතර පළල මීටර් 60 කි. ඉදිරියේදී ගුවන් ධාවන පථයේ පළල මීටර් 75 දක්වා වැඩි කරන්නේ ඒ 380 ගුවන් යානා හැසිරවීමට ඉඩකඩ ලබා ගැනීමටය.කටුනායක අන්තර්ජාතික ගුවන් තොටුපළේ පුළුල් කිරීම් ගැන කතා කිරීමේදී ගගන සේවා වැඩි දියුණු කිරීම්වල ද විශේෂ අවධානයක් යොමුකර ඇත. මහජන පේ‍්‍රක්ෂක ගැලරිය නව මුහුණුවරකින් ඉදිවනු ඇත.තීරු බදු රහිත සාප්පු සංකීර්ණය ද පුළුල් කෙරෙමින් පවතී. ආසියාවේ හොඳම තීරුබදු රහිත සාප්පු සංකීර්ණය බවට එය පත් කිරීමේ සැලැසුමක් ක්‍රියාත්මකය. එමඟින් ව්‍යාපාරික අවස්ථා තවදුරටත් පුළුල් වේ.තීරුබදු රහිත සාප්පු සංකීර්ණයට ඉහළින් වූ මහලේ අංග සම්පූර්ණ හෝටල් සංකීර්ණයක් ඉදිකර ඇත. අතරමැදි ගුවන් මගීන්ගේ පහසුව තකා ඉදිකර ඇති එම සුඛෝපභෝගි හෝටලය කාමර 24 කින් සමන්විත වන අතර ඉනච අංශයක් ඇතුළු නවීන පහසුකම්වලින් සපිරි ව්‍යාපාරික මධ්‍යස්ථානයක් ද ස්ථාපිත කර ඇත. හෝටල් සංකීර්ණයේ සියලු කටයුතු නිමකර ඇති අතර ළඟදීම එය විවෘත කිරීමට නියමිතය.මීට අමතරව පෞද්ගලික ගුවන් යානා ගෙන්වා ගැනීමට වැඩපිළිවෙළක් ද සකසයි. ඒවා නවත්වා තැබීමේ පහසුකම් ද ඉදිවේ.ගුවන් තොටුපළ පිවිසුම් මඟ ද ප්‍රතිසංස්කරණය කර උස මට්ටම් දෙකකින් යුක්තව සකස් කෙරෙයි. බිම් මහල පිටත්වන මගීන් සඳහා ද, උඩු මහල ගුවන් තොටුපළට පැමිණෙන මගීන් සඳහා ද නිර්මාණය වෙයි.ගුවන් යානා පිංතාරු අංගණයක් ගුවන්යානා අලුත්වැඩියා අංගණයක් ව්‍යාපාරික ප්‍රවර්ධන මධ්‍යස්ථානයක් සහ තොරතුරු තාක්ෂණ අංශයක් ඉදිරියේදී බණ්ඩාරනායක ගුවන් තොටුපළට එක්වෙයි.සුභාෂිණි ජයරත්න ඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002141</link>
    <topic>මිහින් ලංකා ආදායම සියයට 300කින් ඉහළට</topic>
    <author>සුභාෂිණී ජයරත්න</author>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වසුභාෂිණී ජයරත්නමිහින් ලංකා ගුවන් සේවය පසුගිය වසර තුළ සිය ආදායම සියයට 300කින් වර්ධනය කරගෙන ඇති බව ප්‍රධාන විධායක නිලධාරි කපිල චන්ද්‍රසේන මහතා පවසයි.පසුගිය වසරේ ජනවාරි මසට සාපේක්ෂව දෙසැම්බර් අග වන විට ආදායම ඩොලර් මිලියන 1.8කින් වර්ධනය වී තිබේ.එමෙන්ම අනවශ්‍ය වියදම් අඩු කිරීමෙන් මිහින් ලංකා හි වියදම් පසුගිය ජනවාරි මසට සාපේක්ෂව දෙසැම්බර් මස වන විට සියයට 12කින් අඩු කර ගැනීමට සමත් වී ඇත.මිහින් ලංකා සේවා සතියකට දින 6ක් ඩුබායි දක්වාත්, ඉන් දින 3ක් කුවේට් දක්වාත් සතියේ සෑම ඉරිදා හා බදාදා දිනකම බුද්ධගයා දක්වාත් බදාදා බරණැස දක්වාත් දින 5ක් ට්‍රිචි දක්වාත් ගුවන් ගමන් පවත්වයි.එම ගමනාන්ත 5 සඳහාම සියයට සියයකින් පමණ මගීන්ගේ වර්ධනයක් සිදුව ඇති අතර පසුගිය වසරේ ජනවාරි සිට දෙසැම්බර් දක්වා මගීන් 160,000ක් මිහින් ලංකා ගුවන් සේවයෙන් රැගෙන ගොස් ඇත. මේ මඟින් දෙසැම්බර් මාසය තුළ පමණක් රුපියල් මිලියන 16ක ලාභයක් ලබා ගැනීමට මිහින් ලංකා ගුවන් සේවයට හැකිවී ඇතැයි ප්‍රධාන විධායක චන්ද්‍රසේන මහතා පවසයි.මිහින් ලංකා ගුවන් සේවය දේශීය ගුවන් මගීන් අතර වඩාත් ජනප්‍රිය වී ඇත්තේ සහනදායී මිලකට ගුවන් ගමන් සැපයීම, සැලසුම් සහගත ලෙස ගුවන් ගමන් වාර පැවැත්වීම ප්‍රමාදයකින් තොරව හා අවලංගු කිරීමකින් තොරව ගමන් කිරීම, ආරක්ෂාකාරී ගුවන් ගමන් ලබාදීම යන කරුණු නිසාය.මේ වසර තුළ මිහින් ලංකා ගුවන් සේවයට තවත් ගුවන් යානයක් ලබා ගැනීමට ද සැලසුම් කර ඇත.ඒ අනුව බංගලිදේශය, මාලදිවයින, මැද පෙරදිග හා ඉන්දියාවේ තවත් නගර දක්වා නව ගමනාන්ත වැඩිකිරීමට ද අපේක්ෂිතය. මීට අමතරව මැදපෙරදිග, සිංගප්පූරුව, ඔස්ට්‍රේලියාව, මලයාසියාව සිටින බෞද්ධ බැතිමතුන්ට ලංකාව හරහා ඉන්දියාවේ බෞද්ධ සිද්ධස්ථාන වැඳ පුදා ගැනීමට ගුවන් ගමන් ආරම්භ කිරීමට ද අපේක්ෂිතය. දුරකතන අංක 011-2002255 ඔස්සේ ආසන වෙන් කරවා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002142</link>
    <topic>ප්‍රථම කැටලොග් විලාසිතා මැදුර කම්සින්ස් වැල්ලවත්තේදී</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වවැල්ලවත්තේ කම්සින්ස් විලාසිතා මැදුර දැන් පාරිභෝගිකයන්ට විවෘතව පවතින්නේ නවතම අත්දැකීමක් පිරිනමමිනි. ඒ කැටලොග් ෂොපින් හෙවත් වර්ගීකරණය කළ විලාසිතා මැදිරියයි. කම්සින්ස් ඉහළ පෙළේ ඉන්දියා විලාසිතා නිර්මාණ ශිල්පීන්ගේ උසස් හා සුවිශේෂි විලාසිතා පාරිභෝගිකයන්ට ලබාදෙයි.අතින් නිම කළ සාරි, ෂල්වාර්, පිරිමි ඇඟලුම් සහ ළමා ඇඟලුම් මෙන්ම උත්සව සහ පි‍්‍රයසම්භාෂණ ආදියට ගැළපෙන විලාසිතා කම්සින්ස් සතු වෙයි. මනස්කාන්ත සාරි විලාසිතා මෙන්ම ෂල්වාර් කමිස විලාසිතා එකතුවට නිර්මාණාත්මක අන්දමින් එම්බ්‍රොයිඩර් මෝස්තර යොදා අලංකාර කර ඇති අතර ඒවා සදා නොවෙනස් ආකර්ෂණයෙන් යුතු ඒවාය.ආකර්ෂණීය සහ එකිනෙකට වෙනස් විලාසිතාවන් කම්සින්ස් විලාසිතා මැදුර වෙත වැඩි දෙනෙක් යොමු වීමට හේතු සාධක වෙයි. පිරිමි විලාසිතා එකතුව අතර ඉන්දියානු විලාසිතා මෙන්ම පෞරුෂත්වයක් එක්කරන ඉන්දු-බටහිර ඇඟලුම්ද ඇතුළත්ය.පිරිසිදු සේද පිළියෙන් නිම කළ ඇඟලුම් වර්ණවත් ගල්, සීක්වින්ස්, පබළු මෙන්ම පෞරාණික එම්බ්‍රොයිඩර් විලාසිතාවලින් හැඩවැඩ කර ඇත. එමෙන්ම මාදිලි රැසකින් යුතු උසස් තත්ත්වයේ පාවහන් මෙන්ම ආභරණ විලාසිතාවලින්ද සමන්විත වන නිසා පාරිභෝගිකයන්ට පරිපූර්ණ සාප්පු සවාරි අත්දැකීමක් එක්කරයි.කම්සින්ස්හි අධ්‍යක්ෂ ආර්. රාජා මහතා ප්‍රකාශ කරන්නේ මෙවැනි ආකාරයේ විලාසිතා මැදුරක් විවෘත කිරීමෙන් සිය පාරිභෝගිකයන්ට සාප්පු සවාරියේ සුවිශේෂී අත්දැකීමක් ලබාදීම තම අපේක්ෂාව වූ බවයි.කැටලොග් ෂොපින් යටතේ පාරිභෝගිකයන්ට විලාසිතා ඇතුළත් පොත්වලින් තමන්ගේ කැමැත්ත පරිදි විලාසිතා තෝරා ගැනීමේ පහසුව ලබාදෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002143</link>
    <topic>විශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වකොළඹ මැජස්ටික් සිටි ලොබියේ පැවැති “ විවෘත වෙළෙඳපොළ”හමීඩියා පසුගියදා කොළඹ මැජස්ටික් සිටි ලොබියේදී විශේෂ හැකියාවන් ඇති පුද්ගලයින් විසින් නිමවන ලද පුළුල් පරාසයක නිපැයුම් රැසක් ප්‍රදර්ශනය කිරීම සහ අලෙවිය සඳහා දෙදිනක් පුරා විවෘත වෙළෙඳපොළක් පවත්වන ලදී.ජාත්‍යන්තර ආබාධිත දිනය හා සමගාමීව පසුගිය දෙසැම්බරයේ පවත්වන ලද මෙම ව්‍යාපෘතිය සඳහා නත්තල් සමයේ සාප්පු සවාරියේ යෙදෙන්නන් රැසක් සහභාගි වූ අතර විශාල අලෙවියක්ද වාර්තා විය.මෙම අවස්ථාව සඳහා ප්‍රධාන ආරාධිතයා ලෙස හමීඩියා හි නියෝජ්‍ය කළමනාකාර අධ්‍යක්ෂ හුසේන් සාදික් මහතා සහභාගි වූ අතර විශේෂ ආරාධිතයා ලෙස ආචාර්ය අජිත් පෙරේරා සහභාගි විය.මේ පිළිබඳව තම අදහස් දැක්වූ හමීඩියාහි කළමනාකාර අධ්‍යක්ෂ ෆවුසුල් හමීඩ් මහතා මෙබඳු විශේෂ හැකියාවන් ඇති පුද්ගලයින් සඳහා උපකාර කිරීමට අවස්ථාවක් ලැබීම තම සමාගමට ගෞරවයක් බව සඳහන් කළේය. මේ ආකාරයේ ව්‍යාපෘතිවලින් මිනිසා විසින් ඉදිකළ බාධක බිඳ වැටෙනු පමණක් නොව මෙබඳු පුද්ගලයින් ශක්තිමත්වී ඔවුන්ට දේශීය වෙළෙඳපොලේ සෑම සමාජ තරාතිරමක් වෙතම එළඹීමේ හැකියාවද සැලසෙන බවට තම විශ්වාසය පළ කළේය.මෙම ව්‍යාෘතිය සඳහා රත්මලාන බිහිරි පාසල, ශ්‍රී ලංකා අන්ධ සංගමය, මොනරාගල බිහිරි හා ගොලු පාසල, මඩකලපුවේ නැඟෙනහිර කඩදාසි ප්‍රජාව, කලවාන සහ හොරණ වෘත්තීය පුහුණු මධ්‍යස්ථාන ගාල්ලඡ්ඛ්ඉඒඊ,රාගම සුසුම්නා ආබාධ සංගමය සහ වික්ටෝරියා නිවාසය යන ආයතන සහභාගි විය. </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002144</link>
    <topic>සුළු ව්‍යාපාර ලියාපදිංචියට ඇති ගැටලුවලට විසඳුම්</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වසාකච්ඡාවට සහභාගි වූ පිරිස ඇමැති ජනක බණ්ඩාර තෙන්නකෝන් සමඟප්‍රාදේශීය වාණිජ මණ්ඩල සංසදය, සුළු ව්‍යාපාර ලියාපදිංචිය සම්බන්ධව පවතින ගැටලු සාකච්ඡාකර, ඒවා ඉක්මනින් සහ පහසුවෙන් ලියාපදිංචි කිරීම සඳහා විධිමත් ක්‍රමවේදයක් සකස් කරයි. ඒ සම්බන්ධ මූලික සාකච්ඡාවක් ආසියානු පදනමේ අනුග්‍රහයෙන් පසුගියදා පැවැත්විණි.පළාත් පාලන අමාත්‍ය ජනක බණ්ඩාර තෙන්නකෝන් මහතාගේ ප්‍රධානත්වයෙන් පැවැති මෙම රැස්වීම ආසියානු පදනමේ වැඩසටහන් කළමනාකාරිණී නිරෝෂණී නායගම් මෙනෙවියගේ උපදෙස් අනුව අනුරාධපුර දිස්ත්‍රික් වාණිජ මණ්ඩලයේ ප්‍රධාන විධායක අධ්‍යක්ෂ පී.බී.දිසානායක මහතා විසින් සංවිධානය කරන ලදී.අනුරාධපුර දිස්ත්‍රික් වාණිජ මණ්ඩලයේ ප්‍රධාන විධායක නිලධාරි පී.බී.දිසානායක මහතා එහිදී මෙසේ කීය.”අපේ රටේ ව්‍යාපාරවලින් 80%ක් පමණ අයත් වන්නේ සුළු ව්‍යාපාර ගණයටයි. නමුත් මේ සුළු ව්‍යාපාරවලින් 50%ක් පමණ ලියාපදිංචි කරලා නැහැ. සුළු ව්‍යාපාර විශාල ප්‍රමාණයක් මේ විදිහට ලියාපදිංචි නොකිරීමට එක් ප්‍රධාන හේතුවක් වන්නේ ඒවා ලියාපදිංචි කිරීමට ඇති දුෂ්කරතාවයයි. පෞද්ගලික සමාගමක් ඉතා පහසුවෙන් කෙටි කාලයකින් ලියාපදිංචි කරන්න පුළුවන්.නමුත් සුළු ව්‍යාපාර ලියාපදිංචිය සඳහා දීර්ඝ කාලයක් ගත වෙනවා. ඒ වාගේම ආයතන සහ පුද්ගලයන් ගණනාවකින් ලියකියවිලි විශාල ප්‍රමාණයක් ලබා ගන්න සිදුවෙනවා. සුළු ව්‍යාපාර ලියාපදිංචියට ඇති මෙම දුෂ්කරතා මඟහරවා පහසුවෙන් සහ කෙටි කාලයකින් එය සිදු කිරීමේ ක්‍රමවේදයක් අවශ්‍යයි.එහිදී ප්‍රාදේශීය වාණිජ මණ්ඩල ප්‍රධානීන් රාජ්‍ය පරිපාලන අමාත්‍යවරයාට පෙන්වා දුන්නේ එක් දිස්ත්‍රික්කයකට එක් ස්ථානයක් බැගින් එක් තැනකදී සුළු ව්‍යාපාර ලියාපදිංචි කළ හැකි ක්‍රමවේදයක් සකස් කිරීමට කටයුතු කරන ලෙසයි. රාජ්‍ය පරිපාලන අමාත්‍යවරයා මීට එකඟතාව පළ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002145</link>
    <topic>හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දා</topic>
    <author>ඡායාරූපය හොරණ මධ්‍යම විශේෂ.</author>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වහොරණ කුඩා උඩුව නාලන්දා පිරිවෙණේ ක්‍රීඩා මණ්ඩපය අගමැති රත්නසිරි වික්‍රමනායක මහතා අතින් විවෘත වූ අවස්ථාව. හොරණ මූලස්ථාන පොලිස් පරීක්ෂක ගුණසේන ගී කියනගේ මහතා මෙහි ඉදිකිරීම් සඳහා මූලිකව කටයුතු කළේය.ඡායාරූපය හොරණ මධ්‍යම විශේෂ.සෙලාන් බැංකුව නිදහස් සංවත්සරයට ‘සෙලාන් රන් සැලසුම්’ පහසුකම හඳුන්වා දෙයි.මේ පහසුකම යටතේ පුද්ගලික සහ ආයතනික ගනුදෙනුකරුවන් යන දෙපාර්ශ්වයටම ඔවුන් සතු රන් භාණ්ඩ ඇපයක් ලෙස තබා සෙලාන් බැංකුවෙන් ශීඝ්‍ර මුල්‍ය සහායක් ලබා ගැනීමේ අවස්ථාව දැන් උදාවී තිබේ. මේ සඳහා කරදරකාරී ලියවිලි අවශ්‍ය නොවීමද තවත් පහසුවක් වී තිබේ.රට පුරා විහිදී ඇති සෙලාන් බැංකුවේ ශාඛා කාර්යාල 92 න් සහ ව්‍යාප්ති කාර්යාල 24 න්ම ලබාගත හැකි ‘සෙලාන් රන් සැලසුම්’ පහසුකම මගින් සෙලාන් බැංකුවේ පාරිභෝගික පදනම විශ්වාසනීය අයුරින් ව්‍යාප්ත කිරීමට අපේක්ෂා කරන බවද අලෙවිය සඳහා රන් සංචිත සහිත දේශීය ස්වර්ණාභරණ ව්‍යාපාරිකයින් හා මුල්‍ය ආයතන සඳහාද විවෘත මේ පහසුකම පුද්ගලික රන් සංචිත සහිත තනි පුද්ගලයින්ද තමන් සතු රන් වත්කම් සඳහා ආකර්ෂණීය අඩු පොලි අනුපාතිකයන් යටතේ ණය ලබා ගැනීමට දිරිමත් කෙරෙන බවද සෙලාන් බැංකුවේ සභාපති ඊස්මන්ට් නාරංගොඩ මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002146</link>
    <topic>EZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේ</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වEZYඉන්ෆොටෙක්හි පර්යේෂණ කණ්ඩායම නව ලැප්ටොප් පරිගණකයක් පිරික්සන අයුරුEZY  ස්ලිම්බුක් ලයිට් ලැප්ටොප් පරිගණකය ශ්‍රී ලංකාවේ වෙළෙඳපොළට හඳුන්වාදීමට නියමිතය.”මෙය ගනකමින් ඉතාම අඩු අතර ඒ හා සමානවම මිලෙන් ද අඩුය” යැයි EZY  ඉන්ෆොටෙක් ප්‍රධාන විධායක නිලධාරි ෂෆ්රාස් හම්සඩීන් මහතා කියයි.”ශ්‍රී ලංකාවේ පළමු පරිගණක කර්මාන්තශාලාව අප මෙයට වසරකට පෙර පිහිටවනු ලැබුවා. අප එහිදී පොරොන්දු වූයේ ප්‍රමිතියෙන් ඉහළ එහෙත් දැරිය හැකි මිලකට පරිගණක ලබාදෙන බවය. වසරක් යෑමට මත්තෙන් අප නවීනතම පරිගණක වර්ග තුනක් වෙළෙඳපොළට හඳුන්වා දුන්නා. ඒ ඉතා අඩු මිලකට හම්සඩීන් මහතා තවදුරටත් සඳහන් කළේය.බරින් කිලෝ ග්‍රෑමයක් වැනි ස්ලිම්බුක් ලයිට් පළලින් අඟල් 13.3ක්. එය වැසූ විට ගනකම අඟලකි. මෙය නිවසට මෙන්ම කාර්යාලයට ද ඔබින්නේය.ස්ලිම් බුක් ලයිට් පරිගණකය සඳහා රිමෝට් කොන්ට්‍රෝලයක් ද ලබාදෙනු ලැබේ.”මෙම පරිගණකය ආයතන විධායක නිලධාරීන්ට මෙන්ම සාමාන්‍ය ජනතාවට ද වටින්නේය. කාන්තාවන්ට එය පහසුවෙන්ම අත්බෑගයේ දමාගෙන යා හැකිය. මෙහි බැටරිය ද වැඩි කලක් භාවිත කළ හැකිය. අද ජනතාව සොයන්නේ අඩු ඉඩකඩක් අවශ්‍ය, බරින් අඩු, එමෙන්ම පහසු මිලකට ලබාගත හැකි පරිගණකයන්ය. එනිසා සෑම පරිගණක නිෂ්පාදකයකුටම සිදුවී ඇත්තේ තම පාරිභෝගිකයන් සතුටුවන ආකාරයේ පරිගණක නිෂ්පාදනය කිරීමට” හම්සඩීන් මහතා තවදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002147</link>
    <topic>SLIM උපාධි ප්‍රදානෝත්සවයේදී වෘත්තීය අලෙවිකරුවන් අගයති</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වSLIM  12 වැනි උපාධි ප්‍රදානෝත්සවය පසුගියදා කළමනාකරණ පශ්චාත් උපාධි ආයතනයේ අධ්‍යක්ෂ ආචාර්ය උදිත ලියනගේ මහතාගේ සම්භාවනීය සහභාගිත්වයෙන් යුතුව කොළඹ දී මහත් උත්කර්ෂවත් අන්දමින් පවත්වන ලදී.එහිදී ඩිප්ලෝමාධාරීන් 57 දෙනෙකු සහ සහතික ලත් වෘත්තීය අලෙවිකරුවන් 17 දෙනෙකු සඳහා උපාධි පිරිනැමිණි. එසේම වසන්ත මල්ලිකාරච්චි, සරත් ප්‍රනාන්දු, එස්.ආර්.ඒ. අබේවික්‍රම සහ ආචාර්ය ඒ.සී.පී.බැද්දේවිතාන යන මහත්වරුන්ට ආයතනයේ සම්මාන සාමාජිකත්වය පිරිනැමීම ද සිදුවිය.මෙම වසරේ උපාධි ප්‍රදානෝත්සවයේ සුවිශේෂම අංශය වූයේ ශ්‍රී ලංකාවේ විවිධ ආයතනික ක්ෂේත්‍රයන්හි අලෙවි කාර්ය සාධනයේ යෙදී සිටි විශිෂ්ට වෘත්තිකයින් 49 දෙනකු සඳහා ‘වෘත්තීය අලෙවිකරු’ තත්ත්වය ප්‍රදානය කිරීමය.SLIM සභාපති සාලිය වීරසේකර මහතා උපාධි ප්‍රදානෝත්සවය ගැන මෙසේ පැවැසීය. මෙම තරගකාරී පරිසරය තුළ විශිෂ්ටත්වයට පත්ව සිටින අලෙවිකරුවන් සඳහා තක්සේරුවක් මත පදනම් වූ තත්ත්වයක් පිරිනැමීමේ යෝග්‍යතාව අපට දැනුණා.එම නිසයි SLIM ආයතනය මෙම නව තත්ත්ව කිරීම හඳුන්වාදීමට පෙරමුණ ගනු ලැබුවේ. අලෙවි කරුවකුගේ සැබෑ විශිෂ්ටත්වය ඇගැයීමට ලක් කළ හැක්කේ දේශීය වෙළෙඳපොළ තුළ ඔහු ගන්නා තීරණ, හැකියාවන් නිර්මාණය කිරීම සහ ඒ පිළිබඳව නිරන්තර හැදෑරීම්වල යෙදීම, ආදී කරුණු මත යැයි අප සැබැවින්ම විශ්වාස කරනවා. මෙම පරිසරය තුළ මෙහෙයුම්වල යෙදෙන සාර්ථක අලෙවිකරුවන් නිසි පිළිගැනීමකට ලක්වීම ඉතාම වැදගත්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002148</link>
    <topic>එලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරය</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වඑලිෆන්ට් හවුස් සමාගම 2000 වසරේදී මහනුවර වැනිලා වවන්නන්ගේ සංගමය සමඟ අත්වැල් බැඳ ගන්නේ දේශීය වැනිලා කර්මාන්තය ලෝක මට්ටමට වර්ධනය කිරීමේ අරමුණ සහිතවය.ගෙවත්තේ වචන ලද සකස් කරන ලද වැනිලා වලින් සාරය පෙරා ගැනීමේ වැඩපිළිවෙල සමාගම විසින් මූලිකවම ආරම්භ කරන ලද්දේ කඩුවෙල රණාලේ පිහිටි එලිෆන්ට්හවුස් අයිස් ක්‍රීම් කර්මාන්ත ශාලාවේදී වසර 2002 දී ය. ශ්‍රී ලංකාවේ වැනිලා වගාව සිදු කෙරෙන්නේ මධ්‍යම පළාතේ මාතලේ, නුවර, කුරුණෑගල, කෑගල්ල සහ නුවරඑළිය යන ප්‍රදේශවල ය.ජෝන් කීල්ස් සමාගමේ පාරිභෝගික ආහාර අංශයේ සභාපති ජීන් ගුණරත්න මහතා මෙම වැනිලා කර්මාන්ත වැඩසටහන ආරම්භ කිරීමත් සමඟ දැන් අප මිලදී ගන්නේ දේශීයව නිෂ්පාදනය කළ සකසා ගත් වැනිලා සාරයයි. මේ නිසා ආනයනය කිරීමක් සිදු නොවේ. එසේම සැලකිය යුතු විදේශ විනිමය ප්‍රමාණයක් මේ හරහා අපට ඉතිරිවේ. එසේම දේශීය ගොවීන්ට වැඩි රැකියා ප්‍රමාණයක් ද ලැබේ” යනුවෙන් පැවසීය.එලිෆන්ට්හවුස් අයිස් ක්‍රීම් ආයතනයේ කළමනාකාරිත්වය සහ සහයෝගය පිළිබඳව අදහස් දක්වමින් මහනුවර වැනිලා වවන්නන්ගේ සංගමයේ සභාපති මුතුබණ්ඩාර මඩුගල්ල මහතා කීවේ අයිස් ක්‍රීම් සඳහා දේශීයව නිෂ්පාදනය කළ වැනිලා යොදා ගන්නා බව දැනගැනීමත්, දේශීය වැනිලා කර්මාන්තය නගා සිටුවීම සඳහා එලිෆන්ට්හවුස් අයිස් ක්‍රීම් ක්‍රියාකාරීව සම්බන්ධ වීමත් තමනට ධෛර්යයක් වූ බවයි. තවදුරටත් ඔහු අදහස් දක්වමින් ‘එලිෆන්ට්හවුස් අයිස් ක්‍රීම් ලෝකය හමුවට ගෙන යාම තුළින් ම දේශීය වැනිලා වල ඉහළ තත්ත්වය සහතික කර ඇත” යනුවෙන් ද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj1002149</link>
    <topic>වෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයි</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වආයතනික විකිණුම් සහ සේවා කළමනාකරු චරිත් විතානාරච්චි මහතා පළමු බ්ලැක්බෙරි සේවා කට්ටලය පිරිනමමින්ටීගෝ පෞද්ගලිත සමාගම, පිළිගත් වෙළෙඳ ප්‍රචාරණ ආයතනයන්ගේ සංගමයේ අධ්‍යක්ෂ ධූරයන් දරන වෙළෙඳ ප්‍රචාරණ සහ මාධ්‍ය ආයතනවල ප්‍රධානීන් 8 දෙනෙකු වෙත බ්ලැක් බෙරි ඒකක පිරිනමමින් ඔවුන්ට ටීගෝ වෙතින් ලබා දෙන බ්ලැක්බෙරි සේවා අත්විඳීමට අවකාශ සලසා දී ඇත. මාධ්‍ය ක්‍ෂේත්‍රයේ අධ්‍යක්ෂවරුන්ට මෙම සේවාවන් ලබාදීම මඟින් ඔවුන් ප්‍රධානීත්වය දරන ආයතන ද මෙම සුවිශේෂ සේවාවන් හා සම්බන්ධ කර ගැනීම ටීගෝ සමාගමේ බලාපොරොත්තුවයි.ඉතා වේගයෙන් අලුත් වෙන, දැඩි ඉල්ලුමක් පවතින කර්මාන්තයක නියැළෙන මෙම ක්‍රියාශීලී වෘත්තිකයන්හට දැන් ඔවුන්ගේ අභියෝගාත්මක සන්නිවේදන අවශ්‍යතා පහසුවෙන් ඉටු කර ගැනීමට ටීගෝ බ්ලැක්බෙරි සේවා ඔවුන් සමඟ ඇත. මෙය ටීගෝ බ්ලැක්බෙරි සේවාවන්හි කාර්යක්ෂමතාව ශක්‍යතාව සහ යෝග්‍යතාව හඳුන්වාදීමේ තවත් එක් ඉදිරි පියවරක්” යැයි ටීගෝ ප්‍රධාන විධායක නිලධාරි දුමින්ද රත්නායක මහතා කීයයි. </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>14</day>
    </date>
    <link>http://www.silumina.lk/2010/02/14/_art.asp?fn=aj10021410</link>
    <topic>සාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්ව</topic>
    <author/>
    <content>මිහින් ලංකා ආදායම සියයට 300කින් ඉහළටප්‍රථම කැටලොග් විලාසිතා මැදුර කම්සින්ස් වැල්ලවත්තේදීවිශේෂ හැකියා ඇති අයගේ නිපැයුම් සඳහා හමීඩියා විවෘත වෙළෙඳපළක්සුළු ව්‍යාපාර ලියාපදිංචියට ඇති ගැටලුවලට විසඳුම්හොරණ කුඩා උඩුව නාලන්දා ක්‍රීඩා මණ්ඩපය විවෘත වූ දාEZY ස්ලිම්ටොප් ලයිට් ලැප්ටොප් ළඟදීම වෙළෙඳපොළේSLIM උපාධි ප්‍රදානෝත්සවයේදී වෘත්තීය අලෙවිකරුවන් අගයතිඑලිෆන්ට්හවුස් අයිස්ක්‍රීම්වල දේශීයව නිපදවන වැනිලා සාරයවෙළෙඳ ප්‍රචාරණ ආයතන ප්‍රධානීන්ට ටීගෝ බ්ලැක්බෙරි පිරිනමයිසාපෙළ සමතුන් 150කට සෙලින්කෝ ලයිෆ් ප්‍රණාම ශිෂ්‍යත්වඅ.පො.ස. සාමාන්‍ය පෙළ ප්‍රණාම ශිෂ්‍යත්ව ලාභීන් සෙලින්කෝ ලයිෆ් සමාගමේ උප සභාපති ආර්.රෙන්ගනාදන් මහතා සහ සමාගමේ අධ්‍යක්ෂක මඩුල්ල සමඟ.සෙලින්කෝ ලයිෆ් නවවැනි ප්‍රණාම ශිෂ්‍යත්ව ප්‍රදානෝත්සවයේදී දැයේ අනාගත නායකයින් 150කට ශිෂ්‍යත්ව පිරිනැමීය. මෙවර පිරිනැමූ ශිෂ්‍යත්වවල මුළු වටිනාකම රුපියල් ලක්ෂ 36ක් වන අතර මේ වන විට සමාගම විසින් ප්‍රණාම ශිෂ්‍යත්ව සඳහා වැය කර ඇති සම්පූර්ණ මුදල රුපියල් මිලියන 37කට අධික වේ. ශිෂ්‍යත්ව ප්‍රදානයේදී සෙලින්කෝ ලයිෆ් උප සභාපති ආර්.රෙන්ගනාදන් මහතා පැවසුවේ “රටේ සියලුම අධ්‍යාපනික අවශ්‍යතා සපුරාලීමට රජයට අපහසු නිසා රටේ අනාගතය ගැන සිතා ඒ සඳහා පෞද්ගලික අංශය දායක වීම ඉතා වැදගත් වන” බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002211</link>
    <topic>ඩොලර් පන් ලක්ෂයක මුදල් කාගෙන්ද? කොහෙන්ද?</topic>
    <author>සුනිල් දයා අල්විස්, දයා ඩී. ෆොන්සේකා</author>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේසරත් ෆොන්සේකාට ලැබුණු අභිරහස් මුදල් මලුවල එක ළඟ අංක තිබෙන ඩොලර් නෝට්ටු මිටිරන් භාණ්ඩ දැමීමට බව කියමින් සේප්පු අරගෙනසුනිල් දයා අල්විස්, දයා ඩී. ෆොන්සේකාවිපක්ෂයේ ජනාධිපතිවරණ අපේක්ෂක සරත් ෆොන්සේකාට ඇමෙරිකන් ඩොලර් 5,27,000 ක් වටිනා අලුත්ම නෝට්ටු සහිත මුදල් මලු ලැබුණු මාර්ගය අනාවරණය කැර ගැනීමට පුළුල් පරීක්ෂණයක් සිදු කෙරෙමින් පවතී.ෆොන්සේකා ගේ ඡන්ද ව්‍යාපාරය සඳහා මෙතරම් දැවැන්ත විදේශීය මුදල් සම්භාරයක් ලැබීම පිටුපස තවත් අභිරහසක් ඇතැයි විශ්වාස කෙරේ. නීති විරෝධී ලෙස මේ මුදල් විපක්ෂයේ ජනපති අපේක්ෂකයාට ලබාදීමට ක්‍රියා කෙළේ කවුරුන් ද යන්න අනාවරණය කර ගතහොත්; විපක්ෂය සමඟ පැවැති රහසිගත විදේශ සබඳතා පිළිබඳව ප්‍රබල සාක්ෂි අනාවරණය වනු ඇති බවත් පැවසෙයි. මෙතරම් විශාල විදේශ මුදල් නෝට්ටු තොගයක් ශ්‍රී ලංකාවට ගෙන ඒමේදී ඒ බව ගුවන් තොටුපළේ දී ප්‍රකාශ කිරීම අනිවාර්ය වුවත් මෙසේ සොයාගත් විදේශ මුදල් නෝට්ටු මිටි ශ්‍රී ලංකාවට රැගෙන එන්නට ඇත්තේ හොර රහසින් බවත් විශ්වාස කෙරේ.විදේශීය මුදල් ශ්‍රී ලංකාවට ගෙන ඒම පිළිබඳව පවතින සීමාවන් පිළිබඳව විනිමය පාලක පී.ඕ.එච්. චන්ද්‍රවංශ මහතා ගෙන් ‘සිළුමිණ’ කළ විමසීමකදී ඒ මහතා තොරතුරු අනාවරණය කෙළේ මෙසේ ය.“විදේශිකයන්ට හෝ ශ්‍රී ලාංකිකයන්ට හෝ මෙරට පැමිණීමේදී විදේශ මුදල් නෝට්ටු රැගෙන ආ හැකියි. එහෙත් ඒ මුදල් ප්‍රමාණය කොතෙක් දැයි ඔහු ගුවන් තොටුපළේ දී ප්‍රකාශ කළ යුතු අතර එම මුදල් උපයා ගත් ආකාරය අනාවරණය කිරීමත් අවශ්‍ය වෙයි. විදේශිකයන්ට අවශ්‍ය පමණ විදේශ මුදල් ශ්‍රී ලංකාවට රැගෙන ඒමට ඉඩ ඇතත් ඒ මුදල් ශ්‍රී ලාංකිකයන් හා වෙනත් පාර්ශ්වයක් අතට පත් කිරීම නීති විරෝධී ක්‍රියාවකි.එමෙන් ම මෙරටට රැගෙන ආ විදේශ මුදල් දින 90 ක් ඇතුළත දී ශ්‍රී ලංකා රුපියල්වලට මාරු කැර ගැනීම ද අනිවාර්යෙන් සිදුවිය යුත්තකි. ඩොලර් 15,500 ට වඩා වැඩි ප්‍රමාණයක් ප්‍රකාශ නොකොට ශ්‍රී ලංකාවට රැගෙන ඒමත් ඒවා ළඟ තබා ගැනීමත් අපරාධ ගණයට වැටෙන වරදකි.”විනිමය පාලක චන්ද්‍රවංශ මහතා තවදුරටත් පෙන්වා දෙන පරිදි කිසියම් තානාපති කාර්යාලයක් විසින් තම මවු රටින් මුදල් ගෙන්වා ගනු ලැබීමේදී පිළිගත් ක්‍රමය වන්නේ එකී මුදල් මෙරට බැංකු ගිණුමකට බැර කිරීම මිස මිටි පිටින් ඩොලර් මලු ගෙන ඒම සිදු නොවන බවයි. එමෙන් ම ලිපි හා භාණ්ඩ ප්‍රවාහනය කරන ‘කුරියර්’ සේවා මඟින් ද මුදල් හුවමාරු කටයුතු සිදු නොකරයි.මේ මුදල් ශ්‍රී ලංකාවට ගෙන්වූයේ කවර කාරණයකට ද යන බවත් විමසා බැලීමට නියමිත අතර මේ වනවිට එම ඇමෙරිකන් ඩොලර් නෝට්ටුවල අනුක්‍රමික අංක සටහන් කැර ගැනීම හා ඒ පිළිබඳ තවත් තොරතුරු සොයා බැලීම සිදු කැරෙමින් පවතී.සරත් ෆොන්සේකා මහතාට අභිරහස් මාර්ගයකින් ලැබුණු බව කියන මේ මුදල් නීති විරෝධී ලෙස පෞද්ගලික බැංකුවක සඟවා තිබුණේ ජනාධිපතිවරණ ඡන්ද විමසීම නිම වී දින දෙකකට පසුව ය. ඒ සඳහා උපදෙස් දී තිබෙන්නේ ධනුන තිලකරත්න ගේ බිරිඳ හා සරත් ෆොන්සේකා ගේ දියණිය වන අප්සරා නැමැත්තිය බවත් දැනගන්නට ඇත. ඔවුන් සේප්පු ලබාගෙන ඇත්තේ රන් භාණ්ඩ තැන්පත් කරන බව කියමින් මේ සම්බන්ධයෙන් පරීක්ෂණ කටයුතු සිදු කැරෙමින් පවතින අතර අත්අඩංගුවට ගැනීමට අධිකරණයෙන් වරෙන්තු නිකුත් කළ ධනුන තිලකරත්න සැඟවී සිටී.සරත් ෆොන්සේකා ගේ බෑණා වූ ධනුන තිලකරත්න යන අයගේ මව වූ අශෝකා තිලකරත්න මහත්මිය ගේ තවත් පෞද්ගලික බැංකුවක සේප්පු හතරක සඟවා තිබූ විදේශ මුදල්වල වටිනාකම රුපියල් ලක්ෂ 600 කි. එහිදී අත්අඩංගුවට ගත් මුළු මුදලේ වටිනාකම රුපියල් ලක්ෂ 750 කි. මීට අමතරව ධනුන තිලකරත්න යන නමින් තැන්පත් කැර තිබූ රුපියල් ලක්ෂ 100 කට ආසන්න ප්‍රමාණයක් ද අත්අඩංගුවට ගෙන ඇත. කෙසේ වෙතත් දැන් පරීක්ෂණ කණ්ඩායම සැක කරනුයේ මේ ආකාරයෙන් වංචනික ලෙස ශ්‍රී ලංකාවට ගෙන්වූ විදේශ මුදල් තවත් තැන්වල සඟවා තිබිය හැකි බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa100221_1</link>
    <topic>තරුණ ජවයෙන්, රට ගොඩ නඟමු</topic>
    <author>ධනුෂ්ක ගොඩකුඹුර</author>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේ- ජනපතිධනුෂ්ක ගොඩකුඹුරරටේ ඉදිරි සංවර්ධන ක්‍රියාවලිය හුදෙක් ම තරුණ ජවය ද මුසු කරගත් ජනතා සිතුම් පැතුම් සඵල කරවන වැඩපිළිවෙළක් බව ජනාධිපතිතුමා පෙන්වා දෙයි.විශාල කැබිනට් මණ්ඩලයකට යාම රජයේ අපේක්ෂාව නොවන බවත් සෑම දෙනාගේ ම සහයෝගයෙන් වැඩකරන පිරිස් සමඟ එක්ව ජනතා අපේක්ෂා ජයග්‍රහණය කරවන බව ද ජනාධිපතිතුමා අවධාරණය කෙළේ ය.ජනාධිපතිතුමා මේ බව අවධාරණය කළේ ඊයේ පෙරවරුවේ බණ්ඩාරවෙල නගර ශාලාවේ පැවති ශ්‍රී ලංකා නිදහස් පක්ෂ ක්‍රියාකාරී හමුවේ දී ය.වි.ජ.මු. ලොකුබණ්ඩාර මහතාගේ පුත් උදිත ලොකුබණ්ඩාර මහතා ඇතුළු බණ්ඩාරවෙල ප්‍රදේශය නියෝජනය කරමින් දේශපාලනයට පිවිසි තරුණ දේශපාලනඥයින් කිහිප දෙනකු සහභාගි වූ ප්‍රථම දේශපාලන රැස්වීම වශයෙන් ද මෙම අවස්ථාව සනිටුහන් කෙරිණි.කට කථාවලට, මඩ පහරවල්වලට යටවන්නේ නැති බවත් ඕනෑම පුද්ගලයකුට, ඕනෑම ආකාරයකට දේශපාලනයේ නිරත වීමට අයිතිය තිබෙන නමුත් යුගයේ අවශ්‍යතාව සදාචාරවත් සහ ගෞරවනීය දේශපාලනයක් බව අවධාරණය කළ ජනාධිපතිතුමා සැමදා දේශපාලනයේ ගෞරවය උපරිමයෙන් සුරක්ෂිත කළ ශ්‍රී ලංකා නිදහස් පක්ෂය ඉදිරියේ දී රටේ ගෞරවනීය දේශපාලනයක නිරත වන බව ද පෙන්වා දුන්නේ ය. මෙහිදී වැඩිදුරටත් කතා කළ ජනාධිපතිතුමා මෙසේද කීය.මේ රටේ ජනතාව අප කෙරෙහි තැබූ විශ්වාසය රැකගෙන අපට ඉදිරියේදී විශාල කාර්ය භාරයක් කරන්න තියෙනවා. අපි මේ රට එක්සේසත් කළා අවුරුදු 04කින්. මේ අවුරුදු 04 තුළ අපට පුළුවන් වුණා රට එක්සේසත් කරන්න විතරක් නෙවේ රට සංවර්ධනය කිරීමේ දැවැන්ත සංවර්ධන වැඩපිළිවෙළ ක්‍රියාවට නංවන්න.රටේ මූලික අවශ්‍යතාවයන්, යටිතල පහසුකම් ගොඩනඟන්න, වරාය, ගුවන්තොටුපළ හදන්න, විදුලි බලය ලබාදෙන්න, මහාමාර්ග සකස් කරන්න, ගමේ පාරවල් ටිකට කොන්ක්‍රීට් දාලා මඟ නැඟුම, ගම නැඟුම යටතේ ගම සංවර්ධනය කරන්න අපි කටයුතු කළා.දැන් “නඟමු පුරවර” කියල නගර සංවර්ධනය කිරීමේ වැඩපිළිවෙලක් ආරම්භ කර තියනවා. ඉදිරි කාලයේ විශාල වැඩකොටසක් මේ රටේ සංවර්ධනය කිරීම සඳහා සැලසුම් කර තියෙනවා. මේ සඳහා ප්‍රධාන වශයෙන් තරුණ ජවය බලාපොරොත්තු වෙනවා. වැඩකරන පිරිස හඳුනාගෙන තියෙනවා. අපට රටේ ජනතාව ඊට ශක්තිය දී තියෙනවා. අපි සියලුදෙනාම එකාවගේ කටයුතු කරනවා මේ පක්ෂය තුළ.අපිට ශක්තිමත් බලයක් ලැබෙනවා. මේ රටේ සංවර්ධනයේ වේගය වැඩි කරලා උතුරේ වේවා, නැඟෙනහිර වේවා, කන්ද උඩරට වේවා දකුණේ බටහිර මේ සියල්ල තුළම මහා සංවර්ධන ක්‍රියාවලියකට යන්නයි අපි බලාපොරොත්තු වෙන්නේ.අද අවශ්‍ය වන්නේ අවංකව වැඩකරන්න පුළුවන් ශක්තිමත් පිරිසක්. ඒ නිසා එදාට වඩා වැඩි බලයක් ලබාගෙන මේ රට ගොඩනඟන්න අපි එක් වෙමු. ශ්‍රී ලංකා නිදහස් පාක්ෂිකයන් එක් කරගෙන අලුතෙන් පක්ෂයට පැමිණෙන පිරිස් එක් කරගෙන අපි මේ වැඩපිළිවෙළ ඉදිරියට ගෙන යමු යැයි ජනාධිපතිතුමා පෙන්වා දුන්නේය.නිමල් සිරිපාල ද සිල්වා, ඩිලාන් පෙරේරා, සුරේෂ් වඩිවේල්, ඇමැතිවරු හිටපු කතානායක විජමු ලොකු බණ්ඩාර මහතා හා එම මැතිනිය ද ඌව පළාත් ආණ්ඬුකාර නන්ද මැතිව්, අනුර විදානගම, ඒ.එම්. බුද්ධදාස, මහත්වරු ද, මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002212</link>
    <topic>ලේක්හවුස් ආදි කර්තෘ ගුණ සැමරේ</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේපත්තර මහගෙදර ලේක්හවුස් ආයතනයේ නිර්මාතෘ ඩී.ආර්.විජයවර්ධන මැතිතුමාගේ 124 වැනි ජන්ම දිනය අනිද්දාට (23) යෙදී තිබේ. ඒ නිමිත්තෙන් සංවිධානය කරන ලද සර්වරාත්‍රික පිරිත් සජ්ඣායනය ඊයේ (20) පැවැති අතර අද (21) දහවල් සංඝගත දක්ෂිණාවක් ආයතන පරිශ්‍රයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa100221_2</link>
    <topic>වි.ජ.මු.ශ්‍රී.ල.නි.ප.යට</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේහිටපු කතානායක වි.ජ.මු. ලොකු බණ්ඩාර මහතා බණ්ඩාරවෙලදී පැවැති ශ්‍රී.ල.නි.ප. විශේෂ සමුළුවකදී ශ්‍රී.ල.නි.ප.යට එක්වූයේය.එ.ජා.ප.යේ ජ්‍යෙෂ්ඨ නායකයකු වූ වි.ජ.මු.ලොකුබණ්ඩාර මහතා 1977 වසරේ සිට හපුතලේ එ.ජා.ප. මන්ත්‍රීවරයා වශයෙන් කටයුතු කළ අතර ප්‍රබල ඇමැති ධූර ගණනාවක ද වගකීම් දැරුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002213</link>
    <topic>යුතුකම පෙරටු කොට රට ගොඩනඟමු</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේ- ජනපතිඡන්දය පිළිබඳව හා වැටුප පිළිබඳ නොසිතා දේශපාලන නායකයින් හා රජයේ නිලධාරීන් ලෙස ජනතාව වෙනුවෙන් තමා වෙත පැවරි ඇති යුතුකම් පිළිබඳ අවබෝධ කොටගෙන පොදු ජනතාව වෙනුවෙන් හා රට වෙනුවෙන් යහපත් සේවයක් සැළසීමට පියවර ගතයුතු බව මහින්ද රාජපක්ෂ ජනාධිපතිතුමා අවධාරණය කළේ ය. ජනාධිපතිතුමා මේ බව සඳහන් කළේ අරලියගහ මන්දිරයේ පැවති අඩු පහසුකම් සහිත නිවාස සංකීර්ණ, පැල්පත් නිවාස හා වතු ආශ්‍රිත නිවාස සංවර්ධනය කිරීමේ ‘නඟමු පුරවර’ වැඩසටහනේ මූලික සාකච්ඡාවට එක්වෙමිනි.නගර ආශ්‍රිත පැල්පත් හා අඩු පහසුකම් සහිත නිවාස සංකීර්ණවල ජීවත්වන ජනතාවට අවශ්‍ය පහසුකම් සංවර්ධනය කිරීමේ අරමුණින් ජනාධිපතිතුමාගේ උපදෙස් පරිදි ක්‍රියාත්මක කිරීමට සැළසුම් කර ඇති ‘නඟමු පුරවර’ කඩිනම් යටිතල පහසුකම් සංවර්ධන වැඩපිළිවෙළ අද ජනාධිපති තුමාගේ ප්‍රධානත්වයෙන් කොළඹ නගරය කේන්ද්‍ර කරගෙන ආරම්භ කිරිමට කටයුතු යොදා ඇත.මෙහි පළමු පියවර වශයෙන් කොළඹ නගරය ආශ්‍රිතව වතු හා අඩු පහසුකම් ඇති නිවාස සංකීර්ණ 354 ක පොදු පහසුකම් වැඩි දියුණු කිරීමට කටයුතු යොදා ඇත.සනීපාරක්ෂක සහ පොදු නාන ස්ථාන පහසුකම් වැඩිදියුණු කිරීම, පිවිසුම් මාර්ග, අපද්‍රව්‍ය හා අපවහන පද්ධති සංවර්ධනය කිරීම, විදුලි බලය සහ පානීය ජල පහසුකම් වැඩිදියුණු කිරීම මෙම වැඩපිළිවෙළ යටතේ සිදු කිරීමට අපේක්ෂිත ය.එමෙන් ම මෙම වැඩපිළිවෙළට සමගාමීව කොළඹ නගරය ආශ්‍රිතව ඇති මාර්ග කි.මී. 42 ක් පවිත්‍ර කිරීම හා නඩත්තු කිරීමේ කටයුතු සැළසුම් කර ඇති අතර තට්ටු නිවාස ආශ්‍රිත නඩත්තු කටයුතු හා නගරයේ පොදු පහසුකම් වැඩි දියුණු කිරීමට ද මෙම ‘නඟමු පුරවර’ වැඩසටහන යටතේ සැළසුම් සකස් කර ඇත.අදියර කිහිපයක් යටතේ මුලු කොළඹ නගරයම ආවරණය වන පරිදි ‘නඟමු පුරවර’ වැඩසටහන ක්‍රියාත්මක කිරීමට සැළසුම් කර ඇති අතර සති 05 කදී සියලු සංවර්ධන කටයුතු සම්පූර්ණ කිරීමට ජනාධිපතිතුමා අදාළ ආයතන වෙත උපදෙස් දී ඇත.මේ අවස්ථාවට ජාතිය ගොඩනැඟීමේ අමාත්‍යාංශයේ ලේකම්, විදුලි බිල අමාත්‍යාංශයේ ලේකම් සහ නාගරික සංවර්ධන අධිකාරිය, ජල සම්පාදන මණ්ඩලය ඇතුළු ආයතනවල ප්‍රධාන විධායක නිලධාරීහු පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002214</link>
    <topic>මනෝ ගනේෂන් එ.ජා.ප.යට අනතුරු හඟවයි</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේජනාධිපතිවරණ ව්‍යාපාරයේදී එ.ජා.ප.ය සමඟ එක්ව කටයුතු කළ බස්නාහිර ජනතා විමුක්ති පෙරමුණේ මනෝ ගනේෂන් මහතා සහ එ.ජා.ප.ය අතර විරසකයක් හටගෙන ඇත. එ.ජා.ප.යට වුවමනා කරනුයේ දෙමළ ඡන්ද ලබා ගැනීමට මිස දෙමළ දේශපාලනඥයින් පාර්ලිමේන්තුවට යැවීම නොවන බවටත් ඔහු චෝදනා නඟා තිබේ.කොළඹ දිස්ත්‍රික්කයේ බහුතර දෙමළ ඡන්ද තිබෙන්නේ තමාට බව පවසා ඇති මනෝ ගනේෂන් මහතා තමා නොසළකා හරිමින් කුමන්ත්‍රණකාරීව ක්‍රියා කරන්නේ නම් එ.ජා.ප.යට එහි විපාකවලට මුහුණදීමට සිදුවනු ඇති බවටත් ඔහු අනතුරු හඟවා ඇත.මේ අතර මුලදී එ.ජා.ප.ය සමඟ සමීපව කටයුතු කළ තවත් ප්‍රබල පුද්ගලයන් හා දේශපාලන කණ්ඩායම් රැසක් එම පක්ෂය සමඟ සබඳකම් පැවැත්වීම අතහැර ඇති බවටත් දැනගන්නට ඇත. එළැඹෙන මහ මැතිවරණයේදී කෙසේ හෝ මන්ත්‍රී ධූරයක් ලබා ගැනීමට විපක්ෂයේ මන්ත්‍රීවරුන් තනි තනිවම ප්‍රචාරක කටයුතු සිදු කරමින් සිටිය ද මහජනතාව අතර මතයක් ගොඩනැඟිය හැකි ආකාරයෙන් විපක්ෂයේ දේශපාලන ව්‍යාපාරයක් දක්නට නොලැබෙන බවත් සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002215</link>
    <topic>“ඕනෑම නම් තුනක් දෙන්නම්”</topic>
    <author>චන්දන බණ්ඩාර</author>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේවජිර අබේවර්ධන ජ.වි.පෙ.ට කියයිචන්දන බණ්ඩාරඑ.ජා.ප.ය මහ මැතිවරණයට අනිවාර්යයෙන් තරග කළ යුත්තේ අලියා ලකුණින් පමණක් බවත් ජ.වි.පෙ. සමඟ එ.ජා.ප.ය කවදාවත් පෑහෙන්නේ නැති බවත් එ.ජා.ප. ගාලු දිසා නායක මන්ත්‍රී වජිර අබේවර්ධන මහතා පසුගියදා ගාල්ල දිස්ත්‍රික්කයේ එ.ජා.ප. ආසන බල මණ්ඩල රැස්වීම් කීපයකදීම ප්‍රසිද්ධියේ ප්‍රකාශ කෙළේය.එ.ජා.ප.ය ඉදිරි මහා මැතිවරණයට අනිවාර්යයෙන්ම තනිව තරග කළ යුතු බවත් ජනාධිපතිවරණයෙදී තම පක්ෂය සමඟ එක්ව තරග කළ කුඩා ප්‍රමාණයේ පක්ෂ වෙන වෙනම තරග කර පසුව ජාතික දේශපාලන කටයුතුවලදී එක්ව කටයුතු කිරීම ප්‍රමාණවත් බවද අබේවර්ධන මහතා අවධාරණය කෙළේය.ජ.වි.පෙ.ට අවශ්‍ය නම් එ.ජා.ප.යෙන් ජාතික ලයිස්තු මන්ත්‍රී ධූර තුනක් පමණ පිරිනැමීම ගැන සලකා බැලිය හැකි බවත් ජ.වි.පෙ. වෙනුවෙන් එ.ජා.ප.යට වෙන කළ හැකි දෙයක් නොමැති බවද වජිර අබේවර්ධන මහතා එ.ජා.ප. පාක්ෂිකයන් හමුවේ ප්‍රකාශ කැර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002216</link>
    <topic>“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේ- ටිල්වින්ජනතා විමුක්ති පෙරමුණට වෙනත් පක්ෂවල සහායෙන් පාර්ලිමේන්තුවට යෑමට වුවමනාවක් නැතැයි ජ.වි.පෙ. ප්‍රධාන ලේකම් ටිල්වින් සිල්වා මහතා පවසා ඇත. ”අපිට එක එකාගේ ජාතික ලැයිස්තුවලින් පාර්ලිමේන්තු යන්න ඕනේ නෑ..” යි සිල්වා මහතා කෝපයෙන් පවසා තිබෙන්නේ එ.ජා.ප.ය වෙනම අලියා ලකුණින් තරග කිරීමට තීරණය කිරීමෙන් පසුව එ.ජා.ප.යෙන් තරග කිරීමට ජ.වි.පෙ.ට ද ආරාධනා කළ මොහොතේදී ය.එ.ජා.ප.ය වෙනම තරග වැදීම පිළිබඳව දැඩි ලෙස උරණව සිටින ජ.වි.පෙ. නායකයන් මේ වන විට ප්‍රසිද්ධියේ එ.ජා.ප.යට එරෙහි ප්‍රකාශ නිකුත් කිරීමට ද පටන් ගෙන ඇත.තමන්ට සහාය දෙන්නේ නම් එ.ජා.ප. ජාතික ලැයිස්තුවෙන් ජ.වි.පෙ.ට මන්ත්‍රී ආසන තුනක් ලබාදිය හැකි බවට යෝජනා කිරීම නිසා ජනතා විමුක්ති පෙරමුණ හෑල්ලුවට ලක්ව ඇතැයි ද ජ.වි.පෙ. නායකයන්ගේ අදහස් වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002217</link>
    <topic>මොරගහකන්දෙන් ලක්ෂ 7000 ක ප්‍රතිලාභ මහජන අයිතියට</topic>
    <author>නිහාල් පී. අබේසිංහ</author>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේනිහාල් පී. අබේසිංහමෙරට ක්‍රියාත්මක විශාලතම කෘෂි සංවර්ධන ව්‍යාපෘතිය වන මොරගහකන්ද කළු ගඟ බහුකාර්ය ව්‍යාපෘතිය ඉදිකළ රුපියල් ලක්ෂ 7000 කට අධික වටිනාකමක් ඇති පාලම්, මහාමාර්ග, වැව්, ගොඩනැගිලි ආදි යටිතල පහසුකම් ජනතා අයිතියට පැවරීම 23 වැනිදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් මොරගහකන්දේ දී සිදු කිරීමට නියමිතය.2007 ජනවාරි 25 වැනිදා ආරම්භ කළ මේ ව්‍යාපෘතියේ කටයුතු වසර තුනකට පසු දැන් වේගයෙන් කෙරීගෙන යයි.වසර තුනකට පසු මොරගහකන්ද ව්‍යාපෘතියේ යටිතල පහසුකම් රැසක් දැන් අවසන් වී තිබේ. ඒ අනුව අඹන් ගඟ හරහා රුපියල් ලක්ෂ 3080 කින් ඉදිකළ අඹන් ගඟ පාලමත්, ලග්ගල පල්ලේගම කපුයාය ප්‍රදේශයේ රුපියල් ලක්ෂ 940 කින් ඉදිකළ කපුයාය පාලමත් 23 වැනිදා ජනතා අයිතියට පත් කෙරෙන බව කෘෂිකර්ම සංවර්ධන හා ගොවිජන සේවා ඇමැති මෛත්‍රිපාල සිරිසේන මහතා පවසයි.මීට අමතරව නව මාර්ග පද්ධතිය, නව වැව් හා ව්‍යාපෘතිය යටතේ ඉදිකරන නව නාගරික ගොඩනැගිලි කිහිපයක් ද ජනාධිපති තුමාගේ ප්‍රධානත්වයෙන් ජනතා අයිතියට පත් කිරීමට නියමිතය.මහින්ද රාජපක්ෂ ජනාධිපතිතුමාගේ මහින්ද චින්තන වැඩ සටහන යටතේ මෙරට ඉදිවෙන විශාලතම බහුකාර්ය යෝජනා ක්‍රමය වන මෙමගින් රටේ ම කෘෂිකාර්මික, ආර්ථික මෙන්ම බලශක්ති ක්ෂේත්‍රයේ ද අතිවිශාල සංවර්ධනයක් ඇතිවෙන බව ව්‍යාපෘතිය මෙහෙයවන මහවැලි සංවර්ධන අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002218</link>
    <topic>සන්ධානයෙන් අලුත් මුහුණු රැසක්</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේමෙරට හත්වැනි පාර්ලිමේන්තුව සඳහා අප්‍රේල් 8 වැනිදා පැවැත්වෙන මහ මැතිවරණයට එක්සත් ජනතා නිදහස් සන්ධානයෙන් අලුත් මුහුණු රැසක් ඉදිරිපත් කර ඇත.වෛද්‍යවරු - ඉංජිනේරු - ගණකාධිකාරිවරු - නීතිඥයන් ඇතුළු විද්වතුන් ද ක්‍රීඩා ක්ෂේත්‍රයෙන් ශ්‍රී ලංකාවේ නම රැන්දූ ක්‍රිකට් ක්‍රීඩක සනත් ජයසූරිය, ඔලිම්පික් ක්‍රීඩිකා සුසන්තිකා ජයසිංහ, ජනප්‍රිය සිනමා නිළි ගීතා කුමාරසිංහ සහ යොවුන් නායකයන් ද මේ නවක පිරිසට ඇතුළත්ය.මහ මැතිවරණයට නාම යෝජනා බාරදීම ඉකුත් සිකුරාදා (19) ආරම්භ වූ අතර මෙම නාම යෝජනා බාරදීම ලබන 26 වැනිදා දක්වා සිදු කළ හැකිය. එක්සත් ජනතා නිදහස් සන්ධානයේ අපේක්ෂකයන්ගේ නාම යෝජනා බාරදීම ඒ ඒ දිස්ත්‍රික්ක මට්ටමින් දිස්ත්‍රික්ක නායකයන් හා උප නායකයන්ගේ ප්‍රධානත්වයෙන් එළැඹෙන සතියේදී සිදු කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa1002219</link>
    <topic>මැතිවරණ සමයේ පෙළපාළි තහනම්</topic>
    <author>කීර්ති මෙන්ඩිස්</author>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේකීර්ති මෙන්ඩිස්මහමැතිවරණය ඉලක්ක කොට ගෙන ඇතැම් දේශපාලන කණ්ඩායම් විසින් පවත්වනු ලබන විරෝධතා ව්‍යාපාර සම්පූර්ණයෙන් තහනම් බවත්, එවැනි ක්‍රියාවල යෙදෙන පුද්ගලයන් වරෙන්තු නැතිව අත්අඩංගුවට  ගත හැකි බවද පොලීසිය සඳහන් කරයි.මේ අතර මැතිවරණ රාජකාරි කටයුතු සඳහා රුපියල් ලක්‍ෂ 220 ක මුදලක් ලබා දෙන ලෙස පොලිස්පතිවරයා මැතිවරණ කොමසාරිස්වරයා ගෙන් ඉල්ලීමක් කැර තිබේ. මීට අමතරව කම්කරුවන් 1300 ක ගේ පමණ සේවය ලබා දෙන ලෙස ද පොලීසියෙන් ඉල්ලීමක් ඉදිරිපත්ව ඇත.මැතිවරණ සමයේදී අපේක්‍ෂකයන් විසින් ප්‍රදර්ශනය කරනු ලබන කටවුට් පෝස්ටර් ඉවත් කිරීමට විශාල මුදලක් වැයවන බවත් පොලීසිය මැතිවරණ කොමසාරිස් දෙපාර්තමේන්තුවට පෙන්වා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa10022110</link>
    <topic>‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණා</topic>
    <author>නිහාල් පී. අබේසිංහ මොරගහකන්ද සංචාරයකින් පසු</author>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේ- ඇමැති මෛත්‍රීපාල සිරිසේනනිහාල් පී. අබේසිංහ මොරගහකන්ද සංචාරයකින් පසුමෙරට විශාලතම කෘෂි සංවර්ධන ව්‍යාපෘතිය ලෙස හැඳින්විය හැකි මොරගහකන්ද කළුගඟ ව්‍යාපෘතියේ සියලු කටයුතු සඳහා අවශ්‍ය සියලුම මුදල් ප්‍රමාණය පිටරටවල් මගින් ලබාදීමට දැනට එකඟත්වය ලබාදී ඇති බවත් ඒ අනුව මේ ව්‍යාපෘතිය සම්පූර්ණයෙන් ම 2015 පමණ වන විට ජනතා අයිතියට පත් කළ හැකි වනු ඇති බවත් කෘෂිකර්ම සංවර්ධන හා ගොවිජන සේවා ඇමැති මෛත්‍රිපාල සිරිසේන මහතා පවසයි.මේ ව්‍යාපෘතියේ කළුගඟ සංවර්ධන ව්‍යාපෘතිය ඉදිරි වසර තුන ඇතුළත අවසන් කෙරෙන බවත් මොරගහකන්ද ව්‍යාපෘතියේ කටයුතු 2015 දී අවසන් කිරීමට ඊට අවශ්‍ය මුදල් සම්පූර්ණයෙන් ලබාදෙන ජපන් ජයිකා ආයතනය සමඟ සාකච්ඡා කරන බවත් ඇමැතිවරයා කීය.ඇමැතිවරයා මේ අදහස පළ කළේ මොරගහකන්දේ ඉදිකිරීම් පිළිබඳව පැවැති නිරීක්ෂණ චාරිකාවකින් අනතුරුව ය.ඉඩම් අක්කර ලක්ෂ 2.5 ක් තෙකන්නයේ අස්වද්දන නැඟෙනහිර මධ්‍යම පළාත්වල පානීය, කෘෂිකාර්මික ජල ප්‍රශ්නය සම්පූර්ණයෙන් ම විසඳන මෙගා වොට් 30 ක විදුලියක් නිපදවන මිරිදිය කෘෂි අස්වැන්න වැඩි කරන මේ ව්‍යාපෘතිය ආරම්භ වූයේ 2007 ජනවාරි 25 දින ය.පසුගිය වසර 3 ඇතුළත මහින්ද රාජපක්ෂ ජනාධිපතිතුමා මහා භාණ්ඩාගාරයෙන් ලබාදුන් රුපියල් කෝටි 575 ක් මගින් මෙම වැඩකටයුතු කළ බව ද මෛත්‍රිපාල සිරිසේන ඇමැතිවරයා කීය. දැනට මොරගහකන්ද ජලාශය සම්පූර්ණයෙන්ම ඉදිකිරීමට අවශ්‍ය සම්පූර්ණ මුදල වන රුපියල් 2700 ක පමණ මුදල මුළුමනින්ම ලබාගැනීමට ජපානයේ ජයිකා ආයතනය ඉදිරිපත් වී සිටින බවත් කුවේට් රජය රුපියල් කෝටි 425 ක් ද , ඔපෙක් අරමුදල රුපියල් කෝටි 185 ක් ද ලබාදීමට එකඟත්වය පළ කර ඇති බවත් ඇමැතිවරයා කීය.මීට අමතරව සෞදි අරාබිය රුපියල් කෝටි 530 ක් පමණ ලබාදීමට ද එකඟත්වය පළ කර ඇත. තවත් රටවල් කීපයකින් ද විදේශ අරමුදල් ලබාගැනීමට සාකච්ඡා වෙමින් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa10022111</link>
    <topic>අනුරාධපුරේ “තුන්දහසේ” දානයට දායකවීමට ඔබ සැමට ආරාධනා</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේරුවන්වැලි චෛත්‍ය රාජයාණන් වහන්සේ අභයසදි පැවැත්වෙන දොළොස්මහේ පරිත්‍රාණ ධර්ම දේශනය අවසන් වීම නිමිත්තෙන් පවත්වන තුන්දහසකට අධික මහා සංඝරත්නය උදෙසා පවත්වන සංඝගත දක්ෂිණාව පෙබරවාරි 28 දින පෙරවරුවේ පැවැත්වේ.ඒ වෙනුවෙන් පවත්වන මහා සංඝගත දක්ෂිණාවට දායක වීමට ඔබට ද අවස්ථාව ලැබේ. ඒ සඳහා එක් ස්වාමීන් වහන්සේ නමක් වෙනුවෙන් පූර්ණ දායකත්වය ලබා ගනිමින් ඊට සම්බන්ධ වීමට අවස්ථාව ලබාදීමට දොළාස්මහේ පිරිත සංවිධායක කමිටුව තීරණය කර තිබේ. ඒ සඳහා අවශ්‍ය වැඩි විස්තර 025 2224891, 0776514135 මඟින් දැනගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa10022112</link>
    <topic>‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනී</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේ‘මදර් ශ්‍රී ලංකා’ සංවිධානය පාසල් අතර පැවැත්වූ තරග වැඩසටහන් මාලාවේ බස්නාහිර පළාත් අතර පැවැත්වූ තරගාවලියෙන් අවසාන තරගාවලියට සහභාගි වූ මේ පාසල් අතරින් සිංහල මාධ්‍යයෙන් කළුතර ජාතික පාසල ද දෙමළ මාධ්‍යයෙන් බම්බලපිටිය හින්දු විද්‍යාලය පළමු වැනි ස්ථානය හිමිකර ගත්හ.සිංහල මාධ්‍යයෙන් දෙවන ස්ථානය ගම්පහ බණ්ඩාරනායක මහා විද්‍යාලය සහ තෙවන ස්ථානය මොරපිටිය වීදිය බණ්ඩාර මහා විද්‍යාලය ද හිමිකර ගත්හ.ජයග්‍රාහී ජාත්‍යන්තර පාසල ලෙස කොළඹ ජාත්‍යන්තර පාසල තේරීපත් විය. කොළඹ ඩී.එස්. සේනානායක විද්‍යාලයීය ශාලාවේදී කොළඹ අගරදගුරු මැල්කම් රන්ජිත් පියතුමන්ගේ සහභාගිත්වයෙන් පැවැති මෙම තරගාවලියේ ත්‍යාග ප්‍රදානෝත්සවය පැවැත්විණ.මෙම තරගාවලියට බස්නාහිර පළාතේ 1 ඒ, 1 බී, 1 සී යන කාණ්ඩවල සිංහල දෙමළ මාධ්‍ය දෙකේම පාසල්වලින් 326 ක් බස්නාහිර පළාතෙන් ඉදිරිපත් වූ අතර මින් බස්නාහිර පළාතේ පාසල් සියයට 85 මූලික කොට්ඨාස තරගවලට ඉදිරිපත් වූහ. මෙහිදී අවසන් තරගයට සහභාගි වූයේ පාසල් 16 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa100221_3</link>
    <topic>අගමැතිගේ දේශපාලන ජීවිතයට 50 වසරක් සපිරෙයි</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේඅග්‍රාමාත්‍ය රත්නසිරි වික්‍රමනායක මහතාගේ දේශපාලන දිවියට පනස් වසරක් පිරීම ලබන මාර්තු 19 වැනිදාට යෙදී ඇත.1960 මාර්තු 19 වැනිදා සිය දේශපාලන ජීවිතය ආරම්භ කළ අග්‍රාමාත්‍ය රත්නසිරි වික්‍රමනායක මහතාට උපහාර පිදීම සඳහා හොරණ කොට්ඨාසය මුල් කරගෙන කළුතර දිස්ත්‍රික්කයම සූදානම් වුවද අග්‍රාමාත්‍යවරයා පවසා ඇත්තේ තමාට මෙවැනි උපහාර පිදීමට වඩා තමාට මේ ගමන් මඟට මෙතෙක් දුරට පැමිණීමට අත්වැලක්වූ තම ජනතාවට උපහාර පිදීම සුදුසු බවය.මේ අනුව කළුතර දිස්ත්‍රික්කයේ වියපත් සුවිශේෂී පුද්ගලයන් වෙනුවෙන් වෛද්‍ය රක්ෂණාවරණ ලබාදෙනු ඇත. මෙහිදී රක්ෂණාවරණයක් ලබන අයගෙන් කිසිදු වාරික මුදලක් අය නොකරනු ඇත.කළුතර දිස්ත්‍රික්කයේ ජනතාවට උපහාර පිදීමේදී දේශීය වෛද්‍යවරු, දහම් පාසල් ගුරුවරු, ධර්මාචාර්ය විභාගය සමතුන්, පෙර පාසල් ගුරුවරුන්, රාජ්‍ය සේවයෙන් විශ්‍රාම ලැබූ අය, රක්ෂණ ආවරණ හිමිකම් නොමැති රජයේ සේවකයන්, රට වෙනුවෙන් දිවි පිදූ දැනට කිසිදු හිමිකමක් හෝ දීමනාවක් නොලබන රණවිරුවන්ගේ දෙමාපියන්, සාමවිනිසුරුවන්, සම්ප්‍රදායික නර්තන හා වාද්‍ය ශිල්පීන්, සමූපකාර අධ්‍යක්ෂ මණ්ඩල නිලධාරීන්, දෛවඥයන්, පාරම්පරික මන්ත්‍රාචාර්යවරුන්, පරිසරවේදීන් හා ප්‍රසාංගික හා ප්‍රසාංගික නොවන කලාකරුවන් ද තෝරා ගනු ලැබේ.මේ සඳහා කමිටුවක් ද පත්කර තිබේ. කලාශූරී අරිසෙන් අහුබුදු සභාපතිත්වය දරන මේ කමිටුවේ ලේකම්වරයා ලෙස ක්‍රියා කරන්නේ ලීල් ගුණසේකර මහතාය. උපහාර ලබන්නට සුදුසු අයගේ අයදුම්පත් මාර්තු 5 වැනි දිනට පෙර ලේකම්, ‘කළුතර ජනතාවට උපහාර දැක්වීමේ කමිටුව‘, අංක 58, ශ්‍රීමත් අර්නස්ට් ද සිල්වා මාවත, කොළඹ 7 ලිපිනයට එවන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aa100221_4</link>
    <topic>“නඟමු පුරවර” වැඩසටහන අද ඇරැඹේ</topic>
    <author/>
    <content>ඩොලර් පන් ලක්ෂයක මුදල් කාගෙන්ද? කොහෙන්ද?තරුණ ජවයෙන්, රට ගොඩ නඟමුලේක්හවුස් ආදි කර්තෘ ගුණ සැමරේවි.ජ.මු.ශ්‍රී.ල.නි.ප.යටයුතුකම පෙරටු කොට රට ගොඩනඟමුමනෝ ගනේෂන් එ.ජා.ප.යට අනතුරු හඟවයි“ඕනෑම නම් තුනක් දෙන්නම්”“එක එකාගේ ජාතික ලැයිස්තුවලින් අපිට මන්ත්‍රී ධූර උවමනා නෑ”මොරගහකන්දෙන් ලක්ෂ 7000 ක ප්‍රතිලාභ මහජන අයිතියටසන්ධානයෙන් අලුත් මුහුණු රැසක්මැතිවරණ සමයේ පෙළපාළි තහනම්‘මොරගහකන්ද’ ඉදිකිරීමට සියලුම මුදල් දීමට පිටරටවල් එකඟ වුණාඅනුරාධපුරේ “තුන්දහසේ” දානයට දායකවීමට ඔබ සැමට ආරාධනා‘මදර් ශ්‍රී ලංකා’ තරගයෙන් කළුතර ජාතික පාසල හා බම්බලපිටිය හින්දු විද්‍යාලය ප්‍රථම ස්ථානය ගනීඅගමැතිගේ දේශපාලන ජීවිතයට 50 වසරක් සපිරෙයි“නඟමු පුරවර” වැඩසටහන අද ඇරැඹේකොළඹ නගරයේ අඩු පහසුකම් නිවාස ව්‍යාපෘතීන්හි සේවා පහසුකම් සංවර්ධනය කිරීම අරමුණුකොට ක්‍රියාවට නැංවීමට යෝජිත “නඟමු පුරවර” වැඩසටහන අද (21) දින ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ආරම්භ කෙරේ.කොළඹ නගරයේ සමස්ත ජනගහනයෙන් අඩකට ආසන්න ප්‍රමාණයක් ජීවත්වන්නේ අඩු පහසුකම් සහිත මෙම ජනාවාස තුළයි. කොළඹ නාගරික බලප්‍රදේශය තුළ අඩු ආදායම්ලාභී ජනතාව ජීවත්වන මෙම නිවාස ව්‍යාපෘතීන්හි මූලික පහසුකම් වර්ධනයකොට එම නිවාසලාභීන්ගේ ජන ජීවිතය නඟාසිටුවීමේ අරමුණින් ජනාධිපතිතුමන්ගේ අදහසක් පෙරදැරිකර මෙම වැඩපිළිවෙළ ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ab1002213</link>
    <topic>ගෙවල් ගානේ ගිහින් මිනිස්සු හම්බවෙන්න</topic>
    <author>චන්දන බණ්ඩාර</author>
    <content>ගෙවල් ගානේ ගිහින් මිනිස්සු හම්බවෙන්නජවිපෙ විදේශ බලවේගයක රූකඩයකිමාළු සෙනෙවියාගේ බරවා කකුල පිළිබඳ කථා වස්තුවඋද්ඝෝෂණ මඟින් අධිකරණයට බලපෑම් කිරීම සම්පූර්ණයෙන්ම වැරැදි දෙයක්විරෝධය පෑම යනු නීතිය අතට ගැනීම නොවේපාප්පවලින් තාප්ප පුරවන්නේ නැතුවජනපති උපදෙස් දෙයිගිය සතියේදී සුපුරුදු පරිදි ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්විය. එහිදී ජනාධිපතිතුමා අවධානය යොමු කළේ එක්තරා රූපවාහිනී නාලිකාවක ප්‍රවෘත්ති විකාශයෙන් පසුව විකාශය වූ වැඩසටහනක ප්‍රවෘත්තියක් පිළිබඳවයි.”මහනුවර දිස්ත්‍රික්කයේ සංවර්ධන කටයුතු ගැන පසුගිය දවසක දේශපාලනඥයෙක් කළ ප්‍රකාශය ඉතාම නරකයි. මම මහනුවරට මොනවද නොකළේ. හැමෝම මුල්ගල තියලා ගිය කටුගස්තොට පාලම මම හැදුවා. මහනුවර දිස්ත්‍රික්කයේ අතිවිශාල සංවර්ධන කටයුතුª කරලා තියෙනවා.මම උතුර සංවර්ධනය කරද්දී උතුරු වසන්තය කියලා නම දැම්මා. නැඟෙනහිර සංවර්ධනය කරද්දී නැඟෙනහිර නවෝදය කියලා නම දැම්මා. නුවර සංවර්ධනය කරද්දී නමක් නොදාපු එක විතරයි වුණේ. මට මහනුවරට වරායක් දෙන්න බැහැ. මුහුද නැති නිසා” ජනාධිපතිතුමා අදාළ ප්‍රකාශය කළ දේශපාලනඥයාට දොස් පැවරුවේය.ඊළඟට ජනාධිපතිතුමා කැබිනට් මණ්ඩලයේදී තවත් වැදගත් කරුණක් පැහැදිලි කළේය. “ජනාධිපතිවරණය මොහොතේ එ.ජා.ප. යෙන් රජයට එක්වූ මන්ත්‍රීවරුන්ට සමහරු බොරු චෝදනා කර තිබෙනවා. මම හොඳටම දන්නවා ජනාධිපතිවරණයේ දී වැඩ කරපු අය ගැන. මාත් එක්ක කෙළින් හිටගෙන හිටපු අය. ඒ නිසා කවුරුත් මහා මැතිවරණයට හොඳට වැඩකරන්න” ජනාධිපතිතුමා කැබිනට් මණ්ඩලයේදී අවධාරණය කළේය.මේ අතර ගිය සතියේදී එ.ජා.ප. මන්ත්‍රීවරු කිහිප දෙනකු සරත් ෆොන්සේකා යුද හමුදාවේ සිටියදී කළ දේශපාලන ගනුුදෙනු පිළිබඳව විශේෂ හෙළිකිරීම් වගකිවයුතු ආයතනවලට හෙළි කැර ඇතැයි වාර්තා වෙයි.ගිය බ්‍රහස්පතින්දා නිකවැරටිය නව ශ්‍රී.ල.නි.ප. සංවිධායක ඇමැති ජොන්ස්ටන් ප්‍රනාන්දු සිය මැතිවරණ මෙහෙයුම් කාර්යාලය විවෘත කළේය. ඒ පන්දහසකට අධික ජනතාවකගේ සහභාගිත්වයෙනි. එම උත්සවය විවෘත කෙරුණේ ජනාධිපතිතුමාගේ ජ්‍යෙෂ්ඨ පුත් හම්බන්තොට දිස්ත්‍රික් අපේක්ෂකයකු ලෙස මහ මැතිවරණයට තරග කරන තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතාගේ ප්‍රධානත්වයෙනි.එහිදී නාමල් රාජපක්ෂ මහතා පැමිණ සිටි ජනතාව අමතා වචන කිහිපයක් ද කථා කළේය. “එදා මමත් ජොන්ස්ටන් ඇමැතිතුමාගේ පුත්‍රයාත් එකම කණ්ඩායමේ රගර් ගහන කොට මගේ පියා ජනාධිපතිතුමාත් ජොන්ස්ටන් මැතිතුමාත් තරග නැරඹුවා. අද මගේ පියා ජනාධිපතිතුමා සමඟ ජොන්ස්ටන් මැතිතුමා එකම කණ්ඩායමේ දේශපාලනය කරනවා” නාමල් රාජපක්ෂ මහතා කියා සිටියේය.පසුගිය පළාත් සභා මැතිවරණයේදී දෙහිවල මැතිවරණ ආසනය එ.ජ.නි.ස ජය ගත්තේ වැඩි ඡන්ද 3000 කිනි. නමුත් ජනාධිපතිවරණයේදී දෙහිවල මැතිවරණ ආසනය එ.ජ.නි.ස ඡන්ද 4700 කින් පරාජයට පත් විය. දෙහිවල ආසනයේ නව ශ්‍රී.ල.නි.ප සංවිධායකයා වන්නේ හිටපු නියෝජ්‍ය නගරාධිපති ධනසිරි අමරතුංග ය. හෙතෙම තම ආසනයේ පරාජයට හේතු පසුගියදා සොයා බැලුවේය.දෙහිවල ආසනයේ ඡන්ද 65000 න් ඡන්ද 19000 ක් ම නියෝජනය කෙරෙනුයේ මුස්ලිම් ප්‍රජාවයි. පසුගිය ජනපතිවරණයේදී මුස්ලිම් ප්‍රජාව බහුතරය විපක්ෂයේ අපේක්ෂකයාට ඡන්දය ලබාදීම නිසා දෙහිවල ආසනය එ.ජ.නි.ස පරාජයට පත් වී තිබිණි.මේ අතර ගිය සතියේ දෙහිවල ගල්කිස්ස මහ නගර සභාවේ නාගරික මන්ත්‍රී නෂුෂාන් හසන් එ.ජා.ප. ය අතහැර ශ්‍රී.ල.නි.ප යට එක්වූයේය. ඒ පුරප්පාඩුවූ නියෝජ්‍ය නගරාධිපති ධූරයට මනාප 7000 ක් ලබාගත් නෂුෂාන් හසන් පත් නොකොට මනාප 3000 ක් ලබා ගත් රුවන් ලියනගුණවර්ධන පත් කිරීමට එ.ජා.ප ය තීරණය කිරීමත් සමඟ ය. මහ නගර සභාවේ නගරාධිපතිනී සුනේත්‍රා රණසිංහ නෂුෂාන්හට අසාධාරණයක් කැර තිබිණි.මේ ඔබේ ස්වර්ණමය අවස්ථාවයි...!එම සිදුවීමත් සමඟම නෂුෂාන් හට මුස්ලිම් ජනතාව කියා සිටියේ ජනාධිපතිතුමා සමඟ එක්වෙන ලෙසට ය. ඒ අනුව නෂුෂාන් ආවේ දෙහිවල ශ්‍රී.ල.නි.ප සංවිධායක ධනසිරි අමරතුංග හමුවටයි. ගිය ඉරිදා ධනසිරි අමරතුංග නෂුෂාන් සහ පවුලේ උදවිය ජනාධිපතිතුමා හමුවට කැඳවාගෙන ගියේ ය.“දැන් දෙහිවල ආසනයට පාර්ලිමේන්තුවේ කෙනෙක් නැති නිසා ධනසිරි දිනවන්න උදව් කරන්න.” ජනාධිපතිතුමා නෂුෂාන් හසන් හට කියා සිටියේ ය. නාගරික මන්ත්‍රී නෂුෂාන් සහ ජනාධිපතිතුමා ඇතුළු පිරිස පැයක පමණ කාලයක් සුහද කථා බහක නිරත වූහ. “දෙහිවල මුස්ලිම් ජනතාවගේ බහුතර සහයෝගය මෙවර සන්ධානයට ලබා දෙනවා” නාගරික මන්ත්‍රීවරයා ජනාධිපතිතුමාට කියා සිටියේ ය.ගිය සතියේ දිස්ත්‍රික්ක කිහිපයක අපේක්ෂකයෝ නාම යෝජනා ලැයිස්තු සඳහා අස්සන් තැබූහ. පසුගිය බ්‍රහස්පතින්දා කොළඹ දිස්ත්‍රික්කයේ අපේක්ෂකයෝ නාම යෝජනා සඳහා අස්සන් තැබුයේ එක්සත් ජනතා නිදහස් සන්ධානයේ මහ ලේකම් සුසිල් ප්‍රේමජයන්ත ඇමැතිවරයා ඉදිරියේ ය.එදින දහවල් 12.00 ට පමණ තිලංග සුමතිපාල, 12.15 ට දුමින්ද සිල්වා නාම යෝජනා සඳහා අස්සන් තැබූහ. ඒ ජනාධිපති ලේකම් කාර්යාලයේදී ය. අපේක්ෂකයෝ නාමයෝජනා සඳහා අස්සන් තබන අතරතුර ජනාධිපතිතුමා ද ජනාධිපති ලේකම් කාර්යාලයට පැමිණියේ ය.දෙහිවල ශ්‍රී.ල.නි.ප සංවිධායක ධනසිරි අමරතුංගජනාධිපතිතුමා ඉන් පසුව ධනසිරි අමරතුංග කැඳවූයේ ජනාධිපතිතුමාගේ කාර්යාලයට ය. “ධනසිරි රත්මලාන මහරගම අපේක්ෂකයෝ නැති නිසා ඒ ආසනවලට ගිහිං ඡන්ද හදා ගන්න. කොහොම හරි දිනන්න. මට අලුත් කණ්ඩායමක් ඕනේ. මට මේ සැරේ ජනතාව ඡන්දය දුන්නේ රට හදන්න. මට වැඩ කරන කණ්ඩායමක් නැතුව රට වේගයෙන් ගොඩනඟන්න බැහැ. හරියට වගකීම් ඉටු කරන කණ්ඩායමක් පාර්ලිමේන්තුවේ ඉන්න ඕනේ. ගෙයක් ගානේ ගිහිං ජනතාව දැනුම්වත් කරන්න. බොරුවට පාප්පවලින් තාප්ප පුරවන්න එපා” ජනාධිපතිතුමා ධනසිරි අමරතුංගට උපදෙස් දුන්නේ ය.ගිය සතියේ ජනාධිපතිතුමා මාධ්‍ය ආයතන ප්‍රධානීන් අරලියගහ මැදුරට කැඳවා තිබිණි. ඒ රටේ වත්මන් තත්ත්වය ගැන සාකච්ඡා කිරීමටය. එහිදී රාවය පුවත්පතේ කර්තෘ වික්ටර් අයිවන් ජනාධිපතිතුමාගේ අවධානයට යොමු කළේ චන්දන සිරිමල්වත්ත මාධ්‍යවේදියා අත්අඩංගුවට පත්වීම ගැනයි. ඒ මොහොතේම ජනාධිපතිතුමා ජනාධිපති ලේකම් ලලිත් වීරතුංගට නියම කළේ ඒ පිළිබඳව පොලිස්පතිවරයාගෙන් විමසන ලෙසටය.ඉන් අනතුරුව පොලිස්පතිවරයාගෙන් තොරතුරු ලබාගෙන ජනාධිපති ලේකම් ලලිත් වීරතුංග ජනාධිපතිතුමාට තොරතුරු දැනුම් දුන්නේය. ඒ මොහොතේම පොලිස්පතිවරයා ඇමතූ ජනාධිපතිතුමා නියෝග කළේ චන්දන සිරිමල්වත්ත මාධ්‍යවේදියා නිදහස් කරන ලෙසටය. එමෙන්ම මින් ඉදිරියට මාධ්‍යවේදීන් අත්අඩංගුවට ගන්නේ නම් තමා දැනුවත් කළ යුතු බවට ද ජනාධිපතිතුමා පොලිස්පතිවරයාට උපදෙස් දුන්නේය.මැතිවරණයට සුපිරි තරු රැසක්මහ මැතිවරණය සඳහා දේශපාලන පක්ෂ සූදානම් වෙමින් සිටියදී රටේ දේශපාලන ක්ෂේත්‍රයේ ද මේ වන විට විවිධ වෙනස්කම් සිදු වෙමින් පවතී. පසුගිය සතියේ ජාතික සමඟි පෙරමුණේ නායිකා ඇමතිනී ෆේරියල් අෂ්රොෆ් ඇතුළු පක්ෂ සාමාජිකයෝ පිරිසක් ශ්‍රී.ල.නි.ප.යට එක්වූහ. ඇය ශ්‍රී.ල.නි.ප. සාමාජිකත්වය ලබා ගත්තේ ජනාධිපතිතුමා අතිනි. ඊට අමතරව ජ.වි.පෙ. ප්‍රබලයකුව සිටි හිටපු එ.ජ.නි.ස. සභාපති සහ ජාතික නිදහස් පෙරමුණේ හිටපු මහ ලේකම්වරයා වූ නන්දන ගුණතිලක ද ගිය සතියේ ජනාධිපතිතුමා අතින් ශ්‍රී.ල.නි.ප. සාමාජිකත්වය ලබා ගත්තේය.මේ අතර ගිය සතියේ පැවැති කැබිනට් රැස්වීමේදී නව කැබිනට් ප්‍රකාශකවරු ලෙස ඇමැති ඩලස් අලහප්පෙරුම සහ මහාචාර්ය ජී.එල්.පීරිස් ජනාධිපතිතුමා විසින් පත් කළේය. මෙරට කලා ක්‍ෂේත්‍රයේ ක්‍රීඩා ක්ෂේත්‍රයේ සුපිරි තරු රැසක් මෙවර එ.ජ.නි.ස. යටතේ මහ මැතිවරණයට තරගවැදීමට සූදානමින් සිටිති. සුසන්තිකා ජයසිංහ සුපිරි ධාවන ශූරිය මෙවර කෑගල්ල දිස්්ත්‍රික්කයෙන් මැතිවරණයට ඉදිරිපත් වන්නේ එ.ජා.නි.ස. කාන්තා නියෝජනය සනිටුහන් කරමිනි.සුපිරි ක්‍රිකට් ක්‍රීඩක සනත් ජයසූරිය මාතර දිස්ත්‍රික්කයෙන් තරග බිමට පිවිස සිටී. ප්‍රවීණ සංගීතඥ රෝහණ වීරසිංහ, සෝමරත්න දිසානායක සහ ජනප්‍රිය නළු රවීන්ද්‍ර රන්දෙනිය මෙවර ජාතික ලැයිස්තුවෙන් පාර්ලිමේන්තුවට පත් කෙරෙනු ඇතැයි දේශපාලන ආරංචි මාර්ග හෙළි කැර තිබිණි.මේ අතරතුර ගිය සතියේදී සියලුම ශ්‍රී.ල.නි.ප. ආසන සංවිධායකවරු දිස්ත්‍රික් සංවිධායකවරු බවට පත් කිරීමට ජනාධිපතිතුමා පියවර ගත්තේය. රටේ නව දේශපාලන සංස්කෘතියක් ඇති කිරීම උදෙසාත් සදාචාරාත්මක දේශපාලන රටාවක් නිර්මාණය කිරීමටත් ජනාධිපතිතුමා මේ පියවර ගෙන තිබේ. ඉදිරි මැතිවරණවලදී අපේක්ෂකයන්ට හැලහැප්පීම්වලින් තොරව සිය ඡන්ද ව්‍යාපාරය සිදුකිරීමට ජනාධිපතිතුමා එම පියවර ගෙන තිබිණි.ජවිපෙ ඡන්ද පදනමබිංදුවට බැහැලාපසුගිය ජනාධිපතිවරණයේදී හංසයා ලකුණින් තරග වැදුනු එ.ජා.ප ය සහ ජ.වි.පෙ ප්‍රමුඛ සන්ධානය මේ වන විට වෙන් වෙන්ව තරග කරන තැනට පත්වී තිබේ. එ.ජා.ප ය අලියා ලකුණ යටතේ තරග කිරීමට සූදානම් වීමත් සමඟම ජනතා විමුක්ති පෙරමුණ අසරණ වී සිටී. ජ.වි.පෙ ඡන්ද පදනම බිංදුවට වැටී ඇති මොහොතක ජ.වි.පෙ තනිව තරග කළහොත් මුළු රටෙන් ම එක් ආසනයක් හෝ දිනා ගැනීමේ අභියෝගයට ජ.වි.පෙ මුහුණ දී සිටී.මේ අතරතුර ගිය සතියේ මාධ්‍ය වාර්තා කැර තිබුණේ ජ.වි.පෙ අනුර දිසානායක, විජිත හේරත් සහ ටිල්වින් සිල්වා හට එ.ජා.ප ජාතික ලැයිස්තු මන්ත්‍රී ධුර ලබා දීමට රහස් සාකච්ඡා සිදු කෙරෙන බවයි. ජ.වි.පෙ ශ්‍රී.ල.නි.ප ය සමඟ සන්ධාන ගතවී 2004 මහා මැතිවරණයේදී මන්ත්‍රී ධුර 39 ක් ලබා ගත්තා සේ එ.ජා.ප ය සමඟ එක්ව තරග කළහොත් එ.ජා.ප යට අවාසි සහගත නිසා ජ.වි.පෙ සමඟ සන්ධාන ගත නොවී තරග කිරීමට එ.ජා.ප ය මේ වන විට තීරණය කැර තිබේ.ජ.වි.පෙ නායකයන් වන කේ.ඩී. ලාල්කාන්ත, විජිත හේරත්, බිමල් රත්නායක, අනුර දිසානායක, සුනිල් හඳුන්නෙත්ති යන මන්ත්‍රීවරුන්ට යළිත් පාර්ලිමේන්තුවට ගොඩවීමට වරම් නොලැබෙනු ඇතැයි දේශපාලන විචාරකයෝ මත පළ කර සිටිති.මේ අතරතුර ගිය සතියේදී ජ.වි.පෙ උත්සාහ කරමින් සිටියේ සරත් ෆොන්සේකා නායකත්වය ලබා දෙන ප්‍රජාතන්ත්‍රවාදී ජාතික සන්ධානය නැමැති පක්ෂය යටතේ කුසලානය ලකුණින් මහා මැතිවරණයට තරග වැදීමටය. එහි ප්‍රධාන ලේකම්වරයා ලෙස නම් කර ඇත්තේ ජ.වි.පෙ ප්‍රචාරක ලේකම් විජිත හේරත්ය.අපේ මනාප ඉතුරු කරලාඉතිරිවා ඕනෑ කෙනකුටඑජාප ගාලු දිසා නායක මන්ත්‍රී වජිර අබේවර්ධනගාල්ල දිස්ත්‍රික් එ.ජා.ප නායක මන්ත්‍රී වජිර අබේවර්ධන ගිය සතියේ දී ගාල්ල ආසනයෙන් සිය මැතිවරණ ව්‍යාපාරය ආරම්භ කළේ ය. ඒ ගාල්ල එ.ජා.ප ආසන බලමණ්ඩල රැස්වීමෙනි. “මෙවර මහා මැතිවරණයේදී අලියා ලකුණින් තරග කළොත් එ.ජා.ප යට වැඩි වාසි අත්වෙනවා. මොකද කිව්වොත් එ.ජා.ප යට නොගැලපෙන ජ.වි.පෙ සමඟ එ.ජා.පයට ගමනක් යන්න බැහැ” මන්ත්‍රී වජිර ජනතා විමුක්ති පෙරමුණට එරෙහිව සිය මතය ඉදිරිපත් කළේ ය.එදිනම සවස්වරුවේදී රත්ගම එ.ජා.ප ආසන බල මණ්ඩල රැස්වීම පැවැත්විණි. ඒ මන්ත්‍රී වජිර අබේවර්ධන සහ එ.ජා.ප මාධ්‍ය ප්‍රකාශක ගයන්ත කරුණාතිලකගේ ප්‍රධානත්වයෙනි. එහිදී මන්ත්‍රී වජිර සහ ගයන්ත එකිනෙකා වර්ණනා කර ගත්හ. “අපේ මනාප දෙක ඉතුරු කරලා ඉතිරි මනාපය ඕනෑම කෙනකුට ලබා දෙන්න” මන්ත්‍රී වජිර සහ ගයන්ත ඉල්ලා සිටියහ.ඉන් අනතුරුව පැවැති අම්බලන්ගොඩ, අක්මීමන ආසන බලමණ්ඩලවලදී ද එ.ජා.ප ගාලු දිසා නායක වජිර අවධාරණය කළේ එ.ජා.ප ය තනිවම සහ වෙනත් කුඩා පක්ෂ වෙන් වෙන්ව තරග කොට පසුව සියලුම පක්ෂ එක්වී ජාතික දේශපාලන පෙරළියක් කළ යුතු බව ය.“ජනාධිපතිවරණයේදී සියලුම පක්ෂ එ.ජා.ප ය සමඟ එකතු වී තරග කිරීම වැදගත් වුණේ ජනාධිපති ධූරය ලබා ගැනීමට ඡන්ද ප්‍රමාණයෙන් සියයට 50 සීමාව ඉක්ම විය යුතු නිසායි. හැබැයි පාර්ලිමේන්තු මැතිවරණයේදී එහෙම අවශ්‍යතාවක් නැහැ. මන්ත්‍රීවරයෙක් වෙන්න අවශ්‍ය වෙන්නේ සියයට 5 ක ප්‍රතිශතයක් පමණයි. ඒ නිසා මහා මැතිවරණයේදී එ.ජා.ප අනුගමනය කරන්නේ වෙනම තීන්දුවක්. ජනාධිපතිවරණයේදී ගත්ත තීන්දුව නෙමෙයි” මන්ත්‍රී වජිර ගාලු දිසාවේ එ.ජා.ප ආසන බලමණ්ඩලවලදී අවධාරණය කළේ ය.එ.ජා.ප බල මණ්ඩල රැස්වීම් රැසකදී මන්ත්‍රී වජිර ජනතා විමුක්ති පෙරමුණ දෙකේ කොළයට දමා කථා කළේය. ජනතා විමුක්ති පෙරමුණට ඕන නම් එ.ජා.ප යේ ජාතික ලැයිස්තුවෙන් මන්ත්‍රී ධූර 3 ක් දෙන්න අපි සූදානම්. ටිල්වින් සිල්වා, අනුරකුමාර සහ ලාල් කාන්තට අපි ඒ මන්ත්‍රී ධූර ලබා දෙන්නම්. නැත්නම් එතුමාලට පාර්ලිමේන්තුවට ගොඩ වෙන්න බැරි වුණොත් ඒක එතරම් හොඳ නැහැ” මන්ත්‍රී වජිර කියා සිටියේ ය.මන්ත්‍රී වජිරගේ ප්‍රකාශයට ජ.වි.පෙ ප්‍රධාන ලේකම් ටිල්වින් සිල්වා ද අපූරු ප්‍රතිචාරයක් දක්වා තිබුණි. “අපිට පාර්ලිමේන්තු යන්න එක එකාගේ ජාතික ලැයිස්තු ඕන නැහැ. අපි පාර්ලිමේන්තු යන හැටි දන්නවා” ජ.වි.පෙ ප්‍රධාන ලේකම් ටිල්වින් සිල්වා මන්ත්‍රී වජිර ගේ ප්‍රකාශය බැහැර කළේ ය.මුස්ලිම් ජනතාව 90% එජනිසටගොවිජන සේවා නියෝජ්‍ය ඇමැති සිරිපාල ගම්ලත් ගිය සතියේ මැදිරිගිරිය ආසනයේ මුස්ලිම් ජනතාව කොටස් වශයෙන් හමුවිය. එම මුස්ලිම් ජනතාවගේ ඉල්ලීමකට අනුව ය. පඹුරන, පල්ලියගොඩැල්ල, අක්බාපුර, සුංගාවිල සහ තඹාල යන ප්‍රදේශවල දී එම හමුවීම් සිදු වූයේ කුඩා ප්‍රමාණයේ රැස්වීම් වශයෙනි.පසුගිය ජනාධිපතිවරණයේදී මේ ප්‍රදේශවල අපේ මුස්ලිම්වරු බහුතරය ඡන්දය ලබා දුන්නේ සරත් ෆොන්සේකාට, නමුත් අපි දැන් අපේ වැරැදි තීරණය තේරුම් ගෙන ඉන්නේ. මැදිරිගිරිය ආසනයේ මුස්ලිම් ජනතාව සියයට 90 ක් ම දැන් එ.ජ.නි.ස සමඟ එකතු වෙලා ඉන්නේ” ඇමැති සිරිපාල ගම්ලත් සමඟ මුස්ලිම් නායකයෝ ප්‍රකාශ කළහ.“පොළොන්නරුව දිස්ත්‍රික්කයේ මන්ත්‍රී ආසන 5 යි තියෙන්නේ. මීට පෙර මහා මැතිවරණවලදී මන්ත්‍රී ආසන 3 යි 2 යි විදියට බෙදිලා ගියේ. නමුත් මෙවර අපි මන්ත්‍රී ආසන 4 ක් ලබාගන්නවා. ඒක ගැන කිසිම සැකයක් නැහැ” නියෝජ්‍ය ඇමැති සිරිපාල ගම්ලත් මුස්ලිම් ජනතාව සමඟ පැවැති රැස්වීම්වලදී අවධාරණය කැර සිටියේ ය.එජාප ක්‍රියාකාරීන්ගේසහාය ලබාගන්න ඕනෑඑක්සත් ජනතා නිදහස් සන්ධානයෙන් කොළඹ දිස්ත්‍රික්කයට තරග වදින අපේක්ෂකයන් තෝරා ගැනීමේ සම්මුඛ පරීක්ෂණ මණ්ඩලයට සබරගමුව මහ ඇමැති මහීපාල හේරත් සහ ඇමැති රංජිත් සියඹලාපිටිය ඇතුළත්ව සිටියහ. පසුගියදා කොළඹ දිස්ත්‍රික්කයේ නාම යෝජනා කමිටුව හමුවේ අපේක්ෂකත්වය ඉල්ලා තිබූ නවකයන් පිරිස 90 කි. ඒ අතර කොළඹ මහ නගර සභාවේ හිටපු නියෝජ්‍ය නගරාධිපති අසාද් සාලි ද විය.සම්මුඛ පරීක්ෂණය සඳහා පැමිණි පිරිස අතර මුස්ලිම් තරුණියක් ද වීය. ඇය තම සුදුසුකම් සියල්ල ඉදිරිපත් කළාය. සම්මුඛ පරීක්ෂණ මණ්ඩලයේ බහුතර මතය විමසීමේදී සබරගමුව මහ ඇමැති මහීපාල හේරත් ඇය අපේක්ෂකත්වයට සුදුසු බවට නිර්දේශ කළේ ය. එම නිර්දේශයම ඇමැති රංජිත් සියඹලාපිටිය ද ලබා දුන්නේ ය.ඊට මොහොතකට පසුව බස්නාහිර පළාත් ආණ්ඩුකාර අලවි මවුලානාගෙන් මහ ඇමැති මහීපාලට දුරකථන ඇමැතුමක් ලැබිණි. “ඔබතුමායි සියඹලාපිටිය ඇමැතිතුමායි දෙන්නම අපේ මුස්ලිම් තරුණියට මනාපය පළ කළා නේද? ඔබතුමාලා කෑගල්ලේ මනාප වලට අමනාප වෙන්නත් එපා.” අලවි මවුලානා මහ ඇමැති මහීපාලට විහිළුවක් කළේ ය.රඹුක්කන ශ්‍රී.ල.නි.ප සංවිධායක සබරගමුව මහ ඇමැති මහීපාල මෙවර මහා මැතිවරණයට ඉදිරිපත් වන්නේ නැත. ඒ වෙනුවට ඔහුගේ දෙටු පුත් කනක හේරත් මෙවර මහා මැතිවරණයට ඉදිරිපත් ව සිටී. කෑගල්ල දිස්ත්‍රික්කයේ ජයග්‍රහණය හිමි වෙන පක්ෂයට මන්ත්‍රී ආසන 5 ක් සහ පරාජයට පත්වන පක්ෂයට මන්ත්‍රී ආසන 4 ක් හිමි වීම සාමාන්‍යයෙන් සිදුවේ.එහෙත් ජනාධිපතිවරණ ප්‍රතිඵල අනුව කෑගල්ල දිස්ත්‍රික්කයේ තවත් ඡන්ද 20,000 ක් ලබා ගතහොත් එ.ජ.නි.ස යට මන්ත්‍රී ආසන 7 ක් ලබා ගැනීමේ හැකියාව උදාවී තිබේ. එය පාර්ලිමේන්තුවේ 2/3 බලය ලබා ගැනීමේදී වැදගත් ය. එම කටයුත්ත සඳහා මහ ඇමැති මහීපාල මේ දිනවල වෙහෙසෙමින් සිටී. ඒ අනුව කෑගල්ල දිස්ත්‍රික්කයේ ප්‍රබල එ.ජා.ප ක්‍රියාකාරීන් ශ්‍රී.ල.නි.ප යට බඳවා ගැනීමේ කටයුතු මහ ඇමැති මහීපාල විසින් ආරම්භ කොට තිබේ.මෙවර මහා මැතිවරණයට රත්නපුර දිස්ත්‍රික්කයෙන් තරග වදින සබරගමුව පළාත් සභා මන්ත්‍රී සනී රෝහණ කොඩිතුවක්කුහට ගිය 15 වෙනි සඳුදා හිමිදිරි උදෑසන දුරකථන ඇමැතුමක් ලැබිණි. ඒ ජනාධිපති මහින්ද රාජපක්ෂ මහතා ගෙනි. තම උපන් දිනය එදින බව සනී රෝහණ පළාත් මන්ත්‍රීවරයාට මතක් වූයේ ඒ මොහොතේ දී ය.එදින සනී රෝහණ රත්නපුර කොළොන්න ආසනයේ සංවර්ධන ව්‍යාපෘති රැසක් ආරම්භ කළේ ය. ජනාධිපතිතුමා ගේ පියාණන් වන ඩී.ඒ. රාජපක්ෂ මහතා නමින් ගොඩනැඟිල්ලක් පදලංගල විද්‍යාලයේ ඉදිකිරීමට මුල්ගල තැබුයේ ද එදින ය. එම උත්සවයේ ප්‍රධාන ආරාධිතයා වූයේ මහ ඇමැති මහීපාල හේරත් ය.රට අරාජික කරන්න එපාජාතික හෙළ උරුමයේ මධ්‍යම කාරක සභාව ගිය සතියේ පූජ්‍ය එල්ලාවල මේධානන්ද හිමියන්ගේ ප්‍රධානත්වයෙන් රැස්වූයේ ජාතික හෙළ උරුම පක්ෂ මූලස්ථානයේදී ය. එහිදී මුලින් ම සාකච්ඡාවට ලක්වූයේ ඉදිරි මහා මැතිවරණයට මුහුණදෙන ආකාරය ගැනය. මධ්‍යම කාරක සභාවට මුලින් ම අදහස් දැක්වූයේ පූජ්‍ය ඕමල්පේ සෝභිත හිමියෝ ය.“බස්නාහිර පළාත් සභා මැතිවරණයට උදය ගම්මන්පිල අපේ නීති උපදේශකතුමා ඉදිරිපත් වුණ වෙලාවේ ආදර්ශමත් මැතිවරණ ව්‍යාපාරයක් දකින්න ලැබුණා. ඒ ප්‍රචාරක ව්‍යාපාරය ආදර්ශයට අරගෙන මහා මැතිවරණයට අපේ පක්ෂයේ ප්‍රචාරණ ව්‍යාපාරය ගෙන යන්න ඕන. නිකරුණේ සල්ලි නාස්ති නොකර පොලිතින් රතිඤ්ඤා භාවිතයෙන් තොරව මැතිවරණ ව්‍යාපාරය මෙහෙයවමු.” ඕමල්පේ සෝභිත හිමියෝ මධ්‍යම කාරක සභාවට යෝජනා කළේ ය.“මොනම ආකාරයකටවත් ප්‍රචණ්ඩ ක්‍රියාවලට හවුල් නොවී අපේ අපේක්ෂකයන් ඉතාම විනයානුකූ®ලව මැතිවරණ ව්‍යාපාරයේ යෙදෙන්න ඕන” ඕමල්පේ සෝභිත හිමියෝ අවධාරණය කළහ.“අපි කිසිම අවස්ථාවක අපේක්ෂකයන් අතර ක්‍රෝධය සහ ද්වේශය ඇතිවෙන විදියට වැඩ නොකරන්න වගබලා ගමු. ඒ වගේමයි පදනම් විරහිතව අපේක්ෂකයින් විවේචනය නොකිරීමටත් මතක තියා ගමු.” පළාත් ඇමැති උදය ගම්මන්පිල මධ්‍යම කාරක සභාව හමුවේ අවධාරණය කළේ ය.“ඒක නම් ඉතාම හොඳ යෝජනාවක්. පසුගිය පළාත් සභා මැතිවරණයේදී ගම්මන්පිල මහත්තයාට කවුරුත් බාධා ඇති කළේ නැහැ. ඒ එතුමාගේ ප්‍රතිපත්ති නිසා. ඒ වගේ ම අපේ සිංහලකමයි, බෞද්ධකමයි, අපේ උරුමයයි ජනතාව අතර ප්‍රචලිත කරන්න අපි මේ මැතිවරණ ව්‍යාපාරයේදී කටයුතු කරන්න ඕන” පූජ්‍ය එල්ලාවල මේධානන්ද හිමියෝ මධ්‍යම කාරක සභාවේදී ප්‍රකාශ කර සිටියහ.ඊළඟට හෙළ උරුමයේ මධ්‍යම කාරක සභාවට අදහස් දැක්වූයේ පූජ්‍ය අතුරලියේ රතන හිමියෝ යි. “මත්පැන් සහ දුම්වැටි රැළ වලින් තොර මැතිවරණ ප්‍රචාරක ව්‍යාපාරයක් අපි ජනතාව අතරට ගෙන යන්න ඕන” අතුරලියේ රතන හිමියෝ ප්‍රකාශ කළහ.“අපේ අපේක්ෂකයෝ හඳුන්වාදීමේ ජාතික සමුළුවක් 20 වෙනිදා මහරගම තරුණ සේවා ශ්‍රවණාගාරයේදී පැවැත්වෙනවා නේද? ඒකේ සංවිධාන කටයුතු කොහොමද” ඇමැති චම්පික රණවක ප්‍රචාරක ලේකම් නිශාන්ත වර්ණසිංහගෙන් විමසා සිටියේ ය.දේශපාලන ඉත්තෙක් කරගන්න හැදුවා“විශේෂ ජාතික සමුළුවේ වැඩ කටයුතු සියල්ලම සූදානම්, භික්ෂූන් වහන්සේ 3000 පමණ ඒ සමුළුවට අපි ආරාධනා කැර තිබෙනවා” නිශාන්ත වර්ණසිංහ මධ්‍යම කාරක සභාවට දන්වා සිටියේ ය. “අපේ පක්ෂයේ ජාතික ලැයිස්තු අපේක්ෂකයින් සහ මැතිවරණයට තරග කරන අපේක්ෂකයින් අපේ සමුළුවේදී රටට හඳුන්වා දිය යුතුයි. ඊට පස්සේ අපේක්ෂකයෝ දළදා මාළිගාව සහ ශ්‍රී මහා බෝධිය ඉදිරිපිට දී ප්‍රතිඥාවක් දෙන්න ඕන” ඇමැති චම්පික රණවක මධ්‍යම කාරක සභාවට යෝජනා කළහ.ඉන් අනතුරුව හෙළ උරුමයේ මධ්‍යම කාරක සභාවේ අවධානයට යොමු වූයේ සරත් ෆොන්සේකා අත්අඩංගුවට ගැනීම සහ දළදා මාළිගාව මළුවේ පැවැත්වීමට නියමිතව තිබූ සඟ සමුළුව ගැනයි. “විශ්‍රාමික ජෙනරාල් ෆොන්සේකා හමුදාවෙන් එළියට අරගෙන ඔහුට දේශපාලන ඉත්තෙක් කරගෙන හමුදාව භේද භින්න කළා.රටේ ව්‍යාකූල තත්ත්වයක් ඇති කළා. දැන් ඒ දෙයම මහා සංඝයාට කරන්න හදනවා. විපක්ෂය මේ උත්සාහ කරන්නේ මහා සංඝයා වහන්සේ දෙපිලකට බෙදන්න” හැඩිගල්ලේ විමලසාර හිමියෝ මධ්‍යම කාරක සභාවේ අවධානයට යොමු කළහ.“මේක ඉතාම සැලසුම් සහගතව යන වැඩක්. මේ ගැන අවදියෙන් ඉන්න ඕන. මහනායක හිමිවරු උපයෝගි කරගෙන විපක්ෂය කරන්න හදන දුෂ්ඨ වැඩපිළිවෙළ රටටම හෙළි කරන්න ඕන.” හැඩිගල්ලේ විමලසාර හිමියෝ වැඩිදුරටත් අවධාරණය කළහ.එම අදහසට තවත් අදහසක් එකතු කළේ මධ්‍යම කාරක සභික නිශාන්ත වර්ණසිංහය. “ලෝකය පුරාම ඊමේල් සහ විවිධ වෙබ් අඩවි හරහා විශාල ප්‍රචාරයක් ගෙන යනවා ලංකාවේ විශාල දේශපාලන අර්බුදයක් තියෙනවා කියලා. ජ.වි.පෙ මංගල සහ එන්.ජී.ඕ නඩය අපේ රටට විදේශ මැදිහත්වීමක් කරවන්න උත්සාහ කරනවා. රටේ තැනින් තැන උද්ඝෝෂණ ඇති කරලා රට අරාජික කරන්නයි ජ.වි.පෙ මාන බලන්නේ. අපි ඒ ගැන විමසිල්ලෙන් ඉන්න ඕන.” මධ්‍යම කාරක සභික නිශාන්ත වර්ණසිංහ අවධාරණය කළහ.දැඟලිල්ල නැතිවෙලා යාවිඇමැති රංජිත් සියඹලාපිටියමධ්‍යම කාරක සභා රැස්වීම අවසාන කිරීමට සැරසෙද්දී හෙළ උරුමයේ නායක එල්ලාවල මේධානන්ද හිමියෝ අපූරු කථාවක් කියූහ. “ඔය හැමෝගේම දැඟලිල්ල මහා මැතිවරණය ඉවර වෙනකම් විතරයි. ඔය ඉතුරු බිතුරු ටිකත් මේ මැතිවරණය ඇතුළේ දී ම සුද්ධ වෙලා යාවි. එතකන් අපි කල්පනාවෙන් වැඩ කරමු.” එල්ලාවල මේධානන්ද හිමියෝ ප්‍රකාශ කළහ.ගිය සිකුරාදා ඇමැති රංජිත් සියඹලාපිටිය සිය දස වසරක දේශපාලන ජීවිතය අළලා රචනා කළ දස වසරක පන්නරය කෘතිය ජනාධිපතිතුමාට පිළිගැන්වූයේය. ඒ අවස්ථාවට ජනාධිපති අතිරේක ලේකම් ගාමිණී සෙනරත්, ජනාධිපති ලේකම් ලලිත් වීරතුංග ඇතුළු පිරිසක් ද එක්ව සිටියහ.”සර්, ගිය අවුරුද්දේ පාර්ලිමේන්තුවේදී මම කරපු කතා මේ කෘතියේ තියෙනවා. ගිය අවුරුද්දෙදි මමයි පාර්ලිමේන්තුවේ වැඩිම කතා ප්‍රමාණයක් කරලා තියෙන්නේ” ඇමැති සියඹලාපිටිය ජනාධිපතිතුමා කීවේය.”ඔව් ඔව්.. ඔබතුමා වැඩිම කතා කරපු තරම තේරෙනවා. ඔයා මහා මැතිවරණයේදී පළමු වෙනියාට එයි කියලා සමහරු කියනවා.” ජනාධිපතිතුමා කියා සිටියේය. ඇමැති සියඹලාපිටිය මෙවර කෑගල්ල එ.ජ.නි.ස කණ්ඩායමේ උප නායකයා ලෙස ද කටයුතු කරයි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ab1002211</link>
    <topic>ජවිපෙ විදේශ බලවේගයක රූකඩයකි</topic>
    <author>කේ.සී.ජේ. රත්නායක</author>
    <content>ගෙවල් ගානේ ගිහින් මිනිස්සු හම්බවෙන්නජවිපෙ විදේශ බලවේගයක රූකඩයකිමාළු සෙනෙවියාගේ බරවා කකුල පිළිබඳ කථා වස්තුවඋද්ඝෝෂණ මඟින් අධිකරණයට බලපෑම් කිරීම සම්පූර්ණයෙන්ම වැරැදි දෙයක්විරෝධය පෑම යනු නීතිය අතට ගැනීම නොවේලෝකයේ සුපිරි බලවතකු ගෙන් ශ්‍රී ලංකාවට ඇමතුමක් ලැබිණි.“තිස්සනායගම් මහතා නිදහස් කිරීමට කටයුතු කරන්න” යැයි ඔහු ඉල්ලා සිටියේ ය.“තිස්සනායගම් සිරගතව සිටින්නේ ශ්‍රී ලංකාවේ අධිකරණ තීන්දුවක් අනුවය. අධිකරණ කටයුතුවලට බලපෑම් කිරීමට අපගේ කැමැත්තක් නැත” යනුවෙන් පෙරළා පිළිතුරු ලැබිණි.අධිකරණයෙන් දුන් තීන්දුව පිළිගත නොහැකි යැයි සිතන්නේ නම් ඉහළ උසාවියට ගොස් අභියාචනයක් ඉදිරිපත් කිරීමට තිස්සනායගම්ට ඕනෑ තරම් අවස්ථාව තිබිණි. එහෙත් ඔහු එසේ කෙළේ නැත. පිළිගත් සාමාන්‍ය ක්‍රියා පටිපාටිය අනුගමනය නොකළ ඔවුහු මේ සිද්ධිය විදේශ ජනමාධ්‍යවලට ‘බයිට්’ එකක් වීමට ඉඩ දුන්හ. ලංකාවේ මාධ්‍ය නිදහසක් නැත.මාධ්‍ය වීරයා හිරේ කියමින් ඔවුහු පහර පිට පහර ගැසුවෝය. විපක්ෂය හා ඊනියා මානව හිමිකම් එන්ජීඕ ඊට අත්වැල් සැපයූහ. මෙරට ස්ථාපිත නීතිය හා අධිකරණ ක්‍රියාපටිපාටිය නියමින් හා අනියමින් හෑල්ලුවට ලක් කළ මේ පිරිස ශ්‍රී ලංකාව අපකීර්තියට පත් කිරීමට කළ හැකි සියලු දේ කිරීමෙන් පසුව අධිකරණයට අභියාචනයක් ඉදිරිපත් කෙළේය. එනම් මුලින්ම කළ යුතු ව තිබු දේ කෙළේ අවසානයටය. කෙසේ වෙතත් තිස්සනායගම්ට අධිකරණයෙන් සහනයක් ලැබිණ. දැන් කිසිවකු තිස්සනායගම් උන්නා ද මළා ද කියා සොයන්නේ නැත.ජවිපෙ උද්ඝෝෂණසරත් ෆොන්සේකා අත් අඩංගුවට ගැනුනේ යුද හමුදා නීතිය අනුව බව කියනු ලැබේ. එය අභියෝගයට ලක් කරමින් ශ්‍රේෂ්ඨාධිකරණ හමුවේ නඩුවක් ද පවරා තිබේ. දැන් ඉවසීමෙන් බලා සිටිය යුත්තේ අධිකරණයේ තීන්දුව ලැබෙන තුරු ය. එහෙත් එවැනි විනයක් - ඉවසීමක් ජවිපෙට නැත. තැන් තැන්වල දෙතුන් සියය බැගින් ගෙන්වා උද්ඝෝෂණ - කලබල ඇති කරන ඔවුහු ඉතිහාසයේ ප්‍රථම වරට අධිකරණ භූමියේ පවා සත්‍යග්‍රහ පැවැත්වූහ. මේ අතරතුර නැවත විදේශ ජනමාධ්‍ය හා ලෝක කෙරුම්කාරයෝ ලංකාව පිළිබඳව උනන්දු වෙති.ප්‍රජාතන්ත්‍රවාදයට බාධා එපා“සරත් ෆොන්සේකා නිදහස් කරන්න” යැයි කියති. අපේ ප්‍රශ්න ගැන ඔවුන්ට තිබෙන්නේ පුදුම උනන්දුවකි. එංගලන්තයේ ලියම් ෆොක්ස් ද පැමිණියේය. ශ්‍රී ලංකාවේ අධිකරණමය කටයුතුවලට බලපෑම් කිරීමට ලොව කිසිම රටකට අයිතියක් නැති බව ඔහු කීවේය. සරත් ෆොන්සේකාට එරෙහි චෝදනා සම්බන්ධයෙන් සිවිල් උසාවියක කටයුතු කෙරෙන්නේ නම් වඩා හොඳ බව ද හෙතෙම කීවේය.තිස්සනායගම් වරදකරු කොට සිරගත කෙරුණේ හමුදා අධිකරණයකින් නොවේ. පිළිගත් සිවිල් උසාවියෙන් දුන් තීන්දුව පවා වෙනස් කිරීමට බලපෑම් කළ එන්ජීඕ කල්ලිය දැන් කියන්නේ වෙන ම කතාවකි. මොවුන් ගේ අරමුණ පැහැදිලිය. ශ්‍රී ලංකාවට මඩක් ගැසීමට ඉඩක් ලැබෙන්නේ නම් ඔවුන්ට කොයිකත් එක ය. සරත් ෆොන්සේකා සිවිල් උසාවියට ඉදිරිපත් කළ ද මඩ ගැසීම නතර වන්නේ නැත. තිස්සනායගම් සිද්ධිය ඒ සඳහා එක් නිදසුනකි. එහෙත් මේ සෙල්ලම දුරදිග ගියා වැඩි බව දැන් වත් තේරුම් ගත යුතු ව තිබේ.එක් යුරෝපීය රටක ආණ්ඩුක්‍රම ව්‍යවස්ථාවේ අපූරු නියමයක් දක්නට ලැබේ. එනම් “ප්‍රජාතන්ත්‍රවාදය අනතුරට ලක් කිරීමට ප්‍රජාතන්ත්‍රවාදී ක්‍රම භාවිතා නොකළ යුතු” බව ය. කතා කිරීම, ලිවීම, රැස්වීම, උද්ඝෝෂණ, පෙළපාලි පැවැත්වීම ප්‍රජාතන්ත්‍රවාදී අයිතීන් ය.එහෙත් ඒ අයිතීන් ම භාවිත කරමින් ප්‍රජාතන්ත්‍රවාදය අභියෝගයට අනතුරට පත් කිරීමට ඉඩ නැත යනු ඒ ව්‍යවස්ථාවේ අදහසය. අද ශ්‍රී ලංකාවේ සිදු වෙමින් පවතින්නේ ද එයම නොවේ ද? ප්‍රවෘත්ති සාකච්ඡා, රැස්වීම්, පෙළපාලි, උද්ඝෝෂණ මඟින් ජනතා විමුක්ති පෙරමුණ නියමින් හා අනියමින් මෙරට නීතිය හා අධිකරණ ක්‍රියා පටිපාටිය හෑල්ලු නො කරන්නේ ද?2001 දී බලයට පත් වූ රනිල් වික්‍රමසිංහ මහතා ගේ එක්සත් ජාතික පෙරමුණු ආණ්ඩුව හිටපු නියෝජ්‍ය ආරක්ෂක ඇමැති අනුරුද්ධ රත්වත්ත මහතාට එරෙහිව නඩු පවරා ඔහු සිරගත කෙළේ ය. ආනමඩුවේ ද. මු. දසනායක මන්ත්‍රීවරයාටත් හිර ගෙදර අපාදුක් විඳීමට සැලසුවේය. එහෙත් කොටින්ට එරෙහිව හමුදා මෙහෙයවූ ජෙනරාල් රත්වත්තේ නිදහස් කරනු යැයි කියමින් ශ්‍රීලනිපය උද්ඝෝෂණ කෙළේ නැත.අනුරුද්ධ රත්වත්තේ මහතා නිසි අධිකරණ ක්‍රියා පටිපාටිය අනුගමනය කරමින් තම නිර්දෝෂීත්වය ඔප්පු කෙළේය. එසේ නම් ඒ නීතිය හා ක්‍රියා පටිපාටිය සරත් ෆොන්සේකාට වලංගු නොවන්නේ ඇයි? තමන් නිර්දෝෂී නම් කකුල් වෙවුලන්නේ නැතිව අධිකරණය ඉදිරියේ සිට ගැනීමට ෆොන්සේකාට ඉඩ දිය යුතුය.විශ්‍රාමික ජෙනරාල් ෆොන්සේකා මහතා සතු ව කිසියම් වීරත්වයක් හා කීර්තියක් ශේෂ වී තිබේ නම් එය රැක ගත හැක්කේ බොරු උද්ඝෝෂණවලින් නොව සැබෑ ලෙස ම නීතිය ඉදිරියේ තම නිර්දෝෂීභාවය ඔප්පු කිරීමෙන් බව ජනතා විමුක්ති පෙරමුණ හොඳින් ම දනී.එහෙත් එහෙම කළොත් ජවිපෙට වාසියක් නැත. ජනවාරි 26 ජනාධිපතිවරණයේදී මුළු සේසතම ෆොන්සේකාට ඔට්ටු ඇල්ලු ජවිපෙට ඉතිරි වූයේ ඇඳිවත පමණි. දැන් ඔවුන් අපේ‍්‍රල් 08 මහ මැතිවරණයට යන්නේ ඒ ඇඳිවත පවා උකසට තබමිනි. නිරුවත වසා ගත හැක්කේ ෆොන්සේකාට මුවා වෙමින් මිස අන් ක්‍රමයකට නොවන බවත් සෝමවංශ අමරසිංහ මැනවින් අවබෝධ කැර ගෙන සිටී.ෆොන්සේකා අත්අඩංගුවට පත් වීම එකම දේශපාලන සටන් පාඨය යි. ඒ නොතිබුණේ නම් ඔවුන් සතු ව තිබුණේ ‘කොම්පියුටර් ජිල්මාට්’ කතාව පමණි. පොඩි ඡන්ද වාසියක් ගත හැකි දැයි බලමින් එජාපය ද යම් පමණකට ෆොන්සේකා අත් අඩංගුවට ගැනීම වැරැදි බව කියයි. එහෙත් අපේ‍්‍රල් 08 න් පසුව ෆොන්සේකා උන්නා ද මළා ද කියාවත් බැලීමට රනිල් වික්‍රමසිංහ මහතා ඉදිරිපත් නොවන බව කල් තබා සැක නැතිව ම කිව හැකිව තිබේ. මහ මැතිවරණයෙන් පසුව එජාපයට ෆොන්සේකා ගෙන් ඇති වැඩක් නැත.අමුතු පැහැර ගැනීමක්!“අත් අඩංගුවට ගැනීමක් නෙවෙයි මේක පැහැර ගැනීමක්” ෆොන්සේකා අත් අඩංගුවට ගැනීම පිළිබඳව ජවිපෙ කියයි. පැහැර ගැනීම් හා නිවාස අඩස්සියේ තබා ගැනීම් පිළිබඳ ව ප්‍රායෝගික අත්දැකීම් ඇති ජවිපෙට මෙහි සුළු කාරණයත් අමතක වී ඇත. පැහැර ගෙන ගියා නම් රඳවා ගෙන සිටින තැන කෙසේ වත් හෙළිදරවු කෙරෙන්නේ නැත.මේ පැහැර ගෙන ගියා යැයි කියන ෆොන්සේකා තම බිරිඳ හා නීතිඥයින් හමුවෙයි. ඡන්ද පෙත්සම්වලට අස්සන් කරන අතර ශ්‍රේෂ්ඨාධිකරණය හමුවේ මූලික අයිතිවාසිකම් නඩුවක් ද පවරයි. බලාගෙන යන විට මේක පුදුම පැහැර ගැනීමකි. විපක්ෂය දිගින් දිගටම මහජනතාව අතර විහිළුකාරයන් බවට පත්වෙමින් සිටින්නේ එසේ ය.“කොම්පියුටර් ජිල්මාට් එකකින් ජනාධිපතිවරණ ප්‍රතිඵලය විකෘති කළා”එජාපය හා ජවිපෙ තොරතෝංචියක් නැතිව කීවේ ය. දැන් ඡන්ද පෙත්සමක් ඉදිරිපත් කැර තිබේ. එහෙත් ඒ පෙත්සමේ “කොම්පියුටර් ජිල්මාට්” කතාව නැත. එහෙම දෙයක් ගැන සාක්ෂි නැතැයි ටිල්වින් සිල්වා ම පවසයි. කැකිල්ලේ කතා මෙකල අසන්නට ලැබෙන්නේ ටිල්වින් ගෙනි. එහෙත් ටිල්වින් ගේ ගෝලයෝ නම් හොර රහසේ අන් දෙයක් ම කරති. කොළඹ විශ්ව විද්‍යාලයේ ශිෂ්‍ය කණ්ඩායමක් පේරාදෙණිය පැත්තට විනෝද ගමනක් ගියෝ ය.පේරාදෙණියේ චණ්ඩිපේරාදෙණියේ ජවිපෙ ගණංකාරයෝ කොළඹින් ගිය පිරිසට නොයෙකුත් වද දුන්හ. හේතුව ජනාධිපතිවරණ අවසන් ප්‍රතිඵලය විකෘත කෙළේ කොළඹ විශ්ව විද්‍යාලයේ අය බව ඔවුන් විශ්වාස කිරීම ය. මේ සෙල්ලම දුරදිග ගියා වැඩි බව නැවත කියන්නට වන්නේ මෙවැනි සිදුවීම් නිසා ය. ප්‍රභාකරන්ගේ විනාශයත් සමඟ ම මෙරට ත්‍රස්තවාදය ද අවසන් හුස්ම හෙළුවේය.එහෙත් ජනතා විමුක්ති පෙරමුණේ සරසවි ත්‍රස්තවාදය අවසන් වී නැත. මහා ප්‍රජාතන්ත්‍රවාදීන් ලෙස එළිපිට සකල විධ සාධාරණය පිළිබඳව කතා කරන මුත් ඔවුහු තම බලය පවත්වා ගෙන යන්නේ පාතාල ක්‍රමයකටය. අද ජ.වි.පෙ ට වුවමනා කරන්නේ ලේ සහ මළ මිනිය. ආණ්ඩුව ලවා ප්‍රහාරයක් එල්ල කරවා ගැනිමට හැකි හැම දෙයක් ම කරන බවක් පෙනෙයි. තම ඉදිරි පිම්ම එය බව ජ.වි.පෙ නායකයෝ විශ්වාස කරති.එහෙත් ඔවුන් ගේ අරමුණ ඉටු වන්නේ නැති බවත් පැහැදිලි ය. මහජනතාව විසින් මහා පරිමාණයෙන් ප්‍රතික්ෂේප කරන ලද දේශපාලන කල්ලියක් ප්‍රජාතන්ත්‍රවාදී නොවන ක්‍රමයක් වෙත නැඹුරු වීම ස්වාභාවිකය. එහෙත් අද මෙරට තරුණ පරම්පරාව ජ.වි.පෙ නායකයන්ට වඩා දැනුම් තේරුම් ඇතිව සිටීම රටේ වාසනාවකි.ප්‍රකාශකයන් පමණිඅද ජ.වි.පෙ උද්ඝෝෂණ වීදි නාට්‍ය රංගනයක් හා හුදු මාධ්‍ය සංදර්ශනයක් බවට පත්ව තිබෙන්නේ ද ඒ නිසාමය. ජ.වි.පෙ තවදුරටත් මහජන මතය පිළිඹිඹු නොකරනවා සේම ඔවුන් කෙරෙහි ඇති මහජන ආකර්ෂණය ද නොසැලකිය යුතු තරම් ය. ජ.වි.පෙට මෙහෙම වුණේ ඇයි?ජ.වි.පෙ ට පෙනෙන්නට නායකයෝ සිටිති. දේශපාලන මණ්ඩලය ද නිතර රැස්වෙයි. එහෙත් සෝමවංශ - ටිල්වින් ජ.වි.පෙ සැබෑ නායකයෝ නොවෙති. ඔවුන් හුදු ප්‍රකාශකයන් ය.ඔවුන් ගේ සැබෑ නායකයා ජීවත් වන්නේ විදේශ රටකය. ඔහු එක් පැත්තකින් යුරෝපීය රාජ්‍ය නොවන සංවිධාන ජාලයකට හා අනිත් පැත්තෙන් ලොව පුරා විහිදුනු එක්තරා ආගමික නිකායකට මැදිව සිටී. ජ.වි.පෙ මතවාදය හා උපාය මාර්ග තීන්දු වන්නේ ඒ අනුසාරයෙන් ය. 2004 එක්සත් ජනතා නිදහස් සන්ධානය පිහිටුවීම හා 2010 ජනාධිපතිවරණය දක්වා වූ කාලයේ දී ජනතා විමුක්ති පෙරමුණ තුළ හට ගත් විවිධ විපර්යාසය අධ්‍යයනය කිරීමට වටින්නේ ය.විමල් වීරවංශ මහතා ඇතුළු පාර්ශවය ජ.වි.පෙන් ඉවත් වීමත් සමඟ ම ජාතික මාමක බලවේගයක්ලෙස ජ.වි.පෙ ඉටු කළ භූමිකාව හා ඒ සඳහා තිබූ සුජාතභාවය ද වාෂ්ප වී ගියේ ය. ඒ සිල්ලටත් වඩා ජ.වි.පෙ ට නැතිව ගියේ මහජන ආකර්ෂණයයි. ජනාධිපතිවරණය ආරම්භ වීමත් සමඟ ම සෝමවංශ අමරසිංහ මහතා විදේශගත විය. ඔහු ගියේ ඉන්දියාව, චීනය, රුසියාව, කියුබාව හෝ යටත් පිරිසෙයින් වෙනිසියුලා රටට වත් නොව යුරෝපයට ය.තමා යුරෝපීය නායකයන් සමඟ ජී.එස්.පී. බදු සහනය පිළිබඳව කතා කළ බව ඔහු කීවේ ය. එහෙත් එය අමූලික බොරුවකි.“ඡන්දයෙන් පසුව මහින්ද රාජපක්‍ෂ බාර ගන්න කැමති රටක් බැලුවා. නමුත් හැම රටක් ම බැහැයි කිව්වා” යුරෝපා සංචාරයෙන් පසුව සෝමවංශ අමරසිංහ මහතා ජනමාධ්‍යයට විහිළු කෙළේ එසේය.එහෙත් ඔහු ඇත්තට ම යුරෝපයට ගියේ ඇයි? මොනවාද කළේ? යන්න මෙතක් අනාවරණය වී නැත. ජ.වි.පෙ නිර්මාතෘ රෝහණ විජේවීර සදාම් හුසේන් ගේ හා ඉරාකයේ සමීප මිතුරෙක්ව සිටියේ ය. එහෙත් අද ජ.වි.පෙ සදාම් හුසේන් ගැන හෝ ඉරාකය ගැන කියන්නේ මොනවාද? කිසිවක් නොපැවසීම ප්‍රතිපත්තිය වී තිබේ. ඔරලෝසුවේ කටු ආපස්සට කරකැවිය හැකි මුත් කාලය ගමන් කරන්නේ ඉදිරියට ය.අවස්ථාවාදී හවුලක්?නිර්පාක්‍ෂිකයා යැයි කියමින් විශ්‍රාමික ජෙනරාල් සරත් ෆොන්සේකා ජනාධිපතිවරණයට කැඳවා ගෙන පැමිණියේ ජනතා විමුක්ති පෙරමුණ ය. රනිල් - මංගල – හකීම් සහ සම්බන්ධන් ද ඊට දායක වූහ. මේ කවර අන්දමේ අවස්ථාවාදී හවුලක් ද යන බව හොඳින් ම පෙනෙන්නේ දැන් ය. රනිල් - මංගල – හකීම් අලියා ගේ පැත්තට ගියේ ය.සම්බන්ධන් වෙන ම ගමනක් ගියේ ය. ෆොන්සේකා සහ ජ.වි.පෙ තනි විය. අඩු තරමින් ජනාධිපතිවරණයේ දී මහ ඉහළින් වැනූ හංසයා ලකුණ දීමට වත් එජාපය කාරුණික වූයේ නැත. දැන් ආරංචි වන්නේ නව ප්‍රජාතන්ත්‍රවාදී සන්ධානය නම් අලුත් පක්‍ෂයකින් කුසලානය ලකුණින් තරග කිරීමට ෆොන්සේකා සහ ජ.වි.පෙ සූදානම් වන බවයි.එහෙත් විපක්ෂය එකම ලාංඡනයකින් තරග කළ යුතු බවට තර්ක කරන කණ්ඩායමක් ඒ සඳහා දැඩි බලපෑමක් කරමින් සිටිති. නමුත් අවසන් මොහොතේදී රනිල් කුසලානයට වැටීම හෝ නැවත හංසයා පිට නැගීම ද සිදුවිය හැකි දෙයකි.නො එසේ නම් ෆොන්සේකා සහ ජ.වි.පෙ අලියා පිට නැග්ගොත් එය නින්දාවක් මුත් සිදු කළ හරියේ තරම අනුව පුදුම විය යුතු කරුණක් ද නොවේ. එහෙත් දැනට පෙනෙන්නේ ෆොන්සේකා ජනාධිපතිවරණයේදී ලබා ගත් ඡන්ද ලක්‍ෂ 40 බෙදා ගැනීමට අලියා සහ කුසලානය අතර මාරාන්තික සටනක් හට ගන්නා බවයි.වෙන ම තරග කළ ද එක්ව තරග කළ ද මහ මැතිවරණයේ දී විපක්ෂයට ඡන්ද ලක්ෂ 40 ක් ගැනීම දවල් හීනයකි. විපක්ෂය ඡන්ද ලක්ෂ 25 න් පහළට වැටීම ද වැළැක්විය නොහැකි ය. මේ අතරින් අන්ත පරාජය වැළඳ ගන්නේ අවාසනාවන්ත ජනතා විමුක්ති පෙරමුණ ය.අගය කළ යුතු ප්‍රකාශයක්තමන් දේශපාලනය කරන්නේ පාර්ලිමේන්තුවේ මන්ත්‍රී ආසන අනුව නොවන බව ජ.වි.පෙ පුන පුනා පාරම් බෑ කතාවකි. කෙසේ වෙතත් එය අගය කළ යුතු ප්‍රකාශයකි. සදාචාරවත් – මහජනතාවට වග කියන ඕනෑම දේශපාලන පක්‍ෂයක් ක්‍රියා කරන්නේ එසේ ය.ෆොන්සේකා ගේ මැතිවරණ කාර්යාලයට ලැබුණු ඇමෙරිකන් ඩොලර් මලු ගණනක් පසුගියදා සොයා ගැනිණ. තවමත් ශිෂ්‍යයකු බව කියන ෆොන්සේකා ගේ් බෑණා ගේ නමින් වූ ගිණුම් කිහිපයකින් තවත් මුදල් මතු විය. මේ සල්ලි කොහෙන් ද? ඒ මුදල් අතිශය වංචනික ලෙස සඟවා ගෙන සිටීම යුක්ති සහගතද? යන්න දැන් ජ.වි.පෙ මෙරට සිටින නායකයන් මහජනතාවට පෙන්වා දිය යුතු නොවේද? නැත්නම් ජ.වි.පෙ මුලින් ජනාධිපතිවරණය පිළිබඳව කී හැටියට මේ අමෙරිකන් ඩොලර් මිටි තවත් කොම්පියුටර් ජිල්මාට් එකක් ද? දැන ගන්නට ලැබෙන පරිදි ෆොන්සේකා පාර්ශ්වය සතුව තිබූ මේ විදේශ මුදල් අලුත් ය.ඒවායේ අංක රටාව අනුව විදේශ බැංකුවකින් ලබා ගත් පරිහරණය නොකළ ඩොලර් නෝට්ටු බවද කියවෙයි. ෆොන්සේකාට මේ මුදල් දාන්නේ කවුද? මේ පිළිබඳව නීතිමය ක්‍රියා පටිපාටියක් සිදු කැරෙන හෙයින් ඒ පිළිබඳ කතාව මෙතෙකින් නතර කළ යුතුව තිබේ.නියම දූෂිතයන් කවුද?ජනාධිපතිවරණයේදී ෆොන්සේකා පාර්ශ්වය දූෂිතයන් යැයි අනුන්ට ඇඟිල්ල දිගු කෙළේ ය. එහෙත් එකම සාක්ෂියක් වත් ඉදිරිපත් කිරීමට සමත් වූයේ නැත. එහෙත් දැන් නියම දූෂිතයන්, විදේශ ගැති කුමන්ත්‍රණකරුවන් කවුරුන් ද යන වග බඩුත් සමඟ ම අනාවරණය වෙමින් තිබේ. තමන් ද හවුල් වූ ඓතිහාසික වංචාව පිළිබඳව ලැජ්ජාවක් තිබේ නම් ජ.වි.පෙ හා එජාපය අඩුම තරමින් මේ රටේ නීතිය ක්‍රියාත්මක වීමට ඉඩ දිය යුතුව තිබේ.දූෂිතයන්, අපරාධකරුවන් රැකීමට දේශපාලන සටන් පාඨ යොදා ගැනීමක් ඉතිහාසයේ කිසි දිනෙක සිදු වී නැත. දේශපාලන සටන් පාඨවලින් නීතියට අභියෝග කිරීමක් ගැන අසන්නට වත් ලැබී නොතිබිණ. එහෙත් අද ජ.වි.පෙ හා එජාපය ඒ වැරදි දෙකම එකවර කරනු මොනවට පෙනෙයි.කරුණු මෙසේ වන්නේ නම් වැඩි කල් නොගොස් මෙරට සිටින පාතාල කණ්ඩායම්, ස්ත්‍රි දූෂකයන්, මිනී මරුවන්, කුඩු ජාවාරම්කරුවන් එක්වී දේශපාලන පක්‍ෂයක් පිහිටුවා ගනු ඇත. ඔවුන් මැතිවරණවලට අපේක්‍ෂකයන් ලෙස ඉදිරිපත් වී තරග කරනු ඇත.ෆොන්සේකා අත්අඩංගුවට ගැනීම පිළිබඳව ජ.වි.පෙ හා එජාපය නඟන තර්ක හා හේතු පාඨ අනුව ගත් කළ අර අපරාධකරුවන් අත්අඩංගුවට ගත නොහැකි ය. ඔවුනට එරෙහිව නීතිය ක්‍රියාත්මක කළ නොහැකි ය. මක්නිසාද ඔවුන් දේශපාලනඥයෝ ය. ආණ්ඩුවට එරෙහිව ඡන්දය ඉල්ලූ පුද්ගලයන් ය.ඒ නිසා අපරාධකරුවන් අත්අඩංගුවට ගැනීම අර්ථ කථනය කෙරෙන්නේ දේශපාලන පළිගැනීමක් ලෙස ය. සෝමවංශ හා ටිල්වින් මොනවා කීවත් නීතිඥයකු වන රනිල් වික්‍රමසිංහ මහතාත් මේ පාතාල දේශපාලනයට වැටීම ඉවසිය නොහැකි විකාරයකි. එහෙත් පාතාලයේ රවුම් ගැසූ ස්ත්‍රි දූෂකයන්ට ජනාධිපති සමාව දුන් කාලයක් තිබූ බවත් මෙරට මහජනතාවට අමතක නැත. සමහරවිට ෆොන්සේකා ව නිදහස් කරන ලෙසට රනිල් වික්‍රමසිංහ මහතා නැවත නැවත කියමින් සිටින්නේ ඒ පැරණි කල්පනාව නිසාද විය හැකිය.කේ.සී.ජේ. රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ab1002212</link>
    <topic>මාළු සෙනෙවියාගේ බරවා කකුල පිළිබඳ කථා වස්තුව</topic>
    <author/>
    <content>ගෙවල් ගානේ ගිහින් මිනිස්සු හම්බවෙන්නජවිපෙ විදේශ බලවේගයක රූකඩයකිමාළු සෙනෙවියාගේ බරවා කකුල පිළිබඳ කථා වස්තුවඋද්ඝෝෂණ මඟින් අධිකරණයට බලපෑම් කිරීම සම්පූර්ණයෙන්ම වැරැදි දෙයක්විරෝධය පෑම යනු නීතිය අතට ගැනීම නොවේතව ද එක් සමයෙක්හි සියලු සතුරන් සාධා මහෞෂධයෝ මියුලු නුවර දැහැමෙන් සෙමෙන් රාජ්‍යය විචාරන්නාහ. එක් සේසත් කළා වූ මියුලු නුවර වැස්සෝ රිසි වූ පරිද්දෙන් ගොවිකම්හි, හෙවාකම්හි, නිපැයුම්හි ආදි වූ නොයෙක දිවෙල්හි යෙදෙන්නාහ. මහෞෂධයෝ ද තමා උපන් දකුණු යවමැදුම් ගම්හි මැදමුලන පිළිබඳව තරව සිහි ඇතිවැ, තෙමේ ගොවියා පිත් බැව් අමතක නොකරමින් ම රට වැස්සන් කෙරෙහි පිතෘ ස්නේහ ඇතිව කටයුතු පසිඳලන්නාහ.එදා දෙදහස් පස්වැන්නෙහි වප් මස අෂ්ටවංක මාණික්‍යය පතා කේවට්ටයන් හා කළා වූ ජනසම්මතවරණ ධර්ම යුද්ධයෙන් ජයගත් මහෞෂධයෝ සිංහනාද කෙරෙමින් මියුලු නුවර වැස්සන් පිනවමින් රාජ්‍යය භාර ගත්හ. පැරද ගියා වූ කේවට්ටයෝ අෂ්ටවංක මාණික්‍යය ම ඉල්ලා සිටිමින් ‘රාත්තල ම’ පතා, බිලිඳු දරුවක්හු සෙයින් ඇඬුම් වැලපුම් ඇතිව නුවර සැරිසරන්නාහ. කටට ආවක් ම විසුළු වදන් සේ බෙණෙන්නාහ.කිමෙක්ද කුඩාවරිනි, ඒ මහෞෂධයා ජනසම්මතවරණයෙන් ලද ජයෙක් නොවෙයි, ඌ තුමු උපායෙන් අප පරදවා ලීවා පමණක්හු ය. බලව, ඉදින් ප්‍රත්‍යන්ත ජනසම්මතවරණයෙන් අපි ඒකාන්තයෙන් ම ජය ලබම්හ’ ආදි වූ වහසි බෙණෙමින් කැණහිලුන් පිරිවරා ගත් නායක සිඟාලයකු සේ තැන තැන ඇවිදුනාහ.‘වරෙව ජනයිනි, මහෞෂධයාට එරෙහිව ජනතාව කුපිත කරම්හ. උන්ගෙ කුටුම්බයෙහි බරපැන ඉහළ ගියේ වනැ. මුළුතැන්ගෙයි උයා පිහා කන හැළි වළං ගෙනවුත් වීදියේ පොළොවේ ගසා විරෝධය පාම්හ යි’ කේවට්ටයෝ තම සට්ටඹියන් කැටුව, මුළුතැන්ගේ උයා පිහා කන හැළි වළං ගෙනවුත් පොළොවේ ගසන්නාහ.‘වන්නාටය, මේ නම් කුමන මූසල කමෙක් ද? කේවට්ටයා වනාහි සැළියක, වළඳක උයා පිහා කන එකකු නොවූ විරූයැ, මූ තෙමේ පරාජයෙන් කුජීතව ගියා මදිවාට රට ම මූසලකමට ඇද හෙළන්නේ ය’ යැයි මහජනයෝ වීථියට බැස කේවට්යාත් සට්ටඹියනුත් පලවා හරින්නාහ. කැට මුගුරින් තළා පියා පහරන්නෝ ය. ‘තගේ ජය නම් තටත් තගේ සට්ටඹි වරිගයාටත් මේ සසරේදී නම් නොවන්නේ ය’ යනාදි ආක්‍රෝෂ පරිභව කෙරෙමින් ඌ තුමූ දිගින් දිගට ම පිටුදකින්නාහු ය.‘නොබා මැනව කුඩාවරිනි, මේ රටේ උන් දන්නා චාරිත්‍රයෙක් නැත්තාහ. උන් දන්නේ උයා පිහා කන්නට පමණ. නිමුන් මිට එල්ලී සීසා පියන්නට පමණ. කුඹුරෙහි බැස මඬ ගා නොගත්තාට අපට මැක්ඩොනල්ඩ් පීසා හට් ඇත්තේ ය. මඬකරියන් කෙළින කුඹුරු ගොඩ කරවා ලම්හ. අපි අනෙක් උපායක් සිතම්හයි, කියා බෙණෙන්නාහු, ‘වරෙව, මේ ප්‍රත්‍යත්ත ජනසම්මතවරණයට පෙර අපි වීදි බසිම්හ, උද්ඝෝෂණ කරම්හ, රබන් ගසම්හ’ ආදීන් කියා වීදියට බටුවෝ ය.එරට ආතත නම් එක් බෙර විශේෂයෙක් ඇත්තේ ය. ඒ වූ ආතත රබන් වයන කතුන් මැදට වන් කේවට්ටයෝ පිටි හලන්නාක් මෙන් ද, දෑතින් මඬ කළල් ගාන්නාක් මෙන් ද කිසිදා නුදුටු විරූ විකාරයෙක් ම කරන්නාහ. රට වැස්සෝ කිපී, ‘මූ නම් මෙරට සුළඟ වත් වැද නොවූ විරූ ය. වැද්ද නොදෙම්හ’ යි කේවට්ටයාත් සට්ටඹියනුත් නෙරපාලූ ය.එකල්හි මහෞෂධයෝ ද කේවට්ටයින්ගේ විසළු අසා සිනා පහළ කරවා, ඌ තුමූ මඳකට හෝ අස්වහසා පියම්හයි සිතා සිය රාජ්‍ය කාලය ඉකුත් වනු පෙරාතුව ම, කල්තබා ජනසම්මතවරණයක් ප්‍රකාශයට පත් කළාහු ය. ‘ඉදින් කේ්වට්ටයෙනි, තෙපි එතරම් ම සමත්තු නම් මා හා තරග වැද රජය ගනුව, වහසි බිණුම්, අවලාද නවතා තරග කරවයි’ කියා යැවූහ.කේවට්ටයෝ, ජනසම්මතවරණයෙහි මහෞෂධයින් හා තරග වදින්නට බාන සුල්ලාහ. හේ, ප්‍රත්‍යන්ත ජනසම්මතවරණ රැසකින් ම පිට පිට ලැබූ සතළොසක් පරාජය ඇත්තේ ය. සිය පැරදුම්හි රිදුම් කැළැල් පිරිමදිමින් කේවට්ටයෝ සිතන්නාහු, ‘මහෞෂධයන් නම් ජයගත නොහැක්කේ ය, එහෙයින් මෙවර අනෙක් උපායක් සිතම් හ’ යි කියා, ‘පොදු අපේක්ෂකයා නම් පිල්ලියක් යවම්හ’ යි කතිකා කළහ.මහෞෂධයින්ගේ සේනායෙහි, මාළුව ගිය, නිලමක්කාරකමෙහි ඉසුඹුලන එක්තරා සෙනෙවි කෙනෙකුන් කැඳවා, ගතු කේළාම් කියා ඌ රජය කෙරේත් මහෞෂධයන් කෙරේත් බිඳවා පීහ. අනෙක ඉසුරු වරදාන දෙම්හයි ගිවිස්සාහ. ඌ තුමූත් වරදානයෙහි ලොබ බැඳ කේවට්ටයින් බස් ඇදහූ ය.කේවට්යෝ, පොදු අපේක්ෂකයා නම් ලත් මාළු සෙනෙවියා කරළියෙහි නංවා, ‘මෙවර අපි මහෞෂධයින් පරසක්වළ ගසම්හ, බලව, මේ සෙනෙවියාගේ දකුණු පස ඉතා බලවත් ය, ගොඨයිම්බරයාගේ වම් පය සේ ම අට ඉස්බක් ඉහළ පැන ඉන් පහර දුන් කල්හි සතුරු හිස් තල් ගෙඩි සේ ගිලිහෙන්නේ යැ’ යි වහසි බිණූහ. එසේ කියා මාළුසෙනෙවියාගේ සරුවාලය මෑත් කෙරෙමින් උන්ගේ දකුණු පය ජනතාවට පෑවාහු ය.‘මේ කිමෙක් ද කේවට්ටයිනි, මේ නම් බරවා කකුලෙක් නො වේ ද? ඉන් පහර දෙනු තබා ඇවිදින්නට වත් හැක්කේ දැ’ යි විපිළිසර වූ ජනයෝ මුසුප්පුව, කේවට්ටයාට පරිභව කරන්නාහු කැට මුගුරින් පහර දෙන්නට වන්හ.ඒ වගත් මෙසේ ම, උමංදා කතුවර වීරසිංහ ප්‍රතිරාජයෝ වම්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ab1002214</link>
    <topic>උද්ඝෝෂණ මඟින් අධිකරණයට බලපෑම් කිරීම සම්පූර්ණයෙන්ම වැරැදි දෙයක්</topic>
    <author>සටහන ටිරෝනි වෑවලගේ</author>
    <content>ගෙවල් ගානේ ගිහින් මිනිස්සු හම්බවෙන්නජවිපෙ විදේශ බලවේගයක රූකඩයකිමාළු සෙනෙවියාගේ බරවා කකුල පිළිබඳ කථා වස්තුවඋද්ඝෝෂණ මඟින් අධිකරණයට බලපෑම් කිරීම සම්පූර්ණයෙන්ම වැරැදි දෙයක්විරෝධය පෑම යනු නීතිය අතට ගැනීම නොවේ-ජ්‍යෙෂ්ඨ නීතිඥ අලි සබ්රි* පසුගියදා අධිකරණය හමුවේ නඩු දෙකක් ගොනු කෙරුණා. ඒ ජනාධිපතිවරණ ප්‍රතිඵලය සහ සරත් ෆොන්සේකා මහතා අත්අඩංගුවට ගැනීම සම්බන්ධයෙන්. මේ නඩුවල කිසියම් සුවිශේෂී බවක් ඔබ දකිනවාද?සාමාන්‍යයෙන් අධිකරණයට ඉදිරිපත් වන නඩු අතරින් කිසිවක් විශේෂිත වන්නේ නැහැ. සිදුවන්නේ නීතියේ රාමුව තුළ නඩු ඉදිරිපත්වීම පමණයි. නීතියේ රාමුවට අදාළ වෙමින් ඕනෑම පුද්ගලයකුට නඩු ඉදිරිපත් කළ හැකියි. එබැවින්ම පසුගිය වකවානුවේ ඉදිරිපත්වූ නඩු සියල්ලම එක සමානයි. ඒ අතරින් කිසිදු නඩුවක් විශේෂිත වන්නේ නැහැ.* පසුගිය දිනවල අධිකරණ සංකීර්ණය අවට ජනතා උද්ඝෝෂණ පැවතුණා. ඉතිහාසයේ මින් පෙරත් අධිකරණය අවට එවැනි ජන උද්ඝෝෂණ පැවැති බවට වාර්තා තිබෙනවාද?මගේ මතකයේ හැටියට නම් කිසියම් නඩුවක් ඇසීමට පෙර හෝ නඩුවක් ඇසෙමින් පවතින අතරතුර මීට පෙර කිසිම අවස්ථාවක මෙවැනි උද්ඝෝෂණ පවත්වා නැහැ. ඒ අනුව අධිකරණය අවට උද්ඝෝෂණ පැවැත්වූ ප්‍රථම වතාව මෙයයි. එමෙන්ම මෙය එතරම් හොඳ ප්‍රවණතාවක් ලෙස හඳුන්වා දීමට ද කිසිදු හැකියාවක් නැහැ.* එහෙත් සාමකාමී ව රැස්වීමට මිනිසුන්ට අයිතියක් තියෙනවා නේද?සාමකාමීව රැස්වීමට කවුරුත් එපා කියන්නේ නැහැ. ඒ අයිතිය පොදු ජනතාවට ශ්‍රේෂ්ඨාධිකරණය විසින්ම ලබා දී තිබෙනවා. ඒත් උසාවිය ඉදිරිපිටට ගොස් උසාවියට බලපෑම් කිරීමට කවුරු හෝ උත්සාහ දරනවා නම් එය වැරැදියි. අධිකරණ සංකේතය ගත්තාම එහි ඇස් බැඳලා තිබෙන්නේ.එයින් අදහස් කරන්නේ උසාවියට කවුරුත් එකයි කියන දෙයයි. අධිකරණයෙන් සිදුවන්නේ නීතියේ රාමුව තුළ සැමට සමානව ක්‍රියාකිරීමයි. එහිදී උසාවියේ විභාග කිරීමට නියමිත නඩුවක් සම්බන්ධයෙන් බලපෑම් කිරීමට, උසාවියේ තීන්දු වෙනස් කිරීමට කිනම් අන්දමකින් හෝ කවුරුන් හෝ උත්සාහ දරනවා නම් එය ඉතාම වැරැදි ප්‍රවණතාවක් ලෙසයි මා දකින්නේ.* මෙවැනි උද්ඝෝෂණ මඟින් අධිකරණයට කිසියම් බලපෑමක් සිදුකළ හැකිද?කිසිසේත්ම බැහැ. උසාවියට වැදගත් වන්නේ උසාවිය හමුවේ ඉදිරිපත් කර ඇති කරුණු පමණයි. උසාවියේදී සිදුවන්නේ එලෙස ඉදිරිපත්ව ඇති කරුණු සලකා බලා තීරණයකට එළැඹීම පමණයි. උද්ඝෝෂණ වැනි ක්‍රියාමාර්ග මඟින් දේශපාලනයට බලපෑම් කළ හැකියි.එහෙත් උසාවිය ශුද්ධ වූ ආයතනයක්. ශුද්ධ වූ ස්ථානයක්. එම ආයතනයට බලපෑම් කිරීමට කිසිවකුට හැකියාවක් නැහැ. එසේ බලපෑම් කළ යුතු වන්නේත් නෑ. අධිකරණයේ ස්වාධිපත්‍යය ආරක්ෂා කිරීම පක්ෂ විපක්ෂ සැමගේ වගකීමක්. ඒ නිසා අධිකරණය අවට සිදුවූ උද්ඝෝෂණ වැනි ක්‍රියා කිසිසේත්ම හොඳ ප්‍රවණතාවක් වන්නේ නැහැ.* මේ වන විට රටේ හමුදා අධිකරණය කෙරෙහිත් අවධානය යොමු වෙමින් තිබෙනවා. විශ්‍රාමික හමුදාපතිවරයා හමුදා අධිකරණය හමුවට ඉදිරිපත් කර තිබීම ඊට හේතුවයි. මේ තත්ත්වය ඔබ දකින්නේ කෙසේද?වර්ෂ 1949 දී රටට විශේෂ නීතියක් හඳුන්වා දෙනු ලැබුවා. ඒ හමුදා නීතියයි. එයට අනුව වරදක් කර තිබෙන පුද්ගලයකු හමුදා අධිකරණය හමුවට පැමිණවිය හැකියි. එහි වරදක් නැහැ. එමෙන්ම කිසිවකු හමුදා නීතියට ලක් කළ හොත් එය අභියෝගයට ලක් කරමින් මූලික අයිතිවාසිකම් පෙත්සමක් ද ගොනු කළ හැකියි.එවිට අදාළ අධිකරණ ඒ සම්බන්ධයෙන් ක්‍රියා කරනු ඇති. එසේ ක්‍රියා කිරීමට ඉඩ සලසා දීම ජනතාවගෙන් සිදුවන්නට ඕනේ. ඕනෑම පුද්ගලයකු නීතිය ඉදිරියේ එක හා සමානයි. නීතියට අනුව යම් පුද්ගලයකුට චෝදනා කරනවා නම් හෝ එම චෝදනා අභියෝගයට ලක් කරනවා නම් හෝ එය කළ යුත්තේ නීතියේ රාමුවට අනුව පමණයි.සටහන ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ab1002215</link>
    <topic>විරෝධය පෑම යනු නීතිය අතට ගැනීම නොවේ</topic>
    <author/>
    <content>ගෙවල් ගානේ ගිහින් මිනිස්සු හම්බවෙන්නජවිපෙ විදේශ බලවේගයක රූකඩයකිමාළු සෙනෙවියාගේ බරවා කකුල පිළිබඳ කථා වස්තුවඋද්ඝෝෂණ මඟින් අධිකරණයට බලපෑම් කිරීම සම්පූර්ණයෙන්ම වැරැදි දෙයක්විරෝධය පෑම යනු නීතිය අතට ගැනීම නොවේමානව අයිතිවාසිකම් භුක්ති විඳීමේ අනුල්ලංඝනීය අයිතිය ජනතාව සතුය. ඒ සම්බන්ධව වාද විවාද නැත. ඒ අනුව කැමති රැකියාවක නිරතවීමට, කැමැති ප්‍රදේශයක ජීවත්වීමට, භාෂණයට සහ ප්‍රකාශනයට ඇතුළු සෙසු සියලුම මානව අයිතිවාසිකම් සෑම මිනිසකුටම එක හා සමානව භුක්ති විඳීය හැකිය. සාමකාමී ලෙස රැස්වීමේ අයිතිය ද ඇතුළත් වන්නේ ඒ අතරට ය.එසේ නම් පසුගියදා ශ්‍රී ලංකාවේ උත්තරීතර ශ්‍රේෂ්ඨාධිකරණය ඉදිරිපිටට රැස්ව උද්ඝෝෂණයන්හි නිරත වූ ජනතාව විසිරුවා හැරුනේ මන්දැයි පැනයක් නැඟෙන්නට පුළුවන. මානව අයිතිවාසිකම් භුක්ති විඳීමේ සීමාවන් සැලකිල්ලට ගැනීමට සිදුවන්නේ එවිටය.අයෙකුගේ සැරයටිය තවත් අයෙකුගේ නාසයේ ගෑවීමට ඉතා ආසන්න වන තෙක් දිගු කළ හැකිය. එහෙත් සැරයටිය නාසයේ ගෑවෙන ලෙස දිගු කිරීමට අයිතියක් නොමැත යනුවෙන් ප්‍රසිද්ධ කියමනක් තිබේ. ඉන් අදහස් කෙරෙන්නේ මිනිසකුට මානව අයිතිවාසිකම් භුක්ති විඳීමේදී ඒ සම්බන්ධයෙන් වන සීමාවන් ගැන ද බෙහෙවින් සැලකිලිමත් විය යුතු වන බවයි.පසුගියදා අධිකරණ සංකීර්ණය අවට සිදුවූ සිදුවීම් ශ්‍රී ලාංකීය ජන සමාජය අර්ථ ගන්වා ගන්නේ ද එලෙසය.සාමකාමී ලෙස පමණක් නොව ප්‍රචණ්ඩකාරී ලෙස ද රැස්වන ජනතාව අපට නම් සුලබ අත්දැකීමකි. මින් පෙර කොටුව දුම්රියපළ ඉදිරිපිට සිදුවූ උද්ඝෝෂණ සාමකාමී මෙන්ම ජනතා අවධානය සහ අනුකම්පාව දිනාගන්නා සුළු විය. එහෙත් පසුකාලීනව ක්‍රමයෙන් දුම්රියපොළ පසුකරමින් මහපාරට බැසීමටත්, එතැනින් ද නොනැවතී මහපාර අවහිර කරමින් රටේ ජනජීවිතය අඩාල කිරීමටත් උද්ඝෝෂකයෝ ක්‍රියා කළහ.ඇතැම් විට තම ඉල්ලීම් ලැබෙන්නේ රටේ ජන ජීවිතය අඩාල වන තරමට යැයි ඔවුන්ගේ නායකයෝ සිතුවා වන්නට ද පුළුවන. එහෙත් එමඟින් වූයේ තම එදිනෙදා වැඩ කටයුතුවලට බාධා කරන උද්ඝෝෂකයින් කෙරෙහි ජනතා විරෝධය එල්ල වීමය. මේ සඳහා උදාහරණ පසුගිය දිනවල කොටුව චෛත්‍ය පාර ඉදිරිපිට ඉතා සුලබ විය.දැන් මේ උද්ඝෝෂණ පාර අවහිර කිරීමෙන් ඔබ්බට ගොස් උත්තරීතර ශ්‍රේෂ්ඨාධිකරණය දක්වා ද ගමන් කර තිබේ. මූලික කරුණ නම් ජනතාව තම අයිතිවාසිකම් මෙන්ම ඒවායේ සීමාවන් සම්බන්ධව ද දැනුම්වත් වීමය. උද්ඝෝෂණ ලෙස ඇරඹී විරෝධතා ලෙසද පසුව ගුටි කෙළි දක්වා ද ව්‍යාප්ත වන අද කාලයේ මහජන රැස්වීම් තව ඉදිරියට කොහෙන් කෙළවර වේදැයි සිතා ගැනීම අපහසුය.රටක මානව අයිතිවාසිකම් උල්ලංඝණය වන්නේ නම් එය තරයේ හෙළා දැකිය යුතුය. එය නිවැරැදි කිරීමට කටයුතු කළ යුතුය. එහෙත් ජනතාව නීතිය අතට ගැනීමට, නීතියට බාධා කිරීමට සූදානම් වන්නේ නම් කළ යුත්තේ කුමක්ද? ශ්‍රේෂ්ඨාධිකරණය ඉදිරිපිට උද්ඝෝෂණ පැවැත්වීම අයත් වන්නේ මින් කුමන ගණයට ද? මෙවැනි ගැටලු සම්බන්ධව ජනතාව ද අවබෝධයක් ලබා ගත යුතුය. වැදගත්ම කරුණ වන්නේ එයයි.අද බොහෝ දෙනා බොහෝ දේ කරන්නේ අනවබෝධයෙන් යුතුවය. රටක් නිසි මඟ නොයන්නේ නම් ගමන නිවැරැදි කිරීමට ජනතාව ක්‍රියා කළ යුතුය. එබැවින්ම විරෝධතා දැක්වීමේ අයිතිය ද ජනතාව සතුයි. යමක් වැරැදි යැයි හැඟෙන්නේ නම් ඊට විරෝධතා දැක්විය යුතුය. එහෙත් එය නීතිය අතට ගැනීමක් නොවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002214</link>
    <topic>අසෝකාගේ සේප්පුවේ රහස් රැසක්</topic>
    <author>කීර්ති</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාහයිකෝප් පෞද්ගලික සමාගම විසින් ව්‍යාජ ලේඛන ශ්‍රී ලංකා යුද හමුදාවට ඉදිරිපත් කොට ටෙන්ඩර් ලබා ගැනීමෙන් මුදල් වංචා කිරීමේ සිද්ධියක් පිළිබඳ රහස් පොලිසිය පුළුල් විමර්ශනයක් ඇරැඹුවේය.ප්‍රධාන පොලිස් පරීක්ෂක ගජසිංහ මහතා ඇතුළු කණ්ඩායමක් මඟින් ඇරැඹු විමර්ශනයේදී කෙටි කාලයක් තුළ සොයා ගනු ලැබුවේ මෙම ලේඛන ව්‍යාජ ඒවා බවට සැකයක් ඇති බවය. අනතුරුව එකී සමාගමේ බලධාරීන්ගෙන් ප්‍රකාශ ලබාගත යුතු බවට රහස් පොලිසිය තීරණය කළේය.ඒ අනුව හයිකෝප් සමාගමේ අධ්‍යක්ෂවරයකු බව කියන ටෙලින්ටන් ටිසුඩ් නමැත්තා රහස් පොලිසිය මඟින් අත්අඩංගුවට ගෙන අධිකරණයට ඉදිරිපත් කළ අතර සැකකරු රිමාන්ඩ් භාරයට පත් කෙරිණ. මෙහිදී පැමිණිල්ල වෙනුවෙන් පෙනී සිටි රහස් පොලිසියේ ප්‍රධාන පොලිස් පරීක්ෂක මොහාන් සිරිවර්ධන මහතා සැකකරු ඉදිරිපත් කර ඇති ලේඛන පිළිබඳ කරුණු අධිකරණයට වාර්තා කළ අතර අධිකරණය සැකකරු තවදුරටත් රිමාන්ඩ් භාරයේ තැබීමට කටයුතු යෙදිණ.මේ අතර දිගින් දිගටම විමර්ශන කටයුතු ඇරැඹු රහස් පොලිසිය සිද්ධිය සම්බන්ධයෙන් ප්‍රශ්න කිරීමටත් ප්‍රකාශයක් සටහන් කර ගැනීමටත් ධනුන තිලකරත්න නමැති අය සොයා ගැනීමට වෙහෙසුණේය. ධනුන තිලකරත්න යනු විශ්‍රාමික ජෙනරාල් සරත් ෆොන්සේකා මහතාගේ බෑණා ය. ඔහු ද ඉහත කී ආයතනයේ අධ්‍යක්ෂවරයකු බව රහස් පොලිසිය පරීක්ෂණවලදී සොයාගෙන තිබුණේය. ඒ අනුව සැකකාර ධනුන තිලකරත්නට රහස් පොලිසිය හමුවේ පෙනී සිටින ලෙස දැනුම් දීමක් ද සිදු කර තිබිණ.කෙසේ වෙතත් ධනුන රහස් පොලිසිය වෙත පැමිණිමක් සිදු නොවිණ. ඔහු සොයා ගැනීමට ගන්නා උත්සාහය ද රහස් පොලීසිය තවම අතහැර නැත. තමා රහස් පොලිසිය මඟින් අත්අඩංගුවට ගැනීමට සැරසෙන බව දත් ධනුන සිය නීතිඥවරුන් මාර්ගයෙන් අපේක්ෂිත ඇප අයදුම් පත්‍රයක් ගොනු කරනු ලැබුවේ මේ අතරතුරය. ඒ අතර රහස් පොලිසිය ධනුන පදිංචිව සිටි ස්ථාන දෙකක් ම පරීක්ෂා කළ ද එම ලිපින දෙකෙන් ම ඔහු පිළිබඳ තොරතුරක් ලබා ගැනීමට නොහැකි විය.මොහු අත්අඩංගුවට ගැනීමට අපහසු වී ඇති බව රහස් පොලීසිය අධිකරණයට දැනුම් දුන්නේ ඉන් අනතුරුවය.ඒ අනුව කොටුව මහේස්ත්‍රාත් ලංකා ජයරත්න මෙනෙවිය සැකකාර ධනුන තිලකරත්න නමැත්තා අත්අඩංගුවට ගෙන අධිකරණයට ඉදිරිපත් කරන ලෙස වරෙන්තු නිකුත් කළාය.ධනුන තිලකරත්න රටින් පිටවී යෑමට උත්සාහ ගැනීමක් පිළිබඳව රහස් පොලිසියට සැකයක් මතු වීය. කෙසේ වෙතත් ධනුන තවමත් අධිකරණයට ඉදිරිපත් වීමක් හෝ රහස් පොලිසිය මඟින් අත්අඩංගුවට ගැනීමක් ද සිදුවී නැත. ඒ බව දැනුම් දීමෙන් පසු අධිකරණය මඟින් ධනුන තිලකරත්නට රටින් පිටවී යෑමට තහනම් නියෝගයක් නිකුත් කෙරිණ.මේ අතර විමර්ශන කටයුතු දිගින් දිගටම සිදුවිය. ධනුන තිලකරත්න නමැත්තා සතු බවට සැකකෙරෙන මුදල් සේප්පු කිහිපයක තොරතුරු රහස් පොලිසියට දැනගන්නට ලැබිණ. එම සේප්පු පරීක්ෂා කිරීම සඳහා රහස් පොලිසිය අධිකරණ නියෝගයක් ලබාගත්තේය.තිඹිරිගස්යාය පෞද්ගලික බැංකුවක ආරක්ෂිත ලාච්චු හතරක තිබූ මේ මුදල් රහස් පොලිසියේ පරීක්ෂාවට ලක්විය. රහස් පොලිසියේ දැනුම් දීම මත ධනුන තිලකරත්න ගේ මව අශෝකා තිලකරත්න මහත්මියත් ධනුනගේ ළඟම ඥාතින් පිරිසක් සහ නීතිඥවරු කිහිප දෙනෙක් ද එක්ව සිටියහ. ඔවුන් ඉදිරියේ ලාච්චු විවෘත කිරීම සිදුවිය.බැංකු නිලධාරීහු ද ඊට එක්වූහ. ආරක්ෂිත ලාච්චු හතරේ කෝටි හතහමාරක මුදලක් තිබිණි. ඇමෙරිකන් ඩොලර් 5250000 ක් ස්ටර්ලීන් පවුම් 2000 ක් සහ මෙරට මුදල් විශාල ප්‍රමාණයක් ද එහි විය.අංක 50 හා 52 දරණ බැංකු සේප්පු වූයේ අශෝකා තිලකරත්න මහත්මියගේ නමින් බවත් එහි මිලියන 06 ක හා මිලියන 02 ක මුදල් වූ බවත් රහස් පොලීසිය කීය.බොරලැස්ගමුවේ පදිංචි ඉසිර ජයවර්ධන යන අයට අයත් වූ අංක 47 දරණ සේප්පුවේ මිලියන 7 ක මුදලක් ද කොළඹ හැව්ලොක් පාරේ සේපාලි චන්ද්‍රසේන යන අයට අයත් සේප්පුවේ ඇමෙරිකානු ඩොලර් හා ස්ටර්ලින් පවුම් විය.මේ මුදල් අධිකරණය වෙත ඉදිරිපත් කළ රහස් පොලිසිය අධිකරණය හමුවේ කියා සිටියේ මේ ආරක්ෂිත සේප්පු පවත්වාගෙන ගියේ ද ඒවායේ මුදල් තැන්පත් කළේ ද ධනුනගේ මව අශෝකා තිලකරත්න මහත්මිය විසින් බව සෙසු සේප්පු හිමිකරුවන්ගෙන් අනාවරණය වූ බවය.මෙහිදී තවදුරටත් කරුණු දැක්වූ රහස් පොලිසිය මේ පිළිබඳව නිශ්චිතව කරුණු කීමට තිලකරත්න මහත්මිය අපොහොසත් වූ බව ද අධිකරණයට දන්වා සිටියේය.කෙසේ වෙතත් හයිකෝප් ප්‍රයිවට් ලිමිටඩ් ආයතනය නමින් පවත්වාගෙන යන ආයතනයේ ගිණුම් අස්සන් කිරීමේ බලධරයා ලෙස ඔහුගේ මව අශෝකා තිලකරත්න මහත්මිය නම් කර තිබු බව ද රහස් පොලිසිය කීවේය.මේ මුදල් ලබාගත් ආකාරය පිළිබඳ සැකයක් පවතින බව කී රහස් පොලීසිය මේ මුදල් ව්‍යාජ ලිපි ලේඛන ඉදිරිපත් කර ටෙන්ඩර් ලබා ගනිමින් වංචා කළ මුදල් ද නැද්ද යන්න සෙවීම සඳහා පුළුල් ලෙස විමර්ශනය කොට වැඩිදුර පරීක්ෂණ පවත්වාගෙන යන බවත් කොටුව මහේස්ත්‍රාත්වරිය හමුවේ දන්වා සිටියේය.මෙහිදී රහස් පොලිසියේ ප්‍රධාන පොලිස් පරීක්ෂක මොහාන් සිරිවර්ධන මහතා පැමිණිල්ල වෙනුවෙන් අධිකරණයට කරුණු වාර්තා කළේය. විනිමය පාලන පනතට හා මූල්‍ය විශුද්ධි කරණ පනතට අදාළව රහස් පොලිසියේ මූල්‍ය විමර්ශන අංශය මේ පිළිබඳව වැඩිදුර පරීක්ෂණ අරඹා ඇති බව ද සිරිවර්ධන මහතා අධිකරණයට දැනුම් දුන්නේය. ධනුන තිලකරත්න ගේ මව අශෝකා තිලකරත්න මහත්මිය රහස් පොලිසියට ඉදිරිපත් වීමෙන් අනතුරුව අධිකරණයට ඉදිරිපත් කෙරිණි.ධනුන නමැත්තා විසින් “බ්‍රිටිෂ් බෝර්නියෝ ඩිෆෙන්ස්” නමින් ඇමෙරිකාවේ පවත්වාගෙන යනු ලබන බැංකු ගිණුම් හි විස්තර ලබා ගැනීම සඳහා මේ වන විටත් අන්තර්ජාතික පොලිසියේ සහාය ලබාගෙන ඇති බවත් රහස් පොලිසිය අධිකරණයට දැනුම් දුන්නේය.මේ සම්බන්ධයෙන් අත්අඩංගුවට ගනු ලැබු අශෝකා තිලකරත්න මහත්මිය ගල්කිස්ස ප්‍රධාන මහේස්ත්‍රාත් තුමා වෙත ඉදිරිපත් කිරීමෙන් අනතුරුව රහස් පොලිසිය දන්වා සිටියේ විනිමය පාලන පනතට අනුවත් විනිමය පාලකගේ අවසරයක් නැතිවත් මෙතරම් මුදලක් ළඟ තබා ගැනීම නීති විරෝධී බවය.රහස් පොලීසියේ මූල්‍ය වංචා විමර්ශන අංශයේ ස්ථානාධිපති පොලිස් පරීක්ෂක රොහාන් මස්ඉඹුල මහතා මෙහිදී රහස් පොලිසිය වෙනුවෙන් අධිකරණය හමුවේ කරුණු ඉදිරිපත් කළේය. එකී මුදල් පරීක්ෂණ අවසන් වන තුරු ආරක්ෂිත සේප්පුවලම රඳවා තැබීමට නියෝග නිකුත් කරන ලෙස අධිකරණයෙන් ඉල්ලා සිටි හෙතෙම සැකකාරියට ඇප ලබා දීමට විරෝධය දක්වන බව ද කියා සිටියේය.මෙහිදී තවදුරටත් අදහස් දැක්වූ මස්ඉඹුල මහතා, අදාළ මුදල් පිළිබඳව සැකකාරියගෙන් ප්‍රශ්න කළ බවත් ජනරාල් ෆොන්සේකා මහතාගේ මැතිවරණ කාර්යාලයේ සිටින ඒ මහතාගේ දියණියක විසින් එවූ බව කියමින් නාඳුනන පුද්ගලයකු කළු පැහැති බෑගයක ගෙනැවිත් තමාට මේ මුදල් දුන් බවත් ඇය පැවසූ බවත් පැවසීය. එම මුදල් ඉන් පසුව ආරක්ෂිත සේප්පුවල තැන්පත් කළ බව ද ඇය පවසා ඇතැයි රහස් පොලිසිය දැනුම් දුන්නේය.අදාළ කළු පැහැති බෑගය පරීක්ෂණ වලදී සොයාගත් බවත් එම මුදල් ගෙනැවිත් දුන් තැනැත්තා කව්රුන් දැයි හෙළිකර ගැනීම සඳහා පරීක්ෂණ අරඹා ඇති බවත් මස්ඉඹුල මහතා කීවේය.ඉදිරිපත් වූ කරුණු සලකා බැලූ මහේස්ත්‍රාත්වරයා සේප්පුවෙන් සොයා ගත් මුදල් බැහැර නොකරන ලෙස බැංකුවට නියෝග කළ අතර සැකකාරිය රුපියල් ලක්ෂ 50 ක් බැගින් වූ ශරීර ඇප හතරක් මත මුදා හරින ලෙස දැනුම් දුන්නේය. සැකකාරියට රටින් පිටවීමට තහනම් කරමින් ඇගේ ගමන් බලපත්‍රය අධිකරණයට බාර දෙන ලෙස ද නියෝග කළේය. පරීක්ෂණවල ප්‍රගතිය ලබන මස 5 වැනිදා අධිකරණයට දැනුම් දෙන ලෙස රහස් පොලිසියට නියෝග කළ මහේස්ත්‍රාත්වරයා සැකකාරියට එදිනට අධිකරණයේ පෙනී සිටින ලෙස ද දන්වා සිටියේය.මේ අතර අදාළ ප්‍රශ්න ගත ටෙන්ඩර සම්බන්ධයෙන් යුද හමුදා අත්අඩංගුවේ පසුවන විශ්‍රාමික ජෙනරාල් සරත් ෆොන්සේකා මහතාගෙන් ද රහස් පොලිසිය ප්‍රකාශයක් සටහන් කර ගත් බව දැනගන්නට ඇත. ෆොන්සේකා මහතා එවකට යුද හමුදා ටෙන්ඩර් මණ්ඩලයේ සභාපතිවරයාව සිටි බව මේ සම්බන්ධයෙන් රහස් පොලිසිය අධිකරණයට කරුණු වාර්තා කළේය.කීර්ති</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002212</link>
    <topic>මොනවද මේ ආරක්ෂිත සේප්පු...</topic>
    <author>ප්‍රසන්න අමරනායක දිනේෂ් අල්විස්</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාතමන් සතු වටිනා දෑ සුරක්ෂිතව තබා ගැනීමේ පුරුද්ද බොහෝ ඈතට දිව යන්නකි. ‘පෙට්ටගම’ අපේ පැරැන්නන් යොදාගත්තේ තමන් සතු වටිනා කියන සියලු දෑ සුරක්ෂිතව අසුරා තැබීම සඳහා ය. එදා ඊජිප්තු වැසියන් නිපැයූ අගුළු - යතුරු පද්ධතියේ සිට පුරාණ රෝමවරුන් නිපැයූ සංකීර්ණ අගුළු - යතුරු පද්ධති ඔස්සේ එය අද වනවිට සුපිරි ආරක්ෂිත විධික්‍රමවලින් සන්නද්ධ වූ ආරක්ෂක සේවාවක් දක්වා ඉදිරියට පැමිණ ඇත.‘ආරක්ෂිත සේප්පු’ හා ‘ආරක්ෂිත ලාච්චු’ සහිත බැංකු සුරක්ෂිතාගාර  (Bank vault) අද ජාතික මෙන් ම අන්තර්ජාතික වාණිජ බැංකු ක්ෂේත්‍රයේ සුලබ බැංකු සේවාවක් වශයෙන් හඳුනාගත හැක. ශ්‍රී ලංකාවේද වර්තමානය වනවිට බැංකු ගනුදෙනුකරුවන් අතර මේ සේවාව ශීඝ්‍රයෙන් ප්‍රචලිත වෙමින් පවතී.සාමකාමී නිරවුල් මනසකින් යුක්තව දෛනික කාර්යයන්හි යෙදීම, පවතින අතිධාවනකාරී සමාජ වටපිටාව තුළ ඉතා අසීරු කරුණකි. මේ තත්ත්වය තවදුරටත් සංකීර්ණ වන්නේ එකී වටපිටාව තුළ ස්වකීය මිල මුදල්, රන් අභරණ හා කී නොකී සියලු වත්කම් රැක ගැනීමට වෙනමම වෙහෙසක් දැරීමට සිදුවීමෙනි. ආරක්ෂක සේප්පු හා ලාච්චු ආකර්ශනීය විසඳුමක් ලෙස ශීඝ්‍රයෙන් සමාජගතවන්නේ මෙවන් පසුබිමක ය. “කුමකින් සොරකම් කළ ද බැංකුවකින් සොරකම් කිරීම උගහට” බව බහුතරයකගේ විශ්වාසයයි.යහ පරමාර්ථයක් පෙර දැරිව කුමක් බිහිවුණ ද කුමක් ඇරඹුව ද එය සමාජයට හිතකරවන්නේ අප එය බුද්ධිමත්ව නිසි පරිදි භාවිත කරන්නේ නම් පමණි. එය ආරක්ෂක සේප්පුවට හා ලාච්චුවට ද පොදු ය. එබැවින් ආරක්ෂක සේප්පු හා ලාච්චු භාවිතය පිළිබඳව වැඩිදුරටත් විමසා බැලීම කාලෝචිත ය.බැංකු කළමනාකාරිත්වය පවසන්නේ මිල මුදල්, ස්වර්ණාභරණ, මුතුමැණික්, ඔප්පු තිරප්පු ආදී වටිනා ලියකියවිලි, අතිශය වටිනා සැමැරුම් සිහිවටන සහ සේප්පු හිමිකරුට වටිනා යයි හැෙඟන ඕනෑම දෙයක් සොරසතුරු බියෙන් , ගින්නෙන්, ස්වභාවික උපද්‍රවවලින් හා වෙනත් ආපදාවන්ගෙන් ආරක්ෂාකර ගැනීම සඳහා මෙම සේවාව අතිශයින් ම වැදගත් වන බවය.මේ සේවාව ලබාගන්නා ගැනුම්කරුවන් අතර පෞද්ගලික ගැනුම්කරුවන් සහ ආයතනික ගැනුම්කරුවන් යන දෙපිරිසක් හඳුනාගත හැක. පෞද්ගලික ගැනුම්කරුවා වයසින් අවුරුදු 18 ක් ඉක්මවා සිටිය යුතු අතර අදාළ බැංකුවේ ගිණුමක හිමිකාරිත්වය ද දැරිය යුතු ය. ආරක්ෂක සේප්පුවක හිමිකාරිත්වය තනි පුද්ගලයකුට හෝ කිහිප දෙනකුට හිමි විය හැක. එවැනි අවස්ථාවකදී, ආරක්ෂක සේප්පුව විවෘත කිරීම සඳහා අදාළ සියලු පාර්ශ්වයන් තම ජාතික හැඳුනුම්පත් ඉදිරිපත් කරමින් සිය අනන්‍යතාව තහවුරු කිරීම අනිවාර්ය වේ.තෝරාගත් බැංකු ශාඛා මගින් පමණක් ලබාදෙන මෙම සේවාව ලාභ ඉපැයිය හැකි සේවාවක් ලෙස බැංකුකරුවෝ හඳුනාගෙන සිටිති. ආරක්ෂක සේප්පු විවිධ ප්‍රමාණයන්ගෙන් සමන්විත වන අතර කුඩා, මධ්‍යම, විශාල හා අතිවිශාල ආදී වශයෙන් ගැනුම්කරුගේ රුචිකත්වය හා අවශ්‍යතාව මත තෝරා ගත හැකි ය. ඒ සඳහා ගෙවිය යුතු කුලී හා තැන්පතු මුදල එකී තෝරා ගැනීම අනුව වෙනස් වේ.බොහෝ බැංකු අදාළ තැන්පතු මුදල් සඳහා සැලකිය යුතු පොළියක් ද ලබාදේ. වානේ බලගැන්වූ කොන්ක්‍රීට් බිත්ති හා ද්වාරයෙන් රැකවල් යොදා තිබෙන මෙම බැංකු සුරක්ෂිතාගාර තුළ ආරක්ෂක සේප්පු හා ලාච්චු විවිධ ප්‍රමාණයන් සමූහ වශයෙන් පවතී. බොහොමයක් බැංකුවල මේ සුරක්ෂිතාගාර බැංකු ගොඩනැඟිලි කේන්ද්‍රයෙහි භූගතව පිහිටුවා ඇත.උපරිම ආරක්ෂාව තහවුරු කිරීම සහ අනවසර ඇතුළුවීම් වැළැක්වීම සඳහා සියලුම ආරක්ෂිත සේප්පු හා ලාච්චු ද්විත්ව යතුරු පද්ධතියකින් සවිමත්ව ඇත. ඉන් එක් යතුරක් ආරක්ෂිත සේප්පුවේ හිමිකරු අත ඇති අතර අදාළ බැංකුව භාරයේ අනෙක් යතුර පවතී. කුමන හෝ හේතුවකින් ගැනුම්කරු භාරයේ තිබූ යතුර අස්ථානගත වුවහොත් අදාළ ගැනුම්කරු විසින් ඒ බව ලිඛිතව බැංකුව වෙත දන්වා සිටිය යුතු අතර, අමතර වියදමක් දරමින් නැවත යතුරක් ලබාගත යුතු ය. අදාළ යතුරු නොමැතිව කිසිදු අයුරකින් මෙම ආරක්ෂක සේප්පු විවෘත වීමක් සිදුනොවේ.බැංකුව හා සිය ගනුදෙනුකරුවා අතර අන්‍යොන්‍ය විශ්වාසය පදනම් කරගත් සේවාවක් වශයෙන් මෙම සේවාව සැලකේ. බැංකුව විසින් සිදු කෙරෙනුයේ ස්වකීය ගැනුම්කරුගේ ඉල්ලුමට සරිලන පරිදි අදාළ ආරක්ෂිත සේප්පුව කුලී පදනම මත කිසියම් නිශ්චිත කාල සීමාවක් සඳහා ලබාදීම පමණි. එය සය මසක්, වසරක් හෝ ඉන් වැඩි කාලයක් විය හැක. ආරක්ෂක සේප්පුවේ හිමිකාරිත්වය ලද පසු එතුළ සුරක්ෂිතව තබනා දෑ තීරණය කෙරෙනුයේ අදාළ ගැනුම්කරුගේ රුචිකත්වය විසිනි.කිසියම් අවශ්‍යතාවකදී ආරක්ෂක සේප්පුව විවෘත කළ හැක්කේ ස්වකීය හැඳුනුම්පත හා අත්සන මගින් තම අනන්‍යතාව තහවුරු කළ හිමිකරු හා අදාළ බැංකුව යන දෙපාර්ශ්වය භාරයේ පවතින යතුරු යුගලම අගුළු විවෘත කිරීම සඳහා එකවර යොදාගතහොත් පමණි. එබැවින් සේප්පුව විවෘත කිරීම සඳහා හිමිකරුගේ පැමිණීම අනිවාර්ය වේ.විශේෂ උසාවි නියෝගයකදී අදාළ පාර්ශ්වයන්ගේ සහභාගිත්වයෙන් සේප්පුවල ඇසුරුම් කළ දෑ හෙළි කිරීමට හිමිකරුවෝ බැඳී සිටිති. ඒ හැර එහි අසුරා ඇති දෑ පිළිබඳ කිසිදු වගකීමක් බැංකුවට නොමැත.ආරක්ෂක සේප්පු හා ලාච්චු භාවිතයේදී පවතින ස්වාධීනත්වය, අධි ආරක්ෂිත භාවය හා රහස්‍යභාවය විසින් ඇති කෙරෙන ගැටලු ද නැත්තේ නොවේ. පසුගියදා ජෙනරාල් සරත් ෆොන්සේකා මහතාගේ බෑණනුවන් වන ධනුන තිලකරත්නගේ මවගේ නමින් පෞද්ගලික බැංකුවක ආරක්ෂක සේප්පු හතරක තිබී රුපියල් මිලියන 75 ක මෙරට හා පිටරට මුදල් නෝට්ටු තොගයක් අපරාධ පරීක්ෂණ දෙපාර්තමේන්තු නිලධාරින් විසින් සොයා ගැනීමත් සමඟ ආරක්ෂක බැංකු සේප්පු සංචිතය පිළිබඳ දැඩි සමාජ කතිකාවතක් නිර්මාණය වෙමින් පවතී.පෙර කී ලෙසට ආරක්ෂක සේප්පුවක ඇසුරුම් කළ දෑ පිළිබඳව වගකීම ඇත්තේ හිමිකරුට පමණක් බැවින් සහ ඇසුරුම් කළ දෑ පිළිබඳ දැනුවත්ව සිටින්නේ හිමිකරුම පමණක් බැවින්, ඔහුට හෝ ඇයට රිසි හා අවැසි ඕනෑම දෙයක් එහි අසුරා තැබිය හැක. මෙම තත්ත්වය අතිශයින් අවදානම් සහගත වන්නේ මිනිසුන්ගේ අපේක්ෂා සහ ඉලක්ක විවිධාකාර වන බැවිනි.ඔවුන්ගේ අවශ්‍යතාවන් ද ආශාවන් ද, පරමාර්ථයන් ද විවිධ ය. ඉමහත් උත්සාහයෙන් හා පරිශ්‍රමයෙන් උපයාගත් දෑ සොර සතුරන්ගෙන්, ගින්නෙන්, ස්වාභාවික උපද්‍රවයන්ගෙන් හා නන්විධ තර්ජනයන්ගෙන් රැකගත යුතු බව සැබෑය. එහෙත් එම සේවාවම අනිසි ලෙස පරිහරණය කොට සමාජ විරෝධීව සම්මත නීතියෙන් රිංගා යෑමට යමකු තැත් කරයි නම් ලත් තැනම එවන් පහත් උත්සාහයන්, පවත්නා නීති සංශෝධනය කර හෝ නව නිති සම්පාදනය තුළින් කෙසේ හෝ නවතාලිය යුතුම ය.අන් කිසිදු අපේක්ෂාවකින් තොරව සුරක්ෂිත බව සඳහා ම ආරක්ෂිත සේප්පු භාවිතයත් වෙනත් අපේක්ෂාවන් සඳහා ආරක්ෂිත සේප්පු භාවිතයත් අතර ඇති විෂම තත්ත්වයන් ගැන අලුතින් විමසන්නටත් ඒ වෙනුවෙන් සැලසුම් කරන්නටත් කාලය පැමිණ තිබේ.මන්දයත් සෑම ක්‍රියාවලියකම විෂම සිදුරු තිබිය හැකි බැවිනි.ප්‍රසන්න අමරනායක දිනේෂ් අල්විස්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002211</link>
    <topic>හමුදා ප්‍රධානීන් තමන් සේවය කරන රජයට අවනත විය යුතුයි</topic>
    <author>සාකච්ඡා කෙළේ සරත් පෙරේරා</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාකොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ මහාචාර්ය ලක්සිරි ප්‍රනාන්දුහිටපු හමුදාපතිවරයාට සානුකම්පිතභාවයක් දැක්වීමට ඉල්ලීම් කෙරුණත් ඊට වඩා රටේ නීතිය ක්‍රියාත්මකවීම පිළිබඳ ප්‍රශ්නයත්, මිලියන 20ක සාමාන්‍ය ජනයාගේ අනාගතය පිළිබඳ ප්‍රශ්නයත් වඩා වැදගත් බව මහාචාර්ය ලක්සිරි ප්‍රනාන්දු මහතා පවසයි.සිළුමිණ සමඟ ජෙනරල් ෆොන්සේකා මහතාට විරුද්ධව නැඟෙන චෝදනා ගැන විශේෂ සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කළේය.එහිදී සිළුමිණ නියෝජිතයා ඇසූ ප්‍රශ්න කීපයක් හා ඒවාට මහාචාර්යවරයා ලබාදුන් පිළිතුරු මෙසේය.* හිටපු හමුදාපතිවරයා අත්අඩංගුවට ගත්තෙ ඇයි කියල ඇතැමුන් නඟන ප්‍රශ්නයෙන්ම ඔබ සමඟ කෙරෙන කතාබහ ආරම්භ කළොත්?මෙම අත්අඩංගුවට ගැනීම පිළිබඳව විරෝධතාවක් මානව අයිතිවාසිකම් පදනම් කරගෙන ශ්‍රේෂ්ඨාධිකරණයට ඉදිරිපත් කර තිබෙනවා. මේ අත්අඩංගුවට ගැනීම පිළිබඳ කාරණයේදී ප්‍රධාන වශයෙන් කාරණා දෙකක් ඉස්මතු කරන්න පුළුවන්. ඉන් පළමු කරුණ කුමන වරදක් සම්බන්ධයෙන් ද ඔහු අත්අඩංගුවට ගත්තේ කියන කරුණ. නැතිනම් එය යුක්තිසහගත ද කියන කාරණය.දෙවැන්න එසේ අත්අඩංගුවට ගැනීමේදී යථා පරිපාටිය අනුගමනය කර තිබෙනවාද කියන කාරණය. මෙම දෙවැනි කාරණය සම්බන්ධයෙන් ශ්‍රේෂ්ඨාධිකරණයේ නඩුවක් පවරා තිබෙන නිසා ඒ සම්බන්ධයෙන් කතා කිරීමට මා අදහස් කරන්නේ නැහැ. නමුත් එසේ අත්අඩංගුවට ගැනීමට තුඩුදුන් කාරණා සම්බන්ධයෙන් සාකච්ඡා කිරීමේ හා අදහස් ප්‍රකාශ කිරීමේ වරදක් මා දකින්නේ නැහැ.ඊට හේතුව මගේ ඉහළම දැනුම පරිදි ඔහු අත්අඩංගුවට ගෙන තිබෙන්නේ යුද හමුදා පනතේ 57 වැනි වගන්තිය යටතේයි. පනතේ 57 වැනි වගන්තිය වගේම මේ ඉදිරිපත් වී ඇති කාරණා අනුව හමුදා පනතේ 114 මෙන්ම 129 වැනි වගන්තිත් මේ සම්බන්ධයෙන් අදාළ වන බව මගේ අදහසයි.කෙටියෙන් කිවහොත් ඔහු සම්බන්ධයෙන් යුක්තිය පසිඳලන ආයතනයන්ටත් සාමාන්‍ය සමාජයේ සිවිල් වැසියන්ටත් අදාළ වන ප්‍රශ්නය වන්නේ කුමනාකාරයෙන් හෝ රජය වෙනස් කිරීමට හෝ පෙරළා දැමීමට හා ඒ මඟින් ප්‍රජාතන්ත්‍රවාදය අනතුරට පත්කිරීමට ඔහු විසින් ක්‍රියාකර තිබෙනවාය යන කරුණයි.* මේ චෝදනාවට පදනමක් නැති බව නේද සරත් ෆොන්සේකා මහතා වෙනුවෙන් කතාකරන උදවිය කියන්නේ?මාගේ අදහස අනුව හිටපු හමුදාපති වරයා එසේ ක්‍රියාකර තිබෙන අතර එමඟින් මේ රටේ අප සියල්ලන් අගය කරන ප්‍රජාතන්ත්‍රවාදී ක්‍රමය සහමුලින්ම අතුරුදන් වීමේ අනතුරක් මතුව තිබුණා. ඒ සඳහා ඔහු ඒකාබද්ධ හමුදා මාණ්ඩලික ප්‍රධානියා වශයෙන් සිටියදීත් ඉන්පසුවත් ක්‍රියාකර තිබෙන බවයි පැහැදිලි වන්නේ.* ඇතැමුන් ඔහුට විරුද්ධව ඇති චෝදනා මොනවාද කියල අහනවා. මේ චෝදනා ගැන පැහැදිලි කිරීමක් කළොත්...?දේශපාලන විද්‍යාව හදාරණ කෙනෙක් හා එම විෂය පිළිබඳ මහාචාර්යවරයෙක් හැටියට කිව යුත්තේ කවුරුන් විසින් හෝ හමුදාව දේශපාලනයට මැදිහත් කිරීම ප්‍රජාතන්ත්‍රවාදයට ඇතිවන අනතුරක්. මේ සම්බන්ධයෙන් ප්‍රධාන වශයෙන් වගකිව යුත්තේ හමුදා ප්‍රධානීන්. හමුදා ප්‍රධානියෙක් තමන් සේවය කරන රජයට අවනත විය යුතු අතර රටේ දේශපාලන ප්‍රශ්න ගැන අදහස් ප්‍රකාශ කිරීම හෝ මතබේදයන්ට මැදිහත්වීම කිසිසේත්ම නොකළ යුතු කාරණායි.හමුදා ප්‍රධානියා හෝ එම ඉහළ නිලයන්ගේ ප්‍රධාන යුතුකම වන්නේ තමන්ට පහළින් සිටින නිලධාරීන් සියලුම සොල්දාදුවන් එසේ දේශපාලනයට මැදිහත්වීමෙන් වළක්වාලීමයි. එය හමුදා විනය සම්බන්ධයෙන් අත්‍යවශ්‍ය කරුණකි. දේශපාලන පක්ෂයකට බැඳීම ඔවුන්ට තහනම් දේශපාලන මතවාදයක් අනුගමනය කිරීම හෝ ප්‍රචාරය කිරීමත් ඔවුන්ට තහනම්.දේශපාලනය සම්බන්ධයෙන් මධ්‍යස්ථවීම අපක්ෂපාතවීම තමයි ඔවුන්ගෙන් අදහස් කරන්නේ. හිටපු හමුදාපතිතුමා ඒකාබද්ධ හමුදා මාණ්ඩලික නිලධාරි තනතුරට පත්වීමටත් කලින් එනම් ඔහු හමුදාපතිව සිටියදීත් යම් යම් දේශපාලන කාරණා සම්බන්ධයෙන් මත ප්‍රකාශ කරමින් විරුද්ධවාදීන් විවේචනය කිරීමෙන් ක්‍රියා කළ බවයි මගේ නිරීක්ෂණය. යුද කාලයක් යටතේ ඇතිවුණ උණුසුම අනුව මෙය මෙසේ සිදුවුණා යැයි නොසලකා හැරීමට සමහර විට හැකියාවක් තිබිණි.හමුදාවේ සිටින කිසිම පුද්ගලයකු විශ්‍රාම යෑමෙන් පසුව දේශපාලනයට පිවිසීමේ මූලික වරදක් මා දකින්නේ නැහැ. නමුත් මගේ පුද්ගලික මතය නම් හමුදා ප්‍රධානියකු පොලිස්පතිවරයකු, අග්‍රවිනිශ්චයකාරවරයකු හෝ ශ්‍රේෂ්ඨාධිකරණ විනිශ්චයකාරවරයකු විශ්‍රාම යාමෙන් පසුව වුවද දේශපාලනයට පිවිසීම එතරම් හොඳ සම්ප්‍රදායක් නොවන බවයි.එසේ වන්නේ යමකු එසේ කිරීමෙන් සේවයේ යෙදී සිටින අයට වැරදි පූර්වාදර්ශයක් සැපයෙන අතර ඒ මඟින් සේවයේ යෙදී සිටින නිලධාරීන් දේශපාලනයට මැදිහත්වීමේ පෙළඹවීමක් ඇතිවන නිසා අධිකරණයේ හෝ යුද හමුදාවේ හෝ ස්වාධීනත්වය මේ මඟින් ඛාදනය වීමට ඉඩ තිබෙනවා. නමුත් මෙය සහමුලින් තහනම් කළ හැකි කාරණාවකුත් නොවෙයි. මෙය ප්‍රතිපත්තියක් හෝ සම්ප්‍රදායක් වශයෙන් අනුගමනය කළ යුතු කරුණක් ලෙසයි කියන්න පුළුවන්.* ඔබ ඔහොම කිව්වත් හමුදාවෙන් දේශපාලන බිමට අවතීර්ණය වූ දීප්තිමත් චරිත තියනව නේද?ඔව්. මීට කලින් ලංකාව තුළත් ලෝකයේ බොහෝ ප්‍රජාතන්ත්‍රවාදී රටවලත් උසස් හමුදා නිලධාරීන් දේශපාලනයට ප්‍රවේශ වූ බව සත්‍යයක්. මෙමඟින් ඔවුන් එම රටවලට මහඟු කාර්යභාරයක් ද ඉටුකර තිබෙනවා. ඇමරිකා එක්සත් ජනපදයේ කීර්තිමත් ජනාධිපතිවරයකු වූ අයිසන්හවර් මීට හොඳම උදාහරණයක්.නමුත් මෙසේ සිදුව තිබෙන්නේ තමන් විශ්‍රාම ගොස් කාලයක් ගතවීමෙන් අනතුරුවයි. මේ මඟින් ක්‍රමිකව එවැනි පුද්ගලයකුව සිවිල් සමාජයට පිළිගැනීමට පුළුවන් වී තිබෙනවා. අප ඉදිරියේ මතුව තිබෙන ප්‍රශ්නය නම් හිටපු හමුදාපතිතුමා දේශපාලනයට පිවිසීම සඳහා ඉල්ලා සිටීමත් ඉල්ලා අස්වීමට කලින්ම දේශපාලනයට පිවිස තිබුණා යැයි පැහැදිලිව පෙනීමට තිබෙන නිසයි.මෙය අතිශයින්ම අනතුරුදායක කාරණයක් වන්නේ එසේ කිරීමෙන් පවතින හමුදාව තුළ අද ඇතිකර තිබෙන්නාක් මෙන් විශාල ඝර්ෂණයක් හා පිල් බෙදීමක් ඇතිවන නිසයි.මෙය වඩාත්ම භයානක වන්නේ මේ තත්ත්වය ඇතිව තිබෙන්නේ අවුරුදු තිහක් පමණ දිග්ගැස්සුණ ත්‍රස්තවාදී ව්‍යාපාරයක් ඉතාමත් අමාරුවෙන් පරාජය කර තිබෙන මොහොතක වන නිසයි. මෙමඟින් තමන් සේවය කළ හමුදාවෙත් හමුදාව තුළ එක්තරා විශාල ව්‍යාකූලත්වයක් ඇතිකිරීමටත් හමුදාව පවතින රජයට විරුද්ධව සෘජු ලෙස හෝ වක්‍රාකාරයෙන් පෙළඹවීමටත් ක්‍රියාකර තිබෙන නිසයි.මෙය දැනුවත්ව කළත් නොදැනුවත්ව කළත් වරද වරදක්මයි. මෙය වඩාත් අනතුරුදායක වන්නේ ඔහු යුද වීරයකු ලෙස හමුදාව තුළත් ඉන් පරිබාහිරවත් පිළිගැනීමක් තිබෙන තත්ත්වය තුළයි. එම පිළිගැනීම වැරැදි ආකාරයෙන් භාවිතා කිරීම දේශපාලනයට පිවිසීම තුළත් ඔහු විසින් ඉන්පසු කරන ලද ප්‍රකාශ හා ක්‍රියා තුළත් පැහැදිලිව දකින්න පුළුවන්.* ඔහු යුද වීරයකු ලෙස රටේ නම දිනා හමුදා සේවයේ යා හැකි ඉහළටම නැගුණා. ඒ අවස්ථා ඔහුට ලැබුණේ කීර්ති ප්‍රශංසා මිසක් නැගුණ චෝදනාවක් නැහැ. මොනවද ඔහු කළ වැරැදි කියන එක දිගින් දිගට නැගුණ චෝදනාවක් නේද?මේ සම්බන්ධයෙන් මා දැක ඇති තොරතුරු නැති වුණත් ආරක්ෂක අමාත්‍යාංශය විසින් හා පුවත්පත්වල ප්‍රසිද්ධ වී ඇති කාරණා අනුවත් දේශපාලනයට පිවිසීමට පසු හා පිවිසීමට කළින් ඔහු විසින් යෝජනා කර ඇති, ප්‍රකාශ කර ඇති හා ක්‍රියා කර ඇති කරුණු අනුවත් හමුදා පාලනයක් ඇති කිරීමේ සූදානමක් පිළිබඳ යම් කිසි සාධාරණ සැකයක් මතුවන බව ප්‍රකාශ කළ හැකියි.මේ සම්බන්ධයෙන් මා ප්‍රථමයෙන්ම දැනගන්නේ මැයි මාසයේ සිදුවූ එල්ටීටීඊ පරාජයට අනතුරුව ආරක්ෂක මණ්ඩලය තුළ යුද හමුදාව තවත් භටයන් ලක්ෂයක ප්‍රමාණයකින් වැඩි කිරීමටත් යුද හමුදා බළකායන් සෑම නගරයකම පිහිටුවීමටත් ඔහු යෝජනා කර තිබීමයි. මේ සම්බන්ධයෙන් ජනාධිපතිවරයාගේ අනුමැතිය කිසිසේත් නොලැබුණ බවත් එය විවේචනයට භාජනය වූ බවත් ප්‍රසිද්ධ වී ඇති කාරණායි.මීට අතිරේකව මෙම කාලය තුළම ඔහු විසින් හමුදාවේ යම් යම් වෙනස්වීම් හා ස්ථානගත කිරීම් කර ඇති බවට ප්‍රසිද්ධ වී තිබේ. මෙසේ යෝජනා කර තිබූ හිටපු හමුදාපතිතුමාගේ අධිකාරිවාදී ස්වභාවය සමග මේ යෝජනා සලකා බලන විට එය ප්‍රජාතන්ත්‍රවාදී ක්‍රමයට හා රාජ්‍ය ක්‍රමයට අනතුරක් හා තර්ජනයක් ඇති කළ බව නොඅනුමානයි.මේ ගැන සාධාරණ සැකයක් ඇති වූ බවත් ඒ සම්බන්ධයෙන් සමහර විට ඉන්දීය රජය සමග පවා සාකච්ඡා කරන ලද බවත් ප්‍රකාශ වී තිබේ. මෙය මියන්මාරයේ තත්ත්වයට සමාන විය හැකි බවත් ප්‍රකාශ වී තිබේ. එසේම මෙම කාලයේදී තවත් ආයුධ තොග ගැනීමට අරමුණු කර තිබීමත් සැකයට භාජනය වන කාරණා වේ. මේ කිසිම දෙයක් යුද්ධයක් අවසානයකට පසුව අත්‍යවශ්‍ය වූ දේවල් නොවන නිසායි.එය සැලසුමක් පිළිබඳව සැක කිරීමට සාධාරණ පදනමක් තිබූ බව මගේ මතයයි. මේ සම්බන්ධයෙන් තොරතුරු සමහරක් පෙබරවාරි 13 වැනි දින ඩේලි මිරර් පත්‍රයට ලියන ලද ලිපියක් මගින් ඩී. බී. එස්. ජෙයරාජ් මහතා විසින් ද සඳහන් කර තිබේ.මා හිතන හැටියට ඔහු හමුදාපති තනතුරෙන් වෙනස් කර ඒකාබද්ධ හමුදා නිලධාරි තනතුරකට පත්කරන ලද්දේ මෙවැනි අනතුරක් වැළැක්වීම සඳහා කියල හිතන්න පුළුවන්.* මෙතනදි වුණත් ඔහු අදහස් කළේ හමුදාව නිරතුරු ශක්තිමත්ව තැබීම කියල තර්ක කරන්න පුළුවන් නේද?ඇත්ත වශයෙන් ම යුද්ධය අවසාන වීමෙන් අනතුරුව අවශ්‍ය වන දෙයක් නම් යුද හමුදා සෙබළුන්ගේ ප්‍රමාණය ක්‍රමානුකූලව අඩු කිරීම මිස වැඩි කිරිම නොවේ. මක්නිසාද අධික යුද වියදම් ආර්ථිකයට විශාල බරක් වන අතර එය ජනතාවට ඉසිලීමට සිදුවූයේ ත්‍රස්තවාදී තර්ජනය නිසායි.දේශපාලන වශයෙන් ත්‍රස්තවාදී තර්ජනය තාමත් තිබුණත් යුද වශයෙන් තර්ජනයක් මේ වන විට නැහැ. එමෙන්ම අපේ රටට විදේශ තර්ජනයක් ද නැහැ. ශ්‍රී ලංකාවේ ආරක්ෂාව සම්බන්ධයෙන් ඉදිරියට වැදගත් වනු ඇත්තේ පාබල හමුදාවනට වඩා නාවික හමුදාව හා සමහරවිට ගුවන් හමුදාවයි. ඒ නිසා පාබල හමුදාව විශාල කිරීම සමාජය මිලිටරිකරණයක් හා සමානයි.* යුද අපරාධ චෝදනාව පිළිබඳව කතාවත් මේ කතා අස්සේම මතුවන තවත් චෝදනාවක්. මේ පිළිබඳවත් පැහැදිලි කිරීමක් කළොත්...?යුද අපරාධ ගැන ප්‍රශ්න මතු කරන්නේ මේ රටේ විරුද්ධවාදීන් එල්ටීටීඊ හිතවාදීන් හා නොදැනුවත්කම නිසා සමහර පිරිස් විසිනුයි එවැන්නක් හිටපු හමුදාපතිවරයකු විසින් මතු කිරීම අතිශයින්ම පුදුම සහගත වන අතර එය සාධාරණ සැකයකට තුඩු දේ. මේ සම්බන්ධව ඔහු කර ඇති ප්‍රකාශ ගණනාවක් තිබේ. එම ප්‍රකාශ සියල්ල සීරුවෙන් විශ්ලේෂණය කළ විට ඔහුගේ ආවේගයන් තුළ තිබෙන ව්‍යාකූලත්වය සහ එම ප්‍රකාශ වල තිබෙන පදනම් විරහිත භාවය පමණක් නොව සමහරවිට එම ප්‍රකාශ කරනු ලබන්නේ ද්වේශ සහගත චේතනාවෙන් බව පැහැදිලියි.මෙම ප්‍රකාශ විශ්ලේෂණය කිරීම ඇතැම් විට යෝධ ශාස්ත්‍රීය ග්‍රන්ථයකට පදනම විය හැකියි. මක්නිසාද ප්‍රථමයෙන්ම 2009 අගෝස්තු මාසයේදී අම්බලන්ගොඩ දී කරන ලද ප්‍රකාශය යුද අපරාධ ගැන උදම් ඇනීමක් හා සමානයි. මෙම ප්‍රකාශය යුද අපරාධ පිළිගැනීමක් වශයෙන් ඇමරිකානු කොන්ග්‍රසයට ඉදිරිපත් වූ වාර්තාවක සඳහන් වී තිබේ. එම උදම් ඇනීම නිසා වරදකරු විය හැකිව තිබෙන්නේත් ඔහුම මිස වෙන කවරකුවත් නොවේ.මේ තමාගේම කතාවෙන් එල්ල වූ චෝදනාව නිසාදෝ ඔහු වොෂින්ටනයට ගොස් පැමිණිමෙන් අනතුරුව දෙසැම්බර් 13 වැනිදා කරන ලද්දේ යුද අපරාධ පිළිබඳ අනියම් චෝදනා තමන්ගේ විරුද්ධවාදීන්ට එල්ල කිරීමයි. එහිදී කියා සිටියේ සුදු කොඩි රැගෙන පැමිණි එල්ටීටීඊ නායකයන් ඇතුළු පිරිසකට බාර වීමට අවස්ථාව නොදී වෙඩි තැබීමට ආරක්ෂක ලේකම් 58 වැනි සේනාංකයේ අණදෙන නිලධාරී ශවේන්ද්‍ර සිල්වා මහතාට වැරැදි උපදෙස් දී ඇති බවයි.ඔහු එය කියන ලද්දේ ඇසූ දුටු කරුණක් වශයෙන් නොව තවත් පුවත්පත් කලාවේදියකුගෙන් අසා දැන ගත් දෙයක් ලෙසයි. මෙය පදනම් විරහිත චෝදනාවක් වූවා පමණක් නොව මෙරට අපකීර්තියට පත්කිරීම සඳහාත් හමුදාව අපකීර්තියට මෙන්ම අනතුරට පත් කිරීම සඳහාත් ප්‍රකාශය කර තිබුණේ ඉංගි‍්‍රසියෙන් පළවන සන්ඩේ ලීඩර් සතිඅන්ත පුවත්පතටයි.* ත්‍රස්තවාදයට විරුද්ධ සටන රාජ්‍යයට විරුද්ධව අවි ගත් කණ්ඩායමක් විනාශ කිරීමට කෙරුණ නීත්‍යනුකූල සටනක්. මේ පිළිබඳව කිසිවකුට හමුදාවට විරුද්ධව යුද අපරාධ චෝදනා නගන්න බැහැනේ...?හිටපු හමුදාපති අත්අඩංගුවට ගත් දිනයේ ඊට පැය කීපයකට කළිනුත් ඔහු බීබීසී ගුවන් විදුලියට යුද අපරාධ සම්බන්ධයෙන් යුද අධිකරණයක් ඉදිරියේ සාක්ෂි දීමට තමන් කැමැති යැයි ප්‍රකාශ කර තිබුණා.මේ සම්බන්ධයෙන් ප්‍රථමයෙන් ම කිවයුත්තේ ඔහුගේ ප්‍රකාශ එකිනෙකට පරස්පර විරෝධී බවත් ඒවා ද්වේශ සහගත බවත් කිසියම්ව පදනමක් නැතිව මෙම ප්‍රකාශ කර ඇති බවත්ය. යුද ක්‍රියා තුළ මානුෂවාදී නීතියට විරුද්ධ පටහැනි යමක් සිදුවුණා නම් ප්‍රධාන වශයෙන් වගකිව යුතු හමුදාපතිවරයා වන අතර වෙනත් කෙනෙකුගේ එවැනි වරදක් සිදුවුණි නම් ඒවා වාර්තා කළ යුතුව තිබුණේ රටේ සේනාධිනායකයා වශයෙන් ජනාධිපතිතුමාටයි.මෙවැනි කරුණු ගැන එසේ වාර්තා කර අභ්‍යන්තර වශයෙන් පිළියමක් හෝ විභාගයක් ඉල්ලා සිටීම වෙනුවට මාස ගණනාවක් ගතවීමෙන් පසුව ඒවා ගැන ජාතික හා ජාත්‍යන්තර පුවත්පත් ආයතනවලට ප්‍රකාශ කිරීම ද්වේශ සහගත පරමාර්ථ ඇතිව කරන ලද්දක් බව පෙනී යයි.මා හිතන හැටියට මෙම මතබේදාත්මක ප්‍රකාශය තුළ හිටපු හමුදාපතිවරයා විසින් ප්‍රධාන සදාචාරාත්මක මූලධර්ම කීපයක් උල්ලංඝනය කර තිබේ.මේ රටේ මානව අයිතිවාසිකම් කඩවීම පිළිබඳ විභාග හා එම අයිතීන් රැකදීම පිළිබඳ අයිතිය ශ්‍රේෂ්ඨාධිකරණය සතුව පවතී. එපමණක් නොව යම්කිසි යුද අපරාධයක් සිදුවුණා නම් එය විභාග කිරීමට යුද හමුදා පනතක් පවතී.* නීතිය යුක්ති සහගත විය යුතුවාක් මෙන්ම එය ක්‍රියාත්මක කිරීම යුක්තිසහගත බව පෙනී යා යුතු යැයි ද නියමයක් තිබෙනවා. ඇයි මේ චෝදනා සිවිල් උසාවියකට නොගෙනියන්නේ කියන කතාව ගැන ඔබ කුමක්ද කියන්නේ?ඔහු විසින් කරන ලදැයි සාධාරණ ලෙස සැක සිතන කාරණා මා හිතන හැටියට යුද අධිකරණයකදී මෙන්ම සිවිල් අධිකරණයකදී ද ඉදිරිපත් කර විභාග කළ හැකි කාරණායි. මගේ පුද්ගලික මතයේ හැටියට ඒවා සිවිල් අධිකරණයක් ඉදිරියේ විභාග කළා නම් වඩා යහපත්. නමුත් යුද අධිකරණයකට ඒවා ඉදිරිපත් කර ඒවා විභාග කිරීමේ කිසිම වරදක් මා දකින්නේ නැත. හේතුව එසේ වරද සහගත යැයි පෙන්වා දී ඇති කරුණු යුද හමුදා නීතියටත් යුද හමුදා විනයටත් පටහැනි වන නිසායි.සමහරවිට හමුදාව පැත්තෙන් බලනකළ ඉදිරි කාලයේ හමුදා විනය ආරක්‍ෂා කිරීම සඳහා හමුදා අධිකරණයක් ඉදිරියට ඔහුව නොයැවීම වැරදි පූර්වාදර්ශයක් විය හැකියි. විශේෂයෙන් ම හමුදාව හැරගියවුන්ට ආරක්‍ෂාව දීමේ සාක්ෂි පවතී නම් එය බරපතල වරදක් වන නිසයි. ඒ මඟිනුත් හමුදා කුමන්ත්‍රණයක සැකය මතුවන අතර එය හමුදා පනත යටතේත් වෙනත් අණ පනත් යටතේත් විශාල වරදක් වනවා.එසේම හමුදා අධිකරණ මේ රටේ අධිකරණ ක්‍රමයට යටත්. එම අධිකරණ තුළ වුවත් ස්වාභාවික යුක්තිය ආරක්‍ෂා වීමේ ප්‍රතිපාදන පවතින අතර එයින් දෙනු ලබන තීන්දුවක් පිළිබඳව ශ්‍රේෂ්ඨාධිකරණයට නැවත අභියෝගයක් ඉදිරිපත් කිරීමේ හැකියාව පවතී. මේ සම්බන්ධව නඩුවක් දැනටමත් ශ්‍රේෂ්ඨාධිකරණයේ විභාග වන නිසා ඒ සම්බන්ධව නිර්ණයන් ඉදිරියේ කරනු ඇති.* ඔහුව අත්අඩංගුවට ගැනුණේ දේශපාලන ප්‍රතිවාදියා වීම නිසා කියලත් චෝදනා නැඟෙනවා?ජනාධිපතිවරණයට අනතුරුව හා පාර්ලිමේන්තු මැතිවරණයට කළින් ඔහු අත්අඩංගුවට ගැනීම නිසා මෙහි අපේක්‍ෂාව පිළිබඳව සැකයක් සමහර කොටස් අතර මතුවිය හැකියි. ඔහු ප්‍රධාන වශයෙන් දේශපාලනයට ඉදිරිපත් වුණේ් ජනාධිපති අපේක්ෂකයා වශයෙන්. ඔහුව ජනාධිපතිවරණයට කළින් අත්අඩංගුවට ගත්තා නම් මෙම සැකය වඩාත්ම මතුව ඒමට හැකියාව තිබුණා.එය ඇතැම් විට වරද සහගත වීමටද ඉඩ තිබුණි. ඒ නිසා ජනාධිපතිවරණයට පසුව අත්අඩංගුවට ගැනීම වඩා සාධාරණයි. ඔහු අද එම ජනාධිපති අපේක්‍ෂකයා නොවේ. ඔහු අත්අඩංගුවට ගෙන තිබෙන්නේ හිටපු හමුදා නිලධාරියකු වශයෙනි. ඔහු අත්අඩංගුවට ගෙන ඇත්තේ සාමාන්‍ය සිවිල් වැසියෙක් වශයෙන් නොවේ. හමුදා සේවයෙන් ඉවත්ව මාස හයක් ගතව ඇති නිසා එය නීත්‍යනුකූලව වරද සහගත යැයි ප්‍රකාශ වුවත් හමුදා පනතේ 57 වැනි වගන්තියේ 2 වැනි කොටස කියැවීමෙන් පැහැදිලි වන්නේ කැරලි ගැසීම, හමුදාව අතහැර යාම, වැරැදි ලෙස හමුදාවට බඳවා ගැනීම වැනි වැරැදි සම්බන්ධයෙන් එම මාස හය සීමාවක් නොවන බවයි.එසේම ඔහු අත්අඩංගුවට ගැනීමේදී යම් යම් අඩුපාඩු වී ඇත්නම් මගේ අදහස ඒවා අප්‍රධාන කාරණා වනවා මිස ඒවා ප්‍රධාන කාරණා වීමේ හැකියාවක් නැහැ.සාකච්ඡා කෙළේ සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af10022110</link>
    <topic>පුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධන</topic>
    <author/>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාසීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) නිර්මාතෘ ඩී.ආර්.විජයවර්ධන ශ්‍රීමතාණන් ගේ 124 වැනි ජන්ම දින සැමැරුම ලබන අඟහරුවාදාට (23) යෙදී ඇත. මේ ඒ නිමිතිකොට පළවෙන සැමැරුම් ලිපියකි.ඩී.ආර්.විජයවර්ධන මහතා මෙරට පුවත්පත් කලාවට නිදහස් අරගලයට හා ජාතික ඉතිහාසය හැඩගැස්වීමට මෙහෙවරක් කළේ ද යන්න පැහැදිලි වන්නේ එතුමා නොවන්නට මෙරට ඉතිහාසය කෙබඳු ආකාරයකට වෙනස් වේදැයි සිතූ කල්හිය. ඔහුට පූර්ණයෙන් ශක්තිමත් පදනමක සිට පුවත්පත් කලාවක් පවත්වාගෙන යෑමට මෙරට කිසිදු ලාංකිකයකු සමත් නොවීය. ඉන් පෙර ලොබපස් මහතා ’ඡ්යචථඪදඥප’ පත්‍රය ද හෙක්ටර් වෑන් කියුලෙන්බර්ග් මහතා ’ධ්දඤඥනඥදඤඥදබ’ පත්‍රය ද සොයිසා පවුල ’ඉබචදඤචපඤ’, ර්ධපදඪදඨ ඹ්ඥචඤඥප පුවත්පත් ද ශ්‍රීමත් ජී.රාමනාදන් මහතා හා ජයවර්ධන පවුල’ඛ්ඥරතධදඥඵඥ’ පත්‍රය ද එළි දැක්වූහ. එහෙත් මේ එකකුදු විජයවර්ධනයන්ගේ ප්‍රයත්නය මෙන් ස්ථිරසාර ලෙස මෙරට ස්ථාපිත නොවිණි.බ්‍රිතාන්‍ය ජාතිකයන්ට මෙරට මුළුමනින්ම යටත්විජිතයක් ලෙස පැවැති සමයේ එතුමා 1886 පෙබරවාරි 23 වැනිදා සේදවත්ත ග්‍රාමයේ විසූ ඩී.ජී.විජයවර්ධන මුහන්දිරම් රාලහාමි සහ හෙලේනා විජයවර්ධන යන දෙපළගේ තෙවැනි දරුවා ලෙස දොන් රිචඩ් විජයවර්ධන ජන්ම ලාභය ලැබුවේය. මෝදර ශාන්ත තෝමස් විද්‍යාලයෙන් මුලික අධ්‍යාපනය ලැබූ එතුමා උසස් අධ්‍යාපනය ලබනු පිණිස එංගලන්තයේ කේම්බ්‍රිජ් විශ්වවිද්‍යාලයට ඇතුල් විය.ඒ කාල වකවානුවේ විජයවර්ධනයන්ගේ අවධානය දේශපාලනය කෙරෙහි යොමු විය. ඉන්දීය ජාතික සටනේ නායක ක්‍රිෂ්ණ ගෝපාල්, ඉංග්‍රීසි ජාතික නීතිඥ එෆ්.එච්.එම්.නෝබට්, ශ්‍රී නේරු මෙරට කීර්තිමත් ලාංකිකයන් වූ පොන්නම්බලම් අරුණාචලම්, ශ්‍රීමත් ජේම්ස් පීරිස්, ශ්‍රීමත් අර්නස්ට් ද සිල්වා, වී.ඊ.කේනමන් ආදීන්ගේ ඇසුර ඒ සමයේදී එතුමාට ලැබිණි. අධ්‍යාපන කටයුතු නිමකොට විජයවර්ධනයන් මෙරට සම්ප්‍රාප්ත වූයේ බැරිස්ටර්වරයකු ලෙසයි. එහෙත් ඔහු නීතිඥ වෘත්තියට එතරම් ප්‍රිය නොකළ හෙයින් නොබෝ කලෙකින් ඊට සමුදුන්නේ ය.වචනයේ පරිසමාප්ත අරුතින්ම දේශප්‍රේමියකු වූ එතුමා චතුර කථිකයකු නොවූ හෙයින් වාග් චාතුර්යයෙන් ජනතාව පෙලැඹවීමේ ශක්තිය තමා තුළ නැතැයි සිතුවේය. එහෙයින් පුවත්පත් කලාව ඔස්සේ ජනමතය හැඩගැස්වීමේ කාර්යයට විජයවර්ධනයන්ගේ අවධානය යොමු විය.එහිලා ඇවැසි මහා පෞරුෂය ද සිය පියාගෙන් උරුම වූ ශූර ව්‍යාපාරික ඥානය ද ඔහු තුළ තිබිණි. එක් අතකින් දිනමිණ පුවත්පතේ කර්තෘවරයා වූ එම්.එස්.පෙරේරා මහතාගේ අභාවයෙන් පසු එය වැසී යන තත්ත්වයක් එවකට තිබූ අතර, අනෙක් අතින් සුරාබදු පනතට විරුද්ධ ජනමතයක් ගොඩනැංවීමට සිංහල පුවත්පතක අවශ්‍යතාව පැනනැඟී තිබිණි. දිනමිණ පුවත්පත වැසී යාමට ඉඩ නොදී එය රැක ගැනීමට සිතූ® එතුමා 1914 දී එය මිලට ගත්තේය.පත්‍රය පළමුවෙන් පළ කෙරුණේ කොටුව වේල්ල වීදියේ පිහිටි කාර්යාලයකය. පසුව කොළඹ කොටුවේ දැනට ඩී.ආර්.විජයවර්ධනයන් නමින්ම ස්ථාපිත මාවතේ ලේක්හවුස් මන්දිරය එතුමාගේ මඟපෙන්වීමෙන් ඉදිවිය. ඓතිහාසික යුග නියෝජනය කරන විචිත්‍ර කැටයමෙන් අලංකාර කොට තැනූ ඒ මන්දිරය ‘පත්තර මහගෙදර’ ලෙස සම්භාවනාවට පාත්‍ර වෙමින් එදා මෙන් අදත් එක ලෙස විරාජමාන වේ. 1923 ’ර්‍ණඕඉඡ්අඍඡ්අ’ පත්‍රය ද මිලට ගත් විජයවර්ධනයන් තම පුවත්පත් නිදහස් සටන මෙහෙයවීමෙහිලා උපයුක්ත කොට ගත්හ. ශ්‍රීමත් පොන්නම්බලම් අරුණාචලම්ගේ ද උපදෙස් ලැබ ඔහු 1918 දී ’ච්ඒධ්ඹ්ක ව්ඡ්එඉ’ පුවත්පත ආරම්භ කළේය.1930 දී එතුමා ඇරඹූ පුවත්පත ‘සිළුමිණ’ නම් වූ අතර එය කලක් ‘සත දහයේ විශ්වවිද්‍යාලය’ ලෙසින් සම්භාවිත විය.1932 ‘තිනකරන්’ නමින් ද 1948 ‘වාරමංජරී’ නමින් ද දෙමළ පුවත්පත් ද්විත්වයක් නිකුත් කිරිමට ද එතුමෝ මූලික වූහ. කෘතහස්ත පත්‍රකලාවේදීන්ට වැඩි වැටුප් හා වරප්‍රසාද ලබාදී තම ආයතනය තුළ රඳවා ගැනීමේ සියුම් ඥානයක් විජයවර්ධනයන්ට තිබිණි.මාර්ටින් වික්‍රමසිංහයන්ගේ ‘උපන්දා සිට’ මීමන ප්‍රේමතිලකයන්ගේ ‘මගේ ප්‍රේමය, කලාව හා ජීවිතය’ යන අපදාන ග්‍රන්ථවල එතුමා ගැන සඳහන් කරුණුවලින් මේ බැව් පසක් වේ.1948 පෙබරවාරි 04 වැනිදා නිදහස ලැබීමෙන් පසු එවකට අගමැති ඩී.එස්.සේනානායක මහතා විජයවර්ධනයන්ගේ ජාතික මෙහෙවරට ප්‍රශංසා කළේය. පත්‍රකලාව ඔස්සේ නිදහස් අරගලය ක්‍රියාත්මක කළ ජාතිත වීරයකු ලෙස විජයවර්ධනයන් සදානුස්මරණීය වේ.ලංකා පාබල හමුදාවේ ලුතිනන්වරයකු ලෙස ද විජයවර්ධන මහතා කලක් ක්‍රියා කළේය. ලංකා විශ්වවිද්‍යාලය පේරාදෙණියේ ස්ථාපිත කිරීම උදෙසා ද එතුමෝ පුරෝගාමී වූහ.පේරාදෙණිය සරසවියේ වෙසෙන භික්ෂූන් වහන්සේට සංඝාරාමයක් ඉදිකිරීම එතුමා අතින් ඉටු වූ පුණ්‍යකර්මයකි.මෙරට ප්‍රමුඛ පෙළේ විහාරස්ථානවලට ධන පරිත්‍යාග කරමින් බෞද්ධ ප්‍රතිපත්ති මත දිවි ගෙවූ විජයවර්ධන මහතා 1950 මැයි 13 වැනිදා දැයෙන් සදහටම සමුගත්තේ අමරණීය නාමයක් ඉතිරි කොට තබමිනි. ඩී.ආර්.විජයවර්ධනයන් කායිකව මෙලොව හැර ගොස් වසර 60කට ආසන්නය. එහෙත් ඔහුගේ අනුහාසාත්මක යෝධ සෙවණැල්ල වූ පත්තර මහගෙදර හෙවත් ලේක්හවුස් ආයතනය එදත් අදත් හෙටත් නොනැසී පැතිර තිබෙන බව මා අමුතුවෙන් කිව යුතුද?නුවන් නයනජිත් කුමාර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002213</link>
    <topic>භික්ෂු දේශපාලනය යනු යහමඟ පෙන්වා දීමයි</topic>
    <author>සකස් කෙළේ සුභාෂිණි ජයරත්න</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාමහාචාර්ය කුඹුරුගමුවේ වජිර හිමිසමාජ විද්‍යානුකූලව සමාජයේ පවත්නා විවිධාකාර සංස්ථා අතර එකිනෙක නොබිඳිය හැකි දැඩි සම්බන්ධතාවක් පවතී. ආගම හා දේශපාලනය යන එකිනෙකට වෙනස් වූ සමාජ සංස්ථා දෙක අතර ද ඇත්තේ මෙසේ නොබිඳිය හැකි සම්බන්ධතාවකි. මහින්දාගමනයෙන් මෙරට ජාතින් බුදු දහම වැලඳ ගැනීමත් සමඟම රජුට ආගම ධර්මය කියා දී රාජ්‍ය තන්ත්‍රයට ද බුදු දහම ඇතුළුවීම ඉතිහාසයේ පළමු අවස්ථාවයි. එදා සිට රාජ්‍ය පාලනය ආගමට ධර්මයට අනුකූලව පවත්වාගෙන යාමට සැම රජකුම කටයුතු කළේය. රාජ්‍ය පාලනයට ආගම ධර්මය අනුගත වීම දැහැමි පාලන තන්ත්‍රයක පෙර නිමිති විය.දෙවන පෑතිස් රජුගෙන් ආරම්භ වූ මේ තත්ත්වය ඉතිහාසය පුරා දැකිය හැකි විය. මේ තත්ත්වය පවත්වා ගෙන යාමට මෙන්ම බෞද්ධාගම ආරක්ෂා කිරීමට ද රාජ්‍ය පාලකයෝ මෙන්ම අන්‍ය ජාතික රජවරු ද තම ආගම ජාතිය කුමක් වුවත් රටේ ආගමට අනුවම කටයුතු කිරීමට උත්සුක වූහ. වසර 40 ක් රට පාලනය කළ දකුණු ඉන්දීය පාලකයෙක් වූ එළාර පවා මිහිඳු හිමියන් ගොඩනඟා ගත් පදනම විනාශ කිරීමට තරම් දරුණු වූයේ නැත.රටේ ආගමේ මුදුන්මල්කඩ වූ ශ්‍රී මහ බෝධින් වහන්සේ ආරක්ෂා කැරිණි. ඉතිහාසයේ සඳහන් වන අන්දමට දිනක් එළාර තම රථයේ ගමන් කරන විට රථයේ වැදී චෛත්‍යයකට සුළු හානියක් වී ඔහු දැඩි ලෙස එයින් කම්පා වූ බව කියැවේ. මෙලෙස අතීතයේ දැඩි ලෙස ආගම හා දේශපාලනය අතර සම්බන්ධතාවක් තිබූ අතර සැම විටම රාජ්‍ය පාලකයා බුද්ධාගමට අනුකූලව රාජ්‍ය පාලනය කළ යුතු යැයි තරයේ විශ්වාස කෙළේය. එය නොවෙනස් වූ දැඩි පදනමකි.දළදා හිමි ලංකාවට වැඩම කිරීමෙන් අනතුරුව මුළු රටම දළදා හිමිට බාර විය. එමඟින් අනාගතයේ ද මේ තත්ත්වය නොවෙනස්ව පවත්වා ගෙන යාමට එමඟින් දැඩි රුකුලක් සැපයිණි. දුටුගැමුණු පාලන සමයේදී මේ තත්ත්වය වඩාත් තහවුරු වූ අතර එදා දුටුගැමුණු රජු රුහුණේ සිට සටන් වැදුණේ ආගම දහම, රට ආරක්ෂා කර ගැනීමටය. එදා ඒ සටනට භික්ෂුන් වහන්සේලා පවා සහභාගි විය. එකම තේමාව වූයේ ද රට ජාතිය මෙන්ම ආගම සුරැකීමයි. ඉතිහාසයේ සර්වඥ ධාතුන් පවා සටන් පෙරමුණට ගෙන ගිය අවස්ථා ඇත. රුවන්වැලි සෑ ස්ථූපය මෙලෙස රට ජාතිය එක්සේසත් කිරීමේත්, ආගම හා ජාතිය අතර සම්බන්ධතාව නිරූපනය කිරීමේත් ස්මාරකයක් විය.ඉතිහාසයේ සඳහන් වන අන්දමට දුටුගැමුණු, සද්ධාතිස්ස යන රජවරු අධ්‍යාපනය ලද්දේ ද පන්සලේ ය. එක්තරා කලක මේ දෙදෙනා භේද බින්න වන විට සමඟි කළේ ද භික්ෂුන් ය. ජාතික නායකයින් ආරක්ෂා කිරීමේ වගකීම පැවරුණේ ද භික්ෂුන් වහන්සේලාටය.වළගම්බා රාජ්‍ය සමයේදී දෙමළ විදේශීය නායකයින් රාජ්‍ය බලය පැහැර ගත් අවස්ථාවේදී රජු වනගත විය. හම්බුගල්ලක වනයේ භාවනා කළ තිස්ස හිමි තම ආගමික පිළිවෙතින් මඳක් බැහැර වී භේද බින්න වී සිටි මැති ඇමැතිවරු සමගි කර අනුශාසනා කර විදේශීය ආක්‍රමණයන්ට එරෙහිව සටන් වැදීමට උපදෙස් දුන්හ. රට ජාතිය වෙනුවෙන්, ආගම වෙනුවෙන් සටන් වැදිය යුතුය, රට ජාතිය රැකීම ආගම රැකීමත් හා සමාන ය යන මතයේ පිහිටා යුද පිටියේදී භික්ෂුන් පවා පෙරමුණු ගත්හ. අභයගිරි චෛත්‍යය මේ ස්වර්ණමය අවස්ථාවේ ප්‍රතිමූර්තියකි.විදේශීය ආක්‍රමණ වලට පමණක් නොව දේශීයව පැන නගින ආක්‍රමණයන්ට ද භික්ෂුන්ගේ මැදිහත්වීම ලැබුණි. මහා විහාර සම්ප්‍රදාය අනුගමනය කරමින් ථෙරවාදී සම්ප්‍රදායට විරුද්ධ කටයුතු කළ අවස්ථාවේදී මහසෙන් රජුට විරුද්ධව භික්ෂුන් දැඩි ස්ථාවරයක සිටියහ. රජුට විරුද්ධව භික්ෂුන් පෙළ ගැසී සිටියහ. ආගම දහමට එරෙහි වන සැම අවස්ථාවකදීම ඊට විරුද්ධව භික්ෂුහු ද කටයුතු කළහ. සැම විටම පාලකයා ධාර්මික කිරීමට ද කටයුතු කළහ. රාජ්‍ය සංස්ථාව නිවැරැදි මඟට ගැනීමට ද උත්සාහ ගත්හ. පෘතුගීසි, ඕලන්ද හා ඉංගී‍්‍රසි පාලන සමයේ මෙරට භික්ෂුන් නිවැරැදි ස්ථිරසාර පදනමක පිහිටා රට ජාතිය රැකගන්නට උත්සාහ ගත්හ. වත්මනේ භික්ෂුන් කටයුතු කරන්නේ අතීතයෙන් ලද මේ පාඩම අනුව යමිනි.සැම භික්ෂුවක්ම මේ මඟ යතැයි පැවැසිය නොහැකි වුවත් පොදු සංඝයා සැම විටම මේ මඟ ගමන් ගත්හ. අදට ද එසේ ය. 1948 දී නිදහස උරුම වුවත් ඒ අත්කරගත් නිදහස සැබෑ නිදහසක් නොවීය. නිදහස ලබා ගැනීමට ක්‍රියා කළ පාලකයෝ, ඔවුන්ගේ ඇඳුම් පැළදුම් මෙන්ම කතාබහ ද විදේශිය ගැති බවක් ඉසිලීය. නිදහස ලැබුණ ද ආගමට හිමිවිය යුතු තැන ලැබුණේ නැත.භාෂාව නිදහස් වූයේ නැත. ජාතිකත්වය ඉස්මතු වූයේ නැත. 1948 දී ලබාගත් මේ නිදහස අර්ථවත් කරගන්නට 1956 දී පංච මහා බලවේග ඉදිරියට පැමිණියහ. සඟ, වෙද, ගුරු, ගොවි, කම්කරු වශයෙන් සංඝයා නායකත්වය ගෙන පෙරට පැමිණියහ. නැතිවී ගිය ජාතික උරුමය රැක ගැනීමට භික්ෂූහු පෙරට පැමිණියහ. ආගම දහම ආරක්‍ෂා කරන බවට භික්ෂූන්ට ලබා දුන් ප්‍රතිඥාව මත සියලු දෙනා එකතු වී එස්.ඩබ්.ආර්.ඩී. බණ්ඩාරනායක මහතා බලයට පත් කෙරිණි.අධිරාජ්‍යවාදි ගැති පාලන තන්ත්‍රයට විරුද්ධව භික්ෂූහු එදා පෙළ ගැසීමේ ප්‍රතිඵලයක් ලෙස ජනතාවට ස්වාධීන වූ නිදහසක් උරුම විය. රජගෙදරට පවා බුදු පිළිමය වැඩම වූයේ ඉන් පසුවය. රටට, ජාතියට අනතුරක්, පීඩාවක් වූ විට භික්ෂූන් ක්‍රියා කරන්නේ් ලාභ ප්‍රයෝජන තකා නොව ජාතියේ ආරක්‍ෂාව තකාය. වසර 30 ක් පුරා වෙලාගත් කුරිරු ත්‍රස්තවාදයෙන් මේ රට විනාශයට පානගද්දි රට ජාතිය බේරා ගැනීමට අනුශාසනා කළේ ද භික්ෂූන්ය. ධෛර්යය ලබා දුන්නේ ද අපේ හිමිවරුය. යුද කඳවුරුවලට ගොස් සටන් වැදී සිටින සෙබලුන්ට ආශීර්වාද කළේ ද භික්ෂූන්ය. අභීත රණවිරුවන් මෙහෙය වූයේ ද භික්ෂූන්ය. යුද්ධය ඉතා ම සාර්ථක ලෙස ජයග්‍රහණය කරන්නට හේතුවක් වූයේ ආගමික සංස්ථාවෙන් ලද මඟ පෙන්වීමයි.සෑම විටම රට පාලනය කරන ආකාරය ගැන භික්ෂූන් අවදියෙන් සිටිය යුතුය. භික්ෂූන් පාලකයන්ට මඟ පෙන්වන්නේ රටේ, ජාතියේ, ආගමේ උන්නතිය වෙනුවෙනි. රටට සුදුසු පාලකයන් පත් කිරීමේදි භික්ෂූන් මැදිහත් වූ අවස්ථා අතීතයෙන් ද හමුවෙයි. අනුරාධපුර යුගයේ සද්ධාතිස්ස රජුගෙන් පසු පාලනයට සුදුස්සා තෝරා ගැනීමේදි භික්ෂූහු මැදිහත් වූහ.රාජ්‍ය උරුමය ලැබිය යුත්තේ වැඩිමහල් පුත් ථූල්ලත්තන කුමාරයාට වුවත් ආගම පිළිබඳ අඩු හැඟීම මත බාල පුත් ලජ්ජුතිස්ස කුමාරයාට දිය යුතු බවට භික්ෂූහු තීරණය කළහ. නිතරම අවදියෙන් සිටි භික්ෂූහු එදා ද රාජ්‍ය පාලකයන් තේරීමේදි ඍජුව සම්බන්ධ විය. රටේ පාලකයා තේරීමේ වගකීමට භික්ෂූන්ට ද හිමි විය. රටට සුදුසු පාලකයන් ගෙන ඒම මෙන් ම ඉවත් කිරීමට ද එදා භික්ෂූහු ක්‍රියා කළහ.රටට අහිතකර පාලකයන් එන විට පාලන තන්ත්‍රයෙන් ඔවුන් ඉවත් කිරීම හෝ නිසි මඟ යැවීමට ද කටයුතු කළහ. මෑත කාලීන දේශපාලන සන්දර්භය තුළ ද භික්ෂුවට හිමි වන්නේ සුවිශේෂි ස්ථානයකි. නමුත් භික්ෂුව දේශපාලනයට සම්බන්ධ වීමෙන් අර්ථවත් වන්නේ ක්‍රියාකාරී දේශපාලනයට පිවිසීම නොවේ. එනම් යහමඟ පෙන්වා දීමයි. ඒ සඳහා අවශ්‍ය වන්නේ අනුශාසනාවයි.වත්මනේ භික්ෂූහු ක්‍රියාකාරි ලෙස දේශපාලන බිමට පිවිස සිටිති. ජාතියේ අභාග්‍යයටදෝ දැඩි ලෙස සීමාව ඉක්මවා යන ලෙස විරෝධතා ව්‍යාපාර සඳහා ඉදිරිපත් වෙති. භික්ෂූහු දේශපාලනයට සම්බන්ධවීම තම ගරුත්වය රැකෙන පරිදි කළ යුතුය. අතීතයේදීත් භික්ෂූන් සිය විරෝධතා ඉදිරිපත් කළ ද එය කළේ ඉතා ගෞරවනීය ලෙසය. ගිහියන් හා සමානව හැසිරුණේ්ද නැත.නමුත් මෑත කාලීන සිදුවීම් දෙස බලද්දි උදාහරණයක් ලෙස පසුගියදා අලුත්කඩේ උසාවි සංකීර්ණය ඉදිරිපිට වූ උද්ඝෝෂණයේදි භික්‍ෂු ගරුත්වයට හානිකර ලෙස භික්‍ෂූන්ගේ හැසිරීම ඉතා කනගාටුදායකය. ඇතැම් දේශපාලන පක්‍ෂ විසින් වගකීමකින් තොරව භික්ෂූන් ඉදිරියට දමා කරන්නාවූ මේ විකාර රූපී රංගනය අතිශයින් ම ශෝකජනකය. භික්ෂුවට ඉතා සාමකාමි ලෙස තම විරෝධය ප්‍රකාශ කිරීමේ අවස්ථා ඇත.දැන්වීම් පුවරු ඔසවා ගෙන විරෝධතා දක්වනවාට වඩා ආගමානුකූල ලෙස තම විරෝධය ප්‍රකාශ කළ හැක. ගහ ගැන්ම, පොදු දේපලවලට හානි කිරීම, මහා මාර්ගවල කලබලකාරි ලෙස හැසිරීම වැනි දාමරික ක්‍රියා මඟින් ජාතියක් ආරක්‍ෂා වෙයිද? ආගම සුරැකෙයි ද? විනය ආරක්‍ෂා කෙරෙයි ද? භික්ෂුවක් සිය නිවැරැදි මඟ, තමන් යායුතු මඟ අවබෝධ කරගත යුතුය.භික්ෂූන් අද ආවේගශීලී වන්නේ විෂම දේශපාලනය නිසාය. ජනතා විමුක්ති පෙරමුණ වැනි විෂම දේශපාලන පක්‍ෂ නිසා සමහර භික්ෂූන් අද මේ තත්වයට පත්වුවත් බහුතරයක් දේශපාලන පක්‍ෂ භික්ෂූන් මේ තත්ත්වයට ඇඳ දමන්නේ නැත.වසර 30 ක කුරිරු යුද්ධයට තිත තබා භීෂණය ජයග්‍රහණය කිරීමට වත්මන් ජනාධිපති මහින්ද රාජපක්‍ෂ මහතා සමත් විය.ඒ එඩිතර නායකත්වය හේතුවෙනි. ඔහු ආගම ධර්මයට අනුව ක්‍රියා කරන විදේශීය බලවේගයන්ට යටත් නොවන එඩිතර නායකයෙකි. වසර 30 ක යුද්ධය ජයග්‍රහණය කිරීම නිසා සියලු ආගමික සංස්ථා එතුමාට ගරු කළහ. විශාල යුද අරගලයකට මුහුණ පා සිටි මොහොතක කිසිම මිනිසකු බඩගින්නේ නොතබා, සියලු අංශ සංවර්ධනය කරමින් ගෙනගිය නායකත්වය අගය කළ යුතුය.පසුගිය ජනාධිපතිවරණයේදි ඉතිහාසයේ පෙර නොවූ විරූ පරිදි ජයග්‍රහණයක් අත්කර ගන්නට මහින්ද රාජපක්ෂ ජනාධිපතිතුමාට හැකිවිය. ජනාධිපතිවරණයේදී ජාතිය ආරක්‍ෂා කරගන්නට ආගම සුරකින්නට එකම සුදුසු නායකයා මහින්ද රාජපක්‍ෂ මැතිතුමා බව ජනතාව මෙන්ම භික්ෂූහු ද තේරුම් ගත්හ. එසේ නොවුනහොත් රට නැවතත් ආපස්සට ගමන් කරන බවට විශාල සැකයක් භික්ෂූහු තුළ විය. වසර ගණනාවක දේශපාලන පළපුරුද්ද ඇති දේශපාලන නායකත්වයක් සිටියදි, දේශපාලනයේ ‘අ’, ‘ආ’ යන්න නොදත් මිලිටරි සංස්කෘතියක් වැළඳගත්තකු ජනාධිපතිවරණයට ඉදිරිපත් වූ විටද භික්ෂූහු පෙරට පැමිණියහ. ඔහුට ද අවවාද කළ අතර ජනතාව ද දැනුම්වත් කෙරිණි.යුද පෙරමුණේ සිටියේ සරත් ෆොන්සේකා නොව වීරෝදාර සෙබළුන්ය. ජීවිත පරිත්‍යාගයෙන් කටයුතු කළේ ඔවුහුය. නමුත් අවසානයේ ඒ අය පාවා දී යුද අධිකරණයට ගෙනයාමට තරම් උත්සහ කළ ඔහුට ජාතිය ආගම පිළිබඳ අබමල් රේණුවක තරම් හැඟීමක් නොවිණි.බුදුදහමට අනුව අද ඔහුට පළ දුන්නේ දිට්ඨ ධම්ම වේදනීය කර්මයකි. එදා යාපනය අහිමි වන්නට යන අවස්ථාවේ අභීතව ක්‍රියා කළ අනුරුද්ධ රත්වත්තේ මහතා අත්අඩංගුවට ගන්නා විට එතුමා වෙනුවෙන් කිසිවකු පෙළපාලි ගියේ නැත. ඔහු ගෞරවනීය ආකාරයට නීතියට අවනත විය.ජනතාව උසි ගැන්වූයේ නැත. බිරිඳ දරුවන් පාරට එවූයේ නැත. මේ තත්ත්වයට හසුවන්නට මෙරට මහා සංඝයා මුලා වූයේ නැත. භික්ෂූන් කිහිපදෙනෙක් මහා නායක හිමිවරු නොමඟ යැවීමට ද ක්‍රියා කළහ.නමුත් නිවැරැදි මාවත අවබෝධ කර ගත් උන්වහන්සේලා නොමඟ ගියේ නැත. උන්වහන්සේලාට අපගේ ගෞරවය හිමිවිය යුතුය. මහනුවර මහමළුවේ පවත්වන්නට ගිය දේශපාලන සත්‍යග්‍රහය ක්‍රියාත්මක වූවා නම් දළදා මාළිගාවේ ලෝක පූජිත ගෞරවය කෙලෙසී යන්නට ඉඩ ඇත.මෙවන් අශෝභන දේශපාලන රංගනයන්ගෙන් ජනතාව මුදවාගෙන නිසි මඟ යැවීම සමස්ත භික්ෂු පරපුරේම මෙහෙය විය යුතුය.සකස් කෙළේ සුභාෂිණි ජයරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002215</link>
    <topic>නාහිමි ඝාතනයේ සුලමුල හෙළිවේ</topic>
    <author>කීර්ති මෙන්ඩිස්</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාවිමලානන්ද නාහිමිඒ ඉකුත් ජනවාරි විසිහත් වැනිදාය. ජනාධිපතිවරණ්‍ය්‍ය නිමාවී ගතවී තිබුණේ එක් දිනයෙකි. දෙතුන් මසක් උණුසුම්ව තිබු රට යළි සුපුරුදු නිශ්චලතාවයේ ගිලිණ. මෙදින රජය මගින් නිවාඩු දිනයක් ලෙස ප්‍රකාශයට පත්කිරීම නිසා රටපුරා ම පැවැතියේ නිසසල බවකි.උදෑසන අවදි වූ විමලානන්ද ලොකු හාමුදුරුවෝ වෙනදා මෙන්ම පන්සල් වත්තේ කන්ද පාමුලට වැඩම කළේ සුපුරුදු පරිදි හිරු එළියේ මිනිත්තු කීපයක් ගතකිරීමටය. විමලානන්ද හාමුදුරුවන්ගේ දින චරියාවේ මුල්ම කාර්යය මෙය විය.කන්ද පාමුල හිරු එළිය විඳිමින් සිටි උන්වහන්සේට පහළ පාරේ බහින්බස් වෙන පිරිසක නෙත ගැටුණේ ඒ අතරතුරය. එතැන ලොකු ආරවුලකි.වාහනයකින් පැමිණි පිරිසක් හා තවත් පිරිසක් අතර බහින්බස් වීමකි. හුන් තැනින් නැගිටින්නට උත්සාහ කළ ලොකු හාමුදුරුවන්ට තවත් හිතන්නට වේලාවක් නොතිබුණි. එකවරම ඇසුණු පිපිරුම් හඬකින් මුළු විහාරයම දෙදරා ගියේය. ලොකු හාමුදුරුවෝ එතැනම ඇද වැටුණහ. බහින්බස් වූ දෙතුන් දෙනෙකු ද තැන තැන ඇද වැටුණහ. හාමුදුරුවන් රුධිරයෙන් නැහැවී ගොසිනි. ශබ්දය ඇසී එතැනට රැස්ව සිටි පිරිස ලොකු හාමුදුරුවන් රෝහලට රැගෙන ගිය ද උන්වහන්සේ ඒ වන විටත් අපවත් වී සිටියහ.සිද්ධියෙන් මුළු ප්‍රදේශයම කලබලයට පත්විය. පොලිසිය එතැනට පැමිණි අතර ආරවුල ඇති කරගත් පිරිස අතර සිටි කෙනෙකු ද ඒ වන විට ජීවිතක්ෂයට පත්ව සිටියහ.“කවුදෝ පන්සල උඩ ඉඳන් බෝම්බයකින් ගැහැව්වා...” සිද්ධිය දුටු සමහරු පොලිසියට කීහ. ගම්පොල කොට්ඨාස බාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු“කව්දෝ හාමුදුරුවන්ට වෙඩි තිබ්බා...” වාහනයකින් එතැනට පැමිණි පිරිස ඊට හවුල් වූ බව ද සමහරු කීහ. දෙපිරිසම එක්තරා දේශපාලන පක්ෂ දෙකක ආධාරකරුවෝ වූහ. පොලීසියට මෙය මහත් ප්‍රශ්නයක් විය. පරීක්ෂණ ඇරැඹිණි. නියෝජ්‍ය පොලිස්පතිවරුන්ගේ උපදෙස් මත පරීක්ෂණ බාර වූයේ ගම්පොල කොට්ඨාස බාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු මහතාටය. පරීක්ෂණ සඳහා වෙනම කණ්ඩායමක් පත්කෙරිණි.නාවලපිටිය තැඹිලිගල ගම්මානයම නාහිමිගේ අපවත්වීමෙන් දැඩි කම්පනයටත් සංවේගයටත් පත්විය. අපවත් වන විට හැත්තෑ දෙහැවිරිදි පසවූ උන් වහන්සේ ශාසනය වෙනුවෙන්ම කැපවූ හිමි නමක් වූහ. 1957 වසරේදී තැඹිලිගල බෝධිරාජාරාම විහාරස්ථානයට උන්වහන්සේ වැඩම කළේ එහි ස්ථිර ස්වාමින් වහන්සේ නමක් නොමැති නිසා විහාරස්ථ දායකයන්ගේ ආරාධනයෙනි.පළාතේ ධර්ම ශාස්ත්‍ර කටයුතු දියුණු කරලීම සඳහා බෝධිරාජරාමයේ බෞද්ධාලෝක පිරිවෙන ඇරැඹු උන්වහන්සේ එමඟින් පළාතට හා ශාසනයට අමිල මෙහෙයක් ඉටු කළහ. කුඩා පාසලක්ව පැවැති තැඹිලිගල විද්‍යාලයේ පන්ති එකොළොස් වැනි ශ්‍රේණිය දක්වා දියුණු කර ගැනීමටත් ගම්වාසීන්ට මහත් ප්‍රශ්නයක්ව පැවැති මාර්ග දුෂ්කරතා මග හැරවීමටත් උන්වහන්සේ නොගත් උත්සාහයක් නැත. තැඹිලිගල දුම්රියපොළ මෙන්ම තැපැල් කාර්යාලය ලබාගැනීමට ද උන්වහන්සේ පුරෝගාමී වූහ.විහාරස්ථානයට අංග සම්පූර්ණ සංඝාවාසයක් මෙන්ම ධර්ම ශාලාවක් ඉදිකරලීම සඳහා උන්වහන්සේ වසරක කාලයකදී ජාතක පොත් ආශ්‍රයෙන් ධර්ම දේශනා සියයක් පවත්වා පුණ්‍යාධාර ලබාගැනීමට ගත් වෙහෙස තැඹිලිගල ප්‍රදේශවාසීන්ගේ මතකයෙන් තවමත් ගිලිහී ගොස් නැත.මාතර දිස්ත්‍රික්කයේ කන්දබඩ පත්තුවේ දෙයියන්දර පරණමල්ල ගමෙහි උපත ලැබු උන්වහන්සේ නාවලපිටිය තැඹිලිගල බෝධිරාජ විහාරයට වැඩම කොට ශාසනයට කළ සේවය අතිමහත්ය. නාවලපිටිය සංඝ සභාව පිහිටුවා ගැනීමට පුරෝගාමීව කටයුතු කිරීම නිසා ප්‍රසාදයට පත් සමනිකාය මහ සංඝරත්නය උන්වහන්සේට අනුවිජ්ජිත තනතුර ද පිරි නැමූහ. මිහිරි හඬින් බණ දේශනා කිරීමට උන්වහන්සේ උපන් හපනෙක් වූහ.එතරම් සේවයක් කළ උන්වහන්සේගේ අපවත්වීම මුළු මහත් ශාසනයටම බලවත් පාඩුවක් වූයේය. පොලිසිය උන්වහන්සේගේ අපවත්වීම පිළිබඳව දිගින් දිගටම පරීක්ෂණවල නිරත විය.“අපි පරීක්ෂණ දිගටම සිදුකළා. රජය අපකීර්තියට පත්කරන්න සමහර කණ්ඩායම් දැඩි උත්සාහයක් ගත්තා හාමුදුරුවන්ට වෙඩි තිබ්බා කියලා... හාමුදුරුවන්ගේ පිටුපස සිට එක්තරා පුද්ගලයකු පහළට බෝම්බයක් විසි කිරීමෙන් බෝම්බය පිපිරී ගිය බවත් ඉන් කැබැල්ලක් පාදයට වැදී බල නහරයක් කැපීම නිසා උන්වහන්සේ අපවත්වූ බවත් පරීක්ෂණවලදී අනාවරණ්‍ය්‍ය වුණා.” සිද්ධිය පිළිබඳ පරීක්ෂණ මෙහෙයවූ ජ්‍යෙෂ්ඨ පොලිස් අධිකාරිවරයා සඳහන් කළේය. ඒ බව වෛද්‍ය වාර්තාවේ සඳහන් වූ බව කී ඔහු බෝම්බය පුපුරා යාමේ කම්පනය ද උන්වහන්සේගේ අපවත්වීමට බලපා ඇති බවත් පැවැසීය.“පස්සේ අපි දිගටම පරීක්ෂණ කළා... අවසානයේ සොයාගත්තා ජනාධිපතිවරණයෙන් පසු කිසියම් විනාශයක් සිදුකිරීම සඳහා එක්තරා දේශපාලන පක්ෂයක ප්‍රචණ්ඩකාරීන් පිරිසක් එදින රාත්‍රියේ සිටම විහාරස්ථානය තුළ සැලසුමක යෙදී ඇති බව... එහි ප්‍රතිඵලයක් තමයි බෝම්බ ප්‍රහාරය එල්ල කිරීම...” ජ්‍යෙෂ්ඨ පොලිස් අධිකාරිවරයා කීවේය.“අපේ හාමුදුරුවෝ දේශපාලනයට සම්බන්ධ වුණේ නැහැ. දේශපාලනය කරන්න තියා ජනාධිපතිවරණයේදී ඡන්දය ප්‍රකාශ කරන්නත් උන්වහන්සේ ගියේ නැහැ... විහාරස්ථානයට චෛත්‍යයක් නොමැති වීම ලොකු අඩුපාඩුවක්ව තිබුණා. චෛත්‍ය ඉදිකිරීම ඇරැඹූ දා ඉඳලා උන්වහන්සේ එහි වැඩ නිම කර ගැනීමට දැඩි උනන්දුවකින් හිටියා... ඒ අතර තමයි මේ දේ වුණේ...” විමලානන්ද ලොකු හාමුදුරුවන් යටතේ ධර්ම කටයුතුවල යෙදුණු ගෝල නමක් කීවේය.දිගින් දිගටම සිදුකළ පරීක්ෂණවලින් අනතුරුව විහාරස්ථානයට යාබද නිවෙසක පදිංචි පුද්ගලයකු සැකපිට අත්අඩංගුවට ගත් අතර ඔහුගෙන් ප්‍රශ්න කිරීමෙන් අනතුරුව බෝම්බ ප්‍රහාරය එල්ල කළ තැනැත්තා බවට සැක කරන පුද්ගලයකු තෙබුවන නිවෙසක සිටිනා බවට ගම්පොල මූලස්ථාන පොලිස් පරීක්ෂකවරයාට දැනගන්නට ලැබී ඇත.ජ්‍යෙෂ්ඨ පොලිස් අධිකාරිවරයාගේ උපදෙස් මත විශේෂ කණ්ඩායමක් තෙබුවන සැකකරුගේ නිවෙස සොයා ගියහ. නිවෙසේ සිටියේ ඔහුගේ ගැබ්බර බිරිය පමණි. සැකකරු නිවසේ නොවීය. ඒත් පොලිසිය දුටු සැකකරු එතැනින් පලා ගිය බවට නිලධාරීහු සැක කළහ.“අපිට කටඋත්තරයක් ගන්න තියෙනවා. වෙන මුකුත් ප්‍රශ්නයක් නෙමේ... ආවොත් මේ නොම්මරයට කෝල් එකක් දෙන්න කියන්න...” නිලධාරියෙක් සැකකරුගේ බිරියට දුරකථන අංකයක් දුන්නේය. සියල්ල බලා සිටි සැකකරු යළි නිවෙසට පැමිණ පොලිසිය කී දේ බිරියගෙන් දැන ගත්තේය. තෙබුවන නගරයට ගිය නිලධාරීහු තේ බී යළි තෙබුවන නිවෙසට ආවේ මහ රෑය. පොලිසිය නිවෙස වට කළහ.මේ කිසිත් නොදත් සැකකරු සිය නිවසේ නිදාගෙන සිටියේ පොලිසිය මෙසේ යළි නොඑනු ඇතැයි සිතාය. හතර වටින් එළිය වැටෙද්දී කිසියම් අවශ්‍යතාවයක් සඳහා පිටතට පැමිණි සැකකරු සැඟවී සිටි නිලධාරීන්ගේ අතටම කොටු විය. ඔහු යුද හමුදා සෙබළෙකි. සේවයෙන් ඉවත්ව වූ බව කීවද එය සනාථ වී නැතැයි ජ්‍යෙෂ්ඨ පොලිස් අධිකාරිවරයා කීය.පොලිසිය මේ වන විට සිද්ධිය සම්බන්ධයෙන් එකම පවුලක අයියමලෝ තිදෙනකු සැකපිට අත්අඩංගුවට ගෙන ඇති අතර මෙම කණ්ඩායම අතර සිටි විපක්ෂ දේශපාලන ක්‍රියාකාරිකයකු අල්ලා ගැනීමට ද කටයුතු යොදා ඇත. ඔහු මේ වන විටත් ප්‍රදේශය අතහැර ගොස් ඇතැයි පොලිසිය පවසයි.“මේක එම විපක්ෂ දේශපාලන කණ්ඩායම යම් අරමුණක් ඇතිව සැලසුම් කළ ක්‍රියාවලියක්... විහාරස්ථානයේ චෛත්‍යය ඉදිකිරීම සඳහා මුදල් අඩුපාඩුවෙන් සිටි උන්වහන්සේට මුදලක් ලබාදී උන්වහන්සේ ඒ පැත්තට නැඹුරු කරගන්නට ඔවුන් උත්සාහ කර ඇති බවක් ද හෙළිවී තිබෙනවා...” ඒ මඟින් පන්සල් වත්ත මායිමේ ඇති ඉඩම් කැබැල්ලක විපක්ෂ කාර්යාලයක් දමාගෙන ඇති බවත් පරීක්ෂණවලදී දැනගන්නට ලැබුණා...” ජ්‍යෙෂ්ඨ පොලිස් අධිකාරිවරයා වැඩිදුරටත් සඳහන් කළේය.එය නාවලපිටිය පොලිස් වසමේ තැඹිලිගල ගම්මානයේ ඡන්ද උණුසුම වැඩිවෙමින් පැවැති කාලවකවානුවකි. පක්ෂ කිහිපයක පිරිස් ජනාධිපතිවරණය වෙනුවෙන් සිය සහයෝගය ලබා දෙද්දී තවත් පිරිසක් කෙසේ හෝ ජයග්‍රහණය තමන් වෙත නැඹුරු කරගන්නට උත්සාහ දරන බවට තොරතුරු පොලිසිය වෙත කලින්ම ලැබිණ. පොලිස් මුරකාවල් තර විය. ජංගම සංචාර වැඩි කෙරිණ. විපක්ෂ පුද්ගලයන් විහාරස්ථාන භූමියට යාබදව ඉදිකළ පක්ෂ කාර්යාලය ගමේ වෙනත් දේශපාලන කණ්ඩායම් සමඟ තවත් ගැටුමකට මුල පුරවන්නට සමත්විය.කෙසේ වෙතත් ඡන්දයට දින තුනකට පෙර මැතිවරණ නීතිය අකුරටම ක්‍රියා කරමින් පොලිසිය එම කාර්යාලය ඉවත් කරන්නට ද පියවර ගත්තේය.ජනාධිපතිවරණයේ ප්‍රතිඵල නිකුත් වීමෙන් පසු විපක්ෂ පිරිස සිය ආරක්ෂාව සඳහා හොර රහසේ යොදාගෙන තිබුණේ අදාළ විහාරය බව පොලිසිය කීය. ඔවුන් විහාරස්ථානයේ සිටිමින් කිසියම් සැලසුමක නිරත වී ඇත. ඔවුන්ට ප්‍රහාරයක් එල්ල වෙනු ඇතැයි ඔවුන් සැක කර ඇත.මැතිවරණ රාජකාරි සඳහා මහනුවර කච්චේරියට ගිය පිරිසක් ආපසු නිවෙස්වලට ඇරැලීම සඳහා වාහන දෙකකින් තැඹිලිගල ප්‍රදේශය පසු කරමින් සිටියහ. ඔවුන් ගමන් ගත යුතුව ඇත්තේ මෙම විහාරස්ථානයට නුදුරු පාරෙනි. එතැන සිටි තවත් පිරිසක් හා මොවුන් අතර වචන හුවමාරු වී ඇත්තේ එවිටය. ඒ අතරතුර බෝම්බ ප්‍රහාරය එල්ල වී තිබු බව ද පොලිසිය අනාවරණය කර ගත්තේය.අත්බෝම්බය ප්‍රධාන සැකකරු අතට පත්වූයේ කෙසේදැයි යන්න සෙවීමට මේ වන විටත් පරීක්ෂණ අරඹා තිබේ. කිසියම් පිරිසක් සැකකරුට මෙම ප්‍රහාරය එල්ල කිරීම සඳහා බෝම්බය ලබා දුන්නේ ද නැත්නම් බෝම්බය යුද හමුදාවෙන් පැහැර ගත් එකක් ද යන්න සොයා බැලීම සිදුකරන බව ද ජ්‍යෙෂ්ඨ පොලිස් අධිකාරිවරයා පවසයි. ප්‍රාදේශීය විපක්ෂ මන්ත්‍රීවරයා අල්ලා ගැනීමෙන් පසු තවත් වැදගත් තොරතුරු රැසක් අනාවරණය වනු ඇතැයි පොලිසිය කියයි.කෙසේ වෙතත් අනවශ්‍ය වූ ගැටුමක් හේතුවෙන් රටටත් ශාසනයටත් ඉමහත් සේවයක් සිදුකළ ගෞරවණීය භික්ෂු රත්නයක් රටට අහිමි විය. ඒ සිද්ධිය හේතුවෙන් තවමත් මුළු තැඹිලිගල ප්‍රදේශයම කම්පාවට පත්ව ඇත්තේය.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න සහ නියෝජ්‍ය පොලිස්පති පුජිත් ජයසුන්දර යන මහත්වරුන්ගේ අධීක්ෂණය මත ගම්පොල කොට්ඨාස බාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු සහ පොලිස් අධිකාරි ගාමිණි පෙරේරා මහත්වරුන්ගේ මෙහෙයවීමෙන් ගම්පොල මූලස්ථාන පොලිස් පරීක්ෂක ජාලිය හීන්කෙන්ද මහතා ඇතුළු කණ්ඩායමක් පරීක්ෂණවලට එක්වූහ.(පොලිස් පරීක්ෂණ ඇසුරෙන් ලිපිය සකස් විය.)කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002217</link>
    <topic>අනෝමා නෝනාට වචන දෙකක්..</topic>
    <author>සංවාද සටහන</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාසරන් ෆොන්සේකා හමුදාව මගින් අත්අඩංගුවට ගැනීම මේ රටේ එල්ලෙන්න වැලක් නැතිව සිටි දේශපාලන පක්ෂ ගණනාවකට රස අහරක් වීය.ෆොන්සේකා අත්අඩංගුවට ගෙන ඇත්තේ රජයේ අවශ්‍යතාවට බව පෙන්වන ඔව්හු ඉන් ප්‍රජාතන්ත්‍රවාදයේ මළගම සිදුවී යැයි ද කියති. යුද රහස් හෙළි කිරීම, රණවිරුවන් පාවා දීම, හමුදාපතිවසිටි කාලයේදීම දේශපාලකයන් හා සම්බන්ධතා පැවැත්වීම හිටපු යුද හමුදාපතිවරයාට එරෙහිව ගොනු වී ඇති චෝදනා කීපයකි. රට පුරා ජනතාව නොමඟ යවමින් ගෙන යන මතවාදයේ ප්‍රධාන භූමිකාව රඟන්නී ෆොන්සේකා බිරිය අනෝමා ය. අනෝමාගේ මේ ක්‍රියාකලාපය ගැන රටේ විවිධ තරාතිරමේ කාන්තාවෝ කිහිප දෙනෙක් මෙසේ අදහස් දක්වති. ඉන් සමහරෙක් ජෙනරල් ෆොන්සේකාගේ දැඩි පීඩනයෙන් මිරිකී සිටි අය වෙති.මේ රටේ දේශප්‍රේමී ජනතාවඅනෝමාගේ කතාවලට රැවටෙන්නේ නෑඅනෝමා මැතිනියට පැහැදිලිව කියන්නට අවශ්‍ය කාරණා ගණනාවක් මේ රටේ කාන්තාවට තියෙනවා. එතුමාට අපේ තිබුණෙ කිසියම් ගෞරවයක්. ඒත් තමන්ට අත දුන් අණ දුන් සේනාධිනායකට එරෙහිව කටයුතු කරලා ෆොන්සේකා මේ රටේ කළගුණ නොදත් අපේ කාලයේ මිනිහා බවට පත් වුණා. එයා හිටගෙන හිටියෙ මේ රට කාබාසිනියා කරන්න කටයුතු කරන බලවේග එක්කයි. ඒ මේ රට ආයිත් යුද්ධයකට තල්ලු කරන්න. අපේ කාලයේ මූසිල වුණේ අන්තිමට ෆොන්සේකා.මූසිල - ගුත්තිල සමඟ වීණා වාදන තරගයට නොආවා නම් එයත් දක්ෂයෙක් විදියට සමාජය පිළිගන්නවා. අපේ ජනතාව කළගුණ හොඳට දන්නවා. ඒකනේ ප්‍රතිඵලවලින් පෙනුණෙ. සම්ප්‍රදාය බිඳගෙන ඉදිරියට යන්න ඕනෑ කියලා ඇතැමුන් කෑ ගහන්නෙ උගත්කමක් නැතිවයි. සම්ප්‍රදාය බින්දත් අපේ අක් මුල් හර පද්ධතීන් බිඳගෙන මුල අමතක කරලා වැඩ කරන්න හොඳ නෑ.අද කාන්තාවක් විදියට අනෝමා කරන්නේ ඉතාම නිහීන වැඩක්. තමන්ගෙ දියණියන් දෙන්නා දාගෙන වෙළෙඳ දැන්වීම් විදියට දේශපාලන කතාබහ කරන්න තරම් මෙයා අගාධයට වැටිලා. එදා ෆොන්සේකා 40,000 ක් රැවැට්ටුවා වගේ තවදුරටත් අනෝමලාට මේ රටේ දූ දරුවො රවට්ටන්න බෑ. මේ අය දිගටම කරන මේ ප්‍රකාශ බරපතළයි. මේක හමුදා නීතිය.එදා හමුදා නීතියෙන් බැට කාපු අනෙක් සෙබළ සෙබළියෝ ගැන එතුමිය මේ තරම් කම්පා වුණා ද? ඇයට ඇත්තටම කම්පාවක් නෑ. තමන්ගෙ ස්වාමියා හමුදා අත්අඩංගුවට පත්වුණා කියන්නෙ අනෝමාට නිදහස ලැබුණයි කියන එකයි. ඒකයි ඔය අනෙත් අය අතර චප්ප වේවි දඟලන්නෙ. ස්වාමියාගේ පීඩනය යටතේ හිටියා කියන එක අද පැහැදිලියි. මෙයාට කවරදාවත් නොතිබු නිදහස භුක්ති විඳින්න එතුමිය තෝරාගෙන තිබෙන ක්‍රමය වැරැදියි. රට විකෘති කරන, රජයේ උදාර වැඩපිළිවෙළ හෑල්ලු කරන, විජාතිකයනට උඩගෙඩි දෙන මේ ප්‍රකාශ වලින් බැට කන්නේ මේ රටේ අහිංසක ජනතාව. එතකොට හංසයා ද, බුලත් කොළය ද අගය කළේ කියලා නෑ. අපවාදය එන්නේ මුළු මහත් රටටමයි. රටේ තිබෙන නීතියට පිටුපාන්න කාටවත් බෑ.අද ෆොන්සේකා ඉන්නේ හොඳ සැපසම්පත් විඳිමින්. අනෝමාට තමන්ගෙ නීතිඥයන්ට යන්ඩ එන්ඩ පුළුවන්. ඒත් චන්ද්‍රිකා විජය බලන්න ගියේ එහෙම ද? විජයට යැවු බත් පතත් හැම තැනම කූරු ගාලා බැලුවා. ෆොන්සේකා කොච්චර අධර්මිෂ්ඨකම් කළත් රජය එහෙම කරලා නෑ. එතුමිය අද මේ රටේ කාන්තාවන්ට ආරාධනා කරනවා. එතුමිය තනි කරන්න එපා. රජය අසාධාරණකම් කරනවා පෙරට එන්න කියලා. මොනවාද මේ ආරාධනා. තමන්ගෙ ස්වාමිපුරුෂයා කළ වැරැදි එකින් එක රට ඉදිරියෙ ඔප්පු වෙනවා. යුද රහස් එළි කළ හැටි රණවිරුවන් පාවා දුන් හැටි එළිවෙනවා. හේතු තියාගෙන සාක්ෂි තියෙද්දි වැරැදිකාරයන් තවදුරටත් රැකගන්න ඉදිරිපත් වෙන්නේ මේ රටේ මොන කාන්තාව ද?මා හිතන්නෙ බිරියක් හැටියට කරන්ඩ ඕනෑ ඒක නොවේ. මගේ මහත්තයා අතින් වැරැදි වෙලා තියෙනවා. එයා රටට සේවයකුත් කරලා තියෙනවා. ඒ නිසා එයාට යම් සහනයක් දෙන්න කියලයි එයා කියන්න ඕනේ.එතුමිය කරන්නේ හමුදාව ෆොන්සේකා කළ වැරැදිවලට අත්අඩංගුවට ගත්තාට විකෘති කතා කියාගෙන යාමයි. අනෙක ඒ රට පාවා දෙන යුද රහස් ආදිය එළි කරන කොට තමන්ගේ ස්වාමිපුරුෂයා ඒවායින් වළකා ගැනීමයි බිරිය කළ යුත්තේ.රට කළම්බනප්‍රකාශ කරන්න එපාමං කතා කරන්නේ අනෝමා මැතිනිය වගේ එක් පුද්ගලයෙක් වෙනුවෙන් නොවේ. යුද හමුදාවේ රණවිරු බිරින්දෑවරුන් සියලු දෙනාත් එක්කම එකතු වෙලා. යුද හමුදාවට ආවේණික නීතියක් හැමදාම යුද හමුදාවට තිබුණා. එය කාටත් සාධාරණව හැමදාම පාවිච්චි කෙරුණා. හමුදාවේ ඉන්නා පුද්ගලයන් පිළිබඳව හරියටම චෝදනා ඉදිරිපත් කරන්නටත්, දඬුවම් ලබා දෙන්නටත් පුළුවන් හමුදාවටම පමණයි. උසාවිය, පොලිසිය සාමාන්‍ය සිවිල් වැසියන් පිළිබඳ ප්‍රශ්න විසඳනවා වගේම යුද හමුදා නීතිය මඟින් එහි සාමාජිකයන්ගේ ප්‍රශ්න මෙතෙක් ඉතාම විනය ගරුකව, නීති ගරුකව විසඳනු ලැබුණා.අනෝමා දිගින් දිගටම චිත්‍රපට කතාවක වගේ නොයෙක් ප්‍රකාශ කළත් ඒකෙන් පැහැදිලිවම නිරූපණය වෙන්නේ එතුමිය හා ස්වාමිපුරුෂයාගේ ප්‍රශ්නයක් හැටියට පමණයි. එහෙත් අවංකව කියනවානං හැම පාර්ශ්වයකටම මේකේ වරදක් තියෙන බව පෙනේනනට ඕන. එහෙම එකක් නැහැ. ඇය වෑයම් කරනවා යුද හමුදා නීතිය මඟින් සිදු වූ දේ ආණ්ඩුවේ ක්‍රියාකාරකමක් හැටියට පෙන්වන්න. ඒක සම්පූර්ණ වැරැදියි. එදා එතුමියගේ ස්වාමිපුරුෂයාත් යුද හමුදාපති වශයෙන් ඉන්න කාලේ හමුදා නීතිය මඟින් විවිධ තරාතිරම්වල පුද්ගලයන්ට දඬුවම් ලබා දුන්නා. ඒ බිරින්දෑවරුන් අනෝමා දැනුම්වත් කර හඬා වැටුණා.එහෙත් එදා ඇය හමුදා නීතිය මහ ඉහළින් සැලකුවා. ඇගේ දෑසට කඳුළක් ඉනුවේ නැහැ. ධනවාදී ලෝකය ඉදිරියේ තම ස්වාමිපුරුෂයා හමුදාව හා රජය බාල්දු කරමින් භයානක කුමන්ත්‍රණ ක්‍රියාත්මක කරන කොට ඇය ස්වාමිපුරුෂයාව හරි ගස්වාගන්න උත්සාහ කළෙත් නෑ. ඇය දැන් මහත්තයා වෙනුවෙන් කම්පා වුණාට එදා රණවිරුවන් ගැන අබමල් රේණුවක දුකක් ඇයට තිබුණේ නෑ. ඇය පිටුපස තිබෙන්නේ ප්‍රජාතන්ත්‍රවාදයට එරෙහි බලවේග. ඒ පිටුපස බලවේග, විජාතික කුමන්ත්‍රණ වල හඬ තමයි ඇගෙන් එන්නේ. ගන්න තුවක්කුව කියලා වැඩ කළ ඒ වියරු කාලය ඉවරයි. තමන්ගේ පෞද්ගලික ප්‍රශ්නයක් වසං ගන්න එතුමිය මේක ජාතික ප්‍රශ්නයක් කරගන්න හදනවා.එතුමියගෙන් ඉල්ලා සිටිනවා ජාතික වගකීමක් ඇතිව සංවේදී ගැහැනියක් හැටියට මේ මොහොතේ ක්‍රියා කරන්න. ආයිත් මේ රටේ තරුණ දරුවන් වැරැදි තැන්වලට මෙහෙයවන්න එපා. බිරින්දෑන්ට සැමියන් අහිමි කරවන්න එපා.පියවරුන්ට දරුවන් අහිමි කරවන්න එපා. දරුවන්ට පියවරුන් අහිමි කරවන්න එපා. ඔබේ බරපතළ ප්‍රකාශ තුළ වැපිරෙන්නේ එම විස බීජයි. මේ රටේ හමුදා නීතිය ගැන අනෙක් සියලුම කාන්තාවන්ට වඩා හොඳින්ම දන්නේ අනෝමා මැතිනියයි. ඉතිං මෙය වැරැදි අර්ථකතනයකින් හුවා දක්වන්න එපා. මුර නීතියෙන් ගැලවුණත් හෘද සාක්ෂියෙන් ඔබට බේරෙන්න බෑ. මේ රටේ නීතියට අපි කවුරුත් ගරු කරන්න ඕනෑ. පෞද්ගලික ප්‍රශ්නයකට ජාතික කඩතුරා ඇන්දුවාට මේ රටේ අහිංසක ජනතාව රැවටෙන්නේ නෑ. ඔවුන් කඳුළක් හෙළන්නේ සංවේදී මිනිසුන් ගැන පමණයි. කරුණාකර ප්‍රජාතන්ත්‍ර විරෝධී වැඩවල නොයෙදී විජාතික කුමන්ත්‍රණවලට හසු නොවි ක්‍රියා කරන්නැයි මේ රටේ සියලුම රණවිරු බිරින්දෑවරුන් වෙනුවෙන් මම ඔබෙන් ඉල්ලා සිටිනවා.ජීවිතේ පිදූ මගේ සැමියා වෙනුවෙන් ෆොන්සේකා මොකවත් කළේ නෑසරත් ෆොන්සේකා හමුදාපති කාලේ එල්ලවූ බෝම්බ ප්‍රහාරය තරමක් හෝ අඩුවුණේ මගේ මහත්මයා දිවි පරදුවට තබා කළ වීරකම නිසයි. ඒත් මගේ මහත්තයා දේශද්‍රෝහියෙක් ලෙස පැතිරුණ කටකතා අසත්‍ය බව ප්‍රකාශ කිරීමට තරම්වත් හිටපු හමුදාපතිවරයා කටයුතු කළේ නෑ.ඒ නිසයි කිසියම් පිරිසක් මගේ සැමියාගේ සොහොන් කොත කඩා දමා තිබුණේ. ඒ සොහොන් කොත හරියාකාරව ගෞරවනීය ලෙස නැවත සකසා දුන්නේ නව හමුදාපති මේජර් ජෙනරාල් ජගත් ජයසූරිය මහතායි. අපේ පවුලට සිදුවූ ඒ අපහාසයෙන් අප මුදා ගත්තේ එතුමායි.ඒ ගැන අපේ පවුල හා දරුවන් වෙනුවෙන් මා එතුමාට තුති පුදනවා. යුද හමුදාව මේ කටයුත්තට උරදුන් බැවින් මගේ සැමියා අද ජාතික වීරයෙක් ලෙස පිළිගැනීමට ලක්වෙලා.ජෙනරල් සරත් ෆොන්සේකා මහතාට එල්ල වූ මරාගෙන මැරෙන බෝම්බ ප්‍රහාරයේදී බෝම්බය බඩ බැඳගෙන පැමිණි කාන්තාවට එදා පහරක් දී සිදුවීමට ගිය අනතුර අවම කළ මගේ මහත්තයාට ෆොන්සේකා කටයුතු කළෙත් අකෘතඥවයි. අද කිඹුල් කඳුළු හෙළන අය මගේ සැමියා පිළිබඳ කටකතා පැතිරෙන වෙලාවෙ මොනවාද කළේ? රට වෙනුවෙන් හමුදාව වෙනුවෙන් දිවි දුන් මගේ සැමියාට හිමි ගෞරවය ලබාදුන්නාද? එහෙම අයයි අද ජනතාවට එක්කාසු වෙන්න කියන්නේ.අද කතාකරන මානව ප්‍රේමයඑදා තිබුණේ නැහැතමන්ගේ සැමියා අත්අඩංගුවට ගැනීම ගැන කාන්තාවන්ට පෙළගැහෙන්න කියන අනෝමා මහත්මිය දරු දෙදෙනකු සමඟ මා අසරණ වූ වෙලාවේ පිහිටක් ඉල්ලුවාම වචනයකින්වත් උපකාරයක් කළේ නෑ.මගේ සැමියා මේජර්වරයෙක් වශයෙන් ඉන්නකොට හදිසි හෘදයාබාධයකින් මියගියාම දරු දෙදෙනා සමඟ හමුදා නිවස්නයෙන් ඉවතට දමන්න තරම් කටයුතු සිද්ධ වුණා.ඒ වෙලාවේ මා අනෝමා මහත්මියගෙන් පිහිටක් ඉල්ලුවත් ගණනකටවත් ගත්තේ නෑ.මගේ අහිංසක දරු දෙදෙනාට එදා හමුදාවෙන් නොමිලේ ලබාදුන් බෙහෙත් පවා නැවැත්වුණේ හිටපු හමුදාපති සරත් ෆොන්සේකාගේ නියෝගයෙන්.හෘදයාබාධයකින් මියගියත් මගේ සැමියා යුද වීරයෙක්. හිටපු හමුදාපතිවරයාත් යුද වීරයෙක්. නමුත් පෞද්ගලික පලිගැනීම හා වෛරය හේතුවෙන් අද කිසිම වටිනාකමක් නැති කෙනෙක් බවට පත්වෙලා. මා හිතන්නේ පිටකොටුවේ බඩු භාණ්ඩ එහා මෙහා ගෙනයන නාට්ටාමියකු ඊට වඩා වටිනා මෙහෙවරක් අද රටට කරනවා.සරත් ෆොන්සේකා හිටපු හමුදාපති කොහොමත් ශ්‍රී ලංකා පාබල හමුදා රෙජිමේන්තුව (මගේ සැමියා සේවය කළ) සමඟ තරහයි.ඒ නිසා වෙන්න ඇති මගේ සැමියා මියගිය පසු මා සිටි නිවෙසින් වහාම එළියට යන ලෙස දැනුම් දුන්නේ. මගේ ලොකු පුතා ඒ වන විට සාමාන්‍ය පෙළ විභාගයට පෙනී සිටීමට නියමිතව සිටි දරුවෙක්. විභාගය ලියා අවසන් වනතුරු මාස හතරක් හමුදා නිවස්නයේ සිටීමට අවසර දෙන මෙන් ඉල්ලුවත් ඔය මානවප්‍රේමීන්ගේ හදවත් උණුවුනේ නෑ. අද මේ අයයි ජනතාවට කරුණු කියන්නේ.මගේ සැමියා නොකළ වරදකටසිරගත කළාපුරා වසර 21ක් යුද හමුදාවේ සේවය කළ මගෙ මහත්තයා නොකළ වරදකට හිරේ යවලා අපහාස කරලා සේවයෙන් පහකළේ ජෙනරල් සරත් ෆොන්සේකා. අද ඒ කළ කී දේ තමන්ටම කැරකිලා.ඔහු පෞද්ගලික අවශ්‍යතා මත පලිගන්නා කෙනෙක්. කාන්තා සෙබලියක් කළ වරදකට අවවාද කිරීම නිසා උරණවූ හිටපු හමුදාපතිවරයා පුරා දින 21ක් මගේ සැමියා මට සොයාගැනීමටවත් නොහැකි වන ලෙස සඟවා තබා තිබුණා.කිසිම නඩු විභාගයක් පැවැත්වූයේ ද නෑ. හිස් අතින්ම ඔහු හමුදා සේවයෙන් ඉවත්කැර දැම්මා. එදා මමත් දරු දෙදෙනාත් හැඬූ කඳුළින් බොහෝ නිලධාරීන්ගේ පිහිට පතා ගියා.අම්මා කෙනෙක් හැටියට මගේ දිහා නොබැලූ, මගේ දුක තැවුල කම්පාව නොදුටු අනෝමා මහත්මියට අද කට්ටිය ඉන්නවා. ඒත් දුප්පත් මට කවුරුවත් හිටියෙ නෑ.මහත්තයාගේ වැටුපෙන් විතරයි අපේ පවුල රැකුණේ. ෆොන්සේකාගේ මේ පලිගැනීමෙන් අපේ පවුල ඉතාම අඟහිඟකමට වැටුණා. දරුවන්ගේ අධ්‍යාපන කටයුතුවලටත් මේ අඟහිඟකම් බලපෑවා.විශ්‍රාම යාමට වසරක් තිබියදී සතයක්වත් නොදී මගේ මහත්තයා සේවයෙන් පහකළ හිටපු හමුදාපතිවරයා අද විඳින්නේ එදා කළ කී දේවල ප්‍රතිඵලයි. හමුදා බිරියන්ගේ කඳුළේ උණුහුම නොදුටු අනෝමා මහත්මිය අද අප එදා වින්ද දුක විඳිනවා.සංවාද සටහනඋපාලි සමරසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002218</link>
    <topic>භික්ෂූන් වහන්සේ සැමදා දැහැමි පාලකයන් ආරක්ෂා කළා</topic>
    <author/>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාඉතිහාසයේ කිසිදු දිනක නිර්මල භික්ෂුවගේ දේශපාලනයට පාට, පක්ෂ හෝ ලාභ ලෝබ, තාන්න මාන්න ආදී කිසිවක් වලංගු නොවී ය. පරාර්ථය සිය ජීවිත දැක්ම කරගත් භික්ෂුව බුදු මඟ යමින් දේශපාලනඥයන්ට මෙන් ම රට වැසියාට ද නිවැරදි නායකත්වය ඉතිහාසය පුරා ලබාදි ඇත.බුදුන් වහන්සේ ජීවමාන සමයෙහි මගධයේ රාජාණ්ඩුව, ලිච්ඡවීන්ගේ රාජ්‍ය අල්ලා ගැනීමට සූදානම් වී, එම සටන් ජයගත හැකිදැයි බුදු රජාණන් වහන්සේගෙන් විමසයි. එවිට බුදුන් වහන්සේ ලිච්ඡවීන් අතර අපරිහානීය ධර්මයන් ඇතිතාක් ඔවුන් යටත් කළ නොහැකි බව පෙන්වා දෙමින් සප්ත අපරිහානීය ධර්මයන් උගන්වා ඇත්තේ දැහැමි රාජ්‍ය පාලනයක් උදෙසා මග කියා දෙමිනි.තවත් විටෙක කොසොල් රජු හා අජාසත් රජු අතර යුද්ධයක් ඇති විය. එහිදී අජාසත් රජු පරාජය විය. කොසොල් රජු ජයග්‍රහණය කළේ ය. සාමාන්‍ය මිනිසුන්, ජයග්‍රහණය කළ රජු ළඟට යන්නේ තම පටු අපේක්ෂාවන් ඉටුකර ගැනීමටයි. එහෙත් බුදුන් වහන්සේ මෙහිදී පරාජය වූ රජු වෙත ගොස් අනුශාසනා කරයි.බුදුන් වහන්සේ ජීවමාන සමයේ ම ඇතැම් රජවරු මහජනයා තලා පෙළා අධර්මයෙන් රාජ්‍ය කළෝය. එබඳු අධාර්මික පාලකයින් රට වැසියන් වෙත අධික අය බදු දරුණු දඬුවම් ආදිය පමුණුවමින් පීඩාවට පත් කරන ලදී. මෙම තත්ත්වය දුටු බුදුන් වහන්සේ ඔවුන් කෙරෙහි මහත් කරුණාවෙන්, රටවැසියාට හිංසා පීඩා නොකර ධර්මානුකූල ආණ්ඩුවක් ඇති කරන ලෙසට උපදෙස් දී දශ රාජ ධර්මයන්ගෙන් අනුශාසනා කළ බව ධම්ම පදට්ඨ කථාවේ සඳහන් වෙයි.මෙමඟින් පැහැදිලි වන්නේ තථාගතයන් වහන්සේ පවා යහ පාලනයට මග කියා දෙමින් දැහැමි පාලකයින් අගය කර ඇති බව ය.ලංකා ඉතිහාසයේ මහින්දාගමනයත් සමඟම, එතෙක් රජකම් කළ දේවානම් පියතිස්ස රජු නැවත බෞද්ධ ක්‍රමයට අභිශේක ලබා, බෞද්ධ පාලකයකු බවට පත්විය. එතැන් සිට බෞද්ධ වත් පිළිවෙතට මුල් තැන දෙමින් දේශ හිතෛශී පාලකයකු ලෙස ක්‍රියා කර ඇත. භික්ෂුවගෙන් නිරතුරුව උපදෙස් ගෙන ඇත.ලංකා ඉතිහාසය පුරා දැහැමි පාලකයින් නිර්මාණය කිරීමටත් පාලකයින්ට නිසි මඟ කියා දීමටත්, ජාතියේ නිසි මඟ කියා දෙමින් රටට විපතක් වන සෑම විටම රට ඉන් මුදවා ගැනීමටත් භික්ෂුව පෙර ගමන්කරුවන් සේ නැගී සිටියහ. එහිදී භික්ෂුව පාට පක්ෂය හෝ තාන්න මාන්න ආදී කිසිවකට යට වී නැත. සියල්ලන් එක මිටකට ගැනීමට භික්ෂුන්ට හැකි වී ඇත.අනුරාධපුර යුගයේ ගැමුණු සද්ධාතිස්ස සොයුරන් අතර ඇති වූ සටනින් සද්ධාතිස්ස පලාගොස් සැඟවුණේ පන්සලේ ඇඳයට ය. එවිට ගැමුණු කුමරා පසුපසින් පැමිණ තිස්ස කුමාරයා ගැන විමසීමේදී භික්ෂූන් වහන්සේ ප්‍රකාශ කර සිටියේ “සද්ධාතිස්ස කුමරු ඇඳ උඩ නම් නැත” යනුවෙනි. එසේ අනාගත රටේ නායකයින් ආරක්ෂා කර ඇත්තේ එය තමන්ගේ යුතුකමක් කොට ගනිමිනි. ගැමුණු කුමරා යුද්ධයට යනවිට භික්ෂුන් වහන්සේලා 500ක් පෙරමුණේ ගමන් කර ඇත. ථේර පුත්තාභය මෙන් අවශ්‍ය අවස්ථාවල භික්ෂූන් සිවුර පසෙක තබා සෙන්පතියන් බවට පත්ව අසිපත අතට ගෙන මවු බිමේ සතුරන්ට එරෙහිව යුද පිටියට ගිය අවස්ථා ද ඉතිහාසය පුරා දැකිය හැක.වළගම්බා රජු යුද්ධයෙන් පරාජය වී පලාගොස් වනගතව සේනා සංවිධානය කිරීමේ දී මහා තිස්ස තෙරුන් වහන්සේ පිණ්ඩපාතයෙන් ලද ආහාර ටික දී රජු ආරක්ෂා කර ඇත.ලංකා ඉතිහාසය පුරා පෘතුගීසීන්, ඉංග්‍රීසීන් මාතෘ භූමියේ ස්වාධීනත්වය, සංස්කෘතිය, ආගම ධර්මය ආදී සියල්ලම විනාශ කිරීමට උත්සාහ කර ඇත. තාන්න මාන්න ලාභ සත්කාර වෙනුවෙන් අපේ ම රටේ අය වුවද තම ආගම ධර්මය, ස්වදේශිකත්වය ආදී සියල්ල පාවා දෙමින් ක්‍රියා කර ඇත.එහෙත් ඒ කිසිවකුට භික්ෂුව මිලට ගත නොහැකි වූයේ, සෑම විටම භික්ෂුව තම වගකීම ජාතිය වෙනුවෙන් මැනවින් තේරුම් ගෙන ක්‍රියා කළ බැවිනි. 1806 දී මෙට්ලන්ඩ් ආණ්ඩුකාරයා ද එංගලන්තයට ලියා දන්වා ඇත්තේ ශ්‍රී ලාංකික භික්ෂුවගේ බලය ඉතා විශාල ය. එබැවින් ලංකාවේ නිරවුල්ව ආණ්ඩුකරගෙන යෑමට නම් ගිහි පැවිදි සම්බන්ධය නැති කළ යුතු ය. ප්‍රධාන භික්ෂූන්ට තාන්න මාන්න ගරු නම්බුනාම ආදිය ලබා දී භික්ෂූන් අතර භේද බින්න ඇති කළ යුතු ය යනුවෙනි. මෙමගින් ගම්‍යවන්නේ රාජ්‍ය කෙරෙහි භික්ෂුවගේ බලපෑමයි.නිදහසින් පසුව වුව ද බලයට පැමිණි සියල්ලන් ම පාහේ සැබැවින් ම හෝ මවාපාමින් හෝ භික්ෂූන්ට සමීපව කටයුතු කිරීමට සිදුවිය. භික්ෂුවගේ නිවැරැදි මතයට අවනත වීමට සිදුවිය. මව් බිමට එරෙහිව මවුබිම පාවා දෙමින් ගෙන ආ ගිවිසුම් සියල්ල හකුලා ගැනීමට සිදුවිය. බණ්ඩාරනායක, චෙල්වනායගම් ගිවිසුම, ඉන්දු ලංකා ගිවිසුම මෙන් ම ඉන් මෙහා ගෙන ආ විවිධ පැකේජයන්ට එරෙහිව නැගී සිටිමින් පාරට බට පළමු පිරිස ලෙසින් භික්ෂූන් හැඳින්විය හැක.නිදහසින් පසු ද භික්ෂූන් ඝාතනය කරමින් සිරභාරයට ගනිමින්, පන්සල්වලට කටුකම්බි ගසමින් ගල්මුල් ගසා කඩා බිඳ දමමින්, භික්ෂුව නිහඬ කිරීමට උත්සාහ කළහ. එහෙත් ඒ කිසිවකින් භික්ෂුව නිහඬ කරවීමට නොහැකි විය.මහින්ද රාජපක්ෂයන් රජවීමට පෙර භික්ෂුවගේ ආශිර්වාදය ඔහුට හිමි විය. මල්වතු මහා විහාරයෙන් පවා ගෞරව නාමයක් ලබා ගැනීමට සමත් වූයේ එහි ප්‍රතිඵලයක් ලෙසයි.ඔහු පළමු ජනාධිපතිවරණයට ඉදිරිපත් වූ අවස්ථාව වනවිට පක්ෂයේ ම ජ්‍යෙෂ්ඨයින්ගේ ප්‍රධානීන්ගේ ඡන්දයවත් ජනාධිපතිතුමාට ලැබුණේ ද යන්න සැක සහිතයි. එහෙත් මේ අභීත නායකයා පිළිබඳ දුරදක්නා නුවණින් දුටු භික්ෂුව, එතෙක් තමා දැරූ දේශපාලන දෘෂ්ඨීන් සියල්ල පසෙකලා ඔහු වටා රොද බැඳගත්තේ ය. දේශ හිතෛශීන්ගේ අපේක්ෂාව ඉටු විය. ඔහු ජය ලැබුවේ ය.ඔහුගේ විජයග්‍රහණයෙන් පසුව ජනතා අපේක්ෂා එකින් එක ඔහු ඉටු කළේ ජනතාව මවිතයට පත් කරමිනි. විශේෂයෙන් ම දශක තුනකට අධික කාලයක් පැවති යුද්ධය අවසන් කරමින් ගම නැඟුම, මඟ නැගුම වැනි ව්‍යාපෘති තුළින් රටේ පෙරලියක් ඇති කරන ලදී.ඔහු පිළිබඳව විශ්වාසය තැබූ ගිහි පැවිදි සියල්ලන්ගේ පමණක් නොව සියලු රට වැසියන්ගේ අවධානය දිනාගත් ඔහු විනාශ කිරීමට දේශද්‍රෝහී බලවේග සියල්ල එක් විය. එහෙත් භික්ෂූන් ප්‍රමුඛ දේශ හිතෛශී සියලු බලවේග එකට එක් විය. එහි ප්‍රතිඵලයක් ලෙස යළිත් කිසි දිනෙක ඉන්දියන් සාගරයේ මුතු ඇටය කඳුළු බිඳුවක් නොවන ආකාරයට විජයග්‍රහණය කරවිය හැකි විය. ඒ සඳහා අනෙකුත් සියලු පාර්ශ්වයන් මෙන් ම භික්ෂූන් වහන්සේලා ද තම යුග කාර්යභාරය මැනවින් ඉටු කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=af1002219</link>
    <topic>නීතිඥ රකුසාට බිලිවුණු උත්පලා ලා, දේවින්දි ලා</topic>
    <author>සටහන -ජයමිණි අත්තනායක</author>
    <content>අසෝකාගේ සේප්පුවේ රහස් රැසක්මොනවද මේ ආරක්ෂිත සේප්පු...හමුදා ප්‍රධානීන් තමන් සේවය කරන රජයට අවනත විය යුතුයිපුවත්පතේ බලය පෙන් වූ පත්තර මහගෙදර පියා ඩී.ආර්.විජයවර්ධනභික්ෂු දේශපාලනය යනු යහමඟ පෙන්වා දීමයිනාහිමි ඝාතනයේ සුලමුල හෙළිවේඅනෝමා නෝනාට වචන දෙකක්..භික්ෂූන් වහන්සේ සැමදා දැහැමි පාලකයන් ආරක්ෂා කළානීතිඥ රකුසාට බිලිවුණු උත්පලා ලා, දේවින්දි ලාඇත්තම කතාවක්ඇගේ නම සඳලතා ය. වචනයේ පරිසමාප්ත අර්ථයෙන්ම ඇය මනා රූ සපුවකින් යුතු අව්‍යාජ ගැමි තරුණියක වූවාය. උසස් පෙළ විභාගය එකවර සමත් වුවද, සරසවියට ඇතුළුව උසස් අධ්‍යාපනය ලබන්නට තරම් ඇය ධෛර්යමත් නොවූයේ තම නිවෙසේ තිබූ ආර්ථික අහේනිකම් මැද ගෙවූ, කටුක, දුෂ්කර දිවිපෙවෙත නිසාය.සහෝදර සහෝදරියන් පස් දෙනකුගෙන් යුතු පවුලක වැඩිමලා වූ ඇයට අවශ්‍ය වූයේ පියා නොමැතිව ජීවනබර කරට ගත් අම්මාට කෙසේ හෝ ශක්තියක් අත්වැලක් වීමට ය. ඒ නිසාම ඇය නිරතුරුව සිහින මැවුවේ කුමක් හෝ රැකියාවක් පිළිබඳවය. පුවත්පත්වල පළවූ රැකියා අවස්ථා සඳහා ඈ නිරතුරුවම අයැදුම් කළාය.ජීවිතය යනු, පැතුම් ගොන්නක එකතුවකි. ඒ ප්‍රාර්ථනා එකින් එක ඉටුවෙද්දී ජීවිතය දිනෙන් දින සාර්ථක වන සැටි ඇයට මැවී පෙනිණ. ජීවිතයේ දුක්වලට, කඳුළුවලට වටිනාකමක් ඇතැයි ඇය අලුතින් සිතන්නට වූවාය. බොහෝ අසරණ, බොහෝ අහිංසක ඇගේ සිතට මහත් ශක්තියක් ලැබිණි.මවට මෙන්ම සහෝදර සහෝදරියන්ට උදවු කිරීම, විවාහය, ඉන් අනතුරුව දරු සුරතල් බැලීම මේ ආදි කාන්තාවකට පොදුවූ සියලු බලාපොරොත්තු ඇය සතු වන්නට ඇත. අනාගතයේ සුබ සිහින දකිමින් ඇයට නව මාවතකට පිවිසිය යුතු කාලය උදාවිය.සංජීව පෙරේරා වෘත්තියෙන් නීතිඥවරයෙකි. 68 හැවිරිදි ඔහු තම කාර්යාලයේ සේවය සඳහා ලිපිකාරිණියන් අවශ්‍ය බව දන්වමින් පුවත්පත් කීපයකම දැන්වීම් පළ කළේ මේ අතරතුරය. මෙය ඇස ගැටුණු සඳලතා සිය අධ්‍යාපන සුදුසුකම් සඳහන් කරමින් අයදුම්පතක් යොමු කළේ බලාපොරොත්තු දෑසිනි.දින කීපයකට පසු, ලැබුණු අයදුම්පත් ඔස්සේ තරුණියන් සම්මුඛ පරීක්ෂණයට කැඳවා ගන්නට ඔහු සමත් වූයේය. සඳලතා ද උද්දාමයෙන් යුතුව සිය සොහොයුරකු සමඟ පැමිණ සම්මුඛ පරීක්ෂණයට පෙනී සිටියාය.ඔහුගේ බැල්ම තියුණුය. එය හොඳින් පිරික්සන්නකුට සටකපට පෙනුමක් යැයි හැඟෙයි. ඔහු ඉදිරියේ සඳලතා මුව පුරාම තුනී සිනාවක් පෑවාය. ඇගේ තුණු රූ සපුව කෙරේ ඔහුගේ නෙත් ආශාවෙන් දිව යද්දී, සඳලතා ලජ්ජාවෙන් මෙන් ඉවත බලාගත්තාය.“මේක සඳලතාට ලැබෙන හොඳ අවස්ථාවක්. ඔයාට කොතැනට ගියත් එක්වරම මේ තරම් වැටුපක් ලැබෙයි කියලා හිතන්න එපා. බයවෙන්න එපා මේ කාර්යාලයේ සේවයට ඔයාත් එක්කම ගෑනු ළමයින් දහදෙනෙක්ම බඳවා ගන්නවා. නවාතැන්, කෑමබීම් පහසුකම් තියෙන ස්ථානයකුත් මේ ළඟම තියෙනවා. එතැන නතර වෙලා තමා වැඩට එන්න වෙන්නේ.” ඔහු නිහතමානීව, සිනාසෙමින් ඇය දෙස බලමින් පැවසුවේය.ඒ සිනාව රැඳි කතාවට රැවටී කෙදිනක හෝ තමාට කඳුළක් උරුම වේ යැයි ඇය කිසි විටෙක නොසිතන්නට ඇත. එය මනුෂ්‍යත්වය දෝත පා අමනුෂ්‍යත්වය කැන්දන් ආ විරාමයක්ම නොවේ ද?වෙනදාට වඩා ඇළෙන් වරුවක් නා ගත් ‘සඳා’ හනි හනිකට තම ගෙපැල දෙසට පිය මැන්නාය. ඇගේ ගතට ද දැනුණේ අමුතුම සුවයකි. අහසට ඉහළින් පෑයූ සඳේ එළිය එදා ගෙපැලට වැටී තිබුණේ සිරියාවන්ත ලෙසිනි. මැටි ගෑ ගෙමැද්දේ වාඩිවී හුන් සිය මව දෙසට හැරී ඇය මෙසේ පැවසුවාය.“අම්මේ හෙට උදෙන්ම ගියොත් කොළඹට දහය විතර වෙනකොට යා ගත්තැහැකි. මම හිතුවේ නෑ මෙච්චර ඉක්මනින් රස්සාවට එන්න කියලා ලියුමක් ලැබෙයි කියලා.” ඇය ආනන්දජනක සිතුවිලිවලින් සිත පුරවා ගත්තාය.“මේ තාක් කල් මං උඹ පිට යැව්වේම නෑ. මගේ හිතටත් මහ මොකක්දෝ වගේ. තියෙන ප්‍රශ්න, කරදර මිසක් මං උඹ පිටතට යවන්න කවදාවත් හිතුවේ නෑ. අනේ පුතේ ඔයා ගෑනු ළමයෙක්. කෙල්ලකගේ ජීවිතය මවලා තියෙන්නේ හරිම අසාධාරණ විදිහට. ජීවිතේ පුංචි හරි අත්වැරදීමක් වුණොත් ඒක මුළු ජීවිතේටම බලපානවා කියන එකත් මතක තියා ගනින්.”ඇගේ නෙත් කඳුළින් පිරී ගියේ සඳා කෙරේ ඇතිවූ අසීමිත ස්නේහය නිසාමය. අම්මාගේ හඬේ යම් අනතුරක සේයාවක් ඇතැයි සඳලතා සිහිනෙනිදු නොසිතුවාය.පසුවදා පහන් වූයේ නැවුම් බලාපොරොත්තු ගොන්නක් සඳලතාගේ සිතේ පුරවාලමිනි. ඇය සිය සොහොයුරාත් සමඟ කොළඹට පැමිණ රැකියා ස්ථානය බලා පිටත් වූවාය. එහි යන විට සේවා ස්ථානය පිහිටි කාර්යාලයේ රැඳී සිටියේ නීතිඥ මහතාත් මුරකරුවාත් පමණකි.“බයවෙන්න දෙයක් නෑ. හෙට උදේම වැඩට එන්න. අද කවුරුත් කාර්යාලයේ රැඳෙන්නැති දවසක්. නවාතැනත් හරිනේ බය වෙන්න දෙයක් නෑනේ සඳලතා එහෙනම්...”කාර්යාලයට පැමිණ රැකියාව ඇරැඹීමට ඉටාගත් සඳලතා දෙස යටැසින් බලමින් නීතිඥවරයා පැවසීය. සැඳෑ අහස් කුස වූයේ පාළු අඳුරු ස්වභාවයකි. අම්මාගේ උණුසුම සුවඳ දැනි සඳලතාගේ නෙතට කඳුළක් ඉනුවද පාළුව තනිකම මකාලන්නට ඈ ගී මුමුණන්නට උත්සාහ කළාය. තනි නොතනියට පැමිණි එක් කුස උපන් ඇගේ සොහොයුරාටත් ඇයටත් එදා නවාතැන් ගැනීමට සිදුවූයේ කාර්යාලය අසල පිහිටි ‘බත් අම්මා’ යැයි හඳුන්වන හතළිස් පස් හැවිරිදි තරබාරු කාන්තාවකගේ නිවහනේය. තම සොහොයුරා ගම්බිම් බලා පිටත් කොට පහුවදා ඇය කල් වේලා ඇතිවම කාර්යාලය වෙත පියමනින්නට වූවාය.කාර්යාලයේ දොරකඩ රැඳී සිටියේ මුරකරුවා පමණි.“අනෙත් අය එනකොට ගොඩක් වෙලා යනවදැ” ඇය මුරකරුවා දෙස බලමින් විමසුවාය.“තව දෙන්නෙක් විතර එනවා මෙහේ වැඩට. හැබැයි ඒ දෙන්නත් අද එන්නෑ.”“එතකොට මට තනියමද වැඩ කරන්න වෙන්නේ.” ඇය තමාටම අසා ගත්තාය. සැකයක සේයාවක් ක්ෂණිකව ඇගේ සිතට නැඟී ආවාද එය සිත පුරා පැතිරෙන්නට ඉඩක් නොවීය. ඇය ඉදිරිපිට සිනාසෙමින් පෙනී සිටියේ නීතිඥ සංජීව මහතා ය.“අද මම ලොකු වැඩක් පවරන්නේ නෑ. අතන තමා ඔබේ මේසය තබා ඇත්තේ. එතැනට ගොස් මට මේ නාමලේඛනය ටයිප් කරලා දෙන්න.”ඇය හිස සැලුවාය. හාත්පසම තද මීදුමෙන් වැසී තිබිණි. ගස්වැල්, කොන්ක්‍රීට් තාප්ප අතරින් ඈ, දෑස් විදහා බැලූයේ කවුරුන් හෝ මෙහි පැමිණෙන්නේනම් කොතරම් හොඳද? යන සිතුවිල්ලෙනි. ඇය යතුරු ලියනය වෙත ගියා පමණි. සංජීව මහතා ඇයට යමක් කියනු ඇසිණි.“සඳලතා කෑම කන කාමරයට ගිහින් මට වතුර එකක් ගේන්ඩ...”ඇය එතැනට ගොස් වීදුරුවට වතුර පුරවන්නට වූවා පමණි. කිසිවකුගේ පාද ගැටෙන හඬ ඇසී තිගැස්සී බැලුවාය. ඇයට සිතාගත නොහැකි විය. සංජීව මහතා ඇය ඉදිරියේය. එක්වරම ඔහුගේ අත සඳලතාගේ අතේ දැවටිණ. ඒ දෑස් එකට ගැටිණි. කුමක්දෝ ගුප්ත ආශාවකින් ඔහු දෑස් දිළෙන්නට විය. ඔහුගේ මුව පුරාම තුනී සිනාවක් මතුව ආවේය.“බය වෙන්ඩ එපා සඳලතා. එදා සම්මුඛ පරීක්ෂණයට ආපු දවසේදීම මට ඔයා ගැන ලොකු ආදරයක් ඇතිවුණා. මම කියන විදිහට වැඩ කළොත්, ඔයාගේ අනාගතයට හොඳක් වෙයි.”“මොකක්ද මේ වෙන්නෙ යන්නේ?සඳලතා වෙව්ලන දෙතොල් පට අතරින් අමාරුවෙන් වචන ගොනු කළාය. දෑස් කඳුළින් බොඳ විය. ඔහු දෑතින් මිදීමට ඈ එක් පයක් ආපස්සට තැබුවා පමණි. අසල රැඳි කාමරයට ඇය ඇදගෙන යෑමට ඔහු ඉක්මන් විය. “එන්න! මට ඔයාට ආදරය කරන්න ඕනෑ.”“අනේ එපා! එපා! මොකක්ද මේ කරන්න හදන්නේ. අහකට යන්න...”ඈ ඔහුගේ ග්‍රහණයෙන් මිදීමට වෙර දැරුවාය. එකෙණෙහිම බලහත්කාරයෙන්ම ඔහු ඇය ඇදගෙන කාමරයට ගියේය. ඇගේ හදවත ගිනිමැලයක් මෙන් ඇවිළිණි.“හිතුවක්කාර වුණොත් වැඩ වරදියි... දැන් මම කියන විදිහට වැඩ කරනවා...”ඔහුගේ ග්‍රහණයෙන් මිදී ඉවතට පලා යෑමට ඇය සැරසෙද්දීම ඉදිරියට පැමිණි ඔහු ඒ මඟ වලකාලූයේය. ඉන් අනතුරුව උන්මත්තකයකු ලෙසින් ඔහු ඇය අතොරක් නැතිව සිප ගන්නට වූයේය.“අනේ! මාව බේරාගන්න කවුරුත් නැද්දො?”ඇය මහා හඬින් කෑගැසුවාය. එහෙත් ඇගේ හඬට ඇහුම්කන් දෙන්නට එහි කිසිවෙකුත් නොවීය. ඔහු ගොරහැඩි, සිත්පිත් නැති රකුසකු ලෙසින් ඇය ගොදුරු කර ගන්නට නොයෙකුත් තර්ජන, බිය ගැන්වීම් කරන්නට පටන් ගත්තේය.“මම උඹට විනාශයක් කරන්නෑ. ඇඳුම් ගලවපන්, මට උඹේ ලස්සන බලන්න ඕනෑ.”“අනේ පිං සිද්ධ වෙයි. මාව අතාරින්න. මම වැඳලා කියන්නම්. මට මොකුත් කරන්න එපා.”“කීවාම අහලා මං කියපු දේ කරපන්! නැත්නම් මං උඹ මෙතනම බාවනවා.””පොඩ්ඩක් ඉන්න. මම ඒ දේ කරන්නම් මහත්තයා, ඔහු ඇයට කන්දුනි. ඒ ලද විරාමයේදී විදුලි වේගයෙන් ඇය කාමරයෙන් පැන සාලයට දිව ආවාය. ඔහු ද ඈ පසුපස ලුහුබැන්ඳද සඳලතාගේ වේගය ඊට වඩා වැඩි විය. මිදුලෙහි කිසිවෙක් නොවීය. අඩුගාණේ මුරකරුවාද ඒ අසල දැකගත නොහැකි විය. ඒ වනවිට ඔහුද එම රාජකාරිය සිදුකොට ඇත්තේ මේ සංජීව නමැත්තාගේ සහායකයකු ලෙසිනි. මේ සිදුවීම පිළිබඳව මතක් වෙද්දී සඳලතාගේ සිතට අදත් නැගී එන්නේ පවතින සමාජ ක්‍රමයේ විපරීතබව ගැන බියකි. කාන්තා ජීවිත සමඟ සෙල්ලම් කරන්නට හදන මෙවන් කෲර වූ පිරිමින් පිළිබඳ වෛරයකි.”මේ ගැන කොහොම සිතුවත් අන්තිමට සිද්ධවෙන්නේ ඇගේ සිත මහා දුකකින් වෙළී කඳුළු ගලා ඒම පමණි. සිහින සිතුවම් මතින් බොඳව ගිය ප්‍රාර්ථනා මැද අතරමංවී ඈ ඒ මතකයේ තනිවම සැරිසැරුවාය.තඹ දොයිතුවක් තරම්වත් මුදලක් තමා සන්තක නොවුවද, කොන්දොස්තර මහත්වරුන්ට පින් සිදුවන්නට ඇයට එදා කිසිදු අනතුරක් නොවී තම නිවසට ඒමට හැකිවිය. බලාගත් අත බලාගෙන දින කීපයක් යනතුරුම ඇය මහත් කම්පනයකින් යුතුව කල් ඇරියාය.”මේ සමාජය, මේ ලෝකය මේ තරම් වංචාකාරියි කියලා මං හිතුවේ නෑ. මං ලොකු උගුලකින්, අනතුරකින් බේරුණා. සිදුවෙන්නට ගිය අනතුරින් මං බේරුණා. බැලූ බැල්මට එකවර මේ සමාජය හඳුනාගත නොහැකිය. බැලූ බැල්මට පෙනෙන්නට තිබෙන දේවල් පවතින ස්වරූපයට නොපෙනෙන්නට ඉඩ තිබේ.කාන්තාවන් රැවටීම්වලට හසුකර ගන්නට හදන මේ වැනි රැවටිලිකාරයන් කී දෙනකු මේ සමාජයේ සිටිනවා ඇත්ද? ඒ තරමටම මේ සමාජය රැවටීම්වලින් සහ වංචා සහගතකම්වලින් පිරී පවතී.බොහෝ පුද්ගලයින්ගේ නියම ස්වරූපය අපට හඳුනාගත නොහැකිය. ඒ නිසාම විමසිල්ලෙන් සිටීම අපට වඩාත් ආරක්ෂාව ලබාදෙන බලපත්‍රයක් වනවාට සැක නැත.සඳලතා දස දහස්වරක් මෙවන් සිතුවිලි අතර සැරිසැරුවාය.සිදුවූ සියල්ල මවට පැවසීමට තරම් ධෛර්යක් නොතිබුණද අවසානයේ ඒ සියල්ල මවට පවසන්නට ඇයට සිදුවිය. කාලය වේගයෙන් ගෙවී ගියේය. සිත හදාගෙන සුපුරුදු පරිදි වැඩ කටයුතුවල යෙදීමට සඳලතා උත්සාහ දැරුවාය.එහෙත් එක් දිනක් හදිසියේ ම නිවහනට කඩා වැදුණු පොලිසිය ඇගෙන් තොරතුරු විමසන්නට විය. එය කිසිසේත් ඇදහිය නොහැක්කකි.”ඔබට විරුද්ධව පැමිණිල්ලක්?””ඇයි සර් මොකක්ද හේතුව? මම වරදක් කළේ නෑ.””පසුගිය කාලයේ ඔබ සේවය කළ ස්ථානයේදී ජංගම දුරකථනයක් සොරකම් කිරීමක් සම්බන්ධව...”සිදුවෙන්නට යන්නේ කුමක්දැයි ඇයට සිතාගත නොහැකි විය. මේ පැමිණි බරපතළ චෝදනාව ඇයගේ හිතට මහත් වදයක් බරක් වන්නට විය. කුරා කූඹියකුටවත් වරදක්, හිංසාවක් පීඩාවක් නොකළ ඇය පොලිසියට පැමිණ සිදුවූ සියල්ල නොවළහා කීවාය.පොලිසිය දස අතේ කරුණු සොයන්නට විය. අවසානයේදී ඉහත කිවු සේවා ස්ථානයේදී සඳලතාට අයත් අත් බෑගයක් හා ඒ තුළ තිබූ ඇයට අයත් හැඳුනුම්පත හා ලියකියවිලි රැසක් පොලිසියට සොයා ගැනීමට හැකිවිය.තම කාමාශාවන් සංසිඳුවා ගැනීමට ඉඩ නොලද තැන මේ සාහසිකයා කළේ සඳලතාට විරුද්දව තම ජංගම දුරකථනය සොරකම් කළ බවට පොලිසිය වෙත බොරු පැමිණිල්ලක් ඉදිරිපත් කිරීමය. මේ සිදුවීම පසුපස ඉව ඇල්ලූ පොලිසිය, සංජීව පෙරේරා පිළිබඳව සියලු තොරතුරු රහසේ සොයන්නට විය. ඔහු පිළිබඳව විවිධ කටකතාද අසන්නට ලැබිණි.ඒ අවාසනාවන්ත දිනය පසුගිය දිනෙක උදාවිය. කැලෑගම ඔහුට අයත් වත්තකට කඩිමුඩියේ පොලිසිය ඇතුළු වූයේය. වෙල් ඉහැත්තෑවේ කොනක ගස්වැල් වලින් පිරුණු මාවත දිගේ ඔව්හු මේ තැන සොයා ගියහ. කුඩා දැරියන් කීප දෙනකු අතවරයට ලක්වීමේ සිද්ධි ගණනාවක් මේ යන ගමනේදී හෙළිකර ගැනීමට හැකිවේයැයි ඔවුන් කිසිවිටෙකත් දැන සිටියේ නැත.උත්පලා 14 හැවිරිදිය. ඇය පොලිසියට ඉදිරිපත්වී තොරතුරු රැසක් කියන්නට වූවාය.”මං මේ වත්තේ ගෙදර වැඩට ඇවිත් ටික කාලයක්. මේ ගෙදර වැඩවලට උදවුවෙන එක තමා මම කළේ’ මේ වත්තේ අයිතිකාර මහත්තයා රාත්‍රියට නිතරම මෙහේ එනවා. ඇවිත් මට සල්ලි ගොඩක් දෙනවා. ඒ විතරක් නෙවෙයි චොක්ලට් හැමදාම අරන් එනවා. එයා කියන එකම දේ තමයි කියන විදිහට ඉන්න කියන එක. කාටවත් පෙනෙන්නැතිවෙන විදිහට අර කාමරයට කතා කරනවා. මම ගොඩක් දවස්වලට එහෙම කළා.””ඒත් ඊයේ රෑ මං ඔළුව රිදුණු නිසා බෑ කීවා. එයා මට බැන්නා. කණෙන් අල්ලලා ගැහුවා. බලෙන්ම මාව............ “ ඈ ඊළඟ වචන ගිල ගත්තාය.”ඇත්තටම එයා මට කරදර කරනවා. මෙහේ ඉන්න දේවින්දිටත් එහෙමයි. එයා අසනීප වෙලා ඉන්නවා අන්න අර පැත්තේ” ඇය අත දිගුකොට පෙන්වූවාය. ඒ තොරතුරු සියල්ල පොලිසියට ලබාගත හැකි විය.ජාතික ළමා රක්ෂක අධිකාරිය දිගින්දිගට මේ සම්බන්ධයෙන් පරීක්‍ෂණ පැවැත්වීය.සංජීව නම් වූ 68 හැවිරිදි නීතිඥයා අත්අඩංගුවට ගෙන උසාවියට ඉදිරිපත් කරන ලදුව රක්ෂිත බන්ධනාගාරගත කෙරිණි. ඒ වන විටත් ඔහු ඉතා ඉහළ වැටුප් ගෙවන බව දක්වා පුවත්පත් දැන්වීම් පළකරමින් රූමත් තරුණියන් කීපදෙනකුම ඔහුගේ කාර්යාලයේ සේවයට බඳවාගෙන තිබිණ. ඔහු හා ලිංගිකව එක්වීමට කැමති තරුණියන්ට ඔහුගෙන් කිසිසේත්ම අඩන්තේට්ටම්, බිය ගැන්වීම් සිදුවී නැත. 13 හැවිරිදි දේවින්දීට කෲර ලෙස වධහිංසා කරමින් ඇය ගැට ගසා තිබූ බව කියන යකඩ දම්වැල් ද ළමා රක්ෂණ අධිකාරියේ නිලධාරින් විසින් අධිකරණයට ඉදිරිපත් කොට ඇත.මෙම සැකකරුවාට එරෙහිව නැගී ඇති චෝදනා බරපතළය. සැකකාර පුද්ගලයාට ඇප ලබා ගැනීමට නීතිඥවරුන් හත් දෙනෙකුගෙන් යුත් කණ්ඩායමක් ඒ වන විට අධිකරණයට ගොස් ඇති බව කියැවෙතත් සැකකාර පුද්ගලයා තවදුරටත් රක්ෂිත බන්ධනාගාර ගත කිරීමට මහේස්ත්‍රාත්වරිය අධිකරණයට නියෝග ලබා දුන්නාය. මෙතෙක් මේ නීතිඥයා කළ සියලු අපචාර හා දූෂණ ක්‍රියා ඒ ඒ අංශවලට විශාල ලෙස මුදල් වියදම් කොට යටපත් කර ඇති බවද දැනගන්නට ලැබී ඇත.මේ සිද්ධිය අප රටේ සිදුවූ හද සසල කළ තවත් එක් අනුවේදනීය ඛේදවාචකයක්ම වන්නේය. එය විෂමාකාරවූ මේ සමාජයේ තවත් එක් අඳුරු පැතිකඩක් පෙන්නුම් කරයි. රට, සමාජය පිළිබඳව දැන උගත්, රටේ නීතිය සුරැකීමට උපදෙස් දෙන නීතිඥවරයකු අතින් මෙවන් සාපරාධි ක්‍රියා සිදුවේයැයි කිසිවකුට සිතිය හැකිද?සත්‍යය කටුකය, නීරසය. එහෙත් සත්‍යය කෙදිනක හෝ හෙළිදරවු වෙයි. එය කිසිදා යදම් දා සිරකළ නොහැකිය. දිය යට රබර් බෝලයක් සඟවන්නට තැත් කළද එය නිරතුරුවම දිය මතුපිටට පැමිණෙන්නාක් මෙනි.හිතක් පපුවක් නැති නරුමයකුවූ ඔහුට අදවන විට එල්ලවන චෝදනා බොහොමයකි. වරදකරුට දඬුවම් ලැබිය යුතුමය.රාගයෙන් ගිනියම් වූ කාමාශක්ත වූවන්ගේ නොපනත්කම්, මේ මුළු මහත් සමාජයටම බලපාන ආකාරය පිළිබඳව මේ එක් පුවතක් පමණෙකි. අප කා අතරත් හොඳ හා නරක අඩු වැඩි වශයෙන් රැඳී පවතී. එහෙත් බොහෝ දෙනෙකුට මේ දෙක වෙන්කර හඳුනාගත නොහැකි වී ඇත්තේ බුද්ධියට වඩා හැඟීම්වලට වහල්වී කටයුතු කිරීම නිසාද? මනුෂ්‍යත්වය අහෝසි වී, අමනුෂ්‍යත්වය පණ ගැන්වෙන්නේ මේ නිසාද? මිනිසුනි සිතා බලනු මැන! දහස් වරක්........(නම් ගම් මනඞකල්පිතය)සටහන -ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002211</link>
    <topic>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිත</topic>
    <author>නිහාල් පී. අබේසිංහ</author>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළබුදුරජාණන් වහන්සේ ගේ ශ්‍රී සර්වඥ ධාතුන් වහන්සේ වැඩි වශයෙන් නිධන් කළ අපේ රටේ ඇති සුවිශාල චෛත්‍යය රුවන්වැලිසෑයයි. එය ධාතු කරඬුවක් ලෙස සලකා එය වටා පිරිත්, හුයක් බැඳ ශ්‍රී මහා බෝධින් වහන්්සේත් ඒ පිරිත් හුය එක් කොට පිරිත් මණ්ඩපයට ගෙන මහා පිරිතක් කීවොත් එය පුදුමයට කරුණක් වනු ඇත. නමුත් මේ දිනවල අනුරපුර රුවන්වැලි සෑය අභියසට යන අයට මේ පුදුම කටයුත්ත හරියටම ඉටුකරන හැටි දැකබලා ගත හැකිවනු ඇත. ඒ එසේ මෙසේ මහා පිරිතක් නම් නොවේ දොළොස්මහේ පිරිතක් ලෙසිනි.පල්ලේගම හේමරතන හිමිපිරිතේ අනුභාවය අති විශාලය. ඒ අනුව ගෙයකට ගෙවදින විට මෙන්ම විහාරස්ථානයකට ගෙවදින විට හා නොයෙක් සුබ අවස්ථාව වැදගත් දෙයක් ආරම්භ කරන විට අපි මහා සංඝරත්නය ලවා පිරිත් දේශනා කරමු.සෙත් පිරිත, සර්ව රාත්‍රික පරිත්‍රාණ ධර්ම දේශනා හා තුන් වරුවේ පිරිත්, සති පිරිත් ඒ අතර ප්‍රධාන තැනක් ගනී. මෑත කාලයේ එවැනි පින්කමක් ගැන අපි අසා නොසිටියත් මෙරට බෞද්ධ ඉතිහාසයේ එවැනි පිංකම් පිළිබඳ තොරතුරු අනන්තය.මේ මහා පිරිත් සජ්ඣායනය ආරම්භ වූයේ පසුගිය වසරේ ජනවාරි 10 වැනිදාය. රුවන්වැලිමහා සෑය ළඟ ආරම්භ වූ ඒ මහා පිංකම මෙරට ප්‍රථම වරට සිදු කෙරුණු දොළොස්මහේ පිරිත් පිංකම විය. දැනට ඒ පිරිතට දොළොස් මසක් නොව මාස 13 ක් ගතවී ඇත. දින වශයෙන් බැලුවොත් දින 405 කි.සති පිරිත් දේශනාවල මහ පිරිත් දේශනා වල පාරම්පරික සියලු චාරිත්‍ර වාරිත්‍ර අකුරටම අනුගමනය කරමින් පුරා වසරකට අධික කාලයක් පැවැත්වූ මේ දොළොස්මහේ පිරිත පෙබරවාරි 28 දිනට යෙදෙන නවම් පසළොස්වක දින අවසන් වීමට නියමිතය.දොළොස් මහේ මහ පිරිතට එක්වූ මහා සංඝරත්නය ද අති විශාලය. ඒ සඳහා පිරිතේ සම්ප්‍රදාය රැකගන්නා විවිධ නිකායවල ස්වාමින් වහන්සේ 5000 ක් දෙනා පැය 10000 ක් නොකඩවා ශ්‍රී සද්ධර්මය දේශනා කළහ.පිරිත් දේශනාවේ මූලික අරමුණ වූයේ කොටි ත්‍රස්තවාදය අවසන් කර ශ්‍රී ලංකාවට සාමය සෞභාග්‍යය උදාකර දීමයි. එය දැන් ඉටුවී තිබේ. එය ඉටුවූයේ පිරිත් දේශනාව ආරම්භ කර දින 125 ක් ගතවෙද්දී වීම විශේෂයකි.දොළොස්මහේ පිරිත ආරම්භ කිරීමට මහාසංඝයා වහන්සේ වැඩම කරනු ලැබූ අවස්ථාවමේ මහා කර්තව්‍යයේ ප්‍රධාන දායකයා ජපානයේ වෙළෙඳ ව්‍යාපාරික ශ්‍රී ලාංකිකයකු වූ ක්ෂ්ත්‍රිය පුත්‍ර වීරසිංහ මහතාය. ප්‍රධාන සංවිධායක වූයේ ජාතිය ගොඩනැගීමේ ඇමැති එස්. එම්. චන්ද්‍රසේන මහතායි. ප්‍රධාන පැවිදි අනුශාසක වූයේ නුවර කලාවිය ප්‍රධාන සංඝනායක ස්වර්ණමාලි මහා චෛත්‍යාරාමාධිකාරි අනුරපුර මහා විහාර පිරිවෙන් කෘත්‍යාධිකාරී ගෞරව ශාස්ත්‍රවේදී පල්ලේගම හේමරතන හිමිපාණන්ය. උන්වහන්සේ පවසන පරිදි මේ දොළොස්මහේ පිරිත මුලින් සංවිධායකයන්ට අභියෝගයක් ම විය.උන්වහන්සේ මේ පිළිබඳව සිය අදහස් දැක්වූයේ මෙසේය.“පිරිත දේශනා කරවීමේ ප්‍රධාන අරමුණ වූයේ 2009 ජනවාරි මාසයේදී මේ රටේ ප්‍රබලව පැතිරී තිබු කොටි ත්‍රස්තවාදය මුලිනුපුටා දමා රට එක්සේසත් කර රටට සාමය ඇති කිරීමයි. අටමස්ථානාධිපති හිමියන්ගේ උපදෙස් පරිදි මේ මහා පිරිත අපි අනුරාධපුරය රුවන්වැලි මහා සෑය අභියස ඉදිකළ විශේෂ මණ්ඩපයක පටන්ගත්තා. කෙසේ වුවත් මෙය ලෙහෙසි පහසු කටයුත්තක් නොවන බවත්, විශාල අභියෝගයක් බවත් අපට පෙනුණා. නමුත් කාලීනව ඉතා වැදගත් වූ අදහසක් සිතේ තබාගෙන කරන මේ පිරිත සංවිධානය කරන්නට අපි තීරණය කළා.මේ අදහසට ප්‍රායෝගිකව ගැළපෙන ඉතාම සුදුසු තැන රුවන්වැලි මහා සෑය බව අප කල්පනා කළා. මේ අරමුණින් ම කටයුතු කළ දුටුගැමුණු රජතුමන්ගේ ඉහළම ශාසනික කටයුත්ත වූයේ රුවන්වැලි මහා සෑය ඉදිකිරීමයි. ඒ සමඟම මුළු තුන් ලෝකයේම සර්වඥ ධාතු වැඩිම ප්‍රමාණයක් තැන්පත් කර තිබෙන්නේ මේ චෛත්‍යයේ. ඒ අනුව මේ බුද්ධ භූමියේ එබඳු පිංකමක් කරන එක ඉතාම ආනිසංසදායක හා අප බලාපොරොත්තු වන බොහෝ අරමුණු ක්ෂාත්ෂාත් කර ගැනීමට හේතුවක් වන බව අපට පෙනුණා.දළදා මාලිගාවෙන්, කතරගම කිරි වෙහෙරින්, ශ්‍රී පාදයෙන්, මහියංගණයෙන් පිරිත් පැන් අරන් ආවා. තිසා වැවෙන් ද පිරිත් පැන් අරන් ආවා. අස්ගිරි මහා නායක උඩුගම ශ්‍රී බුද්ධරක්ඛිත නාහිමි ප්‍රධාන මහා සංඝරත්නයේ ප්‍රධානත්වයෙන් මේ පිරිත අපි ආරම්භ කළා.පිරිතට වැඩමවා වදාළ මහා සංඝරත්නයදොළොස්මහේ පිරිත කියලා නම තිබ්බේ ඊට පස්සේ. මේ පිළිබඳව අපි ආරම්භ කරන කාලයේම මහින්ද රාජපක්ෂ ජනාධිපතිතුමාට දැන්වූවා. එතුමා මාස 3 ක් යාමට පෙර මේ පිරිත් ශ්‍රවණය කිරීමට පැමිණ අපේ ආශිර්වාදය ලබාගත්තා.” යැයි ද පල්ලේගම හේමරතන හිමියෝ පැවසූහ.කෙසේ වුවත් මේ දොළොස්මහේ පිරිත දිගටම පවත්වාගෙන යෑම ලෙහෙසි පහසු කටයුත්තක් වූයේ නැත. මුලින්ම මේ සඳහා ප්‍රාමාණික භික්ෂුන් වහන්සේලා ලබා ගැනීම අපහසු කටයුත්තක් විය. පිරිත් නිවැරැදි ලෙස උච්චාරණය කරන අක්ෂර වින්‍යාසය නිවැරැදිව දේශනා කරන හිමිවරුන් මේ සඳහා අවශ්‍ය විය.මුළු රටේම ස්වාමින්වහන්සේට කිසිම බේදයකින් තොරව මේ දක්වා පිරිත් දේශනාව සඳහා සම්බන්ධ වෙන ලෙස ආරාධනා කෙරිණි. කැමැත්තෙන් ශ්‍රද්ධාවෙන් මීට සහභාගි වෙන හාමුදුරුවරුන්ට ඉඩකඩ විවෘත විය. රටේම, ශාසනාරක්ෂක බල මණ්ඩලවල ලේකම් හිමිවරුන්ට, ලිඛිත ආරාධනා කරන ලදී. ඊට යහපත් ප්‍රතිචාර ලැබිණි. ස්වාමින් වහන්සේ නොඅඩුව පිරිත් දේශනා කිරීමට පැමිණියහ. සමහර විට ගමේ හතර පේරුවම සහ පිරිවරින් පැමිණියහ.කෙසේ වුවත් මුල් කාලයේදී මේ හිමිවරුන්ට දාන මානා පිරිනැමීමට ක්‍රමවේදයක් තිබුණේ නැත. මේ අවස්ථාවේදී ඇමැති එස්. එම්. චන්ද්‍රසේන මහතා ඉදිරිපත් වී ඔහු භාරයේ ඇති සමෘද්ධි අමාත්‍යාංශයේ සමෘද්ධි අධිකාරියේ අධ්‍යක්ෂ ජනරාල් වරයාගේ සහාය ඇතිව දාන මාන ලබා දීමේ වැඩ පිළිවෙළක් සකස් කළේය.ඊළඟට පැන නැඟුණු ප්‍රශ්නය රාත්‍රියට රුවන්වැලි සෑයේ ආරක්ෂාවට රාත්‍රියට එය වසා දැමීමේ ප්‍රශ්නයයි. එවිට පිරිත් ඇසීමට දන් පැන් ලබාදීමට ජනතාවට යාමට ඒමට ප්‍රශ්නයක් විය.“නමුත් පසුව මේ පිළිබඳව කළ සාකච්ඡා වලින් අනතුරුව ශ්‍රී ලංකා පොලිසිය හා යුද හමුදාව එක්ව අපගේ ඉල්ලීම අනුව රුවන්වැලි සෑ පුදබිම බැතිමතුන් සඳහා පැය 24 ම විවෘත කර තැබීමට කටයුතු කළා.ඒ අනුව කාන්තා පොලිස් නිලධාරීන් රාත්‍රියේ සේවයේ යොදවමින් අමතර පිරිස් සේවයේ යොදවමින් ආරක්ෂක අංශ විශාල කැපවීමක් කළා. මේ ස්ථානයට ආරක්ෂාවත් දෙමින් දොළොස්මහේ පිරිතට පූර්ණ සහාය දෙමින්.ඇතැම් දවස්වල අපට පාලනය කර ගැනීමට බැරි තරම් හාමුදුරුවරු දායක දායිකාවෝ මීට එක්වුණා. දෙමළ මුස්ලිම් හින්දු අයත් මේකට උදවු කළා. ඒ සමඟම අබෞද්ධ නිලධාරීන් අපට උදවු කළා. වවුනියාවෙන් දෙමළ අය ආවා.රටේම පොදු කටයුත්තක් බවට මේක පරිවර්තනය වුණා.” හේමරතන හිමියෝ පැවැසුවේ මෙවැනි ආධ්‍යාත්මික කටයුතුවලට දේවාශිර්වාදය ලැබෙන බව පෙන්වමිනි.දොළොස්මහේ පිරිතට දින 100 ක් පමණ ගතවෙද්දී සුවිශේෂි අමුත්තෙක් ද මෙම ස්ථානයට පැමිණියේය. ඒ මහින්ද රාජපක්ෂ ජනාධිපතිතුමාය.රටේ සේනාධිනායක ලෙස එතුමාට ද ඒ මාස 3 ක් පමණ පිරිත් කළ පිරිත් නූල් බඳවා පිරිත් පැන් බොන්ට දී ආශිර්වාද කිරීමට මහා සංඝරත්නය ක්‍රියා කළහ. ඊට පසු ත්‍රිවිධ හමුදා නායකයෝ ද අංශ ප්‍රධානීහු ද මෙම අවස්ථාවට පැමිණ පිරිත් නූල් බැඳ පිරිත් පැන් බී ත්‍රිවිධ රත්නයේ ආශිර්වාද ලබා ගත්හ.යුද පෙරමුණේ සෙබළුන්ට පිරිත් නූල් රැසක් ලබාදීමට ද කටයුතු කළේය. ඔවුන්ගේ චිත්ත ධෛර්ය නැංවීමට මෙය හේතුවක් විය. පිරිත සම්බන්ධීකරණයට සහාය වූ කුඩාගාල්ල වැවේ ඥානවිමල හිමි පවසන පරිදි දොළොස් මහේ පිරිත පැවැත්වූයේ ඊටම ආවේණික වූ ක්‍රමවේදයකටයි. ඒ අනුව අලුතින් ඊට එක්වන භික්ෂුන් වහන්සේ යම් දිනයක දවල් දානයට මුලින්ම වැඩම කරති. පසුව එදින දවල සිට පසුදින දහවල් දානය තෙක් පිරිත් දේශනය නොකඩවා පැවැත්වීම ඔවුන්ගේ කාර්යය විය.පිරිතට එක්වූ උපාසික උපාසිකාවන් පිරිසක්මෙම පිරිතේ සම්බන්ධිකාරක වන පියල් වික්‍රමසිංහ මහතා පවසන පරිදි සැම දිනකම සවස 3 ට රාත්‍රි 9 ට උදේ 6 ට මහ පිරිත පවත්වනු ලැබීය. පසළොස්වක දිනවලදී පමණක් සර්ව රාත්‍රික පරිත්‍රාණ ධර්ම දේශනයක් ලෙස සාම්ප්‍රදායික චාරිත්‍ර වාරිත්‍ර අනුගමනය කරනු ලැබූ බවත් වික්‍රමසිංහ මහතා සඳහන් කළේ මේ සඳහා දායකත්වය දුන් සියලු දෙනාට පින් අනුමෝදන් කරමිනි.මෑත කාලයේ සිදුවූ සුවිශේෂ ආශිර්වාදාත්මක කිසිම පින්කමකට සමකළ නොහැකි පිංකමක් ලෙස මේ පිරිත් දේශනය හැඳින්විය හැකි බව තෛ‍්‍රනිකායික මහා සංඝරත්නය ප්‍රකාශ කරති.පිරිත ආරම්භ වී දින 125 ක් යන විට පිරිතේ මූලික අරමුණ ඉටුවුණා. මැයි 17 - 18 දිනවලදී අපේ හමුදා එල්ටීටීඊ නායකයන් හා එල්ටීටීඊ ව්‍යාපාරය සහමුලින්ම නැති කිරීමට පියවර ගත්තා. ඉන් රටට සාමය උදාවුණා.රටේ හැමටම සැබෑ නිදහස ලැබුණා. මේ කටයුත්තට අපේ මේ මහ දොළොස්මහේ පිරිත විශාල ආශිර්වාදයක් පිටුබලයක් ලැබෙන්ට ඇතැයි අප සිතනවා.මේ පිරිතට දින 419 ගත වෙන පෙබරවාරි 28 වැනිදා පසළොස්වක දා මේ පිරිත අවසන් කරන්න අපි තීරණය කළා. එදින අපේ රටේ ස්වාමින් වහන්සේ 3000 ක් සඳහා සපිරිකර සංඝගත දක්ෂිණාවක් අනුරපුරයේ පවත්වනවා.ජනාධිපතිතුමාගේ උපදෙස් පරිදි මේ පින්කමට රාජ්‍ය අනුග්‍රහය ලැබෙනවා. එය ඉහළම ජාතික මට්ටමේ පින්කමක් ලෙස ක්‍රියාත්මක කිරීමට සියලු සංවිධාන කටයුතු දැනටමත් සූදානම් කර තිබෙනවා. ඒ අනුව නවම් පුර පසළොස්වක දින යෙදෙන පෙබරවාරි 28 වැනිදා මුළු රුවන්වැලි සෑ වැලි මළුව කසා වස්ත්‍රයෙන් ආලෝකවත් කරමින් බෞද්ධ ධජ පතාක වලින් ෂඩ් වර්ණ විහිදුවමින් මේ සුවිශාල සංඝගත දක්ෂිණාව පිරිනැමීමට කටයුතු කරනවා.මේ සුවිශේෂි දානය සඳහා ශ්‍රී‍්‍ර ලංකා වාසි හැමටම දායකත්වය ලබාදීමට සංවිධායක මණ්ඩලය තීරණය කර තිබෙනවා. මෙය සැමටම එක්විය හැකි උතුම් අවස්ථාවක්. අවස්ථාවට පැමිණ පිං සිදුකරගන්න පුළුවන්.මීට දායක වීමට කැමැති නම් දුරකථන අංක 0252222120 හෝ 0776514135 ට අමතා ඔබට වැඩි විස්තර ලබාගන්න පුළුවන්. අවශ්‍ය නම් ඒ දානයට සහභාගි වන එක් එක් හිමිනමක් වෙනුවෙන් දායකත්වය ලබා ගැනීමට ද අවස්ථාව තිබෙනවා.” පල්ලේගම හේමරතන හිමියන් පැවසුවේ දොළොස්මහේ පිංකම මෙන්ම මේ ස්වාමින් වහන්සේ 3000 කට පිරිනමන සංඝගත දක්ෂිණාව ද රටටත් ජනතාවටත් ඉමහත් ආශිර්වාදයක් සෙතක් ශාන්තියක් බව පෙන්වා දෙමිනි.නිහාල් පී. අබේසිංහසේයාරූ - එච්. ඩබ්ලිව්. අභයපාලසුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002212</link>
    <topic>රටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණා</topic>
    <author>සටහන -උපාලි සමරසිංහ</author>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළආගමන විගමන පාලකඅබේකෝන් බණ්ඩාරපාස්පෝට් කන්තෝරුවේ ලොක්කා මට හමු විය. ආගමන විගමන දෙපාර්තමේන්තුවේ පාලකයා යැයි කියනවාට වඩා අපේ මිනිසුනට ඔහු හුරු වන්නේ “පාස්පෝට් ලොක්කා” වශයෙනි. එය හරියටම ලේක්හවුස් ආයතනය කියනවාට වඩා දිනමිණ කන්තෝරුව යැයි ආදි කාලයේ පටන් මිනිසුන් හඳුනා ගත් පිළිවෙළටමය. පල්ලෙගෙදර බණ්ඩාර අබේකෝන් නම් ඔහුගේ නාමය මේ රටේ ගුවන් ගමන් ක්‍ෂේත්‍රයේ කවුරුත් පාහේ දනිති. ඊතේ පෙර ඔහු සිටියේ අයිඩින්ටි කාඩ් ඔෆිසියේය. පුද්ගලයින් ලියාපදිංචි කිරීමේ ඔබේ හැඳුනුම්පත බොහෝ විට අත්සන් කළේ ඔහු වන්නට පුළුවන. එනයින් බලන විට ඔහු සාමාන්‍ය ජනතාව අතර පසිඳු කෙනෙකි.මරදන්කඩවල උප දිසාපති වශයෙන් ජීවිතය පටන් ගත් බණ්ඩාර අබේකෝන් අද පාස්පෝට් ලොක්කා වන ගමන දක්වාම පසුපස ගමන් ගන්නී අම්මා ය. මව් සෙනෙහස නිසාම ජීවිතය දිනූ එතුමා තම මව පිළිබඳව මෙසේ අදහස් පළකරයි.”මගේ මව නයිමලේගෙදර ලොකු මැණිකේ. හඟුරන්කෙත අත්තනකුඹුර ඉඩම්පිටිය තමයි ඇගේ ගම. පියා ගම්සභා නියෝජිත වෙල් විදානේ් තනතුරු දැරූ කෙනෙක්. පල්ලෙගෙදර උක්කුරාළ.මට සහෝදරයන් හතර දෙනයි. සහෝදරියන් දෙන්නයි. අපි හත්දෙනා හදන්න අම්මා නොවිඳිනා දුක් වින්ඳා. මේ ගම හරිම සුන්දරයි. කන්දක් උඩ හරිහැටි යන්ඩ එන්ඩ පාරක් නැති දුෂ්තර තැනක තමයි අපේ ගේ තිබුණේ. කටු කොහොලින්, වන වදුලින් පිරි මේ මාවතේ ගල් මුල්වල හැපි හැපි අපි පාසල් යන්න පහළට එනවා. අකුරු කළාට පස්සෙ ආයිත් මේ කන්ද නඟිනවා.ගන්තලාව මහා විද්‍යාලයය තමයි මගේ තක්සලාව. ඒ දුෂ්කර පාසලේ වුණත් අපි උගත්තේ හරිම සතුටින්. තාත්තා ඉතාම දැඩි ගති තිබුණු පුද්ගලයෙක්. ගම් සභා නියෝජිතයෙක් නිසා ගමේ වැදගත් පුද්ගලයෙක් හැටියට ගරුනම්බු ලැබුණා.අම්මාට තමයි ඇත්තටම අපේ පවුලෙ ගම සමඟ නියම සම්බන්ධය තිබුණෙ. තාත්තා ගම් සභා නියෝජිත වුණාට සාමාන්‍ය මිනිස්සු එක්ක අම්මා හැම තිස්සෙම හිටියා. උදේ රැයින් නැගිට මොනවා හෝ තම්බලා දීලා අපව පාසලට යවන්නෙ අම්මා. දවල්ට බත් ටික උයාගෙන අප එනකම් මග බලාන ඉන්නෙත් අම්මා. ගෙදර වැඩ පළ කරන්න, කුඹුරු වැඩ කරන්න අම්මා අපව පොළඹවනවා.වඩාත්ම ඇය අප යවන්නෙ ‘සකලයන් අඹන්න’ ඒ කියන්නෙ කුඹුරුවල ගොයම්වලට හානි කරන කුරුල්ලන් එළවන්නයි. අත්තම් ක්‍රමයට ගමේ කුඹුරුවල වැඩ යනකොට අම්මා ඒකෙ නිරන්තරයෙන් නායකත්වයක් ගන්නවා. ඒකට හේතුව ඇය තුළ වූ කවිකම. බොහොම ලස්සනට කවි කියන්න ඇය දක්‍ෂයි. හිටිවන කවිකාරියක් හැටියටත් ඇය ගමේ ප්‍රසිද්ධයි.අපේ පාසල් ගමන දුෂ්කර නිසාම ටික කාලයකට පස්සෙ අම්මයි තාත්තයි කතාවෙලා ත්‍රිකුණාමලයේ පදිංචියට ගියා.මට මතකයි මං 4 වැනි ශ්‍රේණියේ ඉඳලා හයවැනි ශ්‍රේණියට එකවර ඇතුළු කළා ‘ඩබල් ප්‍රොමෝෂන්’ එකක් ලැබිලා. එදා අම්මා අත්කම් ක්‍රමයට ගොවිකම් කරන දවසේ වගේම කැවිලි පෙවිලි හැදුවා. ත්‍රිකුණාමලයේදි කැකිරාව මධ්‍ය මහා විද්‍යාලයයට යන්ඩ ලැබුණම මාව “හොස්ටල්” එකකට දැම්මා. මට මතකයි එදා අම්මගෙ දෑසට කඳුළක් ඉනු හැටි.අපෙ අම්මගෙ උසස්ම ගුණාංගයක් තමයි කේලාම් නොඇසීම. ඇය කවරදාවත් කේලම් කියුවේත් නෑ. කේලම් ඇසුවෙත් නෑ. වැරැදීමකින් හරි අපේ පවුලෙ කෙනෙකු කේලමක් කියා අසුවුණොත් ඇය හරියට කම්පා වුණා. “පුතේ, මේවා හිරයේ යන වැඩ. දෙලොවටම වැඩක් නැති වැඩ. කේලම් කීමෙන් තමනුත් පිරිහෙනවා. සමාජයත් පිරිහෙනවා.” අම්මා ඒ වෙලාවට කීවෙ එහෙමයි.කේලාම් කීම නිසා සිදුවූ වියවුල් ගැන ඇය රසවත් කතා ද අපට කියා දුන්නා. අම්මා අපේ ස්වාධීනතාව, නිදහස නිතරම අගය කළා. අපේ පෞරුෂය ඒ හරහා වැඩෙන බව ඇය තමන්ගෙ ප්‍රායෝගික ඥානයෙන් දැන හිටියා කියලා හිතෙනවා. අපේ පවුලෙ කීප දෙනෙක්ම අධ්‍යාපනයෙන් ඉහළ ගියේ අම්මගෙ මේ පෞරුෂය නැංවීම තුළයි.එහෙත් වල්බූරු නිදහස අම්මා අගය කළේ නෑ. කුඩා දවස්වල කොහේ ගියත් හවස පහ වෙන්නට පෙර අපි ගෙදර නම් එන්නම ඕනෑ. යම් විදියකින් යම් තැනකට යනවා නම් යන තැන කියලා යන්ඩත් ඕනෑ. අම්මා මේවා බයිබලයේ වාක්‍ය ලෙස සැලකූ කෙනෙක්. මේ නීති කැඩුවොත් අම්මා සැරයි.ගෙදර වැඩ පළ ටික කරනවා විතරන් නොවේ. පොළට බඩු ගෙනෙන්න යන්නෙත් අම්මා. එහෙම එනකොට පත්තරයක් අපට බලන්න ගේන්න ඇය අමතක කළෙත් නෑ. 1960 ගණන්වල අපේ ගම්වල පත්තරයක් කියවන්න ලැබෙන්නෙ හරිම කලාතුරකින්. අපේ කියවීම දියුණු කරන්න අම්මා උනන්දු වුණා. අපේ ගෙදර එදා ඉඳන් පත්තර කෑල්ලක් කොහෙන් හරි අහුවුණත් කියවන පුරුද්දක් තිබුණා.තනියෙන් ඉන්නවාට වඩා සාමූහිකත්වය හරිම වැදගත් බව අම්මා දරුවන්ට නිතර කීවා. අම්මා ඒකට කියන්නේ වටු වැද්දාගේ කතන්දරයයි. කුරුල්ලන් ඒකරාශීව වටු වැද්දගෙ දැල ඉහළට ඔසවාගෙන ගිය හැටි ඇය රංගනය කරමින් කීවා. මේකෙන් තමයි තනි තනිව හිතන පුරුද්ද මගෙන් නැතිව ගියේ. පවුලෙ දරුවන් එකිනෙකා සණ්ඩු කැර ගැනීම අම්මට අල්ලන්නෙම නැති දෙයක්.එහෙම රණ්ඩු වුණොත් වැරැදි කළ කෙනා නොකළ කෙනා හොයන්නෙ නෑ. දෙන්නාටම දඬුවම් ලැබෙනවා. එනිසා තමයි අපේ පවුලෙ කවුරුත් අදත් සමගිය අගය කරන්නේ.අනුන්ගේ දේවල් ගැන ආසා නොකිරීම ඇය අපට උගැන්වූ හොඳ පුරුද්දක්. අපට අනුන්ගේ දේවල් එපා පුතේ. ඇය නිතරම කීවා. කිසිම දෙයක් මඟදි තිබිලා හෝ හමුවුණත් ගෙදරට නම් ගෙන එන්න බෑ. ඒක තමයි අම්මගෙ නීතිය. අපට නැති දෙයක් වුණත් අනුන්ගේ දේවල් හොරෙන් අපට එපා. ඇය එවැනි අවස්ථාවල හොඳටම කේන්ති ගන්නවා.අම්මා විශ්වාස කළ වැදගත්ම දෙයක් තමයි පවුලෙ තිබෙන සුළු සුළු අමනාපකම්, සාමාජිකයන් අතර දබර සංසිඳෙන්නෙ එකිනෙකා බෙදා හදාගෙන එක්ව කෑම කෑමෙන් කියලා.ඒ නිසා පවුලේ සියලු දෙනා එකට කෑම කෑවා. අපට වෙනම කෑම මේස කියලා ජාතියක් තිබුණේ නෑ. සියලුම දෙනා එකට කුස්සියෙ වාඩිවෙලා පවුලෙ ප්‍රශ්න කතා කරමින් කෑම කෑවා. හැබැයි! අප්පච්චිට කෑම බෙදනකම් අපට කෑම බෙදන්නෙ නෑ. අප්පච්චිට අම්මා සැලකුවෙ හරිම ගෞරවනීය කෙනෙක් හැටියට. අපටත් ඒක ඈ උගැන්වුවා. ඒ නිසා අප්පච්චි අපට දුරයි. අම්මා හරහා තමයි අපි හැම දේම අප්පච්චිට කීවෙ.කඩෙන් පොළෙන් ගෙනෙන්නෙ නැති දේවල් වත්තේ වවාගන්ඩ ඕනෑ. ඇය අපට එහෙම කියමින් යම් යම් දේ වවාගත්තා. කොස්, පොලොස් ටික විතරක් නොවේ. මිරිස් කරල, මයියොකු ටික, ගම්මිරිස් පැල, දෙහි ගහ අපේ වත්තේ තිබුණා.අම්මා ළඟ සත්ත්ව කරුණාවත් ඉහළින්ම තිබුණා. කුඹුරෙ වැහුවත් කුරුල්ලකුට ගලකින් ගහන්න තහනම්. එළවා දමන්න විතරයි පුළුවන්. සතුන් මැරීම සෙල්ලමටවත් තහනම් කළා.ගමේ අනෙක් ළමයි ඇළේ දොළේ මාළු අල්ලනවා. අපට නම් ඒවාට කිසිම ඉඩක්නෑ. ඒවා පව්තාර වැඩ කියලා ඇය අපේ සිත්වලට බරපතළ ලෙස කාන්දු කළා.අප්පච්චිගේ වැඩවලට උදව් කරන්නත් ඇය අප පෙළඹෙව්වා.අප ඉස්කෝලේ ගිහින් ආවාම වත්තේ, කුඹුරේ වැඩට, හරක් බලාගන්න වැඩට යොමු කළා. අපේ ගෙදර සියලුම දෙනා කුඹුරු වැඩ හොඳින් දන්නවා. ඒකට අපට බලකිරීමක් නෑ.ඒත් යොමුකිරීම නිසා අපිත් එහෙම ගියා. අප්පච්චිට පොඩි දෙයටත් තරහා යනවා. ඒ නිසා ගමේ කවුරුත් එක්කත් හොඳින් කතා කරලා අප්පච්චිගෙ සැඩ පරුෂ බව සමහන් කළේ අම්මා. එතුමිය තමන්ට තිබෙන දෙය බෙදා හදා ගන්න හරිම කැමැතියි. ගෙදරට ලියුම් ගෙනෙන තැපැල් පියුන් මහත්තයාටත් ඇය කැවිලි පෙවිලි දෙනවා. හාල් පොල් දෙනවා. මේ අනුන්ගේ දුක කෙරෙහි උණුවන ගුණය අපේ ළෙහි පපුකම්වල අපටත් හොරා ඇතුළු වුණේ අම්මාගේ මේ අපූරු දන් දීමේ ගුණය හරහායි.ගෙදරකට එන ලියුම් හොඳින් පරික්‍ෂා කරලා හොයලා බලලා දෙන සිරිතක් අපේ ගම්වල තිබුණෙ. අදත් මේ පුරුද්ද අපේ ගම්වල සමහර පවුල්වල තිබෙන බව මා දන්නවා.ඒත් අම්මා දරුවකුට වුණත් එන ලිපියක් කඩා දුන්නේ නෑ. කෙනෙකුගේ පෞද්ගලිකත්වයට ගරු කළා. පුංචි කාලෙ අපි නින්දට ගියෙ අම්මාගෙ කවි පද තාලයට ඇහුම්කන් දෙමින්.ඇය සීපද, තේරවිලි කවි, හිටිවන කවි හරිම අපූරුවට ගායනා කරනවා.මා තුනේ හෝ හතරේ පන්තියේ ඉන්නකොට අපේ ලොකු අයියා හිටියෙ මාතලේ පාසලක ඉගෙන ගනිමින්. මට මතකයි අම්මා අපට කවිවලින් ලියුම් ලියන්න කියලා දෙනවා.අපි අයියට ලියුවෙ කවියෙන් ලියූ ලියුම්. ගොයම් නෙළන කාලෙට තමයි අම්මගෙ කවි ගායනා වැඩියෙන් ම එළි දකින්නේ.ඇය ගෙවිලියන් හා එක්ව ගොයම් නෙළන කවි ඉතාම රමණීයව ගායනා කරනවා. දවසේ වැඩ කටයුතු නිමා කරමින් ගොඩට යන්ඩ වුණත් ඇය ආරාධනා කළේ කවියෙන්. දැන් නම් ඒ කවි ජනපි‍්‍රය වෙලා. ඒත් ඒ කාලේ අපේ ගම්හතකට අපි මේවා ඇහුවෙ අම්මගෙන් විතරයි.”උදේ හිටන් වකුටු කොන්ද දිගහැරපල්ලාහිසේ තියෙන ලේන්සු පොඩිය දිගහැරපල්ලාඅතේ තියෙන ගොයම් මිටිය බිමද මපල්ලාහතරවරම් දෙවි පිහිටයි ගොඩට යමල්ලා”අම්මගෙ ජීවිතේ බොහෝ දේ සරලය. අව්‍යාජය. අපට නින්ද යනකම් ඈ කියූ කතන්දර, කවි, අපේ රසඥානය අවදි කළා. පවුලේ සියලුම දෙනා කියවිමේ රුසියන් කළා. පවුලේ දරුවන්ට ඉහළටම ඉගැන්වූ අම්මා තමයි අපේ ජීවිත ගුරුවරී.අම්මා අපට කෙතරම් ජීවිතය ඉගැන්වුවත් ඇයට අවශ්‍ය එක් දෙයක් දෙන්න මට බැරිවුණා.දඹදිව වන්දනාවෙ යවන්න මට ඕනෑකම තිබුණත් අම්මගෙ වයෝවෘද්ධබව නිසා ම ඒක කෙරුණෙ නෑ. කොටින් ම කිව්වොත් රටේ කාට “පාස්පෝට්” හදා දුන්නත් මට මගේ අම්මාට තාත්තාට “පාස්පෝට්” එකක් හදන්න බැරි වුණා. දඹදිව ගිය වෙලාවෙ ඒ ගැන හිතලා ඇතිවෙච්ච දුක තවමත් මගෙන් ඈත් වුණේ නෑ.සටහන -උපාලි සමරසිංහඡායා -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002213</link>
    <topic>මිනිත්තුවක කතාවක්</topic>
    <author/>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළඑක් රජ කෙනෙක් ඇමතියකු ද සෙබළකු ද සමඟ දඩයමෙහි ගියේය.කැලය මැදට පැමිණි කල කළු මුවකුª දුටු රජතුමා ඌ ලුහුබඳින්නට විය. සෙබළාටත් ඇමැතිවරයාටත් රජතුමා මඟහැරිණි. සවස් වන තුරුත් රජතුමා ආපසු පැමිණියේ නැත. ඇමැතිවරයා රජතුමා සෙවීම සෙබළාට පැවරීය.රජතුමා සොයා යන සෙබළාට දක්නට ලැබුණේ සුන්දර තැනෙක පිහිටි පැල්පතක වෙසෙන තවුසෙකි.එතැනට ගිය සෙබළා තවුසා අන්ධයකු බැව් දැන එතැනින් කිසිවෙක් ගියේදැයි ඇසීය.නොදන්නා බැව් තවුසා කීවෙන් සෙබළා ඉදිරියට ගියේය.සෙබළාගේ ප්‍රමාදය නිසා ඔහු සොයා ගිය ඇමැතිවරයා ද තවුසා ගේ පැල්පතට පැමිණියේය.කිසිවෙක් එතැනින් ගියේ’දැයි විමසූ ඇමැතිවරයාට තවුසාගෙන් ලැබුණු පිළිතුර වූයේ සෙබළකු ගිය බවකි.එය ඇසූ ඇමැතිවරයා ද ඉදිරියට ගියේය.ඇමැතිවරයාත් සෙබළාත් සොයන රජතුමා ද තවුසා ගේ පැල්පතට පැමිණ කිසිවෙක් එතැනින් ගියේ’දැයි විමැසීය.”ඔව් මහරජතුමනි, මුලින් ම සෙබළෙක් පැමිණියා. ඊළඟට ඔබතුමාගේ ඇමැතිවරයා පැමිණියා. ඒ දෙදෙනාම මෙතැනින් ගියා.” තවුසාගේ ඒ පිළිතුර ඇසූ රජතුමා ද තවුසා වැඳ ඉදිරියට ගියේය.අතරමඟදී තිදෙනාම එකට හමුවූහ. තවුසා දුන් පිළිතුර තිදෙනාම කීහ.”අන්ධ තවුසා අප හඳුනාගත්තේ කෙසේද? ආපසු ගොස් විමසා දැනගනිමු”යි කතිකා කරගත් තිදෙනා තවුසාගේ පැල්පතට නැවත ගියහ.රජතුමා මෙසේ ඇසීය.”තාපසතුමනි දෙඇස් නොපෙනෙන ඔබ අප තිදෙනා නිවැරැදිව හඳුනාගත්තේ කෙසේද?”එවිට තවුසා මෙසේ පැවැසීය.”මහරජතුමනි, පළමුවෙන් ආ තැනැත්තා සැරපරුෂ හඬින්, එම්බල අන්ධය, මෙතැනින් කිසිවෙක් ගියේද කියා ඇසුවා. ඊළඟට ආ තැනැත්තා “තාපසතුමනි, මෙතැනින් කිසිවෙක් ගියේදැ”යි විමසුවා. ඉන්පසු පැමිණි ඔබතුමා “පින්වත් තාපසතුමනි, මෙතැනින් කිසිවකු ගිය වගක් දන්නේ’දැයි ගරු සරු ඇතිව මගෙන් විමසුවා.පළමුවෙන් ආවේ සෙබළකු බවත් ඊළඟට ආවේ ඇමැතිවරයකු බවත් තුන්වැනිව ආවේ මහරජතුමා බවත් තේරුම් ගත්තෙමි’යි පැහැදිලි කළ තවුසා මිනිසකු ගේ කථාවෙහි ආකාරයෙන් ඒ තැනැත්තා හඳුනා ගත හැකි බවත් පැවැසීය.(හින්දි කතාන්දරයකි)ම.දො.මධුරසිරිගෝවින්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002214</link>
    <topic>උතුරු මැදට මිරිදිය මාළු සරු අස්වැන්නක්</topic>
    <author>කථාව සහ ඡායාරූප -අනුරාධපුර අතිරේක දිස්ත්‍රික්සමූහ වාර්තාකරුනිමල් විජේසිංහ</author>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළමිරිදිය මත්ස්‍ය කර්මාන්තය උතුරු මැද පළාත් තුළ ශීඝ්‍රයෙන් ව්‍යාප්තවෙමින් පවතී. මධ්‍යම රජයේ ධීවර කටයුතු අමාත්‍යාංශයේ ද උතුරු මැද පළාත් සභාවේ ද අනුග්‍රහයෙන් ලොකු කුඩා වැව් 3000 ක මිරිදිය ධිවර කටයුතු සංවර්ධනය සඳහා ආධාර ලබාදී තිබේ.මේ අනුව දැනට අකර්මණ්‍යව පවත්නා මිරිදිය ධීවර සමුපකාර සමිති ජාලය ශක්තිමත් කිරීමටත්, නොසිදෙන වැව් වශයෙන් හඳුනාගෙන ඇති හෙක්ටයාර 50 සිට 250 දක්වා වැව්වලට මාළු ඇඟිල්ලන් බහාලමින්, වැව්වල මත්ස්‍ය අස්වැන්න ඉහළ නංවාලීම සඳහාත් අවශ්‍ය පියවර ගැනීම පළාත් ධීවර කර්මාන්ත සංවර්ධන අමාත්‍යාංශයේ මෙහෙයවීමෙන් සිදු කෙරේ. මේ වසර තුළ රුපියල් මිලියන 10 ක් පමණ වැය කොට වැව් රැසක මසුන් බෝ කිරීමේ වැඩපිළිවෙළක් සාර්ථක ව ක්‍රියාත්මකව පවතී.එච්.ජේ. ලූකස්එල්.පී. පියතිලකමිරිදිය ධීවර කර්මාන්තය සඳහා උතුරු මැද පළාතේ බහුලව ඇති සම්පත් කළමනාකරණය කොට වැව් හා පොකුණු ආශ්‍රිතව මසුන් බෝ කිරීම අස්වනු නෙළීම අලෙවි පහසුකම් සලසාදීම හා ධිවර ප්‍රජාව සමුපකාර සමිති යටතේ සංවිධානය කිරීම, ධීවර ව්‍යාප්ති හා සුබසාධන සේවාවන් හා ධීවර කර්මාන්ත පුහුණු කටයුතු සලසාදීම සඳහා බලධාරීන්ගේ දැඩි සැලකිල්ල හා අවධානය යොමුව පවතී.මෙහි වැදගත් සංධිස්ථානයක් වශයෙන් අනුරාධපුර දිස්ත්‍රික්කයේ කෙළවරක පිහිටි කලාවැව ආශ්‍රිතව මේ වනවිට සියලු පහසුකම්වලින් සපිරි ජාතික මිරිදිය ධීවර හා ජලජීවි වගා පුහුණු ආයතනයක් ස්ථාපිත කර අවසන් ය. ආසියානු බැංකු ආධාර ලබන ජලජ සම්පත් සංවර්ධන හා තත්ව ප්‍රවර්ධන ව්‍යාපෘතිය යටතේ මෙම මධ්‍යස්ථානය පිහිටුවනු ලැබුවේ පසුගිය ජූනි මාසයේදී ය. ආයතනය පිහිටුවීම සඳහා රුපියල් මිලියන 400 කට ආසන්න මුදලක් වැයකොට ඇත. එය අංගසම්පූර්ණ දේශන ශාලා, නේවාසිකාගාර, පර්යේෂණාගාර, මිරිදිය ධීවර ප්‍රායෝගික පුහුණුව ලබාදීමේ ආම්පන්න, හා ජල පොකුණ, ශ්‍රව්‍ය දෘශ්‍ය උපකරණ හා උපාංග ඇතුළු සියලු පහසුකම්වලින් සමන්විත මධ්‍යස්ථානයකි.ඓතිහාසික කලාවැව වැව් පාමුල පිහිටි මෙම සුවිසල් ආයතනයේ වඩබලන විදුහල්පති කමල් වතුරවඩු මහතා ය. ත්‍රිකුණාමලය දිස්ත්‍රික්කයේ ගෝමරන්කඩවල හා පුත්තලම ප්‍රදේශයේ කරුවලගස්වැව හා මහ කරඹෑව වැව් ආශ්‍රිතව මිරිදිය මත්ස්‍ය කර්මාන්තයේ යෙදෙන ධීවරයින් සමූහයක් සඳහා පසුගියදා එහි පුහුණු වැඩසටහනක් දියත් කර තිබිණි.මේ පුහුණු ආයතනය, පාසල් හැර යෑමෙන් අනතුරුව විද්‍යානුකූ®ල මිරිදිය ධීවර කර්මාන්ත ක්ෂේත්‍රයට ප්‍රවේශ වීමට ලැදියාවක් දක්වන තරුණ තරුණියනට ඒ පිළිබඳව විධිමත් පුහුණුවක් ලබාගැනීම සඳහා මහත්සේ උපස්ථම්භක වනු ඇත.ආයතනයේ පාඨමාලා මගින් මිරිදිය මසුන් බෝ කිරීම හා අදාළ මව් මසුන් තෝරා ගැනීම, බෝ කිරීම, පැටව් වර්ධනය කිරීම, පොකුණු සැකසීම, ලෙඩ රෝග හඳුනා ගැනීම හා නිසි ප්‍රතිකාර, ජලයේ තත්ත්ව පාලනය වැනි කරුණු සමූහයක් පිළිබඳව දැනුම අවබෝධය හා පුහුණුව ලබා ගැනීමට දොරටු විවරව ඇතැයි ද වතුරවඩු මහතා වැඩිදුරටත් අවධාරණය කළේ ය.ඉතා පෝෂ්‍යදායි ආහාරයක් සපයා දෙන ප්‍රභවයක් වශයෙන් මෙන් ම ඉතා සරුසාර අතිරේක ආදායම් මාර්ගයක් වශයෙන් මිරිදිය ධීවර කර්මාන්තය හඳුන්වාදිය හැකි ය. අනුරාධපුර දිස්ත්‍රික්කයේ වැව් ආශ්‍රිතව වෙසෙන පවුල් 10000 ක් පමණ මේ වනවිට මිරිදිය මසුන් වගාව, නෙළා ගැනීම, ප්‍රවාහනය හා වෙළඳාම තුළින් දරිද්‍රතාවයෙන් මිදීමට සමත්ව සිටිති.උතුරු මැද පළාතේ වැව් වලට රජයේ හා පළාත් සභාවේ මෙහෙයවීමෙන් වසරකට රුපියල් මිලියන 109 ක් පමණ වටිනා මත්ස්‍ය ඇඟිල්ලන් බහාලනු ලැබේ. මේ සඳහා ඉන්දියන් කාෆ්, සිල්වර් කාෆ්, රෝහු, තිලාපියා මොසැම්බිකා, තිලාපියා නයිරෝටිකා, රතු තිලාපියා, හිස ලොකු කාපයා, මිරිගල් සහ සාමාන්‍ය කාපයා වැනි මත්ස්‍ය වර්ග මඟින් අභිජනනය කරනු ලබන ඇඟිල්ලන් යොදා ගැනේ.මිරිදිය ධීවර කාර්මික පුහුණු පාඨමාලාවට සහභාගි වීම සඳහා පුත්තලම් දිස්ත්‍රික්කයේ මහකරඹවැව වැවේ මිරිදිය ධීවර කර්මාන්තයේ නියැළී සිටින්නා වූ පනහක් පමණ පිරිස් අතරින් එල්.පී. පියතිලක (31) හා ඔහුගේ බිරිය ශ්‍රියානි දීපිකා ( 26) ඉතා ඕනෑකමකින් විදුහල්පති එතරවඩු මහතාගේ දේශනයකට සවන් දෙන අයුරු දැක ගත හැකි විය. බෝට්ටුවේ ගොස් මසුන් අල්ලා වෙළෙඳාම් කිරීමෙන් මාසිකව රුපියල් 30,000/= ක වඩා උපයන බව ඔවුහු සඳහන් කළහ.මසුන් පිළිබඳව දැනුම්වත් කරමින්පාඨමාලාවට සහභාගිව සිටි 69 හැවිරිදි එච්.ජේ. ලූකස් මහතා වයසට ගිය ද සිය බිරිය මිලිනාවතී හා දියණිය චාමලී රේණුකා සමඟ එක්ව මහ කෝන්වැව හා මහ කරඹවැව වැව් ආශි‍්‍රතව සරුවට මිරිදිය මත්ස්‍ය කර්මාන්තයේ යෙදී සිටින්නෙකි. මෙම කර්මාන්තයේ යෙදීමේදී මුහුණපෑමට සිදුව ඇති අභියෝගය වන්නේ මිරිදිය ධීවර කර්මාන්තයට දායක නොවන හා සම්බන්ධයක් නැති ගොවීන් මත්ස්‍ය අස්වැන්න නෙළා ගැනීමට මාන බැලීම බව ද මේ නිසා ගම්වල ආරවුල් හටගෙන ඇති බව ද ලූකස් මහතා කීවේ ය.එමෙන් ම මාදැල්, තංගුස් දැල්, ත්‍රිත්ව දැල් අඟල් 3 1/2 ට අඩු ඇස් සහිත දැල් මෙන් ම ඩයිනමයිට් භාවිතා කරමින් මසුන් ඇල්ලීම නිසා මත්ස්‍ය ගහණය ප්‍රසාරණය වීමක් සිදු නොවන බව ද මෙම නීති විරෝධී ක්‍රියා වැළැක්වීම සඳහා රජය පැත්තෙන් අවශ්‍ය දැඩි පියවර ගෙන නැතැයි ද ඔහු පෙන්වා දුන්නේ ය.‘වැව් මාළු’ සඳහා සමාජයේ ඇති ඉල්ලුම දිනෙන් දින ඉහළ යමින් පවතී. අනුරාධපුර හා පොළොන්නරුවේ සංචාරක හෝටල්, ආපන ශාලා හා සංචාරක නිකේතනයන්හි විවිධ ආකාරයට ආහාරය සඳහා සැකසෙන මිරිදිය මසුන් දැකගත හැකි ය. මීට දෙවසරකට පෙර වැව් මාළු කිලෝවක් රුපියල් 60/= වුව ද අද එම මිල කිලෝවකට රුපියල් 250 - 300 දක්වා ඉහළ මට්ටමකට පැමිණ තිබේ.මේ තත්ත්වය යටතේ වසර පුරා අඩු වශයෙන් සියයට 25 ක ජල ධාරිතාවයක් රඳා පවත්නා සෑම වැවක් ආශ්‍රිතවම මිරිදිය මත්ස්‍ය කර්මාන්තය සමුපකාරය හරහා නංවාලීමේ වැඩසටහනක් උතුරු මැද පළාතේ දියත් කර ඇත.කථාව සහ ඡායාරූප -අනුරාධපුර අතිරේක දිස්ත්‍රික්සමූහ වාර්තාකරුනිමල් විජේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002215</link>
    <topic>නෙළුම් විල</topic>
    <author/>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළගුණසිංහ හෙට්ටිආරච්චිමාරාජ්‍ය ඔසුසලට යන විට අඳුර වැටී තිබිණි.ඖෂධවේදී මහත්මා මගේ බෙහෙත් වට්ටෝරුවට අදාළ මිල ගණන දැන්වීය.’රුපියල් හත්සිය හතළිස් එකක් වෙනව‘මා අත වූයේ රුපියල් පන්සියයක් පමණි.’මේ වෙලාවෙ මං අතේ එච්චර සල්ලි නෑ. මං ආපහු ගිහිං පස්සෙ වෙලාවක එන්නං’ මම කීමි.’මං ඔයාට රුපියල් පන්සීයක් දෙන්නං! බේත් ටික අරගෙන ම යන්ඩ! පුළුවන් දවසක ඇවිත් මගෙ සල්ලි ටික ආපහු දෙන්ඩ!’ ඖෂධවේදී මහත්මා එසේ කියමින් ම නෝට්ටුවක් මවෙත පෑවේය.මා මොහොතක් ඔහු දෙස බලා සිටියේ නන්නාඳුනන මා වෙනුවෙන් ඔහු දැක්වූ අනුග්‍රහය ගැන පුදුමයෙනි.අන්‍යයන් අවබෝධ කරගැනීමේ හැකියාව ඇති, මෙතරම් කාරුණික ඖෂධවේදී මහත්වරුන් සේවාවේ යෙදවීම ගැන මම රාජ්‍ය ඔසුසලට හිසනමමි.රාජ්‍ය ඔසුසලේ බම්බලපිටිය ශාඛාවේ අසේල මහතාණනි, ඔබට යහපත සැලසේවා!  වාද්දුවේ, රොබට් රූපසිංහ මාවතේ, නොයල් විජේසේකර මහතා විසින් යොමු කරන ලද ලිපියක් ඇසුරිනි.වුවමනාවකට ගාලු ගිය අප දියණිය බලාපොරොත්තු වූ වේලාවට ගෙදර ආවේ නැත. ඇය කිසියම් පිරිසක් විසින් පැහැරගෙන යන ලද බව හවස් වන විට ආරංචි විය.පොලිසියට ගොස් ඒ ගැන පැමිණිලි කළ අපි ඊළඟට කළ යුත්තේ කුමක් දැයි කල්පනා කරන්නට වීමු.මේ අතර ඇය හම්බන්තොට ප්‍රදේශයේ කිසියම් ස්ථානයක සඟවා තබා ඇති බව අපට දැනගන්නට ලැබිණ.අපි සිහිවිකල්වූවන් සේ වහ වහා හම්බන්තොට බලා පිටත්වීමු. ඇය මාතරින් පිටත්වූ තිස්ස බසයකින් හම්බන්තොටට ගෙන ගිය බව ආරංචි වූයෙන් අපි අදාළ බසය ලුහුබඳින්නට වීමු.හම්බන්තොට සිට තවත් බසයකින් බඳගිරිය නමැති පෙදෙසට ඇය රැගෙන යන බව ඊළඟට ආරංචි විය. අපි වහාම හම්බන්තොට පොලිස් ස්ථානයට ගියෙමු.’අපි ආවෙ ගාලු ඉඳල. අපි හරිම අසරණ තත්ත්වෙට පත්වෙලා. අනේ අපිට පිහිට වෙන්න!’ අපි පොලිස් ස්ථානාධිපති ඉදිරියේ ආයාචනා කළෙමු.අපට සවන්දුන් ස්ථානාධිපතිවරයා වහාම නිලධාරීන් කිහිප දෙනකු ජීප් රියකින් අප දියණිය සඟවා ගෙන ඇතැයි ආරංචි ලද ස්ථානය කරා පිටත් කර යැවීය. පොලිසිය පැමිණෙන බව ආරංචි වී දියණිය තවත් තැනෙකට රැගෙන ගිය බව ඉන්පසු ආරංචි විය.කෙසේ වුවද පසුව අපි ඇය සොයා ගතිමු.මේ සිද්ධිය වූයේ පසුගිය ජනාධිපතිවරණයට කලින් දිනය. ඒ වන විට පොලිස් නිලධාරීන් ඡන්ද කටයුතු වෙනුවෙන් පිටත්කර යැවෙමින් තිබිණි. එසේ වුවද අප ගැන අනුකම්පා කර අප දියණිය සොයන මෙහෙයුමට නිලධාරීන් පිරිසක් යොමු කිරීමට ස්ථානාධිපතිවරයා විසින් දක්වන ලද සහයෝගය අපට කිසි දා අමතක නොවේ.හම්බන්තොට පොලිස් ස්ථානාධිපති රත්නවීර මහතාණනි, ඔබ පොලිස් දෙපාර්තමේන්තුවට රත්නයකි. ඔබට දීගායු පතමු.  අනන්‍යතාව සඟවා තැබීමට කැමැති ‘සිළුමිණ’ පාඨකයකු විසින් යොමුකරන ලද ලිපියක් ඇසුරිනි.මාසේවාව කළ ඒ පිටිසරබද පාසලෙහි ළමයින් පහළොවකට වඩා සිටියේ නැති වග මට මතක ය. එහි ඉතා දක්‍ෂ, හැම අතින් ම හොඳ කල්ක්‍රියාවෙන් යුතු ශිෂ්‍යාවක් වූවා ය.ඇය ගමේ යමක් – කමක් වූ පවුලක දැරියක්ව සිටියා ය.කලක් ගත වන විට ඈ පිළිබඳ ව නරක ආරංචියක් පැතිරෙන්නට විය. ඒ වූ කලි, ඇය තම පියා ගේ බේකරියේ සේවකයකු සමඟ හාද වී සිටින බව ය.මේ ආරංචිය පාසල තුළ තහවුරු වුණු පසු ඇය කැඳ වූ මම ඇයට අවවාද කළෙමි. එහෙත් ඇය එබඳු සබඳතාවක් නැතැ’යි සහතික කර කියා සිටියා ය.සති කිහිපයකට පසු ඇය පෙර කී සේවක මහතා සමඟ අතුරුදන් ව ඇතැ’යි ආරංචියක් පැතිර ගියේ ය.වසර ගණනාවක් ගෙවී ගියේ ය.මෑත දී දිනෙක මම මහරගම නගරයේ සිටිය දී දරුවකු වඩා ගත් කාන්තාවක් මා ඉදිරියට ආවා ය. ඇය පසුපසින් ඇගේ සැමියා යැයි සිතිය හැකි තැනැත්තෙක් ද ආවේ ය. ඔහු ගේ දෑතෙහි දරුවෝ දෙදෙනෙක් එල්ලී සිටියහ.මා දෙස හොඳින් බලා සිටි කාන්තාව මා හඳුනා ගෙන අත දරුවා සිය පුරුෂයාට දී බිම දිගා වී මට වැඳ වැටුණා ය.අනතුරු ව නැගී සිටි ඇය විනාඩි කිහිපයක් ඉකි ගසා හැඬුවා ය. අනතුරුව හැඬුම නැවැත්වූ ඇය මා ඇමතුවා ය.”සර් අපිට පොතේ දැනුම දුන්නට රටේ ජීවත්වෙන හැටි ඉගැන්නුවෙ නෑනේ!’මට දැනුණේ මගේ හිස ගිනි ගත් සෙයකි.’ළමා වියේ දී දරුවන්ට මේ තත්ත්වය අවබෝධ කර දෙන්නේ කෙසේ ද?’මෙය මසිතට වද දෙන ප්‍රශ්නයකි. අද ද මම ඊට පිළිතුරු සොයමි.  නිල්වලා අධ්‍යාපන විද්‍යා පීඨයේ විශ්‍රාමික කථිකාචාර්ය විජේවත්ත වෙල්ලාල මහතා විසින් අරුණ සුහද හවුල ඉදිරියේ පවත්වන ලද කතාවක දී හෙළි කරන ලද්දකි. මාතර, හිත්තටිය චිත්‍රා විදානපතිරණ මහත්මිය විසින් යොමු කරන ලද ලිපියක් ඇසුරිනි.මැදිවියේ පසු වූ ඔහු මගේ කුටියට ඇතුළු වූයේ සොරකු මෙනි.’මහත්මය අපි අඳුරු තැනකට යමු ද?’මම ඔහුට අවනත වීමි.ඔහු සිය මඩිස්සලයෙන් යමක් එළියට ගත්තේ ය. එතුළ ද කොළයක ඔතන ලද යමක් විය. ඔහු කොළ කැබැල්ල එහා මෙහා කර එතුළ වූ යමක් අතට ගත්තේ ය.’දන්නවද මේක මොකක් ද කියල?’ ඔහු ඒ යටට විදුලි පන්දම එල්ල කළේ ය. විදුලි පන්දමේ ආලෝකයෙන් කුඩා පළිඟුවක් දිස් විය.’මැණිකක් ද?’ මට ඇසිණ.’ඔව්! මට මේක විකුණ ගන්න ඕනැ. ඊට කලින් මේක මුළු ලෝකෙට ම පෙන්නන්ඩ මහත්තය මට උදවු කරන්න ඕනැ.’මම ගොළු වී සිටියෙමි.’මේකෙ අභ්‍යන්තරය ගැන දන්නව නං මහත්තය පුදුම වේවි’ ඔහු විදුලි පන්දම මැණිකට යටින් එල්ල කළේ ය.ආලෝකය වැදී මැණික ඇතුළත අපැහැදිලි පිළිරූ රැසක් දිස් විය.ඔහු මගේ කනට ළං වී මිමිණුවේ ය.’මේ තියෙන්නෙ ටජ්මහල! ඔය තියෙන්නෙ උස කුලුනු! මේ තියෙන්නෙ කවාකාර පරිවාර මන්දිර! වා කවුළු, උස පඩිපෙළ...’ ඔහු කියවාගෙන ගියේ ය.ඔහු මැණික් ගලේ අනෙක් පැත්ත හරවා විදුලි එළිය ඊට ළං කළේ ය.මේ තියෙන්නෙ බකිංහැම් මාලිගාව! පේනව නේද ගාම්භීරකම! ඔය තියෙන්නෙ සුදු අශ්වකරත්තෙ! ඔය ළඟ ම ඉන්නෙ රතු මෆ්ලර් දාගත්තු භට කණ්ඩායම... අර මතු වෙන්නෙ රැජිනගෙ රූපෙ!’ මට ඒ කිසි දෙයක් නොපෙනිණ. එහෙත් මට පෙනුණා සේ සිටියෙමි.ඔහු ගේ ඇවිටිල්ල නිසා ම මම මට වැදගත් යැයි හැගෙන කිහිප දෙනෙකුට ඔහු ගේ අපූරු මැණික පෙන්වීමි. සමහරු මා මෙන් ම අතරමං මානසික තත්ත්වයක් පෙන්නූහ. සෙස්සෝ උපහාස රසයක් වින්ද හ.’මෙහෙම හරියන්නෙ නෑ මහත්මය, මේක වටිනා දෙයක්. මේක රූපවාහිනියෙන් රටට පෙන්වන්න ඕනැ’ ඔහු මා ද ඇදගෙන රූපවාහිනි ගාණේ් ගියේ ය.අවසානයේ අපි රටේ ප්‍රධාන නාලිකාවේ බලධරයා ඉදිරියට ගියෙමු.ඔහු බලධරයාට මැණික පෙන්වා එහි අභ්‍යන්තරය ගැන විස්තර කරන්නට වූයේ ය.’මේ තියෙන්නෙ සර් අරාබියෙ නයිල් ගඟ... අර තියෙන්නෙ සර් ප්‍රංශයෙ අයිපල් කුලුන! මේක හරි වටිනව නේද සර්?’බලධරයා මැණික ඒ මේ අත හරවා බලා හිමිකරුට දී මෙසේ කීවේ ය.’බොහොම හොඳයි. ඔයාගෙ වෙහෙසවීම ගැන මට ආඩම්බරයි! ඒත් මට නං ඔය කියපු එකක්වත් පෙනුණෙ නෑ. මම මේ මැණිකෙ හැබෑ අයිතිකාරය නම් මං ඔය මැණික අල්ලල පුළුවන් තරම් ඈතට විසි කරනව. එතකොට ඔය තැවුල් සේරම ඉවරයි!’හිමිකරු මැණික ද සමඟ රහසේ ම අතුරු දන් වූ සේ ය.එවකට රූපවාහිනී අධ්‍යක්ෂ ජනරල්වරයාව සිටි හෙන්රි ජයසේනයන් අවධාරණය කළ දේ අද ද මසිත රැව් පිළිරැව් දෙයි.”හිතේ සහනය මැණිකකට වඩා වටිනවා.”හෙන්රි ජයසේනයනි, ඔබ අද අප අතර නැතත් ඔබ එදා කී වදන් මට හැබෑ මැණික් සේ ම වටී.  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.අපේ පාරම්පරික ඉඩම් නඩුව ඉකුත් ජනවාරි විසි දෙවැනිදාට යෙදී තිබුණි. ඒ අනුව මම ද උසාවි ගියෙමි.එදින ද වෙනදා මෙන්ම මගේ සහෝදරයන් සිවු දෙනාත් සමඟ අදාළ නීතිඥවරියට මුදල් ගෙවා උසාවි භූමියට ඇතුළු වුණෙමි.උදය වරුවේ ම අපේ නඩුව විභාගයට ගෙන එදින ම පසුවට කල් තැබිණි. කියන ලද පරිදි ම එය නැවත කතා කර, සාක්කි විමසා අවසන් තීන්දුව ද ප්‍රකාශයට පත් කරන ලදි.ඒ වූකලි වසර තිහක් පමණ පැරණි ඉඩම් නඩුවකි. නඩුවේ චූදිතයන් ද, පැමිණිලිකරුවන් ද මිය ගොසිනි.ඔවුන් ගේ දරුවන් වන අප ද වියපත් ය. එහි තවත් කොටස්කරුවෝ පහළොස් දෙනෙක් වෙති.එදින අප සියලු දෙනා හිත සැහැල්ලුවෙන් එළියට බැස්සේ නඩු තීන්දුව දුන් කෑගල්ල උසාවියේ නඩුකාරතුමාට පින් දෙමිනි.  මාවනැල්ලේ එන්.එම්. ධර්මවර්ධන මහතා විසින් යොමු කරන ලද ලිපියක් ඇසුරිනි.නව වසර වෙනුවෙන් පාසලට සිසු දරු දැරියන් ඇතුළත් කැර ගැනිණි. එක පෙළට පාසල් බිමට ඇතුළු වූ ඔවුන් මල් පොකුරු දී පිළිගන්නා ලද්දේ පැරණි සිසු සිසුවියන් විසිනි. ඒ අවස්ථාව මනා ලෙස සංවිධානය කර තිබිණි.නව දරු පිරිස ‘ඒ’ සහ ‘බී’ යනුවෙන් පන්ති දෙකකට බෙදා තිබිණි.පන්ති දෙකේම දරුවෝ හොඳින් අකුරු කරන්නට වූහ.මේ අතර ‘බී’ පන්තියේ ගුරුතුමිය මාරුවක් ලැබ ගියා ය.‘ඒ’ පන්තියේ ගුරුතුමිය සිවු වසරක් පුරා ම තම දරු පිරිසට ඉගැන්නුවා ය. සිවු වැනි වසර අවසානයේ ඇය විශ්‍රාම ගැනීමට නියමිත ව සිටියා ය.අවසන් දිනයේ ද ඇය පාසලට ආවා ය. ‘අනේ මගෙ පපුව දනව මගෙ ළමයි ටික මතක් වෙනකොට’ ඇයට කියැවිණි.එදින තම ගුරු මෑණියන් වෙනුවෙන් පැවති සමුදීමේ උත්සවයේ දී දරුවෙක් මෙසේ ගැයුවේ ය.  ‘රන් කිරි සේම සිප් කිරි පෙව්වා අපටහැඩ ගැන්නුවා පොඩි අය නිවැරැදි ලෙසටදිරිගැන්නුවා නොබියව යන්නට පෙරටවෙහෙරක් තැනූ පින අත්වේවා! ඔබට’මේ කවිය අසා සිටි තවත් ගුරු මාතාවක් තමා ද වෙහෙරක් තැනූ පින අත්කරගන්නට ඉටා ගත් බව කීවා ය.විශ්‍රාම ගිය ද පන්තියේ දරු පැටවුන් ගැන සොයා බැලීමට ද ඔවුන් ගේ මාපියන්ට උවදෙස් දීමට ද ගුරුතුමිය පසුබට වූයේ නැත. පහේ ශිෂ්‍යත්ව විභාගයට මුහුණ දුන් ඒ පන්තියේ දරුවන් අතරින් එකොළොස් දෙනෙක් සමත් වූහ. 184, 170 ලකුණ ලබා ගත් අය ද ඒ අතර සිටියහ.එහෙත් දුකට කරුණ නම් ‘බී’ පන්තියේ එක ම දරුවකු හෝ සමත් නොවීම ය. දරු පැටවුන් වෙනුවෙන් ඇප කැප වී උගන්වන ගුරු භවතුන් ගේ වටිනාකම මේ කතාවෙන් කදිමට ඔප්පු වේ.මෙය ‘ඒ’ පන්තියේ ගුරු මෑණියන්ට පුද කැරෙන උපහාරයකි.  ලෙල්ලොපිටියේ, වැලිමළුවේ එච්. වී. චන්ද්‍රසිරි මහතා විසින් යොමු කරන ලද ලිපියක් ඇසුරිනි.ගුරුවරයාට පළමු පත්වීම ලැබුණේ ඇඹිලිපිටිය විදුහලට ය. අනතුරුව හේ තුංකම විදුහලේ විදුහල්පති ලෙස වැඩ කරමින් දරු දැරියන් ගේ ඇස් පාදන්නට වූයේ ය.දේශපාලන සුළඟක් හමා ගියේ ය. ඔහු රජ රටට වැඩි වුණේ ය. එතැන් සිට ඔහු තවත් දුෂ්කර පාසලක දරුවනට අකුරු කරන්නට වූයේ ය.තවත් කලකදී ඔහු මාතලේ ප්‍රදේශයට මාරු කැරිණි. එහිදී නැවත ද දේශපාලන සුළඟට අසුවූ ඔහු සීගිරිය පෙදෙසෙහි අති දුෂ්කර පාසලකට විසි විය.තමාට කොපමණ කරදර සිදු වුව ද තමා ගෙන් පාසල් දරුවනට සිදු විය යුතු මෙහෙය නොපිරිහෙළා ඉටු කිරීම ගුරුවරයකු ගේ වගකීමකි. ඔහු ඒ වගකීම හැකි ඉහළින් ඉටු කළේ ය.අද ඔහු වයස්ගත ය.තුංකම පාසලේ දී ඔහු ගෙන් අකුරු කළ සිසුන් පිරිසක් තම විදුහල්පතිවරයා ගැන සොයා බලන්නට වූහ. තම ගුරුතුමා අඹුදරුවන් සමඟ හබරණ පෙදෙසෙහි වෙසෙන බව ඔවුනට දැන ගන්නට ලැබිණි.අවසානයේ මේ සිසුන් හය දෙනා තවත් ගුරුවරයකු ද සමඟ තම විදුහල්පතිවරයා ඉදිරියේ පෙනී සිටියෝ ය.දෙපිරිස ම සතුටින් පිරී සිටියහ.තෑගි බෝග පිරිනමා දෙපා නැම ද සමුගත් මොහොත ඓතිහාසික ය.විදුහල්පතිවරයා බෙහෙවින් වියපත් ය. ගෝල පිරිස ද පසුවන්නේ විශ්‍රාමික වයසේ ය.මේ සත් ක්‍රියාව කාටත් ආදර්ශයක් වේවා!  හබරණ මීගස්වැව පී.පී.ඒ. යසවතී මහත්මිය විසින් යොමු කරන ලද ලිපියක් ඇසුරිණි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002216</link>
    <topic>වෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයි</topic>
    <author>සාකච්ඡා කළේ -රමණී සුබසිංහ</author>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළසමාජයේ බොහෝ පිරිසක් ජීවත් වීම උදෙසා කිසියම් හෝ වෘත්තියක නියැළෙති. කෙනෙක් සතුටු සිතින්, තෘප්තිමත් බවින් යුතුව සිය වෘත්තියෙහි නියැළෙන අතරම තවත් කෙනෙකුට කළ හැකි වෙනත් කාර්යයක් නොමැති නිසා ම ඒ ඒ වෘත්තින්හි නියැළී සිටින ආකාරය අපි දකිමු. බෞද්ධ දර්ශනය අනුව වෘත්තිකයකු ලෙස තෘප්තිමත්ව කටයුතු කරන්නේ කෙසේ ද යන්න පිළිබඳ මෙවර දහම් ලිපියෙන් සාකච්ඡා කැරේ. පුද්ගලයා ගේ වෘත්තීය ජීවිතයේ මෙන් ම පෞද්ගලික ජීවිතයේ ද සාර්ථකත්වය උදෙසා එම තෘප්තිමත් බව හේතු සාධක වන බැවිනි.කුප්පියාවත්ත ජයශේඛරාරාම විහාරවාසීගෞරව ශාස්ත්‍රවේදීමාවරලේ භද්දිය හිමිවත්මන් සමාජයේ රාජ්‍ය අංශයේ පමණක් මිලියනයකට අධික ජනතාව විවිධ වෘත්තීන් හි නියැළෙන බවට වාර්තාගත තොරතුරුවලින් අනාවරණය වේ. පෞද්ගලික අංශයේ ද විශාල පිරිසක් රැකියාවන්හි නිරත වන බව අපි දනිමු. එකී වෘත්තිකයින් අතර ඔබ ද එක් පුද්ගලයෙක් වීමට පුළුවන.එසේ නම් ඔබ තම වෘත්තිය පිළිබඳ වඩා තෘප්තිමත් ද? වෘත්තීය ජීවිතයේ අතෘප්තියක් ඇති වී තිබේ නම් ඊට හේතු කවරේ ද? මේ පිළිබඳ ඔබ නිරන්තර අවධානයෙන් සිටිය යුතු ය.රැකියා පිළිබඳ අතෘප්තිමත් නම් එය ඔබ ගේ මෙන් ම ආයතනයේ ද ඵලදායිතාවයට හිතකර වන්නේ නැත. අද සමාජයේ බොහෝ ආයතන තම සේවකයන්ට වැටුප් ගෙවා ගැනීමට පවා නොහැකි අවාසනාවන්ත තත්ත්වයන්ට මුහුණ දී ඇති ආකාරය අපි දකිමු.සේවකයන් ගේ අකාර්්‍යක්ෂමතාවය, අලසකම ඊට ප්‍රධානතම හේතු සාධකයන්ය. අඩු කාර්්‍යක්ෂමතාවයක් ඇති වීමට ප්‍රධාන හේතුව වන්නේ සිතේ තෘප්තිමත් බවක් නොතිබීම ය.රැකියාව පිළිබඳ තෘප්තිමත් සිතිවිලි හට නොගන්නේ කුමක් නිසා ද? ප්‍රමාණවත් වැටුපක් නොලැබීම, වෘත්තියට ප්‍රමාණවත් වූ සමාජ තත්ත්වයක් නොලැබීම, වෘත්තීය ජීවිතයේ විවේකය අහිමි වීම, ඇසුරු කිරීමට සිදුවන අය හා ඇති අකැමැත්ත, වෘත්තීය ආයතනය පිළිබඳ වූ අප්‍රසාදය මෙන් ම තම වෘත්තිය වෙනත් රැකියාවන් හා සංසන්දනය කිරීමට පුරුදු වී සිටීම යනාදී කරුණු ඒ සඳහා ප්‍රධාන වශයෙන් හේතු සාධක වේ.වෘත්තීය ජීවිතයේ දී ප්‍රමාණවත් වැටුපක් ලැබීම අනිවාර්්‍යය අවශ්‍යතාවකි. ප්‍රමාණවත් වැටුප නම් කුමක් ද? අප ගේ ජීවිතය පවත්වාගෙන යාමට, අත්‍යවශ්‍ය දේ සපුරා ගැනීමට ප්‍රමාණවත් වේතනයක් ලැබීම ය. අත්‍යවශ්‍ය කටයුතු සම්පාදනය කිරීමට ප්‍රාමාණික වැටුපක් ලැබෙනවා නම් එය කාම බෝගී ගිහියාට විශාල සහනයකි.දිළිදු බව, ආර්ථික අඩු ලුහුඬුකම් පැවතීම කාම බෝගී ගිහියාට ගැටළුසහගත අත්දැකීමකි. එහෙත් අවශ්‍යතාවය ඉක්මවා ගිය ආශාවන් සපුරා ගැනීම උදෙසා යම් පුද්ගලයකු තම වෘත්තියෙන් ධනය අපේක්ෂා කරනවා නම් එය බුදු දහමේ අනුමත කැරෙන්නේ නැත.එවන් පුද්ගලයා තම වෘත්තියෙන් කොපමණ ධනය ලැබුණත් තෘප්තියට පත්වන්නේ නැත. හෙතෙම සදාකල්හි ම අසහනයට, කළකිරීමට පත්වීම අනිවාර්ය ය.අනෙක් අය ගේ වැටුප හා තම වැටුප සංසන්දනය කොට බැලීම ද වෘත්තීය අතෘප්තියට හේතු වේ. ඔබ සතුටින් වැඩ කිරීමට අපේක්ෂා කරන්නේ නම් ලැබෙන වැටුප පිළිබඳ සතුටට පත්වන පුද්ගලයකු බවට පත්විය යුතු ය. යතාලාභ සන්තුට්ඨි යනුවෙන් බුදු දහමේ පෙන්වා දෙන්නේ එකී කරුණයි.ලැබෙන වැටුපෙන් ආත්ම තෘප්තියක් ලැබෙනවා සේ ම ඔබ කරන්නා වූ වෘත්තිය නිවැරැදි නම්, එම ධනය ලැබෙන්නා වූ ක්‍රමෝපාය නිවැරැදි නම්, එයින් ද ඔබට විශාල සතුටක් භුක්ති විඳීමට අවස්ථාව සැලසෙනු නො අනුමානය.වෘත්තීය ජීවිතයේ එකිනෙකා සමඟ කටයුතු කිරීමේ දී තමන් ගේ හා අන්‍යයන් ගේ වැටුප සංසන්දනය නොකළ යුතු ය. තවත් වෘත්තියක නියැළෙන පුද්ගලයකුගේ වැටුප හා සංසන්දනය නොකළ යුතු ය. යම් හෙයකින් අන්‍යයන්ට වඩා ඔබ ගේ වැටුප අඩු නම් එකී කරුණ ම ඔබ අසහනයට පත් කරනු ඇත.එසේ නොකිරීමෙන් ආත්ම තෘප්තියකින් යුතුව ඔබ ගේ වැටුප ලබා ගැනීමට, එයින් සතුටු වී තම සේවාව වඩාත් කාර්්‍යක්ෂම ව ඉටුකිරීමට අවකාශය සැලැසේ.ඇතැම් අවස්ථාවන් හි අප රාජකාරී ජීවිතයේ දී අසතුටට පත්වන්නේ සමාජයේ පිළිගැනීමක් නොමැති වීම නිසා ය. එහෙත් මම ඔබට මෙසේ සිහිපත් කරමි. වඩාත් වැදගත් වන්නේ කවර හෝ වෘත්තියක් කරන්නකු වීම මිස සිදු කරන්නේ කවර කාර්යයක් ද යන්න නොවන බව ය. ඔබ කිසියම් හෝ වෘත්තියක නොපිහිටා සිටී නම් එය අසහනයට හා කලකිරීමට පත්විය යුතු කරුණකි.ඔබ නිකරුණේ කාලය කා දමමින්, දවස ගත කරමින් අනුන්ගෙන් යැපෙන පුද්ගලයකු බවට පත්වන නිසා ය.මංමාවත් සුද්ධ පවිත්‍ර කිරීමේ රැකියාවක් හෝ ඔබට ලැබී ඇතැයි සිතන්න. ආයතනයක තේ පිළියෙළ කිරීමේ වෘත්තිකයෙක් යැයි සිතන්න.ඔබ ගේ වෘත්තිය උසස් ද පහත් ද යන බව එහි ස්වභාවය අනුව තීරණය වන්නේ නැත. එහි උසස් හෝ පහත් බව තීරණය වන්නේ තමන් එකී කාර්ය සිදු කරන ආකාරය අනුවය. එනම් වෘත්තීය ජීවිතයේ හැසිරෙන ආකාරය අනුව ය.ඔබ කසල ඉවත් කරන්නකු යැයි සිතන්න. හිමිදිරි උදෑසන, අනෙක් මිනිසුන් මාවතට පැමිණීමට පෙර, මාර්ගයෙහි දුර්ගන්ධය සමඟ කසළ ඉවත්කර ඔබේ සේවය නිමාවට පත්කර තිබේ නම් වෘත්තිකයකු ලෙස එහි දී ඔබට සැබෑ ආත්ම තෘප්තියක් ලැබේ. එහෙත් අදාළ රාජකාරිය නිසි කලට, නිසි අයුරින් ඉටු නොකළේ නම් ඔබට සතුටු විය නො හැකි ය.එහිදී ආත්ම තෘප්තිය වෙනුවට කළ කිරීමක් ඇති වීම ස්වාභාවික ය. මේ අනුව වෘත්තිය කුමක් ද යන්න සිතා පසුතැවිලි වනවා වෙනුවට තමන්ට වෘත්තියක් තිබීම පිළිබඳ සිතා ආත්මීය විශ්වාසයක් හා සතුටක් ගොඩ නඟා ගැනීමට කටයුතු කළ යුතු ය. බෞද්ධයා ගේ ක්‍රියා කලාපය විය යුතු වන්නේ ද එයමය.නීති ගරුකව හා නිවැරැදිව අදාළ වෘත්තියෙහි නියැළිම ද වෘත්තීය ජීවිතයේ තෘප්තියට හේතු වන ප්‍රධාන සාධකයකි. වෛද්‍ය වෘත්තිය, ඉංජිනේරු, නීතිඥ හා ගණකාධිකාරී ආදී වෘත්තීන් වත්මන් සමාජයේ බොහෝ පිළිගැනීමට ලක්වුණ රැකියාවන් ය.වත්මන් හි එසේ වුවද මීට අවුරුදු දහස් ගණනකට ඉහත දී සමාජයේ ප්‍රබල වෘත්තීන් ලෙස පිළි ගැනුණේ කෘෂිකර්මාන්තය හා වෙළෙඳාමය. මෙසේ එක් එක් යුගයේ ඒ ඒ වෘත්තීන්ට ඇති සමාජ පිළිගැනීම වෙනස් වීමෙන් ම කිසිදු වෘත්තියක් සදාකාලික වටිනාකමකින් යුතු නොවන බව වටහා ගත හැකි ය.ආසියාතික සමාජයේ ඉතා ප්‍රබල ලෙස වෘත්තියට අනුව ගරුත්වය හිමි වූවද බටහිර සමාජයේ පවතින්නේ ඊට වෙනස් ප්‍රතිරූපයකි. කොතරම් අඩුපාඩු පැවැතියේ වුවද ඔවුන් ගරු කොට සලකන්නේ වෘත්තියක් සහිත කෙනකු වීම ය.රැකියා ස්ථානය, එහි වැඩ කරන පිරිස් වෙත වූ අප්‍රසාදය වැනි තත්ත්වයන් ද විශේෂයෙන් ම ආසියාතික සමාජයේ වෘත්තීමය අතෘප්තියට හේතු වන සාධකයන් ය.“පතිරූප දේශ වාසෝච”සුදුසු ප්‍රදේශයක වාසය කළ යුතු බව බුදු දහමේ ද පිළිගැනීම ය. අප අපේක්ෂා කරන පතිරූප දේශයක ජීවත් වීමට, වැඩ කිරීමට ලැබුණේ නම් එය භාග්‍යයකි. එය මංගල කරුණකි.එහෙත් සෑම කෙනකුටම ජීවිතයේ තමන් අපේක්ෂා කරන ස්ථානයක රැකියාවක් කිරීමට අවස්ථාව ලැබෙන්නේ නැත. මේ නිසා පළමුව අප ලද දේ පිළිබඳ සතුටු විය යුතු ය. අප රැකියාව කරන ආයතනය පිළිබඳ, එහි දී ඇසුරු කරන්නට සිදුවන අය පිළිබඳ සතුටු වීමට නොහැකි වූයේ නම් ඉතා කෙටි කලක දී වෘත්තීය ජීවිතය අප්‍රසන්න වනු නොඅනුමාන ය.තිලෝගුරු බුදුරජාණන් වහන්සේ මෙසේ දේශනා කළහ.“අපි‍්‍රයේහී සම්පයෝගෝ දුක්ඛෝ”අපි‍්‍රයයන් හා එක්ව වසන්නට ලැබීම දුකකි. එය සත්‍යයකි.එසේ වුවද බෞද්ධ ධර්මය අනුගමනය කරන පුද්ගලයන් වශයෙන් අනුගත වීම අත්‍යවශ්‍ය ය.යම් තැනෙක පවතින තත්ත්වයට අනුගත වීම හෙවත් එහි ස්වභාවය තේරුම් ගෙන සිත සකසා ගැනීම කළ යුතු ය. සුනාපරන්ත දේශයට වැඩම කළ පුණ්ණ තෙරුන් වහන්සේ පිළිබඳ සිහිපත් කරන්න.උන්වහන්සේගේ ප්‍රකාශ ඔබ ගේ සිහියේ තිබීම අත්‍යවශ්‍ය එහි වෙසෙන දරුණු මිනිසුන්ගෙන් උන්වහන්සේට කරදරයක් සිදු වීමට ඉඩ තිබේ යැයි බුදුරජාණන් වහන්සේ විසින් සිහිපත් කර සිටියත් පුණ්ණ තෙරුන් කලබල නොවූහ. තමන්ට ඒ මිනිසුන්ගෙන් වන කරදර වෙනුවට ඔවුන් වෙතින් සිදු නොකරනු ලැබූ කරදර පිළිබඳ සිහිපත් කර තෘප්තිමත් ජීවිතයක් ගත කිරීමට සූදානම් වන බව උන්වහන්සේ එහි දී පෙන්වා දුන් හ.දක්ෂ වෘත්තිකයකු ගේ ස්වභාවය වන්නේ ද එයයි. ඔබ අපේක්ෂා කරන පරිදි ඔබ ගේ අභිමතය පරිදි ඉතා විධිමත් ප්‍රතිපත්ති මත පිහිටා අනෙක් සමාජය ඒ සඳහා ක්‍රම ක්‍රමයෙන් යොමු කරවා ගැනීමට ඔබ උත්සාහ කළ යුතු ය.ඒ හැර කිසි කලෙකත් කළකිරීම මත තීරණ නොගත යුතු ය. බුදුරජාණන් වහන්සේ අවධාරණය කොට තිබෙන්නේ ඒ කාරණයයි.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=as1002217</link>
    <topic>නේපාලයේ ශ්‍රී ලංකා නිදහස් දින සමරු උලෙළ</topic>
    <author/>
    <content>හාමුදුරුවරු 5000 ක් පැය 10000 ක් පිරිත් දේශනා කළ දොළොස්මහේ පිරිතරටටම පාස්පෝට් දීපු මට අම්මාට පාස්පෝට් එකක් දෙන්න බැරි වුණාමිනිත්තුවක කතාවක්උතුරු මැදට මිරිදිය මාළු සරු අස්වැන්නක්නෙළුම් විලවෘත්තියේ උස් පහත් බව තීරණය වන්නේ ඒ කාර්යය ඉටුකරන අන්දම අනුවයිනේපාලයේ ශ්‍රී ලංකා නිදහස් දින සමරු උලෙළහැට දෙවැනි නිදහස් සමරු උත්සවය පසුගියදා නේපාලයේ කත්මණ්ඩු නුවර පිහිටි ශ්‍රී ලංකා තානාපති කාර්යාලයේ දී නේපාලයේ ශ්‍රී ලංකා තානාපති තොසපාල හේවගේ මහතාගේ ප්‍රධානත්වයෙන් පැවැත්විණි. මෙයට නේපාලයේ වෙසෙන ශ්‍රී ලාංකිකයන් විශාල සංඛ්‍යාවක් සහභාගි වූහ.සර්ව ආගමික වතාවත්වලින් අනතුරුව සියලු ආගමික පූජකතුමන් හමුවේ දානමය පුණ්‍යකර්මයක් ද එදින පැවැත්විණි. අනතුරුව පැවැති නිදහස් දින උලෙළේ ප්‍රධාන ආරාධිතයා වූයේ නේපාලයේ නියෝජ්‍ය අගමැතිනී සහ විදේශ ඇමැතිනී සුජාතා කොයිරාල මහත්මියයි. නේපාලයේ ප්‍රධාන පෙළේ දේශපාලනඥයන්, විදේශ තානාපතිවරුන්, තානාපති සේවා සාමාජිකයන්, ව්‍යාපාරික ප්‍රජාව සහ එරට ප්‍රධාන පෙළේ පුද්ගලයන් ගණනාවක් මෙම උත්සවයට සහභාගි වූහ.උත්සවය විචිත්‍රවත් කිරීම සඳහා දේශීය නර්තන අංශ ද මෙම උත්සවය විචිත්‍රවත් කිරීම සඳහා මෙරටින් සංස්කෘතික කණ්ඩායමක් ද ඉදිරිපත් කෙරිණි. නේපාලයේ ශ්‍රී ලංකා තානාපති තොසපාල හේවගේ මහතා ශ්‍රී ලංකා ධජය ඔසවමින්. නේපාල නියෝජ්‍ය අගමැතිනී සුජාතා කොයිරාල මහත්මිය සහ ශ්‍රී ලංකා තානාපති පොල් තෙල් පහන දල්වද්දී. සංස්කෘතික අංගයක්.තොසපාල හේවගේ මහතා සභාව අමතමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002211</link>
    <topic>පහසුවෙන් සුව කළ හැකි පාදවල නහර ගැටගැසීම Varicose Veins</topic>
    <author>ගාමිණී සුසන්ත</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියි”බලන්නකො මේධා දැන් ටික කාලෙක ඉඳල මගෙ කකුල්වල නහර ගැටගැහිල වගේ හරිම කැතයි. මට තේරෙන්නෙ නෑ මොනව කරන්නද කියල” තම පාදයක් පෙන්වමින් යෙහෙළියකට එසේ කිව්වේ නිර්මලා.”ඔව් නිර්මලා මගෙත් දැන් ඔය තත්ත්වය ඇතිවේගන එනවා වගේ. මම ඩොක්ටර් කෙනෙක් හමුවෙන්න යන්නයි හිතාගෙන ඉන්නේ. මේධාගෙ පිළිතුර වුණා.මේ කතාබහ, මැදිවියට පත් කාන්තාවන් දෙදෙනෙක් අතර ඇතිවූවක්. එම කතාබහට අනුව වර්තමානයේ බොහෝ කාන්තාවන් පෙළෙන රෝගී තත්ත්වයක් ලෙස පාදවල නහර ගැටගැසීම හෙවත්, Varicose Veins  හැඳින්විය හැකියි. අද ‘සුවමඟ’ වෙන්වන්නේ ඒ පිළිබඳව සාකච්ඡා කිරීමටයි. ඒ සඳහා අදහස් දක්වන්නේ කොළඹ ජාතික රෝහලේ විශේෂඥ ශල්‍ය වෛද්‍ය සී.කේ.පතිරණ මහතායි.පාදවල නහර ගැටගැසීම (Varicose Veins) පිළිබඳව හැඳින්වීමක් කරන්නේ නම්;මෙම රෝගී තත්ත්වය වර්තමානයේ ඉතාම බහුල රෝගයක් බවට පත්වී තිබෙනවා. කාන්තාවන්ගෙන් සියයට 30කට 40කට ආසන්න පිරිසකටත්, පුරුෂයින්ගෙන් සියයට 10කට 20කට ආසන්න පිරිසකටත් මෙම රෝගය තිබෙනවා. බොහෝ දෙනකුගේ පාදවල මෙම රෝග තත්ත්වය ඇති වුවත් දෑත්වලත් ඇතිවීමේ හැකියාවක් තිබෙනවා. මෙම රෝගය වැළඳී කලක් ගතවූ පසුවයි, රෝගයක් ලෙස දැනීමට පටන් ගන්නේ. රෝගයේ සංකූලතා ඇතිවන්නේත් රෝගය ඇතිවී කලක් ගතවූ පසුවයි. එතෙක් රෝගියාට වැඩි අපහසුතාවයක් දැනෙන්නේ නෑ.සාමාන්‍යයෙන් මෙම රෝගයේ ප්‍රධානම ලක්ෂණය වන්නේ පාදවල නහර ඉදිමී, නිල්පැහැ ගැන්වී එම නහර හැකිලී විකෘති වීමයි. රෝගයේ මුල් අවස්ථාවේදී මෙම ලක්ෂණ පෙන්වන්නේ පාදයේ දණහිසින් පහළ කොටසේ. රෝගය උග්‍රවන විට එම තත්ත්වය පාදයේ ඉහළ කොටස දක්වා විහිදෙනවා.මෙම රෝගයට ගොදුරු වූ උදවියට දැනෙන රෝග ලක්ෂණ වන්නේ පළමුව පාදයේ වළලුකර අසළ කොටස ඉදිමීමයි. එය බොහෝවිට සිදුවන්නේ සවස් කාලයේදී. දිනය පුරා රැකියාව කිරීමෙන් අනතුරුව සවසට නිවෙසට ගිය විට පාදයේ වළලුකර ආශ්‍රිත ප්‍රදේශය ඉදිමී ඇති බව පෙනී යනවා. එමෙන්ම සවස් වන විට පාදවල බර ස්වභාවයක් දැනීමට පටන් ගන්නවා. පාද එක ඉරියව්වක තබාගෙන සිටිය නොහැකි ආකාරයේ අපහසුතාවයක් ඇතිවෙනවා.එමෙන්ම පාදයේ වළලුකර ආශ්‍රිත ප්‍රදේශය කැසීමට පටන් ගන්නවා. මෙය දදයක ආකාරයෙන් කසන පුද්ගලයින් සිටිනවා. මෙම සෑම රෝග ලක්ෂණයක්ම උදෑසනට වඩා දහවල් වන විට උග්‍රයි. එමෙන්ම පාදයේ පහළ කෙළවර සමේ පැහැයේ වෙනසක් ඇතිවීමට පටන් ගන්නවා. එම ප්‍රදේශයේ සම තිත් තිත් ස්වභාවයක් ඇතිවෙනවා. එසේ නැතිනම් පාදයේ ඉතිරි ප්‍රදේශයේ සමේ පැහැයට වඩා තද පැහැයකට හැරීමට පටන් ගන්නවා. එමෙන්ම එම සම ඝන වෙනවා.සාමාන්‍යයෙන් පාදයේ සම, පාදයේ ප්‍රධාන අස්ථියට මතුපිටින් ලෙහෙසියෙන් ගමන්කරන ස්වභාවයකුයි පවතින්නේ. එහෙත් මෙම රෝගය ඇතිවීමෙන් පසුව එම ප්‍රදේශයේ ඇති සම අස්ථියට ඇලෙන ස්වභාවයකට පත්වෙනවා.ඒ; තරමක් සරල රෝග ලක්ෂණ. සරල මෙන්ම බිය උපදවන රෝග ලක්ෂණ ද මෙම රෝගයේදී පෙන්නුම් කරනවා. ඒ; ඇතැම්විට පාදය කැසීමෙන් පසුව හෝ නොදැනුවත්වම හෝ රුධිරය ගැලීමට පටන් ගැනීමයි. එය හදිසියේ සිදුවන දෙයක්. එය බොහෝවිට බිය උපදවන කාරණයක්. මෙහිදී රුධිරය ගලා ඒමක් සිදුවුවත් වේදනාවක් දැනෙන්නේ නෑ. බොහෝවිට මෙවැනි රෝගීන්ගේ පාදයෙන් රුධිරය ගැලීමක් දකින්නේ අසළ සිටින වෙනත් අයෙක් විය හැකියි. පාදවල නහර ගැටගැසීමේ රෝගය රුධිරය ගලායාමක් දක්වා වර්ධනය වූ පසුව නැවත එය නොදැනුවත්වම භයානක රෝගී තත්ත්වයක් දක්වා වර්ධනය වීමේ අවස්ථාවද උදාවිය හැකියි.Varicose Veins  වැනි රෝගයක් ඇතිවන්නේ ඇයි?අපගේ ශරීරයේ සෑම අවයවයකටම රුධිරය ගමන් කරනවා. එම නාළ හඳුන්වන්නේ ධමනි නමින්. ශරීරය පුරා ගමන් කළ රුධිරය නැවත හෘදය වෙත ගෙන එන නාළ හඳුන්වන්නේ ශිරා නමින්. මෙම ධමනි පද්ධතියත් ශිරා පද්ධතියත් වෙන වෙනම ක්‍රියාකරනවා. මේ දෙකට අමතර ව වසා නාළ ලෙස තවත් කුඩා රුධිර නාළ පද්ධතියක් ද ශරීරයේ තිබෙනවා. නහර ගැටගැසීම හෙවත්Varicose Veins රෝගය ඇතිවන්නේ ශිරා තුළ. මෙම තත්ත්වය බහුලව ඇතිවන්නේ පාදවල. අපගේ පාදවල ශිරා පද්ධති දෙකක් තිබෙනවා. ඒ මතුපිටින් තිබෙන ශිරා පද්ධතිය (Superficial Veins) සහ ශරීරයේ ඇතුළතින් තිබෙන ශිරා පද්ධතිය (Deep Veins) යනුවෙන්. Superficial Veins රෝගය ඇතිවන්නේ මතුපිටින් තිබෙන ශිරා තුළයි.නහර ගැටගැසීම ලෙස හඳුන්වන රෝගයේදී Superficial Veins මඟින් සිදුකෙරෙන කාර්ය වෙනස් වෙනවා. එනම් අපිරිසුදු රුධිරය හෘදය වෙත ගමන් කිරීමේ කාර්ය වෙනස් වෙනවා. මෙයට හේතුවන්නේ ශිරාවල කපාට අක්‍රියවීමයි. අප සිටගෙන සිටින අවස්ථාවක වුවත්, අපගේ පාදවල තිබෙන අපිරිසුදු රුධිරය ශරිරයේ ඉහළින් තිබෙන හෘදය වෙත ගමන් කරනවා. ඒ සඳහා උපකාර වන්නේ ශිරා තුළ ඇති කපාටවල අපූරු ක්‍රියාකාරිත්වයයි. පාදවල මස් පිඬුවල තෙරපීම නිසා ශිරා තුළ ඇති කපාට ඉහළට ඇරී අපිරිසුදු රුධිරය ඉහළට ගමන් කරනවා. සාමාන්‍යයෙන් එම රුධිරය පහළට ගමන් කරන්නේ නෑ.ඒ; අපිරිසුදු රුධිරය පහළින් ඉහළට පොම්ප වූ විට කපාට වැසී රුධිරය පහළට ගමන් කිරීම වැළකීම නිසයි. ශිරා තුළ ඇති කපාටවල ක්‍රියාකාරිත්වය අඩපණ වූ විට පාදවල ඉහළට ගමන් කරන රුධිරය නැවත පහළට ගමන් කිරීමට පෙලඹෙනවා. ඒ කපාට විවර වී තිබීම නිසයි. එහි ප්‍රතිඵලය වන්නේ ශිරා තුළ අපිරිසුදු රුධිරය එක්රැස්වීමයි.මේ නිසා එම ශිරා දික් වී, ඇදවී විකෘති වෙනවා. එවිට එම ශිරා පෙනෙන්නේ ගැටගැසී ඇති ආකාරයෙන්. සරළව හැඳින්වූවොත් Varicose Veins යනු විකෘති වූ ශිරාවක්. මෙම විකෘති ශිරා මඟින් කළ යුතු කාර්ය (රුධිරය ඉහළට ගමන් කිරීම) සිදුවන්නේ නෑ. එහෙත් ශරීරය ඇතුළත ඇති Deep Vains මගින් පහළ තිබෙන අපිරිසුදු රුධිරය හෘදය වෙත ගමන් කරනවා. එහෙත් යමකුගේ Deep Vains වලද කිසියම් ගැටලුවක් මතුවුවහොත් රෝගියා අසීරු තත්ත්වයට පත්වෙනවා.මෙම රෝගයට ගොදුරුවූ විට ශිරා තුළ පීඩනය වැඩිවෙනවා. ඇතැම් විට එය රසදිය මිලිමීටර් 200ටත් වැඩිවෙනවා. එම පීඩනය නිසයි විකෘති නහර ඇතිවන්නේ. ඒ පීඩනය නිසයි රෝගීන් නොදැනුවත්වම පාදවල ශිරා පැලීමෙන් රුධිරය පිටතට ගලන්නේ. රුධිරය පිටතට නොගැලුවත් පාද ඉදිමෙන්නේත් මෙම පීඩනය වැඩිවී රුධිර සෛල, තරලය පිටතට පැමිණීම නිසයි.මෙම රෝගයට ගොදුරු වූ විට පාදවල ශිරා තුළ අපිරිසුදු රුධිරය පිරී තිබීම නිසා ඒවාට පිරිසුදු රුධිරය ඒම වළකිනවා. ඒ නිසයි එම ශිරා සහිත ප්‍රදේශය කළු පැහැ ගැන්වෙන්නේ. එසේම සම ඝනවන්නේ Varicose Veins නිසා තුවාලයක් ඇතිවූ විට දිනකින් දෙකකින් එම තුවාල විශාල වෙනවා. එහෙත් නිසි ප්‍රතිකාර කිරීමෙන් දින කීපයකින් එම තුවාල සම්පූර්ණයෙන්ම සුව කර ගත හැකිවෙනවා. ඒ නිසයි මෙම රෝගය ඇතිවූ විට සුවවෙවී නැවත ඇතිවන තුවාල සහිතව රෝගීන් වෛද්‍යවරුන් වෙත පැමිණෙන්නේ. මෙම තුවාල බොහෝ කලක් පැවතීමත් ඊට නිසි ප්‍රතිකාර නොකිරීමත් නිසා පිළිකා දක්වා වර්ධනය විය හැකියි.ශිරා තුළ තිබෙන කපාට අක්‍රිය වීමට බලපාන හේතු?එම කපාට මත අධික පීඩනයක් ඇතිවීමයි ප්‍රධානම හේතුව. කාන්තාවන් තුළ නහර ගැටගැසීමේ රෝගය බහුල බව අප මුලින්ම සඳහන් කළා. එයිනුත් දරුවන් ලද මව්වරු අතරයි මෙම රෝගය බහුලව පවතින්නේ. දරුවා මව් කුස තුළ සිටින කාලයේ දරුවාගේ හිස මඟින් විශාල පීඩනයක් මවගේ ශ්‍රෝණි ප්‍රදේශයේ තිබෙන ශිරා මත ඇතිකරනවා.එවිට එම ගර්භණී කාන්තාවගේ පාදවල තිබෙන රුධිර නාළවල පීඩනය ඉතා වැඩිවෙනවා. ඒ නිසයි දරුවන් ලැබීමට සිටින කාන්තාවන්ගේ පාද ඉදිමෙන්නේ. මෙම තත්ත්වය කාන්තාවන් තුළ පසුකාලීනව Varicose Veins  ඇතිවීමට බලපානවා. එමෙන්ම ශිරා තුළට කිසියම් විෂබීජයක් ඇතුළුවීම මඟිනුත් ශිරාවල තිබෙන කපාට අක්‍රියවීමට හේතුවෙනවා. එම ප්‍රධාන කරුණු දෙකට අමතරව පාරම්පරිකව ද මෙම රෝගය ඇතිවීමේ හැකියාවක් තිබෙනවා.කොළඹ ජාතික රෝහලේ විශේෂඥ ශල්‍ය වෛද්‍ය සී.කේ.පතිරණමේ සඳහා ඇති ප්‍රතිකාර මොනවාද?ප්‍රතිකාර තීරණය වන්නේ රෝගියාගේ තත්ත්වය අනුවයි. මෙම රෝගයට වැඩියෙන් ගොදුරුවන්නේ දවසේ වැඩි වේලාවක් එකම ඉරියව්වෙන් ගතකරන උදවියයි. එම ඉරියව්ව සිටගෙන සිටින ඉරියව්වක් හෝ වාඩිවී සිටින ඉරියව්වක් හෝ විය හැකියි. මෙම රෝගයෙන් වැළකී සිටීමට ඇති හොඳම ක්‍රමය වන්නේ එකම ඉරියව්වකින් පැය ගණනක් එක දිගට ගත නොකිරීමයි. වඩා සුදුසුවන්නේ පැයකට පමණ පසුව විනාඩි කීපයක් ඉරියව්ව වෙනස් කිරිමයි.පාද ඉදිමී ඇත්නම්, රාත්‍රියේදී එම පාද ඉහළින් තබාගෙන සිටීම සුදුසුයි. මෙම රෝගය ඇතිවූ මුල් අවස්ථාවේ වෛද්‍යවරුන් උපදෙස් දෙන්නේ එම පාදයට මේස් එකක් පැලඳ සිටින ලෙසයි. එය තරමක් අසීරු වුවත් සාර්ථක ප්‍රතිකර්මයක්. එසේ නැතිනම් බැන්ඩේජ් පටියකින් කකුල වෙළීමට උපදෙස් දෙනවා. බැන්ඩේජ් එක පැලඳිය යුත්තේ දහවල් කාලයේදී. රාත්‍රියේ පැලඳීමෙන් ප්‍රයෝජනයක් අත්වන්නේ නෑ. බැන්ඩේජ් එකක් පැලඳීම කළ යුත්තේ වෛද්‍ය උපදෙස් සහ නිර්දේශ මත පමණයි. එමෙන්ම එය පැලඳීම ඉතාම නිවැරැදිව කළ යුතුයි. එසේ නොවුණහොත් බලාපොරොත්තු නොවන අහිතකර ප්‍රතිඵල ඇතිවීමට ඉඩ තිබෙනවා.එම ප්‍රතිකර්ම දෙක මඟින් රෝගය වර්ධනය වීම පාලනය වෙනවා. එහෙත් රෝගය සුව වන්නේ නෑ. රෝගය උස්සන්න වූ විට ශල්‍ය වෛද්‍ය උපදෙස් ගත යුතුයි. ස්කෑන් පරීක්ෂාවක් මඟින් කපාටවල ක්‍රියාකාරිත්වය පරීක්ෂා කළ යුතුයි. එවිට ප්‍රතිකාර ආරම්භ කළ හැකියි. මෙහිදී මූලිකම වෛද්‍ය ප්‍රතිකාරය වන්නේ ශිරා සඳහා එන්නත් ලබාදීමයි. එන්නත් මඟින් ඇතිවන්නේ තාවකාලික සුවයක් පමණයි.රෝගය බරපතළ නම් කළ යුතු වන්නේ ශල්‍යකර්මයක් මඟින් අදාළ ශිරා සැකසීම හෝ ඉවත් කිරීමයි. මෙසේ ශිරා ඉවත් කිරීමෙන් කිසිදු හානියක් සිදුවන්නේ නෑ. ඒ; රුධිරය ගමන් කිරීමට ඇති තරම් ශිරා අපගේ ශරීරයේ තිබෙන නිසයි. රෝගය උස්සන්න අවස්ථාවක නැති නම් ලේසර් ප්‍රතිකාර ද ලබාදිය හැකියි. එහෙත් වඩාත්ම සුදුසු වන්නේ ශල්‍යකර්මයකට යොමුවීමයි.ශල්‍යකර්මයකින් පසුව නැවත රෝගය ඇතිවිය හැකිද?ශල්‍යකර්මයකින් පසුව නැවත රෝගය මතුවිය හැක්කේ, 5%කට වැනි ඉතාම සුළු පිරිසකට පමණයි. රෝගයට ලක්වූ නාළය ඉවත් කිරීමෙන් පමණක් රෝගය ශරීරයෙන් ඉවත් වන්නේ නෑ. ඒ සඳහා රෝගයට හේතුවන ජීවන රටාවේ වෙනස්කම් ද අප ඇතිකර ගත යුතු වෙනවා. මෙම ශල්‍යකර්මය ඉතාම සුළු ශල්‍යකර්මයක්. උදෑසන රෝහලට පැමිණ සවස නිවෙසට යා හැකි ආකාරයේ සරල එකක්. මෙහිදී නිර්වින්දනය කිරීමක් ද සිදුවන්නේ නෑ.මෙම ශල්‍යකර්මයෙන් පසුව දින කීපයක් එක්තැන් වී සිටීම සුදුසු වන්නේ නෑ. සෙනසුරාදා ශල්‍යකර්මයට භාජනය වුවහොත් සඳුදා රැකියාවට යා හැකියි. ශල්‍යකර්මයෙන් දිනකට පසුව ඇවිදීම ඉතා සුදුසුයි. දියවැඩියාව, හෘද රෝග සහිත පුද්ගලයින් ගේ එම රෝග තත්ත්වයන් මෙම ශල්‍යකර්මය සිදු නොකිරීමට හේතු නොවේ. දියවැඩියාවට ගොදුරුවූවන් ඉක්මනින් මේ ශල්‍යකර්මය සිදුකරගැනීම ඉතා වැදගත්.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002212</link>
    <topic>ආශා බෝස්ලේටත් හරිහරන්ටත් ගී ලියූ නිලාර්</topic>
    <author>හේමාලි</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිඔහු අපේ රටේ සිංහල ගීත ශ්‍රාවකයන්ට අපූරු නිර්මාණ රැසක් තිළිණ කළ ගීත රචකයෙක්. ඔහු සුවිශේෂ වන්නේ ඔහු ගේ ගීතයන්හි තිබෙන අපූර්වත්වය නිසාමත් නොවේ. උපතින් මුස්ලිම් ජාතිකයෙකු වී සිංහල සහෘදයන්ගේ හදවතට සමීපව සින්දු ලියන ගීත රචකයෙකු නිසාය. ශි‍්‍ර ජයවර්ධනපුර විශ්ව විද්‍යාලයෙන් සිංහල විශේෂවේදී ගෞරව උපාධියක්ද දිනා සිටින ඔහු මේ වන විට අපේ ශ්‍රාවකයන් වෙත ගීත පන්සියයකටත් අධික ප්‍රමාණයක් තිළිණ කොට ඇත.ඔහු නිලාර් එන්. කාසිම්ය. අද වෙනකොට සාමාන්‍ය සරල ගී ක්ෂේත්‍රයේ මෙන්ම චිත්‍රපට පසුබිම් ගීත ක්ෂේත්‍රයේ ද නිලාර්ට හිමි වනුයේ සුවිශේෂි ස්ථානයකි.මෙරට ගීත රචකයෙකුට කලාතුරකින් උදාවන විදේශිය ගායකයෙකු, ගායිකාවක වෙනුවෙන් ගීත රචනා කිරීමේ අවස්ථාවද පසුගියදා නිලාර් හිමි කර ගත්තේය. මේ දිනවල නිතර අපට දකින්නට ලැබෙන සහ අසන්නට ලැබෙන භාතිය සන්තුස් හා දකුණු ඉන්දීය ගායක හරිහරන් ගායනා කරන ‘යාල්පානමේ’ ගීතයේ රචකයා වන්නේද ඔහුය.එපමණක්ද නොව පසුගියදා ලංකාවට පැමිණි භාරතයේ සුප්‍රකට ගායිකා ආශා බෝස්ලේ භාතිය හා සන්තුස් සමඟ ගායනා කළ ‘දේදුන්න සේදී ගියා’ ගීතය රචනා කිරීමේ අවස්ථාවද ඔහුට හිමි විය. මේ වනවිට මේ ගීතයේ අවසන් වැඩ කටයුතු භාතිය සන්තුස් ශබ්දාගාරයේදී සිදුවෙමින් පවතින අතර තව නොබෝ දිනකින්ම ශ්‍රාවක ඔබට එය අසන්නට හැකිවනු ඇත.’පැහැසර අරුණක’, ‘මීදුමෙන් වැසි කඳු යාය - සලිතවේ’ ‘සඳ දිය දෙවුණ සේ’, ‘විහඟ ගීතය’, ‘ඔබ ගියාම දුක මට දී’, ‘චාන්දනී පායලා’, ‘කිරිකෝඩු හිතට’, ‘මීදුම උතුරන’, ‘සඳරේණු ගලන’, ‘හිත නාඹර තාලෙට’, ඇතුළු මෙරට ජනපි‍්‍රය ගීත රැසක හිමිකරුවා වන නිලාර් චිත්‍රපට පසුබිම් ගීත ක්ෂේත්‍රයේ ද ඔහුටම අනන්‍ය වූ කලාවක් නිර්මාණය කර ගත්තෙකි. ‘ආසයි මං පියාඹන්න’ චිත්‍රපටයේ අතිශයින්ම ජනපි‍්‍රය වූ ‘වලාකුල් වියන් තනාලා’, ‘හිරිපොද වැස්ස’ චිත්‍රපටයේ ‘මීදුමෙන් වැසී කඳු යාය’, ‘රෝස කැලේ’ චිත්‍රපටයේ ‘ගුම් නාදේ රෑනින් රෑනේ’ ‘හාර්ට් එෆ් එම්’ චිත්‍රපටයේ ‘පින්බර මවුබිමේ’ වැනි ගීත ඊට උදාහරණ සපයයි. ඉදිරියේදී ධම්මික සිරිවර්ධන ගේ් ‘සුවඳ දැනුණා ජීවිතේ’ උදයකාන්ත වර්ණසූරියගේ ‘චැලේන්ජර්ස්’, සනත් අබේසේකරගේ ‘වන් බ්ලඩ්’ චන්න පෙරේරා ගේ ‘සඳ දිය සළු’ ඇතුළු චිත්‍රපට රැසකින් අලුත් ගී නිර්මාණත් සමඟ ඔහු හමුවෙයි.ගීත රචකයෙකු වශයෙන් එදා සිට අදවනතුරුම තමාටම ආවේණික ගමනක නිරත වුණු නිලාර් පරම්පරා තුනක සංගීතඥයන්, ගායක ගායිකාවන් සමඟ නිර්මාණ කළ පුද්ගලයෙකි. එදා ආචාර්ය ප්‍රේමසිරි කේමදාස, සරත් දසනායක, ඔස්ටින් මුණසිංහ සමඟත්, පසුව එච්.එම්. ජයවර්ධන, රෝහණ වීරසිංහ, නවරත්න ගමගේ සමඟත්, අද වන විට සෙන්ටිග්‍රේඩ්ස්, භාතිය සන්තුස්, රංග දසනායක, රවිහාන්ස් වැනි නව පරපුර සමඟත් එක්ව ඔහු නිර්මාණ කටයුතුවල නිරත වෙයි. මේ විවිධත්වය නිසාම කොටුවීමකින් තොරව පුළුල් පරාසයක විහිදුණු නිර්මාණ සම්භාරයක හිමිකරු වීමේ වාසනාව ඔහුට හිමි වී ඇත.ගීත රචකයකු වශයෙන් ක්ෂේත්‍රයේ බොහෝ දෙනාගේ කතා බහට, ජනපි‍්‍රයත්වයට පත් වුවද වෘත්තියෙන් ඔහු ශ්‍රී ලංකා රූපවාහිනි සංස්ථාවේ සහකාර අධ්‍යක්ෂවරයකු (ප්‍රචාරක හා මාධ්‍ය) වශයෙන් කටයුතු කරන අතර, රූපවාහිනි නිවේදකයකු, ග්‍රන්ථ කර්තෘවරයකු වශයෙන් ද විවිධ ශාස්ත්‍රිය කටයුතුවල නිරත වන්නෙකි.හේමාලිඡායාරූපය දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002213</link>
    <topic>නිසල වූ ස්වර්ණ තෙලි තුඩ සුසිල් ප්‍රේමරත්න</topic>
    <author>තිස්ස කරුණාසේකර</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිදසක ගණනාවක් තිස්සේ මෙරට රසික ජනතාව මනහර සිතුවමින් ද මධුර මුදු සරයෙන් ද සැනැහූ තවත් එක් යුග පුරුෂයකු පසුගිය පහළොස්වැනි දින බසින මළ හිරුගේ අවසන් රැස් දහරත් සමඟ ගල්කිස්ස පොදු සුසාන භූමියේදි අපෙන් සදහටම සමුගත්තේ වැසිය නොහැකි හිඩැසක් කලා ලොවට ඉතිරි කරමිනි.ඒ කලාකරු ප්‍රවීණ ගායන හා චිත්‍ර ශිල්පී සුසිල් ප්‍රේමරත්න ය.”පරීපූර්ණ කලාකරුවකු යනු එක් අංශයකින් නිපුණ වූවකු නොවේ ඔහු තුළ තවත් විශේෂ කුසලතා පවතී.මේ අදහස ප්‍රකාශ කළේ දිවංගත සිනමා සක්විති ගාමිණි ෆොන්සේකා කලාකරුවාණෝ ය.ඒ කියමන සත්‍ය කොට පෙන් වූ පරිපූර්ණ කලාකරුවෙකි. සුසිල් ප්‍රේමරත්න ඔහු සිත්තරකු පමණක් නොව ගායකයකු ද විය. එසේ ම ගාමිණි ෆොන්සේකා නම් වූ මහා සිනමාවේදියාණන් තුළ චිත්‍ර ශිල්පියකු ද ජීවත් වූ බව දන්නේ අල්පයකි. ගාමිණි ගේ සිත්තර ආචාර්ය වරයා වූයේ සුසිල් ප්‍රේමරත්න නම් මේ අප කතා කරන මහා කලාකරුවාමය.මාලිගාවගේ සුසිල් ප්‍රේමරත්නයන් උපන්නේ 1925 අපේ‍්‍රල් මස 05 වැනිදා කොළඹ දෙමටගොඩ ප්‍රදේශයේ ය. ඒ දේශයේ මහා සිත්තරා ලෙස සැලකෙන එච්.සාර්ලිස් මාස්ටර් ට දාව ය.කලා අසපුවක් වැනි සාර්ලිස් නිවෙසේ ළමාවිය ගෙවන සුසිල් ප්‍රේමරත්නයන් ගේ සිත ගත නිතැතින්ම සංගීතය, සිතුවම් කලාව කෙරේ යොමු වීම අරුමයක් නොවන නමුදු ඉන් එහා ගිය උපන් කලා කුසලතාවක් ද ඔහු සතුව පැවතිය බව පසු කලෙක ඔහු අපට තිළිණ කළ ‘හොර හවුල’, ‘මාහේනේ රීරි යකා’ (කතාව - එස්.ඩබ්.ආර්.ඩී. බණ්ඩාරනායක) ‘ලන්දේසි හටන’, ‘රිදී කුමාරි’, ‘පහන් තරුව‘, ‘හැංගි මුත්තං’, ‘මුදලි වලව්වක අවුල’, ‘සන්නාසි බිල්ලෝ’, ‘වික්‍රමගේ රහස් පරීක්‍ෂක කතා’, ‘උමතු දොස්තර’, ‘විෂ කන්‍යාවී’, ‘සාහසිකයෝ’, ‘චණ්ඩි කෙල්ලෝ’ වැනි චිත්‍රකතා ද ‘සොම්නස හෝ සංතාපය හමුවේ’, ‘කෝ අද මැණිකා කොහෙද ගියේ’, ‘මා සොඳුරු සුරතලී’, ‘මල් රේණු වැටිලා’, ‘මා ආ මාවත සඳලු තලේ සිට’, ‘පෙම් කුසුමී’ වැනි ජනපි‍්‍රය ගීත ද සාක්‍ෂි දරයි.දෙමටගොඩ ශාන්ත මැතිව්ස් සහ මහනුවර ධර්මරාජ විදුහල්වලින් අධ්‍යාපනය හදාළ ඔහු චිත්‍ර කතා ශිල්පය පිළිබඳව ගුරුහරුකම් ලබා ගත්තේ ලංකාවේ ප්‍රථම චිත්‍ර කතාව නිමැවු විශිෂ්ට ගණයේ චිත්‍ර ශිල්පියකු වූ ජී. ඇස් ප්‍රනාන්දු කලකරුවාණන් වෙතිනි.සුසිල් ප්‍රේමරත්නයන් කෙරෙන් මුලින් ප්‍රකට වූයේ ගායන කුසලතාවය. ඔහුට මුල්ම ගීය රචනා කර ඇත්තේ සිය පියාණන් ය. ඒ පසු කලෙක එච් එච් වී තැටියකට ඇතුළත් වූ ‘ශි‍්‍ර රදනා මනහාරි ධාරි සුන්දර පෝය දිනේ’, ගීතයයි.1950 වසරේ ‘සැඟවුණ පිළිතුර’ චිත්‍රපටයේ සංගීත අධ්‍යක්‍ෂණය කළ මොහොමඩ් ගවුස් මාස්ටර් එහි වු රුක්මණි දේවි සමඟ යුග ගීතය ගැයීමට තෝරා ගත්තේ සුසිල් ප්‍රේමරත්නයන්වය. ‘මනහර ගීත ගයාලා’ එම ගීතයයි.භාරතයෙන් මෙරට ගායකයන් ශ්‍රේණිගත කිරීමට පැමිණි මහාචාර්ය රතන් ජංකර් පඬිතුමන් ගේ සරල ගී පරීක්‍ෂණයෙන් ප්‍රේමරත්න ගුවන් විදුලි ‘ඒ’ ශ්‍රේණියේ ගායකයකු බවට පත් විය.ශ්‍රේණිගතවීමත් සමඟ ගුවන් විදුලියට සරල ගී ඉදිරිපත් කිරීමට අවස්ථාවක් ලැබුණු අතර එහිදී ඔහු ‘සෝක නැතේ මේ දැන්’ නමැති ගීය ගැයුවේ ගල්කිස්සේ පිහිටි තම නිවෙසට යාබදව විසූ රීටා ජෙනෙවි ප්‍රනාන්දු නම් ගායිකාවක සමඟ ය. ඇගේ හඬ භාරත ගීත කෝකිලා ලතා මංගේෂ්කාර් ගේ හඬ මෙන් වූ නිසා සුසිල් ප්‍රේමරත්න ඇයට ‘ලතා’ යනුවෙන් නම් තබමු යැයි යෝජනා කළේය.’ලතා වල්පොල’ නාමය බිහිවූයේ එසේ ය.පසු කලෙක ලතා වල්පොල සමඟ ගැයූ කළු කැලණි නදී, රූ රැසේ අඳිනා ලෙසේ වැනි ගීත මහත් ජනාදරයට පත් විය.1952 දී ජී.එස්. ප්‍රනාන්දු කලා ගුරුතුමන් මඟින් පුවත් පත් සක්විති ඩී.බී. ධනපාලයන් හඳුනාගෙන ‘ලංකාදීප’ පත්‍රයට බැඳීමෙන් පසුව ප්‍රේමරත්නයන් ගේ චිත්‍ර කතා දිවිය ඇරැඹිණි. ඔහුගේ ප්‍රථම චිත්‍රකතාව ධර්මසිරි ජයගොඩි රචනා කළ ‘හොර හවුල’ ය.එකල ටයිම්ස් ආයතනයේ කාන්තා පුවත්පත වූ ‘වනිතා විත්ති’ පුවත්පතට නිර්මාණය කළ ‘රන්දුපත’ පසු කලෙක චිත්‍ර කතා පොතක් ලෙසින් එළිදක්වන්නට යෙදුණේ් පාඨක ඉල්ලීම් සලකා ගෙනය. එය ලංකාවේ ප්‍රථම චිත්‍රකතා පොත ලෙස ඉතිහාසයට එක්ව තිබේ.ප්‍රාථමික පන්තිවල සිටි අප චිත්‍රකතා ලෝලීන් බවට පත් කළේ, ඔහු කොටස් හතකින් නිර්මාණය කළ ‘ලන්දේසි හටන’ බවට ද මෙහිලා කිව යුතුය.චිත්‍ර වලින් කතාවක් කියැවෙන තාක් කල් මෙරට සිතුවම් කලාව තුළ සුසිල් ප්‍රේමරත්න නාමය ද රැඳෙනු සැක නැති.ඔහුගේ මුදු සරින් ගැයුණු ජනපි‍්‍රය ගී 16 ක් 1998 දී ‘බෙස්ට් ඔෆ් සුසිල්’ නමින් සංගත තැටියකට නැගී ඇති බැවින් තවත් බොහෝ කලක් හඬ නොනැසී පවතිනු ඇත.තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002215</link>
    <topic>කට්රිනා ‘කට්රීනා’ට පෙම් බඳී</topic>
    <author>සුජීව තේවහෙට්ටිගේ</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිමීට සති කිහිපයකට කලින් ඉන්දියාවේ බෝපාල් නගරයට ආසන්නව පිහිටා තිබෙන දෙවාන්බෙඩි නම් වූ ගම්මානයෙහි වැසියන් කිහිප දෙනකු දිවි පැටවෙකු අල්ලා ගත්තා. අල්ලා ගන්නා විට දින 15ක් තරම් වූ මේ දිවි පැටියා, ගැහැනු සතෙක්. දිවි පැටියා ඒ අසල පිහිටා තිබෙන වාන් විහාර් නම් වූ ජාතික වනෝද්‍යානය වෙත භාර දෙනු ලැබුවේ ගම්වැසියන් විසින්මයි.හුරුබුහුටි මේ දිවි පැටික්කිය දුටු හැටියේම එක් තරුණයකු ගේ සිතට කදිම අදහසක් පහළ වුණා. “අපි මේ දිවි පැටියට නමක් දාමු” අනෙක් අය ඒ අදහසට එකඟ වුණා. “මොකක්ද අපි දාන නම?” තරුණයකු විමසුවා.“මේ දිවි පැටියා හරිම හුරුබුහුටියි. මට නම් මේ වෙලාවෙ මතක් වෙන්නෙ කට්රිනා කායිෆ්වයි. ඒ නිසා අපි මෙයාට ‘කට්රිනා’ කියල නම දාමු.” දිවි පැටියාට නමක් දමමු යැයි යෝජනා කළ තරණයාම තමයි එහෙම කිව්වේ.’කට්රිනා’ යැයි නම් ලද මේ දිවි පැටවා වාන්විහාර් ජාතික වනෝද්‍යානයේ නිලධාරීන් භාර ගත්තා. පැය කිහිපයකින් මේ ආරංචිය කට්රිනාගේ දෙසවන් මත රැඳුණා. ‘මගේ නමින් දිවි පැටියෙක්? අනේ එයාව හදාගන්න, ඇති කරන්න මට ගන්න පුළුවන් නම් කොච්චර දෙයක්ද?’ කට්රිනාට එහෙම හිතෙන්න ඇති. ඇය වහාම වාන්විහාර් ජාතික වනෝද්‍යානයේ නිලධාරියකු ඇමතුවා.දෙවාන්බෙඩි ගම්මානයේදී අල්ලාගත් දිවි පැටවා තමන් භාරයට ගෙන ඇති දැඩි කරන්නට කැමැති යැයි කට්රිනා එම නිලධාරියාට දැන්වූයේ තවත් වතගොත විමසමින්. මේ පිළිබඳව අදහස් දැක්වූ වාන්විහාර් වනෝද්‍යානයේ සහකාර අධ්‍යක්ෂ ඒ.කේ.ඛරී පැවසුවේ දිවි පැටවා භාරගෙන ඇති දැඩි කරන්නට කට්රිනා දැඩි කැමැත්තකින් පසුවන බවයි. .. “මුලින්ම මට කතාකළේ කට්රිනාගෙ සහායකයෙක්. එයා මට කිව්වා, දිවි පැටියාව ඇති කරන්න කට්රිනා හරිම කැමැත්තෙන් ඉන්නවා කියලා.එහෙම කරන්න පුළුවන් නම් ඒක උතුම් කටයුත්තක්. මේ දිවි පැටියට කට්රිනා කියල නම දැම්මත් ඒ නම කියවෙන්නේ කට්රීනා කියලයි. ඉංග්‍රීසි භාෂාවෙන් කට්රිනාගෙ නම ලියන්නෙ ’Katrina' කියලා. නමුත් මේ දිවිපැටියගෙ නම ලියවෙන්නෙ ’Catreena’ කියලයි.මේ වෙන කොට කට්රීනා ඉන්නෙ අපේ සතුන් වත්තෙ කූඩුවකයි.” සහකාර අධ්‍යක්ෂවරයා පැවසුවා. කට්රීනාව, කට්රිනාගේ භාරයට ගෙන ඇති දැඩි කරන්නට අවශ්‍ය නම් ඒ සඳහා නීති මාලාවක් පිළිපැදිය යුතුය කියලයි සහකාර අධ්‍යක්ෂ ඛරී පැවසුවේ.”අපි එක් එක් වර්ගයේ සතුන් වෙනුවෙන් විවිධ ප්‍රමාණයේ ගාස්තු අය කරනවා. මේ දිවි පැටියා ඇති කරන්න භාරගන්නවා නම් කට්රිනාට අවුරුද්දකට රු. 50,000ක් ගෙවන්න වෙනවා. ඊට කලින් ලියකියවිලි කිහිපයකුත් සම්පූර්ණ කරලා වගකීම් භාරගන්නා බවට නියමිත විදිහට අස්සන් කරන්නත් ඕනෙ.” සහකාර අධ්‍යක්ෂවරයා තම ආයතනයේ නීතිරීති එලෙස පෙන්වා දුන්නත් ‘කට්රිනා’ව හදාවඩා ගන්නට කට්රිනා සූදානම් ද කියල තවම නම් දැනගන්නට නැහැ.කට්රිනා මේ දවස්වල ටිකක් කාර්යබහුලව සිටින නිසා මේ ගැන තීරණයක් ගන්න ප්‍රමාද වෙනවා ඇති. ඇය මේ වන විට රඟපාමින් සිටින්නේ ‘දොස්තානා -2’, ‘රොක් ස්ටාර්’ සහ ‘ටීස් මා ඛාන්’ නම් වූ චිත්‍රපටවලයි. ඔය අතරේදීම වෙනස් වැඩකටත් කට්රිනාගේ හිත යොමුවෙලා.බාලාංශ ළමයින් සඳහා නිර්මාණය වන ගීත ඇතුළත් සී.ඩී. තැටියක් වෙනුවෙන් රඟපෑම් කිහිපයක් ඉදිරිපත් කරන්නටයි ඇය දැන් ලකලැහැස්ති වෙමින් සිටින්නේ. මෙම ගීත එකතුවේ සංගීත අධ්‍යක්ෂණය කරන්නේ ප්‍රවීණ සංගීතවේදී ඒ.ආර්.රහ්මාන්. අර දිවි පැටියාව තමන්ගෙ භාරයට ගත්තොත් කට්රිනාට පුළුවන් වේවි එයත් එක්ක මේ ළමා ගී එකතුවේ රඟපෑම් කිහිපයක් නිරූපණය කරන්න.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002216</link>
    <topic>ශාහිඩ් ගැන කරීනාගේ උනන්දුව</topic>
    <author>සුජීව තේවහෙට්ටිගේ</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිකරීනා කපූර් - සායිෆ් අලි ඛාන් පෙම්වතුන් බව දැන් කාටවත් රහසක් නොවෙයි. බොලිවුඩ්පුරය වර්ණවත් කරන මේ පෙම්යුවළ එක්තැන් වන්නේ කවදාදැයි වෙලාවකට සමහරුන් විමසනවා.තවත් වෙලාවකට සායිෆ් කොහේ හරි උත්සවයකට සහභාගි වෙද්දී ඔහු එක්ක කරීනා නොහිටියොත් ඒ ඇයි කියලත් සමහරු විමසනවා. දෙදෙනා අමනාප වෙලා ද කියලයි මේ අය සමහර වෙලාවට සැක කරන්නේ. අමනාපවෙලා නම් නැහැ. තවමත් එදා වගේම ආදරෙන් කල් ගෙවනවා.මීට පෙර, කරීනාගේ ආදරය ලැබුව එක් අයෙක් තමයි, ශාහිඩ් කපූර්. කරීනාට සායිෆ්ව මුණගැහෙන්නට කලින් ශාහිඩ් තමයි සමීපව සිටියේ. කරීනා - ශාහිඩ් එක්වුණු හැටිත් වෙන්වුණු හැටිත් දැන් මුළු ලොවටම රහසක් නොවෙයි.දෙදෙනා වෙන්වුණත් මිත්‍රත්වය නම් බිඳී ගොස් නැහැ. කරීනා - ශාහිඩ් කොතැනකදී මුණගැහුණත් කිසිම අමනාපකමක් නැතිව කතා බහ කරනවා. සායිෆ් ඒ ගැන කිසිම විරෝධයක් දක්වන්නේත් නැහැ.මීට සති දෙකකට පමණ කලින් දවසකදී පැවැත්වුණු එක්තරා සිනමා සම්මාන උළෙලකදී කරීනාට ශාහිඩ් ව දැක ගන්නට ලැබුණා.සම්මාන උළෙලේ එක් අවස්ථාවක නිවේදන කටයුතු කළේ ශාහිඩ්. ඔහු ඒ මොහොතේ රැඳී සිටියේ වේදිකාවේයි. ප්‍රේක්ෂකාගාරයේ අසුනකට බර දුන් කරීනා, ශාහිඩ් දෙස බලා සිටියා. ඔහු උපැස් යුවළක් පලඳාගෙනයි හිටියේ. ‘ශාහිඩ්ගෙ මූණ වෙනස්වෙලා.ඒ වෙනස එයාට ගැලපෙන්නේ නැතුවා වගෙයි. කණ්ණාඩිය නිසා තමයි එයාගෙ ලස්සන මූණ කැත වෙලා තියෙන්නෙ. මේ ගැන එයාට කියන්න ඕනෙ” මෙහෙම හිතපු කරීනා, සම්මාන උළෙල නිමවන තුරු ම රැඳී සිටියා.උළෙල අවසාන වෙද්දී කරීනා දුවගෙන ගියේ වේදිකාව පසුපසටයි. ශාහිඩ් පැත්තක සිටිනවා ඇය දුටුවා. ඇය ශාහිඩ් සමීපයට පුළුල් සිනාවක් පාමින් දුවගියා.’කොහොමද? කොයි වෙලාවෙද ඔයා ආවෙ?’ ශාහිඩ් කරීනාගෙන් ඇසුවා.”උත්සවය පටන් ගන්න කොටම ආව. ඔයාගෙ නිවේදන කටයුතු හොඳයි.” කරීනා සුපුරුදු ලෙස සිනාසෙමින් පැවසුවා.”තෑන්ක් යූ” ශාහිඩ්, කරීනාට ස්තුති කළා.”හැබැයි, එක අඩුවක් නම් තියෙනවා. ඒක තමයි, ඔයාගෙ කණ්ණාඩිය. මීට පස්සෙ කණ්ණාඩි දාන්න එපා. එතකොට මෝඩ පෙනුමක් එනවා” කරීනා ගෙ මේ අදහසට ශාහිඩ් ප්‍රතිචාර දැක්වූයේ කොහොමද කියා නම් දැනගන්න ලැබුණෙ නැහැ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002217</link>
    <topic>නළු නිළියන් පහළොවයි ප්‍රේක්ෂකයන් දහ දෙනයි</topic>
    <author>වසන්ත ජයසිංහ ආරච්චිගේ</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිඑම්. සෆීර්විවිධ අත්හදාබැලීම් කරමින් නව ආකෘති යටතේ වේදිකාවට අපූරු නිර්මාණ එක්කරන නාට්‍යවේදියකු විදිහටයි එම්. සෆීර් අපට මුණ ගැහෙන්නේ. කඳවුරක්, ‘දෘෂ්ඨාන්තයක්’, ‘පශ්චාත්තාප’, ‘ඔය දොර අරින්ත’, ‘සැහැසි දනව්ව‘ ‘මම ඉපදුනේ ඊයේ නෙවෙයි’ වැනි නාට්‍ය ඊට සාක්ෂි සපයයි.එමෙන් ම ඔහු නිර්මාණය කරන නාට්‍ය එකිනෙකට වෙනස් මුහුණුවරක් ද ගන්නේ ඔහු පර්යේෂණාත්මක අත්හදා බැලීම් කරන අපේ කාලයේ වේදිකා නිර්මාණකරුවෙක් නිසයි. මේ දිනවල සෆීර් තවත් අත්හදා බැලීමක් කිරීමට සූදානමින් පසුවෙන මොහොතක මේ ඒ පිළිබඳ ඔහු හා කළ සංලාපයයි.සෆීර් මොකක්ද මේ අලුත්ම අත්හදා බැලීම?මෙහෙමයි. මේ අදහස මගේ ඔළුවට එන්නේ 2008 අවුරුද්දේ ශිෂ්‍යත්වයක් ලැබිලා මම ජර්මනියට ගියාට පසුවයි. එහෙදියි මේ සංකල්පය මම දකින්නේ. අවම සම්පත්වලින් යුරෝපීයන් වැඩ කරන විදිහ, නිර්මාණකරණ විදිහ මම දකිනවා. වැඩි කාලයක් මම හිටියේ මියුනිච් නගරයේ. එහෙදි මම දකිනවා, මේ බ්ලැක් බොක්ස් සංකල්පය. ඇත්තටම මේක කුඩා රඟහලක්.තවත් තැනකදී පොත් හලක්. ඒ වගේ ම අංගසම්පූර්ණ පුස්තකාලයක්. මෙය හරිම අපූරුයි. අවම සම්පත් දායකත්වයෙන් විශිෂ්ට නිර්මාණ කරන්නේ කොහොමද කියන දේ හඳුන්වා දෙන්නයි මගේ වෑයම වුණේ. ඒ නිසයි මම මේ බ්ලැක් බොක්ස් සංකල්පය යටතේ ‘හිස් අවකාසයේ පුටුව අරන්’ ‘බීනිට ඇත්තෙන් ම ඕන’ වැනි නාට්‍ය ඉදිරිපත් කළේ.මේ වගේ දෙයක් කරලා මොකක්ද ඔබ බලාපොරොත්තු වෙන්නේ.කාටවත් කියන්න බැහැ, තර්ක කරන්න බැහැ මේක අනවශ්‍යයි කියලා. දැන් බලන්න අපි හැමෝම කල්ලි ගැහෙන්න කැමැතියි. මෙයින් නව අදහස් මතුවෙලා ඒවා සමාජය පුරා පැතිරිලා සමාජය තුළ නව ආකල්පමය වෙනසකට යනවා නම් එය ඉතාම වැදගත්. මම හිතන්නේ හොඳ පැත්තෙන්. මේ බ්ලැක් බොක්ස් සංකල්පය අපට අලුත් වුණාට මේක ලෝකයට පරණයි. මේක ඇතුළේ ඉන්නේ සීමිත ප්‍රේක්ෂක පිරිසක් විතරයි.මේ කල්ලි ගැහීම හොඳ දෙයක් ද?ඇයි මොකක්ද ඒකේ ඇති වැරැද්ද? මේ කුඩා රඟහලේ ඉන්නේ සීමිත ප්‍රේක්ෂක පිරිසක්. උපරිම 40 යි. ඊට එහා නැහැ. මට ඕනකමක් නැහැ. මිනිස්සු දහස් ගණනක් ගෙන්න ගන්න. මේ හතළිහෙන් සමාජයට බලපෑමක් කරන්න පුළුවන්. අද තියෙන්නේ මේ ක්‍රියාවලියේ ලොකු හිඩැසක්නේ. නිර්මාණකරුවන්ට නිර්මාණශීලී කටයුතුවල නියැලෙන්නට තියෙන ඉඩ පිළිබඳ ප්‍රශ්නයක් තියෙනවා. මම විශ්වාස කරනවා, ඊට විකල්පයක් විදිහටයි මම ඉන්ටර් ඇක්ට් ආට් රංග කලා නිවස පටන්ගන්නේ.පොතක් පතක් කියවන්න. රැස්වීමක් තියාගන්න, චිත්‍රපටයක් බලන්න, නාට්‍යයක් පුහුණුවෙන්න මෙය ඉතාම සුදුසු තැනක්. මම කරන්නේ මොඩල් එකක් පෙන්වන එක විතරයි. මෙය හරිම සරලයි. ප්‍රායෝගිකයි.බ්ලැක් බොක්ස් රඟහලඑය අපේ රටට ප්‍රායෝගිකයි කියලා ඔබ හිතනවද?දැනටමත් අපි ප්‍රමාදයි කියලයි මට නම් හිතෙන්නේ. ඇත්තටම මේ රට ඇතුළේ සම්පත් තියෙනවා. දැන් බලන්න සංස්කෘතික මධ්‍යස්ථාන 160 ක් විතර රට වටේ තියෙනවා. මේවා කුඩා රඟහලවල් බවට පත් වුණොත් මොනතරම් හොඳද? ගමේ මිනිස්සුන්ට කලාවට අවශ්‍ය වටා පිටාව හදාගන්න පුළුවන්. මට මතකයි 2006 අවුරුද්දේ අනුරාධපුරේ මහාවිලච්චියේ මම නාට්‍යයක් පෙන්නුවා. එතකොට ඒ පැත්තේ නාට්‍යයක් පෙන්වන්න පුළුවන් වාතාවරණයක් තිබුණේ නැහැ.හැබැයි රාත්‍රි අටයි අපි නාට්‍ය පටන් ගන්න කොට මිනිස්සු ඇවිත් හිටියා නාට්‍ය බලන්න. ඒ කියන්නේ ඒ මිනිස්සුන්ට කලාව ගෝචරයි කියන එක.. ඒ නිසා මොන බාධක මැද වුණත් අපි මේ දේ කළ යුතුයි. නමුත් ඒ වැඩේ අපි නොකරන නිසා තමයි ඔය සංස්කෘතික හෝදා පාළුව කියන එක වෙන්නේ.බ්ලැක්ස් බොක්ස් රඟහල තුළ ප්‍රේක්ෂක පිරිස සීමාවීම නිසා එයින් නාට්‍යකරුවා යම් අවදානමක් ගන්නවා නේද?මම දැකලා තියෙනවා සමහර නාට්‍ය ලුම්බිණියේ පෙන්නනවා. ශිල්පීන් 15 ක් ඉන්නවා හැබැයි ප්‍රේක්ෂකයින් දහදෙනයි. දැන් මොකක්ද වෙන්නේ. මම කියන්නේ බ්ලැක් බොක්ස් එක තුළ ඊට හැඩ වුණ නිර්මාණ තියෙන්නේ. ප්‍රේක්ෂාගාරය හිස් නැහැ.වේදිකාවට දුරස් නැහැ. මේ තුළට එන්නේ නිර්මාණකරුවාත් ප්‍රේක්ෂකයාත් උපසංස්කෘතික ක්‍රියාවලියක් දැනගෙන අවශ්‍යතාව තියෙන පිරිසක් පමණයි. අදටත් මහාචාර්ය සරච්චන්ද්‍ර හැදෑරීම් මධ්‍යස්ථානයක් තියෙනවද?එහෙම දෙයක් නැහැ. අඩුම තරමේ පසුගිය අවුරුදුවල රාජ්‍ය නාට්‍ය උලෙළට ආව නාට්‍යවල පිටපත් සංරක්ෂණය වුණා නම් මොනතරම් හොඳ ද? නමුත් ඉන්ටර් ඇක්ට් ආට් රංග කලා නිවස තුළ එවැනි පර්යේෂණ කරන්න පුළුවන් වාතාවරණයක් හැකි පමණින් මම නිර්මාණය කරලා තියෙන බව කියන්න ඕන.අවසන් වශයෙන් මේ දිනවල පැවැත්වෙන ප්‍රාසාංගික උලෙළ ගැන කතා කළොත්.ඔව් ඇත්තටම මේක සීමා මායිම් නැති ජාත්‍යන්තර මට්ටමේ ශ්‍රී ලාංකේය රංගකලා උලෙළක්. මේක ආරම්භ වුණේ මේ 15 දා. අවසන් වෙන්නේ 28 දා. වේදිකා නාට්‍ය, චිත්‍රපට, නැටුම්, සංගීතය, සියල්ල ඇතුළත් උලෙළක් මේක කියන එක මම කියන්න ඕන. ඇත්තටම මෙතනදි මගේ අරමුණ ඉන්ටර් ඇක්ට් ආට් රංග කලා නිවස හා බ්ලැක් බොක්ස් සංකල්පය අපේ රටට හඳුන්වා දීමයි.වසන්ත ජයසිංහ ආරච්චිගේඡායා - දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av1002219</link>
    <topic>ඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනා</topic>
    <author>හේමාලි</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිනිවේදක අමිල අබේසේකරරූපවාහිනියේ රියැලිටි වැඩසටහන් නරඹන ඔබට ‘දෙරණ ඩ්‍රීම් ස්ටාර්’ වැඩසටහන පිළිබඳව අමුතුවෙන් යමක් කිව යුතු නොවේ. දිවයිනේ බොහෝ ප්‍රදේශවල සැඟවී සිටිනා දක්ෂ දරු දැරියන්ට සිය ගායන හැකියාව ඉදිරිපත් කරමින් තරුවක් ලෙස ක්ෂේත්‍රයට පැමිණෙන්නට ‘ඩ්‍රීම් ස්ටාර්’ අත හිත දෙයි .දෙරණ ඩ්‍රීම් ස්ටාර් වැඩසටහන වඩ වඩාත් උණුසුම් තත්ත්වයට පත්වූයේ තරගකරුවන් අවසන් දහදෙනා දක්වා පැමිණීමෙන් පසුයි.ඒ අතරිනුත් පසුගිය සතියේ එක් අයකු තරගයෙන් ඉවත් වූ නිසා මේ වනවිට තරගකරුවන් තරගකාරියන් නව දෙනකු අතර තියුණු තරගයක් ප්‍රේක්ෂක ඔබ සැමට දැක ගත හැකියි.එකිනෙකා පරයා යන දක්ෂතාවයන් ඉස්මතු කරමින් යන මේ ගමනේදී කාගේත් කුතුහලය දනවන ප්‍රශ්නය වන්නේ ජයග්‍රහණය කරන්නේ කවුරුන්ද යන්න ගැනයි.තරග වට ගණනක් පුරා තම උපරිම දක්ෂතාව පෙන්නුම් කරමින් අවසන් දස දෙනා අතරට එක් වූ නිමන්ති චමෝදනීපසුගිය සතියේ නොසිතූ අන්දමින් තරගයෙන් ඉවත් වූවා.මේ ඔවුන් සමඟ කළ කතා බහක්...ජනිත් දිල්රුක්හලාවත ශාන්ත මරියා පිරිමි විද්‍යාලයෙන් අධ්‍යාපනය ලැබූ ජනිත් දිල්රුක් සංගීතය පැත්තට යොමු වී ඇත්තේ ඔහුගේ මාමා ගේ ආභාසයෙනි. ගායනයට පමණක් නොව රිදම් ගිටාර් වාදනයටත් ඔහු දක්ෂතාවයක් දක්වයි.හලාවත ‘Hard Black’ සංගීත කණ්ඩායමේ රිදම් ගිටාර් වාදකයා ලෙස කටයුතු කරන ඔහුගේ එකම බලාපොරොත්තුව වැඩිදුර සංගීත අධ්‍යාපනයක් ලබන්නට විදේශ ගතවීම ය.ඔහුගේ පියා ජීවතුන් අතර නොමැති අතර මව ද විදේශ ගත වී ඇත.නිමේෂ් චාමික ප්‍රනාන්දුනිමේෂ් පාණදුරේ පදිංචිකරුවෙක්. මූලික අධ්‍යාපනය පාණදුර රාජකීය විද්‍යාලයෙන් ද උසස් පෙළ හැදෑරීම සඳහා මොරටුව වේල්ස් කුමර විද්‍යාලයට ද ඇතුළත් වූ නිමේෂ් වාණිජ අංශයෙන් උසස් පෙළ සමත් වූවෙක්. උසස් පෙළ කරන කාලෙම ඔහු අමතර විෂයක් වශයෙන් සංගීතය හැදෑරුවේ ය.පුංචි කාලේ ඉඳන් ම ගීත ගායනා කරන්නට කැමැත්තකින් සිටි ඔහු සංගීතඥ සමන්ත පෙරේරා යටතේ සංගීතය හැදෑරුවේ ය. මේ වන විට පරිගණක සජීවීකරණය පිළිබඳ පාඨමාලාවක් ද හදාරණ ඔහු ඉදිරියේදී ගායනය පැත්තෙන් ඉදිරියට යන්නට බලාපොරොත්තුවෙන් සිටියි.විනිශ්චය මණ්ඩලයදිනේශ් තරංගමීගමුව ප්‍රදේශයෙන් ‘දෙරණ ඩ්‍රීම් ස්ටාර්’ වෙත ආ දිනේෂ් තරංග අවුරුදු 19 ක තරුණයෙකි. මීගමුව ශාන්ත මරියා මධ්‍ය මහා විද්‍යාලයෙන් අධ්‍යාපනය ලැබූ ඔහු මේ තරගය සඳහා සහභාගි වීමට උනන්දු කර ඉල්ලුම්පත්‍ර යොමු කරනු ලැබ ඇත්තේ සිය නැඟණිය විසිනි.ඔහු සංගීතය විෂයක් වශයෙන් හදාරන්නෙකි. සමන්ත පෙරේරා සහ විශාරද එඩ්වඩ් ජයකොඩි යටතේ සංගීතය හැදෑරූ ඔහු මේ වනවිටත් සමන්ත පෙරේරා යටතේ සංගීතය හදාරයි. ‘දෙරණ ඩ්‍රීම්ස්ටාර්’ පිළිබඳ ලොකු හීනයක සිටින ඔහු ඉදිරියේදී ගායකයකු වන්නට සිහින මවයි.අනුෂ්කා මධුභාෂිනීඅනුෂ්කා ගාල්ල සුධර්මා විද්‍යාලයෙන් සහ ගාල්ල සංඝමිත්තා බාලිකා විද්‍යාලයෙන් අධ්‍යාපනය ලද්දියකි. අ.පො.ස උසස් පෙළ සඳහාත් සංගීතය විෂයයක් වශයෙන් හැදෑරූ ඇය මේ වෙනවිට සෞන්දර්යය විශ්ව විද්‍යාලයට ඇතුළත් වීමට බලාපොරොත්තුවෙන් සිටින්නී ය.සංගීත විශාරද විභාගය සඳහා මාතර රිද්ම තරංග කලායතනයෙන් අධ්‍යාපනය ලබන ඇගේ එකම බලාපොරොත්තුව ලලිත කලා උපාධිය ලබාගෙන ගුරු වෘත්තියට පිවිසීමයි.දුලාජ් ධනුෂ්කදුලාජ් ධනුෂ්ක වෙන්නප්පුව ජෝශප් වාස් ජාතික පාසලින් අධ්‍යාපනය ලැබූවෙකි. උසස් පෙළ හදාරා මේ දිනවල සංගීත කටයුතුවලට නැඹුරුව ඉන්න ඔහුගේ බලාපොරොත්තුව බැංකුකරණ ක්ෂේත්‍රයට යොමු වීමයි. දුලාජ්ට කලාව උරුම වී ඇත්තේ ඔහුගේ පවුලේ පසුබිමිනි. දුලාජ්ගේ සීයා ඒ පළාතේ ප්‍රකට නාට්‍යකරුවෙකි. සංගීතයට පුංචි කාලේ පටන් ම උනන්දුවක් දැක්වූ ඔහු සමස්ත ලංකා සංගීත තරගවලින් ජයග්‍රහණ කිහිපයක්ම දිනාගන්නට සමත් වූවෙකි. මේ දිනවල සංගීත විශාරද විභාගය සඳහා ද ඉගෙන ගනිමින් සිටියි.උපේකා නිර්මාණී සිල්වාමීගමුව කටියාල ගමෙන් පැමිණි උපේකා පුංචි කාලේ සිටම ගායනයට දක්ෂතා දැක්වූ තැනැත්තියකි. තිඹිරිගස්කටුව මහා විද්‍යාලයෙන් සහ මීගමුව නිවුස්ටඩ් බාලිකා විද්‍යාලයෙන් අධ්‍යාපනය ලත් ඇය පාසලේදී ද සංගීත කටයුතුවලට නිරතුරුව සහභාගි වූවාය. පාසල් සංගීත ගුරුවර ගුරුවරියන් යටතේ ද සංගීතය හැදෑරූ ඇය පසුව විශාරද නන්දා මාලිනිය යටතේ ද සංගීතය හැදෑරුවා ය. ඇයගේ පියා ද කලා කටයුතු සඳහා සම්බන්ධ කෙනෙකි.සංගීත අධ්‍යක්ෂ අතුල අධිකාරීරංගන ජයසංඛරංගන ජයසංඛ නාත්තන්ඩිය ධම්මිස්සර ජාතික පාසලේ සිසුවෙක්. පසුගිය වසරේ අ.පො.ස. සා.පෙළ සඳහා පෙනී සිට අ.පො.ස. උසස් පෙළ ගණිත අංශයෙන් හැදෑරීමට බලාපොරොත්තුවෙන් සිටියි.කුඩා කල පටන්ම ගීත ගායනා කිරීමට කැමැත්තක් දැක්වූ රංගනට සිය පවුලේ අම්මා, තාත්තා සහ මල්ලීගෙන් ද මේ ගමනට ලොකු ශක්තියක් සැපයේ. දෙරණ ‘ඩ්‍රීම් ස්ටාර්’ වැඩසටහන සඳහා ඉදිරිපත් වීමේ කැමැත්ත ඔහු තුළ ඇතිවී ඇත්තේ මෙවැනි වැඩසටහන් නැරඹීමෙනි. ඉදිරියේදි අධ්‍යාපනය පැත්තෙන් හා සංගීතය පැත්තෙන් දිගු ගමනක් යාමට බලාපොරොත්තු වේ.උදේශ් මනෝජ්උදේශ් මනෝජ් දෙරණ ඩ්‍රීම් ස්ටාර් වෙත පැමිණ ඇත්තේ ගාල්ලේ සිටය. ඔහු පසුගිය ඩ්‍රීම් ස්ටාර් තරගයද නියෝජනය කරමින් අවසන් 140 දෙනා අතරට පැමිණියෙකි.දැනට යුද හමුදා යුද්ධෝපකරණ බළකායේ සේවයේ යෙදී සිටින උදේෂ් ගාල්ල පින්නදූව ජයන්ති මහා විද්‍යාලයේ ඉගෙනුම ලැබූවෙක්. සංගීතය විෂයක් ලෙසට කිසිදා හදාරා නැති ඔහු ගීත ගායනයට යොමු වී ඇත්තේ ගීත ශ්‍රවණය කිරීමෙනි. ඉදිරියේදී හොඳ නිර්මාණ කරමින් සංගීත ක්ෂේත්‍රයේ දිගුගමනක් යාමට ඔහු බලාපොරොත්තු වෙයි.කසුන් මධුසංඛගම්පහ ප්‍රදේශයෙන් දෙරණ ඩ්‍රීම් ස්ටාර් වැඩසටහනට එක්වී සිටින කසුන් උඩුගම්පොළ සෙනරත් පරණවිතාන ජාතික පාසලින් අධ්‍යාපනය ලැබූවෙක්. පාසලේදිත් සංගීතය පිළිබඳව උනන්දුවෙන් කටයුතු කළ ඔහු දෙරණ ඩ්‍රීම් ස්ටාර් වැඩසටහන හරහා සුවිසාල අත්දැකීම් සමුදායක් ලැබූ බව පැවසුවා. දැනට උඩුගම්පොළ ’red flash’ සංගීත කණ්ඩායමේ ගායකයෙකු වශයෙන් ද කටයුතු කරන ඔහු ඉදිරියේදී හොඳ ගායකයකු වීමට බලාපොරොත්තු වෙයි.“අන්තිම පස් දෙනා අතරටවත් එයි කියලා මම හිතුවා...!පසුගිය සතියේ ගිලිහී ගිය තරුවනිමන්ති චමෝදනීනිමන්ති දෙරණ ඩ්‍රීම් ස්ටාර් සඳහා පැමිණ ඇත්තේ කඩවත ප්‍රදේශයෙනි.මහර මහාමායා බාලිකා විද්‍යාලයෙන් අධ්‍යාපනය ලද නිමන්ති මේ වනවිට සෞන්දර්ය කලා විශ්ව විද්‍යාලයට ඇතුළුවීමට සුදුසුකම් ලබා සිටින්නීය.පාසල් කාලයේ සිටම සංගීතයට දක්ෂතාවයක් දැක්වූ ඇය 2007 වර්ෂයේ ශාස්ත්‍රීය ඒකල ගායනා තරගයෙන් සමස්ත ලංකා දෙවන ස්ථානය දිනාගැනීමට ද සමත් වූවා ය.පැරණි ගීත ගායනයට වඩ වඩාත් කැමැත්තක් දක්වන ඇය අනාගතේ ගුරුවරියක වීමට බලාපොරොත්තුවෙන් සිටින්නීය.ඈ සමඟ කළ කතාබහකදී නිමන්ති පැවසුවේ අවසන් පස් දෙනා සඳහාවත් එක් වීමේ බලාපොරොත්තුව තමා තුළ තිබුණු බවයි.හදිසියේම තරගයෙන් ඉවත් වීමට සිදු වීම ඇය කිසිසේත්ම නොපැතූ දෙයක් මෙන්ම කුමන හේතුවක් නිසා එසේ වූයේදැයි තමන්ටද අදහාගත නොහැකි බවද පැවසුවා.දැඩි දුකක් ඒ මොහොතේදී දැනුණ මුත් ඉදිරි අධ්‍යාපන කටයුතු ගැන සිතා කටයුතු කරන බවද ඇය පැවසුවා.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022110</link>
    <topic>රාජ් කපූර්ගේ මිත්‍රත්වයෙන් බිහිවුණු ‘සංදේශය’</topic>
    <author>සු.මි.</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියි‘සංදේශය’ ස්වර්ණ ජයන්තියනිමිත්තෙනි‘රේඛාව‘ චිත්‍රපටය වාණිජමය වශයෙන් අසාර්ථක වීමෙන් ඉනික්බිතිව ආචාර්ය ලෙස්ටර් ජේම්ස් පීරිස් සිනමා ක්ෂේත්‍රය තුළ කොන් වූයේ ලාදුරු රෝගියකු පරිද්දෙන් යැයි විචාරකයන් සඳහන් කර ඇත. ඊළඟ චිත්‍රපටය තැනීම සඳහා ඔහුට නිෂ්පාදකවරයකු සොයා ගැනීම උගහට වූයෙන් ඔහු අවුරුදු හතරක් නිකරුණේ කාලය ගත කළේ ය.ලෙස්ටර්ට ඊළඟ චිත්‍රපටය තැනීමට අවස්ථාවක් ලැබුණේ ඔහුගේ මිතුරකු වූ හින්දි සිනමාවේ ජනප්‍රිය නළුවකු හා නිෂ්පාදක, අධ්‍යක්ෂවරයකු වූ රාජ් කපූර් ගේ මැදිහත්වීමකිනි.රාජ් සීමාසහිත සිනමාස් සමාගමේ අධිපති කේ. ගුණරත්නම්ට කතා කොට ලෙස්ටර්ට චිත්‍රපටයක් අධ්‍යක්ෂණය කිරීමේ අවකාශ සලස්වන ලෙස ඉල්ලා සිටියේ ය. ඒ වනවිට සිනමාස් සමාගම පිහිටුවා දස වසරක් පිරී තිබිණි. එහි සංවත්සරය ද සලකා ගුණරත්නම් ලෙස්ටර්ට චිත්‍රපටයක් අධ්‍යක්ෂණය කිරීමට අවස්ථාව සලසා දුන්නේ ය. ලෙස්ටර්ගේ දෙවැනි චිත්‍රපටය ලෙස ‘සංදේශය’ බිහිවූයේ එපරිද්දෙනි.‘සංදේශය’ ට පාදක වූයේ පෘතුගීසි යුගයේ වෘත්තාන්තයකි. ලෙස්ටර් මෙහි තිරනාටකය ලිවීම සඳහා තව දෙදෙනකු සම්බන්ධ කර ගත්තේ ය. එක් අයකු වූයේ ‘රේඛාවේ’ දෙබස් ලියූ කේ.ඒ.ඩබ්ලිව්. පෙරේරා ය. අනිත් පුද්ගලයා වූයේ ඒ වනවිට සිනමා ලේඛකයකු හා විචාරකයකු වශයෙන් කටයුතු කළ බෙනඩික්ට් දොඩම්පෙගම ය. ඔවුන් තිදෙනා එකට මෙහි තිරරචනය ලියූහ.ඊළඟ ගැටලුව වූයේ චිත්‍රපටයට අදාළ දර්ශන තල සොයා ගැනීම ය. චිත්‍රපටය රූපගත කෙරුණේ බෙලිහුල්ඔය තානායමට මඳක් ඔබ්බෙන් පිහිටි එළිමහන් බිමක ය. එම ස්ථානය ඔවුන්ට සොයාගත හැකි වූයේ අහම්බෙනි. ලෙස්ටර් තවත් කීප දෙනෙකු සමඟ දර්ශන තල සෙවීමට වැල්ලවාය දෙසට යමින් සිටියේ ය. ඔවුන් ගමන් ගත් මෝටර් රිය බෙලිහුල්ඔය තානායමට නුදුරු ස්ථානයකදී ක්‍රියා විරහිත වූයේ ය.රථයෙන් බැස වන රොදේ මඳ දුරක් ගිය කල්හි තමාට දැකගන්ට ලැබුණේ තිරනාටකයේ සඳහන් වූ ආකාරයේ ම විභූතිමත් දර්ශන පසුතලයක් බව ලෙස්ටර් කියා ඇත. චිත්‍රපටයට අවශ්‍යම ප්‍රධානම දර්ශන තල හතර එම භූමි භාගයෙන් ම සොයා ගත හැකිවීම හෝ ඉදිකර ගත හැකිවීම ලොකුම ජයග්‍රහණය විය. එම දර්ශන ඉසව් හතර නම් පහතරට ගම්මානය, පෘතුගීසි බලකොටුව, උඩරට රාජධානියත් පහත රටත් අතර වූ මායිම පෙන්නුම් කරන විශාල කඳුවැටිය හා සිංහල කැරලිකරුවන්ගේ වාසස්ථානය වන ගල් ගුහාව ය.‘සංදේශය’ නිෂ්පාදනය කිරීම සඳහා මාස 14 ක පමණ කාලයක් ගත වූයේ ය. ශිල්පීහු 123 දෙනෙක් චිත්‍රපටයේ විවිධාංශ සඳහා සහභාගි වූහ. කාර්මික අංශයේ ශිල්පීන්ගෙන් විසිතුන් දෙනෙකු පිරිමින් වූ අතර ඊට සම්බන්ධව සිටි එකම කාන්තාව වූයේ අධ්‍යක්ෂණයෙහිලා සහාය වූ සුමිත්‍රා පීරිස් ය. ‘සංදේශයේ’ ප්‍රධාන කැමරා ශිල්පියා වූයේ විලියම් බ්ලේක් ය. ඔහු වනගත දර්ශන රූ ගැන්වීමේ කෘතහස්තයෙක් විය. ඡායාරූප ශිල්පී එරික් ස්වෝන් අලියකුගේ පහරදීමකින් මිය ගිය මොහොතේ බ්ලේක් ද ඒ අසල සිටියේ ය.‘සංදේශය’ නිපදවීම සඳහා ලක්ෂ පහක පමණ මුදලක් වැය වී ඇත. එකල ලක්ෂ එකහමාරකින් චිත්‍රපටයක් නිපදවීමට පුළුවන. ලෙස්ටර් ‘ගම්පෙරළිය’ තැනුවේ එක් ලක්ෂ හැටපන් දාහකිනි. ‘සංදේශය’ සඳහා භාවිත දළ සේයාපට ප්‍රමාණය අඩි එක් ලක්ෂ විසිදහසකි.‘සංදේශයේ’ ප්‍රධාන චරිතය රඟපාන ලද්දේ ආනන්ද ජයරත්න විසිනි. එය තමා ගත් වැරදි තීරණයක් බව ලෙස්ටර් පසුකලෙක කියා ඇත. චිත්‍රපටයේ උප ප්‍රධාන චරිතයක් රඟපෑ ගාමිණී ෆොන්සේකා ප්‍රධාන නළු ආනන්දටත් වඩා කැපී පෙනුණේ ය. බොහෝ දෙනකුගේ හැඟීම වූයේ ප්‍රධාන චරිතයට වඩාත් සුදුසු නළුවා ගාමිණී බව ය.චිත්‍රපටයේ නිෂ්පාදක කණ්ඩායමත් සමඟ විදේශිකයෝ කීප දෙනෙක් ද සිටියහ. ජාතික ඇඳුමෙන් සැරසුණු ඉංගිරිසි ජාතිකයෙක් ද, දක්ෂ අශ්වාරෝහකයකු වූ ජර්මන් ජාතිකයෙක් ද, කොරියානු යුද්ධයට සම්බන්ධව සිටි අමෙරිකානු ජාතික භටයෝ දෙදෙනෙක් ද ඒ අතර වූහ. ජාතික ඇඳුමෙන් සැරසී සිටි ඉංගිරිසි ජාතිකයා බෞද්ධ භික්ෂුවක වශයෙන් පැවිදි වනු පිණිස සියමට යන්ට අදහස් කරගෙන සිටියෙකි.‘සංදේශය’ දර්ශන තලයේ සුවිශේෂ අංගයක් වූයේ රජයේ අවසර ඇතිව පවත්වාගෙන ගිය අරක්කු තැබෑරුම ය. ඕනෑම කෙනෙකුට සාමාන්‍ය මිලට එතැනින් අරක්කු ලබා ගැනීමට අවකාශ සැලසිණි.‘සංදේශය’ රූ .ගන්වමින් ලෙස්ටර් හා කැමරා ශිල්පී විලී බ්ලේක්අපිරිසිදු ජලය බීමට ගැනීම හේතුවෙන් නිෂ්පාදක කණ්ඩායමේ කීප දෙනකුට පාචනය වැළඳුණු අතර ගාමිණී ෆොන්සේකා ඉන් බේරී ඇත්තේ අනූනවයෙනි. තමා අදටත් ඇමීබයිසීස් රෝගයෙන් ඇතිවූ අතුරු ආබාධවලින් ඉඳහිට පීඩා විඳින බව ලෙස්ටර් කියයි.‘සංදේශය’ ප්‍රසිද්ධ රැඟුම් පාලක මණ්ඩලය විසින් මුලදී තහනම් කරන ලද චිත්‍රපටයකි. ඊට හේතුව වූයේ සාමාන්‍ය මිනිසුන් භික්ෂූන් වහන්සේලා ගේ චරිත රඟපෑමයි. ගාමිණී ෆොන්සේකා තහනම ඉවත්කර ගැනීම සඳහා මැදිහත් වූයේ ය. ඔහු පූජ්‍ය මාපලගම විපුලසාර හිමියන්ට කාරණාව කීවේ ය.එහි ප්‍රතිඵල වශයෙන් විපුලසාර හිමි ප්‍රමුඛ භික්ෂූන් වහන්සේලා 25 නමක් ‘සංදේශය’ චිත්‍රපටයේ විශේෂ දර්ශනයක් නැරඹූහ. ඉන්පසු උන්වහන්සේලාගේ අස්සනින් සංස්කෘතික ඇමැතිවරයාට පෙත්සමක් ඉදිරිපත් කෙරිණි. පෙත්සමින් කියැවුණේ මේ තහනම අඥාන තීරණයක් බව ය. අවසානයේ සංස්කෘතික ඇමැතිවරයා රැඟුම් පාලක මණ්ඩලයට අවලාද නඟා තහනම ඉවත් කර දුන්නේ ය.‘සංදේශය’ 1960 මාර්තු 30 වැනිදා සිට තිරගත කිරීම ඇරඹිණි. ප්‍රධාන සිනමාහල වූ මරදානේ ගාමිණී සිනමාහල වට කොට විශාල බලකොටුවක් ද තනා තිබිණි. ප්‍රේක්ෂකයන්ට ප්‍රවේශපත් මිලට ගැනීමට සිදුවූයේ බලකොටුවට ඇතුළු වන ආකාරයේ කවුළුවකිනි.‘සංදේශය’ ප්‍රදර්ශනය සඳහා පිටපත් 132 ක් මුද්‍රණය කර ඇත. එය එම යුගයට අනුව වාර්තාගත සිද්ධියකි. ‘සංදේශය’ එකවර සිනමාහල් 30 ක තිරගත කරවීම ද තවත් වාර්තාවක් වූයේ ය.සංදේශයේ’ ආ ගීත අතිශය ජනප්‍රිය වූයේ ය. චිත්‍රපටය ප්‍රදර්ශනය වන්නටත් පෙර එහි ගී තැටි අලෙවි වී ඇත. චිත්‍රපටයේ ජනප්‍රියම ගීතය වූ ‘පුරුතුගීසිකාරයා’ ගීතයේ එක් තැනක මෙසේ ගැයේ.“ඒක උගන්වන්න තමයි යුද්ද කරන්නේ”එහෙත් එය කුමක් උගන්වන්න දැයි ගීතයේ මුල් කොටසින් නොකියැවෙයි. ඊට හේතුව විමසීමේදී අපට පෙනී ගියේ ඉහත වදන් පෙළට පූර්වයෙන් තිබූ පද දෙක ගීතය තැටිගත කරන අවස්ථාවේ දී ඉවත හෙළා ඇති බවයි. එම පද දෙක මෙපරිදි ය.  “සිස්ටාචාරේ දන්නේ නෑ මේ ගොල්ලෝකොස් කාලා බත් කාලා බුදියන කොල්ලෝ”මේ ගීය ද ඇතුළුව ‘සංදේශයේ’ සියලු ගී රචනා කළේ අරිසෙන් අහුබුදු ය. ගී තනු සුනිල් ශාන්තයන්ගෙනි. සංගීතය මෙහෙයවීම් ආර්. මුත්තුසාමි අතින් සිදුකෙරිණි.’සංදේශය’ චිත්‍රපටය අළලා විචාරකයන් විවිධ මත පළ කර ඇත. ‘වනසරණ’ වැනි නවකතා ලියූ දොස්තර ආර්. එල්. ස්පිට්ල් ද ‘සංදේශය’ ගැන අදහස් දක්වා ඇත. ඔහු චිත්‍රපටයේ පෘතුගීසි කපිතාන්වරයා ලෙස රඟපෑ ආතර් වැන්ලැන්ගම්බර්ග්ට පෞද්ගලික ලිපියක් ලියමින් ලෙස්ටර් හා වැන්ලැන්ගම්බර්ග්ගේ විශිෂ්ට ජයග්‍රහණය ගැන තම හෘදයාංගම සුබපැතුම් පිරිනමන බව සඳහන් කර තිබේ.‘සංදේශයේ’ චෙකොස්ලොවැකියාවේ කාර්ලෝවිචාරි අන්තර්ජාතික චිත්‍රපට උලෙළළට ශ්‍රී ලංකාව නියෝජනය කළේ ය. එය චෙක් බසට නඟන ලද්දේ පියසිරි ගුණරත්න විසිනි. එහිදී චිත්‍රපටය තිරගත වූයේ ලෙස්ටර්ගේ අනුදැනුමකින් තොරව ලද සංස්කරණයකිනි. එම සංස්කරණයට අනුව බණ්ඩාර (ආනන්ද ජයරත්න) කඩුව ඉහළට ඔසවන ජවනිකාවෙන් චිත්‍රපටය නිමාව දකී. සමාජවාදී දැක්මට අනුව එහි අවසානය සුදුසු යැයි උලෙළේ සංවිධායකවරුන් සිතුවා විය හැකියි. පෘතුගීසීන්ට එරෙහි සටන තවදුරටත් කෙරෙන බවට ඉඟි ඒ දර්ශනයෙන් පළවෙයි. ලෙස්ටර් මේ සංස්කරණයට ස්වකීය විරෝධය පළ කෙළේ ය.ඔහු උලෙළට සහභාගිව සිටි වගක් සංවිධායකවරුන් දැන සිටියේ නැත. නිදහසට කරුණු වශයෙන් ඔවුන් කියා සිටියේ එය කාර්මික දෝෂයකින් සිදුවූවක් වන බවයි. ‘සංදේශය’ වාණිජමය වශයෙන් ඉතාමත් ම සාර්ථක වූයේ ය. ‘රේඛාව‘ නරඹා නොතිබුණ ප්‍රේක්ෂකයෝ ‘සංදේශය’ දෙතුන් පාර බැලූහ. එහෙත් උත්ප්‍රාසයකට තුඩු දෙන්නේ නිෂ්පාදක කේ. ගුණරත්නම් ‘සංදේශයෙන්’ පසු ලෙස්ටර්ට කිසිම චිත්‍රපටයක් අධ්‍යක්ෂණය කිරීම සඳහා භාර නොදීමය. ඔහු තමන්ගේ ඊළඟ චිත්‍රපටය ‘ගම්පෙරළිය’ තනන්ට තවත් අවුරුදු හතරක් නිකරුණේ ගත කළේ ය.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022112</link>
    <topic>‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑ</topic>
    <author>ඉනෝකා</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිරංජිත් කේ. පෙරේරාරංජිත් කේ. පෙරේරා චිත්‍රපට නිෂ්පාදකවරයෙක්. 2000 වසරේදී ඔහු මෙරට චෙකෝස්ලෝවැකියානු චිත්‍රපට උලෙළක් සංවිධානය කළා. ඉන් නොනැවතී චෙක් ජනරජය හා එක්ව 2001 වසරේ නැඟෙනහිර යුරෝපයේ ලාංකේය චිත්‍රපට උලෙළක් ද පැවැත්වූවා. ඒ ලාංකේය චිත්‍රපට උලෙළක් නැෙඟනහිර යුරෝපයේ පැවැත්වූ ප්‍රථම අවස්ථාව.‘සංදේශය’ චිත්‍රපටයේ පිටපතක් චෙක් ජනරජයේ චිත්‍රපට සංරක්ෂණාගාරයේ ඇති පණිවුඩය මෙරටට ගෙනාවෙත් රංජිත්.ඒ ගැන අපි ඔහුගෙන් විමසුවෙ ‘සංදේශයට’ පනස් වසරක් සපිරෙන මොහොතෙ ඒ පුවතත් ඉතා වැදගත් පණිවුඩයක් හින්දා.“චෙක් චිත්‍රපට සංරක්ෂණාගාරයේ අධ්‍යක්ෂවරයා මගේ මිත්‍රයෙක්. 2000 දී මෙහෙ ‘ෆිල්ම් ෆෙස්ටිවල්’ එක කරද්දී මං ඔහුගෙන් ඇහුවා ලංකාවෙ චිත්‍රපටි මොනවද එහෙ තියෙන්නෙ කියල. ඔහු එක්වරම කිව්වෙ ‘සංදේශය’ තියෙනව කියල. මං ලංකාවට ආ හැටියෙ ලෙස්ටර් මහත්තයට මේ පණිවුඩේ කිව්වම ඔහු කිව්වේ ‘මේක හාස්කමක්...’ කියල. ලෙස්ටර් මහත්තයටත් පුදුමයි ආරංචියට. ඒ වෙනකොට ලංකාවෙ සංදේශයෙ කෑල්ලක්වත් නැහැ. චිත්‍රපටය තිබුණෙ චෙක් බසින් උප සිරැසි යොදල. කොහොම හරි මං ඊළඟට ගියේ එවකට චිත්‍රපට සංස්ථාවේ හිටපු සභාපතිවරයා මුණ ගැහෙන්න. ඒත් ඔහු කැමැති වුණේ නැහැ. මගේ මිත්‍රත්වය හරහා ‘සංදේශය’ මෙහෙට ගෙන්වගන්න. ශ්‍රී ලංකාව - ඉන්දියාව හරහා චෙක් එම්බසියට ලියල ගන්න පුළුවන් කියල ඔහු කිව්වා.අත්තිකාරම් මුදලක් නොගෙවා අලුත් පිටපතක් හදාගන්නත් ඉන් පසු මුදල් ගෙවා එය ලබා ගන්නත් චෙක් ජනරජයේ චිත්‍රපට සංරක්ෂණාගාරයේ අධ්‍යක්ෂවරයා එකඟ වූ ලියුමකුත් හදාගෙන මං ඊළඟට ගියේ ඊට පස්සේ චිත්‍රපට සංස්ථාවේ සභාපතිවරයා වූ පුද්ගලයා ළඟට. අලුතින් ම නෙගටිව් පට හැදූ ‘සංදේශයේ’ පිටපතට එදා මිල වුණේ රුපියල් ලක්ෂ 7 යි.මුල් සභාපතිවරයා රවුමෙ ගිහින් කරගන්න හැදුව නිසා ඒ අවස්ථාවේ ‘සංදේශය’ ගන්න තිබුණු අවස්ථාව අපෙන් ගිලිහිලා ගියා. දෙවැනි අවස්ථාවේදී මට කරන්න පුළුවන් උපරිමයටම ඇවිත් දෙවැනි සභාපතිවරයාට වැඩේ බාරදුන්නා.එහෙ අධ්‍යක්ෂවරයා අපට දුන් අවස්ථාවට අපි පිළිතුරක් යැවිය යුතුව තිබුණා. නමුත් ඒ දේ වුණේ නෑ. දැන් හරි ‘සංදේශය’ ගෙන්වගන්න කවුරුහරි උනන්දු වෙනව නම් මං උපරිම සහය දෙනවා...”රංජිත් කේ. පෙරේරා පවසන්නෙ තරමක් හිත් වේදනාවෙන්.‘සඳ මඬල’, තහනම් ගහ’ චිත්‍රපට දෙකත් ‘රංකිරි සොයා’, ‘ගල්පිළිමය’ සහ බොල් පිළිමය’ ටෙලිනාට්‍යත් මාර්ටින් වික්‍රමසිංහයන්ගේ පටන් විහිදුණු ශ්‍රේෂ්ඨ කෙටිකතා ඇතුළත් ‘විනි විඳිමි අඳුර’ ටෙලිනාට්‍ය පෙළත් රංජිත් පෙරේරා නිමැයූ නිර්මාණ. 2007 රයිගම් ටෙලි සම්මාන උළෙලේදි හොඳම ඒකාංගික නාට්‍ය වූ ‘කරත්තයත්’ ඔහුගේ නිෂ්පාදනයක්.‘සංදේශය’ චිත්‍රපටයේ පිටපතක් අපේ රටට ගෙන එන්නට ඔහු දරන වෑයමට අත්වැලක් ලැබේවා! යන්නයි අපේ පැතුම.ඉනෝකා</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022113</link>
    <topic>බෝම්බ තුනකින් පිපිරවූ පෘතුගීසි බලකොටුව</topic>
    <author/>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියි‘සංදේශය’ චිත්‍රපටය සඳහා ගොඩනැඟු දැවැන්තම දර්ශන තලය වූයේ රුපියල් 35 දාහක වියදමින් තැනුණු පෘතුගීසි බලකොටුවය. එය ඉදිවූයේ බෙලිහුල්ඔය තානායමට මඳක් ඔබ්බෙන් වූ එළිමහන් බිමකය. ‘සංදේශය’ චිත්‍රපටයේ කලා අධ්‍යක්ෂවරයා වූ ආරියවංශ වීරක්කොඩි ගේ සැලසුම පරිදි මේ බලකොටුව බෙලිහුල්ඔය ප්‍රදේශයේම ගොඩනැඟිලි කොන්ත්‍රාත්කරුවකු වූ ඒ. ඇම්. කේ. දයාවංශ විසින් ගොඩනඟන ලදි. ඒ සඳහා යොදා ගැනුණේ කළුගල් හා හුණුගල් ය. බලකොටුවේ වට ප්‍රමාණය අඩි 80 කි. උස අඩි 20 කි.බලකොටුව පුපුරුවා හැරීමේ දර්ශනය එතෙක් සිංහල චිත්‍රපටයක ආ මහත් උද්වේගතරම දර්ශනය විය. ඊට ඉහත එබඳු දර්ශනයක් මෙරටදි රූපගත කෙරුණේ ඩේවිඩ් ලින්ගේ ‘බ්‍රිජ් ඔන් ද රිවර් ක්වායි’ චිත්‍රපටය සඳහා පමණි. ඒ කිතුල්ගලය. කෝච්චියත් සමඟ පාලම පුපුරුවා හැරීම එම දර්ශනයයි.‘බ්‍රිජ් ඔන් ද රිවර් ක්වායි’ සඳහා ඉදිකෙරුණු පාලම අඩි 360 ක් දික් වූ අතර අඩි 50 ක් පළල විය. කෝච්චිය සඳහා කැලණි වැලි මාර්ගයේ යොදවනු ලැබ තිබී පසුව ඉන් ඉවත් කරන ලද පුංචි කෝච්චියක එන්ජිමක් සහ පෙට්ටි හතරක් යොදා ගැනුණේය. කෝච්චිය පදවනු ලැබුවේ ද කලකට ඉහත එම කෝච්චි එන්ජිමම පැදවූ විශ්‍රාමලත් දුම්රිය රියැදුරකු විසිනි.1953 මාර්තු මස 12 වැනිදා ක්වායි ගඟේ පාලම මුළු කිතුල්ගල ප්‍රදේශයම දෝංකාර නංවමින් පුපුරුවා හරින ලදි. සිනමාස්කෝප් කැමරා පහකින් අදාළ දර්ශනය රූ ගැන්විණි. ඉන් එක කැමරාවක් පිටුපස සිටිමින් ඊට දායක වූයේ පසු කලෙක ‘සංදේශයේ’ කැමරා ශිල්පියා වූ විලී බ්ලේක් වීම සුවිශේෂත්වයකි.‘සංදේශය’ බලකොටුව පුපුරුවා හරින ලද්දේ 1959 ජුලි මස 31 වැනිදා ය. ලංකා කාලතුවක්කු හමුදාවේ එල්රෝයි සීබල් පිපිරවීම් භාර නිලධාරියා වශයෙන් කටයුතු කළේ ය. බලකොටුව පිපිරවීම සඳහා නයිට්රොග්ලිසරින් රාත්තල් 350 ක් පමණ යොදා ගැනුණේ ය.බලකොටුව පිපිරවීමේ දර්ශනය සඳහා කැමරා හතරක් යොදා ගැනිණි. එක් කැමරාවක් බලකොටුව ඉදිරිපිටම වළලා තිබුණු අතර එය ස්වයංක්‍රීයව මෙහෙයවීමට සලස්වන ලදි. ඉතිරි කැමරා තුන වැලි කොට්ටවලින් වටකළ ආරක්ෂක ස්ථානවල රඳවා තිබුණු අතර ඒවා විලි බ්ලේක්, සුමිත්ත අමරසිංහ හා ඒ. රත්නායක යන කැමරා ශිල්පීහු තිදෙනා මෙහෙයවූහ. ශබ්ද විකාශන යන්ත්‍ර භාවිතා කර ගනිමින් රූගැන්වීම්වලට අදාළ විධාන නිකුත් කරන ලදි.මුලින්ම බලකොටුවෙන් දැවැන්ත ගිනි ජාලාවක් විහිදුණේය. ඉනික්බිතිව මුළු ප්‍රදේශයම ගිගුරුම් දෙවමින් ප්‍රධාන බෝම්බය පුපුරුවා ගියේය. ඊට තත්පර කීපයකට පසුව දෙවැනි බෝම්බය ද පිපිරිණි. එහෙත් තුන්වැනි බෝම්බය නියමිත වේලාවට පිපුරුණේ නැත. පිපිරවීම් භාරව ක්‍රියාකළ සීබල් මහතා බලකොටුව ඇතුළට දිව ගියේය. සියල්ලෝම අවදානම පසක් කරගෙන සිටි බැවින් වික්ෂිප්තව එදෙස බලා සිටියහ. සීබල් මහතා මඳ වේලාවකින් නිරුපද්‍රිතව බලකොටුවෙන් පිටතට පැමිණියේය. තෙවැනි බෝම්බය පුපුරුවා ගියේය.‘සංදේශය’ චිත්‍රපටය ගැන ඉංගිරිසියෙන් ලියැවුණු එක්තරා විචාරයක කියැවුණේ ‘බ්‍රිජ් ඔන් ද රිවර් ක්වායි’ චිත්‍රපටයේ පාලම පුපුරුවා හැරීමේ දර්ශනයට වඩා මෙහි බලකොටුව පුපුරුවා හැරීමේ දර්ශනය අති විශිෂ්ට බවයි. එම විචාරය ආචාර්ය ලෙස්ටර් ජේම්ස් පීරිස් ලද ඉහළම ප්‍රශංසාවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022114</link>
    <topic>අනුස්මරණයක් නැති ලේඛකයා</topic>
    <author>සුනිල් මිහිඳුකුල</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියි‘මාරක කතා චක්‍රවර්ති’ ඩීමන් ආනන්දමාරක කතා චක්‍රවර්ති’ යන අභිවාදයෙන් හැඳින්වුණු ඩීමන් ආනන්දගේ අනුස්මරණය සුගිය 15 වැනිදාට යෙදී තිබිණි. මම ඒ දින දෙක තුනේ අපේ සිංහල පුවත්පත් වෙත නිරීක්ෂණාත්මකම අවධානය යොමු කළෙමි. ඒ ඩීමන් අරභයා කිසියම් අනුස්මරණ ලිපියක් පළවේදැයි කියාය. එහෙත් මා දන්නා තරමින්, කිසිම පුවත්පතක ඔහු පිළිබඳ අනුස්මරණ සටහනක් ලියැවී තිබුණේ නැත.ඩීමන් ආනන්ද ජීවතුන් අතර සිටියදි පවා ඔහු උන්නාදැයි මළාදැයි සෙවීමට උත්සුක නොවූ අපේ ජන මාධ්‍යය එක අතකට ඔහු මියගිය ඉනික්බිතිව අනුස්මරණය කෙරෙතැයි සිතිය හැකි ද?ඒ අනුව ඩීමන් ආනන්ද අපට හඳුන්වා දෙත හැක්කේ අනුස්මරණයක් නැති ලේඛකයකු වශයෙන් නොවේ ද? අනුස්මරණය කෙසේ වෙතත් ඔහු ලේඛකයකු ලෙසින් වත් සාහිත්‍ය සමාජය සලකන්නේ්ද යන්නත් ප්‍රශ්නයකි. ජනතා ලේඛක පෙරමුණ මඟින් පළකර ඇති ‘ශ්‍රී ලංකා ලේඛක නාමාවලියේ’ ඩීමන් ආනන්ද ගේ් නමක් දක්නා නොලැබේ. (එහි ඒ.ටී. ආරියරත්නගේ් නම නම් සඳහන් වෙයි. ඔහු ලේඛකයකු ද කියා මම නොදනිමි) මා දන්නා තරමින් ඩීමන් ආනන්දගේ නමක්, ලිපිනයක්, දුරකථන අංකයක් පළව ඇති එකම තැන වන්නේ ආතර් යූ. අමරසේන සංස්කරණය කළ ‘වංහුං’ නමැති කලාකරුවන්ගේ නාමාවලියේ පමණි.අපේ රටේ වැඩිම පොත් ප්‍රමාණයක් ලියූ ලේඛකයා ඩීමන් ආනන්දයි. ඔහු ලියූ පොත් සංඛ්‍යාව 1008 කි. (එක්දහස් අටකි) වෙනත් විදියකට කිවහොත් අරාබි නිසොල්ලාන්සයටත් වඩා තවත් පොත් 7 ක් ඔහු ලියා තිබිණි. ඩීමන් තරම් ජනපි‍්‍රයව සිටි ලේඛකයකු සිංහල සාහිත්‍යයේ තවත් නොමැති තරම්ය.ඩීමන්පොත් 1008 ක් ලිව්වත් ඒ පොත්වල මුල් පිටපත් හෝ අවම තරමින් එහි නාම ලේඛනයක්වත් අද කොහෙන්වත් සොයාගත නොහැකිය. ඒ පොත්වල මුල් පිටපත් හා නාම ලේඛනයක් තිබූ එකම ස්ථානය වූයේ වැල්ලම්පිටිය බ්‍රැන්ඩියාවත්තේ පිහිටා තිබු ඩීමන්ගේ නිවෙසය. එහෙත් එක් අවස්ථාවක ඇතිවූ ගංවතුරකින් ඒ පොත් සියල්ල විනාශ වී ගියේය.ජාතික ලේඛනාගාරයේවත් අද ඩීමන්ගේ පොත්වල මුල් පිටපත් නැත. ඊට හේතුව රාජ්‍ය ලේඛනාගාරය නුවරඑළියේ තිබී කොළඹට ගෙනෙන අතරවාරයේ එතෙක් එහි තිබූ ඩීමන්ගේ පොත් ලොරි රියැදුරන් හා එහි සහායකයන් විසින් කියවීමට හොරකම් කරනු ලැබීය යැයි මා අසා ඇත.ඩීමන්ගේ පොත් වැඩි වශයෙන් පළවූයේ මරදාන හන්දියේ ‘ලිංගම්’ පොත්හලේය. මීට අවුරුදු 30 කට පමණ ඉහත දැක තිබූ ආකාරයට එය පෙට්ටි කඩයකි. ඒ නිසා ඇතමුන් ඩීමන්ට ‘පෙට්ටි කඩ ලේඛකයා’ කියා අවඥාවට ලක්කර ඇත. එසේම ඔහුගේ පොත් පදික වේදිකාවේ ද විකිණීමට දමා තිබිණි. ඒ නිසා ඔහු ‘පේමන්ට් ලේඛකයා’ ලෙස ද ගර්හාවට ලක්වූයේය. කෙසේ වෙතත් එස්.එම්. ලිංගම් නමැති දෙමළ මුදලාලි මහතා කෘතඥතා පූර්වක මිනිසෙකි. ඔහු ඩීමන් ගේ පොත්වලින් හොඳ ලාබයක් ලැබුවේය. ඊට කෘතගුණ වශයෙන් ඔහු තම පොත්හල ‘ආනන්ද පොත්හල’ කියා වෙනස් කළේය.පසුකලෙක සාහිත්‍යධරයන් බවට පත් බොහෝ දෙනෙකුට කියැවීමේ රුචිකත්වය ඇති කළේ ඩීමන් ආනන්දගේ් පොත් ය. එහෙත් ඒ බව කීමට ඇතැම්හු පැකිළෙති. එපමණක් ද නොවේ. තමන්ගේ අකැමැති ම ලේඛකයා ලෙස සඳහන් කෙරෙන අවස්ථාවලදී ඔවුන් නම් කරන්නේ් ද ඩීමන් ආනන්දවය.ඩීමන්ට එකල ඉඳහිට රාජ්‍ය සාහිත්‍ය උළෙලට සහභාගිවන්ට ආරාධනා ලැබේ. ඔහු ඒවාට සහභාගිවුවත් කිසිවකු ඔහු හඳුනන්නේ නැත. ඔහු පැත්තකට වී ඉඳගෙන සිටී. විද්වතකු විත් සාහිත්‍ය ගැන දෙසුමක් කරමින් සිංහල සාහිත්‍යය කෑවේ මාරක කතා පොත් ලියූ ඩීමන් ආනන්ද යැයි කියයි. එසේ කියමින් ඔහු දිගට හරහට ඩීමන්ට බැට දෙයි. ප්‍රේක්ෂක පිරිස අත්පොලසන් දෙති. පැත්තකට වී සිටින ඩීමන් ද තමාට විරුද්ධව අත්පුඩියක් ගසයි. ඇත්තටම එය මොනතරම් උත්ප්‍රාසාත්මක සංසිද්ධියක් දැයි සලකා බලනු වටී.ඩීමන් ජීවතුන් අතර සිටියදි ඔහු අගය කළේ දෙතුන් දෙනකු පමණි. ඒ හුණුපොළ භද්දය හිමි, මර්වින් ද සිල්වා, නිහාල් රත්නායක යන දෙතුන් දෙනාය. එකල ‘විරංග‘ යන අන්වර්ථ නමින් ඉංගිරිසි පුවත්වලට කලා විචාරයේ යෙදුණු අද ලේක්හවුස් ආයතනයේ කර්තෘ මණ්ඩල අධ්‍යක්ෂ ධුරය දරන නිහාල් රත්නායක මහතා වරක් ‘ඩේලි නිවුස්’ පුවත්පතට ඩීමන් අරභයා අගනා ලිපියක් සම්පාදනය කළේය. 1974 මාර්තු මස 11 වැනි දින පළවූ ඒ ලිපියේ මාතෘකාව වූයේ මෙවැන්නකි. ’SPREADING THE READING HABIT’ය. ‘ඩීමන් ආනන්දට උපහාර පුදමුද’? යන ශීර්ෂය යටතේ පළවූ හුණුපොළ භද්දිය හිමි ලියූ ලිපිය ‘සත්දින’ පත්‍රයේ 1979 මාර්තු මස 4 වැනිදින පළවූයේය.සාහිත්‍ය සම්බන්ධයෙන් ඩීමන්ගේ මුල්ම කාර්යය වී ඇත්තේ ලියෝ ටෝල්ස්ටෝයිගේ ‘වෝර් ඇන්ඩ් පීස්’ නවකතාව සිංහලට නැඟීමය. ඔහු එහි අත් පිටපත රැගෙන ගුණසේන, සමන් වැනි පොත් ප්‍රකාශන ආයතන වෙත ගියත් ආධුනික ලේඛකයකු වූ බැවින් ඔහුගේ පොත ඒ මාර්ගයෙන් පළකරවා ගත නොහැකි වී ඇත. ඩීමන් පසුකලෙක මා සමඟ කියා ඇති ආකාරයට ඔහු මේ පොත අවුරුදු දෙකක් තිස්සේ මහත් වෙහෙස දරා පරිවර්තනය කර ඇත්තේ කුප්පි ලාම්පු එළියේ ආධාරයෙනි.’යුද්ධය හා සාමය’ ඩීමන්ගේ මුල්ම මුද්‍රිත පොත වූවා නම් ඔහු මාරක කතා චක්‍රවර්තියකු නොවී සිරිල් සී. පෙරේරා, කේ.ජී. කරුණාතිලක වැනි පරිවර්තකයන්ගේ මට්ටමින් බුහුමන් ලබන ලේඛකයකු වෙනවා නොවන්නේද? එහෙත් සියල්ල සිදුවන්නේ අපට ඕනෑ පරිදි නොවේ. සම්භාව්‍ය සාහිත්‍යය කෙරෙහි බලවත් සේ කලකිරුණු ඩීමන් මාරක පොත් ලේඛනයට ප්‍රවිෂ්ට වූයේ ඉන් ඇවෑමෙනි.රස්සාවක් නැතිව නිකම් ඉන්න බැරිකමට ඩීමන් අලුත් කඩේ උසාවියට ගොස් නඩු අසා සිටින්න පුරුදු වූයේය. එකල මහත් ආන්දෝලනයක් ඇති කළ සතාසිවම් නඩුව පවා ඔහු ඇසුවේ ඒ අවස්ථාවලදීය.මෙසේ නඩු අසද්දි ඩීමන්ට සිතුණේ මංකොල්ලකෑම්, මිනිමැරුම් අළලා පොත් ලිව්වොත් ජීවිතය ගැටගසා ගත හැකි බවය. එකල එස්. පියසේන හා කේ. ලයනල් පෙරේරා ගේ මාරක කතා පොත් ඉතාමත්ම ජනපි‍්‍රයව තිබිණි. ඩීමන් යළි පෑන අතට ගත්තේය.ඩීමන් මුලින්ම ලියූ මාරක කතා පොත ‘ගංතෙර හොල්මන’ ය. මෙය සන්ත්‍රාසය මුසු වූ ප්‍රේම කතාවකි. ‘නදියා කේ ප්‍යාර්’ නමැති හින්දි චිත්‍රපටයෙන් උපුටාගත් කතාවක් ඊට නිමිත්ත විය. මුල් මුද්‍රණය පිටපත් පන්දාහකි. එය උණුකැවුම් මෙන් විකිණී ගියේය. ඉන්පසු ඩීමන්ගේ පෑන වේගයෙන් ක්‍රියාත්මක වන්ට පටන් ගැනුණේය. ඔහු දිගටම ලීවේය. ‘මිනිමරු ජාවාරම’ ඔහු ලියූ තවත් මාරක කතාවකි. ඩීකී වීරකෝන් නම් වූ රහස් පරීක්ෂකරයාගේ චරිතය පළමු වතාවට හඳුන්වා දුන්නේ මේ නවකතාවෙනි. එය ස්වතන්ත්‍ර කතාවකි.ඉන්පසු ඩීමන් ලියූ මාරක කතා පොත් මගේ මතකයට එයි. ‘උකුස්සා’, බදුල්ල එක්ස්ප්‍රස් ‘ඇවිදින ඇටසැකිල්ල’, ‘බ්‍රිගේඩියර්ට මල් වඩමක්’, ‘මරුවාගෙත් මරුවා’, ‘උමතු මිනිමැරුම’, ‘දූවිලි තැවරුණු මල්’, ‘ගිජුලිහිණියෝ’, ‘දාමරිකයා’, ‘ඔපරේෂන් ටයිගර්’,’5ර්‍ණ5’ඔත්තුකාරයා’, ‘හිරගේ බින්ද ජෝන් ජේම්ස්’ ඉන් කීපයකි.ඩීමන්ගේ මාරක කතාවල මෙසේ ලියැවී තිබුණා මට මතකය.”වයස 18 ට අඩු අය සහ ස්නායු දුර්වලත්වයෙන් පෙළෙන්නන් මෙය නොකියවිය යුතුය.”ඩීමන්ගේ මාරක කතා පොත්වල පිටු 96 කි. මිල සත 75 කි.ඩීමන් මැවු ඩිකී වීරකෝන් නමැති රහස් පරීක්ෂකයා ඉයන් ෆ්ලෙමින්ග් නිර්මාණය කළ ජේම්ස් බොන්ඩ් ට වඩා බෙහෙවින් වෙනස් චරිතයකි. ඩිකි වීරකෝන් වෙනුවෙන් ලියැවුණු සටන් පාඨය මෙසේය.  උසාවි නැතනඩු තැනඇසට ඇසඋණ්ඩයට උණ්ඩයඑයයි ඔහුගේ නීතිය.තමා මැවූ ඩිකී වීරකෝන් චරිතය ගැන ඩීමන් වරක් මා හා මෙසේ කියා සිටියේය.”ඉයන් ෆ්ලෙමින්ග් තමන්ගේ කතා ඔස්සේ ඉතා සූක්ෂ්මව ජාත්‍යන්තර කොමියුනිස්ට්වාදයට හා චීන ආධිපත්‍යවාදයට එරෙහිව මතවාදයක් ගොඩනංවන්ට උත්සාහ ගත්තා. එතැන සම්පූර්ණයෙන්ම තිබුණේ අධිරාජ්‍යවාදී අභිමතාර්ථ. එහෙත් මා ලියූ කතා මඟින් මා යත්න දැරුවේ මේ අධිරාජ්‍යවාදි ධනවාදයට එරෙහිව යන දෘෂ්ටියක් පළ කරන්නයි. මා ඒ අනුව ඇමෙරිකානු සී.අයි.ඒ ව්‍යාපාරය විවේචනය කළා. ඒ සඳහා බලපෑමක් වුණේ එවක මා සතු දේශපාලන දර්ශනයයි. මා මැවූ ඩිකි වීරකෝන් සමාජ අසාධාරණයට, සමාජ අයුක්තියට විරුද්ධව සටන් කරන වීරෝදාර චරිතයක්.” (පොත් එක්දහස් අටක් ලියූ මාරක කතා චක්‍රවර්ති – කල්පනා 1990 ජුනි කලාපය)අපට කියා ඇති පරිදි ඩීමන් ආනන්ද උග්‍ර සමසමාජකාරයෙකි. හාරලක්සේ මංකොල්ලයේ ප්‍රධාන විත්තිකාරයා වූ ජේම්ස් සෙනෙවිරත්නට වැල්ලම්පිටිය හන්දියේ මිනිපෙට්ටි සාප්පුවක් තිබිණි. ඔහු ද හොඳ සමසමාජකාරයෙකි. එකල සමසමාජ පක්ෂයේ රහස් සාකච්ඡා පැවැත්වුණේ මේ මිනිපෙට්ටි සාප්පුව ඇතුළේය. ආචාර්ය එන්.එම්.පෙරේරා, ආචාර්ය කොල්වින් ආර්. ද සිල්වා, ආචාර්ය ලෙස්ලි ගුණවර්ධන යන සමසමාජ නායකයෝ ඊට සහභාගි වූහ.1996 ‘රසඳුන’ පත්‍රය ආරම්භ කළ අවදියේ මම ‘රසඳුන’ ආරම්භක සංස්කාරක ධර්මසිරි ගමගේ ගේ ඇරියුමකට අනුව ඩීමන් ආනන්ද හමුවී සම්මුඛ සාකච්ඡාවක් කොට ලිපියක් සකස් කළෙමි. ඒ අවස්ථාවේ ඩීමන් ඔය අතීත සිද්ධිය අපට කියා පෑවේ මෙලෙසය.”ඔය දේශපාලන සාකච්ඡාවලට හාරලක්සේ මංකොල්ලයට සම්බන්ධ වුණු රාජපක්ෂ වෙද මහත්තයා, රූපානන්ද වගේ අයත් එනවා. මමත් ඉතිං ඕවට ගියා.විශේෂයෙන් අර සමසමාජ පොත්, පත්‍රිකා ගන්න. පනස්තුනේ හර්තාල් වෙලාවේ කන්දසාමිට වෙඩි තියනකොට මම එතැන. ආචාර්ය එන්.එම්. පෙරේරාව වෙඩි නොකා බේරල යැව්වේ අපේ වත්තේ කට්ටිය.”පොත් 1008 ක් ලිව්වත් ඩීමන් පොත් ලියා හරිහම්බ කළ මුදලක් නැත. ඔහුට මුදලක් අතට ලැබුණේ ආප්ප කන්නාක් සේය.ඔවුන්ගේ පොත්වලින් සැලකිය යුතු ආදායමක් ලද්දේ පොත් මුදලාලිලාය. තමා දිගටම පොත් ලීවා නම් හිඟන්නකු විය හැකිව තිබූ බව ඩීමන් මා හා කියා ඇත. හැත්තෑව දශකය මුල චිත්‍ර කතා පොත් ජනපි‍්‍රය වීමත් සමඟම ඩීමන් පොත් ලිවීම අත හැර දැම්මේය.ඉන්පසු ඔහු ‘සුජිකලා’ නමින් වෙසක්පත්, කැලැන්ඩර්, මුද්‍රණය කරන ආයතනයක් පටන්ගත්තේය. ලේඛක ඩීමන්, ඩීමන් මුදලාලි බවට රූපාන්තරණය වූයේය. විජය කුමාරතුංගගේ රුව රැගත් වැඩිම කැලැන්ඩර් ප්‍රමාණයක් මුද්‍රණය කර ඇත්තේ ඩීමන්ය. ඩීමන්ට විජය මුණගැසුණේ හැත්තෑව දශකය මුල ‘කේසර සිංහයෝ’ චිත්‍රපටය නිපදවන කාලයේදීය. ඉන්පසු දෙදෙනා සමීප මිතුරන් බවට පත්වූහ. විජය කිසිදාක ඩීමන්ගේ කැලැන්ඩර්වලට මුදල් අය කළේ නැත. ඩීමන් විජය සොයාවිත් මුදල් ගැන කතා කරද්දි විජය කියන්නේ “මේ කැලැන්ඩර්වලින් මට ලොකු ප්‍රචාරයක් ලැබෙනවා. හරි නම් මමයි ඩීමන් ඔයාට සල්ලි දෙන්න ඕනැ” කියාය.විජය මියගිය අවස්ථාවේ ඉන් බලවත් සේ කම්පාවූ ඩීමන් විජය වෙනුවෙන් පෝස්ටර් දෙකක් මුද්‍රණය කොට නොමිලේ බෙදා හැරියේය. ඉන් එකක් ‘සුවසේ සැතපෙන්න සිහින කුමරුනි’ යන්නයි. අනික ‘රත්තරං හදවත නිසලයි’ යන්නයි. ඩීමන් හින්දි චිත්‍රපට හා හින්දි ගීත පිස්සෙකි. ඔහු විවේක වෙලාවන්හී කළේ පැරණි හින්දි චිත්‍රපටයක් නැරඹීම හෝ පැරණි හින්දි ගීතයක් ඇසීමය. ඔහු මොනතරම් හින්දි උමතුවකින් පෙළුණාද කිවහොත් අතින් සල්ලි වියදම් කොට ඉන්දියාවට ගොස් සංගීතඥ නෞෂාඩ් අලි මුණගැසුණේය. ඔහුගේ පි‍්‍රයතම නිළියක වූ වෛජයන්තිමාලා ද මුණ ගැසුණේය. ඉන් ඔහු අසීමිත වින්දනයක් ලද්දේය.ඩීමන් මියගියේ මීට අවුරුදු තුනකට ඉහතය. ඒ අවුරුදු තුනට කාටත් ඔහු අමතකව ගියේනම් තව අවුරුදු දහයක් පහළොවක් යන විට ඩීමන් ආනන්ද යනු කවුදැයි කිසියම් මධ්‍යවේදියකු ඇසුවහොත් එය පුදුමයට පත්විය යුතු කරුණක් නොවන්නේය. ඇත්තටම ඔහු වසරක් පාසා අනුස්මරණය කළ යුතු ලේඛකයෙකි.සුනිල් මිහිඳුකුල</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022115</link>
    <topic>‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එති</topic>
    <author>සේමාලි කැල්ලපත</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිසංගීත ලෝකයේ පොප් රජා ලෙසින් නම් දරා සිටින මයිකල් ජැක්සන් මියගොස් දැන් සත් මසක් ගෙවී ගොසින්. එහෙත් ඔහුගේ නාමය තවමත් පුවත් මවනවා. තවමත් ලොව ප්‍රසිද්ධම පුද්ගලයා වශයෙන් නම් දරා සිටින්නේ මොහු බවයි පැවසෙන්නේ.මයිකල් ජැක්සන් සිය ජීවිත කාලය පුරාම තම දරුවන් මහජනයාගෙන් වසන් කරගෙන සිටීමට උත්සාහ දැරූ බව කවුරුත් දන්නවා. ළමා අපචාර සිද්ධි කීපයක් සම්බන්ධයෙන් ඔහුට විරුද්ධව චෝදනා නැඟුණත් ඔහු සිය දරුවන්ට අසීමිතව ආදරය කළ පියකු බවයි සඳහන් වෙන්නේ.මිය යද්දී ජැක්සන් ගේ වයස අවුරුදු 50 යි. ඔහු සිය දරුවන් කැටිව යන අවස්ථාවල දී කැමරා ශිල්පීන්ගේ දෑසින් ඔවුන් වසන් කරලීම සඳහා කුඩයකින් දරුවන් ආවරණය කරගෙන ගිය අවස්ථා කවුරුත් දැක තිබුණා. ඔහු මේ සියල්ල කළේ දරුවන් අනවශ්‍ය ආකාරයෙන් ප්‍රසිද්ධවීම වැළැක්වීමටයි.ඔහු මෙසේ වසන් කරගෙන හැදූ වැඩූ දරුවන් ඔහුගේ මරණින් සත් මසකට පසු පසුගියදා කලඑළියට පැමිණියා. ඒ 2010 වසර වෙනුවෙන් ඇමරිකාවේ පැවැති ග්‍රැමි සම්මාන උලෙළේදී ය. ග්‍රැමි සම්මාන උලෙළ සැලකෙන්නේ ලොව විශිෂ්ටතම සංගීත සම්මාන උලෙළ ලෙසයි. මෙවර පැවැත්වුණේ එහි 52 වැනි උලෙළයි. එහිදී සංගීතය වෙනුවෙන් කළ මෙහෙය උදෙසා ජීවිත කාලයට එක්වරක් පමණක් පිදෙන විශේෂ සම්මානයෙන් මයිකල් ජැක්සන් පිදුම් ලැබුවා.සිය පියා වෙනුවෙන් මේ සම්මානය පිළිගැනීමට ජැක්සන් ගේ දරුවන් තිදෙනා ම සහභාගි වීම විශේෂයක්. උපහාර සම්මානය පිදීමට පෙර මයිකල් ජැක්සන් ගේ ‘අර්ත්’ සින්දුව වේදිකාවේ ගායනා කෙරිණ. අනතුරුව සුප්‍රසිද්ධ ගායක ලයනල් රිචී, මයිකල් ජැක්සන් ගේ දරුවන් හා ඔවුන් කැටිව පැමිණි ජැක්සන්ගේ ඥාති සහෝදර සහෝදරියන් පිරිස ප්‍රේක්ෂකයන්ට හඳුන්වා දුන්නා. මේ අවස්ථාවේ මුළු ශාලාව ප්‍රේක්ෂක අත්පොළසන් හඬින් ගිගුම් දුන් බව වාර්තා වෙනවා.දොළොස් හැවිරිදි ප්‍රින්ස් පුතා සහ දියණිය පැරිස් වේදිකාවට පැමිණ පියා වෙනුවෙන් සම්මානය පිළිගත්තා. දරුවන් දෙදෙනාම සිය දකුණත්හි රතුපාට පටියක් පැලඳ සිටියේ සිය පියාට උපහාර පිණිසයි. මයිකල් ජැක්සන් ගේ බාලම පුතා වන බ්ලැන්කට් ද මේ අවස්ථාවට සහභාගි වී සිටි අතර, තවමත් සත් හැවිරිදි වියේ පසුවන බ්ලැන්කට් ප්‍රේක්ෂකාගාරයට වී අයියාත් අක්කාත් සම්මානය පිළිගන්නා අයුරු බලා සිටියා. උඩුමහලක සිටිමින් මේ දරුවා ජනේලයෙන් පිටතට වීසි කරන්නට තැත් කළේ යැයි වරක් මයිකල් ජැක්සන්ට චෝදනා එල්ල වුණා. ඒත් ඔහු උඩු මහලේ සිට කවුළුවෙන් පිටත සිටි ප්‍රේක්ෂකයන්ට දරුවා ඔසවා පෙන්වීමට තැත් කළ අවස්ථාව මෙසේ වරදවා වටහා ගන්නට ඇති බවක් සමහරුන් සඳහන් කළා.හැකි තරම් වසන් කර හැදූ වැඩූ මේ දරුවන් මෙවර ග්‍රැමි සම්මාන උලෙළේ දී කලඑළියට පැමිණ තමන් ඕනෑම ප්‍රේක්ෂක සමූහයකට මුහුණ දිය හැකි ආත්ම විශ්වාසයකින් යුතු අය බවට ලෝකයාට පසක් කළා යැයි මාධ්‍ය සඳහන් කරනවා. මෙහිදී වූ අනෙක් විශේෂ සිද්ධිය වූයේ ප්‍රින්ස් ජැක්සන් දරුවා සම්මානය ද අතැතිව ප්‍රේක්ෂකයන් ඇමතීමයි.“අපේ පියා, මයිකල් ජැක්සන් වෙනුවෙන් මේ සම්මානය පිළිගැනීමට මෙතැනට එන්න ලැබීම ගැන අපි ආඩම්බර වෙනවා. පසුගිය හත් මාසය පුරාම අප රැක බලා ගැනීම වෙනුවෙන් අපි පළමුවෙන් ම දෙවියන් වහන්සේට කෘතඥතාව පළ කරනවා. එසේම අපේ මුත්තණුවන් හා මිත්තණියන් අප වෙනුවෙන් දක්වන ආදරය වෙනුවෙන් ඔවුන්ට ද රසිකයන්ට ද අපගේ කෘතඥතාව පළ කරනවා.ප්‍රින්ස් සහ පැරිස් ග්‍රැමි සම්මාන උලෙළේදී පියා වෙනුවෙන් පිදුණු සම්මානය අතැතිව.අපගේ පියා සැමවිටම ඔබට ආදරය කළා. ඒ සැමවිටම ඔබ සැම ඔහු වෙනුවෙන් සිටිය නිසයි. අපගේ පියා මේ ලෝකය හා මනුෂ්‍යත්වය කෙරෙහි සැමවිටම සැලකිලිමත් වුණා. කෙතරම් කාර්ය බහුල වුවත් ඔහු උදව් අවශ්‍ය අයට උදව් කළා. පරිත්‍යාග කළා. ඔහු ඔහුගේ සෑම ගීතයක් හරහාම විශේෂ පණිවුඩයක් දුන්නා. ඒ සරල පණිවුඩය වන්නේ ‘ආදරයයි.’ අපත් ඔහුගේ ඒ පණිවුඩය ලොව පුරා නොකඩවා පතුරුවාලීමට ඇප කැප වෙනවා. ස්තුතියි. අපි ඔයාට ආදරෙයි ඩැඩී”ඉතාමත් හැඟුම්බර ව නමුත් ඒ හැඟීම් සඟවා ගනිමින්, පියා සිහිපත්වීම නිසා ඇති වූ සන්තාපය නිසා වචන පැටළුණ ද එය ප්‍රේක්ෂකයන්ගෙන් වසන් කර ගැනීමට උත්සාහ දරමින් මේ දරුවා කළ කථාව ට ප්‍රේක්ෂකයන් ප්‍රතිචාර දැක්වූයේ කඳුළු පිරි දෙනෙත්වලින් යුතුව ආසන මතින් නැඟී සිටිමිනි.ග්‍රැමි සම්මානය පිළිගැනීමෙන් අනතුරුව දරුවන් සහ ඥාතීන් මයිකල් ජැක්සන් ගේ ගුණානුස්මරණය උලෙළ පැවැති ස්ටේපල්ස් මධ්‍යස්ථානයට ද යෑමට අමතක කළේ නැහැ. මයිකල් ජැක්සන් මිය යෑමට පෙර අවසන් දින කීපයෙහි දී ඔහුගේ මීළඟ සංදර්ශනය සඳහා පැය ගණන් පුහුණුවීම් කරමින් කල්ගත කර ඇත්තේ මෙහි ය.මේ අතරතුර දී මේ දරුවන් තිදෙනා සිය පියා අනුව යමින් අසරණයන්ට උදව් කිරීම සඳහා යම් කාර්යයකට ද අත ගැසුවා. ඒ මයිකල් ජැක්සන් ගායනය කළ ‘වී ආ ද වර්ල්ඩ්’ ගීතය නව ආරකින් ගායනා කරමින් පටිගත කිරීමෙනි. ගායක ලයනල් රිචී, ජෙනට් ජැක්සන් හා තවත් සුප්‍රසිද්ධ ඇමරිකානු ගායක ගායිකාවන් ද මෙහි ගීත ගායනා කළා. මෙම ගීතය 1985 දී රචනා කළේ මයිකල් ජැක්සන් සහ ලයනල් රිචී යන දෙදෙනා යි. ගී තැටිය අලෙවියෙන් ලැබෙන ආදායම හයිටි භූමි කම්පාවෙන් අනාථ වූ වනට ලබාදීමට ජැක්සන් දරුවන් බලාපොරොත්තු වෙනවා.මයිකල් ජැක්සන් යනු පුවත් මවන්නකු යැයි පෙරදී සඳහන් කළේ ඔහු වෙනුවෙන් තවත් යමක් අප අසල්වැසි ඉන්දියාවේ සිදුවෙන නිසයි. ඒ තනි කළුගලෙන් නිම වන මයිකල් ජැක්සන් පිළිරුවක්. බැංගලෝරයේ ඉදි වූ මේ කළුගල් පිළිරුවේ උස අඩි 12 ක්. බර ටොන් 3.5 යි. වියදම ඇ. ඩොලර් 25000. කලාකරුවන් 6 දෙනකුට මේ ප්‍රතිමාව නෙළන්න දින 45 ක් ගතවෙලා.මෙහි නිර්මාතෘ මයිකල් ජැක්සන් වෙනුවෙන් දිවි පුදන්න වුණත් සූදානම් අයෙක්. මයිකල් ජැක්සන් සදාකාලික අපේ සිත්වල ඉන්නවා යැයි ඔහු පවසනවා.ඇමරිකාවේ කැලිපෝර්නියාවේ පිහිටි මයිකල් ජැක්සන්ගේ නෙවර්ලන්ඩ් වතුයායේ මේ ප්‍රතිමාව ස්ථාපිත කරන්නයි ඔහුට වුවමනා. එය ඉන්දියාවෙන් ඇමරිකාවට නැව්ගත කිරීමට අවශ්‍ය මුදල පවා ගෙවන්න මේ ඉන්දියානු ව්‍යාපාරිකයා සූදානම්. ඒ ගැන අවසර ඉල්ලා ඔහු දැනටමත් ජැක්සන් ගේ පවුලේ අය වෙත ලිපියක් යොමු කර තියෙනවා.සේමාලි කැල්ලපත</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022116</link>
    <topic>මෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමි</topic>
    <author>තිස්ස</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියි”රන් ඉර මඬල පායලාකුරහන් යාය පීදිලාකිරිබණ්ඩි ගොයම සිනාසලනවාමල් ඔටුනු පලඳවාකඳු මුදුන් සොය සොයාසුදු පරෙවි රෑන් වියන් බඳිනවාසුබ අනාගතේ සිහින එළිවෙළා...”දේශයේ එළිවන අනාගත සුබ සිහින ගැන ලියැවුණු මේ දේශාභිමානී ගීය අපට ඇසුණේ පසුගිය ජාතික නිදහස් දිනය දා ය. ජාතික නිදහස් උළෙලේ තේමා ගීය ලෙස රචනා වූ මේ ගීය ප්‍රබන්ධ වුණේ කවියට ගීතයට උපන් කුසලතා’වැති තරුණ උගත් හිමිනමක අතින්.ඒ කොඩිකාරගොඩ සුනීත හිමියන්.උන්වහන්සේ පිළිබඳව තොරතුරු දැනගැනීමේ අවස්ථාවක් අපට පසුගිය දිනෙක උදාවුණා.උන්වහන්සේට මූලික අධ්‍යාපනය ලැබුණේ රඹුකන කොඩිකාරගොඩ කනිටු විදුහලින්. 1994 දුරුතු පෝදා (27) පැවිදි දිවියට ඇතුළත් ව මතුගම හොරවල සිද්ධාර්ථ සහ පාදුක්ක උඩුමුල්ල පිරුවෙන්වලින් අධ්‍යාපනය හැදෑරූ සුනීත හිමියෝ සරසවි අධ්‍යාපනයෙන් උපාධිලාභීව මේ දිනවල පාදුක්ක පියරතනාරාමයේ වැඩවෙසෙති. ගීත රචනයට පමණක් නොව උන්වහන්සේ පද්‍ය රචනයටත් නිවේදන කලාවටත් එකසේ සමත්කම් දක්වති.මේ වන විට තේමා ගී තුනක් උන්වහන්සේ අතින් රචනා වී ඇත.පාදුක්ක ප්‍රාදේශීය ලේකම් කාර්යාලයේ, උඩගම විදුහලේ සහ නිදහස් උළෙලේ තේමා ගීත ඒවාය.වසර ගණනාවක් තිස්සේ රචනා කළ ගීත රාශියක් අතුරින් තෝරාගත් ගී පහළොවක් ඇතුළත් කොට ‘කොඩිකාරගොඩ සුනීත හිමි ගී සංකල්පනා’ නමින් ගී තැටියක් ද එළිදැක්වීමට උන්වහන්සේගේ අප්‍රතිහත ධෛර්යය සමත්ව තිබේ.මෙලෙස කලාවට සේවයක් කිරීමට තමන්ට දිරිය, හා උපදේශනය ලබාදුන් ගුරු හාමුදුරුවන් වූ අපවත්වී වදාළ ශාසන කීර්ති ශ්‍රී පිළගම ජිනරතන සහ බටුගම්පොළ සීලරතන, කිරිඇල්ලේ දේවානන්ද යන හාමුදුරුවන් වහන්සේලා සුනීත හිමියෝ නමස්කාර පූර්වකව සිහිපත් කරති. එසේම රඹුකන සිද්ධාර්ථ හිමි පිළිබඳව සුනීත හිමියෝ මෙසේ විශේෂ සඳහනක් කරති.”බුදුහාමුදුරුවන් ගේ ඇඟිල්ලේ එල්ලිලා රාහුල කුමාරයා ගියා වගේ සිද්ධාර්ථ හාමුදුරුවන් මාව කලා ලෝකෙට කැඳවා ආවා.’රන් ඉර මඬල පායලා.. නිදහස් උළෙලේ තේමා ගීය රචනය කිරීමේ මහඟු අවස්ථාව ද උන්වහන්සේට ලැබී ඇත්තේ අහම්බෙනි.ඒ සංස්කෘතික කටයුතු අමාත්‍යංශයේ සහකාර ලේකම් මාලා නන්දනී රාජපක්ෂ සහ පාදුක්ක සංස්කෘතික මධ්‍යස්ථානාධිපති මංජුල යන අයගේ මැදිහත්වීමෙනි. ගීය සඳහා තනු නිර්මාණය කර ඇත්තේ රාජ්‍ය සංගීත කණ්ඩායමේ නියමු ජානක ෆොන්සේකා වන අතර ගැයුම රාජ්‍ය සංගීත කණ්ඩායමෙනි.”මං මේ රටට මගේ මව්පියන්ට වගේ ම ආදරෙයි. ඉතිං ඒ භක්තිය, ගෞරවය නිසා වෙන්න ඇති මටත් නොදැනිම හොඳ වචන ටිකක් ලියැවුණේ..”දේශීය ගීත සාහිත්‍යයට අරුත් බර යමක් එකතු කරන්නට වෙහෙසෙන කොඩිකාරගොඩ සුනීත හිමියෝ ගීතයේ පදවැල් පිළිබඳව එසේ පැවැසූහ.තිස්ස</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022117</link>
    <topic>හේමමාලා-දන්ත කුමරු ගොඩබට ලංකා පටුන</topic>
    <author>ගාමිණී සුසන්ත</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිසංචාරය මිනිස් ජීවිතයට අවශ්‍යමය. ඒ, එය ජීවිතය ඒකාකාරී බවෙන් මිදීමට, නව දැනුම සොයා යාමට මෙන් ම වින්දනීය ආස්වාදයක් ලැබීමට ද උපකාරී වන හෙයිනි. සංචාරයට තෝරාගන්නා ස්ථානයේ සුන්දර බව වැඩිවන තරමට, එම ස්ථානයේ ඓතිහාසික බව වැඩිවන තරමට එම සංචාරය ජීවිතයට සමීපවනු නො අනුමානය.එවැනි ගුණාංගවලින් යුතු සංචාරයට සුදුසු ස්ථාන අප රට වටාම ඇත. බිහිසුණු යුද්ධය නිසා පසුගිය වකවානුවේ බොහොමයක් එවැනි ස්ථාන කරා ළඟා විය නොහැකි වුව ද මේ වනවිට ඒවා වෙත සංචාරය කිරීමට අවස්ථාව උදා වී ඇත. තරමක දුෂ්කර ගමන් මඟක් ඔස්සේ යා යුතු ඓතිහාසික මෙන් ම සෞන්දර්ය බවෙන් අනූන නැඟෙනහිර පළාතේ සංචාරයට සුදුසු ස්ථානයකි; ලංකා පටුන හෙවත් ශ්‍රී සමුද්‍රගිරි රාජ මහා විහාරය.නැඟෙනහිර පළාතේ සංචාරයේ යෙදෙන්නන්ට තම සංචාරක කාල සටහනට දැන් ලංකා පටුනත් එක්කර ගත හැකි ය. ලංකා පටුනට කොළඹ සිට ඇත්තේ කිලෝමීටර් 300 ක් පමණ දුරකි. කොළඹ සිට ගමන් කරනවිට කන්තලේ පසු කොට සේරුවාවිල පුදබිම ද පසු කරමින් ලංකා පටුනට ළඟා විය හැකි ය.ලංකා පටුන වෙත අප ගමන් ගත්තේ සේරුවාවිල පුද බිම පසුකොට යන මාර්ගය ඔස්සේය. යුද්ධය නිමාවෙන් පසුව මාර්ගය පිළිසකර කිරීමට පියවර ගෙන ඇති නිසා පස් කපන බිම තලන උපකරණ රැගත් යාන වාහන මෙම මාර්ගයේ නිතර හමුවේ. තැන තැන ඉදිවන පාලම්, බෝක්කු ය. එහෙත් අවට බිම් හිස් ය. සාමාන්‍ය මහජනතාව තවමත් නොමැති තරම් ය. එහෙත් සේරුවාවිල පුදබිම අවට ජනාකීර්ණය.ලංකා පටුන වෙත ළඟාවීමට සේරුවාවිල පුදබිමේ සිට තවත් කිලෝමීටර් 30 ක් පමණ නැඟෙනහිරට යා යුතු ය. සේරුවාවිල පුද බිමේ සිට නැවත කිලෝමීටර් දෙක තුනක් පමණ යනවිට නැවත වරක් හමුවන්නේ මිනිසුන් දැක ගත නොහැකි හිස් බිම් ය.එහෙත් සරුවට වැවුණු කුඹුරු යාය ද, බඩඉරිඟු රට කජු වැනි වගාවන් ද තැන තැන දැක ගත හැකි ය. එහෙත් ලංකා පටුන පුද බිමට ළඟා වනවිට ළංව තැන තැන ඉඳිවුණු නවීන නිවාස දැකගත හැකි ය. ඒවා එකම සැලැස්මකට අනුව අලුතින් ඉදිවූ නිවාස ය. ලංකා පටුන පුදබිම අවට ගැවසෙන ගව රංචුව ඇතැම්විට සංචාරකයනට ගෙන දෙන්නේ කරදරයකි.මෙම ඓතිහාසික පුදබිම ශ්‍රී ලාංකිකයිනට වැදගත් වන්නේ ඉතා සුවිශේෂී හේතුවක් මුල් කරගෙන ය. ඒ; කිත්සිරිමෙවන් රජ සමයේ හේමමාලා කුමරිය සහ දන්ත කුමරු විසින් බුදුරජාණන් වහන්සේ ගේ දන්ත ධාතුව දඹදිව සිට වැඩ මවාගෙන පැමිණි ගමනේදී ශ්‍රී ලංකාවට ගොඩ බසින ලද ස්ථානය ලංකා පටුන මුහුදු තීරය වන නිසා ය. කිත්සිරි මෙවන් රජතුමා අනුරාධපුරය සිය රාජධානිය කොටගෙන ශ්‍රී ලංකාව පාලනය කළේ ක්‍රි.ව. 303 - 331 යන කාලයේදී ය.බුදුරජාණන් වහන්සේගේ සිරි සම්බුද්ධ ශරීරය ආදාහනයෙන් පසුව ලොකු කුඩා ධාතු විශාල සංඛ්‍යාවකට බෙදිණි. ඒ අතරින් සතර දළදා වහන්සේලාට හිමිවන්නේ සුවිශේෂී ස්ථානයකි.ඒ අතරින් එක් දළදාවක් ශක්‍ර දෙවිඳුන්ගේ ‘සිළුමිණ’ සෑයේද, තවත් දළදාවක් නාලොවෙහිද තවත් එක් දළදාවක් සෝමාවතී චෛත්‍ය ගර්භයෙහි ද, අනෙක් දළදාව මේ වනවිට මහනුවර ශ්‍රී දළදා මැදුරේ තැන්පත් කර ඇති බවයි වංශ කතාවේ සඳහන් වන්නේ.නැඟෙනහිර පළාතේ කොට්ටියාර් පත්තුවට අයත් ලංකා පටුන අතීතයේදී හඳුන්වනු ලැබූයේ ‘ලංකා පට්ටන’ නමිනි. කිලෝමීටර් 1000 ක් පමණ දිගින් යුතු ශ්‍රී ලංකාවට අයත් මුහුදු තීරයේ පිහිටි වරායන් අතරේ අතීතයේදී ලංකා පටුන වෙරළ තීරය ඉතා ජනප්‍රිය මුහුදු වරායක් වූ බව වංශ කතා සහ ඓතිහාසික මූලාශ්‍ර කියවීමෙන් මනාව පැහැදිලිවේ.ලංකා පටුනට ළඟාවූ හේමමාලි කුමරිය සහ දන්ත කුමරු එතැන කඳු මුදුනේ පිහිටි දෙවොලක දළදා වහන්සේ සුරක්ෂිතව තබා හිඳුවා පුද පූජා පවත්වමින් රැය පහන් කොට පසුදින අනුරාධපුරයට ගොස් කිත්සිරි මෙවන් රජතුමා හට දළදා වහන්සේ බාරදුන් බවයි වංශ කතාවේ සඳහන් වන්නේ.පුරාවිද්‍යාත්මක ගවේෂණයන්ට අනුව ලංකා පටුන පුද බිම මහා සංඝරත්නය සඳහා නොයෙකුත් ආකාරයේ ගොඩනැඟිලි ඉදිකොට තිබූ බවට සාධක හමුවේ. ඒ; ලංකා පටුනේ ඓතිහාසික බව ය. පසුගිය කාලය පුරාම මෙම ප්‍රදේශය කොටි ත්‍රස්තයින්ගේ ග්‍රහණයට යටත්ව පැවැති ප්‍රදේශයකි.මේ වනවිට ලංකා පටුන පවතින්නේ නාවික හමුදාව යටතේ ය. නාවික හමුදා නිලධාරීන්ගෙන් ප්‍රදේශවාසීන්ට ද, සංචාරකයින්ට ද ලැබෙන්නේ නොමඳ ආරක්ෂාවකි; සහයෝගයකි. ලංකා පටුනට ළඟා වූ විට මුලින් ම අපට පෙනෙන්නේ කඳු මුදුනේ පිහිටි චෛත්‍ය රාජයාණන් ය. මේ අවට මුහුදු තීරය ඉතා දැකුම් කලු ආරක්ෂා සහිත මුහුදු තීරයක් බව කීම නිවැරදි ය. ඇතැමුන්ගේ මතය වන්නේ මෙහි මුහුදු තීරය නිලාවැලි මුහුදු තීරයට නොදෙවැනි මනස්කාන්ත බවකින් යුතු මුහුදු තීරයක් බව ය.හේමමාලා-දන්ත කුමරු ගොඩබට වෙරළ තීරයගොඩබිම සිට පුද බිම වෙත යාමට මේ වනවිට ඇත්තේ බිඳී ගිය යකඩ පාලමකි. එහි තැනින් තැන පස් දමා ගොඩ කර ඇත. ඒ යුද්ධයේ ප්‍රතිඵල ය. පාලමෙන් එගොඩ වී කඳු මුදුනට ළඟා විය යුත්තේ ආවාස ගෙය පසුකරගෙන ය.මෙ පුද බිම වසර ගණනාවක් තිස්සේ රැක බලා ගනු ලැබුවේ ලංකා පටුන සමුද්‍රගිරි රාජ මහා විහාරයේ විහාරාධිපතිව වැඩ වෙසෙන පූජ්‍ය බණ්ඩාරවෙල සුමේධ නාහිමියන් විසිනි.පාලම බිඳී ඇති ආකාරයකඳු මුදුනට ළඟා වූ විට හාත්පස මනාව දිස්වෙයි. ඒ දර්ශනය ඉතා මනරම් ය. සිත් ඇද ගන්නා සුලු ය. තැන තැන පෞරාණික නටඹුන්ය.එසේ ම මෑතදී ඉදි කරන ලද බුදු පිළිම වහන්සේත් පාද තුනක් මත වැඩ වෙසෙන චෛත්‍ය රාජයාණන් වහන්සේත් අලුතින් රෝපණය කරන ලද බෝධීන් වහන්සේත්, ලංකා පටුනේ අගය වැඩි කිරීමට සමත් ය. ගිරිමුදුනේ සිට නැඟෙනහිර දෙස බැලූ විට තෙරක් නොපෙනෙන මහ මුහුද ය.මීට වසර සිය ගණනකට පෙර ඒ දෙසින් හේමමාලා කුමරියත් දන්ත කුමරුත් දළදා හිමියන් වැඩමවාගෙන නැවකින් මේ පින්බිම වෙන පැමිණි ආකාරය මැවී පෙනේ. ඔවුන් දෙපළ දළදා හිමි රැගෙන ලක්බිමට පා තැබූ වෙරළ තීරය අතිශය සුන්දර ය. ඒ බිම පහස ලැබීමට අපට ද හැකිවීම වාසනාවකි.සමුද්‍රගිරි රාජමහා විහාරයේ විහාරාධිපති හිමියන් මේ වනවිට සංචාරකයින් ගේ නවාතැන් පහසුව සඳහා අංගසම්පූර්ණ විශ්‍රාම ශාලාවක් ද ඉදිකොට තිබේ. එහි ඉඩ කඩ සීමිත ය. කලින් දන්වා වෙන් කරවා ගත හොත් එහි සුවසේ රැය පහන් කළ හැකි ය.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022118</link>
    <topic>2012 ඔලිම්පික්මගේ සිහිනයයි</topic>
    <author>ඉඳුනිල් වීරරත්න</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිචමින්ද විජේකෝන්තවත් දකුණු ආසියා ක්‍රීඩා උලෙළක් නිමාවට පත්විය. අපේ ලක් මාතාවගේ නම ඉදිරියේ රන් පදක්කමක් සටහන් කොට මීටර් 1500 ඉසව්වෙන් දකුණු ආසියා කලාපයේ ප්‍රබල ඉන්දියාව, පාකිස්තානය අභිබවා ගිය ශ්‍රී ලංකා කණ්ඩායමේ නායකයා චමින්ද විජේකෝන් අපට නව බලාපොරොත්තු රැසක් ඇති කර තිබේ.එහෙත් චමින්ද දක්වන දස්කම් වලට අනුව ඔහු හෙට දිනයේ අපේ ඔලිම්පික් බලාපොරොත්තුව විය නොහැකිද?මේ ඒ පිළිබඳව චමින්ද විජේකෝන් මවුරටට පැමිණි සැණින් කළ සාකච්ඡාවයි.මම මුලින්ම අකුරු කළේ දික්කාපිටිය විදුහලෙන්. ඊට පස්සෙ වැඩිදුර අධ්‍යාපනයට වැලිමඩ මධ්‍ය මහා විද්‍යාලයට ඇතුළත් වුණා. මම අට වසරේ ඉගෙන ගන්න කාලයේ පාසලේ නිවාසාන්තර ක්‍රීඩා තරගයකදී පළමුවරට මාර්ග ධාවන තරගයට සහභාගි වුණා. එහිදී මම 13 වැනියා ලෙස තරගය නිමකළා. ඉන්පස්සේ මට මේ ගැන ආසාවක් ඇතිවුණා. ඒ අනුව 9, 10, 11 යන වසරවල දිගටම මාර්ග ධාවන තරගවලදී පළමු වැනියා වුණේ් මම.මේ වන විට මට මා ගැනම ආත්ම විශ්වාසයක් ගොඩනැගිලා තිබුණා. ඒ නිසා සාමාන්‍ය පෙළ විභාගය අවසන් වෙලා සිසිර කුමාර වැල්ලගෙදර ගුරුතුමා යටතේ මාස 2 ක් පුහුණුවීම් කළා.පස්සෙ මට බෑ කියලා හිතුණා. ඒත් යළිත් වැලිමඩ පාසලේ PTI ගුරුතුමා වූ ගුණසිරි දිසානායක මහතා යටතේ වසර 1 1/2 ක් පමණ පුහුණුවීම් කළා. මේ කාලයේ මම සහභාගි වුණු ක්‍රීඩා සංගම් තරග, ට්‍රැක්මාස්ටර්, ලංකා ලයන්, රෝඩ් රේස් සියල්ලම පාහේ ජයගත්තා. ඉන්පස්සෙ වැඩිදුර පුහුණුව සඳහා වංගියකුඹුර මධ්‍ය මහා විද්‍යාලයේPTI එස්.පී. කුලතුංග ගුරුතුමා ළඟට ගියා. මේ සඳහා යන්න එන්න පහසු නිසා මම වංගිය කුඹුරේ නැවතුණා. එහිදී තමයි මට බ්‍රිගේඩියර් පැරී ලියනගේ මහතා හඳුනා ගන්න ලැබුණේ. මේ පුහුණුවීම නිසා ජූනියර් මීට්වල මීටර් 1500 ඉසව්ව වාර්තා තබමින් ජයග්‍රහණය කරන්න පුළුවන් වුණා.ජාතික තලයට පැමිණෙන්නේ ඉන්පසුවද?උසස් පෙළ කලා අංශයෙන් අධ්‍යාපනය කරලා බ්‍රිගේඩියර් ලියනගේ යටතේ මම වසර 2 ක් පුහුණු වුණා. ඉන්පසුව තමයි මා යුද හමුදාවට බැඳුණේ. 2000 වසරේ ජාතික සංචිතයට ඇතුළත් වෙලා දකුණු ඇමරිකාවේ චිලීවල පැවැති world Junior championship සහභාගි වුණා. එහිදී මට හිමිවුණේ 8 වැනි තැන. එතැන් සිට මේ දක්වාම මම ශ්‍රී ලංකා ක්‍රීඩා සංචිතයේ ඉන්නවා.ගමේ සිටි ඔබ ජාත්‍යන්තර තලයට ඇවිත් ජයග්‍රහණ ලබනවා. මෙහි රහසක් තිබෙනවද?ඇත්තෙන්ම ඔව්. ඒ රහස තමයි මේ වන විට මම කෙන්යාවේ තිබෙන ජාත්‍යන්තර මලල ක්‍රීඩා සංගමයේ පුහුණු පාසලක (High Forforme Training centre ELdoret)පුහුණුව ලබමින් සිටීම.මේ සඳහා මඟ පෑදෙන්නේ.මගේ මේ ජයග්‍රහණ පිටු පස්සේ ඉන්නේ බ්‍රිගේඩියර් ලියනගේ සර්. ඔහු තමයි මගේ දස්කම් හඳුනාගෙන ප්‍රේමා පින්නවල සහ පාලිත ප්‍රනාන්දු සර්ලට මාව හඳුන්වල දුන්නේ. ඔවුන් මාව 2008 වසරේදී මෙම පුහුණුවට යොමු කළා. ඒ සඳහා වියදම් දැරුවෙ ක්‍රීඩා අමාත්‍යාංශය. ඒ වෙලාවෙ රට ගැන හිතල මාව යවන්න කිසිම පැකිලීමක් නැතිව ගාමිණී ලොකුගේ සහ බන්දු බස්නායක ක්‍රීඩා ඇමැතිතුමන්ලා අනුමැතිය දීලා තිබුණා.එහෙත් ඔබට 2012 වනතුරුම ඒ පුහුණුව ලැබෙනවා.2008 වසරේ මම කෙන්යාවට පුහුණුව ලැබීමට ගියාට පස්සෙ ලිස්බන් වල පැවැත්වුණු ලුසෆෝනියා තරගාවලියේදී රන් පදක්කම දිනා ගත්තා.ඒ අනුව ඔවුන් මට 2012 වසර දක්වාම උගන්වන්න පූර්ණ කාලීන ශිෂ්‍යත්වයක් ලබා දුන්නා.ඔබට ලැබෙන්නේ මොනවගේ පුහුණුවක්ද?ජිමී සිම්බා, ජෝශප් ගුරේ, ජෝජ් උබුම්බා මගේ කෙන්යානු පුහුණුකරුවන්. අපි දුවනකොට කරන වැරැදි හදන එක තමයි ඔවුන් ප්‍රධාන ලෙසම කරන්නෙ. ඊට අමතරව ප්‍රතිවාදී ක්‍රීඩකයින්ගේ දුර්වල තැන් වීඩියෝ දසුන්වලින් පෙන්වලා ඒ තැන්වලදී කොහොමද තරගයට අවතීර්ණ වෙන්නේ කියන එක කියලා දෙනවා.ඔබ මේ ලබන ජයග්‍රහණවල කිසියම් රහසක් තිබෙනවද?ඔව්, මූලිකම දේ තමයි පුහුණුකරුවන් කෙරෙහි සියයට සියයක් විශ්වාසය තැබීම. ඔවුන් කිසියම් තරගයකට පෙර සැලසුමක් හදනවා. ඒ අනුව හොඳ මනසකින් තරග වැදිය යුතුයි. මම රේස් එකකදී කරන්නේ පුළුවන් තරම් හෙමින් දුවන එකයි. ඒ මොකද මීටර් 1500 ක් 1200 ක් ගියාට පස්සෙ අවසාන මීටර් 300 මට සෑහෙන වේගයකින් දුවන්න පුළුවන්. ඒ වෙනකොට අනෙක් ක්‍රීඩකයින් වෙහෙස වෙලා නිසා ඔවුනට මට තරගයක් දෙන්න එන්න අමාරුයි.ඒත් මෙවර මීටර් 5000 ඉසව්වේදී ඔබට හිමි වුණේ 3 වැනි තැන.මම මීටර් 1500 දුවලා ඉවර වුණාම මගේ සපත්තු දෙක නැතිවුණා. එය මගේ බරට අනුව මට කෙන්යානු පුහුණු පාසලෙන් හදල දුන්නු ඇණ 5 සපත්තු ජෝඩුවක්. ඒ නිසා මම ටිකක් මානසිකව වැටිල හිටියෙ. ඊටත් වඩා මීටර් 5000 රේස් එකට විනාඩි 10 කට පෙර මූලික ශරීර උණුසුම් කරන ව්‍යායාම් කරන අතර තුරදී මම ක්ලාන්ත වෙලා වැටුණා. මට හැම දෙනාම කිව්වා තරගයට යන්න එපා කියලා. ඒත් මම කණ්ඩායමේ නායකයා. මට රට වෙනුවෙන් ඉටු කරන්න යුතුකමක් තිබෙනවා. ඉතින් අපහසුතාව ගැන හිතන්නේ නැතිව මම තරග කළා. ඒ නිසා මේ ලැබුණු පදක්කම මට වටිනවා.ඔබේ අනාගත බලාපොරොත්තුව?පෞද්ගලික ජීවිතයේ බලාපොරොත්තු ගැන දැන්ම හිතන්න බෑ. ඒකට හේතුව මේ පුහුණුවීම් වලට විදෙස් ගතවෙලා තමයි වැඩි කාලයක් ඉන්න වෙන්නෙ. අනිත් කරුණ වෙනත් ක්‍රීඩාවල වගේ අපිට විශාල ලෙස මුදල් ලැබෙන්නෙ නෑ. ඒ නිසා මම තවමත් යන්නෙ එන්නෙ බස් එකේ. ඒ කොහොම වුණත් මගේ රට වෙනුවෙන් මට හැකි උපරිම කාලයක් දුවනවා. විශේෂයෙන් මාව මේ තැනට ගේන්න මුල්වුණු බ්‍රිගේඩියර් ලියනගේ අද ජීවතුන් අතර නැතත් ඔහුගේ අවසාන ඉල්ලීමත් ඉටුකරන්න ඕන.මොනවද ඒ ඉල්ලීම්.ඔහු මගෙන් ඉල්ලුවා කරුණු 4 ක්. පළමුවැන්න තමයි ලිස්බන් වල පැවති තරගය දිනන්න කියන එක. මම එයින් රන් පදක්කම ගත්තා. දෙවැන්න ආසියාතික පදක්කමක් ගන්න කිව්වා. මම ආසියානු තරගාවලියේ රිදී පදක්කම ගත්තා. දැන් මම ආසියාවේ දෙවැනියා. සාග් දිනන්න කිව්වා. මේ සැරේ මම රන් පදක්කම දිනුවා. මෙතෙක් මීටර් 1500 ඉසව්වට රන් පදක්කමක් දිනලා නෑ. හතරවැනි ඉල්ලීම තමයි 2012 ඔලිම්පික් යන්න කිව්වා. ඒ අනුව මගේ මීළඟ ඉලක්කය තමයි 2010 නොවැම්බර් චීනයේ ගුවැන්ෂු වල පැවැත්වෙන ආසියානු තරගාවලියේදී මගේ තැන ආරක්‍ෂා කරගන්න එක. ඊළඟට 2012 ඔලිම්පික් තරගාවලිය නියෝජනය කරන එක.ඉඳුනිල් වීරරත්නඡායාරූපය – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022120</link>
    <topic>ප්‍රවීණයන්ගේ මලල ක්‍රීඩා උලෙළේ දී</topic>
    <author/>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිඉන්දීය ප්‍රවීණයන්ගේ මලල ක්‍රීඩා සංගමය සංවිධානය කළ, මහාරාෂ්ඨ ප්‍රාන්තයේ පූජ්‍යෝ නගරයේ ශිවචක්‍රපති ක්‍රීඩාංගණයේ පැවැති ප්‍රථම ජාත්‍යන්තර ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක් හිමිවිය.මෙම පදක්කම් 11 ට රන් පදක්කමක්, රිදී පදක්කම් 06 ක් හා ලෝකඩ පදක්කම් 4 ක් ඇතුළත් වෙයි. උදුලා පීරිස් මීටර් 200 දිවීම රිදී පදක්කමක් හා මීටර් 100 කඩුලු පැනීම ලෝකඩ පදක්කමක් ද, සිඩ්නි බර්නාඩ් රත්නායක මීටර් 5000 ඇවිදීමේ තරගයෙන් 10 වැනි ස්ථානයට හිමි ලෝකඩ පදක්කම ද ජේ. ඒ. ග්‍යාම් කුමාර මීටර් 800 දිවීම රිදී පදක්කමක් ද, ඒ සුදසිංහ මීටර් 110 කඩුලු පැනීම රිදී පදක්කමක් ද, මීටර් 400 කඩුලු පැනීම ලෝකඩ පදක්කමක් ද, ජේ. ඒ වීරසූරිය මීටර් 5000 ඇවිදීම රන් පදක්කමක් ද, ඩී. කේ. ජේ. පී. නාමසිරි මීටර් 400 දිවීම රිදී පදක්කමක් හා මීටර් 200 දිවීම ලෝකඩ පදක්කමක් ද එස්. සුබසිංහ මීටර් 200 දිවීම රිදී පදක්කමක් හා මීටර් 400 දිවීම රිදී පදක්කමක් ද දිනාගෙන තිබේ.ශ්‍රී ලංකා ප්‍රවීණයන්ගේ මලල ක්‍රීඩා සංගමයේ සභාපති සහ ලෝක ප්‍රවීණයන්ගේ මලල ක්‍රීඩා සංගමයේ සාමාජික පී. එච්. ඩී. වෛද්‍යතිලක මහතා ක්‍රීඩා උත්සවයේ ප්‍රධාන ආරාධිත අමුත්තා ලෙස පිළිගැනුණි.ශ්‍රී ලංකාව නියෝජනය කළ මලල ක්‍රීඩා කණ්ඩායම වමේ සිට උදුලා පීරිස්, සිඩ්නි රත්නායක, ජේ. ඒ. ශ්‍යාම් කුමාර, පී. එච්. ඩී. වෛද්‍යතිලක, ඒ. සුදුසිංහ, ඒ. ජේ. වීරසූරිය සහ ඩී. කේ. ජේ. පී. නාමසිරි මහත්ම මහත්මීන්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022121</link>
    <topic>මම හිත හදාගෙන ඉවරයි</topic>
    <author/>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිගමේ ප්‍රභූ පවුලක එකම දරුවා වූ මහේෂ් ඔවුනගේ වතුවල වැඩ කරමින් ජීවත් වූ දුප්පත් පවුලක යුවතියක වූ මුතු සමඟ සබඳතාවක් ඇති කර ගනී.රූමත් අවිහිංසක මුතූ මහේෂ්ට පණ සේ ආදරය කළ අතර මේ නිසා ම මහේෂ් අතින් මුතූ අනාථ වෙයි. මහේෂ්ගේ මව සහ පියා මෙය දැනගත් පසු එංගලන්තයේ වෙසෙන තම නැගණිය ළඟට මහේෂ් යැවීමට කටයුතු කළ පියා මුතුට බිහිවුණු දරුවා සඟවා තැබීමට කටයුතු කර මුතූ සුරංගට විවාහ කර දෙයි. එංගලන්තයේ වෙසෙන තම නැන්දණිය ළඟට ගිය මහේෂ්ට එහිදී තම ඇවැස්ස නෑනණ්ඩිය වන අර්මිලා මුණ ගැහෙන අතර ඇගේ රූප ශෝබාවත් හැසිරීමත් නිසා මුතු අමතක කර දමයි. ඉන්පසු අර්මිලා සමඟ සබඳතාවක් ඇති කර ගන්නා මහේෂ් යළි ලංකාවට එන්නේ අර්මිලා හා විවාහවීමෙන් අට වසරකට පසුව ය. ටික දිනකින් මොවුනට මුතූ සහ සුරංග මුණ ගැසෙන අතර මුතූ සහ සුරංග කෙරෙහි පැහැදෙන අර්මිලා මහේෂ්ගේ විරෝධතාව මැද ඔවුන් හා ළඟින් ඇසුරු කරයි. එහිදී මහේෂ්ට දාව මුතූට ඉපදුණු දරුවා පිළිබඳ රහස දැනගන්නා අර්මිලා ඒ පිළිබඳව විමසමින් මහේෂ් හා දබර කරගනී.ප්‍රශ්නාර්ථයෙන් හා පුදුමයෙන් සිටි මුතූට කිසිවක් හරිහැටි විසඳා ගැනීමට නොහැකි වූ බව දෙමහල්ලෝ වහා වටහා ගත්හ. චිත්‍රා මුතූගේ සුරත දැඩිව අල්ලාගෙන මිත්‍රශීලී බවක් දැක්වූවාය.”ඒ මුතූගේ බබා...”ඈ හැකිතරම් ළෙන්ගතුව මුතූට පහදා දෙන්නට උත්සාහ දැරුවාය.සට සට ගා නොකඩවා කඩා හැලෙන කඳුළුවලින් උතුරන දරු සෙනෙහස හැඳින ගත්තද සියලුදෙනාම ඊළඟට මුතූ කුමක් කරාවිද කෙසේ හැසිරේදැයි නොදැන සිටියහ.”නෝනා... ඇත්තටම ඒ මගෙ දරුවද? ඇත්තටම ඒ මගෙ පුතාද?...”මුතූ මුව තදවන සේ ඔසරිපොටින් වසා ගත්තාය. සුරංග ඇගේ උරහිසට බර වන සේ සුරත තබා සුරක්ෂිත බව සහතික කළේය.”අයියේ දැන්වත් මුතූට ඇත්ත කියල දෙන්න””ඔව් ඒ මුතූගේ දරුව තමයි. මං එදා කිව්ව මතකද? අනාථ කඳවුරේ හැටි? මේක අනාථ කඳවුරක් නෙවෙයි... ලංකාවේ පළමු පන්තියේ ධනවතුන්ගෙ ළමයි ඉගෙන ගන්න පාසලක් තේරුණාද?””මුතූට දැන් තේරෙනවා නේද ලොකු මහත්තය කිව්ව විදිහට දරුවට කරල තියෙන්නේ හොඳක් බව...”කුසුමලතාද මුතූට කීවේ තහවුරු වී යන ලෙසය. එහෙත් අසරණ මුතූ මවක, යන හැඟීම ඒ වචන වලින් කියැවුණේ නැත. වැදූ මව ඇයය. දස මසක් කුස දරා සිටියේත් ඇයය. අනේක වේදනා විඳ මෙලොවට දරුවා බිහි කළේ ද ඇයය.මුතූ දෙඅත්වලින් මුහුණ වසා ගත්තේ දරු දුක ඉවසා ගත නොහැකිවය.අර්මිලාට මොහොතකටවත් සිඟිති මුහුණ අත්හැරීමට සිත්වූයේ නැත. ඇය දරුවා ඉදිරියේ දණගසා රෝස මලක් වන් මුහුණට ඇගේ මුහුණ තද කරගෙන සිටියාය.මහේෂ් යළි ඔහුගේ ගෙල වටා සුරත යවා ඒ මුහුණ... දෙතොල.. ඇස් හොඳින් පිරික්සා බැලුවේය.. මුතූ? ඇගේ දීප්තිමත් විසල් දෙනෙත් අක් බමරු කෙහෙරැලි?”අර්මි...”ඔහු බිඳුණු හඩින් අර්මිලා නැගිටුවා ගත්තේය. ඇගේ සිප වැළඳ ගැනීම්වලින් හෙම්බත් වූ දරුවා නොසන්සුන්ව බලා සිටියේය. මහේෂ් නැගී සිටියේ ඊළඟට කළ යුතු හා විය යුත්තට මුහුණ දීමටය.අර්මිලාගෙන් බිදුණු දරුවා පිම්මේ දිව ගියේ හපන්ගම මහතා හා බිරිය වෙතය. කුසුමලතා ඔහු සිප තුරුළුකර ගත්තාය.”ඩැඩයි... මමියි හරි ස්වීට් ආත්තම්මා... එයාල ආයෙත් ඉන්ග්ලන්ඩ් යනවද... මාවත් එක්කගෙන යනවද?”ඒ සුරතල් වදන් මුතූට ඇසුණේ අමා බිඳු ලෙසය. තම කුසෙන් වැදුවද ඔහුගේ පෙනුම ඇයව පසුබට කළේය. ඔහුට තමා හඳුනා ගන්නට කිසිදු ක්‍රමයක් නැත. ඔහු තමාට අයිති නැති වස්තුවක් වූයේ කෙසේද?සුරංග හා තමන් මෙහෙකරුවන්ට වඩා වෙනස් වන්නේ කුමකින්ද? මුතූට යාන්තමින් වත් මතකයට නංවා ගත හැකිවන්නේ බිළිඳු පුතුගේ රෝස පැහැති මුව මඬල පමණකි.සතියක් වැනි සුළු කාලයකදි ඔහුගේ හැඩරුව හොඳින් මතකයේ තැන්පත් නොවීම ගැන මුතූ පුදුමයට පත්වූයේ නැත.”මගේ පුතා?”සුරංගගේ අත මිරිකාගෙන මිමිණුවද පුතුගේ අතින්වත් ඇල්ලීමට ඇය බිය විය. කුමාරයෙක් ලෙස පෙනෙන තමාගේ දරුවා, තම කුසය නිවහනක් කර ගත්තා පමණි.”මුතූ... ඒ ඔයාගේ බබා”අර්මිලා මුතූ වෙත පැමිණියේ දැඩි අනුකම්පාවකින්ය. නාමිකව පමණක් මවක වී ඇය විඳින කායික හා මානසික වේදනාව සුළු පටු නොවන බව අර්මිලා තේරුම් ගත්තේ අද නොවේ.”මුතූ මේ බබා... ඔයාගෙ පුතා...?”යළි අර්මිලා මුතූට පහත් හ¼ඩින් කීවේ දරුවාට නොඇසෙන්නටය.”නෝනා... අනේ නෝනා මං කවුද කියල කියන්නෙපා.. මගෙ පුතා රාජ කුමාරයෙක් වගේ.. මට ඒ ඇති”මුතූ හඬමින් ඉවතට හැරුණේ් අන් අයට නොපෙනෙන්නටය.”ඔයා... පුතාට ආදරය කරන්න. තුරුළු කරගෙන ඕන තරම් කිස් කරන්න මුතූ...””මමා...”ඔහු යළි අර්මිලාගේ අත අල්ලා ගත්තාය.”මේ කවුද මමා...?” ඇයි එයා අඬන්නේ? ඔහුට ඉංගී‍්‍රසි බස හොඳට හුරු බව සුරංග වටහා ගත්තේය.”ම.. ම මම බේබිව පුංචි කාලේ බලාගත්තා” මුතූ ඉවසාගත නොහැකිව ඔහු වැළඳ වඩාගෙන ළයට තුරුළුකර ගත්තාය.ඒ සුවඳ තමාගේ බව මුතූ හඳුනා ගත්තාය.අත හරින්නට බැරි තරම් වේදනාවක් ඇති වුවද දැන් තමාට කළ හැකි වන්නේ පුතුගේ අනාගතය වෙනුවෙන් සියල්ල ඉවසා දරා ගැනීම බව ඕ අවබෝධ කර ගත්තාය.”ඇති ඇති මුතූ දැන් ඔය මදැයි... බේබිත් බයවෙයි..”කුසුමලතා වහා කීවේ දරුවා පිළිබඳ ආශාවක් ඇතිවීම වළක්වාලීමටය.”බේබි...?”මුතූ පුතුගේ සිරස සිප ගත්තේ මියෙන තුරාවට සෑහෙන්න ළය පුරා ඒ පුසුඹ පුරවාගන්නටය.අනතුරුව දරුවා මහත් ලෝබ කමකින් බිම තබා ඇඳුම සකස් කර ඔහු දෙස බලා සිටියේ රැජිනක සේ ආඩම්බර හැඟීමකිනි. මේ අසරණ දුප්පත් කෙල්ලගේ කුසින් වැදූ අසරණ දරුවා අද කුමර වෙස් ගෙන ඇත. ඔහුගේ සිඟිති මුහුණ බේබි මහත්තයාගේම බව ඇය නිගමනය කළාය. යළි ඒ ළපටි අත පය පහස විඳින්නට ආශා ඉපදුණද තම පුතා බලා සිටින්නේ නොපහන් බවින් බව ඇය දුටුවාය.මහේෂ් මේ සියල්ල විඳ දරා ගනු නොහැකි තැන වාහනය තෙක් ගමන් කළේ හදවතින් හඬා වැලපෙමින්ය. මුතු කෙරෙහි අනුකම්පාවක් පමණක් ඉතිරිව, ඒ ආදරය අර්මිලා සොරාගෙන ඇති බව ඔහුට පසක් විය.තම පුතා මුතූගේ කුසයෙන් ඉපදීම ඔහුට දරා ගැනීමට නොහැකි වූයේ දැන්ය. පුතා ඇස් දෙකෙන් දුටුවාටත් පසුවය. එතෙක් දැකීමේ ආශාව මිස මේ තරම් සෙනෙහසක් ඉපදුණේ නැත. එසේ වූවා නම් අද අර්මිලා වෙනුවට ඔහු ළඟ සිටින්නේ මුතූ නොවේද? යොවුන් වියේ හිතුවක්කාර ආදර කැක්කුම්වල අවසානය මෙසේ අවාසනාවන්ත ලෙස නිමාවේ යැයි එදා මහේෂ්ට යන්තමින් හෝ දැනුණේ නැත. මුතූ® අනාථ වන බවත් ඇයට දරුවකු ලැබුණ විට ඇයට අත්වන ඉරණම පිළිබඳවත් නොසිතූ තමා මොන තරම් නරුමයෙක්ද?”ඔයා හරි නෝටි...”දරුවා මුතූට ඇඟිල්ල දිගු කළාය. කඳුළු වළකමින් මුතූ කළේ ඒ සුරතල් මුව දෙස බලා සිටීම පමණි.”එපා ඩාලිං... එහෙම කියන්න එපා.. ඒ ඔයාට ආදරේටනේ. ඒ තමයි මුතූ ආන්ටි... ඔයා එයාට ගොඩක් ආදරය වෙන්න ඕනේ...”අර්මිලාද සිය දෙනෙතට නැගුණ කඳුළු පිසදා ගත්තාය. හිනැහී සියලු අභියෝගයනට මුහුණ දුන්නද අසරණ මවගේ හදවතේ දෝරේ ගලන වේදනාව අර්මිලාට රහසක් නොවීය.”උඹට පුළුවන්ද මුතූ, බේබිට සැප දෙන්න? එයා හොඳට ඉගෙන ගෙන මුතූ බලන්ඩ ඒවි”කුසුමලතාගේ කට හඬද අනුකම්පාවෙන් බරවී ඇත.”මුතූ...”අර්මිලාගේ දයාබර කට හඬ ඇසුණද මුතූ මේ මොහොතේ ජීවිතය පිළිබඳව හා එයට මුහුණ දෙන අන්දම ගැන විශාල අත්දැකීමකට සූදානම් වෙමින් සිටියාය.තවත් කිසිම දිනක බේබි මහත්තයා හෝ දරුවා පිළිබඳව වගකීමකින් කතා කිරීමට තමාට අයිතියක් නොමැති බව පමණක් නොව සුදුසුකමක්ද නොමැති බව ක්‍රමයෙන් ඇයට දැනී හැඟෙමින් තිබුණි. යුවතියකව පැතූ සියලුම ප්‍රාර්ථනා අදින් අවසන් වනු ඇත. රෑ නින්දෙන් පවා ‘බේබි මහත්තයා’ හා ප්‍රේමයෙන් සිටි අවදිය දුටු කාලයද අවසන් වනු ඇත. මේ තරම් කැපවීමක් හා පරිත්‍යාගයක් කළ තමාගේ ආදරය ඔහුට එපා වීමට තරම්, පිදු සෙනෙහසේ වටිනාකමක් නොතිබුණිද?”මගේ හිතේ නෝනල ගැන තරහක් නෑ.. මේ සැප සම්පත් මං කොහෙන් දෙන්ඩද නෝනා? ඒ ඔක්කෝටම වැඩිය මගෙ පුතා මාව අඳුරන්නෑ ම... මාව...””අඬන්නෙපා මුතූ බබා ඔයාට දෙන්න මම ලෑස්තියි.. එයා අයිති ඔයාටයි.. ඒත්?””අනේ නෑ නෝනා... මම අඬන්නේ දුකටයි සතුටටයි දෙකටම. මං හිත හදාගෙන ඉවරයි..””මං මුතූට වුණ එක පොරොන්දුවක් ඉටු කළා... තවත් පොරොන්දුවක් වෙනවා””අපි යන්න පිටත්වෙමු...”සමුගැනීම් මැද හැමදෙනාම රථයට ගොඩවූහ. “සොනේෂ් අරවින්ද හපන්ගම” ඉදිරිපස අසුනේ අර්මිලාගේ උණුසුමේ නිදි සුව ලබා ඇත. මහේෂ් රථය පැදවූයේ ඉතා කල්පනාකාරීවය.තම බිරියගේ ඇකයේ නිදන ‘සොනේෂ්’ තම ජීවිතයට නව අර්ථකථනයක් දී ඇත. තමා දැන් පියෙකි. වසර අටකට පෙර පුතා බිහි වුවද ඔහු පිය පදවි උරුම කරගත්තේ පුතා දෑසින් දුටු මොහොතේය. ඔහු එතරම්ම තමාට සමීපය.මේ ගමන මුතූ සමඟ යන්නට යෙදුණා නම් මීට වඩා බලවත් සතුටක් හා තෘප්තියක් සිතේ ලැගුම් ගනීවිද? මහේෂ් අර්මිලා දෙස බැලුවේ යමක් තේරුම් ගන්නට. ඇගේ සුන්දර දෙනෙත් තමා වෙත දැල්වී ඇත්තේ සෙනෙහසින් හා නිවුණ හැඟීමෙන්ය.ආත්මයක් පාසා තමා ප්‍රාර්ථනා කරන්නට ඇත්තේ මුතූගේ ආදරය නොවන බව මහේෂ් ඒ දෑස් දෙස බලා තීරණය කළේය.  අවසන් කොටස ලබන සතියේ...</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=av10022122</link>
    <topic>ආදරය කරනවට වඩා ලබන්න කැමැතියි</topic>
    <author>හේමාලි විඡේරත්න</author>
    <content>පහසුවෙන් සුව කළ හැකි පාදවල නහර ගැටගැසීම Varicose Veinsආශා බෝස්ලේටත් හරිහරන්ටත් ගී ලියූ නිලාර්නිසල වූ ස්වර්ණ තෙලි තුඩ සුසිල් ප්‍රේමරත්නපිච්චර් පිස්සාකට්රිනා ‘කට්රීනා’ට පෙම් බඳීශාහිඩ් ගැන කරීනාගේ උනන්දුවනළු නිළියන් පහළොවයි ප්‍රේක්ෂකයන් දහ දෙනයි ඉතිං නාට්‍ය කරලා වැඩක් තියෙනවද?පිස්සු හැදෙන සඳඔබේ ආදරය දිනූ දෙරණ ඩ්‍රීම් ස්ටාර් අවසන් නව දෙනාරාජ් කපූර්ගේ මිත්‍රත්වයෙන් බිහිවුණු ‘සංදේශය’‘සංදේශයට’ ලැබුණු මුදලින් අයියාට අත් ඔරලෝසුවක් අරන් දුන්නා‘සංදේශයේ’ පිටපතක් චෙක් ජන රජයේ තිබෙනවා එහෙත් එය ගෙන්වීමට උනන්දුවක් නෑබෝම්බ තුනකින් පිපිරවූ පෘතුගීසි බලකොටුවඅනුස්මරණයක් නැති ලේඛකයා‘අපි ඔයාට ආදරෙයි ඩැඩී’ ජැක්සන්ගේ දරුවෝ පළමුවරට සමාජය හමුවට එතිමෙවර ජාතික නිදහස් උළෙලේ තේමා ගීය ලියූ කොඩිකාරගොඩ සුනීත හිමිහේමමාලා-දන්ත කුමරු ගොඩබට ලංකා පටුන2012 ඔලිම්පික් මගේ සිහිනයයිඉන්ටර්නෙට් ජෝක්ස්ප්‍රවීණයන්ගේ මලල ක්‍රීඩා උලෙළේ දී ශ්‍රී ලංකාවට පදක්කම් 11 ක්මම හිත හදාගෙන ඉවරයි (රසදුන නව කථාව)ආදරය කරනවට වඩා ලබන්න කැමැතියිමුතු තරංගාඇය රංගනයට, නර්තනයට මෙන්ම ගායනයට ද එකසේ දක්ෂතාවයක් දක්වන බව මේ වනවිටත් ශ්‍රී ලාංකේය ප්‍රේක්ෂක සමූහයා ඉදිරියේ ඔප්පු කර හමාරය. පසුගිය දිනවල ස්වර්ණවාහිනී මෙගා ස්ටාර් වැඩ සටහන නැරඹුවා නම් ඇගේ ගායන හැකියාව කෙතෙක්දැයි ඔබ සැමට ද අවබෝධ වනු ඇත. රංගනයට ඔබින අපූරු රූපකායකුත් ගායනයට ඔබින රිද්මයානුකූ®ල කටහඬකුත් හිමිව උපන් ඇය මුතු තරංගාය.මුතු මේ දවස්වල සම්බන්ධවෙලා ඉන්න අලුත් වැඩ කටයුතු මොනවද?සංගීත ප්‍රසංග කීපයකට සහභාගි වෙන්න පිටරට සංචාර කිහිපයකට ආරාධනා ලැබිලා තිබෙනවා. කුවේට් සහ සයිප්‍රස් ප්‍රසංග කිහිපයකටම සහභාගිවෙලා පසුගිය සතියේත් පැමිණියේ. ඒත් එක්කම මේ දවස්වල විකාශය වන ‘රිදී තාරකා’ ටෙලි නාට්‍යයටත්, ස්වර්ණවාහිනියේ මෙගා ස්ටාර් වැඩසටහනටත් සම්බන්ධවෙලා ඉන්නවා.‘රිදී තාරකා’ ටෙලි නාට්‍යයේ චරිතය ගැන කිව්වොත්?අම්මත් එක්ක තනියම ජීවත්වන, සාමාන්‍යයෙන් බොහෝ කල්පනාකාරීව වැඩ කරන තරුණියකගේ චරිතයක් තමයි රිදී තාරකා ටෙලි නාට්‍යයේ මම රඟපාන්නේ. වසූදා ටෙලි නාට්‍යයෙන් පස්සෙ මම දීර්ඝ ටෙලි නාට්‍යවල රඟපෑවේ නෑ. මේ ටෙලිනාට්‍යයට මම සම්බන්ධ වුණේ දමිතා අක්කාගේ විශේෂ ඉල්ලීමකට.මේ දිනවල තිරගත වන ‘සුදු හංසි’ චිත්‍රපටයේත් ඔබ රඟපානව නේද?ඔව්. ‘සුදු හංසි’ මගේ හතරවැනි චිත්‍රපටය. මේ වෙනකොට මම චිත්‍රපට 6ක් කරල තිබෙනවා. සුදු හංසි චිත්‍රපටයේ මම රඟපාන්නේ ගමක ජීවත්වෙන ගැමි තරුණියකගේ චරිතයක්. චිත්‍රපටයේ හැටියට අර්ජුන් කමලනාත් ගේ් ගමේ පෙම්වතියගේ චරිතය.මේ චිත්‍රපටය අධ්‍යක්ෂණය කළේ සෆ්රාස් ඔහුත් සමඟ මම වසූදා ටෙලිනාට්‍යයේත් වැඩ කළා. සෆ්රාස් කියන්නේ මේ ක්ෂේත්‍රය පිළිබඳ ඉතාම හොඳ දැනුමක් තිබෙන මාධ්‍යය හොඳට හසුරුවන්න දන්න කෙනෙක්. එයත් එක්ක වැඩ කරන්න හරිම පහසුයි. ඒ වගේම ඔහුගේ දක්ෂතා දිහා බැලුවම ඔහුට මීට වඩා ලොකු දෙයක් කරන්න පුළුවන් කියලා මට හිතෙනවා.සිනමාවෙදි ඔබට සැලකිය යුතු ගමනක් යන්න ඉඩක් ලැබුණේ නෑ නේද?මේ වෙනකොටත් මම කරල තියෙන්නේ චිත්‍රපට හයයි. ඊට පස්සෙ මට අවස්ථා කිහිපයක්ම ලැබුණා. නමුත් ඒවා Comedy චිත්‍රපට. ඒ ගණයේ චිත්‍රපටවලට මගේ එතරම් මනාපයක් නෑ. ඒ නිසා මම බාර ගත්තේ නෑ.ඇත්තටම ඔබට සිනමා නිළියක් වෙන්න හීනයක් නැත්ද?මගේ ජීවිතේ හීන නෑ. මම කලාවට ආවෙත් අහම්බෙන්. විශේෂයෙන් මගේ තාත්තගේ උනන්දුවට. මගේ ජීවිතේ ඉදිරියේදී මට ලැබෙන දේ උපරිමයෙන් කිරීම තමයි ප්‍රධාන වෙන්නේ.මේ දිනවල විකාශය වන ‘මෙගා ස්ටාර්’ හරහා ගායිකාවක් විදියට ඔබ ලොකු ජන ප්‍රසාදයක් දිනාගනිමින් ඉන්නව නේද?ඇත්තටම මගේ ගායන හැකියාව පෙන්වන්න මේක මට ලොකු අවස්ථාවක්. ස්වර්ණවාහිනිය මට මේ ආරාධනාව කළේ මම ගායනය හදාරා තිබෙන නිසයි. සංගීත අංශයෙන් ප්‍රථමා විභාගයට පෙනී සිටින්න තියෙද්දී මට නාට්‍යයක් ලැබිලා ඒකට ගියායින් ඒ අවස්ථාව මඟ ඇරුණා. මම ගායනය හැදෑරුවේ පී.වී.නන්දසිරි ගුරු පියාණන්ගෙන්. එතුමා මට ගොඩාක් උදව් කරපු පියෙක් වගේ කෙනෙක්.සමහර අවස්ථාවල මගේ අමාරුකම් දැනගෙන මගෙන් සල්ලි ගන්නෙ නැතුව උගන්වපු අවස්ථාත් තිබුණා. එතුමාගේ අභාවයත් එක්කම මගේ සංගීත ඉගෙනුමත් නතර වුණා. මේ ගායන හැකියාව මට මගේ පවුලෙන්ම උරුම වුණු දෙයක් ද කොහෙද. මගේ අම්මටයි තාත්තටයිත් හොඳට සින්දු කියන්න පුළුවන්.ඔබේ බලාපොරොත්තුවක් තියෙනවද මෙගා ස්ටාර් ජයග්‍රහණය කරන්න?ඒක ඉතින් දෙවියන් අතේ තියන වැඩක්. ජයග්‍රහණය කරන්න උත්සාහ කරනවට වඩා මම කරන්නේ ගීතය හොඳින් ගායනා කිරීමට උත්සාහ කිරීමයි. මේ තරගයට සහභාගිවෙලා ඉන්න හැමෝම අපි එකට ක්ෂේත්‍රයේ ඉන්න අය. ඒ නිසා කවුරු දිනුවත් මට සතුටුවෙන්න පුළුවන්.ඔබව දැකගන්න පුළුවන් ඉදිරි නිර්මාණ මොනවාද?’සුභා’ සහ ‘ගාමණී’ කියන චිත්‍රපට දෙකට පසුගිය කාලේ සම්බන්ධ වුණා. ටෙලි නාට්‍ය නම් 7-8ක් ම තිබෙනවා ඉදිරියේදී විකාශය වෙන්න.ආදරය ගැන ඔබට මොනවද දැනෙන්නේ?මම ආදරය කරනවට වඩා මට ආදරය කරන ආදරයක් ලැබෙනවට මම කැමතියි. අනාගතේ ඒ ආදරේ මට ලැබෙයි.  155/1/ඒ, ඉහළ කරගහමුණ, කඩවත ඇගේ ලිපිනයයි.හේමාලි විඡේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ay1002211</link>
    <topic>විශ්‍රාම ගිය දා ලැබුණු මුළු තෑගි මුදලම සරසවියට තේරුණු සිසුන්ගේ ආධාරෙට දුන්නා</topic>
    <author>සාගරිකා දිසානායක ජයසිංහ</author>
    <content>විශ්‍රාම ගිය දා ලැබුණු මුළු තෑගි මුදලම සරසවියට තේරුණු සිසුන්ගේ ආධාරෙට දුන්නාමේ යන්නේ ඉසුරු පිරි අනාගතයටයිකුරුවිට - යටියන්තොට මැදි මහ විදුහල් හිටපු විදුහල්පති සිරිල් චන්ද්‍රසේකර ගුණවර්ධනමෙවර අපේ කතා නායකයා රත්නපුර කලවාන මහා විද්‍යාලය, බළංගොඩ මහවලතැන්නේ වැලිගෙපොල මහා විද්‍යාලය කුරුවිට මධ්‍ය මහා විද්‍යාලය හා යටියන්තොට මධ්‍ය මහා විද්‍යාලය ඇතුළු විදුහල් රැසක විදුහල්පතිවරයා වූ ප්‍රවීණ පරිවර්තකයකු වන සිරිල් චන්ද්‍රසේකර ගුණවර්ධනයි. විදුහල්පති සේවයෙන් විශ්‍රාම ලබා බුලත්කොහුපිටියේ සිය නිවසේ විවේකීව ගත කරන ගුණවර්ධන මහතා දැන් පූර්ණකාලීනව යොමුවෙලා ඉන්නෙ සාහිත්‍ය නිර්මාණ පරිවර්තන කාර්යයටයි.දිසානායක ආරච්චිලාගේ සිරිල් චන්ද්‍රසේකර ගුණවර්ධන ළදරුවා මෙලොව එළිය දුටුවේ එක්දාස් නවසිය තිස් අටේ සැප්තැම්බර් මාසෙ විසි හතර වැනිදා කුරුණෑගල මහ රෝහලේදී. ඔහුගේ පියා කුරුණෑගල කොටවැල්ලෙ සිංහල පිරිමි පාසලේ හිටපු විදුහල්පතිවරයා වූ දිසානායක ආරච්චිලාගේ ගුණවර්ධන. අම්මා පුංචි නෝනා ගුණවර්ධන. ඈ කොටවැල්ලෙ සිංහල ගැහැනු පාසලේ විදුහල්පතිනිය ලෙස සේවය කළා.සිරිල් පවුලෙ දෙවැනි පුතා. ඔහුට වැඩිමල් අයියා. බාල නංගි. සිරිල් ඉපැදිලා ටික කාලෙකින්ම අම්මටයි තාත්තටයි මාරුවීමක් ලැබිලා අනුරාධපුරේ නොච්චියාගම පාසලට පත්වෙලා ගියා. පාසල් ගොඩනැගිල්ලෙම කොනේ කාමරයක් විදුහල්පති නිල නිවාසෙ විදිහට වෙන් කරලා තිබුණා. පුංචි සිරිල්ට මුලකුරු කියෙව්වේ පියා. නොච්චියාගම පාසලට ඇතුළු කළදාමයි. අනුරාධපුර පුත්තලම් පාරේ හැතැප්ම දාහතරක් ගියාම හමුවෙන නොච්චියාගම හන්දියෙම පාර අසබඩ පාසල පිහිටා තිබුණා.පුංචි කඩවීදියේ කොනක ඩිස්පැන්සරිය. ගමේ සිංහල අය වගේම දෙමළ මුස්ලිම් ජනතාවත් සම සමව හිටියා. හැමෝම බොහෝම සමගියෙන් සතුටින් කාලේ ගෙව්වා. පාසල් වත්තෙ කෙළවරෙන් මහ කැලෑව ආරම්භ වුණා. ගමේ වැඩි දෙනෙක් කළේ හේන් ගොවිතැන. දිසානායක විදුහල්පතිතුමාත් කැලෑව එළි කරලා හේන් ගොවිතැන් කළා. ඒ පාසලෙන් පස්සෙ. නිවාඩු කාලෙට. සිරිල් ලත් වගා වැඩට උදව් වුණා.නොච්චියාගම පොල් හිඟයි. පාසල් වත්තෙ පළමු වතාවට පොල් පැළ කීපයක් හිටෙව්වෙ ඔහුගේ පියා. පහේ පන්තියට යනකල් සිරිල් ගියේ නොච්චියාගම පාසලට. ඔහුගේ අම්මගේ ගම ගම්පහ. හොඳින් උගන්නන්නට ඕනෑ නිසා මවුපියො ඔහු ගම්පහ අම්මගෙ මහ ගෙදර නතර කළා. ඒ යුද්දේ කාලේ’ කොළඹ තිබුණු පාසල් ගමට ගෙන ගිය කාලෙ. ආනන්ද කොලීජියෙ ශාඛාවක් ඇරියා ගම්පහ. ගම්පහ ආනන්ද ශාඛාවට සිරිල්ව ඇතුල් කළා. නංගිත් ඔහු සමග ගම්පහට ආවා.අවුරුදු එක හමාරක් විතර ඉගෙන ගන්න කොට ගම්පහ බ්‍්‍රන්ඩියමුල්ල පන්සලේ නායක හාමුදුරුවො පියාට යෝජනා කළා සිරිල් ගම්පහ සීනියර් කොලේජ් එකට ඇතුල් කරලා ඉංගී‍්‍රසි උගන්නමු කියලා. ඒ අනුව ඔහු ඇතුල් වුණා ගම්පහ සීනියර් කොලේජ් (දැන් ගම්පහ බණ්ඩාරනායක මහ විද්‍යාලෙ) එකට. ගම්පහ පාසලේදී ඉංගී‍්‍රසියෙන් වැඩ කරන්න සිරිල්ට පහසු වුණේ මුල ඉඳලම ඉංගී‍්‍රසි ඉගෙනගන්න ලොකු ඇල්මක් තිබුණි නිසා. ඒ වගේම ඉංගී‍්‍රසි උගන්වාපු කර්නල් නිලමේ ගුරුතුමා නිසා. ඔහු ශිෂ්‍යයන්ගේ දස්කම් හඳුනා ගෙන ඔවුන්ට ඒවා වැඩි දියුණු කරගන්න මග පෙන්නුවා. සිරිල් බොහෝ විට නිලමෙ ගුරුතුමා ආදර්ශෙට ගත්තා. ඒ වගේම හිටපු විදුහල්පති ජේ. මුණසිංහ ගුරුතුමාත් සිරිල්ට ආදර්ශ සැපැයූ චරිතයක්.ගම්පහ සීනියර් කොලෙජ් එකේදි ඔහු ක්‍රීඩාවටත් දස්කම් පෑවා. පාසල් මිතුරන් ඔහුට ආදරේට ‘බුරුසුවා’ කිව්වේ ඔහුගේ කොණ්ඩෙ බුරුසුවක කෙඳි වගේ සෘජුව නැගී සිටි නිසයි. පිට පිට මීටර් 400 ශූරතාව දිනාගත් සිරිල් පාසලේ වොලිබෝල් කණ්ඩායමේ නායකයා. ඒ වගේම වර්ණලාභී ශිෂ්‍ය භටයෙක්.1956 දී ඔහු ජ්‍යෙෂ්ඨය සමත් වෙලා රුවන්වැල්ල මධ්‍ය මහා විද්‍යාලෙට ආවේ දෙමව්පියො කෑගල්ල පැත්තට මාරුවෙලා ආ නිසයි. රුවන්වැල්ල මධ්‍ය මහා විද්‍යාලෙ උසස් පෙළ විද්‍යා විෂයයන් උගන්වාපු සී. රාජදොරේ ගුරුතුමාත් සිරිල් ගෙ ජීවිතේ හැඩගසා ගන්න බොහෝ උපකාරී වූ ගුරුවරයෙක්.“විද්‍යෝදය සහ විද්‍යාලංකාර මණ්ඩප ආරම්භ කළ කාලේ වෙන වෙනම ඇතුළත් වීමේ විභාග පැවැත්වුණා. සිරිල් උසස් පෙළ සමත් වෙලා මේ විභාගවලටත් පෙනී සිටියා. පෙනී හිටපු විභාගවලින් විද්‍යෝදය විශ්ව විද්‍යාලෙ ප්‍රතිඵල කලින් පිට වුණා. 1960 දී ඔහු විද්‍යෝදය විශ්ව විද්‍යාලෙට ඇතුළත් වුණා.විශ්ව විද්‍යාලෙදි ඔහු ඉංගී‍්‍රසි සාහිත්‍ය තෝරා ගත්තා. වැලිවිටියේ සෝරත හාමුදුරුවන්ගෙන් පුරා විද්‍යාව ඉගෙන ගත්තා. මහාචාර්ය සද්ධාමංගල කරුණාරත්න, අභය ආරියසිංහ, ලීලාරත්න කල්දේරා වැනි මහාචාර්යවරු ඔහුගේ ගුරුවරු. 1964 දී විශ්ව විද්‍යාලෙන් පිටවෙලා පළමු පත්වීම ලැබුණේ කලවානේ මහා විද්‍යාලෙට. ඒ පාසල බොහොම දුෂ්කර වුණත් සිරිල් ගියදා පටන්ම උසස් පෙළ පන්තිවලට ලංකා ඉතිහාසය හා ඉන්දීය ඉතිහාසය ඉගැන්නුවා. පාසලෙන් පසුවත් නොමිලේම ළමයින්ට ඉගැන්නුවා. පළමු අවුරුද්දෙම කලවාන මහා විද්‍යාලෙන් උසස් පෙළ සමත්වූ සිසුන් විශ්ව විද්‍යාලෙට තේරුණා.මාස තුනක් යනකොට හිටපු විදුහල්පති තුමා මාරු වෙලා ගියා. සිරිල්ට විදුහල්පතිධුරය බාර වුණා. විදුහල්පති වුණත් ඔහු ළමයින්ට ඉගැන්නුවා. “පාසලක අධ්‍යාපනය සාර්ථක වන්නට නම් විදුහල්පතිවරයා උසස් පෙළ පන්තියකට එක් විෂයයක්වත් උගන්වන්නට ඕනෑ ය” යන මතයේ ඔහු අදත් රැඳී සිටිනවා. විදුහල්පතිවරයා යටතේ ඉගෙන ගන්නා ළමයින් බයට වගේම ගෞරවේටත් හොඳින් අභිමානයෙන් යුතුව ඉගෙන ගන්නා බවයි ඔහුගේ අදහස.කලවානේ ළමයි දුප්පත්. බොහෝ දෙනා උසස් අධ්‍යාපනයට බය මුදල් අග හිඟ නිසයි. වරක් විශ්ව විද්‍යාලයට තේරුණු ශිෂ්‍යයෙක් ආර්ථික අපහසුතා නිසා රැකියාවක් සොයා යන්න හැදුවා. සිරිල් විදුහල්පතිතුමා මැදිහත් වී විශ්ව විද්‍යාලයට යන්නට ඔහුට ඉඩ පාදා දුන්නා. උසස් ලෙස අධ්‍යාපනය නිම කළ ඒ සිසුවා අද විදේශ රටක තානාපතිවරයෙක්. පාසල් ගාස්තු, විභාග ගාස්තු ගෙවා ගන්නට අපහසු වී අධ්‍යාපනය නතර කරන්නට උත්සාහ කළ සිසුන් රැසකට එතුමා අතහිත දුන්නා. වරක් එවැනි සිසුන් කිහිපදෙනකුට මුදලින් උපකාර කළ විදුහල්පතිතුමාගේ මුළු ගුරු වැටුපම ඊට වැය වී තිබුණා.වසර දෙකකට පසුව විදුහල්පතිතුමාට කිරිඇල්ල කරඳන මහා විද්‍යාලෙට මාරුවක් ලැබුණා. එතැනින් බළංගොඩ මහවලතැන්නේ වැලිගෙපොළ මහා විද්‍යාලයට පත්ව ගියා. 1970 දී කුරුවිට මධ්‍ය මහා විද්‍යාලයට පත්ව ගියා. ගිය හැම පාසලකදීම විදුහල්පතිතුමා ළමයින්ට ඉගැන්නුවා. ඔහු උගන්වාපු විෂයෙන් හැම විටම සියයට සියයක් ප්‍රතිඵල අරන් පෙන්නල ගුරු මණ්ඩලයට ආදර්ශයක් දුන්නා.ගුරුවරුන්ට ඉලක්ක දුන්නා. ඒ සපුරන ගුරුවරුන්ට ප්‍රසංශා කළා. ක්‍රීඩාවට දක්ෂ ඊට ඇලුම් කළ විදුහල්පතිතුමා පාසලේ පරිපාලනය සහ සංවර්ධනය කොටස් කර නියෝජ්‍ය විදුහල්පතිවරුන් දෙදෙනකු පත් කළා. ඒ වගකීම් ඔවුන්ට පවරා විදුහල්පතිතුමා අධ්‍යාපන හා ක්‍රීඩා අංශ භාර ගත්තා. කන්තෝරුවේ ලිපි ගොනු අතර හිරවෙලා ඉන්නවට වඩා ඔහු රුචි කළේ පන්තිකාමරයක උගන්වන්නම නැත්නම් ක්‍රීඩා පිට්ටනියේ ළමයින්ට ක්‍රීඩා පුහුණු කරවන්නට.1970 කුරුවිට මධ්‍ය මහා විද්‍යාලෙට සිරිල් ගුණවර්ධන විදුහල්පතිතුමා පත්වෙලා යනකොට 1965 දි වැඩ ඇරැඹූ ක්‍රීඩා පිටියෙ වැඩ නිම වෙමින් තිබුණා. ප්‍රදේශයේ රැකියා විරහිත තරුණ තරුණියන් වගේම වැඩ කළ හැකි වයසේ සිටි උසස්පෙළ සිසුන් ද ඇතුළු ශ්‍රම හමුදාවක් ඊට සහභාගි වුණා. 1971 – 72 වසර තුළ විද්‍යාලයට අලුතින් ගොඩනැගිල්ලක් තැනවූ විදුහල්පතිතුමා ඊට ‘ප්‍රඥාකර ශාලාව‘ යනුවෙන් නම් තැබුවා.විද්‍යාලෙට පාසල් ගීයක් රචනා කළා. සංගීත ගුරුතුමා වූ මෛත්‍රීපාල මහත්තය එක්ක එකතුවෙලා එය ගීතවත් කළා. පෙරදිග තූර්ය වාදන කණ්ඩායමක් හැදුවා. භාණ්ඩ ගත්තෙ විදුහල්පතිතුමාගේ අතේ තිබුණු මුදලින්. ඇඳුම් පැළැඳුම් පළාතේ දානපතියන්ගේ උපකාරෙන්.අතමිට හිඟපාඩු ගුරුවරුන්ට විදුහල්පතිතුමා පුද්ගලිකවම උපකාර කළේ මහා පොහොසතෙක් වෙලා නොවෙයි. ගේ දොර අවශ්‍යතා පවා දෙවැනි කොට සළකලා. වසරින් වසරේ කුරුවිට පාසලෙන් විශ්ව විද්‍යාලෙට තේරුණු ශිෂ්‍ය සංඛ්‍යාව ඉහළ ගියා. වසර හතක් ඇතුළත පාසල එහි උච්චතම ස්ථානයකට ගෙන එන්නට ගුණවර්ධන විදුහල්පතිතුමා සමත් වුණා.සිරිල් ගුණවර්ධන විදුහල්පතිතුමා විවාහ දිවියට ඇතුළත් වුණේ නවසිය හැට නවයෙදි. රුවන්වැල්ල මධ්‍ය මහා විද්‍යාලෙදි දැන හැඳින ගත් ඈ මැටිල්ඩා පෙරේරා. සිරිල්ගෙ ක්‍රීඩා කෞෂල්‍යයටත් මාහැඟි පෞරුෂත්වයටත් ඇලුම් කළ යෞවනියන් බොහෝ දෙනෙකු අතරින් ඔහුගේ අත ගන්නට වාසනාවන්ත වූ ඈ රැකියාවක් කරනවාට ඔහු කැමති වුණේ නෑ. විවාහයෙන් පසුව කුරුවිට පදිංචි වූ ඔවුන්ගේ් කුළුඳුල් දියණිය පි‍්‍රයංවදා පවුලට එක් වුණේ 1970 දි. දැන් ඈ කෑගලු බාලිකාවේ ඉංගී‍්‍රසි උප ගුරුවරියක්. 1975 දි උපන් බාලදියණිය සාකුන්තල්‍යයා දැන් රැඟුම් පාලක මණ්ඩලයේ ලේකම්වරිය ලෙස කටයුතු කරනවා.කොතරම් උසස් මෙහෙවරක් ඉටු කළත් දේශපාලනෙ ්හරහට හිටින අවස්ථා තිබෙනවා. 1977 දි ගුණවර්ධන විදුහල්පතිතුමාටත් ක්‍ෂණික මාරුවක් ලැබුණා. කලින් දවසෙ මඟුල් ගෙදරක ගිහින් පසුදා පාන්දරම පාසලට එනවිට විදුහල්පති පුටුවෙ වෙන කෙනෙක් වාඩිවෙලා. පත්වීමෙ ලිපිය පෙන්නුවා. “හොඳයි ඔබතුමා වැඩ කරන්න!” කියලා පිටවෙලා ගියා.ඇඹිලිපිටියේ කරවිල යාය විද්‍යාලෙ උපගුරු තනතුරක් ලැබුණා. දරුවො පුංචියි. ලොකු දුව රත්නපුරේ ඥාතියෙකුගේ ගෙදර නවත්වල බිරිය අත දරුවත් එක්ක කරවිල යායට ගියා. දුෂ්කර පළාතක වුණාට සුන්දර ගමක්. දුප්පත් දරු දැරියො. ගුරුවරු මදි. සිරිල් ගුරුකමට බැස්සා. සිංහල, ඉංගී‍්‍රසි, ගණිතය, ක්‍රීඩා වගේම දෙමළත් ඉගැන්නුවා. දෙමළ හෝඩි පොතක් අරගෙන ගුරුතුමා මුලින් ඉගෙන ගත්තා. පසුව ළමයින්ට ඉගැන්නුවා. ජීවිතේට නැටුම් ඉගෙනගෙන නැතත් ගුණවර්ධන ගුරුතුමාට හොඳට නටන්න පුළුවන්. ඔහු ළමයින්ට නැටුම් පුහුණු කළා. නාට්‍ය රචනා කළා. කුරුවිට හිටපු සංගීත ගුරුතුමා එක්ක ඇවිත් නතරකරගෙන සංගීතෙ යොදාගෙන තූර්යවාදන කණ්ඩායමක් හැදුවා. ඉන් පස්සෙ ඇඹිලිපිටියෙ ගංගා නිම්න සංවර්ධන මණ්ඩලේ හැම නිල උත්සවේටම කරවිලයාය පාසලේ තූර්ය වාදන කණ්ඩායම නැතුව බැරි වුණා.1980 දි රුවන්වැල්ල මධ්‍ය මහා විද්‍යාලෙ උපගුරුවරයකු ලෙස පත්වෙලා ආවා. බොහොම ඉක්මනට නියෝජ්‍ය විදුහල්පතිධුරයට පත්වුණා. රුවන්වැල්ලෙදි ශිෂ්‍ය භට කණ්ඩායම භාරව කටයුතු කළා. ඉගැන්වීමට අමතරව ක්‍රීඩා කලා කටයුතුවලට දායක වුණා.යටියන්තොට හිටපු මන්ත්‍රී වින්සන්ට් පෙරේරා මහතාගෙන් ආරාධනාවක් ලැබුණා. “උඹේ දේශපාලනෙන් මට වැඩක් නෑ. සෙන්ට්‍රල් එක බාර අරන් ඉස්කෝලෙ හදල දීපන්” ඔහු කිව්වා.සිරිල් ගුණවර්ධන ආයෙත් විදුහල්පතිධුරයට පත් වුණා. ඒ 1984 දි. යටියන්තොට මධ්‍ය මහා විද්‍යාලෙ බාර ගන්න කොට තත්ත්වය බොහොම දුර්වලයි. ළමයි 400 යි. ගුරුවරු 40 යි. ශිෂ්‍ය නායක කණ්ඩායමක් තේරුවා. උප විදුහල්පතිවරු, අංශ භාර ගුරුවරු පත් කළා. වගකීම් බාර දුන්නා. විනය නීති හැදුවේ ශිෂ්‍ය නායකයින්ගෙ ම අදහස් අරගෙන. ගුණවර්ධන විදුහල්පතිතුමා දැඩි පාලකයෙක්. දක්‍ෂ ගුරුවරයෙක්. දරුවන්ට ආදරය කළ ගුරුවරයෙක්. ඔහුගෙන් දඬුවම් ලැබූ ගෝල බාලයෝ අද ඔහුට සලකන්නෙ භක්තියෙන්.පාසලේ කනිෂ්ඨ, ජ්‍යෙෂ්ඨ, පෙරදිග හා අපරදිග යනුවෙන් තූර්ය වාදන කණ්ඩායම් හතරක් ඇති කළා. ක්‍රීඩා පුහුණුවට පුද්ගලිකවම සහභාගී වුණා. දිස්ත්‍රික්, පළාත් හා සමස්ත ලංකා තරගවලින් ජය ලබා ගත්තා. ලංකාවේ සාෆ් තරගාවලිය පැවැති අවස්ථාවේ ධාවන ඉසව්වලින් තෙවැනි තැන දිනා ගන්නට සමත් වූ පැට්‍්‍රශියා ක්ලෙමන්ට් ඔහුගේ කාලයේ පුහුණු වූ ශිෂ්‍යාවක්. විද්‍යාලයීය උත්සව සියල්ලකම විදුහල්පතිගේ කතාව පැවැත්වීමට ඔහු තෝරා ගත්තේ කුමන හෝ අංශයකින් දස්කම් දැක්වූ ශිෂ්‍යයෙක් හෝ ශිෂ්‍යාවක්. එවැනි අවස්ථා ලබා දීමෙන් දරුවන් තුළ මහත් වූ අභිමානයක් හා ශක්තියක් ඇති වෙන බවයි විදුහල්පතිතුමාගේ අදහස.පාසල් වැසිකිළි තුළ එක එක වදන් ලියා තිබීම ඔහු පාසල් කිහිපයකදීම දුටු වරදක්. එවැන්නක් දුටු විට පළමු රැස්වීමේදීම සුළු මුදලක් එකතු කර ඛ්ැම ගේ සහයෝගයෙන් ඒ මත හුණු ගෑවා. පසුදා රැස්වීමේදි සිසුන් අමතා මෙසේ කීවා. “පාසල් සංවර්ධන සමිතියට හෝ වෙන අවශ්‍යතාවකට පාසලට එන මවුපියන් මේවා දුටුවොත් ගුරුවරුන් මේවා ලියනවා යැයි සිතන්නේ නෑ. අනේ අපේ දරුවෝ කරන දේ යැයි කම්පා වේවි. ගුරු මණ්ඩලය ඔබේ වැරැදි ශුද්ධ කළා. එය පවත්වාගෙන යාම ඔබේ වගකීමයි!” විදුහල්පතිතුමා මාරු වී යනතුරුම ඒ වරද කළ බවක් විදුහල්පතිතුමා දුටුවේ නෑ.ප්‍රතිපත්තියක් වශයෙන් කිසිම පාසලක මුදල් ගනුදෙනුවලට විදුහල්පතිතුමා අත ගැසුවේ නෑ. සංවර්ධන අංශය භාර නියෝජ්‍ය විදුහල්පතිතුමා හෝ වෙනත් ගුරුවරයෙක් ඒ සඳහා පත් කළා. පාසලේ ගොඩනැගිලි කිහිපයක් එතුමාගේ කාලෙ ඉදිකළා. තෙමහල් ශාලාවක් කෘෂි විද්‍යාගාරයක් සහිත කෘෂි අංශයක් වගේම තුන් කෝරළේටම තියෙන එකම ගෘහස්ථ ක්‍රීඩාංගණයත් ඉදිකළේ ඔහුගේ කාලෙ.ප්‍රාථමික අංශයක් නොතිබූ පාසලේ අලුතින්ම ප්‍රාථමික අංශයක් ඇරැඹුවා. පුරා වසර දහයක් යටියන්තොට මධ්‍ය මහා විද්‍යාලෙ විදුහල්පතිධුරය දැරූ විදුහල්පතිතුමා 1994 දි විශ්‍රාම යනකොට ශිෂ්‍ය සංඛ්‍යාව 1500 කුත් ගුරු මණ්ඩලය 80 කුත් දක්වා ඉහළ ගිහින්. සේවයෙන් විශ්‍රාම යන දවසෙ ආචාර්ය මණ්ඩලයත් ශිෂ්‍ය ශිෂ්‍යාවොත් සතුටින් එකතුකරගත් රුපියල් එක් ලක්‍ෂ පනස් දහසක මුදලක් විදුහල්පතිතුමාට පිරිනැමුවා. ඒ මුදල ලබාගත් සැණින්ම විදුහල්පතිතුමා එය අලුත් විදුහල්පතිතුමාට භාර දුන්නේ ඒ අවුරුද්දෙ විශ්ව විද්‍යාලෙට තේරුණු ළමයින්ගේ වියදමට දෙන්න කියලයි.විශ්‍රාම ගත්තට පස්සෙ ඔහු නිකමට වගේ පරිවර්තනය කළ ලිපි පෙළක් සති අන්ත පුවත්පත් දෙකකට යොමු කළා. ඒ පුවත්පත් කර්තෘවරුන් දෙදෙනාම ලිපි පෙළ කලක් තියාගෙන ඉඳල ආපහු දුන්න. ඔය අතරතුරේ ඔහුගේ් මිතුරකු වූ සමරසිංහ ගුණසේකර විසින් සාර ප්‍රකාශන අධිපති ආචාර්ය රෝලන්ඩ් අභයපාල වෙත ඒ ලිපි පෙළ ඉදිරිපත් කළා. ඒ අනුව රිකාඩෝ බ්‍රේත්වේට් ගේ “ටූ සර් විත් ලව්” කෘතිය “ආදරණීය ගුරුතුමනි” යනුවෙන් ප්‍රකාශයට පත්වුණා.ඉන් ලැබූ පන්නරය නිසාම ඔහු විශ්ව සාහිත්‍යයේ විශිෂ්ට නිර්මාණ රැසක් පරිවර්තනය කළා. පර්ල් එස් බක් ගේ පීකිං ලියමන, තස්ලිම් නස්ලින්ගේ “ලජ්ජා”, ස්ලම්ඩෝග් මිලියනර් හා නාරායන් ගේ කෘති, අනීතා දේසාය, විකාස් ස්වරූප් ඇතුළු සම්භාවනීය ලේඛකයන් ගේ කෘති විසිපහක් ඔහු දැනට පරිවර්තනය කර තිබෙනවා. එල්ලාවල මේධානන්ද හිමියන් ගේ “උතුරු නැඟෙනහිර ඉතිහාසය” හා බළංගොඩ ආනන්ද මෛත්‍රෙය හිමියන් ගේ දිනපොතේ තොරතුරු ඇතුළු කෘති කිහිපයක් ඉංගී‍්‍රසියට පරිවර්තනය කොට තිබෙනවා. විදුහල්පතිතුමාගේ මීළඟ අපේක්‍ෂාව උසස් දමිළ සාහිත්‍ය කෘතියක් සිංහල හා ඉංගී‍්‍රසි භාෂාවන්ට පරිවර්තනය කිරීමයි.සාගරිකා දිසානායක ජයසිංහඡායාරූපය – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=ay1002212</link>
    <topic>මේ යන්නේ ඉසුරු පිරි අනාගතයටයි</topic>
    <author>ජාතික සංවර්ධන මාධ්‍ය මධ්‍යස්ථානයේ</author>
    <content>විශ්‍රාම ගිය දා ලැබුණු මුළු තෑගි මුදලම සරසවියට තේරුණු සිසුන්ගේ ආධාරෙට දුන්නාමේ යන්නේ ඉසුරු පිරි අනාගතයටයිරටේ සංවර්ධනය දැක බලා ගන්න මාධ්‍යවේදින් පිරිසක් පසුගියදා විවිධ දිස්ත්‍රික්කවල සංචාරය කළා. එසේ යන ගමනකදී ගාල්ල නෙළුව පැත්තෙ ලංකාවේ දුෂ්කරම ගමක් වූ ලංකාගමටත් ගියා. ඒ ගමට යන පාර පිහිටි තෙක් තිබුණෙ ගල් බොරළු ගහන පයින්වත් යන්න බැරි පාරක් ලෙස. කිලෝ මීටර් 13 කට වැඩි ප්‍රමාණයක් බස් එකක් යන්න පුළුවන් විදියට දැන් ඒ පාර කොන්ක්‍රීට් යොදලා.ඒ ගමනෙදී එක මාධ්‍යවේදියෙක් හදිසියේ හමුවූ වයසින් මුහුකුරා ගිය අම්මා කෙනෙකුගෙන් ඇහුවා “කොහොමද අම්මේ දැන් පාර හදලා සතුටුයි නේද” කියලා. ඈ දුන් පිළිතුරෙන් අපි සියලු දෙනා කම්පාවට පත් වුණා. “හරි සතුටුයි පුතේ. ඒත් මහින්ද මහත්තයා පහළ වෙන්න තිබුණෙ මීට කලකට පෙර. එහෙම වුණානම් මගේ ලොකු කෙළී තවම ජීවතුන් අතර ඉන්නවා.”එහෙම කියන්නෙ ඇයි කියල අපි ඇහුවා. “ලොකු කෙලීට කුළුඳුල් දරුව ලැබෙන්න අමාරු වුණාම පුටුවක තියලා පුටුව ලීයක බැඳලා ඉලන්දාරි දෙන්නෙක් කර පිටින් නෙළුවෙ ඉස්පිරිතාලෙට ගෙනියන්න ලෑස්ති වුණා. ටික දුරක් යන කොට එක ඉලන්දාරියෙක් කළුවරේම ගලක් කකුලෙ පැටලිලා බිම වැටුණා. එතකොට මගේ දුවත් පුටුවෙන් වැටිලා පෙරළිලා ගියා පහළට. ඉස්පිරිතාලෙට ගෙනිච්චා. දරුවයි, අම්මයි දෙන්නම නැතිවුණා.”එවැනි දුක්බර කතා තවත් ලංකාගම වැනි දුෂ්කර ගම්මානවලින් ඇහෙන්නේ නැත. දැන් දූවිලි ඇල්ලත් බලලා කොළඹ නෝනලාට මහත්වරුන්ට වාහනයෙන්ම ලංකාගමට එන්න පුළුවන්.මහින්ද රාජපක්ෂ ජනාධිපතිතුමා දෙවැනි වරටත් ජනාධිපති වූයේ හිස් අතින් නොවේ. පසුගිය කාලය තුළ එතුමා ශ්‍රී ලාංකික ජනතාවට දායාද කර දුන් දෑ බොහෝය. ඒ ජයග්‍රහණ රටේ ඉතිහාසය වැදගත් වෙනස්වීම්වලට භාජනය කරන ලද බව සත්‍යයකි.ත්‍රස්තවාදිනට එරෙහි කෙරුණු දැවැන්ත යුද්ධයට සමගාමීව සංවර්ධන සංග්‍රාමයක් ද රට තුළ ක්‍රියාත්මක විය.සැමට විදුලියමේ රජය බලයට පත් වෙනකොට 70% තිබුණු ගෘහස්ථ විදුලි බල පරිභෝජනය දැන් 85% දක්වා වැඩි වෙලා. 2012 දී සැමට විදුලිය දෙන්න පුළුවන් විදිහට විදුලිය නිෂ්පාදනය වැඩි කිරීමට කටයුතු කර තිබෙනවා. ඉහළ යන විදුලි බල ඉල්ලුම් සපුරා ගැනීමට පසුගිය වසර හතර ඇතුළත රජය මිලියන 90,887 ක් ආයෝජනය කර තිබෙනවා.මහා පරිමාණ විදුලි යෝජනා ක්‍රම 5 ක් එකවර හදාගෙන යනවා. සමහරක් දැනට ක්‍රියාත්මකයි.. කෙරවලපිටිය විදුලිබල ව්‍යාපෘතිය මෙගා වොට් 270 ක් - වියදම දේශීය / විදේශීය රුපියල් මිලියන 36,667 ක්. වැඩ අවසන්.2. ඉහළ කොත්මලේ ජල විදුලි ව්‍යාපෘතිය මෙගා වොට් 150 - වියදම රුපියල් මිලියන 38,219 ක්.3. නොරොච්චෝලේ ගල් අඟුරු බල ව්‍යාපෘතිය මෙගා වොට් 1200 - වියදම රුපියල් මිලියන 51,550 ක්.4. කෙරවලපිටිය ගෑස් බල ව්‍යාපෘතිය මෙගා වොට් 300 ක් - වියදම රුපියල් මිලියන 71,000 ක්.5. ත්‍රිකුණාමලය ගල් අඟුරු ව්‍යාපෘතිය මෙගා වොට් 500 ක් - වියදම රුපියල් මිලියන 60,000 ක්.ග්‍රාමීය විදුලි බල ව්‍යාපෘති සඳහා රුපියල් මිලියන 17,700 ආයෝජනයක්.මීට අමතරව මෙට්‍රික් ටොන් 215 ධාරිතාවකින් යුතු නව ලක්ෂපාන විදුලි හා උකුවෙල ජල විදුලි බලාගාර ප්‍රතිසංස්කරණය කළා.මේ අනුව මෙට්‍රික් ටොන් 2400 ක් වූ විදුලි බල ධාරිතාව 2009 වන විට 2690 දක්වා ඉහළ දැමීමට හැකිවුණා.ගම නැඟුම, රජරට නිවෝදය, නැගෙනහිර නවෝදය ඇතුළු ග්‍රාමීය විදුලි බල සංවර්ධන වැඩසටහන් 7,600 ක් ක්‍රියාත්මක වී ඇත.ගොවියා පණ ගැන්වීමශ්‍රී ලංකාවේ ප්‍රධාන ජීවනෝපාය වූ ගොවිතැන සඳහා රුපියල් 350 ට පොහොර දීමට අමතරව වාරිමාර්ග පහසුකම් සැලසීම ප්‍රධාන කාර්යයක්.ශ්‍රී ලංකාවේ වාරි යෝජනා ක්‍රම මඟින් 60% පමණ වූ කෘෂිකාර්මික ඉඩම් සඳහා ජලය සපයනවා. පසුගිය වසර ඇතුළත සිදුවූ වාරි දියුණුව ශ්‍රී ලංකාවේ නිදහසින් පසුව ලැබූ විශාලතම වර්ධනයයි.මැණික් ගඟ (වෙහෙරගල) වාරි ව්‍යාපෘතියේ වියදම රුපියල් මිලියන 1,772 ක්; හෙක්ටයාර් 3,100 ක් සඳහා ජලය ලැබෙනවා. වෙහෙරගල සිට කිලෝමීටර් 23 ක් දිග ඇළ මාර්ගයක්; ලුණුගම්වෙහෙර ජලාශයට ජලය; පවුල් 3,000 ක් සඳහා සහනය ලැබෙනවා.දැදුරු ඔය ජලාශ ව්‍යාපෘතියේ වියදම රුපියල් මිලියන 6,500 ක්. හෙක්ටයාර් 15,000 කට ජලය; කුරුණැගල හා පුත්තලම ගොවි පවුල් 1,400 කට සහනය ලැබෙනවා.රඹුක්කන් ඔය ජලාශ ව්‍යාපෘතියට වියදම රුපියල් මිලියන 25,250 ක්. අම්පාර අක්කර 3,500 කට ජලය; පවුල් 1,500 කට සහනය ලැබෙනවා.මොරගහකන්ද කළු ගඟ සංවර්ධන ව්‍යාපෘතිය මාතලේ දිස්ත්‍රික්කයේ හෙක්ටයාර් 3,000 කට ජලය සැපයීමට සමත් වෙනවා. වියදම රුපියල් මිලියන 48,950 ක්. යල මහ දෙකන්නය හෙක්ටයාර් 81,500 ක වගා පහසුකම් ලැබෙනවා.කුඹුරු අක්කර 70,000 ක් අස්වැද්දීමට ඉඩ සලසන උමා ඔය, දැදුරු ඔය, හැඩ ඔය හා යාන් ඔය බහුකාර්ය යෝජනා ක්‍රමවල කටයුතු 2012 දී අවසන් වීමට නියමිතය.රුපියල් මිලියන 7,500 ක වියදමින් ක්‍රියාත්මක කළ උඩවලව වම් ඉවුර ව්‍යාපෘතිය පවුල් 40,000 කට සහන සලස්වන අතර අක්කර 90,000 කට ජලය සපයනවා.මහවැලි ‘බී’ කලාපයේ සංවර්ධන කටයුතු සඳහා රුපියල් මිලියන 1,000 වැය කර ඇති අතර පවුල් 8,000 කට ඉන් සහන සැලැසේ.මධ්‍යම ප්‍රමාණයේ වැව් සංවර්ධන වැඩසටහන යටතේ වෑමැඩිල්ල, කැකිරිඕබඩ, සුගතදේවි වැව, ඇල්ලේ වැව, හෙට්ටිගේ ඇළ සංවර්ධන කටයුතු 2010 දී නිමවීමට නියමිතයි.රිදියගම, රාජාංගනය, නාච්චදූව, පුරුෂ වැව, මින්නේරිය, පරාක්‍රම සමුද්‍රය, කන්තලේ, යෝධ වැව, ඉඟිනිමිටිය, තබ්බෝව වැව ආශි‍්‍රත වාරිමාර්ග ක්‍රම වැඩි දියුණුවට රුපියල් මිලියන 7,000 ක් වැය කර ඇත.ශ්‍රී ලංකාවේ කුඩා වැව් අමුණු ඇතුළු වාරි පද්ධති 10,000 ක් අලුත්වැඩියාව හා වැඩි දියුණු කිරීමට කටයුතු යොදා ඇත. එමඟින් අතහැර දමන ලද වගා බිම් අක්කර 30,000 ක් පමණ වී වගාවට යෙදවීමට හැකිවී තිබෙනවා.මෙම ව්‍යාපෘතිය මඟින් භෝග නිෂ්පාදනය වර්ධනය මෙන්ම මිරිදිය ධීවර කර්මාන්තය, සත්ත්ව පාලන අවශ්‍යතා වර්ධනයට ද ඉවහල් වෙනවා. රුපියල් මිලියන 34 ප්‍රතිපාදන 2008 දක්වා ලබා දී ඇති අතර මින් 30,000 කට ප්‍රතිලාභ සැලැසේ. දැනටමත් වැව් අමුණු පද්ධති 5,000 කට අයත් ප්‍රමාණයක අලුත්වැඩියා අවසන්.මාර්ග විප්ලවයශ්‍රී ලංකාවේ ප්‍රධාන පාරවල් සියල්ල අද කාපට් යොදා ධාවන පථ 4 ක් සහිතව ප්‍රති නිර්මාණය වී ඇති බව කොළඹ සිට නුවරඑළියට, ත්‍රිකුණාමලයට, අනුරාධපුරයට, ආරුගම්බේට, මඩකලපුවට, කතරගමට යන ඕනෑම කෙනෙකුට අත් විඳින්න පුළුවන්.මීට අමතරව 2005 - 2009 කාලය තුළ මාර්ග සංවර්ධනයට රුපියල් මිලියන 189,490 ක් වැය කර තිබෙනවා. ශ්‍රී ලංකා ඉතිහාසයේ වැඩි මුදලක් මාර්ග සංවර්ධනයට යෙදවූයේ පසුගිය වසර හතර තුළදීයි.වසර හතරකට පෙර මන්දගාමී දක්ෂිණ අධිවේගී මාර්ගය රුපියල් මිලියන 671,195 ක වියදමින් ශීඝ්‍රගාමීව ඉදිවෙමින් පවතිනවා. 2011 අවසන් වීමට නියමිතය.කොළඹ - නුවර අධිවේගී මාර්ගය අපේක්ෂිත වියදම රුපියල් මිලියන 65,000 ක්, මංතීරු 4, දිග කි. මී. 100. 2012 නිමවීමට නියමිතයි.කොළඹ - කටුනායක අධිවේගී මාර්ගයේ වියදම රුපියල් මිලියන 27,000 ක්, මංතීරු 4, කි. මී. 25, කැලණිය, පෑලියගොඩ, ජාඇල, කෙරවලපිටිය හා කටුනායක ගුවන් පාලම් 5 ක් සහිතව 2012 දී නිමවීමට නියමිතය.කොළඹ පිටත වටරවුම් මාර්ගයට වියදම රුපියල් මිලියන 86,882 ක් වියදම් වෙනවා. කොට්ටාවෙන් ආරම්භ වී කෙරවලපිටියෙන් අවසන් වෙනවා. දුර කි. මී. 28 කි. දකුණ හා නුවර කටුනායක අධිවේගී මාර්ග වලට සම්බන්ධ වේ.පුත්තලම - අනුරාධපුරය - ත්‍රිකුණාමලය පාර, අඹේපුස්ස - කුරුණෑගල - ත්‍රිකුණාමලය පාර, නුවර - මහියංගන - පදියතලාව පාර, නුවරඑළිය - බදුල්ල පාර, තල්ගොඩපිටිය - දොඹවෙල පාර හා දකුණ අධිවේගී මාර්ගයට සම්බන්ධ පාරවල්, දඹුල්ල - බකමූණ - කහලවෙල මාර්ගය කි. මී. 32 ක්, රුපියල් මිලියන 10,065 වියදමින් ප්‍රතිසංස්කරණය වී ඇත.සුනාමියෙන් හානිවූ බස්නාහිර, දකුණ, නැගෙනහිර පළාත්වලට අයත් මාර්ග කි. මී. 1,173 ක් හා ප්‍රධාන පාලම් 25 ක් පුනරුත්ථාපනය වී අවසන්. වියදම රුපියල් මිලියන 21,577 ක්.කටුනායක - අනුරාධපුර මාර්ගය රුපියල් මිලියන 4,698 ක වියදමින් 2012 දී නිම වීමට නියමිතය.පළාත් මාර්ග අතරින් කි. මී. 600 ක් වූ, මාර්ග 11 ක් රුපියල් මිලියන 14,600 ක් වැය කර ප්‍රතිසංස්කරණය වෙනවා. වැඩ බොහෝ දුරට අවසන්.තව ද මධ්‍යම පළාතේ මාර්ග කි. මී. 160 ක් ද, සබරගමුව පළාතේ මාර්ග කි. මී. 162 ක් ද, රුපියල් මිලියන 9,652 ක වියදමින් ප්‍රතිසංස්කරණය වෙමින් පවතින අතර, බස්නාහිර පළාතේ කි. මී. 207 ක් ද, වයඹ පළාතේ ඛ්. මී. 217 ක් ද, උතුරු මැද පළාතේ කි. මී. 180 ක් ද, ඌව පළාතේ කි. මී. 195 ක් ද, රුපියල් මිලියන 10,671 ක වියදමින් ප්‍රතිසංස්කරණය කර අවසන්.මාර්ග විප්ලවයේ පාලම්බෙන්තර පාලම - කුවේට් රජයේ ආධාර සමගින් රුපියල් මිලියන 205 ක් වැය කර නිම කර ඇත.මනම්පිටිය පාලම - ජපන් ආධාර සමගින් රුපියල් මිලියන 1,278 ක වියදමින් නිමවී ඇත. දිග මීටර් 302 කි.කටුගස්්තොට පාලම - කුවේට් ආධාර සමගින් වියදම රුපියල් මිලියන 406 කි. දිග මීටර් 130 කි. මංතීරු 4 යි. වැඩ නිමවී ඇත.මන්නාරම පාලම - වියදම ජපන් ආධාර සමග රුපියල් මිලියන 2,116 ක්. 2010 දී නිමවීමට නියමිතයි.තංගල්ල පාලම - වියදම රුපියල් මිලියන 66 ක්. වැඩ අවසන්.කින්නියා පාලම - වියදම රුපියල් මිලියන 709 ක්. ලංකාවේ දිගම පාලම.මීට අමතරව ආරුගම්බේ, ලත්පඳුර, මොල්කඩ, වෙරලුගස්තොට, යාංඔය, පුඩෙවෙයිකට්ටු ඉරක්කඩ්ඩි පාලම ජනතාවට දායාද කර ඇත.වානේ පාලම් ව්‍යාපෘතිය යටතේ ත්‍රිකුණාමලය, රත්නපුර, කළුතර, හම්බන්තොට හා කුරුණෑගල දිස්ත්‍රික්කවල පාලම් 6 ක ඉදිකිරීම් වෙනුවෙන් රුපියල් මිලියන 238 ක් වැය කර ඇත.මීට අමතරව පළාත් මාර්ග ව්‍යාපෘතිය යටතේ වූ පාලම් 70 ක් පුනරුත්ථාපනය කර ඇත.ගුවන් පාලම්කුලියාපිටිය, නුගේගොඩ, දෙහිවල, පන්නිපිටිය, ඔරුගොඩවත්ත ගුවන් පාලම් නිම කර අවසන්. වැයවූ මුදල රුපියල් මිලියන 1,067 කි. මීට අමතරව වැලිකඩ, වේයන්ගොඩ, කොහුවල, කිරුළපන, බොරැල්ල යන ස්ථානවල ගුවන් යකඩ පාලම් ද ගම්පහ ප්‍රදේශයේ කොන්ක්‍රීට් පාලමක් ද ඉදිවීමට නියමිතයි.ජාතික සංවර්ධන මාධ්‍ය මධ්‍යස්ථානයේඅධ්‍යක්ෂ ජනරාල්ආරිය රූබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002211</link>
    <topic>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරය</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිබණ්ඩාරනායක සම්මන්ත්‍රණ ශාලාවේ පැවැත්වෙන Architectප්‍රදර්ශනයේ අවසාන දිනය අදයි. මෙවර ප්‍රදර්ශනය පැවැත්වෙන්නේ 28 වැනි වරටය.ශ්‍රී ලංකා වරලත් වාස්තු විද්‍යාඥයින්ගේ සංගමයේ වාර්ෂිත සැසිවාරය හා සමගාමීව වාර්ෂිකව මෙම ප්‍රදර්ශනය සංවිධානය කරනු ලබයි.”ශ්‍රී ලංකා වාස්තු විද්‍යාඥයන්ගේ සංගමය උත්ප්‍රේරකයන් වශයෙන් ක්‍රියාකරමින් ඉදිකිරීම් ක්ෂේත්‍රය හා සම්බන්ධ වී සිටින කොටස්කරුවන් එකිනෙකා අතර සබඳතාවක් ගොඩ නඟන වේදිකාවක් නිර්මාණය කරයි. මෙම ප්‍රදර්ශනය මඟින් වරලත් වාස්තු විද්‍යාඥයන් හට සිය නිර්මාණ එළි දැක්වීමට අවස්ථාව උදාවන අතර, කර්මාන්තකරුවන්ට ඔවුන්ගේ නව නිෂ්පාදන සහ තාක්ෂණ ක්‍රමවේදයන් මහජනතාවටත් ඉදිකිරීම් ක්ෂේත්‍රයේ නියුතු වෘත්තියවේදීන්ට එළි දැක්වීමට අවස්ථාව උදාවෙයි.සාමාන්‍ය ජනතාවට නම් මෙම ප්‍රදර්ශනය ඉදිකිරීම් ක්ෂේත්‍රය සම්බන්ධ සියලු සේවාවන් එක් වහළක් යටතට එක් කළ ස්ථානයක්.” ශ්‍රී ලංකා වරලත් වාස්තු විද්‍යාඥයින්ගේ සංගමයේ සභාපති වරලත් වාස්තු විද්‍යාඥ චන්දන එදිරිසූරිය මහතා එසේ ප්‍රකාශ කළේය. පොදු රාජ්‍ය මණ්ඩලීය වරලත් වාස්තු විද්‍යාඥයින්ගේ සංගමයේ 19 වැනි මහසභා රැස්වීමේ සත්කාරකත්වය ශ්‍රී‍්‍ර ලංකා වරලත් වාස්තු විද්‍යාඥයන්ගේ ආයතනය දරයි. ශ්‍රී ලංකා වරලත් වාස්තු විද්‍යාඥයින්ගේ සංගමයේ සැසිවාරය හා සමගාමීව මෙම පොදු රාජ්‍ය මණ්ඩලීය වරලත් වාස්තු විද්‍යාඥයින්ගේ සංගමයේ 19 වැනි මහ සභා රැස්වීම පැවැත්විණි.පොදු රාජ්‍ය මණ්ඩලීය වරලත් වාස්තු විද්‍යාඥයින්ගේ සංගමයේ සමාරම්භක සාමාජිකයෙකු වන ශ්‍රී ලංකාව, ඉතිහාසයේ ප්‍රථම වතාවට මෙම සංගමයේ මහා සභා රැස්වීමක් සඳහා සත්කාරක දායකත්වය ලබාදෙයි.මහසභා රැස්වීම නිමිත්තෙන් වරලත් වාස්තු විද්‍යාව හදාරන සිසුන්ගේ නිර්මාණ ඇතුළත් තරගයක් ද පැවැත්විණි.  ශ්‍රී ලංකා වරලත් වාස්තු විද්‍යාඥයින්ගේ සංගමයේ ලේකම් වරලත් වාස්තු විද්‍යාඥ හර්ෂ ප්‍රනාන්දු, මාධ්‍ය කමිටුවේ සභාපති හා උප ලේකම් වරලත් වාස්තු විද්‍යාඥ ඩී.එම්. විජේවර්ධන, උප සභාපතිනිය වරලත් වාස්තු විද්‍යාඥ මහාචාර්ය චිත්‍රා වෙඩික්කාර, හිටපු සභාපති වරලත් වාස්තු විද්‍යාඥ ජයන්ත පෙරේරා, පොදු රාජ්‍ය මණ්ඩලීය වරලත් වාස්තු විද්‍යාඥයින්ගේ සංගමයේ සභාපති වරලත් වාස්තු විද්‍යාඥ ගොල්ඩන් හෝල්ඩන්, ශ්‍රී ලංකා වරලත් වාස්තු විද්‍යාඥයින්ගේ සංගමයේ සභාපති වරලත් වාස්තු විද්‍යාඥ චන්දන එදිරිසූරිය, පොදු රාජ්‍ය මණ්ඩලීය වරලත් වාස්තු විද්‍යාඥයින්ගේ සංගමයේ ආසියාවේ උප සභාපති වරලත් වාස්තු විද්‍යාඥ රුක්ෂාන් විද්‍යාලංකාර, ශ්‍රී ලංකා වරලත් වාස්තු විද්‍යාඥයින්ගේ සංගමයෙ හා BAE හි සභාපති වරලත් වාස්තු විද්‍යාඥ බර්නාර්ඩ් ගෝමස්, ශ්‍රී ලංකා වරලත් වාස්තු විද්‍යාඥයින්ගේ ආයතනයේ ජ්‍යෙෂ්ඨ උප සභාපති වරලත් වාස්තු විද්‍යාඥ රන්ජන් නඩේසපිල්ලෙයි මහත්ම මහත්මීන් මාධ්‍ය හමුවේදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002212</link>
    <topic>සෙත්සුව නිෂ්පාදන ජනපතිට පිළිගන්වමින්</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිසෙත්සුව ආයුර්වේද රෝහලේ නිපැයුමක් වන සෙත්සුව ප්‍රාණජීව ඖෂධය ලොව පුරා බෙදා හැරීමට ඇමෙරිකාවේ සන් ඉන්ඩස්ට්‍රීස් සමඟ ගිවිසුමකට එළඹිණි. අපනයනයට සූදානම් කළ සෙත්සුව ප්‍රාණජීව ඖෂධය එම රෝහලේ විධායක අධ්‍යක්ෂ වෛද්‍ය සුජීව විතානගේ මහතා විසින් මහින්ද රාජපක්ෂ ජනාධිපතිතුමා වෙත පිරිනමනු ලැබූ අවස්ථාව. රාජිත සේනාරත්න අමාත්‍යවරයා ද මෙහි වෙයි.හිසකෙස් නැවත සිටුවීමේ කලාවේ අති නවීන ක්‍රමවේදයන් මෙරටට හඳුන්වා දුන් ප්‍රමුඛයා වන Trendz Advanced Hair Care Solutions දැනට ලොව වඩාත් ජනපි‍්‍රයතම හා හිසකෙස් සිටුවීමේ නවතම ක්‍රමය වන ස්වාභාවික හිසකෙස් බද්ධ කිරීම හඳුන්වා දෙයි.එක්සත් රාජධානියේ ප්‍රොස්පර් මෙඩි කෙයා සර්විසස් පුද්ගලික සමාගම සමඟින් අත්වැල් බැඳ ගනිමින් Trendz  විසින් ස්වාභාවික හිසකෙස් බද්ධ කිරීමේ ඒකකයක් ස්ථාපිත කරයි. හිසකෙස් නැති හිසේ සම මත ස්වාභාවිකව නැවත කෙස් වර්ධනය කළ හැකි එකම ක්‍රමය ශ්‍රී ලංකාවට ප්‍රථම වරට හඳුන්වා දෙන්නේ Trendz විසිනි. මෙම ක්‍රමය වයස් භේදයකින් තොරව කාන්තා සහ පුරුෂ දෙපාර්ශ්වයට සුදුසු වේ. මෙහිදී කන් දෙපස, හිසේ පිටුපස ආදි ස්ථිර ප්‍රදේශවල සිට හිසකෙස් නොමැති ප්‍රදේශ ආවරණය කරමින් හිසේ සම මත හිසකෙස් නැවත වර්ධනය කිරීම සිදු කරයි.මෙහිදී හිසේ, සමේ, ස්ථිර ප්‍රදේශවලින් ලබාගත් හිසකෙස්, ක්ෂුද්‍ර ශල්‍යකර්මයක් මඟින් හිසකෙස් නොමැති ප්‍රදේශයට බද්ධ කිරීම සිදු කරයි.Trendz එන මස සිට කොළඹ 5, ජාවත්ත පාරේ අංක 125 දරන ස්ථානයට ව්‍යාපාර කටයුතු ගෙන යයි.වෙළෙඳ ක්‍රිකට් සංගමය විසින් මෙහෙයවන ච් කාණ්ඩයේ ඕවර 50 හේ ක්‍රිකට් තරගාවලියේ දී ච්ර්‍ථර්ඛ් සමාගම සමඟ පැවති අවසාන මහා තරගයෙන් රිචර්ඩ් පීරිස් සහ සමාගමට විශිෂ්ට ජයක් හිමි විය. පිළිතුරු ඉනිම ක්‍රීඩා කළ ආර්පිකෝ ක්‍රීඩා සමාජයට මේ අනුව ඕවර 42 යි පන්දු 5 කදී ප්‍රතිවාදීන් ලබාදී තිබූ ලකුණු 201 ඉලක්කය ඉතා පහසුවෙන් අභිබවා යෑමට හැකි විණි.එලිෆන්ට් ලෙමනේඩ් කුසලාන අවසන් මහා තරගය සඳහා සුදුසුකම් ලැබුයේ පූර්ව වටයේ තරග ගණනාවකට සහභාගි වෙමින් ඒ සෑම අවස්ථාවකදීම විශිෂ්ට ජය ලබා අවසන් පූර්ව වටයේ දී ෂෝවොලස් වැනි දක්ෂ කණ්ඩායමක් ද පැරදවීමෙන් අනතුරුව ය. කණ්ඩායම් නායක සමීර පෙරේරා මෙම ජයග්‍රහණය සම්බන්ධව කියා සිටියේ කණ්ඩායම් හැඟුමින් මුල සිටම ක්‍රියා කළ හෙයින් මෙසේ ඔවුනට ජය පැන් බොන්නට හැකි වූ බවයි. ඉහළම ප්‍රමිතියකින් යුත් පුහුණුව හා ඔවුනගේ දිරි ගැන්වීම සඳහා ආර්පිකෝ වෙතින් ලැබෙන නිරන්තර දායකත්වය ද කෘතඥතා පූර්වකව මතක් කර දෙන්නට ද ඔහු මෙහිදී අමතක නොකළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002213</link>
    <topic>හොඳම සහකරුවන්ට කැල්ටෙක්ස් සම්මාන</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිචෙව්රෝන් ලුබ්රිකන්ට් සමාගම කැල්ටෙක්ස් හවුල් කරුවන් ඇගයීමට ලක් කරමින් 2009 කැල්ටෙක්ස් ස්ටාර් පාට්නර්ස් නයිට් සම්මාන ප්‍රදානෝත්සවය පසුගියදා පැවැත්වීය.කැල්ටෙක්ස් සේවාදාමය ගනුදෙනුකරුවන්ට ඉක්මන් හා වඩා වැඩි දියුණු ලුබ්රිකන්ට් සේවා හඳුන්වා දීමට කටයුතු කර තිබේ. මීට අමතරව සියලුම රථ වාහනකරුවන් වෙනුවෙන් වෘත්තීය හා විශ්වාසවන්ත වාහන සේවා ක්‍රියාවලියක් හඳුන්වා දීමට ද කැල්ටෙක්ස් තීරණය කර තිබේ. ඒ අමතරව මේ සේවා ස්ථානවල සේවකයන්ගේ ආරක්ෂාව සැලැසෙන අතර ම ගනුදෙනු කරුවන්ට පරිසර හිතකාමී වාතාවරණයක් ඇති කිරීමට සැලැසුම් කර තිබේ.ව්‍යාපාර දියුණුව සැලැසෙන ආකාරයේ මේ සඳහා අවශ්‍ය උපකරණ, නුපුණතාව, පුහුණුව, තාක්ෂණය දැනුම ලබාදීමට ද චෙව්රෝන් සමාගම සැලැසුම් කර තිබේ.මේ සම්මාන ලාභීන්ට උත්සවාකාරයෙන් සම්මාන පිරිනැමීමේ චෙව්රෝන් ශ්‍රී ලංකා සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරී කිෂූ ගෝමස් අතින් සිදු කෙරිණි.හොඳම එක්ස්ප්‍රස් ලුබ් ජාතික ජයග්‍රාහකයා ලෙස පන්නිපිටියේ මකුම්බුරා මෝටර් රථ සේවා සැපයුම්හල, බෙස්ට් ස්ටාර් ලූබ් ජාතික ජයග්‍රාහකයා ලෙස නුවර එළියේ ගුණදාස ඔටෝ ට්‍රේඩර්ස් ආයතනය, හොඳම ඩෙලෝ මෝටර් රථ සේවා සැපයුම්හල, ලෙස අකුරැස්සේ ඔටෝ කෙයාර් සර්විස් සෙන්ටර් සම්මානයෙන් පිදුම් ලැබීය.කිරිබත්ගොඩ සසෙක්ස් පාසලේ ශිෂ්‍ය නායක නායිකාවන්ට පදක්කම් පැළඳවීමේ උත්සවය එම පාසලේ පසුගියදා පැවැත්විණි. උත්සවයේ ප්‍රධාන ආරාධිතයා වූයේ සිවිල් ආරක්ෂක බළකායේ අධ්‍යක්ෂ රියල්අද්මිරාල් සරත් වීරසේකර මහතා ය. සරත් වීරසේකර මහතා ශිෂ්‍ය නායිකාවකට පදක්කමක් පැළදූ අවස්ථාව. විදුහල්පතිනි ආර්. බාලසූරිය මහත්මිය ද මෙහි සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002214</link>
    <topic>OMC  ඒෂියා කප් 2010 ශූරතාව එන මස ශ්‍රී ලංකාවේදී</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිලෝකයේ ප්‍රමුඛතම කේෂාලංකරණ නිරූපණය වන Organisaton Mondiale Coiffure  ඒෂියා කප් විවෘත 2010 ශූරතාවය එන මස කොළඹ දී පැවැත්වේ.ශ්‍රී ලංකා කොණ්ඩා මෝස්තර හා රූපලාවණ්‍ය ශිල්පීන් ගේ සංගමය සංවිධානය කරන මේ ශූරතාව සිනමන් ග්‍රෑන්ඩ් හෝටලයේදී මාර්තු මස 7 සහ 8 යන දිනවල පැවැත්වීමට නියමිත ය. 15 කට අධික රටවල ශිල්පීහු ඊට සහභාගි වෙති.මේ ශූරතාවය සමන්විත වන්නේ කාන්තා හා පිරිමි කොණ්ඩා මෝස්තර ආදියෙනි.ඊට අමතරව මනාලියන්ගේ කොණ්ඩා මෝස්තර හා මේක් අප්, ස්ටේජ් මේක් අප්, ෆැන්ටසි කොණ්ඩා මෝස්තර හා නිය මාදිලි ආදියද තරගාවලියට ඇතුළත් . ශ්‍රී ලංකා කොණ්ඩා මෝස්තර සහ රූපලාවන්‍ය ශිල්පීන් ගේ සංගමයේ ආරම්භක සභාපති නයනා කරුණාරත්න මහත්මියගේ විශේෂ ඉල්ලීම පරිදි මෙවර ඒෂියා කප් විවෘත ශූරතාවය සඳහා මනාලියන් ගේ කොණ්ඩා මෝස්තර හා මේක් අප් අංශයන් ද තරග ඇතුළත් කර ඇත.කරුණාරත්න මහත්මිය පවසන පරිදි ආසියානු කලාපයේ අතිශය දක්ෂතාව ප්‍රදර්ශනය වන මෙම කාර්යය තරගකරුවන්ට ඉතාම වැදගත් වේ. මෙවර තරගයෙන් සජීවී නිරූපිකාවන් වෙනුවට ආදර්ශනයක් යොදාගෙන තරග පැවැත්වීමට ඉඩ ලබා දී ඇත.ශ්‍රී ලංකා කොණ්ඩා මොස්තර සහ රූපලාවණ්‍ය ශිල්පීන්ගේ සංගමය ක්ෂේත්‍රයේ වෘත්තීය ප්‍රගමනයයට අවශ්‍ය දැනුම ලබාදීමත් එම අංශයේ රැකියාවල නියුක්ත වූවන්ගේ තත්ත්වය ඉහළ මට්ටමකට ගෙන යෑමටත් කටයුතු කරයි.ඒෂියා කප් ශුරතාව පිළිබඳ මාධ්‍ය දැනුවත් කිරීමේ අවස්ථාවට සහභාගි වූ ශ්‍රී ලංකා කොණ්ඩා මෝස්තර සහ රූපලාවන්‍ය ශිල්පීන්ගේ සංගමයෙහි සභාපතිනිය රායකා ජයසූරිය.  OMC ආසියානු කලාපයේ සභාපතිනිය නයනා කරුණාරත්න, ර්‍ණර්ඛ් ජාත්‍යන්තර පුහුණුකරු හා ජූරි සභික ජොහාන් පීරිස්, ශ්‍රී ලංකා කොණ්ඩා මෝස්තර සහ රූපලාවණ්‍ය ශිල්පීන්ගේ සංගමයෙහි හිටපු සභාපතිනිය ප්‍රිස්කා පෙරේරා සහ උප සභාපතිනිය චේතිකා මනම්පේරි මහත්ම මහත්මීහු.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002215</link>
    <topic>ඔරිෆ්ලේම් ලස්සන මුහුණ තෝරයි</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිඔරිෆ්ලේම් මෙහෙය වූ වසරේ ලස්සන පිරිමි මුහුණ හිමි ජයග්‍රාහකයා තේරීමේ තරගයෙන් ප්‍රථම ස්ථානයට තේරුණු ප්‍රබුද්ධ රංගන වෙත රුපියල් ලක්ෂයක ත්‍යාගය පිරිනැමීමේ අවස්ථාවට සහභාගි වූ ඔරිෆ්ලේම් ශ්‍රී ලංකා සමාගමේ කළමනාකාර අධ්‍යක්ෂ පියර් මාටින්සන්, දකුණු ආසියා කලාප අධ්‍යක්ෂ ෆෙඩ්‍රික් විඩෙල් මහත්වරු හා මෙරට වෙළෙඳ කළමනාකාරිනී කැතී ගෝර්ඩන් මහත්මිය මෙහි වෙති.රෙදි පිළි සහ ඇඟලුම් ඇතුළුව ඒ හා සම්බන්ධ ක්ෂේත්‍රය විදහා දක්වන ප්‍රදර්ශන 3 ක් පැවැත්වීමට සමුළු හා ප්‍රදර්ශන කළමනාකරණ සේවා ලංකා ආයතනය කටයුතු යොදා තිබේ.‘ටෙක්ස්ටෙක් ශ්‍රී ලංකා 2010 ඉන්ටර්නැෂනල් එක්ස්පෝ’ නැමැති ප්‍රදර්ශනය ශ්‍රී ලංකාවේ රෙදි පිළි කර්මාන්ත තාක්ෂණය සහ යන්ත්‍රෝපකරණ වෙනුවෙන් ම සංවිධානය වේ.ඩයිකෙම් ශ්‍රී ලංකා 2010 ඉන්ටර්නැෂනල් එක්ස්පෝ’ ප්‍රදර්ශනය ඩයි වර්ග සහ විශේෂ රසායනික ද්‍රව්‍ය වෙනුවෙන් ම සංවිධානය වන අතර ‘කලම්බු ඉන්ටර්නැෂනල් යාන් ඇන්ඩ් ෆැබ්රික් ෂෝ 2010’ ප්‍රදර්ශනය රෙදිපිළි හා ඇඟලුම් ක්ෂේත්‍රය පමණක් නොව ශ්‍රී ලංකාවේ සමස්ත අපනයන ක්ෂේත්‍රය ද ඉලක්ක කොට ගෙන සංවිධානය වේ.සමුළු සහ ප්‍රදර්ශන කළමනාකරණ සේවා ඇමෙරිකා ආයතනය සහ එම ඉන්දීය ආයතනය සමුළු සහ ප්‍රදර්ශන කළමනාකරණ සේවා ලංකා නමින් මෙරට මෙහෙයුම් කටයුතු අරඹයි.මේ ප්‍රදර්ශන ත්‍රිත්වය මාර්තු මස 04 වැනි දින සිට 06 වැනි දින දක්වා කොළඹ ශ්‍රී ලංකා ප්‍රදර්ශන හා සමුළු මධ්‍යස්ථානයේදී පැවැත්වෙන අතර දිනපතා පෙ.ව. 10.00 සිට ප.ව. 6.00 දක්වා එම ස්ථානයේදී ලියාපදිංචි වීම මත අලෙවි හා ව්‍යාපාරික අමුත්තන් වෙනුවෙන් විවෘතව පවතී.මෙම දැවැන්ත ප්‍රදර්ශනය සඳහා ශ්‍රී ලංකා ඇඟලුම් අපනයන කරුවන්ගේ සංගමයේ සහ රෙදි පිළි සහ ඇඟලුම් උපාංග නිපදවන්නන්ගේ සංගමයේ අනුමැතිය ද ලැබී තිබේ.රෙදි පිළි සහ ඇඟලුම් උපාංග නිපදවන්නන්ගේ සංගමයේ සභාපති හමීඩි අෂ්රෆ් ශ්‍රී ලංකා ඇඟලුම් අපනයනකරුවන්ගේ සංගමය සභාපති කුමාර් මිරිචාන්දනී සමුළු සහ ප්‍රදර්ශන කළමනාකරණ සේවා ආයතනයේ  (CEMS) ගෝලීය සහ ආසියානු පැසිෆික් කලාප සමූහ කළමනාකාර අධ්‍යක්ෂ මෙහෙරුන් එන්. ඉස්ලාම් ශ්‍රී ලංකා සම්මේලන බියුරෝවේ සාමාන්‍යාධිකාරි විපුල වනිගසේකර CEMS ලංකා ආයතනයේ ප්‍රධාන විධායක නිලධාරි ඒ. ජෙබිසිං, ඒකාබද්ධ ඇගලුම් සංගම් සමිතියේ සාමාන්‍යාධිකාරි රොහාන් මාස්කෝරාල මහත්ම මහත්මීන් ප්‍රදර්ශන ත්‍රිත්වය පිළිබඳ මාධ්‍යයට කරුණු පැහැදිලි කරමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002216</link>
    <topic>HNB පැතුම් විමන සංවත්සරයට එලිෆන්ට් හවුස් දායකත්වය</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිHNB  පැතුම් විමන දිනුම් ඇදීමේ සංවත්සරයට එළිෆන්ට් හවුස් අයිස්ක්‍රීම් සිය දායකත්වය සපයන මෙම වාර්ෂික මහා දිනුම් ඇදීම රටපුරා මධ්‍යස්ථාන 176 ක දී උදෑසන 8.30 ට ආරම්භ කරන ලදී. සැමදෙනාගේ ම ප්‍රියතම අයිස්ක්‍රීම් වර්ග වලින් උත්සවය රසවත් කරමින් එලිෆන්ට් හවුස්, තම දායකත්වය සැපයීය. 176 පුරා මෙම දිනුම් ඇදීමට සහභාගි වූ අතිවිශාල ජනතාවට රසවත් අයිස්ක්‍රීම් සමඟින් සංග්‍රහ කරමින් උත්සවය සාර්ථක කරගැනීමට හැකිවීම පිළිබඳව හා එම උත්සවයේ එකම නිල අයිස්ක්‍රීම් වෙළෙඳ නාමය බවට පත්වීමට හැකිවූ බව එලිෆන්ට් හවුස් ඉමහත් අභිමානයෙන් දන්වා සිටී.ඇසෝසියේටඩ් මෝටර්වේස් සමාගමේ පියාජියෝ ත්‍රිරෝද රථ අංශය සිංගර් මූල්‍ය සමාගම සමඟ එක්ව පියාජියෝ ත්‍රිරෝද රථ පහසු ගෙවීමේ ක්‍රමයට ලබාගැනීමට පහසුකම් සලසා ඇත.මෙම ලීසිං පහසුකම් යටතේ පියාජියෝ මඟී ප්‍රවාහන සහ භාණ්ඩ ප්‍රවාහන ත්‍රිරෝද රථ සඳහා ලීසිං පහසුකම් ලබාගත හැකිය.නොමිලේ රක්ෂණ ආවරණයක් හිමිවීම, ලීසිං පහසුකම් ගෙදරදීම ලබා ගැනීමට පුළුවන්වීම, දිනපතා, සතිපතා, මාස්පතා යනාදී වශයෙන් කැමති ආකාරයකට වාරික ගෙවීමට හැකිවීම, ඕනෑම සිංගර් සාප්පුවකින් ලීසිං වාරික ගෙවීමට හැකිවීම සිංගර් සමාගමෙන් පාරිභෝගිකයන්ට ලැබෙන ප්‍රධාන වාසි ප්‍රයෝජන වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>21</day>
    </date>
    <link>http://www.silumina.lk/2010/02/21/_art.asp?fn=aj1002217</link>
    <topic>කුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයි</topic>
    <author/>
    <content>පොදු රද මඩුලු වාස්තු විද්‍යාඥ මහ සභාවට ශ්‍රී ලංකා සංගමයේ සත්කාරයසෙත්සුව නිෂ්පාදන ජනපතිට පිළිගන්වමින්හොඳම සහකරුවන්ට කැල්ටෙක්ස් සම්මානOMC ඒෂියා කප් 2010 ශූරතාව එන මස ශ්‍රී ලංකාවේදීඔරිෆ්ලේම් ලස්සන මුහුණ තෝරයිHNB පැතුම් විමන සංවත්සරයට එලිෆන්ට් හවුස් දායකත්වයකුඩා තේ නිපැයුම්කරුවන්ට අතදීමට තේ පර්යේෂණ ආයතනය-ගැමිදිරිය එක්වෙයිතේ පර්යේෂණ ආයතනය හඳුන්වා දුන් නිර්මාණාත්මක තේ කූඩ භාවිතා කරන ශාන්ත ජෝකිම් වතුයායේ කම්කරුවෙක්. පුහුණු ශ්‍රමිකයන්ගේ හිඟයට මෙය පිළියමක් වන අතර ඵලදායිතාව ඉහළ නැංවීමට ද ඉවහල් වේ.ගැමිදිරිය පදනම සහ ශ්‍රී ලංකා තේ පර්යේෂණ ආයතනය එක්ව තේ පර්යේෂණ හා සංවර්ධන වැඩසටහනක් පසුගියදා හඳුන්වා දෙනු ලැබීය. කුඩා පරිමාණ තේ නිෂ්පාදකයින් ගේ ඵලදායිතාව සහ ආදායම ඉහළ නැංවීම මේ වැඩසටහනේ අරමුණයි.එහි සමාරම්භක උත්සවයේදී තේ පර්යේෂණ ආයතනය සහ රුවන්පුර ගැමිදිරිය සම්මේලනය අතර අවබෝධතා ගිවිසුමකට අස්සන් තැබිණි.ගිවිසුමට අනුව රුවන්පුර ගැමිදිරිය සම්මේලනය විසින් දිස්ත්‍රික්කයේ ගැමිදිරිය සමාගම් යටතේ සිටින 15,000 ක් පමණ වූ කුඩා තේ හිමියන්ගෙන් තේ දලු ශාන්ත ජොකිම් කම්හලට ලබාදෙනු ඇත.එමෙන් ම තේ පර්යේෂණ ආයතනය කුඩා තේ ගොවීන්වෙත නවීන තාක්ෂණය සහ උපදේශන සේවා ලබාදීමට එකඟ වේ. තේ ඉඩම්වල පස් පරීක්ෂා කිරීම සහ ඒ අනුව පොහොර නිර්දේශ කිරීම නව උසස් තේ ප්‍රභේද හඳුන්වාදීම, නැවත තේ වගාව සහ වගාවල පාළු සිටුවීම සඳහා උපදෙස් ලබාදීම, තේ තවන් කරුවන් සඳහා තාක්ෂණික දැනුම ලබාදීම සහ තේ පර්යේෂණ ආයතනය විසින් හඳුන්වා දෙනු ලැබූ නව තාක්ෂණික මෙවලම් මේ අනුව තේ ගොවීන්ට ලබාදෙනු ඇත.ගැමිදිරිය පදනමේ ප්‍රධාන විධායක ආචාර්ය ගාමිණී බටවිටගේ මහතා එහිදී පැවසුවේ මේ නව වැඩසටහන හරහා රාජ්‍ය අංශයත්, පෞද්ගලික අංශයත් ප්‍රජාවක් අතර ශක්තිමත් එකමුතුවක් ගොඩනැගී ඇති බවයි.තේ පර්යේෂණ මණ්ඩලයේ සභාපති ආචාර්ය එස්.ඩී.ජී. ජයවර්ධන මහතා පැවසුවේ රුපියල් බිලියන 136 ක් පමණ වන මෙරට තේ අපනයන ආදායමෙන් සියයට 75 කට පමණ දායක වන කුඩා තේ වගාකරුවන්ට සමාජයේ නිසි පිළිගැනීම හිමිවී නැති බවයි. මේ නව ව්‍යාපාරික සබඳතාව මඟින් ශක්තිමත් ව්‍යාපාරික ආකෘතියක් නිර්මාණය කරනු ඇති බවත් ඒ හරහා කුඩා තේ වගාකරුවන්ගේ ජීවන තත්ත්වය නගා සිටුවීමට හැකිවනු ඇති බවත් ජයවර්ධන මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002281</link>
    <topic>පරිණත බව සහ තාරුණ්‍යය එකට එක්වූ සන්ධානය ප්‍රබලයි</topic>
    <author>සුනිල් දයා අල්විස්</author>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිදි.මු.- වි.ජ.මු.- ජී.එල්.- ඩලස් සමඟ ජේ.ආර්.පී.- මාලිනී - ජාතික ලැයිස්තුවටසුනිල් දයා අල්විස්මෙවර මහ මැතිවරණය සඳහා එක්සත් ජනතා නිදහස් සන්ධානය නියෝජනය කරමින් ප්‍රබලම කණ්ඩායමක් තරග බිමට පිවිස සිටිති. ජ්‍යෙෂ්ඨ දේශපාලනඥයින්, ප්‍රකට විද්වතුන්, ජනපි‍්‍රය කලාකරුවන්, ක්‍රීඩක ක්‍රීඩිකාවන්, තරුණ නියෝජිතයින් ඇතුළු මහජන ප්‍රසාදය දිනා ගත් අපේක්ෂකයෝ රැසක් ජාතික ලැයිස්තුව හා දිස්ත්‍රික්ක ලැයිස්තුවල වෙති.පූජ්‍ය එල්ලාවල මේධානන්ද හිමි, පූජ්‍ය ආචාර්ය ඕමල්පේ සෝභිත හිමි, රත්නසිරි වික්‍රමනායක, දි.මු. ජයරත්න, අනුරුද්ධ රත්වත්තේ, හිටපු කතානායක වි.ජ.මු. ලොකු බණ්ඩාර, ඩලස් අලහප්පෙරුම, මහාචාර්ය ජී.එල්. පීරිස්, එම්.එච්. මොහොමඩ් යන මහත්වරුත් මෙවර සන්ධානයේ ජාතික ලැයිස්තුවට ඇතුළත් කැර තිබීම විශේෂත්වයකි. කීර්තිමත් විද්වතකු වන ජේ.ආර්.පී. සූරියප්පෙරුම මහතා ද හෙළ සිනමාවේ නිළි රැජිණ මාලිනී ෆොන්සේකා මහත්මිය ද ඒ අතර සිටිති.මීට අමතරව ශ්‍රී ලංකා කොමියුනිස්ට් පක්ෂයේ ඩිව් ගුණසේකර හා ලංකා සමසමාජ පක්ෂයේ මහාචාර්ය තිස්ස විතාරණ යන මහත්වරු ද මහජන එක්සත් පෙරමුණ වෙනුවෙන් ගීතාංජන ගුණවර්ධන මහතා ද, ජාතික ලැයිස්තුව නියෝජනය කරන අතර තවත් ප්‍රබල දේශපාලනඥයින් රැසකගේ නම් ද ඊට ඇතුළත් කොට ඇත.මීට අමතරව දිස්ත්‍රික්ක වශයෙන් තරග වදින එක්සත් ජනතා නිදහස් සන්ධානයේ අපේක්ෂක ලැයිස්තුවට ද ජ්‍යෙෂ්ඨ දේශපාලනඥයින් හා කලාකරුවන් ද, ක්‍රීඩක ක්‍රීඩිකාවන් ද එක්කොට තිබේ. සෑම දිස්ත්‍රික්කයක් සඳහාම නවක මුහුණු හඳුන්වා දී තිබීම සන්ධාන ලැයිස්තුවල දක්නට ලැබෙන කැපී පෙනෙන ලක්ෂණයකි.සනත් ජයසූරිය, සුසන්තිකා ජයසිංහ, වැනි ලෝක පූජිත ක්‍රීඩක ක්‍රීඩිකාවන් ද ගීතා කුමාරසිංහ වැනි සම්මානනීය නළු නිළියන් ද මේ අතර වෙති.එජාපය හා අනෙකුත් දේශපාලන පක්ෂ විසින් ඉදිරිපත් කොට තිබෙන අපේක්ෂක අපේක්ෂිකාවන් සමඟ සාපේක්ෂව වශයෙන් ගෙන බලන විට එක්සත් ජනතා නිදහස් සන්ධානයේ අපේක්ෂක ලැයිස්තුව සෑම අතකින්ම ඉදිරියෙන් සිටින බැව් දේශපාලන විශ්ලේෂකයෝ පෙන්වා දෙති.මෙවර මැතිවරණයේදී විපක්ෂය සිසීකඩ විසිර ගොස් ඉතා දුර්වල තත්ත්වයක පසුවන බවත් ආණ්ඩු බලය දරන එක්සත් ජනතා නිදහස් සන්ධානයට 2/3 ක විශිෂ්ට ජයග්‍රහණයක් ලබා ගත හැකි වනු ඇති බවටත් විශ්වාසය පළවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002287</link>
    <topic>ෆොන්සේකාට නඩු දෙකක්!</topic>
    <author/>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිසිවිල් නීතිය හා හමුදා නීතිය යටතේ...විශ්‍රාමික ජෙනරාල් සරත් ෆොන්සේකා මහතා හමුදාපති ධුරයේ සිටියදී කරන ලදැයි කියන වැරැදි ගණනාවක් සම්බන්ධයෙන් සිවිල් නීතිය හා යුද හමුදා නීතිය අනුව නඩු දෙකක් පවරන බව රජයේ ඉහළ පෙළේ ප්‍රකාශකයකු සිළුමිණට පැවසීය.විනිමය පාලන පනත උල්ලංඝනය කිරීම, හමුදාවෙන් පලා ගිය පුද්ගලයන්ට රැකවරණ සැලසීම හා යුද හමුදාව ඇතුළත බෙදීම් ඇති කිරීම ඇතුළු තවත් චෝදනා රැසක් ගොනු කෙරෙමින් පවතින බවත් හෙතෙම සඳහන් කෙළේය. ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්‍ෂමන් හුළුගල්ල මහතා ගෙන් වැඩිදුර තොරතුරු විමසූ විට ඒ මහතා සඳහන් කෙළේ; අදාළ නඩු පැවරීම් පිළිබඳව නීතිපති දෙපාර්තමේන්තුවේ උපදෙස් මත කටයුතු සිදු කෙරෙමින් පවතින බවත් ඉදිරි දෙසතියක කාලයේදී එකී කටයුතු අවසන් කිරීමට බලාපොරොත්තු වන බවත්ය. මේ අනුව විශ්‍රාමික ජෙනරාල් සරත් ෆොන්සේකා මහතාට සිවිල් නීති යටතේ අධිකරණයට මුහුණු දීමට සිදුවන අතර යුද හමුදා නීතිය යටතේ ද යුද හමුදා අධිකරණය ඉදිරියේ නඩු විභාගයකට මුහුණ දීමට සිදුවනු ඇත.හමුදා නීතිය යටතේ අත්අඩංගුවට පත්වූ සරත් ෆොන්සේකා මහතා නිදහස් කරන ලෙස ඉල්ලමින් ශ්‍රේෂ්ඨාධිකරණයෙන් කැර තිබූ ඉල්ලීමක් ඉකුත් දා ප්‍රතික්ෂේප කෙරිණ. ෆොන්සේකා මහතාට එරෙහිව දණ්ඩ නීති සංග්‍රහය යටතේ නඩු පැවරෙන අතර හමුදා අධිකරණයට ඉදිරිපත් කෙරෙන්නේ හමුදා නීතිය උල්ලංඝණය කිරීම සම්බන්ධයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002283</link>
    <topic>ශ්‍රී ලංකා ආර්ථිකය හොඳටම හොඳයි</topic>
    <author>දයා ඩී. ෆොන්සේකා</author>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයි- අන්තර්ජාතික මූල්‍ය අරමුදලදයා ඩී. ෆොන්සේකාශ්‍රී ලංකාවේ ආර්ථික වර්ධනය ශීඝ්‍රයෙන් වැඩි වෙමින් පවතින අතර සංචාරක ව්‍යාපාරය වේගයෙන් දියුණු වෙමින් පවතින බවත් විදේශීය වත්කම් ප්‍රමාණය ද වැඩිවන බැවින් අන්තර්ජාතික මූල්‍ය අරමුදලේ දෙවන ණය වාරිකය ලබාදීම ගැටලුවක් නොවන බව අන්තර්ජාතික මූල්‍ය අරමුදලේ ශ්‍රී ලංකා කණ්ඩායම් නායක ආචාර්ය බ්‍රයන් එටිකන් පැවසූ බව ඒෂියන් ට්‍රිබියුන් වෙබ් අඩවිය වාර්තා කරයි.මෙවර මුදා හරිනු ලබන ණය වාරිකය ඇමෙරිකානු ඩොලර් මිලියන 300 කට ආසන්න ය. පසුගිය ජූලි මාසයේ අනුමත වූ මෙම ණය මුදල ලබාදීමට ශ්‍රී ලංකාවේ තත්ත්වය ඉතා යහපත් බව ද ජාත්‍යන්තර මූල්‍ය අරමුදල පවසයි. මේ පිළිබඳව ශ්‍රී ලංකා මහ බැංකුවේ නිලධාරීන් සමඟ සාකච්ඡා අරඹන බව ද අන්තර්ජාතික මූල්‍ය අරමුදල බීබීසියට පැවසූ බවද ඒෂියන් ට්‍රිබියුන් වෙබ් අඩවිය වාර්තා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002284</link>
    <topic>‘මේ ද්‍රෝහීන් දෙන්නම එක වගෙයි’</topic>
    <author/>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයි- ඒෂියන් ට්‍රිබියුන්ජනරාල් සරත් ෆොන්සේකා ඇමෙරිකානු ජනරාල් ඩග්ලස් මැක් ආතර්ට සමාන බවත් ඔවුන් දෙදෙනාගේ ම ක්‍රියාකාරකම් හා සිය රටට ද්‍රෝහීවීම එක සමාන බවත් ඒෂියන් ට්‍රිබියුන් වෙබ් අඩවියේ ලිපියකින් අවධාරණය කොට තිබේ.ජනරාල් මැක් ආතර් හා ජනරාල් සරත් ෆොන්සේකා යන දෙදෙනාම සිය රටවල් වෙනුවෙන් යුද හමුදාව මෙහෙය වුව ද විශ්‍රාම යාමට පෙර සිටම එම රජයන්ට එරෙහිව විරුද්ධ පක්ෂ සමඟ සබඳතා පැවැත්වූ බව ද එම ලිපියෙන් පැහැදිලි කර ඇත.ජෙනරාල් මැක් ආතර් 1 වන හා 2 වන ලෝක යුද සමයේදී හා කොරියානු යුද්ධයේ දී ඇමෙරිකානු හමුදා මෙහෙය වූ අතර යුද්ධය අතරතුරදී ම ඔහු විරුද්ධ පක්ෂය සමඟ රජය විවේචනය කළ අතර, ඇමෙරිකානු පාර්ලිමේන්තුවේ සුළුතර පක්ෂ නායක ජෝ මාර්ටින් වෙත ලිපියක් යවා ඇත්තේ ඇමෙරිකානු ජනාධිපති හැරී ටෲමන් සමඟ එකඟ නොවෙමිනි. මේ අවස්ථාවේදී ජනරාල් මැත් ආතර් අත්අඩංගුවට ගත් අතර එහිදී විරුද්ධ පක්ෂ ඊට එරෙහිව හඬනඟන්නට විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002282</link>
    <topic>බැසිල් වත්කම් - බැරකම් හෙළිකරයි</topic>
    <author/>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිගම්පහ දිස්ත්‍රික්කයේ එක්සත් ජනතා නිදහස් සන්ධානයේ කණ්ඩායම් නායක ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා නාමයෝජනා බාර දීමෙන් අනතුරුව තම වත්කම් ප්‍රකාශය ද බාර දුන්නේය.ගිය සිකුරාදා ගම්පහ දිසාපති කාර්යාලයේදී නාම යෝජනා බාර දුන් ඒ මහතා ගම්පහ තේරීම් බාර නිලධාරි පී.ඒ. අබේසේකර මහතා වෙත තම වත්කම් හා බැරකම් ප්‍රකාශය ද බාර දුන්නේය. එක්සත් ජනතා නිදහස් සන්ධානයේ ආධාරකරුවන් විශාල පිරිසක් නාම යෝජනා බාර දීමේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002289</link>
    <topic>ජ.වි.පෙ. රහසක් හෙළිවෙයි</topic>
    <author>දයා ඩි.ෆොන්සේකා</author>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිදයා ඩි.ෆොන්සේකාජනතා විමුක්ති පෙරමුණ වක්‍රාකාරයෙන් විදේශ ඔත්තු සේවා සංවිධානයක් සමඟ සබඳකම් පවත්වන බව ඇමති නන්දන ගුණතිලක මහතා පවසයි. ජ.වි.පෙ. මේ වනවිට විදේශ රටක ඒජන්සියක අතකොළුවක් වී ඇති බව ද ඒ මඟින් ඔවුන්ට විශාල මුදල් සම්භාරයක් ලැබෙන බවද කියා සිටින ඒ මහතා ජ.වි.පෙ. දේශපාලන මණ්ඩලයේ සාමාජිකයකු වන ප්‍රේමකුමාර ගුණරත්න නැමැත්තා මේ වන විට විදේශගතව සිටින බවද මේ මුදල් ලබාගන්නේ ඔහු මඟින් බවද අවධාරණය කරයි.ජ.වි.පෙ. නායක සෝමවංශ අමරසිංහ මහතා පසුගිය භීෂණ සමයේ විදේශගතව සිටියේ මේ ගනුදෙනු සඳහා බව ද ඒ මහතා පෙන්වා දෙයි. මේවාට විරුද්ධ වූ තමා මරා දැමීමට ජ.වි.පෙ. කුමන්ත්‍රණය කළ බවද පවසන ඇමති නන්දන ගුණතිලක තමා මේ බව පොලිස්පති වරයාට ද පැමිණිලි කර ඇති බවද කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002286</link>
    <topic>මංගලත් තනිවෙයි</topic>
    <author/>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිමංගල සමරවීර මහතා වටා එක්ව සිටි ඔහු ගේ සමීපතම හා ප්‍රබල ආධාරකරුවන් ඔහුගෙන් වෙන්වී එක්සත් ජනතා නිදහස් සන්ධානයට සහාය දීමට ඉදිරිපත්වීම නිසා එක්සත් ජාතික පෙරමුණ හා මාතර දිස්ත්‍රික්කයෙන් මංගල සමරවීර මහතා කොන්වන ලකුණු පහළව ඇතැයි පැවසෙයි.මහජන සහාය ලබාගනිමින් ජයග්‍රාහීව ඉදිරියට යමින් සිටි ශ්‍රී ලංකා නිදහස් පක්ෂය භේදභින්නකොට මහින්ද රාජපක්ෂ ජනාධිපතිතුමාගේ නායකත්වය අභියෝගයට ලක් කළ සමරවීර මහතා අද දේශපාලනයේ කුණු ගොඩට වීසිවී ඇතැයි ඔහුගෙන් වෙන්වී පැමිණි ප්‍රබලයින් පැවසූ බැව් ඇමැති රාජිත සේනාරත්න මහතා සිළුමිණට කරුණු අනාවරණය කෙළේය.මේ වනවිට කිසිසේත්ම ශ්‍රී ලංකා නිදහස් පක්ෂයේ (ම) පාර්ශ්වය කියා එකතුවක් නැති අතර එහි රැඳී සිටි සිසිල් බණ්ඩාර සේනාරත්න මහතා ඇතුළු විධායක සභාව ද, මධ්‍යම කාරක සභාව හා අනෙකුත් සංවිධාන සියල්ලම බිඳ වැටී ඇත. එම පිරිස රාජිත සේනාරත්න ඇමැතිවරයා සමඟ අරලියගහ මන්දිරයට ගොස් ජනාධිපතිතුමාට සහාය පළ කරන බවටත් මහ මැතිවරණයේදී දිස්ත්‍රික්ක 15ක් පුරා සන්ධානයේ ජයග්‍රහණය සඳහා ක්‍රියාකාරී වන බවටත් ප්‍රතිඥා දී ඇත.මේ තත්ත්වය මත මංගල සමරවීර මහතා සමඟ සිටින පිරිස දෙතුන් දෙනෙකුට සීමාවී ඇති අතර තනි පුද්ගලයකු සඳහා එ.ජා.ප.යෙන් මෙතරම් අවස්ථා ලබා නොදිය යුතු බව දක්වමින් එ.ජා.ප.යේ ජ්‍යෙෂ්ඨයන් දැන් එළිපිටම නොයෙකුත් මත පළ කරමින් සිටින බවත් දැනගන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002285</link>
    <topic>විල්පත්තුව විවෘතයි</topic>
    <author>නිහාල් පී. අබේසිංහ</author>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිනිහාල් පී. අබේසිංහශ්‍රී ලංකාවේ විශාලතම ජාතික වනෝද්‍යානය විල්පත්තු ජාතික උද්‍යානය පෙබරවාරි 27 දා සිට ජනතාවට යළි විවෘත කැර ඇතැයි ද එය මෙසේ විවෘත කෙළේ වසර 7 කට පසුව බව ද පාරිසරික හා ස්වභාවික සම්පත් ඇමැති පාඨලී චම්පික රණවක මහතා පවසයි.හෙක්ටයාර 131693.7 ක විශාලත්වයකින් යුත් විල්පත්තුව ජාතික වන උයන 1938 දී මෙරට ආරම්භ කළ ප්‍රධාන ජාතික වනෝද්‍යාන අතරින් එකකි. මෙහි දිවියෝ බහුලව සිටිති. රටට සාමය උදාවීමත් සමඟම ත්‍රස්තවාදී ප්‍රශ්නය සමනය වීමෙන් පසුව සියලු රටවැසියාටම මේ ජාතික උද්‍යානය විවෘත වූ බව ද ඇමැතිවරයා කීය. පුත්තලම, අනුරාධපුර, මන්නාරම දිස්ත්‍රික්කවලට මායිම්ව මෙය පිහිටා තිබේ.පාරිසරික මෙන්ම පුරා විද්‍යාත්මක වැදගත්කමකින් යුක්ත මෙහි ප්‍රධාන විල්ලු 40 ක් ඇත. එහි ඇති කාලි විල්ලුව ප්‍රදේශයේ මීට වසර 2500 කට පෙර කුවේණිගේ මාලිගාවක් තිබු බව ද පැවැසේ. පෙරවරු 6 සිට සවස 6 දක්වා විල්පත්තුව විවෘතව පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa1002288</link>
    <topic>දි.මු.ගෙන් ‘අතීත මතක’</topic>
    <author/>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිමෙරට ජ්‍යෙෂ්ඨ දේශපාලනඥයකු වූ දි.මු.ජයරත්න මහතා විසින් රචනා කරන ලද “අතීත මතක” කෘතිය දොරට වැඩීම ලබන මාර්තු 01 දා පස්වරු 2.00ට මහනුවර තැපැල් සංකීර්ණ ශ්‍රවණාගාරයේදී සිදු කැරෙයි.මේ කෘතිය මඟින් ඒ මහතාගේ 60 වසරක දේශපාලන ඉතිහාසයේ අත්දැකීම් හා මෙතෙක් හෙළි නොවූ තොරතුරු රැසක් ප්‍රකාශයට පත් කෙරෙයි. මේ ග්‍රන්ථය දොරට වැඩීමේ අවස්ථාවට පූජක පක්ෂය ද, දේශපාලනඥයින් සහ කලාකරුවන් සහ විද්වත්හු ද සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa10022810</link>
    <topic>නාවික හමුදාවෙන් අලුත් වැඩක්</topic>
    <author>නිහාල් පී. අබේසිංහ</author>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිනිහාල් පී. අබේසිංහරජයෙන් අමතර කිසිම මුදලක් නොමැතිව ශ්‍රී ලංකා නාවික හමුදාව උතුරු නැඟෙනහිර පළාත්වල වල් බිහිවී තිබූ මාර්ග කිලෝ මීටර් 200 ක පරිසර හිතකාමී ලෙස සම්පූර්ණයෙන් පිළිසකර කර ඇතැයි නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා පවසයි.මේ ක්‍රියාව නිසා ඒ ප්‍රදේශවල පදිංචි ජනතාවගේ ගමන් පහසුව මෙන්ම වනජීවී හා පරිසර සංරක්ෂණ කටයුතුවල පහසුවට විශාල පිටුබලයක් ද ලැබී ඇති බව මාධ්‍ය ප්‍රකාශකවරයා කීය.මේ යටතේ ඉදිකළ ප්‍රධාන මාර්ගය සිලා වතුර පුත්තලම මාර්ගයයි. එය කිලෝමීටර් 91 ක් දිගය. මේ මාර්ගය ඉදිකිරීම නිසා පුත්තලම සිට මන්නාරමට යෑමට කෙටි මාර්ගයක් යළි වීවාත වී ඇත. ඒ මඟින් අනුරාධුර මැදවච්චිය හරහා මන්නාරමට යන මාර්ගයට වඩා කිලෝමීටර් 85 ක් අඩුවෙන් පුත්තලමේ සිට මන්නාරමට හා යාපනයට පැමිණිය හැකිය. ඊට අමතරව අනුරාධපුරය මහ විලච්චිය සිලාවතුර මාර්ගය ද සම්පූර්ණයෙන් ප්‍රතිසංස්කරණය කර තිබේ. එමඟින් ප්‍රදේශයේ පදිංචි ජනතාවගේ සහ වන ජීවී නිලධාරින්ගේ පහසුකම් වැඩි දියුණු වී ඇතැයි ද අතුල සෙනරත් මහතා පැවසීය.මේ කටයුතු සඳහා රජයෙන් කිසිම වියදමක් නොමැත. නාවික හමුදාවේ භටයන්, නාවික හමුදාවේ වාහන හා තාක්ෂණය මේ සඳහා යොදාගත් බවද ඔහු කියයි. මෙසේ ඉදිකළ කිසිම මාර්ගයක් අලුත් ඒවා නොවන අතර මිනින්දෝරු දෙපාර්තමේන්තුවේ සිතියම්වල මේ පාරවල් පෙන්නුම් කර ඇති බවද නාවික හමුදාව පවසයි.මේ අතර වන ජීවි සංරක්ෂණ දෙපාර්තමේන්තුවේ ඉහළ නිලධාරියෙක් සිළුමිණට පැවසුවේ මේ මාර්ග පද්ධතිය පිළිසකර කිරීම නිසා වන ජීවී සංරක්ෂණ කටයුතුවලට විශාල පහසුකමක් හා අනුබලයක් ලැබුණු බවයි. විල්පත්තුව ජාතික උද්‍යානයේ වන ජීවී නිලධාරින් පවසන්නේ නාවික හමුදාව තමන්ගේ ඉල්ලීම මත උද්‍යානය ඇතුළත තිබි වල් බිහිවූ මාර්ග ප්‍රතිසංස්කරණය කර ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=aa10022811</link>
    <topic>ඕමන්තෙයි දක්වා දුම්රිය මඟ මැයි මසට පෙර විවෘත වෙයි</topic>
    <author>තාරක වික්‍රමසේකර</author>
    <content>පරිණත බව සහ තාරුණ්‍යය එකට එක්වූ සන්ධානය ප්‍රබලයිෆොන්සේකාට නඩු දෙකක්!ශ්‍රී ලංකා ආර්ථිකය හොඳටම හොඳයි‘මේ ද්‍රෝහීන් දෙන්නම එක වගෙයි’බැසිල් වත්කම් - බැරකම් හෙළිකරයිජ.වි.පෙ. රහසක් හෙළිවෙයිමංගලත් තනිවෙයිවිල්පත්තුව විවෘතයිදි.මු.ගෙන් ‘අතීත මතක’නාවික හමුදාවෙන් අලුත් වැඩක්ඕමන්තෙයි දක්වා දුම්රිය මඟ මැයි මසට පෙර විවෘත වෙයිතාරක වික්‍රමසේකරඕමන්තෙයි දක්වා වන දුම්රිය මාර්ගය මැයි මාසයට පෙර තනා නිම කරන බව දුම්රිය සාමාන්‍යාධිකාරි පී.පී. විජේසේකර මහතා පවසයි. ඒ අනුව මැයි මාසය වන විට උතුරු දුම්රිය ඕමන්තෙයි දක්වාම ධාවනය කෙරෙනු ඇත.දැනට වවුනියාවේ සිට කිලෝමීටර් 3.5 ක් දුරට තාණ්ඩිකුලම් දක්වා දුම්රිය ධාවනය කෙරෙන අතර ඕමන්තේ දක්වා වන කිලෝමීටර් 10 ක දුර ශ්‍රී ලංකා දුම්රිය දෙපාර්තමේන්තුව විසින් පිරිවැය දරා සාදනු ලැබේ.දුම්රිය මාර්ගය තැනීමේදී මාර්ගයට අමතරව පාලම් හා බෝක්කු ආදියත් අලුතින්ම සෑදීමට සිදුව ඇතැයි ද විජේසේකර මහතා කීය. ඕමන්තෙයි දුම්රිය ස්ථානය සමාජ සේවා සහ සමාජ සුබසාධන අමාත්‍යාංශයේ මෙහෙයවීමෙන් අලුතින්ම සාදනු ලැබේ.දේශීය වශයෙන් සමස්ත උතුරු මාර්ගයම සකස් කිරීමට නියමිතව තිබුණද ඒ සඳහා දීර්ඝ කාලයක් ගතවන බැවින් එම කටයුත්ත ඉන්දියාවේ IRCON සමාගමට පැවරීමට රජය තීරණය කර ඇතැයි ද විජේසේකර මහතා කීය. ඕමන්තෙයි සිට පලෙයි දක්වා වන දුම්රිය මාර්ගයේ කිලෝමීටර් 90 ක දුරක් මෙහි පළමු අදියර යටතේ අලුතින් ම සාදනු ලබන අතර එම කොටස වසර 2 1/2 කදී තනා නිම කිරීමට මේ වන විට ගිවිසුම් අස්සන් කර ඇත.මෙම මාර්ගය තනනු ලබන්නේ දුම්රිය පැයට කිලෝමීටර් 100 ක වේගයෙන් ගමන් කළ හැකි වන පරිදිය. පළමු අදියර සඳහා ඩොලර් මිලියන 180 ක් වැය වනු ඇත. දෙවන කොටස ලෙසින් පලෙයි සිට කන්කසන්තුරය දක්වා වන මාර්ගයේ කිලෝමීටර් 50 ක දුර IRCON සමාගම විසින් ම තනා නිම කරනු ඇත. ඕමන්තෙයි සිට කන්කසන්තුරය දක්වා වන සමස්ත දුම්රිය ස්ථාන සංඛ්‍යාව 27 කි. මෙම දුම්රිය ස්ථාන 27 ම තනා නිම කිරීමට විවිධ සංවිධාන හා සමාගම් විසින් බාර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ab1002284</link>
    <topic>එජාප සංවිධායකයන් බිලිබා ගැනීමට අනෝමා SF මෙහෙයුමක: රනිල්ට තදවෙලා</topic>
    <author>චන්දන බණ්ඩාර</author>
    <content>එජාප සංවිධායකයන් බිලිබා ගැනීමට අනෝමා S F මෙහෙයුමක: රනිල්ට තදවෙලාගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?අශුද්ධ සන්ධානයේ පතුරු ගැලවෙයිබුදු සමය නොදන්නා රනිල්ගේ වෛතුල්‍යවාදය“පැවිද්දා” ගැනයිගිය සතියේ ජනාධිපතිතුමා පන්නිපිටියේ පිහිටි කොළොන්නාවේ සුමංගල හිමියන්ගේ දෙව්රම් වෙහෙර විහාරස්ථානයට ගියේය. ඒ එම විහාරස්ථානයේ අලුතින් ඉදිකළ මහාමායා දේවියගේ අනුරුවක් විවෘත කිරීමේ අවස්ථාවට සහභාගි වීමටය.“මේ පිළිමය හදන්න මම ජනාධිපතිතුමනි තීරණය කළේ විශේෂ හේතුවක් නිසා. අපේ පන්සලට තරුණ ජෝඩු ඇවිත් විවාහ වෙනවා. මම මින් ඉදිරියට අපේ විහාරස්ථානයේ විවාහ වීමට එන ඒ අය මේ පිළිමය ඉදිරියේදී විවාහ කරවනවා.” කොළොන්නාවේ සුමංගල හිමියෝ ජනාධිපතිතුමාට පැහැදිලි කළහ.“අපේ හාමුදුරුවනේ මම ප්‍රාර්ථනා කරන්නේ ඒ වගේ තරුණ තරුණියන්ට බෝසත් දරුවෝ ලැබෙන්න කියලා.” ජනාධිපතිතුමා කියා සිටියේය.2/3 බලය ඕනැමැතිවරණ සංශෝධනයකටයිමේ අතරතුර ගිය සතියේදී අරලියගහ මැදුරට දුරකථන ඇමැතුමක් ලැබිණි. “මම හොරගොල්ලෙන් කථා කරන්නේ. මට හොරගොල්ලේ මද්දුම හාමු ගැන ජනාධිපතිතුමාට යමක් කියන්න තියෙනවා.” කථා කළ පුද්ගලයා කියා සිටියේය.දුරකථන ඇමැතුම ලබා ගත් පුද්ගලයා කියා සිටියේ ජනාධිපතිතුමා දැන් විශේෂ සාකච්ඡාවක සිටින නිසා කථා කළ නොහැකි බවය. ඉන් පසුව කථා කළ පුද්ගලයාගේ දුරකථන අංකය ජනාධිපති ලේකම් කාර්යාලයේ නිලධාරියා ලබා ගත්තේය. මේ සිදුවීම ගැන පසුව ජනාධිපතිතුමාට ජනාධිපති ලේකම් කාර්යාලයේ නිලධාරියකු කීවේය.“මම මොකටද එක එක්කෙනා ගැන පෞද්ගලික අනවශ්‍ය තොරතුරු අහන්නේ. ඒත් මොනවද ඒ මනුස්සයා කියන්නේ කියලා ඔයාලා අහලා බලන්න ජනාධිපතිතුමා කීවේය. ඉන් අනතුරුව ජනපති ලේකම් කාර්යාලයේ නිලධාරියා හොරගොල්ලේ සිට කතා කළ පුද්ගලයාට කතා කළේය.“මම හොරගොල්ලේ මද්දුම හාමු ඒ කියන්නේ චන්ද්‍රිකා ළඟ හිටියේ. ඒ වගේම මම විජය මහත්තයා ළඟ හිටියා. මම කතා කළේ ජනාධිපතිතුමාට ස්තුති කරන්න. විජය මහත්තයාගේ අනුස්මරණ දිනය චන්ද්‍රිකාට මතක් වුණේ නැහැ. හැබැයි ජනාධිපතිතුමාට මතක් වුණා. ජනාධිපතිතුමා සුදර්ශනී ප්‍රනාන්දුපුල්ලේ මැතිනියට කියලා සීදුව විජය කුමාරතුංග රෝහලේ රෝගීන්ට ආහාරපාන පිරිනැමුවා. මම ඒ ගැන ජනාධිපතිතුමාට ස්තුති කරන්න කතා කළේ” හොරගොල්ලේ සිට කතා කළ පුද්ගලයා කීවේය.තාරුණ්‍යයට හෙටක් සංවිධානයේ සභාපති නාමල් රාජපක්ෂ මෙවර සිය මැතිවරණ ව්‍යාපාරයට නව දේශපාලන සංස්කෘතියක් උදෙසා විශේෂ වැඩ පිළිවෙළක් සකස් කැර තිබේ. ඒ අනුව පෙලපාලිවලින් තොරව පොදු කටයුතු සිදු කිරීමට නාමල් රාජපක්ෂ තීරණය කැර තිබේ. ඒ අනුව නාමල් රාජපක්ෂ මහතාගේ ආධාර කරුවෝ තංගල්ල සහ අඟුණකොළපැලැස්ස රෝහල්වල පිරිසුදු කිරීමේ කටයුතුවල නිරත වූහ.ජනාධිපතිතුමා පසුගිය දිනෙක ප්‍රංස තානාපතිනිය හමුවුණේය. “ජනාධිපතිතුමනි ඔබතුමාගේ බලාපොරොත්තුව 2/3 බලයක් ලබා ගැනීම ද?” ප්‍රංස තානාපතිනිය ජනාධිපතිතුමාගෙන් විමසා සිටියේය. “ මට ඕන මැතිවරණ ක්‍රමය සංශෝධනය කරන්න. මට ඒකට ලොකු ශක්තියක් ලැබෙනවා 2/3 බලයක් ලැබුණොත්” ජනාධිපතිතුමා ප්‍රංස තානාපතිනිය හමුවේ කියා සිටියේය.පසුගියදා ජනාධිපතිතුමා මොරගහකන්ද ජලාශයේ ඉදිකිරීම් කටයුතු නිරීක්ෂණය කළේය. ජනාධිපතිතුමා හෙලිකොප්ටරයෙන් බැසීමට පෙර නියමුවාට උපදෙස් දුන්නේ ගුවනේ රවුමක් පමණ හෙලිකොප්ටරය කරකවන ලෙසටය. ඒ අවට ප්‍රදේශයේ නිරීක්ෂණ කටයුතු සිදු කළ යුතු නිසාය. එහිදී ජනාධිපතිතුමාට දකින්නට ලැබුණේ කිසියම් පිරිසක් ඩෝසර් මඟින් කැලය මැද හාරමින් සිටින බවකි. ජනපතිතුමා මොරගහකන්ද ජලාශය අසළට ගිය විගසම එම ස්ථානයේ සිටි නියෝජ්‍ය පොලිස්පතිවරයා කැඳවූයේය. “අර කැලේ මැද ඩෝසර්වලින් හාරන්නේ මොනවාද කියලා හොයලා බැලුවද” ජනාධිපතිතුමා විමසා සිටියේය.“සර් හොරෙන් මැණික් හාරනවා වෙන්ඩ ඇති” නියෝජ්‍ය පොලිස්පතිවරයා කියා සිටියේය. ඒ සමඟම ජනාධිපතිතුමා උපදෙස් දුන්නේ වහාම එවැනි ක්‍රියා නැවැත්වීමට කටයුතු කරන ලෙසටය.එජාපයේ ප්‍රබලයෙක්මැතිවරණයෙන් පසු රජයටජනාධිපති ලේකම් කාර්යාලයේදී එ.ජා.නි.ස නාම යෝජනා සැකසීමේ කටයුතුවල මූලිකත්වය ගෙන සිටියේ ඇමැති සුසිල් ප්‍රේමජයන්ත සහ ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාය.මේ අතර ගිය සතියේ දිනයක රාත්‍රි 11.50 ට පමණ ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාට දුරකථන ඇමැතුමක් ලැබිණි. ඒ ගම්පහ දිසාවේ එ.ජා.ප ප්‍රබලයකු ගෙනි. “සර් මම එ.ජා.ප යේ නාම යෝජනාවලට හෙට අස්සන් කරලා. “ඊළඟ දවසේ ඉඳලා ඔබතුමාට වැඩ කරනවා.” එ.ජා.ප ප්‍රබලයා බැසිල් රාජපක්ෂ මහතාට කීවේ ය. “නැහැ ඔබතුමා දැන් ම එන්න එපා. ඔබතුමා ගම්පහින් දිනන බව කවුරුත් දන්නවානේ. දිනලා අපිට ඕන වුණොත් ඔයා අපේ පැත්තට එන්න” බැසිල් රාජපක්ෂ මහතා එ.ජා.ප ප්‍රබලයාට කීවේ ය.මේ අතර ගිය සතියේ දී ශ්‍රී.ල.නි.ප මහජන පාර්ශවයේ නායකයින් පිරිසක් ජනාධිපතිතුමා හමුවූහ. “සර් දැන් ඔය මහජන පාර්ශ්වයේ ඉන්නේ මංගල, ටිරාන් සහ රුවන් ෆර්ඩිනැන්ඩස් විතරයි. එදා අපි මංගලට එකතු වුණේ මංගලට අසාධාරණයක් වුණා කියලා හිතාගෙන” මහජන පාර්ශ්වයේ සෙසු නායකයෝ පිරිස ජනාධිපතිතුමාට කියා සිටියහ.“මම මංගලට අසාධාරණයක් කළේ නැහැ. මංගලයි ශ්‍රීපතියි එදා ආණ්ඩුවෙන් ඉවත් නොකළා නම් අද යුද්ධය දිනන්නවත් ආණ්ඩුව කරන්නවත් ඉඩ ලැබෙන්නේ නැහැ. මංගලට හොඳම ඇමැතිකම් දුන්නා. මංගල විදේශ ඇමැති විදියට කළේ මොකද්ද පලස්තීනයට විරුද්ධ වුණා. නැඟෙනහිර මෙහෙයුම් ගැන තානාපතිවරුන්ට බොරු කිව්වා” ජනාධිපතිතුමා ශ්‍රී.ල.නි.ප මහජන පාර්ශ්වයෙන් ඉවත්ව පැමිණි පිරිසට කියා සිටියේ ය.ගිය සතියේ කොළඹ දිස්ත්‍රික්කය සඳහා එ.ජ.නි.ස නාම යෝජනා ලබාදුන්නේ ය. ඒ ඇමැති සුසිල් ප්‍රේම ජයන්තගේ ප්‍රධානත්වයෙනි. තිලංග සුමතිපාල දුමින්ද සිල්වා, විමල් වීරවංශ, දිනේෂ් ගුණවර්ධන, චම්පික රණවක, සුදර්මන් රදලියගොඩ, ධනසිරි අමරතුංග ඇතුළු ප්‍රබල කණ්ඩායමක් මෙවර කොළඹ දිසාවෙන් තරග බිමට පිවිස සිටිති.නාම යෝජනා ලබාදීමට පෙර ඇමැති දිනේෂ් ගුණවර්ධන සුදර්මන් රදලියගොඩට විහිළුවක් කළේ ය. “ඔයා සුදර්මන් පුදුම කෙනෙක් නේද? කුරුණෑගල සංවිධායක කොළඹින් ඡන්දය ඉල්ලන්නේ” ඇමැති දිනේෂ් සුදර්මන්ගේ පිටට තට්ටුවක් දමමින් කීවේය.කාගෙවත් සිත් රිදවන්න එපානාමල්ගෙන් ඉල්ලීමක්ගිය සතියේ සඳුදා හම්බන්තොට දිස්ත්‍රික්කය සඳහා එක්සත් ජනතා නිදහස් සන්ධානයේ නාම යෝජනා ලබා දීම සිදුවීය. ඒ හම්බන්තොට කණ්ඩායම් නායක ඇමැති චමල් රාජපක්ෂ මහතාගේ ප්‍රධානත්වයෙනි. ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ, ඇමැති මහින්ද අමරවීර සහ පළාත් ඇමැති වී.කේ. ඉන්දික ඇතුළු පිරිසක් එම අවස්ථාවට එක්ව සිටියහ.නාමල් රාජපක්ෂ මෙවර මහා මැතිවරණයට තරග කිරීම හම්බන්තොට දිසාවේ ජනතාවගේ උද්යෝගය වැඩිවීමට හේතු වී තිබේ. ගිය සඳුදා නාම යෝජනා බාරදීමෙන් පසුව නාමල් රාජපක්ෂ තම ආධාර කරුවන්ට සුවිශේෂි උපදෙස් දුන්නේ ය. “මමත් අපේ හැම ජනතා නියෝජිතයෙක් ම ජනතාවට සේවය කරන්න ඉන්නේ. ඒ නිසා මෙවර මැතිවරණයේදී අපි සාමකාමීව වැඩ කළ යුතුයි. 26 වෙනිදා නාම යෝජනා ලබාදෙන අවසන් දිනයේ අපේ දිස්ත්‍රික්කයේ පෙළපාලි යන්න අවශ්‍ය නැහැ. ඒ වෙනුවට අපේ දිස්ත්‍රික්කය පුරාම කිරිබත් දන්සල් පවත්වමු. මතක තියා ගන්න කිසිම කෙනකුට හිත රිදෙන විදියටවත් කථා කරන්න එපා” නාමල් රාජපක්ෂ මහතා තම ආධාර කරුවන් හමුවේ කියා සිටියේ ය.මේ අතර නාමල් රාජපක්ෂ තම ආධාර කරුවන්ට තවත් උපදෙසක් ලබා දුන්නේ ය. එනම් සිකුරාදා දිනයේ සවස හයෙන් පසුව හම්බන්තොට දිසාවේ විහාරස්ථාන 437 ක බෝධි පූජා පිංකම් පවත්වන ලෙසට ය. රටට යහපතක් උදාවීම සහ මහා මැතිවරණය සාමකාමීව රටපුරා පැවැත්වීමට ආශිර්වාද පතා මෙම බෝධි පූජා සංවිධානය කිරීමට නාමල් රාජපක්ෂ උපදෙස් දී තිබිණි.ඒ අනුව ගිය සිකුරාදා හම්බන්තොට දිස්ත්‍රික්කයේ ස්ථාන කීපයකදීම කිරිබත් දන්සල් පැවැත්විණි. ප්‍රධාන දන්සල පැවැත්වූයේ හම්බන්තොට දිසා ලේකම් කාර්යාලය ඉදිරිපිට දී ය.ගිය සතියේ හම්බන්තොට සිංගප්පූරු පන්සලේදී නාමල් රාජපක්ෂගේ ප්‍රධානත්වයෙන් උත්සවයක් පැවැත්විණි. ඒ වෘත්තීය පුහුණුව නිමා කළ තරුණ තරුණියන් පිරිසකට ශිෂ්‍යත්ව ප්‍රදානය කිරීමේ උත්සවයකි. “හම්බන්තොට දිස්ත්‍රික්කයේ අද ඉංග්‍රීසි පුහුණු පාඨමාලා සහ පරිගණක පුහුණු පාඨමාලා අප ආරම්භ කොට තිබෙනවා. ඉදිරියේදී මගේ බලාපොරොත්තුව හම්බන්තොට දිස්ත්‍රික්කය මේ රටේ වටිනාම ශ්‍රම බලකායක් ඇති ප්‍රදේශය බවට පත් කිරීමයි. මේ සංකල්පය රට පුරාම ගෙන යාමටත් මම බලාපොරොත්තු වෙනවා” නාමල් රාජපක්ෂ තරුණ තරුණියන් අමතමින් කියා සිටියේ ය.කෑගල්ලෙන්සුසන්තිකාසුපිරි ධාවන ශූරියක වන සුසන්තිකා ජයසිංහ මෙවර මහා මැතිවරණයට කෑගලු දිසාවෙන් ඉදිරිපත්ව සිටී. සුසන්තිකා ජයසිංහට මහා මැතිවරණයට ඉදිරිපත් වෙන ලෙස විවිධ පක්ෂවලින් මීට පෙර ආරාධනා ලැබ තිබිණි. එහෙත් සුසන්තිකා රට වෙනුවෙන් ජනාධිපතිතුමා දිනවීම සඳහා කටයුතු කළා ය. ඉන් අනතුරුව පසුගියදා සුසන්තිකා ජයසිංහ ජනාධිපතිතුමාට දන්වා සිටියේ මහා මැතිවරණයට තරග වැදීමට තමා සූදානම් බවයි. “ප්‍රශ්නයක් නැහැ සුසන්තිකා ඔයා කෑගල්ල දිසාවේ කාන්තා නියෝජනය වෙනුවෙන් ඉදිරිපත් වෙන්න. මම සුබපතනවා” පසුගියදා ජනාධිපතිතුමා සුසන්තිකාට සුබ පතමින් දුරකථනයෙන් පවසා තිබිණි.මහාචාර්ය මැන්දිස් රෝහණධීර මහතාගේ පුත් හරිගුප්ත රෝහණධීර මෙවර කොළඹ දිසාවෙන් මහා මැතිවරණයට ඉදිරිපත්ව සිටී. මේ අතරතුර පසුගියදා ජනාධිපතිතුමා මහාචාර්ය මැන්දිස් රෝහණධීර හට දුරකථනයෙන් කථා කළේ ය. “මහාචාර්යතුමා හරිගුප්තව මට ඉදිරියට ගන්න ඕන. එයාගෙන් ලොකු වැඩ කොටසක් රටට කර ගන්න තියෙනවා. ඔබතුමා එයාට උපදෙස් දීලා තව ටිකක් ඉදිරියට ගන්න.” ජනාධිපතිතුමා පසුගිය දිනක මහාචාර්ය මැන්දිස් රෝහණධීරට කියා තිබිණි.බැසිල් රාජපක්ෂගම්පහට නායකත්වය දෙයිගිය සඳුදා ගම්පහ දිස්ත්‍රික් එ.ජ.නි.ස. නාමයෝජනා ලබාදීම සිදු විය. ඒ ගම්පහ කණ්ඩායම් නායක බැසිල් රාජපක්ෂගේ ප්‍රධානත්වයෙනි. ගම්පහ දිසාවට නාම යෝජනා ලබා දුන් දිනයේ ගම්පහ නගරය සහ දිස්ත්‍රික්කය පුරා බැසිල් රාජපක්ෂ මහතා පිළිගැනීමේ උත්සව පැවැත්විණි.ගම්පහ දිස්ත්‍රික් කණ්ඩායම් නායක බැසිල් රාජපක්ෂ මහතා පිළිගැනීමේ ප්‍රධාන උත්සවයට ගම්පහ දිසාවේ පැරැණි දේශපාලනඥයෝ කීප දෙනෙක් ද සහභාගිවී සිටියහ. ඒ අතර හිටපු ඇමැතිවරයකු වූ එස්.ඩී. බණ්ඩාරනායක සහ ලක්ෂ්මන් ජයකොඩි යන දෙදෙනා ද වූහ. බැසිල් රාජපක්ෂ උත්සවයේ අසුන් ගැනීමට පෙර එස්.ඩී. බණ්ඩාරනායක සහ ලක්ෂ්මන් ජයකොඩි යන හිටපු ඇමැතිවරුන් අසලට ගොස් ආචාර කළේ ය.ගිය සතියේ දී කළුතර දිස්ත්‍රික්කය සඳහා නාම යෝජනා එ.ජ.නි.ස ලබාදුන්නේ ය. නාම යෝජනා ලබාදීමෙන් අනතුරුව ඇමැති මහින්ද සමරසිංහ කළුතර බෝධිය අසලට සිය ආධාර කරුවන් සමඟ ගියේ ය. එහිදී ඇමැතිවරයා කළුතර බෝධිය ඉදිරිපිට දී ප්‍රතිඥාවක් ලබාදුන්නේ ය. එනම් මැතිවරණ සමයේදී සාමකාමීව සහ සහජීවනයෙන් කටයුතු කරන බවට ය. ප්‍රතිවිරුද්ධ අපේක්ෂකයන් හට හිරිහැර නොකරන බවට එහිදී ඇමැතිවරයා ප්‍රතිඥාවක් ලබාදුන්නේ ය.රංජිත් ජනතාව සමඟයිකෑගල්ල දිස්ත්‍රික්කය සඳහා එ.ජ.නි.ස නාම යෝජනා ලබාදීම සිදු වූයේ කෑගල්ල කණ්ඩායම් නායක අතාවුද සෙනෙවිරත්නගේ ප්‍රධානත්වයෙනි. කෑගල්ල දිස්ත්‍රික්කයට ප්‍රවීණ කලාකරු බුද්ධදාස විතානආරච්චි සහ සුපිරි ධාවන ශූරී සුසන්තිකා ජයසිංහ තරග වැදීම මෙවර විශේෂත්වයකි.ඊට අමතරව හිටපු ආණ්ඩුකාර සහ වත්මන් ජනාධිපතිතුමාගේ උපදේශකයකු වන කෑගල්ල ශ්‍රී.ල.නි.ප සංවිධායක ආචාර්ය ජගත් බාලසූරිය වසර හයකට පසුව මෙවර මහා මැතිවරණයට තරග කරයි. ආචාර්ය ජගත් බාලසූරිය 2004 මහා මැතිවරණයට තරග නොකළේ ය. හෙතෙම දැනට වසර දහසයක පමණ සිට නොකඩවා කෑගල්ල ශ්‍රී.ල.නි.ප ප්‍රධාන සංවිධායකයා ලෙස කටයුතු කරන්නෙකි.ගලිගමුව ශ්‍රී.ල.නි.ප සංවිධායක ඇමැති රංජිත් සියඹලාපිටිය ගිය සිකුරාදා නාම යෝජනා ලබා දීමට පැමිණ සිටියේ භික්ෂුන් වහන්සේ, විශ්ව විද්‍යාල ආචාර්යවරු, කලාකරුවන් සහ ප්‍රදේශයේ පළාත් සභා ප්‍රාදේශීය සභා මැති ඇමැතිවරු සමඟය.නාම යෝජනා ලබා දීම සඳහා රථවාහන පෙළපාලියකින් කෑගල්ල දිස්ත්‍රික් ලේකම් කාර්යාලයට යන අතරතුර ඇමැති සියඹලාපිටිය කෑගල්ල නගරයේදී ජනතාව ඇමැතුවේ ය.“රංජිත් මිනිස්සුන්ට ආදරෙයි. මිනිස්සු රංජිත්ට ආදරෙයි. මේ සියඹලාපිටිය කිසිම දවසක ජනතාවගෙන් ඈත් වෙන්නෙ නැහැ” ඇමැති සියඹලාපිටිය ජනතාව අමතමින් කීවේ ය.හෙළ උරුමයෙන්දස වැදෑරුම් ප්‍රතිඥාවක්ජාතිත හෙළ උරුමයෙන් ඉදිරි මහා මැතිවරණයට තරග කරන අපේක්ෂකයෝ ගිය සතියේ මහනුවර දළදා මාලිගාවට ගියහ. ඒ දළදා වහන්සේ ඉදිරියේදී දස වැදෑරුම් ප්‍රතිඥාවක් ලබාදීම සඳහාය. එදින හෙළ උරුමයේ නියෝජිත පිරිස් වෙනුවෙන් උදෑසන ආහාරය පිළියෙල කැර තිබුණේ දියවඩන නිලමේ ප්‍රදීප් නිලංග දෑල විසිනි.උදෑසන ආහාරය ගත් හෙළ උරුමයේ නියෝජිත පිරිස එල්ලාවල මේධානන්ද හිමි සහ දියවඩන නිලමේ ප්‍රදීප් නිලංග දෑල පෙරටුකොට ගෙන හෙළ උරුමයේ අපේක්ෂකයෝ දළදා මාලිගාවේ දළදා හිමි වැඩ සිටින ඇතුල්කුටියට ඇතුළු වූහ. වෙනදා දළදා වහන්සේට පූජා කිරීමට සමන් පිච්ච මල් වට්ටි රැගෙන එන හෙළ උරුමයේ නායකයෝ එදින සන්නස් පත්‍රිකා ද රැගෙන පැමිණ සිටියහ.එහි සඳහන් වූයේ හෙළ උරුමය අනුගමනය කරන දස විධ දළදා ප්‍රතිඥාවයි. රටේ ඒකීය භාවය සුරැකීමට දිවි හිමියෙන් කැපවීම, පන්සිල් සුරැකීම, අන්‍ය ආගම්වලට සහ ජන වර්ගවලට සමානාත්මතාවයෙන් සැලකීම, සියළුම ආකාරයේ බෙදුම්වාද පැරැදවීම සහ වැදගත් මන්ත්‍රී මණ්ඩලයක් පාර්ලිමේන්තුවේ ඇති කිරීමට පෙරමුණ ගැනීම එම ප්‍රතිඥා අතරට ඇතුළත් වීය.මේ අතරතුර හෙළ උරුමයේ නියෝජිත පිරිසට එදින මල්වතු මහනාහිමියන් බැහැ දැකීමට නොහැකි විය. ඊට හේතු වී තිබුණේ් මහානායක හිමියන්ගේ අවිවේකී භාවයයි. ඊට පෙර දින දැනුම් දී තිබූ පරිදි හෙළ උරුමයේ නියෝජිත පිරිස එදින නියංගොඩ විජිතසිරි අනුනායක හිමියන් බැහැ දුටුවාහ.ඉන් අනතුරුව හෙළ උරුමයේ නියෝජිත පිරිස අස්ගිරි පාර්ශ්වයේ මහානායක හිමියන් බැහැ දුටුවා. “ බොහෝ දෙනෙක් අද දේශපාලනයට එන්නේ මුදල් හරි හම්බ කර ගන්න. නමුත් චම්පික ඇමැතිතුමා දූෂණ වංචා නැතිව කාර්යක්ෂමව අමාත්‍යංශය පවත්වාගෙන ගියා. ඒක අනිත් ඇමැතිවරුන්ටත් ආදර්ශයක් වුණා. ඒ නිසා අන්තර්ජාතිකව පවා එතුමා කීර්තියට පත් වුණා.” අස්ගිරි පාර්ශ්වයේ මහ නායක හිමියෝ අවධාරණය කළහ.ගාල්ලේ වජිර අලියා ඕනෑ කියයිමහා මැතිවරණය සඳහා නාම යෝජනා ලබා දීම ගිය සතියේ විවිධ දිස්ත්‍රික්කවලදී සිදු කෙරිණි. එ.ජා.ප ය අලියා ලකුණින් ගාලු දිසාවට නාම යෝජනා බාර දුන්නේ් එ.ජා.ප ගාලු දිසා නායක මන්ත්‍රී වජිර අබේවර්ධන ගේ ප්‍රධානත්වයෙනි. ඒ උදේ 9.28 ට යෙදුණ සුබ මූර්තියෙනි. මෙවර මහා මැතිවරණයට ගාලු දිසාවෙන් නවකයන් කිහිප දෙනකු ද තරග බිමට පිවිස සිටී. ක්‍රිෂාන්ත පුෂ්පකුමාර, බන්දුලාල් බණ්ඩාරගොඩ ඒ අතර වෙති.මේ අතර ඉදිරි මහා මැතිවරණය වෙනුවෙන් එ.ජා.ප යේ ප්‍රථම දිස්ත්‍රික් මහා සභා රැස්වීම එ.ජා.ප ගාලු දිසා නායක මන්ත්‍රී වජිර අබේවර්ධන ගේ් නිවෙසේදී පැවැත්වේ. එ.ජා.ප නායක රනිල් වික්‍රමසිංහ සහ එ.ජා.ප මහ ලේකම් තිස්ස අත්තනායකගේ ප්‍රධානත්වයෙන් එය පැවැත්වීමට නියමිතයි. එම මහා සභාවට සහභාගී වෙන එ.ජා.ප ක්‍රියාකාරිකයන් 5000 ක් උදෙසා දිවා ආහාරය ලබා දීමට ද මන්ත්‍රී වජිර සූදානම් වෙන බව පසුගියදා වාර්තා විය. ඒ සඳහා ගාලු දිසාවේ ප්‍රධාන අවන්හල් කීපයකට ආහාර ඇනවුම් ලබා දී ඇති බවද වාර්තා වෙයි. ගාලු දිසාවේ ඇතැම් එ.ජා.ප මන්ත්‍රීවරු ප්‍රශ්න කරන්නේ මන්ත්‍රී වජිරට මෙවැනි සංග්‍රහයක් සඳහා මුදල් ලැබී ඇත්තේ කෙසේ ද යන්න ගැනය.මේ අතරතුර ගිය සතියේදී එ.ජා.ප මන්ත්‍රී වජිර එ.ජා.ප නායක රනිල් වික්‍රමසිංහ මුණගැසී තිබේ. එහිදී එ.ජා.ප නායක රනිල් මන්ත්‍රී වජිරගේ මැතිවරණ ව්‍යාපාරය උදෙසා මුල්‍යමය ආධාරයක් කැර ඇති බවද වාර්තා වෙයි.මන්ත්‍රී වජිර පසුගිය සති කීපයේදී තදින්ම අවධාරණය කැර තිබුණේ ඉදිරි මහා මැතිවරණයට අලියා ලකුණින් තරග කළ යුතු බවය. මන්ත්‍රී වජිරගේ එම ප්‍රකාශයන් සමගම මේ වනවිට ජනතා විමුක්ති පෙරමුණට සම්බන්ධ වෙබ් අඩවි මන්ත්‍රී වජිරට එරෙහිව දැවැන්ත ප්‍රචාරයක් ගෙන යමින් සිටී.රවුෆ් හකීම්මහනුවරින් තරග බිමටතාරුණ්‍යයට හෙටක් සංවිධානයේ සභාපති ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ පසුගියදා රුවන්වැල්ල හුඹස්වලාන විහාරස්ථානයට පැමිණියේ ය. ඒ එම විහාරස්ථානයේ නව චෛත්‍යයට මුල්ගල තැබීමේ අවස්ථාවට සහභාගි වීමට ය.උත්සවය ආරම්භ වීමට පෙර සබරගමුව මහ ඇමැති මහීපාල හේරත් විහාරස්ථානයට පැමිණ උත්සවයේ පෙර සූදානම පිළිබඳ ව සොයා බැලුවේය. ඒ වෙන විට විහාරස්ථානය තෙක් වැටී තිබූ පටු මාර්ගය දෙපස අතිවිශාල පිරිසක් රැස්ව සිටියහ. බොහෝ දෙනා බලාපොරොත්තුව සිටියේ නාමල් රාජපක්ෂ දැක බලා ගැනීමය.මහ ඇමැති මහීපාල හේරත් හට පසුගිය සතිය කාර්ය බහුල වීය. ඒ මෙවර මහා මැතිවරණයට ඉදිරිපත් වෙන තම පුත් කනක හේරත් ගේ මැතිවරණ ව්‍යාපාරයේ කටයුතුවලට යෙදීමට සිදුවීම නිසා ය. ශ්‍රී ලංකා නිදහස් පක්ෂයේ සමස්ත ලංකා තරුණ සම්මේලනයේ සභාපති සබරගමුව පළාත් ඇමැති ශ්‍රී ලාල් වික්‍රමසිංහ ගිය සතියේ යටියන්තොට ආසනයේ විශේෂ රැස්වීම් මාලාවක් සංවිධානය කැර තිබිණි. මෙවර මහා මැතිවරණයට තරග නොකරන ඇමැති ශ්‍රී ලාල් යටියන්තොට ආසනයේ එ.ජා.ප සාමාජිකයන් විශාල පිරිසක් ශ්‍රී.ල.නි.ප යට එක් කැර ගැනීමට ගිය සතියේ කටයුතු කැර තිබිණි. මෙවර මහා මැතිවරණයේදී කෑගල්ල දිස්ත්‍රික්කයෙන් මන්ත්‍රී ආසන නවයෙන් හතක් එ.ජ.නි.ස යට දිනා දීම මහ ඇමැති මහීපාල හේරත් ඇතුළු පිරිසගේ බලාපොරොත්තුවයි.ගිය සෙනසුරාදා එ.ජා.ප. නාම යෝජනා මණ්ඩලය සිරිකොත එ.ජා.ප මූලස්ථානයේදී රැස්වීය. එ.ජා.ප නියෝජ්‍ය නායක කරු ජයසූරිය, එ.ජා.ප. මහ ලේකම් තිස්ස අත්තනායක, එ.ජා.ප සභාපති ගාමිණී ජයවික්‍රම පෙරේරා සහ ඉමිතියාස් බාකීර් මාකාර් එම කමිටුවට ඇතුළත් වූහ.එ.ජා.ප නාම යෝජනා මණ්ඩලය එහිදී තීරණය කළේ සියලුම දිස්ත්‍රික්කවල නාම යෝජනා ලැයිස්තු සකසා අවසන් නොවුව ද සම්පූර්ණ කර ඇති නාමයෝජනා ලැයිස්තු සඳහා අපේක්ෂකයන්ගේ අස්සන් ලබා ගැනීමට ය.ඒ අනුව මුලින් ම නුවරඑළිය දිස්ත්‍රික්කයේ නාම යෝජනා ලැයිස්තුව සඳහා අස්සන් තැබුයේ නුවරඑළිය නගරාධිපති චන්දන කරුණාරත්නය. ගිය ඉරිදා එ.ජා.ප නායක රනිල් වික්‍රමසිංහ, කරු ජයසූරිය, තිස්ස අත්තනායක, රාවුෆ් හකීම් සහ මනෝ ගනේෂන් ක්‍රේම්බ්‍රිජ් ටෙරස්හිදී විශේෂ සාකච්ඡාවක් පැවැත්වූහ.එහිදී ශ්‍රී ලංකා මුස්ලිම් කොංග්‍රසයේ නායක රාවුෆ් හකීම් එ.ජා.ප නායකයාගෙන් ඉල්ලා සිටියේ තම උපන්ගම මහනුවර නිසා මහනුවර දිසාවෙන් තරග කිරීමට ඉඩ ලබා දෙන ලෙස ය. “මගේ උපන් ගමත් මහනුවර ඒ නිසා මටත් මහනුවරින් තරග කරන්න ඕනෑ” බස්නාහිර ජනතා පෙරමුණේ නායක මනෝ ගනේෂන් එ.ජා.ප නායකයාගෙන් ඉල්ලා සිටියේ ය.“මම මේ ගැන මහනුවර දිස්ත්‍රික්කයේ අපේ සංවිධායකවරුන් සමඟ සාකච්ඡා කරලා කියන්නම්. එ.ජා.ප නායක රනිල් කියා සිටියේ ය. “දැන් අලුත් ම ප්‍රශ්නයක් මතු වෙලා. අනෝමා අපේ සංවිධායකයන්ට කථා කරලා ඉල්ලීම් කරනවාලු. එයාලාගේ ලිස්ට් එකෙන් තරග කරන්න කියලා. ඒක ඉතාම වැරැදියි. කිසිම සදාචාරයක් නැති වැඩක්. අනෝමා අපිත් එක්කයි දේශපාලන ගනුදෙනු කරන්න ඕන. නැතිව අපේ සංවිධායකයෝ එක්ක නෙමෙයි.” එ.ජා.ප නායක රනිල් අනෝමා ෆොන්සේකා විවේචනය කළේ ය.ඉන් අනතුරුව ගිය සඳුදා උදෑසන එ.ජා.ප නායක රනිල් ඇතුළු පිරිසක් එ.ජා.ප මහනුවර ආසන සංවිධායකවරු හමු වූහ. කරු ජයසූරිය සහ තිස්ස අත්තනායක එම හමුවට එක්වූහ. එහිදී එ.ජා.ප. නායක රනිල් මහනුවර ආසන සංවිධායකයන්ට දැන්වූයේ රාවුෆ් හකීම් සහ මනෝ ගනේෂන් ගේ ඉල්ලීම් ගැන ය.“පසුගිය මහා මැතිවරණයේදී මුස්ලිම්වරු දෙන්නෙක් මහනුවරින් පාර්ලිමේන්තුවට පත් වුණා. රවුෆ් හකීම් මහත්මයා මහනුවරින් ඡන්දයට ආවොත් ඉදිරි මහා මැතිවරණයේදී මුස්ලිම්වරු තුන් දෙනෙක් පාර්ලිමේන්තුවට යාවි. එතකොට මුස්ලිම් අයට සිංහල අපේක්ෂකයකුට ඡන්දය දෙන්න බැරි වේවි.” එ.ජා.ප යේ මහනුවර දිසාවේ ආසන සංවිධායකවරු එක හඬින් එ.ජා.ප නායකයාට කියා සිටියහ.එ.ජා.ප ආසන සංවිධායකවරු රාවුෆ් හකීම් සහ මනෝ ගනේෂන් මහනුවරින් තරග කිරීමට සූදානම් වීම ගැන දැඩි විරෝධය පළ කළහ. මේ නිසා එ.ජා.ප නායක රනිල්ට සිදුවූයේ රැස්වීම අතරමග නවතා දැමීමට ය.ඒ අතරතුර අබ්දුල් කාදර්, ලක්ෂ්මන් කිරිඇල්ල සහ හලීම් යන මහත්වරු කොල්ලුපිටියේ පිහිටි අබ්දුල් කාදර්ගේ නිවෙසට ගොස් දිවා ආහාරය ගත්හ. ඒ රසවත් බුරියානි ආහාරයකි. ඉන් අනතුරුව එම පිරිස නැවැත පැමිණ එ.ජා.ප නායක රනිල් හමුවූහ. එම හමුවට තිස්ස අත්තනායක ද එක්විය. එහිදී එ.ජා.ප නායකයා ප්‍රශ්්නය නිරාකරණය කිරීමට සුදුසු පියවරක් යෝජනා කළේ ය. “තිස්සට ජාතික ලැයිස්තුවෙන් මන්ත්‍රී ධූරය දෙන්නම්” එ.ජා.ප නායකයා කියා සිටියේ ය.ඒ අනුව මහනුවර දිස්ත්‍රික්කයෙන් රාවුෆ් හකීම්ට තරග කිරීමට ඉඩ ලබාදීමට එ.ජා.ප නායකයා තීරණය කළේ ය.විමල් වීරවංශ ගෙන්’ගරු කතානායක තුමනි’ජාතික නිදහස් පෙරමුණේ නායක විමල් වීරවංශ පසුගියදා පාර්ලිමේන්තුවේදී කළ කථා එකතු කොට ග්‍රන්ථයක් සම්පාදනය කොට තිබිණි. ගරු කථානායක තුමනි එම කෘතියේ නාමය විය. මේ කෘතිය පසුගියදා දොරට වැඩියේ අරලියගහ මන්දිරයේදීය. ඒ ජනාධිපතිතුමාගේ ප්‍රධානත්වයෙන් පැවැති උත්සවයකදීය.පාර්ලිමේන්තුවේ මන්ත්‍රී කණ්ඩායම් නායකයකුට සුවිශේෂි වරප්‍රසාද හිමිය. එහි වැදගත්ම කාරණය වන්නේ ජාතික වැදගත්කමක් ඇති කරුණකදී මන්ත්‍රී කණ්ඩායම් නායකයකුට පාර්ලිමේන්තුවේදී වරප්‍රසාද ප්‍රශ්න නැගීමට ඇති හැකියාවයි.”පාර්ලිමේන්තුවේ පක්ෂ නායකයකුට හිමි වරප්‍රසාදවලින් මේ තරමට වැඩගත් මන්ත්‍රීවරයෙක් මා නම් දැකලා නැහැ. ඒ සුවිශේෂී ප්‍රකාශ හැන්සාඩ් ඇතුළේ සිර නොකර පොතක් බවට පත් කළොත් වටිනවා.” කලකට පෙර පාර්ලිමේන්තුවේ හිටපු කථානායක වි.ජ.මු. ලොකු බණ්ඩාර විමල් වීරවංශට යෝජනාවක් ගෙන ආවේය.පසුගියදා මල්ඵල ගැනුනේ එම යෝජනාවය. විමල් වීරවංශ මන්ත්‍රීවරයා ඒ බව පොත දොරට වැඩීමේ උළෙලේදී අතීතය සිහිපත් කළේය. ගරු කථානායක තුමනි කෘතියේ මුල් පිටපත පිරිනැමුනේ ජනාධිපතිතුමන් වෙතය. ”විමල් කියන්නේ ඕනෑම මොහොතක රට වෙනුවෙන් තීන්දු තීරණ ගන්න මිනිහෙක්. විමල්ට එක්තරා මොහොතක රට සහ පක්ෂය යන දෙකෙන් තෝරා ගන්නේ කුමක්ද කියලා හිතන්න තිබුණා. ඔහු දුෂ්කර අවස්ථාවේදී රට ගැන සිතා තීරණ ගත්තා.ඔහු එවැනි දේශපාලනඥයෙක්” පොත දොරට වැඩීමේ උත්සවයේදී ජනාධිපතිතුමා කියා සිටියේය.අපේ හිටපු පාර්ලිමේන්තු මන්ත්‍රීවරුන්ට අමතරව නුවරඑළිය දිසාවට මධ්‍යම පළාත් ඇමැති නිල් පියතිස්ස, කෑගලු දිසාවට බුද්ධදාස විතානආරච්චි, මාතලේ දිසාවට නීතිඥ අරවින්ද වන්නිආරච්චි, කුරුණෑගල දිසාවට සේනාරත්න ද සිල්වා, හම්බන්තොට දිසාවට ධර්මසේන කොඩිතුවක්කු, පොළොන්නරුවට රංජිත් ගුණරත්න යන සහෝදරවරු තරග වදිනවා.” ජා.නි.පෙ මහ ලේතම් ප්‍රියන්ජිත් විතාරණ කියා සිටියේය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ab1002281</link>
    <topic>ගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂ</topic>
    <author>රශ්මි</author>
    <content>එජාප සංවිධායකයන් බිලිබා ගැනීමට අනෝමා S F මෙහෙයුමක: රනිල්ට තදවෙලාගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?අශුද්ධ සන්ධානයේ පතුරු ගැලවෙයිබුදු සමය නොදන්නා රනිල්ගේ වෛතුල්‍යවාදය“පැවිද්දා” ගැනයිවිපක්ෂ දේශපාලන භූමිය තවදුරටත් ජරාජීර්ණ වෙමින් පවතී. දිනෙන් දින පල්වී හමන දුඟද වැඩි වෙන්නට පටන් ගෙන තිබේ. පිටවෙන වචන කුණු වී ගොජ දමන පල් මඩවලට දෙවෙනි නැත.මෙතෙක් ශ්‍රී ලාංකේය දේශපාලන ඉතිහාසයේ අමුම අමු... අප්‍රසන්නම .. වචන පිටකෙළේ සෝමවංශ අමරසිංහ ය. මෙවැනි වචන පිටවන්නේ කටගොන්නක් කසිප්පු බීගත් බේබද්දන් ගෙන් යැයි කීවොත් එය බේබන්දන්ට අපහාසයකි. ඒ නිසා බේබද්දන්ට අපහාස නොකොට එවැනි වචන පිටවන්නේ දේශපාලන වශයෙන් පිස්සු වැටී සිටින සෝමවංශ අමරසිංහගෙන් පමණක් විය හැකි යැයි පවසමු.සෝමවංශට මෙවැනි විකෘති මනසක් ඇතිවීමට බලපාන්නාවූ දේශපාලන සාධක තිබේ. දිගින් දිගටම වැරැදි තීන්දු තීරණ ගැනීම නිසා ජනතා විමුක්ති පෙරමුණත් ඒ වටා සිටින පාක්ෂිකයනුත් අනාථ භාවයට පත්කිරීමේ ශාපය වැදීම නිසා සෝමවංශ ගේ මනස සත්කඩකට දෙදරා යාමේ කැක්කුම ඉවසා දරාගත නොහැකිව මෙවැනි වචන පිටවෙන්නට ඇතැයි සිතා ගත හැක.ශ්‍රී ලංකා නිදහස් පක්ෂය සමඟ පරිවාස ආණ්ඩුවකට සම්බන්ධවීමත් ඊළඟ මැතිවරණයේදී සන්ධාන ගතව තරග කිරීමට තීරණය කිරීමත් ඔවුන් ගත් බුද්ධිමත් තීරණයකි. ඒ නිසා මන්ත්‍රී සංඛ්‍යාව හතළිහක් දක්වා වැඩි කර ගැනීමට ඔවුනට හැකිවිය.ඒ අතරම 2005 ජනාධිපතිවරණයේදී මහින්ද රාජපක්ෂ මැතිතුමාට සහයෝගය දෙන්නට ගත් තීරණය ද ඉතාමත්ම දූරදර්ශී එකකි. ඒ වාරයේ ඇතැම් ශ්‍රී ලංකා දේශපාලකයින් පවා හෙමින් සීරුවේ අත පිස දමාගෙන පසෙකට වෙද්දී ජනාධිපතිවරණයේ වැඩි බර ඇදගෙන ගියේ ජ.වි.පෙ. විසින් ය යන්න අප කාටත් අමතක නැත. එසේම මහින්ද රාජපක්ෂ මැතිතුමා ද කෘතවේදීව ඒ බව කිහිපවරක්ම ප්‍රකාශ කොට තිබිණි. ඒ නිසාම එතුමාගේ හෘදයසාක්ෂියෙහි ඉතා සුමට ප්‍රදේශයක් ජ.වි.පෙ. වෙනුවෙන් වෙන්කොට තිබූ බවද මැනැවින් ප්‍රකට වූ කරුණකි.එහෙත් තමන්ට ලැබුණු ඇමැති ධූර භාර නොගැනීමත් එතැන් පටන් රජයට විරුද්ධව ගතානුගතික විරුද්ධ පක්ෂයක් ලෙසින් කටයුතු කරන්නට උත්සාහ දැරීමත් සමඟම ජ.වි.පෙ. දේශපාලන වශයෙන් අගාධයට තල්ලුවීමට පටන් ගත්තේය.නිර්මාණාත්මක විකල්ප පක්ෂයකත් ගතානුගතික විරුද්ධ පක්ෂයකත් අතර විශාල වෙනසක් තිබේ. ගතානුගතික විරුද්ධ පක්ෂ රජයේ හොඳ හෝ නරක ඕනෑම පියවරකට අන්ධයින් සේ විරුද්ධ වෙන අතර නිර්මාණාත්මක විකල්ප පක්ෂයක් යහපත් පියවර දෙස සුබවාදීව බලන්නටත් සහයෝගය දක්වන්නටත් එසේම යම් අයහපත් පියවර කෙරෙහි නිර්මාණාත්මක විවේචන ඉදිරිපත් කරමින් යහපත දෙසට තල්ලුකරන්නටත් උත්සාහ දරයි.ගතානුගතික විරුද්ධ පක්ෂ සර්ව අසුබවාදී වන අතර නිර්මාණාත්මක විකල්ප පක්ෂ සර්ව සුබවාදී නොවී විවේචනාත්මක සහයෝගයක් දක්වන්නට පියවර ගනී.එක්තරා වකවානුවකදී ජ.වි.පෙ. නිර්මාණාත්මක විකල්ප පක්ෂයක් වශයෙන් පෙනී සිටියේය. එහෙත් ඉතා කෙටිකලකින් එය සර්ව අසුබවාදී ගතානුගතික විරුද්ධ පක්ෂයක් බවට පත්වූ අතර දිගින් දිගටම වැරදි තීරණ තීන්දු ගැනීම නිසා යථාර්ථය හෝ විෂය මූලික පසුබිම් ගැන නොසලකන හැඟීම්වලින් සහ පුරාජේරු කතාවලින් පිරුණ එක්තරා ප්‍රාථමික කල්ලියක් බවට පත්වූ බවක් ප්‍රදර්ශනය කෙළේය.ශ්‍රී ලංකා ඉතිහාසයේ තීරණාත්මක සිද්ධියේදී එනම් ත්‍රස්තවාදයට එරෙහි සටනේදී ලකුණු සියයෙන් විශාල ප්‍රමාණයක් ලබාගත හැකිව තිබූ ජ.වි.පෙ.ට වැරැදි තීරණ නිසාම ලැබුණේ බිංදුවකි.ප්‍රභාකරන්ට එරෙහිව යුද්ධ කළ යුතුය යන සටන් පාඨය ඔසවා ගෙන සිටි ජ.වි.පෙ. සාම සාකච්ඡා කොටි හිතවාදීන්ගේ උප්පරවැට්ටි ලෙස පතුරු ගසමින් කතා කළ කාලයක් ද වීය. එකල නෝර්වේ ජාතිකයින් හැඳින්වූයේ සුදු කොටි නමිනි.එහෙත් සැබෑවටම යුද්ධය පටන්ගත්විට ජ.වි.පෙ. සිටියේ අනික් පැත්තේය. තීරණාත්මක යුද්ධයක් උතුරේ සිදුවෙමින් පවතිද්දී මුළු රටම ඒ දෙස බලා සිටිද්දී ඒ වෙනුවෙන් මුළු රටම බෝධිපූජා පවත්වද්දී ආශිර්වාද කරද්දී ශක්තියක් වෙද්දී ජ.වි.පෙ. කෙළේ දකුණේ වැඩවර්ජන සංවිධානය කිරීමය. උද්ඝෝෂණ සංවිධානය කිරීමය. බැලූ බැල්මට මෙය වාමාංශික නැඹුරුවක පෙරළිකාර පියවරක් වශයෙන් පෙනී ගියද ඇත්තටම එය කොටි හිතවාදී තවත් පියවරක් පමණක්ම වීය.මන්දයත් කොටි ත්‍රස්තවාදීන් සමඟ තීරණාත්මක යුද්ධයක් පවතිද්දී දකුණේ කලබැගෑනි ඇතිවීමේ පූර්ණ වාසිය ලැබෙන්නේ කොටින්ට නිසාය. එය එසේ වන්නේ දකුණේ කලබැගෑනිවලට මුහුණදීම සඳහා හමුදා ශක්තිය දකුණට ද ගෙන ආ යුතු බැවිනි.මෙසේ යුද්ධයට ශක්තියක් වෙනවා වෙනුවට එයට එරෙහිව බාධාකාරී ක්‍රියාවන් ඇතිකිරීමට ඉදිරිපත්වීම නිසා ජ.වි.පෙ. නිරායාසයෙන් ම මානුෂික මෙහෙයුම කෙසේ හෝ නවතාලීමේ ප්‍රයත්නයක යෙදුණු කඳවුරට වැටුණේය.එහි මනෝ ගනේෂන්, හකීම්, මංගල, රනිල් පමණක් නොව ආර්.සම්බන්ධන් ද සිටියේය.”මවුබිම නැත්නම් මරණය” යනුවෙන් සටන් පාඨ කියූ... ලියූ.. ජ.වි.පෙ. වැටුණේ සාම වෙළෙන්දන්ගේ සහ එන්.ජී.ඕ. කාරයින් සිටි ඩොලර් ගුබ්බෑයමට ය. මේ ඛේදනීය ඉරණමත් සමඟ ජනතා විමුක්ති පෙරමුණ සතුව තිබූ වාමාංශික අක්මුල් සියල්ල සිඳී ගියේය. ඉලක්කයක් නොමැතිව වැනෙන පරඬලා පතක් බවට පත්විය. ජවයක් නොමැති “සර සර” හඬ පමණක් ඇසෙන්නට පටන්ගත්තේ ය.පසුගියදා සෝමවංශ අමරසිංහගෙන් ඇසුණේ “සර සර” පරඬලාපත් අතර මංමුලාවී බියට පත්වූ කිසියම් සතකු නැඟූ මරලතෝනියක දෝංකාරයයි.සෝමවංශ අමරසිංහට එවැනි මරලතෝනියක විකෘති හඬක් නංවනවා හැරෙන්නට උද්දාමයට පත්ව නඟන ජයඝෝෂාවකට උරුමකම් කීමට කිසිදු ඉඩක් ලැබී නැත.ඔවුන් අතින් සීනුව අතහැරී ගියේය. හංසයා අහිමි වී ගියේය. අලියා පිටේ නඟින්නට ද නොහැකිය. ඉතින් අසූහාරදාහට කේන්තියාම ගැන පුදුම විය යුතු නොවේ.මංගල, ගනේෂන්, හකීම් අලියා පිටේ නැංගේය. අඩුම වශයෙන් රවි ගේ හංසයාවත් සෝමවංශලාට ලැබුණේ නැත. සම්බන්ධන්ලා වෙනම ගියේය. ෆොන්සේකා අත් අඩංගුවේය. ඉතින් පස්පඩංගුවේ කෑගැසීම හැරෙන්නට වෙන දෙයක් ඉතිරි වී නැත.ඇත්තටම එය වියරු කෑගෑමකට වඩා අඳෙීනාවකි. විලාපයකි. මර ලතෝනියකි.ජනාධිපතිවරණ සමයේදී පතුරුවා හරින ලද කටකතා එකක්වත් වැඩ කළේ නැත. ජනාධිපතිවරණයේ ප්‍රතිඵලවලින් පසු එල්ලෙන්නට වැලේ වැල් නැතුව සිටියදී වීසි කළ “කොම්පියුටර් ජිල්මාට්” පිදුරු ගහද දියේ ගිලී ගියේය.ගිලෙන්නට යන මිනිසා අතපය විසිකරමින් මරු විකල්ලෙන් කෑගසනවා විනා වෙන කුමක් කරන්නද?දැන් ජ.වි.පෙ. එකම ගැලවුම්කාරයා බවට පත්ව සිටින්නේ මාක්ස්, ලෙනින්, චේගුවේරා, පිදෙල් කස්ත්‍රෝ, මාඕ ස්තුං, හෝචිමිං නොව සරත් ෆොන්සේකා ය.පසුගිය ජනාධිපතිවරණයේදී අපූරු දේවල් සිදුවිය. ෆොන්සේකා ජ.වි.පෙ. කට්ටියගේ සහ රනිල් ගේ යුද වීරයා බවට පත්විය.ඒ නිසා යූ.ඇන්.පී. කාරයෝ ද ජ.වි.පෙ. කාරයෝ ද එක පෙළට සිට ෆොන්සේකාට ඡන්දය දුන්හ.”දේශය ගලවාගත් වීරයා” ලෙස ෆොන්සේකාව ඔසවා තබන්නට උත්සාහ කළහ.දැන් තත්ත්වය කුමක්ද?රනිල් අලියාගෙන් තරග වදී. දැන් අර යුද වීරයාට අත්වන ඉරණම කුමක් වේවිද? දෙදෙනාම කොළඹ දිස්ත්‍රික්කයෙන්ය.”නෑ නෑ අලිය නෙමෙයි අපි යුද වීරයා ෆොන්සේකාටමයි”එ.ජා.ප. කාරයෝ එහෙම කියාවිද? “බම්බුව තමයි” කියා කියන්නට සිතෙන්නේ එවිටය. එ.ජා.ප. කාරයොත් අලියට දෙති. කුසලානය තනිවී අසරණ වී අනාථ වී ඇත. ජනාධිපතිවරණයේදී ෆොන්සේකා නමට ලැබුණු ඡන්ද හතළිස් ලක්ෂයට සිදුවන දේ සිතාගැනීම අපහසු නැත. දේශපාලනයේ රඟ දැන් ෆොන්සේකාට දැනෙනවා නිසැකය.එකින් එක වැරැදි තීන්දු ගැනීම නිසා තම පක්ෂය පියවරෙන් පියවර පල්ලම් බැසීම නවත්වා ගැනීමට ජ.වි.පෙ.ට හැකියාවක් නැත. මන්ද යත් දිගින් දිගටම වැරැදි තීන්දු ගන්නා නිසාය.* * * * *ෆොන්සේකා “කලවැද්දා” කියන විට රනිල් “පැවිද්දා” කියයි.රනිල්ට අනුව “පැවිද්දලා මල්වත්තේ මහානායකට තර්ජනය කොට ඇත”මල්වත්ත තිබෙන්නේ මහනුවර නොව පේරාදෙණියේය. ඒ අනුව මල්වත්තේ මහානායක සිටිය යුත්තේ පේරාදෙණියේය..”මල්වත්තේ මහානායක” “පැවිද්දා” මේවා කිසිම ගරුසරුවක් නැති ඇමතුම්ය. බුදු සසුනත්, භික්ෂුත්වයත් පිළිබඳව අංශුමාත්‍ර ගෞරවයක් ඇත්නම් මෙවැනි වචන පිටවන්නේ නැත. බුදුසමය පිළිබඳව කිසිදු භක්තියක් නොමැති මිථ්‍යා දෘෂ්ටික දිවකින් මිසක මෙවැනි වචන පිටනොවේ.මල්වත්තේ මහානායක, අස්ගිරියේ මහානායක, අමරපුර මහානායක... එහෙම ඒවා නැත.අතිපූජ්‍ය මල්වතු පාර්ශ්වයේ මහානායක හිමි, අතිපූජ්‍ය අස්ගිරි පාර්ශ්වයේ මහානායක හිමි ආදී පූජනීය නා හිමිවරුන් මිසක මල්වත්තේ මහානායකලා නැත. අස්ගිරියේ මහානායකලා නැත.රනිල් බුදු සමය හෑල්ලු කෙළේ මෙදා පමණක් නොවේ. වරක් මල්වතු පාර්ශ්වයේ මහානායක හිමි බැහැදැක පිටව එනවිට මාධ්‍යවේදීන් යම් යම් කරුණු පිළිබඳව ප්‍රශ්න කළ අවස්ථාවේදී “මාධ්‍යවේදීන් ඔක්කොමලා මහණ කරනවා” යනුවෙන් පවසමින් ජෝකරයකුගේ චරිතය රඟපෑ අයුරු අපට මතකය. මහණකම යනු විහිළුවක්ද? පස්දුන් කෝරළය යනු ලංකාවට පස් සැපයූ කෝරළය යැයි පැවසූ බවද අපට අමතක නැත.ඒ සියල්ලම සිනාසී අමතක කර දැමිය හැක. එහෙත් “පැවිද්දා” යන නම එසේ පහසුවෙන් අමතක කළ හැක්කක් නොවේ.මිථ්‍යා දෘෂ්ටිකයනට “පැවිද්දා” යන්න උපහාසාත්මක ආතල් වචනයක් විය හැක. එහෙත් එය බෞද්ධයන්ගේ සිත් රිදවයි.අනිත් අතට මල්වතු පර්ශ්වයේ මහානායක හිමියන් බැහැදැකීමට ගියේ ශ්‍රී ලංකාවේ වැඩ වසන උත්තරීතර සංඝපීතෲවරුන්ය. කැලණි සරසවියේ කුලපති මහාචාර්ය වැලමිටියාවේ කුසලධම්ම යතිවරයාණන්ගේ උතුම් නාමය මෙහි සටහන් කරන්නේ එක් නිදසුනක් වශයෙන් පමණි. එවැනි සංඝ පිතෲවරයාණන් වහන්සේ නමකට “පැවිද්දා” යන යෙදුම පාවිච්චි කිරීම කෙතරම් අශික්ෂිතද? කෙතරම් අශ්ළීලද? කෙතරම් දුර්ගුණයක්ද? යන්න සිතන්න තරම්වත් නොහැකිය. මිථ්‍යාදෘෂ්ටිකයනට හැරෙන්නට උන්වහන්සේට “පැවිද්දා” යන්න පාවිච්චි කළ නොහැක.ගම්පහ යනු ශ්‍රී ලංකාවේ නිල් බලකොටුවයි. හැමදාමත් මේ බලකොටුවට අධිපති සෙන්පතිවරු සිටියහ. කිසිදිනක තනිවූයේ නැත.එස්.ඩබ්ලිව්.ආර්.ඩී.බණ්ඩාරනායක මැතිතුමාගෙන් පටන් ගත් සෙන්පති පෙළ ගැස්මට සිරිමාවෝ මැතිනිය, චන්ද්‍රිකා, අනුර සහ අවසානයේදී ජෙයරාජ් එක්වූහ. ජෙයරාජ් ගේ ඝාතනයත් සමඟම ඇත්තටම ගම්පහ නිල් බලකොටුව රැකගෙන සිටි සෙන්පති භූමිකාව අවසාන විය. ඒ නිසා තරමක තනිවූ බවක් දැනෙන්නට විය. එහෙත් නිල් ඡන්ද පදනම වෙනස්වූයේ නැත. පසුගිය ජනාධිපතිවරණය ඊට හොඳම සාක්ෂියයි. නායකයකු නොමැතිවීම කෙටිකාලීනව කෙසේ වෙතත් දීර්ඝකාලීනව බොහෝ ගැටලු මතුකරවන තත්ත්වයක් උදාකරන්නට ඉඩ තිබිණි. විශේෂයෙන් එක පොකුරට සිටිය යුතු දිස්ත්‍රික්කය පුරා විසිරුණු බවක් ඇතිවීමේ පෙරනිමිති පහළ වෙමින් පැවතිණි.බැසිල් රාජපක්ෂ මහතාගේ නායකත්වය ගම්පහට ලැබෙන්නේ එවන් පසුබිමක් යටතේය.බැසිල් රාජපක්ෂ මහතා වැඩකාරයකු මිස කයිවාරුකාරයකු නොවේ. ගම්පහට අවශ්‍යව තිබුණේ ද එවන් නායකත්වයකි.සාක්ෂරතාව අතින් අපේ රටේ ඉහළම ස්ථානයක් හිමිවන ගම්පහ දිස්ත්‍රික්කය බුද්ධිමතුන්ගේ දිස්ත්‍රික්කයක් වශයෙන් ද පරසිඳු ය. සමස්තයක් වශයෙන් කෘෂිකාර්මිකයින්ගේ ප්‍රදේශයක් වුවද නිදහස් වෙළෙඳ කලාප දෙකකින් යුක්ත වූවකි. අධ්‍යාපනය අතින් ඉතා උසස්ම තත්ත්වයක ඇති ගම්පහ දිස්ත්‍රික්කය කොළඹ උසස් විදුහල්වලට ශිෂ්‍යයන් නිර්මාණය කිරීමේ අධ්‍යාපන තවාන් අතින් ප්‍රමුඛ දිස්ත්‍රික්කය බවට පත්ව තිබේ.බැසිල් රාජපක්ෂ මහතා කපිතාන් ධූරය භාරගෙන ඇත්තේ් මෙවන් දිස්ත්‍රික්කයක් වෙනුවෙන් ජනතා සේවයට කැපවන්නට කැසකවන කණ්ඩායමකය.මෑතක් වන තුරු ගම්පහට වැටී තිබුණ හොරගොල්ලේ සෙවනැල්ලට විකල්පයක් වශයෙන් මෙතැන් පටන් අලුත් දේශපාලන හැඩතලයක් ආදේශනය වනු ඇත.බැසිල් රාජපක්ෂ මහතා හොඳ සංවිධායකයෙකි. එහෙයින් ගම්පහ දිස්ත්‍රික්කය මින් පසු ඒකකයක් ලෙසින් සංවර්ධනය වීමේ ක්‍රියාවලිය ආරම්භ වනු නියතය.මෙතෙක් නිල්පාට වෙනුවෙන් කැපවුණු දිස්ත්‍රික්කයට නව ආලෝකයක් ලැබෙතැයි ජනතාව බලා සිටිති.හොරගොල්ලෙන් ගම්පහ දිස්ත්‍රික්කයට සිදුවූ මෙහෙවර පිළිබඳව නොසෑහීමකට පත්වී සිටින ජනතාව නව ආලෝක කදම්බයක් දෙස අපේක්ෂා සහ ප්‍රාර්ථනා පිරුණු සිතින් බලා සිටිනු නිසැකය.* * * *එක්සත් ජාතික පක්ෂයේ නායකයන් දැන් ජනතාවගෙන් ඉල්ලා සිටින්නේ 2/3 බලය එක්සත් ජනතා නිදහස් සන්ධානයට ලබා නොදෙන ලෙසයි.සන්ධානය ජයගන්නා බව ඔවුනට ද සක්සුදක් සේ පැහැදිලිය. දැන් ඔවුන්ගේ සටන සන්ධානයට තුනෙන් දෙකේ බලයක් ලැබීම වළක්වාලීමටයි.ජේ.ආර්. විසින් මනාප ක්‍රමය සැලසුම් කරන ලද්දේ එක්සත් ජාතික පක්ෂයට සදාකාලිකව වැජඹීමේ වරප්‍රසාදය ලබාදීම උදෙසාය. එකල තනි පක්ෂයක් වශයෙන් වැඩි ඡන්ද සංඛ්‍යාවක් දිනාගත හැකි පක්ෂය වූයේ එ.ජා.ප.යයි. එහෙත් ඒ පදනම දේශපාලනමය හේතු නිසා ම බිඳී යනු ඇතැයි ජේ.ආර්. කිසි විටෙකත් සිතුවේ නැත.දේශපාලන පදනම ඝනීභූත වූ කොන්ක්‍රීට් එකක් නොවේ. එය දියවී යා හැකිය. එ.ජා.ප. ය දැන් සිටින්නේ දියවෙමින් පවත්නා පදනමකය.එදා එජාපයට හිමිව තිබූ පදනම දැන් ඊටත් වඩා ශක්තිමත් ව ශ්‍රී ලංකා නිදහස් පක්ෂය ප්‍රමුඛ සන්ධානයට උරුම වී තිබේ. එය දිනෙන් දින පියවරෙන් පියවර ශක්තිමත් වන බවක් ද පෙනේ.ජේ.ආර්. කිසිදාක සිහිනෙකින් වත් නොසිතූ® තුනෙන් දෙකේ ප්‍රතිඵලය ද දැන් නිදහස් සන්ධානය අබියස දෝලනය වෙමින් පවතී.ඇත්තටම තුනෙන් දෙකෙක බලයක් සන්ධානයට හිමිකර දිය යුත්තේ ඇයි?හේතු රාශියක් නිසාය. මානුෂික මෙහෙයුම අවසානය.ත්‍රස්තවාදය සමතලාවී ගොසිනි. ප්‍රභාකරන්, පොට්ටුඅම්මාන් ආදී කොටි නායක රැළම ඝාතනය වී හමාරය. මෙතෙක් කල් කොටි සංවිධානයට ශක්තිය කාන්දුකරවමින් පසුබිමේ හැංගිමුත්තන් සෙල්ලම් කරමින් සිටි බලවේග සහ සංවිධාන මෙන්ම දේශීය විදේශීය පුද්ගලයෝ ද හෙළිදරව් වී සිටිති.ඒ නිසා අපේ රට තුළට හමන විනාශකාරී කුණාටුවලින් රට බේරාගැනීම පෙරට වඩා මනාකොට සැලසුම් කළ හැකිය. තුනෙන් දෙකේ ඡන්දයක් අවශ්‍ය වන්නේ ඒ නිසාය.ත්‍රස්තවාදයේ ආයුධ සන්නද්ධ බලකාය අවසන්වූ බව ඇත්තකි. එහෙත් අන්තර්ජාතිකව ස්ථාපිතව ඇති කොටි ත්‍රස්තවාදය තවමත් අවසාන නැත. විවිධ වෙස්මුහුණු සහිතව ත්‍රස්තවාදය අපේ රටට විනකටින්නට උත්සාහ දරයි.ෆොන්සේකා නැටූ තොවිලය ඉන් එකකි.මෙවන් අවතාර ඉදිරියේදීත් හොල්මන් නොකරනු ඇතැයි සිතිය නොහැකිය. මන්දයත් අන්තර්ජාතික ත්‍රසත්වාදය කිසිලෙසකින්වත් පරාජය භාර නොගන්නා නිසාය. ත්‍රස්තවාදය ද දස අවතාරවලින් සමන්විත වූවකි.ඒ දස අවතාරවලට මුහුණදීම සඳහා ද පළවා හැරීම සඳහා ද නොසෙල්විය හැකි සේ ස්ථාවර වූ රජයක් හෙවත් පවුරක් තිබිය යුතුය.තුනෙන් දෙකක බලය අවශ්‍ය වන්නේ මේ ස්ථාවරත්වය ගොඩනංවා ගැනීම සඳහාය. අප විසින් රට වට කොට මේ පවුර ගොඩනැංවිය යුතුමය.රශ්මි</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ab1002282</link>
    <topic>ජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?</topic>
    <author>කේ.සී. ජේ. රත්නායක</author>
    <content>එජාප සංවිධායකයන් බිලිබා ගැනීමට අනෝමා S F මෙහෙයුමක: රනිල්ට තදවෙලාගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?අශුද්ධ සන්ධානයේ පතුරු ගැලවෙයිබුදු සමය නොදන්නා රනිල්ගේ වෛතුල්‍යවාදය“පැවිද්දා” ගැනයි”මට විතරක් නෙවෙයි... ආණ්ඩුව බොරු චෝදනා දාලා මගේ පවුලේ ළමයින්ටත් කරදර කරනවා. සී.අයි.ඩී. එකෙන් මගේ බෑණට එන්න කිව්වා. මම කිව්වා යන්න කියලා. එතකොට සී.අයි.ඩී. එක කිව්වා අද එපා වෙන දවසක එන්න කියලා. අහන්න දෙයක් නැහැ කියලත් කිව්වලු. මේකෙන්ම පේනවා ආණ්ඩුව කරන්නේ බොරු චෝදනාවක් බව...”ජනවාරි 26දාට පෙර විපක්ෂයේ ජනාධිපති අපේක්ෂක සරත් ෆොන්සේකා මැතිවරණ වේදිකාවල මෙසේ කියමින් ගියේය. එහෙත් රහස් පොලීසිය බාර අධ්‍යක්ෂවරයා ජනමාධ්‍යයට කීවේ වෙනම කතාවකි.”....දනූන තිලකරත්නට විරුද්ධව චෝදනාවක් නැහැ කියලා අපි කිව්වේ නෑ. පරීක්ෂණ කෙරෙමින් පවතිනවා. කටඋත්තරයක් දෙන්න එන්න කිව්වා. ඡන්දෙන් පසුව එන්නං කියලා අපිට ලිපියක් එවලා තියෙනවා”යි ඔහු ප්‍රසිද්ධියේ කීවේය.තම මාමාගේ ඡන්ද ව්‍යාපාරය නිසා අතිශය කාර්යබහුල බවත් ඡන්දයෙන් පසුව රහස් පොලීසියට එන බවත් කියමින් සරත් ෆොන්සේකා ගේ බෑණා; දනූන තිලකරත්න රහස් පොලීසියට ලිඛිතව දන්වා තිබිණ.ඡන්දය හමාර විය. දනූන තිලකරත්න ආගිය අතක් නැත. සැඟවී සිටින අතරතුර ඔහු කොටුව මහෙස්ත්‍රාත් අධිකරණයට අපේක්ෂිත ඇප අයදුම්පතක් ඉදිරිපත් කෙළේය. එහෙත් එය ප්‍රතික්ෂේප කෙරිණ. ඒ වන විටත් හයිකොප් සමාගමේ අධ්‍යක්ෂවරයකු රිමාන්ඩ් බාරයට පත්ව සිටියේය. ව්‍යාජ ලේඛන ඉදිරිපත් කොට ආයුධ ගෙන්වා රජයට වංචාවක් කළ බවට ඔවුනට එරෙහිව චෝදනා නැඟී තිබේ. කූට ලේඛන ඉදිරිපත් කරමින් ශ්‍රී ලංකා යුද හමුදාවට ඇමෙරිකන් ඩොලර් 299061.25ක මුදලක් වංචා කළ බව එක් චෝදනාවකි. දනූන තිලකරත්න නීතියට වැලිගසමින් පලා යමින් සිටියද ඔහු ගේ සැක කටයුතු මූල්‍ය ජාවාරම් පිළිබඳ තොරතුරු අනාවරණය වීම වැළැක්විය නොහැකි විය.ෆොන්සේකා ගේ බෑණා; තම නමින්ම මෙරට පවත්වා ගෙන ගිය බැංකු ගිණුම් 4ක් පරීක්ෂා කළ රහස් පොලීසිය; එක් ගිණුමක රුපියල් 4055467.19ක් ද, තවත් ගිණුමක රුපියල් 7964745.00ක් ද වශයෙන් මිලියන ගණනාවක මුදල් සොයා ගත්තේය. බැංකු ගිණුම් පවත්වාගෙන යෑම නීති විරෝධී නොවන මුත් එකී මුදල් උපයා ගත් ආකාරය අවශ්‍ය පරිදි හෙළිදරවු කිරීම ද නීතිමය කටයුත්තකි. මේ අතර ශ්‍රී ලංකා අපරාධ පරීක්ෂණ ඉතිහාසයට අලුත්ම වාර්තාවක් එක්විය.ඇමෙරිකන් ඩොලර් එළියටපෞද්ගලික බැංකුවක සේප්පු හතරක සඟවා තිබූ ඇමෙරිකන් ඩොලර් මලු ගණනාවක් අත්අඩංගුවට ගැනිණි. නීති විරෝධී ලෙස සඟවා තිබූ මෙතරම් විශාල විදේශ මුදල් තොගයක් අත්අඩංගුවට ගැනීමට ලැබුණේ ඉතිහාසයේ ප්‍රථම වරට බවත් කියැවිණි. එහි ආසන්න වටිනාකම රුපියල් කෝටි 8කට ආසන්නය. ජනවාරි 28දා දක්වාම මේ විදේශ මුදල් තොගය තිබී ඇත්තේ ෆොන්සේකා ගේ කොළඹ 7 රාජකීය මාවතේ මැතිවරණ කාර්යාලයේ බවත් පසුව අනාවරණය විය. ඡන්ද පරාජයත් සමඟම එම මුදල් ෆොන්සේකා ගේ කාර්යාලයෙන් ඉවත් කොට තිබිණ. ෆොන්සේකාගේ බෑණා ගේ මව; අශෝකා තිලකරත්න එම මුදල් තොගය පෞද්ගලික බැංකුවක සේප්පු හතරක සැඟවූ බව පිළිගත්තාය. තමාට මේ මුදල් ලැබුණේ ෆොන්සේකාගේ මැතිවරණ කාර්යාලයෙන් බවත් ඈ සඳහන් කැර තිබිණි.මේ පිළිබඳව පරීක්ෂණ පැවැත්වූ රහස් පොලීසිය පුදුමාකාර තොරතුරු රැසක් හෙළි කැර ගත්තේය. එහි අපූරු සිද්ධිය නම් මේ ඇමෙරිකන් ඩොලර් නෝට්ටු මිටි අලුත්ම අලුත් ඒවා වීමය. කටවහරින් කිවහොත් උණු උණුවේම ගොඩ බෑ ඩොලර්ය. ඒවායේ අංක රටාව එක පෙළට පෑහෙයි. ශ්‍රී ලංකාවේ විනිමය පාලන නීතිය අනුව මෙපමණ විදේශ මුදල් ප්‍රමාණයක් ළඟ තබා ගැනීම නීති විරෝධීය. විදේශ මුදල් ගෙන ආ හැකි මුත් ගුවන් තොටුපළේ දී ඒ බව ප්‍රකාශ කළ යුතුය. අවශ්‍ය නම් මුදල් උපයාගත් ආකාරය පැවසීම ද නීතිමය අවශ්‍යතාවකි. එසේ ගෙනෙන මුදල් දින 90ක් ඇතුළත රුපියල්වලට මාරු කිරීමත් අත්‍යවශ්‍යය. ඒ සියල්ලත් සමඟම විදේශ මුදල් බැංකු ගිණුමක බැර නොකැර සඟවාගෙන සිටීම අපේ විනිමය නීතිය අනුව අපරාධ ගණයට වැටෙන වරදකි.පුළුල් මෙහෙයුමක්ඇමෙරිකන් ඩොලර් මිටි පිටින් ලැබුණේ කොහෙන්ද? කාගෙන්ද? මේ මුදල් රැගෙන ආවේ කෙසේද? කවුද? යනු කුතුහලයකි. මේ අබිරහස් අනාවරණය කැර ගැනීමට බුද්ධි අංශ නිලධාරීන් විසින් පුළුල් මෙහෙයුමක් අරඹනු ලැබ තිබේ. බුද්ධි අංශ පරීක්ෂණවල ප්‍රගතිය පිළිබඳව දැන් අලුත්ම තොරතුරු අප වෙත ලැබී ඇත. ඒ අනුව ඇමෙරිකන් ඩොලර් මිටි සහිත මුදල් මලු ලැබුණේ කොහෙන්ද? කාගෙන්ද? යන මූලික ප්‍රශ්න සම්බන්ධයෙන් වැදගත් තොරතුරු අනාවරණය වෙමින් තිබේ.එක් පැත්තකින් අධිකරණමය ක්‍රියාපටිපාටියක් කෙරෙමින් පවතින අතර බුද්ධි අංශ පරීක්ෂණ තවත් පැත්තකින් සිදුවන හෙයින් ඒ පිළිබඳ වැඩි යමක් සඳහන් කළ නොහැකිය. එහෙත් ලබන සති අන්තය වන විට රහස් රැසක් අනාවරණය කළ හැකි බව ජ්‍යෙෂ්ඨ ආරක්ෂක අංශ ප්‍රකාශකයකු අප සමඟ පැවසීය.ඩොලර් ගැන සමහරු කතා නැහැකෙසේ වෙතත් මෙය සුළුපටු මගඩියක් නොවේ. විපක්ෂයේ දේශපාලන ව්‍යාපාරය සමඟ ඇමෙරිකන් ඩොලර් සම්බන්ධ වී තිබූ බව බඩුත් සමඟ ම හෙළිවූයේ ද ප්‍රථම වරටය. කුඩු ජාවාරම, ත්‍රස්තවාදය, කලු සල්ලි ජාවාරම සමඟ ඩොලර් ගෑවී තිබීමටත් වඩා එය මෙරට දේශපාලනය සමඟ අතිශය රහසිගත ඇසුරක් පැවැත්වීම මතුපිටින් පෙනෙනවාට වඩා බරපතළ තත්ත්වයකි. එහෙත් සකලවිධ දූෂණවලට එරෙහිව මරාගෙන මැරෙන සටන් මෙහෙයවන බව කියන සෝමවංශ - ටිල්වින් කල්ලියත්, යහපාලනය ගැන කතා කරන එජාපයේ ටයිකෝට් මහත්වරුත්, වංචා දූෂණ නැති පාරදෘශ්‍ය භාවය ගැනම පෙනී සිටින “ට්‍රාන්ස්පේරන්සි ඉන්ටර්නැෂනල්” නැමැති එන්.ජී.ඕ. ව්‍යාපාරිකයන් ද මේ ඇමෙරිකන් ඩොලර් මගඩිය ගැන කට අරින්නේ නැත. ඔවුන් හැසිරෙන්නේ එහෙම දෙයක් නොවුණ ගානටය.අතුරුදන් ඇයි?ෆොන්සේකා ගේ ඡන්ද ව්‍යාපාරය සමඟ අභිරහස් ඇමෙරිකන් ඩොලර් මිටි සම්බන්ධ වී තිබූ බව මොනවට අනාවරණය වෙමින් තිබියදී පවා විපක්ෂය අනුන්ගේ දූෂණ ගැන ඔප්පු කළ නොහැකි බොරු ප්‍රචාර ගෙන යන්නේ ඇයි? මෙහි තේරුම් ගත හැකි පිළිගත් දේශපාලන න්‍යායක් නැත. කතාකරන භාෂාවෙන් කිවහොත්; විපක්ෂයට ඇත්තේ හිරිකිතයක් නැති කමය. ඒ අනුව ගත් කළ අද විපක්ෂය මහජනතාව අතර සිටින්නේ නිරුවස්තරයෙන්ය. එහෙත් ගානක් නැත. ඔවුන් බලයට පත්වූ දවසක “යහපාලනය” කරනු ඇත්තේ හෙළුවෙන් දුවමින් බව මහජනතාව දැනටමත් තේරුම් ගෙන ඇතිවාට සැකයක් නැත.විපක්ෂයේ අභිරහස් ඩොලර් ගනු-දෙනු පිළිබඳව අසන්නට ලැබුණේ අද ඊයේ නොවේ. එහෙත් නීතිය ඉදිරියට පැමිණියේ සිදුවීම් දෙකකි. 2006 දෙසැම්බර් 22 දා සහ 2007 ජනවාරි 13 දා අමෙරිකාවේ වාසය කරන පුද්ගලයකු මෙරටට ඇමෙරිකන් ඩොලර් ලක්ෂ 30 ක මුදලක් එවා තිබිණ. මේ මුදල් නීති විරෝධී ලෙස පරිහරණය කළ බවට එජාප මන්ත්‍රී රවි කරුණානායක මහතාට එරෙහිව මේ වන විටත් අධිකරණමය කටයුතු සිදු වෙමින් තිබේ. පරීක්ෂණ අනුව අනාවරණය වූයේ එකී මුදල් එවා තිබුණේ කූප්‍රකට ලෝක මූල්‍ය වංචාකරුවකු වූ රාජ් රාජරත්නම් බවයි. රවි කරුණානායකලා සහ රාජ් රාජරත්නම්ලා ගජ මිතුරෝ ය. විපක්ෂයේ මෙහෙව් මහත්වරු නැවත ඡන්දය ඉල්ලන්නේ රෙදිත් ඇඳ ගෙන දැයි යන ප්‍රශ්නය ඇසීම පවා තේරුමක් නැත. මේ මහත්වරුන් රූපවාහිනියේ පෙනී සිටිමින් එක පෙළට මාධ්‍ය සංදර්ශන පවත්වමින් යහපාලනය හා වංචාව, දූෂණය පිටුදැකීම ගැන කතා කරද්දී පොඩි ඈයෝ පවා සිනාසෙති.“... මේ දවස්වල වැඩ. ඕනෙම නම් ඡන්දෙන් පස්සේ එන්නං” යන අරුත දෙන පුරාජේරු ලිපියක් අපරාධ පරීක්ෂණ දෙපාර්තමේන්තුවට යැවූ දනුන තිලකරත්න ඡන්ද පරාජයත් සමඟ ම අතුරුදන් වූයේ ඇයි? මේ වන විට නීතිය හා යුක්තිය ගැන වැඩියෙන් ම කතා කරන හෝ කතා කරවන චරිතය වී ඇත්තේ අනෝමා ෆොන්සේකා ය. කෙසේ වුවත් නීතිය හා යුක්තිය පිළිබඳව කතා කිරීම වටින්නේ ය. එහෙත් අනෝමා නැන්දා මේ නීතිය හා යුක්තිය ගැන ඇත්තටම කතා කරන්නේ නම් තම බෑණාව නීතිය ඉදිරියට ගෙනැවිත් ඔහු ගේ නිර්දෝෂිභාවය ඔප්පු කළ යුතු නොවේ ද? හොරෙක්! පල් හොරෙක්! ජාවාරම්කාරයෙක්!පොලීසියට හා නීතියට බයෙන් පලා යන දූෂිතයෙක් යන සිත් පාරවන කතන්දරවලින් තම ආදරණිය බෑණා බේරා ගත යුතු නම් අනෝමා නැන්දා එක්කෝ බෑණා අධිකරණයට ඉදිරිපත් කළ යුතු ය. නැතිනම් ඉන්න තැනකින් ඇවිත් උසාවිය ඉදිරියේ පෙනී සිටින්නැයි ප්‍රසිද්ධියේ බෑණාට අවවාද කළ යුතුය. හොරකමට විරුද්ධ නැන්දලා තම බෑණලා රැක ගත යුත්තේ එසේ ය. නමුත් ඔක්කොම හරහට කීවාක් මෙන් ෆොන්සේකලාට ඔක්කොම පෙනෙන්නේ නො පිටට ය. නීතියට වැලි ගසන තම බෑණා ගැනවත් සඟවා ගෙන සිටි ඇමෙරිකන් ඩොලර් මිටි ගැනවත් කතා නො කරන අනෝමා ෆොන්සේකා මෙරට කාන්තාවන්ට හැඟුම්බරව ආයාචනා කරන්නීය.“අනේ මගේ මහත්තයාට වෙච්ච දේ ගැන කාන්තාවන් හැටියට බලලා අනුකම්පා කරන්න. පෙරට එන්න.” යැයි ඈ නොයෙක් වර කීවාය. එහෙත් ඇගේ හිත යට ඇත්තේ වෙනම කතාවකි.යටි හිතේ ප්‍රකාශය“බලන්න මගේ මහත්තයා ගේ ඕනේ නැති වැඩ නිසා. මගේ ළමයින්ටත් පාරේ බැහලා යන්න බැරි තත්ත්වයක් ඇතිවෙලා. එයා ගේ වැඩ නිසා මගේ බෑණත් අද හොරෙක් වෙලා... මේවා බලලා ඔයාලත් ඔයාලගේ මහත්වරුන් හදා ගන්න බලන්න...”ප්‍රසිද්ධියේ නො කීවත් අනෝමා ෆොන්සේකා හිත යටින් කියනු ඇත්තේ එය විය නොහැකි ද? විශ්‍රාමික ජෙනරල් සරත් ෆොන්සේකා නිසා ඔහු ගේ බෑණා පවා අමාරුවේ වැටී ඇති සැටි දැන් ලෝකයට ම පෙනෙයි. ෆොන්සේකා ගේ අභිරහස් ගනුදෙනු සියල්ල තවම අනාවරණය වී නැත. ඔහු ගේ බෑණා සතු ව අමෙරිකාවේ පවතින බැංකු ගිණුම් 4 ක ඇති ඩොලර් කන්දරාව කොතෙක් දැයි මෙතෙක් හෙළි වී නැත. “ට්‍රාන්ස්පේරන්සි ඉන්ටර්නැෂනල්” ව්‍යාපාරික මහත්වරුන් සැබෑ ලෙසම පාරදෘෂ්‍යභාවය පිළිබඳව පෙනී සිටින්නේ නම් මේ ගිණුම්වල ඇති ගණන් හිලවු හෙළිදරවු කරන ලෙසට යටත් පිරිසෙයින් පුවත්පත් නිවේදනයක්වත් පළ කිරීම වටින්නේ ය. වංචාව, දූෂණය, පිටුදකින, යහපාලනය වෙනුවෙන් පෙනී සිටින මේ රාජ්‍ය නොවන සංවිධානය යම් යම් කාලවලදී පුද්ගලයන්ට සම්මාන පවා පිරිනැමුවේය.එහෙත් අද ඒ සම්මාන අවමානයක් වෙමින් තිබේ. අනුන්ගේ ට්‍රාන්ෂ්පේරන්සිය සෙවූ මේ මහත්වරුන් ක්‍රියාකැර ඇති ආකාරය විමතිය දනවන සුලුය. අනුන්ගේ ට්‍රාන්ෂ්පේරන්සිය හොයන ට්‍රාන්ස්පේරන්සි ඉන්ටර්නැෂනල් නම් එන්.ජී.ඕ. ව මෙරට මහජනතාවට ජාතික ජනමාධ්‍ය ඔස්සේ විවිධ තොරතුරු ලබා දී ඇත. දැන් ඔවුන් තමන් ගේ පාරදෘෂ්‍යභාවය ද පෙන්විය යුතු ය. කළ යුතු ව තිබෙන්නේ ඉතා සුළු කාරියකි. නෝර්වේ, ස්වීඩනය, ජර්මනිය යන රටවල්වලින් ඉකුත් කාලයේදී කොපමණ මුදලක් ලැබුණා ද? ඒ මුදල් වැය කෙළේ මොනවාට ද?ඔය ට්‍රාන්ස්පේරන්සියේ අධිපතියන් ගේ වත්කම් කොපමණ ද? මේ කාරණවලට පිළිතුරු නො දෙන්නේ නම් අපට සිතන්නට වන්නේ හොරුන් ගෙත් හොරු කම්බා හොරු කියා ය. විවිධ ව්‍යාපෘති පෙන්වා විදේශ රටවලින් මුදල් ලබා ගෙන කවුරුන් හෝ හොඳින් කා - බී ජීවත්වීම ගැන කාටවත් ප්‍රශ්නයක් නැත. එහෙත් ඒ තක්කඩිකම මෙරට දේශපාලන ක්‍රීඩාවකට සම්බන්ධ කිරීම සීමාව ඉක්මවා යෑමක් වන්නේ ය.‘එන්ජීඕ’ කරණය17 වැනි සංශෝධනය පිළිබඳව තොරතෝංචියක් නැතිව විපක්ෂය බෙරිහන් දෙයි. පොලීසිය, මැතිවරණ කොමිසම, යනාදිය ස්වාධීන යාන්ත්‍රණයකට පත් විය යුතු බව ඔවුහු කියති. එය සිදුවිය යුත්තේ මහජනතාව ගේ වුවමනා එපාකම් අනුව ය. එහෙත් විපක්ෂයේ සටන් පාඨය පසුපස සිටින්නේ මෙරට ක්‍රියාත්මක වන විදේශ මුදලින් යැපෙන දේශපාලනමය එන්ජීඕ කල්ලියකි. මෙරට රාජ්‍ය පාලනයේ මර්මස්ථාන එන්ජීඕ කරණය කිරීමත් පෙරළා ඒ මත විදේශ න්‍යාය පත්‍රයක් ගෙන යෑමත් මෙහි දිගුකාලීන අරමුණය. පොලීසිය, මැතිවරණ කොමිසම, යනාදිය ක්‍රියාත්මක විය යුත්තේ කෙසේ ද යනුවෙන් මේ දේශපාලනමය එන්ජීඕ කල්ලිය විසින් සම්පාදිත මොඩල කිහිපයකි. එක්සත් ජාතික පක්ෂය අද මුළුමනින්ම යැපෙන්නේ ඒ එන්ජීඕ මතවාදයෙන් බවත් නොරහසකි. දේශපාලනයේදී සිංහල ජනතාව බෙදීමත් දෙමළ හා මුස්ලිම් ජනතාව වාර්ගික වශයෙන් එක් කිරීමත් ඔවුන් ගේ එක් න්‍යායකි. ඔවුන් කල්පනා කරන්නේ එමඟින් දේශපාලනයේ තීරක බලවේගය බවට සිංහල ජනතාව පත් නො කිරීමය.එලිපිට වර්ගවාදය, ජාතිවාදය ප්‍රතික්ෂේප කරන මේ එන්ජීඕ කල්ලිය රහසින් හා උපායෙන් මුළු වෙර යොදන්නේ මෙරට ජනතාව වාර්ගික හා ආගමික වශයෙන් බෙදීමට ය. ඒ අනුව ගත් කළ මොවුන් ජාතික සමගියටත්, ජාතික ආරක්ෂාවටත් ඇති කරන්නේ අනතුරකි. යුද්ධයෙන් දිනු රට එක්සේසත් කළ ශ්‍රී ලංකාව දේශපාලනිකව දෙකඩ කිරීම අද ඔවුන් ක්‍රියාත්මක කරන එක් උපායකි. ඉකුත් ජනාධිපතිවරණයේදී කිසියම් ආකාරයකට ඒ වෑයම පිළිබඳ ඡායාමාත්‍ර දක්නට ලැබිණි.විදේශීය මුහුණු කාගේ ද?මුල් කාලයේදී මේ එන්ජීඕ කල්ලිය තම මතවාදය පවත්වා ගෙන ගියේ කුඩා වාමාංශික පක්ෂ කිහිපයක් හා ඒවායේ වෘත්තීය සමිති මතය. එහෙත් අද වන විට එක්සත් ජාතික පක්ෂය මුළුමනින්ම තම ග්‍රහණයට නතු කැර ගැනීමට පවා ඔවුහු සමත් ව සිටිති. අලියා ඇඟපත සලා මේ උකුණෝ, මකුණෝ, කිනිතුල්ලෝ ගසා බසා දැමිය යුතු ය. එය අලියාටත් හොඳය. රටටත් හොඳය. එසේ නොවන්නේ නම් අලියා හපයක් වීමත් වැළැක්විය නොහැකිය. මේ කොළ පාට කොඩි වැල් අදින පාක්ෂිකයා නො දන්නා මුත් ලෝ ප්‍රකට රහස වන්නේ එන්.ජී.ඕ. කල්ලියක් එජාපයේ මොළයේ සිට ම කා දමමින් සිටින බවයි.ශ්‍රී ලංකාවේ අධිකරණය හා අධිකරණ ක්‍රියා පටිපාටිය කිසි දිනෙක අන්තර්ජාතිකව අභියෝගයට හෑල්ලුවට ලක්වී නැත. එය ශ්‍රී ලාංකිකයන් සතු තවත් ආඩම්බරයකි. එහෙත් දැන් අධිකරණය පවා කිසියම් ආකාරයකට හෑල්ලු කිරීමට දේශපාලනමය එන්.ජී.ඕ. කල්ලිය උත්සාහ දරන බවට සැක මතුවෙයි. ජෙනරල් සරත් ෆොන්සේකා වෙනුවෙන් ඉදිරිපත් කළ මූලික අයිතිවාසිකම් පෙත්සම විභාග කළ දිනයේ අප දුටු විදේශිකයන් පැමිණියේ කුමකටද? අධිකරණයට පැමිණීමට කාහට වුණත් අයිතියක් ඇතත් පෙර නොදකින විදේශීය මුහුණු දැන් අධිකරණ ශාලාවල දක්නට ලැබෙන්නේ මන්ද? ඔවුහු ස්වේච්ඡාවෙන් පැමිණියේ නොවෙති. එන්.ජී.ඕ. කල්ලිය විසින් මෙරටට ගෙන්වනු ලැබූවෝ වෙති. මේ කුමන විකාරයක්ද?මේ අතර ඊනියා ගෝලීය දෙමළ ප්‍රජාව ඉකුත් දා එංගලන්තයේ දී තවත් කුරුමාණමකට සැරසුණේ ය. මෙහිදී බ්‍රිතාන්‍ය විදේශ ලේකම් ඩේවිඩ් මිලිබෑන්ඩ් පළ කළ චර්යාව පිළිබඳව මිශ්‍ර අදහස් මතු වෙමින් තිබේ. එහෙත් මේ පසුපස සිටිමින් ශ්‍රී ලංකාවේ එන්.ජී.ඕ. කල්ලිය කළ කී දෑ මෙතෙක් හෙළිදරවු වී නැත. විදේශ රටකින් ශ්‍රී ලංකා රජයට එරෙහිව කවර හෝ අන්දමේ පහරක් එල්ල කරන්නේ්නම් වඩාත් ම සතුටු වන්නේ මේ එන්.ජී.ඕ. කල්ලියයි. අන්තර්ජාතික මුල්‍ය අරමුදල විසින් ලබා දෙන ණය මුදලේ මීළඟ වාරිකය ලබන මැයි මාසය දක්වා කල් යෑම නිසැකයෙන් ම හෙට රනිල් වික්‍රමසිංහ මහතා ගේ දේශපාලන කතාවේ මාතෘකාවක් වනු ඇත. එජාපය අද මෙරට දේශපාලනය කරන්නේ රටට අනුව නොව එන්.ජී.ඕ. න්‍යාය පත්‍රයකට අනුව බව තව දුරටත් පුන පුනා කිව යුතු දෙයක් ද නොවේ.අපූරු සංවිධානකැෆේ සහ සී.එම්.ඊ.බී යනු මැතිවරණ නිරීක්‍ෂණය සඳහා පිහිටුවා ගත් සංවිධාන දෙකකි. ජනාධිපතිවරණය නිදහස් හා සාධාරණව පැවැති බව අනෙකුත් ජාතික හා අන්තර්ජාතික මැතිවරණ නිරීක්‍ෂකයන් කියද්දී කැෆේ හා සී.එම්.ඊ.බී. යන දෙක පමණක් මාධ්‍ය සංදර්ශන පවත්වමින් කියා සිටියේ ජනාධිපතිවරණය දූෂිත බවයි. තේරුම කුමක්ද? සී.එම්.ඊ.බී. යනු මෙරට ක්‍රියාත්මක වන  දේශපාලනමය එන්.ජී.ඕ වක බළල් අතකි. කැෆේ ඍජුවම එක්සත් ජාතික පක්‍ෂයට සම්බන්ධ බොරු මැතිවරණ නිරීක්‍ෂණ නාම පුවරුවකි. මොවුන්ට තව දුරටත් මැතිවරණ නිරීක්‍ෂකයන් ලෙස පෙනී සිටිමින් දේශපාලනමය වුවමනාවන් ඉටු කිරීමට නිදහස තිබේ.මානව හිමිකම් සංවිධාන මෙරට ක්‍රියාත්මක වන තවත් බොරුවකි. තමන් යටතේ සේවය කරන සේවක සේවිකාවන්ට නො දෙන හිමිකම් ඔවුන් අන් අයට ලබා දෙන්නේ කෙසේද? එහෙත් මේ බොරු ලෝකය දන්නේ නැත.නිල නොවන ජනපති කෙනෙක්යූ.ඇන්.පී, ජේ.වී.පෙ, ටී.එන්.ඒ. සහ තවත් කල්ලි කණ්ඩායම් කිහිපයක් එකතුව ෆොන්සේකා ජනාධිපතිවරණයට ගෙන ආයේ නිර්පාක්ෂික පොදු අපේක්‍ෂකයා බව කියමිනි. ජනාධිපතිවරණයෙන් දැවැන්ත පරාජයක් ලැබුවද ජය ලැබුවේ ෆොන්සේකා බව තවමත් ඔවුහු කියති. එසේ නම් නිල නොවන ජනාධිපති ෆොන්සේකාය. එහෙත් රනිල් - මංගල – මනෝ - හකීම් පමණක් නොව සම්බන්ධන් පවා දැන් ෆොන්සේකා ගේ නායකත්වය පිළි නොගනී. ජනාධිපතිකමට සුදුසු යැයි කියූ පුද්ගලයා විපක්ෂනායක ධුරයට නුසුදුස්සෙක් වූයේ කෙසේ ද? විපක්‍ෂය ජනාධිපතිවරණයේදී සිදු කැර ඇත්තේ සාහසික සෙල්ලමක් බව මෙයින් මොනවට පෙනෙයි.ජනාධිපතිවරණයේදී තමන් රැවටීම ගැන එජාප, ජ.වි.පෙ හා ටී.එන්.ඒ. පාක්ෂිකයන්ට සාධාරණ කෝපයක් හට ගැනීම සාධාරණය. එහි ප්‍රතිඵල මහ මැතිවරණයේදී නිසැකයෙන් ම පිළිබිඹු වනු ඇත. කෙසේ වෙතත් ආණ්ඩුව පැත්තෙන් ගත් කළ මහමැතිවරණය තරගයක් නොවන තරගයකි. එහෙත් එක් තරගයක් නම් උණුසුම්ය. ඒ රනිල් හා ෆොන්සේකා අතර පවතින කොළඹ සටනය. එජාප නායකයා කොළඹින් ෆොන්සේකාට දෙවැනි වුවහොත් එය මාරාන්තික පරාජයකි. එහිම අනිත් පැත්ත අනුව විපක්‍ෂයේ පොදු අපේක්‍ෂකයා කොළඹදී රනිල්ට දෙවැනි වීමද අමතක නොවන පාඩමකි.‘මම ජනපි‍්‍රයයි’ රනිල් සිතනු ඇත.”නෑ මමයි ජනපි‍්‍රය” ෆොන්සේකා කොහොමත් සිතන්නේ එහෙමය. එහෙත් මේ දෙ දෙනාම නොදන්නා කාරණය වන්නේ දෙදෙනා ම මහජනතාවට හිසරදයක් වී ඇති බවය.කේ.සී. ජේ. රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ab1002283</link>
    <topic>අශුද්ධ සන්ධානයේ පතුරු ගැලවෙයි</topic>
    <author/>
    <content>එජාප සංවිධායකයන් බිලිබා ගැනීමට අනෝමා S F මෙහෙයුමක: රනිල්ට තදවෙලාගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?අශුද්ධ සන්ධානයේ පතුරු ගැලවෙයිබුදු සමය නොදන්නා රනිල්ගේ වෛතුල්‍යවාදය“පැවිද්දා” ගැනයිසෝමසිරි ජයවර්ධන ලියූ “ආප්තෝපදේශන සහ පිරුළු කතා” නම් වූ ග්‍රන්ථයේ සඳහන් කතාවක් මුලින්ම උපුටා දක්වමු.”ලෝකයේ සත්ව විද්‍යාඥයෝ, සත්වයන්ගේ හැඩරුව ස්වභාවය අනුව ගෝත්‍රවලට, පවුල්වලට බෙදති. ඒ අනුව මනුෂ්‍යයා අයත් වන්නේ වානර ගෝත්‍රයට බව පැවසේ. මනුෂ්‍යයා හෙවත් මානවයා වානර කුලයේ බුද්ධිමත්ම සතා බව මනුෂ්‍යන්ගේ පිළිගැනීමයි.චිම්පන්සියා, ගෝරිල්ලා, ඔරංඔටන්, බැබුන්, රිළවා, වඳුරා වානර ගෝත්‍රයට අයත් අනෙක් සත්ත්වයෝ වෙති. ශ්‍රී ලංකාවේ මිනිසුන් හැරුණුවිට වඳුරෝ ද රිළවාද වාසය කරති. වඳුරාට වඩා රිළවා ටිකක් කපට බුද්ධියක් ඇති සත්ත්වයෙකි. ඇතැම් විට ඇතැම් මිනිස්සු රිළවුන් අල්ලා විවිධ වැඩවලට පුහුණු කරවති. සුරතලේට නිවෙස්වල ද ඇති කරති. බළලා බිළාල ගෝත්‍රයට අයත් සතෙකි. ඌ ඉතා අහිංසක සතෙකි. අනාදිමත් කාලයක සිටම බළලා මිනිස්සුන්ගේ ඇසුරේම ජීවත්වෙයි.එක්තරා නිවෙසක රිළවෙක් සහ බළලෙක් වාසය කළහ. දිනක් බළලා කුස්සියේ ළිප ළඟ අළු ගොඩේ උණුසුමට හිඳගෙන සිටියේය. කෑමට යමක් තිබේදැයි සොයා ගෙන ආ රිළවා කුස්සිය මුල්ලේ තිබුණ කොස් ඇට ගොඩ දුටුවේය.ළිපෙහි ගිනි අඟුරු දැල්වෙමින් තිබිණි. කොස් ඇට පුළුස්සා කෑමට රිළවාට සිතිනි. ඌ කොස්ඇට කීපයක් ගෙන ළිපට දැම්මේය. ටික වේලාවකින් කොස් ඇට පිළිස්සුණ සුවඳ රිළවාට දැනිණි. එහෙත් කොස් ඇට ළිපෙන් බාගන්නේ කෙසේදැයි මොහොතක් කල්පනා කෙළේය. වටපිට බැලූ රිළවා නිදා සිටින බළලාගේ අතින් අල්ලා බළල් අත ළිපට ඔබා කොස් ඇට ඉවතට ඇදගත්තේය. රිළවාගේ උවමනාව ඉෂ්ට වුවත් බළලාගේ අත හොඳටෝම පිළිස්සී ඌ මහත් දුක්වේදනා වින්දේය. බළලුන් ලවා කොස් ඇට බාවන්නා සේ යන කතාවේ මූලාරම්භය එතැනය.ජනතා විමුක්ති පෙරමුණේ රිළා පෝතකයන්ට ද ජනාධිපතිකමේ රඟ සොබාව හොඳටෝම දැනිණි. ඊටත් වඩා උන්ට අවශ්‍ය වූයේ බළලකු ලවා ජනාධිපති කිරුළ ගෙන තමන්ගේ හිස මත පළඳවා ගැනීමට වඩා දේශපාලන ලෝකයේ කාගේ හෝ පිහිටෙන් පවතින්නටය. ඒ සඳහා බළලකු නොව කොටියාගේ පිහිට වුවද පතනු ඒකාන්තය.ජනතා විමුක්ති පෙරමුණ සොයා ගත්තේ සරත් ෆොන්සේකා නම් බළල් තඩියාය. විශ්‍රාම සුවයෙන් කල් ගෙවන ලෙස සරත් ෆොන්සේකාගෙන් අස්ගිරි මහ නාහිමියන් ඉල්ලා සිටියත් එය පිළිනොගත් ඔහු ජනතා විමුක්ති පෙරමුණේ රිළා පෝතකයන්ගේ බළල් අතක් බවට පත්වූයේය.උපමා කතාවේ එන බළල් චරිතය ෆොන්සේකා රඟපෑවේ කොතරම් අත පිළිස්සුණත් රිළවා ගේ අවශ්‍යතාව පමණක් ඉටුකරන්නට නොවේ. එහෙත් රිළවාට අවශ්‍ය වූයේ කොස් ඇට කා බඩ පුරවා ගන්නටත් තමන්ගේ පැවැත්ම රැකගන්නට විය. රනිල් වික්‍රමසිංහ රිළවා ගේ චරිතයට පණ දුන්නේ ද බළලාගේ අත පමණක් පුළුස්සා නිහඬ වන්නට නොව බළලා සදාකාලිකවම ළිප් බොක්කට සීමා කර තබන්නටය. එය ඔහු ඉටුකරගෙන තිබේ.ගම පුරා ඇවිද අම්බලමට එක්වූ ආඬි හත්දෙනා සේ අශුද්ධ සන්ධානය නමැති අම්බලමට ආ ලෝකල් ආඬින්ලා සිටිති. සරත් ෆොන්සේකා, සෝමවංශ අමරසිංහ, රනිල් වික්‍රමසිංහ, මනෝ ගනේෂන්, රාවුෆ් හකීම්, මංගල සමරවීර සහ ‘සරත් මනමේන්ද්‍ර’ නම් වූ ආඬි ටික කැඳක් නොව ලෝදිය හදන්නට කුමන්ත්‍රණය කළහ.කුමන්ත්‍රණයට මුහුණ දෙන්නට මේ රටේ ජනතාව ඉදිරිපත් වූහ. අද සියලු දෙනා සැනසිල්ලේ නිදහස් සුසුම් හෙළන්නේ ඒ නිසාය. පරාජයෙන් වියරු වැටුණ සෝමවංශ අමරසිංහ ලිප්ටන් වටරවුමේ පිස්සු බල්ලකු සේ බුරන්නේ පරාජය උසුලාගත නොහැකිවය.ඇමෙරිකන් ගැත්තකු සේ පෙනී සිටින මෙම මහලු මිනිසා වයස ගැනවත් නොසිතා මිනිසුන් අමතන්නේ යකෝ, බූරුවෝ, කුක්කෝ යන භාෂාවෙනි. එවැනි අය දේශපාලනයට කැන්දාගෙන ආ ඔවුන්ට දඬුවම් කළ යුතුය.රෝහණ විජේවීරත් උපතිස්ස ගමනායකත් සැඟවී සිටින තැන් පිළිබඳ ඔත්තුව දී රටින් පැනගිය සෝමවංශ ශ්‍රී ලංකාවට පැමිණ ජනතා විමුක්ති පෙරමුණට නායකත්වය දුන්නේ ජනතාව ඉදිරියේ හඬා වැලපෙමිනි. මේ මිනිසා ස්වාධීන රූපවාහිනියට ගොස් හඬා වැළපුණේය. ජනතාවගෙන් සමාව ගත්තේය. දැන් ඔහු පරාජයෙන් වියරු වී වැදගත් චරිතවලට නිර්දය ලෙස පහර ගසන්නේය. මොවුන් දේශපාලන බිමෙන් වහාම අතු ගා දැමීමේ කාලය දැන් උදාවී තිබේ.අශුද්ධ සන්ධානයේ පතුරු ගැලවී ගොස් හමාරය. රනිල් අලියා පිටේ නැඟ සිටී. මංගල ද වලිගයේ එල්ලී සිටී. අතරමං වූ සෝමවංශ සීනුව පොළොවේ ගසා කුසලානය අතට ගෙන යළිත් වරක් සරත් ෆොන්සේකා බළල් අතක් කරගෙන සිටී. ජනතා විමුක්ති පෙරමුණට අවශ්‍ය වන්නේ කාගේ හෝ කරපිටින් පාර්ලිමේන්තුවේ මන්ත්‍රී පදවි දෙක තුනක් දිනා ගැනීමටයි. ඒ නිසා ෆොන්සේකා කුසලානෙන් කොළඹට තරග කරයි.ෆොන්සේකාගේ බෙල්ල කඩුවකින් නොව දිය රෙද්දෙන් කපන්නට රනිල් ප්‍රමුඛ ගෝලයෝ සමත් වූහ. අන්තිමේදී ෆොන්සේකාට මංගල ද නැතිවිය. රුවන් පර්ඩිනැන්ඩස් ද නැතිවිය. ඒ රුවන්ගේ හැටි ද නැතිනම් දේශපාලනයේ හැටි ද යන්න දන්නේ රුවන්ම පමණි. මංගලටත්, රනිල්ටත් අවශ්‍ය වන්නේ කවරකු හෝ අමාරුවේ දමා මාරුවීමටය. එය මේ සැරේ ද ඉටු විය.ෆොන්සේකා රනිල් අල්ලා ගත්තේ ආණ්ඩුව පෙරළා දමා බලය ඇල්ලීමටය. රනිල්ට අවශ්‍ය වූයේ ෆොන්සේකා බිල්ලට දී විපක්ෂ නායකකම රැක ගැනීමටය. කෙසේ හෝ රනිල් දිනුවේය. ෆොන්සේකා හත්පොළේම ගා ගත්තේය.දැන් ෆොන්සේකා පිළිබඳ සියලු රහස් හෙළිවෙමින් තිබේ. බෑනා පැනලාය. ෆොන්සේකා කොටුවෙලාය. හෙට අනිද්දාට තව තවත් රහස් හෙළි වනු ඇත. ඔහු තනිකර දැමූ මංගල මාතරට ගොස් සාගලට එකතු වූයේ බුද්ධික පතිරණ කපා දමන්නටය. තමා කපා දැම්මොත් සියල්ල හෙළි කරන බවට බුද්ධික තර්ජනය කර තිබේ.එජාපයේ නාමයෝජනා සිකුරාදා අලුයම තුන වන තෙක් වෙනස් වෙමින් තිබිණි.කොළඹට රාම් නැමැති දෙමළ ජාතිකයෙකු පත්කෙළේය. රවි කරුණානායක එයට විරුද්ධ විය. රාම් කැපුණේය. රවි දිනුවේය.මනෝ ගනේෂන් සහ රාවුෆ් හකීම් මහනුවර ගියහ. රේණුකා හේරත් වලපනේට එළෙව්වේය. අබ්දුල් කාදර්ට ජාතික ලැයිස්තුවෙන් තැනක් දෙන්නට යෝජනා කළේය. එයට විරුද්ධ වූ ඔහු හකීම්ට පාඩමක් උගන්වන බව කියා තිබේ.අපි විමල් වීරවංශ ගැන සටහනක් තබන්නට මෙම ඉඩකඩ වෙන්කර ගනිමු. මවුබිමේ පංචායුධය ලෙස පෙනී සිටින විමල් කොළඹට තරග කරයි. ඔහු පොතක් ලීවේය. ඒ ‘ගරු කථානායකතුමනි’, යන්නය. එයට අඩංගු වූයේ ඔහු පාර්ලිමේන්තුවේ දී කළ ප්‍රකාශයි.මවුබිමට ආදරය කරන දේශපාලනඥයන්ගේ බරපතළ හිඟයක් පවතින යුගයක මවුබිම වෙනුවෙන් පෙනී සිටින මවුබිමට එල්ලවන තර්ජන ගර්ජන හා බලපෑම් හමුවේ වෙඩි වරුසාවක් සේ කතා කරන විමල් වීරවංශ වැනි චරිත ජනාධිපති ප්‍රකාශ කරන විදියට සුවිශේෂී වූවකි. පපුවට දැනෙන වේදනාව මුවින් පිටකරන විට විමල්ගේ හඬ යටපත් කරන්නට කිසිම කෙනෙකුට නොහැකිය.රටට හතුරු උපද්‍රවයක් එල්ල වන හැමවිටම විමල් වීරවංශ ඉදිරිපත් වූයේ පෞද්ගලික වාසියට නොව රටට ඇති ආදරය නිසා බව මවුබිම උකසට තැබූ අය සිහියට නඟා ගත යුතුය. විමල් වීරවංශ තවමත් නිවැරදි තැන සිටී. නිවැරදි ස්ථාවරයේ නියැලී ඇත. තමා සිටිය යුතු තැන තීරණය කිරීම වෙනත් කවුරුන් විසින් නොව තමා විසින්ම තීරණය කර ඇත.මවුබිම වෙනුවෙන් පෙනී සිටිමින් දේශපාලන වාසියට පිස්සු කෙළින පිස්සන් රැළක් සිටින තැනකට නොගැලපෙන අය සිටිය යුත්තේ හරි තැනයි. හරි තෝරාගැනීම සිදු කිරීමට විමල් පසුබට වූයේ නැත. තවමත් මහින්ද රාජපක්ෂ නිවැරැදිය. අදත් හෙටත් එසේමය. ඒ නිසා විමල් වීරවංශ සිටිනේනේ ද හරි තැනය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ab1002285</link>
    <topic>බුදු සමය නොදන්නා රනිල්ගේ වෛතුල්‍යවාදය</topic>
    <author>බන්දුපාල ගුරුගේ</author>
    <content>එජාප සංවිධායකයන් බිලිබා ගැනීමට අනෝමා S F මෙහෙයුමක: රනිල්ට තදවෙලාගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?අශුද්ධ සන්ධානයේ පතුරු ගැලවෙයිබුදු සමය නොදන්නා රනිල්ගේ වෛතුල්‍යවාදය“පැවිද්දා” ගැනයිරනිල් වික්‍රමසිංහ ගතින් ලංකාවේ විසූවත් සිතුම් පැතුම් අතින් ඔහු බටහිරට වැඳුම් පිදුම් කරන අනුකාරකයකු වී සිටින බව, මුළු රටම දන්නා කරුණකි. වසර දෙදහස් පන්සියයක් ඉක්මවූ ලංකාවේ බෞද්ධ ජන විඥානය ගැන ඔහුට අබමල් රේණුවක අවබෝධයක් නැත.ජනාධිපතිවරණයේ දී අන්ත පරාජයට බල පෑ තම ප්‍රබල සතුරු බලවේගයක් වූ ලංකාවේ බෞද්ධ භික්ෂුන් වහන්සේලාගේ ශක්තිමත් එකමුතුව විනාශ කර දැමීම සඳහා උපායශීලී ක්‍රමයක් සැලසුම් කළේය. සංඝ සම්මේලනය ඒ සඳහා යොදා ගැනීම ඔහුගේ අරමුණ විය.පසුගිය 18 වෙනි දිනට යෝජිතව පැවැති මෙම සංඝ සම්මේලනයේ දී ජනාධිපති මැතිවරණ ප්‍රතිඵල, ජෙනරාල් ෆොන්සේකා අත්අඩංගුවට ගැනීම වැනි කරුණු වක්‍ර ලෙසින් සාකච්ඡා කිරීම ඒ අරමුණු අතර වූ බව පෙනේ.කෙසේ වෙතත්, බෞද්ධ මහජනතාවගේ වාසනාවකට රනිල් වික්‍රමසිංහ ගේ මේ ශාසන විරෝධී කුමන්ත්‍රණය වටහා ගැනීමට මෙරට දෑහිතකාමී උගත් බුද්ධිමත් යතිවරයින් වහන්සේලාට අපහසුවක් නොවීය. වහා ක්‍රියාත්මක වූ උන්වහන්සේලා මල්වතු පාර්ශ්වයේ මහ නාහිමිපාණන්ට කරුණු පැහැදිලි කර යෝජිතව තිබු සංඝ සම්මේලනය නවත්වා දැමුවේ,පටු දේශපාලන අරමුණු සඳහා තවදුරටත් කිසිවකුට ඉඩක් නැත යන යථාර්ථය සහතික කරවමිනි. සිය ශාසන විරෝධි කුමන්ත්‍රණය සහමුලින් ම වැළකී ගියෙන්, පසුගිය දා තමා විසින් ම කැඳවන ලද පුවත්පත් සාකච්ඡාවක දී රනිල් වික්‍රමසිංහ අබෞද්ධ පරිකල්පනය මඟින් හසුරුවනු ලැබු වචන වලින් එහිදී ප්‍රකාශ වුණේ වෛරී ශාසන විරෝධී අදහස්ය. ශාසන ඉතිහාසයේ සඳහන් ඓතිහාසික සිද්ධියක් ඔහු එහි දී තමන්ට කැමැති ආකාරයට වෙනස් කර විකෘති කර ඉදිරිපත් කෙළේය.අනාගතයේ තමන්ට පාරා වළල්ලක් විය හැකි රනිල් වික්‍රමසිංහගේ ඉහත පුවත් පත් සාකච්ඡාවේදී ප්‍රකාශ කළ බරපතළ කරුණු වූයේ, “මල්වත්තේ මහනායක මුණ ගැසුන සමහර පැවිද්දන්” යන වචනයි. ඔහු ‘පැවිද්දන්’ ලෙස හඳුන්වනු ලැබු සංඝයා වහන්සේලා “වෛතුල්‍යවාදීන්” ලෙස ද හඳුන්වනු ලැබීය.කිසිම ගිහියකු තබා යතිවරයාණන් වහන්සේ නමක් වත් “මල්වත්තේ මහානායක” යනුවෙන් ආමන්ත්‍රණය කරන්නේ නැත. එය ශාසන සම්ප්‍රදායට පටහැනිය. උන්වහන්සේ බෞද්ධයින් ගේ ගෞරවයට පාත්‍ර වූ ඉහළ ම සංඝ පීතෘවරයාණෝය.බෞද්ධ සම්ප්‍රදාය අනුව භික්ෂුන් වහන්සේලාට භික්ෂුන් වහන්සේලා විසින් අමතනු ලබන සම්මත පිළිවෙළක් ද ගිහියන් විසින් අමතනු ලැබිය යුතු සම්මත පිළිවෙළක් ද ඇත. මේ ශාසනික සම්ප්‍රදාය හෙවත් සම්මත ක්‍රමය පැවත එන්නේ බුදුන් වහන්සේ ජීවමාන කාලයේ සිට ය. උන්වහන්සේ එය අනුදැන වදාළ හ.පස්වග තවුසන් බුදුන් වහන්සේට ‘ආවුසො’ යනුවෙන් ඇමතූ බව බෞද්ධ ඉතිහාසයේ සඳහන් වෙයි. ආනන්ද හිමියන්ගේ ප්‍රශ්නයකට පිලිතුරු දුන් බුදුන්වහන්සේ සඳහන් කළේ, උන්වහන්සේ ගේ පරිනිර්වාණයෙන් පසු ස්ථවිර භික්ෂුන් විසින් නවක භික්ෂුන් නම කියා හෝ ගෝත්‍රය කියා හෝ ආවුසෝ කියා හෝ ඇමැතිය යුතු බවයි. ළාබාල භික්ෂුන් විසින් භන්තෙ කියා හෝ ආයස්මා කියා හෝ ඇමැතිය යුතු යයි වදාළහ.ශාසනික ව්‍යවහාරය සම්බන්ධයෙන් බුදුන්වහන්සේ ගේ අනුමැතියක් පැවැති බව මින් පෙනේ.අනෙක් අතට, එදා මහානායක මාහිමිපාණන් සමඟ පැවැත්වීමට යෝජිත ව තිබූ සංඝ සම්මේලනය ගැන සාකච්ඡා කළ නාහිමිපාණන් වහන්සේලා, වෛතුල්‍යවාදීන් පිරිසක් ලෙස හැඳින්වීමට රනිල් වික්‍රමසිංහ මහතා උත්සාහ කෙළේ, යෝජිතව තිබූ සංඝ සම්මේලනය පැවැත්වීමට නොහැකිවීමෙන් වැරැදී ගිය තම ඉලක්කය වෙනත් ආකාරයකින් ඉටු කර ලංකාවේ සංඝයාවහන්සේ අතර අලුත් අර්බුදයක් නිර්මාණය කිරීමට ය. එමඟින් සංඝ භේදයක් ඇතිකොට භික්ෂූන් වහන්සේලාගේ එක්සත්භාවය බිඳ දමා තමන්ට පක්ෂපාත ශක්තිමත් භික්ෂූන් වහන්සේලා පිරිසක් වේදිකාවට නැංවීමට රනිල් වික්‍රමසිංහ මහතාගේ අපේක්ෂාව විය.ශාසනික ඉතිහාසයේ සඳහන් වෛතුල්‍යවාදී කතාව පසුගිය 18 වෙනි දින පැවැත්වීමට යෝජිතව තිබූ සංඝ සම්මේලනය නොපැවැත්වීමට වහා පියවර ගත් භික්ෂූන් වහන්සේලා සම්බන්ධයෙන් අදාළ වන කරුණක් නොවේ.රනිල් වික්‍රමසිංහ මහතා ශාසනික ඉතිහාසයේ වූ සිදුවීමක් උඩින් පල්ලෙන් කාගෙන් හෝ අසා දැන ඊට අනනුකූල කතාවක් නිපදවා ඉදිරිපත් කෙළේ, අලුත් සංඝ භේදයක් මඟින් ලංකාවේ බුදුදහමේත් ශාසනයේත් පදනම කඩාබිඳ දැමීම සඳහාය.”හීනයානයට හෝ ස්ථවිරවාදයට හෝ එකඟ නොවූ සියලුම බෞද්ධ නිකාය ලක්දිව වෙතුල්ල - වෛතුල්‍ය නමින් හඳුන්වති” ‘ලක්දිව මහායාන අදහස්’ නමැති ග්‍රන්ථයෙහි මහාචාර්ය මොරටුවේ සාසනරතන හිමියෝ පවසති. උන්වහන්සේ එහිලා තවදුරටත් සඳහන් කරන්නේ එනමින් විශේෂ නිකායක් පැවැති බැව් කථාවත්ථු අටුවාවේ වෙතුල්ල නිකායිකයන්ගේ මතාන්තර විවේචනයෙන් පෙනේ යනුවෙනි.‘වෙතුල්ල’ ශබ්දයෙහි නිවැරැදි අදහස අටුවාවලින් පැහැදිලි නොවෙතත්, ප්‍රායෝගික අර්ථයට අනුව එය භාවිතායේ යෙදුණු ආකාරය විමසා බලන විට මහාවිහාර වාසීන් අනුගමනය කළ ථේරවාදයට විරුද්ධව හඬක් නැඟූ එක්තරා බෞද්ධ නමක් සහිත නිකායක් විය. පසුකාලීනව වෛතුල්‍යවාදීන්ට සහමුලින්ම ආරක්ෂාව ලැබුණේ අභයගිරියෙනි.බෞද්ධ ශාසන ඉතිහාසයෙහි සඳහන් වන අන්දමට අභයගිරි නිකායේ ආරම්භයට පදනම සැපයුවේ ථේරවාදීන්ගේ විනය පිටකයට අයත් ඛන්ධක (චූලවග්ග - මහාවග්ග) පරිවාර දෙකෙහි අර්ථ සහ පාඨ වෙනස් කිරීම නිසා බැව් ද සඳහන් වේ. අභයගිරි විහාරය බිහිවීමට පෙර ඔවුන් ‘ධම්ම රුචි’ නම් වූ බව මහාවංශ ටීකාවේ සඳහන්ව ඇත.වෛතුල්‍යවාදය, ථෙරවාදය හෙවත් ස්ථවිරවාදයට විරුද්ධව එය බිඳවීමට යොදාගත් අලුත් ම මතවාදයක් සහිත යුද උපකරණයක් වූ බව මින් පැහැදිලි වේ.මේ උපකරණය යොදාගනිමින්, මල්වතු පාර්ශ්වයට අයත් දකුණු පළාතේ විහාරස්ථාන පන්සියයක් රෝහණ පාර්ශ්වයට සම්බන්ධ කරන බවට “මල්වත්තේ මහානායකට” අර “පැවිද්දන්” යයි හැඳින්වූ අය තර්ජනය කළේ යයි රනිල් වික්‍රමසිංහ කීවේ, බරපතල මුසාවාදයකි.වික්‍රමසිංහයන් ගොඩනැඟූ මේ කතා පුවතට පසුබිම් වූ ඓතිහාසික සිදුවීම මෙසේය.අභයගිරි නිකාය ඇරැඹුණේ ක්‍රි.පූ. 29 – 17 අතර වලගම්බා රජු දෙවන වරට සිහසුන අල්ලා බලයට පත්වීමෙන් පසුවය.ගිරි නිගන්ඨයා ගේ තීර්ථකාරාමය බිඳ එතැන විහාරයක් ඉදිකළ වලගම්බා රජු එම විහාරයට ගිරි නම් නිගන්ඨයා ගේ නමින් කොටසක් ද තම නමෙන් කොටසක් ද තබා “අභයගිරිය” යයි නම්කොට, දෙවන වර සිහසුන ලබාගැනීමට තමන්ට උපකාරී වූ තිස්ස නම් තෙරුන් නම් තෙරුන්වහන්සේට එම විහාරස්ථානය පිළිගැන්වීය.මේ පරිත්‍යාගය පිළිගැනීම ව්‍යවහාරය අනුව විනය නීතීන්ට පටහැනි වූයෙන්, කුල සංඝට්ඨව වෙසෙතියි චෝදනා කොට මහාවිහාර වාසීහු එක්ව තිස්ස තෙරුන්ට විරුද්ධව ‘පබ්බජානීය කර්මය’ සිදුකරන ලදහ. මෙම විනය කර්මය නොපිළිගත් තිස්ස තෙරුන් ගේ ශිෂ්‍ය මහදැළියා තිස්ස භික්ෂුව මහාවිහාරයට විරුද්ධව නැඟී සිටියෙන් මහාවිහාරවාසීහු එම තෙරුන්ට විරුද්ධව ද ‘උත්ක්ෂේපණීය කර්මය’ සිදුකරන ලදහ.එකල මහදැළියා තිස්ස භික්ෂුව මහා විහාරයෙන් වෙන්ව එහි විසූ භික්ෂූන් වහන්සේ පන්සියයක් සමඟ ථෙරිය නිකාය අතහැර දමා අභයගිරියට ගොස් එහි විසීය.මේ කතාවේ මුඛ්‍යාර්ථය සහමුලින් ම වෙනස් කර තමන්ට අභිමත පරිදි ගොතාගත් අලුත්ම සන්දර්භයක වෛතුල්‍යවාදී මතය මතුකර, මල්වත්තේ මහනාහිමියන් සමඟ එදා සාකච්ඡා කළ නාහිමිවරුන්ට අපහාස කිරීම සඳහා එම සන්දර්භය යොදා ගැනීමට, දේශපාලන බලය රැකගැනීම සඳහා ඕනෑම කාර්යයක නිරතවීමට බියක් නැති රනිල් වික්‍රමසිංහ උත්සාහ කළේය.එදා මල්වත්තේ මාහිමිපාණන් සමඟ නාහිමිවරු ඉතා සුහදව මිත්‍රශීලීව ආගමික බැඳීමකින් යුතුව තම අදහස් හුවමාරු කර ගත්හ.යෝජිත සංඝ සම්මේලනයේ ප්‍රතිඵල වශයෙන් ලංකාවේ ථේරවාදී බුදුදහමටත් බුද්ධ ශාසනයටත් අනාගතයේ එල්ල විය හැකි ගැටලු පිළිබඳව උන්වහන්සේලා එහි දී සාකච්ඡා කළහ.මහදැළියාතිස්ස තෙරුන්වහන්සේ සමඟ අභයගිරියට ගිය භික්ෂූන් වහන්සේලා පන්සියයේ අතීත කතාව විහාරස්ථාන පන්සියයක බේගලයකට හරවා එම විහාරස්ථාන රෝහණ පාර්ශ්වයට හරවා දෙමුයි මහානායක මාහිමියන්ට එකී නාහිමිවරු ප්‍රකාශ කළැයි රනිල් වික්‍රමසිංහ සඳහන් කළේ, තම හදවතේ නැඟි කෝපය ‘වෛතුල්‍යවාදය’ හරහා යොදාගැනීමෙනි.මෙරට ථේරවාදයේ මුර දේවතාවන් වූ එම යතිවරයාණන් වහන්සේලා ගේ මුහුණුවල වෛතුල්‍යවාදයේ දැළි තවරා උන්වහන්සේලා ථේරවාදී නිකාය සමඟ ගැටුම් ඇති කිරීමට සැලසුමක් කරනු සඳහා ප්‍රමාණවත් කටකතාවක් නිර්මාණය කිරීමට රනිල් වික්‍රමසිංහ උත්සාහ දැරූ බව පෙනෙන්නට තිබේ.බන්දුපාල ගුරුගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=ab1002286</link>
    <topic>“පැවිද්දා” ගැනයි</topic>
    <author>සාකච්ඡා කළෝ</author>
    <content>එජාප සංවිධායකයන් බිලිබා ගැනීමට අනෝමා S F මෙහෙයුමක: රනිල්ට තදවෙලාගතානු ගතික විරුද්ධ පක්ෂ සහ නිර්මාණාත්මක විකල්ප පක්ෂජනපතිකමට සුදුසුයි කී ෆොන්සේකා විපක්ෂ නායකකමටවත් නුසුදුසු ඇයි?අශුද්ධ සන්ධානයේ පතුරු ගැලවෙයිබුදු සමය නොදන්නා රනිල්ගේ වෛතුල්‍යවාදය“පැවිද්දා” ගැනයිඩී.ජේ. ප්‍රේමරත්න වැල්ලම්පිටියමහා සංඝරත්නයට වෛතුල්‍යවාදීන් යැයි අපහාස කිරීම තරයේ හෙලා දකිනවා. රනිල් මහත්තයා හැමදාම කළේ ඔය වගේ වගකීමක් නැති ප්‍රකාශ.එතුමා නියම බෞද්ධයෙක් නම් කවදාවත් එවැනි ප්‍රකාශ කරන්නේ නැහැ. සංඝයා භේද භින්න කිරීමට උත්සාහ කිරීම කෙතරම් පවක් ද කියලාවත් එතුමා දන්නේ නැහැ.අපේ රටේ සිංහලකම, බෞද්ධකම තවමත් ආරක්‍ෂා වෙලා තියෙනවා. ආගම ධර්මයට ගරු නොකරන අය තමයි එවැනි ප්‍රකාශ කරන්නේ.මල්වතු අස්ගිරි පාර්ශ්වයේ ස්වාමීන් වහන්සේලා අපේ රටේ බෞද්ධයාගේ මුදුන් මල්කඩ ලෙසයි අපි හඳුන්වන්නේ.එවැනි ගෞරවනීය නාහිමිපාණන් වහන්සේලාට අපහාස වෙන ආකාරයේ ප්‍රකාශ කිරීම දෙලොවට ම කර ගත් විශාල පාපයක්.වරක් මේ රටේ අගමැති ලෙස කටයුතු කළ ඒ වගේම ජනතාවගේ නියෝජිතයන් ලෙස පෙනී සිටින විපක්ෂ නායක තුමා වැනි අය මීට වඩා වගකීමෙන් යුතුව කටයුතු කළ යුතුයි.මේ රටේ පාලකයන්ට නිරන්තර උපදෙස් ලබා දෙන්නේ නාහිමිපාණන් වහන්සේලායි. ඉතින් උන්වහන්සේලාට අපහාස කිරීම මේ රටේ සමස්ත ජනතාවම හෙළා දකිනවා.එච්.ආර්. උදයශාන්ත ගම්පහමල්වතු මහා විහාරයට අයත් විහාරස්ථාන රෝහණ පාර්ශ්වයට එකතු කොට මල්වතු මහා පාර්ශ්වය විනාශ කරන බවට මල්වතු මහ හිමියන් හමුවී තර්ජනය කළ පැවිදි වෛතුල්‍යවාදින් කවුරුදැයි රටට හෙළි කළ යුතු යැයි රනිල් මහත්තයා කළ අසත්‍ය ප්‍රකාශය එය මේ රටේ සමස්ත ප්‍රජාවම හෙළා දකිනවා.නියම බෞද්ධයෙක් කවදාවත් එවැනි ප්‍රකාශ කරන්නේ නැහැ. ඉතිහාසයේ පටන් මේ රට බේරගත්තේ රාජ්‍ය නායකයන්ට අනුශාසනා කළේ අපේ බෞද්ධ භික්ෂූන් වහන්සේලායි. රට වැසියන් ලෙස අපි එය හෙළා දකිනවා.විපක්‍ෂ නායක ලෙස රනිල් මහත්තයා මීට වඩා වගකීමෙන් යුතුව ප්‍රකාශ කළ යුතුයි. රටේ ජනතාවට වගකියන නායකයන් හැසිරෙන ආකාරය පිළිබඳව අපට කනගාටුයි.චන්දන ප්‍රේමලාල් අතුරුගිරියමේ රටේ සංඝරත්නයට එවැනි අපහාස කිරීමෙන් රනිල් වික්‍රමසිංහ මහතාගේ ස්වරූපය තේරුම් ගන්න පුළුවන්. ඔහු මේ රටේ ජනතාවගේ නියෝජිතයෙක් ජනතාවට වගකියන නියෝජිතයෙක් හැටියට එතුමා මෙවැනි ප්‍රකාශ කිරීම අතිශයින්ම කණගාටුවට කරුණක්. මුලින්ම භික්‍ෂුන් වහන්සේ නමකට ආමන්ත්‍රණය කළ යුත්තේ කෙසේදැයි අවබෝධයක් තිබිය යුතුයි. මෙය මේ ආකාරයේ ප්‍රකාශයක් කළ මුල් අවස්ථාව නොවෙයි. බෞද්ධ ධර්මය පිළිබඳව අවබෝධයක් ඇති නියම බෞද්ධයෙක් එවැනි ප්‍රකාශ කරන්නේ් නැහැ. රටේ මහජනතාව ලෙස අපි මෙය හෙළා දකිනවා.මහීන් එරංග (කඩුවෙල)මේ සිංහල බෞද්ධ රටක්. ආගමික මතවාද ගැන ප්‍රකාශ කරන්න ඕනෑ හොඳ අවබෝධයකින් යුතුවයි. මේ ප්‍රකාශය ගැන රනිල් මහත්තය මහ සඟරුවනගෙන් සමාව ගත යුතුයි. අතීතයෙත් හිටියා මෙවැනි විරුද්ධ මතධාරීන්. සැබෑ බෞද්ධයෝ මෙබඳු ප්‍රකාශ කරන්නේ නැහැ. මෙබඳු අපහාසාත්මක ප්‍රකාශ රටේ පොදු ජනතාව ලෙස හෙළා දැකිය යුතුයි. වගකීමෙන් තොර මෙබඳු ප්‍රකාශ කරන අය ජනතා නියෝජිතයන් ලෙස පත්කර ගන්නවා ද කියන දේ පිළිබඳව ජනතාව තීන්දු කළ යුතුයි.ඒ.ඩී.කිත්තසිරිගම්පහමහා සංඝරත්නයට අපහාස වන අයුරින් කළ ප්‍රකාශ සම්බන්ධයෙන් විපක්ෂ නායක රනිල් වික්‍රමසිංහ මහතා මහා සංඝරත්නයෙන් සමාව ගත යුතුයි. මල්වතු මහා නාහිමියන්ට මහානායක යනුවෙන් අපහාස කළා.අතිපූජ්‍ය පදවියකට මෙසේ ආමන්ත්‍රණය කිරීමට රනිල් මහත්තයට කිසිදු අයිතියක් නැහැ. මහා සංඝරත්නයට පැවිද්දන් යනුවෙන් රනිල් මහත්තයා ආමන්ත්‍රණය කළා. එය මොනතරම් අශෝභනද. රනිල් මහත්තයට එසේ කිරීමට ඇති අයිතිය කුමක්ද? රටේ විපක්ෂ නායකතුමා හැසිරෙන්නේ මේ ආකාරයටද? එතුමා මේ රටේ මහ සඟරුවනෙන් සමාව ගත යුතුයි.පියසීලි වීරකෝන්වැලිගමරටේ වගකිවයුතු පදවියක් උසුලන අයකුට මෙවැනි ප්‍රකාශ කිරීමට ඇති අයිතිය කුමක්ද? සිංහල බෞද්ධයකුට මෙබඳු ප්‍රකාශයක් කරන්න පුළුවන්ද? මල්වතු මහ නාහිමියන්ට අපහාස කරලා කතා කරන්න එයාට ඇති අයිතිය කුමක්ද? මෙබඳු සංඝනායකහිමිවරුන්ට එවැනි අපහාස කිරීම අප හෙළා දකිනවා.ඉතිහාසයේ මහසෙන් රජතුමත් වෛතුල්‍යවාදය වැළඳගෙන රනිල් මහත්තයා වගේ ථෙරවාදි බුදු දහම විනාශ කිරීමට කුමන්ත්‍රණ කළා. ඒ රජතුමා නම් අවසානයේදී සැබෑ ථේරවාදී භික්ෂූන් වහන්සේලාගෙන් සමාව ගත්තා. රනිල් මහත්තයාත් උන්වහන්සේලාගෙන් සමාව ගත යුතුයි. මේ රටේ නිර්මල ථෙරවාදී බුද්ධ ධර්මය සුරකින වහන්සේලාට අපහාස කිරීම අප භික්ෂූන් හෙළා දකිනවා.රාජකීය පණ්ඩිත බිබිලේ චන්ද විමල හිමි ශ්‍රී මෙත්තසිරි විශුද්ධාරාමය මහියංගනයථෙරවාදී නිර්මල බුදු දහම රැකුණ රටක් ලෙස අපි එම දහම රැකගත යුතුයි. සම්බුද්ධ ශාසනය ආරක්ෂා කිරීමට හා පාලක පන්තියට අනුශාසනා කිරීමටයි මහා සඟරුවන වැඩ ඉන්නේ.මහා නාහිමිවරුන්ට මේ රටේ ගැටලු පිළිබඳ සාකච්ඡා කිරීමේ පූර්ණ අයිතිය තිබෙනවා. වෛතුල්‍යවාදී කියන වචනයේ තේරුමවත් දැනගෙන නෙමෙයි රනිල් මහත්තයා ඔය ප්‍රකාශය කරන්න ඇත්තේ. හැමදාමත් එතුමා සිංහල බෞද්ධ සංස්කෘතියට පහර ගහන්න උත්සාහ කළා. සංඝය භේදය ඇති කරන්න උත්සාහ කරන්නේ රනිල් මහත්තයායි. නියම බෞද්ධයකුට එවැනි ප්‍රකාශයක් කිරීමට හැකි ද? සරත් ෆොන්සේකා මහතා ජනාධිපතිවරණයට ඉදිරිපත් කර රට පාවාදීමට උත්සාහ ගත්තා. ඒ අවස්ථාවේ අපි එයට විරුද්ධ වුණා. ඒ වගේ ම මේ අවස්ථාවෙත් අපි එවැනි ප්‍රකාශ අප හෙළා දකිනවා. රනිල් මහත්තයා මහා සඟ රුවනගෙන් සමාව අයදිය යුතුයි වගකීමෙන් තොර එවැනි ප්‍රකාශ කිරීම ජනතා නියෝජිතයෙක් හැටියට නුසුදුසුයි. එතුමාට බෞද්ධ ධර්මය පිළිබඳ අවබෝධයක් නැතිවීම ගැන අපි කනගාටු වෙනවා.ප්‍රියංකා හේමමාලිකැලණියමේ රට නිර්මල ථෙරවාදී බුදු දහම රැකුණු රටක්. භික්ෂුන්වහන්සේලාට ගෞරව සම්ප්‍රයුක්තව කතා කරන්න දේශපාලකයෝ දැනගත යුතුයි. අපේ රටේ ථෙරවාදී බුදුදහම රැක ගැනීමට අපේ භික්ෂූන් වහන්සේලා දුක් මහන්සි වී කටයුතු කළා. ථෙරවාදී බුදුදහම විනාශ කරන්න සංඝ භේදයක් කරන්නයි මේ ප්‍රකාශය කෙළේ කියලා හිතෙනවා.රටක් ශාසනයත් ආරක්ෂා කර ගන්න කටයුතු කරන නාහිමිවරුන්ට මේ ආකාරයෙන් ආමන්ත්‍රණය කිරීම නුසුදුසුයි.පී.ඒ. ඥානලතාවැලිගමමහා සඟ රුවනට කළ මේ අපහාසය ගැන අපේ බලවත් කනගාටුවක් තියනවා. කුමන ආගමික නායකයකුටවත් මෙවැනි අපහාසයක් කිරීම සුදුසු නැහැ. මේ සිංහල බෞද්ධ රටක්. ආගමික නායකත්වය විසින් මේ රටේ පාලන තන්ත්‍රයට අවවාද අනුශාසනා කරන්නේ. රටේ යහපාලනයක් ඇති කිරීමට උත්සාහ ගන්නා හිටපු විපක්ෂ නායකතුමාගේ හැසිරීම බෞද්ධයකුට ගැළපෙන්නේ නැහැ. බුද්ධ ශාසනය රැකගන්න ඉන්න අපේ මහා නාහිමිවරුන්ට කරන ලද ප්‍රකාශ අනුචිතයි. ජනතා නායකයකු ලෙස මීට වඩා වගකීමකින් යුතු ව ප්‍රකාශ කරන්න ඕන.සාකච්ඡා කළෝසුභද්‍රා දේශප්‍රිය දිනේෂ් අල්විස් ප්‍රසන්න අමරනායකඡායාරූපනිශානි ලියනගේ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=af1002281</link>
    <topic>තුනෙන් දෙක ගන්ඩ පුළුවන්</topic>
    <author/>
    <content>තුනෙන් දෙක ගන්ඩ පුළුවන්අම්මේ! තාත්තේ! මේ ගැනත් හිතන්නජේසම් පුතු නැති සොවින් අම්මා වැලපෙයිආචාර්ය ජයතිස්ස කෝස්තාමේරටට ධර්මිෂ්ට සමාජයක් හඳුන්වා දීමට පොරොන්දු වී බලයට පැමිණි ජේ.ආර්. 1978 දී අලුත් ව්‍යවස්ථාවක් ගෙනැවිත් මේ රටම විනාශ වන පරිදි ක්‍රියා කළ බවත් ඉදිරි මැතිවරණයේදී ජනතාව මේ ආණ්ඩුවට තුනෙන් දෙක ඡන්ද බලයක් ලබාදිය යුත්තේ ඒ, සියලු විනාශකාරී අනපනත් වෙනස්කර රටට ඔබින ව්‍යවස්ථාවක් හඳුන්වාදීමට බවත් ආචාර්ය ජයතිස්ස කෝස්තා මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් කෝස්තා මහතා මේ ප්‍රකාශය කළේය. එහිදී ඇසූ ප්‍රශ්න කීපයකට ආචාර්ය කෝස්තා මහතා දුන් පිළිතුරු මෙසේය.අප්‍රේල් 8 වැනිදාට දින නියම කර ඇති මීළඟ මහ මැතිවරණය ආණ්ඩුවට තුනෙන් දෙකක ඡන්ද බලයක් ලැබෙන මහ මැතිවරණයක් වනු ඇතැයි ඇතැමුන් මත පළකරනවා. ඔබ සිතන්නේ කොහොමද?මෙහෙමයි. ජනාධිපතිවරණයේ මැතිවරණ ප්‍රතිඵලයට අනුව බැලුවත් ආණ්ඩුවට තුනෙන් දෙකේ බලයට තව ආසන කීපයක අඩුවකුයි තියෙන්නේ. සමහරුන් ගණන් බලල තිබුණේ මේ තියන ඡන්ද ක්‍රමය උඩ තුනෙන් දෙකේ ඡන්ද බලය ගන්න බැරි එකක් කියලයි. මට නම් පේන්නේ මේ පාර තුනෙන් දෙකේ ඡන්ද බලය ගන්න පුළුවන්. ඒ බලය ලබා ගන්න රට, ජනතාව වෙනුවෙන් ආණ්ඩුව පැත්ත උපරිම උත්සාහය ගත යුතු බවයි මා කියන්නේ.මේ රටේ ජනතාව ඡන්දෙ දෙන පිළිවෙළක් තියනවා. දිනන පැත්තට තමයි තව තව ජනතාව එකතු වෙන්නේ. පරදින පැත්ත පස්සේ කවුරුවත් යන්නේ නැහැ. දැන් මේ පාර එ.ජා.ප.යට ඡන්දය දුන්න අයත් එක්සත් ජනතා නිදහස් සන්ධානයට ඡන්දෙ දෙනවා. අර වැට උඩ උන්න අයත් බුලත් කොළයට ඡන්දය දෙනවා. එතකොට වැඩි අපහසුවක් නැතුව එක්සත් ජනතා නිදහස් සන්ධානයට මේ ඉලක්කයට යන්න පුළුවන් කියලයි මා කල්පනා කරන්නේ.*මේ සමානුපාත ඡන්ද ක්‍රමය අනුව කිසිම පක්ෂයකට තුනෙන් දෙකක ඡන්ද බලයක් ගන්න බැරිය කියලනෙ මතය තිබුණේ?දැන් මා කියන්නේ මේ පරණ කතාව මේ පාර වෙනස් වෙන්න පුළුවන්. ජනාධිපතිතුමා විරුද්ධ පක්ෂ අපේක්ෂකට වඩා ලක්ෂ 18ක් ගන්න කොට, කවුද විරුද්ධ පක්ෂයේ ආණ්ඩුවක් ගැන කල්පනා කරන්නේ. දැන් මේ පාර එ.ජා.ප.ය ඡන්දෙට යන්නෙම පරදින්න බලාගෙනනේ. ඒ ගොල්ලන්ට මේ පාර අපි දිනනව කියල විහිළුවටවත් කියන්න බැහැනේ. ඒ විරුද්ධ සන්ධානය දැන් තුනට කැඩිලා. අනික් කාරණාව ජනාධිපතිවරණයටත් වඩා දුර්වල බෙදුණු විරුද්ධ පක්ෂයක්නෙ අද තියෙන්නේ. විරුද්ධ පක්ෂය විසිරුණ තත්ත්වයක තියෙන්නේ. මේ තත්ත්වය අනුව විරුද්ධ පක්ෂයට ලැබෙන ආසන ගණන තවත් අඩුවෙනවා විරුද්ධ පක්ෂයේ ඡන්ද බෙදිල ගියාම. මේක තමයි මේ අපි දන්න ඉතිහාසයේ රජයකට තුනෙන් දෙකේ ඡන්ද බලයක් ගන්න දොර විවෘත වෙලා තියන හොඳම අවස්ථාව.*රටේ ප්‍රධාන පක්ෂ දෙකෙන් එකක් වන එ.ජා.ප.යටත් ස්ථාවර ඡන්ද පදනමක් තියනව නේද?මං නම් හිතන්නේ එ.ජා.ප.ය අද ඉතිහාසයේ දුර්වලම අඩියකට වැටිලා. මේ ඡන්ද ක්‍රමය එ.ජා.ප.ය හදාගත්තේ ඔවුන්ට සදාකාලිකව බලයේ ඉන්න හිතාගෙන. දැන් සරත් ෆොන්සේකා මහත්තය ගත්ත ඡන්ද ටිකවත් මේ ඡන්දෙදි එ.ජා.ප.යට ගන්න බැහැනේ. ජනාධිපතිවරණයේදී එකට තරග කළ දෙමළ ජාතික සන්ධානය මේ මැතිවරණයේදී වෙනම ඉල්ලනවා. ඒ දෙමළ සන්ධානයේ හිටපු කොටසකුත් රජයට එකතුවෙලා තියනවා. ජවිපෙ වෙනම ඉල්ලනවා. නැෙඟනහිර කරුණා, පිල්ලෙයාන් කණ්ඩායම එක්සත් ජනතා නිදහස් සන්ධානයට සහාය දෙනවා. දැන් ඊළඟ පාලනය ගෙනියන්න රාජ්‍ය නායකයා තව අවුරුදු හතකට පසුගිය ඡන්දෙන් පත්කරල ඉවරයි. ඒ මහින්ද රාජපක්ෂ ජනාධිපතිතුමයි. දැන් යන්නේ එතුමාගේ ආණ්ඩුව අමාත්‍ය මණ්ඩලය තෝරන්නයි. ඒකට හොඳ කණ්ඩායමක් අපි කවුරුත් එකතුවෙලා ජනාධිපතිතුමාට තෝරා දෙන්න ඕන.*වැඩි බලයක් පරම බලයක් එක් පක්ෂයකට නොදිය යුතුය කියන අයත් ඉන්නවනේ. ඔබ මෙතනදි කියන්නේ කුමක්ද?බලය වැරදි විදියට පාවිච්චි කරයි කියන එකනේ ඔතන තියන බය. නමුත් ජනාධිපතිතුමා පසුගිය වසර හතරක කාලය තුළ කොහොමද තමන් බලය පාවිච්චි කරන්නේ කියල රටට පෙන්නල තියෙන්නේ. එතුමා බලය පාව්චිචි කරන්නේ රට හා ජනතාවගේ සුබසිද්ධිය සඳහාය කියල හොඳින්ම පෙන්නල තියනවනේ. සුළුතර ආණ්ඩුවක් අතට ගත්ත එතුමාට රටේ හිටපු කිසිම නායකයකුට විසඳන්න බැරිවුණ ලොකුම ප්‍රශ්නය වෙච්ච ත්‍රස්තවාදී ප්‍රශ්නය විසඳන්න පුළුවන් වුණා. අර පරණ නායකයන්ට සැලසුම් කරල පටන් ගන්න බැරුව තිබුණ සංවර්ධන යෝජනා ක්‍රම හා බලශක්ති ව්‍යාපෘති පටන් අරන් සාර්ථක ලෙස ක්‍රියාත්මක කරන්න හැකිවෙලා තියනවා.ත්‍රස්තවාදීන් මේ රටට කරපු හානිය නවත්තල යුද්ධයත් අවසන් කරන්න ලැබීම රටට මොන තරම් වාසියක්ද? මේක හිතන්නවත් බැරි තත්ත්වයක්නේ. මහින්ද රාජපක්ෂ ජනාධිපතිතුමා බලයට එනකම් රටේ තිබුණේ, රනිල් වික්‍රමසිංහ මහත්තය අගමැති කාලේ ගිවිසුම් ගහල ;ම් රටෙන් කෑල්ලක් ප්‍රභාකරන්ට ලියල දුන්න තත්ත්වයකනේ රට තිබුණේ. එහෙම දීන තත්ත්වයකට පත්කරල තිබුණ දේශයක් ඒ තත්ත්වයෙන් මුදාගෙන පැරැණි ප්‍රෞඪත්වයෙන් ලෝකයා ඉදිරියේ නැඟී සිටින්න පුළුවන් තත්ත්වයක් ඇති කළේ අපේ ජනාධිපතිතුමානේ. ඒ නිසා මම නම් කියන්නේ තුනෙන් දෙකේ බලයක් දීම ගැන මේ රටේ ජනතාවට ප්‍රශ්නයක් නැහැ. මොකද මේ රටේ ජනතාව එතුමා ගැන දැනටමත් උපරිම විශ්වාසය තියලනෙ තියෙන්නේ.*තුනෙන් දෙකේ බලයක් රජයට අවශ්‍ය කරන්නේ කුමන කාරණා උඩ කියල ද ඔබ විශ්වාස කරන්නේ?දැන් බලන්න මේ ඡන්ද ක්‍රමය. මේ විහිළු මනාප ක්‍රමය අයින් කරන්න ඕන කියල හැමෝම පිළිගන්නවනේ. සමානුපාතික ක්‍රමය අයින් කරන්න කියලත් කියනවනේ. මේ ඡන්ද ක්‍රමය වෙනස් කරන්න බැහැ තුනෙන් දෙකේ ඡන්ද බලයක් නැතුව. මේ ඡන්ද ක්‍රමය වෙනස් කරන්න ඕනය ගැලපෙන ක්‍රමයක් ගේන්න ඕනය කියල කවුරුත් පිළිගත්තත් ඒක වෙනස් කරන්න බැරිවෙලා තියෙන්නේ රජයට තුනෙන් දෙකේ ඡන්ද බලයක් නැති නිසානේ. විරුද්ධ පක්ෂය හැමවෙලාවෙම කරල තියෙන්නේ මේක වෙනස් කරන්න උත්සාහ කළ හැම අවස්ථාවකම ආණ්ඩුවෙ කකුලෙන් අදින එකනේ. ඇත්තටම ජනාධිපතිතුමා ජනාධිපතිවරණයෙදිත් කිව්වේ මං මේ මනාප ක්‍රමය වෙනස් කරල මැතිවරණ ක්‍රමයත් අහෝසි කරනව කියලනේ.මැතිවරණ ක්‍රමය විතරක් නෙවේ රටට අහිතකර අනෙකුත් නීති ඉවත් කරල රටට ඔබින ආණ්ඩු ක්‍රමයක් ගේන්නත් තුනෙන් දෙකේ ඡන්ද බලය තියනව නම් ජනාධිපතිතුමාට කරන්න පුළුවන්. ආසනයකට මන්ත්‍රීවරයෙක් පත්වන විදියට මැතිවරණ ක්‍රමය වෙනස් කරන්න ඕන.මේ රටේ දශක කීපයක් නැතිවෙලා තිබුණ දේශපාලන ස්ථාවරත්වය ඇතිකරන්න පුළුවන් වුණේ එතුමාට පමණයි. යුද්ධයකට මහ විශාල මුදලක් වියදම් කරන ගමන්ම ජනාධිපතිතුමා රටේ සංවර්ධනයත් වැටෙන්න නොදී ඉදිරියට ගෙනියන්න සමත් වුණා.*කොයිතරම් විරෝධය පළ කරමින් යෝජනා තීරණ මේ ක්‍රමය අහෝසි කරන්න ගෙනාවත් තවමත් තියෙන්නේ ජේ.ආර්. ක්‍රමයම නේද?අවශ්‍ය බලය තුනෙන් දෙකේ බලය නැති නිසානේ කරන්න බැරි වෙලා තියෙන්නේ. 1978 ජේ.ආර්.ජයවර්ධන මහතා හදපු ව්‍යවස්ථාවේ තිබුණේ මනාප ක්‍රමයක් නෙමේ එක දෙක තුන කියල නම් කරපු පක්ෂයේ ඒකාධිපතිත්වයක්. ඒ ක්‍රමය දිගටම තිබුණා නම් පක්ෂ මූලස්ථානෙ ඉඳන් මන්ත්‍රීවරු පක්ෂ ලේකම් තෝරන ක්‍රමයක් තිබුණේ. ඒක තිබුණා නම් මීට වඩා භයානකයි. ඒ ක්‍රමයට පාර්ලිමේන්තු ඡන්දයක් තිබ්බේ නැහැ.හැබැයි 1979 පළාත් පාලන ඡන්ද ඒ විදියට තිබ්බා. මට මතකයි ඒ අවස්ථාවේ ශ්‍රී.ල.නි.ප. ලේකම්වරයා විදියට හිටියේ වත්මන් අගමැති රත්නසිරි වික්‍රමනායක මහත්තයා. එතුමාට එදා සිදුවුණා කොළඹ නගර සභාවට අපේක්ෂකයන් ඉදිරිපත් කරන කොට පක්ෂ මූලස්ථානයේ වැඩකරන පිරිසකුත් අපේක්ෂකයන් විදියට ලැයිස්තුවට දාන්න. මොකද කිසිකෙනෙක් කැමැති වුණේ නැහැ ලැයිස්තුවේ මුලට මිසක් අගට තම නම් දානවට. ඒක ඒ තරම් භයානක ක්‍රමයක්. ඊට පස්සේ 1988 තමයි සමානුපාතික ක්‍රමයට මනාප ක්‍රමය ඇතුළත් කර අද මේ කාටත් එපාවෙලා තියන ක්‍රමය ගෙනාවේ. මේ ක්‍රමය පසුගිය කාලේ ඉතාම විහිළු සහගත ක්‍රමයක් වුණා. වල්ගය විසින් ඔළුව නටවන තැනට මේ ක්‍රමය පසුගිය කාලේ පත්වුණා. සීයට අසූවක් බහුතරය ගත්තු පක්ෂ සියයට 5ක් 6ක් ගත්ත සුළුතර පක්ෂ විසින් නැටෙව්වා. අය වැයට ඡන්දෙ දෙන්න නම් වරායට මගේ ආසනයෙන් පන්සීයක් දාන්න වගේ යෝජනා ගෙනාවා.*මේ මනාප ක්‍රමය ජාතිවාදය විතරක් නෙවේ කුල, ගෝත්‍ර වැනි වෙනස්කම් පවා ඔසවන තැනට නේද වැටිල තියෙන්නේ?මේ බේද අවම කරන නැති කරන දේශපාලනයකුයි අපට ඕන කරන්නේ. මේ ක්‍රමය ජාතිවාදී නියෝජනයක් වන තැනට හැරිල තියනවා. ජාතිවාදය කියන්නේ හලාහල විෂ වගේ බැහැර කළ යුතු දෙයක්. හැබැයි ඒ බැහැර කළ යුතු දේ තමයි මේ සමානුපාතික ක්‍රමය හා මනාප ක්‍රමය යටතේ ඇවිල්ලා තියෙන්නේ.ජාතිවාදී නියෝජනය ගැන 1931 ඉදිරිපත් කළ ඩොනමෝර් කොමිසන් සභා වාර්තාවෙන් කියනවා. “ජාතිවාදය දේශපාලන දේහය මත පිළිලයක් මෙන් පැතිරී එය ගැඹුරින් ගැඹුරට කා දමමින් මහජනතාවගේ වටිනා ශක්තීන් ද කා දමා ආත්මාර්ථකාමිත්වය වපුරමින් සැකය හා බේදවාදීකම් වර්ධනය කොට අලුතින් ඇතිවන දේශපාලන හැඟීම්වලට විෂ පොවමින් ජාතික හෝ සාමුහික එකමුතුවක් වළක්වන දෙයක්” ලෙසටයි එම වාර්තාව හඳුන්වා දෙන්නේ. පසුගිය ජනාධිපතිවරණයෙත් හොඳට පේනවා ඡන්දය දීපු ආකාරය. ද්‍රවිඩ හා මුස්ලිම් ජනතාව බහුතරය ඉන්න ප්‍රදේශවල එළිපිටමත් රහසිගතවත් ජාතිවාදී අදහස් වපුරා සන්ධානයේ ජනාධිපති අපේක්ෂක වත්මන් ජනාධිපතිතුමාට විරුද්ධව ඡන්දෙ පාවිච්චි කරන්න සැලැස්සුවා.ජය ගැනීම හෝ නොගැනීම ඡන්දය දීම හෝ නොදීම ගැන නෙමෙයි ප්‍රශ්නය තියෙන්නේ. ජාතිවාදී විදියට ඡන්දය දීමට මේ ක්‍රමයෙන් මිනිස්සු නැඹුරුවෙලා තියනවා. ඒක වැරැදියි. මොකද මේ දේශය මව්බිම කරගත් හැම දෙනාටම මේ රට අයිතියි.*සමානුපාතික ක්‍රමයත් සම්පූර්ණයෙන් අහෝසි කිරීම සාධාරණ නොවේ ය කිව්වොත්.1970, 1977 වර්ෂවල සිදුවුණ වගේ විශාල රැල්ලක් ඇවිල්ලා පක්ෂයක් ලබාපු ඡන්ද සංඛ්‍යාවට ලබපු ආසන සංඛ්‍යාව සමානුපාත නොවන ක්‍රමයක් වළක්වන්න සමානුපාත ක්‍රමය යම්තාක් දුරට තිබුණට කමක් නැහැ. නමුත් මගේ මතය නම් වැඩි මන්ත්‍රීවරු සංඛ්‍යාවක් ආසන ක්‍රමයට පත් කළ යුතු බවයි. පක්ෂය හොඳ නිසා නුසුදුසු පුද්ගලයන් පාර්ලිමේන්තුවට යාම වැළැක්විය යුතුයි. අපි දකිනව සල්ලි තියන පුද්ගලයන් අති විශාල වශයෙන් පෝස්ටර් ගහල පාර්ලිමේන්තුවට එන්න ගන්න උත්සාහය. එවැනි දේ වැළැක්විය හැකියි මේ ආසන ක්‍රමයට මන්ත්‍රීවරු පත්වන ක්‍රමය නැවත ඇති කිරීමෙන්.*මේ ඡන්ද ක්‍රමයත් කෝටි ගණන් ඡන්දෙට වියදම් කරන ජාවාරම් කාර දේශපාලනයක් ගැනත් චෝදනා කෙරුණා?මේ තත්ත්වය කවුරුත් දන්න එකක්නේ. අපි දන්නවා බණ්ඩාරනායක මහත්තය ඩඩ්ලි සේනානායක මහත්තය වගේ නායකයන්ට දූෂණ චෝදනා ආවෙ නැහැ. 1977 න් පස්සේ තත්ත්වය වෙනස් වුණා. තමන් හොඳ වුණත් වැඩක් නැහැ තමන් වටේ සිටින අයට දූෂණ වංචාවල යෙදිල අසීමිත ලෙස ධනය උපයන්න ඉඩ දෙනව නම්.වර්තමාන ජනාධිපති තුමා එහෙම කෙළේ නැහැ. තමනුත් හොඳින් ඉදල තමන් වටේ ඉන්න අය ගැනත් පාලනයක් ඇතිව එතුමා ක්‍රියා කරපු බව රටම දන්නවා. ඔය අතරේත් වැරැදි කරපු අය ඉන්න ඉඩ තියනවා. එහෙම අය ඉන්නව නම් ජනතාවටත් ඡන්දෙදි තීන්දුවක් ගන්න පුළුවන්.මේ කොහොම බැලුවත් පසුගිය අවුරුදු හතරේ ජනාධිපතිතුමා යටතේ කෙරුණ පාලනය මේ රටේ සාර්ථකම පාලන කාලයක්. ඉස්සර වගේ නෙමේ දැන් ඡන්ද තියන්න පුළුවන් ඡන්ද ගැන කතා කරන්න වැරැදි තියනව නම් පෙත්සම් දාන්න පුළුවන් දැන් මේ දිවයින පුරාම ප්‍රජාතන්ත්‍රවාදී පාලනයක් අවුරුදු ගානකට පස්සේ ස්ථාපිත කරල තියෙනවනේ. දැන් මේක නිදහස් රටක්.*රට ගමන් ගත යුතු ගමන් මග ගැනත් මේ වෙලාවෙ කතා කළොත්...?මේ රටේ ප්‍රශ්න දැන්වත් විසඳන්න ඕන. ඒකත් දැන් කෙරෙනවා.බලන්න සංවර්ධනයේ ගැටලු එකිනෙක ලෙහාගෙන යනවා. අඛණ්ඩ බලශක්තියක් සහතික කරන්න මහින්ද චින්තනය යටතේ විශාල වැඩ පිළිවෙළක් මේ රටේ ක්‍රියාත්මක වෙනවා. ඒ කවදාවත් නොවෙච්ච ආකාරයේ මහ යෝධ වැඩ පිළිවෙළක්. ලයිට් කපපු යුගය ජනාධිපතිතුමා අවසන් කරල තියනවා. බලශක්තිය විතරක් නෙවෙයි සියලු යටිතල පහසුකම් නගරයට පමණක් නෙවෙයි මුළු දිවයිනේ අස්සක් මුල්ලක් නෑර ලබා දෙන්න එතුමාගේ වැඩ පිළිවෙළක් තියනවා. මේ රට සිංගප්පූරුවක් නෙවෙයි සිංගප්පූරුව අභිබවා යන්න සියලු ශක්තිය මේ රටට තියනවා. මේ රට සිංගප්පූරුවට වඩා සිය ගුණයක් විශාල වගේ ම ඊට වඩා සිය ගුණයක් දියුණු කරන්න පුළුවන්. ඒ පිළිබඳව මුළු ලෝකයම දිහාම බලල මහින්ද චින්තන වැඩපිළිවෙළ සකස් වෙලා තියනවා. මේ යටතේ ගුවන්, නාවික, වෙළඳ, බලශක්ති හා දැනුම යන පංච කේන්ද්‍රීය සංවර්ධන වැඩපිළිවෙළක් ක්‍රියාත්මක වෙනවා.*ඉදිරියේදී ලෝක ආර්ථික යෝධයන් ලෙස නැගී සිටින්නෙත් අපේ අසල් වැසි රටවල්නේ?ඒ වෙනසට අපිත් ලෑස්ති වෙන්න ඕන. දැන් ඉදිරි දශකය, දෙක තුළ ලෝකයේ බලවතුන් වෙන්නේ ඉන්දියාව චීනය වගේ රටවල්. මේ ආර්ථික යෝධයන් සමග නැගිටින්න පුළුවන් වැඩ පිළිවෙළක මේ රට ගෙනියන්න හැකියාව තියන නායකයා තමයි මහින්ද රාජපක්ෂ ජනාධිපතිතුමා. එතුමා බලයට ආපු දා ඉඳල මේ රටට ඉතාම හිතකර විදේශ ප්‍රතිපත්තියක් ක්‍රියාත්මක කළා. මේ නිසාම අපේ රටට විරුද්ධව බටහිර ඇතැම් බලවේග ක්‍රියාත්මක කළ කුමන්ත්‍රණ සියල්ල අපේ මිතුරු රටවල ආධාරය ඇතිව ජයගන්න හැකියාව ලැබුණා.මහින්ද චින්තනය හැබෑවටම අපේකම අපේ සංස්කෘතිය අනුව ගොඩනැගිල තියනවා. අපේ සංස්කෘතිය තමයි බෞද්ධ සංස්කෘතිය. සමස්තයක් ලෙස මේ සංස්කෘතිය මත තමයි ශ්‍රී ලංකා නිදහස් පක්ෂයේ ප්‍රතිපත්තිත් ගොඩනැගිල තිබෙන්නේ. දැන් ඒ ප්‍රතිපත්ති ක්‍රියාත්මක කරන්න පුළුවන් නිසි නායකත්වයක් ඒ පක්ෂයට ලැබිල තියනවා. මේ ප්‍රතිපත්ති කාලයක් යටපත් වෙලා තිබුණේ. විදේශ ගැති ප්‍රතිපත්ති වෙනුවට රට, ජාතික චින්තනය ජාතික ආර්ථිකයක් පිළිබඳ නවමු සිතුවිලි අද දළු ලා වැඩෙනවා. රටේ අනාගතය ගැන කවුරුත් බලාපොරොත්තු තියා ගෙන එකට එකතු වෙලා තියනවා.*මේ රටේ ඇතිවුණ විනාශය යළි ඇතිනොවනු සඳහා දේශපාලන විසඳුමක් ගෙන ඒම ගැනත් අදත් ඇතැමුන් කතා කරනවා. ඔබ කියන්නේ කුමක් ද?මේ රටේ බලය නෙමේ ධනයයි බෙදන්න ඕන. ධනය නැතිකම දුප්පත්කම තමයි කාටත් තියන ප්‍රශ්නය. ධනය නැතිකම සමහරු බලය නැතිකමේ ප්‍රශ්නයක් විදියට විග්‍රහ කරන්න හැදුවා. දුප්පත්කම නැති කරන්න රජය බලය උපරීමව යොදවා ක්‍රියා කරන්න ඕන. දැන් එසේ කරනවා. දුප්පත්කම මං හිතන්නේ පසුගිය කාලය තුළ අඩුවෙලා තියනවා. දැන් බලන්න ඒක පුද්ගල ආදායම පසුගිය අවුරුදු හතර තුළ දෙගුණයක් වුණා. දැන් නැවත ඉදිරි වසර හතරේ මේ තියන ආදායම දෙගුණයක් කර ගන්න පුළුවන් නම් අපේ ආර්ථිකය නැගෙනහිර ආසියානු රටවල්වල මට්ටමට එනවා. මෙතනදි ධනය ඉපැයීම විතරක් නෙවෙයි ධනය සාධාරණව බෙදී යාම ගැනත් ආණ්ඩුවට කල්පනා කරන්න වෙනවා. වැඩිවන ආදායම් අඩු ආදායම් මට්ටම් ඇති ජනතාව කරා ගලා යා යුතුමයි.එහෙම ආදායම් කාන්දු වීමක් නොවුණොත් තමයි ප්‍රශ්න ඇති වෙන්නේ. 1977 ධර්මිෂ්ට සමාජයක් ඇති කරන්නම් කියල ජේ. ආර්. ජයවර්ධන මහතා බලයට ඇවිත් රට විනාශ කරන ආණ්ඩුක්‍රම ව්‍යවස්ථාවක් හඳුන්වා දීල රට නැතිවන පරිදි ක්‍රියා කළා. දැනුයි ඒ නූල් බෝලෙ ලෙහා ගන්න පුළුවන් වෙලා තියෙන්නේ. ඒ විනාශයෙන් රට ගලවාගන්න පුළුවන් නායකයෙක් දැන් තමයි රටට පහළ වෙලා තියෙන්නේ. ඒ නිසා රටට ඔබින ජනතාවගේ වුවමනා ඉටුකරන අලුත් ආණ්ඩු ක්‍රමයක් හඳුන්වා දීමට මේ මැතිවරණයේදි ඒ අවශ්‍ය බලය ලබාදීම තමයි ජනතාවගේ යුතුකම වන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>28</day>
    </date>
    <link>http://www.silumina.lk/2010/02/28/_art.asp?fn=af1002282</link>
    <topic>අම්මේ! තාත්තේ! මේ ගැනත් හිතන්න</topic>
    <author>සුමේධා නවරත්න</author>
    <content>තුනෙන් දෙක ගන්ඩ පුළුවන්අම්මේ! තාත්තේ! මේ ගැනත් හිතන්නජේසම් පුතු නැති සොවින් අම්මා වැලපෙයිළමාරක්ෂක අධිකාරිය පසුගියදා අපරාධ දත්ත වාර්තාවක් නිකුත් කර තිබිණි. පසුගිය වසරේ ළමයින්ට සිදුවූ අපරාධ පිළිබඳ දත්ත එහි අඩංගු විය. ඒ අනුව ළමාරක්ෂක අධිකාරියටත් ලංකාවේ සියලුම පොලිස් ස්ථානවලටත් වාර්තා වී තිබූ මුළු අපරාධ සංඛ්‍යාව දෙදහස් එකසිය හැට දෙකකි.ඉන් නවසිය විසි දෙකක් ම බාල වයස්කාර දරුවන් අතවරයට ලක් වූ අවස්ථාවන් ය. ඊට අමතරව කුඩා දරුවන් බරපතල ලිංගික අපචාරවලට යොදා ගත් අවස්ථා පන්සිය විස්සකි. තවද ව්‍යාභිචාර, අයුතු ලිංගික අපරාධ, අස්වාභාවික වැරැදි යනාදී විවිධ වර්ගීකරණ නම්වලින් දරුවන් මානසිකව හා ශාරීරිකව කෙලෙසූ අවස්ථා හතලිස් හයකි. කෲරත්වයට පත් කිරීමේ හා පහරදීමේ සිද්ධිවල එකතුව එකසිය හතලිස් දෙකකි.පන්සල්, දේවස්ථාන සීනු හඬ, බණ දෙසුම්, යාඥා ඇසෙන රටේ, දරුවන්ට සිදුවෙන අපරාධ වාර්තා එසේ ය. ඒ වාර්තා වන, අපරාධ සංඛ්‍යාවයි. එහෙත් දරුවන්ට එරෙහි වාර්තා නොවන අපරාධවල ගණන් හිලව් නැත. මුදල් බලයට, දේශපාලන බල පුළුවන්කාරකම්වලට මෙන් ම නූගත්කම හා දිළිඳු බව යනාදී විවිධාකාර හේතු මත වාර්තා නොවන ළමා අපරාධ එමටය. ඒ හැර වැඩිහිටියන්ගේ වැරැදිවලට ජීවිතයෙන් වන්දි ගෙවන්නට සිදුවූ එනම් වැඩිහිටියන් අතින් ඝාතනයට ලක් වූ දරුවන් පිළිබඳ දත්ත මේ දත්ත වගුවට අයිතිවන්නේ ද නැත.මේ සියලු කාරණා සැලකිල්ලට ගතහොත් දිනපතා දරුවන් විවිධාකාර ලෙස ඇතැම් වැඩිහිටියන්ගේ ගොදුරු බවට ලක්වෙමින් පවතින බව පෙන්වා දිය හැක. එසේ වන්නේ ඇයි? එය වළක්වා නොගන්නේ ඇයි යන්න අප ඉදිරියේ තිබෙන ප්‍රධාන ගැටලු ය.කොළඹ විශ්වවිද්‍යාලයේ සමාජ විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ඩී.ඒ. ප්‍රේමකුමාර ද සිල්වා මහතාවාර්තා වන සිද්ධීන්ට අනුව දරුවන් වැඩිපුරම ලක්වන්නේ ලිංගික අපරාධවලට බවයි මීට ප්‍රධානම හේතුව මවුපිය රැකවරණය නැතිවීම බව හෙතෙම පෙන්වා දෙයි.විශේෂයෙන් පහළ මධ්‍යම පංතිය හා පහළ ස්ථර වලට අයත් සමාජවල දරුවන් වැඩි වශයෙන් ලිංගික අපරාධවලට ගොදුරු වෙන බව ඔහුගේ අදහසයි. දියුණු වෙමින් හා ඒ නිසා පරිවර්තනයට ලක්වෙමින් ඇති සමාජයක ඥාති බැඳීම් ද වෙනසකට ලක්වෙමින් පවතී. එහිදී බොහෝ විට සිදුවන්නේ සම්බන්ධතා ලිහිල් වීම ය. එවිට වැඩිහිටි ඥාතීන්ගේ ආරක්ෂාව එනම් විස්තීර්ණ පවුල් ක්‍රමය ඇතුළත දරුවන්ට ලැබුණ ආරක්ෂාව ද අහිමි වී යයි. ඒ සමඟම සිදුවන්නේ මව නිවෙසෙන් බැහැර වීම නිසා දරුවන් තවදුරටත් අනාරක්ෂිත වීම ය. විදේශ රැකියා හා රැකියා වලට යාමේදී දරුවන්ට නිසි විශ්වාසවන්ත රැකවරණයක් නොලැබීම ළමයින්ට සිදුවන අපරාධ ඉහළ යාමට හේතුවයි.වාර්තා වෙන සිද්ධීන්වලට අනුව විශේෂයෙන් දැරියන් ලිංගික අපරාධවලට ලක්වෙන්නේ ඇතැම්විට තමන් ගේ් පියාගෙන් හෝ ඥාතියකුගෙන්. පවතින ආර්ථික දුෂ්කරතා හේතු කොට ගෙන මව විදේශගතවීම නිසා දැරියන් මෙලෙස අපරාධවලට ගොදුරු වේ. විස්තීර්ණ පවුල් සබඳතා බිඳී යාමත් මවගේ වෙන්වීමත් අවසාන වශයෙන් ඛේදනීය ලෙස බලපානුයේ ළමයින්ගේ ජීවිත වලට ය.දරුවන් යනු සමාජයක බලරහිත කොටසකි. පවුල හා සමාජයේ, සමාජ බලයක් ඔවුන්ට නැත. කාගේ හෝ අණසකට ඔවුන් යටත් කර ගැනීම පහසු ය. එහිදී නිසි ආදරය, රැකවරණය දරුවන්ට නොලැබුනහොත් සමාජයේ බිහිසුණු ශාරීරික හා මානසික පීඩනවල ගොදුරු බවට ලක්වීමට ළමයින්ට සිදුවේ.ශ්‍රමය සූරා කෑම, ළමා අපයෝජනය, අතවර, මෙහෙකාර සේවය, නීති විරෝධී කටයුතුවලට දරුවන් යොමුකර ගැනීම යනාදී සියල්ල සිදුවන්නේ දරුවන් බල රහිත කොටසක් නිසා ය. එබැවින් දරුවන්ගේ ආරක්ෂාව සැපයීම මවුපියන්ගේ ප්‍රධානතම වගකීමක් බව නැවත නැවත මතක් කර දීමට සිදුව ඇත්තේ කෙතරම් පැහැදිලි කළ ද ඇතැම් මවුපියන් තවමත් දරුවන්ගේ ආරක්ෂාව ගැන එතරම් සැලකිල්ලක් නොදක්වන නිසා ය.ජාතික ළමාරක්ෂක අධිකාරියේ සභාපති ජගත් වැල්ලවත්ත මහතාමවුපියන් සිය දරුවන් රැකගැනීමෙහිලා තවදුරටත් ඇප කැප විය යුතු බව ය. “මම දරුවන් මිලියන හතරක් ගැන බලනවට වඩා තමන්ට ඉන්න දරුවො දෙතුන් දෙනා බලාගන්න එක මවුපියන්ට ලේසි වෙන්න ඕනේ.”වැල්ලවත්ත මහතාගේ මේ අදහස එක් පැත්තකින් සත්‍යයකි. මන්ද ළමාරක්ෂක අධිකාරියට මිලියන හතරක දරුවන්ගේ ආරක්ෂාව ගැන ඇස් ගසාගෙන සිටිය නොහැකි බැවිනි. ඒ වගකීම සියයට සියයක් මවුපියන්ගේ ය. එහෙත් එසේ කියා මේ මිලියන හතරක දරු පැටව් ගැන ඇස් කන් පියා සිටීම ද ළමාරක්ෂක අධිකාරියට නොහැකි ය.මන්දයත් එවැන්නක් බිහිවීමේ පරමාර්ථය ද දරුවන්ට ආරක්ෂාව සැපයීම ය. “ළමා ආරක්ෂක අධිකාරිය” යැයි පවසන්නේ දරුවන්ගේ ආරක්ෂාව ගැන අධිකාරි බලය දරන ආයතනය නිසා ය. එවැන්නක් බිහි වී තිබෙන්නේ ද මේ රටේ දරුවෝ අනාරක්ෂක වී සිටින බැවිනි. වාර්තා වන හා වාර්තා නොවන දහස් ගණන් ළමා අපරාධ සිදුවන බැවිනි.මේ රටේ සියලු මවුපියෝ උගත් බුද්ධිමත් ධනවත් අය නොවෙයි. එබැවින් එවැන්නන් ඔවුන්ට සමීප සමිති, සමාගම්, පන්සල් දේවස්ථාන මාර්ගයෙන් දැනුම්වත් කිරීමට ළමාරක්ෂක අධිකාරිය ගෙන ඇති පියවර තව තවත් වැඩි දියුණු කළ යුතුය. මවුපියන් සේ ම ගුරුවරු ද, පූජක පිරිස් ද දැනුම්වත් කළ යුතුය.මවුපියන් ගුරුවරුන් දැනුම්වත් කිරීමට අමතරව පොලිසිය හා දේශපාලනඥයන් ද දැනුම්වත් කිරීමට සිදුව තිබීම ළමාරක්ෂක අධිකාරිය මුහුණ පා ඇති තවත් අවාසනාවන්ත තත්ත්වයකි.“ළමා අපරාධ සිදුවීමක දී දේශපාලන අංශ හෝ පොලිසිය ළමා අයිතීන් වෙනුවෙන් කතා නොකිරීම කනගාටුදායක තත්ත්වයක් මේ ළමයා වෙනුවෙන් අපි මොනවද කරන්න ඕනෙ කියලා ඔවුන් මගෙන් අහලා නැහැ.එහෙත් ජනාධිපතිතුමාගෙන් ළමා සුබසාධන කටයුතු වෙනුවෙන් ලැබෙන ශක්තිය මට මගේ වැඩවලට ලොකු පහසුවක්.”කෙසේ වුව ද දරුවන්ගේ ආරක්ෂාව වෙනුවෙන් රටේ පවතින රාජ්‍ය සැලසුම් ප්‍රතිපත්තිවල විශාල සංවර්ධිත වෙනසක් ඇතිවිය යුතු බව විද්වතුන් ගේ අදහස ය. එහිදී නීතිය නිවැරැදි ලෙස කල් නොමරා ක්‍රියාත්මක වීමත්, ළමා අපරාධකරුවන්ට එරෙහිව නීති දැඩිවීමත් අත්‍යවශ්‍ය බව ඔවුන්ගේ අදහස ය.නීතිය ක්‍රියාත්මක කිරීමේදී දරුවා වෙනුවෙන් හැකි ඉක්මනින් සාධාරණය ඉටු කිරීමේ කටයුත්තේ දී නීතිපතිවරයාගේ පොලිසියේ කාර්යක්ෂම සහයෝගය ළමාරක්ෂක අධිකාරියට අවශ්‍ය බව ද වැල්ලවත්ත මහතා ප්‍රකාශ කරයි.කෙසේ වුව ද දිනෙන් ඇසෙන ළමාඅපරාධවල අඩුවක් දක්නට ලැබෙන්නේ නැත. මේ අපරාධ කොතෙක් දක්නට ඇසෙන්නට ලැබුණ ද මවුපියන් තම දරුවන් ගැන දක්වන සැලකිල්ල ද ප්‍රමාණවත් යැයි සිතිය නොහැක්කේ දිනපතා දරුවන් ළමා අපරාධවලට මෙන් ම හදිසි අනතුරුවලට ද ලක්වෙන ආකාරය දෙස බලන විටය.ළමයින්ගේ භාරකාරත්වය පිළිබඳ ගැටලුව ද වර්තමානයේ ප්‍රධාන ප්‍රශ්නයක් බවට පත්ව තිබෙන සැටියකි.විවිධ හේතූ®න් මත මවුපියන් දික්කසාද වීම නොහොත් වෙන්වීම නිසා දරුවන්ගේ භාරකාරත්වය පිළිබඳ ප්‍රශ්නකාරී තත්ත්වයක් මතුව ඇති බව ළමා හා කාන්තා කාර්යාංශය ද පසුගියදා ප්‍රකාශ කර තිබුණි.භාරකාරත්වය ගැටලුවක් නම් ළමයින්ගේ ආරක්ෂාව ද ගැටලුවක් බව අමුතුවෙන් පසක් කළ යුතු නැත.අනාරක්ෂිත බව නිසා දරුවන් ළමා අපරාධවලට ගොදුරු වීම ද වැළැක්විය නොහැක. එබැවින් හැඟීම්වලට වහල් නොවී වුවමනාව මත මෙලොවට බිහිකළ දරුවන් ගැන මවුපියන් එක වරක් නොව සියවරක් සිතිය යුතු ය. තම දරුවාගේ ආරක්ෂාව තවෙකකු පිට පටවා ඇස් කන් පියා සිටීමට මවුපියන්ට නොහැකි ය.මව හා පියා දෙදෙනා ම රැකියාව කරන අවස්ථාවකදී වුව ද විශ්වාසවන්ත යැයි සිතන කවරකුට හෝ දරුවන්ගේ රැකවරණය තාවකාලිකව බාර දුන්න ද නිරන්තරයෙන් ඒ ගැන අවධානය යොමු කිරීම අත්‍යවශ්‍ය කාරණයකි. හැකි සෑම විට ම දරුවන් සමඟ කාලය ගත කිරීමත් ඔවුන්ගේ ක්‍රියා කලාපය නිරන්තර අධීක්ෂණයට ලක් කිරීමත් දරුවන්ට ඇහුම්කන් දීමත් මවුපියන් අනිවාර්යයෙන් ම කළ යුතු ය. මවුපියන් හා භාරකරුවන් තම දරු පැටව් ගැන නිරන්තරයෙන් අවධානය යොමු කරමින් දරුවන්ට වෙන අපරාධ වළක්වා ගත යුතු ය.අනෙක් පැත්තෙන් පොදුවේ දරුවන් ගැන වගකියන ආයතන ද දරුවන්ගේ ආරක්ෂාව හා සංවර්ධනය උදෙසා නිරන්තර ඇප කැපවීමෙන් හා අවදියෙන්, යුක්තිසහගත ලෙස තම වගකීම ඉටුකළ යුතු ය.සුමේධා නවරත්න</content>
  </post></root>