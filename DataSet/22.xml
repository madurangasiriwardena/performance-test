<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=f1009064</link>
    <topic>නිතරම කියවන්නේ බණ පොත්; ඒත් ගෙදරවත් සමාදානයක් නෑ</topic>
    <author>සාකච්ඡා කළේ : බුද්ධික සමන් ගුණවර්ධන ඡායාරූප : සමන් ශ්‍රී වෙදගේ</author>
    <content>දෙදහස් හයසියය වැනි බුද්ධ ජයන්තිය උදෙසා පිළිවෙතින් පෙළ ගැසීම පිළිබඳව මේ වසර පුරාවට සාකච්ඡා කෙරෙනවා. එ මෙන් ම ඒ නිමිත්තෙන් වෙහෙර විහාර ඇතුළු බොහෝ ආයතන වල විවිධ වැඩසටහන් ක්‍රියාත්මක වෙනවා. මේ වැඩසටහන් හරහා ඉහත තේමාව ඉටු වෙනවාද යන්න පිළිබඳ අප මෙවර ධර්ම සභාවෙන් සාකච්ඡා කිරීමට තීරණය කළා. ඒ සඳහා අප ගෞරවයෙන් ආරාධනා කළා ඕස්ට්‍රේලියාවේ කැන්බරාහි ශ්‍රී ලංකා ධම්ම විහාරය, කඩුගන්නාව මුදලිවත්ත දීපාලෝක විහාරය යන උභය විහාරාධිපති පෑලියගොඩ විද්‍යාලංකාර පිරිවෙනේ ආචාර්ය නෙළුවාකන්දේ ඤාණානන්ද හිමිපාණන් වහන්සේට.රට පුරා බෞද්ධයන් දෙදහස් හයසියය වැනි සම්බුද්ධත්ව ජයන්තියට පිළිවෙතින් පෙළ ගැසීමක් පිළිබඳව දක්නට ලැබෙනවා. මෙසේ පෙළ ගැසිය යුතු බෞද්ධ පිළිවෙත කුමක්ද?පිළිවෙත කියන සිංහල වචනයට පාලි භාෂාවෙන් පටිපත්ති කියලත් සංස්කෘතයෙන් ප්‍රතිපත්ති කියලත් කියනවා. යම් කිසි ඉලක්කගත අරමුණක් සඳහා යාමට ඇති වැඩපිළිවෙළ ක්‍රියාවට නැංවීමයි පිළිවෙත කියන්නේ. ඕනෑම රටක සමාජයක පමණක් නෙවෙයි පෞද්ගලිකව එක් එක් පුද්ගලයාටත් පිළිවෙත් නැත්නම් ප්‍රතිපත්ති තිබෙනවා.බුදු දහමේ තිබෙනවා ත්‍රිවිධ සාසනය කියලා. ඒ කියන්නේ පරියාප්ති සාසනය, පටිපත්ති සාසනය ප්‍රතිවේද සාසනයයි. පරියාප්ති කියන්නේ ත්‍රිපිටක ධර්මය හැදෑරීම, කට පාඩම් කිරීම, ඉගැන්වීම ආදී දේ යි. පටිපත්ති කියන්නේ එය ක්‍රියාවට නැංවීම යි.ත්‍රිපිටකයම කට පාඩම් වුණාට එය ක්‍රියාවට නංවන්න බැරි නම් වැඩක් නැහැ. ප්‍රතිවේධ කියන්නේ පටිපත්තියෙන් හා පරියාප්තියෙන් ලැබෙන ප්‍රතිඵලයයි. බුදු දහමේ අධිගම ලබනවා කියන්නේ නිවන ලබනවා කියන්නේ ප්‍රතිවේධය යි.බෞද්ධයාගේ අවසන් බලාපොරොත්තුව සියලු කෙලෙස් නැති කර නිවන් අවබෝධ කර ගැනීම යි. ඒ නිවන සඳහා ක්‍රියාත්මක කළ යුතු වැඩපිළිවෙළ ක්‍රියාත්මක කිරීමයි මේ පිළිවෙතින් පෙළ ගැසෙනවා කියා කියන්නේ.සීල, සමාධි, ප්‍රඥා හරහා නිර්වාණාවබෝධය ලැබිය හැකි බව බුද්ධ දේශනාවේ සඳහන් වෙනවා. ඒ අතර ශීලය යම් තරමකින් සමාජගත යි. ඔබ වහන්සේ දේශනා කළ ත්‍රිවිධ ශාසනය කොතරම් අපේ සමාජයේ දක්නට ලැබෙනවාද ?ඔව්. ශීලය ගත්තොත් එය ප්‍රතිපත්තියක්. සම්මා වාචා, සම්මා කම්මන්ත, සම්මා ආජීව කියන මාර්ගාංග තුනයි ශීලය කියන්නේ. මේ කාරණා තුනම ක්‍රියාවට නගන්න තියන දේවල්.ඔබ දන්නවා සම්මා වාචා කියන්නේ බොරුවෙන්, කේලමෙන්, හිස් අරුතින් හා පරුෂ බවින් තොර වචන කතා කිරීමයි. සම්මා කම්මන්ත කියන්නේ ප්‍රාණ ඝාතනයෙන්, සොරකමින් හා කාමයේ වරදවා හැසිරීමෙන් වැළකී කරන ක්‍රියාවන්ට යි.සම්මා ආජීවය කවුරුත් දන්නවා නොකළ යුතු වෙළඳාම් නොකර යහපත් ලෙස දිවි පැවැත්ම යි. මේවා සමාජය තුළ කොයි කොයි මට්ටමින්ද ක්‍රියාත්මක වෙන්නේ කියල අපි කවුරුත් දන්නවනෙ.ත්‍රිවිධ ශාසනය පැත්තෙන් ගත්තොත් හැබැයි අපේ රට තරම් පරියාප්තිය සපුරාගන් රටක් වෙන කොහෙවත් නෑ. ත්‍රිපිටකය අද කොච්චර ඇහෙන්න තියෙනවද ? පොත් පත් සංයුක්ත තැටි ඕන තරම් වෙළෙඳ පොළේ විකුණන්න තිබෙනවා.දිවා රාත්‍රී ධර්ම දේශනා, කවි බණ, බෝධි පූජා ඕන තරම් අහන්න දකින්න ලැබෙනවා. මේ වස් කාලයේ හැම විහාරස්ථානයකම ධර්ම දේශනා බෝධි පූජා තිබෙනවා. පරියාප්තියේ අඩුවක් නෑ.ගිහියාද භික්ෂූන් වහන්සේද කියා විශේෂයක් නැතිව කවුරුත් ගැන කතා කරනවා. ධාර්මික උපදෙස් දෙනවා. හැබැයි නැතිම දේ තමයි ප්‍රතිපත්තිය. මේවා ක්‍රියාත්මක වෙන්නේ නැහැ. ඒ නිසයි මෙච්චර බණ කියන බණ අහන රටේ මිනිස්සු පිිරිහිලා, සමාජය දූෂිත වෙලා කියල කියන්නේ. පටිපත්ති සාසනය නැහැ.දෙදෙහස් හයසියය වැනි සම්බුද්ධත්ව ජයන්තියට හැදෙන්න ඕනෑ වෙලා තියෙන්නේ පටිපත්තිය යි. ඒකයි මේ තේමාව තෝරාගෙනත් තිබෙන්නේ. පරියාප්ති සාසනය තිබෙනවා පටිපත්ති සාසනය ඇති කරගන්නයි දැන් තියෙන්නේ. ප්‍රතිවේධ සාසනය එවිට නිරායාසයෙන් ලැබෙනවා.ඒත් හාමුදුරුවනේ ‘පිළිවෙතින් පෙළ ගැසෙමු’ යන තේමාව යටතේ වුණත් අද බොහෝ විට දකින්න ලැබෙන්නේ පරියාප්ති ශාසන ලක්ෂණ නේද ?මේ වෙසක් පෝය සිට ලබන වෙසක් පෝය දක්වා කාලයේ ඔය තේමාව පෙරටු කරගෙන කටයුතු කරන්නයි ඒ යෝජනා කරන්නේ. ඒත් ඇත්තටම ඒ තේමාවට ගැලපෙන විදියෙ කටයුතු සිද්ධ වෙන්නේ අඩුවෙන් තමයි.දැන් අසූහාර දහසේ පහන් පූජා පවත්වනවා. නෙළුම් මල් පූජා පවත්වනවා. පිච්ච මල් පූජා පවත්වනවා. බුදුරැස් බලන්න එක්රැස් වෙනවා. පෙරහර කරනවා. මේවා කළා දැන් හොඳටම ඇති. දැන් බුද්ධ ධර්මය නිර්වාණය ඉලක්ක කරගෙන ක්‍රියාවට නගන්නයි ඕනෑ.බුදුරජාණන් වහන්සේ මහා අභිමානවත් දේශනාවක් කර තිබෙනවා ධම්මචක්කපවත්තන සූත්‍රයේ. ‘මජ්ජිමා පටිපදා තථාගතේන අභිසම්බුද්ධා චක්ඛු කරණී ඥාන කරණී උප සමාය අභිඥාය සම්බෝධාය නිබ්බානාය සංවත්තති’ මෙහි සඳහන් වෙනවා මේ මධ්‍යම ප්‍රතිපදාව බුදුරජාණන් වහන්සේ විසින්ම අවබෝධ කර ගත්තක්. එය කොහෙන්වත් අහගත්ත දෙයක් නෙවෙයි.ඒ වගේම කෙනෙක් මේ ප්‍රතිපදාව ක්‍රියාවට නංවනවා නම් ඔහුට ලැබෙන්නේ මොනවාද කියලත් මෙහි සඳහන් වෙනවා. ඒ තමයි ඥානාන්විතභාවය. ඔහුට තමා හා ලෝකය දෙස නුවණින් බැලීමට අවස්ථාව ලැබනෙවා.ඒ වගේ ම කෙලෙස් සංසිඳවන්න අවස්ථාව ලැබෙනවා. කෙසෙල් සංසිඳුන කෙනාට තමයි මානසික වශයෙන් පූර්ණ නිදහසක් ලැබෙන්නේ. ලෝක සත්‍යය වටහා ගැනීමෙන් කෙලෙස් දුරු කර නිවන් අවබෝධ කර ගැනීමට අවස්ථාව ලැබෙනවා.යමෙක් ධර්මය ක්‍රියාවට නැගුවාම ලැබෙන්නේ ඒ දේවල්. කෙනෙක් හිතනවා නම් මම බෞද්ධයෙක් හින්ද මම ධර්මය අනුව ජීවත්වන කෙනෙක් හින්ද මට මම කැමැති කැමැති දේ ලැබෙන්න ඕනෑ කියලා. ඒක සිද්ධ වෙන්නේ නෑ.රස්සාවක් සොයාගන්න, කන්න ටිකක් හොයා ගන්න, ටකරං තහඩු ටිකක් හොයා ගන්න ඕනෑ නම් ඒවාට වෙනම මාර්ග තිබෙනවා. ධර්මය අනුගමනය කිරීම ඒ සියල්ල ලබා ගැනීම සඳහා සෘජු ක්‍රමවේද නෙවෙයි. ඒ නිසා බෞද්ධයා මේ පිළිවෙත් පිරීමෙන් තමන්ට ලැබෙන දේ පිළිබදවත් දැන සිටිය යුතුයි.ඔබ වහන්සේ මතක් කළ පරිදි බෞද්ධයාගේ අරමුණු වෙනස් වීමට ඇතැම් ධර්ම දේශනා බෞද්ධ පොත් පත් සංයුක්ත තැටි ආදියත් හේතුවී තිබෙනවා නේද ?මම දකිනවා අපේ ධර්ම සන්නිවේදනයේ ලොකු දුර්වලකමක් තිබෙන බව. ඕස්ට්‍රේලියාවේ බෞද්ධයනුත් මේ අතරමං වීමේ ඉන්නවා. බණ පොත් ටිකක් කියවල ඒකෙන් පාඩම් කර ගත්ත ගැඹුරු දහම් කාරණා කීපයක් විතරයි ඇතැම් බෞද්ධයන්ට සන්නිවේදනය වෙලා තියෙන්නේ.අනිත්‍ය දුක්ඛ අනාත්ම කියන ත්‍රිලක්ෂණයෙන් තමයි පටන් අරන් තියෙන්නේ. පටිච්ච සමුප්පාදය ගැන කතා කරන්නේ. ඒත් ඒ අයට ගෙදර ගැටලුවක් විසඳගෙන සමාදානෙන් ඉන්න බෑ. රැකියා ස්ථානයේ හරියට වැඩ කටයුතු කර ගෙන ඉන්න බෑ.බුද්ධ දේශනාවේ පැති දෙකක් පෙන්වා දී තිබෙනවා. එකක් අපේ සාමාන්‍ය ජීවිත සාර්ථක කර ගැනීම. අනෙක තමයි සියලු බැඳීම් අතහැර නිවන් පසක් කර ගැනීම. ඇතැම් දේශකයන් මේ ගැඹුරු දහම් කරුණු පමණක් සමාජයට දෙනවා.එයින් සමාජයත් සාකූ®ල වෙනවා. ඇතැම් බෞද්ධයන් සිතනවා සියල්ල අනිත්‍යයි දුක්ඛයි අනාත්මයි නිසා දරුවන්ට ඉගැන්විය යුතු නෑ. මවුපියන්ට සැලකීම, ගේ දොර හදා ගැනීම, වෙහෙර විහාර සෑදීම, දන් පැන්දීම වැඩක් නෑ කියලා.සියලු දේ අත්හැරිය යුතුයි තමයි. ඒත් ඒක හැමෝටම කරන්න පුළුවන්ද ? ඒ කලත් ඒක අවබෝධයෙන් කළ යුතු දෙයක් මිසක් කරන්නන්වාලේ කරල බෑ. එහෙම අත්හැරීමක් කරන්නත් විශාල කුසල ශක්තියක් තිබිය යුතු වෙනවා.බුදුරජාණන්වහන්සේටත් වසර තිස් පහක් ගත වන තුරු සියලු කෙලෙස් නසා බුද්ධත්වයට පත් වෙන්න අවස්ථාව ලැබුණේ නැහැ. බුදුරජාණන්වහන්සේ මේ ගැඹුරුදහම් විතරක් නෙවෙයි තවත් විවිධ සුත්‍ර දේශනාත් කර තිබෙනවා. වරද තිබෙන්නේ වර්තමාන ධර්ම සන්නිවේදනයේයි.හාමුදුරුවනේ අද ජනමාධ්‍යවලින් වුණත් අහන්න දකින්න ලැබෙන්නේ ප්‍රතිපත්ති සඳහා වූ ධර්ම දේශනා වලට වඩා යැදීමක ස්වරූපය ගත් ගාථා සහ ශ්ලෝක ගායනා නේද ?මේක තමයි මිත්‍යාව. දැන් හැම දෙනාම ජනප්‍රියත්වය හඹායාමක් තමයි තිබෙන්නේ. අර්ථවත් දෙයක් කිරීම ගැන උනන්දු වෙන්නේ නැහැ. මෑතකදී එක් ගුවන් විදුලි නාලිකාවකින් මට ආරාධනා කළා ‘හාමුදුරුවනේ වෙන කිසිම හාමුදුරුකෙනෙක් නොකී ගාථාවක් හෝ පිරිත් ටිකක් හෝ බණ ටිකක් කියන්න’ කියලා.මම ඒක බාර ගත්තේ නෑ. මොකද අපි කරන්න ඕනෑ කවුරුත් නොකී දේවල් කියන එක නෙවෙයිනෙ. අපි දේශනා කරන්න ඕනෑ බුදුන් දේශනා කළ ධර්මය යි. මම මගේ හිතට එන එන පණිවිඩ දෙන්න බැහැ බුද්ධ ධර්මය කියලා.ත්‍රිපිටකයට ගැලපෙන ලෙසයි ධර්මය දේශනා කරන්න ඕනෑ. අද සමහරු බුදු බණ නෙවෙයි, දේශනා කරන්නේ. තව තවත් හදාගත් මතවාද යි. සමහර මිනිස්සුත් ඒකරාශී වී සිටින්නේ බුදු බණ වටා නෙවෙයි ජනප්‍රිය හාමුදුරුවරු වටායි.ප්‍රතිපත්තිගරුක හාමුදුරුවන්ට වඩා ජනප්‍රිය හාමුදුරුවන්ට ගරු සත්කාර කරන්නේ. ඒ නිසා ඇතැම් භික්ෂූන් වහන්සේලත් ජනප්‍රියත්වය උදෙසා විවිධ යාදිනි, සෙත්කවි ආදියත් ගායනා කරනවා.කෙනෙක් පරයා නැගී සිටීමයි එතන තියෙන්නේ. මේක මහා විනාශයක්. මෙයින් මිදිල ප්‍රතිපත්තියට හැරෙන්න කාලයයි මේ. ඇතැම් භික්ෂූන් වහන්සේලා ඒ අතර විවිධ ගුරුකුල හදාගෙන ඒ අයට අනන්‍ය මතවාද පතුරවනවා.එක උපාසකම්ම කෙනෙක් මගෙන් ඇහුවා රෑ වෙලා කරණීය මෙත්ත සූත්‍රය කිව්වොත් භූ®තයො එනවද කියල. මේ මිත්‍යාවන් ගෙනියන්නේ ඔය ගුරු කුල හරහා යි. මේක මහා විනාශයක් බව කවුරුත් තේරුම් ගත යුතුව තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>06</day>
    </date>
    <link>http://www.dinamina.lk/2010/09/06/_art.asp?fn=f1009065</link>
    <topic>ගැරඬි හැවෙන්, ටීචර්ව බය කළා</topic>
    <author>ශ්‍යාමා සමරසිංහ ඡායාරූප -සුදත් නිශාන්ත</author>
    <content>වෙලාව පෙරවරු දහය පසු වී විනාඩි දහය යි.සීනුව නාද විය. දැන් ඇත්තේ ඉංග්‍රීසි පාඩම යි.ළමෝ සීරුවට හිඳගෙන සිටිති.ගුරුතුමිය පන්තියට පැමිණියා ය. ඈ රැගෙන ආ පොත් ටික මේසය මත තැබුවා ය.‘Good morning Children’ ‘Good morning Teacher’ ‘Sit down’ ළමෝ සියල්ලෝම හිඳ ගත්හ.දෙවන පෙළ සිසුන් තිදෙනා නම් හිස බිමට නැඹුරු කර ගත් වනම සිටිති. ගුරුතුමිය සැරය. හරිම සැර ය. ඇගේ ඉගැන්වීම් කාලච්ඡේදය තුළ කිසිවෙකු දඟ නොකරති. කළබල නොකරති. විෂයයට කැමැත්තක් ඇතත්, නැතත් ඔවුහු උනන්දු බවක් හඟවති. නෙත් සිත් පාඩමට ම යොදවති. ඒ, ගුරුවරියට දක්වන මහත් බිය නිසාම ය.මොහොතක් ගත විය.ගුරුතුමිය, නියමිත පාඩම සොයා පොතේ පිටු පෙරළුවා ය.Page 17 කවුරුත් Page 17  සොයා පොත් පෙරළති.ගුරුතුමිය ගුරු පුටුව ඇඳ හිඳ ගැනීමට සැරසුණා පමණි.ඈ යටි ගිරියෙන් කෑ ගැසුවා ය.සියලුම දෙනා වික්ෂිප්ත වූහ. ගුරුතුමිය තැති ගත් වනම ය.අහල පහළ පන්තිවල සිසුන්ද ගුරුවරු ද නෙත් යොමති.සිදු වූයේ කුමක් දැයි කවුරුත් සොයති.තැති ගත් ඉංග්‍රීසි ගුරුතුමිය පුටුවත් පෙරළාගෙන දිව ගියා ය.දෙවන පෙළ අසුන්ගෙන සිටින සිසුන්ට නම් සිනාව නවතා ගත නොහැකි ය. ඒත්, සමඟම ඔවුන්ගේ සිත් කිසියම් චකිතයකිනුත් බියකිනුත් වෙලාගෙන ඇති බව දිස් වේ.දැන්, දැන් කුමක් වේ දෝ හෝයි ඔවුහු සිතති.සියල්ලෝම ගුරුතුමියගේ බියට හේතුව විපරම් කළහ.ගුරු පුටුව උඩ ගැරඬි හැවකි.මේ, ගැරඬි හැව ගුරු පුටුව මත පතිත කර ඇත්තේ අන් කිසිවෙක් නොවේ. දෙවන පෙළ සිට හොර ගල් ඇහිදින සිසුන්ගෙන් කෙනෙකි. ඔවුහු පෙරදා අධ්‍යයන චාරිකාවකට සහභාගි වූහ. ඔවුන් ගියේ ගම්පහ මල්වත්ත නැරැඹීමට ය.මල් වත්තේ අස්සක් මුල්ලක් නෑර නැරැඹූ ඔවුන්ට අපූරු දෙයක් හමුව ඇත. ඒ ගැරඬි හැවකි. ඔවුහු එය බෑගයකට දමා රැගෙන ආහ. මෙමඟින් සැරම සැර ඉංග්‍රීසි ගුරුතුමිය බිය කිරීමට ඔවුහු කතිකා කර ගත්හ. එය ඒ ආකාරයට ම සිදු විය.මෙය සිදු වූයේ 1960 දශකයේ මුල් භාගයේ ය. ස්ථානය විශාකා විද්‍යාලයයි. 10 ශ්‍රේණියේ ඒ පන්තිය යි. මේ සිද්ධියේ මහ මොළකරු වූයේ හුරු බුහුටි පුංචි දැරියකි. ඇය නමින් භද්‍රා ජයවීර ය. ඇය 1951 වර්ෂයේ ජූනි මස 09 වැනිදා උපන්නා ය.සහෝදර, සහෝදරියන් පස් දෙනෙකුගෙන් යුතු පවුලේ බඩ පිස්සිය ඇය යි. ඇයට සහෝදරියන් තිදෙනෙක් සහ එක් වැඩිමහල් සහෝදරයෙක් සිටී. මව, සුසානා ගුණසේකර ය. ඇය වෘත්තියෙන් ගුරුවරියකි. පියා , දොන් සයිමන් ගුණසේකර ය. ඔහු වෘත්තියෙන් විදුහල්පතිවරයෙකි.“මං ඉපදුනේ මහනුවර. මගේ අම්මාත්, තාත්තාත් ඒ කාලේ වැඩ කළේ මහනුවර. මගේ වැඩිමහල් සහෝදරියන් එක්ක මගේ ලොකු වයස් පරතරයක් තියෙනවා. අයියා මට වැඩිය අවුරුදු දෙකයි වැඩිමල්. ඒ නිසා මං ගොඩාක් සමීප අයියත් එක්ක. මට මතකයි මට අවුරුදු 3 ක් විතර වෙද්දී අම්මයි තාත්තයි කොස්ගමට ආවා’’මවගේත් පියාගේත් රැකියා හේතුවෙන් ඔවුහු මහනුවර දිස්ත්‍රික්කයේ කලක් පදිංචිව සිටියහ. අනතුරුව බාල ළමයි දෙදෙනාත් සමඟ කොස්ගම, අවිස්සාවේල්ල මුල් ගම් වෙත පදිංචියට ආහ.කොස්ගම, අවිස්සාවේල්ල මනරම් පරිසරයකින් යුක්ත පෙදෙසකි. අපූරු සොබාදහමකින් යුක්ත ය. කැලණි ගං මිටියාවතත්, නිල්වන් කෙත් වතු යායත්, රබර් වතු යායත්, පසෙකින් ඇත. සාරවත් කෙත් වතු දුටු කළ කාගේත් නෙත් සිත් පිනා යයි. ඉන් නොකම්මැලි ගැමියා පිළිබඳ ගෞරවයකින් නිතැතින්ම සිහියට නැඟේ.‘’ කොස්ගම ගමට මං හරිම ආදරෙයි. මට මතකයි මං පුංචි කාලේ අපේ පුංචි අම්මලාගේ ගෙදර දුවනවා. අපේ සෙල්ලම් කණ්ඩායමට ළමයි හතර දෙනෙක් හිටියා. මමයි, අයියයි, පුංචි අම්මගේ දුවයි, පුතයි.අපි හතර දෙනා තමයි එකට සෙල්ලම් කරන්නේ. අපි බයිසිකල් පදිනවා. සෙල්ලම් බත් උයනවා. කඩවල් දානවා. රබර් වත්තේ ඇවිදිනවා. දුවනවා. කිරල පැටව් ඉන්න කාලෙට උන් අල්ලන්න යනවා. එතකොට කිරල කිරිල්ලී අපට කොටන්න එනවා. අපි කෝටු අරන් ඉන්නවා. අපි සෙල්ලම් ගේ දාන්නේ වත්ත පහළ තිබුණු ලොකු ගල් තලාවේ.”ඇයට අපූරු, නිදහස් ළමා කාලයක් හිමි ය. ළමා කාලය කෙළි දෙලෙන්, ප්‍රීතියෙන් ඈ ගෙව්වා ය. නුවර සිට ගමේ පාසලකට මාරුව ආ මව සමඟ ඈ පාසල් ගියා ය. සිය සහෝදරයන් ඔවුන් සමඟ එක් විය. ප්‍රාථමික අධ්‍යාපනය ඈ ලැබුවේ එසේ ය.ඇගේ වැඩිමල් සහෝදරිය අනුලා විද්‍යාලයේ ගුරුවරියක වූවා ය. කුඩා භද්‍රා අනුලා විද්‍යාලයට ඇතුළත් වූවා ය. අනුලා විද්‍යාලයේ සුන්දර මතක බොහෝමයක් ඇයට හිමි ය. ඈ එහි නේවාසිකව අධ්‍යාපනය ලැබුවා ය.‘’හොස්ටල් එකේ වෙලාවට වැඩ කරන්න ඕනෑ. හරියට නීති දාලා වගෙයි. සමහර කාලවලට අපිට රාත්‍රි ආහාරයෙන් පසුවත් ඉගැන්වීම් තිබුණා. රාත්‍රි නිදන ඇඳුම උඩින් ඇඳුමක් දාගෙන ඒ පන්තිවලට ගියා. අපට හරිම කම්මැලි යි. ඒ වගේම නිදි මත යි. ළමයි නිදි කිරා වැටෙනවා. පන්තිය ඉවර වුණු හැටියේ ම උඩ ඇඳුම ගලවා දමා නිදියනවා ‘’නේවාසිකාගාරයේ පාලිකාව මෘදු මොලොක් කාන්තාවක් නම් නොවේ. ඈ ළමුන්ට නිතර දෙවේලේ තරවටු කරයි. ළමුන්ගේ දඟකාරකම්වලට වැට බඳියි. දවසක් අපූරු දෙයක් සිදු විය.‘’ අපි යාළුවෝ 4 දෙනෙක් එදා එතැන එකතු වෙලා හිටියා. කළින් දවසේ මේට්‍රන් අපට සැර වැර කළ හැටි මම රඟ දක්වූවා. අනෙක් අයත් හොඳට හිනා වෙවී බලා හිටියා. කොහොම හරි මම අන්තිම වෙනකම්ම ඒ රඟ දැක්වීම කළා. ඉවර වුණා විතරයි. මේට්‍රන් ඒක, පැත්තක ඉඳන් බලාගෙන ඉදලා. ඉතින් එදා අපට දඬුවම්’’පාසල් නිවාඩුව එන තුරා ඈ ඇඟිලි ගනින්නේ නිදහස සොයා ගමට දිව යන්නට ය. කවුරුත් පෙරුම් පුරන්නේ ඉතා ඉක්මනින් නේවාසිකාගාරයෙන් පිටව යන්නටත් අන්තිමේටම පැමිණෙන්නටත් ය. කුඩා භද්‍රා රැගෙන යෑමට එන්නේ පියා ය. ඈ පියාට මහත් ගෞරවයක් දක්වන්නීය. එසේම බියක් ද දක්වන්නීය.‘’ නිවාඩු කාලෙට අපි කට්ටිය එකතු වෙලා කැරම් ගහනවා. කාඩ් සෙල්ලම් කරනවා. රණ්ඩු වෙනවා. ගුටි ගහ ගන්නවා. අපේ තාත්තා හැමදාම දවල්ට නිදියනවා. අපේ රණ්ඩු සරුවල් ඇහිලා තාත්තා අවඳි වෙනවා.ඇවිත් අපේ කාඩ් කුට්ටම ඈතට වීසි කරනවා. මම හරි මුණ්ඩුයි කියලා තාත්තා නිතරම තරවටු කරනවා. දවසක් මම මට දෙන ලොකු කිරි වීදුරුව බොන්න බෑ කිව්වා. අන්තිමේ දී නඩුව තාත්තට යොමු කළා. තාත්තා ගැහුවා. ඊට පස්සේ කිව්වා මින් පස්සේ මම ගහන්නේ නෑ කියලා. මොකද ගහලත් වැඩක් නැති හින්දා ‘’වර්ෂ 1964 දී ඕ අනුලා විද්‍යාලයෙන් සමු ගත්තා ය. විශාකා විද්‍යාලයට ඇතුළත් වූවා ය. වර්ෂ 1966 දී අ. පො. ස සාමාන්‍ය පෙළ විභාගය සමත් වුවා ය.ගණිත අංශයෙන් උසස් පෙළ විභාගය සඳහා ඉගෙන ගත්තා ය. වර්ෂ 1968 දී අපොස උසස් පෙළ විභාගය සමත් වූවා ය. වර්ෂ 1969 දී පේරාදෙණිය විශ්වවිද්‍යාලයට ඇතුළත් වූවා ය.විශ්වවිද්‍යාලය ඇගේ ජීවිතයට බොහෝ දෑ ලබා දුන්නේ ය. අධ්‍යාපනය, ජීවිත පන්නරය, සතුට, මිතුරු හමුව මේ සියල්ලක්ම ඇයට එහි දී ලැබිණි.‘’විශාකා විද්‍යාලයෙන් ඉංජිනේරු පීඨයට සිසුන් පස් දෙනෙක් ඇතුළත් වුණා. විජයවර්ධන හෝල් එකේ තමයි අපි නැවතී හිටියේ. පොඩි, පොඩි රැග්වලට අපිත් ලක් වුණා.දවසක් හොස්ටල් එකේ ඉඳලා විශ්වවිද්‍යාලයට එනකොට අතර මඟදී රැග් එකකට අහුවුණා. ඒ අය අපිට කිව්වා උස්සලා ගඟට දානවා කියලා. අපි එදා නම් හොඳට ම බය වුණා. අපිට හිතුණා ඇත්තට ම ගඟට දායි කියලා.”තව දවසක් අපි ‘සංඝමිත්තා’ ඉන්න කොට අපි රැග් වෙලා නෑ කියලා දෙවැනි අවුරුද්දේදී රැග් කරන්න ජ්‍යෙෂ්ඨ ශිෂ්‍යයෝ ආවා. මම එළියට ගිහින් ආවා. එනකොට කාමරයේ දොර වහලා. ඇතුළේ කට්ටිය හොඳටම බය වෙලා. මම ආවත් දොර අරින්නේ නෑ. කබට් දාලා දොර ළඟට. සමහර අය එළියේ ඉඳින් වතුර ගහනවා ‘’ඔහු තිලක් ජයවීර ය. තිලක් සිව් වැනි වසරේ සිසුවෙක්. ඔහුගේ සහෝදරිය ඇගේ මිතුරියක්. මිතුරියන් දෙදෙනා එකම කාමරයේ සිටිති. ඔහු සහෝදරිය බැලීමට නිතර දෙවේලේ පැමිණෙයි. නිතර දෙවේලේ හමු වන ඔවුන්ගේ දෑස් දිගු කතාවකට මුල පිරුවාක් වැන්න.‘’එයාගේ නංගී මමත් එක්ක එකම ඉස්කෝලේ ඉගෙන ගත්තෙත්. එයා දන්ත වෛද්‍ය විද්‍යාව හදාරනවා. එයාලගේ අධ්‍යයන ශාලා තියෙන පැත්ත හරිම ලස්සනයි. නිදහස්. අපි නිතර දෙවේලේ එහේ කැරම් ගහන්න එහෙමත් යනවා. හවසට චිත්‍රපට නරඹනවා. ඒ අතරතුරෙදී තමයි එයා මට හමු වුණේ ‘’බාධාවක් නැති ආදරයක් නැතුවාක් මෙන් ඔවුන්ගේ හදවත් තුළ පැන නැඟුණු ආදරණීය හැගුම්වලට වැට කඩොළු, බාධා එල්ල විය. දෙපාර්ශවයෙන් ම විරෝධය පෑහ. එහෙත්, ඔවුන් දෙදෙනා ඒකමතික තීරණයක සිටියහ.කාටත් හොරා ඔවුහු අතිනත ගත්හ. ඒ වර්ෂ 1972 නොවැම්බර් මස 10 වැනිදා ය. ඈ තවමත් විශ්වවිද්‍යාල සිසුවියකි. ඔහු ශ්‍රී ලංකා ආරක්ෂක අංශයේ දන්ත වෛද්‍යවරයෙකි. විවාහයෙන් පසුව ඔවුහු පනාගොඩ හමුදා නිල නිවසක පදිංචි වූහ.ඇය වර්ෂ 1974 දී විශ්වවිද්‍යාලයට සමූ දුන්නා ය. එහෙත් විශ්වවිද්‍යාලයේ ම උපදේශකවරියක ලෙස වසරක් කටයුතු කළා ය.වර්ෂ 1975 වර්ෂයේ දෙසැම්බර් මස 26 වැනිදා ඇයට කුළුදුලේ දියණියක් උපන්නා ය. දියණියට ඊෂානි ජයවීර ලෙසින් නම් වත් කරන ලදී.වර්ෂ 1976 දී කටුබැද්ද විශ්වවිද්‍යාලයේ ඉංජිනේරු අංශයට සම්බන්ධ වූවා ය. වසරක කාලයක් තම සේවය එහි යෙද වූවා ය. ළමයින්ට ඉගැන්වීමටත් තම ක්ෂේත්‍රයේ පර්යේෂණ ආදියට සම්බන්ධ වීමට ඇයට එහි දී අවකාශ ලැබිණි.රැකියා සොයා විවිධ ආයතනවලට ඉල්ලුම්පත්‍ර යොමු කරන කාලයක් උදා විය. ඒ වාගේම සම්මුඛ පරීක්ෂණවලට ද ගියා ය. මේ අතර තුර දී ම ශ්‍රී ලංකා විදුලිබල මණ්ඩලයෙන් කැඳවීම් ලද පරීක්ෂණයට ද සහභාගි වූවාය.ඒ 1977 ජූනි මස දී ය. ඇයත් සමඟ තවත් ගැහැනු ළමයි හතර දෙනෙකු ඇතුළු 26 දෙනෙකුට ද කැඳවීම් ලැබිණි. ඔවුහු ඉංජිනේරුවරු වශයෙන් තනතුරු ලද හ.සියලුම දෙනා වසර 2ක ප්‍රායෝගික පුහුණුවකටත් තවත් වසර 2ක කාල සීමාවක වෘත්තිමය සුදුසුකමක් වශයෙන් පුහුණුවක් ලැබීමත් විශේෂ සුදුසුකමක් ලෙස සළකන ලදී.‘’අපට හොඳ පුහුණුවීමක් ලැබුණා. ඒ වගේ ම අපට හොඳ පුහුණුවීම් නිලධාරියෙකුත් හිටියා. අවුරුද්දක් විතර හොඳ පුහුණුවක් ලැබුණා. ඉන් පස්සේ කැලණිතිස්ස, ලක්ෂපාන වගේ තැන්වලට යොමු කළා ‘’සේවක පුරප්පාඩු ඇති වූ අවස්ථා තැන් තැන් වල මතු වූයේ සේවකයන් අස් වී යාම්, මාරු වීම් වැනි හේතු කාරණා නිසා වෙනි.අනතුරුව මේ පුහුණුවන නිලධාරින්ට ඒ ඒ තනතුරු පුරප්පාඩුවලට යොමු කරන ලදී. පසුව ඉංජිනේරුවරුන් ලෙසින් ඔවුහු පත්වීම් ලදහ.‘’ මට පළමුවෙන්ම පත් වීම ලැබුණේ කැලණිතිස්ස බලාගාරයේ ගොඩනැඟීම් සැළසුම් ශිල්පී - ඉංජිනේරු’ තනතුරයි. එහි සියලුම දෑ පරීක්ෂා කර බැලීම්, ශබ්දය, එක් එක් අංශයන්ගෙන් සිදු වනුයේ කුමක් ද යනාදී සියල්ලම මා පරීක්ෂාවට ලක් කළා’’අනතුරුව කොළොන්නාව බලාගාරයට ගියේ සිව් වසකට වැඩ පුහුණුවකට ය. විවිධාකාර අංශවලින් සිදුවන සේවාවන්. උපකරණ, ඒවා ගැලවීම, සවි කිරීමට අවශ්‍ය දැනුම එහි දි ලැබිණි. පසුව ‘කලම්බු සිටි’ නැමති අංශයෙන් බිම්ගත රැහැන් මඟින් විදුලි පද්ධතිය ගමන් කරන අයුරු සම්බන්ධ ක්‍රියාකාරකම් හා සම්බන්ධ විය.අනතුරු ඇයට රත්මලාන බලාගාරය වෙත මාරුවීමක් ලැබීය. ඒ 1982 වර්ෂයේ දී ය. මෙකල එහි බටහිර අංශයේ වාණිජ ඉංජිනේරු තනතුරට ය. රටේ පැවැති කළු ජූලිය සම්බන්ධ වාතාවරණය ඇය හොඳින් ම දැක්කා ය. වින්දා ය.‘’වාණිජ අංශයෙන් කෙරෙන්නේ විදුලිබලය අලුතින් විශාල ව්‍යාපෘති සඳහා ලබා දීමයි. ඉල්ලුම් පත්‍ර පරීක්ෂා කර බලා ඒවාට යන වියදම ඇස්තමේන්තු කරනවා. පාරිභෝගිකයන්ගේ නොවිසදෙන ගැටලු පරීක්ෂා කර බලනවා’’වර්ෂ 1982 - සැප්තැම්බර් මස 06 වැනිදා අයට දෙවැනි දරු සම්පතත් ලැබිණි. ඔහු පුත් රුවනකි. අර්ජුන ජයවීර ලෙසින් ඔහු නම් වත් කරන ලදී.වර්ෂ 1984 දී කොළඹ කොටුව අසළ හමුදා නිළ නිවාසයක පදිංචියට පැමිණියේ සැමියාගේ රැකියා ස්ථානයෙන් ලැබුණු, නිවාස සඳහා ය. රැකියාවේ ගොඩනැඟීම් ටිකෙන් ටික කෙරෙන විට ජීවිතයේ ගොඩ නැඟීම් ද කළ යුතු විය. ඔවුහු කොහුවල ප්‍රදේශයේ නව නිවසක් තැනීම ඇරැඹූහ.වර්ෂ 1994 දී ග්‍රාමීය විදුලි යෝජනා ක්‍රමය නම් ව්‍යාපෘතියක් ඔස්සේ ගම්මාන සඳහා විදුලිය ලබා දීමේ කඩිනම් ව්‍යාපෘතියක් ඇරැඹිණි. තිසේරා මහත්මයාගේ මූලිකත්වයෙන් එහි විශාල ප්‍රගතියක් ලැබිය.ඔහුගේ කාර්යක්ෂමතාවය, හැකියාව අතින් ඉහළ තනතුරුවලට යොමු වෙද්දී ඔහු දැරූ තනතුර ඇයට හිමි විය. ඇය නියෝජ්‍ය සාමාන්‍යාධිකාරී තනතුරට පත් විය. 2004 වර්ෂයේ දී අතිරේක සාමාන්‍යාධිකාරී තනතුරට උසස් විය. 2008 වර්ෂයේ දී ඈ ලංකා විදුලිබල මණ්ඩලයේ සාමාන්‍යාධිකාරී තනතුර දක්වා උසස් වීම් ලැබුවා ය.‘’මේක වගකීම් සහිත රැකියාවක්. මගේ රැකියාව මට නිදහසේ කරගෙන යන්න සැමියාගෙන් ලොකු පිටුවහලක් ලැබුණා. කාන්තාවක් විදිහට ඉදිරියට ඒමේ දී අභියෝග නැතුවාත් නොවෙයි. ඒවා සියල්ලට සෘජුව මුහුණ දුන්නා. මගේ වගකීම රාජකාරීය මට හරියට ඉටු කරනවා ‘’ඇයට බොහෝ රටවල සංචාරය කිරීමට අවස්ථාව ලැබිණි. ඒ තම රැකියාවේ ප්‍රගතිය වෙනුවෙන් අවශ්‍ය දැනුම උගහා ගැනීමට යි.සංවර්ධිත රටවල් කෙසේ විදුලිබලය උපයෝගී කර ගනිමින් තම එදිනෙදා කාර්යයන් ඉටු කර ගන්නේ ද ඒවා අප රටට කොතරම් උචිත ද , ඒවා යොදා ගත හැකිද, සහ විවිධ උපකරණ මෙරට ස්ථාපිත කිරීම වැනි දැනුම් සම්භාරයක් ඈ ලැබුවා ය.ඇය වසර 32 දිගු සේවා කාලයක් කැප කොට හමාර ය. තවත් වසරක පමණ සේවා කාලයක් හිමි ය. ඈ කාර්යබහුල ය. කාර්ය ශූර ය. නියමිත වෙලාවට රැකියා ස්ථානායට ගොස් ඇඳිරියක් සමඟම නිවහන කරා පැමිණෙයි.‘’ මගේ රැකියාව ගැන මම හරිම තෘප්තිමත්. ඉතිරි කාලයත් මට හැකි පමණින් කටයුතු කරන්න මම පෙළඹෙනවා’’ඈ පවසන්නීය. ඇගේ චිත්ත ශක්තිය සහ අධිෂ්ඨානය ඈ මෙතෙක් දුර ගමන් කර වූ බවට කිසිදු සැකයක් නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009071</link>
    <topic>යෝජිත ව්‍යවස්ථා සංශෝධනයෙන්ජනතාවට-පාර්ලිමේන්තුවට බලතල</topic>
    <author>මහින්ද අබේසුන්දර</author>
    <content>යෝජිත ව්‍යවස්ථා සංශෝධනවලින් ජනතාවට සහ පාර්ලිමේන්තුවට බලතල හිමිවන බව ජනාධිපති මහින්ද රාජපක්ෂ මහතා මාධ්‍ය ප්‍රධානීන් හමුවේ ඊයේ (6) ප්‍රකාශ කළේ ය.වර්තමාන සංශෝධන මඟින් ජනාධිපතිවරයාට පනවා තිබූ සීමා ඉවත් කෙරෙන අතර මැතිවරණයක දී ඔහුට බලය දීමේ හෝ ප්‍රතික්ෂේප කිරීමේ බලය ජනතාවට පැවරෙන බව ද රාජපක්ෂ මහතා කීය.වත්මන් ව්‍යවස්ථා සංශෝධනය සම්බන්ධයෙන් මාධ්‍යවේදීන්ට කරුණු පැහැදිලි කරදීම සඳහා රාජ්‍ය හා පෞද්ගලික ආයතන මාධ්‍ය ප්‍රධානීන් ජනාධිපතිතුමා ඊයේ (06) අරලියගහ මන්දිරයට කැඳවා තිබිණි. ජනාධිපතිගේ දෙවෙනි ධූර කාලය අවසානයේ දී ජනතාව හමුවටයාමට ඔහුට සිදුවන්නේ නම් ඔහු ජනතාවට වඩාත් සමීප වන බවත් මිත්‍රශීලි වන බවත් මහින්ද රාජපක්ෂ මහතාගේ මතය විය.මෙහි දී ජනතාව කෙරෙහි ඇති වගකීම වැඩිවන අතර ජනතාව කෙරෙහි වඩාත් සැලකිලිමත් වන බව ද රාජපක්ෂ මහතා අවධාරණය කළේ ය.වත්මන් ව්‍යවස්ථාවෙන් ජනතාවගේ ස්වෛරීත්වයට බාධා පැමිණෙනු ඇත. බලයේ සිටින ජනාධිපතිවරයාට තුන්වෙනි වතාවට තරග කිරීමට ජනතාවගේ කැමැත්තක් තිබේ නම් යෝජිත සංශෝධන යටතේ එයට අවසර ලැබෙන බව ද ජනාධිපතිවරයා කීය.17 වන සංශෝධනය ගැන කරුණු දැක් වූ ජනාධිපතිවරයා එය අක්‍රිය බව ද කියා සිටියේ ය. එහෙත් යෝජිත සංශෝධන අනුව පාර්ලිමේන්තුව කවුන්සිලයට ඒ සම්බන්ධ පූර්ණ බලය පැවරෙන බව ද කීය.යෝජිත සංශෝධනවලින් පාර්ලිමේන්තුවට පූර්ණ බලතල ලබාදී තිබේ. එහි සාමාජිකයෝ මන්ත්‍රීවරු වෙති. ඔවුහු ජනතාවට වග කියති.මෙය එක්තරා අන්දමකින් ජනාධිපතිගේ බලතල පාර්ලිමේන්තුවට විමධ්‍යගත කිරීමක් බව ද ජනාධිපතිවරයා කීය.පාර්ලිමේන්තු කවුන්සිලයට සාමාජිකයන් යෝජනා කිරීම විපක්ෂය පැහැර හරින්නට ඉඩ තිබේ. එය අළුත් දෙයක් නොවේ. ව්‍යවස්ථාදායක මණ්ඩලයට සාමාජිකයන් පත් කිරීමේ දී ද එම උපක්‍රමයම විපක්ෂය අනුගමනය කළේ ය.ඒ අනුව වසර හතරක් ව්‍යවස්ථා සම්පාදක මණ්ඩලය පත් කිරීමට නොහැකි විය. එහෙත් යෝජිත ව්‍යවස්ථාවෙන් එම බාධක සියල්ල මඟ හැරෙනු ඇත.සාමාජිකයන් පත්කිරීමට විපක්ෂය ක්‍රියා නොකළ හොත් ඔවුන් පත් කිරීමේ බලය ද ජනාධිපතිට හිමි වන බව ජනාධිපතිවරයා කීය.ජනාධිපතිවරයා තුන් මසකට වරක් අනිවාර්යයෙන් ම පාර්ලිමේන්තු රැස්වීම්වලට සහභාගි වීම අනිවාර්ය කිරීමෙන් විධායකයන් ව්‍යවස්ථාදායකයන් අතර ඇති සබඳතා තව තවත් වැඩි වන බව ද ජනාධිපතිවරයා පැවසීය.මෙහි දී අදහස් දැක් වූ ආර්ථික සංවර්ධන ඇමැති බැසිල් රාජපක්ෂ මහතා විධායක ජනාධිපති ක්‍රමයේ ප්‍රතිසංස්කරණ හා ස්වාධීන කොමිසන් සභා පත් කිරීමේ බාධක ඉවත් කිරීම මහින්ද චින්තන ඉදිරි දැක්මේ පැහැදිලිව සඳහන් වන බව ද පැවසීය.පසුගිය ජනාධිපතිවරණයේ දී මෙය ජනතාවට ඉදිරිපත් කල අතර එයින් බැහැරව කිසිවක් සිදු නොවන බව ද බැසිල් රාජපක්ෂ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009072</link>
    <topic>‘මහින්ද චින්තනය’ඉදිරි දැක්මේ සඳහන්සංශෝධනඅකුරට ඉටු කරනවා</topic>
    <author>මහින්ද අබේසුන්දර</author>
    <content>ආර්ථික සංවර්ධන ඇමැති බැසිල් රාජපක්ෂ මහතා ජනපති - මාධ්‍ය ප්‍රධානී හමුවේ දී යෝජිත සංශෝධන සහ 17 වැනි සංශෝධනය ගැන මෙසේ අදහස් දැක්වීය.‘’යෝජිත ව්‍යවස්ථා සංශෝධන සියල්ල ‘මහින්ද චින්තන ඉදිරි දැක්ම’ නම් වූ මැතිවරණ ප්‍රකාශයේ අඩංගු වෙනවා. ජනාධිපතිවරණයේ දී ඒ සියල්ල ජනතාව අනුමත කළා.විපක්ෂයේ මන්ත්‍රීවරුන් සහ ඇතැම් අය කියන පරිදි යෝජිත ව්‍යවස්ථා සංශෝධන යෝජනා හදිසියේ ඉදිරිපත් කළ ඒවා නොවෙයි. ඒ සියල්ල ජනාධිපතිගේ ඡන්ද ප්‍රකාශනයේ අඩංගුයි.විධායක ජනාධිපති ක්‍රමය අහෝසි කරන බවක් ඉදිරි දැක්මේ ඇතුළත් කැර නැහැ. එහි සඳහන් කර ඇත්තේ විධායක ජනාධිපති ක්‍රමයේ බලතල පාර්ලිමේන්තුවට ලැබෙන පරිදි සංශෝධනය කරන බවයි. තුන් මසකට වරක් ජනාධිපති පාර්ලිමේන්තුවට යෑම අනිවාර්ය කිරීම ජනතාවට දුන් පොරොන්දුවක් ඉටු කිරීමක්.‘ඉදිරි දැක්මට’ අනුව 17 වැනි සංශෝධනය වෙනුවට ක්‍රියාත්මක කළ හැකි යමක් හඳුන්වා දීමය. 17 වැනි සංශෝධනය සඳහා රාජ්‍ය සේවා කොමිසම පත් කරන්න බැරි වුණා. ව්‍යවස්ථාදායක මණ්ඩලයේ සියලු බාධක හා මවාගත් ස්වාධීනත්වය ඉවත් කොට පාර්ලිමේන්තු මන්ත්‍රීවරුන්ගෙන් සමන්විත පාර්ලිමේන්තු කවුන්සිලයක් යෝජනා කර තිබෙනවා. ජනාධිපති කළ යුත්තේ පාර්ලිමේන්තුව යෝජනා කරන අය පත් කිරීමයි. ප්‍රමාදයක් ඇති වුවහොත් කවුන්සලය ප්‍රමාදයකින් තොරව ක්‍රියාත්මක කරන්නට ජනාධිපතිට සාමාජිකයන් පත් කළ හැකියි. මෙයින් සිදුවන්නේ ද ජනාධිපති බලතළ පාර්ලිමේන්තුවට පැවැරීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009073</link>
    <topic>රාජ්‍ය නායකයා මාධ්‍ය සහෘදයන් සමඟ පුරා හෝරාවක්</topic>
    <author>මහින්ද අබේසුන්දර</author>
    <content>රාජ්‍ය සහ පෞද්ගලික මාධ්‍ය ආයතන හිමිකරුවන්ගේ හා ප්‍රධානීන්ගේ සුහද හමුවක් ඊයේ (06) අරලියගහ මන්දිරයේදී පැවති අතර එය ඉතා මිත්‍රශීලී අන්දමින් සුහද ලීලාවෙන් නිමාවට පත් විය.නිමල් සිරිපාල ද සිල්වා, මෛත්‍රීපාල සිරිසේන, ඩලස් අලහප්පෙරුම, බැසිල් රාජපක්ෂ, මහාචාර්ය ජී. එල්. පීරිස්, කෙහෙළිය රඹුක්වැල්ල යන ඇමැතිවරුද ලක්ෂ්මන් යාපා අබේවර්ධන නියෝජ්‍ය ඇමැතිවරයාද ජනාධිපති ලේකම් ලලිත් වීරතුංග මහතා ඇතුළු පිරිසක් ද එයට එක් වූහ.සුපුුරුදු පරිදි ජනාධිපති මහින්ද රාජපක්ෂ මහතා ප්‍රශ්න අසන ලෙසට මාධ්‍යව්දීන්ට ඇරයුම් කෙළේය.කෙහෙළිය රඹුක්වැල්ල යන ඇමැතිවරුද ලක්ෂ්මන් යාපා අබේවර්ධන නියෝජ්‍ය ඇමැතිවරයාද ජනාධිපති ලේකම් ලලිත් වීරතුංග මහතා ඇතුළු පිරිසක් එයට එක් වූහ.සුපුුරුදු පරිදි ජනාධිපති මහින්ද රාජපක්ෂ මහතා ප්‍රශ්න අසන ලෙසට මාධ්‍යව්දීන්ට ඇරයුම් කළහ.ජනාධිපතිතුමාට ප්‍රථම ප්‍රශ්නය වූයේ යෝජිත ව්‍යවස්ථා සංශෝධනයට ඉහළ පෙළේ විරෝධයක් ඇති බැවින් එය දොළොස්වන පැයේදීවත් ඉල්ලා අස් කර ගන්නේද යන්නය.ජනාධිපතිගේ ක්‍ෂණික පිළිතුර වූයේ දොළොස්වන පැයේදී හෝ එකොළොස්වන පැයේදීවත් එවැන්නක් සිදු නොවන බවයි.“ඉහළ පෙළේ විරෝධයක් නැහැ. විරුද්ධ වන කණ්ඩායම් ඉන්න ඕන. එකඟ වන අයත් නොවන යත් සිටිය යුතුයි. ආවාට ගියාට කළ දෙයක් නොවේ. දීර්ඝ ලෙස සාකච්ඡා කර මෙය ඉදිරිපත් කළේ” යයි ජනාධිපතිතුමා කියා සිටියේය.මෙහිදී ජනමාධ්‍යවේදීන්ට තවත් රහසක් හෙළි කළ ජනාධිපතිතුමා මෙහිදී ජනමාධ්‍යවේදීන්ට තවත් රහසක් හෙළි කළ ජනාධිපතිතුමා ව්‍යවස්ථාව වෙනස් කළ යුතු බවට එක්සත් ජාතික පක්ෂ කෘත්‍යාධිකාරී මණ්ඩල රැස්වීමේ දී මන්ත්‍රීවරු 40ක් අස්සන් කළ බව කියා සිටියේය.ජනමාධ්‍යවේදියකුගේ ඊළඟ ප්‍රශ්නය වූයේ මෙහි ඇති හදිසිය කුමක්ද ? යන්නයි.ජනාධිපතිගේ අවසාන අවුරුද්දේ කටයුතු කරන ආකාරය අනුව ජනතාව තීන්දු කරන්නේ ඔහු සුදුසුද නැද්ද කියලයි. ජනාධිපතිට ඕනෑ ඕනෑ විදියට නටන්න බෑ. ජනාධිපති ජනතාවට එපා වුණොත් පයින් ගසා එළවා දමාවි යයි මහින්ද රාජපක්ෂ මහතා ප්‍රකාශ කළේ යෝජිත සංශෝධන වලින් ජනතාවට බලය පැවරෙන බව සනාථ කිරීමටයි.විධායක ජනාධිපතිට අසීමිත බලයක් නැතැයි තවත් ප්‍රශ්නයකට පිළිතුරු දුන් ජනාධිපතිවරයා විධායක ජනාධිපතිට අවශ්‍ය මුදල් පාර්ලිමේන්තුවෙන් අනුමත නොවුනහොත් ජනාධිපතිට සිදු වන්නේ් නිහඬ වීමට බවද රාජපක්ෂ මහතා කීය.එක් මාධ්‍යවේදියකු දිගින් දිගටම ප්‍රශ්න කළේ ව්‍යවස්ථාදායක සභාව පත් කිරීම සම්බන්ධයෙන් ජනාධිපතිට ලැබෙන බලතල ගැනයි. මෙහිදී මහින්ද චින්තනයෙන් සහ ඉදිරි දැක්මෙන් කරුණු දැක්වූ බැසිල් රාජපක්ෂ මහතා වැඩි බල තල පාර්ලිමේන්තුවට හිමි වන ආකාරය ඉතා පැහැදිලිව විස්තර කළේය.ව්‍යවස්ථාදායක සභාවට පස් දෙනෙක්ම පත් කරන්නේ පාර්ලිමේන්තුවෙනි. යෝජිත සංශෝධන වලින් කර ඇත්තේ සියලු බාධාවන් ඉවත් කොට පාර්ලිමේන්තුවට බලය පැවරෙන බව බැසිල් රාජපක්ෂ මහතා විස්තර කෙළේ ය. නාමල් රාජපක්ෂ මහතා ජනාධිපතිධුරයට තරග කරන්නේ දැයි මාධ්‍යවේදියකු ප්‍රශ්න කෙළේ ය.එයට පිළිතුරු දෙමින් ජනාධිපතිතුමා මෙසේ කීය.‘’මේක මීටර් 50 හෝ 100 ධාවන තරගයක් නොවේ. දේශපාලනයට පළපුරුද්ද අවශ්‍යයි. මම මේ තත්ත්වයට ආවේ වසර 40කට පසුවයි. කෙටි මාර්ග ඔස්සේ දේශපාලනය කරන්න බැහැ. ඇරැත් ජනාධිපති තරගයට ඉල්ලන අය තීන්දු කරන්නේ් පක්ෂයයි.ව්‍යවස්ථා සංශෝධනයට වාමාංශික පක්ෂ සහය දෙන්නේ දැයි තවත් ප්‍රශ්නයක් මතු විය.‘’වාමාංශික පක්ෂ කවදාවත් සිය අයිතිවාසිකම් පැහැර හැරියේ නැහැ. මේ සංශෝධන ඇමැති මණ්ඩලයේ රැස්වීම් වලටත් ගෙනාවාම සිදුවන දේ 08දා බලා ගනිමු’’ යයි ජනාධිපතිතුමා දැනුම් දුන්නේ ය.මාධ්‍යවේදීන් සිනහා ගන්වමින් ඔහු තවත් යමක් කීය.‘’සමහරු යනවා සමහරු එනවා. ඕන කෙනෙකුට දැන් දොර ඇරලයි තියෙන්නේ. එන්නත් පුළුවන්, යන්නත් පුළුවන්. ගිහින් ආයෙත් එන්නත් පුළුවන්. කරූ ජයසූරිය වගේ ඇවිල්ලා ආයෙත් යන්නත් පුළුවන්’’සැප්තැම්බර් 08 දා කළු දිනයක් දැයි තවත් මාධ්‍යවේදියකු ප්‍රශ්න කෙළේ ය. එම ප්‍රශ්නයටද ජනාධිපතිතුමා යථාර්ථවාදී පිළිතුරක් දුන්නේ ය.‘’මේක ප්‍රජාතන්ත්‍රවාදී රටක් ඕනෑම කෙනෙකුට ඕනෑම විරෝධතාවක් පළ කරන්න පුළුවන්. හැමෝටම පක්ෂ වෙන්න බැහැ’’යෝජිත ව්‍යවස්ථා සංශෝධනය පිළිබඳ ශ්‍රේෂ්ඨාධිකරණයේ තීන්දුව ගැන ප්‍ර‍්‍රශ්න කළ මාධ්‍යවේදියාට කීවේ එම තීන්දුව තමාට ලැබුණ බවත් එය කථානායකට යැවු බවත් 08 දා එය ප්‍රකාශයට පත් කරනු ඇති බවත් ය.තීන්දුව කුමක් දැයි දැන ගැනීමට මාධ්‍යවේදියකුට අවශ්‍ය විය.ඒක කථානායකට අයිති වැඩක්. ඔහුට අයිති දේ මට කරන්න බෑ. ඔය ගොල්ල හදන්නේ කථානායකට අයිති දේ මම කළා කියලා අල්ල ගන්න.අපේක්ෂකයකු වූ පමණින් වැරැද්දක් කළා නම් ඔහු නිදොස් නොවන බව ජනාධිපතිතුමා කියා සිටියේ සරත් ෆොන්සේකා ගැන විමසූ විටය.මේ සාකච්ඡාවේ දී බැසිල් රාජපක්ෂ, මහාචාර්ය ජී. එල්. පීරිස්, කෙහෙළිය රඹුක්වැල්ල, නිමල් සිරිපාල ද සිල්වා, මෛත්‍රීපාල සිරිසේන යන ඇමැතිවරුද, ලක්ෂ්මන් යාපා අබේවර්ධන නියෝජ්‍ය ඇමැතිවරයාද යෝජිත සංශෝධන ගැන කරුණු දක්වමින් ජනාධිපතිතුමාට සහය දැක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009074</link>
    <topic>‘විනය පරීක්ෂණයේ සාක්කි මතමර්වින් සිල්වා නිදහස් කළා’</topic>
    <author/>
    <content>විනය පරීක්ෂණයේදී ඉදිරිපත් වූ සාක්ෂි අනුව ආචාර්ය මර්වින් සිල්වා මහතා නිදහස් කළ බව ජනාධිපති මහින්ද රාජපක්ෂ මහතා පවසයි.එම පරීක්ෂණයේදී ගස් බැඳීමට ලක්වූ සමෘද්ධි නිලධාරියාත් ඔහු ගස් බඳිනු ලැබූ පුද්ගලයාත් ඇතුළු සිව් දෙනෙක් සාක්ෂි දුන්හ.ඩෙංගු මර්දන ශ්‍රමදානයට නොපැමිණි නිසා තමා ගස් බඳින ලෙස ඔහුම ඉල්ලා සිටි අතර වෙනත් පුද්ගලයකු ඔහුව ගස් බඳිනු ලැබූ බවත් සාක්ෂි වලදී ඔප්පු වී තිබේ.මේ කරුණු අනාවරණය වූයේ ඊයේ (6) අරලියගහ මන්දිරයේදී පැවති මාධ්‍ය ප්‍රධානී හමුවේදීය. කැලණිය සංවිධායක තනතුර සහ නියෝජ්‍ය අමාත්‍ය පදවිය යළි ඔහුට දෙන්නේ දැයි මාධ්‍ය ප්‍රධානියකු ඇසූ ප්‍රශ්නයකට පිළිතුරු දුන් ජනාධිපතිතුමා ඒවා අහිමිවූයේ චෝදනාවක් එල්ල වූ නිසා බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009075</link>
    <topic>වෘත්තීය සමිති ඒකාබද්ධ සන්ධානයව්‍යවස්ථා සංශෝධනයට සහායපළ කරන උද්ඝෝෂණය හෙට</topic>
    <author>අනුර පේ‍්‍රමලාල්</author>
    <content>ප්‍රජාතන්ත්‍රවාදය හා ජනතා පරමාධිපත්‍ය ශක්තිමත් කරන ව්‍යවස්ථා සංශෝධනවලට අපගේ සහයෝගය” මැයෙන් වෘත්තීය සමිති ඒකාබද්ධ සන්ධානය සංවිධානය කරනු ලබන උද්ඝෝෂණයක් හෙට (8) පෙරවරු 8.00ට පාර්ලිමේන්තු වටරවුමේ දී පැවැත්වේ.මේ උද්ඝෝෂණයට වෘත්තීය සමිති සම්මේලන හා වෘත්තීය සමිති අසූවක සාමාජිකයන් හා කොළඹ, ගම්පහ, කළුතර දිස්ත්‍රික් මැතිවරණ බලප්‍රදේශවල මහජනතාව දහස් ගණනින් සහභාගි වෙති.මේ සම්බන්ධයෙන් ඊයේ (6) බස්නාහිර පළාත් ආණ්ඩුකාර කාර්යාලයේ පැවැති මාධ්‍ය හමුවකදී අදහස් දැක් වූ වෘත්තීය සමිති ඒකාබද්ධ සන්ධානයේ සභාපති බස්නාහිර පළාත් ආණ්ඩුකාර අලවි මව්ලානා මහතා, ‘අපට රටක් දිනා දුන් ජනාධිපති මහින්ද රාජපක්ෂ මහතා කෙරෙහි විශ්වාසය තබා කටයුතු කරමු’ යැයි වැඩකරන ජනතාවගෙන් ඉල්ලා සිටියේය. පරිසර ඇමැති අනුර ප්‍රියදර්ශන මහතා මාධ්‍ය හමුවට එක්වෙමින්, නව ව්‍යවස්ථා සංශෝධනවලට වැඩකරන ජනතාවගේ සැබෑ සහයෝගය හෙට ප්‍රදර්ශනය වනු ඇතැයි පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009076</link>
    <topic>අගමැති හා රාජ්‍ය ආරක්ෂක ලේකම්හමුවීමට ඉන්දීය යුද හමුදාපති එයි</topic>
    <author>චන්ද්‍රිකා පෙරේරා</author>
    <content>ඉන්දීය යුදහමුදාපති ජෙනරාල් විජය කුමාර් සිං මහතා ඊයේ (06) අගමැති දි. මු. ජයරත්න, රාජ්‍ය ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී හා ගුවන් හමුදාපති එයාර් චීෆ් මාර්ෂල් රොෂාන් ගුණතිලක සහ යුද හමුදාපති ලුතිනන් ජෙනරාල් ජගත් ජයසූරිය මහත්වරුන් මුණ ගැසුණේය.දෙරට අතර සහයෝගීතාව තවදුරටත් වර්ධනය කර ගැනීමේ හා හමුදා අතර මිත්‍රත්වය වැඩිදියුණු කර ගැනීමේ අරමුණෙන් මෙහිදී සුහද සාකච්ඡා පැවැති අතර, යුද හමුදාපතිවරයාගේ ආරාධනය පරිදි විජය කුමාර් සිං මහතා ශ්‍රී ලංකාවේ සංචාරය සඳහා මෙසේ පැමිණ තිබේ. දින පහක සංචාරයක් සඳහා මෙරටට පැමිණි ඉන්දීය යුද හමුදාපතිවරයා සමඟ එරට තවත් හමුදා ප්‍රධානීන් පිරිසක් පැමිණ සිටින අතර, ශ්‍රී ලංකාවේ ත්‍රස්තවාදය නිමා කිරීමෙන් පසු මෙහි පැමිණි ප්‍රථම ඉන්දීය යුද හමුදා ප්‍රධානීන් වන්නේ මේ පිරිසයි.ඊයේ පෙරවරුවේ ප්‍රථමයෙන්ම යුද හමුදා මූලස්ථානයට පැමිණ ජගත් ජයසූරිය මහතා මුණ ගැසුණු විජය කුමාර් සිං මහතා, වෙත යුද හමුදාව විසින් සම්ප්‍රදායානුකූල විශේෂ සම්මාන මුරය පිරිනමා සම්මාන පෙළ පාළියක් පවත්වන ලදී. එහිදී මෙරට යුද හමුදාපතිවරයා විසින් ඉන්දීය යුද හමුදාපතිවරයා වෙත සමරු තිළිණයක් ප්‍රදානය කෙරිණි.ඉන් අනතුරුව අග්‍රාමාත්‍ය කාර්යාලය වෙත ගිය ඉන්දීය යුද හමුදාපතිවරයා අගමැති දි. මු. ජයරත්න මහතා හමු වී පසුව ආරක්ෂක අමාත්‍යාංශය වෙත ගොස් ගෝඨාභය රාජපක්ෂ මහතාද මුණගැසුණි. සවස ගුවන් හමුදා මූලස්ථානය වෙත ගිය විජය කුමාර සිං මහතා ආරක්ෂක මාණ්ඩලික ප්‍රධානී හා ගුවන් හමුදාපති එයාර් චීෆ් මාර්ෂල් රොෂාන් ගුණතිලක මහතා හමුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009077</link>
    <topic>පෙම්වතියට ඇන්න පිහි පහර වැදී මව මරුමුවට</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>තම පෙම්වතිය සමඟ බහින්බස් වූ තරුණයකු පෙම්වතියට එල්ලකළ පිහි පහරක් වැළැක්වීමට ගිය තරුණයාගේ මවගේ ළැමට පිහි පහර වැදීමෙන් ඇය සිද්ධිය වූ ස්ථානයේදීම මියගොස් ඇතැයි බුත්තල පොලීසිය පවසයි.පෙරේදා (5) සවස බුත්තල නගරයේ හෝටලයක දී සිදුවූ මේ සිද්ධියෙන් මියගියේ බුත්තල ඌව - පැලවත්ත කුඩාඔය ගල්ගොඩයාය පදිංචිව සිටි ගම්හේවයලාගේ චන්ද්‍රාවතී (48) නමැත්තියයි.මියගිය කාන්තාවගේ පුතාවන උපුල් චන්ද්‍රරත්න නමැති අය බුත්තල නගරයේ හෝටලයක අරක්කැමියකු ලෙස සේවය කරයි. ඔහුගේ පෙම්වතිය ද එම හෝටලයේ වේටර්වරියක් ලෙස සේවය කරන අතර, ඇය යුද හමුදා සෙබළෙකු සමඟ විවාහවී වෙන්වී සිටින තරුණියකි. නිත්‍යානුකූලව විවාහවීමට පෙම්වතා ඇයට කීපවිටක් යෝජනා කැර ඇතත් කලින් විවාහයෙන් නිත්‍යානුකූලව වෙන්වී නොමැති නිසා ඇය ඊට එකඟවී නැත.තරුණයා තම මවට හා සහෝදරයාට කළ දැනුම්දීමක් අනුව මව පෙරේදා (6) සවස හෝටලයට පැමිණ ඇත. ඒ අවස්ථාවේ දී තම පෙම්වතියද හෝටලයේ කුස්සියට කැඳවා අම්මා ඉදිරිපිටදී විවාහවීමට කැමැත්ත විමසා ඇත. නමුත් ඇය ඊට එකඟවී නැත. කලින් සැමියාගෙන් නිත්‍යානුකූලව වෙන්වනතුරු විවාහවීමට නොහැකි බව ඇය දිගින් දිගටම පැවසීම නිසා කෝපයට පත් තරුණයා ගෝවා කපමින් සිටි පිහියෙන් ඇයට පහරදී ඇත. එය වැලැක්වීමට අම්මා ඉදිරියට පැනීමත් සමඟ පිහිපහර ඇයගේ ළමැදට වැදීමෙන් ඇය සිද්ධිය වූ ස්ථානයේදීම මියගොස් තිබේ.සිද්ධියෙන් පසු සැඟවී සිටි සැකකරු පිහියත් සමඟ බුත්තල පොලිසිය මගින් අත්අඩංගුවට ගෙන ඇත. මේ මරණය පිළිබඳව මහේස්ත්‍රාත් පරීක්‍ෂණය වැල්ලවාය මහෙස්ත්‍රාත් ඉන්දික රුවන් ද සිල්වා මහතාගේ මෙහෙයවීමෙන් ඊයේ (6) පැවැත්විණි.මොනරාගල පොලිස් අධිකාරී විජිත ඩී. කොමසාරු මහතාගේ උපදෙස් පිට බුත්තල වැඩබලන පොලිස් ස්ථානාධිපති බණ්ඩාර දිවාරත්න මහතා වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009078</link>
    <topic>තෙවැනි පාසල් වාරය අද සිට</topic>
    <author>දයා පෙරේරා</author>
    <content>අ.පෙ.ස. උසස් පෙළ විභාගයේ පළමු හා දෙවැනි අදියරේ ඇගයීම් සඳහා යොදා ගන්නා පාසල් හා පහ ශ්‍රේණිය ශිෂ්‍යත්ව විභාගයේ ඇගයීම් වලට යොදා ගන්නා පාසල් හැර රජයේ සෙසු සියලු පාසල් තුන්වැනි වාරය සඳහා අද (7) විවෘත කැරේ.උසස් පෙළ තෙවැනි අදියරේ ඇගයීම් වලට යොදා ගන්නා පාසල් ද අද විවෘත වේ. මුස්ලිම් පාසල් සඳහා තුන්වැනි වාරය ලබන සඳුදා (13) ආරම්භ වේ. පළමු අදියරේ ඇගයීම් වලට යොදා ගන්නා පාසල් හා 5 ශිෂ්‍යත්ව විභාග ඇගයීම් සඳහා යොදා ගන්නා පාසල් ද සඳුදා (13) විවෘත කෙරේ. දෙවැනි අදියරේ පාසල් 20 වැනිදා සඳුදා විවෘත වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n1009079</link>
    <topic>පාසල් නිල ඇඳුම් ටෙන්ඩරයඅවුස්සා මිලියන 89ක් සොයා ගනී</topic>
    <author>දයා පෙරේරා</author>
    <content>ලබන වර්ෂය සඳහා පාසල් සිසුන්ට නොමිලේ ලබා දෙන නිල ඇඳුම් රෙදි මිලදී ගැනීමේ ටෙන්ඩරයේ මිල සංශෝධනයෙන් රුපියල් මිලියන 89ක් රජයට ඉතිරි කර ගැනීමට හැකි වී තිබේ.රෙදි මිලදී ගැනීම සඳහා මිල තීන්දු කර තිබූ ටෙන්ඩරය සම්බන්ධයෙන් ඇමැති මණ්ඩලයට කරුණු දැක්වීමෙන් පසු පත් කළ ත්‍රිපුද්ගල කමිටු නිර්දේශයකට අනුව මෙසේ මිලියන 89ක් ඉතිරි කර ගත හැකි වූ බව අධ්‍යාපන ඇමැති බන්දුල ගුණවර්ධන මහතා කීවේ ය. තමා අධ්‍යාපන ඇමැති පදවියට පත්වන අවස්ථාවේ මේ නිල ඇඳුම් රෙදි චීනයෙන් ලබා ගැනීමට මිල ගණන් තීන්දු වී තිබූ බවත් එහි සාධාරණයක් නොදුටු බැවින් ශ්‍රී ලංකාවේ චීන තානාපති කාර්යාලය සමඟ සාකච්ඡා කොට මිල ගණන් දැන ගත් බවත් ටෙන්ඩරයේ මිල වැඩි බව එහිදී අවබෝධ කරගත හැකි වූ බවත් ඇමැතිවරයා කීවේ ය.ටෙන්ඩරයේ මිල ගණන් වැඩි බව කැබිනට් මණ්ඩලයට දැනුම් දී, කැබිනට් මණ්ඩල රැස්වීම් පහත දී ඒ ගැන සාකච්ඡා කැරුණු බව ද අනතුරුව මුදල් අමාත්‍යාංශයේ ලේකම්, අධ්‍යාපන අමාත්‍යාංශයේ ලේකම් සහ කර්මාන්ත අමාත්‍යාංශයේ ලේකම්වරුන්ගෙන් සමන්විත ත්‍රි පුද්ගල කමිටුවකින් වැඩිදුර කරුණු සොයා බැලීමට කැබිනට් මණ්ඩලය තීරණය කළ බවද පැවැසූ ඇමැතිවරයා එම කමිටු තීරණය අනුව ටෙන්ඩරයේ මිල ගණන් සංශෝධනයෙන් රජයට රුපියල් මිලියන 89ක මුදලක් ඉතිරි කර ගැනීමට හැකි වී යැයිද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n10090710</link>
    <topic>කතකට හදි කර පලා යද්දීප්‍රපාතයකට වැටී කොන්ද කැඩිලා</topic>
    <author>විජයානි එදිරිසිංහ</author>
    <content>කුරුණෑගල ප්‍රදේශයේ නිවෙසක් කොල්ල කා එහි සිටි තරුණ කාන්තාවකට අතවර කොට පලා ගිය සැකකරුවකු ප්‍රපාතයකට වැටී කොන්ද කැඩී යාම නිසා කොළඹ ජාතික රෝහලට ඇතුළත් කර තිබේ.කුරුණෑගල කොට්ඨාශ විශේෂ මෙහෙයුම් ඒකකය සිද්ධිය සම්බන්ධව පරීක්ෂණ කළ අතර සැකරුවන් වරකාපොළ ප්‍රදේශයේ සිටින බවට තොරතුරු ලැබී තිබේ. පසුව ඔවුන් අත් අඩංගුවට ගැනීමට ගිය අවස්ථාවේ ප්‍රධාන සැකකරු පලා යමින් සිටියදී ප්‍රපාතයකට වැටී අනතුරට ලක්වී ඇත.ඔහුගේ කොන්ද සහ අතක්ද කැඩී බරපතළ ආබාධිත තත්ත්වයට පත්වී ඇත. ඔහු ජාතික රෝහලේ 72 වාට්ටුවේ ප්‍රතිකාර ලබන අතර අනෙක් සැකකරු රිමාන්ඩ් බාරයට පත් කර තිබේ.කුරුණෑගල ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ උපදෙස් මත පොලිස් අධිකාරී චන්දන අලහකෝන් මහතාගේ අධීක්ෂණය යටතේ කොට්ඨාශ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක සුජීව වල්පොළ, උප පොලිස් පරීක්ෂක බණ්ඩාර සැරයන්වරුන් වන දිසානායක, විජිත, ඔබේසේකර, ප්‍රභාත් සහ පොලිස් කොස්තාපල්වරුන් වන විජේරත්න සරත්, සහ ප්‍රියංකර මේ වැටලීමට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=n10090711</link>
    <topic>සක්විති රණසිංහ සහ බිරියමානසික වෛද්‍යවරයකු හමුවට</topic>
    <author>මානෙල් පුෂ්ප කුමාරි</author>
    <content>ව්‍යාජ මූල්‍ය ආයතනයක් පවත්වා ගෙන ගිය සක්විති රණසිංහ සහ ඔහුගේ බිරිය කුමාරි අනුරාධිනී යුවළ මේ මස 20දා තෙක් තවදුරටත් බන්ධනාගාර ගත කරන ලෙස නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා බන්ධනාගාර අධිකාරියට නියම කෙළේය.ඔවුන් දෙපළ මානසික වෛද්‍යවරයකු වෙත ඉදිරිපත් කර වාර්තාවක් ලබාදෙන ලෙසත් මහේස්ත්‍රාත්වරයා බන්ධනාගාර අධිකාරියට කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=r1009071</link>
    <topic>කෝට්ටේ අපද්‍රව්‍ය ඉවත් කිරීමට ව්‍යාපෘතියක්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>බස්නාහිර පළාත් අපද්‍රව්‍ය කළමනාකරණ අධිකාරිය මගින්, කෝට්ටේ මැතිවරණ බලප්‍රදේශයට අයත් ග්‍රාම නිලධාරි වසම් දෙකක් ‘පිවිතුරුපුර’ වැඩසටහන යටතේ අපද්‍රව්‍ය කළමනාකරණ වැඩ සටහනකට දායක කරගෙන ඇත.මැදවැලිකඩ හා රාජගිරිය ග්‍රාම නිලධාරි වසම් දෙකට අයත් පවුල් ඒකක 824ක් මේ වැඩසටහන සඳහා සහභාගි වේ.මේ වැඩසටහනට ඇතුළත් පවුල් දැනුවත් කිරීමේ රැස්වීමක් පසුගිය දින මැදවැලිකඩ කමතවත්තේ විහාරස්ථානයේදී පැවැත්විණි.මෙහිදී කෝට්ටේ කලාපය භාර කළමනාකරිණී සමුද්‍රිකා දිවිතුරගම මහත්මිය අදාළ පවුල්වල සාමාජිකයන් දැනුම්වත් කළාය.මේ පවුල් සඳහා කොම්පෝස්ට් බඳුන් බෙදාදී එවැනි බදුනක් නඩත්තු කරන අන්දමද මෙහිදී පැහැදිලි කරනු ලැබුවාය.නිවාසවලින් ඉවත් කරන කසළ නගර සභා වාහනයට හා කළමනාකරණ අධිකාරිය මගින් සපයා ඇති වාහනයට බාරදීමටද කටයුතු කෙරේ.සමුද්‍රිකා දිවිතුරගම මහත්මිය, බස්නාහිර පළාත් සභාව මේ වැඩසටහන සඳහා විශාල මුදලක් වැය කරනවා.නිවෙස්වලින් බැහැර කරන අප ද්‍රව්‍ය කොම්පෝස්ට් බඳුන්වලට දැමීමටත්, අනෙකුත් ද්‍රව්‍ය කසළ වාහනයට බාරදීමටත් කටයුතු කරන්න.නියෝජ්‍ය නගරාධිපති ජනක රණවන මහතා හා නගරාධිපතිනි ස්වර්ණා සිල්වා මහත්මියද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=r1009072</link>
    <topic>හොරණ විදාතා මධ්‍යස්ථානයෙන්උණ බට නිර්මාණකරුවන්ට උපදෙස්</topic>
    <author>හොරණ සමූහ – බන්ධුල ආර්. ගුලවත්ත</author>
    <content>උණ - බට කර්මාන්තයේ යෙදෙන පිරිසට අත හිත හා දැනුම ලබා දීමට හොරණ විදාතා මධ්‍යස්ථානය මගින් පියවර ගෙන ඇත.හොරණ අවට තරුණියන් සමූහයකට උණ බට කර්මාන්තය සඳහා උපදෙස් ලබා දෙන්නේ රත්නපුර කුරුවිට රජයේ උණ - බට මධ්‍යස්ථානයේ උපදේශිකා ඩබ්ලිව්. කේ. වසන්තා මහත්මිය යි. ඇය මේ මධ්‍යස්ථානය ගැන මෙසේ කීවාය.ජාතික ශිල්ප සභාවේ ශ්‍රී ලංකා හස්ත කර්මාන්ත මණ්ඩලයෙන් මේ මධ්‍යස්ථානය පාලනය කරන්නේ. මෙය ශ්‍රී ලංකාවේ ඇති එකම මධ්‍යස්ථානය නිසා අපි අවශ්‍යතාවක් මත උපදේශන කාර්යයන් ඉටු කරනවා. හොරණ විදාතා මධ්‍යස්ථානයේ උණ - බට පදම් කිරීමේ කාර්යය ආරම්භ කළේ 2009 වසරේදී.උණ - බට වලින් කරන නිෂ්පාදන අලෙවි කර ගත නොහැකි යැයි සමාජයේ මවාගත් මතයක් තිබෙනවා. උණ ලීයෙන් කළ කලාත්මක භාණ්ඩ වලට හොඳ ඉල්ලුමක් තිබෙනවා. උණ සහ බට වලින් කරන වාණිජ භාණ්ඩ වට්ටි, පෙට්ටි, කිරිගොටු සහ අත්කම් භාණ්ඩවලටත් වෙළඳ පොළක් තිබෙනවා.කලාත්මක භාණ්ඩ නිෂ්පාදනයෙහිලා වැඩිපුරම උපයෝගි කර ගන්නේ කහ උණ වර්ගයයි. යෝධ උණ, කොළ උණ, මල් උණ වශයෙන් ප්‍රභේද තිබෙනවා. භාණ්ඩ නිෂ්පාදනයට වඩාත් ගැලපෙන්නේ කහ උණ ප්‍රභේදයයි.වට්ටි, කිරිගොටු, ඉඳි ආප්ප වට්ටි, ආදී භාණ්ඩ නිෂ්පාදනය කර ගන්න පුළුවන්. උණ බම්බුව අරගෙනත් භාණ්ඩ නිර්මාණ කර ගන්නට පුළුවන්. මල් වාස්, අළු බඳුන් වගෙ දේ සකස් කරන්න පුළුවන්.මේ භාණ්ඩවලට වෙළඳපොළ තිබෙනවා. භාණ්ඩ නෑ. නිෂ්පාදකයාට ලැබෙන පහසුකම් දිරි දීමනා මදි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=r1009073</link>
    <topic>කොළොන්නාවේ පාලම් රැසක පදික ගමන් මාර්ග අබලන්</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව ආසනයේ ප්‍රධාන මහා මාර්ග හරහා දමා ඇති පාලම් බෙහොමයක මගී ගමන් මාර්ග කැඩී බිඳී ගොස් අබලන්ව පැවතීම මහජනතාවට බරපතළ අපහසුතාවක්ව පවතී.කොළඹ අවිස්සාවේල්ල ප්‍රධාන මාර්ගයේ බස් නැවතුමක් පවා ඉදි කොට ඇති වැල්ලම්පිටිය මහා පාලම ද මින් එකක් වන අතර මීට වසර 5 කට පමණ පෙර කඩා වැටී ඒ වෙනුවට ඉදිකර තිබෙන අඹගහ හන්දියේ තාවකාලික පාලමද මගීන්ට කිසිසේත් පයින් ගමන් කළ නොහැකි තවත් පාලමකි.තොටළඟ සිට සේදවත්ත හරහා අඹතලේ දක්වා මගීන්ට ගමන් කිරීම සඳහා ජාඩි ඇළට උඩින් දමා ඇති පාලමේ පදික ගමන් මාර්ගයද තවත් මෙවැනි අනතුරුදායක තත්ත්වයක පවතින පාලම් පදික මඟකි.මේ වන විටත් රාත්‍රී කාලයේදී වාහන ගණනාවක් ඇළට වැටී මාරක රිය අනතුරු ගණනාවක් සිදුවී තිබේ.අංගොඩ මදිනවත්ත ඇළ මාර්ගය හරහා පාලමේ පදික ගමන් මඟද පාලමද වාහන රියැදුරන්ට ජීවිත තර්ජන ගෙන දෙන පාලමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=r1009074</link>
    <topic>සගයන්ට දුන් ඔවදන පිළිපදින්න‘විල්සන් අයියාට’ බැරිවුණා</topic>
    <author>මාතලේ සමූහ – දයා අබේවීර</author>
    <content>නාඳුනන අය එක්ක කිසිදාක ඈත හයර් යන්න එපා” කියා තම සහෝදර රියැදුරන්ට උපදෙස් දීපු මාතලේ ඔරලෝසු කණුව අසළ වාහන නැවතුමේ කාලයක් තිස්සේ රියැදුරු සේවයේ යෙදුණු “විල්සන් අයියා” එවැනි කුලී ගමනක් ගොස් යළි නිවෙසට ආවේ සීල් කරපු පෙට්ටියකින්.මාතලේ කලල්පිටියේ විසූ විල්සන් රණතුංග (62) මහතා යම් නාඳුනන පිරිසක් විසින් කුලී ගමනක් යන මුවාවෙන් කැඳවාගෙන ගොස් මරා දමා බාගෙට පුළුස්සා ඔහුගේ වාහනය පැහැර ගෙන තිබේ.විල්සන් රණතුංග මහතාගේ බිරිය වන මල්ලිකා මැණිකේ මෙසේ කීවාය.එදා සිකුරාදා දවසක්, සවස 4.00 ට විතර හදිසියේම එයා වෑන් එකෙන් ගෙදර ආවා. ඇඳගෙන හිටපු කමිසය කිලුටු නිසා වෙනත් කමිසයක් දමාගෙන “වියදමට කීයක්වත් නැතැ’යි කියා මගෙන් රුපියල් දාහක් ඉල්ලුවා. මම රු. 1000 නෝට්ටුවක් එයාට දුන්නා. එයා ඒක එයාගේ හම් පටියේ පොකැට්ටුවේ දමා ගත්තා. වෑන් එකේ පසුපස ආසනයේ හිටපු කෙනෙක් ගමන හදිසි කළ නිසා ඉක්මනට වෑන් එකට ගොඩවී යන්න ගියා.වෙනදා ඔය වෙලාවට ඈත ගමන් යන්නෙ නැහැ. හදිසියේ යන්න වුණත් ගෙදර ඇවිත් දුවගේ පොඩි දුව වඩාගෙන සුරතල් කරලා වෑන් එකේ හඳුන්කූරක් දල්වලා තමා පිටත් වෙන්නේ. එදා අර මනුස්සයා හදිසි කරපු නිසා ඉක්මනට පිටත්වන්න ඇති.අපි එළියට ඇවිත් එයා කව්ද කියා බැලුවේ නැහැ. “එදා රාත්‍රියේ එයා ආපසු ආවේ නැහැ. පසුවදා සෙනසුරාදාත් ආවේ නැහැ. සාමාන්‍යයෙන් ගමනක් ගියාම ගෙදරට කෝල් එකක් දෙනවා. එදා එහෙම කළේ නැහැ. මේ නිසා අපි හොඳටම බය වුණා. ඉරිදා උදේම මාතලේ පොලිසියට ගිහින් පැමිණිලි කළා.මාතලේ පොලිසියෙන් සෑම පොලිසියකටම මේ ගැන දැනුම් දුන්නා. පසුව පොලිසියෙන් ආරංචියක් ලැබුණා. හෝමාගම පැත්තේ කෙනෙක් මරා පුළුස්සා තිබෙන බව. අපි එහේ ගිහින් සොයා බැලුවා. සිරුරේ ඉහළ කොටස පිළිස්සී තිබුණා. ඒ නිසා මුහුණින් අඳුරගන්න බැරි වුණා. ඒත් ශරීරයේ තිබූ කැලලකින් ඔහුව හඳුනාගන්නට හැකි වුණා. සරමට බැඳපු හම් පටියත් එහෙමම තිබුණා. ඒ පොකැට්ටුවේ මම දීපු රු. 1000/= නෝට්ටුව එහෙමම තිබුණා.පිටස්තර වාහනවලින් කුලී ගමන් ගිය විල්සන්ට ඔහුගේ පුතුන් විසින් අලුතින් වෑන්රථයක් මිලදී ගෙන දී තිබුණි.සිද්ධිය සම්බන්ධයෙන් මාතලේ හා හෝමාගම පොලිසි වැඩිදුර පරීක්ෂණ පවත්වති. සිද්ධියට අදාළව කිසිවකු අත්අඩංගුවට ගෙන නැත. එසේම පැහැරගත් වාහනය ගැනද තොරතුරක් නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=r1009075</link>
    <topic>හැඩිදෙමළකන්ද දුටුගැමුණු රජමහා විහාරයේඅතීත උරුමයන් රැකගැනීම වටී</topic>
    <author>බද්දේගම මධ්‍යම විශේෂ ජස්ටින් පතිරගේ</author>
    <content>එළාර දුටුගැමුණු යුද්ධයේදී එළාර රජු පරාජයවීමෙන් ඔහුගේ යුද සේනාවේ සිටි සෙබළු එක් එක් ප්‍රදේශ කරා පැන යද්දී ඒ එක් සෙබළකු ඇතුළු පිරිසක් බද්දේගම අඩි තුන්සියයක් පමණ උස ඇති සන්දරවල ඉදිරිපිට ඇති කදු මුදුනේ නවාතැන් ගෙන සිට තිබේ.එම පිරිස හැඩි දැඩි දෙමළ අය නිසා මේ ස්ථානය හැඩිදෙමළකන්ද නමින් ප්‍රචලිත වී ඇත. මෙහි සිටි සේනාධිනායකයා සන්දර නමින් හැඳින් විය.ඒ නිසා මෙය ප්‍රදේශය සන්දරවල නමින් හැඳින් වී ඇත. මෙම ස්ථානය ඔවුන්ගේ ආරක්ෂක ස්ථානයක් බවට පත්කර ගැනීමේදී එහි ඇති දිය අඟල් ආරක්ෂාකර ගැනීම සඳහා ආරක්ෂක වළලු සකස්කර ඇත. ඔවුන්ගේ ආරක්ෂක වැඩපිළිවෙළක් සඳහා මෙම කදු මුදුනේ සිට පහල පොළොව යටින් රහස් උමගක් ද සකස් කොට ඇති බවත් ජනප්‍රවාදයේ සඳහන් වී ඇත.මේ හැඩිදෙමළකන්ද දැන් රමණීය ආරාම වෙහෙර විහාර වලින් සමන්විත සුප්‍රසිද්ධ බෞද්ධ සිද්ධස්ථානයක් සන්දරවල දැන් ක්‍රම ක්‍රමයෙන් ගොඩවෙමින් වල්බිහිවෙමින් නොසැලකිල්ලෙන් අත් හැර දැමූ ෙඓතිහාසික ජල තටාකයකි.මේ හැඩිදෙමළකන්දේ ඇති දුටුගැමුණු රජමහා විහාරයේ විහාරාධිපති වැලිපිටියේ චන්දිම හිමියෝ මෙසේ කීහ.දසමහා යෝධයන්ගේ ප්‍රතිමා ඇති ශශ්‍රී ලංකාවේ තිබෙන එකම විහාරස්ථානය මෙයයි. මෙබඳු ඓතිහාසික වැදගත් කමකින් යුත් සන්දරවල හා හැඩිදෙමළකන්ද ලක්දිව පුරා ප්‍රසිද්ධ වී තිබෙනවා.මේ විහාරස්ථානයේ ඇති දේවාලය දිවයින පුරා ප්‍රසිද්ධියට පත්වී ඇත. දිනපතා නොයෙකුත් ප්‍රදේශවලින් එන බැතිමතුන් විශාලය.මේ විහාරස්ථානයේ සාංචි තොරණ තනි කලුගලෙන් නිර්මාණයකර ඇත. මෙබඳු කලා කෘතියක් කෙසේ කළේදැයි පවා විස්මයකි.ස්වභාවධර්ම සෞන්දර්යයේ අසිරිමත් දායාද මැද මේ ආරාමයේ විසූ සුපේසල ශික්ෂාකාමී විහාරාධිපතිවරුන්ගේ යශෝරාවයෙන් පැන නැඟුණු සුදෝ සුදු චෛත්‍ය රාජයානන්ගෙන් කොත් පළදවා ඇති හැඩි දෙමළාකන්ද හා එහි ඇති දුටුගැමුණු රජමහා විහාරයත් කදු පාමුල ඇති සන්දරවලත් ඉතා පැරණි තැන් දෙකකි. එසේම මෙය අදෘෂ්‍යමාන අනුහස් ඇති තැන් දෙකක් ලෙසත් ජාතිය තිබෙන තුරු වඩ වඩාත් කීර්තිමත් වෙමින් බද්දේගමට අලංකාරයක් වී පවතිනු නිසැකය.නමුත් අද සන්දරවල අවට ගොඩකරමින් කැළි කසළ බැහැර කර තිබීම නිසා සන්දරවල කැලෑ ප්‍රදේශයක් බවට පත්වී හමාරයි. විහාරස්ථානයේ ඇති චිත්‍ර විනාශවෙමින් පවතිනවා යැයිද චන්දිම හිමියෝ කීහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=r1009076</link>
    <topic>බාල්දියෙන් වතුර ගත හැකි අඩි සියයේ නළ ළිඳ</topic>
    <author>වෙන්නප්පුව විශේෂ - සුනිල් ප්‍රනාන්දු පුල්ලේ</author>
    <content>පිරිසුදු වතුර බිඳක් සොයාගැන්ම බොහෝ දෙනාට දුෂ්කර කාර්යයක්. අඩි සියගණනක් ගැඹුරට නළ ළිඳක් තනා එයට පිවිසී බටයක් බස්සවා එම නළ ළිදෙන් ජලය ලබාගැනීමට පී. වී. සී. බට බාල්දියක් තනාදී දුප්පත් ජනතාවට අතදෙන ආදර්ශමත් අති දක්‍ෂ නළලිං කාර්මිකයෙක් වෙන්නප්පුව නැඟෙනහිර කිරිමැටියාන ලුණුවිල ප්‍රදේශයේ සිටී. හෙතෙම එන්. ආර්. වික්ටර් රංජිත්ය.මෑතකදී ඔහු අපූරු දස්කමක් පෙන්නුම කළේ කිරිමැටියාන මෝලවත්ත ප්‍රදේශයේ නළ ළිඳක් කැපීමෙනි.මේ නිවසේ අය පදිංචිව සිටි ස්ථානය සාමාන්‍ය පොළව මට්ටමේ සිට අඩි 50 ක් පමණ උස්ව පිහිටි හෙයින් හා පිරිසිදු ජලය ලබැගැනීමට එම අය අදහස් කළ බැවින් අඩුම මුදලකින් නළළිඳ තනා බීමට ජලය ලබාදීමට වික්ටර් ඒ පවුලට පොරොන්දු විය.අඩි 100 ක දුරක් මේ නළ ළිඳ තැනීම් කළ යුතු බවත් ඒ සඳහා අනෙකුත් කාර්මිකයන් අය කිරීමට ගිය මුදලි න් 1/3 ක් අයකොට මේ නළ ලිඳ තැනු වික්ටර් රංජිත් මහතා එක ශතයක් හෝ වියදම් නොවන පරිදි නළ ලිඳෙන් වතුර ඇදගන්නට පී. වී. සී. බට බාල්දියක් තනා දුන්නේ ප්‍රදේශවාසී ජනතාව මවිතයට පත් කරමිනි.සාමාන්‍ය ළිඳකින් වතුර ඇදගන්නා අන්දමට මේ නළ ලිඳ දෙපස සවිමත් ලී කනු දෙකක් සවිකොට හරස්වනසේ තවත් ලීයක් ගැටගසා එහි සවිකළ කප්පියකින් මේ බාල්දියෙන් වතුර ඇදගත හැකිය. නළලිදේ විශ්කම්භය අඟල් 06ක් නම් එස්ලෝන් බාල්දියේ විශ්කම්භය අඟල් 04 කින් තනා ඇති අතර එම බාල්දිය අග ඇති යකඩ පතුරක් ජලයට පතිතවීමෙන් ජලය බාල්දියට පිරීමත් බාල්දිය ලණුවෙන් ඉහළට ඔසවනවිට වතුර පිටනොවී ආරක්ෂාවීමත් මේ පී. වී. සී. බාල්දියේ ඇති විශේෂත්වයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009071</link>
    <topic>සමස්ත ලංකා පාසල් ක්‍රිඩා උළෙලේ ලක්ෂ 176කසරඹ සංදර්ශන-කෑම ටෙන්ඩර් අහෝසි කෙරේ</topic>
    <author>ප්‍රින්ස් ගුණසේකර</author>
    <content>අධ්‍යාපන අමාත්‍යාංශය සංවිධානය කරන සමස්ත ලංකා පාසල් ක්‍රීඩා උළෙලේ කෑම ටෙන්ඩරය හා සරඹ සංදර්ශන ටෙන්ඩරය අහෝසි කිරීමට අධ්‍යාපන ඇමැති බන්දුල ගුණවර්ධන මහතා තීරණය කෙළේය.කෑම ටෙන්ඩරයට වාර්ෂිකව රුපියල් ලක්ෂ 110 ක් ද සරඹ සංදර්ශන ටෙන්ඩරයට වාර්ෂිකව රුපියල් ලක්ෂ 66 ක්ද වෙන්කෙරේ.තරගාවලියට සහභාගි වන ක්‍රීඩක ක්‍රීඩිකාවන්ට කෑම වියදම් ගුරු මහත්ම මහත්මීන් මගින් ලබාදීමටත් තූර්යවාදක කණ්ඩායම් අතර තරගයක් හා උඩරට පහතරට නැටුම් තරගයක් පවත්වා තෑගි පිරිනමන අතරේ එය සංදර්ශනයක් සේ යොදා ගැනීමටත් තීරණය කළේ යැයි අධ්‍යාපන ඇමැති බන්දුල ගුණවර්ධන මහතා පැවැසීය. ඒ මහතා එසේ පැවැසුවේ ඊයේ පස්වරුවේ ඉසුරුපායේ පැවැති ප්‍රවෘත්ති සාකච්ඡාවකදීය.මෙවර සමස්ත ලංකා පාසල් ක්‍රීඩා උළෙල මේ මස 29 දා සිට ඔක්තෝම්බර් 3 වැනිදා දක්වා කොළඹ සුගතදාස ක්‍රීඩාංගණයේදී පැවැත්වේ.එහි පළමු අදියරේ තරග මේ මස 11 වැනිදා සිට ආරම්භ වේ.“කෑම ටෙන්ඩරය හා සරඹ සංදර්ශන ටෙන්ඩරය වහාම නැවැත්වීමට නියෝග කළා. ටෙන්ඩර් අනතුරුදායකයි. අනතුරු සහිතයි ප්‍රවේශමෙන් පරිහරණය කළ යුතුයි” ඇමැතිවරයා පැවැසීය.මහජන මුදල් විනිවිද ආකාරයෙන් පරිහරණය කිරීම වගකීමක් ලෙස සලකා මේ තීරණය ගත් බවද සඳහන් කෙළේය.“මගේ හිසට උඩින් පියාඹන්න පුළුවන්. කිසිම නිලධාරියකුට කූඩු හදන්න දෙන්නේ නෑ. කෑම නැත්නම් තරගාවලියට එන්නේ කොහොමද කියා දුරකථනයෙන් විමසන නිලධාරියකු පිළිබඳවත් වාර්තා වී තිබෙනවා යැයි ඇමැතිවරයා වැඩිදුරටත් පැවැසීය.සමස්ත ලංකා පාසල් ක්‍රීඩා උළෙලට සහභාගි වන ක්‍රීඩකයෙකුට දිනකට රුපියල් 200 ක මුදලක් ලබාදීමට තීරණය වී ඇතැයි වාර්තා වේ. එමෙන්ම හොඳම තූර්යවාදක, සංස්කෘතික කණ්ඩායමට රුපියල් ලක්ෂයක මුදලක්ද එහි දෙවැනි හා තෙවැනි ස්ථානවලට රුපියල් 50000 ක් හා 25000 ක්ද ප්‍රදානය කෙරේ.(සමස්ත ලංකා පාසල් ක්‍රීඩා උළෙල පිළිබඳ තවත් සටහනක් හෙට පත්‍රයේ).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009072</link>
    <topic>පොලිස් පිල 6-1කින් නිව්යංග්ස් පරදවයි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් අන්තර් ක්‍රීඩා සමාජ ප්‍රධානතම පාපන්දු තරගාවලියේදී පොලිස් ක්‍රීඩා සමාජයේ රජිත ජයවිලාල් ගෝල් ත්‍රිත්වයක් ලබා ගැනීමට සමත් විය.පොලිස් - නිව්යංග්ස් අතර තරගය බම්බලපිටිය පොලිස් පිටියේදී පැවැති අතර එහිදී පොලිස් පිල වෙනුවෙන් නුවන්ත චාරක ගෝල් 2 ක් ද එස්.එම්. පතිරණ ගෝලයක්ද ලබා දස්කම් දැක්වූහ. තරගයේ ප්‍රථම භාගය නිමාවෙද්දී ගෝල් 2 - 0 ක් ලෙස පොලිස් පිල ඉදිරියෙන් සිටියේ ය.නිව්යංග්ස් පිල වෙනුවෙන් වාර්තා වූ එකම ගෝලය 76 වැනි මිනිත්තුවේදී වසු නුර්ඩීන් වාර්තා කළේ ය. මේ ජයග්‍රහණයත් සමග පොලිස් ක්‍රීඩා සමාජය මෙතෙක් සහභාගි වූ තරග 7කදී ජයග්‍රහණ 5ක් හා ජය පරාජයෙන් තොරව තරග දෙකක් නිමා කළේ ය. ගෝල් 16ක් ලබා තරගාවලියේ වැඩිම ගෝල් ප්‍රමාණයක් වාර්තා කිරීමටද පොලිස් පිල සමත්ව සිටී.තරගය ඩිලාන් පෙරේරා මහතා විනිශ්චය කළේ ය.රත්නම්ට ජයසිටිලීග් පිටියේ පැවැති රත්නම් - බ්ලූස්ටාර් අතර තරගයෙන් රත්නම් ගෝල් 1 - 0 ක ජයක් වාර්තා කෙළේ ය. රත්නම් පිල දඬුවම් පහරකින් ගෝලය ලැබීය. මේ ජයත් සමග රත්නම් පිල සිවුවැනි ස්ථානයට පත්විය.ජාවාලේන්ට ජයමීගමුව මාරිස්ටෙලා පිටියේ පැවැති ජුපිටර්ස් - ජාවාලේන් අතර තරගයෙන් ගෝල් 3 - 1 ක ජයක් ජාවාලේන් පිලට හිමිවිය. මේ තරගාවලියේ අවසන් ස්ථානයේ පසුවන කණ්ඩායම් දෙක වන්නේ ජාවාලේන් හා ජුපිටර්ස්ය. තරග 7කට සහභාගී වී ජාවාලේන් ක්‍රීඩා සමාජය ලැබු මුල්ම ජයග්‍රහණය මෙය විය.සති අන්තයේ නිමා වූ සෝන්ඩර්ස් - යුද හමුදාව අතර තරගය ගෝල් 2 -2 ක් ලෙස ද, කළුතර පාක් - දොන් බොස්කෝ අතර තරගය ගෝල් 1 -1 ක් ලෙසද, රිනවුන් ගුවන් හමුදාව අතර තරගය ගෝල් 2 -2 ක් ලෙසද ජය පරාජයෙන් තොරව නිමාවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009073</link>
    <topic>කාන්තා එක් දින ක්‍රිකට් සූරතාව කෝල්ට්ස් පිලට</topic>
    <author>ෆවුස් මොහොමඩ්</author>
    <content>මේරියන්ස් කාන්තා පිල ලකුණු 44 කින් පරාජයට පත්කළ කෝල්ටිස් කාන්තා පිල 6 වසරකට පසුව අන්තර් සමාජ කාන්තා එක්දින තරග මාලාවේ සූරතාව හිමිකර ගැනීමට සමත්විය.ප්‍රථමයෙන් පන්දුවට පහරදුන් කෝල්ට්ස් පිල ඕවර 46.1 කදී ලකුණු162 ක් ලබා ගත්තේය.චාමනී සෙනෙවිරත්න ලකුණු 39 ක් රැස් කළ අතර දීපිකා රසාංගිකා ලකුණු 29ක් වාර්තා කළේ ය. පන්දු යැවීමේ දී ශෂිකලා සිරිවර්ධන ලකුණු 29 කට කඩුලු 4ක් ද, සුවිනි ද අල්විස් ලකුණු 35කට කඩුලු 2 ක් ද , දර්ශනී ධර්මසිරි ලකුණු 25 කට කඩුලු 2 ක් ද දවාලූහ.පිළිතුරු ඉනිම ක්‍රීඩා කළ මේරියන්ස් පිලට ලබාගත හැකිවූයේ ඕවර 36.5 කදී ලකුණු 118 ක් පමණි.ඉනෝකා ගලගෙදර ලකුණු 33ක් රැස් කළ අතර සුවිනි ද අල්විස් ලකුණු 25ක් ලබා ගත්තාය. පන්දු යැවීමේදී සඳමාලි දොලවත්ත ලකුණු 19කට කඩුලු 2ක් ද, හිරුකා ප්‍රනාන්දු ලකුණු 27කට කඩුලු 2ක් ද දවාලූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009074</link>
    <topic>ඉන්දීය පිහිනුම් සූරයන් තිදෙනකුටතහනම් උත්තේජන චෝදනා</topic>
    <author>නවදිල්ලිය (ඒ.එෆ්.පී.)</author>
    <content>එළැඹෙන පොදු රාජ්‍ය මණ්ඩලයීය ක්‍රීඩා උළෙල නියෝජනය කිරීමට තෝරා ගනු ලැබූ පිහිනුම් සූරයන් දෙදෙනෙකු ඇතුළුව ඉන්දියාවේ පිහිනුම් සූරයන් තිදෙනෙකු තහනම් උත්තේජන භාවිතා කිරීමට හසු වූ බව බළධාරියෙකු ප්‍රකාශ කළේ ය.රිචා මිෂ්රා, ජේයොට්සනා පන්සාරි සහ අමර් මුරලිදරන් යන පිහිනුම් ක්‍රීඩකයෝ තිදෙනා තහනම් ෙඖෂධයක් වන මීතයිල්හෙක් සනිමයින් භාවිතාකොට ඇති බවට තහවුරු වී ඇතැයි ඉන්දීය පිහිනුම් සම්මේලනයේ ලේකම් විරේන්දර් නැනවාති ප්‍රකාශ කළේ ය.‘ක්‍රීඩකයෝ තිදෙනාට ‘බී’ සාම්පලය ඉල්ලා සිටිය හැකියි. එමගිනුත් මෙය තහවුරු වුවහොත් ඔවුන් කණ්ඩායමෙන් ඉවත් කිරීමට පියවර ගන්නවා. විරේන්දර් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009075</link>
    <topic>තුන්කොන් ක්‍රිකට් සූරතාවදකුණු අපි‍්‍රකාවට</topic>
    <author/>
    <content>ශ්‍රී ලංකා ‘ඒ’ පිල සහ දකුණු අපි‍්‍රකානු ‘ඒ’ පිල අතර පැවැති තුන්කොන් කුසලාන අවසන් මහා තරගයෙන් කඩුලු 7ක ජයක් අත්කර ගැනීමට දකුණු අපි‍්‍රකානුවෝ සමත්වූහ.විශිෂ්ඨ පිතිහරඹයක නිරතවූ දකුණු අපි‍්‍රකානු ආරම්භක පිතිකරු මෝන් වැන්වික් නොදැවී ලකුණු 136ක් වාර්තා කළේය.ශ්‍රී ලංකා, දකුණු අපි‍්‍රකානු හා පකිස්තානු ‘ඒ’ කණ්ඩායම් අතර පැවැති මේ තුන්කොන් කුසලාන තරගමාලාවේ අවසන් තරගය පැවැත්වූයේ එස්. එස්. සී. පිටියේදීය. පළමුව පන්දුවට පහරදුන් ශ්‍රී ලංකා පිල ඕවර 47 කදී කඩුලු 6 කට ලකුණු 255ක් රැස් කළේය. දක්‍ෂ පිතිහරඹයක යෙදුනු තරංග පරණවිතාන ලකුණු 108ක් රැස් කිරීමට සමත්විය. ඔහුගේ ශතකයට පන්දු 126ක් වැයවූ අතර හතරේ පහර 10ක් සහ හයේ පහරක් ඇතුළත් විය.ජීවන් මෙන්ඩිස් නොදැවී ලකුණු 60ක් සහ දිනේෂ් චන්දිමාල් ලකුණු 55ක් ශ්‍රී‍්‍ර ලංකා ඉනිමට එක් කළහ. වර්නන් පිලන්ඩර් ලකුනු 39 කට කඩුලු 3ක් දවාලීය. දකුණු අපි‍්‍රකානු පිල ඕවර 40.5 කදී ජයග්‍රාහී ඉලක්කය සපුරාගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009076</link>
    <topic>තරග පාවා දීමේ චෝදනාවට ලක් වූහමීඩ්ට අෆ්රිඩි දෙහි කපයි</topic>
    <author>කාර්ඩිෆ් (ඒ.එෆ්.පී.)</author>
    <content>පාකිස්තානු ක්‍රීඩකයන්ගේ මුදලට තරග පාවාදීමේ චෝදනාව සම්බන්ධව බ්‍රිතාන්‍ය පුවත්පතක් තමාව ඉත්තෙකු කරගත් බව එම කණ්ඩායමේ යසීර් හමීඩ් කළ ප්‍රකාශය හෙලා දකින එරට එක්දින පිලේ නායක ෂහීඩ් අෆ්රිඩි, හමීඩ් කුඩා දරුවකුගේ මානසිකත්වයෙන් හැසිරෙන බවට චෝදනා එල්ල කළේ ය.එංගලන්තය සමඟ පැවැති ප්‍රථම විස්සයි 20 තරගයෙන් පාකිස්තානයට කඩුලු 5ක පරාජයක් අත් වූ අතර දෙවැනි තරගයට පෙර තම පිලේ මානසික ඒකාග්‍රතාවය වර්ධනය කිරීමට අවශ්‍ය බව මාධ්‍යවේදීන් හමුවේ කරුණු දක්වමින් අෆ්රිඩි යසීර් හමීඩ්ට එසේ චෝදනා කළේ ය.32 හැවිරිදි හමීඩ් අවුරුදු 15, 16 වියේ පසුවන්නෙකු ගේ ප්‍රකාශ නිකුත් කරන බව අෆ්රිඩි පැවසුවේ ය.‘කාලයක් තිස්සේ අපි ඔහු ගැන දන්නවා. ඔහු කීප අවස්ථාවකදීම මෙවැනි දෑ කරලා තිබෙනවා’ අෆ්රිඩි වැඩි දුරටත් ප්‍රකාශ කළේ ය.ජීවිතාන්තය දක්වා තහනමක්?තරග පාවාදීමේ චෝදනාවට හසුවී සිටින පාකිස්තානු පිලේ ක්‍රීඩකයෝ තිදෙනා පිළිබඳව කරුණු සනාථ වුවහොත් ඔවුනට ජීවිතාන්තය දක්වා තරග තහනමක් පැනවිය යුතු බව බ්‍රිතාන්‍යයේ පාකිස්තානු මහ කොමසාරිස් වජීඩ් ෂම්සුල් හසන් ප්‍රකාශ කළේ ය.‘ඔවුනට එරෙහිව අවශ්‍ය පියවර ගැනීම අයි.සී.සී. ය සතු වගකීමක්. ඔවුනට ජීවිතාන්තය දක්වා ක්‍රිකට් තහනම් කිරීමේ බලය ඇත්තේ අයි.සී.සී. යටයි. එම ක්‍රීඩකයෝ තිදෙනාට ඉහළම දඬුවම දිය යුතුයි. එයාලා පාකිස්තානු ක්‍රිකට් ක්‍රීඩාවටත්, රටටත් කළු පැල්ලමක් එක් කළා.’බී.බී.සී.ගුවන් විදුලිය සමඟ සම්මුඛ සාකච්ඡාවකට එක්වෙමින් මහ කොමසාරිස්වරයා එසේ ප්‍රකාශ කළේ ය.බෝයිකොට්ගෙන් ක්‍රිකට් බලධාරීන්ට චෝදනාපාකිස්තානු ක්‍රීඩකයෝ වරින් වර මෙවැනි තරග පාවාදීමේ කටයුතුවල නිරත වෙන්නේ අතීතයේ සිදුවූ එවැනි සිදුවීම්වලදී ඔවුනට එරෙහිව ක්‍රිකට් බළධාරිහු දැඩි පියවර නොගැනීමේ හේතුවෙන් බව එංගලන්තයේ හිටපු නායක ජෙෆ් බෝයිකෝට් පැවසුවේ ය.ජගත් ක්‍රිකට් කවුන්සිලය පසුගිය අවස්ථාවන්හිදී නිවැරැදි ලෙස ක්‍රියා නොකළ බව බොයිකෝට් පැවසීය. මීට පෙර මෙවැනි චෝදනාවලට හසුවූ ක්‍රීඩකයෝ තරග තහනමට ලක්වූවත් කාලයක් ගත වූ පසු ඔවුන්ට නැවත ජගත් ක්‍රිකට් පිටියට පැමිණීමට අවස්ථාව ලබා දී තිබුණා. බෝයිකෝට් වැඩිදුරටත් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009077</link>
    <topic>විජයබා මෝටර් සූරතාවඉන්දියාවේ සන්තෝෂ්ට</topic>
    <author>කුරුණෑගල සංචාරක සහ වයඹ පළාත් සංචාරක</author>
    <content>විජයබා මෝටර් ක්‍රොස් තරගාවලියේ දක්ෂතම යතුරුපැදි ධාවකයා ලෙස කිරුළු දැරීමට ඉන්දියාවේ සී.ඒ.සන්තෝෂ් සමත් විය. තරග ඉසව් කීපයක ස්ථාන ලබා ගැනීමත් දිගම පිම්ම පැනීම ඉසව්වෙන් ස්ථානයක් ලබා ගැනීමත් වෙනුවෙන් ඔහුට කුසලාන සහතික පත් හා මුදලින් ත්‍යාග හිමිවිය.දිගම පිම්ම ඉසව්වෙන් ප්‍රථම ස්ථානය අඩි 87 අගල් 02 ක් දුර) ඉන්දීය ජාතික කේ.පී. අරවින්ටන්(අඩි 77 අඟල් 11ක් දුර ) දෙවැනි ස්ථානය යෝගන් රංජිත් සිල්වා (යුද හමුදා පොලිසිය) තුන්වැනි ස්ථානය (අඩි 77 අඟල් 8ක් දුර)) ඉෂාන් දසනායකටත් හිමිවිය.කුරුණෑගල බෝයගනේ විජයබාහු යුද හමුදා කඳවුර සංකීර්ණ යතුරු පැදි ධාවන පථයේදී පැවැති මේ තරගාවලිය පවත්වනු ලැබුවේ 8 වැනි වරටය. තරඟ ඉසව් 14ක් මේ තරගාවලියට ඇතුලත් විය. වයස අවු.13න් පහල තරඟ ඉසව් වලදී වයස අවුරුදු 7 - 8 තරඟකරුවන් සහභාගිවීමත්, ඉන්දීය තරඟකරුවන් තිදෙනෙක් මේ තරගාවලියට සහභාගි වීමත් විශේෂ සිදුවීම් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009078</link>
    <topic>‘මිස්ටර් ශ්‍රී ලංකා’ තේරීම 11දා</topic>
    <author>ජගත් ගුණවර්ධන</author>
    <content>දිවයිනේ සුපිරිතම ක්‍රීඩකයින් සහභාගි වන ශ්‍රී ලංකා කායවර්ධන සම්මේලනය මෙහෙයවන මිස්ටර් ශ්‍රී ලංකා 2010 අයෝමය පුරුෂයා තේරීමේ තරගය මේ මස 11 වන දින කොළඹ නවම් මාවතේ පිහිටි බිෂොප් විද්‍යාලීය ශාලාවේ දී පැවැත්වේ.මේ තරගයේ මූලික තරග එදින පෙරවරු 8.00 ආරම්භ වන අතර අවසාන තරගය පස්වරු 4.30 ට පැවැත්වේ.වයස අවුරුදු 21න් පහළ හා අවුරුදු 45 න් ඉහළ තරග සහ තරග කාණ්ඩ කිහිපයක් යටතේ තරග පැවැත්වේ. කිලෝ ග්‍රෑම් 60, 65, 70, 75, 80, 85, 90 ට අඩු හා කිලෝග්‍රෑම් 90 ට වැඩි එම බර පංති වේ. ක්‍රීඩා ඇමැති සී. බී. රත්නායක මැතිතුමා ගේ හා සම්භාවනීය මැති ඇමැතිවරු රැසකගේ ප්‍රධානත්වයෙන් ත්‍යාග ප්‍රදානෝත්සවය පැවැත්වීමට නියමිතය.මිස්ටර් ශ්‍රී ලංකා කිරුළ දිනා ගන්නා ජයග්‍රාහකයාට මුදලින් රුපියල් 50000ක් සමග කුසලානය ද සෙසු තරග කාණ්ඩ ජයග්‍රාහකයනට රන්, රිදී, ලෝකඩ පදක්කම් පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=s1009079</link>
    <topic>සමන්තා ස්ට්‍රෝස්අර්ධ අවසන් වටයට</topic>
    <author>නිව්යෝක් (ඒ.එෆ්.පී.)</author>
    <content>අමෙරිකානු විවෘත ටෙන්ස් තරගාවලියේ කාන්තා තරග ඉතිහාසයේ ප්‍රථම වරට ප්‍රසාද ලකුණු 4ක් රැක ගනිමින් රුසියාවේ එලීනා දිමෙන්ටීවාට එරෙහිව 6 - 3ක්, 2 - 6 ක් සහ 7 - 6ක් වශයෙන් ජය අත්කර ගත් ඕස්ට්‍රේලියාවේ සමන්තා ස්ටෝසර් අර්ධ අවසන් පූර්ව වටයට පිවිසීමට සමත් වූවාය.ප්‍රංශ විවෘත ටෙනිස් අනු සූරිය වූ සමන්තා මීළඟ තරගයේදී පසුගිය වසරේ මේ තරගමාලාවේ කිරුළ දිනූ බෙල්ජියමේ කිම් ක්ලිපර්ස්ටර්ස් සමඟ තරග වැදීමට නියමිතය.ක්ලිප්ස්ටර්ස් අර්ධ අවසන් පූර්ව වටයට පිවිසියේ හිටපු අංක එකේ ටෙනිස් සූරිය වන සර්බියාවේ ඇනා ඉවනෝවික් 6 -2 ක් සහ 6 - 1ක් ලෙස පරාජය කිරීමෙනි.ක්ලිපර්ස්ටර්ස් හා සමන්තා අතර මීට පෙර පැවැති තරග 3ම ජය ගැනීමට ක්ලිපර්ස්ටර්ස් සමත්වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=f1009071</link>
    <topic>කිසිම සැකයක් නෑ සංශෝධනය තීන්දුයි</topic>
    <author>සංවාද සටහන ඉන්දික පොල්කොටුව</author>
    <content>* ව්‍යවස්ථා සංශෝධනයක් සඳහා රජය හදිසියේ ම යොමු වුණේ ඇයි?මේ සඳහා කිසිම හදිසියක් රජයට තිබුණේ නැහැ. නමුත් ශක්තිමත් රජයක් විදිහට ඒ වෙනුවෙන් සුදුසුම මොහොතේ තමයි රජය ව්‍යවස්ථා සංශෝධනයකට එළඹුණේ.රටක් වශයෙන් අද අපි ස්ථාවර මට්ටමකට ඇවිත් තිබෙනවා. ඒ වගේ ම පාර්ලිමේන්තුව තුළ ද වඩාත් ශක්තිමත් ස්ථාවරයක් ඇතිව තිබෙනවා. දශක තුනක කුරිරු ත්‍රස්තවාදය අවසන් කැර රට ස්ථාවර මට්ටමකට ගෙනවිත් තිබෙන මේ මොහොතේ අපේ ඉලක්කය වී තිබෙන්නේ මේ රට ආසියාවේ අසිරිමත් දේශය බවට පත් කිරීමයි. ඒ ඉලක්කය සඳහා රටක් ලෙස අපට පහසුවෙන් ම ගමන් කිරීමට හැකි මාර්ගය මේ වන විට සැකසී ඇතැයි ජාත්‍යන්තරය ද පිළිගෙන එය තහවුරු කැර තිබෙනවා. මේ තත්ත්වය තුළ ව්‍යවස්ථාවෙහි පවතින දුර්වලතා ඉවත් කැර විධායකය ද ශක්තිමත් හා ස්ථාවර මට්ටමකට ගෙන ආ යුතුයි. ඒ වෙනුවෙන් තමයි 18 වන ආණ්ඩු ක්‍රම ව්‍යවස්ථා සංශෝධනය ගෙනවිත් තිබෙන්නේ.* රජයේ ස්ථාවරයට වඩා වෙනස් මතයකයි විපක්ෂය සිටින්නේ. ඔවුන් ප්‍රකාශ කරන්නේ මෙය ඒකාධිපති පාලනයක් සඳහා ගෙන යන ව්‍යවස්ථා සංශෝධනයක් බවයි.විපක්ෂය කියන්නේ රජයේ ස්ථාවරයට වෙනස් මතයක හැමදාම හිටපු කණ්ඩායමයි. හොඳ හෝ නරක යහපත් අයහපත් මේ කිසිවක අභ්‍යන්තරය ගැන ඒ අය හිතන්නේ නැහැ. ඔවුන් සිදු කරන්නේ සාම්ප්‍රදායට විරුද්ධ වීමයි. මේ ව්‍යවස්ථා සංශෝධනය සඳහා ද ඔවුන් අනුගමනය කැර තිබෙන්නේ එම ප්‍රතිපත්තියමයි.අනෙක් පැත්තෙන් සමස්ත විපක්ෂයම මේ මතයේ නැහැ. රටට ආදරය කරන රට පිළිබඳ රටෙහි අනාගතය පිළිබඳ පැහැදිලි අවබෝධයකින් සිටින විපක්ෂයේ බොහෝ පිරිසක් මෙම සංශෝධනය සමඟ සිටිනවා.තවත් පැත්තකින් මෙම සංශෝධනය පිළිබඳ වැරදි අර්ථකතන දීමට විපක්ෂයේ ඇතමුන් ක්‍රියා කරනවා. ඔවුන් මූලිකව ප්‍රකාශ කරන්නේ මෙය විධායක ජනාධිපති ධූරයේ කාලය දීර්ඝ කිරීමක් බවයි. පැහැදිලිව කියන්න ඕනෑ මෙම සංශෝධනය තුළ ධූර කාලය දීර්ඝ කිරීමක් කිසිසේත් සිදු වන්නේ නැහැ.මූලිකව මෙහි සිදුවන්නේ ව්‍යවස්ථාවේ 92 වෙනි වගන්තිය තුළ ඇති ජනාධිපති අපේක්ෂකයකු සඳහා ඉදිරිපත්වන පුද්ගලයකුට ඒ සඳහා ඉදිරිපත්වීමට නුසුදුසුකම් අතර තිබෙන නොගැළපෙන කරුණු ඉවත් කිරීමයි. මෙම නුසුදුසුකම් අතර මන්දබුද්ධිකයන්, උන්මන්තකයන්, උසාවියෙන් දඩ නියමවූවන්, බංකොළොත් වූවන් වයස අවුරුදු 30ට අඩු පුද්ගලයන්හට ජනාධිපති අපේක්ෂකයකු ලෙස තරග කිරීමට හැකියාවක් නොමැති බවට, එමෙන් ම එම නුසුදුසුකම් අතර තිබෙන තවත් කරුණක් නම් ජනතාව විසින් දෙවරක් ජනාධිපතිධූරයට තෝරාපත් කැරගත් අයකු නොවිය යුතුය යන්න.78 ව්‍යවස්ථාව සකස් කළ ජේ. ආර්. ජයවර්ධන මහතා කුමක් හෝ කරුණක් නිසා උන්මන්තකයන්, බංකොළොත් වූවන් මෙන් ම මන්දබුද්ධිකයන් ගේ කණ්ඩායමට එක්කැර තිබෙනවා. දෙවරක් ජනාධිපති වූ අයකුට ඒ සඳහා තරග කළ නොහැකි බවට මෙය කොතරම් අසාධාරණ ද කොතරම් නොගැළපෙනවාද කියා අප කාටත් සරලව තේරුම්ගත හැකියි. පුදුමාකාර කැපවීමකින් රට ගොඩනංවා ඇති මෙන් ම රට තවතවත් ගොඩනැංවීමට හැකි නායකයකුට ජනතා කැමැත්ත කොතරම් තිබුණත් මෙම කරුණ නිසා එම අවස්ථාවට මඟ ඇහිරී තිබෙනවා. එම මාර්ගය සකස් කිරීම මෙම සංශෝධනයේ මූලික අරමුණකි.අනෙක් පැත්තෙන් මෙම සංශෝධනය හරහා ජනතා පරමාධිපත්‍ය තහවුරු වෙනවා. ව්‍යවස්ථාවේ 4 වන වගන්තිය තුළ ජනතා පරමාධිපත්‍ය පැහැදිලි කැර තිබුණ ද සැබවින් ම ජනතා පරමාධිපත්‍ය තිබෙන්නේ ව්‍යවස්ථාවට ඉහළිනුයි. කවුරුන් හෝ අසීමිත ජනතා කැමත්තක් තුළ රට පාලනය කළ ද එම දෙවරටම වඩා තෙවන වර ඔහුට ජනතාව වඩවඩාත් අසීමිත කැමත්තක් තිබුණ ද පවතින ව්‍යවස්ථාව තුළ ඒ වෙනුවෙන් ජනතා කැමත්තට ඉඩක් නැහැ.තවත් පැත්තකින් දෙවරක් ජනාධිපතිධූරයට පත් වූ අයකුට රටෙහි ජනතාව 80%ක් යළි ඒ සඳහා කැමැත්ත තිබුණ ද පවතින ව්‍යවස්ථාව තුළ ඒ වෙනුවෙන් ඉඩක් නොමැති නිසා එම පක්ෂයේ වෙනත් අයකු තරග කැර 51% කින් ජයගෙන ජනාධිපති වෙනවා. මේ තුළ කොහෙද ජනතා පරමාධිපත්‍යය තිබෙන්නේ.ඒ වගේ ම නව සංශෝධනය හරහා තෙවන වර වුව ද ජනාධිපතිවරයකුට යළි තරග කළ හැකියි. එම අවස්ථාවේ දී ජනතාව අකමැතිනම් ඔහු ඉවත් කළ හැකියි. එම අවස්ථාවේ සැබවින් ම ජනතා පරමාධිපත්‍ය ක්‍රියාත්මක වෙනවා. නැතිනම් ව්‍යවස්ථාවේ වගන්ති කිහිපයකට බැහැ ජනතා පරමාධිපත්‍යයට අභියෝග කිරීමට. මේ තුළ ධූර කාලය දීර්ඝ කිරීමක් නැහැ. නැවත වරක් ජනතා පරමාධිපත්‍ය උදෙසා ජනතාව ඉදිරියට යනවා එහි දී ජනතාව ඔහු යළි පත්කිරීමෙන් හෝ ඉවත් කිරීමෙන් ජනතා පරමාධිපත්‍යය සැබවින් ම තහවුරු වෙනවා.* ඔබ ඔය ආකාරයට ප්‍රකාශ කළත් විපක්ෂය පුනපුනා ප්‍රකාශ කරන්නේ මෙය වර්තමාන ජනාධිපතිවරයාට තෙවනවර බලයට පැමිණීමට මාර්ගය සැකසීමක් බවයි. ඒ පිළිබඳ අදහස කුමක් ද?ජනතා කැමැත්ත ඒ වෙනුවෙන් තිබෙනවා නම් ඇත්තටම එහි ඇති වැරැද්ද කුමක් ද? මං මුල සිටම ප්‍රකාශ කළ ආකාරයට මේ සියල්ලටම වැදගත් වන්නේ ජනතා කැමැත්තයි. ඉන් එහා කිසිවකට බලයක් නැහැ.මං සරල උදාහරණයක් කියන්නම් ලෝකයම මවිත කරමින් දශක තුනක කුරිරු ත්‍රස්තවාදය පරාජය කැර රටක් ලෙස අපි අද ජයගෙන තිබෙනවා. ඒ වගේ ම රට ආසියාවේ අසිරිමත් දේශය කිරීමට ජනාධිපතිතුමා ඉලක්කගත වැඩපිළිවෙළක් ගෙන යනවා. මේ වැඩපිළිවෙළ ඉදිරියට ගෙන යන්නට ජනතා ආශිර්වාදය තිබුණ ද ඒ තුළ ව්‍යවස්ථාවෙන් ඉඩක් නැත්නම් එය ජනතාවට කරනු ලබන කොතරම් අසාධාරණයක් ද?විපක්ෂයේ ඇතමුන් කුමන ප්‍රකාශ සිදු කළ ද මේ රටේ ජනතාව පසුගිය ජනාධිපතිවරණයේ දී ජනාධිපතිතුමාට සුුවිශාල ජනවරමක් ලබා දුන්නා. ඒ වගේ්ම පසුගිය මහා මැතිවරණයේ දී තුනෙන් දෙකකට ආසන්න විශාල බලයක් ලබා දුන්නා. අද වන විටත් ඒ බලය ජනවරම අබමල් රේණුවකින්වත් අඩු වී නැහැ. තව තවත් වැඩිවෙමින් තිබෙනවා. ඒ නිසයි මහා මැතිවරණය පවත්වා මාස කිහිපයක් තුළ විපක්ෂ මන්ත්‍රීවරුන් රැසක ගේ ඍජු සහයෝගය රජයට ලැබී තිබෙන්නේ. ඒ නිසා නව මැතිවරණ ඕනෑම ප්‍රමාණයකට ජනාධිපතිතුමාට මුහුණදීමට හැකි ශක්තියක් ඇත්තෙන් ම තිබෙනවා. මං මුලින් ම ප්‍රකාශ කළ ආකාරයට මේ සියල්ලගේම අවසන් තීරණය ගනු ලබන්නේ ජනතාවයි. ජනතාව අතරට ජනාධිපතිවරණය සඳහා යන විට ජනතාව අවශ්‍ය තීන්දුව ගනු ලබයි.* මෙම සංශෝධනය සම්මත කිරීම සඳහා රටෙහි ජනතාව රජයට බලයක් ලබා දී නොමැති බවත් ඒ සඳහා ජනමත විචාරණයකට යා යුතු බවත් එ.ජා.ප.ය හා ජ.වි.පෙ. ප්‍රකාශ කරනවා.පසුගිය ජනාධිපතිවරණයේ දී හා මහා මැතිවරණයේ දී මේ රටේ ජනතාව ලබාදුන් වාර්තාගත ජනවරමට එහා ගිය ජනමත විචාරණයක් තවත් කොහෙද? ඒ වගේ ම මහින්ද චින්තන ඉදිරි දැක්මෙන් 53 වන පිටුවෙහි පැහැදිලිව සඳහන් වෙලා තිබෙනවා. පාර්ලිමේන්තුවට වග කියන ජනාධිපතිවරයකු පිළිබඳ අනෙක් පැත්තට ජනමත විචාරණය කියන්නේ ජනතා කැමැත්ත. ඒක මැතිවරණයක් සඳහා ඉදිරිපත් වුණාම ජනතාව තීන්දු කරයි.තවත් පැත්තකින් වර්තමාන ව්‍යවස්ථාව මුළුමනින් ම වෙනස් කරන ආකාරයයි. අනික් පැත්තට ව්‍යවස්ථාවේ වගන්ති වෙනස් කරන ආකාරයයි පැහැදිලිව මෙම ව්‍යවස්ථාවේ සඳහන් කර තිබෙනවා.එය උල්ලංඝණය කිරීමක් කැර නැහැ. මේ සංශෝධන සිදු කරන්නේ ව්‍යවස්ථාව තුළ සිටයි. ඒ වගේ ම මෙම ව්‍යවස්ථාවේ ම සංශෝධන කීයක් ගෙනවිත් සම්මත කැර තිබෙනවාද. ජනමත විචාරණවලින් තොරව ඒ නිසා පටු දේශපාලන වාසි තකා කරන ප්‍රකාශ ඒ තරම් ගණන් ගත යුතු නැහැ.* ව්‍යවස්ථා සංශෝධනය සඳහා අකමැති පිරිස් ආණ්ඩුව තුළම සිටින බවත් ඔවුන්ට ඒ වෙනුවෙන් නැඟී සිටීමට පිට කොන්දක් නොමැති බවත් විපක්ෂයේ ඇතමුන් ප්‍රකාශ කරනවා.ඕක මොන විහිළු කතාවක් ද? ව්‍යවස්ථා සංශෝධනය පිළිබඳ පැහැදිලි ස්ථාවරයක් නැත්තේ ආණ්ඩුවට ද විපක්ෂයට ද කියා අද මුළු රට නොවේ ලෝකයට ම පැහැදිළිව පෙනෙනවා.විපක්ෂය තුළ මේ පිළිබඳ කිසිදු ස්ථාවරයක් නොමැති බැව් පැහැදිලියි. ඒ නිසයි පක්ෂ නායකත්වය කුමන දේ ප්‍රකාශ කළත් ඒ තුළ සිටින පිරිස් දවසින් දවස පක්ෂ නායකත්වයේ මතයට එරෙහි ව ක්‍රියා කරන්නේ. ආණ්ඩුවේ එහෙම නැහැ. සමහර මන්ත්‍රීවරුන්ට පක්ෂ ලෙස වෙන වෙනම ප්‍රතිපත්ති තිබුණ ද එකම ස්ථාවරයක ආණ්ඩුවේ සියලු මන්ත්‍රීවරුන් සිටිනවා.* රටේ සංවර්ධනය වැනි දෑ පිළිබඳ අවධානය යොමු කිරීමට තිබිය දී මෙවැනි ව්‍යවස්ථා සංශෝධනයක් ගෙනඒම තුළින් සංවර්ධන කටයුතු අඩාලවීමක් සිදුවනවා නේද?ඔය කතාව මොකක් ද? ඕකෙ කිසිම පදනමක් තියනවාද? ව්‍යවස්ථා සංශෝධනය පිළිබඳ කරළියට ආවේ සතියක දෙකක පමණ කාලයක්. දශක තුනක ත්‍රස්තවාදයක් රට තුළ තිබුණු කාලයේ නම් රටේ සංවර්ධනය අඩාලවුණා. මේ කාලය ඇතුළත කිසිම සංවර්ධන කටයුත්තක් අඩාල වුණේ නැහැ. අපි මතක තබාගත යුතු දෙයක් තිබෙනවා මහින්ද රාජපක්ෂ ජනාධිපතිවරයාගේ පාලන කාලය තුළ යුද්ධය තිබුණු කෙටි කාලය තුළත් අපි කිසිදු සංවර්ධන කටයුත්තක් අඩාල කළේ නැහැ.නොරොච්චෝලේ, ඉහළ කොත්මලේ හම්බන්තොට වරාය ද, ගුවන්තොටුපල මහා මාර්ග කෘෂිකර්මාන්තය මේ වගේ කොයිතරම් සංවර්ධනයක් අද අපේ රටේ තිබෙනවාද. නිදහසින් පසු මේ වගේ සංවර්ධනයක් නැති තරම්.* නව ව්‍යවස්ථා සංශෝධනය හරහා ජනාධිපතිවරයාට පාර්ලිමේන්තුව සඳහා පැමිණිය හැකි බව ප්‍රකාශ කළ ද වර්තමාන ව්‍යවස්ථා වෙතින් ජනාධිපතිවරයාට පාර්ලිමේන්තුවට පැමිණීමට බාධාවක් නැහැ නේද?ඔය කතාව වැරැදියි. පවතින ව්‍යවස්ථාව තුළ ජනාධිපතිවරයාට පාර්ලිමේන්තුව සඳහා සහභාගිවීමට ව්‍යවස්ථානුකූලව වෙන් වූ බලයක් නැහැ. නමුත් සංශෝධනය හරහා මාස තුනකට වරක් එයට සහභාගිවීම ජනාධිපතිවරයාට අනිවාර්ය කැර තිබෙනවා. රටේ උත්තරීතර ආයතනය පාර්ලිමේන්තුවයි. මෙම උත්තරීතර ආයතනයට සහභාගිවීමට මේ තුළින් සුවිශේෂි ඉඩක් විධායකයට හිමි වෙනවා. මේ තුළින් කොතරම් ජනතා පරමාධිපත්‍ය ක්‍රියාත්මක වෙනවාද?* ව්‍යවසථා සංශෝධනයේ දී එජාප ප්‍රමුඛ පක්ෂය මන්ත්‍රීවරුන් රැසක් රජයට සහයදීමට ඉදිරිපත් වී සිටිනවා. මේ සියලු දෙනාට ආණ්ඩුව තුළ ඉඩක් තිබෙනවාද?ජනතා හිතවාදී මහජන නියෝජිතයන් රටේ ඉදිරි දැක්ම දකින විට, යන සංවර්ධන වැඩපිළිවෙළ දකින විට, රට ඉදිරියට යන ආකාරය දකින විට පටු දේශපාලන මතිමතාන්තර ඉවත දමා ජනතා සුභ සිද්ධිය සඳහා ඉදිරිපත් වීම සුවිශේෂී දෙයක්. ලෝකයේ හැම තැනකම එය සිදු වී තිබෙනවා. මේ රටේත් එය සිදු වී තිබෙනවා. ඉදිරියටත් සිදු වෙයි.රට වෙනුවෙන් සුබවාදී ව සිතන ඒ වෙනුවෙන් කටයුතු කරන ඕනෑම අයෙකුට මේ ආණ්ඩුව තුළ ඉඩක් තිබෙනවා.* ආණ්ඩුව අපේක්ෂා කරන ආකාරයට ව්‍යවස්ථා සංශෝධනය සඳහා රජයට කොතරම් ඡන්ද ප්‍රමාණයක් හිමිවේද?ව්‍යවස්ථා සංශෝධනය සඳහා අවශ්‍ය වන්නේ මන්ත්‍රීවරුන්ගෙන් තුනෙන් දෙකක ඡන්ද ප්‍රමාණයක්. පසුගිය මහා මැතිවරණයේදී ම අපට මන්ත්‍රීවරු 144ක් හිමි වුණා. ඉන්පසු ගතවුණු මාස කිහිපය තුළ විපක්ෂයේ ඇතැම් පක්ෂවල මෙන් ම එ.ජා.ප. යට සම්බන්ධ මන්ත්‍රීවරුන් විශාල පිරිසක් අපත් සම¼ඟ සම්බන්ධ වුණා. ව්‍යවස්ථා සංශෝධනය සඳහා අවශ්‍ය තුනෙන් දෙකක බලය පහසුවෙන් ම රජයට තිබෙනවා. මෙම සංශෝධනය තුනෙන් දෙක බෙහෙවින් ඉක්මවා ගිය බලයකින් සම්මත කැර ගැනීමේ හැකියාව රජයට තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=f1009072</link>
    <topic>ධර්මපාලතුමාත් එක්කගම් නියම් ගම් පුරා ඇවිද්දා</topic>
    <author>තිස්ස ජයවීර</author>
    <content>නම - තෙල්වත්තේ බුද්ධප්පිය නාහිමි. ගම - තෙල්වත්ත, කපුගෙවත්ත උපන් දිනය – 1910 – 02 - 12 උපන් ස්ථානය - තෙල්වත්ත පියා - අන්තෝනි ගමගේ මව - ගාල්ලගේ රැඟිස්සාමි පාසල - ශ්‍රී රාහුල විදුහල - තෙල්වත්ත ගිහි නම – ඒ. ජී. පීරිස් පැවිදි වූ වර්ෂය – 1925 – 01 - 10 ලැබූ සම්මාන – 1995 වර්ෂයේ ජනාධිපති සම්මානයෙන් පිදුම් ලැබීමආරාමය – බටකැලේ උත්තරාරාමයමගේ පවුලේ මාත් එක්ක පිරිමි අය අටදෙනෙකු හිටියා. මම එයින් හතර වැනියා..ඒ කියන්නේ මද්දුමයා. මගේ මවත්, පියාත් ජීවත්වුණේ තෙල්වත්ත, කපුගෙවත්ත ඓතිහාසික රන්පත් විහාරයට ආසන්නයේමයි. මේ නිසා අපේ මවුපියන් හා අපිත් නිතර ආගිය තැනක් වුණා රන්පත් මහ විහාරය. මෙයත් මගේ මහණ ජීවිතයට බලපෑවා විය හැකියි. මම මුලින්ම ඉස්කෝලේ ගියේ තෙල්වත්ත ශ්‍රී රාහුල විද්‍යාලයටයි.ඒකේ හයවන ශ්‍රේණිය දක්වා ඉගෙන ගත්තා. මේ කාලය වනවිට අපේ පවුලේ ඥාතියකු මට බලවත්ව ඇවටිලි කරා මහණ වෙන්න කියලා. පසුව අපේ මවුපියනුත් ඒකට කැමැති වුණා. මටත් මහණ ජීවිතයට පොඩි කැමැත්තක් තිබුණා. මේ නිසා මාව 1924 වර්ෂයේ අපේ තාත්තා එක්ක බටපොල සුභද්‍රාරාමාධිපතිව වැඩ සිටි ශ්‍රී ධර්මපාල අනුනායක හිමියන් වෙත බාර කෙරුණා.එහිදී මහණ වත් පිළිවෙත් ඉගෙනගෙන ටික කලකින් ශ්‍රී කල්‍යාණවංශ නිකායේ මහනායක අතිපූජ්‍ය තෙල්වත්තේ මේධ ශ්‍රී ආරියවංශ නායක හාමුදුරුවන් විසින් මහණ කරනු ලැබුවා. ඒ 1925 වර්ෂයේ ජනවාරි මස 10 වනදා. අපේ ගුරු හාමුදුරුවන්ට තවත් ශිෂ්‍ය භික්ෂුන් කිහිප පෙළක්ම හිටියා. ඒ අතර පූජ්‍ය බටපොල අනෝමදස්සි හිමි, බටපොල බුද්ධ මිත්ත, නින්දාහෙ සිරිධම්ම හිමි යන අය ඉන් කිහිප දෙනෙක්ය.මේ කාලවකවානුව තුළ පිරිවෙන් අධ්‍යාපනය ලබාගත්තා. පිරිවෙන ප්‍රාචීන විභාගය දක්වා ඉගෙන ගත්තා. ඒ කාලේ විෂයන් අටක් තිබ්බා. මම එයින් විෂයන් හතක්ම සම්මාන ඇතිව සමත්වුණා. මට හොඳ හැටි චිත්‍ර අඳින්න හැකියි. හැබැයි මම අසමත් වුණෙත් ඒ විෂයමයි. චිත්‍රයේ පොඩි වරදකින්. ඒ කාලේ විෂයන් අටම ආපසු ලියන්න ඕනෑ.මේ නිසා මම නැවත වාරයක් විභාගය ලියන එක අත්හැරියා. 1931 වසරේදී මා උපසම්පදාව ලැබුවා. 1932 වසරේ කුරුඳුගහ හැතැප්ම සිද්ධාර්ථාරාමයේ භාරකාරත්වයට අපේ නායක ගුරු හාමුදුරුවෝ මාව පත් කළා. මේ වර්ෂයේදී මම පන්සලේ දහම් පාසලක් ආරම්භ කළා. ඒ දහම් පාසල ප්‍රදේශයේ ජනප්‍රියම දහම් පාසල බවට පත්වුණා. එහෙත් වසර දෙකකට පසුව ඇත්කඳුර සිරි නන්දාරාමයට පැමිණියා.ඒ කාල වකවානුව වෙනවිට අනගාරික ධර්මපාලතුමා නගර ගම් නියම් ගම් පුරා දහම් පාසල් ආරම්භ කරමින් යනවා. මමත් එයට දායක වුණා. පසුව නන්දාරාමයේත් දහම් පාසලක් ආරම්භ කළා. එහි ආගමික සමාජීය කටයුතුවල නිරතවූවා. පසුව මා උසස් අධ්‍යාපනය ලැබීමට කොළඹ මාළිගාකන්ද විද්‍යෝදය පිරිවෙනට පැමිණියා.ඒ 1936 වර්ෂයේදීය. එහිදී පූජ්‍යපාද බද්දේගම සිරි පියරතන නාහිමි, වේරගොඩ අමරමෝලි මහා නාහිමි, පූජ්‍යපාද දෙහිගස්පේ ප්‍රඥාශර වැනි ධර්මධර, විනය ධර, පණ්ඩිත හිමිවරුන්ගේ ඇසුර ලැබුණා. මෙහිදී සිංහල භාෂාව පාලි භාෂාව සහ සංස්කෘත වැනි භාෂාවන් හා බුදුදහමේ ගැඹුරු ධර්ම කොටස් අධ්‍යාපනය කිරීමට අවස්ථාව ලැබුණා.විද්‍යෝදය පිරිවෙනේ අධ්‍යාපනය ලබන කාලයේදී තමා ජපන්නු ලංකාවට ගුවනින් බෝම්බ හෙලුවේ. ඒ 1939 වසරේදී පමණ. කොළඹ මහ කලබලයක් ඇතිවුණා. මම නැවත ගමට පැමිණියා.1941 වර්ෂයේ බටපොල සුභද්‍රාරාමයට පැමිණ වැඩ ඉන්න අතරේ අපේ ගුරු හාමුදුරුවෝ බටකෑල්ල පොල්ගහ ප්‍රදේශයේ ආරාමයක් පටන් ගන්නා ලෙස දැන්වුවා. මං හිතේ ඒ ප්‍රදේශයේ දායකයන් කිහිප දෙනෙකුගේ ඉල්ලීම මත තමයි මම ඒ ප්‍රදේශයට ගියේ. භූමිය පරීක්ෂා කර බැලුවා. අති දුෂ්කර ගමක් ඒත් මම ඒකට එකඟවුණා.එදා මේ බටකෑල්ල ප්‍රදේශයම ගන වනාන්තරයක්. වැඩිපුරම තිබුණේ බට කැලයක්. ප්‍රදේශයේ උදවියත් එක්ක එකතුවෙලා කැලය කපලා පොල් අතු සෙවිලි කරලා කටුමැටි කුටියක් කුඩාවට හදා ගත්තා. පසුව මගේ සහෝදරයකුත් ගෙන්වා ගත්තා. ඔහුත් සමඟ මෙහි නතරවුණා. මෙයටම අල්ලලා බණ මඩුවක් ඉදිකර ගත්තා. මේ කාලයේදී මේ ගම් පළාතට හරි හැටි පාරක් තිබුණේ නැහැ.නියරවල්, දෙවටවල් හරහා ගල් බොරළු පාරක් තමා තිබුනේ. ඒ වගේම මුළු ගමේම තිබුණේ කටුමැටි වරිච්චි බිත්ති බැඳලා පොල් අතු හෙවිල්ලපු පොඩි ගෙවල් විස්සක් විතරයි. ඉතාම දුෂ්කර එදා වේල බොහෝම අමාරුවෙන් හොයාගෙන ජීවත්වන නූගත් ගැමියන් පිරිසක් තමා ප්‍රදේශයේ හිටියේ. ඒ කාලේ යාන වාහන තබා පාරක්වත් තිබුණේ නැහැ.ඒක නිසා සැතැපුම් දහයක්, පහළොවක් පමණ පයින් ගමන් කරන්න වෙනවා. මිනිස්සු හරිම දුප්පත්. සමහරදාට දානයක්වත් ලැබෙන්නේ නැහැ. එදාට ඇල් දිය පමණක් බීලා ඉඳලා තියනවා. ඒ කාලේ ඇල් දිය වුණත් ගේන්න බොහෝදුර යන්න ඕනෑ. මෙහි ආව මුල්ම කාලයේ මිනිස්සු හරිම නූගත්. ඒක නිසාම කිසිම සමඟියක් නැහැ. නිතර සණ්ඩු සරුවල් කරනවා කෝලාහල ඇති වෙනවා. බොහෝමයක් දවස්වලට ගමේ බණක් හෝ පිරිතක් දානයක් තිබුණොත් අනිවාර්යයෙන් අම්බලන්ගොඩ පොලිසියෙන් ගෙන්වනු ලබන්නේ එනිසාමයි.පස්සේ පස්සේ මිනිස්සු පන්සලට පුරුදුවුණා. මේ කාලයේදීම මම වාමාංශික දේශපාලන වැඩවලටත් සම්බන්ධ වෙලා හිටියා. එයත් මට මෙයට පන්නරයක් වුණා. මේ කාලයේදීම මම ඡ්‍යොතිෂය හදාරන්න පටන් ගත්තා. මේ ගැන හොයන්නත් වැඩිදුර ඉගෙන ගන්න තවත් දන්නා කියන ඇල්පිටිය හාමුදුරු නමකගෙන් වැඩිදුර ඉගෙන තත්තා. මෙයින් අද මම විශාල සමාජ මෙහෙවරක් කරනවා.මුදල් අය කිරීමෙන් තොරවයි මගේ සේවය කරන්නේ. මේ ඡ්‍යොතිෂය මගෙන් ඉගෙන ගත් විශාල පිරිසක් ඉන්නවා. ඔවුන් සෑම දෙනාම පාහේ අද වෘත්තීය ඡ්‍යොතිෂවේදීන්. මේ වනවිට වේලාපත්කඩ හයදාහක් පමණ ලියා දී තිබෙනවා. වරක් උප්පැන්න සහතික ගැනීමේදී ඇතිවූ ගැටලුවකදී මවුපියන් දෙපලකට උපත් වේලා කොලය අනුව උසාවියේදී ඔවුන්ට එය නිවැරැදි කරගන්න මම මැදිහත් වූ හැටි සිහිවෙනවා.මේ පන්සල් වැඩිදියුණු කරනු ලැබු විහාරයක්. දාගැබක් බෝධියක් හිටවා අංගසම්පූර්ණ විහාරයක් බවට පත් කරන්න උත්සහ ගත්තා. මේ ප්‍රදේශයට බලවත් අඩුපාඩුවක්ව තිබුණ පාසලත් ආරම්භ කිරීමට ආණ්ඩුවේ බලධාරින් පසුපස ගියා. නිලධාරින් වසර කීපයකට පසුව පන්සලේ පාසල පවත්වාගෙන යන්න අවසරය ලබා දුන්නා. 1946 න් පසුව 1951 වර්ෂයේදී මගේ මුදල්වලින් ඉඩමක් ගෙන (අක්කර 2 පමණ) එහි ගොඩනැගිල්ලක් ප්‍රදේශයේ ජනයාගේ ආධාර ඇතිව ගොඩනැඟුවා.තෙල්වත්ත බුද්ධප්පිය කනිෂ්ඨ පාසල ආරම්භ කළා මේ කාල වකවානුවේදීම. මේ විහාරයේම ශ්‍රී ධර්මපාල දහම් පාසල ආරම්භ කළා. එය අද දක්වාම පවත්වාගෙන එනවා. මා විසින් ආරම්භ කරන්න යෙදුන එම පාසල ප්‍රදේශයේ අධ්‍යාපන බලධාරින්ගේ අවධානයක් නොමැතිව වැසී ගිහින් දැනට වසර හයක් විතර වෙනවා. මෙය කනගාටුවට කරුණකි. එය නැවත පිළිසකර කර දරුවන්ගේ අධ්‍යාපනයට යොදවන්නේ නම් බෙහෙවින් අගේ කරනවා.මේ කාලයේදීම ග්‍රාම සංවර්ධන සමිතියක් ආරම්භ කළා. ඒ වගේම ප්‍රජා මණ්ඩලයක් පසුව ග්‍රාමෝද මණ්ඩලයත්, මරණාධාර සමිතියත් ආරම්භ කළා. ඒ සියල්ලගේම සභාපති ධූරය දැරුවේද මමයි. ඇතැම්විට ලේකම්වරයාගේ කාර්යය කරන්නේද මමයි. එයට හේතුව මේ ප්‍රදේශයේ මිනිස්සු බොහෝ දෙනෙකුට ලිවීමේ කියවීමේ හැකියාවක් තිබුණේ නැහැ.ඒවගේම ශ්‍රමදාන, සෞඛ්‍ය සායන හා මංමාවත් ඉදිකිරීමත් ළිං පොකුණු ඉදිකිරීමත් මේ කාලයේදී ප්‍රදේශයේ ප්‍රජා අවශ්‍යතා වෙනුවනේ විශාල වැඩකොටසක් කරන්න ලැබුණා. මේ හරහා නිදා සිටි ගැමි ජනතාවට මේ සියල්ලගෙන්ම මහත් ආශිර්වාදයක් වුණා. ඒ වගේම අසරණ ගම්වැසියන් කොල්ල කන කළු කඩකාරයන්ගෙන් බේරා ගැනීමට මේ ප්‍රදේශයේ සමූපකාර සමිතියක් ආරම්භ කළා. මම එහි සභාපති ලෙස පත්කෙරුණා.බටපොල නගරය ආසන්නයේ කඩ කාමරයක් ගෙන සමුපකාර අලෙවි හලක්ද ආරම්භ කළා. ඇතැම්විට ගාල්ල මහ වෙළෙඳපොළට ගිහින් මිනිසුන්ට අත්‍යවශ්‍ය ආහාර ද්‍රව්‍ය වන පිටි, සීනි, සහල්, කරවල, කිරිපිටි, පරිප්පු වැනි ආහාර ද්‍රව්‍ය ගෙන ඒමට පවා මට සිදුවූවා. 1975 වසරේදී මේ සියල්ල දායකයන්ට පවරා දී ඉවත්වූවා.1950 වසරේදී එක්තරා කාලයක අපේ රටේ වාමාංශික දේශපාලන පක්ෂ නායකයන් අත්අඩංගුවට පත්වුණා. ඒ අතර ආචාර්ය ඇන්. ඇම්. පෙරේරා, කොල්වින් ආර්. ද සිල්වා මහතා, පිලිප් ගුණවර්ධන වගේම ඒ. එස්. සමරක්කොඩි මහතා, බේරාගන්න රට පුරා පන්සල්වල විහාරාධිපති හිමිවරු වගේම නායක හාමුදුරුවන් ලවා පෙත්සමක් අස්සන් කරවාගෙන ඔවුන් නිදහස් කිරීමට පියවර ගත්තා මට මතකයි. ඒ කාලයේ පොලිසියෙන් මා යන එන හැම තැනම ආවා. මම මොකද කරන්නේ කියලා හොයන්න.මේ ආකාරයෙන් ආගමික වශයෙන් ජාතික වශයෙනුත් මට ශක්ති ප්‍රමාණයෙන් බොහෝ වැඩ කටයුතුවලට දායකවී තිබෙනවා. අසාධාරණය බොරුව ඉදිරියේ කිසි කලෙකත් ආපසු හැරුණ අයකුද නොවේ. මට ඒ සඳහා හයිය හත්තිය තියෙනවා. මම දැනට වයස අවුරුදු සියය ඉක්මවා ගිය හිමිනමක්. මම අපේ ශ්‍රී කල්‍යාණවංශ මහා නිකායේ වයෝවෘද්ධ හාමුදුරුවොද වෙනවා. මට තවම මගේ සියලු කාර්යයන් තනිව කළ හැකියි.ඒ වගේම දැනුත් බොහෝ පිරිස් නව නිවසකට යාමේදී වගේම ගොවිතැන් කටයුතු ආරම්භ කිරීමේදී වගේම ළිං බිඳ ගැනීමෙට ස්ථාන සළකුණු කිරීම සඳහා ඉතා ඈත පළාත්වලින් පැමිණ මාව කැටුව යනවා. මේ තැන් ගිහි පැවිදි ශිෂ්‍යයන් දහස් ගණනකට ගුරුවරයකු වූ මා ඇසුරින් උගත් වෛද්‍යවරු, ගුරුවරු වගේම නොයෙකුත් ක්ෂේත්‍රවල රැකියා නියුතු පිරිස් සිටිනවා. දැනට පැවිදි ශිෂ්‍ය භික්ෂුන් වහන්සේලා කිහිප නමක්ම ඉන්නවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=f1009073</link>
    <topic>සාත්තරේ</topic>
    <author>රීඩර්ස් ඩයිජස්ට් ඇසුරින් දුමින්ද කාරියවසම්</author>
    <content>සාස්තරේ... සාස්තරේ... අත බලලා කියන සාස්තරේ... අහමුද නෝනා සාත්තරයක්... මෙවැනි කාන්තාවන් අපට ඉඳ හිට මඟ තොටේ දී හමු වෙති. ඇතැම් විට දුම්රියේ හමුවන මේ පිරිස අප හඳුන්වන්නේ අහිකුණ්ඨීකයන් ලෙසිනි. ‘පුල්ලරුවෝ, කූටානියෝ’ ලෙසින් ද හඳුන්වති. ස්ථිර පදිංචියක් නැති මෙම ජන කොටස අද සමාජයෙන් වියැකී යන පිරිසකි.ස්ථිර වාසභූ®මියක් නොවූ ඔවුහු 16 වැනි ශත වර්ෂයේ දී විශාලම අභියෝගයට මුහුණ දුන්හ. ඒ ජාතික රාජ්‍යයක් බිහිවීමෙන් පසු එතෙක් අභිකුණ්ඨීක ජනතාව සතුව පැවැති නිදහස අහිමි වීමය. එයින් ඔවුන්ට එම සීමාවන් හරහා ගමන් කිරීමේ නිදහස නැතිව ගියේ ය. එහෙත් ඔවුන්ට තමන් උපන් බිමේ ඕනෑම තැනක සැරිසැරීමට ඇති අයිතිය අහිමි නොවීම වාසනාවකි.මෙකල අප රට තුළ අහිකුණ්ඨික ජනතාව කොපමණ සංඛ්‍යාවක් ජීවත් වේදැයි පැහැදිලි සටහන් නොවූවද දළ වශයෙන් අනුමාන කළහැකි පිරිස 1200 – 1800 තරම් සුළු පිරිසකි.මෙයට වසර තිහ හතළියකට පෙර බූරු රැලක් සමඟ පාරක් අයිනේ කූඩාරම් ගසාගෙන සිටි අහිකුණ්ඨික පිරිස අද අපට කිසි ලෙසකත් හමු නො වේ. තැනින් තැනට යාමේ සංචාරක දිවිය ද අහෝසි ව දැන් එවැනි දර්ශන විරලය.සති කිහිපයකට එක් ස්ථානයක පදිංචිව සිටිමේ පුරුද්ද වෙනුවට ස්ථිර වාසස්ථාන තනා ගැනීමට ඔවුහු සමත් ව සිටිති. මෙම පිරිස් ස්ථිර පදිංචිය සඳහා වැඩිපුරම තෝරාගෙන ඇත්තේ උතුරු මැද පළාත වීම විශේෂත්වයකි.තාවකාලික කූඩාරම් තුළ සති කිහිපයක් සිටීමේ දී එම ප්‍රදේශයේ පනුවන්, මැස්සන් වැනි කෘමින් හට ගනී. එවිට එම ප්‍රදේශයේ සිටීම අපහසු වූ විට එම ප්‍රදේශයකින් තවත් ප්‍රදේශයකට සංක්‍රමණය වීම ඔවුන්ගේ චර්යාව විය.තෙලිඟු භාෂාව තම මවු භාෂාව ලෙස අහිකුණ්ඨික ජනතාව භාවිත කළ ද එය ද ඔවුන්ගෙන් බොහෝදුරට වෙනස්ව තිබේ. දමිළ හා සිංහල භාෂාව මිශ්‍ර වූ භාෂාවක් වර්තමාන පරපුර හුරුව ඇත්තේ ඔවුන්ගේ සමාජ අවශ්‍යතා අනුවය.අහිකුණ්ඨිකයන් ප්‍රථමවරට ගම්මානයක ස්ථිර පදිංචිය සිදුවන්නේ කුඩාකුඹුක් වැවයි. 1958 දී පවුල් 26ක් තරම් වූ ප්‍රමාණයක් සඳහා ඉඩම් රජය මඟින් ප්‍රදානය කර ජනාවාස ආරම්භ කළ කටයුත්ත තවත් ගම් කිහිපයකට ද ව්‍යාප්ත විය.එහෙත් තවමත් ඔවුන්ගේ සංචාරක උමතුව සහමුලින් ම සිඳී නැති බව පෙනේ. ඉඳහිට ඔවුන් ඈත ගම්මානවලට ගොස් තාවකාලිකව දිවි ගෙවති. ඇතැම් විට අර්ධනාගරික ප්‍රදේශයන්ට ද සංක්‍රමණය වෙති. පාළුවට ගිය ගොඩනැගිල්ලක හෝ සති පොළක වැනි ස්ථානයක් වාසස්ථානය කර ගන්නට ඔවුන් පුරුදුව සිටිති.පිරිමින් නයි නැටවීම, රිළවුන් ආදී සතුන් නැටවීමෙන් තම දෛනික මුදල සවි කර ගනියි. ගැහැනු සාස්තර කීම හා බට පතුරු භාණ්ඩ සෑදීමෙන් මුදලක් උපයා ගනිති.නිසි අධ්‍යාපනයක් හා සංස්කෘතියක් අහිමි ඔවුහු සමාජයේ විවිධ තාඩන පීඩනයට මුහුණ දෙති. තම දරුවන් හිඟමනේ යෙදවීමෙන් ඇතැම් විට විශාල ගැටුම් ඇති කර ගනියි.මේ සියලු ගැටලු හමුවේ තවමත් තම අහිකුණ්ඨික පරම්පරාවේ අනන්‍යතාවයට උරදෙන පිරිස් සුළු පිරිසක් වෙසෙති. නායකත්වයක් නොමැති හඬක් අවධි නොවන ජන කොට්ඨාසයක් ලෙස ඔවුන් සමාජයෙන් අවශේෂව ගියත් වර්තමාන තරුණ පුරපුර සාමාන්‍ය සමාජය හා සමාජගතව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=f1009074</link>
    <topic>සොර බොර තැනූ බුලතා</topic>
    <author>බන්ධුල ආර්. ගුලවත්ත</author>
    <content>ගැමුණු රජතුමාගේ යුද හමුදාවේ සෙන්පතියන් ලෙස ශූර වීර කම් පෑ දස මහා සෙනෙවියන් ගැන අපේ වංශ කතාවෙහි විස්තර වේ. නන්දිමිත්‍ර, වේළුසුමන, සුරනිමල, ගෝඨයිම්බර දස මහා සෙනෙවියන්ට අමතරව රජුට සේවය කළ තවත් එක් යෝධයෙකු වනුයේ ‘බුලතා’ යෝධයා ය.කඳුරට උඩ දුම්බර කිරි පට්ටිය නම් ගමේ උපන් බුලතා රාජ මෙහෙවර සඳහා රුහුණට පිවිස ඇත්තේ හිරිමල් තරුණ වියේදී ය. බුලතා ආරෝහ පරිණාහ දේහයෙන් යුක්ත බව කිව යුතු නොවේ. සවි බල මිනිසුන් විසි දෙනෙකුගේ පමණ කාය ශක්තියකින් යුත් බුලතා පිළිබඳ විවිධ කතා පුවත් ජන වහරේ ද පවතී.අපි බුලතා ගැන කියැවුණු ජන කවියක් පළමුව විඳිමු.ඔන්න බලාපන් බුලතා කරපු බලේ යතුරු දාපු ගල් දොර යට වතුර හැලේ එන යන්නෝ ඉඩ නෑරම බැලුම් ගලේ හොර බර වැව නොදුටුව ඇස් මොටද බොලේබුලතා දුටු ගැමුණු රජුට ඉතාම කුළුපග මෙන්ම විශ්වාසවන්ත රාජ සේවකයෙකු විය. ගැමුණු රජ වෙත බුලත් සැපයීම මොහුගේ රාජකාරිය විය. දිනකට හත් වතාවක් රජුට බුලත් පිළියෙළ කිරීම නිසා ගැමියන් අතර මොහු හැඳින්වුණේ බුලතා නමිනි.එළාර රජු යටතේ අනුරාධපුරයෙහි ආධිපත්‍යය පැතිරුණු ආකාරයත් මේ නිසාම රජ රටෙහි ද්‍රවිඩ රාජ්‍යයක් ගොඩනැගී තිබුණු අයුරුත් අපේ කතාවන්හි විස්තර කෙරේ. කුඩා කල පටන්ම දමිළයන් පළවා හැරීමේ සැබෑ ඕනෑ කමකින් කල් ගෙවූ ගැමුණු රජු පියාණන්ගේ වියෝවෙන් පසු රුහුණේ රජකම භාර ගත්තේය. රට එක් සේසත් කිරීමේ දැඩි අරමුණෙන් දස මහා යෝධයන්ගෙන් සමන්විත මහා බලසේනාවක් සූදානම් කර ගත් ගැමුණු රජු අනුරාධපුරය බලා ගමන් ඇරඹීය.එකල මහියංගනය දක්වාම දමිළ රාජ්‍යය ව්‍යාප්තව තිබුණි. මහියංගනයෙහි විසල් දමිළ බල කොටුවක්ද තිබුණු වග වංශ කතාවන්හි සඳහන් වේ. ගැමුණු රජුගේ සේනා මහියංගනයේදී මහා සටනක් කර දමිළ බලය බිඳ හෙළූහ. අනුරාධපුර සටනට යන්නට පළමු සතුරන්ගේ විනාශයට ලක්ව තිබූ ඓතිහාසික මහියංගන චෛත්‍යය රාජයාණන් ප්‍රතිසංස්කරණය කරන්නට රජු අවශ්‍ය පියවර ගත්තේය.චෛත්‍ය කර්මාන්තය කරවන අතර සිය සේවයෙන් පසු ලැබෙන විරාමයේදී බුලතා පළාතේ වන අසිරිය නරඹමින් අවට ඇවිදීමට පුරුදුව සිටියේය. මහියංගනයෙන් උතුරු දෙසට ඇවිද ගෙන යන අවස්ථාවේ ගල් කඳු දෙකක් අතරේ පිහිටි පහත් බිම් තීරුවක් සහ ඒ හරහා ගලා යන නිල්වන් දිය දහරක් දක්නට ලැබුණි.බුලතා ඒ දෙස බොහෝ වේලාවක් බලා සිටියේය. මෙම ස්ථානයෙහි වැවක් ගොඩනැගිය හැකි බැව් ඔහු තීරණය කළේය. සිංහලයන්ගේ ලේ තුළ වැව් සංස්කෘතිය පිරී තිබුණු බව දැක්වේ. වැව් බැඳීම මහා පුණ්‍ය කර්මයක් බැව් බෞද්ධ සාහිත්‍ය පත පොත්හි ද දැක්වේ. සිංහලයන්ට වැව් බැඳීමේ සහජ හැකියාවක් ද තිබුණි.තමන් උපන් දේශය පර සතුරන්ගෙන් මුදා ගැනීමත් තමන්ගේ නිජ බිමට උපරිම ආකාරයෙන් සේවය කිරීමත් තමන්ගේ උතුම් අභිප්‍රාය බව අවබෝධ කර ගෙන බුලතා ලැබෙන විවේකය වැවක් ගොඩනගන්නට කැප කළේය. මේ ගැන සැලවීමෙන් පසු කිරිපට්ටිය ගමේ සිටි බුලතාගේ බිරිය වාපී කර්මාන්තය උදව් දීමටත් බුලතාගේ දුක සැප බැලීමටත් දිනපතා කෙටි මඟකින් පැමිණියා ය. ඇය ද සවි ශක්තිමත් යෝධියක බව කිව යුතු නොවේ. මලය පර්වතය හරහා වැටුණු දුර්ග කපොල්ලක් තුළින් ඈ ගල්පරය ළඟට ආවාය.දිවා රෑ නොබලා ඔවුහු වෙහෙසී වැඩ කළහ. කෙටි කලෙකින් වැව් බැම්ම සැකසිණි. මෙහා ගල් කන්ද කෙළවරේ එක් තැනක් නිසි ලෙස කපා අපූරු ගල් සොරොව්වක් ද නිර්මාණය කළේය. අනෙක් ගල් කන්ද තවත් තැනකින් කපා වැවේ වැඩි ජලය පිට කිරීම සඳහා ජල පැන්නුමක් සකස් කළේය.මේ අතර මහියංගණ චෛත්‍ය කර්මාන්තයද නිම වී තිබුණි. අනුරපුර මහා සටනට යාමට පළමු කොත් පැළඳවීමේ පින්කම ද සිදු කෙරිණි. පින්කම අවසානයේ බුලතා ගැමුණු රජු හමුවට ගියේය. චෛත්‍ය කර්මාන්තය කරන අතරතුර තමන් තනිවම මහ වනය මැද පුංචි වැවක් බැන්ද වග පැවසුවේය. බුලතාගේ ඇරයුම මත රජතුමා මහා වනය තුළ ඉදි කර ඇති පුංචි වැව දැක ගන්නට මහා පිරිවරින් ගමන් කළේය.නිල්වන් ජල දහරෙන් පිරි රැළි පිට රැළි නගන වැව් කොමලිය දුටු රජුට ඇස් අදහා ගත නොහැකි විය. තම රාජකාරිය ද අකුරටම ඉටු කරමින් අංග සම්පූර්ණ පුංචි වැවක් ඉතා කෙටි කලකින් නිර්මාණය කිරීම ගැන රජතුමා විස්මය පළ කළේය. මේ නම් මහා විශ්ව කර්මයක් යැයි ආඩම්බරයෙන් පැවසූ ගැමුණු රජු තම ගෙළ බැඳි ඉතා වටිනා මුතුහර බුලතාගේ ගෙළ පැළඳවීය. බුලතාගේ බිරිඳ වෙත ද තෑගි බෝග පිරිනැමීය.මෙය හරබර වැව් කර්මාන්තයක් යැයි රජතුමන් කී හෙයින් එතැන් පටන් මේ වාරි කර්මාන්තය ‘හරබර වැව‘ නම් විය. හරබර වැව පසු කලක දී සරබර වැව වශයෙන් ජන වහරට එක් විය. ඉනුත් කලකට පසු සොරබොර වැව නමින් ජන වහරේත් ඉනික්බිති වාරි කර්මාන්ත පත පොතෙහිත් භාවිත විය. මෙයින් අවුරුදු සිය ගණනකට පළමු බුලතා යෝධයා ගොඩනැගූ සොරබොර වැව මහියංගන ගොවි ජනතාවට ඌවේ ජනතාවට පමණක් නොව මුළු දේශයටම කෘෂිකර්මාන්තය උදෙසා මහා පිටුබලයක් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>07</day>
    </date>
    <link>http://www.dinamina.lk/2010/09/07/_art.asp?fn=f1009075</link>
    <topic>රිටිගල කොමළියගේගෙළ බැඳි මිණි</topic>
    <author>සකුන්තලා ජයසිංහ,එස්. එම්. සිහාම් ඡායාරූප එස්. එම්. සිහාම්</author>
    <content>මිනිස් නෙත වශී කරවනු වස් සොබා දහමේ අපූර්වතම නිර්මාණයෙන් හැඩ ගැසී ඇති ආකාරය පුදුම එළවන සුළුය. සුන්දර වත්, ගත සිත කුල්මත් කරන්නා වූත් වන ගොමු සොබා දහමේ සුවිශේෂී වූ නිර්මිතයක් වන්නේ මේ පාරිසරික සංස්කෘතිය තුළ පවතින සහජීවනය නිසාමය. ගහ කොළ සහ සතා සිවුපාවා එකිනෙකාගේ පැවැත්ම තහවුරු කර ගනිමින් මේ වන රාජධානියේ ජීවත්වන සැටි කෙතරම් අපූරුද ? ඒ අපූරුව දෑස් පනාපිට අත් දකින්නට රිටිගල වන පියස තරම් වස්තු බීජයක් තවත් නොමැති බඳුය.ඇතැම් කාලවලදී මිහිකත ඉරිතලා දමන කටුක ඉඩෝරයත්, තවත් විටෙකදී ගිගුම් දී ඇද හැළෙන මහ වැසිත් ඇති උතුරු මැද පළාතට රිටිගල ස්වභාවික රක්ෂිතය තම ගෙළ බැඳි මුතු පොටක් බඳුය. මන්ද ආභරණයකින් මනස්කාන්ත බව විහිදන්නා සේම රිටිගල වන පියස සොබා මාතාවන්ගේ රජරැටියන්ට ලැබුණු විශිෂ්ට දායාදයකි.පළාතේ කඳු පන්ති අතරින් උසම කඳු පන්තිය (මීටර් 550) ලෙස හැඳින්වෙන රිටිගල කඳු හතකින් යුක්ත ය. කොඩිගල, ආඬියාකන්ද, ඖෂධ කන්ද, අමරාපති කන්ද, උණ කන්ද, නාඋල්පත් කන්ද, පළතුරු කන්ද වශයෙනි. සත් සොහොයුරන් පිරිවරා සිටින රිටිගල කඳු කොමළිය මෙතරම් මන බඳින රුවකට වාසනා ලද්දේ අන්කිසිවක් නිසා නොව මෙහි පවතින දුර්ලභ වූත් සුවිශේෂී වූත් දේශගුණික රටාවයි. එනම් කඳු වැටියේ එක් පරාසයක වියළි බවත් තවත් පැත්තක තෙත් බවත් තව කොටසක කඳුකර දේශගුණයත් දක්නට ලැබෙන්නේ ඊටම අනන්‍ය වූත් පරිසරයක් තනා ගනිමිනි.රිටිගල කන්ද දැඩි ස්වභාවික රක්ෂිතයක් ලෙස 1941. 11. 07 වැනි දින ප්‍රකාශයට පත් කළේ එහි පවතින පාරිසරික සුවිශේෂත්වය පදනම් කරගෙන ය. මේ සුවිශේෂ නිර්මිතය අද අපි මෙලෙසින් හඳුනාගන්නට ප්‍රථම අපේ ඉතිහාසයේ රිටිගල ගැන ලියවී ඇති දේ බොහෝ ය. ලංකා ඉතිහාසයේ ප්‍රථම රහතන් වහන්සේ වන අරිට්ඨ තෙරුන්ගේ භූමිය වූ බැවින් ‘අරිට්ඨ පබ්බත’ නමින් මෙය මහාවංශයේ දක්වා ඇත. නිවන් පතා බවුන් වැඩූ උතුම් රහතුන්ට මේ වනගොමුව රසාලිප්ත තෝතැන්නක් වූවා නම් සෙස්සෝ ගැන කවර කතාවක්ද ?ක්‍රි. පූ. තුන්වැනි සියවසයේ සිට ලිඛිත ඉතිහාසයේ කියැවෙන රිටිගල කන්ද රාමා සීතා ඓතිහාසික ප්‍රේම වෘත්තාන්තයට පටලැවී ඇත්තේ හරි පුදුම දනවන අයුරිනි. සීතා සෙවීමට පැමිණි ලක්ෂ්මන් කුමරු රෝගාතුර වූ විට හනුමා හිමාල අඩවියේ සිට බෙහෙතක් රැගෙන එද්දී එහි කොටසක් මේ කන්දේ වැටීමෙන් රිටිගල ඖෂධ කන්ද ඇතිවූ බව කියැවෙයි.තවද පණ්ඩුකාභය කුමරු යුද සේනා සංවිධානය කළ ස්ථානය ලෙසත් හුරුළු වැව ඉදි කළ සමයේ මහසෙන් රජු මෙහි නැවතී සිටි බවත් සුරතිස්ස රජු සංඛ විහාරයත්, ලජ්ජාතිස්ස රජු අරිට්ඨ විහාරයත් මෙහි කරවූ බවත් ජෙටාට තිස්ස රජු සේනා සංවිධානය කළ ස්ථානයක් ලෙසටත් පුරාවෘත්තාන්ත රිටිගල ගැන අපූරුවට කියාපායි.කටාරම් කෙටූ ගල්ලෙන් 74 ක්, ශිලා ලේඛන 152 ක්, පුරා විද්‍යා ස්මාරක 140 ක් රිටිගල කන්දෙන් සොයාගෙන තිබේ.මේ සියලු වත ගොත රිටිගල හා බැඳුණු ඉතිහාසයේ රස මුසු පබැදුම්ය. මේ සියල්ල එසේ තිබිය දී මේ අපූරු වන ගොමුවේ සැඟැවුණු මන බඳින දසුන් සොයා යන්නටත් කවුරු නම් අමතක කරයිද ?මානව සමාජයට අභියෝග කරන බොහෝ හැඩගැසීම් පරිසරය තුළ වෙයි. ‘සහජීවනය’ පරිසරය මිනිසාට කියා දෙන හොඳම පාඩමයි. එකමුතුව ජීවත් වීමේ මේ කලාව සැඟවී ඇත්තේ මිනිස් වාසයෙන් වෙන්ව හුදෙකලාව දිවි ගෙවෙන පාරිසරික ප්‍රජාවන් අතරය. රිටිගල දැඩි ස්වභාවික රක්ෂිතය මීට කදිම නිදසුනයි.රිටිගල වනස්පතිනියගේ හැඩ ගැන්වුණු සළු මත අපූරුවට නේක රටා මවන්නේ එහි එකිනෙකට අතිශය වෙනස් වූ ශාක පද්ධතියයි. මෙහි ශාක විශේෂ 418 කි. ඉන් 54 ක් ශ්‍රී ලංකාවට පමණක් ම ආවේණිකය. 200 කට ආසන්න ඖෂධීය ශාක විශේෂ ගණනාවක් දැක ගත හැකිය.වියළි කලාපීය මෝසම් වනාන්තරවල එන පලු, වීර, කළුවර, සියඹලා, කොලොන්, දිවුල්, හල්මිල්ල, ඇහැල, බක්මී, දමණිය, හුලංහික්, කෝන් ආදියත්, තෙත් සදාහරිත වන ශාක වන ඇටඹ, වල්දෙල්, මිල්ල, මා වේවැල්, බදුල්ල, බටදොඹ, කළු මැදිරිය, ගොඩපර, වාකැන්ද, යන ශාකත් කඳුකර වැසි වනාන්තර වල තිබෙන තීන, බිනර, ජම්බු, නෙළු ආදියත් රිටිගල රක්ෂිතයේ මිල කළ නොහැකි වටිනාකම කියා පායි.ඖෂධ ශාක අතර අරළු, බුලු, නෙල්ලි, බිං කොහොඹ, ගම්මාළු, රණවරා, නවහන්දි, වනරාජ, සැවැන්දරා, කොතලහිඹුටු, ආදිය රිටිගලින් අපට හමුවෙයි. මීට අමතරව ඇල්ටි, දිලිර, ලයිකන ආදියද වෙයි. රිටිගලට පමණක් ආවේණික ශාක ලෙස රිටිගල වන මී, රිටිගල තම්බජියා, රිටිගල ගල්කප්පරවල්ලිය හඳුනා ගෙන ඇත.එකිනෙකට වෙනස් වූ දේශගුණික රටාවකට උරුම කම් කියන රිටිගල වන කොමලිය මේ නිසාම රූ ගුණයෙන් සේම අගයෙන්ද සමෘද්ධිමත් වන්නීය. ඇගේ දාහය, විඩාව නිවාලන්නේ නන් දෙසින් නිසොල්මනේ ගලා එන දිය කඳුරු සහ ඇළ මාර්ගයන්ය. මල්වතු ඔය, නා ඇළ, මහ දිය ඇළ, දේව ඇළ, ඇගේ රූ ගත නහවන අතරම උල්පත් වැව, ගලපිටගල වැව, හුරුළු වැව, කීරියගස් වැව, සහ කළු එබේ වැව නම් වූ වැව් සමූහයේ සුසිනිදු සිහිල් දිය බිඳු වාතලයට මුසු කොට අද සිටින ඉසව්වට හඹා එවන්නේ රිටිගලට පැමිණෙන පරිසර හිතැතියන්ගේ ද ගත සිත ප්‍රබෝධමත් කරමිනි.රිටිගල වන රාජිනියගේ සළු පිළි ඔප් ගැන්වූ වෘක්ෂ සමූහයා සේ තමන් ගේ ම රජ දහනක දිවි ගෙවෙන එහි සත්ත්ව සමූහයා ඇගේ සළු පටේ ඇමුණු මුතු මැණික් සේ ය. තම වාස භූමිය තුළ නිදහසේ සැරිසරන වන සතුන් රාශියක් රිටිගල දී දැකිය හැකි ය. මෙය එක් පැත්තකින් වන සතුන් ගහණ අභය භූමියක් වන්නේ විවිධ වූ සත්ව ප්‍රජාවකින් පොහොසත් වීම හේතුවෙනි. ක්‍ෂිරපායි සතුන්, පක්‍ෂීන්, උරගයින්, සමනළ විශේෂ ආදි කොට සත්ව ප්‍රජාවක් මෙහි වෙසෙති.රිටිගල කඳු අරණ වාසස්ථානය කර ගත් අලියා, වලසා, දිවියා, කබල්ලෑවා, වල් ඌරා, ඉත්තෑවා, ගෝනා මුවා, උණහපුලුවා, මෙහි සුලභය. ලංකාවට ආවේණික රන් මුගටියා ද මෙහිදී දැක ගත හැකිය. දිවියා දුර්ලභ සතකු මුත් දිවියාගේනිබඳ සැරිසැරීම රිටිගලට අරුමයක් නොවේ. සත්ව ලෝකයේ සද්දන්තයාට රිටිගල ආරක්ෂිත නිවහනකි. පක්ෂීන් විශේෂ සියයක් පමණ රිටිගල වෙසෙති. ඉන් අටක්ම ලංකාවට ආවේණිකය. වලි කුකුළා, කෑදැත්තා, හබන් කුකුළා, මල් කොට්ටෝරුවා, හිස කළු කොන්ඩයා, සැළලිහිණියා, අලු කෑදැත්තා, මුදුන් බොර දෙමලිච්චා මේ අතර වෙයි.රිටිගල වනයෙන් උරග විශේෂ 59 ක් හඳුනාගෙන තිබේ. මින් සර්ප විශේෂවලට ප්‍රමුඛ තැනක් ලැබෙයි. ලංකාවට ආවේණික පළා පොළගාට අමතරව නයා, පොළඟා, පිඹුරා, මාපිලා, කරවලා, මල්සරා, කුනු කටුවා, නාග මාපිළා බහුල වශයෙන් දැකිය හැකිය. කටුස්සාද සුලභ උරගයෙකි. එපමණක් නොවේ රිටිගල පවතින දේශගුණික රටා තුනටම අදාළ කටුස්සන් මෙහි වෙසෙයි.ඉහත සත්ව ප්‍රජාවට අමරතව සමනළ විශේෂ 50 ක්, මත්ස්‍ය වර්ග 20 ක්, ගොලුබෙල්ලන් විශේෂ 16 ක් රිටිගලින් හමු වී තිබේ.රිටිගල කන්ද පාමුල පවතින වියළි කර්කෂ බව පහව යන්නේ රිටිගල කඳු මුදුන පිස ගෙන එහෙ මෙහෙ පාව යන ධවල සේල බඳු මීදුම් වළා පටල වලිනි. මෙය සැබැවින්ම චමත්කාරජනක දසුනකි. රැහැයියන්ගේත්, කුරුල්ලන්ගේත් නොනවතින නාදයෙන් වන ගොමුවේ නිහඬ බව බිඳී යයි. සොබා දහම් මෑණියන් ගේ විශ්මිත නිර්මාණයක් වන රිටිගල විනෝදාස්වාදය පමණක් නොව ගවේශකයන්ට, නිරාමිස ප්‍රීතිය පතන්නන්ට තම රිසි පරිදි විඳිය හැකි පාරාදීසයකි.රිටිගල නරඹන්නට, තොරතුරු ගවේශනයට එන අයට මාර්ග දෙකකින් ඊට ළඟා විය හැකිය. එනම් කොළඹ දඹුල්ල මාර්ගය ඔස්සේ පැමිණ කැකිරාව සහ ගනේවල්පොළ නගර පසු කර ඉන් නාඹරණ මාර්ගයට වැටී ඒ ඔස්සේ ගලපිටගල හන්දියට ළඟා විය හැකිය. එතැන් සිට කිලෝමීටර අටක් ඉදිරියට යාමෙන් රිටිගලට ළඟා වීමට පුළුවන. අනෙක් මාර්ගය නම් කොළඹ දඹුල්ල මාර්ගය ඔස්සේ හබරණ මාර්ගය හරහා ගලපිටගල හන්දියෙන් කිලෝමීටර් අටක් ඇතුළට ගමන් කිරීමෙනි.ස්වභාවධර්මයේ බොහෝමයක් සංසිද්ධීන් පියවි ඇසට පෙනෙන තරමට වඩා පුළුල් වූ චිත්‍රයක් අපේ මනසට චිත්තරූපයන් ඔස්සේ කාවද්දයි. රිටිගල සිරි අසිරිය රස විඳි අයකුට ඒ මතකයන් අමතක නොවන සිහිවටනයක් බවට පත් වන්නේ මේ නිසා ම ය. මේ සොඳුරු අත්දැකීම විඳගන්න ඔබ ඔබේ සති අන්ත චාරිකාව රිටිගල නැරඹීමට වෙන් කර ගන්න.විශේෂ ස්තූතිය රිටිගල අඩවි ආරක්ෂක ශාන්ත වීරසිංහ මහතාට.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009081</link>
    <topic>ජනමත විචාරණ නෑ:තුනෙන් දෙක ඇති</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>දහඅටවැනි ආණ්ඩුක්‍රම ව්‍යවස්ථා සංශෝධන පනත් කෙටුම්පත පාර්ලිමේන්තුවේ තුනෙන් දෙකක බහුතර ඡන්දයකින් සම්මත විය යුතු බවට ශ්‍රේෂ්ඨාධිකරණය තීන්දු කර ඇතැයි කතානායක චමල් රාජපක්ෂ මහතා පාර්ලිමේන්තුවට ඊයේ (7) දැනුම් දුන්නේය.එම පනත් කෙටුම්පතෙහි ජනමත විචාරණයක දී ජනතාවගේ අනුමැතිය අවශ්‍ය වන කිසිම විධි විධානයක් නොමැති බවටත් ශ්‍රේෂ්ඨාධිකරණය තීන්දු කර ඇති බවද කතානායකවරයා ප්‍රකාශ කෙළේය.ශ්‍රේෂ්ඨාධිකරණ තීන්දුව පිළිබඳ කතානායකවරයාගේ නිවේදනය මෙසේය. ජාතියේ හිත පිණිස වහා අවශ්‍ය යයි ඇමැති මණ්ඩලය විසින් සහතික කරනු ලැබූ මේ පනත් කෙටුම්පත ආණ්ඩුක්‍රම ව්‍යවස්ථාවේ 122(1) (ආ) ව්‍යවස්ථාව ප්‍රකාරව ජනාධිපතිතුමා විසින් ශ්‍රේෂ්ඨාධිකරණය වෙත යොමු කරනු ලැබීය.ශ්‍රේෂ්ඨාධිකරණය ‘දහ අට වැනි ආණ්ඩුක්‍රම ව්‍යවස්ථා සංශෝධනය’ යන නමින් යුත් පනත් කෙටුම්පත.1. ආණ්ඩුක්‍රම ව්‍යවස්ථාවේ 82 (1) ව්‍යවස්ථාවේ විධිවිධානයන්ට එකඟ බවද,2. ආණ්ඩුක්‍රම ව්‍යවස්ථාවේ 82 (5) ව්‍යවස්ථාවේ දැක්වෙන පරිදි විශේෂ බහුතර ඡන්දයකින් සම්මත වීම අවශ්‍ය බවද,3. ආණ්ඩුක්‍රම ව්‍යවස්ථාවේ 83 ව්‍යවස්ථාවෙහි විධිවිධානවලින් දැක්වෙන පරිදි ජනමත විචාරණයක දී ජනතාවගේ අනුමැතිය අවශ්‍ය වන කිසිම විධිවිධානයක් පනත් කෙටුම්පතෙහි නොමැති බවද තීරණය කර ඇත.ආණ්ඩුක්‍රම ව්‍යවස්ථාවේ 92 (ඇ) ව්‍යවස්ථාව පරිච්ඡින්න කිරීම මගින්, ආණ්ඩුක්‍රම ව්‍යවස්ථාවේ 92 ව්‍යවස්ථාවට ආනුෂංගික සංශෝධනයක් කළ යුතු බවද ශ්‍රේෂ්ඨාධිකරණය තවදුරටත් නිර්දේශ කර ඇත.(ආණ්ඩුක්‍රම ව්‍යවස්ථාවේ 82 (5) ව්‍යවස්ථාවෙහි දැක්වෙන විශේෂ බහුතරය පාර්ලිමේන්තුවේ තුනෙන් දෙකකට නොඅඩු ඡන්ද සංඛ්‍යාවය. ).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009082</link>
    <topic>සංශෝධනය රටට යහපත්: පක්‍ෂ භේද නැතිව ඡන්දය දෙන්න</topic>
    <author>අසේල කුරුළුවංශ</author>
    <content>යෝජිත ව්‍යවස්ථා සංශෝධනයෙන් රටට අවැඩක් සිදු නොවන බැවින් පක්ෂ විපක්ෂ බේදයන්ගෙන් තොරව එයට සහය පළ කිරීම වරදක් නොවන බව අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත මහනාහිමියෝ සහ මල්වතු පාර්ශ්වයේ අනුනායක නියංගොඩ විජිතසිරි නාහිමියෝ පවසති.බල ලෝභීත්වය මත පදනම්ව දේශපාලනය කිරීමෙන් රට දියුණු කළ නොහැකි බවත් පක්ෂ විපක්ෂ බේදයෙන් තොරව රටේ අභිවෘද්ධිය සඳහා ගන්නා ක්‍රියාමාර්ගවලදී සැවොම එකතුවීම ජනතා අපේක්ෂාව බවත් උන්වහන්සේ දෙනම ප්‍රකාශ කරති.මෙහිදී අදහස් දැක්වූ අස්ගිරි මහනාහිමියෝ ජේ. ආර්. ජයවර්ධන මහතා එදා රටට නව ව්‍යවස්ථාවක් හඳුන්වා දෙමින් ගැසූ ගැට අද ලිහීම අසීරු බවත් ජනපති මහින්ද රාජපක්ෂ මහතා රටට අයහපත් තීරණයක් නොගන්නා බවත් තමන් වහන්සේට විශ්වාස බවත් අවධාරණය කරති.ජනතාව කිසියම් නායකයකු කෙරෙහි විශ්වාසය තබා ඔහුගේ නායකත්වය රටට අවශ්‍ය බව තීරණය කරන්නේනම් ඔහුට කාලසීමා වලින් තොරව රට පාලනය කිරීමට අවස්ථාව තිබිය යුතු බවද මහනාහිමියෝ ප්‍රකාශ කළහ.මෙහිදී අදහස් දැක්වූ මල්වතු පාර්ශවයේ අනුනායක නියංගොඩ විජිතසිරි නාහිමියෝමේ ගෙන එන්නේ නව ආණ්ඩුක්‍රම ව්‍යවස්ථාවක් නෙවෙයි. පවතින ව්‍යවස්ථාවට කිසියම් සංශෝධනයක් එකතු කිරීම පමණයි මෙහිදී සිදු වන්නේ. මෙයට පෙර අවස්ථා 17කදී මේ ව්‍යවස්ථාව සංශෝධනයට ලක්වුණේ ප්‍රායෝගිකව එය ක්‍රියාත්මක කිරීමේදී ඇතිවන ගැටලු මග හරවන්නයි.ත්‍රස්තවාදය නිම කිරීමෙන් පසු රට ගොඩනැගීමේ ක්‍රියාවලිය ඉදිරියට ගෙන යන මේ මොහොතේ ව්‍යවස්ථාවේ යම් යම් පවතින බාධා ඉවත් කිරීම කාලෝචිත අවශ්‍යතාවක්. ඒ සඳහා අවශ්‍ය සහාය ලබාදීම කාගෙත් යුතුකමයි. පටු දේශපාලන අරමුණු මෙහිදී මුදුන් පමුණුවා ගැනීමට ක්‍රියා කිරීම වැරැදියි.ජනපති කෙරෙහි ජනතාව තුළ පූර්ණ විශ්වාසය තිබෙනවා. රටේ සමෘද්ධිය එතුමා ඇති කරන බව ජනතාව බලාපොරොත්තුවෙන් ඉන්නවා. ඒ සඳහා ව්‍යවස්ථාවෙන් පවතින බාධා ඉවත් කිරීමට එතුමා ගන්නා වෑයමට කාගේත් සහාය හිමි විය යුතුයි. තමන්ට අවශ්‍ය නැතිනම් පාලකයාව ජනතාව ඉවත් කරාවි. ජනප්‍රිය නායකයන් පසුකාලීනව ජනතා අප්‍රසාදයට ලක් වුණා.ඒ ආකාරයෙන්ම ජනතාව අප්‍රසාදයට ලක්වූ නායකයන් පසුව ජනතා අප්‍රසාදයට පත් වුණා. මේ නිසා කවුරුත් බලයේ තියාගත යුතුද කියා ජනතාව තීරණය කරාවි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009083</link>
    <topic>වෘත්තිය සමිති හා සිවිල් සමාජය ව්‍යවස්ථා සංශෝධනයට සහාය පළ කරන උද්ඝෝෂණය අද</topic>
    <author>වෙල්ලස්සේ බණ්ඩාර, අනුර ප්‍රේමලාල්</author>
    <content>දහ අට වැනි ව්‍යවස්ථා සංශෝධනය කෙරෙහි වැඩ කරන ජනතාව ගේ සහ සිවිල් සමාජයේ සහාය පළ කිරීමේ උද්ඝෝෂණයක් අද (08) පාර්ලිමේන්තු වට රවුමේ දී පැවැත්වේ.වෘත්තීය සමිති සම්මේලන සහ වෘත්තීය සමිති 80 ට අධික සංඛ්‍යාවක සාමාජික සාමාජිකාවෝ ඊට එක් වෙති. ඔවුන් ගේ සහායට ගම්පහ සහ කළුතර දිස්ත්‍රික්කවල ජනතාව ද සහභාගි වෙති.මෙම උද්ඝෝෂණයට සහභාගි වීමට පැමිණෙන කොළඹ දිස්ත්‍රික්කයේ ජනතාව කොල්ලුපිටිය, ලිබර්ටි වට රවුමේදීත්, ගම්පහ දිස්ත්‍රික්කයේ ජනතාව කොළඹ දේවි බාලිකා විද්‍යාලයේදීත්, ඒකරාශී වී පාර්ලිමේන්තු වට රවුමට ළඟාවීමට නියමිතය. මෙයට සම්බන්ධ වන කොළඹ දිස්ත්‍රික්කයේ වෘත්තීය සමිති සාමාජිකයන් හා ජනතාව පාර්ලිමේන්තු වට රවුමට පැමිණිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009084</link>
    <topic>මා වනසා දමා ව්‍යවස්ථා සංශෝධනයත්රටේ ඉදිරි ගමනත් වළක්වන්න හදනවා</topic>
    <author>මහින්ද අලුත්ගෙදර</author>
    <content>නව ව්‍යවස්ථා සංශෝධනය හා රටේ ඉදිරි ගමන වළක්වාලිය හැකි එකම මඟ තමා සහ තම පවුලේ තවත් දෙදෙනෙකු ඝාතනය කිරීම බව පවසමින් පුවත්පතක පළ වූ ලිපියක් දුටු තමා පුදුමයට පත් වූ බව ජනාධිපති මහින්ද රාජපක්ෂ මහතා ප්‍රකාශ කරයි.තමා ඝාතනය කොට ඉදිරියට පැමිණීමට දෙදෙනෙකුට හැකියාව තිබෙන බව එම ලිපිය මඟින් පෙන්වා දී ඇති බව, පවසන ජනාධිපතිවරයා ශ්‍රී ලංකාවේ ප්‍රජාතන්ත්‍රවාදය මෙය දැයි ප්‍රශ්න කෙළේ ය. එම ලිපිය ලියන පුද්ගලයා උපදෙස් දෙන්නේත් තමා විනාශ කිරීමට බව කී මහින්ද රාජපක්ෂ මහතා තමා කොළඹ 7 ඉපදුණා නම් මේ ගැටලුව මීට වඩා හාත්පසින්ම වෙනස් වන බවද ජනාධිපතිතුමා කීය.මෙය නොමේරූ මිනිසුන්ගේ අදහසකි. තමා මැදමුලන හම්බන්තොට වැනි ඈත පිටිසර ගමක ඉපදී මෙතනට පැමිණීම ඇතැමුන්ට විශාල ගැටලුවක්. ජනතා වරමින් බලයට පත් තමා මතු පරපුර වෙනුවෙන් රටක් ගොඩනැඟීමට කැප වෙනවා. ගත වූ වසර කීපය තුළ රටේ දැවැන්ත සංවර්ධන ව්‍යාපාර ආරම්භ කර තිබෙන බවද රාජපක්ෂ මහතා කීවේ ය.‘ජනසෙවණ’ නිවාස දස ලක්ෂයේ වැඩසටහන යටතේ නිවාස හිමිකම් ඔප්පු පිරිනැමීමේ උත්සවය අරලියගහ මන්දිරයේ දී ඊයේ (07) පැවැති අවස්ථාවේදී ජනාධිපතිතුමා ඉහත කී කරුණු අනාවරණය කෙළේ ය. ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, නියෝජ්‍ය ඇමැති ලසන්ත අලගියවන්න, අමාත්‍යාංශයේ ලේකම් නිශ්ශංක විජේරත්න, ජාතික නිවාස සංවර්ධන අධිකාරියේ සභාපති ජයන්ත සමරවීර මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009085</link>
    <topic>‘හපන් ශිෂ්‍යත්ව’ ප්‍රණාම උළෙල ජනපති ප්‍රධානත්වයෙන් මහ ඉහළින්</topic>
    <author>ජයසිරි මුණසිංහ</author>
    <content>කොළඹ හා දුර බැහැර ඈත පිටිසර ගම්මානවල ඉගෙන ගන්නා දැයේ දූ- දරුවන්ට ලොව දිනීමට අත්වැළක් වන “පහ වසර” ශිෂ්‍යත්වය සමත්වූවන්ට ජාතික ඉතිරි කිරීමේ බැංකුව විසින් පිරිනමනු ලබන “හපන් ශිෂ්‍යත්ව“ ප්‍රණාම උළෙල ඊයේ (7) අරලියගහ මන්දිරයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් අභිමානවත් අයුරින් පැවැත්විණි.ඊට අමතරව ජාතික ඉතිරි කිරීමේ බැංකුවේ ඉතුරුම් ප්‍රවර්ධන ජාතික වැඩසටහනද ඊයේ ආරම්භ කැරිණි. රටපුරා විවිධ තැන්හි ගමන් කරමින් ජනතාවට ඉතිරි කිරීමේ පුරුද්ද ඇති කරවන සේ සකස් කොට විවිත්‍ර ලෙස සරසා තිබූ මැටි කැටයක විශාල අනුරුවක් නිරාවරණය කළ ජනාධිපතිවරයා එම ගමන අරඹන්නැයි නිල වශයෙන් ඊට අනුමැතිය හා ආශිර්වාදය මෙහිදී ලබා දුන්නේය.වසර 1972 දී ඇරැඹි ජාතික ඉතිරි කිරීමේ බැංකුව එදා-මෙදා තුර කාලය පුරා රටට, ජනතාවට විශාල සේවාවක් ඉටුකළ රාජ්‍ය බැංකුවකි. එවන් ආයතනයක් රටේ ඉදිරි ආර්ථික හා සමාජයීය සංවර්ධනය සඳහා මෙලෙස ඉතුªරුම් ප්‍රවර්ධන වැඩසටහන් ඇරඹීම ජනාධිපතිතුමාගේ ප්‍රසාදයට හා ඇගැයීමට ද ලක් විය.ශිෂ්‍යත්ව ප්‍රණාමය ඇරැඹියේ ජාතික ගීය ගායනා කිරීමෙන් අනතුරුවය. වසර 2009 පහ වසර ශිෂ්‍යත්වයෙන් ශ්‍රී ලංකාවෙන්ම පළමු වැනියා වූ හම්බන්තොට දිසාවේ රුහුණු විජයබා විදුහලේ ජේ.වී.ඒ. ප්‍රමෝද් ඩිල්ෂාන් දරුවා ඇතුළු දරු දැරියෝ 123 දෙනෙක් මෙහිදී තිළිණ හා සහතිකපත් ලබාගත්හ.ජාතියේ පුනරුදය උදෙසා අගනා මෙහෙවරක් ඉටුකරන ජනාධිපතිතුමා වෙත සේවා අගයමින් සමරු තිළිණ හා සිහිවටන මෙහිදී ජාතික ඉතිරි කිරීමේ බැංකුවේ සභාපතිවරයා විසින් පිරිනමනු ලැබිණි. ශිෂ්‍යත්ව ප්‍රණාම උළෙල අමතා අධ්‍යාපන අමාත්‍ය බන්දුල ගුණවර්ධන, ජාතික ඉතිරි කිරීමේ බැංකුවේ සභාපති ප්‍රදීප් කාරියවසම්, සාමාන්‍යාධිකාරී හා ප්‍රධාන විධායක නිලධාරි එච්. එම්. හෙන්නායක බණ්ඩාර යන මහත්වරුද කතා කළහ.යාපනය, කිළිනොච්චිය, මුලතිව්, මන්නාරම, වවුනියාව සහ උතුරේ දිස්ත්‍රික්ක පහේ පමණක් නොව රටේ දිස්ත්‍රික්ක සියල්ල නියෝජනය කරමින් දරු දැරියෝ මෙහිදී තිළිණ ලැබීම විශේෂ සිද්ධියකි. මෙම අවස්ථාවට රාජ්‍ය ආදායම් හා මුදල් නියෝජ්‍ය ඇමැති චන්ද්‍රසිරි ගජදීර, දකුණු පළාත් මහ ඇමැති ශාන් විජයලාල් ද සිල්වා මහත්වරුද අධ්‍යාපන අමාත්‍යාංශයේ උසස් නිලධාරීහුද, ජාතික ඉතිරි කිරීමේ බැංකුවේ ප්‍රධානීන් ඇතුළු ශිෂ්‍යත්වලාභී දරු දැරියෝ හා දෙමාපියෝ විශාල පිරිසක් එක් ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009086</link>
    <topic>දේශීය බී.ටී. 100% සාර්ථකයි</topic>
    <author>සිතාරා සේනානි, සන්ධ්‍යා කරුණාරත්න</author>
    <content>දේශීය බී. ටී. බැක්ටීරියාව මඟින් ඩෙංගු මදුරු කීටයන් සියයට සියයක් විනාශ වන බව මැලේරියා මර්දන ව්‍යාපාරය පෙන්වා දෙයි.දේශීය බී. ටී. බැක්ටීරියාව නියමු ව්‍යාපෘතියක් ලෙස පෑලියගොඩ ප්‍රදේශයේදී ඉකුත්දා අත්හදා බැලිණි.එහි ප්‍රතිඵල සියයට සියයක්ම සාර්ථක වී ඇති බව එය යෙදීමෙන් පසු ඩෙංගු මදුරු කීටයන්ට සිදුව තිබෙන වෙනස්කම් පිළිබඳ බොරැල්ල වෛද්‍ය පර්යේෂණ ආයතනයේ කීට විද්‍යාඥයන් සිදුකළ අධ්‍යයනයේදී හෙළි වී තිබේ. වෛද්‍ය ඉන්දිරා වීරසිංහ මහත්මියගේ ප්‍රධානත්වයෙන් මේ අධ්‍යයනය සිදු කැරිණි. දේශීය බී. ටී. බැක්ටීරියාව යෙදීමෙන් දින 2ක් ඇතුළත ඩෙංගු මදුරු කීටයන් විනාශ වන බවද මේ පරීක්ෂණවලදී සොයාගෙන තිබේ.දේශීය බී.ටී. බැක්ටීරියාව කෙතරම් කාලයක් සක්‍රියව පවතින්නේද යන්න පිළිබඳ බොරැල්ල වෛද්‍ය පර්යේෂණ ආයතනයේ කීට විද්‍යාඥයන් ඊයේ (7) අදත් (8) තව දුරටත් පර්යේෂණ සිදුකිරීමට නියමිතව තිබිණි. මේ පිළිබඳ පර්යේෂණ වාර්තාව සෞඛ්‍ය ඇමැති මෛත්‍රීපාල සිරිසේන මහතා වෙත ඉදිරි දින කිහිපය ඇතුළත භාරදීමට නියමිතය.දේශීය බී.ටී. බැක්ටීරියාව ඩෙංගු මර්දනය සඳහා යොදා ගැනීමටත් ඉදිරියේදී ප්‍රාදේශීය සෞඛ්‍ය බලධාරීන් ඒ සම්බන්ධ ඉල්ලීම් කළහොත් ඒවා ලබාදීමටත් මැලේරියා මර්දන ව්‍යාපාරය සූදානමින් සිටී. මේ අතර කියුබාවේ නිෂ්පාදිත බී.ටී.අයි. බැක්ටීරියාවද ඉදිරි සතියේ මෙරටට ලැබීමට නියමිත බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009087</link>
    <topic>සංශෝධනය ගැනවිවාදය අද</topic>
    <author/>
    <content>දහ අට වැනි ආණ්ඩුක්‍රම ව්‍යවස්ථා සංශෝධන පනත් කෙටුම්පත පිළිබඳ විවාදය පාර්ලිමේන්තුවේ දී (08) අද පැවැත්වේ. අගමැති දි. මු. ජයරත්න මහතා දහ අටවැනි ආණ්ඩුක්‍රම ව්‍යවස්ථා සංශෝධන පනත් කෙටුම්පත පාර්ලිමේන්තුවට ඊයේ (7) පස්වරුවේ ඉදිරිපත් කෙළේ ය.අද පෙරවරු 9.30 සිට රාත්‍රි 7.00 දක්වා විවාදය පැවැත්වේ. පනත් කෙටුම්පත පිළිබඳ ඡන්ද විමසීම රාත්‍රි 7.00ට සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009088</link>
    <topic>විපක්ෂයේ විරෝධතාපිළිගන්න බැහැ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>දහඅට වන ආණ්ඩුක්‍රම ව්‍යවස්ථා සංශෝධන පනත් කෙටුම්පත පාර්ලිමේන්තුවට ඉදිරිපත් කළ නොහැකි බවට දෙමළ ජාතික සන්ධානයේ පත්කළ මන්ත්‍රී ඒ. සුමන්දිරන් මහතා ඇතුළු විපක්ෂය මතු කළ විරෝධතා පිළිගත නොහැකි බවට කතානායක චමල් රාජපක්ෂ මහතා පාර්ලිමේන්තුවට ඊයේ (7) දැනුම් දුන්නේය.යෝජිත ආණ්ඩුක්‍රම ව්‍යවස්ථා සංශෝධන පනත් කෙටුම්පත සම්බන්ධයෙන් ශ්‍රේෂ්ඨාධිකරණය තීන්දුව ලබාදී ඇති බැවින් විපක්ෂයේ විරෝධතා පිළිගත නොහැකි බව කතානායකවරයා වැඩිදුරටත් පැවැසීය. අගමැති දි. මු. ජයරත්න මහතා දහඅටවන ආණ්ඩුක්‍රම ව්‍යවස්ථා සංශෝධන පනත් කෙටුම්පත පාර්ලිමේන්තුවට ඉදිරිපත් කළ අවස්ථාවේ නැඟී සිටි සුමන්දිරන් මහතා රීති ප්‍රශ්නයක් මතු කෙළේය.පනත් කෙටුම්පත පළාත් සභාවලට ඉදිරිපත් කළයුතු බව ආණ්ඩුක්‍රම ව්‍යවස්ථාවෙහි දැක්වෙන්නේ යැයිද එහෙත් එසේ සිදු වී නැති හෙයින් විශේෂ බහුතරයකින් සම්මත කළද නීත්‍යානුකූල නොවන්නේ යැයිද මන්ත්‍රීවරයා පැවැසුවේය.සභානායක වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා එහිදී යෝජිත ව්‍යවස්ථා සංශෝධනයෙහි පිටපත් පාර්ලිමේන්තු පක්ෂ නායක රැස්වීමේදී පක්ෂ නායකයන්ට ලබාදුන් බවත් ශ්‍රේෂ්ඨාධිකරණය හමුවේ මේ කරුණු ඉදිරිපත් කළ යුතුව තිබුණත් එසේ නොකළ අතර එක්සත් ජාතික පක්ෂය ශ්‍රේෂ්ඨාධිකරණයට නොගිය බවත් පැවැසුවේය.පනත් කෙටුම්පත පසුදින එනම් අද (8) විවාද කොට සම්මත කර ගන්නා බව ආණ්ඩු පක්ෂ මන්ත්‍රීවරු විපක්ෂයට අවධාරණයෙන් පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n1009089</link>
    <topic>ඡන්ද විමසීමක් නොමැතිවම හදිසිය සම්මතයි</topic>
    <author/>
    <content>හදිසි නීතිය මසකින් දීර්ඝ කිරීමේ යෝජනාව ඡන්ද විමසීමකින් තොරව ඊයේ (7) පාර්ලිමේන්තුවේ දී සම්මත විය.එක්සත් ජාතික පක්ෂයේ මන්ත්‍රීවරුන් සභා ගැබෙහි නොසිටි අතර, විවාදය අවසන් වන මොහොතේ ප්‍රජාතන්ත්‍රවාදී ජාතික සන්ධානයේ හා ද්‍රවිඩ ජාතික සන්ධානයේ මන්ත්‍රීවරු සභා ගැබෙහි නොසිටියහ.හදිසි නීතිය මසකින් දීර්ඝ කිරීමේ යෝජනාව සඳහා ඡන්ද විමසීමක් සිදුකිරීමට සභාවෙහි කිසිදු මන්ත්‍රීවරයකු නොවූ හෙයින් ඡන්ද විමසීමකින් තොරව හදිසි නීතිය සම්මත කිරීමට ආණ්ඩු පක්ෂය පියවර ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n10090810</link>
    <topic>එජාපය කොපමණ විරුද්ධ වුවත්යෝජිත ව්‍යවස්ථා සංශෝධනනීත්‍යනුකූල නිසා උසාවි යන්න බෑ</topic>
    <author>සන්ධ්‍යා කරුණාරත්න</author>
    <content>යෝජිත ව්‍යවස්ථා සංශෝධනයට එරෙහිව එක්සත් ජාතික පක්‍ෂය මේ වනතෙක් අධිකරණය හමුවට නොගියේ, එම සංශෝධනය නිත්‍යානුකූල නිසා බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.නැවත වරක් ජනාධිපති මහින්ද රාජපක්‍ෂ මහතා ජනාධිපති ධූරයට පත්වේය යන බිය නිසා විපක්ෂය මේ ව්‍යවස්ථා සංශෝධනයට එරෙහිව විරෝධය පානා බව ද ඇමැතිවරයා කීය. මේ ව්‍යවස්ථා සංශෝධනය ගෙනඒමෙන් විපක්ෂය නැවතවරක් පරාජය වේ යන බිය නිසාම මෙසේ විරෝධය පාන බවද, එසේ නොමැතිව විපක්ෂය විරෝධය පාන්නේ ජනතා පරමාධිපත්‍යයට හානියක් වේ යන බිය නිසා නොවන බවද ඇමැතිවරයා අවධාරණය කෙළේය.ලෝක වෙළෙඳ මධ්‍යස්ථානයේ ඊයේ (07දා) පැවැති මාධ්‍ය හමුවකදී ඇමැතිවරයා මේ බව කියා සිටියේය. ජනතාවගේ පරමාධිපත්‍ය බලය ශක්තිමත් කරන මෙම ව්‍යවස්ථා සංශෝධනයෙන් ජනතාවට කිසිදු හානියක් නොවන බවත්, ඉකුත් ජනාධිපතිවරණයේ දී ජනතාවට ලබාදුන් පොරොන්දු ඉටුකිරීමක් මේ සංශෝධනයෙන් සිදුවන බවත් ඇමැතිවරයා සඳහන් කෙළේය.ආණ්ඩු පක්ෂයේ මන්ත්‍රීවරුන්ගේ සංඛ්‍යාව 160 දක්වා අද (08දා) සවස වන විට වැඩිවන්නේ යැයි ද එයින් තුනෙන් දෙකක ස්ථාවර බලයක් ආණ්ඩු පක්ෂයට ලැබී ඉතා පහසුවෙන් මේ සංශෝධනය පාර්ලිමේන්තුවේදී සම්මත කරගත හැකි වන්නේ යැයි ද ඒ මහතා කීය.මහජන ඡන්දයෙන් ජයග්‍රහණය කොට ජනතාවට උපරිම සේවයක් කළ ජනාධිපතිවරයෙකු ජනතා ඡන්දයෙන් තෙවතාවක් ජනාධිපති ධූරයේ රැඳීසිටීම වරදක් නොවන බවද, එය කිහිපවතාවක්ම ඡන්දය ඉල්ලා පරාජය වන අපේක්ෂකයකුට වඩා වැදගත් වන බව ද, ඇමැතිවරයා සඳහන් කෙළේය. 1978 ආණ්ඩුක්‍රම ව්‍යවස්ථාවේ සඳහන් වෙන පරිදි ජනතා ඡන්දයෙන් ජනාධිපතිවරයකු විය හැක්කේ දෙවතාවකි. එසේ පත්වෙන ජනාධිපතිවරයාගේ කායික හා මානසික තත්ත්වය ශක්තිමත්ව තිබුණත්, ජනතාව නැවත වරක් ඔහු ජනාධිපති ධූරය සඳහා පත්කිරීමට කැමැත්ත තිබුණත් ඒ සියල්ල පවතින ව්‍යවස්ථාව නිසා කළ නොහැකියි.මේ සංශෝධනයෙන් ඒ බාධා ඉවත්වෙනවා. එසේ බාධා ඉවත්වූවත්, ජනතාව කැමැති නම් පමණයි තුන්වැනි වතාවටත් ජනාධිපතිවරයා ලෙස ඔහු පත්කර ගත හැක්කේ. ඒ නිසා මේ සංශෝධන 1978 ව්‍යවස්ථාවටත් වඩා ප්‍රජාතන්ත්‍රවාදී වන්නේ යැයි ද ඇමැතිවරයා පැවැසුවේය.රටේ පැවැති බරපතළම අභියෝගය වූ ත්‍රස්තවාදීන් පරදවා යුද ජයග්‍රහණය ලබා රටේ සංවර්ධන කටයුතු ශක්තිමත් කරමින් ලෝකයේ දෙවැනි කොටස් වෙළෙඳපොළ බවට ශ්‍රී ලංකාව පත්කිරීමට ජනාධිපති මහින්ද රාජපක්‍ෂ මහතාගේ ධූර කාලය තුළ ඔහුට හැකිවූයේ යැයිද එම සංවර්ධන කටයුතු ඉදිරි කාලය තුළදී ස්ථාවර වීමට නම් නැවත වරක් ඔහුම ජනාධිපති කළ යුතු යැයි ද ඇමැතිවරයා කීය.මේ දේශපාලන ස්ථාවරභාවය නිසා ජාත්‍යන්තරය තුළ සහ ආධාර ලබාදෙන සංවිධාන තුළ ශ්‍රී ලංකාවේ සංවර්ධන කටයුතු පිළිබඳ විශ්වාසයක් ඇතිවීමෙන් රටේ සංවර්ධන කටයුතු තවදුරටත් ඉදිරියට සිදුවෙන බවද ඒ මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n10090811</link>
    <topic>දුම්රිය ඒකාබද්ධ බස් සේවාව ඊයේ සිට</topic>
    <author>ශීලා උඩුවර</author>
    <content>කොළඹ – නුවර, කොළඹ – මහව, කොළඹ – ගාල්ල ශීඝ්‍රගාමී කාර්යාල දුම්රියවලින් පැමිණෙන මගීන් සඳහා දුම්රිය ඒකාබද්ධ ශ්‍රී ලංගම බස් සේවා ඊයේ සිට ක්‍රියාත්මක කර ඇතැයි ලංගම සභාපති ඇම්. ඩී. බන්දුසේන මහතා පැවසීය. දුම්රිය කොළඹට පැමිණි විට දුම්රිය ස්ථානය අසල බස් සේවා සූදානමින් තැබෙන අතර ආපසු යාමේදී ද, මේ ඒකාබද්ධ බස් සේවා ක්‍රියාත්මක වේ.දුම්රියෙන් බැසගන්නා මගීන්ට තමන්ට අවශ්‍ය ස්ථානය කරා යාමට මින් ඉතා පහසුවක් සැලසෙන බව සභාපතිවරයා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n10090812</link>
    <topic>ව්‍යාපාරිකයාගේ කන සපා කෑපොලිස් පරීක්ෂක රක්ෂිතයට</topic>
    <author>මතුගම සංචාරක</author>
    <content>බදුරලිය නගරයේ ව්‍යාපාරිකයෙකුට පහර දී කණ සපා කෑ සිද්ධියේ ඇමති ආරක්ෂක අංශයේ පොලිස් පරීක්ෂකවරයා හා ඔහුගේ සගයා බදුරලිය පොලිසිය අත්අඩංගුවට ගෙන මතුගම මහේස්ත්‍රාත් දමින්ද රාමනායක වැලිගොඩපිටිය මහතා හමුවට පැමිණ වූ විට සැප් 17 දක්වා රිමාන්ඩ්භාරයට පත් කිරීමට නියම කෙළේය.ඉකුත් දා (5) බීමත්ව බදුරලිය නගරය මධ්‍යයේ වෙළඳසැලක් අසල අපවිත්‍ර සිද්ධියක් සම්බන්ධයෙන් ව්‍යාපාරිකයා අතර බහින්බස් වීමක් ඇතිවී මෙම පොලිස් නිලධාරියා හා ඔහුගේ සගයා ව්‍යාපාරිකයාට පහර දී කණ සපා කා කඩාගෙන ඇත.මතුගම සහකාර පොලිස් අධිකාරී ජයසිරි කොඩිතුවක්කු බදුරලිය පොලිස් ස්ථානාධිපති දමින් ජයතිලක අපරාධ අංශයේ ස්ථානාධිපති පී.ඒ. පාලිත පොලිස් කොස්තාපල් කිත්සිරි 55277 හා සුනිල් 24754 යන මහත්වරු පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n10090813</link>
    <topic>කාන්තාවක් ගස් බැන්දග්‍රාමාරක්ෂකයා රිමාන්ඩ්</topic>
    <author>මතුගම සංචාරක</author>
    <content>විවාහක කාන්තාවක් ගස් බැඳී ග්‍රාමාරක්ෂක භටයා සහ ඔහුගේ මව මේ 17 දක්වා රිමාන්ඩ්භාරයේ තබන ලෙස මතුගම මහේස්ත්‍රාත් දමින්ද රාමනායක වැලිගොඩපිටිය මහතා පෙරේදා (06) දා නියෝග කළේ ය. රිමාන්ඩ් භාරයට පත්වූයේ වැලිපැන්න පොලිසියේ සේවය කළ ග්‍රාමාරක්ෂක භටයකු සහ ඔහුගේ මවයි.සිද්ධියට සම්බන්ධ ග්‍රාමාරක්ෂක භටයා ඉත්තපාන පදිංචි එක්දරු මවක් වූ ගස් බැඳී කාන්තාවට නිතර දුරකතන පනිවිඩ දෙමින් අයුතු යෝජනා ඉදිරිපත් කරන නිසා මේ පිළිබඳව ඔහුගේ මව හා බිරියට දැනුම් දීමට ග්‍රාමරක්ෂභටයාගේ නිවසට පැමිණ ඇත. ඉන්පසු ඇති වූ බහින්බස්වීම දුර දිග ගොස් ග්‍රාමාරක්ෂකයා හා ඔහුගේ මව කාන්තාවට පහර දී නිවස ඉදිරිපිට ඇති ගසට තබා බැඳ දමා තිබේ.පොලිසිය පැමිණ ඇයව ලිහාගෙන ගොස් නාගොඩ රෝහලට ඇතුළු කර ඇත. වැලිපැන්න පොලිස් ස්ථානාධිපති ධම්මික කාරියවසම් මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n10090814</link>
    <topic>සිරිමාවෝ බණ්ඩාරනායක විදුහලට ශිෂ්‍යාවකඇතුළත් කර දෙන්නම් කියා මුදල් අරන් හිරේ</topic>
    <author>ශිරෝමි අබයසිංහ</author>
    <content>කොළඹ සිරිමාවෝ බාලිකා විදුහලට ශිෂ්‍යාවක් ඇතුළත් කර දෙන පවසා එම ශිෂ්‍යාවගේ පියාගෙන් රුපියල් තිස්හත් දහසක අල්ලසක් ලබා ගත් වරදකරු වූ තැරැව්කරුවෙකුට කොළඹ මහාධිකරණ විනිසුරු සුනිල් රාජපක්ෂ මහතා විසින් බරපතළ වැඩ සහිත අවුරුදු අටක සිර දඬුවමක් ඊයේ (07) නියම කෙරිණි.රුපියල් හැත්තෑහත් දහසක දඩ මුදලක් ගෙවීමටද විත්තිකරුට නියම වූ අතර එය නොගෙව්වොත් බරපතල වැඩ සහිත අවුරුදු දොළහක සිර දඬුවම්ද පැනවිණි.ඒ අනුව විත්තිකරුට පැනවුණු මුළු සිර දඬුවම් කාලය අවුරුදු විස්සකි.මෙසේ සිර දඬුවම් ලැබුවේ වත්තල තෙළඟපාත පදිංචි ජයනෙත්ති ප්‍රනාන්දු නමැති විත්තිකරුය. කොළඹ තරුපහේ හෝටලයක ප්‍රධාන සුපවේදියකු වන ජනකලාල් ප්‍රියන්තගේ මහතාගේ දියණිය කොළඹ සිරිමාවෝ බණ්ඩාරනායක විදුහලේ පළමු ශ්‍රේණියට ඇතුළත් කර දෙන බව පවසා 1999 ජුලි 01 දා සහ 2000 ජනවාරි 30 අතර කාලයේ දී මෙම අල්ලස් මුදල් ඉල්ලීම සහ ලබා ගැනීම යන අධිචෝදනා අටක් විත්තිකරුට එරෙහිව අල්ලස් හෝ දූෂණ විමර්ශන කොමිසම විසින් ඉදිරිපත් කර තිබේ.නඩු විභාගය අවසානයේ දී පැමිණිල්ල විසින් අධිචෝදනා සාධාරණ සැකයකින් තොරව ඔප්පු කර ඇතැයි තීරණය කළ විනිසුරුවරයා අධිචෝදනාවන්ට විත්තිකරු වරදකරු කර දඬුවම් නියම කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=n10090815</link>
    <topic>කතුරකින් ඇන පියා මැරුවැයිපුතෙකු සැකපිට අත්අඩංගුවට</topic>
    <author>කොච්චිකඩේ විශේෂ</author>
    <content>කතුරකින් ඇන පියා ඝාතනය කෙළේ යැයි කියන සිද්ධියක් සම්බන්ධයෙන් සැකපිට අත්අඩංගුවට ගත් පුතෙකු මීගමුව අතිරේක මහේස්ත්‍රාත් උපුල් රාජකරුණා මහතා වෙත පෙරේදා (06) ඉදිරිපත් කළ පසු 16 දක්වා රක්ෂිත බන්ධනාගාර ගත කිරීමට නියෝග කළේය.රක්ෂිත බන්ධනාගාර ගත වූයේ 362/කිව්/2 ඉහළ මඩම්පැල්ල, රජවත්ත ලිපිනයෙහි පදිංචි රණතුංග ආරච්චිලාගේ අසංක සම්පත් අබේසිංහ (28) නමැති අයෙකි.මියගොස් ඇත්තේ ඉහත ලිපිනයෙහි පදිංචි සිටි රංහොටි පේඩිගේ අනුර ගාමිණී අබේසිංහ (48) නැමැති අයෙකි. මියගිය අය පසුගිය (5) දා සවස බීමත්ව වෙරි වී නිවසට පැමිණ දබර කරමින් බිරිඳට හා දරුවාට කතුරකින් ඇනීමට උත්සාහ ගෙන ඇත. මේ අවස්ථාවේ පියාගේ අත තිබූ කතුර උදුරා ගැනීමට පොර බැදීමේදී පියාගේ සිරුරට කතුර ඇනී මේ මරණය සිදුව ඇතැයි සැකකරු පොලිසියට ප්‍රකාශ කර තිබුණි. මියගිය අයගේ සිරුර අකරගම රෝහලේ මෘත ශරීරාගාරයේ තබා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009089</link>
    <topic>වාව්වවැල්ලේ ධීවරයන්ටතොටුපළක් නෑ</topic>
    <author>මාතර සංචාරක - සිරි වාව්වගේ</author>
    <content>යටිතල පහසුකම් සංවර්ධනය නොවීම හා ධීවර නැංගුරම් පොළේ කිසිදු පහසුකමක් නොතිබීම නිසා වාව්ව ධීවර ග්‍රාමයේ පවුල් 450ට අධික පිරිසක් හතළිස් වසරකට වැඩි කාලයක සිට මහත් අසරණ තත්ත්වයකට පත්ව සිටිති. එම ධීවර පවුල් ගමේ පවතින පොදු පහසුකම් සංවර්ධනය කර ගැනීමට පසුගිය කාලයේ ගත් සියලු උත්සාහයන් අසාර්ථක වූ බව ධීවරයෝ පවසති.වාව්ව ධීවර ගම්මානය දෙවිනුවර ප්‍රාදේශීය ලේකම් කොට්ඨාසයට අයත් මෙතෙක් කිසිවකුගේ සොයාබැලීමකට ලක් නොවූ ස්වභාවිකව පිහිටි කුඩා ධීවර තොටුපළකින් සමන්විත වූවකි. තොටුපළේ ක්‍රියාත්මක ධීවර යාත්‍රා සංඛ්‍යාව 32කි. ඒ සියල්ල එක්දින ධීවර යාත්‍රාය.මෙහි ධීවරයෝ ගැටලු රැසකට මුහුණපා සිටිති. ඒවාට මෙතෙක් කිසිදු විසඳුමක් ලැබී නැත. ඒ ගැන ඔවුහු මෙසේ විස්තර කළහ.පී. එම්. සේනානායක මහතා - අප මුහුණපාන ප්‍රධාන ගැටලු ස්වාභාවිකව පිහිටි මේ වාව්වවැල්ල තොටුපළ හිරිපරවලින් හා කළුගල්වලින් වැසීම නිසා නොගැඹුරු තොටුපළක් වීමයි. මේ තොටුපළේ සිට දියඹට කිලෝමීටර් පහක් පමණ දුරට හිරිපර වැඩිවෙලා.ඒ නිසා අපට බෝට්ටු ගාල්කර තියන්න බැහැ. සියලුම බෝට්ටු අපි ගොඩබිමට ඇදලයි තියාගන්නේ. තොටුපළ ගැඹුරු නැති නිසා සමහර කාලවලට වැලි පිරුණාම ධීවරයින් හත් අට දෙනෙක් එකතුවෙලා ගොඩ ගාල්කර තියෙන බෝට්ටු ඔසවාගෙන මුහුදේ කිලෝමීටරයක් පමණ ඈතට ගෙන ගිහින් තමයි රැකියාවේ යන්නේ.ඇත්තටම කියනවානම් එවැනි තොටුපළක සිට අපේ යාත්‍රා රැකියාවට ගෙනයාම අමාරු වැඩක්. ඒ නිසායි මේ ස්වාභාවික තොටුපළේ තියෙන ගල්පර ඉවත්කර ගැඹුර වැඩිකර දෙන්න කියා ඉල්ලා සිටින්නේ.එල්. එච්. අමල් චමින්ද මහතා - මෙහි තරුණ ධීවරයින් තමයි වැඩියෙන් රැකියාව කරන්නේ. රෑට හරිම අන්ධකාරයි. මේ නිසා අපි මේ තොටුපළට බීකන් ලාම්පුවක් ඉල්ලා වසර 30ට වැඩියි. ලැබුණේ නැහැ.තොටුපළේ පසුගිය කාලය තුළ සිදුවූ අනතුරු වැඩිවීම නිසා රතුකුරුස සංවිධානයෙන් අපේ වාව්වවැල්ලට පෑසර් ලාම්පුවක් පාස් වුණා. ඒකත් අපට සවිකර දීමට ධීවර කාර්යාලය සමත්වෙලා නැහැ. දැනටමත් පවතින අඳුර නිසා බෝට්ටු දියඹට යාත්‍රාකර ගන්නත් දියඹේ සිට එන යාත්‍රා ගොඩබිමට ගන්නත් බැරි තත්ත්වයක් තියෙන්නේ. මේ අවදානම ගැන අපි අදාළ නිලධාරීන්ට කොච්චර කරුණු කියා තිබුණත් අපටනම් සහනයක් ලැබී නැහැ.එල්. එච්. කරුණාදාස මහතා - අපට ධීවර විවේකාගාරයක් නැහැ. හැම ධීවර ගමකටම ධීවර විවේකාගාරයක් ඉදිකර දුන්නා. අපට ඒ හිමිකම නැතිවුණා. සුනාමි කාලයේ ගමට වුණු විපත් සොයාබලන්න කිසිවෙක් ආවේ නැහැ.ඒකට හේතු තියෙනවා. ගමට එන පාර හෝදගෙන ගිහින්. වැහිකාලයේදී ලොකු වතුර කඳක් පාරදිගේ මුහුදට ගලාගෙන යනවා. මේ වතුරපාර හරියට ගංගාවක් වගෙයි.ඒ වතුරපාරට හසුවෙලා පාර මැදිනුත් දෙපැත්තෙනුත් කාණු හෑරිලා. පාර කොන්ක්‍රීට් කරගන්න අපි අදාළ බලධාරීන්ගෙන් ඉල්ලුම්කළා. ඵලක් වුණේ නැහැ.නෙවිල් ශාන්ත මහතා - වාව්වවැල්ල ගමේ ධීවරයින්ට ඉඩම් ප්‍රශ්නය බරපතළයි. එකම ගෙදර ධීවර පවුල් හතර පහක් ඉන්නවා. ගමේ හිස් ඉඩම් කීපයක් තිබුණා.ඒවා ඉඩම් නැති ධීවර පවුල්වලට දෙන්න කියා යෝජනා කළා. ඒ යෝජනා ඉදිරිපත් කළාට පසුව මෙම හිස් ඉඩම් අයිතිකාරයෝ සුද්දන්ට ලොකු මුදලකට වික්කා.ලාල් මෙන්ඩිස් මහතා - අපට මාළු අලෙවි වෙන්දේසි පොළක් නැහැ. වාව්වවැල්ලට මාළු වෙන්දේසි පළක් ඉදිකර දෙනවානම් අපේ මාළු අපටම වෙන්දේසිකරන්න පුළුවන්. ඒ පහසුකම් ඇතිකර දෙන්න කියා අපි බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009081</link>
    <topic>කඩුවෙල වැඩිහිටි සමිතිවලටරුපියල් 40000ක දීමනාවක්</topic>
    <author>කඩුවෙල සමූහ සමන්ති මිරියගල්ල</author>
    <content>ජීවිතයේ සැඳෑ සමයේ වන්දනාමාන කටයුතු කරගන්නට වැඩිහිටියන්ට අවශ්‍ය මුදල් ලබා දෙමින් වැඩිහිටි සමිතියක් සඳහා රු. 40000 බැගින් චෙක්පත් කඩුවෙල වැඩිහිටි සමිති සඳහා පිරිනැමීමේ වැඩසටහනක් පසුගිය දා කඩුවෙල ප්‍රාදේශීය ලේකම් කාර්යාලයීය ශ්‍රවණාගාරයේදී පැවැත්විණි.කඩුවෙල ප්‍රාදේශීය සභාව වැඩිහිටියන්ට අවශ්‍ය මුදල් ලබා දෙමින් ඔවුන් තනි නොකරන බව කඩුවෙල ප්‍රාදේශීය සභාවේ සභාපති ජී. එච්. බුද්ධදාස මහතා පැවසීය. යාපනය, නාගදීපය, සේරුවාවිල වැනි සිද්ධස්ථාන එකසේ වන්දනා කරගන්නට වැඩිහිටියන්ට මේ මගින් අවස්ථාව උදාවන බවත් මහින්ද චින්තන සංකල්පය සමඟ යමින් ජ්‍යෙෂ්ඨ පුරවැසියන් ගේ අභිවෘද්ධිය උදෙසා ලබාදෙන රු. 40000 /- ලබන වසරේ රු. 80000 /- ක් දක්වා වැඩි කරන බවත් ඒ මහතා පැවසීය.කඩුවෙල ප්‍රාදේශීය සභා උප සභාපති ග්‍රේෂන් අල්විස්, ප්‍රාදේශීය සභා මන්ත්‍රී ජී. ඒ. නීල් ශාන්ත, සුනිල් තෙන්නකෝන් නන්දන අමරසිංහ මහත්වරුන් සහ කඩුවෙල සහකාර ප්‍රා / ලේකම් ආනන්දනී මහත්ම මහත්මීහුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009082</link>
    <topic>හෝමාගම පිටිපන පෙළ පොත් ගබඩා සංකීර්ණයේ දෙවැනි අදියරට මුල්ගල තබයි</topic>
    <author>හෝමාගම සමූහ ආනන්ද පේ‍්‍රමතිලක</author>
    <content>අධ්‍යාපන ප්‍රකාශන දෙපාර්තමේන්තුව මඟින් රුපියල් මිලියන 25ක මුදලක් වැයකොට හෝමාගම පිටිපන මහහේන වත්තේ ඉදිකෙරුණු පාසල් පෙළ පොත් ගබඩා සංකීර්ණයේ දෙවැනි අදියර අධ්‍යාපන ඇමැති බන්දුල ගුණවර්ධන, ආපදා කළමනාකරණ ඇමැති ඒ. එච්. එම්. ෆවුසි මහත්වරුන්ගේ සහභාගිත්වයෙන් සිදුකැරිණි.දැනට ඕල්කට් මාවත, ඩීන්ස් පාර, සළුසල සහ ඔරුගොඩවත්ත ස්ථානවල පිහිටි පාසල් පෙළ පොත් ගබඩා සඳහා දෙපාර්තමේන්තුව මාසිකව වැය කරන මුදල රුපියල් දහතුන් ලක්‍ෂ අනූ අට දහස් එකසිය අටකි.පිටිපන පෙළ පොත් ගබඩා සංකීර්ණයේ පළමු අදියර විවෘතවීම නිසා රුපියල් මිලියන හතරක් ද, සම්පූර්ණ සංකීර්ණය ඉදිවීමෙන් පසුව මිලියන 16.7 ක් වාර්ෂික ගබඩා කුලියක්ද ඉතිරි කර ගැනීමට දෙපාර්තමේන්තුවට හැකිවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009083</link>
    <topic>දොළොස්බාගේ රෝහලේවෛද්‍යවරුන්ගේ හිඟයක්</topic>
    <author>ගඟඉහළකෝරලේ සමූහ ජේ. ජනප්‍රිය</author>
    <content>වසර 100ක් පැරැණි නාවලපිටිය දොළොස්බාගේ මූලික රෝහලේ වෛද්‍යවරුන්ගේ හිඟයක් පවතී. මේ නිසා ග්‍රාම නිලධාරී වසම් 7 ක වතු ජනතාව ඇතුළු ගම්වාසීහු මේ වන විට ගැටලු රැසකට මුහුණ පා සිටිති.මධ්‍යම පළාත් සභාවෙන් පාලනය වන මේ රෝහලේ දැනට වසරක සිට සේවය කරන්නේ එක් වෛද්‍යවරයකු පමණකි.මෙය කොහෙත්ම රෝගීන් සංඛ්‍යාවේ හැටියට ප්‍රමාණවත් නොවේ.මේ සම්බන්ධව අළුගොල්ලේ පදිංචි සන්ධ්‍යා මංගලිකා මහත්මිය මෙසේ අදහස් දැක්වූවායමේ රෝහලට පැමිණෙන්නේ රටක ආර්ථිකය සපයා දෙන තේදළු කඩන වතු ජනතාව හා අවට ගම්වැසියනුයි. දැනට සේවයේ නියුතු වෛද්‍යවරයා බාහිර රෝගි අංශයේ ප්‍රතිකාර කරන්න ඕනෑ. වාට්ටුවල රෝගීන්ට ප්‍රතිකාර කරන්නත් ඕනෑ. සායන රෝගීන් බලන්නත් ඕනෑ. එම නිසා රෝගීන් දැඩි දුෂ්කරතා රැසකට මුහුණ පා සිටිනවා.නාවලපිටිය හා කුරුඳුවත්ත රෝහල් වලට කිලෝමීටර් 20 ක් පමණ මේ රෝගින් පැමිණිය යුතුයි. ගමනාගමන පහසුකම් නොමැති මේ පළාතේ මේ රෝහලේ වෛද්‍ය පුරප්පාඩු පුරවාදෙන ලෙස සෞඛ්‍ය බලධාරීන් ගෙන් ඉල්ලා සිටිනවා.ගඟ ඉහළ කෝරලේ ප්‍රාදේශීය සභා මන්ත්‍රී රංජිත් ලියනගේ මහතා මේ රෝහලේ සේවය කරන්නේ එක වෛද්‍යවරයෙක් පමණයි. මේ නිසා රෝගියාට ප්‍රතිකාර කිරීම ඉතා දුෂ්කරයි. රෝහල් පරිසරය ද අපිරිසුදු වී විවිධ රෝග රෝහල තුළින්ම බෝවීමටත් පැතිර යාමටත් ඉඩ තිබෙනවා.මේ සම්බන්ධව අදා නිලධාරීන් දැනුම්වත් කළත් ප්‍රතිඵල ලැබී නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009084</link>
    <topic>ගොනාමුල්ල-වැවේගොඩතේ කම්හල වසා දමලා</topic>
    <author>අක්මීමන සමූහ – තමරදාස ලියනගමගේ</author>
    <content>ගොනාමුල්ල හන්දිය වැවේගොඩ තේ කර්මාන්ත ශාලාව දියුණු තත්ත්වයකින් පවත්වාගෙන ගොස් දැනට වසර කීපයක සිට වසා දැමිම නිසා එහි සේවය කළ විශාල පිරිසකට සේවය අහිමි වී දැඩි අසීරුතාවයකට පත්ව සිටිති.මෙය මේ ප්‍රදේශයේ තිබුණු මහල් තුනකින් යුත් විශාල සහ උසස් තේ කර්මාන්ත ශාලාවකි. මිය ගිය රොමියුලස් අමරසුරිය මහතා විසින් 1940 දී ආරම්භ කරන ලද වැවේගොඩ තේ කර්මාන්ත ශාලාවේ සියයකට අධික පිරිසක්ද කම්හලට අමු තේ දළු ලබා ගැනීමට වගා කරන ලද අක්කර සිය ගණනක් වූ තේ ඉඩම්වල තවත් සිය ගණනක්ද සේවය කර ඇත.1974 දී කම්හල සහ වතු රජයට පවරා ගැනීමෙන් පසුවද දියුණු තතත්වයක පවත්වාගෙන ගොස් ඇත. පසුව පෞද්ගලික වතු සමාගමකට පැවැරීමෙන් පසු මේ කර්මාන්ත ශාලාව පිරිහීමට පත්ව ඇත.දැන් එය සම්පූර්ණයෙන් වසා දමා ඇතැයි ද කම්හලේ කොටස් අස්ථානගත වීමටත් පටන් ගෙන ඇතැයිද ප්‍රදේශවාසීහු කියති. මේ සම්බන්ධව ප්‍රදේශවාසීහු මෙසේ අදහස් දැක්වූහ.තල්ගම්පල ශ්‍රී සුචරිතාරාමාධිපති මානවිල රතනසිරි හිමි - මේ කර්මාන්ත ශාලාව කාලයක් ගමට සෙතක් ආශිර්වාදයක් වුණා. විශාල පිරිසකට රැකියා අවස්ථා උදා වුණා. ගමේ පන්සලේ දියුණුවටත් විද්‍යාලයේ දියුණුවටත් විශාල ලෙස ආධාර උපකාර ලැබුණා.ගමේ පොදු කටයුතු වලටත් උදවු ලැබුණා. තේ කර්මාන්ත ශාලාවේ දාන ශීල ව්‍යාපාර පැවැත්වූවා. කම්හල විනාශ වී යාමට ඉඩ නොදී නැවත විවෘත කරවන ලෙසට අප ඉල්ලා සිටිනවා.විජේපාල සෙනෙවිරත්න මහතා - වසර 70 කට පමණ ආසන්න මේ පැක්ටරිය පරම්පරා දෙකකට අයත් එකක්. මෙයින් මේ ගමට පමණක් නොව අසල ගම් වලටත් සේවාවක් සිදු වුණා.අවට තිබෙන තේ කම්හල් ලාබ පිට පවත්වාගෙන යද්දී මෙය පමණක් වසා දැමුවේ ඇයි ? මෙහෙම ගියොත් යන්ත්‍ර සූත්‍ර ටිකත් නැති වේවි. අප බලධාරීන්ගෙන් ඉල්ලා සිටින්නේ මෙම තේ කම්හල විවෘත කරවා දෙන ලෙසටයි.තංගවේලු මුරුගයියා අජිත් මහතා - මේ ස්ටෝරුව සැරින් සැරේට වසා දමා දැන් සම්පූර්ණයෙන් වසා දමා තිබෙනවා. මේකෙ වැඩ කරන්න අපේ පවුල් 15 ක් පමණ වත්තේ පදිංචි කළා. අපට කිසිම පහසුකමක් දුන්නේවත් අප ගැන සොයා බැලුවේවත් නැහැ.ලයින් කාමරවලට හිර වෙලා ඉන්නවා. දැන් අපට රැකියා නැහැ. ජීවත් වෙන්න කීයක් හරි සොයා ගන්න හැම තැනම යන්න වෙලා. අප ගැන සොයන්න කෙනෙක් නැති වෙලා. ඒ නිසා අප ඉල්ලා සිටින්නේ ස්ටෝරුව නැවත අරින ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009085</link>
    <topic>නවක වදය තුරන් කරන්න‘සරසවි පිවිසුම් නිජබිම අභිමන්’</topic>
    <author>මාතර සමූහ ඩබ්ලිව්. පී. ධර්මසේන</author>
    <content>සරසවියට පිවිසෙන නවක සිසුන්ට ගෞරවනීය පිළිගැනීමක් ලබා දීම සඳහා ‘’සරසවි පිවිසුම් නිජබිම අභිමන්’’ නමින් උපහාර උළෙලක් පැවැත්වීමට මාතර දිස්ත්‍රික් ලේකම් කාර්යාලය පියවර ගෙන තිබුණි.ප්‍රසව හා නාරි විශේෂඥ වෛද්‍ය එල්. ඒ. ඩබ්ලිව් සිරිසේන මහතාගේ මඟ පෙන්වීම යටතේ මාතර දිස්ත්‍රික් ලේකම් ඩබ්ලිව්. කේ. කේ. අතුකෝරල මහත්මියගේ මෙහෙය වීමෙන් සහ මාතර විදුදය සහෘදයෝ, සංවිධානය, ශ්‍රී ජයවර්ධනපුර විශ්වවිද්‍යාලය එක්ව මාතර සමුපකාර මන්දිරයේ මේ වැඩසටහන පැවැත්විණි.එහි දී මාතර දිස්ත්‍රික්කයෙන් සරසවියට සිවිසි සිසු සිසුවියන් 1242කට සම්මාන පිරිනැමුණි.වර්තමාන නව සිසු පරපුරේ සිට නවක වදය අත්හැරීම අනුන්ගේ දේශපාලන අතකොළු බවට පත් නොවීමට යොමු කිරීම මෙහි අරමුණ විය.පාසලට ඇතුළුවන සිසුවා මල් කළඹක් දී පිළි ගන්නා විට විශ්ව විද්‍යාලයට ඇතුළත් වන සිසුවා ගල් මුල්, පොලු, පිහි පහරවලින් සහ නිරුවත්කර පිළිගන්නා අදම යුගයට සමු දීමට මෙවැනි වැඩසටහන් මහඟු ආදර්ශයක් වේවි.මාතර මහ දිසාපති ඩබ්ලිව්. කේ. කේ. අතුකෝරල මහත්මිය එහිදී අදහස් දැක් වූවා ය.එදා අප ඉගෙනගත් විශ්වවිද්‍යාල පද්ධතියක් අද නැහැ. අද සිසුන්ගේ මානසික තත්ත්වය වෙනස්. සුළු දෙයකට පවා පිහියෙන් ඇන තවත් සිසුවකු මරණ තත්ත්වයක් තියෙන්නේ. අද සමාජයට ගුණවත් නැණවත් දරුවන් අවශ්‍යයි.යුද්ධය අවසන් වී නිදහස් රටක අධ්‍යාපනය ලබන ඔබ එක එක කණ්ඩායම්වල අවශ්‍යතාවලට යොමු නොවී හොඳින් ඉගෙන ගෙන යහපත් දරුවන් වශයෙන් සමාජයට පිවිසෙන ලෙස ඉල්ලා සිටිනවා.රුහුණු විශ්වවිද්‍යාලයේ නියෝජ්‍ය උපකුලපති මහාචාර්ය ගාමිණී සේනානායක මහතා - අද විශ්වවිද්‍යාලයේ නිදහස් අධ්‍යාපනය ගැන කතා කරන පිරිස විශ්වවිද්‍යාලයේ නිදහස නැති කරලා. නිදහස් අදහස් නැති තැන නිර්මාණශීලී චින්තකයන් බිහි වෙන්නේ නැහැ.අද විශ්වවිද්‍යාලය ශිෂ්‍යයන්ගේ නොහොබිනා හැසිරීම්වලට ලක් වෙලා හැසිරීම, විනය, නැත්නම් ලබා ගන්නා උගත්කමින් වැඩක් නැහැ.ප්‍රසව හා නාරි විශේෂඥ වෛද්‍ය මහාචාර්ය එල්. ඒ. ඩබ්ලිව්. සිරිසේන මහතා - මෙම වැඩසටහන දිස්ත්‍රික්ක 25 සිදු කිරීමට කටයුතු කරනවා.දිස්ත්‍රික්කයකින් විශ්වවිද්‍යාලයට තේරෙන්නේ බුද්ධිමත් දරුවන්. එම නිසා දරුවෙක් අවමානයට පාත්‍ර නොවී අභිමානය රැක ගන්න.වැරැදි ක්‍රියාවලියට යොමු නොවී විනයක් හික්මීමක් ඇති සාරධර්මවලින් පිරුණු උගතෙක් වශයෙන් තමන් උපන් බිමට සේවය සලසා ලෙස ඉල්ලා සිටිනවා.විජිත චතුරංග සරසවි සිසුවා ( ජයවර්ධනපුර විශ්වවිද්‍යාලය ) - මහින්ද රාජපක්ෂ, සනත් ජයසූරිය වැනි රුහුණෙන් බිහිවුණ පුත්‍රයින් රටේ සෑම විටම වෙනසක් කළා.‘’සරසවි පිවිසුම් නිජබිම අබිමන්’’ උපහාරයෙන් අපට ගෞරවයක් ලබාදුන්නා. කැම්පස් ගියත් අපි ගණන් ගනීද කියා සැකයක් ඇති වුණා. කැම්පස් යාමට පවා බිය වුණා. නොමගයන්න එපා අපි හොඳට ඉගෙන ගෙන වැඩ කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009086</link>
    <topic>කොට්ටාව පොලිස් ජංගම සේවයෙන්ප්‍රදේශවාසීනට සහන රැසක්</topic>
    <author>හෝමාගම සංචාරක මංජුල හිරිපිටියකොට්ටාව විශේෂ පන්නිපිටිය විශේෂ</author>
    <content>පොලිස් සේවාව ජනතාවට වඩාත් සමීපකර එමගින් ජනතාවගේ කාලයත් මුදලත් ඉතිරි කර දී කාර්යක්ෂම සේවයක් ඉටු කර දීම සඳහා කොට්ටාව පොලිසිය විසින් පසුගියදා ජංගම සේවා වැඩසටහනක් පවත්වන ලදී.කොට්ටාව පොලිසිය, කොට්ටාව සෙන්ට්‍රල් සිංහ සමාජය දියවන්නාඔය, සිංහ සමාජය, දියවන්නා ඔය ගෝල්ඩන් සිංහ සමාජය සහ කොට්ටාව වෙළෙඳ - සංගමය එක්ව, කොට්ටාව ධර්මපාල විදුහලේ පැවැති මේ ජංගම සේවාවට රුක්මල්ගම, මාලපල්ල, මාකුඹුර, මත්තේගොඩ මහල්වරාව, පැලන්වත්ත, කටුකුරුන්ද, ලියනගොඩ ඇතුළු ප්‍රදේශ රැසක විශාල ජනතාවක් සහභාගි වූහ.නොවිසඳුණු පැමිණිලි විභාග කිරීම, රථවාහන නීති රීති පිළිබඳව ජනතාවට අවබෝධ කර දීමට මෙහිදී පියවර ගෙන තිබුණි. එසේ විභාග කළ පැමිණිලි 200කින් 163ක් එදිනම විසඳා දුන් බව කොට්ටාව පොලිසිය පැවසීය. හෝමාගම මූලික රෝහලේ වෛද්‍ය කණ්ඩායමක් විසින් වෛද්‍ය සායනයක්ද මෙහෙවන ලදී.සිංහ සමාජ මගින් ඇස් කණ්ණාඩි සහ විවිධ පැළ වර්ග ලබා දීම නීති ආධාර දීම සහ රූපලාවන්‍ය පිළිබඳව මූලික පුහුණුවක් ලබා දීම ද මෙහිදී සිදු විණි.මේ අවස්ථාවට හෝමාගම, කොට්ටාව ප්‍රදේශය භාර සහකාර පොලිස් අධිකාරී කපිල කඩුපිටිය කොට්ටාව සෙන්ට්‍රල් සිංහ සමාජයේ සභාපති කර්නල් තුසිත ලියනආරච්චි, සහකාර පොලිස් අධිකාරී ජී.ඩී.ලියනආරච්චි, කොට්ටාව පොලිස් ස්ථානාධිපති පොලිස් පරීක්ෂක තිලක්සිරි, සිංහ අනිල් අජන්ත, ආචාර්ය ප්‍රීති කුලතුංග යන මහත්වරු ඇතුළු විශාල පිරිසක් සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009087</link>
    <topic>උඩවලව වනෝද්‍යානයේසුන්දරත්වය වනසති</topic>
    <author>උඩවලව සමූහ බී. ඒ. පොඩි මහත්මයා</author>
    <content>මේ දිනවල උඩවලව වනෝද්‍යානය නැරඹීමට දේශීය හා විදේශීය සංචාරකයෝ විශාල වශයෙන් පැමිණෙති. මෙසේ පැමිණෙන සංචාරකයන්ට මේ උද්‍යානයේ දක්නට ලැබෙන්නේ අලි ඇතුන් වැනි වන සතුන්ට වඩා ගමේ ඇති කරනු ලබන එළ ගවයන් හා මී ගවයන්ය. මෙය උඩවලව වන උද්‍යානයේ අලංකාරත්වයට විශාල බාධාවක් වී ඇත.මෙසේ පිටස්තර ගවයන් වන උද්‍යානයට ඇතුළු කිරීම සම්බන්ධයෙන් වන ජීවී නිලධාරීන් මොන තරම් නීති රීති පැනවුවත් එම ගවයන් ඇතුළු කිරීමේ අඩුවක් දක්නට නොලැබේ.පිටස්තරින් වන උද්‍යානයට ඇතුළු වන මේ සතුන් වනයේ ජීවත්වන සතුන්ට නිදහසේ කා බී ජීවත්වීමට බාධා පැමිණ ඇත.වනජීවී දෙපාර්තමේන්තුව මගින් විශාල මුදලක් වැය කොට මේ රමණීය උද්‍යානයේ මාර්ග පාලම් දිය කඩිති ආදිය නිර්මාණය කර තිබේ. එහෙත් ගවයන්ගේ ආගමනය මේවාට තර්ජනයක් වී ඇත.පසුගියදා හදිස්සියේ ඇතිවූ ගින්නක් නිසා වන උද්‍යානයේ අක්කර දාස් ගණනක් පිළිස්සී ගොස් තිබේ. මේවා ඇතිවීමට හේතු වන්නේ බාහිර පුද්ගලයන් අනවසරයෙන් උද්‍යානයට ඇතුළුවී කරනු ලබන ක්‍රියාකාරකම්ය.වනජීවී නිලධාරීන් ජීවිත පරදුවට තබා මේ උද්‍යානය ආරක්ෂා කර ගැනීමට දරන වෑයම සම්බන්ධයෙන් අප ඔවුනට පැසසිය යුතුය.තවද උඩවලව ප්‍රදේශයේ වෙසෙන ගවයන් සඳහා අවශ්‍ය තරම් තණ බිම් නොලැබීම නිසා මෙසේ පිටස්තර ගවයන් උද්‍යානයට ඒමට හේතුවක් වී තිබේ.ගවයන්ද අපේ රටට ජාතික සම්පතක් වන බැවින් ඔවුන් ආරක්ෂා කොට පෝෂණය කිරීම සඳහා අවශ්‍ය ප්‍රමාණයට තණ බිම් ලබාදිය යුතුය. එසේ කිරීමෙන් වනෝද්‍යානයට ඇතිවන මේ අහිතකර බලපෑමද තුරන් වී යනු ඇත.එබැවින් මේ පිළිබඳව වගකිවයුත්තන්ගේ අවධානය යොමු කිරීම සංචාරක කර්මාන්තයට කරන විශාල සේවාවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=r1009088</link>
    <topic>අස්වනු විකුණා ගන්න බැරිව ළතැවෙන ලුණුගම්වෙහෙර වී ගොවියෝ</topic>
    <author>ගන්දර සමූහජයසිරි පේදුරුආරච්චි</author>
    <content>රටට බත සපයන රුහුණේ ප්‍රධාන කොටස්කරුවන් වන්නේ ලුණුගම්වෙහෙර ගොවි ජනතාවයි. 80 දශකයේ මුල් භාගයේ සිට ලුණුගම්වෙහෙර ජලාශ යෝජනා ක්‍රමයත් සමගදකුණු ඉවුර හා වම් ඉවුර ගොවි ජනපදවල පදිංචි පිරිස රටේ සහල් නිෂ්පාදනයේ හැබෑම කොටස්කරුවන් වන්නට වාසනාවන්ත වූහ.එහෙත් අද ඔවුහු තම අස්වනු අලෙවි කර ගැනීමේ ගැටලුවකට මුහුණ පා සිටිති.එදා ගොවිජනපද ආරම්භයේදී වී ගබඩා කිරීමට තිබූ ගබඩාව අදත් හොඳ තත්ත්වයේ තිබුණද එය වසා දමා විනාශ වන්නට ඉඩ හැර තිබීම මේ තත්ත්වයට ප්‍රධාන හේතුවයි.ලුණුගම්වෙහෙර ප්‍රදේශයේ ගොවීන්ට විඳින්නට සිදුව ඇති දුෂ්කරතා පිළිබඳ කරුණු දක්වන ඔවුහු මෙසේ කියති.ඩබ්ලිව්. ජී. නාමල් ඉන්දික මහතානිසි කාලයට ගොවියා දැනුවත් නොකළ නිසා කොකුමයිටා උවදුරෙන් අපේ වී නිෂ්පාදනයෙන් සියයට හැටක් මෙවර අඩු වුණා.එසේ වෙලත් අමාරුවෙන් සකස් කර ගත් අස්වැන්න විකුණාගන්න බැහැ. ගෙවල්වල ගොඩගසා ගෙන ඉන්නවා. කරන්නම දෙයක් නැතිව පෞද්ගලික වෙළෙන්දන්ට එන ගානට විකුණන අයත් ඉන්නවා.ඩී. වෙඩිප්පුලි මහතාරජයෙන් මැදිහත් වෙලා වසා දමා තිබෙන රජයේ වී ගබඩාවේ වැඩ පටන් ගෙන වී ටික මිලදී ගෙන එහි තැන්පත් කළහොත් ගබඩාවත් වී ටිකත් අපි ආරක්ෂා කර දෙන්නම්.ඉබි යතුරු දමා තිබෙන ගබඩාව නැවත පටන් ගන්න ලොකු වියදමක් ඕන නැහැ. ශුද්ධ පවිත්‍ර කර ගත්තාම හරි. ඒ ටිකත් අපිම කර දෙන්නම්.තිලක් එදිරිසිංහ මහතාපත්තෙගමුව වී ගබඩාව වී සාම්පල් ගෙනිච්චාම ඒවා බලා ගේන්න කියනවා. වී ටික වියදමක් දරා ගෙනිච්චාම තෙතයි කියා ප්‍රතික්ෂේප කරනවා.එහිදී අසරණ වෙන ගොවීන් පෞද්ගලික වෙළෙඳුන්ට වී ටික විකුණනවා. පෞද්ගලික වෙළෙන්දා ඒ වී ටික අර වී ගබඩාවට විකුණනවා. මොකක්ද මේ අසාධාරණය මේ ගැන බලධාරීන් උනන්දු වී සහනයක් සලසනවා නම් හොඳයි.ගොවි සංවිධානයේ උප ලේකම් ඩබ්. බී. බැනට් විපුලසිරි මහතා - පන්නෙගමුව හා වීරවිල වී ගබඩා සඳහා වී ටික ගෙන ගොස් ඒවා ප්‍රතික්ෂේප වුවහොත් දරණ වියදම තේරුමක් නෑ.ඒ නිසා ගමේදීම රුපියල් විස්සට (20) දෙන එකත් ලාභයි. දැනට වසා දමා තිබෙන ගමේ වී ගබඩාව යළිත් පටන් ගන්නැයි ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009082</link>
    <topic>ෆෙඩරර්ගෙන් වාර්තා පිට වාර්තා</topic>
    <author>නිව්යෝර්ක් (ඒ. එෆ්. පී.)</author>
    <content>ග්‍රෑන්ඩ් ස්ලෑම් සූරතා 16 කට හිමිකම් කියන ස්විට්සර්ලන්තයේ රොජර් ෆෙඩරර් අමෙරිකානු විවෘත ටෙනිස් සූරතාවලියේ අර්ධ අවසන් පූර්ව වටයට සුදුසුකම් ලබමින් සිය හයවැනි අමෙරිකානු විවෘත සූරතාව කරා ළඟාවෙමින් සිටියි. ජගත් ටෙනිස් ශ්‍රේණිගත කිරීම්වල දෙවැනි ස්ථානයේ පසුවන ෆෙඩරර් ග්‍රෑන්ඩ් ස්ලෑම් තරගාවලියක අර්ධ අවසන් පූර්ව වටයට නොකඩවා සුදුසුකම් ලැබූ 26 වැනි වතාව මෙය වේ.ඔස්ට්‍රියාවේ ජාගන් ටෙල්සන් 6 – 3 ක්, 7 – 6 ක් සහ 6 – 3 ක් ලෙස පරදවමින් ෆෙඩරර් මෙවර අමෙරිකානු විවෘත ටෙනිස් සූරතාවලියේ අර්ධ අවසන් පූර්ව වටයට සුදුසුකම් ලබා ගත්තේය.ශ්‍රේණිගත කිරීම්වල 5 වන ස්ථානයේ පසුවන රොබින් සෝඩර්ලිං සමඟ ඊළඟ වටයේදී ඔහු තරග වැදීමට නියමිතය.සෝඩර්ලිං අර්ධ අවසන් පූර්ව වටයට සුදුසුකම් ලැබුවේ ස්පාඤ්ඤයේ ඇල්බට් මොන්ටානිස් 4 – 6 ක්, 6 – 3 ක්, 6 – 2 සහ 6 – 3 ක් ලෙස පරාජය කරමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009081</link>
    <topic>ජාතික තහනම් උත්තේජන ආයතනය ස්වාධීන විය යුතුයි</topic>
    <author>පි‍්‍රන්ස් ගුණසේකර</author>
    <content>ජාතික තහනම් උත්තේජන ආයතනය ස්වාධීන විය යුතු යැයි ජාතික ඔලිම්පික් කමිටු සභාපති හේමසිරි ප්‍රනාන්දු මහතා පවසයි.ක්‍රීඩක ක්‍රීඩිකාවන්ට වෛද්‍ය ප්‍රතිකාර ලබාදීමට ඇති ක්‍රීඩා වෛද්‍ය ඒකකයේම පිරිසක් ජාතික තහනම් උත්තේජන ආයතනයේ කටයුතු කිරීම “හොරාගේ අම්මාගෙන් පේන අහනවා වාගේ වැඩක්” යැයි ප්‍රනාන්දු මහතා පැවැසීය.සෑම රටකම ක්‍රීඩා වෛද්‍ය ඒකකය හා ජාතික තහනම් උත්තේජන ආයතනය වෙන වෙනම පැවැතියත් ශ්‍රී ලංකාවේ එකම පිරිසක් යටතේ පැවැතීම භයානක ප්‍රතිඵල ගෙන දෙන්නක් බවද හේමසිරි ප්‍රනාන්දු මහතා පෙන්වා දෙයි.ජාතික ඔලිම්පික් කමිටුවේ මෙහෙයවීමෙන් පැවැත්වීමට නියමිත ක්‍රීඩා වෛද්‍ය වැඩමුළුව පිළිබඳ ඔලිම්පික් නිවහනේදී ඊයේ පැවැති මාධ්‍ය හමුවේදී ඒ මහතා මේ බව පැවැසීය.මේ ක්‍රීඩා වෛද්‍ය වැඩමුළුව මේ මස 10 වැනිදා සිට 12 වැනිදා දක්වා වෛද්‍යවරු 204ක ගේ සහභාගිත්වයෙන් ඔලිම්පික් නිවහනේදී පැවැත්වේ.සෞඛ්‍ය, යෝග්‍යතාව හා ක්‍රීඩාව යන තේමාව ඔස්සේ පැවැත්වෙන මේ පාඨමාලාවට අන්තර්ජාතික ඔලිම්පික් කමිටුවේ සහයෝගීතා අරමුදලේ අනුග්‍රහය හිමිව ඇත.ග්‍රාමීය පළාත්වල ක්‍රීඩක ක්‍රීඩිකාවන්ට වෛද්‍ය පහසුකම් සැලසීමේදී මේ පාඨමාලාවෙන් වෛද්‍යවරුන් හා භෞත චිකිත්සකයන් විශාල ප්‍රයෝජනයක් ලබා ගනු ඇතැයි විශ්වාස කෙරේ.ක්‍රීඩා වෛද්‍ය විද්‍යාව, තහනම් උත්තේජන හා ශාරීරික යෝග්‍යතා පුහුණුව මේ වැඩමුළුවේ දේශනවලට ඇතුළත්ය.ආසියානු ඔලිම්පික් කමිටුවේ වෛද්‍ය කමිටු සභාපති මලයාසියානු ජාතික වෛද්‍ය එම්. ජගදීෂන් හා ඉන්දියානු ජාතික මහාචාර්ය ජස්පාල් සන්දු යන මහත්වරු දේශන පවත්වති. පාඨමාලා අධ්‍යක්‍ෂක ලෙස ජාතික ඔලිම්පික් කමිටුවේ වෛද්‍ය කමිටු සභාපති වෛද්‍ය තුරෙයිරාජා මහතා කටයුතු කරයි.පාඨමාලාව අවසානයේ වටිනා සහතිකයක් පිරිනමන අතර ජාතික ඔලිම්පික් කමිටුව යටතේ ක්‍රීඩා වෛද්‍යවරු ලෙස ලියාපදිංචි කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009083</link>
    <topic>සමස්ත ලංකා පාසල් ක්‍රීඩා උළෙලේ දී ජනපි‍්‍රයම මලල ක්‍රීඩකයා මනාපයෙන් තෝරයි</topic>
    <author>පි‍්‍රන්ස් ගුණසේකර</author>
    <content>සමස්ත ලංකා පාසල් ක්‍රීඩා උළෙලේ ජනපි‍්‍රයම මලල ක්‍රීඩකයා හෝ ක්‍රීඩිකාව තේරීමට මෙවර කටයුතු යොදා ඇත. අන්තර් ජාතික ලකුණු දීමේ ක්‍රමවේදයක් මත පළාත් වලින් ක්‍රීඩක ක්‍රීඩිකාවන් 9 ක් තෝරාගෙන ඇති අතර එයින් ක්‍රීඩකයෙක් හෝ ක්‍රීඩිකාවක් ක්‍රීඩාලෝලීන්ගේ වැඩිම මනාපයෙන් තේරීමට බලාපොරොත්තු වේ. මනාපය පළකළ යුතු ආකාරය ඉදිරි දින කිහිපයේදී ප්‍රසිද්ධියට පත් කරන බව අධ්‍යාපන ඇමැති බන්ධුල ගුණවර්ධන මහතා පැවැසීය.සමස්ත ලංකා පාසල් ක්‍රීඩා උළෙල මේ මස 29 වැනිදා කොළඹ සුගතදාස ක්‍රීඩාංගණයේ දී පැවැත්වේ. රටපුරා පාසල් 905 ක ක්‍රීඩක ක්‍රීඩිකාවෝ 14403 ක් මෙවර සමස්ත ලංකා පාසල් ක්‍රීඩා තරගාවලියට එක්ව සිටිති. උතුරු නැගෙනහිර ප්‍රදේශවලින් ක්‍රීඩක ක්‍රීඩිකාවෝ 2751ක් පාසල් 140ක් නියෝජනය කරමින් සහභාගී වීම විශේෂත්වයකි.මේ පිළිබඳව අධ්‍යාපන අමාත්‍යංශයේ දී පෙරේදා මාධ්‍ය හමුවක් පැවැති අතර එයට පාසල් ක්‍රීඩා තුළින් බිහි වී ජාත්‍යන්තරය ජයගත් සුසන්තිකා ජයසිංහ, දමයන්ති දර්ශා හා ශි‍්‍රයානි කුලවංශ යන මහත්මීන්ද සහභාගී වූහ. පාසල් ක්‍රීඩාව වඩාත් ඉහළ මට්ටමකට ගෙන ඒම සඳහා සෑම පළාතකටම එක් අංග සම්පූර්ණ ක්‍රීඩා පාසලක් ඇති කිරීම අත්‍යාවශ්‍ය බව ඔලිම්පික් රිදී පදක්කම්ලාභිනී සුසන්තිකා ජයසිංහ මහත්මිය සඳහන් කළා ය. ‘සමහර ක්‍රීඩා පාසල් නමට පමණක් තිබෙනවා. ඒවායෙන් ක්‍රීඩක ක්‍රීඩිකාවන් බිහි වෙනවාද යන්න ප්‍රශ්නයක්’ ඇය සඳහන් කළා ය.මෙවර සමස්ත ලංකා පාසල් ක්‍රීඩා උළෙලේ දක්ෂතම ක්‍රීඩක ක්‍රීඩිකාවන්ට ක්‍රීඩා ශිෂ්‍යත්ව ප්‍රදානය කිරීමටද අධ්‍යාපන අමාත්‍යංශයේ අවධානය යොමුව ඇත. රුපියල් ලක්ෂ 80ක මුදලක් අනුග්‍රාහකයන් මගින් සොයාගෙන ක්‍රීඩා ශිෂ්‍යත්ව වෙනුවෙන් වැය කරන බව අධ්‍යාපන ඇමැතිවරයා සඳහන් කළේ ය. ක්‍රීඩා උළෙලේ කණ්ඩායම් තරග මේ මස 11 වැනිදා සිට පැවැත්වේ. ජවන හා පිටිය තරග මේ මස 29 දා සිට කොළඹ සුගතදාස පිටියේ දී පැවැත්වේ.වොලිබෝල් , පාපන්දු, නෙට්බෝල් තරගවලින් දක්ෂතම ක්‍රීඩකයා හා ක්‍රීඩිකාව තෝරා සම්මාන ප්‍රදානය කෙරෙන අතර වයස් සීමා වලින් ක්‍රීඩක ක්‍රීඩිකාවන්ට සූරතා පිරිනැමේ. එමෙන්ම මලල ක්‍රීඩා ඉසව්වල හොඳම ක්‍රීඩකයන්ද තෝරා සම්මාන පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009084</link>
    <topic>ජනමාධ්‍ය අමාත්‍යාංශයට ක්‍රිකට් ජයක්</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශය හා රජයේ මුද්‍රණ දෙපාර්තමේන්තුව අතර පැවැති සැහැල්ලු පන්දු ක්‍රිකට් තරගාවලිය 2 - 1 ක් ලෙස ජයගැනීමට ජනමාධ්‍ය හා ප්‍රවෘත්ති අමාත්‍යාංශ කණ්ඩායම සමත්විය.රාජගිරිය බණ්ඩාරනායක පුර ක්‍රීඩාංගණයේ පැවැති මේ තරගාවලිය පන්දු වාර 10 තරග 3 ක් ලෙස සංවිධානය කර තිබුණි. පළමු තරගය රජයේ මුද්‍රණ දෙපාර්තමේන්තුව කඩුලු 7 කින් ජය ගත්තේය. ජනමාධ්‍ය අමාත්‍යංශ පිල සියලු දෙනා දැවී ලකුණු 56 යි. රජයේ මුද්‍රණ දෙපාර්තමේන්තු පිල කඩුලු 3ක් දැවී ලකුණු 57 යි.දෙවන තරගය ලකුණු 8කින් ජනමාධ්‍ය අමාත්‍යංශ පිල ජයගනු ලැබීය. ඔවුන් කඩුලු 5 කට ලකුණු 98 ක් රැස්කළ අතර රජයේ මුද්‍රණ දෙපාර්තමේන්තු පිල සියලු දෙනා දැවී රැස්කරගනු ලැබුවේ ලකුණු 90 ක් පමණි. තෙවන තරගය දෙපිලටම විවෘත වූ අතර තරගය අවසන් පන්දුවේදී ජනමාධ්‍ය අමාත්‍යංශ පිලේ නායක ඉන්ද්‍රජිත් ප්‍රතාපසිංහ එල්ලකළ හයේ පහරකින් කඩුලු 3 ක ජයක් ජනමාධ්‍ය අමාත්‍යංශයට හිමිවිය.රජයේ මුද්‍රණ දෙපාර්තමේන්තු පිල සියලු දෙනා දැවි ලකුණු 86 යි. ජනමාධ්‍ය අමාත්‍යංශ පිල කඩුලු 7 ක් දැවී ලකුණු 87 යි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009085</link>
    <topic>පෙඩ්රෝසාට තවත් ජයක්</topic>
    <author/>
    <content>සෑන් මරීනෝ මෝටර් තරගාවලියේ ජයග්‍රහණ 2ක් හිමිකර ගත් ස්පාඤ්ඤයේ ඩැනී පෙඩ්රෝසා සූරතාව දිනාගැනීමට සමත් විය.නමුත් පෙර තරගයක සිදුවූ අනතුරකින් ජපාන ධාවන සූරයෙකු ජීවිතක්ෂයට පත්වීම සම්බන්ධයෙන් ඇතිවූ උණුසුම හේතුවෙන් පෙඩ්රෝසාගේ ජයග්‍රහණය වැඩිපුර ඉස්මතු වූයේ නැත.24 හැවිරිදි පෙඩ්රෝසා ආරම්භයේ සිටම පෙරමුණ ගනිමින් තරග දෙකෙහිදීම ප්‍රතිවාදී ක්‍රීඩකයන්ට තමා සමීපයට පැමිණීමට ඉඩ ප්‍රස්ථාව ලබා දුන්නේ නැත.ඉතාලියානු ධාවන සූර වැලන්ටිනෝ රෝසිට මේ තරගාවලියේ දී අත්වූයේ තුන් වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009086</link>
    <topic>ආරක්ෂක සේවා බොක්සිංසූරතාව ගුවන් හමුදාවට</topic>
    <author>ෆවුස් මොහොමඩ්</author>
    <content>ක්‍රීඩකයෝ 200 කට ආසන්න සංඛ්‍යාවක් තරග වැදුණු ආරක්ෂක සේවා බොක්සිං තරගාවලියේ සූරතාව හිමිකර ගැනීමට ශ්‍රී ලංකා ගුවන් හමුදාව සමත් විය.ගුවන් හමුදාවේ ඩී. ටී. එන්. ටී. ජයකොඩි කිලෝග්‍රෑම් 60 බර පංතියෙන් තරග වදිමින් තරගාවලියේ හොඳම ක්‍රීඩකයාට හිමි සම්මානය දිනා ගත්තේය.ආධුනික බොක්සිං සංගමයේ සභාපති නියෝජ්‍ය පොලිස්පති (විශ්‍රාමික) රොහාන් අබේවර්ධන මහතා ප්‍රධාන ආරාධිතයා ලෙස සහභාගි වූ මේ තරගාවලිය දෙදිනක් පුරා සුගතදාස ගෘහස්ත ක්‍රීඩාංගණයේ දී පැවැත්විණි.බර පංති 10 ක් යටතේ මේ තරගාවලියේ ඉසව් පැවැති අතර ගුවන් හමුදාවට රන් පදක්කම් 3 ක් සහ රිදී පදක්කම් 4 ක් හිමිවිය.ගුවන්, නාවික හා යුද හමුදාව සහභාගි වන ආරක්ෂක සේවා තරගාවලියේ මේ වනවිට පෙරමුණේ පසුවන්නේ නාවික හමුදාවය.රන් පදක්කම් 3 ක්, රිදී 1 ක් සහ ලෝකඩ පදක්කමක් දිනා ගැනීමට නාවික හමුදාව සමත් වී තිබේ. ගුවන් හමුදාවට සහ යුද හමුදාවට රන් පදක්කමක්, රිදී පදක්කම් 2 ක් සහ ලෝකඩ පදක්කම් 2 ක් හිමි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009087</link>
    <topic>තරග පවා දීමට එරෙහි නීති දැඩි කළ යුතුයි</topic>
    <author>කරච්චි (ඒ. එෆ්. පී.)</author>
    <content>ක්‍රිකට් ක්‍රීඩාවේ සිදුවෙමින් පවතින මුදලට තරග පාවාදීම් මැඩලීමට නීති දැඩි කළ යුතු බව පවසන හිටපු පකිස්තාන නායක රෂීඩ් ලතීෆ් ඒ සඳහා ජගත් ක්‍රිකට් කවුන්සලයට ඇති හැකියාව පිළිබඳ ප්‍රශ්නාර්ථයක් මතු කළේය.‘ජගත් ක්‍රිකට් කවුන්සිලය මේ සඳහා දැඩි නීති රීති පනවා නෑ. ඒ නිසයි ඔවුන්ගේ භූමිකාව පිළිබඳ ප්‍රශ්න මතුවන්නේ. ක්‍රිකට් පාලක මණ්ඩලවල සහ ජාත්‍යන්තර ක්‍රිකට් කවුන්සිලයේ අවංක භාවය පිළිබඳ මටත් සැක පහල වෙලා තියෙන්නෙ’ ලතීෆ් ඒ. එෆ්. පී. පුවත් සේවයට පැවසීය.ටෙස්ට් තරග 37 කට සහ එක්දින තරග 166 කට ක්‍රීඩා කොට ඇති ලතීෆ් 1994 වසරේ සිම්බාබ්වේ සංචාරයේදී මුදලට තරග පාවාදීමේ චෝදනාවට ලක්වීම හේතුවෙන් ක්‍රීඩාවෙන් සමුගත්තේය. ‘අයි. සී. සී. ය මගින් ස්ථාපිත කළ දූෂණ හා වංචා විරෝධී ආරක්ෂක ඒකකයේ බලධාරීන්ට මෙහෙයුම් දියත් කිරීමට හෝ පුද්ගලයන් අත් අඩංගුවට ගැනීමට බලයක් නෑ. ඔවුන් කරන්නේ සැක කටයුතු පුද්ගලයන්ගෙන් ඈත් වී සිටින ලෙස ක්‍රීඩකයින් දැනුවත් කිරීම පමණයි. ඔවුන්ට බුකිකරුවන් ගැන ලැබෙන ආරංචි මාර්ගත් සීමිතයි’ ලතිෆ් වැඩිදුරටත් පැවසීය.දුරකථන වාර්තාක්‍රිකට් කවුන්සිලය ඉල්ලයිපසුගිය ජුනි මාසයේ ශ්‍රී ලංකාවේ පැවැති ආසියානු කුසලාන ක්‍රිකට් තරගාවලිය අතරතුරදි මුදලට තරග පාවාදීමේ කටයුතු සිදුවූවේ දැයි විමර්ශනය කිරීම පිණිස පකිස්තානු ටෙස්ට් නායක සල්මන් බට් සහ කඩුලු රකින ක්‍රීඩක කමරන් අක්මාල්ගේ ජංගම දුරකථන වාර්තා ලබාදීමට ජගත් ක්‍රිකට් කවුන්සිලය නියෝග කළේය.එම තරගාවලියේදී තරග පාවාදීම් සම්බන්ධව නැගුණු සැක කටයුතු ප්‍රවෘත්තීන් පිළිබඳව විමර්ශනය කිරීමට ජගත් ක්‍රිකට් කවුසිල දූෂණ වංචා විරෝධී ආරක්ෂක ඒකකයේ නිලධාරීහු සල්මන් බට් සහ කමරන් අක්මාල් හමුවී ඇත.එංගලන්තය සමඟ පැවැති ටෙස්ට් තරගයේදී මුදලට නිපන්දු යැවීමේ චෝදනා බ්‍රිතාන්‍ය පුවත්පතක් මගින් හෙළිදරව් වීමටත් පෙර අගෝස්තු 21 දාතමින් යුතුව එම ක්‍රීඩකයන් දෙදෙනාගෙන් දූෂණ වංචා විරෝධී ඒකකය මගින් ජංගම දුරකථන වාර්තා ඉල්ලා තිබූ බව සඳහන් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=s1009088</link>
    <topic>අජිත් ජයසේකරක්‍රිකට් ප්‍රධාන විධායකයා වෙයි</topic>
    <author/>
    <content>ශ්‍රී ලංකා ක්‍රිකට් ආයතනයේ වැඩබලන ප්‍රධාන විධායකයා ලෙස අජිත් ජයසේකර මහතා පත්කර ඇත. ශ්‍රී ලංකා ක්‍රිකට් පිලේ කළමනාකරු ලෙස කටයුතු කළ ඒ මහතා ගල්කිස්ස සාන්ත තෝමස් විදුහලේ ආදි ශිෂ්‍යයෙකි. එමෙන්ම ගුවන් හමුදාවේ හිටපු නිලධාරියෙකු ද වේ. හිටපු ටෙස්ට් ක්‍රිකට් නායක දුලිප් මෙන්ඩිස් මහතා එම තනතුරේ මෙතෙක් කටයුතු කළ අතර ඒ මහතාගේ සේවය පසුගියදා අවසන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=f1009081</link>
    <topic>ඒකාධිපතියෙක් නම්පාර්ලිමේන්තු යනවද?</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>18 වෙනි ආණ්ඩුක්‍රම ව්‍යවස්ථා සංශෝධනය හා එය රැගෙන ඒමෙන් අපේක්‍ෂා කරන්නේ කුමක්ද යන්න ගැනත්, ඊට එරෙහිව එල්ල වෙමින් ඇති විවේචන ගැනත්. නිවාස දස ලක්‍ෂයේ “ජන සෙවණ” නිවාස වැඩසටහන ගැනත් ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති, ජාතික නිදහස් පෙරමුණේ නායක විමල් වීරවංශ මහතා සමඟ දිනමිණ කළ සංවාදයකි.18 වෙනි ආණ්ඩුක්‍රම ව්‍යවස්ථා සංශෝධනය පිළිබඳ ඔබේ දැක්ම කෙබඳු ද?1978 ආණ්ඩුක්‍රම ව්‍යවස්ථාවෙන් ගැලවෙන්න ඕන කියන මතය දීර්ඝ කාලයක් තිස්සේ දේශපාලන ක්ෂේත්‍රයේ සාකච්ඡාවට ලක්වුණා. එම ව්‍යවස්ථාව එක් අතකින් අත්තනෝමතිකයි, අනෙක් අතට ප්‍රජාතන්ත්‍ර විරෝධියි, රටේ ඉදිරි ගමනට එයින් පිටුවහලක් නෑ වගේ විවිධ මති මතාන්තර තිබුණා. එම ව්‍යවස්ථාව ක්‍රමානුකූලව පරිවර්තනයකට ලක්කරන ක්‍රියාවලියක් අද ආරම්භ වෙලා තියෙනවා.ඒ ක්‍රියාවලියේ පළමුවෙනි පියවර අටවැනිදා පාර්ලිමේන්තුවේදී සිදුවෙනවා. මේ පළමු පියවර විතරක් මෙතැනදි සලකා බලන්න බෑ. දෙවන, තුන්වන ආදී වශයෙන් තවත් පියවර කිහිපයක් තියෙනවා.පළමුවෙනි පියවරේදී වෙන්නේ 17 වෙනි ආණ්ඩුක්‍රම සංශෝධනය අනුව ගෙනාපු කොමිෂන් සභාවල ක්‍රියාකාරීත්වය පිළිබඳ වැදගත් සංශෝධන කිහිපයක් ඇතිකිරීමයි.ඒ එක්කම ජනාධිපතිවරයාට මාස 3 කට වරක් පාර්ලිමේන්තු සැසිවාරයට සහභාගි වීම අනිවාර්ය කර තිබෙනවා. එය ඉතා වැදගත් පියවරක්. පළමුවෙනි වතාවට විධායක ජනාධිපති ධූරයේ බලය පාර්ලිමේන්තුවත් සමඟ ගැට ගැසීම මෙහිදී සිදුවෙනවා.එවිට, පාර්ලිමේන්තු මන්ත්‍රීවරුන්ට ජනාධිපතිවරයාගෙන් ප්‍රශ්න කිරීමටත් අවස්ථාව ලැබෙනවා. ඒ නිසා මේක පාර්ලිමේන්තුව කෙරෙහි ජනාධිපතිවරයාගේ වගවීම පැහැදිළි කරන පියවරක්.78’ ව්‍යවස්ථාවෙන් ජනාධිපතිවරණයට එය දිනපු පුද්ගලයකුට තරඟ කළ හැකි අවස්ථා ගණන ගැන තිබූ බාධාව 18 වෙනි සංශෝධනය මගින් ඉවත් කර තිබෙනවා. මේක වැදගත් වෙන්නෙ මෙහෙමයි.මේ ව්‍යවස්ථාමය බාධාව තිබුණෙ දිනපු කෙනෙකුට තුන්වෙනි වතාව ඉල්ලීමේදී පමණයි. පැරැදුණු කෙනෙකුට සිය වතාවක් වුණත් ඉල්ලන්න පුලුවන්. රනිල් වික්‍රමසිංහ මහත්තයා ජනාධිපතිවරණ බර ගාණකට ඉල්ලලා තියෙනවා.හැමදාම පරාදයි. හැබැයි එතුමාම අනාගතයෙත් ඉල්ලනවා. එජාප ව්‍යවස්ථාව 78’ ව්‍යවස්ථාවටත් වඩා බරපතළ ව්‍යවස්ථාවක් නිසා මොන තරම් ඕන වුණත් එජාපයේ අයටත් එතුමාව යවාගන්න බැරිවෙලා තියෙන්නෙ.නමුත්, ජනතාව කැමැති දිනපු මනුස්සයාට වාර ගණනෙ බාධාවක් තියෙනවා. මෙතැන වැරැද්දක් පෙනෙනවා. මහජනයාගේ කැමැත්ත තියෙන කෙනාට නෙවෙයි බාධාව එන්න ඕන කැමැත්ත නැති කෙනාට.හැබැයි දැන් බාධාව එන්නෙ කැමැත්ත ඇති කෙනාට. ඒ නිසා මේ බාධාව මඟහැරීම විය යුතුයි. දිනපු කෙනා තුන්වෙනි වතාවටත් හොඳ නම් මහජනයා දිනවයි. නැත්නම් ගෙදර යවයි. ඒක මහජනයාගේ කැමැත්තෙන් වෙන දෙයක්. තුන්වෙනි වාරයක් දිය යුතු ද හතරවෙනි වාරයක් දිය යුතු ද කියල කියන්නෙ මහජනතාව. මෙහිදී මහජන පරමාධිපත්‍ය බලය ආරක්‍ෂා වෙනවා.මේ, ව්‍යවස්ථා පරිවර්තන ක්‍රියාවලියෙ ආරම්භක පියවරයි. ඉදිරි පියවරත් සම්පූර්ණ වුණාම අපේ රටේ ගැඹුරු පරිවර්තනයක් සිදුවෙනවා.හැබැයි එජාපය, ජවිපෙ සහ තවත් සමහර පිරිස් මතුකරන්නේ මේ ව්‍යවස්ථා සංශෝධනය මගින් ඒකාධිපතිත්වයකට පාර කැපෙනවා කියලයි.ඒකාධිපතිවාදයකට පාර කපන්න දෙයක් නෑ. ජේ. ආර්. ගේ ව්‍යවස්ථාව ඒකාධිපති ව්‍යවස්ථාවක් තමයි. එන යකාට අනුව තමයි ඒකෙ දිග - පළල තීරණය වෙන්නෙ. ජේ. ආර්. හැටදාහක් මැරුවෙ මේ ව්‍යවස්ථාව යටතෙනෙ.ප්‍රේමදාස දහස් ගණනින් මැරුවෙත් මේක යටතෙම තමයි. අමුතුවෙන් ඒකාධිපති වෙන්න ඕන නම් තව ව්‍යවස්ථා ඕන නෑ. මේක තමයි හොඳම එක.පාර්ලිමේන්තුවට මාස 3 කට වතාවක් යන්න ඕන කියන්නෙ ඒකාධිපති වෙන්නද? ඒකාධිපති කෙනෙක් වෙන්න ඕන නම් පාර්ලිමේන්තුවට යන්න ඕන කියන්නෙ නෑනෙ. මහින්ද රාජපක්‍ෂ ජනාධිපතිතුමා මේකෙන් හදන්නෙ ඒකාධිපති වෙන්න නම් මාස 3 කට සැරයක් පාර්ලිමේන්තු යන්නම ඕන කියල වගන්තියක් මේකට දාන්න එතුමාට පිස්සුද? පාර්ලිමේන්තුවට ගියාම විපක්‍ෂයේ අය ප්‍රශ්නත් අහනවා, ඒවාට උත්තරත් දෙනවා...අමුතුම ඒකාධිපතියෙක් නෑ, මේකෙන් වෙන්නෙ දැනට තියෙන ඒකාධිපති බලය ක්‍රමානුකූ®ලව අඩු කිරීම. එකවර සියල්ල අඩුකරල නෑ, ඒක ඇත්ත. විධායක ජනාධිපති ක්‍රමය මේකෙන් අහෝසි වෙන්නෙ නෑ, ඒක ඇත්ත. හැබැයි මේ ව්‍යවස්ථා ක්‍රියාවලියෙ ඉදිරි පියවර සම්පූර්ණ වෙනකොට විශාල පරිවර්තනයක් වෙනවා.මේ ක්‍රියාවලිය ඉදිරියට යද්දි විපක්‍ෂයේ අයට මේකට මොනව හරි කියන්න ඕන. ඉතින් ඒකාධිපති ව්‍යවස්ථාවක් කියනවා, තව මොන මොනව හරි කියනවා. ඕවා නිකම්ම නිකම් කතා. ඒ උදවියටවත් ඔය කතා ඔප්පු කරන්න බෑ.දිනන අපේක්‍ෂකයකුට දෙවතාවකට වඩා ඉල්ලන්න බෑ කියන වගන්තිය අයින් කරන එක ඒකාධිපතිවාදයකට යාමක් ද? ඒ මිම්මෙන් මැන්නොත් ලෝකයේ ඉන්න ලොකුම ඒකාධිපතියා ෆිදෙල් කස්ත්‍රෝ වෙන්න ඕන නෙ, ගඩාෆි මොන තරම් ඒකාධිපතිවාදයෙක් ද? මේ සමහර තැන්වල ඡන්දත් නෑ. ඒ නිසා වාර ගණනෙ සීමාව අයින් කරනවා කියන්නෙ ඒකාධිපතියෙක් වෙනවා කියන එක නෙවෙයි.ඇත්තටම වාර ගණනෙ සීමාව අයින් කළාම තමයි දෙවන ධූර කාලය දරන ජනාධිපතිට සිද්ධ වෙන්නෙ තුන්වෙනි වතාවෙත් දිනන්න තියෙනවා කියල හිතෙනවා වේගයෙන් වැඩ කරන්න.නැත්නම් වෙන්නෙ ආයෙ ඉල්ලන්නෙත් නෑ කියල යන යකා කොරහත් බිඳගෙන යන එකයි. චන්ද්‍රිකා නෝන ගියෙත් එහෙමනේ. හැබැයි මේ සංශෝධනයෙන් වෙන්නෙ තව තවත් මහජනයාට වගකියන පැත්තකට මේක කොටුකර ගැනීමයි.ඒක හොඳයි. රටට තව තවත් සේවය කළ යුතුයි කියන සිතුවිල්ලට පාලකයා අවනත කර ගැනීම ඒකාධිපතිවාදයට යාමක් වෙන්නෙ කොහොමද? මම පැහැදිලිව කියන්නෙ, ඔය කතා කියන අය මේක දන්නෙ නෑ.ඔවුන්ට මේක තේරෙන්නෙ නෑ. මේක රට බෙදන ව්‍යවස්ථාව කියන්න බෑ. බෙදුම්වාදීන්ට හරි අධිරාජ්‍යවාදීන්ට හරි උඩගෙඩි දෙන සංශෝධනයක් කියන්නත් බෑ. මොකක් හරි නොකියත් බෑ. ඒ නිසා මේක ඒකාධිපතිවාදයට පාර කපන එකක් කියල ඔහේ කියනවා.මේ ප්‍රජාතන්ත්‍ර විරෝධී සංශෝධනයට එරෙහිව මහජනතාව වීදි බස්සවන බව ජවිපෙ කියනවා?මේකට එරෙහිව මහජනතාව වීදි බස්සන්නෙ මොකටද? ජවිපෙ පූර්ණ කාලීන සාමාජිකයො ටික, හිතවත් පවුල්වල සාමාජිකයො ටික හරි එජාප සාමාජිකයො යම් ප්‍රමාණයක් හරි කොළඹට ගේන එක මහජනතාව වීදි බැස්සවීමක් නෙවෙයි.අන්න 87’ දී ඉන්දු – ලංකා ගිවිසුමට එරෙහිව නම් මහජනයා වීදි බැස්සා. රට පුරා ජනතාව වීදි බැස්සා. හැබැයි ඔය කියන වීදි බැස්සවීම එහෙම එකක් නෙවෙයි. මේකත් මොනව හරි කියන්න ඕන නිසා කියන කතාවක්.විධායක ජනාධිපති ක්‍රමය ගැන නොයෙක් විවේචන මතුවුණේ අතීත භාවිතාවන් එක්ක. සමහරු එය අහෝසි කළ යුතු බව කිව්වා. දැන් තවත් අය පෙන්වා දෙන්නේ අපේ වැනි රටවලට එවැනි ක්‍රමයක් අවශ්‍ය බවයි. මේ කාරණය දිහා ඔබ බලන්නෙ මොන විධියට ද?අපේ පක්‍ෂයේ මතය නම් නම මොකක් වුණත්, ඒ කියන්නෙ විධායක ජනාධිපති හරි විධායක අගමැති හරි නම මොකක් වුණත් විධායක බලයේ යම් අඩුවීමක් තවදුරටත් සිදුවිය යුතු බවයි. ජනාධිපතිවරයා පාර්ලිමේන්තුවට මාස 3 කට වරක් පැමිණීමෙන් නොනැවතී තව තවත් සංශෝධන විය යුතුයි.පාර්ලිමේන්තුවත් එක්ක සමගාමීව යන විධායක බලයක් තමයි රටට ගැළපෙන්නෙ. විධායක ජනාධිපති හෝ විධායක අගමැති හෝ වෙනම ඡන්දයකින් පත්වන කවුරු වුණත් පාර්ලිමේන්තුවත් එක්ක සමගාමීව යන ඒතැනට වගකියන නායකයෙක් විය යුතුයි.ඒ ප්‍රතිපත්තියෙ අපි ඉන්නවා. මෙතැනදි ඒක සම්පූර්ණයෙන්ම වුණේ නැතත් ඒ දෙසට පියවරක් තැබීම සිදුවෙනවා. ඒ අනුව අපට මේකට එකඟ වෙන්න පුළුවනි.මේ සංශෝධනය ජනමත විචාරණයකට යොමු කළ යුතු බවට පළවන අදහස ගැන ඔබ මොකද කියන්නෙ?ජනමත විචාරණයකට යා යුතුද, නැද්ද කියල තීන්දු කරන්නෙ ඔය කියන අයවත් අපිවත් නෙවෙයි, ශ්‍රේෂ්ඨාධිකරණය. 1987 දී මේ රටේ ආණ්ඩුක්‍රම ව්‍යවස්ථාවෙන් පිළිගත් ඒකීයභාවය නැතිභංග වෙන පළාත් සභා ක්‍රමය ගෙනෙද්දි ජේ. ආර්. ජනමත විචාරණයකට ගියාද? එදා නොගිය ජනමත විචාරණ මේ විධියෙ සංශෝධනවලට මොකටද? මේවා ඉල කැඩෙන විහිළු. ඒ නිසා ඔය කතාවල කිසි පදනමක් නෑ.මොනව හරි කියන්න ඕන නිසා අරක - මේක කියනවා.රට ඉදිරි ජයග්‍රහණ දිනාගැනීමේදී මේ සංශෝධනය අදාළ වෙන්නෙ මොන විධියට ද?මහින්ද රාජපක්‍ෂ ජනාධිපතිතුමා තමන්ගේ පළමු ධුර කාලය ඇතුළත රටේ තිබුණ ලොකුම ප්‍රශ්නය විසඳුවා. ඒ බෙදුම්වාදී ත්‍රස්තවාදය පරාජය කිරීම. දැන් ඊළඟට තියෙන්නෙ සංවර්ධන අභියෝගය ජය ගැනීම.ඊට අවශ්‍ය දේශපාලන ස්ථාවර භාවය ජනතාව හදල දුන්නා. ආණ්ඩුවට පාර්ලිමේන්තුවේ 2/3 බලයක් ලැබෙනවා. විධායක ජනාධිපති බලයත් තියෙනවා. දැන් මහජනතාවගේ අවශ්‍යතාව යුද්ධයේදී සෘජු තීරණ ගත්තා වගේ සංවර්ධන සංග්‍රාමයේදීත් කෙළින් තීරණ අරගෙන කඩිනම් සංවර්ධනයකට රට යොමු කිරීම.තවදුරටත් දේශපාලන අස්ථාවර භාවයක් ඇතිවීමට ඉඩ නොතබා තව තවත් මේ ක්‍රියාදාමය ශක්තිමත් කිරීම තමයි මේ ව්‍යවස්ථා සංශෝධනය මගිනුත් සිදුවෙන්නෙ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=f1009082</link>
    <topic/>
    <author>උදිත ගුණවර්ධන චිත්‍රණය – අරවින්ද සේනාධීර</author>
    <content>දිගු කලක් නිහඬව සිටි ප්‍රවීන චිත්‍රකතා ශිල්පී ඇන්ටන් බී. පෙරේරා මහතා ‘ආත්මයට වන්දියක්’ නමින් අලුත් චිත්‍රකතා පොතක් නිර්මාණය කරමින් යළිත් චිත්‍රකතා කරළියට පැමිණ තිබේ. චිත්‍රකතා ක්‍ෂේත්‍රය විශාල බිඳවැටීමකට ලක්ව ඇති මෙවැනි සමයක චිත්‍රකතා පොතක් පළ කිරීමට තීරණය කළේ ඇයි? චිත්‍රකතා ක්‍ෂේත්‍රය නැවත ගොඩනැගිය හැකිද සහ තවත් විෂය කරුණු පිළිබඳව ප්‍රවීන චිත්‍රකතා ශිල්පී ඇන්ටන් බී. පෙරේරා මහතා සමඟ කළ සංවාදයකි; මේ.චිත්‍ර කතාවල ජනපි‍්‍රයම යුගය විදිහට සඳහන් වන්නේ 70, 80 යුගයයි. එම යුගයේදී අතිශය ජනපි‍්‍රය වූ චිත්‍රකතා කලාව අද වන විට සම්පූර්ණයෙන්ම වගේ අඩපණවෙලා තිබෙනවා. මෙවැනි තත්ත්වයක් ඇතිවීමට බලපා ඇත්තේ මොනවගේ කාරණයක්ද?ඔව්. චිත්‍ර කතාවල ස්වර්ණමය යුගය විදිහට හඳුන්වන්න පුළුවන් යුගය තමයි 70, 80 යුගයයි. ඒ කාලයේදී ඇතැම් ජාතික පුවත්පත්වලටත් වඩා චිත්‍රකතා පත්තර අලෙවි වුණා. ඒ කාලයේදී චිත්‍රකතා පුවත්පත් ලක්‍ෂ ගණනින් අලෙවි වුණේ. ඒ කාලයේදී වෙනම සංස්කෘතියක් සම්ප්‍රදායක් බවට චිත්‍රකතා කලාව පත්වෙලා තිබුණා.ඒත් එම යුගයේදීම තමයි චිත්‍රකතා පුවත්පත්වල බිඳවැටීමත් ආරම්භ වුණේ. එවකට තිබූ ජනපි‍්‍රයත්වය නිසා චිත්‍රකතා අතිවිශාල ප්‍රමාණයක් පළවුණා. ඒත් මෙහි බොහෝ චිත්‍රකතාවල තිබිය යුතු ප්‍රමිතිය නැතිවුණා. ඒ නිසා තමයි අවසානයේදී චිත්‍රකතා කලාව සම්පූර්ණයෙන්ම වාගේ විනාශ වුණේ.ඇතැම් අය කියන්නේ චිත්‍රකතා කලාව වානිජකරණයවීමත් මේ විනාශයට මුල් වූ බවයි?ඔබේ කතාවේ ඇත්තක් තිබෙනවා. එම යුගයේදී චිත්‍රකතා පත්තරයක් මුද්‍රණය කළා කියන්නේ මුදල් අච්චු ගැසීමක් වගේ දෙයක්. මේ නිසා හැමෝම උත්සාහ කළේ චිත්‍රකතා පත්තරයක් මුද්‍රණය කරලා ආර්ථික වාසියක් ලබාගැනීම පමණයි. ඒ නිසා තමයි චිත්‍රකතා කලාව මේ තරම් බිඳවැටීමකට ලක්වුණේ.ඔබ විශ්වාස කරනවාද බිඳ වැටුණ චිත්‍රකතා කලාව යළිත් නඟා සිටුවීමට පුළුවන් වෙයි කියලා?චිත්‍රකතා ක්‍ෂේත්‍රය මියගිහින් නැහැ. අඩපන වෙලා තිබෙන්නේ. ඒත් චිත්‍රකතා පිළිබඳ ශිල්පීන් රාශියක් තාමත් ක්‍ෂේත්‍රය තුළ සිටිනවා. ඒ නිසා අපට පුළුවන්කම තිබෙනවා, බිඳවැටී ඇති චිත්‍ර කතා ක්‍ෂේත්‍රය යළිත් ඉහළ නැංවීමට.මා චිත්‍රකතා පොතක් ප්‍රකාශනයට පත් කරන්නෙත් මේ කලාව පිළිබඳව වූ ජනතා උනන්දුව යළිත් ඉහළනැංවීමේ අරමුණ සහිතවයි. ‘ආත්මයට වන්දියක්’ නම් වූ මේ චිත්‍රකතා පොතේ ජනපි‍්‍රය චිත්‍රකතා රැසක් ප්‍රතිනිර්මාණය කර තිබෙනවා.ඔබේ මේ උත්සාහය නිසා චිත්‍රකතා ක්‍ෂේත්‍රයේ වර්ධනයක් වෙයි කියලා ඔබට විශ්වාස ද?මේ උත්සාහය මගේ තනි උත්සාහයක් වුණත් මෙමගින් මට චිත්‍රකතා ක්‍ෂේත්‍රය තුළ අලුත් ප්‍රවනතාවයක් ඇති කිරීමට පුළුවන් වුණොත් එය මගේ සතුටට කාරණයක්. මම මගේ තරුණවිය ඇතුළු මුළු ජීවිතයම කැපකළේ චිත්‍රකතා ක්‍ෂේත්‍රයේ වැඩිදියුණුව සඳහායි.අදත් මගේ උත්සාහය වී තිබෙන්නේ එයමයි. මා පමණක් නෙමෙයි ඒ යුගයේදී චිත්‍රකතා ඇන්ද ශිල්පීන් චිත්‍රකතා පිළිබඳ ආදරයෙන් හා අවදියෙන් තවමත් සිටින්නේ.ඔබගේ චිත්‍රකතා ක්‍ෂේත්‍රයේ ගමන්මඟ පිළිබඳව සිහිපත් කිරීමක් කළ හැකිද?1975 දී සිත්තර පත්තරෙන් තමයි මා මේ ක්‍ෂේත්‍රයට ආවේ. ඉන්පසු සුහද, චිත්‍රමිත්‍ර, දසුන වගේ පුවත්පත් රාශියක සේවය කළා. ඒ යුගයේදී මා තෝරස්, තිළිණ දඩයම, දහසය පැන වගේ ජනපි‍්‍රය චිත්‍රකතා රාශියක් ඇන්දා.මගේ චිත්‍රකතා මගින් තමයි ක්‍රියාදාම හා වේගවත් චිත්‍රකතා ශෛලියක් හඳුන්වා දුන්නේ. මට පුළුවන්කම තිබුණා මෝටර් රථයක් තිබෙනවා නම් එම රථය අංගසම්පූර්ණ විදිහට අඳීන්න.උදාහරණයක් විදිහට ගනිමු; මෝටර් රථයක්. එහි තිබෙන සියුම් නැමි බැජ් පවා මා විසින් අදිනවා. උණ්ඩයක් ගත්තොත් එහි සියළුම අංගයන් නිර්මාණය කළා. ඒක තමයි මගේ චිත්‍රකතා ශෛලිය බවට පත්ව තිබෙන්නේ. එම ශෛලිය 70, 80 දශකවලදී අතිශය ජනපි‍්‍රයත්වයට පත් වුණා.ඔබේ චිත්‍රකතා පොත ‘ආත්මයට වන්දියක්’ පිළිබඳව හඳුන්වා දීමක් කළ හැකිද?ආත්මයට වන්දියක් චිත්‍රකතා පොත මගින් අසූව දශකයේ ජනපි‍්‍රය වූ චිත්‍රකතා රාශියක් තිබෙනවා. එමෙන්ම මා යළිත් චිත්‍රකතා ක්‍ෂේත්‍රයට පැමිණීමක් ලෙසත් මෙය හඳුන්වා දෙන්න පුළුවන්.ඒ වගේම මේ පොත මුද්‍රණයට මූල්‍ය ශක්තිය ලබාදෙන්නේ නීතිඥ නිශේන්ද්‍ර ඒකනායක මහතා විසිනුයි. මේ අවස්ථාවේදී මා ඒ මහතාටත් විශේෂයෙන්ම ස්තුතිය පලකළ යුතුයි.‘ආත්මයට වන්දියක්’ පොත මේ මස එකොළොස් වැනිදා එළිදක්වනවා. මේ අවස්ථාව සඳහා සියළු දෙනාට ඇරියුම් කිරීමට නොහැකිවීම පිළිබඳව කණගාටුවට පත්වෙනවා. මගේ පොත තෝරාගත් පොත්හල්වලින් මිලදී ගැනීමට පුළුවන්.එහෙම නැතිනම් මගේ පුද්ගලික ලිපිනය වන අංක 36 අගරදගුරු මාවත 2 පටුමඟ තුඩැල්ල, ජා- ඇළ කියන ලිපිනයෙන් ලබා ගන්න පුළුවන්.චිත්‍රකතා කලාව තුළ තිබූ ජනපි‍්‍රයත්වය උපයෝගි කර ගනිමින් ටෙලිනාට්‍ය නිර්මාණය වීමේ සම්ප්‍රදායක් බිහි වී තිබෙනවා. මේ පිළිබඳව චිත්‍රකතා ශිල්පියකු ලෙස ඔබේ අදහස මොන වගේ ද?මෙයින්ම වුවත් අපට එදා චිත්‍රකතාවේ තිබූ ප්‍රබලත්වය ජනපි‍්‍රයත්වය හඳුනා ගැනීමට පුළුවන්කම තිබෙනවා. අද වුණත් රසිකයන් තුළ ඒ පිළිබඳව වූ උනන්දුව අඩු වී නැහැ.අද වුණත් නිසි විදිහට චිත්‍රකතා පත්තරයක් පළවෙනවා නම් චිත්‍රකතා ක්‍ෂේත්‍රයේ ප්‍රමිතිය නිසි විදිහට ක්‍රියාත්මක වෙනවානම් අදත් චිත්‍රකතා කලාව ජනතාවගේ පිළිගැනීමට ලක්වන විදිහට කටයුතු සූදානම් කරන්න පුළුවන්.ඔබට යළිත් චිත්‍රකතා පුවත්පතකට ඇරියුම් ලැබුණොත් ඒ සඳහා එකතු වෙනවාද?චිත්‍රකතා මගේ ජීවිතය සමඟ එකට බැඳී තිබෙන්නෙ. ඒ නිසා යළිත් චිත්‍රකතා පුවත්පතක් විධිමත්වත් ප්‍රමිතියට අනුවත් පළ කරනවා නම් ඒ සඳහා එකතුවීමට මා පසුබට වෙන්නේ නැහැ. එදා වගේම අදත් මා චිත්‍රකතා කලාවට ආදරය කරනවා. අභියෝග රාශියක් මැද පවා චිත්‍රකතා ක්‍ෂේත්‍රයේ රැදී සිටින්නේ ඒ නිසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=f1009083</link>
    <topic/>
    <author/>
    <content>විශ්වය සතු අසීමිත බලයක් ඇත. මෙය තේරුම් ගනිමින් විශ්ව ශක්තිය සමඟ බද්ධ වෙමින් ජීවත් වන විට සැබැවින් ම කායික හා මානසික සුවයෙන් යුතු අර්ථවත් ජීවිතයක් පවත්වාගෙන යා හැකිය. මෙය මනුෂ්‍ය ජීවිතයට අත්‍යවශයෙන් ම වැදගත් අංගයකි.අතීතයේ ජීවත් වූ ජනතාව වෙසෙසින් ම සෘෂිවරු, භික්ෂූන් වහන්සේලා හුදකාලව නිවී සැනසිල්ලේ තම චිත්ත ශක්තිය දියුණු කර ගනිමින් විශ්ව බලය උපයෝගී කරගෙන නිරෝගීව ජීවත්වීමේ කලාව උගත්හ.ටිබටයේ ජීවත් වූ භික්ෂූන් වහන්සේලා රෝගීන් සුවපත් කරන්නට ‘බුඩෝ’ (ඕභඤඤඩධ) ශක්තිය නමින් විශ්ව ශක්ති ක්‍රමයක් භාවිතා කළහ. ජපානයේ මිකාමි උසුයි ද එම ශක්තියට සමාන විශ්ව ශක්තියක් භාවිතා කිරීමේ ක්‍රමයක් හඳුන්වා දුන්නේ ය. එය නම් වූයේ ‘රේකි’ (අඥඪඬඪ) ලෙසිනි.‘රේකි’ යනු විසි වැනි සියවසේ මුල් භාගයේ දී ජපානයේ ඇරැඹි විකල්ප වෛද්‍ය ක්‍රමයකි. අද මෙය මුලු ලොව පුරා ප්‍රචලිත වී ඇත්තේ ද විශ්ව ශක්තියේ ප්‍රබල බව ලොවම මවිතයට පත් කරවමිනි. ජපානයෙන් ඇරැඹි ලොව පුරා පැතිරී ඇති මෙම වෛද්‍ය ක්‍රමය ලාංකීය අපට නම් තරමක ආගන්තුක වෛද්‍ය ක්‍රමයකි.ඊට ප්‍රධානම හේතුව වී ඇත්තේ මෙවැනි වෛද්‍ය ක්‍රම පිළිබඳ පොත් සිංහල බසින් නොමැති වීමයි. ඒ රික්තය පුරවාලමින් විජේසේන ගංගොඩගේ මහතා ‘රේකි’ වෛද්‍ය ක්‍රමය පිළිබඳ පාඨකයාට දැන ගන්නට සිංහල බසින් ග්‍රන්ථයක් ලියා පළකොට තිබේ.එම ග්‍රන්ථය ඔහු නම් කොට ඇත්තේ ‘ලෙඩ සුව කරන ‘රේකි’ ලෙසිනි. කිසියම් ප්‍රමාණයකට මානසික ශක්තිය මුසුකොටගෙන විශ්වයේ ඇති අති ප්‍රබල ශක්තිය රෝග සුව කර ගැනීම සඳහා උපයෝගී කර ගත් ක්‍රමවේදයක් ලෙස ‘රේකී’ වෛද්‍ය ක්‍රමය හැඳින්විය හැකිය.‘රේකි’ වෛද්‍ය ක්‍රමය අප රටට තරමක ආගන්තුක වෛද්‍ය ක්‍රමයකි. ඊට හේතුව එය තවමත් ජනතාව අතර ප්‍රචලිතව කතාබහ නොවී තිබීමයි. නමුත් ‘රේකි’ යනු සුවිශේෂී ලෙසම කරුණාව ප්‍රඥාව හා මුසු වූ ඉපැරැරණි සුවපත් කිරීමේ ක්‍රමවේදයකි.මෙම විශ්ව ශක්ති ක්‍රමය භාවිතයේ දී භාවනාවට වඩා වැදගත්කමක් ලබාදෙන අතර දෛනික ජීවිතයේ දී ප්‍රඥාව මුසු කර ගත් මෛත්‍රි සහගත ක්‍රියාවලියකට ‘රේකි’ වල දී වැඩි අවධානයක් ලබා දෙයි.‘රේකි’ වෛද්‍ය ක්‍රමයේ ඇති වැදගත්කම වනුයේ විශ්ව ශක්තිය මගින් රෝගය නොව රෝග මූලයම ඉවත් කිරීමයි. එනිසා නැවැත රෝගී වීමේ ප්‍රවණතාවය ද අඩු ය.ලෝකයේ දියුණු රටවල් වන ඇමෙරිකා එක්සත් ජනපදය, බ්‍රිතාන්‍ය වැනි යුරෝපා රටවල් මෙන් ම නැගෙනහිර ආසියාවේ චීනය, ජපානය වැනි රටවල ද මෙම ‘රේකි’ ප්‍රතිකාර ක්‍රමය සීඝ්‍රයෙන් පැතිර ගිය බව පෙනේ.එහෙත් ලංකාවේ සිංහල පාඨකයාට ‘රේකි’ පිළිබඳව දැන ගැනීමේ අවකාශ ඉතාම අල්පය. ඉංග්‍රීසි බසින් ලියැ වූ පොත පතින් සහ අන්තර්ජාලයෙන් කරුණු දැන ගත හැරුණු කොට සිංහල පාඨකයාට වෙනත් මූලික පෙලඹවීමක් මෙම ප්‍රතිකාර ක්‍රමය ගැන සිදු වී නොමැත. එසේ දැනුවත් බවක් සිදු වී ඇත්නම් ‘රේකි’ වෛද්‍ය ක්‍රමයම පිළිබඳව ජනතාව මීට වඩා එක් රොක් වනු ඇත.විශ්‍රාමික විදුහල්පති විජේසේන ගංගොඩගේ මහතා මේ පිරිමසාලනුයේ ලොව පිළිගත් වැදගත් වෛද්‍ය ක්‍රමයක් වූ ‘රේකි’ පිළිබඳව සිංහල පාඨකයන් හට අවබෝධයක් ලබාදීම ය. එය ඔහු ඉටු කරනුයේ ඉංග්‍රිසි පොත පත කියවා හෝ අන්තර්ජාලයෙන් කරුණු එක්රැස් කොට ගනිමින් පමණක් නොවීම තවත් විශේෂත්වයකි. විජේසේන ගංගොඩගේ මහතා ‘රේකි’ වෛද්‍ය ක්‍රමය ඉගෙන ගනිමින් එහි ප්‍රවීණයෙකු වීමෙන් ඇවෑමෙන් මෙවැනි ග්‍රන්ථයක් රචනා කරන්නට පෙළඹීම වැදගත් ය.1990 ඇමෙරිකාවේ එක්සත් ජනපදයේ දී ආචාර්ය රංග ජයසිරි ප්‍රේමරත්න (රේකි මාස්ටර්) යටතේ මෙම ශිල්පය හැදෑරූ විජේසේන මහතා ‘රේකි’ ප්‍රවීණත්වයට, එනම් මාස්ටර් තත්ත්වයට පත් වූයේ ඕස්ට්‍රේලියාවේ සිඩ්නි නුවර විශ්වවිද්‍යාලයකිනි. දීර්ඝ කාලයක් පුරා ‘රේකි’ ප්‍රතිකාර ක්‍රමය පිළිබඳ හැදැරීමෙන් සහ ඒ තුළ නිරතවීමෙන් අනතුරුව ඔහු උගත් දැනුම මෙලෙස ග්‍රන්ථයක් ලෙස පාඨකයා අතට පත් කොට ඇත.‘රේකි’ විශ්ව ශක්තිය පිළිබඳ මෙලෙස හඳුන්වා දෙමින් සිංහල බසින් පළ වූ ප්‍රථම කෘතිය ද මෙය වෙයි. මෙම කෘතිය හරහා ‘රේකි’ නම් වූ අති විශේෂ එමෙන් ම ශරීරයට කිසිඳු හානියක් නොවන සුවදායක, ප්‍රබල සුවපත් කිරීමේ ක්‍රමය පිළිබඳ පාඨකයාට කිසියම් අදහසක් ලබාදීමට ඔහු දැරූ උත්සාහය ප්‍රශස්තය. එමෙන් ම ‘රේකි’ ශිල්පය පිළිබඳ උගෙනුමට ද කිසියම් මාර්ගෝපදේශකත්වයක් මෙම කෘතිය හරහා පාඨකයාට ලබා දී ඇත.මෙරට ‘රේකී’ උගන්වන ගුරුවරු දෙතුන් දෙනා අතරේ විජේසේන ගංගොඩගේ මහතා ද ගුරුවරයෙකු සේ ම එම වෛද්‍ය ප්‍රතිකාර ලබා දෙන්නෙකු ලෙස ද කටයුතු කරන්නෙකු ලෙස ද කැපී පෙනේ.සිංහල පාඨකයා මෙන් ම ලාංකීය ජනතාව හට ‘රේකි’ ප්‍රතිකාර පිළිබඳ දැනුවත් කිරීම හා ඔවුනට අවශ්‍ය ප්‍රතිකාර ලබා දීමේ වැඩපිළිවෙලක ආරම්භය අරමුණුකොට ලියූ මෙම කෘතිය තුළින් ‘රේකි’ වෛද්‍ය ක්‍රමය යනු කුමක් ද? ‘රේකි’ ශිල්පයේ ඉතිහාසය’ ‘සත්වයා, විශ්ව ශක්තිය හා විශ්වය’, ‘රෝගීන්ට ප්‍රතිකාර කිරීම,’ ‘රේකි ශිල්පියෙකු වශයෙන් මා ලත් අත්දැකීම්’ ආදිය සරල ලෙස සිත් ගන්නා අයුරින් කර්තෘ විජේසේන ගංගොඩගේ මහතා ඉදිරිපත් කොට තිබේ.පේරාදෙණිය විශ්වවිද්‍යාලයෙන් සාමාන්‍ය ශාස්ත්‍රවේදී උපාධිය ලැබූ විජේසේන ගංගොඩගේ මහතා ගුරු වෘත්තියට ඇතුළත් වී බොහෝ කාලයක් විදුහල්පතිවරයෙක් ලෙස කටයුතු කළේ ය. කැලණිය අධ්‍යාපන කලාපයේ කලාප අධ්‍යාපන අධ්‍යක්ෂක ලෙස පරිපාලන ක්‍ෂේත්‍රයේ ඉහළම තනතුරකින් විශ්‍රාම ගිය ඔහු ‘රේකි’ ශිල්පය පිළිබඳ හසල දැනුමැති ප්‍රායෝගිකව ඒ තුළ නියැලෙන ‘රේකි’ මාස්ටර්වරයෙකි.එසේ දිගු කාලයක් ‘රේකි’ ඉගෙන ගනිමින් එම ක්‍ෂේත්‍රයේ ප්‍රායෝගිකව නියැළෙමින් ලත් අත්දැකීම් මෙම පොතට ඔහු අන්තර්ගත කොට ඇත. ඒ කරුණු සියල්ල සත්‍යය බවින් අනූනය.‘රේකි’ වෛද්‍ය ක්‍රමය පිළිබඳ උනන්දුවක් දක්වන අයට මූලික අත් පොතක් ලෙස භාවිතයට ගත හැකි ‘ලෙඩ සුව කරන රේකි’ කර්තෘ ප්‍රකාශනයකි. මිල රුපියල් 175 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=f1009084</link>
    <topic>මම විශ්වවිද්‍යාලයට ගියේ හෙනහුරත් එක්කයි</topic>
    <author>සටහන -නිලූකා ඩී. තිලකරත්න ඡායාරූපය -තුෂාර ප්‍රනාන්දු</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ රාජ්‍ය සම්පත් හා ව්‍යවසාය සංවර්ධන අමාත්‍යංශ ලේකම් විලී ගමගේ මහතාගෙනි.ඔබේ නමවිලී ගමගේඔබත් දකුණු පළාතේ අයෙක්?ඔව්, අකුරැස්ස මලිදූව මගෙ උපන්ගම.එවක පවුල් සාමාජික සංඛ්‍යාවෙන් විශාලයි. ඔබේ පවුල ගැන කතා කළොත්?අපි ගොවි පවුලක්. මටත් හිටියා සහෝදරයෝ පස් දෙනෙකුයි සහෝදරියෝ දෙන්නෙකුයි. මම තුන්වෙනියා.දෙමව්පියන් ගැන සඳහන් කළොත්?තාත්තා එස්. විජේසිංහ ගමගේ. අම්මා සෙනරත් යාපා මේරිහාමි. මහගෙදර වත්තෙ හාමිනේ කියලයි ප්‍රදේශයේ අය කියන්නෙ.ඒකට විශේෂ හේතුවක් තිබුණ ද?ඔව්, ඒකාලෙ ඉඩමෙ නම කියලයි කතා කරන්නෙ.ඔබ වැඩිපුරම ළැදි?අම්මටයි මම වැඩියෙන් සමීප. අම්මා වැඩියෙන් ම ආදරේ මට කියලයි හැමෝම හිතන්නෙ. ඒත් වැඩිපුර ම සමීප නංගිටයි. අන්තිම කාලෙ අම්මා හිටියෙත් එයා ළඟ. අපි හිටියෙ හරි සතුටින්.පවුල් බර ඔබේ පවුලටත් තදින් දැනෙන්න ඇති?ලොකු ආදායමක් අපිට තිබුණෙ නෑ. ඒ නිසාත් අපේ අධ්‍යාපනය ගැන අම්මට තිබුණු උනන්දුව නිසාත් මාව ගමෙන් පිට කළා. පුංචි අම්මා ළඟ ඉඳගෙන නගරයේ පාසලකට යන්න මට අවස්ථාව ලැබුණා. මා මෙය දකින්නේ අපේ අම්මාගේ දුර දක්නා නුවණේ කොටසක් ලෙසයි.එයට හේතුව එකල සම්ප්‍රදායක් තිබුණා යමක් කමක් ඇති නෑදෑයින් ළඟට දරුවන් යවල ලොකුª මහත් කරල උගතුන් කිරීමේ. මෙය අපේ රටේ සංස්කෘතියේම කොටසක්.එය ඔබේ ගමන් මඟ ආලෝකමත් කළායි ඔබ විශ්වාස කරනවාද?ගමේ හිටිය නම් මේ තරම් දුර නොයන්නත් ඉඩ තිබුණා. ඇසූපිරූ තැන් වැඩිවුණා. ගමේ පාසලේ හිටි බොහෝ දෙනෙක් අවමයෙන් මුහුදවත් දකින්න අවස්ථාවක් නොලද ළමයි. ඒනිසා මේ අවස්ථාව මට ලොකු දෙයක් වුණා.ඔබ උගත් පාසල් පිළිබඳ මතක් කළොත්?දියලපෙ රජයේ විද්‍යාලය, පිළියන්දල මාම්පෙ ශ්‍රී සෝභිත විද්‍යාලය සහ මලිදූව මහා විද්‍යාලයෙන් තමයි මම විශ්වවිද්‍යාල ප්‍රවේශය ලැබුවෙ.පාසල් කාලයේ දී ඔබ අමතර ක්‍රියාකාරකම්වලට යොමුවුණේ නැද්ද?මම නාට්‍යවල රඟපෑවා. වාර අවසාන ප්‍රසංග වේදිකාවේ ආසාවෙන් රඟපෑවේ ජූජක බමුණාගේ චරිතයයි. එය වෙස්සන්තර ජාතකය ඇසුරෙන් හදපු නාට්‍යයක්.සුන්දර ළමා කාලයේ අමතක නොවන මතකයන් පිළිබඳ කතා කළොත්?මට පීන්නන බෑ. අපේ පළාතේ නිල්වලා ගඟට වැටෙන දිගිලි ඇලේ අපි නාන්න යනවා. ඒ ගැඹුර තියෙන තැන්වලට අපි කියන්නෙ වලුක්කම කියලා. දවසක් මම වැලිතලාවෙ ඉඳල මෙතැනට පැන්නා. ගිලෙන්න ගත්තා. මල්ලිලා හිතුවෙ මම විහිළුවක් කරනවා කියලා.ඒ වගේම මට මතකයි මම මගේ මෘදු කුසලතා වර්ධනය කර ගන්න පාසලෙන් පසු කාල සීමාව තුළ විවිධ ක්‍රියාකාරකම්වල යෙදුණා. ඒවා මඟින් හුඟක් වෙලාවට අපේ අතටත් කීයක් හරි ලැබුණා. සමාජය පිළිබඳ ගැඹුරු අවබෝධයක් ලබා ගන්නත් ඉඩකඩ සැලසුණා.විශ්වවිද්‍යාලයට එද්දී ඉහළ සමාජ අවබෝධයක් අපි ලබාගනෙ තිබුණා. අද අපේ හුඟක් උසස් අධ්‍යාපනයට යොමු වූ අයට මේ මෘදු කුසලතා වර්ධනය කර ගන්න අතිරේක මහන්සියත් වියදමක් දරන්න ඕනෑ.ඔබ වැඩිපුරම රංඩුසරුවල් ඇති කර ගත්තෙ කා එක්ක ද?මගෙ නංගි එක්කයි. එයා පවුලෙ පස් වැනියා. එයාගෙයි මගෙයි සල්ලි එකතු කරල ඇලිස් බෑන්ඩ් එකක් එයාට ගෙනැත් දුන්නා. ඒකෙ මිල සත 5ක් විතර ඇති. ඉතිං රණ්ඩුවෙලා මගෙ කෑල්ල කඩල ගත්තා.තව දවසක් පිටුපස්සෙ දොරට නංගි අත තියාගෙන ඉද්දි මම දොර වැහුවා. අදටත් එයාගෙ සුළැගිල්ලෙ කෑල්ලක් අඩුයි.පාසලේ වැඩියෙන් ම දුර්වල විෂය?ගණිතය තමයි වැඩියෙන් ම දුර්වල. හැමදාම 30% හෝ 40%යි ලකුණු. එක ගෑනු ළමයෙක් ඉන්නවා එයා ගණන්වලට හැමදාම 100% ගන්නවා. මම දක්ෂ සිංහලවලටයි.දැන් මං දන්නව මං ගණිතයට දුර්වල මගේ දුර්වල කමක් නිසා නෙවෙයි. අපිට ගණිතය ඉගෙන ගන්නෙ ඇයි කියන එක පිළිබඳ නිවැරැදි අවබෝධයක් ලබා නොදීපු නිසයි.ඔබ තේරුණු විශ්වවිද්‍යාලය?මම තේරුණේ විදේ‍යීදයට.හා හා පුරා කියා සරසවි ආ දවස මතකද?ඒක හරි භයානක දවසක්. ඒ වෙද්දිත් අපි දේශපාලන වැඩකරපු අය.ඒ කිව්වෙ පාසල් අවධියෙත් දේශපාලනයෙ නිරතවුණා ද?ඔව්, කොමියුනිස්ට් පක්ෂයේ නිරතව වැඩකටයුතු කළා. ඉස්කෝලෙ යන කාලෙත් දේශපාලන වේදිකාවල නැඟල කතා කළා.ඒ රැඩිකල් බවට පුංචි කාලෙ අපි කවුරුත් කැමතියි. ඒත්, ලොකු අවබෝධයකින් හිටියයි කියල කියන්න බෑ.ඔබේ චමරි ජීවිතය මතක් කළොත්?මගේ බෝඩිමේ මා එක්ක මහින්ද විජේසේකර ඇමැතිතුමා, සිරි විජේසේකර (එතුමාගේ අයියා) හිටියා. ඒ දවස්වල අපි නිදාගත්තෙ බිම. සිරි විජේසේකර සමූපාකාර පරීක්ෂකවරයෙක්.එතුමා නිදාගන්න කියලා මෙට්ට හදන තැනකින් අඩියෙ මෙට්ට කෑලි ලොකු තොගයක් ගෙනාවා. ඒවා බිම එලාගෙනයි අපි නිදාගත්තෙ. රෑට ගොරවන කෙනාට එයින් කෑල්ලක් කටට ඔබනවා. ඉතිං රණ්ඩු ගොඩයි.ඒ වුණාට, එය මිහිරෙන් පිරි මතකයක් විදිහටයි මම අදත් සලකන්නෙ.එතකොට ඔබේ පක්ෂය?ඒ කාලේ තරුණයන් වැඩියෙන්ම ආකර්ශනය කර ගන්න පුළුවන් වාමාංශික පක්ෂයකට තමයි මං සම්බන්ධ වෙලා කටයුතුª කෙළේ. එය තරමක් රැඩිකල් දේශපාලන පක්ෂයක්. ඒ පක්ෂයේ අය අනිත් වමේ දේශපාලන පක්ෂ හැඳින්වූවේ ‘හාංසි පුටුවේ ඉඳල සමාජවාදය කරන අය හැටියටයි’ඒ කියන්නෙ විශ්වවිද්‍යාලයේ ඔබ පෙරළිකාර චරිතයක් ද?එහෙම හිතුවට වරදක් නෑ. පොඩි පෙරළි කාරකමක් තිබුණා. උදාහරණයක් විදිහට. ඒකාලෙ කොමිසමක් තිබුණා විල්මට් ඒ පෙරේරා කොමිසම කියලා. ඔස්ට්‍රේලියාවේ විශ්වවිද්‍යාලයක උපකුලපති කෙනෙක් ඇතුළු තුන්දෙනෙක් ඊට අයත් ව හිටියා.ශිෂ්‍යයෝ මේ කොමිසමට සාක්ෂි දෙන්න ඕනෑ. දැන් විල්මට් මහත්තයා සුමංගල ශාලාවෙ පඩිපෙළේ ඉඳගෙන මෙහෙම අහනවා. ‘ඇයි ළමයිනේ ඔයාලා අපිට සාක්ෂි දෙන්නෙ නැත්තෙ.’ඒ වෙලාවෙ ළමයෙක් උඩට ගල් විසිකළා. තව ටිකකින් පොල්කෝම්බත් ආවා. මේ අය බයවෙලා දුවල දුවල ගිහින් වාහනවලට නැග්ගා. ඒ වේලාවෙ මම පාරේ හරහට නිදාගත්තා.කවුරුත් බලාපොරොත්තු නොවූ මොහොතක්?ඇත්තට ම ඔව්, වාහනේ පපුවට හිරවුණා. මේ සිද්ධිය දවස පත්තරේ වාර්තාකරුවෙක් උඩක ඉඳලා පිංතූර අරගෙන. පහුවදා දවසෙ ‘විදුදයේ ගිනිකෙළි’ නමින් ලොකුවට පළවුණා. පස්සෙ මේ පිළිබඳ විනිශ්චය කරන්න කොමිසමක් පත් කළා.අන්තිමේ අපි හතර දෙනෙක් විශ්වවිද්‍යාලයෙන් නෙරපා හැරියා. (1969)මේ කලබලය පිළිබඳ උප කුලපතිතුමාගේ ප්‍රතිචාරය කොහොමද?අපි එතුමාගෙන් සමාව ඉල්ලුවා. එවෙලේ කුලපතිතුමා ‘තමුසෙල මගේ ඔළුව උඩනැටුව නම් මීට වඩා හොඳයි’ කියල කිව්වා. මගේ පංති තහනමට ලක් වූ ප්‍රථම අවස්ථාවත් මෙය නෙමේ. අවස්ථා ගණනාවකදීම එවැනි අතවරයන්ට මම මුහුණ දී තිබෙනවා.කීප වතාවක් ඔබේ පංති තහනම් කරන්න තරම් කාලයක් ගතවෙලා නෑ නේද?ඒක ඇත්ත. ඒත් පළමුවෙනි වසරෙදිමත් මගේ පංති තහනම් කළා. එවක විශ්වවිද්‍යාල උප කුලපති හැටියට හිටියෙ වල්පොල රාහුල හිමි. අපි ඉල්ලීම් 72 ක් ඉල්ලලා වර්ජනය කළා. අපේ සටන් පාඨ අන්තිමට මෙහෙමත් කියනවා.‘සා දුකින් පෙළෙන උන්දැන් ඉතින් නැඟිටියව්.’මෙය එකල අතිශයින් ජනප්‍රිය වාමවාදී සටන් පාඨයක්.ආවේගශීලි තරුණ හැඟීම් නිසා ජීවිත අවදානම බාරගන්න එක ඔබට අභියෝගයක් වුණේ නැද්ද?මම කොහොමත් අභියෝගවලට කැමැති කෙනෙක්. මම පාර හරහා නිදාගත්තම මට තුවාල වුණා. මේ සිද්ධිය වුණු දවසේ තමයි වත්මන් ජනාධිපති මහින්ද රාජපක්ෂ මහතා මට මුලින් ම හමුවුණේ.එතුමා මෙතැනට සම්බන්ධ වෙන්නෙ කොහොමද?මහින්ද රාජපක්ෂ මහත්තයා ඒකාලෙ අපේ විශ්වවිද්‍යාලයේ පුස්තකාලයාධිපති හැටියට කටයුතු කළා.අපි අතර ගොඩනැඟුණු සම්බන්ධතාව දිගටම පැවැතුණා. මම වාමාංශික දේශපාලනයේ නිරත වූණත් 1970 එතුමාගේ මැතිවරණ ව්‍යාපාරයට සම්බන්ධව කටයුතුªකළා.ඔබ එදා සම්බන්ධව සිටි දේශපාලන පක්ෂය තුළ පැවරුණු ක්‍රියාකාරකම් මොනවාද?කොහොමත් මම සිංහලවලට දක්ෂයිනෙ. ඒ නිසා පුවත්පත්වලට ලිවීමයි මම වැඩිපුර කළේ’ විශේෂයෙන් පක්ෂ නායකයා කරන කතා ලියල පොත් හැටියට පළ කළා. ඒ නිසා මං හිතන්නෙ අද භාෂාවෙන් කියනව නම් මම ප්‍රකාශන ඒකකයක තමයි වැඩ කරල තියෙන්නේ.මට මඟහැරුණ ප්‍රශ්නයක්, නවකවදයට ඔබ මුහුණ දුන්නෙ කොයි ආකාරයට ද?(සිනාසෙමින්) පොඩි අඟලක ඉරටුවක් දීල අක්කරයක් පමණ දිග පළල තියෙන සුමංගල ශාලාවේ වට ප්‍රමාණය මනින්න කිව්වා. එතැන හිටියා බන්දු කියලා විප්ලවකාරී කොල්ලෙක් දවසක් සුමංගලේ ඉහළ මාලෙට මාව අරගෙන ගියා.ශාලාවේ මැද වතුර වලේ කිඹුලෙක් හිටියා. ‘දැන් තෝ අර කිඹුලට කන්න දානවා’ කියලා මාව බෙල්ලෙන් තල්ලු කරකර පහළට ආවා. මට හිතුණෙ ඇත්තට ම මාව කිඹුලාට දායි කියලයි. මුල් දවස්වල අපි හිටියෙ හොස්ටල් එකේ.ඉතිං උදේට ඇඳුම් නැතිව උදෑසන ශාරීරික අභ්‍යාස කරනවා කියලා අහස් යාත්‍රා යනවා වගේ මල්වැට වටේ දුවන්න ඕනෑ. දවසක් ඔහොම කරද්දි උපකුලපතිතුමා ඇවිදින්න ගිහින් එනවා. එතුමා ‘මෙහෙමත් වනචර ළමයි.’ කියල අපිට බැන්නා. ජේ්‍යෂ්ඨ උත්තමයෝ උඩ ඉඳලා හූ කිය කියා අපිට වතුර ගහනවා.සරසවි ප්‍රේමය ගැනත් කතා කරමුද?අපිට ආදරය කරන්න කවුරුත් ආවෙ නෑ. හැමෝම අපිව දැක්කෙ අනාගතය ගැන නොහිතන කොටසක් විදිහටයි.ඔබ විශ්වවිද්‍යාල අධ්‍යාපනය හමාර කළේ මොන අවුරුද්දෙ ද?මම එදා පටන් ගත්ත විශ්වවිද්‍යාල අධ්‍යාපනය හමාර කළේ නෑ. අදටත් මම විදුදයේ අධ්‍යාපනය හමාර නොකළ ශිෂ්‍යයෙක්.,එතකෙට ඔබ උපාධිය ලබා ගත්තෙ?බාහිර අයදුම්කරුවකු ලෙස ඉදිරිපත්වෙලා. ඒ හැරුණු කොට ආර්ථික විද්‍යාව සම්බන්ධයෙන් ලන්ඩන් විශ්වවිද්‍යාලයේ උපාධියත්, කොළඹ විශ්වවිද්‍යාලයෙන් ව්‍යාපාර අධ්‍යයනය පිළිබඳ ශාස්ත්‍රපති උපාධියත්, ලබාගත්තා. රජරට විශ්වවිද්‍යාලයෙන් ගෞරව ආචාර්ය උපාධිය පිරිනැමුවා.එදා රැඩිකල් වමේ කෙනෙක් හැටියට 71 කැරැල්ල පිළිබඳ දරණ මතය කෙබඳු ද?එය හොඳ විදාරණයක් ලෙසයි මා දකින්නෙ. සමාජ ප්‍රශ්න දිහා හැඟීම් බරව බලපු පිරිසක් කැරැල්ලේ ආරම්භයට නොමේරු තීන්දුවක් අරගෙන තිබුණා 1965 පමණ වෙද්දි විශ්වවිද්‍යාල උපාධිය සම්බන්ධයෙන් පැවැතුණු වාතාවරණයත් ඊට බලපෑවා.එය ඔබේ ජීවිතයට නව දිශානතියක් එක්කළේ කොයි ආකාරයට ද?එහි අත්දැකීම්, දැනට මට තිබෙන අධ්‍යාපන සුදුසුකම් සියල්ලට ම වඩා උපාධියක්. ඉන් උගත් දේ අදටත් ප්‍රයෝජනවත්.ඔබේ වෘත්තිය ජීවිතය පිළිබඳ මතකය අවධි කළොත් ?විශ්වවිද්‍යාලයෙන් එළියට ආවට පස්සේ මගේ පළවෙනි පූර්ණ කාලීන රැකියාව තංගල්ල සමුපාකාර සංගමයේ නිෂ්පාදන කළමනාකරුවකු ලෙස ආරම්භ කළා.පස්සේ මම සාමාන්‍යාධිකාරී වරයෙක් ලෙස හම්බන්තොට පේෂ කර්මාන්ත සමුපකාර සංගමයේ සේවය කළා. 1977 අලුත් ආණ්ඩුව බලයට පත් වුණාට පස්ේස අවුරුදු 1 1/2ක් විතර රස්සාවක් නැතිව ගෙදර හිටියා.කළමනාකාරතුමා විවාහය ගැන හිතුවෙ නැද්ද?ඇයි නැත්තෙ. මම විවාහ වුණේ 1976 දී. එයා මගේ ඇවැස්ස නෑනා.ඇගේ නම?ඩොරින් ජයන්ති ලියනගේ. ඇගේ වෘත්තිය ජීවිතය ආරම්භ කෙළේ පාසල් ගුරුවරියක් ලෙස. දැන් කෝට්ටේ ප්‍රාථමික අධ්‍යාපන අංශය භාර නියෝජ්‍ය අධ්‍යක්ෂවරිය ලෙස කටයුතු කරනවා.රැකියාව අහිමිව තිබියදී ජීවිකාව දුෂ්කර ගමනක් වෙන්නැති?ඒකාලෙ අමතක වෙන්නෙ කොහොමද? එතකොට අපේ දුව ලැබෙන්නයි හිටියෙ. පිරිමහගෙන ජීවත්වුණු කාලයක්. නෝනා ගුරුවරියක් නිසා එයාගෙ පඩියෙනුයි ජීවත් වුණේ. එයාගෙ මාසෙ පඩිය රු. 350/- . කඩේ බඩු මිල රු. 250/- යි.ගෙදර කුලිය රු. 75/- යි. තාමත් ණය පොත ගෙදර තියෙනවා. ඒ කාලය අතරතුර මම නීති විද්‍යාලයට ඇතුළු වුණා.ඒ කියන්නෙ ඔබ නීතිඥවරයෙක්?නෑ නෑ මම නීති විද්‍යාලයට ගියේ සතියයි. ඒ අධ්‍යාපනයත් කඩාකප්පල් වුණා. ගෙදර අය කියන විදියට විශ්වවිද්‍යාලයට ඇතුළු වෙද්දිම මට හෙනහුරා ලබලයි තිබ්බේ. මම මාර්ග ආයතනයේ පර්යේෂණ නිළධාරියෙක් ලෙස තේරී පත්වුණා.ඒ සුනිමල් ප්‍රනාන්දු මහත්තයාගේ මඟ පෙන්වීම අනුව. ඊට පස්සේ ආසියානු කලාපයේ ධ්අඡ්ච් එකට සම්බන්ධව කටයුතු කළා. මට විදේශිකයකුට ලැබෙන පඩියකුයි ලැබුණෙ පස්සෙ මගේ ම කියල රාජ්‍ය නොවන සංවිධානයක් පටන් ගත්තා.එම ආයතනයේ නම?ප්‍රජා සංවිධාන ජාතික සංසදය. එමඟින් රාජ්‍ය නොවන සංවිධාන කීපයකට නායකත්වය ලබා දුන්නා.දරුවන් පිළිබඳ සඳහනක් කළොත්?දුව සමන්ති නදීකා, පුතා නලින් දේශප්‍රිය. කොළඹ විශ්වවිද්‍යාලයේ පශ්චාත් උපාධි පාඨමාලාව හැදැරුවෙ මමයි පුතයි දෙන්නම එකම පංතියෙ ඉඳගෙනයි. එවක මම උපාය මාර්ග ව්‍යවසාය කළමනාකරණ ආයතනයේ සභාපති.එහෙම ඉගෙන ගන්න කාලේ හරි අපූරු සිද්ධියක් වුණා. මෙය සිදු වුණේ එක්තරා විභාග මධ්‍යස්ථානයකදී මගේ පුතාට ළමයි 7 දෙනකුට ඉදිරි පුටුවක තමයි මම විභාගෙට ඉඳගෙන හිටියෙ.එයාගෙ යාළුවො මාව පෙන්නලා මගේ පුතාට කියලා තියෙනවා උඹත් වයසට ගියාම ආං අර වයසක උන්දෑ වගේ ඉඳියි කියලා. ඒ කවුරුත් දන්නෙ නෑ අපි දෙන්න තාත්තයි පුතයි කියලා. මටත් එහෙම හිතෙනවා. මගේ පුතා වයසට යද්දී මගේ පෙනුමට ඉඳියි කියලා.දරුවන්ගේ ලෝකයේ මතක හිටිය දවස් ඔබට ඇති?පුතා පොඩිකාලෙ; එයාට අවුරුදු 03ක් විතර ඇති. එයා නිතර අල්ලපු ගෙදර යනවා හුරතල් වෙනවා. දවසක් පුතාගෙ කන දොරට අහුවෙලා කනෙන් කෑල්ලක් නෑ එදා පුතා වඩාගෙන හැතැප්මක් විතර දිව්වා.දොස්තර ගාවට ගියාම ඉතිරි කනේ කෑල්ල කෝ ඇහුවා. එතකොටයි ඒක මතක් වුණේ. දුව කතා කරන්නෙ අඩුවෙන් ඒත් එයාගෙ දුව හොඳට කතා කරනවා.ඒ කියන්නෙ ඔබ කිරි අත්තා කෙනෙක් ද?ඔව් මට මිණිපිරියො දෙන්නයි මුණුපුරකුයි ඉන්නවා. මගේ සපත්තු ගලවන්නේ සරම කමිසෙ අරන් දෙන්නේ මගෙ මුණුපුරා.ඔබේ දරුවන් සමඟ ගමට ගිය අවස්ථාවන් සුන්දර මතකයක් අවධි කරනවාට සැකයක් නෑ.ඒක ඇත්ත. අම්මයි දුවයි, පුතයි එක්ක දෙදියගල ඇල්ලට දවසක් නාන්න ගියා. එතැනට මම ගිය මලිදූව ඉස්කෝලෙ පේනවා. ඒ ඉස්කෝලෙට තියෙන්නෙ කුඩා ගොඩනැඟිලි තුනයි. අම්ම පුතාට පෙන්නුව අන්න පුතේ තාත්තගෙ ඉස්කෝලෙ කියල. එයා ඒක දැකල හයියෙන් හූ කිව්වා. මොකද පුතා යන්නෙ රෝයල්, දුව ගෝතමි.ඔබතුමා ආණ්ඩු පක්ෂයත් සමඟ සම්බන්ධ වෙන්නෙ?2004 මැතිවරණයට පෙරාතුව විපක්ෂ නායක මහින්ද රාජපක්ෂ මැතිතුමා. දවසක් මට කතාකරල කරල ඇහුවා එනපාර ඔබට මැතිවරණයට උදව් කරන්න පුළුවන්ද කියලා.ඊට පස්සෙ බැසිල් රාජපක්ෂ මහත්තයා එක්ක හම්බන්තොට අගමැති ඡන්දෙ මෙහෙයවූවා.2005 ජනාධිපතිවරණය දක්වා උපදේශක තනතුරක් දරමින් ඉඳල ගෝඨාභය රාජපක්ෂ මැතිතුමා ආරක්ෂක ලේකම්ධූරයට පත්වුණාම මම එතුමාගෙ ලේකම් ලෙස කටයුතු කළා.එය රට වෙනුවෙන් මහඟු සේවයක් කරන්න ලැබුණු අවස්ථාවක්?ඇත්තටම ඔව්. යුද්ධය ජයග්‍රහණය සදහා අවශ්‍ය පරිසරය හැදුවෙ අපි. රණවිරුවා කියන ප්‍රතිරූපය ගොඩනැඟීමට අපි කටයුතු කළා. රණවිරු සුබසාධනයට විශාල සේවයක් කළා. ඒ කොහොම වුණත් මට මිනී බලන්න බෑ. සමහර අයගේ හඬවල් නිතර මතක් වෙනවා.ඔබතුමා, මෙම අමාත්‍යාංශයේ ලේකම්ධූරයට පත් වන්නෙ?2010 අප්‍රේල් මාසයේ දී.අමාත්‍යාංශ ලේකම්ධූරයක් උසුලන පළමු අවස්ථාව මෙය ද?ඒක ඇත්ත.එම පත්වීම ලැබුණු අවස්ථාවේ ඔබට දැනුණු හැඟීම?මේ තනතුර ලැබෙද්දි මම උපාය මාර්ග ව්‍යවසාය කළමනාකරණ ආයතනයේ සභාපති ලෙසයි කටයුතු කළේ. එම ආයතන වගකියන්නෙ ජනාධිපතිතුමාට පමණයි. එහි මා ලැබූ වැටුපත් කාර්යභාරයත් හා සසඳද්දි ලේකම්වරයෙක් ලෙස මට ලැබෙන වැටුප ඉතාම අඩු එකක්.හැබැයි විශාල වගකීමක් මට පැවැරිලා තියෙනවා. ලේකම්වරයා අමාත්‍යාංශයේ ප්‍රධාන ගිණුම් නිලධාරී ඒ වගේම මෙය අලුත් අමාත්‍යාංශයක්, පැවරිලා තියෙන වගකීම සුවිශාලයි.පාඩු ලබන රාජ්‍ය ආයතන, ලාභ ලබන මට්ටමට ගෙන ඒම තමයි අපේ අමත්‍යාංශයේ වගකීම. මගේ ගරු ඇමැතිතුමාගෙන් සහ නියෝජ්‍ය ඇමැතිතුමාගෙන් ඉතා හොඳ මඟ පෙන්වීමක් ලැබෙනවා. ඒ ගැන මම හරි සතුටින් කටයුතු කරනවා.වැඩි ප්‍රතිලාභ අත්හැරලා එන්න ඔබට විශේෂ හේතුවක් තිබුණද?මං විශ්වාස කරනවා සතුට තමයි පරම ධනය කියලා. මුදල්වලින් එය තක්සේරු කළ නොහැකියි. කාටත් සතුට ගෙන දෙන්න පුළුවන් නම් ඒ විතර සතුටක් මට නෑ. මම හැම වෙලේම ‘පැරේටෝ’ ගේ ආර්ථයෙන් සමාජ සාධාරණත්වය දිහා බලන කෙනෙක්.මෙම අමාත්‍යාංශයට තවත් ආයතන 26ක් අයිතියි. සේවක ප්‍රශ්න, ලාභ නොලබන ආයතන ආදිය මේවායෙහි තියෙනවා. පිඟන් සංස්ථාව, කඩදාසි සංස්ථාව, සළුසල, ලංකා ෆැබ්රික්, රාජ්‍ය වැවිලි සංස්ථාව මේ ආයතන අතර කීපයක්. ඉතිං එවැනි අභියෝගයක් වන අමාත්‍යාංශයක් භාරගන්න මම කැමතියි.පුරාණයේ පිත්තල භාණ්ඩවලට දේශියවත් හොඳ ඉල්ලුමක් තිබුණා. අද ඒ තත්ත්වය තරමක් වෙනස්වෙලා?ඒකට හේතුව ලක්සලේ නව නිපැයුම් අඩු වීමයි. තෑග්ගක් දෙන්නත් රංකිරිකටගාන හැන්ද වැනි දේ හදන්න පුළුවන්නම් මිනිස්සුන්ගේ අවධානය යොමුවෙනවා. ඉස්සර විවාහවෙද්දි දෑවැද්දට පිත්තල භාණ්ඩ 5ක් දෙනවා. කළය, පඩික්කම, බුලත්තට්ටුව, පහන, කෙණ්ඩිය මේ පහ නැතුව දෑවැද්දක් නෑ. අද කාලෙ මේ සිරිත නැතිවුණත් හැමදාම හදන පහනට වඩා වෙනස් වෙන්න පුළුවන්නම් මේ ආයතන අපට ගොඩගන්න පුළුවන්.ඕනෑම ව්‍යාපාරයක් පවත්වාගෙන යන්න අමාරු සමාජ රටාවක් පවතින බවට ඇතැමුන් මැසිවිලි නඟනවා. ඔබට මේ තත්ත්වය බලපාන්නේ නැද්ද?අපි මේ වගේ ප්‍රශ්න දිහා අපි දාගෙන ඉන්න කණ්ණාඩියේ පාටෙන් බලන්න නරකයි. රටක ව්‍යාපාරික පරිසරය රජයට පමණක් නීර්ණය කළ හැකි දෙයක් නොවෙයි. ඒ සඳහා පෞද්ගලික අංශය සිවිල් සමාජය, සමාජ වටිනාකම්.සංස්කෘතික පරිසරය, දේශපාලන ස්ථාවරත්වය, ගෝලීය ආර්ථිකයේ බලපෑම වගේ විවිධ කාරණා බලපෑම් කරනවා. ඒ නිසා අපි වගේ කුඩා රාජ්‍යයක ව්‍යාපාර පරිසරය නිර්මාණය කිරීමේ වගකීම ආණ්ඩුවට පමණක් පවරා දී සිටීම කොච්චර සාධාරණ ද මං හිතන්නෙ ඒක අතිශයින්ම අසාධාරණයි. සියලු පාර්ශව මෙහි වගකීම භාරගත යුතුයි.ඔබේ විදේශ සංචාරවලදී මුහුණදුන් අමතක නොවන සිදුවීම් ඇති?මම ලෝකේ බොහොමයක් රටවලට ගිහින් තියෙනවා. ඒ අතුරින් ලෝකේ දුප්පත්ම රටක් වන වූර්කිනාපාසෝ මං ගියා. ඒ රටේ මුළු පොහොසත් ප්‍රමාණය ම 25 ට වැඩිය නෑ. එකම ගුවන් යානයයි එම රටට තිබුණෙ. ඒකට නඟින්න ඕන දුවල ගිහිල්ලයි.මා එවකට සම්බන්ධ වී සිටි විදෙස් සංවිධානයේ ප්‍රධානියා වන ඩියත සමඟ ඒ රටේ ඉඳලා ප්‍රංශයට එන්න පිටත්වුණා. ප්‍රධාන ගුවන් නියමුවා පුහුණුවෙන කෙනකුට ගුවන් යානය දීපු නිසා ගුවන් තොටුපලේ වෙනුවට ගොඩබැස්සුවේ ප්‍රංශයේ අධිවේගී මාර්ගයකයි. ඒකත් විනාඩි 12ක් විතර ඉහළ කැරකිලා කැරකිලා පොළොවෙ ගැහුවා වගේ තමයි බිමට බැස්සුවේ.වුර්කිනාපාසෝ හි සුවිශේෂ තැන් නරඹන්න ඔබට අවස්ථාවක් ලැබුණද?මෙය හමුදා පාලනයක් තියෙන රටක්. ඒ රටේ ප්‍රධාන ආහාරය රාජාලියො. ඉතිං අපිට ඕන වුණා කාන්තාරය බලන්න. මමයි බොසුයි හොරෙන් කුලි රථයක නැඟල යද්දි හමුදාවට අහුවුණා. ආපසු එද්දි අපේ කණ්ඩායමේ අය අපිට හූ කිව්වා.ඔබේ විශ්‍රාමික ජීවිතේ කොයි ආකාරයට ගෙවෙයිද?අද හෙට දවසක විශ්‍රාම ගන්න මගේ කල්පනාවක් නෑ. මට අවුරුදු 30 / 40ක් විවිධ මට්ටම්වලින් එක් රැස් කරගත් අත්දැකීම් විශේෂඥ දැනුම සහ ඒවා ක්‍රියාත්මක මට්ටමට ගෙන ඒමේ සැලැසුම් තියෙනවා. ඒවා ප්‍රායෝගිකව ක්‍රියාවට නඟන්න මට දැන් අවස්ථාව ලැබිල තියෙනවා. හැබැයි කවදහරි දවසක මාත් විශ්‍රාම ගන්නවා.විශ්‍රාම ගිය මම දන්න බොහෝ දෙනෙක් දුක්විඳලා මියැදිලා තියෙනවා. නමුත් මම මගේ ජීවිතයේ පිළිවෙළකට ගොඩනඟා ගන්න කෙනෙක්. ඒ නිසා මට ඒආකාර අවාසනාවන්ත විශ්‍රාමයක් උදාවන එකක් නෑ.ඒත්, කවදාහරි දවසක රාජකාරි ජීවිතෙන් මිදිල පැයක් හමාරක් ඇතුළත යන්න පුළුවන් තැනක ගොවිපලක් ගන්නයි මගේ අදහස. ඒ වගේ ම ගෙදර අය එක්ක ලෝකෙ වටේ ඇවිදින්නත් හිතාන ඉන්නවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>08</day>
    </date>
    <link>http://www.dinamina.lk/2010/09/08/_art.asp?fn=f1009085</link>
    <topic>දේශපාලන ස්ථාවරත්වයටදහඅටවෙනි සංශෝධනය හොද ප්‍රවේශයක්</topic>
    <author/>
    <content>රටක ජීවත් වන හැම දෙනාටම ඒ රටේ පාලනයට හවුල් වෙන්න බැහැ. ඒක ප්‍රායෝගික නැහැ. මේ නිසා ශීලාචාර ලෝකය ඊට සුදුසු ක්‍රමවේදයක් සොයා ගන්නවා. දුරාතීතයේ ඊට අනුරූප වන සේ රාජාණ්ඩු බිහිකර ගෙන තිබුණා.රජුමයි සියලු තීන්දු ගත්තේ. ඔහුගේ නියෝග, ඔහුගේ අණසක දේව වාක්‍ය වී තිබුණා. අප එය හැඳින්වූයේ වැඩවසම් යුගය ලෙස. වැඩවසම් යුගයේ වුව ද රටවල් පාලනය කිරීමේ සම්ප්‍රදායයන්, නීතිරීති චාරිත්‍ර හා විධි ක්‍රම තිබුණා.ඒ නිසා තමයි ඇහැලේපොළ පවුලටම දඬුවම් නියම කිරීමේ දී ශ්‍රී වික්‍රම රාජසිංහ රජතුමා කීවේ “මා කෙසේ ද සිංහලේ සම්මත නීතිය වෙනස් කරන්නේ” කියලා. ඔහු තමන්ගේ පැත්තෙන් නිදහසට කාරණා ඉදිරිපත් කළේ එහෙමයි.ඒ වැඩවසම් ක්‍රම අද ලෝකයේ කොතැනකවත් ඇත්තේ නැහැ. අදිසි තැනක ඇද්දැ යි කියන්න දන්නේ නැහැ. අද හැම තැන ම ජන සම්මතයට හා ජනතා පරමාධිපත්‍යයට සියල්ල යටයි. දකුණු ආසියාවේ යම් තරමකට රාජාණ්ඩුවක් පැවැති නේපාලයේ ද රාජාණ්ඩුව පසුගිය සමයේ බිඳ වැටුණා.පරමාධිපත්‍යමේ නිසා ඉහළින් ම ඇත්තේ ජනතා පරමාධිපත්‍යයි. අද ලෝකයේ ක්‍රියාත්මක වන වත්මන් ජනසම්මත වාදයට අනුව, ජනතාව විසින් තමන්ගේ කැමැත්තට අනුව තමන්ගේ රට පාලනය කර ගැනීමට කණ්ඩායමක් පත්කර ගනු ලබනවා.ඒ සඳහා සුවිශේෂ වූ ක්‍රමවේදයක් සකස්කර ගන්නවා. ඒ ක්‍රමවේදය බොහෝ රටවල පවතින්නේ ලිඛිතව. එය හඳුන්වන්නේ ආණ්ඩුක්‍රම ව්‍යවස්ථාව නමින්. ආණ්ඩු‍්‍රක්‍රම ව්‍යවස්ථාවක් යනු රටක පාලනයේ උත්තරීතර ලියවිල්ල යි.මහා බ්‍රිතාන්‍යයේ එය ලිඛිතව නැහැ. ඇත්තේ සම්ප්‍රදායක්. එහෙත් 79 වසරක සර්වජන ඡන්ද අයිතිය භුක්ති විඳින අප රට සතුව ලිඛිත ආණ්ඩුක්‍රම ව්‍යවස්ථාවක් තිබෙනවා.ජනතා පරමාධිපත්‍යය අඩංගු වන උත්තරීතර ලියවිල්ල වන්නේ ද එය යි. ජනතාව සිටින්නේ ඊටත් ඉහළින්. ඒ අනුව පරමාධිපත්‍යය ගොනු වී තිබෙන්නේ ආණ්ඩුක්‍රම ව්‍යවස්ථාවට උඩින්. ජනතාව තම පරමාධිපත්‍ය බලය මූලිකව පවරන්නේ ආණ්ඩුක්‍රම ව්‍යවස්ථාවටයි. නිදහසින් පසු 1978 වන තුරු ම අපේ රටේ පැවැතියේ වෙස්මිනිස්ටර් ක්‍රමයේ ව්‍යවස්ථාවක්.1978 පසු ඊට ප්‍රබල සංශෝධනයක් එකතු වී ඒ වෙස්මිනිස්ටර් ආකෘතිය වෙනස් වුණා. එතැන් සිට අපේ රටේ ආණ්ඩුක්‍රම ව්‍යවස්ථාව විධායක ජනාධිපති ක්‍රමය පදනම් කරගත් පාර්ලිමේන්තු ආණ්ඩුක්‍රමයක් සහිත ව්‍යවස්ථාවක් බවට පත් වුණා. ඒ මගින් රටේ පාලනය විධායකය, ව්‍යවස්ථාදායකය හා අධිකරණය යන ආයතන තුන මගින් පවත්වා ගෙන යනු ලබනවා.මින් විධායකය හා ව්‍යවස්ථාදායකය තෝරා ගනු ලබන්නේ කෙළින් ම ජනතාවගේ ඡන්දයෙන්. මේ වන විට වසර 32 ක් තිස්සේ පවතින විධායක ජනාධිපති ක්‍රමයට අනුරූපී ව අපේ රට පාලනය වී තිබෙනවා.වෙස්මිනිස්ටර් ක්‍රමයඇයි 1978 දී අපේ රටට විධායක ජනාධිපති ධුරයක් අවශ්‍ය වුණේ? ඒ වන විට විවිධ ආණ්ඩු යටතේ රට පැවැතියේ 4%කට වඩා අඩු සංවර්ධන මට්ටමක. බොහෝ විට අපේ වර්ධන වේගය 3% ටත් වඩා අඩු වුණා.ජනතා අපේක්‍ෂාවන්ට අනුව ඉල්ලුමට සරිලන සැපයුමක් ලබා දීමට වෙස්මිනිස්ටර් ක්‍රමය අපොහොසත් වුණා. ඒ වෙනුවට පැවැතියේ රාජ්‍යයට එල්ලකරනු ලබන වර්ජන තර්ජන හා පසුගාමී ක්‍රමවේදයන් ඔස්සේ ගලා ගිය පාලන ක්‍රමයක්.ශ්‍රී ලංකාවට පැමිණි ලීක්වාන් යූ කොළඹ නතර වී සිටි කාලය තුළ කොළඹ වරායේ වැඩ වර්ජන දෙස බලා පසු කලෙක සිංගප්පූරු වරාය ගොඩ නැඟූ බවයි, සිය ජීවිත කතාවේ සඳහන් කරන්නේ.සංවර්ධනයමේ වැනි කාරණා නිසා ස්ථාවර නායකයෙක් යටතේ වේගවත් සංවර්ධනයකට යා හැකි අතරමග කඩා නොවැටෙන ආණ්ඩුවක් අවශ්‍ය වුණා. විධායක ජනාධිපතිවරයා කෙළින් ම ජනතාව විසින් තෝරාපත් කර ගනු ලැබීම එම ආණ්ඩුවේ ස්ථාවරත්වයට හේතු වන බව අමුතුවෙන් කිව යුතු නැහැ.1977 න් පසු ඊට පෙර පැවැති තත්ත්වයට වඩා වේගවත් සංවර්ධනයක් රටේ සිදු වුණා. ප්‍රථම වරට ආර්ථික සංවර්ධන වේගය 6%ට ගමන් කළේ විධායක ජනාධිපති ක්‍රමයක් සහිත ආණ්ඩුවකින්. වසර 30ක් දක්වා දීර්ඝ කාලීන ව්‍යාපෘතියක් වූ මහවැලිය වසර 6 කින් නිමා වූ කඩිනම් මහවැලියක් වූයේ විධායක ජනාධිපති ක්‍රමය නිසා.විධායක ජනාධිපති ධුරය වෙනස් කළ යුතුය යන මතවාදය අද බලය ලබා ගැනිමට අපහසු කණ්ඩායම් වල පරාජිත සටන් පාඨයක් වෙලා. බලය ගත්තට පස්සේ තමයි ජනතාවට වගකීමක් ඇතිව කටයුතු කිරීමේ බැරෑරුම්කම තේරෙන්නෙ.එහෙම බලනකොට පහසුවෙන් කඩා වැටෙන වෙස්මිනිස්ටර් ක්‍රමයේ ආණ්ඩු හදන්න කිසිවෙක් කැමැති නැහැ. චන්ද්‍රිකා මැතිනිය 1994 සිට 2000 දක්වා ම ආණ්ඩුව ගෙන ගියේ පාර්ලිමේන්තුවේ එක වැඩි ඡන්දයකින්.2005 දි බලයට පත් වූ මහින්ද රාජපක්‍ෂ ජනාධිපතිතුමාට ලැබුණේ විපක්ෂයේ කථානායකවරයෙක් සතු පාර්ලිමේන්තුවක්. 30 අවුරුද්දේ තිස්සේ ඇදගෙන ගිය යුද්ධයත්, ඒ පාර්ලිමේන්තුවෙන් ජනාධිපතිතුමා ජය ගත්තා.ඒ සඳහා රටට නායකත්වය සපයා දුන්නේ කවුද? විධායක ජනාධිපතිවරයෙක්. අද රට වේගවත් සංවර්ධනයකට යොමු කර තිබෙන්නේ ද එම විධායක ජනාධිපතිවරයාමයි.ජනසම්මත නායකයන්විධායක ජනාධිපති ධුරය අහෝසි කිරීම පොදු ජනතාවගේ ප්‍රශ්නයක් නොවෙයි. ඒත් එය හාන්සි පුටු මධ්‍යම පාන්තිකයින් කට ගැස්මට ගන්නා ප්‍රශ්නයක් විය හැකියි. විශේෂයෙන් ම මහින්ද රාජපක්‍ෂ නැමැති පොදු ජනතාවගේ නායකයා බලයට පත්වීමත් සමඟ ම විධායක ජනාධිපති ධුරය පවත්වාගෙන යාමට පොදු ජනතාවගේ ඇති කැමැත්ත දෙගුණ තෙගුණ වෙලා.ප්‍රභාකරන් පරාජය කළ නායකයා ගැන ඔවුන් මනසේ මවාගෙන සිටින්නේ රජ කෙනෙකුගේ ප්‍රතිරූපයක්. දැන් රජවරු නෑ. ඉන්නේ ජනසම්මත නායකයින්. වැඩවසම් යුගයෙන් අප ජන සම්මත යුගයට පැමිණ තිබෙනවා.ඒත් ජනතාව ප්‍රභාකරන් නමැති කුරිරු ත්‍රස්තවාදියා පරාජය කිරීමත් සමඟ ම ඊට නායකත්වය දුන් නායකයා රජකෙනෙක් විදියට දුටුවා. ඒක තමයි පොදු ජන හැඟුම. පොදු ජන පැතුම.මේ නිසා අද මේ රටේ බහුතර ජනතාව එතුමා ජනාධිපති ධුරයේ සිටිනවාට කැමැතියි. ලංකාවේ කිසිම දේශපාලන නායකයකුට තමන් මුල්වර ලබාගත් ජනපි‍්‍රයත්වය දෙවැනි වර බලයට ඒමේ දී ලැබුණේ නෑ.ඒක තමයි සත්‍යය. ජේ. ආර්. ජයවර්ධන ජනාධිපතිතුමා දෙවැනි වර පත් වුණේ වැඩි ඡන්ද 53% කින්. චන්ද්‍රිකා බණ්ඩාරනායක කුමාරණතුංග මැතිනිය 62.25% කින් මුල් වර බලයට පත් වී දෙවැනි වර 53% දක්වා ඇගේ ජනපි‍්‍රයත්වය අඩු කර ගත්තා.මහින්ද රාජපක්‍ෂ ජනාධිපතිතුමා මුල් වර බලයට පත් වුණේ 50.4%කින්. ඒත් පසුගිය ජනාධිපතිවරණයේ දී එතුමා දෙවැනි වර බලයට පත් වුණේ 60%කට වැඩි ඡන්ද ප්‍රතිශතයකින්. වැඩි ඡන්ද ප්‍රමාණය 18 ලක්ෂයක් එතුමාගේ ජනපි‍්‍රයත්වය වැඩි වෙලා.මහින්ද රාජපක්‍ෂ ජනාධිපතිතුමා ඒ ධුරයේ සිටි නම් එතුමාගේ ජනපි‍්‍රයත්වය වසරින් වසර ධුර කාලයෙන් ධුර කාලයට වැඩි වෙනවා.පසුගිය ජනාධිපතිවරණයේදී හා මහ මැතිවරණයේදී මේ රටේ ජනතාව ඉහළින් අනුමත කළ මහින්ද චින්තන ඉදිරි දැක්මේ විධායක ජනාධිපති ධුරය අහෝසි කරන බවට පොරොන්දුවක් දී නැහැ.මහින්ද චින්තනයඑහෙත් පසුගිය දා විධායක අගමැති ධුරයක් සම්බන්ධයෙන් විපක්ෂ නායකවරයා පළ කළ අදහසට ද ජනාධිපතිතුමා නම්‍යශීලි වුණා. ඉන් පසු බේරුවල පැවැති ආණ්ඩුපක්ෂයේ මන්ත්‍රීවරුන්ගේ වැඩමුළුවේ දී ගරු මන්ත්‍රීවරුන් මහින්ද චින්තන ඉදිරි දැක්මේ අඩංගු, ජනතාව අනුමත කළ, ප්‍රතිපත්තියේ පිහිටා කතා කළා.මේ නිසා විධායක ජනාධිපති ධුරයෙන් ඉවත් වෙන්න වත්මන් ආණ්ඩුවට බැහැ. එය තබාගැනීමට තමයි ආසන්න ම ජනවරම මුල දී ලබාදුන්න ජනවරම, ආසන්නම ජනවරමට යටත් වෙනවා. ඒක ප්‍රජාතන්ත්‍රවාදයේ උතුම් මූලධර්මයක්.සමහර දේශපාලන පක්ෂ බැරිකමටත්, විපක්ෂයේ දිගින් දිගට ම විඳ වීම නිසාත්, තමන්ගේ නායකයාට තිබෙන නොහැකියාව නිසාත් ප්‍රතිපත්ති වෙනස් කරනවා. අද එක්සත් ජාතික පක්ෂය ඒ තත්ත්වයට වැටීම ගැන කනගාටු වෙනවා.මේක මිදි තිත්තයි වගේ කතාවක්. කඩා ගන්න බැරි නිසා මිදි තිත්ත වගේ, දිනා ගන්න බැරි නිසා විධායක ජනාධිපති ධුරය තිත්ත වී තිබෙනවා. ඉතිහාසයක් ඇති ආත්ම ගෞරවයක් ඇති, පෞරුෂයක් ඇති විපක්ෂයක් විදියට අලුත් නායකයෙකු යටතේ තරගයක් දෙන්න පුළුවන් ජනාධිපති අපේක්‍ෂකයෙක් හදා ගන්න කියා මම විපක්ෂයට කියනවා.එහෙම තරඟයක් දෙන්න පුළුවන් නායකයෙක් විපක්‍ෂයෙන් බිහිවුවහොත් විශ්‍රාම ගිය ජෙනරාල්ලා කුලියට ගන්නේ නැතිව ශක්තිමත් දේශපාලන නායකත්වයක් හදාගන්න පුළුවන් වෙනවා.අද දෙපැත්තටම ඉන්නේ එක ම නායකයෙක්. එ තුමා තමා ජනාධිපති මහින්ද රාජපක්‍ෂ මැතිතුමා. ඒ නිසා තමයි නැවතත් එක්සත් ජාතික පක්‍ෂයෙන් ආණ්ඩුවට එන පිරිසේ පෝලිමක් ඇති වී තිබෙන්නේ.දැන් මේ පෝලිම. මහින්ද රාජපක්‍ෂ ජනාධිපතිතුමාටවත් නවත්වන්න බෑ. දිගටම එනවා. ඊට දේශපාලන හේතුවක් තිබෙනවා. දෙපැත්තටම පිළිගත හැකි නායකයෙක් හැටියට සිටින්නේ එ තුමා පමණයි.නායකයෙක් රටක් දිනා දුන්නම රට එතුමා දිනවනවා. ඊට වාර ගණන හරස් වෙනවා නම් එය ඉවත් කරන්න වෙනවා. ජනතාවගේ ප්‍රාර්ථනය එයයි. මේ සංශෝධනයෙන් ඉවත් වන්නේ ඒ බාධකය යි.එසේ ම එතුමා මහින්ද චින්තනය ඉදිරි දැක්මෙන් පොරොන්දු වූ පරිදි පාර්ලිමේන්තුවට වගකියන ජනාධිපතිවරයෙකු බවට පත්වීමේ සංශෝධනයත් මේ සමඟ ඉදිරිපත් වෙනවා.දේශපාලනයේ දෙපැත්තටම තර්ක තිබෙනවා. විපක්ෂයේ තර්කය මෙ මගින් ඒකාධිපතියෙක් බිහිවෙන බව යි. මහින්ද රාජපක්‍ෂ ජනාධිපති තුමා මේ ධුරය වසර 5 ක් දරා තිබෙනවා. ඒකාධිපතියෙක් වුණා ද? එතුමා ප්‍රභාකරන් නමැති ත්‍රස්ත ඒකාධිපතික නම් විනාශ කර රට නිදහස් කළා.තවත් ඒකාධිපතියෙක් විය හැකි කෙනෙක් මහජන ඡන්දයෙන් පරාජය කළා. ජනතාවට රටක් නිදහස් කර දුන් කෙනෙක් ඒකාධිපතියෙක් විය හැකි යැයි උපකල්පනය කරන්නේ මොන පදනමකින් ද? කිසිම පදනමක් නැහැ.මේ ජනාධිවතිතුමා යටතේ සිදු වුණේ රට නිදහස් කර ගැනීම යි. නිදහස් කළ රට වේගවත් සංවර්ධනයකට යොමු කිරීම යි. මේ තරම් ඉහළ ආර්ථික වර්ධනයක් නිදහස් ශ්‍රී ලංකාවේ කිසි ම යුගයක තිබී නැහැ. ඒක පුද්ගල ආදායම 1948 - 2005 දක්වා සිදු වූ වර්ධනයට වඩා දෙගුණයකින් පසුගිය වසර 5 ඇතුළත වර්ධනය වුණා.රටේ ආර්ථික සංවර්ධන වේගය 6% ක මට්ටමින් නොකඩවා අවුරුදු 3 ක් 4 ක් තිබුණේ මොන යුගයේ දී ද? ජනාධිපති මහින්ද රාජපක්‍ෂ යුගයේ බවට විවාදයක් නැහැ.මේ නිසා ජනතා පරමාධිපත්‍යය පිළිබඳ ප්‍රශ්නයක් මෙතන නැහැ. ධූර කාලය දික් කර ගන්නේ නැතිව ජනතාව ඉදිරියට ගිහින් ඡන්දයකින් පමණයි අපේ රටේ විධායක ජනාධිපතිට පත් වෙන්න පුළුවන්. ඒ ප්‍රතිපාදනයේ වෙනසක් නෑ.අද අප තුනෙන් දෙකේ පාර්ලිමේන්තු බලය පාවිච්චි කරන්නේ ධූර කාලය දික්කර ගන්න නොවෙයි. ඡන්දයකට ගොස් දිනලා පමණක් බලයේ ඉන්න. මේ නිසා ජනතා පරමාධිපත්‍යයට හානියක් වෙන්නේ නැහැ.ව්‍යවස්ථාදායක බලයවත්මන් ආණ්ඩුක්‍රම ව්‍යවස්ථාවේ 92 වගන්තියයේ සඳහන් වෙන්නේ ජනාධිපතිවරයෙකුට සිය ධූරකාලය දැරීමට තිබෙන සුදුසුකම්, ඒ නුසුදුසුකම් අතරට මානසික කාරණා ඇතුළු විවිධ හේතු ද අඩංගුයි.ඒවා අතර ම තරග කළ යුතු වාර ගණන ද අඩංගු වෙනවා. ඒක වැරදියි. එය නිවැරැදි කළ යුතුයි. අප අද කරන්නේ එය නිවැරැදි කිරීමයි. අප එය නිවැරැදි කරනවා. ජනාධිපතිවරයෙකු දිගින් දිගටම බලය සිටිනවාද නැද්ද කියා තීරණය කරන්නේ ජනතාව නම් මේ වාර ගණනේ ප්‍රශ්නයක් තිබිය යුතු නැහැ.දෝෂාභියෝගයක් හරහා ඔහු ඉවත් කිරීමේ ප්‍රතිපාදනය මේ ව්‍යවස්ථාවේ ම තිබෙනවා නම් කොහොම ද එතුමා ඒකාධිපති වෙන්නේ. අප අත්දැකීමෙන් ම දැකගත්තා ජනාධිපති බලය එක් පක්ෂයකටත්, රටේ ව්‍යවස්ථාදායක බලය තවත් පක්ෂයටත් ලැබීමෙන් පසු ආණ්ඩුවක් පවත්වා ගෙන යෑමේදී ජනාධිපති බලය නම්‍යශීලි වූ හැටි.ඒ ආණ්ඩුව නැති වුණේ ඒ ආණ්ඩුවේ අගමැතිවරයාගේ වරදින්. අවශ්‍ය නම් ජනාධිපති බලය පාලනය කරන්න තිබුණා. එදා ජනාධිපතිනිය පසු කලෙක උසාවිය මඟින් වරදකාරියක් වුණා.ඒ චෝදනාව දෝෂාභියෝගයකටත් ඇතුළත් වුණා. ඒත් ව්‍යවස්ථාදායකය එය ඉදිරිපත් කළේ නැහැ. ඒක ජනාධිපති බලතලවල ප්‍රශ්නයක් නොවෙයි. ආණ්ඩු ක්‍රම ව්‍යවස්ථාවේ ප්‍රශ්නයක් ද නොවෙයි. ආණ්ඩුවේ නායකයාගේ ප්‍රායෝගික බවේ අඩුවක්.මම මේ උදාහරණ සහිතව ඉදිරිපත් කළේ මේ ව්‍යවස්ථාවේ පවතින විධායක ව්‍යවස්ථාදායක හා අධිකරණ යන ක්‍ෂේත්‍ර ද නම්‍යශීලිව පවතින ආකාරය යි. ව්‍යවස්ථාදායකය, ප්‍රාණවත් ව තම වගකීම ඉටු කරන්නේ නම් ව්‍යවස්ථාදායකය යට කරන්න විධායක බලයට බැහැ. එහෙම යට කරන්න යන්නෙත් නැහැ. ආණ්ඩුක්‍රම ව්‍යවස්ථාවේ එකිනෙක ක්‍ෂේත්‍රවලට ඇති වගකීම් වෙන් වෙන් වශයෙන් සටහන් වී තිබෙනවා.ශක්තිමත් ආර්ථිකයඅපේ රටේ විධායක බලය ඒකාධිපති වී නැහැ. නම්‍යශීලි වී තිබෙනවා. අවස්ථානුරූපීව නම්‍යශීලි වී තිබෙනවා. හොඳ උදාහරණය 2002 - 2003 යුගය යි. ඒකාධිපති යැයි කියන තර්කය වැරැදියි. ජනතාවට මේ එක ම කෙස් පැලෙන තර්කයකින්වත් වැඩක් නැහැ. ඔවුන්ට අවශ්‍ය අදට වඩා හොඳ හෙට දවසක්.ජනාධිපති මහින්ද රාජපක්‍ෂ 2005 ට වඩා හොද හෙට දවසක් මේ රටේ ජනතාවට ලබා දී නැද්ද? ඒ ගැන නම් විරුද්ධ පක්ෂයේ අයත් සාක්ෂි දරනවා. රට නිදහස් කර දුන්නා. 2005 ට පෙර තිබු රට නොවෙයි දැන් තිබෙන්නේ.දකුණේ සිට උතුරටත් බටහිර සිට නැගෙනහිරටත් එක ම කොඩියයි ලෙළදෙන්නේ. සෑම තැන ම ඇත්තේ රජයේ අණසක යි. බෝම්බ පිපිරෙන්නේ නැහැ. බියක් සැකක් නැහැ. රටේ හැම තැනම නිදහස්. ඒක ම ලොකු වෙනසක් නොවෙයි ද?දුප්පත්කමේ මට්ටම අඩුවෙලා. ආර්ථිකය 2005ට වඩා ශක්තිමත්. ජනතාවට අවශ්‍ය එයයි. එහෙම නැතුව ජනාධිපතිවරයාට තරග කළ හැකි වාර ගණන නොවෙයි.එහෙම නම් ඇයි මේ හදිසි කියලත් අහනවා. කිසිම හදිසියක් නැහැ. ඕනෑ ම දේශපාලන පක්ෂයක් ආණ්ඩුවක් තමන්ට වාසි ම වෙලා තමයි තමන්ට අවශ්‍ය දේ කරන්නේ. ජේ. ආර්. ජයවර්ධන ජනාධිපතිතුමා වසර 4 කින් දෙවැනි වර ජනාධිපතිධුරයට තරග කළ හැකි වන පරිදි මේ ව්‍යවස්ථාවට තුන් වැනි සංශෝධනයක් ගෙන ආවා.එ මඟින් ඒ තුමා 1984 පැවැත්වීමට නියමිතව තිබූ ජනාධිපතිවරණය 1982 දී පවත්වා ජය ගත්තා.කවුරුවත් ඒ හදිසිය ගැන ප්‍රශ්න කළේ නැහැ. දේශපාලනයේ දී කටයුතු කරන්නේ එහෙම තමයි. තමන්ට අවශ්‍ය දේවල් කරන්නේ. මෑත කාලයේ යූ. එන්. පී. ය පමණයි තමන්ගේ වාසිය ආවාසියට හරවා ගත්තේ. ඒකට ආණ්ඩුව පළි නෑ.අනෙක් පැත්තෙන් පෘථග්ජන කවුරුත් කැමැතියි ශක්තිමත් ආණ්ඩුවක් සමඟ ඉන්න. ජනාධිපතිතුමා ඒ ශක්තිය මේ රජයට ලබා දී තිබෙනවා. ඒ නිසා මේ ව්‍යවස්ථා සංශෝධනයට සහාය දිය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009091</link>
    <topic>18 සම්මතයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>දහඅටවැනි ආණ්ඩුක්‍රම ව්‍යවස්ථා සංශෝධනය ඓතිහාසික ලෙස වැඩි ඡන්ද 144 ක් ලබාගනිමින් පාර්ලිමේන්තුවේදී ඊයේ (8) පස්වරුවේ සම්මත විය. ඊට පක්ෂව ඡන්ද 161ක්ද ලැබුණි. විපක්ෂව ලැබුණේ ඡන්ද 17ක් පමණි.කෙටුම්පතට පක්ෂව ලැබුණු මේ ඡන්ද සංඛ්‍යාව , පාර්ලිමේන්තුවේ තුනෙන් දෙකක බහුතර ඡන්ද සංඛ්‍යාවට වඩා ඡන්ද 11ක වැඩිවීමකි. ඡන්ද විමසන අවස්ථාවේ විපක්ෂයේ මන්ත්‍රීවරුන් 46 දෙනකු සභාව තුළ සිටියේ නැත.ව්‍යවස්ථා සංශෝධනයට පක්ෂව ආණ්ඩුව සමග එක්සත් ජාතික පක්ෂයේ මන්ත්‍රීවරු 07 ක්ද, ශ්‍රී ලංකා මුස්ලිම් කොංග්‍රසයේ මන්ත්‍රීවරු 08ක්ද, දෙමළ ජාතික සන්ධානයේ මන්ත්‍රීවරයෙක්ද ඡන්දය දුන්හ.දෙවැනි වර කියැවීමේ විවාදය; අවසානයේ ඡන්ද විමසීම, පොදුවේ කණ්ඩායම් වශයෙන්ද,, තෙවැනි වර කියැවීමේ විවාදය හෙවත් කාරක සභා අවස්ථාවේදී, රජය පනත් කෙටුම්පත විවාදයට රැගෙන ආවේ ඡන්ද 150කට වැඩි ප්‍රමාණයක් තබා ගෙන ය.එහෙත් විවාදය කෙරෙමින් පවතින අවස්ථාවේ දී එජාපයේ මන්ත්‍රීවරුන් වන ලක්ෂ්මන් සෙනෙවිරත්න (බදුල්ල) අර්ල් ගුණසේකර (පොළොන්නරුව) මනුෂ නානායක්කාර (ගාල්ල) නිමල් විජේසිංහ (කුරුණෑගල) ජේ. ශ්‍රී රංගා (නුවරඑළිය) උපේක්ෂා ස්වර්ණමාලි (ගම්පහ) ඒ. ආර්. එම් අබ්දුල් කාදර් (මහනුවර) .. සහ ද්‍රවිඩ ජාතික සන්ධානයේ ඒ. එම්. පියසේන (දිගාමඩුල්ල) මන්ත්‍රීවරු පනත් කෙටුම්පතට පක්ෂව රජය සමඟ ඡන්දය දුන්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009092</link>
    <topic>ජනතාවගෙන්ප්‍රීති ඝෝෂා</topic>
    <author>වෙල්ලස්සේ බණ්ඩාර සහ මහින්ද අලුත්ගෙදර</author>
    <content>ශ්‍රීලංකාවේ දේශපාලන වංශ කතාවට නව පරිච්ඡේදයක් එක් කරමින් පාර්ලිමේන්තුවේ දී ඊයේ (08) සම්මත කෙරුණු 18 වැනි ආණ්ඩුක්‍රම ව්‍යවස්ථා සංශෝධනයට සහාය පළ කරමින් රටපුරා ජනතාව ප්‍රීති ඝෝෂා පැවැත්වූහ.කිසිවෙකුගේ පෙළඹවීමකින් හෝ දැනුම් දීමකින් තොරව රටේ ප්‍රධාන නගර මෙන්ම ඈත පිටිසර ගම් දනව්වල පවා වෙසෙන ජනතාව සාම කාමී ලෙස ඒකරාශී වෙමින් නව ආණ්ඩුක්‍රම ව්‍යවස්ථා සංශෝධනයට දස දෙසින් සහාය පළ කිරීම ඉතිහාසයේ පළමු වරට සිදුවූ ඓතිහාසික සිදුවීමක් බව දේශපාලන විචාරකයෝ පෙන්වා දෙති. ඇතැම් නගරවල රතිඤ්ඤා දැල්වීම් දක්නට ලැබුණු අතර බොහෝ ප්‍රදේශවල කිරිබත් කමින් රබන් වයමින් ප්‍රීති ඝෝෂා පැවැත්වූහ.නව ආණ්ඩුක්‍රම ව්‍යවස්ථා සංශෝධනය වෙනුවෙන් මෙතරම් උද්‍යෝගිමත්ව ජනතාව ප්‍රතිචාර දැක්වූ අවස්ථාවක් ඉතිහාසයේ වාර්තා වී නොමැත. පැවැති ආණ්ඩුක්‍රම ව්‍යවස්ථාව මෙරට බහුතර ජනතාව ප්‍රතික්ෂේප කරන බවත්, නව ව්‍යවස්ථාවක් සම්මත කැර ගැනීම කාලීන අවශ්‍යතාවයක් බවත් ප්‍රීති ඝෝෂා පැවැත්වූ ජනතාව පෝස්ටර් හා බැනර් ප්‍රදර්ශනය කරමින් කියා සිටියහ.කොළඹ, ගම්පහ, කළුතර, දිස්ත්‍රික්කවලින් හා අනෙකුත් ප්‍රදේශවලින් අගනුවරට අති විශාල ජනකායක් නව ආණ්ඩුක්‍රම ව්‍යවස්ථා සංශෝධනයට සහාය පළ කිරීම සඳහා පැමිණි අතර, සාමයට කිසිදු බාධාවක් සිදු නොවන අයුරින් ඔවුන් කටයුතු කළ බව පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009093</link>
    <topic>ජනතා පරමාධිපත්‍යයට ඇති බාධාඉවත් කිරීම සංශෝධනයේ අරමුණයි</topic>
    <author/>
    <content>ජනතා පරමාධිපත්‍යයට පවතින බාධා ඉවත් කිරීම දහ අටවැනි ව්‍යවස්ථා සංශෝධනයේ ප්‍රධාන අරමුණ බව ආර්ථික සංවර්ධන ඇමැති බැසිල් රාජපක්ෂ මහතා පාර්ලිමේන්තුවේදී ඊයේ (08) ප්‍රකාශ කළේය.ජනතාව සතු පරමාධිපත්‍ය බලය ක්‍රියාත්මක කිරීමේ යම් බාධාවක් පවතින්නේ නම් ඒවා ඉවත් කිරීම පාර්ලිමේන්තුව සතු වගකීමක් බව ද ඇමැති රාජපක්ෂ මහතා කීවේය.දහ අටවැනි ව්‍යවස්ථා සංශෝධනය පිළිබඳ විවාදයට එක් වෙමින් ඒ මහතා මේ බව පැවසුවේය.මීට අමතරව මේ ආණ්ඩුක්‍රම ව්‍යවස්ථාසංශෝධනයේ අරමුණු 12ක් ඇති බව පැවසූ ඇමැතිවරයා ඒ එක් එක් අරමුණ විස්තර කළේය. ජනතාව විසින් දිගින් දිගටම ප්‍රතික්ෂේප කරන ලද පුද්ගලයකුට වුවද නැවත නැවතත් මැතිවරණයකදී තරග කිරීමට හැකියාව තිබියදී ජනාධිපති ධූරයට දෙවරක් පත්වූ නායකයකුට නැවත එම ධූරයට පත් වීමට නොහැකි වීම ජනතා පරමාධිපත්‍යයට බාධාවක් නොවේද? ජනතා පරමාධිපත්‍යයට පවතින සංශෝධනයේ අරමුණු 12ක් ඇති බව පැවසූ ඇමැතිවරයා ඒ එක් එක් අරමුණ විස්තර කළේය.ජනතාව විසින් දිගින් දිගටම ප්‍රතික්ෂේප කරන ලද පුද්ගලයකුට වුවද නැවත නැවතත් මැතිවරණයකදී තරග කිරීමට හැකියාව තිබියදී ජනාධිපති ධූරයට දෙවරක් පත්වූ නායකයකුට නැවත එම ධූරයට පත් වීමට නොහැකි වීම ජනතා පරමාධිපත්‍යයට බාධාවක් නොවේද? ජනතා පරමාධිපත්‍යයට පවතින මෙම බාධාව යෝජිත ව්‍යවස්ථා සංශෝධනයෙන් ඉවත් කොට ඇතැයි ඒ මහතා කීවේය.මහින්ද චින්තන ප්‍රතිපත්ති ප්‍රකාශයෙන් පොරොන්දු වූ පරිදි පාර්ලිමේන්තුවට වග කියන ජනාධිපති ධූරයක් මෙම ව්‍යවස්ථා සංශෝධනය තුළින් නිර්මාණය වන බවද රාජපක්ෂ මහතා කීවේය.ව්‍යවස්ථා සම්පාදක මණ්ඩලය පාර්ලිමේන්තු කවුන්සිලයක් බවට පත් කොට එයට සාමාජිකයන් පත් කිරීමේ බලය පාර්ලිමේන්තුවට පැවරීම, කොමිෂන් සභාවලට සාමාජිකයන් පත්කිරීමේ බලය මහජන නියෝජිතයන්ට පැවරීම, කාර්යක්ෂම රාජ්‍ය සේවයක් ඇති කිරීම සඳහා ඉවහල් වන සංශෝධන රැසක් ද මේ ව්‍යවස්ථාවට ඇතුළත් වන බවද ඇමැති වරයා කීවේය.දශක තුනක් තිස්සේ පැවැති ත්‍රස්තවාදය ඉතාම කෙටි කලකින් නිමා කළ ජනාධිපති මහින්ද රාජපක්ෂ මහතාට අවශ්‍ය ශක්තිමත් ආණ්ඩුවක් තුළින් මේ රටේ ආර්ථිකය කඩිනමින් ඉහළ නැංවීමට බව පැවසූ ඇමැති රාජපක්ෂ මහතා මේ රටේ ජනතාවගේ සුබ සිද්ධිය පිණිස අවංකවම, කැප වූ සියලුම මහජන ඬ;යීජිතයන්ගෙන් මේ ව්‍යවස්ථා සංශෝධනයට සහයෝගය දෙන ලෙස ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009094</link>
    <topic>තිස්සලන්ඩන් යයි</topic>
    <author>විජයානි එදිරිසිංහ</author>
    <content>එජාප මහලේකම් තිස්ස අත්තනායක මහතා පෞද්ගලික සංචාරයක් සඳහා ඊයේ (08) පෙරවරුවේ එංගලන්තය බලා පිටත්ව ගොස් තිබේ.18 වැනි ව්‍යවස්්ථා සංශෝධන පනත පාර්ලිමේන්තුවට ගෙන එන අවස්ථාවේ ඊට සහභාගි නොවී රටින් පලා යාම පිළිබඳව එක්සත් ජාතික පක්ෂයේ නායකත්වය තිස්ස අත්තනායක මහතාට දෝෂාරෝපණය කර ඇතැයි වාර්තාවෙයි.තිස්ස අත්තනායක මහතා හසලක ප්‍රදේශයේ පාක්ෂිකයන් උද්ඝෝෂණ සඳහා කොළඹට කැඳවා ඔහු මෙසේ පලා යාම පිළිබඳව පාක්ෂිකයන් දෝෂාරෝපණය කරන බවද පැවසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009095</link>
    <topic>දෙල්කඳ මුද්‍රණාලයකමඩ පෝස්ටර්</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතාට අපහාස වන පරිදි මඩ පෝස්ටර් මුද්‍රණය කළ ස්ථානයක් වැටලූ මිරිහාන විශේෂ විමර්ශන ඒකකය මඩ පෝස්ටර් විශාල තොගයක් සමඟ සැකකරුවන් 12 දෙනකු අත්අඩංගුවට ගෙන තිබේ.ඒවා ප්‍රවාහනය කළ වෑන් රථය සමඟ සැකකරුවන් අත්අඩංගුවට ගැනීමට හැකි වී තිබේ. හිට්ලර් සහ ඉඩි අමීන්ගේ මුහුණ යොදා ජනාධිපතිවරයාට අපහාස වන ආකාරයට පෝස්ටර් මුද්‍රණය කර තිබී ඇත.අත්අඩංගුවට ගත් මුද්‍රණ උපකරණ අතර මඩ පෝස්ටර් දමා තිබූ මුද්‍රණ තහඩු 15ක්ද තිබී ඇත.එම පෝස්ටර් විවිධ පළාත්වලට බෙදා හරින ලද වෑන් රථය පැද වූ රියදුරා පලා ගොස් සිටි අතර ඊයේ (8) දහවල් ඔහු පොලිසියට බාර වී තිබේ.සැකකරුවන් ඊයේ (8) අධිකරණය වෙත ඉදිරිපත් කිරීමට නියමිතව තිබිණි.නියෝජ්‍ය පොලිස්පති දයා සමරවීර මහතාගේ උපදෙස් මත පොලිස් අධිකාරී දේශබන්දු තෙන්නකෝන් මහතාගේ අධීක්ෂණය යටතේ සහකාර පොලිස් අධිකාරි නිශාන්ත මහතාගේ මෙහෙයවීමෙන් ප්‍රධාන පොලිස් පරීක්ෂක අමරබන්දු ඇතුළු කණ්ඩායමක් වැටලීම සිදුකර සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009096</link>
    <topic>නිසි ප්‍රතිකාර නොලැබුණු නිසාමගේ රත්තරන් දුව මිය ගියා</topic>
    <author>සිරි වාව්වගේ මාතර සංචාරක</author>
    <content>දරු ප්‍රසූතියෙන් පසුව කළ යුතුව තිබූ නිසි ප්‍රතිකාර කිරීම හරියාකාරව සිදු නොවූ බවත් ඇතැම් ප්‍රතිකාර ලැබුණේ බොහෝසේ ප්‍රමාද වී බවත් මිය ගිය දුව මට කීවා යැයි දරුවකු ප්‍රසූත කිරීමෙන් දින දෙකකට පසුව මිය ගිය තිදරු මවකගේ මරණ පරීක්‍ෂණයේදී සාක්කි දුන් මිය ගිය කාන්තාවගේ මව වන වයි. ඒ. කුසුමාවතී (55) නැමැත්තිය කීවාය.මාතර හදිසි මරණ පරීක්‍ෂ ලලිත් ද සිල්වා මහතා විසින් පෙරේදා (7) පවත්වන ලදී මෙසේ මියගොස් ඇත්තේ මාතර අපරැකුගම පදිංචි සමෘද්ධි නිලධාරිනියක වූ සිරිනායක ලොකුගේ අනෝමා නිශාන්ති නැමැති තුන්දරු මවකි.මරණ පරීක්‍ෂණයේදී තවදුරටත් සාක්කි දුන් සාක්කිකාරිය මෙසේද කීවාය.මියගොස් සිටින්නේ මගේ දුවයි. ඇය සමෘද්ධි සංවර්ධන නිලධාරිනියක් ලෙස රැකියාව කරනවා. දරු තිදෙනෙකුද සිටිනවා. දුව හතරවැනි දරුවා පිළිසිඳ ගත් පසු මාතෘ සායනයට නොකඩවා ගොස් වෛද්‍ය උපදෙස් හා බෙහෙත් ගත්තා. පසුව මාතර මහ රෝහලේ වෛද්‍ය විශේෂඥවරයා ඇයව පරීක්‍ෂා කළා. ඒ මහතා විසින් දරුවා බිහිකිරීමට දින නියම කෙළේ 2010.9. 05 දිනටයි.දුව අතුරු ආබාධ නොමැතිව හොඳින් පසු වුණා. 2010. 9.04 දින ප්‍රසව වේදනාව ඇයට හට ගත්තා. එදිනම මගේ බෑනා දුව මාතර මහ රෝහලට ඇතුළු කිරීමෙන් පසුව ගැහැණු දරුවකු ස්වභාවික දරු ප්‍රසූතියකින් බිහි වි තිබුණා.දුවගේ ප්‍රථම දරු තිදෙනාද බිහිවුණේ සාමාන්‍ය දරු ප්‍රසූතියකිනුයි. 2010. 9. 05 දින මා මාතර මහ රෝහලට පැමිණි විට දැනගන්නට ලැබුණේ දුව ටිකට් කපා නිවෙසට ගොස් ඇති බවයි.දුවගේ සාත්තුවට මාගේ බාල දුවක් වන අචිනි චතුරිකා එහි සිටියා. 2010. 09. 06 දින ප. ව. 5.30 ට පමණ මම කුස්සියේ රාත්‍රී ආහාර පිළියෙළ කරමින් සිටින අතරදී දුවගේ කාමරයේ සිටි බෑනා මට කීවා අනෝමට ටිකක් අමාරුයි වගේ එයාගේ මුහුණේ ගෑමට වතුර ටිකක් ගේන්න කියලා. මම වතුරද සමඟ කාමරයට යන විට දුව බිළිඳා සම¼ඟ ඇඳෙහි දිගාවී පැත්තට ඇලවී සිටියා. ඇයට කතාකර ගැනීමට නොහැකිවී තිබූ අතර සිහියද නොමැතිව කටින් ගොර ගොර මහහඬක් පිටවුණා.ඉක්මනට බෑණාගේ ත්‍රීරෝද රථයෙන් ඔහු හා අනිත් දියණිය සමඟ දුව මාතර රෝහලට ගෙන ආවා. එඑහි සිටි වෛද්‍යවරයා දුව පරීක්‍ෂා කර බලා ඇය මියගොස් ඇතිබව කීවාඑවිට වේලාව ප. ව. 6.40 ට පමණ ඇති. මේ මරණය ගැන මා හට සැකයක් නැහැ.එහෙත් දුව මට නිවෙසේදී කියා තිබුණා දරු ප්‍රසූතියෙන් පසුකළ යුතු ප්‍රතිකාර බොහෝසේ ප්‍රමාද වු බවත් දරුවන් බිහිකළ අම්මලා කීපදෙනකුට මේ අයුරින් සූතිකාගාරය තුල තබා ගෙන ප්‍රසූතියෙන් පසුව සිදු කළ යුතු ප්‍රතිකාර බොහෝ සේ ප්‍රමාදව ලබාදුන් බවත්. එහිදී ප්‍රතිකාර සිදු කෙළේ ද එක් වෛද්‍යවරයකුගේ අධීක්‍ෂණය යටතේ පමණක් බවයි ඇය පැවසුවේ.මරණ පරීක්‍ෂණයේදී මියගිය කාන්තාවගේ සැමියා පොට්ටිආරච්චි ගමගේ් මහේන්ද්‍ර නන්දසිරි (42) සාක්කි දුන්නේ යය.විශේෂඥ වෛද්‍ය එච්. ටී. කේ. විජේවීර මහතා විසින් පශ්චාත් මරණ පරීක්‍ෂණය පවත්වා මරණය මොළේ ලේ නහරයක් පිම්බී එය පුපුරා ගොස් මොළය තුළ ඇතිවූ අභ්‍යන්තර ලේ වහනයෙන් සිදුවූ ස්වභාවික මරණයක් බවට නිගමනය කරන ලදී.ඉදිරිපත් සාක්කි හා වෛද්‍ය වාර්තාව මත මෙය ස්වාභාවික මරණයක් බවට නිගමනය කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009097</link>
    <topic>වෙළෙඳ සල ඉදිරිපිට නවතා තිබූවාහන ඉවත්කර ගන්නැයි කීවාමමුහුණට මන්නයකින් කොටලා</topic>
    <author>මානෙල් පුෂ්ප කුමාරි</author>
    <content>සිය වෙළෙඳසල ඉදිරිපිට නවතා තිබූ වාහන ඉවත් කර ගන්නා ලෙස ඉල්ලා සිටි ව්‍යාපාරිකයකුට මන්නා පිහියකින් මුහුණට පහර දී බරපතළ තුවාල කරන ලදැයි කියන සැකකරුට එරෙහිව සංශෝධිත පැමිණිල්ලක් ගොනුකොට ඉදිරිපත් කරන ලෙස නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා කොහුවල පොලීසියට නියම කෙළේ ය.මේ අපරාධයේ සැකකරු වන මාකදන ජිනසේන කොතලාවල නමැත්තා ඇප මත මුදා හැර සිටී.කොහුවල වෙළෙඳ සලක් පවත්වාගෙන යන දිවුලපිටියේ පී.පේලිකංකානම මහතාගේ වෙළෙඳ ආයතනය ඉදිරිපස රාත්‍රියේ නවතා තිබූ යතුරු පැදි කීපයක් ඉවත් කර ගන්නා ලෙස යාබද වෙළෙඳ සලේ අයකැමි ලෙස සිටි සැකකරුට ඔහු කියා තිබේ. එවිට සැකකරු ඒ මහතාගේ මුහුණට මන්නා පිහියකින් පහර දී බරපතළ තුවාල කර ඇතැයි තොරතුරු වාර්තාවෙන් පැවැසිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009098</link>
    <topic>නායක හිමියන්ගෙන් කප්පම් ගත්පුද්ගලයෙක් අත්අඩංගුවට</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>ප්‍රධාන පෙළේ මත්කුඩු ජාවාරම්කරුවෙකු බන්ධනාගාරයේ සිට ජංගම දුරකථන මගින් කප්පම් ගැනීමේ සිද්ධියකට සම්බන්ධව කටයුතු කළ පුද්ගලයෙකු දෙහිවල පොලිසිය මගින් අත්අඩංගුවට ගෙන ඇත.මොහු දෙහිවල ප්‍රදේශයේ පදිංචි ත්‍රි රෝද රථ රියැදුරෙකි. දෙහිවල ඇන්ඩර්සන් පාරේ විහාරස්ථානයක නායක ස්වාමින් වහන්සේ නමකට දුරකථන මගින් තර්ජනය කරමින් දිගින් දිගටම කප්පම් ලබාගැනීම නිසා එම ස්වාමීන්වහන්සේ කරන ලද පැමිණිල්ලක් මත කප්පම් මුදල ලබාගන්නා අවස්ථාවේ දී දෙහිවල පොලිස් නිලධාරීන් එම පුද්ගලයා සහ ත්‍රි රෝද රථයද අත්අඩංගුවට ගෙන ඇත.මෙම සිද්ධියට විහාරස්ථානයේ දීර්ඝ කාලයක සිට අවතේව කරන ලද පුද්ගලයෙකු සම්බන්ධ බවට ද තොරතුරු හෙළිවී ඇත. එමෙන්ම බන්ධනාගාරයේ සිටින පුද්ගලයා තර්ජනය කර කප්පම් ලබාදෙන ලෙස අණ කිරීමෙන් පසුව මෙම සැකකරු එම ස්ථානයට ගොස් කප්පම් ලබාගෙන ගල්කිස්ස බඩෝවිට පිහිටි බන්ධනාගාර ගතවී සිටින පුද්ගලයාගේ නිවෙසට මුදල් ලබාදෙන බව හෙළිවී ඇත.මේ සම්බන්ධව වැඩිදුර පරීක්‍ෂණ දෙහිවල කොට්ඨාස භාර පොලිස් අධිකාරී ඉන්දික ද. සිල්වා මහතාගේ අධීක්‍ෂණය යටතේ දෙහිවල පොලිස් ස්ථානාධිපති ප්‍රධාන පොලිස් පරීක්‍ෂක රංජිත් කොට්ටහච්චි, අපරාධ අංශයේ ස්ථානාධිපති දමිත් පෙරේරා, පොලිස් සැරයන් 31551 විජේසිරි, පොලිස් කොස්තාපල් සේසන්ගේ නිලධාරීහු මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n1009099</link>
    <topic>තියුණු ආයුධවලින් පහරදී පුද්ගලයකු මරා දමලා</topic>
    <author>බියගම විශේෂ – රංජිත් අම්පිටියාවත්ත මල්වාන සමූහ – මහානාම විතානගේ</author>
    <content>පාරක් සම්බන්ධව ඇතිවූ අරගලයක් හේතුවෙන් සපුගස්කන්ද පොලිස් බල ප්‍රදේශයට අයත් මාකොළ දකුණ රන්කෙත්යාය මාර්ගයේදී පසුගියදා (8) පුද්ගලයකුට පොරොවකින් පහරදී තියුණු ආයුධ වලින් තුවාල සිදු කර මරා දමා තිබියදී සපුගස්කන්ද පොලිසියට ලැබුණු තොරතුරු අනුව පරීක්ෂණ ආරම්භ කෙළේය.මේ සිදුවීමෙන් මිය ගොස් ඇත්තේ නිමන්ත ජගත් කුමාර (41) නමැති අයෙකි. ඔහු පෞද්ගලික ආරක්ෂක නියාමකයකු ලෙස රැකියාවේ නියුතු අයෙකි.රන්කෙත්යාය මාර්ගය ආසන්නයේ සිට අතුරු මාර්ගයෙහි පාර හරස්වන ලෙස තාප්පයක් බැඳීම මෙම අරගලයට මුල් වී ඇති බව ප්‍රදේශවාසීහු පවසති.7 දා රාත්‍රි 1.30 පමණ හත් දෙනෙක් පමණ පිරිසක් පැමිණ පොලු වලින් පහර දී තියුණු පිහියකින් තුවාල සිදු කර ඇත. මහමග වැටුණු තුවාලකරු රාගම රෝහලට ගෙන යන විට මිය ගොස් තිබී ඇත. තවත් දෙදෙනෙකුද තුවාල සිදුවී රෝහල් ගත කර තිබේ.සිද්ධිය වූ ස්ථානයට ඊයේ (8) පැමිණි ගම්පහ ප්‍රධාන මහේස්ත්‍ර‍්‍රාත් මොහොමඩ් මැකී මහතා මහේස්ත්‍රාත් පරීක්ෂණය පැවැත්වූයේය. මිය ගිය අයගේ බිරිය රූපිකා ජයමාලි මහත්මිය කියා සිටියේ කලබලකාරීව පැමිණි පිරිසක් තම සැමියාට පොලුවලින් පහරදී ආයුධ වලින් ඇන මරණයට පත් කළ බවය. මෘත ශරීරය රාගම මහ රෝහලේ පරීක්ෂණ කටයුතු සඳහා තබා ඇත.ජ්‍යෙෂ්ඨ පොලිස් අධිකාරී උපාලි බණ්ඩානායක මහතාගේ් උපදෙස් මත අපරාධස්ථාන පරීක්ෂක ප්‍රධාන පොලිස් පරීක්ෂක එන්. පී. ලෝරන්ස්, සපුගස්කන්ද ස්ථානාධිපති එම්. පී. ඊ. ජයවීර අපරාධ අංශ ස්ථානාධිපති තුසිත ජයකොඩි ඇතුළු නිලධාරීහු පරීක්ෂණ මෙහෙයවූහ.කිසිදු සැකකරුවකු අත්අඩංගුවට ගෙන නොමැති බව පොලිසිය ප්‍රකාශ කළේය.සිද්ධිය වූ ස්ථානය මහේස්ත්‍රාත් පරීක්ෂණයට ලක් කළ අයුරු ප්‍රධාන මහේස්ත්‍රාත් මොහොමඩ් මැකී මහතා ජ්‍යෙෂ්ඨ පොලිස් අධිකාරී උපාලි බණ්ඩාරනායක අපරාධ ස්ථාන පරීක්ෂක ප්‍රධාන පොලිස් පරීක්ෂක එන්. වී. ලෝරන්ස් සපුගස්කන්ද පොලිස් ස්ථානාධිපති ප්‍රධාන පොලිස් පරීක්ෂක එම්. පී. ඊ. ජයවීර අපරාධ අංශයේ ස්ථානාධිපති තුසිත ජයකොඩි මහත්වරු ඡායාරූපයෙන් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n10090910</link>
    <topic>සීයයි ඥාති සොයුරයි11 වියැති දැරියවරින්වර කෙළෙසලා</topic>
    <author>දකුණු පළාත් සංචාරක</author>
    <content>පෝද්දල පොලිස් වසමට අයත් බලගොඩ අමගොඩකන්ද ප්‍රදේශයේදී එකොළොස් හැවිරිදි බාලවයස්කාර දැරියක දූෂණය කිරීම සම්බන්ධයෙන් එම දැරියගේ 63 හැවිරිදි සීයා (ආච්චිගෙ සොහොයුරා) සහ 18 හැවිරිදි ඥාති සොහොයුරකු (මවගේ සොහොයුරියගේ පුතා) පෝද්දල පොලිසිය මගින් 7 වැනි දින සැකපිට අත්අඩංගුවට ගෙන ඇත.මේ දැරිය තම පියා සමඟ පියාගේ මහ ගෙදරට ගොස් සිටි අවස්ථාවේ පසුගිය ජූලි මස අග සිට අගෝස්තු මස අග දක්වා කාලය තුළ සීයා සහ ඥාති සොහොයුරා විසින් තමාට අතවර කළ බව දැරිය පොලිසියට කළ පැමිණිල්ලේ සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n10090911</link>
    <topic>ජර්මනියේ රිය අනතුරකින්ශ්‍රී ලාංකිකයන් 12කට තුවාල</topic>
    <author>මහින්ද අලුත්ගෙදර</author>
    <content>ජර්මනියේ සිදු වූ රිය අනතුරකින් ශ්‍රී ලාංකිකයෝ 12 දෙනෙක් තුවාල ලැබ සිටිති.පෙරේදා (7) පෙරවරුවේ දී මේ අනතුර සිදුව ඇත්තේ ජර්මනියේ බොබ්ලින්ජෙම් නගරයට ආසන්න ප්‍රදේශයක දී බව තානාපති ආරංචි මාර්ග පවසයි.එකම පවුලකට අයත් මෙම ශ්‍රී ලාංකිකයන් අනතුරට පත්ව ඇත්තේ ඔවුන් ගමන් ගත් රථය ට්‍රක් රථයක හැපීමෙනි. අදාළ රථය පැදවූ රියදුරාට කිසිදු හානියක් සිදුවී නැතැයි ද වාර්තා වෙයි.බර්ලින් හි වෙසෙන තම මිතුරෙකුගේ නිවෙසට යමින් සිටියදී මේ අනතුර සිදුව තිබෙන බවත් තුවාලකරුවන් රෝහල් ගත කිරීමට ජර්මන් පොලිසිය පියවර ගෙන තිබෙන බවත් තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=n10090912</link>
    <topic>දේපළ සොරා ගන්නා කාන්තාවක්මීගමුව රෝහලේදී අත්අඩංගුවට</topic>
    <author>කොච්චිකඩේ විශේෂ</author>
    <content>කාලයක සිට මීගමුව දිසා මහ රෝහල් භූ®මියෙන් ජංගම දුරකතන, මුදල් පසුම්බි , කාන්තා අත්බෑග් ඇතුළු දේපල සොරකම් කෙළේයැයි කියන කාන්තාවක් මීගමුව පොලිසිය විසින් සැක පිට (8) දා අත්අඩංගුවට ගනු ලැබ ඇත. රෝහල වෙත ප්‍රතිකාර ලබා ගැනීමට එන රෝගීන්ගේ හා නේවාසික රෝගීන් බැලීමට එන අයගේ දේපළ කාලයක් සිට අතුරුදහන් වීමට පටන්ගෙන තිබුණි. විදුලිසෝපානය තුලින් තෙරපී ගමන් කරන විට මෙවැනි සොරකම් වැඩි වශයෙන් සිදු ව ඇත.රෝහල් පොලිසිය හා ආරක්ෂක අංශය එක්ව මෙම රෝහල තුල නිදැල්ලේ හැසිරෙමින් සිටි කාන්තාවගෙන් ප්‍රශ්නකර ඇයසතු ගමන්බෑගය පරීක්ෂා කිරීමේ දී එහි වෙනත් අයගේ ජංගම දුරකතන කීපයක්ද, මුදල් පසුම්බි කීපයක් ද තිබී ඇත. මීගමුව රෝහල් පොලිසියේ ස්ථානාධිපති පොලිස් සැරයන් 17705 අබේරත්න මහතාගේ උපදෙස් පරිදි සැකකාරිය වැඩිදුර පරීක්ෂණ සඳහා මීගමුව පොලිසියට භාර දුනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=r1009091</link>
    <topic>අන්ධ ජනතාවට සහන සේවා</topic>
    <author>වතුරුගම සමූහ</author>
    <content>දුෂ්කරතා මැද ජීවනෝපාය ගැට ගසා ගන්නා අන්ධ ජනතාව වෙනුවෙන් ආගමික සමාජයීය වශයෙන් සහන සේවා රැසක් ඇරඹීමට ශ්‍රී ලංකා බෞද්ධ ධර්ම ප්‍රදීප සමාජ ශාසනික හා සංස්කෘතික පදනම කටයුතු කර ඇත.පහළ මාපිටිගම විහාරස්ථානයේ විහාරාධිපති වත්තේවැවේ ධම්මානන්ද හිමියන්ගේ අනුශාසනා පරිදි අන්ධ පිරිසට ශීල සමාදාන දහම් වැඩ සටහනක් පසුගිය නිකිණි පොහොය දින පැවැත්විණි.විහාරාධිපති හිමියන්ගේ අනුශාසනා හා මූලිකත්වය මත පනස් දෙනකු සිල් සමාදන් කරවීමත් ඒ සඳහා අවශ්‍ය සිල්රෙදි දාන මාන පින්කම් අවශ්‍ය පූජා භාණ්ඩ සියල්ලම ධර්ම ප්‍රදීප සමාජ ශාසනික හා සංස්කෘතික පදනම මගින් ලබාදී තිබීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=r1009092</link>
    <topic>නිවාඩුවට ඥාතීන් බලන්න ආතරුණයා රන් බඩුවලට විදී</topic>
    <author>නිට්ටඹුව සමූහ, ජෙනට් ජයසිංහ</author>
    <content>නිට්ටඹුව - පොලිස් බල ප්‍රදේශයේ තිහාරිය ග්‍රාම සේවා වසමේ නිවසකට කාලයකට පසුව ඥාතියෙක් පැමිණියේ ය. ඔහු තරුණයෙකි. නිවසට ගොඩවදින විටම; පසුගිය අවුරුද්දෙම විභාගෙකට නිදි මරාගෙන මහන්සි වුණා.මාසයක් විතර මෙහෙ පොඩි විවේකයක් ගන්න හිතාගෙන ආවායි ගෙහිමි කාන්තාවට පවසා ඇත.කොළඹ සිට පැමිණි ඥාති තරුණයා ආදරයෙන් පිළිගත් ගෙහිමියන් මෙන්ම ඔවුන්ගේ දරුවන් ද ඔහුට බොහෝ ආදරයෙන් සළකන්නට විය. ටික දිනකින් තරුණයා නිවසේ සෑම කාමරයකම යමින් තමාගේම නිවසේ මෙන් ම නිදහසේ හැසිරෙන්නට විය.දිනක් ගෙහිමි කාන්තාව බැහැරක ගොස් පැමිණ ඇයගේ රන් ආභරණ ගලවා අත්බෑගයේ දමා කාමරයෙන් පිටවන විට තරුණයා කාමරයේ දොරකඩදී හමු වූවත් ඇයට ඔහු ගැන සැකයක් නොසිතිණි.එදා හවස මාසයකට නිවාඩුවකට පැමිණි තරුණයා පසුදා සම්මුඛ පරීක්ෂණයකට යෑමට ගෙදරින් දුරකථන ඇමැතුමක් ලැබුණු බව පවසා යෑමට අවශ්‍ය බව පැවැසීය. ඔහු නිවසින් පිටව යෑම ගැන නිවැසියෝ දුක් වූහ.පසුවදා පල්ලි යෑමට රන්භාණ්ඩ අත්බෑගය සෙවුවත් පෙරදින තමා එහි දැමූ රුපියල් දෙලක්ෂ තිස්හතර දහසක් වටිනා පවුම් පහක රන් තැල්ල සහ මංගල මුදුව බෑගයේ නොතිබුණි.නිවසට කිසිදු ආගන්තුකයකු නො පැමිණි හෙයිනුත්, මාසයක නිවාඩුවට පැමිණි තරුණයා දින දෙකකින් හදිසියේ පිට වී යෑම පිළිබඳවත් සැක සිතා නිට්ටඹුව පොලිසියේ අපරාධ අංශයට පැමිණිලි කර ඇත. පොලිස් නිලධාරීන් තරුණයාගේ නිවසට ගොස් පරීක්ෂා කිරීමේ දී රන් භාණ්ඩ උගස් කරන ලද බිල්පත් සොයාගෙන ඇත.තරුණයාගේ පියා මැදිහත් වී එම රන් භාණ්ඩ උගසින් බේරා පොලිසියට ලබා දී ඇත. රන් භාණ්ඩ අයිතිකරුවන්ට ආපසු ලබා දීමට අධිකරණයට පැමිණවීමට සැකකරු නැත. ඔහු ආගිය දිශාවක් පිළිබඳව නිවැසියන් ද නොදනී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=r1009093</link>
    <topic>පිළිකුත්තුව රජ මහා විහාරයපුරාවිද්‍යා රක්ෂිතයක් ලෙස නම් කෙරේ</topic>
    <author>නිට්ටඹුව - සමූහ ජෙනට් ජයසිංහ</author>
    <content>පිළිකුත්තුව රජ මහා විහාරය සහ ඒ අවට වන අරණ සිත නිවාලන අපූරු සුන්දර දසුනකි. දේවානම් පියතිස්ස රජුන්ගේ කාලයේ සිට වනවාසීව බණ භාවනා කරන භික්ෂුන් වහන්සේට සෙවණ දී ඇති විශාල ගල්කුළු සහිත මෙහි වන අරණ ක්‍රිස්තු පූර්ව තුන්වෙනි සියවසේ දී මේ වන අරණ බෞද්ධ භික්ෂූන්ට භාවනානුයෝගීව සිටීමට සුදුසු වන පරිදි වැඩි දියුණු කළ බව පුරා විද්‍යා ලේඛනවල සඳහන් වේ.මේ ස්ථානය සතුව ඇති පෞරාණික වටිනාකම නිසාම අද එය පුරාවිද්‍යා රක්ෂිතයක් ලෙසට ප්‍රකාශයට පත්කර පුරාවිද්‍යා දෙපාර්තමේන්තුව මගින් සංරක්ෂණය කරමින් පවතී.පිළිකුත්තුව රජ මහා විහාරස්ථානයට අයත් භූමි භාගය අක්කර 200ක් පුරා පවතින අතර ප්‍රාග් ඓතිහාසික යුගයට අයත් බවට නිගමනය කරන ගල් ලෙන් 99ක් සහ පූර්ව බ්‍රාහ්මී අක්ෂරවලින් ලියන ලද සෙල් ලිපි 3ක් ද පවතී.මෙහි ඇති ලෙන් විහාරය මහනුවර යුගයට අයත් වන අතර එය වැලිවිට ශ්‍රී සංඝරාජ හිමියන්ගේ ශිෂ්‍යයකු වන පරණනල සෝනුත්තර හිමියන් විසින් ඉදිකරවා ඇත. සැතපෙන පිළිමයක්, සමාධි පිළිමයක්, හිටි පිළිමයක් ඇති අර එයට අමතරව, විෂ්ණු, නාත දේව ප්‍රතිමා ද අනිකුත් ශ්‍රාවක රූපද මූර්ති වශයෙන් නෙළා ඇත.පිළිකුත්තුව රජමහා විහාරයේ ලංකාවේ පැරැණි යුගයට අයත් දෙවන දැවමුවා පාලම දැක ගත හැකිය.මේ විහාරස්ථානය සතුව ඇති කටාරන් ගල්ලෙන්, සෙල්ලිපි පුරාවිද්‍යා දෙපාර්තමේන්තුව යටතට පවරා ගෙන ඇත.පූජා භූමිය වටා පැතිර පවත්නා සුන්දර වන උයන ආරක්ෂා කිරීමට ද මේ වන විට රජය විශේෂ ව්‍යාපෘතීන් රැසක් දියත් කර තිබේ.උතුරු දෙසින් යොන්ගම්මුල්ල ගම්මානය සහ වාරණ කඳු වැටියත්, දකුණින් දහම් කන්ද වටකරගත් හේනෙගම, කෑරගල, වල් අරඹ, ලුණුගම සහ දොම්පෙ ගම්මාන රැසක් මේ වන අරණට සදා රැකවරණය සපයයි.දුර්ලභ ගණයේ ඖෂධීය පැළෑටී දැක ගැනීමටද හැක.මේ ප්‍රදේශයේ සත්ත්ව වර්ග 170ක් සිටින අතර එයින් සමනළ විශේෂ 52කින් 9ක්ම ආවේණික විශේෂ ලෙස හැඳින්වේ. ප්‍රදේශයට ආවේණික ක්ෂීරපායි සතුන් ද ඇතුළුව සංක්‍රමණික ක්ෂීරපායි වර්ග 6ක් ඇතැයි විශ්වාස කෙරේ.පිළිකුත්තුව රජමහා විහාරාධිපති කිණිගම ආනන්ද හිමිමේ රජමහා විහාරයට අයත් මුළු ඉඩම් ප්‍රමාණය අක්කර 200ක් අක්කර 48ක් විහාර භූ®මියටද ඉතිරි සියල්ලම වන රක්ෂිතයට ද වෙන් වී තිබෙනවා. පූජා භූමිය වෙත විදේශ සංචාරකයන්ගේ අවධානය වැඩියෙන් යොමු කිරීමට කටයුතු කරනවා.හාරස්ථානයේ භාවනානුයෝගී භික්ෂූන් පස් දෙනෙක් සිටිනවා. ඔවුන්ගේ භාවනා කුටිවලට පානීය ජලය සහ විදුලිය පහසුකම් නැහැ. ආවාසගෙයි වහල දිරිපත්වීම නිසා වැසිදිය ගොඩනැඟිලි ඇතුළට බේරෙනවා. දැනට විහාරස්ථානයේ භික්ෂූන්ට දාන ලබා දෙන්නේ අවට දානපතියන්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=r1009094</link>
    <topic>පුවක්පිටියේමාරක රිය අනතුර</topic>
    <author>කඩුවෙල සමූහ - සමන්ති මිරියගල්ල</author>
    <content>ජීවිතයේ බොහෝ දේ සිදු වන්නේ අනපේක්ෂිත අයුරිනි. සෙනෙහස පිරි කැදැල්ලකට ආදරණීය පියකුª හා බිරියකට යහපත් ස්වාමියකු වූ 511 / 2, කැකිරිවල පාර, නවගමුව රණාල ලිපිනයේ පදිංචි ව්‍යාපාරික පී. ඒ. සෝමසිරි (46) මහතා පසුගියදා පුවක්පිටියේ දී සිදු වූ මාරක රිය අනතුරෙන් ජීවිතක්ෂයට පත් වුයේ ඥාති හිතමිත්‍රාදීන්ගේ දෙනෙත් කඳුළින් තෙත් කරමිනි.ඇහැළියගොඩ වෙසෙන මිතුරකුගේ නිවෙස වෙත, පසුගිය දිනෙක සෝමසිරි ඇතුළු පවුලේ උදවියත්, හිතවත් පවුලක මිතුරු මිතුරියන් හා ඔවුන්ගේ දරුවන් ද පිටත් වූයේ සුන්දර නදියකින් නා විනෝද වන්නට ය. උදෑසන නවගමුවෙන් නික්මුණු මේ පිරිස දවස පුරා විනෝද වී සවස්කාලයේ යළි නවගමුව බලා ඒමට පිටත්ව ඇත්තේ සෝමසිරිගේ වෑන්රථය හා මිතුරකුගේ මෝටර් රථයෙනි.ඒ එන ගමන සෝමසිරිහට නැවත නො එන ගමනක් වේ යැයි කිසිවකුදු සිතුවේ නැත. සවස 5.30 ට පමණ අවිස්සාවෙල්ල, පුවක් පිටියට ආසන්නයේ දී සෝමසිරිගේ වෑන් රථය බස් රියක ගැටුණේ දෑසට ආ නිදිබර ගතිය නිසා ය. ඒ මොහොතේ සෝමසිරිගේ බිරිය අජන්තා ද වෑන් රථය ඉදිරිපස අසුනේ ඔහු අසලින්ම හිඳ ඇත. පසුපස අසුන්වල සෝමසිරිගේ දරු දෙදෙනා හා මිතුරන්ගේ දරු දෙදෙනෙකු ද හිඳ ඇති අතර, ඉන් දෙදෙනෙකුම තුවාල ලබා කොළඹ ජාතික රෝහලේ ප්‍රතිකාර ලබති.අනතුර වළක්වන්නට බස් රථයේ රියැදුරු මහත් වෙහෙසක් දරා ඇතත්, දෛවයේ කුරිරු බවින් ගැලවෙන්නට කිසිදු ඉඩක් සෝමසිරිට ලැබී නැත.තම ස්වාමියාගේ වියෝවින් කම්පාවට පත්ව සිටින බිරිය අජන්තා රෝෂිනී හැඬූ කඳුළින් මෙලෙස පවසයි.මට තරහක් ගියත්, එයාම ඇවිත් ඉක්මනට යාළු වෙනවා. මම ඉල්ලන්නෙ මොනව ද ? දරුවන්ට ඕනේ මොනවද ? හැමදේම සෝමසිරි ගෙනත් දෙනවා. එයාගේ් සේවකයන්ටත් හරිම ආදරෙයි. එයා මට නැතිවෙයි කියලා මම හිතුවෙම නෑ. කකුල් දෙකම නැතිව හරි සෝමසිරි මං ළඟ ඉඳියි කියලයි මම හිතුවෙ. අනේ්මට මේක හීනයක් වගේ.බෝමිරිය මහා විද්‍යාලයේ ආදි ශිෂ්‍යයකු වන පී. ඒ. සෝමසිරි මහතා නවගමුව වෙළෙඳ ආයතනයක හිමිකරුවෙකි.පියා නැති වියොවින් දෙනුර අසනිය (10) හා අනුර හිමෙත් (08) පුතුන් කිසිවක් සිතාගත නොහැකිව කම්පිතව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=r1009095</link>
    <topic>ශ්‍රී දළදා කෞතුකාගාරය</topic>
    <author>තිලක් පුෂ්ප කුමාර</author>
    <content>වර්ෂ 1499 දී ආරම්භ කරන ලද ශ්‍රී දළදා කෞතුකාගාරය මහනුවර ශ්‍රී දළදා මාළිගාවේ පිහිටා ඇත. මහල් දෙකකින් සමන්විත මේ කෞතුකාගාරයේ ශ්‍රී වික්‍රම රාජසිංහ රජතුමා පරිහරණය කළ ලේන්සු රජතුමා ඇඳි කවනිය උඩුකය ආවරණය පිණිස කපු පිළියෙන් නිම කරන ලද කමිසය, මල් ලියකමින් සරසන ලද සියුම් පිළියෙන් නිම කළ සරුවාලය ප්‍රදර්ශනයට තබා තිබේ.ශ්‍රී වික්‍රමරාජසිංහ රජතුමා ගේ සරුවාලය උඩින් සකස් කළ ඇඳුමක් වූ කවනිය අඩි 8 1/2ක් දිගැති අතර මෙය කපු පිළියෙන් නිමවා රන්නූලෙන් ගෙත්තම් කර ඇත.පාසල් ශිෂ්‍ය ශිෂ්‍යාවන්ට මෙන්ම මෙරට ඉතිහාසය ගැන උනන්දුවක් දක්වන කවරකුහට වුවද ශ්‍රී දළදා කෞතුකාගාරය විශාල දැනුම් සම්භාරයක් ලබාගත හැකි ස්ථානයකි. මෙරට ඉපැරැණි කාසි නෝට්ටු හා ශ්‍රී දළදා වහන්සේට පූජා කරන ලද භාණ්ඩ රාශියක් මේ කෞතුකාගාරයේ ප්‍රදර්ශනයට තබා ඇත.ශ්‍රී දළඳා වහන්සේ සඳහා දෛනික තේවා කාල සීමාවන්හිදී රජු විසින් බුද්ධ පූජාව රැගත් හේවකද මෙහි දී ප්‍රදර්ශනය කෙරේ. මේ හේව කද රන්කෙඳියෙන් පිළියෙළ කොට ඇති බැවින් එය හේව කද නමින් හඳුන්වයි. ශ්‍රී දළදා කෞතුකාගාරයේ ප්‍රදර්ශනයට තබා ඇති හේව කද කීර්ති ශ්‍රී රාජසිංහ රජු විසින් භාවිතා කරනු ලැබ ඇති අතර ශ්‍රී දළදා වහන්සේට පූජා කරන ලද ආභරණ රැසක් මෙහි ප්‍රදර්ශනයට තබා ඇත.ඉංග්‍රීසීන්ගේ යුගයේ ශ්‍රී දළදා මාළිගාවේ ඡායාරූප හා චිත්‍ර ද විශාල සංඛ්‍යාවක් මෙහි ප්‍රදර්ශනය කැරේ. පෙර රජ දවසද මහනුවර ඇසළ පෙරහරේ භාවිතා කළ තූර්ය භාණ්ඩ බැතිමතුන් විසින් දළදා මාළිගාවට පූජා කරන ලද පිළිම වහන්සේ බුද්ධ ප්‍රතිමා හා ධාතු කරඬු මෙහි දී ප්‍රදර්ශනය කැරේ.මෙහි විශේෂත්වය වන්නේ රොබට්නොක්ස් විසින් එදා හෙළදිව කෘතියෙ සඳහන් කර ඇති ඇත් දළ කිල්ලෝට, බුලත් හුණු කිල්ලෝට ද ප්‍රදර්ශනයට තබා තිබීමයි.සෑම දිනකම උදේ 8.30 සිට මෙම කෞතුකාගාරය විවෘතව පවතින හෙයින් ලක් ඉතිහාසයට අදරැති සැමට ශ්‍රී දළදා කෞතුකාගාරය නැරැඹීමට හැකියාව ලැබෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=r1009096</link>
    <topic>වත්තල ප්‍රා.ලේකම් කාර්යාල ගොඩනැඟිල්ල ගිලා බැහැලා</topic>
    <author>හැඳල විශේෂ ජූලියන් කෝරාළ</author>
    <content>වත්තල ප්‍රාදේශීය ලේකම් කාර්යාලයේ තෙමහල් ගොඩනැගිල්ල මාස කීපයකට ඉහත දී ගිලා බැස තිබේ.මේ හේතුව නිසා එම ගොඩනැගිල්ල තුළ සේවය කළ සේවක සේවිකාවන් ප්‍රාදේශීය ලේකම් කාර්යාලයේ දේශන ශාලාව තුළ රාජකාරි කිරීමට සලසා දුන් ලේකම්වරිය ක්ෂේත්‍ර නිලධාරීන් ගේ සේවා ස්ථානය ලෙසට වැලිසර ආර්ථික මධ්‍යස්ථාන පරිශ්‍රයේ වූ ගොඩනැගිල්ලක් ලබා දී තිබේ.තවද සමෘද්ධියේ සැලැසුම් අංශය හැඳල පන්සල අසල ශාන්ති පාරට ගෙන ගොස් තිබේ. මේ නිසා වත්තල ප්‍රජාවට සිය අවශ්‍යතා ඉටුකර ගැනීමට ස්ථාන තුනකට යාමට සිදුවී ඇති අතර සේවක සේවිකාවන්ටද මූලස්ථානය වෙත රාජකාරි සඳහා යෑමටසිදුවී තිබේ.මෙය රාජකාරි කටයුතුවල කාර්යක්ෂමතාවට තදින් බලපාන අතර මහජනතාවටද හිරිහැරයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009091</link>
    <topic>පාකිස්තාන රජය ක්‍රිකට් ක්‍රීඩකයන්ගේ වත්කම් පිරික්සයි</topic>
    <author/>
    <content>මුදලට තරග පාවාදීමේ චෝදනාවට හසු වී තාවකාලිකව තරග තහනමකට පාකිස්තානු ක්‍රීඩකයන් තිදෙනෙකු ලක් වීමෙන් අනතුරුව එම කාල වකවානුව තුළ එරට ක්‍රිකට් ක්‍රීඩකයන්ට, තේරීම් කමිටු නිලධාරින්ට පුහුණුකරුවන්ට සහ ක්‍රිකට් කළමනාකරුවන්ට කරනු ලැබූ ගෙවීම් සම්බන්ධ තොරතුරු ලබා දීමට පාකිස්තානු රජය එරට ක්‍රිකට් පාලක මණ්ඩලයට නියෝග කෙළේ ය.එමෙන්ම 2005 වසරේ සිට ජාත්‍යන්තර ක්‍රිකට් පිටියට අවතීර්ණ වූ පාකිස්තානු ක්‍රීඩකයන්ගේ බැංකු ගිනුම්, දේපළ සහ යාන වාහන පිළිබඳව තොරතුරු එක් රැස් කිරීමට ද එරට මධ්‍යම තොරතුරු කාර්යාංයට රජය නියෝග කර ඇත.එම කාර්යාංශයේ ආදායම් බදු අධ්‍යක්ෂ ඉස්රාජ් රවුෆ් ප්‍රකාශ කෙළේ අල්ලස් දූෂණ චෝදනා සම්බන්ධයෙන් ස්කොට්ලන්ඩියාඩි පොලිසිය මගින් සහ පාකිස්තානු රජය මගින් වෙන වෙනම පරීක්ෂණ කටයුතු සිදු කරනු ලබන බවය.පාකිස්තානු ක්‍රීඩකයන්ට අල්ලස් චෝදනා එල්ල වීමෙන් පසුව එරට මාධ්‍ය වරින් වර තම ක්‍රීඩකයන්ගේ සුඛෝපභෝගී ජීවන රටාව දැඩි විවේචනයට ලක් කෙළේ ය.1998 වසරේ සහ 2000 වසරේ දී එරට ක්‍රිකට් ක්‍රීඩකයන් සම්බන්ධව ඇති වූ අල්ලස් දූෂණ චෝදනා පිළිබඳව පරීක්ෂණ කටයුතු සිදුකළ එවකට පාකිස්තානු ක්‍රිකට් පාලක මණ්ඩලයේ සභාපතිවරයා වූ තවුතීර් සියා ප්‍රකාශ කෙළේ පකිස්තානු ක්‍රීඩකයන් සාමාන්‍ය පවුල් පසුබිමකින් ජාත්‍යන්තර පිටියට එක් වූ අතර අඩු අධ්‍යාපන මට්ටමක පසුවන අය වන බව ය.ක්‍රීඩාවේ නිරත වන ගමන් වැඩිපුර මුදල් උපයා ගැනීමේ අවස්ථාවක් තමන්ට ලැබී ඇතැයි ඔවුන් සිතනවා. එම නිසා කණ්ඩායමේ රැඳී සිටින කාලය තුළ තරග පාවා දී හෝ ඇති තරම් මුදල් උපයා ගැනීමට ඔවුන් පෙළැඹී සිටිනවා. ඔහු වැඩි දුරටත් ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009092</link>
    <topic>ක්ලිජස්ටර්ස් අවසන් පූර්ව වටයට</topic>
    <author>නිව්යෝක් (ඒ. එෆ්. පී.)</author>
    <content>ලෝක ටෙනිස් ශ්‍රේණිගත කිරීම්වල 5 වැනි ස්ථානයේ පසුවන ඕස්ට්‍රේලියාවේ සමන්තා ස්ටෝසර් 6 - 4ක්, 5 - 7ක්, සහ 6 - 3ක් ලෙස පරාජයට පත් කළ පසුගිය වසරේ සූරිය වන බෙල්ජියමේ කිම් ක්ලිජස්ටර්ස් අමෙරිකානු විවෘත ටෙනිස් සූරතාවලියේ අවසන් පූර්ව වටයට සුදුසුකම් ලබා ගනීමට සමත් වූවාය.ශ්‍රේණිගත කිරීම්වල දෙවැනි ස්ථානයේ පසුවන ක්ලිජස්ටර්ස් අවසන් පූර්ව වටයේදී තරග වැදීමට නියමිතව ඇත්තේ ශ්‍රේණිගත කිරීම්වල තෙවැනි ස්ථානයේ පසුවන අමෙරිකාවේ සෙරීනා විලියම්ස් සමගින්ය.සෙරීනා විලියම්ස් මීට පෙර අමෙරිකානු විවෘත ටෙනිස් සූරතාව තුන්වරක් දිනා ගෙන ඇත. ස්ටෝසර් පරාජය කිරීමත් සමඟ අමෙරිකානු විවෘත ටෙනිස් සූරතාවලිය නොකඩවා ලැබූ 19 වැනි ජයග්‍රහණය වාර්තා කළ ක්ලිජස්ටර්ස් මේ සූරතාව පිට පිට දෙවරක් ජයග්‍රහණය කරමින් වාර්තාවක් පිහිටුවීමට බලාපොරොත්තුවෙන් සිටින්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009093</link>
    <topic>ජාතික ගොවි සතියේවොලිබෝල් ජය වරාය අධිකාරියට</topic>
    <author>නුවන් කොඩිකාර සහලූනම සමූහ</author>
    <content>ජාතික ගොවි සතිය හා ප්‍රදර්ශනයට සමගාමීව වරාය අධිකාරි හා දකුණු පළාත් ඒකාබද්ධ කණ්ඩායම් අතර පැවැති වොලිබෝල් තරගයෙන් වරාය අධිකාරිය 3 – 1 ක් ලෙස ජයග්‍රහණ කර සූරතාවය හිමිකර ගත්තේය.කෘෂිකර්ම අමාත්‍යාංශයට අනුබද්ධ කොමර්ෂල් පොහොර සමාගමේ අනුග්‍රහය යටතේ රාත්‍රි තරගයක් ලෙස රන්න සංස්කෘතික මධ්‍යස්ථාන ක්‍රීඩාංගණයේ දී පැවැත්විණි. ජයග්‍රාහි කණ්ඩායමට මුදලින් රුපියල් 25000 ක් අනුසූරතාවය මුදලින් රුපියල් 15000 ක් කෘෂිකර්ම ඇමැති මහින්ද යාපා අබේවර්ධන මහතා අතින් පිරිනමන ලදි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009094</link>
    <topic>පාකිස්තානය 20/20 දෙවැනි තරගයෙනුත් පරදී</topic>
    <author>කාර්ඩින් (ඒ. එෆ්. පී)</author>
    <content>මුදලට තරග පවාදීමේ අර්බුදයෙන් දැඩි මානසික පීඩනයට හසුවී සිටින පාකිස්තානයට එරෙහි ව පැවැති දෙවැනි ඕවර් විස්සයි 20 තරගයෙන් කඩුලු 6ක ජයක් ලැබූ එංගලන්ත පිල තරගාවලිය 2 – 0 ක් ලෙස ජයගැනීමට සමත් විය.විස්සයි 20 ලෝක සූරයන් වන එංගලන්තය පාකිස්තාන කණ්ඩායම ලකුණු 89 කට දවාලීය.එය විස්සයි 20 තරග පිටියේ පාකිස්තාන පිල තරග 40කට පසුව ලැබූ අඩුම ලකුණු සංඛ්‍යාව විය.‘අපි වගකීමක් නැති විදිහටයි ක්‍රීඩා කළේ. ලෝක සූරයන් වන එංගලන්තයට එරෙහි ව අපි වගකීමෙන් යුතුව ක්‍රීඩා කළ යුතුව තිබුණා, පරාජයෙන් පසුව පාකිස්තාන නායක සහීඩ් අෆ්රිඩි ප්‍රකාශ කළේය.පාකිස්තාන පිලේ එංගලන්ත සංචාරයේ ටෙස්ට් තරගාවලිය ද 3 – 1ක් ලෙස පරාජයට පත් වූ පාකිස්තානය සිකුරාදා ඇරඹෙන තරග 5කින් සමන්විත එක්දින තරගාවලිය පිළිබඳ බලාපොරොත්තු තබා සිටියි.‘මානසිකව වැටී සිටින මගේ කණ්ඩායමේ මානසික ඒකාග්‍රතාව මර්දනය කිරීමේ වගකීම මට පැවරී තිබෙනවා. එක්දින තරගාවලිය සාර්ථකව නිමා කිරීම විශාල අභියෝගයක්. මමත් පුහුණුකරුත් (වකාර් යූනීස්) ක්‍රීඩකයන් සමඟ නිතරම මේ පිළිබඳ කතා බහ කරමින් සිටිනවා. අෆ්රිඩි වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009095</link>
    <topic>ඩි ලාසාල් ක්‍රිකට් 11-12</topic>
    <author>සුනිල් අභයවර්ධන</author>
    <content>කඳාන ද මැසනද් විදුහල, විද්‍යාලීය ආදි ශිෂ්‍ය සංගමය, පාසල් සංවර්ධන සංගමය සහ ක්‍රිකට් ක්‍රීඩකයින්ගේ දෙගුරුන්ගේ සංගමය සංවිධානය කරන ඩිලාසාල් නිකායේ පාසල් අතර 2010 ක්‍රිකට් තරගාවලිය මේ මස 11, 12 දිනවල දී කඳාන ද මැසනද් විදුහල ක්‍රීඩා පිටියේ දී පැවැත්වෙයි.පන්දු වාර 20 – 20 තරගාවලියක් ලෙස පිළිමලුන් පිටු දැකීමේ ක්‍රමයට පවත්වනු ලබන මෙම තරගාවලියට කඳාන ද මැසනද් කොටහේන ශා. බෙනඩික්ට්, මෝදර ඩිලාසාල්, කුරුණෑගල ශා.ආනා මන්නාරම ශා. ක්ෂේවියර් යන විදුහල් ක්‍රිකට් කණ්ඩායම් සහභාගි වෙති.තරගාවලියේ ජයග්‍රාහි පිලට සූරතා කුසලාන සමඟ මුදලින් රුපියල් 25000 ක් ද අනුසූරතාව දිනන පිලට රුපියල් 10,000ක්ද පිරිනැමේ. මීට අමතරව තරගාවලියේ දක්ෂතම පිතිකරුට, පන්දු යවන්නාට, පන්දු රකින්නාට, තරගාවලියේ සූරයාට, අවසන් තරගයේ වීරයාට කුසලානත් සමග මුදලින් රුපියල් 2500 ක් බැගින් පිරිනැමෙයි.මීට අමතරව මෙම තරගාවලියට සමගාමීව විදුහල්වල ආදි ශිෂ්‍යයින්ගේ සය සාමාජික ක්‍රිකට් තරගාවලියක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009096</link>
    <topic>අන්තර් සමාජ කාන්තා ක්‍රිකට්දෙවැනි කොටසේ සූරතාව ගුවන් හමුදාවට</topic>
    <author>ෆවුස් මොහොමඩ්</author>
    <content>සඳුනි අබේවික්‍රමගේ විශිෂ්ට තුන් ඉරියව් දස්කම් හේතුවෙන් සීනිගම ක්‍රීඩා සමාජයට එරෙහිව කඩුලු 7 ක ජයක් වාර්තා කළ ශ්‍රී ලංකා ගුවන් හමුදා කාන්තා ක්‍රිකට් පිල අන්තර් සමාජ කාන්තා එක්දින ක්‍රිකට් තරගමාලාවේ දෙවැනි කොටසේ සූරතාව දිනා ගැනීමට සමත් විය.දක්ෂ පන්දු යැවීමක නිරත වූ සඳුනි අබේවික්‍රම සීනිගම ක්‍රී. සමාජ පිලේ කඩුලු 4 ක් ලකුණු 18 කට දවාලූ අතර පිතිහරඹයේදී නොදැවී ලකුණු 30 ක් වාර්තා කළාය. කණ්ඩායම් 10 ක් තරග වැදුනු මේ තරගමාලාවේ අවසන් මහා තරගය මුවර්ස් පිටියේදී පැවැත්විණි.පළමුව පන්දුවට පහරදුන් සීනිගම ක්‍රීඩා සමාජය ඕවර 30 කදී කඩුලු 9 කට ලකුණු 115 ක් රැස් කළේය. එච්. ගාල්ලගේ ලකුණු 38 ක් වාර්තා කළ අතර එම්. එම්. සංජීවනී ලකුණු 29 ක් රැස් කළාය. පන්දු යැවීමේදී සඳුනි අබේවික්‍රම ලකුණු 18 කට කඩුලු 4 ක්ද, ඕෂදි රණසිංහ ලකුණු 16 කට කඩුලු 3 ක්ද දවාලූහ.ගුවන් හමුදා පිල ඕවර 15 කදි කඩුලු 3 ක් පමණක් දැවී ජයග්‍රාහී ඉලක්කය සපුරා ගත්තේය.චමරි අතපත්තු නොදැවී ලකුණු 59 ක් රැස් කිරීමට සමත් වූ අතර සඳුනි අබේවික්‍රම නොදැවී ලකුණු 30 ක් රැස් කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009097</link>
    <topic>ප්‍රථම වරට අන්තර් ආරක්ෂක පැරෂූට්තරගාවලියක් අම්පාරේදී ඇරැඹේ</topic>
    <author>දිගාමඩුල්ල විශේෂවසන්ත චන්ද්‍රපාල ඡායාරූපය -දිගාමඩුල්ල විශේෂ</author>
    <content>ශ්‍රී ලංකා ත්‍රිවිධ හමුදාව 6 වැනි වරටත් සංවිධානය කරනු ලබන 2010 අන්තර් ආරක්ෂක ක්‍රීඩා තරගාවලියේ පැරෂෂුට් තරග ඊයේ 06 දා පෙරවරුවේ අම්පාර උහන ගුවන් හමුදා ක්‍රීඩාංගනයේදී ආරම්භ කරනු ලැබීය.පැරෂුට් තරගාවලියක් දකුණු ආසියාවේ දී ද පවත්වන ප්‍රථම අවස්ථාව මෙය වන අතර මෙම තරග අවස්ථා මෙම මස 14 දා දක්වා අම්පාර ගුවන් හමුදා කඳවුරේදී පැවැත්වේ. අවසන් දිනයේ තරග ගුවන් හමුදාපති එයාර් වයිස් මාර්ෂල් රොෂාන් ගුණතිලක මහතාගේ ප්‍රධානත්වයෙන් පැවැත්වීමට කටයුතු සූදානම් කර ඇත.අන්තර් ආරක්ෂක ක්‍රීඩා තරගාවලියකදී ප්‍රථම වරට එක් කරන මේ පැරෂුට් තරග ඉසව්ව සඳහා ගුවන් හමුදාව, නාවික හමුදාව සහ යුධ හමුදාව නියෝජනය කරමින් ක්‍රීඩකයින් 40කට වැඩි සංඛ්‍යාවක් පැරෂුට් තරග ඉසව් සඳහා සහභාගි වන බව පැරෂුට් තරග සංවිධායක වින්ග් කමාන්ඩර් එච්.එම්.එම්.එච්.බී.හේරත් මහතා පැවසී ය.තරග සඳහා ගුවන් හමුදාව නියෝජනය කරමින් කාන්තා ක්‍රීඩිකාවන්ද සහභාගි වන අතර ඔවුන්ගේ ප්‍රදර්ශන සංදර්ශනයක්ද පැවැත්වීය. තරගාවලියේ ආරම්භක අවස්ථාවේ ආරාධිතයන් ලෙස අම්පාර කොණ්ඩුවටුවාන යුධ හමුදා කඳවුරේ හා සටන් පුහුණු පාසලේ අණ දෙන නිලධාරි කර්නල් කේ .ඩී.ජී.එන්.ජේ.තිලකරත්න , අම්පාර ගුවන් හමුදා කඳවුරේ වැඩ බලන අණ දෙන නිලධාරි බලගන නායක ජී.එස්.එන්.පි‍්‍රයදර්ශන සහ අම්පාර දිසාව භාර පොලිස් අධිකාරි ප්‍රේමලාල් රණගල මහතා ඇතුළු නිලධාරින් පිරිසකගේ සහභාගිත්වයෙන් තරග ආරම්භ කරනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=s1009098</link>
    <topic>ලක්පොහොරසුහද ක්‍රිකට් 11 දා</topic>
    <author/>
    <content>සේවක සුහදතාව වර්ධනය කිරීමේ අරමුණින් කෘෂිකර්ම අමාත්‍යාංශයට අයත් සී/ස ලංකා පොහොර සමාගමේ නිදහස් සේවක සංගමය සංවිධානය කරනු ලබන සුහද ක්‍රිකට් තරගාවලිය මේ මස 11 වනදා වැලිසර නවලෝක ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=f1009091</link>
    <topic>ප්‍රජාතන්ත්‍රවාදී 18 වැනිසංශෝධනය</topic>
    <author>රාමන්</author>
    <content>විධායක ජනාධිපති හා සමානුපාතික නියෝජන ක්‍රමය 1978 දී හඳුන්වා දෙනු ලැබුවේ තනි පක්ෂයකට පාර්ලිමේන්තුවේ 2 / 3 ක බලයක් කිසිම පක්ෂයකට හෝ කණ්ඩායමකට ගන්න බැහැ කියන උපකල්පනය යටතේ. ඊට අමතරව මේ ව්‍යවස්ථාවේ නිර්මාතෘ හිටපු ජනාධිපති ජේ. ආර්. ජයවර්ධන කල්පනා කළේ සදා කල් එක්සත් ජාතික පක්ෂයේ රජයක් පවත්වාගෙන යන්න හැකි වේය කියා. එසේ ම පාර්ලිමේන්තුවේ කිසිම පක්ෂයකට තුනෙන් දෙකක් ලබා නොදීමත් ඔහුගේ අරමුණ වුණා.මේ සියල්ල වෙනස් කිරීමට වත්මන් ජනාධිපති මහින්ද රාජපක්ෂ සමත් වී සිටිනවා. තනි කණ්ඩායමක් මේ මැතිවරණ ක්‍රමය යටතේ තුනෙන් දෙකකට ආසන්න ඡන්ද ප්‍රමාණයක් ලබා ගැනීම ලෙහෙසි පහසු කාර්යයක් නොවෙයි. එසේ ම දෙවැනි වර බලයට පත් වීමේ දී කිසිම නායකයෙක් මුල් වර ලබා ගත් ඡන්ද ප්‍රතිශතය අඩු කර ගත්තා මිස වැඩි කර ගත්තේ නැහැ. වත්මන් ජනාධිපතිවරයා දෙවැනි වර මුල් වරට වඩා තම ජනප්‍රියත්වය වැඩි කර ගත්තා. මුල් වර 50.4 % යි දෙවැනි වර 58 % යි. ඊට අමතර ජනතාව ඔහුට ශක්තිමත් පාර්ලිමේන්තුව ද ලබා දී තිබෙනවා. මේ වන විට එහි ශක්තිය වැඩි වෙලා. 18 වැනි සංශෝධනය සම්මත කිරීමෙන් එම ශක්තිය පෙන්නුම් කළා.මේ ක්‍රියාදාමය ජනමතයට එකඟ ද ? විපක්ෂය ජනතාව තුළ හීන් කෙඳිරියක් සහිතව වුවද ගෙන යන තර්කය එයයි. මේ තර්කයේ සත්‍යයක් නැහැ. 18 වැනි සංශෝධනය ජනමතයට එකඟයි.ඊට හේතුව මහින්ද චින්තන ඉදිරි දැක්මේ විධායක ජනාධිපති ධුරය අහෝසි කිරීමක් ගැන සඳහන් වෙන්නේ නැහැ. එහි සඳහන් වෙන්නේ මෙසේ යි. ‘පාර්ලිමේන්තුවට ලැබෙන ජනවරමට ගරු කරමින් පාර්ලිමේන්තුවට වග කියන නීතිය ඉදිරියේ සියල්ලන් සමානය යන ප්‍රතිපත්තිය ගරු කරමින් අධිකරණයට වගකියන ව්‍යවස්ථා සම්පාදනය, විධායකය හා අධිකරණය එකිනෙකට ගැටෙන ඒකක ලෙසින් නොව, සහජීවනයෙන් බැඳුණු එකම රාජ්‍යයක කොටස් බව තවදුරටත් අවධාරණය කරන භාරකාර ධුරයක් බවට විධායක ජනාධිපති ධුරය පත් කරමි.එමෙන්ම, ජනාධිපතිවරයා පාර්ලිමේන්තුවේ සැසිවලට සහභාගි වෙමින් ජනාධිපති ධුරය හා පාර්ලිමේන්තුව අතර සහජීවනය ශක්තිමත් කරමි. එසේ නම් ජනතාව විධායක ජනාධිපති ධුරය අහෝසි කිරීමේ ජනමතයක් ලබා දී නැහැ. ඇත්තේ එය පාර්ලිමේන්තුවට වගකියන හා අධිකරණයට යටත් ධුරයක් බවට පත් කරන බවයි. 18 වැනි සංශෝධනයත් සමග ජනාධිපතිවරයා අනිවාර්යයෙන් ම මාස 3 කට වරක් පාර්ලිමේන්තුවට පැමිණිය යුතුයි. ජනාධිපති ධුරයට තරග කළ යුතු වාර ගණන ඉවත් කර තිබෙන්නේ ද ජනමතයට හිස නමමින්.1970 වේ දී සිදු වූවක් මෙන්2 / 3 පාර්ලිමේන්තු බලය පාවිච්චි කරමින් බලයේ රැඳී සිටින කාලය දික් කර ගෙන නැහැ. 1975 පැවැත් විය යුතු මැතිවරණය 1977 ට කල් දැමුවා සේ ජනාධිපතිවරයා සිය ධුරයේ රැඳී සිටින කාලය වැඩි කර ගෙන නැහැ. ඔහු අනිවාර්යයෙන්ම නියමිත කාල සීමාවට පසුව හෝ ඊට වසර 2 කට පෙර හෝ මැතිවරණයට මුහුණ දිය යුතුයි. 18 වැනි සංශෝධනයෙන් සිදු වූයේ ජනාධිපතිවරයෙකු ලෙස තේරී පත් වූ අයෙකුට නැවත එක් වරක් පමණක් තරග කිරීමට හැකි වන පරිදි පනවා තිබූ සීමාව ඉවත් කිරීමයි. නැතිනම් දැන් දෙවරකට වඩා ඕනෑම වාර ගණනක් තරග කිරීමට හැකි වෙනවා. එම තරගයෙන් ජය ලැබුවොත් පමණයි ඔහුට නැවත ජනාධිපති වීමට හැකි වෙන්නේ.මේ නිසා 18 වැනි සංශෝධනයෙන් අනුමත වී තිබෙන ප්‍රතිපාදන යටතේ්කිසිසේත් ම ජනාධිපතිවරයෙකුගේ ධුර කාලය දික් වෙන්නේ නැහැ. තරග කළ යුතු වාර ගණනේ සීමාව ඉවත් වුණා. මේ ගැන කෙටියෙන් සඳහන් කරන්නේ නම් ජනාධිපතිවරයෙකුට තම ධුරය දරාගෙන සිටිය හැක්කේ ජනතාව කැමැති තාක් කල් පමණයි. එය ප්‍රජාතන්ත්‍ර විරෝධී වෙන්නේ කොහොම ද ඒකාධිපති වෙන්නේ කොහොම ද ? මේ නිසා විපක්ෂයේ තර්කයේ පදනමක් නැහැ.දේශපාලනයේ දී තමන්ට හිතෙන හිතෙන දේ ප්‍රජාතන්ත්‍ර විරෝධී කියා කියන්න පුළුවන්. එහෙත් එය ජනතාව පිළිගන්නා සාධාරණ තර්කයක් වන්නේ නැහැ. විශේෂයෙන්ම එක්සත් ජාතික පක්ෂයට තම කණ්ඩායමවත් මෙහි දී එක මතයක තබා ගැනීමට නොහැකි වුණා. ලක්ෂ්මන් සෙනෙවිරත්න වැනි පැරණි මන්ත්‍රීවරුන් පමණක් නොව මනූෂ නානායක්කාර, උපේක්ෂා ස්වර්ණමාලි, වැනි නවක මන්ත්‍රීවරුන් මන්ත්‍රීවරියන්වත් එකට තබා ගැනීමට නොහැකි වී තිබෙනවා.18 වැනි සංශෝධනය ප්‍රජාතන්ත්‍ර විරෝධී නම් එසේ සිදු වන්නේ කෙසේ ද? යන තර්කය මතු වෙනවා. තමන්ගේ මන්ත්‍රීවරුන්වත් තම මතයේ තබා ගැනීමට නොහැකි එක්සත් ජාතික පක්ෂය 18 වැනි සංශෝධනය ප්‍රජාතන්ත්‍ර විරෝධී යැයි ජනතාවට කියන්නේ කෙසේ ද ? ජනතාව එම පක්ෂයෙන් පත් කළ නියෝජිතයන්ගෙන් කොටසකගේ මතය වී තිබෙන්නේ ද ඊට පක්ෂපාතී විය යුතු බවයි. මේ නිසා ප්‍රථම වරට විපක්ෂයේ මතය පවා දෙකට බෙදිලා.දේශපාලන ක්‍ෂේත්‍රයේ් මෙවන් පරිසරයක් නිර්මාණය වූයේ ඇයි. ඒ ගැන විමර්ශණයක යෙදීම දේශපාලනය කරන කාටත් වැදගත්. විශේෂයෙන්ම විපක්ෂයට වැදගත්. මීට හේතුව වන්නේ මේ වන විට ජනාධිපති මහින්ද රාජපක්ෂ මේ රටේ දැවැන්ත ප්‍රතිරූපයක් සහිත ජාතික නායකයෙක් වී සිටීමයි. තම පාක්ෂිකයන්ට පමණක් පිළිගත හැකි අයෙක් නම් ඔහු පාක්ෂික නායකයෙක් වෙනවා.ජාතික නායකයෙක් වන්නේ විපක්ෂයටත් සියලු ජාතීන්ටත් පිළිගත හැකි වීම තුළින්. ඒ තැනට වත්මන් ජනාධිපතිවරයා පත් වී අවසන්. ඊට මූලික හේතුව වන්නේ ඔහු මේ රටේ දෙවැනි නිදහස් සටනේ නියමුවා වීමයි. දෙවැනි නිදහස උදාවෙන්නේ තිස් අවුරුදු සිවිල් යුද්ධයකින් පසුව. මේ නිසා දේශපාලන බේදයකින් තොරව පිළිගත හැකි නායකයෙක් රටට ලැබී තිබෙනවා. ඔහු රට නිදහස් කර ගැනීම සම්බන්ධයෙන් ජනතාවට දුන් පොරොන්දු ඉටු කර තිබෙනවා. මේ නිසා ජනතාව තුළ එතුමා සම්බන්ධයෙන් ඇති වෙමින් පවතින ප්‍රසාදයේ අඩුවක් දක්නට ලැබෙන්නේ නැහැ.ජේ. ආර්. ජයවර්ධන යනු දේශපාලනයට පැමිණෙන විට ම දැවැන්තයෙක්. එහෙත් මහින්ද රාජපක්ෂ යනු සාමාන්‍ය පන්තියෙන් පැමිණ සිය අත්දැකීම් උපයෝගී කර ගනිමින් පියවරින් පියවර ජනතාව අතරින් මතු වී දැවැන්තයෙක් වූ ජාතික නායකයෙක්. මේ නිසා ජනාධිපති මහින්ද වඩාත් ජනතාවට සමීප වූ දැවැන්ත ජාතික නායකයෙක් වී අවසන්. ඔහු වටා ජනතාවත් විවිධ පක්ෂවල නායකයන් හා අනුගාමිකයන් රොද බැඳ ගන්නේ ඒ නිසයි.මෙතැන් සිට ඔහුගෙන් වේගවත් සංවර්ධනයක් ජනතාව අපේක්ෂා කරනවා. එය ද ඔහු විසින් ලබා දෙන බවට විශ්වාසයක් ඇති වෙලා. රට තොට ඇවිදින කෙනෙකුට එය දැක ගැනීමේ අපහසුවක් නෑ. මේ නිසා අද පක්ෂ පාට කල්ලි කණ්ඩායම් දිය වී එක් ජාතික නායකයෙක් වටා ජනතාව රොද බැඳ ගන්නා බව පෙනෙනවා. එය ගමේ ඇවිදින විපක්ෂ මන්ත්‍රීවරුන්ට ද නොපෙනෙන්න විදියක්නෑ. ඒ නිසා ඔවුන්ද මේ රට ගොඩනැගීමේ ගමනට සහාය වීමටයි සූදානම් වෙන්නේ. සංකේතාත්මකව එම සහාය ලබාදීමේ හොඳ අවස්ථාවක් සේ මේ ව්‍යවස්ථා සංශෝධනය විපක්ෂයේ අය සලකන බවයි පෙනෙන්නේ.වත්මන් දේශපාලන පසුබිම සියලු පක්ෂ හා කණ්ඩායම් දියවෙමින් යමින් ජනාධිපතිතුමා වටා රොද බැඳ ගනිමින් සිටිනවා. ඔවුන්ගේ තර්කය වී තිබෙන්නේ මෙවන් නායකයෙකුට ජනාධිපති ධුරයට තරග කළ හැකි වාර ගණනේ බාධාවක් නොතිබිය යුතුය යන්නයි. එම අදහස මතු වෙමින් පවතින්නේ ජනාධිපති බලය රට නිදහස් කර ගැනීමට හා සංවර්්ධනය කිරීමට මිස වැරදි විදියට පාවිච්චි නොකරනවාය යන විශ්වාසය මතයි. එම විශ්වාසය වත්මන් ජනාධිපතිවරයාගේ අතීත ක්‍රියාකාරකම් හරහා ඇති වී තිබෙනවා.මේ අතර සාමාන්‍ය පොදු ජනතාවට අවශ්‍ය වන්නේ අදට වඩා හොඳ හෙට දවසක්. ඒ දවස ජනාධිපති මහින්ද රාජපක්ෂ මැතිතුමාගෙන් ඉටු වන බවට ද විශ්වාසයක් දිනෙන් දින ඇතිවෙමින් පවතිනවා. ඔවුන්ට නම් ජනාධිපති මහින්ද රාජපක්ෂ දිගටම බලයේ රඳවා ගැනීමටයි අවශ්‍ය වන්නේ. මේ නිසා ජනාධිපතිවරයෙකුට තරග කිරීමට ඇති ධුර කාලයේ බාධකය ඉවත් කිරීම සාමාන්‍ය ජනතාවගේ ප්‍රශ්නයක් නොවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>09</day>
    </date>
    <link>http://www.dinamina.lk/2010/09/09/_art.asp?fn=f1009092</link>
    <topic>මම හැමදාම එකතු කළේ මනුස්සකම</topic>
    <author>සාකච්ඡා කෙළේ බුද්ධික සමන් ගුණවර්ධන ඡායාරූප සුලෝචන ගමගේ</author>
    <content>ඇයට සිය ජීවිතයේ එතරම් අභියෝග තිබුණේ නැත. ප්‍රාර්ථනා කළ ජීවන මාර්ගය බාධක නොමැතිව හෙළි පෙහෙළි වී තිබුණි. එහි ගමනාන්තය මහජන සේවයයි. ජාතික තරුණ සේවා සභාවේ ගෘහ විද්‍යා උපදේශක තනතුරින් වෘත්තීය ජීවිතය ආරම්භ කළ කුමුදුනි ගුණසේකර නම් වු ඇය අද ආහාර ප්‍රවර්ධන මණ්ඩලයේ සභාපතිනියයි. කාර්ය බහුල රාජකාරියට මද විරාමයක් තබමින් සිය අතීත මතක පොත මෙසේ පෙරැළුවා ය.* ඔබගේ සම්පූර්ණ නමකුමුදුණී ගුණසේකර* ගමමාතර තෙලිජ්ජවිල* දැන් පදිංචියපිළියන්දල* පුංචි කාලේ පවුලෙ අයත් එක්ක ගත කළ කාලය ගැන මතක් කළොත්මමයි, අම්මයි, තාත්තයි, නංගිල දෙන්නයි අයියයි හිටියෙ. මට අවුරුදු දහයෙදි තාත්තා නැති වුණා. මාමලයි පුංචි අම්මයි තමයි අපිව බලා ගත්තෙ. අද මගෙ ආච්චි අම්මා නෑ. ආච්චි අම්මා තමයි ඇත්තටම මගෙ හෙවනැල්ල. මගේ හැම වැඩකම පිටුපස්සේ තියෙන්නේ ආච්චිගේ ශක්තිය. මට සමීපම මිතුරියත් ආච්චි යි.* ඔබේ පාසලමුලින්ම තෙලිජ්ජවිල කනිෂ්ඨ විද්‍යාලයට ගියා. ශිෂ්‍යත්වයෙන් පාස් වෙලා තෙලිජ්ජවිල සෙන්ට්‍රල් එකට ගියා. උසස් පෙළට මාතර සුජාතා බාලිකා විද්‍යාලයට ගියා.* උසස් පෙළ කළාට පස්සේ ඔබ ගුරුවරියක් ලෙස වැඩ කරනවා නේද ?කොළඹ පෞද්ගලික බාලිකා විද්‍යාලයක උගන්වන්න ලැබුණා. මේ අතරෙ මාව රුහුණු විශ්වවිද්‍යාලයට තේරුණා. ඒත් මම විශ්වවිද්‍යාලයේ සිටියේ ටික කාලයයි.* ඇයි විශ්වවිද්‍යාලයට ආයුබෝවන් කිව්වේ ?ඒ වෙද්දී මම තරුණ සේවා සභාවේ ගෘහ විද්‍යා උපදේශක තනතුරට ඉල්ලුම් කරලයි තිබුණේ. මාව ඒ තනතුරට තෝරා ගත් නිසා විශ්වවිද්‍යාල ගමන නවත්වන්න වුණා.* උපාධිය ගැන ලෝබ හිතුන්නැද්ද ?නැහැ. ඒකට තෝරා ගත්තේ උපාධිධාරීන්. මම උපාධිය නැතත් මාව තේරුණා. උපාධිය කළත් ඒකට යන්නයි ආසාව තිබුණේ. මට මුලින්ම පත්වීම ලැබුණේ එරමිනියයාය පුහුණු මධ්‍යස්ථානයේ යි. ඒ වෙද්දී මට වයස අවුරුදු විස්සක් විතර. මට උගන්නන්න ලැබුණ ළමයිනුත් මගේ වයසෙම අයයි. ඒ නිසා රැකියාව බාර ගත්තේ හරිම සතුටෙන්.* පාසල් කාලයේ සිදු වූ අමතක නොවන සිදුවීම් එහෙම ඇති ?ඔව්, මම ඒ කාලෙ හරි ආසයි නටන්න. හැබැයි ඒ බව මගේ ගුරුතුමී දැනගෙන හිටියේ නෑ. දවසක් අපේ ගුරුතුමිය ඉස්කෝලේ තිබුණ කොන්සට් එකකට ළමයින් ට නැටුම් උගන්වනවා. හැබැයි මම ඒ කණ්ඩායමේ හිටියේ නෑ. ඒත් මම හැමදාම ඒ නැටුම් පුහුණු කරනවා බලාගෙන ඉඳලා ගෙදර ගිහින් නටනවා. ඒක කළගෙඩි නැටුමක්. මමත් අම්මට කියල ඒ විදියට රෙද්දකුයි හැට්ටෙකුයි මස්ස ගත්තා. කලයකුත් ගෙන්න ගත්තා. කොන්සට් එක දවසෙ මමත් ඒවා ඇඳගෙන ගිහින් ගුරුතුමීට කිව්වා මටත් නටන්න ඕනෑ කියලා. මිස් පුදුම වුණා. එදා හොඳටම නැටුවෙ මම.* පාසල් කාලයේ ඔබේ දක්ෂතා මොනවාද ?මම හතර වසරෙ ඉද්දී අපේ ඉස්කෝලේ සීල ව්‍යාපාරයක් තිබුණා. එදා බණට වැඩියේ නාරද හාමුදුරුවො අපිව ස්ටේජ් එකේ වාඩි කෙරෙව්වා. හාමුදුරුවො කවියක් කියල දුන්නා.මේක කියල දීල ඊළඟ වතාවේ හාමුදුරුවො අපට කිව්වා කට පාඩමින් කියන්න කියලා. එතන උසස් පෙළ ළමයිනුත් හිටියා. ඒ අතරින් මට පුළුවන් වුණා කවිය දෙසරයකින් කියන්න. කාටවත් එහෙමවත් කියා ගන්න බැරි වුණා. පස්සෙ මම එයාලට ඉගැන්නුවා. එදා හාමුදුරුවෝ කිව්වා මේ දරුවා කවදා හරි හොඳ තැනකට එනවා කියලා.* මවුපියන් සමඟ තිබුණු බැඳීම් ඔවුන්ගෙන් ලැබුණ දඬුවම් එහෙමකිසි දවසක දඬුවම් ලැබිලා නෑ. අපි කවදාවත් රණ්ඩු වෙලා නෑ. ඔබ විශ්වාස කරනවද ; මම විවාහ වෙන්න කලින් දවසෙ කල්පනා කළා මම විවාහ වෙන්නෙ ඇයි කියලා. ඒ තරම් ගෙදර එක්ක බැඳීමක් තිබුණා. මම එද්දී අම්ම මාව බදාගෙන ඇඬුවා, ‘’මේ මගේ දුව නෙවෙයි අම්මා ‘’ කියලා. විවාහ වුණා කියල ඒ බැඳීමේ අඩුවක් වුණේ නෑ.* අපි දැක්කා ඔබ ආයතනයේ ගස්වැල් වවමින් ගෙවතු වගාවේ නිරත වෙලා ඉන්න බවක්. ගෙවතු වගාවට විශේෂ කැමැත්තක් දක්වනවා ද ?ඔව් මම කුඩා කාලේ ඉදන් ගස්වැල්වලට වගේ ම සතුන්ටත් බොහොම ආදරෙයි. පුංචි කාලෙ පූසන්ට ඇඳුම් අන්දනවා. එයාලව මේකප් කරනවා. පාට කරනවා. අදටත් කොහෙ හරි යද්දී සත්තු හිර කරල ඉන්නව දැක්කම දුකයි. සල්ලි අතේ තිබුණොත් එයාලව අරන් නිදහස් කරනවා.* කුඩා කාලේ පන්සල එක්ක තිබුණෙ මොන විදියෙ සම්බන්ධයක් ද ?ආච්චි අම්මා එක්ක නිතර පන්සලට යනවා. අපේ ගෙදර බුදුගෙයක් තිබුණා. ආච්චි අම්මා මාත් එක්ක ගිහින් මල් පූජා කරනවා. ඒ අතීතය නම් ලියන්න පිටුවක් මදිවෙයි.* ඒ සුන්දර සිදුවීමක් මතක් කරමුද ?හැන්දෑවට ගලක් උඩට වෙලා රෑ කුමාරි මල් පිපෙන කල් අපි බලන් හිටියා. අපේ කොස්ගසේ කඩුපුල් තිබුණා. රෑ 12ට තමයි කඩුපුල් මල් පිපෙන්නේ. ආච්චි අම්මා බංකුවක් තියාගෙන ඉඳගෙන උකුලෙන් මාව තියා ගන්නවා. එයා ඔලුවෙ ඉඳන් රෙද්දක් පොරවගෙන මාවත් ඒ රෙද්දෙන් ම වහ ගන්නවා. රෑ 12ට කඩුපුල් මල් පෙති එකින් එක දිග හැරෙනවා. එයා මට පෙන්වනවා මදුරුවන්ගෙ රෑසියන්ගෙ සද්දෙ මැද්දේ.* තාත්තාගේ වියෝවෙන් පස්සෙ මව රැකියාවක් කළා ද ?නැහැ, තාත්තාගේ විශ්‍රාම වැටුප ලැබුණා. ඒ වගේ ම මාමලා ගොඩක් උදවු කළා. අපට පොඩි දුකක්වත් දුන්නෑ.* ගැහැනු ළමයෙක් නිසා ගමේ ළමයි කාණ්ඩෙත් එක්ක සෙල්ලම් කරන්න මාමලගෙන් අවසර ලැබුණා ද ?නීති දාල හිරකරන් හිටියෙ නෑ. හැබැයි ආරක්ෂාව තිබුණා. ඉස්කෝලෙවත් තනිවම යැව්වේ නෑ. ගමේ ළමයි ඔක්කොම අපේ ගෙදර ඇවිල්ලයි සෙල්ලම් කෙළේ. ඒ නිසා ඇති වෙනකල් සෙල්ලම් කරන්න ඉඩ ලැබුණා.* විභාග කාලෙට ඔය සෙල්ලමට ගෙදරින් බලපෑම් එල්ල වුණේ් නැද්ද ?නෑ, ලොකු බලපෑමක් නෑ. මම යමක් හිතුවොත් කොහොම හරි ඒක ළඟා කර ගන්න බව ගෙදර දන්නවා. මම උසස් පෙළ කරද්දී පොඩි මාමලගෙ ගෙදර හිටියේ.ඒ කාලෙ මාමගෙ ළමයි කුඩායි. මම පාඩම් කරද්දී ඒ අය කෑ ගහනවා. ඉතිං මම පාඩම් කළේ බාත් රූම් එකේ ඉඳන්. ඉගෙනීම තරගකාරී වුණත් ඒ තරගය ඇඟට ගත්තේ නෑ.* ඔබ පාසල් තුනකට ගියානෙ. ඒ අතරින් පාසල් ජීවිතයේ සුන්දරම පාසල මොකක් ද ?තෙලිජ්ජවිල කනිෂ්ඨ විද්‍යාලය. ඒ කාලේ ආච්චි අම්මාත් එක්ක පාසලට යන්නේ පයින්ම යි. ආච්චි අම්මා එනකොට වඩාගෙන එනවා. එන අතරමඟ ඇළක් තියෙනවා. ඒ ඇළට පැනල කකුල් හෝදගෙන, මාළු අල්ලල ආයෙ ඇළටම දාල ටිකක් ඒ පරිසරයේ ඉඳලයි ගෙදර එන්නේ.* කැමැතිම විෂයන් මොකක් ද ?චිත්‍ර, නැටුම්, ගෘහ විද්‍යාව,* කලා විෂයන්ට වැඩිපුර කැමැත්තක් දක්වනවා වගේ්මම හිතන්නෙ කලාව මට උපතින් ම ආපු දෙයක් වෙන්න ඇති. මම සූප ශාස්ත්‍රය, හැන්ඩි ක්‍රාෆ්ට්, පැබ්‍රික් පේන්ටින්, හැම දෙයක්ම කරල තියෙනවා. මේවා මම පන්ති ගිහින් ඉගෙන ගත්ත දේවල් නොවෙයි. හිතලා කරපුවායි. මගේ සාර්ථක නිර්මාණ හැම එකක්ම මම සමාජයට දීලා තියෙනවා. මම හිතනවා මම අනිත් අයට මේ දැනුම බෙදා දුන් නිසා මට අලුතෙන් දැනුම තව තවත් ඇති වෙනවා කියලා.* උසස් පෙළට කළේත් කලා විෂයන්ම ද ?ඔව්, මම විෂයන් හතක් කළා. ඒ ඒ විෂයයන්ට තිබෙන ආශාව නිසා දෙවතාවක් උසස් පෙළ කළා. පළමු වතාවේ ගෘහ විද්‍යාවයි, බෞද්ධ සංස්කෘතියයි, සිංහලයි, භූගෝල විද්‍යාවයි කළා. ආයෙ මට ඕන වුණා වෙනත් විෂයයන් තුනක් කරන්න. ඒ නිසා තර්කශාස්ත්‍රය, ආචාරධර්ම, ආර්ථික විද්‍යාව නැවතත් ගෘහ විද්‍යාව සමඟ උසස් පෙළ කළා.* පාසල් කාලයේ පේ‍්‍රමයේ අත්දැකීම් නැද්ද ?පේ‍්‍රමය ගැන නො හිතුනාම නොවෙයි. පවුලට තිබූ බැඳීම නිසා ම ඒවාට යොමු වුණේ් නෑ.තාත්තත් නැති හින්දා අම්මගේ බලාපොරොත්තු ඉටු කරන්න ඕනෑ කියන දේ තමයි ඔලුවෙ තිබුණේ. ඒ හින්දා ආපු යෝජනාව සැහැල්ලුවෙන් බැහැර කළා.* අඩු වයසින් ගුරුවරියක් වීම අමුතුම අත්දැකීමක් නේද ?ඔව්, මගෙ ගෝලයොත් මගෙ වයසෙමයි. මම ඒ කාලෙ ක්වාටස්වල ඉන්නෙ නෑ. රෑට ළමයින්ගෙ හොස්ටල් එකට ගිහින් රෑ 11 , 12 වෙන කල් සින්දු කියනවා.* කොච්චර කාලයක් තරුණ සේවා සභාවේ සේවය කළා ද ?අවුරුදු 16ක් හිටියා. මහරගම තරුණ සේවා මධ්‍යස්ථානය හැදුවට පස්සේ එහි භාරකාරීත්වය මට ලැබුණා. මහින්ද මහත්තයා කම්කරු ඇමැතිවරයා වුණාට පස්සේ වෘත්තීය පුහුණු අධිකාරියේ පුහුණු කළමනාකරු විදියට යන්න වුණා. පස්සේ මහින්ද මහත්තයා ධීවර අමාත්‍යාංශයට ගියාම ශිරන්ති මැතිනිය මට කිව්වා ධීවර අමාත්‍යාංශයේ කාන්තා වැඩසටහනක් කරන්න එන්න කියලා. මම රැකියාවෙන් අයින් වෙලා ඇමැතිතුමාගේ උපදේශක විදියට ආවා. ඊට පස්සේ තමයි මේ ආයතනයට ආවේ.* මේ ආයතනවලින් වැඩියෙන් ම කැමැති මොන ආයතනයට ද ?ඔක්කොටම කැමැති යි. යමක් ඉතුරු කරල තියන්න පුළුවන් විදියට වැඩ කළා.* සමීපතම කාර්ය මණ්ඩලය හිටියේ කොහේ ද ?අනේ, කොහෙත් හිටියේ හොඳ කට්ටිය. මම හැමදාම එකතු කෙළේ මනුස්සකම් විතරයි. මම ඒ ආයතන හැරදාලා ආවේ ඒ ආයතනවලට වැඳලයි. වාහනය, ගොඩනැඟිල්ල, ගස් කොළන් පවා ජීවීන් විදියටයි මම සලකන්නේ. ඒ නිසා කොහෙත් හොඳින් හිටියා. විශේෂයක් නැහැ.* වැඩිම සතුටක් ලැබුවේ මොන ආයතනයේ දී ද ?ම්... හැමදාම හැම තැනම සතුටින් හිටියා.* ගුරු සේවයෙන් පරිපාලනයට එද්දී මොන විදියෙ වෙනසක් ද දැනුනෙ ?මම ගුරු සේවයෙන් අයින් වුණේ නැහැ. යන කොතනදීත් මම දන්න දේ අනිත් අයට ඉගැන්නුවා. මෙහෙත් සභාපතිනිය කියල නෑ. කණ්ඩායමක් විදියට කවුරුත් වැඩ කරනවා.* මේ ආයතනයේ කටයුතු කොහොමද ?මේ අය බොහොම කැපවීමෙන් වැඩ කරනවා. දෙහිවල තියනව අපේ ‘ගමෙන් නගරෙට’ කියල කඩයක්. ඒ කඩේ වහන්නේ රෑ 8ට, 9ට විතර. ඒ අය ආයෙ පාන්දර 2.00 ට නැගිටල වැඩ කරනවා. ඒ තරම් කැපවීම් කරනවා. අපි සතුටින් ඉන්නවා. ධීවර අමාත්‍යාංශයේ ඉද්දී මාළු මැරෙන එක ගැන දුකක් තිබුණා.* විවාහය සිද්ධ වුණේ කොයි කාලෙද ?1987 දී විවාහ වුණා.* කොහොමද ඔහු හමු වුණේ ?එයා මාතලේ, තරුණ සේවා සභාවේදීයි හම්බවුණේ. සහකාර අධ්‍යක්ෂවරයෙක් ලෙස කටයුතුª කළා. දැනට ජපන් තාක්ෂණ ආයතනයක වැඩ කරනවා. අපි විවාහ වෙලා පිළියන්දලට ආවා.* ඔබේ දරුවන් ගැනත් කියන්නමට දියණියක් ඉන්නවා. එයා මේ සැරේ ජීව විද්‍යා අංශයෙන් උසස් පෙළ කළා. නම දේවිශ්‍රී සමුදිනී. ගල්කිස්ස උසස් බාලිකාවේ ගිය වසරේ ප්‍රධාන ශිෂ්‍ය නායිකාව එයයි. මායි එයයි අතර තියෙන විශ්වාසය මේ ලෝකෙ කා ළඟවත් තියනවද දන්නෑ.* ගෑනු ළමයෙක් වුණාම ඉවුම් පිහුම් මැහුම් ගෙතුම් බැරි නම් වැඩක් නෑ කියනව නේද ?ගහේ කටු උල් කරන්න දෙයක් නෑනෙ. සාමාන්‍ය පෙළ ලියන්නත් කළින් එයා කෑම හදන වැඩසටහන් රූපවාහිනියෙත් කළා.* දුවෙක් කියද්දී අම්ම කෙනෙකුටබරක් කියන්න ද හදන්නෙ ? අනේ නෑ. මට කිසිම බරක් නෑ. මම ප්‍රාර්ථනා කළෙත් දුවෙක්ම යි. හැම පවුලකටම ගැහැනු දරුවෙක් අවශ්‍ය යි.* කාන්තාවක් විදියට විලාසිතා ගැන මොකද හිතන්නෙ?විලාසිතා නරක දෙයක් නෙවෙයි. එක එක්කෙනාට ගැලපෙන හා නො ගැලපෙන විලාසිතා තියනවා. මටත් දුවෙක් ඉන්නවානෙ. එයාටත් මෙම කියන්නේ ගැලපෙන විලාසිතාවක් කළාට කමක් නැහැ. හැබැයි අපේ සම්ප්‍රදායට ගැලපෙන්න ඕනෑ කියලා. විශේෂයෙන් ඇඟ වැහෙන විදියෙ විලාසිතා අනුගමනය කරන්න ඕනෑ. නැත්නම් අපේ සංස්කෘතියට පටහැනියි කියලා.* ජීවිතේ දුක හිතුන අවස්ථාවක් මතක් කරන්න පුළුවන්ද?අපේ ගෙදර හිටියා බූඩි කියලා බලු පැටියෙක්. එයා හරි සැරයි. ඒත් අපි එයාට අසීමිත ව ආදරෙයි. අපි අපේ බබාට පුතා කියල අඬගහද්දී එයා හිතත්නෙ එයාට අඬගහනව කියලා. එයා දුවගෙන එනවා. දැනට මාස තුනකට කලින් එයා නැති වුණා. එදා මගේ ජීවිතයේ හරිම දුකක් දැනුන දවසක්. අපි එයා වෙනුවෙන් මතක වස්ත්‍ර පූජා කරල පාන්ශුකූලය දුන්නා. හත් දවසෙ දානෙත් දුන්නා. තුන්මාසෙ දානෙකුත් දෙනවා.* ඇයි මේ ආයතනයේ අය මැඩම් කියද්දී ඒ අයට නංගි මල්ලි කියල කතා කරන්නේ ?මම කෙනෙක්ට නම කියල කතා කරන්නෙ අඩුවෙන්. මම මේ ආයතනයට අම්ම කෙනෙක් නැත්නම් සහෝදරියක්.* රාජකාරී ජීවිතයේ ඉදිරි වැඩ කොහොම ද ?අපි පාන් පිටි වෙනුවට හාල්පිටි හුරු කිරීමේ වැඩසටහන් කරගෙන යනවා. හාල්පිටිවලින් අතුරු ආහාර හදන්න ගෘහණියන් හුරු කරනවා. ඒ අනුව අපට ජාතික ආහාර රැක ගැනීමට හැකියාව ලැබෙනවා.ඒ වගේම පාරම්පරික දුර්වල වී වර්ග රැක ගැනීමේ ව්‍යාපාරයක් කරගෙන යනවා. අපි ළඟ දුර්ලභ වී වර්ග බොහෝ ප්‍රමාණයක් තියෙනවා. අනාගතයේ දී පලතුරු බීම නිෂ්පාදනය කරන්නත් සූදානමින් සිටිනවා. ඒ වගේ ම ආදර්ශ ගොවි ගම්මාන 10ක් ඉදි කරන්නත් සූදානමින් සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009101</link>
    <topic>ජනපතිට මඩ ගැසූ පෝස්ටරයමංගලගේ නිර්මාණයක්</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතාට අපහාස වන පරිදි ජනතා විමුක්ති පෙරමුණට අයත් මුද්‍රණාලයක මඩ පෝස්ටර් මුද්‍රණය කිරීමේ සිද්ධිය පාර්ලිමේන්තු මන්ත්‍රී මංගල සමරවීර මහතා ඇතුළු කණ්ඩායමක කුමන්ත්‍රණයක් බව පොලිස් පරීක්ෂණවලදී හෙළි වී තිබේ.එම පෝස්ටර් මුද්‍රණය කිරීම සඳහා මංගල සමරවීර මහතාගේ සහ විපක්ෂ නායක රනිල් වික්‍රමසිංහ මහතාගේ පෞද්ගලික ලේකම් සුදත් චන්ද්‍රසේකර මහතා විසින් මුද්‍රණාලයට රුපියල් පනස් පන් දහසක අත්තිකාරම් මුදලක් ගෙවා ඇත.මුද්‍රණාලය දෙල්කඳ පිහටා තිබේ. එම මඩ පෝස්ටර් පමණක් නොව එක්සත් ජාතික පක්ෂය පෙරේදා (8) විරෝධතා රැලිවලදී යොදා ගත් පඹයන් සහ වෙනත් මඩ පෝස්ටර් සියල්ලද මංගල සමරවීරගේ මැදිහත්වීමෙන් සකස්කළ ඒවා බවද පරීක්ෂණවලදී හෙළි වී තිබේ. මේ මඩ පෝස්ටර් රට පුරා බෙදා හැර ඇත. ඒවා සොයා ගැනීමට සෙසු පොලිසිවලට දැනුම් දී තිබේ.මහරගම සහ නාරාහේන්පිට “චිත්‍රා ලේන්” හි ස්ථාන දෙකකද මඩ පෝස්ටර් ඇති බවට පොලිසියට තොරතුරු ලැබී තිබුණි. එම නිවෙස් දෙක පරීක්‍ෂාවට ලක්වූ අතර එක් ස්ථානයක් ජ. වි. පෙ මන්ත්‍රී සුනිල් හඳුන්නෙත්ති මහතාට අයත් නිවෙසකි. අනෙක් ස්ථානය ජ. වි. පෙ. උපදේශකයකුගේ නිවෙසකි.එම මඩ පෝස්ටර් මුද්‍රණය කිරීම සම්බන්ධව සැකකරුවන් අත්අඩංගුවට ගත් අවස්ථාවේ මංගල සමරවීර, දයාසිරි ජයසේකර, ජෝන් අමරතුංග, ජයලත් ජයවර්ධන, කරු ජයසූරිය ඇතුළු කණ්ඩායමක් මිරිහාන පොලිසියට පැමිණ අත්අඩංගුවට ගත් සැකකරුවන් නිදහස් කරන ලෙසට පොලිසියට බලපෑම් කර තිබේ.”පොලිස්පතිවරයා නියෝග කළත් බොහෝ දේවල් පොලිසියට කිරීමට බලයක් නැහැ. ජනාධිපතිගේ ඒකාධිපතිකම අපි නැති කරනවා. පොලිසියත් මේවාට උදව් වෙන්න ඕනෑ” ආදී වශයෙන් මංගල සමරවීර මහතා පොලිසියේ රාජකාරියට බාධා කරමින් කලහකාරී ලෙස හැසිරෙමින් පවසා තිබෙන බව පොලිසිය සඳහන් කරයි.මේ අතර පාර්ලිමේන්තු මන්ත්‍රී හඳුන්නෙත්ති මහතා පොලිසියට පවසා තිබෙන්නේ ජනතා විමුක්ති පෙරමුණේ නම කැත වන පරිදි මංගල සමරවීර ඇතුළු පිරිස කුමන්ත්‍රණකාරී ලෙස එම පෝස්ටර් ඔවුන්ගේ මුද්‍රණාලයේ මුද්‍රණය කර ඇති බවයි. නියෝජ්‍ය පොලිස්පති දයා සමරවීර මහතාගේ උපදෙස් මත පොලිස් අධිකාරි දේශබන්දු තෙන්නකෝන් මහතා විසින් මේ වන විට සිද්ධිය සම්බන්ධව පුළුල් පරීක්‍ෂණ ආරම්භ කර ඇත.මේ පෝස්ටර් මුද්‍රණය කළ මුද්‍රණාලයට මේ වන විට සීල් තබා ඇති අතර මංගල සමරවීර, සුදත් චන්ද්‍රසේකර අයගෙන් මේ සම්බන්ධව කටඋත්තර ගැනීමට පොලිසියට කැඳවා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009102</link>
    <topic>රාමසාන් සුබපැතුම් පණිවිඩ</topic>
    <author/>
    <content>ආගමික සහජීවනයෙන් යුත් සමඟි සම්පන්න නව ශ්‍රී ලාංකීය ජාතියක් බිහිකිරීමට මෙරට මුස්ලිම් ජනතාවගේ සහයෝගය ලබාදෙන්නැයි ජනාධිපති මහින්ද රාජපක්ෂ මහතා ඉල්ලා සිටී.රාමලාන් උත්සවය වෙනුවෙන් සුබපැතුම් පණිවිඩයක් නිකුත් කරමින් ජනාධිපතිවරයා එසේ ඉල්ලා ඇත. වැඩිදුරටත් එම සුබපැතුම් පණිවිඩයේ මෙසේ සඳහන් වේ. අද දිනට යෙදෙන ඉස්ලාම් බැතිමතුන්ගේ ඉද්-උල්-ෆිතර් උත්සවය නිමිත්තෙන් මා මේ සුබ පැතුම් පණිවුඩය එවන්නේ ඉමහත් සතුටිනි.මේ අවස්ථාව, ඉස්ලාම් දහමේ අති පූජනීය මාසයේ ඉතාමත් වැදගත් වූ සම්ප්‍රදායික උපවාසය සහ ආගමික සිරිත් සම්පූර්ණ කිරීම සනිටුහන් කරයි. ශ්‍රී ලංකාවේ මුස්ලිම් ජනතාව ද මේ අවස්ථාවේ ලොව පුරා වෙසෙන තම ආගමික සහෝදරයන් හා එක්වෙමින් ශුද්ධ වූ කුරානයේ සහ මොහොමඩ් නබිතුමාගේ ඉගැන්වීම් අනුව ආගමික වතාවත් නිසි ලෙස පිළිපැදීමේ ප්‍රීතිය සමරති.ශ්‍රී ලංකාවේ මුස්ලිම් ජනතාව මෙහි පදිංචිව සිටි දීර්ඝ කාලීන ඉතිහාසය තුළ මව්බිමේ ප්‍රගතිය සඳහා විශාල වශයෙන් දායක වී ඇත. දිගු කලක් ඔවුහු අන්‍ය ආගමිකයන් හා ජනවාර්ගිකයන් සමඟ එකමුතුව ජීවත් වී ඇති අතර තව දුරටත් එසේ කරනු ඇති බව මගේ විශ්වාසයයි. ශ්‍රී ලංකාව ත්‍රස්තවාදයෙන් මිදී යළි හිස එසවීමත් සමඟ දැනට ක්‍රියාත්මක සංවර්ධන ක්‍රියාදාමයට ඔවුන්ගේ අගනා දායකත්වය ලැබෙනු ඇතැයි මම විශ්වාස කරමි.රටේ සාමය යළි ස්ථාපිත කරනු ලැබූ තත්ත්වයක් තුළ කිසිම බාධාවකින් තොරව මේ ඉද්-උල්-ෆිතර් උත්සවය පවත්වන්නට ලැබීම ගැන මුළු රටේම මුස්ලිම් ජනතාව සතුටට පත්වනු ඇත. ත්‍රස්තවාදී සැහැසිකම් හේතුවෙන් අවතැන්ව සිටි මුස්ලිම් ජනතාව ඔවුන්ගේ මුල් ස්ථානවල යළි පදිංචි කරවීම දැනට ක්‍රියාත්මක වෙමින් පවතින ඬසා ඔවුනට තම සම්ප්‍රදායික ආගමික කටයුතු වඩාත් කැපවීමකින් යුතුව කර ගැනීම පහසු වනු ඇත.මේ සුවිශේෂ අවස්ථාවේ අපි එක්සත්ව, ආගමික සහජීවනයෙන් හා සමගි සම්පන්නව නව ශ්‍රී ලාංකික ජාතියක් බිහි කිරීමට ශ්‍රී ලංකාවේ මුස්ලිම් ජනයාගේ කල් පවතින සහයෝගය උදක් බලාපොරොත්තු වෙමු. මම ශ්‍රී ලංකාවේ සියලුම ඉස්ලාම් බැතිමතුනට ප්‍රීතිමත් ඉද් - උල් - ෆිතර් උත්සවයක් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009103</link>
    <topic>රාමසාන් සුබපැතුම් පණිවිඩ</topic>
    <author/>
    <content>ශ්‍රී ලාංකීය මුස්ලිම් වැසියන්ට සාමකාමී වාතාවරණයක් තුළ රාමලාන් උත්සවය පැවැත්වීමට මෙවර අවස්ථාව උදාවී ඇතැයි අගමැති දි. මු. ජයරත්න මහතා පවසයි.රාමලාන් උත්සවයේ හරය ප්‍රායෝගිකව අත්හදා බැලීම සඳහා සුදුසුම කාලය මෙය බව ද අගමැතිවරයා රාමලාන් උත්සවය වෙනුවෙන් සුබපැතුම් පණිවිඩයක් නිකුත් කරමින් කියා සිටී.එහි මෙසේ ද සඳහන් වේ. ඉස්ලාමීය ආගමට අනුව අල්ලා දෙවියන් වහන්සේ වෙනුවෙන් මාසයක කාලයක් පවත්වන ලද උපවාස සීලය සඳහා ලැබෙන ත්‍යාගය හෙවත් රාමලාන් දිනය නිමිත්තෙන් පණිවිඩයක් නිකුත් කිරීමට ලැබීම අතිශය සතුටට කරුණකි.ඉස්ලාමීය දින දර්ශනයේ රාමලාන් මාසය යනු මුස්ලිම්වරුන්ගේ උතුම් වූ මාසයයි. ශුද්ධවූ අල්ලා දෙවියන් වහන්සේ මුස්ලිම් ජනයාට වගකීම් පහක් අනිවාර්ය කර දී තිබේ. එම වගකීම් පහෙන් සිවුවැන්න වන්නේ ‘රාමලාන් උපවාස සීලයයි’. රාමලාන් උපවාස සීලය අපට පසක්කර දෙන්නේ නිරාහාරව සිටීමම පමණක් නොවේ. එය ආධ්‍යාත්මික ශික්‍ෂණය තහවුරු කෙරෙන මහා භාවනාවක් වැනිය.සෑම ආගමක්ම අනුගාමිකයන්ගේ ආධ්‍යාත්මික ශික්‍ෂණය වර්ධනය කිරීම ප්‍රමුඛතම කාර්යයක් ලෙස සලකා ඇත. ඉස්ලාමීය දහමද ඊට වැදගත් ඉඩක් ලබාදී තිබේ. රාමලාන් උත්සවයේ දී හා රාමලාන් උපවාස සමයේ දී ෆික්රා යන ධාන්‍ය පරිත්‍යාගය සෑම ඉස්ලාම් භක්තිකයෙක් විසින්ම හැකි පමණ සිදු කළ යුතුය. ඒ අනුව උපවාස සීලය ගතකරන සමය තුළ අන් අයට උපකාර කිරීම සඳහා ප්‍රමුඛතාව ලබාදෙනු ඇත. ඉස්ලාම් දහමේ සුවිශේෂී ගුණය වන්නේ ඒ පරිත්‍යාගශීලී බව යන්න මාගේ විශ්වාසයයි. ඒ අනුව මේ රාමලාන් සමයේ දී අප තුළ වේගයෙන් වැඩී වර්ධනය කරගත යුතුව ඇති අධ්‍යාත්මික ශික්‍ෂණය ලබාගැනීමට සියලු ඉස්ලාමීය බැතිමතුන් අධිෂ්ඨාන කරගත යුතුය.දිනාදුන් දේශය ගොඩනැඟීම අද අප සියලු පාර්ශ්වයන්ගේ වගකීම වේ. ඒ සඳහා ඉස්ලාම් ඉගැන්වීමෙහි හරයද ගෙන මෙවර රාමලාන් දිනයේ දී යුද්ධයෙන් පීඩිතව විනාශයට පත් සමස්ත මුස්ලිම්වරුන්ගේ උන්නතිය සඳහා ඛ්ැකි පමණ දායකත්වය සැපයීමට අප සියල්ලන්ම අත්වැල් බැඳගත යුතු බව මගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009104</link>
    <topic>18 වැනි ව්‍යවස්ථා සංශෝධනයෙන්ජනතා පරමාධිපත්‍ය ඉස්මතු වුණා</topic>
    <author>සමන්මලී පි‍්‍රයශාන්ති සහ නුවන් කොඩිකාර</author>
    <content>දාහත්වැනි ආණ්ඩුක්‍රම ව්‍යවස්ථා සංශෝධනයෙන් යටපත්කර තිබූ ජනතා පරමාධිපත්‍ය , නව ව්‍යවස්ථා සංශෝධනයෙන් යළි ඉස්මතු කර ගැනීමට හැකි වූ බව වැවිලි කර්මාන්ත ඇමැති මහින්ද සමරසිංහ මහතා පැවසීය.ඒ සඳහා 17 වැනි සංශෝධනයේ ඇතැම් වගන්ති සංශෝධනය කළ බවද හෙතෙම පැවසීය.රජයේ ප්‍රවෘත්ති දෙපාර්තමේන්තුවේ ඊයේ (09) පැවැති කැබිනට් තීරණ දැනුම් දීමේ ප්‍රවෘත්ති සාකච්ඡාවේදී ඇමැතිවරයා මේ බව ප්‍රකාශ කෙළේය.නව ව්‍යවස්ථා සංශෝධනය කඩිමුඩියේ ගෙන ආවේ නැති බවත් , සියලු පාර්ශව සමඟ සාකච්ඡා කර පාර්ලිමේන්තුවට ඉදිරිපත් කළ බවත් හෙතෙම සඳහන් කළේය.නව ව්‍යවස්ථා සංශෝධනය සඳහා පාර්ලිමේන්තු මන්ත්‍රීවරුන් 161 දෙනෙකු ඡන්දය ලබාදුන් බව පැවසූ ඇමැතිවරයා පාර්ලිමේන්තුව නියෝජනය කරන පක්ෂ 17න් පක්ෂ 15ක මන්ත්‍රීවරුන් ඊට සහාය දුන් බවද ප්‍රකාශ කෙළේය.විපක්ෂව ඡන්දය ලබාදුන්නේ ප්‍රජාතන්ත්‍රවාදි ජාතික සන්ධානයේ හා දෙමළ ජාතික සන්ධානයෙන් මන්ත්‍රීවරුන් 7 දෙනකු පමණක් බවද ඒ මහතා කීවේය.නව සංශෝධනය මගින් ජනාධිපතිතුමාගේ ධූර කාලය දීර්ඝකර ගත් බවට ප්‍රචාරයේ කිසිදු සත්‍යතාවක් නොමැති බවත්, ධූර කාලය නොව ඒ සඳහා ඉදිරිපත් වීමට ඇතිවාර ගණන වැඩි කිරීමක් පමණක් සිදුකළ බවත් මහින්ද සමරසිංහ මහතා පැවසීය.ඊළඟ වතාවේදීත් ජනාධිපතිවරයා ජනතාව ඉදිරියට ගොස් බලය ඉල්ලනවා මිස බලෙන් එහි රැදී සිටීමක් සිදු නොවන බවද සමරසිංහ මහතා කීවේය.මේ අවස්ථාවට ජනමාධ්‍ය හා තොරතුරු ඇමැති කෙහෙළිය රඹුක්වැල්ල, රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න අතුගල , සංවර්ධන මධ්‍යස්ථානයේ අධ්‍යක්‍ෂ ආරිය රූබසිංහ මහත්වරුද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009105</link>
    <topic>18 සංශෝධනය ජනතාවට මිසවෙන කිසිවකු උදෙසා නොවේ</topic>
    <author>ධනුෂ්ක ගොඩකුඹුර</author>
    <content>දහ අට වැනි ආණ්ඩුක්‍රම ව්‍යවස්ථා සංශෝධනය ඉදිරිපත් කරන්නට ජනාධිපති මහින්ද රාජපක්ෂ මහතා තීරණය කෙළේ රටේත් ජනතාවගේත් යහපත උදෙසාම බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා පැවැසීය.“සමහරුන් කියනවා මේ සංශෝධනය ගෙනාවේ මා වෙනුවෙන් කියලා. ඒක මහ විහිලුවක්. මේ සංශෝධනය මා වෙනුවෙන් නොවෙයි මේ රටේ ජනතාව වෙනුවෙනුයි ඉදිරිපත් කෙළේ” යැයි රාජපක්ෂ මහතා ප්‍රකාශ කෙළේ ය.ඒ මහතා මේ අදහස් පළ කෙළේ අරලියගහ මන්දිරයේ දී ඊයේ (09) පැවැති හම්බන්තොට ගුවන් නාවුක කේන්ද්‍රය මැයෙන් වූ වැඩමුළුවකට එක් වෙමිනි.ආයෝජකයන් හා ව්‍යාපාරිකයන් නව ආයෝජන අවස්ථා, සංවර්ධන කටයුතු සම්බන්ධව දැනුම්වත් කිරීම සඳහා මේ වැඩමුළුව සංවිධානය කර තිබිණි.ජනාධිපතිවරයාගේ නායකත්වය යටතේ අද රට නව ගමන් මඟකට පිවිස ඇති බව පැවැසූ මන්ත්‍රීවරයා ඉන් උපරිම ඵල නෙලා ගැනීමට ආයෝජකයන්ට හා ව්‍යාපාරිකයන්ට අවස්ථාව උදා වී ඇති බවද කීවේය. “මෙරට ප්‍රථම නිදහස් වරාය සහ ගුවන් තොටුපළ හම්බන්තොට ඉදි කෙරෙනවා.හම්බන්තොට නගරය ශ්‍රී ලංකාවේ පමණක් නොව ආසියාවේම ප්‍රථම හරිත නගරය ලෙස ගොඩ නැඟීම අපගේ අරමුණ” බව ද හෙතෙම සඳහන් කෙළේ ය. ආයෝජකයන් සහ ව්‍යාපාරිකයන්ගේ අදහස් ද ලබා ගෙන සාර්ථක අයවැයක් ඉදිරිපත් කිරීම ජනාධිපතිවරයා ගේ බලාපොරොත්තුව බව පැවැසූ රාජපක්ෂ මහතා ඒ සඳහා අදහස් හා යෝජනා දක්වන ලෙසට ඉල්ලීමක් ද කෙළේ ය. විධායක ජනාධිපතිවරයකු පාර්ලිමේන්තු යන පළමු රට ශ්‍රී ලංකාව බව විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා ව්‍යවස්ථා සංශෝධනය හා ආර්ථික සංවර්ධනය පිළිබඳ වැඩමුළුව දැනුවත් කරමින් කීවේය.“මෙය ප්‍රජාතන්ත්‍රවාදයේ සාධනීය වර්ධනයක්. මේ සංශෝධනය නිසා අපගේ ගැටලු රැසක් විසැඳෙනවා. මීට පෙර හිටපු ජනාධිපතිවරුන්ගේ දෙවැනි පාලන සමය එතරම් පහසු නොවූ බව අත්දැකීම් මත පැවැසිය හැකියි. ඒ ගැටලු සියල්ලට විසැඳුම් මෙමඟින් ලැබෙනවා” යි ඇමැතිවරයා ප්‍රකාශ කෙළේය.මේ සංශෝධනයේ ප්‍රතිලාභ වත්මන් ජනාධිපතිවරයාට හෝ එතුමාගේ පුත්‍රයාට නොව මුළු රටටම බව පැවැසූ ඇමැතිවරයා රටේ ප්‍රධානියා පාර්ලිමේන්තුව තුළ නියෝජනය වීම ඉතා වැදගත් කරුණක් බවද පැවැසීය. මහ බැංකු අධිපති අජිත් නිවාඩ් කබ්රාල් මහතා ආර්ථිකය පිළිබඳ විග්‍රහයක් ඉදිරිපත් කළ අතර නාගරික සංවර්ධන අධිකාරියේ සභාපති ජානක කුරුකුලසූරිය මහතා ‘හම්බන්තොට නව නගරය’ පිළිබඳ විග්‍රහයක් මෙහිදී ඉදිරිපත් කෙළේ ය.පාර්ලිමේන්තු මන්ත්‍රී තිලංග සුමතිපාල, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009106</link>
    <topic>මානව හිමිකම් නංවන්නජාතික සැලැස්මක් හදයි</topic>
    <author>සමන්මලී පි‍්‍රයශාන්ති සහ නුවන් කොඩිකාර</author>
    <content>මානව හිමිකම් ප්‍රවර්ධනය කිරීම හා සංවර්ධනය කිරීම සඳහා ජාතික ක්‍රියාකාරී සැලැස්මක් පිළියෙළ කිරීමට ජනාධිපති මහින්ද රාජපක්‍ෂ මහතාගේ උපදෙස් පරිදි කැබිනට් අනු කමිටුවක් පත් කෙරේ.මානව හිමිකම් පිළිපැදීම සම්බන්ධයෙන් සැබෑ වර්ධනයක් ඇතිකර ගැනීම, මානව හිමිකම්වලට අදාළ විශේෂ අංශවල මානව හිමිකම් පිළිබඳ දැනුවත් භාවය ප්‍රවර්ධනය කිරීම, විවිධ පාර්ශ්ව කරුවන් අතර මානව හිමිකම් ක්‍රියාකාරීත්වය පිළිබඳ සම්බන්ධීකරණය ප්‍රවර්ධනය කිරීම මෙහි අරමුණ වේ.මානව හිමිකම් ප්‍රවර්ධනය කිරීම හා සංවර්ධනය කිරීම සඳහා ක්‍රියාකාරී සැලැස්මක් සකස් කරන බවට ශ්‍රී ලංකා රජය ජීනිවා හි මානව හිමිකම් කවුන්සිලයට පොරොන්දුවක් දුන් බවත්, ඒ පොරොන්දුව ඉටු කිරීමේ අරමුණෙන් මෙම කැබිනට් අනු කමිටුව පත් කළ බවත්, වැවිලි කර්මාන්ත ඇමැති මහින්ද සමරසිංහ මහතා ඊයේ (09) කැබිනට් තීරණ දැනුම් දීමේ මාධ්‍ය හමුවේ දී ප්‍රකාශ කෙළේ ය.මේ වන විටත් මානව හිමිකම් සම්බන්ධයෙන් පුළුල් සැලැස්මක් සකස් කර තිබෙන බවත්, එම සැලැස්මේ අන්තර්ගතය සොයා බැලීම මෙම කැබිනට් අනු කමිටුවට පැවරෙන බවත් ඒ මහතා පැවසීය. පශ්චාත් යුද සමය සම්බන්ධයෙන් මතු වන ගැටලුවලට නිශ්චිත පිළිතුරු ලබා දීමේ අවශ්‍යතාව ද, ජනාධිපතිවරයාට තිබෙන බව පැවසු සමරසිංහ මහතා, එම ගැටලු වලට පිළිතුරු දී ශ්‍රී ලංකාව යහපත් ස්ථාවරයකට ගෙන ඒමට බලාපොරොත්තු වන බව ද කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009107</link>
    <topic>කොළඹ කොටස් වෙළෙඳ පොළ දෛනික අගය ඒකක 6000ට නගී</topic>
    <author>මහින්ද අලුත්ගෙදර</author>
    <content>ඉතිහාසයේ මුල් වරට කොළඹ කොටස් වෙළෙඳ පොළේ, දෛනික අගය ඒකක 6000 ඉක්මවා යමින් ඊයේ (9) දිනය අවසන් වන විට සමස්ත මිල දර්ශකය ඒකක 6023.4 ක් ලෙස වාර්තා වී තිබේ.ඉතිහාසයේ ප්‍රථම වරට කොළඹ කොටස් වෙළෙඳ පොළේ සියලු මිල දර්ශකයන් ඉහළ ගොස් තිබෙන අතර, සමස්ත මිල දර්ශකයේ වැඩි වීම පෙර දිනයට සාපේක්ෂව ඒකක 60 ක ඉහළ යෑමක් පෙන්නුම් කරන බව කොළඹ කොටස් වෙළෙඳ පොළේ ව්‍යාපාර ප්‍රවර්ධන කළමනාකරු තුෂාර ජයරත්න මහතා “දිනමිණ” ට පැවැසීය.මීට අමතරව ඊයේ දිනය අවසන් වන විට මේ දක්වා වාර්තා වූ ඉහළම අගය පෙන්නුම් කරමින් මිලාංක මිල දර්ශකය ඒකක 6278.31 ක් ලෙස වාර්තා වූ අතර, එය පෙර දිනයට සාපේක්‍ෂව ඒකක 125.38 ක ඉහළ යාමක් බව ඒ මහතා පෙන්වා දෙයි. තවද කොළඹ කොටස් වෙළෙඳ පොළ ප්‍රාග්ධනීකරණ අගය රුපියල් බිලියන 1983 ක් ලෙස සටහන් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009108</link>
    <topic>සිසුවා කපා කොටා මැරූ ‘යකා’ පෝරකයට</topic>
    <author>දකුණු පළාත් සංචාරක</author>
    <content>හත් හැවිරිදි පාසල් සිසුවකු කපා කොටා බෙල්ල කපා ඝාතනය කිරීම සම්බන්ධයෙන් වරදකරු වූ විත්තිකරුවකුට දකුණු පළාත් බද ගාල්ල මහාධිකරණ විනිසුරු කුසලා සරෝජනී වීරවර්ධන මහත්මිය ඊයේ (9) මරණ දඬුවම නියම කළාය.මෙසේ මරණ දඬුවම නියම කරන ලද්දේ නෙලුව පොලිස් වසමට අයත් දේවාලේගම පදිංචිකරුවකු වන සුනිල් ජයකොඩි හෙවත් වාදම්බරිගේ සුනිල් හෙවත් ‘යකා’ නමැති විත්තිකරුටය. දේවාලේගම කනිටු විදුහලේ එක වසර ඉගෙනුම ලබමින් සිටි සුපුන් දිලන්ත සෙනරත් පතිරන නැමැති 7 හැවිරිදි දරුවා 1997 පෙබරවාරි මස 01 වැනි දින කපා කොටා ඝාතනය කිරීම සම්බන්ධයෙන් විත්තිකරුට එරෙහිව ගාල්ල මහාධිකරණයේ අධිචෝදනා ගොනු කර තිබුණි.සිද්ධිය වු දින ඝාතනයට ලක්වූ දරුවා මිදුලේ සෙල්ලම් කරමින් සිටින විට පැමිණි විත්තිකරු ගිනි මැලයක් පෙන්වීමට කියා දරුවා රැගෙන ගොස් ඇති බවත් දරුවා නිවෙසේ නැති නිසා දෙමාපියන් සොයා බලන විට ‘යකා’ නමැති අය පොහොර උරයක යමක් දමාගෙන කර තබා ගෙන යන බව දුටුවැයි තේ දලු නෙලන අයකු කියා ඇති බවත් ඒ අනුව පරීක්ෂා කිරීමේදී බෙල්ල කපා මරා තිබූ දරුවාගේ සිරුර සහිත පෝර බෑගය කැලෑවක තිබී සොයා ගත් බවත් නඩු විභාගයේදී අනාවරණය විය. කුලී වැඩ කිරීමට දරුවාගේ නිවෙසට ආ ගිය විත්තිකරුට මේ දරුවා විසින් කෑම පවා දී ඇති බවද එහිදී හෙළි විය.රජයේ අධිනීතිඥ නදී අපර්නා නුවන්දුරුගොඩ මහත්මිය පැමිණිල්ල මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n1009109</link>
    <topic>ගොළු දැරියකටඅතවර කරලා</topic>
    <author>චින්තා රණසිංහ</author>
    <content>මහනුවර ප්‍රදේශයේ පදිංචි ගොළු දැරියක් අතරමගදී පැහැරගෙන ගොස් අතවර කළ සිද්ධියක් 1929 ළමා උපකාරක සේවාවට වාර්තා වී තිබේ.පරිගණක උපකාරක පන්තියකට ගොස් නිවෙසට එමින් සිටියදී යතුරු පැදියකින් පැමිණි සැකකාර පුද්ගලයා දැරිය පැහැරගෙන ගම්පොල ප්‍රදේශයේ හෝටලයකට ගෙන ගොස් ලිංගික අතවර කොට ඇත.මහනුවර ප්‍රදේශයේ හෝටලයක රැකියාවේ නියුතු සේවකයකු වන මේ සැකකරු විසින් ගොළු දැරියට නිදි පෙති 2 ක් පොවා, ඇති බවත් දැනට ඇය රෝහල්ගතව ප්‍රතිකාර ලබමින් සිටින බවත් ළමා ආරක්ෂක අධිකාරියේ විශේෂ පොලිස් විමර්ශන ඒකකය සඳහන් කරයි.දැරිය අතවරයට ලක් කර ඇති බවට ඇයගේ මව විසින් 1929 ළමා උපකාරක සේවාවට පැමිණිලි කිරීමත් සමඟ ගම්පොල පොලිස් ස්ථානය මගින් සැකකරු අත් අඩංගුවට ගත් අතර අධිකරණ නියෝග මත ඉකුත් (5) වැනි දින සිට ඔහු රක්ෂිත බන්ධනාගාරගත කොට ඇත.ඉදිරි පරීක්ෂණ කටයුතු සඳහා ගොළු දැරියගෙන් කටඋත්තර ගැනීමට අපහසුවීම නිසා අඳ ගොළු බිහිරි පාසලක උපදේශකවරයකුගේ සහාය ලබා ගැනීමට කටයුතු කරමින් සිටින බව විශේෂ පොලිස් විමර්ශන ඒකකය වැඩිදුරටත් පැවසීය.මේ වන විට ළමා උපකාරක සේවාවට වාර්තා වන පැමිණිලි පිළිබඳව දිනමිණ කළ විමසුමකදී එම ඒකකය සඳහන් කළේ පියා බීමත්ව පැමිණ දරුවන්ට සිදු කරන විවිධ හිංසා පීඩා පිළිබඳව නිරන්තරයෙන් වාර්තා වන බවයි.මීට අමතරව නීත්‍යානුකූල භාරකාරත්වය සහ අපහරණය පිළිබඳ සිදුවීම්ද බහුල ලෙස වාර්තා වන බවත් වැඩි වශයෙන් අනුරාධපුර දිස්ත්‍රික්කයෙන් හා ගම්පොළ ප්‍රදේශයෙන් මේ පැමිණිලි වාර්තා වී ඇති බවත් විමර්ශන ඒකකය සඳහන් කරයි.මේ වන විට විමර්ශනය කරමින් පවතින පැමිණිලි ගණන 850කට ආසන්නව ඇතැයිද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091010</link>
    <topic>එච්. ජී. පී. නෙල්සන්අභාවප්‍රාප්ත වෙයි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව දිස්ත්‍රික්කයේ පාර්ලිමේන්තු මන්ත්‍රීවරයකු වශයෙන් සේවය කළ එච්. ජී. පී. නෙල්සන් (79) මහතා ඊයේ (9) අභාවප්‍රාප්ත විය.එක්සත් ජාතික පක්‍ෂයේ ප්‍රබල සාමාජිකයකු වූ නෙල්සන් මහතා පොළොන්නරුව සුළු නගර සභාවේ සභාපතිවරයා වශයෙන් සිට 1977 පාර්ලිමේන්තු මන්ත්‍රීවරයකු වශයෙන් පත් වී 1989 දක්වා ත්‍රිකුණාමලය දිසා ඇමැතිවරයා වශයෙන් ද, ග්‍රාමීය කර්මාන්ත හා වාරිමාර්ග රාජ්‍ය ඇමැතිවරයා වශයෙන් ද සේවය කළේය.එච්. ජී. පී. නෙල්සන් මහතාගේ දේහය පොළොන්නරුවේ කදුරුවෙල නිවෙස වෙත ඊයේ (09) ගෙන එනු ලැබූහ. අවසන් කටයුතු ඉරිදා (12) සවස 3.00 ට කදුරුවෙල ජාතික ක්‍රීඩාංගණයේදී පක්‍ෂ නායකයන්ගේ සහභාගිත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091011</link>
    <topic>සිය දිවි නසා ගැනීමවැළැක්වීමේ දිනය අදයි</topic>
    <author>බුද්ධිකා ඉඹුලාන</author>
    <content>ලෝක සියදිවි නසා ගැනීම වැළැක්වීමේ දිනය අද (10)ට යෙදී ඇත.එම දිනයෙහි මෙවර තේමාව වන්නේ ‘ නොයෙක් දෙනා නොයෙක් තැන්හි - ලොව හරහා දිවි නසා ගැනීම් වැළැක්වීම ‘ යන්නයි.සියදිවි නසා ගැනීම වැළැක්වීමේ දිනය නිමිත්තෙන් ශ්‍රී ලංකාවේ එම සද්කාර්ය වෙනුවෙන් කැප වී සිටින එකම ආයතනය වන ශ්‍රී ලංකා සුමිත්‍රයෝ ආයතනය මේ නිමිත්තෙන් දැනුවත් කිරීමේ අත් පත්‍රිකා බෙදීම, කොඩි දිනයක් පැවැත්වීම, බැනර් ප්‍රදර්ශනය අද (10) නගර පුරා සිදු කරනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091020</link>
    <topic>පතලකින් හමුවූ වසර හත්සියයක් පැරැණිපළිඟු නිමැවුම් සමන් දෙවොලට</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>පළිඟු මැණික්වලින් නිමවන ලද පැරැණි කරඬුවක්, නයි පෙනයක් ඇතුළු මෙවලම් කීපයක් රත්නපුරයේ මැණික් පතලකින් හමුවිය.පළිඟු කරඬුව ඇතුළු එම නිමැවුම් සබරගමුව මහ සමන් දේවාලයට පූජා කර තිබේ. මැණික් පතලේ අයිතිකරුවන් විසින් ඒවා පූජා කළ බව බස්නායක නිලමේ සුනිල් ශාන්ත වීරසේකර මහතා පවසයි.මෙම පළිඟු නිමැවුම් වසර 700 කට වඩා පැරැණි විය හැකි බව ඒවා පරීක්‍ෂා කළ පුරාවිද්‍යාඥයන් පවසා ඇතැයි බස්නායක නිලමේවරයා කීය.දේව රූපයක් ද මෙම නිමැවුම් අතර තිබී හමුවිය. ඓතිහාසික සබරගමු මහ සමන් දේවාලයේ ඉදිකිරීමට නියමිත කෞතුකාගාරයේ තැන්පත් කිරීමට මෙම පැරැණි භාණ්ඩ තබාගන්නා බව බස්නායක නිලමේවරයා කීවේය.රත්නපුරයේ මැණික් පතල්වලින් වරින්වර පැරැණි භාණ්ඩ මෙන්ම ප්‍රරාවිද්‍යා වටිනාකම් ඇති දේ හමුවී තිබේ. එවැනි පැරැණි දේ හමුවුවහොත් සබරගමු මහ සමන් දේවාලයට පූජා කළ හැකි බව එහි කාර්යාල නිලධාරියකු කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091012</link>
    <topic>මාතලේ ප්‍රදේශයෙන් මත්කුඩුතොගයක් අත්අඩංගුවට</topic>
    <author>අසේල කුරුළුවංශ</author>
    <content>මාතලේ කළුදෑවල ප්‍රදේශයේ හෙරොයින් මත්කුඩු මිලිග්රෑම් 4830 ක් සමග පුද්ගලයකු මාතලේ දිස්ත්‍රික් එක වැටලීම් ඒකකය මගින් ඊයේ (09) අත්අඩංගුවට ගෙන තිබේ.සැකකරු මෙම මත්කුඩු තොගය පැකට් 67 කට අසුරා අලෙවිකරමින් සිටියදී පොලිස් පරීක්ෂක උපුල් ගුණවර්ධන මහතාට ලැබුණු තොරතුරක් මත අත්අඩංගුවට ගෙන ඇත.මාතලේ ප්‍රදේශයෙන් මෑතකදී සොයාගත් විශාලතම මත්කුඩු තොගය මෙය බව පොලිසිය පවසයි.සැකකරු දීර්ඝ කාලයක් තිස්සේ මත්කුඩු ජාවාරමේ නිරතව සිට ඇති බවට පොලිස් පරීක්ෂණ මගින් අනාවරණය වී තිබේ.මාතලේ ජ්‍යෙෂ්ඨ පොලිස් අධිකාරී තිලක් අබේසිරි ගුණවර්ධන මහතාගේ උපදෙස් මත මාතලේ දිස්ත්‍රික් එක වැටලීම් ඒකකයේ ස්ථානාධිපති පොලිස් පරීක්ෂක උපුල් ගුණවර්ධන, පොලිස් සැරයන්වරුන් වන අත්තනායක, ජයවික්‍රම, බණ්ඩාර පොලිස් කොස්තාපල්වරුන් වන බණ්ඩාර, යන නිලධාරීන් මෙම වැටලීම සිදුකර ඇත.සැකකරු මාතලේ මහේස්ත්‍රාත් අධිකරණයට ඊයේ (09) ඉදිරිපත් කිරීමෙන් පසු රක්ෂිත බන්ධනාගාර ගතකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091013</link>
    <topic>ප්‍රවේශ පත්‍ර පරීක්ෂාවකදීදුම්රිය මගීහු 70ක් දැලේ</topic>
    <author>නිමල් රාජපක්ෂ</author>
    <content>කොළඹ සිට මහනුවර බලා ධාවනය වූ අංක 35 දරණ සීඝ්‍රගාමී දුම්රියේ මරදාන සිට වේයන්ගොඩ දුම්රිය ස්ථාන අතර කළ පරීක්ෂාවකදී ප්‍රවේශපත්‍ර නොමැතිව හා ඉහළ පන්තිවල ගමන් කළ මගීන් හැත්තෑ දෙනකු දුම්රිය ආරක්ෂක හමුදාව මගින් පෙරේදා (08) සවස අත්අඩංගුවට ගෙන ඇත.අත්අඩංගුවට ගත් මගීන් අතර රජයේ හා පෞද්ගලික අංශයේ සේවයේ නියුතු සුපිරි කාන්තාවන් පස්දෙනෙකු සිටි බව කොටුව දුම්රිය ආරක්ෂක හමුදාවේ මෙහෙයුම් භාර නිලධාරි ඩබ්ලිව්. එස්. ජයසේකර මහතා පැවැසීය.දෙවැනි පන්තියේ ප්‍රවේශපත්‍ර ලබාගත් මගීන්හට තමන්ට නියමිත පන්තියේ අසුන් ගැනීමට නොහැකි තත්ත්වයක් උදාවී ඇති බැවින් එම මගීන්ගෙන් ලද පැමිණිල්ලකට අනුව දුම්රිය පරීක්ෂාකොට තිබේ.කොටුව දුම්රිය ස්ථානයෙන් සවස 4.35 ගමන් ඇරඹූ සීඝ්‍රගාමී දුම්රිය, දුම්රිය වර්ණ සංඥා අංශයේ සහාය ඇතිව වේයන්ගොඩ දුම්රිය ස්ථානයේ නතර කොට සියලුම දුම්රිය මැදිරි ආවරණය වනසේ පරීක්ෂා සිදු කොට මගීන් කොටු කරගෙන ඇත.ප්‍රවේශපත්‍ර නොමැති මගීන් 15 දෙනෙකු සිටි අතර අවලංගු වූ ප්‍රවේශපත්‍ර වලින් හා තුන්වැනි පංතියේ ප්‍රවේශපත්‍ර රැගෙන දෙවැනි පංතියේ ගමන්කළ මගීන්55 දෙනෙකු සිටි බවද ජයසේකර මහතා කීය. ඊයේ (09) පෙරවරු 9.00 වනවිට මගීන් 60 කගෙන් රුපියල් 33000/- දඩ මුදලක් අයකරගෙන තිබිණි. ඉතිරි දසදෙනාගෙන්ද රුපියල් 850/- බැගින් දඩ මුදල් අයකර ගන්නා බවද දුම්රිය ආරක්ෂක හමුදාව පැවැසීය.කොටුව දුම්රිය ආරක්ෂක හමුදා අධිකාරි ජේ. එම්. එන්. එස්. ජයසේන මහතාගේ උපදෙස් මත කොටුව දුම්රිය ආරක්ෂක හමුදාවේ මෙහෙයුම් භාර නිලධාරී ඩබ්ලිව්. එස්. ජයසේකර, උප පරීක්ෂක ශාන්ත සිරි, සැරයන්වරුන් වන දයාරත්න, ජයරත්න, ආරක්ෂක නිලධාරීන් වන අනුර ඉලේසිංහ, සමන් කීර්ති, වේයන්ගොඩ, නුවර, කොටුව, වැල්ලවත්ත දුම්රිය ආරක්ෂක හමුදා නිලධාරීන් ප්‍රවේශපත්‍ර පරීක්ෂකවරුන් දෙදෙනකුගේද සහාය ඇතිව මෙම වැටලීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091014</link>
    <topic>රුපියල් කෝටි 5ක හොර සිගරට් රේගු දැලේ</topic>
    <author>සුභාෂිනි සේනානායක</author>
    <content>ව්‍යාජ නම් උපයෝගීකොට ගෙන මෙරටට රැගෙන ආ රුපියල් පන්කෝටි හැටලක්ෂ විසිපන්දහසක් වටිනා ගෝල්ඩ්සීල් වර්ගයේ දුම්වැටි හැත්තෑහතර ලක්ෂ හැත්තෑදහසක් ශ්‍රී ලංකා රේගුව මඟින් ඊයේ (09) විනාශ කෙළේ ය.මෙයින් රජයට අහිමි වූ බදු ආදායම රුපියල් කෝටි 17 කි. ආයෝජන කලාපයේ ආයතනයක නම භාවිත කරමින් ආනයනය කරන ලද මේ දුම්වැටි තොගය රාජසන්තක කිරීමෙන් අනතුරුව ඒවා විනාශ කිරීම සඳහා ශ්‍රී ලංකා දුම්කොළ සමාගම වෙත භාර කෙරිණි.මේ පරීක්ෂණ කටයුතු මෙහෙයවීම මධ්‍යම විමර්ශන ඒකකයේ රේගු අධ්‍යක්ෂ පී.එන්.සුදසිංහ මහතාගේ උපදෙස් පරිදි රේගු අධිකාරි එච්.එම්.එන්.ප්‍රේමරත්න සහකාර රේගු අධිකාරින් වන ඩී.ආර්.ලක්ෂ්මන්, එන්.විජේසේකර, ඩී.සිරිසේන නිලධාරිහු සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091015</link>
    <topic>අත්අඩංගුවේ සිටි තිදෙනාඇප මත මුදා හැරීමට නියෝග</topic>
    <author>මානෙල් පුෂ්පකුමාරි</author>
    <content>ජනාධිපතිවරයාගේ රුව ඡායාරූප ගතකර පෝස්ටර් මුද්‍රණය කරන ලදැයි කියන සිද්ධියකට අදාළව පසුගිය 08 වැනිදා රාත්‍රියේ නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා හමුවට පමුණුවා සිටි සැක පුද්ගලයන් තිදෙනා ඇප මත මුදා හැරීමටත් අදාළ මුද්‍රණාලයට ලබන 13 වැනිදා දක්වා සීල් තැබීමටත් නියෝග කළේය. මෙසේ සීල් තැබීමට නියම කෙරුණේ නුගේගොඩ ගංගොඩවිල වලව්වත්ත පාරේ සරලා ග්‍රැෆික් මුද්‍රණ ආයතනයට ය.රුපියල් ලක්ෂයක් බැගින් වූ ශරීර ඇප මත මුදා හැරුණේ, කුමුදුනී විජේවර්ධන, ඊ. රුවන් විජේවර්ධන, ඊ. කැලුම් විජේවර්ධන තිදෙනාය.අවි ආයුධ හා පුපුරන ද්‍රව්‍ය සඟවා ඇති බවට හා රාජ්‍ය විරෝධී කුමන්ත්‍රණයක් සිදුකරන බවට ලද තොරතුරක් මත ගංගොඩවිල මුද්‍රණාලයක් සම්බන්ධයෙන් කළ සෝදිසි මෙහෙයුමක දී එහි පුපුරන ද්‍රව්‍ය හෝ අවි ආයුධ කිසිවක් නොතිබුණු බවත්, මුද්‍රණ යන්ත්‍රයක් අසල සඟවා තිබූ ජනාධිපතිවරයාගේ ඡායාරූපය විකෘති කර සකසා මුද්‍රණය කිරීමට උපයෝගී කර ගන්නා ලද ඇලුමිනියම් ප්ලේට් 08 ක් සොයාගත් බවත් මිරිහාන විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක ජානක කුමාර මහතා අධිකරණයට වාර්තා කර තිබිණි.එම ඡායාරූපයට අමතරව එහි ප්ලේට්වල ඒකාධිපති යනුවෙන් සඳහන් කර තිබූ අතර, ඉන් ප්ලේට් දෙකක පිටිපන උතුර පදිංචි සුනිල් රත්නායක විසින් මරදාන රේඛන මුද්‍රණාලයේ මුද්‍රණය කරන ලදැයි ද සඳහන් ව තිබූ බව පොලිසිය අධිකරණයට කීය.ප්‍රසිද්ධ ස්ථානවල මෙය ඇලවීම තහනම් යනුවෙන්ද එහි සඳහන් කර තිබූ අතර මුද්‍රණය කරන ලද පෝස්ටර් බෙදා හැරීමක් ගැන අනාවරණය වී නැතැයි ද පොලිසිය අධිකරණයට දන්වා සිටියේය.ජී.ඒ. රංජිත් පෙරේරා, චතුරංග පෙරේරා, එන්.අනුෂ්ක සඳරුවන් කොස්තා, අසංක සඳරුවන්, කොස්තා, ලලින්ද ප්‍රදීප් අලහප්පෙරුම, රාමසාමි රාමේෂ්වරී, ඩී. සුබ්‍රමනියම් යන අය සිද්ධිය සම්බන්ධයෙන් අත්අඩංගුවට ගත් බව කී පොලිසිය ඔවුන් රැඳවුම් භාරයේ තබා ප්‍රශ්න කිරීමට ඇති බවත් කියා සිටියේ ය.තවත් දෙදෙනෙකුව අත්අඩංගුවට ගැනීමට ඇති බවත් දැන් වූ පොලිසිය මුද්‍රණයකළ පෝස්ටර් බෙදා හැරී බව කියන වෑන් රථය නිවසක නවතා තිබියදී අත්අඩංගුවට ගත්තේ යැයිද එම සැක තිදෙනා ඇප මත මුදා හැරීමක් පිළිබඳ පොලිසිය විරුද්ධත්වයක් නොමැති බව ද කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091016</link>
    <topic>ශ්‍රී ලංකාවේ දිනකට 12 දෙනකුසිය දිවි නසා ගන්නවා</topic>
    <author>බුද්ධිකා ඉඹුලාන</author>
    <content>ශ්‍රී ලංකාව තුළ දිනකට 12 දෙනකු පමණ සියදිවි නසා ගන්නා බව පොලිස් වාර්තාවලින් හෙළිවී තිබේ.එමෙන් දස ගුණයක්, දිවිනසාගැනීමට තැත්කොට අසාර්ථක වීමෙන් විවිධ මානසික හා කායික අපහසුතාවනට ගොදුරුවන බව ශ්‍රී ලංකා සුමිත්‍රයෝ ආයතනය පවසයි.සියදිවි නසා ගැනීම්වල පෙරට වඩා සංඛ්‍යාත්මක අඩුවීමක් දක්නට ලැබුණද දිවිනසා ගැනීමට තැත් කිරීම් වැඩිවීමක් විශේෂයෙන් යෞවනයෙන් දිවිනසා ගැනීම්වලට පෙළඹීම් වර්ධනය වීම සිදුවී ඇතැයි ද එම ආයතනයේ ‘මැල් මැදුර” අධ්‍යක්ෂිකා නාලනී එල්ලාවල මහත්මිය කියයි.වසර 1995 දී 7717 ක්ව තිබූ මෙරට සියදිවිනසා ගැනීම් සංඛ්‍යාව 1999 වන විටට 5907 ක් දක්වා ද වසර 2000 දී 5412 දක්වා ද අඩුවී ඇත.වසර 2001 දී 4955 ක් ලෙසද 2002 දී 4692 ක් වශයෙන්ද, වසර 2003 දී 4607 ක් වශයෙන්ද, 2004 වසරේදී 4876 ක්ද,වසර 2005 දී 4742 ක්ද, 2006 වසරේ 4504 ක්ද, 2007 වසරේදී 4225 ක්ද, වසර 2008 සියදිවි නසා ගැනීම් 4120 ක්ද වශයෙන් සියදිවි නසා ගැනීම් වාර්තා වී තිබේ.වසර 1994 - 2008 දක්වා පොලිස් වාර්තා නිරීක්ෂණය කිරීමේදී වැඩි වශයෙන් දිවි නසාගෙන ඇත්තේ පුරුෂයෝය. වසර 2008 පමණක් පිරිමි 3260 ක් සියදිවිනසාගෙන ඇති අතර සියදිවි නසාගත් කාන්තාවන් ගණන 860 කි.මේ දිවිනසා ගැනීම්වලින් 40%ක් මත්ද්‍රව්‍ය භාවිතය නිසාත් 40%ක් මානසික රෝගී තත්ත්ව (භින්නොත්මාදය, විශාදය වැනි) නිසාත් තවත් 20% ක් තම හැඟීම් හසුරුවා ගැනීමේ නුහුරුව නිසාත් සිදුකරගන්නා බවද වාර්තා වී ඇත. ග්‍රාමීය ප්‍රදේශවලින් වාර්තාවන සියදිවි නසාගැනීම්ද ඉහළ අගයක පවතින අතර ඒ සඳහා කෘමිනාශක යොදාගැනීම ප්‍රමුඛ වී ඇති බවද වාර්තා වී තිබේ.එමෙන්ම සියදිවි නසාගැනීමේ සිද්ධීන් මාධ්‍ය මගින් අධි ප්‍රචාර ලබාදීම, සියදිවි නසාගත් ක්‍රමය සවිස්තරාත්මකව මාධ්‍ය මගින් හුවා දැක්වීම ආදී හේතූන් නිසා පුද්ගලයන් සියදිවි නසා ගැනීම අනුකරණය කිරීමට ද පෙළඹී තිබෙන බව එල්ලාවල මහත්මිය පෙන්වා දෙයි.සියදිවි නසා ගැනීමෙන් වැළැකීම පිළිබඳව ශ්‍රී ලංකා සුමිත්‍රයෝ ආයතනය විශේෂ දැනුවත් කිරීමේ වැඩසටහනක් එවන් පෙළඹීම් සිදුකළ පුද්ගලයන් පුනරුත්ථාපනය , මානසික සහනය ලබාදීම සිදුකරන අතර ලංකාව පුරා ඇති තම ආයතන ශාඛා 11 තුළින් ඒ සදහා උපදෙස් ලබාගත හැකි බවද ඒ මහත්මිය කියයි.අද (10) ට යෙදෙන ලෝක සියදිවි නසාගැනීම වැළැක්වීමේ දිනය නිමිත්තෙන් කොළඹ 07 සුමිත්‍රයෝ ආයතනයේ පැවැත්වූ මාධ්‍ය හමුවේදී මේ තොරතුරු හෙළිදරව් කෙරිණි.මේ අවස්ථාවට ශ්‍රී ලංකා සුමිත්‍රයෝ ආයතනයේ අධ්‍යක්ෂිකා මෙලනි පරණවිතාන, එහි කොළඹ ශාඛාවේ ආයතන ප්‍රධානී ජේ. උඩුමාන්, ක්ෂේත්‍ර නිලධාරී ඩිලාන් අලුත්ගම මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091017</link>
    <topic>එල්ටීටීඊ යට ආධාර කළැයි සැකමුස්ලිම් ජාතිකයා තවදුරටත් රිමාන්ඩ්</topic>
    <author>සිරිසේන රාජපක්‍ෂ</author>
    <content>පසුගිය භීෂණ සමයේ කොළඹ අවට ප්‍රදේශයේ ක්‍රියාත්මක වූ එල්. ටී. ටී. ඊ. ත්‍රස්තවාදී සංවිධානයට ආධාර අනුබල දුන් බවට සැකකරණ මුස්ලිම් ජාතිකයකු ලබන 23 වෙනිදා දක්වා රිමාන්ඩ් භාරයේ තැබීමට කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (09) නියෝග කෙළේය.කොළඹ අපරාධ කොට්ඨාසයේ පොලිස් පරීක්‍ෂක නුවන් සිරිපති මහතා, අධිකරණය වෙත වැඩිදුර වාර්තාවක් ඉදිරිපත් කරමින් කොළඹ අවට ප්‍රදේශයේ ක්‍රියාත්මක වූ එල්. ටී. ටී. ඊ. සංවිධානයට ආධාර අනුබල දුන් බවට සැකකරු අත්බෝම්බයක් සමඟ අත්අඩගුවට ගෙන රදවාගෙන පරීක්‍ෂණ කළ බවත්, තවදුරටත් මේ පිළිබඳව පරීක්‍ෂණ පවත්වන අතර, තවත් සැකකරුවකු අත්අඩංගුවට ගැනීමට ඇති බවත්, පවසමින් මෙම සැකකරු රිමාන්ඩ් භාරයේ තබන ලෙස අධිකරණයෙන් ඉල්ලා සිටියේය.ම ඉල්ලීමට අනුව සැකකරු රිමාන්ඩ් භාරයට පත්කළ අතිරේක මහේස්ත්‍රාත්වරයා පරීක්‍ෂණවල ප්‍රගතිය අධිකරණයට වාර්තා කරණ ලෙස කොළඹ අපරාධ කොට්ඨාසයට නියෝග කළේය.මෙසේ රිමාන්ඩ් භාරයට පත්කෙරුණේ ඉබ්‍රාහිම් මොහොමඩ් අස්මීර් නමැත්තෙකි.කොළඹ අපරාධ කොට්ඨාසය මගින් මේ සැකකරු අධිකරණය වෙත ඉදිරිපත් කළ අවස්ථාවේ ඔහු වෙනුවෙන් පෙනී සිටි නීතිඥ අසාර් හුසේන් සනූන් මහතා තම සේවාදායකයා මෙම සිද්ධියට සම්බන්ධ නැති බවත්, සිද්ධියට සම්බන්ධ නියම පුද්ගලයා බෝම්බයක් ඔහු ළඟ තබා පැනගොස් ඇති බවත්, දැනට අත්අඩංගුවට ගෙන ඇති පුද්ගලයා නිර්දෝෂි එක්දරු පියෙක් ද වන බව පවසමින් ඔහුට ඇප ලබාදෙන ලෙස ඉල්ලා සිටියේය.පසුගිය ත්‍රස්තවාදී භීෂණ සමයේ කොළඹ අවට එල්. ටී. ටී. ඊ. සංවිධානයට ආධාර අනුබල දුන් බවට සැකකරමින් පසුගිය මස 23 වෙනිදා මට්ටක්කුලිය යුද හමුදා බුද්ධි අංශයේ නිලධාරීන් හා මෝදර පොලිසිය සමඟ කරන ලද වැටලීමකදී පිටරට නිෂ්පාදිත අත්බෝම්බයක්ද සමඟ මොහු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091018</link>
    <topic>කට්ටි පැන්න සැකකරුවෝ දෙදිනක මෙහෙයුමෙන් දැලේ</topic>
    <author>නිමල් රාජපක්‍ෂ</author>
    <content>උසාවියට කට්ටි පනිමින් සිටි සැකකරුවන් 18 දෙනෙකු දෙදිනක සෝදිසි මෙහෙයුමක දී කොටුකර ගැනීමට ජා-ඇළ සුරාබදු නිලධාරීන් සමත්වී ඇත.අත්අඩංගුවට ගත් වරෙන්තු කරුවන් දහඅට දෙනා අතර කාන්තාවන් හත් දෙනෙකු සිටින බව ජා-ඇළ සුරාබදු ස්ථානාධිපති ආර්. ඒ. ඩී. ඉන්ද්‍රනාත් මහතා පැවැසීය. කැලණිය, පෑලියගොඩ, කදාන, ජා-ඇළ හා ඒකල ප්‍රදේශයේ පසුගිය 6-7 යන දෙදින තුළ මෙම සෝදිසි මෙහෙයුම ක්‍රියාත්මක කොට ඇත.නීති විරෝධී මත්පැන් ජාවාරම් සම්බන්ධයෙන් අත්අඩංගුවට ගෙන ඇප මත මුදාහැර සිටියද අදාල දිනයට උසාවියට පෙනී නොසිටි සැකකරුවන් මෙම වැටලීමේදී කොටු කරගෙන ඇත.අදාල සැකකරුවන් 18 දෙනා කොළඹ හා මීගමුව මහේස්ත්‍රාත් අධිකරණ වෙත ඉදිරිපත් කිරීමෙන් පසු මහේස්ත්‍රාත්වරු සැකකරුවනට රුපියල් එක් ලක්‍ෂ හතළිස් දහසක දඩ මුදලක් ගෙවන ලෙස නියම කළේ ය. ජා-ඇළ සුරාබදු අධිකාරී කීර්ති පෙරේරා, සුරාබදු ස්ථානාධිපති ආර්. ඒ. ඩී. ඉන්ද්‍රනාත් යන මහත්වරුන්ගේ උපදෙස් මත, පරීක්‍ෂකවරුන් වන ජානක පෙරේරා, ගැමුණු කුමාරගේ, ලොකුබාලසූරිය, නියාමකවරුන් වන වරකාගොඩ, මහේෂ්, ඩේල්, සහිරාන්, සුසන්ත, ප්‍රනාන්දු නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=n10091019</link>
    <topic/>
    <author>සමන්මලී ප්‍රියශාන්ති සහ නුවන් කොඩිකාර</author>
    <content>ශ්‍රී ලංකා ආරක්ෂක හමුදාවන්ට අවශ්‍ය රෙදි පිළි දේශීය නිෂ්පාදනයෙන් ලබා ගැනීමට ඇමැති මණ්ඩලයේ අනුමැතිය ලැබී තිබේ.මේ අනුව යුද, නාවික, පොලිස්, සිවිල් ආරක්ෂක හා ජාතික ශිෂ්‍යභට යන අංශ සඳහා දේශීය රෙදි පිළි යොදා ගනු ලැබේ.ආරක්ෂක ඇමැතිවරයා ලෙස ජනාධිපති මහින්ද රාජපක්ෂ මහතා ඇමැති මණ්ඩලයට ඉදිරිපත් කළ සංදේශයට එසේ අනුමැතිය ලැබී තිබිණි.දේශීය රෙදිපිළි වෙන් කිරීමේ කමිටු හරහා දේශීය රෙදි පිළි නිෂ්පාදකවරුන්ගෙන් රෙදි පිළි සපයා ගනු ලැබේ. මිල ගණන් කැඳවා ඇති පරිදි වියදම රුපියල් මිලියන 1686 කි.විදේශීය චිත්‍රපටවල ආධිපත්‍යය හා එයින් දේශීය සිනමාව කෙරෙහි ඇති වූ බලපෑම අඩු කිරීම පිළිබඳ සොයා බැලීම සඳහා කමිටුවක් පත් කිරීමට ඇමැති මණ්ඩලයේ අනුමැති ලැබී තිබේ. ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතා ඉදිරිපත් කළ සංදේශයට එසේ අනුමැතිය ලැබී තිබේ. චිත්‍රපට සංස්ථාවේ සභාපති කුමාර අබේසිංහ මහතාගේ ප්‍රධානත්වයෙන් 05 දෙනෙකුගෙන් යුත් කමිටුවක් පත් කෙරේ.මම කමිටු නිර්දේශ අනුව චිත්‍රපට සංස්ථා පනත සංශෝධනය කෙරේ.ගල් ඔය නවෝදය ව්‍යාපෘතිය සඳහා රුපියල් මිලියන 100ක් වටිනා අතිරේක යන්ත්‍රෝපකරණ ලබා ගැනීමට ඇමැති මණ්ඩලයේ අනුමැතිය ලැබී තිබේ. මෙය ශ්‍රී ලංකාවේ විශාලතම වාරිමාර්ග යෝජනා ක්‍රමය වන අතර ;හක්ටයාර් 42,000 වැඩි කෘෂි ඉඩම් ප්‍රමාණයක් සඳහා ජලය සැපයේ.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා එම යෝජනාව ඉදිරිපත් කර තිබිණි.ජල මූලාශ්‍ර වැඩි දියුණු කිරීම, වාරිමාර්ග පුනරුත්ථාපනය සඳහා නව තාක්ෂණ ක්‍රම යොදා ගැනේ. ඒ සඳහා අවශ්‍ය යන්ත්‍රෝපකරණ සඳහා රුපියල් මිලියන 1260ක් වැය වේ.සාර්ක් සංවර්ධන අරමුදල මඟින් මූල්‍යාධාර සපයන ළමා හා මානසික සංවර්ධන සේවා ප්‍රාදේශීය මට්ටමින් ශක්තිමත් කෙරේ.සෞඛ්‍ය ඇමැති මෛත්‍රීපාල සිරිසේන මහතා ඉදිරිපත් කළ ඇමැති මණ්ඩලයට සංදේශය අනුමැතිය ලැබී තිබේ.ඒ අනුව දිවයිනේ දිස්ත්‍රික් 10ක රෝහල් තෝරාගෙන තිබේ.පොළොන්නරුව, අනුරාධපුර, ගම්පහ, කොළඹ, නුවර, මාතලේ, පුත්තලම, කුරුණෑගල, රත්නපුර හා මාතර දිස්ත්‍රික්ක මේ යටතට ගැනේ.හම්බන්තොට මහ රෝහලේ සී. ටී. ස්කෑන් යන්ත්‍රයක් සවි කිරීමට ඒකකයක් ඉදිකිරීමට සෞඛ්‍ය ඇමැති මෛත්‍රීපාල සිරිසේන මහතා ඉදිරිපත් කළ ඇමැති මණ්ඩල සංදේශයට අනුමැතිය ලැබී තිබේ. මේ සඳහා රුපියල් මිලියන 17.2ක් වැය වන අතර ස්පාඤ්ඤ රජයේ මූල්‍යාධාර යටතේ මෙය සැපයේ. පොළොන්නරුව මහ රෝහලට රුපියල් මිලියන 28.9ක වියදමින් හෙද නිවාසයක් ඉදිකිරීමට අනුමැතිය ලැබී තිබිණි.මන්නාරම ලුණු ලේවාය පුළුල් කිරීම සඳහා කැබිනට් අනුමැතිය පළ වේ.කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා මේ යෝජනාව කැබිනට් මණ්ලයට ඉදිරිපත් කර ඇති අතර දේශීය ලුණු නිෂ්පාදන වැඩි කිරීම මෙහි අරමුණ වේ.දෙහිඕවිට නාගරික සංවර්ධන සැලැස්ම සඳහා රුපියල් මිලියන 700ක වියදමින් සැලසුම ක්‍රියාත්මක කිරීමට අනුමැතිය ලැබී තිබේ.පළාත් පාලන හා පළාත් සභා ඇමැති ඒ. එල්. එම්. අතාවුල්ලා මහතා ඉදිරිපත් කළ යෝජනාව ඇමැති මණ්ඩලයේ අනුමැතිය ලැබී තිබේ.මෙහි බහු කාර්යය ගොඩනැඟිලි ඉදිකිරීම් ඇතුළත් වූ ව්‍යාපෘතිය 2010, 2011 හා 2012 වසර වල අවසන් කිරීමට යෝජිතය.යාපන අර්ධද්වීපයේ පිහිටි අක්කර 2 1 / 2ක රජයේ ඉඩමක බන්ධනාගාරයක් ඉදිකිරීමට ඇමැති මණ්ඩලයේ අනුමැතිය ලැබී තිබේ.ඒ සඳහා රුපියල් මිලියන 272 ඇස්තුමේන්තුකර ඇති අතර සිරකරුවන් 1000ක් රැඳවිය හැකිය. පුනරුත්ථාපන හා බන්ධනාගාර ඇමැති ඩිව් ගුණසේකර මහතා යෝජනාව ඉදිරිපත් කර තිබිණි.උතුරු - නැඟෙනහිර පළාත් සඳහා වූ ගම නැගුම - ග්‍රාමීය හා කුඩා නගර සංවර්ධන ව්‍යාපෘතිය 2010 සිට වසර 3ක කාලයක් තුළ ක්‍රියාත්මක කිරීම සඳහා ආර්ථික සංවර්ධන ඇමැති බැසිල් රාජපක්ෂ මහතා ඉදිරිපත් කළ යෝජනාවට කැබිනට් මණ්ඩලයේ අනුමැතිය හිමි වී තිබේ.මේ සඳහා මූ මුළු පිරිවැය අමෙරිකානු ඩොලර් 86ක් වන අතර ඉන් ඩොලර් 50ක් ජාත්‍යන්තර සංවර්ධන සංවිධානයෙන් ලබා දීමට නියමිතය.එම අමාත්‍යාංශයේ ම යෝජනාවක් මත ගාල්ල මධ්‍යම බස් නැවතුම්පළ හා ඒ අවට පහසුකම් වැඩි දියුණු කිරීමට හා පේරාදෙණිය උද්භද උදා්‍යානයෙ නැරැඹීමේ පහසුකම් වැඩි දියුණු කිරීමට ද අමාත්‍ය මණ්ඩල අනුමැතිය ලබා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009101</link>
    <topic>මධ්‍යම පළාතේ අපරාධකරුවන්ගේසංගණනයක්</topic>
    <author>මධ්‍යම පළාතේ අසේල කුරුළුවංශ</author>
    <content>මධ්‍යම පළාතේ අපරාධකරුවන්ගේ සංගණනයක් පැවැත්වීමට කටයුතු යොදා ඇතැයි මධ්‍යම දිසාව බාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා සඳහන් කරයි.මහනුවර, මාතලේ, හා නුවරඑළිය දිස්ත්‍රික්ක වලට අයත් පොලිස් ස්ථාන 54 ක් කේන්ද්‍ර කර ගනිමින් මෙම වැඩපිළිවෙළ ක්‍රියාත්මක කිරීමට නියමිතය.පළාතේ දේශපාලන අධිකාරියත් පළාත් පාලන ආයතනත් පොලිස් දෙපාර්තමේන්තුවත් ඒකාබද්ධව කටයුතු කර මේ වැඩපිළිවෙළ හරහා මධ්‍යම පළාතේ අපරාධ අවම කිරීම සඳහා ගත හැකි පියවර හඳුනාගෙන ක්‍රියාත්මක කිරීම මේ වැඩපිළිවෙළේ මූලික අරමුණයි.මධ්‍යම පළාතේ ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ සංකල්පයකට අනුව මධ්‍යම පළාත් නියෝජ්‍ය පොලිස්පතිවරුන් වන පූජිත් ජයසුන්දර, ජයන්ත ගම්මන්පිල යන මහත්වරුන්ගේ අධීක්ෂණය යටතේ මෙය ක්‍රියාත්මක කෙරෙනු ඇත.අපරාධ සම්බන්ධයෙන් චෝදනා ලැබ සිරගතව දඬුවම් ලබන පිරිස් ඇප මත නිදහස්ව සිටින්නන් හා දඬුවම් විඳ අවසන්ව නිදහස්ව සිටින පිරිස් මෙන්ම වරෙන්තු කරුවන්ද මේ සංගණනයට ඇතුළත් කර ගන්නා බවත් මේ වන විට එවැනි පිරිස 2500 ක් පමණ මධ්‍යම පළාතේ සිටින බවට තොරතුරු පවතින බවත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා කීය.මේ පුද්ගලයින් අපරාධ සඳහා යොමුවූ හේතුව පිළිබඳව පුළුල් අවධානයක් යොමු කර ඒ සඳහා ගත හැකි ක්‍රියාමාර්ග හඳුනාගෙන ඔවුන් යහපත් පුද්ගලයින් ලෙස සමාජගත කැරේ.පුද්ගලයින් අපරාධ සඳහා යොමුවීමට හේතු සොයා බලා ඔවුන් ඉන් මුදා ගැනීම සදහා ගත හැකි ක්‍රියාමාර්ග පිළිබඳව විශ්ලේෂණය කිරීමේ විශේෂ සාකච්ඡාවක් අද (10) පස්වරු 3.00 ට ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මධ්‍යම පළාත් නියෝජ්‍ය පොලිස්පති පුජිත් ජයසුන්දර යන මහත්වරුන්ගේ ප්‍රධානත්වයෙන් මහනුවර, ගම්පොල හා මාතලේ ජ්‍යෙෂ්ඨ පොලිස් අධිකාරීවරුන්ගේ සහභාගීත්වයෙන් මහනුවර පොලිස් මූලස්ථාන ශ්‍රවනාගාරයේදී පැවැත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009102</link>
    <topic>දැරියන් දෙදෙනකු රවටාගෙනඅතවර කළැයි තරුණයෙක් දැලේ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>රැකියා සපයා දෙන බව පවසා බාල වයස්කාර දැරියන් දෙදෙනෙකු රවටාගෙන ගොස් අපයෝජනයට ලක්කර ඇතැයි කියන තරුණයෙක් අත්අඩංගුවට ගැනීමට දන්කොටුව පොලිසිය පරීක්ෂණ අරඹා ඇත. මෙසේ අපයෝජනයට ලක්කර ඇත්තේ දන්කොටුවේ කටුකෙන්ද ප්‍රදේශයේ පදිංචි අවු: 14 ක් සහ 15 ක් වයස දැරියන් දෙදෙනෙක් බව දන්කොටුව පොලිසිය පවසයි.රැකියා ලබාදීමට යැයි කියා එක්කරගෙන ගොස් මෙම දැරියන් අපයෝජනයට ලක්කර ඇති බව පොලිස් පරීක්ෂණවලින් හෙළි වී ඇති අතර, වෛද්‍ය පරීක්ෂණ සඳහා දැරියන් දෙදෙනාම මීගමුව රෝහලට ඇතුල් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009103</link>
    <topic>2010 මුල් මාස 6දී කුරුණෑගල රිය අනතුරුවලින් මරණ 167ක්</topic>
    <author>කුරුණෑගල උතුර සමූහ ස්ටැන්ලි සෙනවිරත්න</author>
    <content>මේ වසරේ මුල් මාස හයේදී කුරුණෑගල දිස්ත්‍රික්කයේ සිදු වූ රිය අනතුරු වලින් පුද්ගලයන් 167 කු මිය ගොස් ඇති බව වයඹ නියෝජ්‍ය පොලිස්පති නිමල් ලෙව්කේ මහතා මාධ්‍යයට අනාවරණය කළේය.නියෝජ්‍ය පොලිස්පතිවරයා මේ බව අනාවරණය කළේ කුරුණෑගල ජ්‍යෙෂ්ඨ පොලිස් අධිකාරී කාර්යාලයේදී පැවැත්වූ මාධ්‍ය හමුව අමතමිනි.මෙහිදී තවදුරටත් කරුණු දැක්වූ ඒ මහතා රටේ පවතින සාමකාමී වාතාවරණය තුළ වයඹ පළාත හරහා කෙරෙන රථ වාහන ගමනාගමනය වැඩිවී ඇති බවත් ඒ නිසාම දිනපතාම රිය අනතුරු සිදුවීමේ වැඩි වීමක් ඇති වීම නිසා මේ සංඛ්‍යාව ඉහළ ගොස් ඇති බවද සඳහන් කළේය.කුරුණෑගල නගරයේ පාසල් පටන්ගැනීමට පෙර සහ පාසල් නිමාවෙන් පසු නගරයේ ඇති වන අධික රථ වාහන තදබදයට පිළියමක් ලෙස නගරයේ ආරම්භ වන සහ නිමාවන වේලාවල් වල සුළු වෙනස්කම් කීපයක් සිදු කිරීමට සැලසුම් කරමින් සිටින බවද සඳහන් කළේය. ඒ අනුව එක් එක් පාසල විනාඩි කීපයකට පරතරයක් ඇතිව ඇරඹීමට හා නිමවීමට කාලසටහනක් සකස් කරනු පිණිස පළාතේ අධ්‍යාපන නිලධාරීන් සමග සාකච්ඡා කරමින් සිටින බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009104</link>
    <topic>තරුණයකුගේ මළ සිරුරක්අනුරපුරයේ</topic>
    <author>අනුරාධපුර මධ්‍යම විශේෂ</author>
    <content>බරපතළ ලෙස තුවාල ලබා මිය ගොස් සිටි තරුණයෙකුගේ සිරුරක් අනුරාධපුර ජයන්ති මාවතේ කදිරේෂන් කෝවිල අසල තිබී සොයා ගෙන අනුරාධපුර ශික්ෂණ රෝහලට බාර දුන් බව අනුරාධපුර පොලිසිය කියයි.මෙසේ මිය ගොස් ඇත්තේ ඩබ්. ඒ. ධනුජ තිවංක වික්‍රමසිංහ (22) අවිවාහක තරුණයායි. ඔහු නිරාවිය දේවානම්පියතිස්ස පුර පදිංචි කරුවෙකි.මාර්ගයේ වැටී සිටි තරුණයාගේ සිරුරේ ස්ථාන කිහිපයකම බරපතළ තුවාල තිබූ බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009105</link>
    <topic>ගම්පහ දුම්රිය පළේ ප්‍රවේශපත්‍ර ගැනීමේදී දුෂ්කරතා</topic>
    <author>යක්කල විශේෂ – රුවන් සමන්ත</author>
    <content>දිනපතා විශාල ජනතාවක් පැමිණෙන ගම්පහ දුම්රිය ස්ථානයේ දුම්රියප්‍රවේශ පත්‍ර ලබාගැනීමට යෑමේදී අසීරුතාවට පත්වන බව මගී ජනතාව පවසති.ඉහළ හා පහළ මාර්ග බලා ධාවනය වන දුම්රියක් සඳහා ප්‍රවේශ පත්‍ර ලබා ගැනීමට විවෘත කර ඇත්තේ ප්‍රවේශ පත්‍ර කවුළු දෙකකි. එය මගීන්ට ප්‍රමාණවත් නොවන බව ඔව්හු පෙන්වා දෙති.පෝලිමේ දිගු වේලාවක් ගත කර ප්‍රවේශ පත්‍රය ලබාගෙන දුම්රිය වේදිකාවට යන විට අදාළ දුම්රිය පිටත්ව ගොස් ඇති බව පවසන ජනතාව, ප්‍රවේශ පත්‍ර නිකුත් කිරීමට තවත් කවුළු දෙකක් විවෘත කර දෙන මෙන් අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009106</link>
    <topic>අගලවත්ත මාර්ග සංවර්ධනයට මුදල් ප්‍රතිපාදන</topic>
    <author>කළුතර දිසා සමූහ දයාරත්න කුමාරසිංහ</author>
    <content>ගම නැඟුම වැඩසටහන යටතේ අගලවත්ත ප්‍රාදේශීය ලේකම් කොට්ඨාසයෙන් තෝරාගත් ග්‍රාමසේවා නිලධාරි වසම් විසිහතක අබලන්ව පැවැති මාර්ග විසිහතක් කොන්ක්‍රීට් කිරීමේ වැඩ සම්පූර්ණයෙන්ම අවසන් කර ඇති බැව් අගලවත්ත ප්‍රාදේශීය ලේකම් එච්. පී. සුමනසේකර මහතා පැවැසීය.මේ ව්‍යාපෘතිය සඳහා රජය ලබා දී ඇති ප්‍රතිපාදන මුදල එක්කෝටි පන්ලක්ෂයකි. මෙයට අමතරව ගැමි අරුණ වැඩසටහන යටතේ බස්නාහිර පළාත් සභාව, කිතුල්ගොඩ කළුපහණ මහා මාර්ගය ඇතුළු මාර්ග පහක් කොන්ක්‍රීට් කිරීමට ලක්ෂ හතළිස් අටක ප්‍රතිපාදන මුදලක්ද මාර්ග නමයක් ප්‍රතිසංස්කරණය කර කොන්ක්‍රීට් කිරීමට ලක්ෂ හතළිහක මුදල් ප්‍රතිපාදන ලබාදුන් බවද ප්‍රාදේශීය ලේකම් සුමනසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009107</link>
    <topic>වේරගොඩැල්ල ඇළ මාර්ගයපවිත්‍ර නොකිරීමෙන් ගැටලු රැසක්</topic>
    <author>කොළොන්නාව සමූහ ඒ. සුමනසේන</author>
    <content>කුණු කන්දකින් හා කන්ටේනර් අංගණයක් සහිත ගබඩා සංකීර්ණයකින් අවහිර වී ඇති වේරගොඩැල්ල ඇළ මාර්ගය ප්‍රදේශයේ පහත් බිම් වැසි කාලයට ජලයෙන් යටකර දමන ඇළ මාර්ගයක් මෙන්ම ඩෙංගු මදුරු වසංගත බෝකරන පාරාදීසයක් බවට පත්වී ඇතැයි ප්‍රදේශවාසීහු කියති.කැලණි ගඟ ආසන්නයේ පිහිටි මේ ඇළ මාර්ගය තොටළඟ සේදවත්ත මාර්ගයේ ජාඩි ඇළට යටින් කැලණි ගඟට පහසුවෙන්ම වැසි ජලය ගලා යෑමට වාරිමාර්ග දෙපාර්තමේන්තුව මගින් වසර සියයකට පෙර ඉදිකර ඇති ඇළ මාර්ගයකි.මේ ඇළ මාර්ගය වසර තිහ හතළිහකින්වත් ශුද්ධ පවිත්‍ර කොට නොමැති ස්ථානයක් බවද කියති.කැලණි ගඟ පිටාර ගලන කාලයේදී පවා ජලය බැසයෑමේ පැවැති විධිමත් ක්‍රමය නිසා මේ ඇළ මාර්ගයේ දිනකට - දෙකකට වඩා නිවාස ජලයෙන් යට වී නොතිබූ බවද කියන ප්‍රදේශවාසීහු මේ වන විට එක් දිනක් තදින් වැස්සක් වැටුණත් නිවාස ජලයෙන් යටවන බව කියති.පසුගිය කාලයේ පැවැති වර්ෂා දිනවලදී සති ගණනක් මුළුල්ලේ නිවාස ජලයෙන් යටවී පැවැතීම නිසා නිවාසවල පදිංචිව සිටීමට නොහැකි තත්ත්වයක් උද්ගතව පැවැති බවද ඔවුහු කීහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009108</link>
    <topic>කුඩහකපොළ ශ්‍රී පඤ්ඤාවාස විදුහලේ අබලන් ගොඩනැඟිල්ල කඩා වැටෙන්න ඔන්න-මෙන්න</topic>
    <author>ජා-ඇළ සමූහ - ඩබ්. විල්ප්‍රඩ් සිල්වා</author>
    <content>කුඩහකපොළ ශ්‍රී පඤ්ඤාවාස කනිෂ්ඨ විද්‍යාලය ආරම්භකර අවුරුදු 60කට වඩා කාලයක් ඉක්ම ගොස් තිබේ.මීට අවුරුදු 25කට ඉහත මහල් තුනේ ගොඩනැගිල්ලක් ඉදිකරමින් පළවැනි මහළ සාදා පන්ති පවත්වාගෙන යමින් තිබුණි.මේවන විට කොන්ක්‍රිට් එකේ යකඩ කම්බි දිරා තැනින් තැන කඩා වැටෙමින් තිබෙන නිසා දරුවන්ගේ ජීවිත වලට තර්ජන එල්ල වී තිබේ.කතෝලික පාසල් 5කට මැදිවී ඇති එකම බෞද්ධ පාසල මෙයවෙයි. සෙසු පාසල්වල තත්ත්වය අනුව බලන විට මේ පාසලට ලැබෙන්නේ කුඩම්මාගෙ සැලකිලිය. අක්කර දෙකක් පමණ වූ පාසල් වත්ත වටා එහෙන් මෙහෙන් කැඩී ගිය කටුකම්බි වැටක් ඇත. පාසල් ගොඩනැගිලි සමීපයේ කාලයක සිට වැවී ඇති මහ ඝණ තණකොළ ගොන්නකි. දරුවන්ට යන්න එන්න තිබෙන වැසිකිළි කැසිකිළි ඉතාමත් අබලන් තත්ත්වයේ පවතින අතර ගුරු නිවාසයේද වීදුරු ජනෙල් හා මුල් අත්තිවාරමද කැඩී බිදී විනාශ වෙමින් පවති.කඩා හැලෙමින් පවතින පාසල් ගොඩනැගිල්ල ඉක්මනින් ඉවත්කර දරුවන්ගේ ජීවිතවලට හානියක් වීමට පෙර ආරක්ෂාව සලසන ලෙස මවුපියෝ අධ්‍යාපන බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=r1009109</link>
    <topic>උඩුගම්පොළහෙණ්ඩිමහරරන් කර්මාන්තයඅනතුරේ</topic>
    <author>බර්ටි ලයනල් උඩුගම්පළ</author>
    <content>හෙණ්ඩිමහර ප්‍රදේශය කම්මල් කර්මාන්තය ස්වර්ණාභරණ නිෂ්පාදනය සම්බන්ධව පෙර සිට ප්‍රසිද්ධ වී තිබේ.උඩුගම්පල ප්‍රා/ රාජධානියක්ව පැවැති කල එහි ප්‍රාදේශීය රජෙකු ලෙස සඳහන් වන සකලකලා වල්ලකබාහු කුමරුට එගම වැසියන් රන්කෙණ්ඩියක් නිර්මාණය කරදුන් බැවින් එගම කෙණ්ඩිමහර ලෙසින් නම්කර පසුකාලයේදී හෙණ්ඩිමහර ලෙසින් ජනවහරට එක්වූ බව ඉතිහාසයේ සඳහන් වෙයි.එදා සිට මේ ප්‍රදේශවාසීන්ට ආවේනිකව තිබූ කම්මල් කර්මාන්තය හා රන් කර්මාන්තය වර්තමානයේ අභාවයට යමින් පවති.පරම්පරිකව ස්වර්ණාභරණ කර්මාන්තයේ යෙදී සිටි අයගෙන් ඉතිරි වී ඇති තෙවැනි සිව්වැනි පරපුරට අයත් අයගෙන් පාලිත ශාන්ත අනිල් සරත් නිමල් වැනි අය දැනටමත් රන් කර්මාන්තය තම දිවි මඟ සාරවත් කැරගැනීමට සම්බන්‍ධ කර තැබීම අගේකළ යුතුයි. පාලිත අදහස් දක්වමින් මෙසේ පැවැසීය.අපේ තාත්තා සීයලා තමයි රජතුමාට රන් කෙණ්ඩිය හදල දීල තියෙන්නෙ. රන්කෙණ්ඩිය ආඳා රන් පහන වැනි අද්භූ®ත ජනක දේ පිළිබඳ නොයෙකුත් කතා කියනවා. අපේ සීයලා අපේ කර්මාන්තය කරන කාලෙ හරි වැදගත් කමකින් උසස් විදියට පොහොසත් විදියට ජීවත් වුණා. ඒත් එන්න එන්නම අපේ අයට මේ කර්මාන්තය කරගෙන යන්න නානාවිධ ගැටලු ඇවිත් තියනවා. කම්මල් වැඩ කරන අය රන්බඩු නිෂ්පාදනය කරන අය සෑහෙන කොටසක් මේ රැකියාව අත ඇරලා වෙන වෙන රැකියාවන් සොයාගෙන ගිහින්.රත්‍රංවල මිල ස්ථාවරයක සිටින්නෙ නෑ. මිල නොසෑහෙන විදියට ඉහළ ගිහින්. නිෂ්පාදන ආම්පන්නවල මිල ඉහළ නැඟලා. අපි කියා සිටින්නේ අපේ අනාගතය ගැන බලලා ණය ගැනීමේ ක්‍රමයක් ලියා පදිංචි වීමේ ක්‍රමයක් රාජ්‍ය අනුග්‍රහය ලබාදෙමින් ක්‍රියාත්මක කරවන්න. අපිටත් අපේ ආනගතය යහපත් කරගන්න ක්‍රමවේදයක් උදාකර දෙන්න කියලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009102</link>
    <topic>පොලිසිය ඉදිරියෙන් සිටියත්ගුවන් හමුදාව අපරාජිතයි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් අන්තර් ක්‍රීඩා සමාජ ප්‍රධානතම පාපන්දු තරගාවලියේ තරග 7කට සහභාගී වූ පොලිස් ක්‍රීඩා සමාජය ලකුණු 16ක් ලබා ඉදිරියෙන්ම සිටී. ලකුණක් පසුපසින් සිටින ගුවන් හමුදා ක්‍රීඩකයෝ දෙවැනි ස්ථානයේ පසුවෙති. මෙවර තරගාවලියේ මෙතෙක් සහභාගී වූ තරගවලින් එකම අපරාජිත කණ්ඩායම වන්නේ ද ගුවන් හමුදා පිලයි.ගුවන් හමුදාව තරග 7කදී ජයග්‍රහණ 4ක් ජය පරාජයෙන් තොරව තරග 3ක් වාර්තා කර ලකුණු 15ක් ලබා සිටී. තරගයකින් පරාජයට පත්වී තරග 5ක් ජය ගැනීමට ශ්‍රී ලංකා පොලිස් ක්‍රීඩා සමාජය සමත් වූවේය. එමෙන්ම ලබා ඇති ගෝල් සංඛ්‍යාව අනුව (ගෝල් 18ක්) ඉදිරියෙන් සිටීමට පොලිස් ක්‍රීඩකයෝ සමත් වූහ. ගුවන් හමුදාව මෙතෙක් ගෝල් 12ක් ලබා සිටී.පොලිස් - ගුවන් කණ්ඩායම් දෙකම ගෝල් 7 බැගින් ප්‍රතිවාදී කණ්ඩායම් වලින් ලබා ඇත. මේ සති අන්තයේ දී පොලිස් පිලට කළුතර බ්ලූ ස්ටාර් හමුවන අතර ගුවන් හමුදාවට ශ්‍රී ලංකා යුද හමුදා පිල හමුවේ.මේ තරග දෙකේ ප්‍රතිඵල පොලිස් - ගුවන් දෙපිලටම ඉදිරියෙන් සිටීම උදෙසා තීරණාත්මක වේ. මීගමුව දොන් බොස්කෝ පිල තරගාවලිය ආරම්භයේ දී යම් පසු බෑමක සිටිය ද ජයග්‍රහණ කිහිපයක් වාර්තා කිරීමෙන් ලකුණු 14 ක් ලබා දැන් තෙවැනි ස්ථානයට පත්ව ඇත.මේ සති අන්තයේ දී දොන් බොස්කෝ පිලට රත්නම් ක්‍රීඩා සමාජය සමග තරග වැදීමට සිදුවේ. එය බොහෝ දෙනකුගේ අවධානයට ලක්වන තරගයකි. රත්නම් හා බ්ලූ ස්ටාර් කණ්ඩායම් දෙකම ලකුණු 11 බැගින් ලබා සම තත්ත්වය සිටිති.මේ සති අන්තයේ පැවැත්වෙන තරග11 දායුද හමුදාව - ගුවන් හමුදාව කැලණියේ දී සෝන්ඩර්ස් - ජුපිටර්ස් සිටිලීග් පිටියේ දී12 දානිව් යංග්ස් - රිනවුන් වෙන්නපුවේ දී බ්ලූ ස්ටාර් - පොලිස් කළුතර දී දොන් බොස්කෝ - රත්නම් මීගමුවේ දී කළුතර පාක් – ජවාලේන් සිටිලීග් පිටියේ දී.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009103</link>
    <topic>බාලිකා ක්‍රිකට් තරගයට පාසල් 27 ක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අධ්‍යාපන දෙපාර්තමේන්තුව මෙහෙයවන සමස්ත ලංකා බාලිකා පාසල් ඕවර විස්සයි විස්ස සැහැල්ලු පන්දු ක්‍රිකට් තරගාවලිය සඳහා දිවයිනේ පාසල් 27 ක් සුදුසුකම් ලබා ඇත. එම පාසල් මෙසේය.මහනුවර මහමායා බාලිකා, කොළඹ විශාඛා විදුහල, පඬුවස්නුවර ජාතික පාසල, වගුරුවෙල මැදි විදුහල, වික්ටෝරියා විදුහල, විශ්නේස්වර විදුහල, අනුරාධපුර මැදි විදුහල, කෝමරි මැදි විදුහල, ආදොළුව මැදි විදුහල, වෑකඩ මැදි විදුහල, දරණගම මැදි විදුහල, මහආරගම මැදි විදුහල, තංගල්ල බාලිකා විදුහල, ඔක්කම්පිටිය විජයබා මැදි විදුහල, පල්ලේබෝවල මැදි විදුහල, ශ්‍රී සිද්ධාර්ථ මැදි විදුහල, වින්සන්ට් බාලිකා විදුහල, කෑගලු බාලිකා විදුහල, අක්මීමන මැදි විදුහල, විජය කටුපොත මැදි විදුහල, සුමන බාලිකා විදුහල, බිසෝබණ්ඩාර විදුහල, රම්බසිකුලම් මැදි විදුහල, වත්තේගම බාලිකා විදුහල, මෙතොදිස්ත බාලිකා විදුහල හා වාද්දුව මැදි විදුහල එම විදුහල් ය.මේ තරගාවලිය මේ මස අගදී පානදුර ශ්‍රී සුමංගල විදුහල් ක්‍රීඩාංගණයේදී හා පානදුර මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009104</link>
    <topic>ජාතික තහනම් උත්තේජන ආයතනයේවෛද්‍ය ඒකකයේ අය සිටීම අසාධාරණ නෑ</topic>
    <author>පි‍්‍රන්ස් ගුණසේකර</author>
    <content>ජාතික තහනම් උත්තේජන ආයතනය තුළ ක්‍රීඩා වෛද්‍ය ඒකකයේ වෛද්‍යවරු කටයුතු කිරීමෙන් කිසිවෙකුට බලපෑමක් හෝ අසාධාරණයක් නොවන බව එහි අධ්‍යක්‍ෂ ජෙනරාල් විශේෂඥ වෛද්‍ය ගීතාංජන මෙන්ඩිස් මහතා අවධාරණය කරයි. පසුගියදා ජාතික ඔලිම්පික් කමිටු සභාපති හේමසිරි ප්‍රනාන්දු මහතා ජාතික තහනම් උත්තේජන ආයතනය ස්වාධීන විය යුතු යැයි කළ ප්‍රකාශයට පිළිතුරු දෙන මෙන්ඩිස් මහතා පවසන්නේ ක්‍රීඩා වෛද්‍ය ඒකකයේ තහනම් උත්තේජන විෂය පිළිබඳ පළපුරුදු වෛද්‍යවරු සිටින හෙයින් ඔවුන්ගේ සේවය ජාතික තහනම් උත්තේජන ආයතනයට ලබාගැනීමේ කිසිදු වරදක් නොමැති බවයි.“ජාතික තහනම් උත්තේජන ආයතනය ලෝක තහනම් උත්තේජන ආයතනයේ ශ්‍රී ලංකා නියෝජිතයායි. මත්ද්‍රව්‍යයෙන් හා තහනම් උත්තේජනයෙන් තොරව ක්‍රීඩාව ඉදිරියට ගෙන යෑමට සම්මුතියක් අස්සන් කොට තිබෙනවා. මා කටයුතු කරන්නේ රටේ නායකයා වන ජනාධිපතිතුමාටයි, ක්‍රීඩා ඇමැතිතුමාටයි යටත්ව පමණයි. ඔලිම්පික් කමිටුවට මා යටත් නෑ” යනුවෙන් වෛද්‍ය මෙන්ඩිස් මහතා පැවැසීය.ජාතික ක්‍රීඩා වෛද්‍ය ඒකකයේ සිටින පිරිසක් ඔලිම්පික් කමිටුව හා තමා අතර ප්‍රශ්න ඇති කරන බව ද ඒ මහතා පැවැසීය.“ක්‍රීඩා වෛද්‍ය ඒකකයේ සමහරු ලෙඩ්ඩු බලනවාට වඩා නිකම් ඉන්නවා. තීරු බදු සහන සහිත වාහන බලපත් ගෙන රාජකාරී ඉටු නොකිරීම කනගාටුයි” ඔහු වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009105</link>
    <topic>ලෝක සූරයෙක් පොදු රද මඩුලු ක්‍රීඩා වර්ජනය කරයි</topic>
    <author>සිඩ්නි (ඒ.එෆ්.පී.)</author>
    <content>ලබන මාසයේදී නවදිල්ලි නුවර පැවැත්වෙන පොදු රාජ්‍ය මණ්ඩලීය ක්‍රීඩා තරගය මීටර 400 සූර ජෝන් ස්ටෙෆන්ෂන් වර්ජනය කරනු ඇතැයි වාර්තාවේ. ඊට හේතුව ඕස්ටේ‍්‍රලියානු මලල ක්‍රීඩකයන් සමඟ ඇතිකරගත් ආරවුලක් බව වාර්තා වේ.2006 දී මෙල්බෝන් ක්‍රීඩා උළෙලේදී මීටර් 400 ඉසව්ව ජයග්‍රහණය කළේ 28 හැවිරිදි ස්ටෙෆන්ෂන්ය. ඔහු මීටර 400 සහාය දිවීමේ කණ්ඩායමේද සාමාජිකයෙකි.මෙය තම ක්‍රීඩා දිවියේ ගත් ඉතාම අසීරු තීරණය බව ස්ටෙෆන්ෂන් පවසයි.ඕස්ට්‍රේලියානු මලල ක්‍රීඩා සංගමය වෙත ඉදිරිපත් කරන ලද පැමිණිලිවලට සිව් අවුරුද්දක් තුළ කිසිදු පිළිතුරක් නොලැබීම ස්ටෙෆන්ෂන් විරෝධය දැක්වීමට ප්‍රධානම හේතුව වී තිබේ.මෙල්බෝන් ක්‍රීඩා උළෙලට සහභාගිවීමෙන් අනතුරුව තම කාමරයට පැමිණි විට එහි දොර කඩා කාමරයේ බඩු මූට්ටු විනාශ කර තිබූ බව ඔහු පවසයි.මේ සම්බන්ධව ක්‍රියාමාර්ගයක් ගැනීමට ඕස්ට්‍රේලියානු මලල ක්‍රීඩා සංගමය අසමත් වී සිටී. තවද පිටකොන්දේ ශල්‍ය කර්මයකට සහභාගි වීම නිසා වසර මුලදී පැවැති ජාතික ක්‍රීඩා උළෙලකට සහභාගි වීමෙන් වැළකී සිටීමට කරන ලද ඉල්ලීමක්ද ඕස්ට්‍රේලියානු මලල ක්‍රීඩා සංගමය ප්‍රතික්ෂේප කළ බව ඔහු වැඩිදුරටත් පවසයි.මා ඕස්ට්‍රේලියාවට ආදරය කරන බවත්, මලල ක්‍රීඩා වලට සහභාගි වීමට ඉමහත් කැමැත්තෙන් සිටින බවත් පැවසූ ස්ටෙෆන්ෂන් පොදු රාජ්‍ය මණ්ඩලයේ ක්‍රීඩා උළෙලට සහභාගි වන්නේ එරට ක්‍රීඩක ක්‍රීඩිකාවන් වෙනුවෙන් සාධාරණයක් ඉෂ්ට කිරීමේ අරමුණින් බව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009106</link>
    <topic>මීටර් 100 ඔලිම්පික් සූරියටතහනම් උත්තේජක චෝදනා</topic>
    <author/>
    <content>තහනම් උත්තේජක ගැනීමේ චෝදනාව මත මීටර් 100 ඔලිම්පික් සහ ලෝක සූරි ජැමෙයිකානු ජාතික ෂෙලි ඈන් ප්‍රෙසර්ට එරෙහිව විනායනුකූල පියවර ගැනීමට තීරණය කර ඇත. මේ සම්බන්ධයෙන් ජැමෙයිකා මලල ක්‍රීඩා සංගමය විසින් ජාත්‍යන්තර මලල ක්‍රීඩා සම්මේලනය වෙත කරුණු ඉදිරිපත් කර ඇත. මෙවැනි චෝදනා වෙනුවෙන් පැනවිය හැකි දෙවසරක තරග තහනම හැකිතාක් දුරට අඩු කරන ලෙස ඔවුන් පෙන්වා ඇත.ඉකුත් මැයි මස 23 වනදා පැවැති ෂැංහයි ඩයමන්ඩ් ලීග් ක්‍රීඩා උළෙලේදී ප්‍රේසර් තහනම් උත්තේජක භාවිත කර ඇති බවට තහවුරු විය. මේ අතර මීටර් 400 ධාවක බොබි ගේ විල්කිංස්ට තහනම් උත්තේජක ගැනීම සම්බන්ධයෙන් වසර දෙකක තරග තහනමක් පනවා තිබේ. කටාර්හි පසුගිය මාර්තු මසයේදී පැවැති ලෝක ගෘහස්ථ ක්‍රීඩා තරගාවලියේදී ඇය තහනම් උත්තේජක භාවිත කර ඇති බවට තහවුරු විය.2008 වසරේදී බීජිං ඔලිම්පික් ක්‍රීඩා උළෙලේදී මීටර් 100 ඉසව්ව තත්පර 10.78 කදී නිම කිරීමෙන් ඇය ජාත්‍යන්තර කීර්තියට පැමිණ සිටියාය.ඊට පසු වර්ෂයේදී මීටර් 100 ඉසව්ව තත්පර 10.73 කින් නිම කිරීමෙන් ඇය ලෝක සූරිය වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009107</link>
    <topic>ලෝක ස්නූකර් සූරයාට රු.මිලියන 13ක දඩයක්</topic>
    <author/>
    <content>හිටපු ස්නූකර් ලෝක සූර ජෝන් හිගිංස්ට එල්ල වූ අල්ලස් චෝදනාවලින් ඔහු නිදහස්කර තිබේ. කෙසේ වෙතත් ස්නූකර් ක්‍රීඩාව අපකීර්තියට පත් කිරීම නිසා ඔහුට මාස 6 ක තරග තහනමක් සහ පවුම් 75000 ක දඩයක් පණවා තිබේ.තරග පාවා දීමට සහ ඔට්ටු ඇල්ලීමේ චෝදනාවලට තමන් වරද කරු බවට හිගිංස් පිළිගෙන තිබේ. කෙසේ වෙතත් ලංඩනයේ පැවැති පරීක්ෂණයේදී ලෝක ස්නූකර් පාලක මණ්ඩලය විසින් හිගිංස් අල්ලස් ලබාගත් බවට නගා තිබූ චෝදනා ඉවත් කරගෙන තිබේ.පසුගිය වසරේ ලෝක සූරතා ස්නූකර් තරගාවලියේදී ඔට්ටු ඇල්ලීම සම්බන්ධයෙන් ද ඔහුට චෝදනා එල්ල විය.තමාට එරෙහිව ලබා දුන් තීරණය සම්බන්ධව එකඟවන බව 35 හැවිරිදි ගිගිංස් පවසයි. වංචාවක් සිදු නොකළ බවත්, තරග පාවා දීමට කටයුතු නොකළ යුතු බවත් ඔහු වැඩිදුරටත් පවසයි.18 වසරක් තුළ වෘත්තීමය ස්නූකර් ක්‍රීඩාවේ යෙදීමේදී වුවමනාවෙන්ම පරාජය වන අන්දමට කිසිදුවිටක ක්‍රීඩා නොකළ බව ඔහු කියයි. තරග තහනම ලබන නොවැම්බරයේදි අවසන් වනු ඇත.හිගිංස්ගේ ස්නූකර් ක්‍රීඩාදිවිය තුළ සූරතා 21 ක් දිනා ගැනීමට සමත්ව සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=s1009108</link>
    <topic>ගුරුකුල විදුහලෙන්ක්‍රීඩා ඇමැතිට පැමිණිල්ලක්</topic>
    <author/>
    <content>කැලණිය ගුරුකුල විද්‍යාලය හා ගාල්ල රිච්මන්ඩ් විද්‍යාලය අතර පැවැත්වූ අර්ධ අවසන් පූර්ව ක්‍රිකට් තරගයේ සිදුවූ අක්‍රමිකතාවය පිළිබඳව පුළුල් පරීක්‍ෂණයක් පවත්වන ලෙස ගුරුකුල විද්‍යාලයීය ක්‍රීඩකයන්ගේ මව්පියෝ ක්‍රීඩා ඇමැති සී. බී. රත්නායක මහතාගෙන් ඉල්ලා සිටී.මෙම අක්‍රමිකතාවය පිළිබඳව පුළුල් පරීක්‍ෂණයක් කර සාධාරණ තීරණයක් ලැබෙන තෙක් මෙම 13 වැනිදා පැවැත්වීමට නියමිත ක්‍රිකට් තරගය නතර කරන ලෙසත් ඔව්හු ඉල්ලා සිටිති.පාසල් ක්‍රිකට් සංගමය මගින් නිකුත් කරන ඡායාරූප සහිත හැඳුනුම්පතේ ඇති ඡායාරූප ගලවා ඒ සඳහා වෙනත් ඡායාරූප ඇලවීමෙන් පාසල් ක්‍රිකට් සංගමය හෑල්ලු කොට ක්‍රීඩාවට වැරදි ආදර්ශයන් ලබා දී ඇති බවත් මව්පියෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=f1009102</link>
    <topic>නළුවකුට හෝ නිළියකටවිවේකය අවශ්‍යයයි</topic>
    <author>චන්දන ජයවීර චිත්‍රණය අරවින්ද සේනාධීර</author>
    <content>යශෝධා විමලධර්ම ඇයටම සුවිශේෂ වූ අනන්‍යතාවක් සටහන් කළ රංගන ශිල්පිනියක්. ඇගේ නිර්මාණ කෞෂල්‍යයෙන් වේදිකාව, රූපවාහිනිය මෙන්ම සිනමාවද නිරතුරුව පෝෂණය වූවා. පුංචි තිරයේ අහිංසකාවිය ලෙස නම් ලද යශෝධාගේ රංගනය පසුගිය කාලය තුළදී දකින්නට නොලැබීම ඇගේ රසිකයන් තුළ ඇති කළේ කනගාටුවක්. වසර දෙකක නිද්‍රාව අවසන් කරමින් ඇය ‘දිනමිණ’ හා මෙලෙස කට හඬ අවදි කෙළේ ගෙවුණු දෙවසර තුළදී ඇය කළ කී දේ ගැන හා ඇයගේ ඉදිරි නිර්මාණ කටයුතු පිළිබඳවය.* පසුගිය කාලය තුළදී ඔබ රංගනයෙන් ඈත්ව සිටියේ ඇයි ?රංගනය මගේ ආත්මයේ තිබෙන දෙයක්. ඒ නිසා මම කවදාවත් රඟපෑමෙන් ඉවත් වෙන්නේ නැහැ. සමහර විට මම ඉදිරියේදී කලා ක්ෂේත්‍රයේම වෙනත් දිශාවකට ගමන් කරන්න පුළුවන්. ඒ වුණත් මේ ක්ෂේත්‍රයෙන් සහමුලින්ම ඉවත් වන්නේ නැහැ.ජයන්ත චන්ද්‍රසිරි මහතාගේ ‘සතර දෙනෙක් සෙන්පතියෝ’ ටෙලි නාට්‍යයට සම්බන්ධ වූවාට පසුව ගතවූ අවුරුදු දෙක තුළදී මම වෙනත් කිසිම නිර්මාණයකට සම්බන්ධ වුණේ නැහැ.ඒ සඳහා බලපෑ එකම හේතුව හොඳ නිර්මාණයකට ආරාධනා නොලැබීමයි. ඉස්සර එක වතාවකට රඟපෑම සඳහා හොඳ පිටපත් තුන හතරක් ලැබෙනවා. මොකක්ද තෝර ගන්නේ කියලා ගැටලුවක් තිබුණේ. මේ යන විදිහට නම් මම හිතන්නේ නැහැ ඒ වගේ යුගයක් නැවත ඇති වෙයි කියලා.මේ තත්ත්වය තුළ තෝරාබේරා ගෙන රඟපෑම පැවැත්ම පිළිබඳ ප්‍රශ්නයක් මතු කරනවා. ඒ වුණත් සිතට එකඟව නිරූපණය කළ නොහැකි චරිත සඳහා ලැබෙන ආරාධනා භාර ගැනීම කළ නොහැක්කක්. අවර ගණයේ නිර්මාණ සඳහා මා සම්බන්ධ නොවන්නේ ඒ නිසයි.* රංගනය පිළිබඳ ඔබේ අදහස් දැන ගැනීමට ප්‍රථමයෙන් රඟ නොපා සිටි කාලය ගැන දැන ගන්න කැමතියිවාහනයකට සර්විස් එකක් අවශ්‍යය වෙනව වගේ රංගන ශිල්පියෙකුට විවේකයක් අවශ්‍යයි. රංගන ශිල්පියාගේ වැදගත්ම මෙවලම ශරීරය හා මනසයි. තමන් ආ ගමන් මගේ අඩු පාඩු සකස් කර ගැනීමටත් තමන් පිළිබඳව අවබෝධයක් ලබා ගැනීමටත් මම ඒ විවේකය යොදා ගත්තා.සමහර ක්ෂේත්‍ර තව තවත් මුවහත් කර ගත්තා. හොඳ නාට්‍ය චිත්‍රපටි බැලුවා. වැඩමුළුවලට සහභාගි වුණා. ඉගෙන ගත්තා. නිකන්හිටියේ නැහැ. කවි ලිව්වා. පොත පත කියෙව්වා. ඒ තුළ මම ගොඩනැගුණා. නිහඬතාවය නිසා ප්‍රේක්ෂකයාට මා දැකීමේ ආශාව තව තවත් වැඩි වුණා. ඒ හින්දා නරකක් වුණයි කියලා කියන්න බැහැ.* අඛණ්ඩව රංගන කටයුතුවලට සම්බන්ධ නොවීම ජනප්‍රියත්වයට බාධාවක් නොවේද ?මම එක දිගට වසර හයක් ජනප්‍රියම නිළිය වුණේ නාට්‍යය රාශියක රඟපෑමෙන් හෝ හැම නාලිකාවකම පෙනී සිටීමෙන් නෙවෙයි. ගතවූ වසර විසි පහක කාලය තුළදී නිරූපණ ශිල්පිනියක් ලෙස මම රංගනයෙන් සම්බන්ධ වී තිබෙන්නේ නිර්මාණ 17 කට පමණයි.ආරම්භයේ සිට අද දක්වා මම ටෙලි නාට්‍යයක හෝ චිත්‍රපටයක වැඩ අවසන් වන තුරු වෙනත් නිර්මාණයකට සම්බන්ධ වෙන්නේ නැහැ. ඒක ආර්ථික වශයෙන් පාඩුවක් නෙවෙයි.ටෙලි නාට්‍යය රාශියක රඟපෑවයි කියලා ජනප්‍රිය නළුවෙක් හෝ නිළියක් වෙන්න බැහැ. ප්‍රේක්‍ෂකයා තුළ සදා නොමැකෙන මතකයක් අවදි කළ රංගන ශිල්පියෙකුට පමණයි ජනප්‍රියත්වය රඳවා තබා ගත හැක්කේ. රංගන ශිල්පියෙකුට ජනප්‍රියත්වය වැදගත්. ඒ වුණාට මම ජනප්‍රියත්වය ලුහුබැඳ යන්නේ නැහැ.* පශ්චාත් උපාධිය දක්වා ලබාගත් හින්දි භාෂා ශාස්ත්‍ර ඥානය අධ්‍යාපන ආයතනයකට ලබා දෙන්න කැමති නැද්ද ?පියාගෙන් ලැබුණු මඟපෙන්වීම නිසා තමයි මම රංගනයට මෙන්ම හින්දි භාෂා අධ්‍යයනයටත් යොමු වුණේ. ඉගෙන ගැනීම ආරම්භ කළේ විභාග ඉලක්ක කරගෙන නෙවෙයි. තෘප්තිය උදෙසායි. නිර්මාණ කටයුත්තකට සම්බන්ධ නොවූ පසුගිය අවුරුදු දෙක මම යෙදෙව්වේ පශ්චාත් උපාධිය සම්පූර්ණ කිරීම සඳහායි. ඒ මටත් නොදැනී සිදුවුණු දෙයක්.ජීවිතය අත්විඳින්න හුඟක් දේවල් තේරුම් ගන්න දැනුමක් අධ්‍යාපනයෙන් ලැබෙනවා. අධ්‍යාපනය තමයි මාව පෝෂණය කෙළේ. ඒ දැනුම මම අනෙක් අයටත් ලබා දෙන්න කැමැතියි.නමුත් දැනුම් තේරුම් වයසේ සිටම මම ආයතනගතවීම ප්‍රතික්ෂේප කළා. මම නිදහස භුක්ති විඳින්න කැමති කෙනෙක්.රංගන ක්ෂේත්‍රයට සම්බන්ධ වුණොත් එහි තමන්ගේ හැකියාවන් නිදහසේ වර්ධනය කර ගන්න හැකියාවක් තිබෙන නිසයි. ආයතනික විදිහට නොවුණත් දැනටත් මගේ සේවය අවශ්‍යය අයට වැඩි ප්‍රචාරයක් නොකර ඒ දැනුම ලබා දෙනවා.* සාර්ථක රංගන ශිල්පියෙක් බිහිවීමට නිසඟ හැකියාව පමණක් ප්‍රමාණවත්ද ?රංගනය ගැඹුරින් හැදෑරිය යුතු විෂයක්. එයට වෙනම තාක්‍ෂණයක් තිබෙනවා. සාර්ථක රංගන ශිල්පියෙක් බිහි වීමට නිසඟ හැකියාව හෝ රංගන විධි පිළිබඳ ලබන පුහුණුව පමණක් ප්‍රමාණවත් නැහැ.තිර පිටපතක් තුළ තිබෙන්නේ චරිතයක් පිළිබඳ දළ සැකිල්ලක් පමණයි. ඒ තුළ චරිතයේ නොලියවුණු මානයන් සොයා යෑම රංගන ශිල්පියාගේ කාර්යයක්. සමාජ දේශපාලන දැනුම අපිට වැදගත් වෙන්නේ මෙතැනදී. ඒක කාටවත් දෙන්න පුළුවන් දෙයක් නෙවෙයි. අධ්‍යාපනය නළු වෘත්තීයට බාධාවක් කරගත යුතු නැහැ. චරිතයක නව ඉසව් සොයා ගෙන යාමට සමාජ අවබෝධය වගේම අධ්‍යාපනයෙන් ලැබෙන දැනීමත් වැදගත්. ඒ නිසා මම මේ දෙකින් එකක් වත් බැහැර කරන්නේ නැහැ.* අද නිර්මාණය වන ටෙලි නාට්‍ය ගැන ඔබ හිතන්නේ කුමක්ද ?අද වන විට රූපවාහිනී මාධ්‍යයේ සීඝ්‍ර පසුබෑමක් ඇතිවී තිබෙනවා. මේ තත්ත්වය වෙනස් කරන්න අඩුම තරමේ රාජ්‍ය මාධ්‍යය ආයතන දෙක හෝ මැදිහත් වෙයි කියලා අපි බලාපොරොත්තු වෙනවා.අපිට නිර්මාණ හරහා අනන්‍යතාවයක් ගොඩනගා ගත හැකි වුණේ ඒ අවධියේ ප්‍රශස්ත මට්ටමේ නිර්මාණ රැසක් බිහිවුණ නිසයි. අද ඒ වගේ නිර්මාණ බිහි වෙන්නේ බොහොම කලාතුරකින්. මේ නිසා දක්ෂතා තිබෙන බොහොමයක් තරුණ නිර්මාණකරුවන් අද ඔවුන්ගේ නිර්මාණ එළිදක්වා ගත නොහැකිව අතරමංව සිටිනවා.රූපවාහිනිය වෙළෙඳ මාධ්‍යයක්. නමුත් ඒ තුළ හරවත්, ප්‍රේක්ෂකයාගේ රසිකත්වය ඉහළට ඔසවා තබන නිර්මාණයන්ටත් ඉඩ තිබිය යුතුයි. දැන් උවදුරක් බවට පත්ව තිබෙන මෙගා නම් ටෙලි නාට්‍යය විශේෂය තුළ මම නම් කිසිම දැවැන්ත බවක් දකින්නේ නැහැ. නිර්මාණයක අන්තර්ගතය තුළ දැවැන්ත බව තිබෙනවා නම් එහි කොටස් ගණන සංඛ්‍යාත්මකව වැඩි වුණාට ප්‍රශ්නයක් නැහැ.* මෙගා ටෙලි නාට්‍යය බිහිවීම සඳහා පාර සකස් කළ දීර්ඝ ටෙලි නාට්‍යවල ඔබත් කාලයක් රඟපෑවා නේද ?අනෙක් ටෙලි නාට්‍යයන්ට වගේම මම සංඛ්‍යාත්මක වශයෙන් දීර්ඝ ටෙලි නාට්‍යය කිහිපයකටත් දායක වුණා. ඔබ ඔය සඳහන් කරන්නේ ‘දූ දරුවෝ’ ටෙලි නාට්‍යය ගැන විය යුතුයි. එම ටෙලි නාට්‍ය විකාශය වූයේ සතියේ එක දිනකයි. කොටස් 235 විකාශය වීමට 1990 සිට 1995 දක්වා වසර පහක් ගත වුණා. මේ නිර්මාණය හරහා අනෙක් නිර්මාණවලට බාධාවක් වුණේ නැහැ.අද වෙන්නේ මොකක්ද බලන්න. 7.30 සිට 9.30 දක්වා මුළු සතිය තුළම එක නාලිකාවකින් විකාශය කරන්නේ ටෙලි නාට්‍යය තුනක් පමණයි. මේ තත්ත්වය නිසා බාහිරව නිෂ්පාදනය වන ටෙලි නාට්‍යය විකාශය කිරීමට කාලයක් නැහැ. මේ විකාශන කාලය කණ්ඩායම් කිහිපයක් වෙන් කරගෙන සිටිනවා.‘දූ දරුවෝ’ නාට්‍යයේ නිෂ්පාදනය කළේ පිළිවෙළක් අනුවයි. ඒ නිසා ශිල්පීන්ට තමන්ගේ දක්ෂතා එළිදැක්වීමට අවස්ථාව ලැබුණා. කතාව ගලාගෙන යන ආකාරය ඔවුන් දැන සිටියා. මෙගා ටෙලි නාට්‍යයවල මොනවද වෙන්නේ කියලා ප්‍රේක්ෂකයෝ තියා ඔවුන්වත් දන්නවයි කියලා මම හිතන්නේ නැහැ.* ඔබ නිර්මාණ කටයුතු සඳහා සහභාගී වෙන්නේ එකම පිරිසකගේ නිර්මාණ සඳහා නේද ?නෑ එහෙම නෑ. මම තරුණ නිර්මාණකරුවන් අතරින් අශෝක හඳගම සහ බෙනට් රත්නායක සමග පමණයි වැඩ කර නැත්තේ. සුමිත්‍රා පීරිස්, ධර්මසේන පතිරාජ, වසන්ත ඔබේසේකර, ධර්මසිරි බණ්ඩාරනායක, ප්‍රසන්න විතානගේ, ජයන්ත චන්ද්‍රසිරි වැනි නිර්මාණකරුවන් සමග වැඩ කොට තිබෙනවා. ඉතින් ඇයි මගෙන් ඒ වගේ ප්‍රශ්නයක් අහන්නේ. . .* නාලන් මෙන්දිස් මහතාගේ සහ ජයන්ත චන්ද්‍රසිරි මහතාගේ නිර්මාණයන්හි ඔබ වැඩිපුර දක්නට ලැබෙනවා නේද ?ජයන්ත චන්ද්‍රසිරි මහතාගේ නිර්මාණවලට සම්බන්ධ වෙන කණ්ඩායමක් සිටිනවා. ශ්‍රියන්ත, කමල්, ජැක්සන් වැනි අය ඒ තුළ අනිවාර්යෙන්ම නියෝජනය වෙනවා. කාලයක් තිස්සේ එකට වැඩ කිරීමෙන් ලබාගත් අවබෝධය මත එහෙම වෙනවා ඇති. 1999 සිට මමත් ඒ කණ්ඩායමේ සාමාජිකයෙක්.නාලන් මෙන්දිස් මහතාගේ නිර්මාණ වලින් හුඟක් වෙලාවට මම වගේ අයිරාංගනී සේරසිංහ හා චාන්දනී සෙනෙවිරත්න මහත්මියත් සම්බන්ධ වී තිබෙනවා. ඒ වගේ මතයක් ඇති වෙන්න ඇත්තේ මම ඔහුගේ දීර්ඝ ටෙලි නාට්‍ය කිහිපයකට සම්බන්ධවීම නිසා වෙන්න ඇති. මොකද ඒ ටෙලි නාට්‍යය සතියකට එක දවසක් විකාශය වුවත් සෑහෙන කාලයක් ප්‍රදර්ශනය වෙන වනේ.* ඉදිරියේදී ඔබව ප්‍රේක්ෂකයන්ට දැක ගැනීමට ලැබෙනවාද ?ඔව් ළඟදීම. මම කිව්ව ආකාරයේ ඒකාකාරී නොවන ප්‍රේක්ෂකයන්ට හරවත් යමක් ගෙන එන නිර්මාණයකට සම්බන්ධ වෙන්න ආරාධනාවක් ලැබුණා. දැන් එහි වැඩ කටයුතු සෑහෙන දුරකට අවසන් වෙලා තිබෙන්නේ. ප්‍රේක්ෂකයන්ට එම නිර්මාණය ළඟදීම දැක ගන්න ලැබේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=f1009103</link>
    <topic/>
    <author>අනුර ප්‍රේමලාල්</author>
    <content>වේදිකාව, සිනමාව, ටෙලිනාට්‍ය යන කලා මාධ්‍යයන් තුළ විසිහත් වසරක් පුරා රංගන කාර්යයේ යෙදෙමින් ඉදිරියට පැමිණි සරත් දික්කුඹුර රංඟන ශිල්පියා තම කුළුඳුල් නිර්මාණය වේදිකාවට ගෙන ඒම පිණිස මේ දිනවල ලහි ලහියේ සූදානම් වෙමින් සිටියි. ඒ පිළිබඳ හා ඔහුගේ කලා දිවියේ තොරතුරු දැන ගැනීම සඳහා ඒ ශිල්පියා සම්ග කළ කතාබහකි මේ.* ඔබගේ කුළුදුල් නිර්මාණය වේදිකා නාට්‍යයක් ලෙස ඉදිරිපත් කිරීමට සිතුවේ ඇයි?ඇත්තෙන්ම වේදිකාව කියන්නේ මා ඉතාම ඇලුම් කරන ස්ථානයක්. එහි තිබෙන සජීවී බවට මා ප්‍රිය කරනවා. එබැවින් මගේ කුළුඳුල් නිර්මාණය ලෙස වේදිකා නාට්‍යයක් ඉදිරිපත් කිරීමට කල්පනා කෙරුවා.මෙහිදී රුසියානු ජාතික නිකලොයි ගොගොල්ගේ ‘ද මැරේජ්’ කෘතියේ සිංහල පරිවර්තනයක් වූ ‘සිකුරා’ නාට්‍ය පිටපත පිළිබඳ මගේ අවධානය යොමුවුණා. මෙය ආරියරත්න විතානගේ පරිවර්තනයක්.*මෙයට පෙරත් ‘ද මැරේජ්’ කෘතියේ සිංහල පරිවර්තන වේදිකාවට නැගුණා නේද ?“ඔව් සිකුරු යුද්ධය, මඟුල් හටන, කපුවා කපෝති නමින් වේදිකාවේ රැව් පිළි රැව් දුන්නා. එබැවින් මේ කෘතිය ශ්‍රී ලාංකිකයින්ට බෝහෝම සමීප පිටපතක් නිසාත් ඊට හානියක් නොවන සේ යළිත් වරක් ‘සිකුරා’ නමින් වේදිකාවට ගෙන එන්නට තීරණය කළා.මේ සඳහා ‘සිකුරා’ වේදිකා නාට්‍යයේ නිෂ්පාදන කළමනාකරු වු වෛද්‍යාචාර්ය බර්නාඩ් පතිරාජ මහතා මට අතුරුගිරියේ නාලක පෙරේරා පදනමේ සභාපති නාලක පෙරේරා මහතා හඳුන්වාදී එයට වැයවෙන මූල්‍ය පහසුකම් ලබාදීමට උපකාර කිරීම සිහිපත් කළ යුතුයි.*පරිවර්තන නාට්‍යක් ඉදිරිපත් කිරීමට ඔබ පෙළඹුණේ ඇයි ?වඩා හොඳ නිර්මාණයක් කිරීමට මා කලෙක සිට පිටපතක් සෙව්වත් එය ඉටුකරගැනීමට නොහැකිව සිටින මොහොතක මට මේ ‘සිකුරා’ පිටපත ලැබුණා.1988 සිට මම විලියම් ෂේක්ස්පියර් කේන්ද්‍රයට සම්බන්ධවී ‘ඔතෙලෝ’, ‘මැක්බර්ත්’, ‘හැම්ලට්’ වැනි පරිවර්තන වේදිකා නාට්‍යවල රඟපා තිබුණු බැවින් මේ පරිවර්තන නාට්‍ය කිරීමට මම පෙළඹුණා කීවොත් නිවැරැදියි.මෙම පිටපතේ තිබෙන සුවිශේෂ තාවයන් ලෙස මම දකින්නේ අරියරත්න විතාන මහතා ලාංකික අනන්‍යතාවය රැකෙන පරිද්දෙන් ඉතාම දක්ෂ ලෙස ‘සිකුරා’ පිටපත පරිවර්තනය කර තිබෙනවා. මෙය හාස්‍ය උත්පාදිත නාට්‍ය වුණත් එහි තිබෙන ආදර්ශවත් හා උසස් බව නිසා උසස්පෙළ විභාග විෂය මාලාවටද ඇතුළත් කර තිබෙනවා.‘සිකුරා’ වේදිකා නාට්‍ය සදහා පාත්‍ර වර්ගයා තෝරා ගැනීමේදී මම ඉතාම ඕනෑකමෙන් කටයුතු කළ අතර ඒ සදහා දක්ෂ රංඟන ශිල්පීන් කණ්ඩායම තෝරාගත්තා.*ඉකුත් සමයේ වේදිකා නාට්‍ය නිර්මාණය නොවීම රංඟන ශිල්පීන්ට පාඩුවක් නේද ?ඔබ පවසන දේ හරි. ශ්‍රී ලංකාවේ රංගනය ඉගැන්වීමේ ආයතනයක් නොමැති බැවින් රංගන ශිල්පීන්ට ඒ සඳහා අධ්‍යාපනයක් ලබාගත හැක්කේ වේදිකාවෙන්. ධම්ම ජාගොඩ, දයාන්ද ගුණවර්ධන, ගුණසේන ගලප්පත්ති, සුගතපාල ද සිල්වා, හෙන්රි ජයසේන වැනි ශ්‍රේෂ්ඨ නාට්‍ය කරුවන් රංඟන ශිල්පීන්ට දොරගුළු විවර කළ නිසා එදා දක්ෂ රංගන ශිල්පීන් රැසක් බිහිවුණා.නමුත් දැන් ඒ රටාව අහෝසි වෙලා දක්ෂ රංඟන ශිල්පීන් අපට නොලැබෙන බව වර්තමාන ටෙලිනාට්‍ය දෙස බලනවිට පේනවා.එබැවින් රංගනයට පැමිණෙන යෞවන යෞවනියන්ට මේ පිළිබඳ අවබෝධයක් හා වුණමනාවක් නැහැ. ඒ නිසා ඔවුන්ගේ ඉදිරි ගමන ඉතාම පටු බව පැහැදිලියි.මේ රටේ අවාසනාවකට මෙන් එක රැයින් කලාවීරයන් බිහිකිරීමට ඇතැම් මාධ්‍ය ක්‍රියා කරනවා. ඉන් කලා ක්ෂේත්‍රයට විය හැකි හානිය කල්පනා කර නැහැ. එබැවින් මේ මාධ්‍ය හසුරුවන අය හා රජය එක්වී වැඩපිළිවෙළක් සකස් කරන්නේ නම් ශ්‍රී ලංකාවේ නැවතත් හැටේ, හැත්තෑවේ දශකයේ තිබූ කලා ප්‍රබෝධය ඇතිවිය හැකියි කියා මම විශ්වාස කරනවා.*වේදිකාව තුළ ප්‍රේක්ෂකයින් රඳවාගන්න කුමන වැඩපිළිවෙළක් සකස්විය යුතු ද ?වේදිකා නාට්‍ය පෙන්වන ශාලා ගාස්තු හා ප්‍රවේශ පත්‍ර ගාස්තු අඩුකොට වැඩි ප්‍රේක්ෂක පිරිසක් නාට්‍ය ශාලා තුළට ගෙන්වීමේ වැඩපිළිවෙළක් අවශ්‍යයි. රටේ පැවැති කලබලකාරී යුද වාතාවරණය දැන් නොමැති නිසා ඊට හොඳ අවස්ථාවක් උදාවෙලා තිබෙනවා.ලක්වැසි ජනතාවට සාමයෙන් නිදහසෙන් කාලය ගත කිරීමට අවස්ථාව උදාකර දුන් රණවිරුවන්ට උපහාර දැක්වීම පිණිස ලබන සැප්තැම්බර් මස (11) දා මරදාන එල්ෆින්ස්ටන් රඟහලේ පැවැත්වෙන ‘සිකුරා’ වේදිකා නාට්‍යයේ දර්ශන වාර දෙකක් රාගම පුනරුත්ථාපන රණවිරු සෙවණේ සිටින ආබාධිත රණවිරුවන්ටත් පාසැල් දරුවන්ටත් පෙන්වීමට අපි තීරණය කළා.‘සිකුරා’ වේදිකා නාට්‍ය නිර්මාණය කිරීම සඳහා හවුල් වූ ෂෙල්ටන් මිහිදුකුල සූරිය මහතාවද මම මේ අවස්ථාවේ සිහි කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>10</day>
    </date>
    <link>http://www.dinamina.lk/2010/09/10/_art.asp?fn=f1009104</link>
    <topic>මම හොඳ නැට්ටුවෙක්</topic>
    <author>සංවාද සටහන සහ ඡායාරූප චිත්‍රාරත්න කළුආරච්චි</author>
    <content>මධ්‍යම පළාත් සභා ඇමැතිවරයකු වූ එදිරිවීර වීරවර්ධන මහතාගේ පුත්‍රයකු වන එරික් ප්‍රසන්න වීරවර්ධන මහතා පසුගිය අපේ‍්‍රල් මහ මැතිවරණයේදී මහනුවර දිස්ත්‍රික්කය නියෝජනය කරමින් පාර්ලිමේන්තුවට පැමිණි තරුණ මන්ත්‍රීවරයෙකි. පහත දැක්වෙන්නේ ඔහුගේ ජීවන තතු පිළිබඳව අලුත් මුහුණු විශේෂාංගයට දැක්වූ අදහස්ය.* ඔබේ සම්පූර්ණ නම මොකක්ද?එරික් ප්‍රසන්න වීරවර්ධන මගේ සම්පූර්ණ නම.* ඔබේ උපන් දිනය -1983 ජූනි 25 දින තමයි මා ඉපදුනේ.* ඔබගේ උපන් ගමමගේ ගම මාහිමඩුල්ල – මම පෙරාදෙණිය රෝහලේදී උපන්නේ.* ඔබ ඉගෙනුම ලැබූ පාසල කුමක්ද?මාවතගම රෝමානු කතෝලික විදුහලේ ඉගෙනුම ලැබුවා. ඉන්පසු නුගවෙල විදුහලේ ඉගෙනුම ලැබුවා. පහ වසර සිට එකොලහ වසර දක්වා මහනුවර ධර්මරාජ විදුහලේ ඉගෙනුම ලැබුවා. උසස් පෙළ හැදෑරීම සඳහා කොළඹ රාජකීය විදුහලට ඇතුලු වෙනවා. එහිදී මම උසස් පෙළ සමත් වෙනවා.* ඔබ කැමතිම පාසල් විෂය කුමක්ද?මම පුංචි කාලයේ ඉදලම ගණිතය විෂයට හරිම කැමතියි.* ඔබ පුංචි කාලයේ සිටම මන්ත්‍රීවරයෙකු වීමට බලාපොරොත්තු වුණාද?මම පුංචි කාලයේදී සිහින දැක්කේ මාධ්‍යවේදියකු වන්න.* ඔබ පුංචි කාලයේ ඉදලම පොත් පත් කියවන්නලු මනාප?ඔව්. මම හරිම ආසයි පොත් කියවීමට. පත්තර කියවනවා. සඟරා කියවනවා. දැන්නම් පොඩ්ඩක් කාර්යබහුල නිසා කියවීම ටිකක් මගහැරිලා තියෙන්නේ.* ඔබේ විශ්වවිද්‍යාල අධ්‍යාපනය ලැබුවේ කොහෙන්ද?ක්වීන් මේරි යුනෙවර්සිටි ඔෆ් ලංඩන්. යුනිවර්සිටි ඔෆ් ඊස්ට් ලන්ඩන් යන විශ්වවිද්‍යාල දෙකේම මා ඉලෙක්ට්‍රොනික විද්‍යාව, ඉංජිනේරු ගණිතය හදාරනවා. පළමු වසර ඉංජිනේරු ගණිත විෂයට 100% ලකුණු ලබා විශිෂ්ඨ ලෙස සමත්වුණා.* ඔබ ධර්මරාජ විදුහලේ දී වෙස්බැන්ද වෙස් නැට්ටුවෙක්ලු නේද?ඔව්. මම වෙස් බැඳලා. පාසල නියෝජනය කරමින් සමස්ත ලංකා පාසල් නර්තන තරගාවලියේ ලංකාවෙන්ම දෙවන ස්ථානය ලබා ගත්තා. වසර දෙකක්ම මම එම තරගාවලියේ ජයග්‍රහණ ලබා පාසලට කීර්තියක් ගෙන දුන්නා.* ඔබගේ අම්මා, තාත්තා ගැන කීවොත්මගේ අම්මා භද්‍රානි කළුහෙන්දිවෙල මහත්මිය. මගේ පියා හාරිස්පත්තුව ශ්‍රී ලංකා නිදහස් පක්‍ෂ ආසන සංවිධායක මධ්‍යම පළාත් සෞඛ්‍ය, දේශීය වෛද්‍ය, සමාජ සුබසාධන, පරිවාස හා ළමාරක්‍ෂක සේවා අමාත්‍ය එදිරිවීර වීරවර්ධන මහතා.* ඔබගේ පාසල්වලින් ඔබට ලැබූ දේ කීවොත්.ධර්මරාජ විදුහලේ ඉගෙන ගන්නකොට රටට ආදරය කරන්න ඕන, ජනතාවට ආදරය කරන්න ඕන කියලා තේරුණා. රාජකීය විදුහලේදී ලංකාවේ හැම ජනවර්ගයකටම, හැම ප්‍රදේශයේම නියෝජනය කරන ලොකු අත්දැකීම් ඇති අය ඇසුරු කිරීමට හැකි වුණා.* ඔබගේ පවුලේ අනෙක් අයඅක්කයි, නංගිලා දෙන්නයි.* ඒ අයගේ නම් කීවොත්අක්කා - භත්‍රිකා එදිරිවීර, නංගිලා - බුද්ධිකා එදිරිවීර සහ චතුරිකා එදිරිවීර* විනෝදාංශ විදිහට මොනවාද කරන්නේ?මම ගොඩාක්ම පර්යේෂණ ලිපි කියවනවා. දේශපාලන විග්‍රහ ලිපි කියවනවා.* ඔබගේ ජීවිතයේ අමතක නොවන සිදුවීමක් එහෙම තිබෙනවාද?අපෝ ඕන තරම් තියෙනවා.ධර්මරාජ විදුහලේ ඉගෙන ගන්න කාලයේ මම සීගිරි කාශ්‍යප නාට්‍යයේ කාශ්‍යප රජ හැටියට රඟපෑවා. එහිදී මා පාසලේ ජනපි‍්‍රය නළුවෙක් වුණා. පාසලේ කව්රුත් මට කීවේ කාශ්‍යප රජ්ජුරුවෝ කියලා. ධර්මරාජයෙන් අස්වෙලා මම රාජකීය විදුහලට ගියාම මට ධර්මරාජ විදුහලෙන් යාළුවෙක් කීවා සීගිරි කාශ්‍යප නාට්‍ය බණ්ඩාරනායක ජාත්‍යන්තර සම්මන්ත්‍රණ ශාලාවේ පෙන්වනවා බලන්න එන්න කියලා. මම වෙනුවට වෙනත් කාශ්‍යප රජ කෙනෙක් නාට්‍යයට අරගෙන තිබුණේ.මම ඉතිං රාජකීය විදුහලේ මිතුරන් කීපදෙනෙක් සමඟ ගියා ඒ නාට්‍ය බලන්න. දැන් නාට්‍ය පටන්ගන්න හදනවා. හැබැයි කාශ්‍යප රජ ඇවිල්ලා නැහැ. සෙනඟ පිරිලා. පටන්ගන්න වෙලාව ලංවෙලා.මට ධර්මරාජ විදුහලේ අය ඇවිත් මේ විස්තරය කීවා. මොකද කරන්නේ කියලා ඇහුවා. ඉතිං වෙන කරන්න දෙයක් නැහැ. මම ඉතිං රාජකීය විදුහලේ ඉදලා ධර්මරාජ විදුහලේ නාට්‍යයේ කාශ්‍යප රජ හැටියට රඟපෑවා. ඊට පස්සේ රාජකීය විදුහලේත් මට කාශ්‍යප රජ කියන නම පටබැඳුනා.* ඔබට සිංදු කියන්නත් පුළුවන්ලු නේද?ඔව්. මම සංගීතය හදාරා තිබෙනවා.* ඔබ කියන්න කැමතිම ගීතය.සී. ටී. ප්‍රනාන්දු මහතාගේ “මී අඹ වනයේ” ගීතය කියන්න ආසයි.* ඔබ සංගීතය හැදෑරුවේ ටික කාලයක් නේද ඇයි ඒ?මම සංගීතය තමයි කළේ. සංගීත පන්තියේ ළමයි ගොඩාක් හිටියා. මම සංගීත පන්තියට දවසක් යන විට මට වාඩිවෙන්න පුටුවක් නැහැ. මම අල්ලපු කාමරයේ නැටුම් පංතියට ගියා පුටුවක් ගේන්න. ළමයි නටනවා බලා සිටියා. ඒ සර් මට කීවා පුතා නැටුම් ඉගෙන ගන්න කැමතිද කියලා. මම ඔව් කීවා. එදා ඉදලම නැටුම් ඉගෙන ගත්තා. වෙස්බැන්දා, සමස්තලංකා තරගවලට ඉදිරිපත් වුණා. ජනපි‍්‍රය නැටුම් ශිල්පියෙක් වුණේ එහෙමයි. මම පුංචි බණ්ඩා ගමගෙදර නැටුම් සර් අදටත් ආදරයෙන් මතක් කරනවා.* ඔබ ක්‍රීඩාවලට සම්බන්ධ වුණේ නැද්ද?මම ක්‍රිකට්, රගර් – 13න් පහළ - 17න් පහළ ක්‍රීඩා කළා.* ඔබගේ සමකාලීන මිතුරන් කවුද?දිනූෂි පියදාස, හරේෂ් රත්නායක, මංජුල හේරත්, තරංගා සෝමචන්ද්‍ර, ක්‍රිෂාන්ත මද්දුම බණ්ඩාර, රසිකා, ලසන්ත, ජනිතා, අනුරාධ, සිදත්, යන අය තමයි එදා ඉදලම අදටත් ඉන්නා මිතුරන් විදිහට ඉන්නේ.* ඔබ අධ්‍යාපන සුදුසුකම් කීවොත්අධ්‍යාපන පොදුසහතික පත්‍ර විභාගයේ ‘ඩී’ සාමර්ථ 7 යි, ‘සී’ සාමාර්ථ 3යි. උසස්පෙළ ‘බී’ සාමාර්ථ 1 යි, ‘සී’. සාමාර්ථ 1, ‘එස්’ සාමාර්ථ එකයි. ගණිත අංශයෙන් උසස් පෙළ සමත් වුණා.* ඔබ නීති විද්‍යාලයටත් ගියා නේද?නීති විද්‍යාල ප්‍රවේශ විභාගය කළා.* ඔබ ලන්ඩන් විශ්වවිද්‍යාලයේ කළ උපාධිය මොකක්ද?ඉලෙක්ට්‍රොනික් සහ ඉලෙක්ට්‍රිකල් උපාධීය සමත් වුණා.* විශ්වවිද්‍යාල තොරතුරු කීවොත්අපේ රටේ විශ්ව විද්‍යාල වගේ නොමිලේ අධ්‍යාපනය දෙන්නේ නැහැ. මුදල් ගෙවන්න ඕනෑ.මෙහේ වාගේ වර්ජන නැහැ. හරියටම වසර හතරම ඉගෙන ගන්න ඕනෑ. අපේ රටේ නොමිලයේ ඉගෙන ගත්තත් රටට වැඩක් කරන කොට මුදලට වැඩ කරන අය ඉන්නේ. මුදලට කරන බොහෝ වැඩ නතර කරන්නට කාලය ඇවිත්.* ඔබ ලංඩන්වලදී සුපර් මාකර්ට් එකක වැඩකලා කියන්නේ ඇත්තද?ඔව්. මම විශ්වවිද්‍යාලයට යන මුදල් සොයා ගැනීමට රැකියා කීපයක්ම ලංඩන්වල කළා. විද්්‍යුත් උපකරණ අලෙවි සලක වැඩ කළා. පේන්ට් බාස් කෙනෙක් හැටියට වැඩ කළා.* ඔබට ලංඩන්වලදී ශිෂ්‍යත්වයක් ද ලැබුනාලු?ඔව්. මම යුනිවර්සිටි ඔෆ් ඊස්ට් ලංඩන්වලදී පළමු සමාර්ථයක් ලැබුවා. ඒ සමාර්ථය බලලා ක්වීන් මේරි විශ්වවිද්‍යාලයේ ශිෂ්‍යත්වයක් ලැබුණා.* එහිදී ඉන්න කොට අමතක නොවන සිද්ධියක් කීවොත් බලන්න?අපි එහෙදී කෑම උයාගෙන කන්න කාමරයක නතරවුණා. මම සමඟ ධනුෂ්කත් හිටියා. හැබැයි අපි දෙන්නාම උයන්න දන්නේ නැහැ.ඉතිං කාමරයට ගිහිල්ලා බඩු ගෙනල්ලා උයන්න හැදුවා. අක්කාගෙන් දුරකථනයෙන් අහගෙන හාල් ලිපේ තැබුවා. එළවළු හැදුවා. අක්කා කීවා තුනපහ, කහ ආදිය දමන්න ඕනෑ කියලා. අපි දෙන්නා කහ, තුනපහ, ලුණු එකගානට දමා එළවළු හැදුවා. බත පිච්චුණා. භාගයක් අමුයි. එළවළු කටේ තියන්නවත් බැහැ. එදා බඩගින්නේ හිටියේ.* ඊට පස්සේ කෑම කෑවේ කොහොමද?ලන්ඩන්වල සීක් පන්සල් තියෙනවා. ඕනෑම අයකුට එම පන්සලේ කෑම නිකං දෙනවා. අපි දෙන්නා ඔළුවේ ජටාවක් බැඳගෙන හැමදාම කෑම කන්න අර පංසලට යනවා. උදේට තේ බොන්නත් පංසලට යනවා. ඉතිං කරදරයක් නැතිව අපි දෙන්නා වසර දෙකක්ම ඒ පන්සලෙන් කෑම කෑවා. හැබැයි දැන් නම් මට උයන්න පුළුවන්.* ඔබ ලන්ඩන්වලදී කළ විශේෂ හැකියාවක් නැද්ද?තියෙනවා. මම අවසාන වසරෙදි ඉලෙක්ටෙ‍්‍රානික රොබෝ කෙනෙක් හැදුවා. මුළු විශ්වවිද්‍යාලයේම අය මට එදා සුබ පැතුවා. ක්‍රිෂාන්ත මද්දුම බණ්ඩාර මට විශ්වවිද්‍යාලයේදී ගොඩක් උදව් කළා.* ඔබ ලන්ඩන්වලදී පෙළපාලි ගියාලු නේද?එල්. ටී. ටී. ඊයට විරුද්ධව මම එහේදී සංවිධානයක් හැදුවා. “ශ්‍රී ලංකන් එගේන්ස් ටෙරලිසන්” බොහෝවිට අපි ලංකාවේ අය එකතු කර ගෙන යම් යම් අවස්ථාවලදී පෙළපාලි, උද්ඝෝෂණ කළා. තමිල් චෙල්වම් ඒ රටේ පාර්ලිමේන්තු මන්ත්‍රී හමුවීමේදී විශාල උද්ඝෝෂණයක් කළා. තමිල් චෙල්වම් මියගිය දිනයේ අපි රතිඤ්ඤා පත්තුකළා. හැබැයි එදා අප සමඟ විශ්වවිද්‍යාලයේ අය කථා නොකර තරහින් හිටියා. දින 3ක්ම කව්රුත් අප සමඟ කථා කළේ නැහැ. ඉතිං අපට යම් බියකුත් දැනුනා. නමුත් රට ගැන තිබුණ හැඟීම නිසා අපි ඒ දේවල් කළා. මව්බිම වෙනුවෙන් අපට කැක්කුමක් තිබුණා.* ඔබ දඟ වගේම දක්‍ෂයිලු නේද?ගුටිකාලා එහෙම නැද්ද?ඉස්සර මම ගෙවල් ළග තිබූ ළිඳට පැනලා නානවා. එක දවසක් නාරං ගහට නැගලා ළිඳට පැන්නා යාළුවන් සමඟ. නාලා ඇවිල්ලා හොඳටම ගුටි කෑවා.* ඔබ කන්න කැමතිම මොනවාද?එළවළු කෑම කන්න කැමතියි. කවරදාවත්ම සිගරට්, අරක්කු බීලා නැහැ.* ඔබ ගණිතයට වගේම කලාවටත් දක්‍ෂලු නේද?ඔව්. මම වෙස් බැන්දාට පස්සේ නැටුම්වලට ඕස්ට්‍රේලියාවේ ගියා. එහි තිබූ වැඩසටහනකට පාසලේ නමට ගෞරව හැමවිටම ලබාදුන්නා.* ඔබ කැමතිම නායකයා කවුද?නෙල්සන් මැන්ඩෙලාට.* ඔබ මන්ත්‍රී වෙන කොට දුප්පත් අයට සේවය කිරීමට සංවිධානයක් හදා තිබුණාලු නේද?ඔව්. මම හැමවිටම ගමට ආදරෙයි. දුප්පත් ජනතාවට ආදරෙයි. “අපේ ගම අපි හදමු” කියලා සංවිධානයක් හදලා තිබෙනවා. මම හැමවිටම ගමට යනවා. දුෂ්කර ගම්මාන තෝරා වැඩ කරනවා.* ඔබ මන්ත්‍රී වුණාට පසුව ඔබ හමුවීමට ඔබගේ කාර්යාලයට එන ජනතාව අඩුවෙලාලු නේද?ඔව්. දැන් බොහෝදුරට අඩුවෙලා.* ඇයි එහෙම වන්නේමම හැමවිටම නිළධාරීන් සමඟ ගම්වලට යනවා. ජනතාවට අවශ්‍ය නිළධාරියා ගමේදී මුණගස්සවා ඒ අයට අවශ්‍ය දේ කර දෙනවා. මගේ වැඩවල හැටි එහෙමයි. මම අද වැඩේ හෙටට කල් තබන්නේ නැහැ. කළයුතු වැඩේ අදම කර දෙනවා. පාර්ලිමේන්තු නොයන හැමවිටම මම වැඩිහරියක්ම ඉන්නේ ගමේ ජනතාව සමඟ.* ඔබ මීට ප්‍රථම රැකියාවක් කළාද?ඔව්. මම ටෙලිකොම් සමාගමේ වැඩ කළා.* ඇයි ඔබ දේශපාලනයට ආවේ.ජනතාවට සේවය කිරීමට, හාරිස්පත්තුව ආසනයට වසර 10ක්ම ශ්‍රී ලංකා නිදහස් පක්‍ෂයේ මන්ත්‍රී කෙනෙක් හිටියේ නැහැ. ඉතිං ජනතාව මා ඉල්ලුවා. ජනාධිපතිතුමාගේ ආශිර්වාද මත මම ඉදිරිපත් වුණා.* ඔබට ප්‍රබල ඡන්ද සටනක් කරන්නට වුණාද?ඔව්. මහනුවර විශාල ඡන්ද සටනක් තිබුණා. ප්‍රබල අයනෙ හිටියේ.* ඡන්ද සටනට බය හිතුනේ නැද්ද?බය හිතුනා. පෝස්ටර් යුද්ධයක්නේ තිබුණේ. නමුත් මම හැමවිටම ගම තුළට ගිහිල්ලා පොකට් රැස්වීම් තිබ්බා.* ඔබේ ආධාරකරුවන් ඡන්ද සටනෙදි මියගියා නේද?පෝස්ටර් ගහලා වාහනය එලවාගෙන එනවිට නින්ද ගිහිල්ලා ආධාරකරුවකු මියගියා.* ඔබ කැමති කුමන ඇඳුම් අඳින්නද?මම තද හිර ඇඳුම් අදින්න ආසයි.* ඔබ ජීවිතයේ දෙවතාවක්ම මරණයෙන් බේරුනාලු නේද?මම අක්කා සමඟ කැබ් එකේ එනකොට කැබ් එක පල්ලමකට පෙරලුණා. රෝද හතරම උඩ වීදුරු කඩලා තමයි අපි ගත්තේ. හැබැයි අපි දෙන්නාට සීරීමක්වත් සිදුවුණේ නැහැ.තවත් දවසක් දෙසැම්බර් 31 දා අලුත් අවුරුදු පාටියක් තිබුණා. අප ගෙදර ළඟ හෝටලයක එය තිබුණේ. එයට යන්න කියලා අවසර තාත්තාගෙන් ඉල්ලුවා. තාත්තා අවසර දුන්නා. හැබැයි මමයි මගේ යාළුවයි ඒ පාටියට යන්නේ නැතිව නුවර ගියා. එතනට යනවා කියලා ගෙදරට කියලා ආවේ. ඔය අතරෙ අර හෝටලයේ වෙඩි තැබීමක් සිදුවෙලා ප්‍රසන්න කියලා කෙනෙක් මැරුණා. ගෙදරට ඔය ගෝරිය ආරංචිවෙලා තාත්තා ඇවිත්. තාත්තා ඇහැව්වාම කව්දෝ කියලා තියෙනවා. ප්‍රසන්න මියගියා කියලා. තාත්තා මෝචරියට ගියා මාව බලන්න. ඔය අතරෙ ඔය සිද්ධිය මා දන්නේ නැහැ. මම ගෙදර ගියා. ගෙදර එකම මළගෙදරක් වගේ අඬනවා. බලනකොට මගේ නමත් ‘ප්‍රසන්න’ නේ. තාත්තාට කීවාම තාත්තා ගෙදර ආවා. මෝචරියේ හිටියෙත් ප්‍රසන්න කියලා කෙනෙක්.* ඔබට කාන්තා ඡන්ද වැඩිපුර ලැබුණේ ඔබ ලස්සන නිසා කියලා කියනවා?එහෙමත් වෙන්න ඇති.* ඔබට පේ‍්‍රමවන්තියක් ඉන්නවාද?ඔව්.* ඇයගේ නම කීවොත්අපෝ දැන්ම ඒ නම කියන්න බැහැ. ඒ ළමයා තවම ඉගෙන ගන්නවා.* දැන්ම විවාහ වෙන්නේ නැද්ද?තව අවුරුදු හතරක්වත් යාවි.* ඔබගේ ඉදිරි අරමුණ කුමක්ද?නිර්මාණශීලී දෙයක් කිරීමට බලාපොරොත්තු වනවා. ගමට තාක්‍ෂණ දැනුම ලබාදී ගම නගාසිටුවීමට අදහස් කරනවා. කව්රුත්ම නොකරන විදියට වෙනස් වැඩ කරලා ගම හදන්න තමයි මම සිතා සිටින්නේ.* ඔබ කැමතිම රස කැවිලි වර්ගය මොකක්ද?මම උදු වළලු සහ මුංකැවුම් කන්න කැමතියි.* ඔබේ ලග්නයමම වෘශ්චික ලග්නයේ.* ඔබව වඩාත්ම ලැදි කාටද?අම්මා අපි ගැන නිතරම සොයා බලා අපට අධ්‍යාපනය ලබාදීමට ගොඩාක් මහන්සි වුණා. තාත්තා අපට දේශපාලනය කරන හැටි ජනතාව සමඟ ඉන්න හැටි කියලා දුන්නා. ඒ දෙන්නාටම හැමවිටම පිං දෙන්න ඕන.* ඔබට තවත් යමක් කීමට තිබෙනවාද?මේ රට තුළ බිහිවී ඇති මුදලට හැම දේම කරන ක්‍රමය නතර කරන්න ඕන. ඔබ මාධ්‍ය ආයතනය මගින් මේ පිළිබඳව සාකච්ඡා නිතර පල කරන්න ඕන. දැන් බලන්න පත්තරයක් ගත්තාම වැඩිහරියක් තියෙන්නේ මරණ ගැන. මැරූ හැටි, වහබීපුවා ආදී දේවල් මාධ්‍යවලින් කව්රු හරි දියුණු වූ අයුරු හොඳට කරන කෘෂිකාර්මික වගා වැඩ වාගේ ධනාත්මක දේවල් ගැන පලකනරවා බොහෝම අඩුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009112</link>
    <topic>නිවාස අධිකාරියේ අනියම්සේවකයන් 70කට ස්ථිර පත්වීම්</topic>
    <author>චන්දිමා එදිරිමාන්න</author>
    <content>ජාතික නිවාස සංවර්ධන අධිකාරියේ අනියම් පදනමින් සේවය කළ “අයකිරීම් සහකාරවරු” 70 දෙනකු ස්ථීර කෙරෙති. ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතා ඊයේ (10) මෙම පත්වීම් ලබා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009113</link>
    <topic>එ. ජා. මහා මණ්ඩලයේනිත්‍ය සැසිවාරය 14දා</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මහා මණ්ඩලයේ 65 වැනි නිත්‍ය සැසිවාරය ලබන 14දා නිව්යෝර්ක් නුවර පිහිටි එක්සත් ජාතීන්ගේ මූලස්ථානයේදී ආරම්භ කෙරේ. සහස්‍රක සංවර්ධන අභිමතාර්ථ පිළිබඳ තුන් දින ලෝක නායක සමුළුවක් පැවැත්වීම මෙවර සැසියේ විශේෂත්වය වන අතර එය මේ මස 20, 21 හා 22 දිනයන්හිදී පැවැත්වීමට කටයුතු යොදා තිබෙන බව එක්සත් ජාතීන්ගේ සංවිධානය පවසයි.මීට අමතරව එක්සත් ජාතීන්ගේ මහා මණ්ඩල සැසිවාරය මේ මස 23දා ආරම්භ වී 30 වැනි දිනෙන්අවසන් වීමට නියමිතය. මෙවර මහා මණ්ඩල සැසිවාරයේදී සමස්ත ලෝකයාටම පොදුවේ බලපාන ක්ෂේත්‍රයන් 163 ක් කෙරෙහි විශේෂ අවධානය යොමුකරන අතර කාලගුණ විපර්යාස, ආහාර සුරක්‍ෂිතතාව, සහස්‍රක සංවර්ධන අභිමතාර්ථ සපුරා ගැනීමට යාමේදී ලබා ඇති ප්‍රගතිය ආදිය ඒ අතර වේ.මීට අමතරව අන්තර්ජාතික ජෛව විවිධත්වය පිළිබඳ සාකච්ඡා කිරීමේ හමුවක් ද (22 දා) පැවැත්වේ. සංවර්ධනය වෙමින් පවත්නා රටවල් මුහුණ දෙන ගැටලු විසඳීමට ඉහළ පෙළේ සාකච්ඡාවක් 24 හා 25 දිනයන්හිදී පැවැත්වීමට ද සැලැසුම් කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009114</link>
    <topic>නීති විරෝධී සංක්‍රමණ ගැන සොයන්නඔත්තු සේවා ප්‍රධානියෙක් ආසියාවට</topic>
    <author>මහින්ද අලුත්ගෙදර</author>
    <content>නීති විරෝධී සංක්‍රමණ පිළිබඳ විමර්ශනය කිරීමට කැනේඩියානු ඔත්තු සේවා ප්‍රධානියකු ආසියානු කලාපයට යැවීමට කැනඩා රජය තීරණය කැර ඇත. තොරතුරු හුවමාරු කැර ගැනීම හා සහයෝගීතාව වර්ධනය කැර ගැනීමේ අරමුණින් ඔහු ශ්‍රී ලංකාව හා තායිලන්තය ඇතුළු ආසියාවේ රටවල් කිහිපයක සංචාරය කිරීමට නියමිත බව තානාපති ආරංචි මාර්ග පවසයි.පසුගියදා ශ්‍රී ලාංකික ද්‍රවිඩ සරණාගතයන් 490 දෙනකු රැගත්සන් සී නෞකාව තම රටට පැමිණීමත් සමඟ නීති විරෝධී සංක්‍රමණිකයන් නවතාලීම සඳහා කඩිනම් පියවර ගැනීමට සූදානමින් සිටින බවත් ඒ සඳහා අවශ්‍ය සැලසුම් සකස් කැර තිබෙන බවත් කැනේඩියානු ආගමන හා විගමන ඇමැති ජේසන් කෙතී මහතා පවසා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009115</link>
    <topic>ජනපති ඓතිහාසිකකිරි වෙහෙර වැඳ පුදා ගනියි</topic>
    <author/>
    <content>ජනාධිපති මහින්ද රාජපක්ෂ මහතා ඊයේ (10) පෙරවරුවේ ඓතිහාසික කිරිවෙහෙර චෛත්‍ය රාජයාණන් වැඳපුදාගෙන ආශීර්වාද ලබා ගත්තේ ය.පළමුව ඓතිහාසික කිරි වෙහෙර සමිදුන් අභියස පැවති ආගමික වතාවත්වලට සහභාගී වූ ජනාධිපතිතුමා වෙත කිරිවෙහෙර විහාරාධිපති පූජ්‍ය අළුත්වැව සෝරත හිමිපාණන් ප්‍රමුඛ මහා සංඝරත්නය සෙත් පිරිත් සජ්ඣායනා කර ආශීර්වාද කළහ.අනතුරුව කතරගම මහ දේවාලයේ පැවති දේව පූජාවටද සහභාගී වී ජනාධිපතිතුමා ආශීර්වාද ලබා ගත්තේ ය.එමෙන්ම ජනාධිපතිතුමා කතරගම පුදබිමේ පිහිටි මුස්ලිම් පල්ලියට ද ගොස් ආගමික වතාවත්වල නිරතව ආශීර්වාද ලබා ගත්තේය. මෙම අවස්ථාවට පාර්ලිමේන්තු මන්ත්‍රී සජින් වාස් ගුණවර්ධන, කතරගම මහා දේවාලයේ බස්නායක නිලමේ ශෂින්ද්‍ර රාජපක්ෂ මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009116</link>
    <topic>බී.ටී.අයි. බැක්ටීරියා ලීටර් 10,000ක්රැගෙන ආ නැව දැන් කොළඹ වරායේ</topic>
    <author>සිතාරා සේනානි</author>
    <content>ඩෙංගු මදුරු කීටයන් මර්දනය කිරීම සඳහා කියුබාවෙන් ආනයනය කරන ලද බී. ටී. අයි. බැක්ටීරියාව ලීටර් දස දහසක් රැගත් නෞකාවක් කොළඹ වරායට පෙරේදා (9) සේන්දු විය. මෙම බැක්ටීරියාව ආනයනය කිරීම සඳහා රජය වැය කැර ඇති මුදල රුපියල් මිලියන 31කි. මෙම බැක්ටීරියාව අඩංගු බඳුන් තොගය වරායෙන් ඉවත් කැර ගැනීම ලබන සඳුදායින් පසුව සිදු කැරෙනු ඇතැයි මේ සම්බන්ධයෙන් අප කළ විමසුමකදී මැලේරියා මර්දන ව්‍යාපාරයේ අධ්‍යක්ෂ, මැලේරියා හා වාහක රෝග සම්බන්ධ විශේෂඥ වෛද්‍ය සරත් දෙණියගේ මහතා කියා සිටියේය.එසේම, මෙහිදී ප්‍රථමයෙන්ම බැක්ටීරියා සාම්පල ලබා ගෙන වෛද්‍ය පර්යේෂණ ආයතනය හා කාර්මික තාක්ෂණ ආයතනය වෙත යවා තත්ත්ව පරීක්ෂණ වාර්තාවක් ලබා ගැනීමට නියමිත බවද, එහිදී ප්‍රධාන වශයෙන්ම ලෝක සෞඛ්‍ය සංවිධානයේ තත්ත්ව පරීක්ෂණ වාර්තාව සමග එය සැසඳේදැයි සොයා බලන බවද අධ්‍යක්ෂවරයා සඳහන් කෙළේය.එසේම කියුබානු බී. ටී. අයි. බැක්ටීරියාවේ සාර්ථකත්වය ප්‍රායෝගිකව අත්හදා බැලීමේ නියමු ව්‍යාපෘතියක්, මහනුවර දිස්ත්‍රික්කය තුළ ඉදිරියේදී ක්‍රියාත්මක කිරීමට නියමිත බව කී වෛද්‍ය සරත් දෙණියගේ මහතා, බැක්ටීරියාව පිළිබඳ පරීක්ෂණ කටයුතු සිදුකිරීමට සහාය වීම සඳහා කියුබානු විශේෂඥවරියක මෙරටට පැමිණ සිටින බවද කීවේය.කියුබානු බැක්ටීරියාව ඩෙංගු මදුරු කීටයන් මර්දනය සඳහා යොදා ගැනීම සම්බන්ධයෙන් කරුණු සාකච්ඡා කිරීමේ විශේෂ රැස්වීම් දිස්ත්‍රික්ක 22 කට ඇතුළත්වන පරිදි මැලේරියා මර්දන ව්‍යාපාරයට අයත් විශේෂඥයන්ගේ සහභාගීත්වයෙන් ලබන සඳුදා කොළඹදී පැවැත්වෙන බවද හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009117</link>
    <topic>ඩුබායි සිට ආ ගෘහ සේවිකාවගේගමන් මල්ලේ ලක්ෂ 10ක රන් අභරණ</topic>
    <author>සුභාෂිනි සේනානායක</author>
    <content>ඩුබායි හි සේවය කළ ශ්‍රී ලාංකීය කාන්තාවක් මෙරටට ගෙන එන ලද ගමන් බඩු සමඟ තිබූ අමෙරිකානු ඩොලර් 17000 ක්, ඩිරාම් 26000ක් සහ රුපියල් ලක්ෂ 10ක් පමණ වටිනා රන් අභරණ රැසක් ශ්‍රී ලංකා රේගුවේ ආදායම් අධීක්ෂණ අංශය මඟින් පෙරේදා (09) අත්අඩංගුවට ගෙන තිබේ.රේගු ආදායම් අධීක්ෂණ අංශයට ලැබුණු තොරතුරක් මත මගීන් කැටුව නොයන ගමන් බඩු සමඟ තිබී මේ භාණ්ඩ සොයාගෙන තිබෙන අතර රේගුව නොමඟ යවමින් සෝදන සබන් කුඩු බෑග්වල සහ වෙනත් අසුරනවල සඟවා මේ භාණ්ඩ රැගෙන විත් තිබේ.මහයායවත්ත, පොතුවටවන පදිංචි ශ්‍රී ලාංකීය කාන්තාව ඩුබායිහි රසීදියා නගරයේ සිට ශ්‍රී ලංකාවට පැමිණ තිබෙන අතර රේගු නිලධාරීන් එම කාන්තාවගෙන් ප්‍රශ්න කර මුදාහැර ඇත.රේගු ආදායම් අධීක්ෂණ අංශයේ අධ්‍යක්ෂ කේ. රන්ජන්, නියෝජ්‍ය රේගු අධ්‍යක්ෂ ජයන්ත පොන්නම්පෙරුම මහත්වරුන්ගේ උපදෙස් මත රේගු අධිකාරි වරුන් වන නිහාල් ජයසේකර සහ නිහාල් දිසානායක මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009118</link>
    <topic>සැඟවී සිටි ‘බස්සා’පොලිසියට බාර වෙයි</topic>
    <author>භක්ති ධර්මප්‍රිය මෙන්ඩිස් සහ බන්දුල ගුණසේකර</author>
    <content>ඉන්දික ගයාන් බස්නායක හෙවත් බස්සා බදුල්ල පොලිසියට බාර වී තිබේ.රුහුණු සරසවියේ සුසන්ත බණ්ඩාරනායක සිසුවාගේ මරණය සම්බන්ධයෙන් එම සරසවියේම සිසුවකු වන ‘බස්සා’ නැමැත්තා සැකකරුවකු ලෙස පොලිසිය සොයමින් සිටියේය.මොහු පෙරේදා (9) රාත්‍රී නීතිඥයකු සමඟ ගොස් බදුල්ල පොලිසියට භාර වූ බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා කියයි.මේ සැකකාර ශිෂ්‍යයා බදුල්ල පොලිසිය මඟින් බදුල්ල මහේස්ත්‍රාත් අධිකරණයට ඉදිරිපත් කළ අතර ඇප මත මුදාහැර තිබේ.ලබන 24 වැනිදා බදුල්ල මහේස්ත්‍රාත් අධිකරණය හමුවේ ඔහුට පෙනී සිටින ලෙසට බදුල්ල මහේස්ත්‍රාත්වරයා නියෝග කොට තිබේ. රුහුණු සරසවියේ කලා පීඨයේ 3වැනි වසරේ අධ්‍යාපනය ලැබූ සුසන්ත බණ්ඩාර ශිෂ්‍යයා පසුගිය ජූලි 23 වැනිදා බදුල්ල මහ රෝහලේදී මිය ගියේය.ළමුන් දෙපිරිසක් අතර ඇතිවූ ගැටුමකින් තුවාල ලැබූ සුසන්ත බණ්ඩාර බදුල්ල රෝහලට ඇතුළත් කිරීමෙන් අනතුරුව එම රෝහලේදී මිය ගියේය. ඒ මරණයත් සමඟ බස්සා අතුරුදහන් වූ අතර ඔහු සෙවීමට පොලිස්පතිවරයා රහස් පොලිස් කණ්ඩායමක් පත්කොට තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091120</link>
    <topic>ඇමැතිධුරය යළිත් ලැබීමට වඩා සතුටරටට හිතකර තීරණ ගැනීමේ ජයග්‍රහණයයි</topic>
    <author>ලයනල් පී. පෙරේරා කැලණිය විශේෂ</author>
    <content>තමා සහ කැලණිය ජනතාව එක්වී මේ කිරිබත් සංග්‍රහය පුද කරනුයේ තමාට නියෝජ්‍ය ඇමැතිධූරය නැවත හිමි වීමේ සතුටට නොව රට වෙනුවෙන් තීරණ ගැනීමට හැකිවන පරිදි 18 වන ව්‍යවස්ථාව වෙනස් කර ගැනීමේ ඓතිහාසික ජයග්‍රහණය භුක්ති විදීමට යැයි මහා මාර්ග නියෝජ්‍ය ඇමැති ආචාර්ය මර්වින් සිල්වා මහතා පැවැසීය.ඒ මහතා එසේ පැවසුවේ 18 වන ව්‍යවස්ථා සංශෝධනය පාර්ලිමේන්තුවේ බහුතර ඡÁදයෙන් සම්මත කර ගැනීමේ පී‍්‍රතිය නිමිත්තෙන් කිරිබත්ගොඩ මංසන්ධියේ පැවති කිරිබත් සංග්‍රහයක් භුක්ති විදීමෙන් පසු පැවති උත්සව සභාවක් අමතමිනි. එහිදී වැඩිදුරටත් කථාකළ ඇමැතිවරයා රට වෙනුවෙන් යහපත් තීරණ ගැනීමට හැකිවන පරිදි මේ ව්‍යවස්ථා සංශෝධනයට එක්සත් ජාතික පක්‍ෂ මන්ත්‍රීන්ගේ මේ සහාය ද ලැබීම පිළිබඳව ඔවුනට ස්තූතිය ද පුද කෙළේය.තමාගේ නියෝජ්‍ය ඇමැතිධූරය නැවත ලබා ගැනීමට වඩා තමාට වටිනුයේ රටට හිතකර තීරණ ගැනීමට ජයග්‍රහණය කළ මේ ව්‍යවස්ථා සංශෝධනය යැයි පැවසු හෙතෙම, එය මුළු රටේම ජයග්‍රහණයක් යැයි ද පැවැසීය.මෙහිදී තව දුරටත් කතාකළ මර්වින් සිල්වා මහතා “ බැසිල් රාජපක්‍ෂ මහතා ව්‍යවස්ථා සංශෝධන විවාදයේදී කළ කතාව මේ රටේ සිදුකළ ඓතිහාසික කතාවක් යැයි ද, රාජපක්‍ෂවරුන් එදා සිටම රට වෙනුවෙන් කථාකර රට වෙනුවෙන් කථාකර, රට වෙනුවෙන් වැඩකර මහා දස්කම් පෙන් වූ ශ්‍රේෂ්ඨ පවුල් යැයි ද පැවසීය. එතුමාගේ එම කථාව විශ්මය ජනක කථාවක් ලෙස හැදින් වු ඇමැතිවරයා මෙවැනි හරබර කථා ඇසීමට එක්සත් ජාතික පක්‍ෂයට වාසනාවක් නොතිබූ බව ද පැවැසීය.සැකකාර සරත් පොන්සේකා පාර්ලිමේන්තුවේදී කළ කථාව මහා භයානක කථාවක් ලෙස හැඳින් වූ ඇමැති වරයා ඔහු දැනට වැටී සිටිනුයේ ජනතා විමුක්ති පෙරමුණේ ඔඩොක්කුවේ නිසා එය අති භයානක කාලයක පෙර නිමිත්තක් යැයි ද පැවැසීය.1971 දී ජනතා විමුක්ති පෙරමුණ ද මෙවැනි භයානක කථා පතුරවමින් පොලීසිය, හා ත්‍රිවිධ හමුදාවට එරෙහි යුද වැදුනු අන්දම සිහිපත් කළ ඒ මහතා ඔවුන්ට වත් සරත් පොන්සේකාටවත් එවැනි භයානක සෙල්ලම් නැවත අරඹන්නට තමා සිටිනා තුරු ඉඩක් නොලැබෙන්නේ යැයි ද පැවැසීය.සරත් පොන්සේකාගේ කථාවේ හරය ගෙන බැලුවිට පෙනෙනුයේ බලහත්කාරයෙන් රට අල්ලා ගැනීමේ වෑයමක උත්සාහයක් යැයි පැවසු මර්වින් සිල්වා මහතා, මෙය ජනතාව කල්පනාවට ගතයුතු කරුණක් යැයිද පෙන්වා දුන්නේය.මෙහි දී වැඩිදුරටත් කථාකළ ඇමැතිවරයා රාජපක්‍ෂ පවුල මේ රටේ විනය හා පාර්ලිමේන්තුවේ විනය රැකගනිමින් ජනතාව සුඛිත මුදිත කිරීමට දරනා වෙහෙස දරා ගත නොහැකි එජාපය, ජවිපෙ සහ සරත් පොන්සේකා තව තව කුමන්ත්‍රණ කරමින් රට ආපස්සට හැරවීමට දරනා ප්‍රයත්නය ව්‍යර්ථ කිරීම දැන් එතරම් අපහසු දෙයක් නොවන බැව් ද පැවසු හෙතෙම, මේ ශක්තිමත් රජය සෙලවීමට ඔවුනට හෝ කිසිම බලවතෙකුට හැකි නොවන බැව් ද පැවැසීය.ව්‍යවස්ථා සංශෝධනය ජයග්‍රහණය කිරීම මුළු ලොවම ආදර්ශයට ගතයුතු කරුණක් යැයි පැවසු ඇමතිවරයා, 1956, 60 , 70 , 94 දී රට පාලනය කළ නායක නායිකාවන් ද මෙය කිරීමට වෙහෙස දැරූ බවද එහෙත් ඒවා ලත් තැනම ලොප් වූ බව ද පැවැසීය. රාජපක්‍ෂ ශක්තිය පිළිබඳව ලොවම දැනගන්නට මේ සංශෝධනය කදිම උදාහරණයක් යැයි පැවසු හෙතෙම රාජපක්‍ෂ පවුලට ඊර්ෂ්‍යාකාරයෝ වැඩි ඒ නිසා යැයි ද පැවැසීය.රාජපක්‍ෂ පවුල නොසිටින්න ශ්‍රී ලංකා නිදහස් පක්‍ෂයක් හෝ බණ්ඩාරනායකවරුන් නැතිවීමට ඉඩ තිබූ බැව් පෙන්වා දුන් මර්වින් සිල්වා මහතා, එක්සත් ජාතික පක්‍ෂයේ මුරන්ඩු දේශපාලනය ඔවුන්ටම පාරා වළල්ලක් වී ඇති බැව් ද පෙන්වා දුන්නේය.මේ රජයට විරුද්ධව කුමන්ත්‍රණ කරන කුමන්ත්‍රණ කරුවන්ට තමා පවසනුයේ 62, 71, 89 කුමන්ත්‍රණ වර්තමානයේ කරනවා නම් තමා සිටිනාතුරු ඒවාට ඉඩ නොමැති බවත්, එසේ වුවහොත් හැංගෙන්න ස්ථාන සොයා ගන්නා ලෙසත්ය.නව ව්‍යවස්ථා සංශෝධනය ජනතාවට දිව ඔසුවක් යැයි පෙන්වා දුන් මර්වින් සිල්වා මහතා, මේ ඔසුව ගම් දනව් පුරා බෙදා හරිමින් ජනතාව සුවපත් කරන්නේ යැයි ද පැවසීය. සමහර පත්තර සහ රූපවාහිනී නාලිකා තමා පිළිබඳව අසත්‍ය පතුරවමින් ජනතාවට වැරදී වැටහීමක් ලබා දෙන්නේ යැයි පැවසු ඒ මහතා පත්තර අලෙවි කර ගැනීමට තමා යොදාගත් අන්දමද පෙන්වා දුන්නේය.මාධ්‍යවේදීන් මහා සංඝරත්නය බඳු යැයි පැවසු හෙතෙම, මහා සංඝරත්නය ධර්‍මය බෙදා දෙන්නා සේම මාධ්‍යවේදීහු ද දැනුම බෙදාදෙන අන්දම ද පෙන්වා දුන්නේය. යහපත් මාධ්‍යවේදීන්ට තමාගේ ආශිර්වාදය නිබදවම හිමි වෙනවා යැයි පැවසු ඒ මහතා, ඒ අයුරින් කටයුතු කරනා ලෙසට මාධ්‍යවේදීන්ගෙන් ඉල්ලීමක් ද කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n1009119</link>
    <topic>ලොරිය ත්‍රීරෝද රියේ ගැටීමවත්-පුතාත් මරුට බිලි</topic>
    <author>චන්ද්‍රිකා පෙරේරා සහ පාණදුර සමූහ කපිල සෝමරත්න, කළුතර විශේෂ</author>
    <content>කළුතර, වස්කඩුව ප්‍රදේශයේ දී ඊයේ (10) අලුයම ලොරියක් හා ත්‍රීරෝද රථයක් මුහුණට – මුහුණලා ගැටීමෙන් ත්‍රීරෝද රියේ ගමන්ගත් මවක හා එකළොස් හැවිරිදි පුතකු මියගොස් තිබේ.එහි ගමන්ගත් රියැදුරු ඇතුළු දෙදෙනෙකු ද තුවාල ලබා රෝහල්ගත කැර තිබෙන අතර, මියගිය අයත්, තුවාල ලැබූ උදවියත් එකම පවුලේ අය බව පොලිසිය පවසයි.මෙසේ මියගොස් ඇත්තේ කඩුවෙල, ඉහළ බෝමිරියේ පදිංචිව සිටි හතළිස් එක් හැවිරිදි වීරතුංග චම්පිකා ඉඳුනිල් හා එකළොස් හැවිරිදි අරඹපත්තගේ සිතුම් තාරුෂ රුද්‍රිගු බව පොලිසිය කීය.සිද්ධිය සම්බන්ධයෙන් ලොරියේ රියැදුරු කළුතර උතුර පොලිසිය විසින් අත්අඩංගුවට ගෙන තිබේ. කොළඹ දෙසට ගමන් කරමින් තිබූ මෙම සිද්ධියට අදාළ ලොරිය මාර්ගය අයිනේ නතර කර තිබුණු තවත් ලොරියකට ඉස්සර කිරීමේ දී ඉදිරියෙන් ආ ත්‍රීරෝද රියේ ගැටී ඇති බව හෙළිවී ඇත.වස්කඩුව, කිලෝමීටර් 38 කණුව අසල දී එදින අලුයම 12.05ට පමණ මේ අනතුර සිදුව ඇත. ත්‍රීරෝද රියේ ගමන්ගත් පිරිස කඩුවෙල සිය නිවසේ සිට බූස්සේ ඥාති නිවසකට යමින් සිටියදී මෙසේ අනතුරට මුහුණපා තිබේ.මාර්ගය අද්දර නවතා තිබුණු ලොරි රථය කාර්මික දෝෂයක් හේතුවෙන් එදින සවස් කාලයේ සිට එම ස්ථානයේ තිබූ බව හෙළිවී තිබේ. මියගිය අයගේ සිරුරු නාගොඩ රෝහලේ මෘත ශරීරාගාරයේ තබා ඇත. සිද්ධිය පිළිබඳව කළුතර උතුර පොලිස් ස්ථානාධිපති ප්‍රධාන පොලිස් පරීක්ෂක අජිත් පිටිගල මහතා ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091110</link>
    <topic>තලෙයිමන්නාරම-රාමේෂ්වරන්නැව් සේවාව යළි අරඹන්න</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>යුද ගැටුම් හේතුවෙන් නවතා දැමුණු තලෙයිමන්නාරම – රාමේෂ්වරන් අතර වූ නැව් සේවාව නැවත ආරම්භ කරන ලෙස රජයට ඉල්ලීමක් කිරීමට නැඟෙනහිර පළාත් සභාව තීරණය කර තිබේ. නැඟෙනහිර පළාත් සභා ඇමැති මණ්ඩලය රැස්වූ අවස්ථාවේදී පළාත් මහා මාර්ග හා වාරිමාර්ග ඇමැති එස්. එම්. උදුමාලෙබ්බේ මහතා කළ යෝජනාවක් ඒකමතිකව පිළිගත් ඇමැති මණ්ඩලය මේ තීරණයට එළඹියහ.යුද ගැටුම් නිමාවීමත් සමග ශ්‍රී ලංකාවට පැමිණෙන සංචාරකයන්ගේ වැඩිවීම නිසා ව්‍යාපාරික කටයුතුවලට පහසුවෙන් වෙළෙඳ පළක් ගොඩනැගීමට මේ සේවාව ආරම්භ වීමත් සමග පහසුකම් සැලසෙනු ඇතැයි පළාත් මහා මාර්ග ඇමැතිවරයා විශ්වාසය පළ කළේය.මේ නෞකා සේවාව ආරම්භ වුවහොත් නැවතත් ශ්‍රී ලාංකික බැතිමතුන්ට ආගමික කටයුතු සඳහා අඩු වියදමකින් ඉන්දියාවට යෑමට නැවතත් අවස්ථාව උදා කරදීමට හැකි වනු ඇතැයිද පළාත් සභා ඇමැතිවරයා තවදුරටත් පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091111</link>
    <topic>අධ්‍යාපන අමාත්‍යාංශයෙන්සා/පෙළ ජයගන්නසම්මන්ත්‍රණ මාලාවක්</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගයට මෙවර පෙනී සිටින සිසුන් සඳහා අධ්‍යාපන අමාත්‍යාංශය ඉතිහාසයේ පළමුවරට දීප ව්‍යාප්ත උපකාරක සම්මන්ත්‍රණ මාලාවක් අද සිට (11) අරඹයි. පළාත් මට්ටමින් මේ සම්මන්ත්‍රණ නොමිලේ පැවැත්වේ. ඒ අනුව සමාරම්භක සැසිය කොළඹ රාජකීය විද්‍යාලයේදී අධ්‍යාපන ඇමැති බන්දුල ගුණවර්ධන සහ බස්නාහිර පළාත් මහ ඇමැති ප්‍රසන්න රණතුංග මහත්වරුන්ගේ සහභාගිත්වයෙන් අද පෙ. ව. 9.00 ට පැවැත්වේ.මේ සම්මන්ත්‍රණ සඳහා විභාග දෙපාර්තමේන්තුව සකස් කළ උපකාරක ප්‍රශ්න පත්‍ර යොදා ගැනේ. එම ප්‍රශ්න අඩංගු සංයුක්ත තැටි මේ වන විට සියලුම පළාත් අධ්‍යාපන අධ්‍යක්‍ෂවරුන්ට ලබා දී ඇත. ඔවුහු ඒවා පිටපත් කොට සම්මන්ත්‍රණ පැවැත්වෙන පාසල්වලට බෙදා දෙති. විද්‍යාව, ගණිතය, ඉංගී‍්‍රසි, ඉතිහාසය සහ මව්බස විෂයන්ගෙන් සිසුන්ට උසස් ප්‍රතිඵල ලබාගැනීම පිණිස මේ සම්මන්ත්‍රණ මාලාව පවත්වන්නේ අධ්‍යාපන ඇමැති බන්දුල ගුණවර්ධන මහතාගේ උපදෙසිනි.අධ්‍යාපන අමාත්‍යාංශයට මෙවැනි වැඩපිළිවෙළක් පවත්වනු ලබන ප්‍රථම අවස්ථාව මෙය බවත්, මේ සඳහා අමාත්‍යාංශය සියලු වැයබර දරන බවත් ඇමැතිවරයා “දිනමිණ” ට කීවේය. අද ඇරැඹෙන සම්මන්ත්‍රණ මාලාව ඔක්තෝබර් 30 වැනිදා අවසන් වේ. අද සහ ඔක්තෝබර් 2 දිනවල විද්‍යාව විෂයය ද, සැප්තැම්බර් 17 සහ ඔක්තෝබර් 09 දිනවල ගණිතය විෂයය ද, සැප්තැම්බර් 18 හා ඔක්තෝබර් 16 දෙදින තුළ සිංහල/ දෙමළ විෂයයන් ද, සැප්තැම්බර් 24 හා 23 දිනවල ඉංගී‍්‍රසි විෂයය ද, සැප්තැම්බර් 25 හා ඔක්තෝබර් 30 දිනවල ඉතිහාසය විෂයය සඳහා ද සම්මන්ත්‍රණ පැවැත්වෙන බව අධ්‍යාපන අමාත්‍යාංශය කියයි.මෙවර සාමාන්‍ය පෙළ විභාගයට සූදානම් වන සිසුන්ට පැහැදිලි ආත්ම විශ්වාසයකින් විභාගයට මුහුණ දීමේ ශක්තිය ලබාදීම අමාත්‍යාංශයේ අපේක්‍ෂාව බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091112</link>
    <topic>පිටකොටුවේ කුඩු විකුණූසැකකරුවෙක් පොලිස් දැලේ</topic>
    <author>චන්ද්‍රිකා පෙරේරා</author>
    <content>පිටකොටුව ප්‍රදේශයේ හෙරොයින් විකිණීමේ යෙදී සිටි පුද්ගලයකු හෙරොයින් ග්‍රෑම් 230ක් සමඟ විශේෂ කාර්ය බළකාය මඟින් පෙරේදා (09) රාත්‍රී අත්අඩංගුවට ගෙන තිබේ. ගුණසිංහපුර ප්‍රදේශයේ මත්ලෝලීන් වෙත කුඩු පැකට් විකුණමින් සිටිය දී අත්අඩංගුවට පත් මොහු කොළඹ 12, බේරේ පාරේ පදිංචි අයකු බව විශේෂ කාර්ය බළකාය පවසයි.විශේෂ කාර්ය බළකායේ බුද්ධි අංශයට ලැබුණු තොරතුරක් මත පොලිස් අධිකාරී වරුණ ජයසුන්දර හා සහකාර පොලිස් අධිකාරී සිසිර කුමාර මහත්වරුන්ගේ මෙහෙයවීමෙන් අත්අඩංගුවට ගැනීම සිදුකර ඇත. වැඩිදුර පරීක්ෂණ සඳහා සැකකරු හා මත්ද්‍රව්‍ය පොලිස් මත්ද්‍රව්‍ය නාශක අංශයට බාරදී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091113</link>
    <topic>ගංජා විකුණාවැඩ වරද්දා ගනී</topic>
    <author>චන්ද්‍රිකා පෙරේරා</author>
    <content>ගංජා පැකට් කර විකිණීමේ යෙදී සිටි ජාවාරම් කරුවකු එම පැකට් 30ක් සමඟ දකුණු කළුතර පොලිසිය අත්අඩංගුවට ගෙන තිබේ. මීට අමතරව ගංජා බීමට ඇබ්බැහි තිදෙනෙකු ගල්කිස්ස ප්‍රදේශයේදී අත්අඩංගුවට ගෙන ඇත. තණමල්විල, ප්‍රදේශයෙන් ගංජා ව්‍යාපාරිකයකුගෙන් ලබාගන්නා ගංජා, කුඩුකර පැකට්වල අසුරා විකිණීම ජාවාරම්කරු කලක සිට කළ බවට හෙළි වී තිබේ.සිද්ධිය පිළිබඳ දකුණු කළුතර පොලිසියේ ස්ථානාධිපති ප්‍රධාන පොලිස් පරීක්ෂක සමන්ත වෙදගේ මහතා ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091114</link>
    <topic>වරෙන්තුකරුවෝ 70ක්කුරුණෑගලදී කොටු වෙති</topic>
    <author>කුරුණෑගල දිස්ත්‍රික් සංචාරක ගුණරත්න ලියනාරච්චි</author>
    <content>කුරුණෑගල පොලිස් අධිකාරි කොට්ඨාසයේ පොලිසි 10 කට අයත් ප්‍රදේශවල සිදුකළ හදිසි වැටලීමකදී අධිකරණවලින් වරෙන්තු ලැබූවන් 70 දෙනෙකු අත්අඩංගුවට ගැනීමට හැකි වී ඇත.වයඹ පළාත් ජ්‍යෙෂ්ඨ නියෝජ්‍ය පොලිස්පති නිමල් ලෙව්කේ මහතාගේ හා කුරුණෑගල ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් මත කුරුණෑගල වරෙන්තු මෙහෙයුම් මධ්‍යස්ථානය මේ වැටලීම සිදුකළහ.මේ පිරිස අතර විවිධ අපරාධවලට සම්බන්ධ අපරාධකරුවන් කීප දෙනකු ද සිටින බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091115</link>
    <topic>අපොයි මෙහෙමත් තාත්තලා!</topic>
    <author>බොරලැස්ගමුව සමූහ සෙනෙවිරත්න කහටපිටිය කැස්බෑව සංචාරක ධර්මසිරි සුරවීර</author>
    <content>බොරලැස්ගමුව නීලම්මහර ප්‍රදේශයේ දී දහ හත් හැවිරිදි දියණියක් ලිංගික අතවරයකට ලක් කළ ඇගේ 38 හැවිරිදි පියා බොරලැස්ගමුව පොලිසිය මගින් සැකපිට අත්අඩංගුවට ගෙන ඇත.එම නිවසේ මේ දියණිය හා පියා පමණක් ජීවත්ව සිට ඇති අතර මව මීට ටික කලකට පෙර පවුල අතහැර ගොස් ඇත.දිගින් දිගටම එල්ලවන ලිංගික අතවර ඉවසා ගත නොහැකිව බොරලැස්ගමුව පොලිසිය වෙත කළ පැමිණිල්ලක් අනුව පියාව අත්අඩංගුවට ගෙන තිබුණි. පියා බීමත්ව නිවසට පැමිණ රාත්‍රී කාලයේ දී තමාට තර්ජනය කර මෙසේ අතවර කරන බව පොලිසිය සිදු කළ පරීක්‍ෂණවලදී හෙළි වී ඇත.ඒ අනුව දියණිය වෛද්‍ය පරීක්‍ෂණයක් සඳහා දකුණු කොළඹ ශික්‍ෂණ රෝහල වෙත ඇතුළු කර ප්‍රතිකාර ලබා දෙන බව පොලිසිය පවසයි. නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්‍ෂණය යටතේ බොරලැස්ගමුව පොලිස් ස්ථානාධිපති පොලිස් පරීක්‍ෂක ශාන්ත කුමාර ඇපලකොටුව මහතා ඇතුළු කණ්ඩායමක් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091116</link>
    <topic>ආරියවතීට පෙර සෞදි නිවසේසේවය කළ කතක් ගැන පරීක්‍ෂණ</topic>
    <author>මහින්ද අලුත්ගෙදර</author>
    <content>ආරියවතී සේවය කළ සෞදි නිවසේ ආරියවතීට පෙර සේවය කළ ශ්‍රී ලාංකීක ගෘහ සේවිකාව පිළිබඳ තොරතුරු සොයා ගැනීමේ පරීක්ෂණයක් ආරම්භ කැර ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.අදාළ කාන්තාවද මාස තුනක පමණ කාලයක් එම නිවෙසේ සේවය කළ බවට තොරතුරු ලැබී ඇතැයි ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරී එල් . කේ. රුහුණගේ මහතා කීය. එම කාන්තාව ශ්‍රී ලංකාවට පැමිණ සිටීද යන්න සොයා බලා අදාළ සෞදි අරාබියානු සේව්‍යා පිළිබඳ අවශ්‍ය තොරතුරු ලබා ගැනීමට කටයුතු කරන බවද හෙතෙම අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091117</link>
    <topic>බුත්පිටිය පුනරුත්ථාපන කඳවුරෙන් පලාගිය 7ක් කඩුවෙලින් අල්ලයි</topic>
    <author>මල්වාන සමූහ – මහානාම විතානගේ</author>
    <content>බුත්පිටිය ප්‍රදේශයේ පුනරුත්ථාපන කඳවුරකින් පැන යමින් සිටි තරුණයන් හත් දෙනෙකු බියගම පොලිසිය මගින් කඩුවෙල පාලම අසල පොලිස් මාර්ග බාධකයේ දී අත්අඩංගුවට ගැණිනි.පොලිසිය මඟින් එම මාර්ගයේ ධාවනය වූ පුද්ගලික බස් රථයක සිටි මගීන් පරීක්ෂා කිරීමේ දී එම තරුණයන් ළඟ සිය අනන්‍යතාවය තහවුරු කිරීම සඳහා අවශ්‍ය වන ජාතික හැඳුනුම්පත් නොතිබූ හෙයින් ඔවුන් අත්අඩංගුවට ගෙන ප්‍රශ්න කිරීමේ දී ඔවුන් පුනරුත්ථාපනය වෙමින් සිටි අය බව තහවුරු වී ඇත.මිතුරු සෙවන ආයතනය යටතේ ලියාපදිංචි කර තිබෙන මේ පුනරුත්ථාපන කඳවුරේ මත්ද්‍රව්‍ය වලට ඇබ්බැහි වූවන් පුනරුත්ථාපන කර නැවත සමාජ ගත කෙරේ.මෙසේ අත්අඩංගුවට ගත් මේ තරුණයන් හත් දෙනා ගම්පහ ප්‍රධාන මහේස්ත්‍රාත් මොහොමඩ් මැකී මහතා වෙත ඉදිරිපත් කිරීමෙන් පසු නැවත එම පුනරුත්ථාපන කඳවුරට භාර කෙරිණි. ඔවුන්ට ලබන ඔක්තෝබර් මස 06 වැනි දා අධිකරණයේ පෙනී සිටින ලෙසද නියෝග කෙළේ ය.බියගම පොලිසියේ සැරයන් මුණසිංහ හා සැරයන් රත්නායක යන නිලධාරීහු සැකකරුවන් අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091118</link>
    <topic>පාරිභෝගික අධිකාරිය සිදුකළවැටලීම් 4378කින්රු: මිලියන 15ක දඩ මුදලක්</topic>
    <author>සමන්මලී ප්‍රියශාන්ති</author>
    <content>මේ වසරේ ජනවාරි මාසයේ සිට ඉකුත් අගෝස්තු මාසය දක්වා පාරිභෝගික අධිකාරිය සිදු කළ වැටලීම් වලින් රුපියල් මිලියන 15ක මුදලක් දඩ වශයෙන් අයකරගෙන තිබේ.සිදුකර ඇති වැටලීම් ගණන 4378ක් වන අතර ඉන් වැටලීම් 3162ක් මැයි සිට අගෝස්තු දක්වා අතර කාලයේ සිදුකර ඇත. එමගින් රුපියල් අනූහය ලක්ෂ හතළිස් දහසක දඩ මුදලක් හිමි වී තිබේ.ජනවාරි සිට අපේ‍්‍ර්ල් දක්වා කාලයේ වැටලීම් 1216ක් සිදුකර ඇති අතර එමගින් රුපියල් හතළිස් අට ලක්ෂ හතළිස් දහසක දඩ මුදලක් ලබා ගෙන තිබේ.ඉදිරියේදී කූට වෙළෙඳුන්ට එරෙහිව නියම කරන දඩ මුදල් ප්‍රමාණය වැඩිකරන බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පැවසීය.ජනවාරි සිට අප්‍රේල් දක්වා සිදුකළ වැටලීම් වලට සාපේක්ෂව මැයි සිට අගෝස්තු දක්වා සිදු කළ වැටලීම් ප්‍රමාණය සියයට 300 කින් වැඩි වී ඇති බවත් අයකර ගෙන ඇති දඩ මුදල ද සියයට 200කින් වැඩි වී ඇති බවත් ඒ මහතා පැවසීය.ගොඩනැගිලි ද්‍රව්‍ය අලෙවි සල්වල මිල ප්‍රදර්ශනය නොකරන බවට පැමිණිලි රැසක් ලැබී ඇති බව පැවසූ ප්‍රනාන්දු මහතා මිල ප්‍රදර්ශනය නොකරන එම අලෙවි සල්වලට එරෙහිව දැඩි ක්‍රියාමාර්ග ගන්නා ලෙසට පාරිභෝගික අධිකාරියට නියෝග කළ බවත් කීවේය.පාරිභෝගික අධිකාරියේ ප්‍රගති සමාලෝචන රැස්වීමට සහභාගී වෙමින් ඇමැතිවරයා මේ අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=n10091119</link>
    <topic>බස් මගීන්ගේ ගමන් මලුසොරා ගන්නා කල්ලියක්අත්අඩංගුවට</topic>
    <author>ඉන්දික පොල්කොටුව</author>
    <content>නගරාන්තර සුඛෝපභෝගී බස් රථ තුළ ගමන් ගන්නා මගීන් සතු වටිනා ගමන්මලු හා වටිනා භාණ්ඩ සොරා ගැනීමේ සංවිධානත්මක කල්ලියක දෙදෙනෙකු සොරාගන්නා ලද වටිනා ජංගම දුරකථන හැට අටක් ඇතුළු ගමන් මලු තොගයක් මහනුවර පොලිසිය මගින් අත්අඩංගුවට ගනු ලැබ ඇත.මහනුවර මාතලේ කොළඹ බදුල්ල ආදී ප්‍රදේශයන් හි ප්‍රධාන බස් නැවතුම්පළ තුළ නවතා තැබෙන සුඛෝපභෝගී බස් රථවල තිබූ වටිනා ගමන් මලු රැසක් මේ කල්ලිය පසුගිය කාලයේ සොරාගෙන ඇත. මෙලෙස සොයා ගැණුනු ජංගම දුරකථනවල වටිනාකම ලක්ෂ හතරක් පමණ වන බැව් අනාවරණය වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009111</link>
    <topic>වාද්දූව බිඳුණු ඇළ ශුද්ධ පවිත්‍ර කෙරේ</topic>
    <author>වාද්දූව සමූහ – එස්. ආර්. පියදාස</author>
    <content>වාද්දූව නගරය මැදින් ගලා යන බිඳුණු ඇළ පොතුපිටියේ හල්කඩයා ඇළෙන් ආරම්භ වී පොහද්දරමුල්ල, මොල්ලිගොඩ, වාද්දූව, නැඟෙනහිර වාද්දූව හරහා තල්පිටිය ඇළ දක්වා ගලාගෙන යයි. මේ ඇළ මාර්ගය වර්ෂා කාලයට පිටාර ගලා යනවිට වාද්දූව නගරයේ මොරොන්තුඩුව පාරේ බස් ධාවනය පවා ඇනහිටී. ඇළේ උතුරු කොටස දෑලේ ගෙවල් යටවී ජනතාවට උන් හිටි තැන් පවා අහිමි වේ.බිඳුණු ඇළ දෑලේ විවේකාරාම පාර මායිම් කොට ජීවත් වන නැඟෙනහිර වාද්දූව බිඳුණු ඇළ සුරැකීමේ සංවිධානය අවදානමට පෙර සූදානමක් ලෙසින් ඇළ ශුද්ධ පවිත්‍ර කිරීමේ ශ්‍රමදානයක් පසුගියදා පැවැත්විය.බිඳුණ ඇළ සුරැකීමේ සංවිධානයේ සභාපති කුයින්ටස් ෆොන්සේකා මහතා - ඇළ පිටාර ගැලීම නිසා වාද්දූවේ මොරොන්තුඩුව පාර යටවෙනවා. ගෙවල් දොරවල් යටවී උයාගෙන කෑමට පවා බැරි වෙනවා. වර්ෂා කාලයට අපි කටුක අත්දැකීමට මුහුණ දෙනවා. අපගේ ඉල්ලීම මත ඇමැතිවරු තිදෙනකු ප්‍රතිපාදන යොදා ඇළ හාරා සුද්ධ පවිත්‍ර කෙරුවා. ඒ ශුද්ධ පවිත්‍ර කිරීම් නිසා මේ ප්‍රදේශයේ ගංවතුරින් වන හානි අවම වුණාට එය අප විඳින හිරිහැරයට ස්ථිර සාර විසඳුමක් වුණේ නෑ.ගම්වැසියන්ගේ ශ්‍රමයෙන් ඇළ ශුද්ධ පවිත්‍ර කිරීමේ ව්‍යාපෘතියක් ආරම්භ කළා. මේ ව්‍යාපෘතියට පාණදුර ප්‍රාදේශීය සභාවත් අනුග්‍රහය ලබාදුන්නා. අද ආරම්භ කළේ බිඳුණු ඇළ ශුද්ධ පවිත්‍ර කිරීමේ පළමු පියවර. මේක දිගින් දිගටම අපි ක්‍රියාත්මක කරනවා.බිඳුණ ඇළ සුරැකීමේ සංවිධානයේ ලේකම් සුනිල් බොලොඤ්ඤෝ මහතා - කැළිකසළ අපද්‍රව්‍ය ඇවිත් ඇළේ හිරවෙලා. වැස්ස කාලෙට දෙගොඩ තලා උතුරා ගිහින් ගෙවල් යටවෙනවා. වතුර බැසයාමක් නොවන නිසා වතුර පල්වෙලා මදුරු උවදුර ඇති වෙනවා.මේ පීඩා විඳින්නේ අපේ අයගෙම වැරදි ක්‍රියාකාරකම් නිසයි. මාළු අල්ලන අය නිසා ඇළ ඉවුරු පවා කැඩී බිඳී යනවා. ඒකත් ඇළ ගොඩවීමට හේතුවක්. ඇළේ වතුර ගලා යෑමක් නැති නිසා මුළු ඇළ මාර්ගයම ජලජ පැලෑටිවලින් වැසී ගිහින්.මේ අවස්ථාවට පාණදුර ප්‍රාදේශීය සභාවේ මහජන සෞඛ්‍ය පරීක්‍ෂක නිලමුණි මහතාද එක්විය.   .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009112</link>
    <topic>කළුතර රාතී‍්‍ර ආපනශාලා 19කඅඩුපාඩු හදාගන්න නියෝග</topic>
    <author>නාගොඩ විශේෂ - එන්. විජේරත්න</author>
    <content>උතුරු කළුතර මහජන සෞඛ්‍ය පරීක්ෂක කොට්ඨාසයේ රාත්‍රී ආහාර සැපයීම සිදුකරන ආපනශාලා 19 කට අඩුපාඩු නිවරදි කර ගැනීම සඳහා නිවේදන නිකුත් කර තිබේ. මාසයක කාලයක් අඩුපාඩු නිවැරදි කර නොගතහොත් හිමිකාරීත්වයට විරුද්ධව නඩු පැවැරීමට කටයුතු කෙරේ. උතුරු කළුතර මහජන සෞඛ්‍ය පරීක්ෂක ඩබ්. එච්. ගිහාන් මාලින්ද, දකුණු කළුතර මහජන සෞඛ්‍ය පරීක්ෂක ගාමිණී සමරතුංග මහත්වරු මේ වැටලීම් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009113</link>
    <topic>අවුරුදු තුනක් සිහිය නැතිව ඉඳලයි ලංකාවට එව්වේ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කුවේට් දේශයේ දී පහර කෑමට ලක් වී වසර තුනක් එරටේහි රෝහල්ගතව සිට මෙරටට පැමිණි කාන්තාවක් ඉතා අසරණ තත්ත්වයට පත්ව සිටී. ඇය රඹුක්කන හුරීමළුව ප්‍රදේශයේ පදිංචි සෝමාවතීය. නැගිටගත නොහැකිව ඇඳක වැතිරී සිටින සෝමාවතී මෙසේ කීවා ය.මට වයස අවුරුදු පනස් දෙකක් වෙනවා.2004 වසරේ දී මම කුවේට් දේශයට ගියා. වසර දෙකින් දෙක ලංකාවට ආවා. ලංකාවෙන් ගිය කට්ටිය සමඟ නිවසක හිටියා. කෑගල්ලේ ලාල් කියන කෙනා කුලියට ගෙන තිබුණේ ලංකාවේ අය හය දෙනෙක් එම නිවසේ නැවතී සිටියා. අවුරුදු තුනකට පෙර ඒ ගෙදර හිටිය ලාල් එයාගේ යාලුවන් දෙදෙනකු සමඟ මගේ ඔලුවට ගහලා තල්ලු කළා.මට සිහි නැතිවුණා. සිහිය ආපසු සුදු පාට දියරයක් මගේ කට මිරිකලා පෙවුවා. එදා සිට අසනීප වුණා. අවුරුදු තුනක් සිහිය නැතිව ඉඳලා සිහිය ආපසුවයි ලංකාවට එව්වේ. මට අයිති ලංකාවේ මුදලින් ලක්ෂ පහක් විතර සීට්ටු සල්ලි ලාල් ළඟ තිබුණා. ඊට පෙර තවත් ඩිනාර් තුන්සීයක් එයා ඉල්ලා ගත්තා. ඒ සල්ලි මට දුන්නේ නැහැ.පුතු වන කේ. කේ අසිත තරංග මහතා (35) - මට අවුරුදු හයේ දී අම්මා මුලින්ම රට ගියා. අපේ තාත්තා අපිව හැර ගිහින් අවුරුදු දහහතක් වෙනවා. නිවසක නැවැතී වැඩ කරනවාට වඩා එළියේ වැඩ කරන විට වැඩි මුදලක් උපයාගත හැකි නිසා අම්මා තවත් ලංකාවේ කීප දෙනෙක් සමඟ කුලියට ගත් නිවසක සිට රැකියාවට ගියා. අම්මා රට ගිය දවසේ සිට මාස්පතා සල්ලි එවුවා.2008 ජූලි මාසයේ දී අම්මා සල්ලි එවන එක නතර වුණා. අම්මා ගැන අපිට තොරතුරක් නැතිව ගියා. අම්මාගේ ඡායාරූපයක් සමඟ විස්තරයක් ලංකාවේ පත්තරයක පළ වෙලා තිබුණා. දන්න කෙනෙක් ඉන්නවා නම් කියන්න කියලා. අම්මා ඒ වෙන කොට රෝහල්ගත ව ඉඳලා තියෙන්නේ. පහරදීමකින් හෝ වැටීමකින් රෝහල්ගත වී ඇති බවත් විෂ වර්ගයක් ශරීර ගත වී ඇති බවත් රෝහල් වාර්තාවල සටහන්වී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009114</link>
    <topic>මගී ආවරණ නැතිවබොරලැස්ගමුවමගීහු අසීරුවේ</topic>
    <author>කැස්බෑව සංචාරක ධර්මසිරි සුරවීර</author>
    <content>බොරලැස්ගමුව මංසන්දියේ කොළඹ හා පිළියන්දල දෙසට මෙන්ම මහරගම හා දෙහිවල දෙසට ඇති බස් නැවතුම්පොළවල මගී ආවරණ නොමැත.මේ බස් නැවතුම්පොළ වලින් දිනපතා විශාල මගීන් පිරිසක් බස්රථවලට ගොඩ වේ.මේ පිළිබඳව අවධානය යොමුකර මගී ආවරණය ලබා දෙන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009115</link>
    <topic>ගම්පහ ශ්‍රීලනිප මෙහෙයුම් කාර්යාලයට මුල්ගල් තබයි</topic>
    <author>නිට්ටඹුව සමූහ , ජෙනට් ජයසිංහ</author>
    <content>ගම්පහ - මැතිවරණ බල ප්‍රදේශයට ශ්‍රී ලංකා නිදහස් පක්‍ෂ මෙහෙයුම් කාර්යාලයක් ඉදි කිරීමට මුල්ගල් තැබීමේ උත්සවයක් පසුගියදා දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ප්‍රධානත්වයෙන් යක්කල මඩුගස් වලව්වේදි සිදුවිණි.එහිදී පැමිණසිටි පිරිස ඇමැතු දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා මෙසේ කීය.පහසුකම් අඩු කුඩා කාමරයක මෙතෙක් කලක් ශ්‍රී ලංකා නිදහස් පක්‍ෂ කාර්යාලය පවත්වාගෙන ගියා.සෑම සතියකම මහජන දිනයේදී සහ වෙනත් අවශ්‍යතා සඳහා පැමිණෙන පාක්‍ෂිකයන්ට කාර්යාලයේ ඉඩ පහසුකම් මදිකම නිසා අපහසුතාවට මුහුණ දීමට සිදුවනවා.ශ්‍රී ලංකා නිදහස් පාක්‍ෂිකයන් වෙනුවෙන් මඩුගස්වලව්වේ දොරවල් සදාකල් විවෘතව තිබෙනවා. මේ අවස්ථාවට ගම්පහ ඉදිගොල්ලේ විද්‍යාවංශ පරිවේණාධිපති නැදගමුවේ විජය මෛත්‍රීහිමි, බස්නාහිර පළාත් සභාපති සුනිල් විජේරත්න, ගම්පහ නගරාධිපති එරංග සේනානායක, ගම්පහ ප්‍රාදේශීය ලේකම් සුනිල් ජයලත් ගම්පහ සමූපකාර සමිතියේ අධ්‍යක්‍ෂ මණ්ඩල සභාපති දේශබන්දු සමරවීර දිසානායක මහත්වරු ඇතුළු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009116</link>
    <topic>අළුත්ගම හොරට ඉඩම් විකුණන්න ගියඅයට ලක්ෂ 5ක් ඇප නියම වෙයි</topic>
    <author>කළුතර මධ්‍යම සමූහ</author>
    <content>ඉඩම් ලේඛනයක් ව්‍යාජ ලෙස සකස් කර විදේශිකයකුගෙන් යුරෝ 45200ක මුදලක් වංචා කරන ලදැයි අධිකරණය හමුවට පුභුණුවන ලැබූ අයකු රුපියල් ලක්‍ෂයක මුදල් ඇප හා රුපියල් ලක්‍ෂ 5 බැගින් වූ ශරීර ඇප දෙකක් මත මුදා හරින ලෙස කළුතර මහාධිකරණ විනිසුරු සරත් එදිරිසිංහ මහතා නියම කෙළේය.මෙසේ ඇප නියම වූයේ අළුත්ගම කළුවාමෝදර පදිංචිකරුවකුටය.මතුගම පාවරලවත්ත ඉඩම පැවරීම සඳහා ලේඛනයක් 2007 මාර්තු මස 1 වැනි දින සකස් කිරීම සම්බන්ධයෙන් චෝදනා නගා නීතිපති විසින් මහාධිකරණය හමුවේ මේ නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009117</link>
    <topic>ගිරාඳුරුකෝට්ටේ මැදි විදුහලේ විද්‍යාගාර ගොඩනැඟිල්ල කඩා වැටීමට ආසන්නයි</topic>
    <author>ඡායාරූපය - ගිරාඳුරුකෝට්ටේ සමූහ එස්. එස්. සමර ගුණරත්න</author>
    <content>මහවැලි ‘සී’ කලාපයේ පළමු මධ්‍ය මහා විද්‍යාලය වන ගිරාඳුරුකෝට්ටේ මධ්‍යමහා විද්‍යාලයේ විද්‍යාගාරය පවත්වාගෙන ගිය ගොඩනැගිල්ල දැඩිලෙසම අබලන්වී ජරාවාස වෙමින් පවතින අයුරු.විශාල මුදල් ප්‍රමාණයක් වැය කර ඉදි කර ඇති මේ ගොඩනැගිල්ල නිසි නඩත්තුවක් නොමැතිකමින් මේ තත්ත්වයට පත්ව ඇත. මෙහි වහල සම්පූර්ණයෙන්ම දිරාපත්වී කඩා වැටෙන්නට ඉතාම ආසන්නව පවතී.ඇතුළත බිමෙහි සිමෙන්ති බදාමද ගැලවී ගොසිනි.බිත්ති හා පාදම තවමත් ශක්තිමත්ව ඇති බැවින් අඩු වියදමකින් මේ ගොඩනැගිල්ල ප්‍රතිසංස්කරණය කොට ප්‍රයෝජනයට ගත හැකි බව මවුපියෝ කියති.සිසුන් 1000 කට වැඩි සංඛ්‍යාවක් මෙම භූමියේ ගැවසෙන බැවින් මෙහි කොටස් කඩා වැටීම හේතුවෙන් දරුණු අනතුරු පවා සිදුවීමට ඇති බැවින් අදාළ බලධාරීන්ගේ අවධානය යොමු කර අවශ්‍ය පියවර ගන්නා ලෙසද මවුපියෝ ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009118</link>
    <topic>පදවිය සුදර්ශන ගමටමිලියන 10කින් ජලය</topic>
    <author>උතුරු මැද පළාත් සංචාරක - සමන් කුමාර</author>
    <content>පදවිය ප්‍රදේශයේ වැඩිම වකුගඩු රෝගීන් පිරිසක් සිටින සුදර්ශන ගම (ඒ යාය) ග්‍රාම නිලධාරී තුලානයේ ජනතාවට පානීය ජල ව්‍යාපෘතියක් ක්‍රියාවට නන්වා තිබේ.මේ සඳහා වැය කරන මුදල රුපියල් මිලියන දහයකි.මේ ගම්මානයේ ජනතාව පානයට ගත් ජලය සහිත ළිං 64 න් 43 ක් බීමට සුදුසු තත්ත්වයේ නොමැති බවද පැවසේ. ප්‍රදේශයේ පවුල් 625 ක් සඳහා මේ ප්‍රජා ජල සම්පාදන ව්‍යාපෘතියෙන් සෙත සැලසේ.උතුරුමැද පළාත් සභාවේ ප්‍රතිපාදන මත මේ ව්‍යාපෘතිය ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r1009119</link>
    <topic>කුරුණෑගල-දඹුල්ල-හබරණදුම්රිය මාර්ගයේ පරීක්ෂණ අවසන්</topic>
    <author>කැකිරාව සමූහ – ආ. ජ. අධිකාරී</author>
    <content>කුරුණෑගල නගරයේ සිට දඹුල්ල හරහා හබරණ දක්වා ඉදි කිරීමට යෝජිත නව දුම්රිය මාර්ගයේ පරීක්ෂණ කටයුතු මේ වන විට නිම වෙමින්පවතී.පරීක්ෂණ කටයුතු නිමවීමෙන් අනතුරුව ප්‍රවාහන ඇමැති කුමාර වෙල්ගම මහතාගේ නියෝගය අනුව නව දුම්රිය මාර්ගයේ ඉදි කිරීම් කටයුතු ආරම්භ කිරීමට නියමිතය.නව දුම්රිය මාර්ගය ඉදි කිරීමෙන් පසුව සංචාරක ව්‍යාපාරයේ උසස් සංවර්ධනයක්, අතිරේක බෝග වගාකරුවන්ට උසස් ආර්ථිකයක් හා ප්‍රදේශවාසී ජනතාවට ප්‍රවාහන පහසුවත් සැලසෙන බැව් පෙනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r10091110</link>
    <topic>හිගුරාන සීනි කම්හලේනිෂ්පාදන කටයුතු ළඟදීම</topic>
    <author>රවින්ද්‍ර මැදගෙදර – අම්පාර සමූහ</author>
    <content>හිඟුරාන සීනි කම්හලේ නිෂ්පාදන කටයුතු 2011 අප්‍රේල් මාසයේදී ආරම්භ කරන බව ගල්ඔය වැවිලි සමාගමේ විධායක අධ්‍යක්‍ෂ නවීන් අධිකාරම් මහතා ප්‍රකාශ කළේය.මේ වන විට අලුතෙන් උක් වගා කිරීමේ කටයුතු ආරම්භ කර ඇති බවත් එග්ගල්ඔය හා තීරනවත්ත කොට්ඨාසවල අලුතෙන් හෙක්ටයාර් 250 ක උක් වගා කර ඇති බවත් ඔහු සඳහන් කරයි.දැනට උක්ටොන් එකක මිල රුපියල් 2900 /- සිට රු. 3200 /- දක්වා වැඩි කර ඇති අතර ලබාදෙන අස්වනු ප්‍රමාණය අනුව මේ මිල වැඩි වෙන බවද සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r10091111</link>
    <topic>මාතලේ දිස්ත්‍රික් මහ රෝහලේශල්‍යාගාරය තවම විවෘත කර නෑ</topic>
    <author>රත්තොට සමූහ කිංස්ලි රිචඩ් සිල්වා</author>
    <content>මාතලේ ඉදි කරන ලද ශල්‍යාගාර ඒකකය වැඩ නිම වී වසරක් පමණ ගත වී තිබියදීත් විවෘත නොකිරීම රෝහලේ කාර්යය මණ්ඩලයට මෙන්ම රෝගීනටත් මහත් ප්‍රශ්නයක් වී ඇත.ලෝක බැංකු ආධාර මත ලැබුණ ලක්ෂ 3500 මුදලකින් ඉදි කළ මෙම ශල්‍යාගාර සංකීර්ණයේ කටයුතු 2005 දී ඇරැඹි අතර එහි කටයුතු 2009 වසර අග භාගයේදී නිමා විය. බාහිරව හා නේවාසිකව දිනකට රෝගීන් 2200 ක් පමණ ප්‍රතිකාර ලබන මේ රෝහලේ පහසුකම් නංවාලීමට ඉදි කළ මේ ශල්‍යාගාරය තුළ මිලියන 100 ක පමණ වටිනා ශල්‍ය උපකරණ ද ස්ථාපිතය. තත්ත්වය එසේ තිබියදීත් මෙය විවෘත නොකිරීම බොහෝ දෙනාට ප්‍රශ්නයක් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=r10091112</link>
    <topic>බදුල්ලේඅලිපේරවාරය ඇවිත්</topic>
    <author>හල්දුම්මුල්ල සමූහ</author>
    <content>මේ දිනවල බදුල්ල දිස්ත්‍රික්කයේ අලිපේර වාරය පවතී.අලි පේර ගෙඩියක් රුපියල් 5.00 සිට 10.00 දක්වා මිලකට තොග අලෙවි කරනු ඇත.බදුල්ල - කොළඹ මහා මාර්ගය දෙපස මේ දිනවල අලිපේර විකුණන පිරිස් විශාල වශයෙන් දැකිය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009111</link>
    <topic>වයඹ-වොරියර්ස් තරගය අද</topic>
    <author/>
    <content>චැම්පියන් ලීග් විස්සයි – 20 ක්‍රිකට් තරගාවලියේ වයඹ පිල හා වොරියර්ස් පිල අතර තරගය අද දකුණු අප්‍රිකාවේ පෝර්ට් එළිසබෙත් ක්‍රීඩාංගණයේදී පැවැත්වේ.ලෝකයේ දක්ෂතම ක්‍රීඩා සමාජ 10 ක් තරගවදින චැම්පියන් ලීග් ක්‍රිකට් තරගාවලියේ ශ්‍රී ලංකාව නියෝජනය කරන වයඹ පළාත් පිල සහභාගී වන ප්‍රථම තරගය මෙය වන අතර ප්‍රතිවාදී වොරියර්ස් පිල සත්කාරක දකුණු අප්‍රිකාවේ විස්සයි – 20 සූරතාව දිනූ කණ්ඩායමකි.ශ්‍රී ලංකාවේ අන්තර් ක්‍රීඩා සමාජ අතර විස්සයි – 20 සුරයන් වන වයඹ කණ්ඩායමේ නායකත්වය ජෙහාන් මුබාරක් උසුලන අතර මහේල ජයවර්ධන, රංගන හේරත්, ජීවන්ත කුලතුංග, කෞෂල්‍ය ලොකු ආරච්චි, ෆර්විස් මහරූෆ්, අජන්ත මෙන්ඩිස්, තිසර පෙරේරා, ඉසුරු උදාන, මහේල උඩවත්ත හා චානක වෙළගෙදර වැනි ශ්‍රී ලංකා පිල නියෝජනය කළ ක්‍රීඩකයන්ගෙන් සමන්විතය.වොරියර්ස් ක්‍රීඩා සමාජයේ නායකත්වය ඩේවි ජාකොබ්ට හිමිවී ඇති අතර නිකී බෝධේ, මාර්ක් බවුචර්, මකායා නිට්නි, ඇෂ්වෙල් ප්‍රින්ස් වැනි දකුණු අප්‍රිකානු පිල නියෝජනය කළ ක්‍රීඩකයෝ එක්ව සිටිති.ඒ’ හා ‘බී’ ලෙස කාණ්ඩ දෙකක් යටතේ තරග පැවැත්වේ. ශ්‍රී ලංකා වයඹ පිල සමග ඒ කාණ්ඩයෙන් ඉන්දියාවේ චෙන්නායි සුපර් කිංග්ස්, දකුණු අප්‍රිකාවේ වොරියර්ස්, ඔස්ට්‍රේලියාවේ වික්ටොරියා හා නවසීලන්තයේ මධ්‍යම දිස්ත්‍රික් පිල එක්ව සිටිති. ‘බී’ කාණ්ඩයෙන් ඉන්දියාවේ මුම්බායි ඉන්ඩියන්ස්, දකුණු අප්‍රිකාවේ ලයන්ස්, දකුණු ඔස්ට්‍රේලියා, ඉන්දියාවේ රෝයල් චැලෙන්ජර්ස් හා බටහිර ඉන්දීය කොදෙව්හි ගයානා කණ්ඩායම් තරග වදිති.ශ්‍රී ලංකාවේ ක්‍රීඩකයන් කිහිප දෙනෙකු ඉන්දීය කණ්ඩායම් නියෝජනය කරමින් තරගාවලියට එක් වේ. මුත්තයියා මුරලිදරන්, තිලාන් තුෂාර (චෙන්නායි සුපර් කිංග්ස්) ලසිත් මාලිංග (මුම්බායි ඉන්ඩියන්) මේ අතර වේ.ඊයේ ආරම්භ වූ මේ තරගාවලියේ අවසන් මහා තරගය සැප්තැම්බර් 26 දා ජොහැනර්ස්බර්ග් හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009112</link>
    <topic>නිල නොවන ටෙස්ට් තරගයටවර්ෂාවෙන් බාධා</topic>
    <author/>
    <content>ශ්‍රී ලංකා ‘ඒ’ පිල හා පාකිස්තාන ‘ඒ’ පිල අතර ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන සිවු දින නිල නොවන ටෙස්ට් තරගයේ දෙවැනි දිනය වූ ඊයේ වර්ෂාව හේතුවෙන් තරගයට බාධා ඇති විය.දෙවැනි දිනයේ දී ශ්‍රී ලංකා ‘ඒ’ පිලට මුහුණදීමට හැකි වූයේ ඕවර් 25 කට පමණි. පෙරේදා තරගයට වර්ෂාව බාධා ගෙන දුන් අතර එහිදී යවනු ලැබුවේ ඕවර් 30ක් පමණි.ශ්‍රී ලංකා පිල දෙවැනි දිනය නිමා වෙද්දී පළමු ඉනිමට කඩුලු 3 ක් දැවී ලකුණු 166 ක් ලබා ගත්තේ ය. ශ්‍රී ලංකා පිල පන්දුවට පහරදීමේ දී ඊයේ දිනයේ ඕවර් 25 කදී ලකුණු 61 ක් එකතු කර ගත්තේ ය. ශ්‍රී ලංකා ඉනිමට යම් ජීවයක් ගෙන දීමට කෞෂල්‍ය සිල්වා සමත් විය. ඔහු පන්දු 117 කට මුහුණ දී හතරේ පහර 9 ක් ද සමග නොදැවී ලකුණු 63 ක් ලබා ගත්තේ ය. නායක තිළිණ කණ්ඩම්බි පන්දු 86 කදී හයේ පහරක් සමග නොදැවී ලකුණු 22 ක් ලබා සිටියේ ය.ගාල්ල ප්‍රදේශයට ඇද හැලෙන වර්ෂාව හේතුවෙන් මේ තරගයේ තීරණයක් ලබා ගැනීම දුෂ්කර වනු ඇත.ශ්‍රීලංකා - පාකිස්තාන දෙවැනි සිවු දින නිල නොවන ටෙස්ට් ක්‍රිකට් තරගය මේ මස 15 සිට 18 දක්වා හම්බන්තොට සූරිය වැව ක්‍රීඩාංගණයේ දී පැවැත්වේ.සූරියවැව නව ක්‍රීඩාංගණයේ සිවු දින ක්‍රිකට් තරගයක් පවත්වන පළමු අවස්ථාව ලෙස මෙය ඉතිහාසගත වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009113</link>
    <topic>තැපැල් ක්‍රීඩා සමස්ත සූරතාව මූලස්ථාන කණ්ඩායමට</topic>
    <author>සම්පත් සංජීව හා කිත්සිරි වනසිංහ</author>
    <content>පළමු ජාතික තැපැල් ක්‍රීඩා උළෙලේ සමස්ත සූරතාව තැපැල් මූලස්ථාන කණ්ඩායම හිමිකරගනිමින් දින හතරක් පුරා පැවැති ක්‍රීඩා උළෙල පෙරේදා (09) නිමාවට පත් විය.තරගාවලියේ දක්ෂතම ක්‍රීඩකයා ලෙස බස්නාහිර පළාතේ නීල් සම්පත් ද දක්ෂතම ක්‍රීඩිකාව ලෙස සබරමුව පළාතේ ජේ. ජී. බී. චතුරිකා ජයවීරද සම්මාන ගත්හ.මේ අතර අසාධාරණ විනිශ්චයක නිරත වූවායයි පවසමින් පළමුවන ජාතික තැපැල් ක්‍රීඩා උළෙලේ අනුසූරතාව හිමි දකුණු පළාත් කණ්ඩායම එම සූරතාව භාර නොගෙන ප්‍රතික්ෂේප කළේය. අනුරාධපුර මහජන ක්‍රීඩාංගණයේ දී පැවැති පළමු ජාතික තැපැල් ක්‍රීඩා උළෙලේ ඊයේ පස්වරුවේ පැවැති සමාප්ති උළෙල අවස්ථාවේදී අනුසූරතාව හිමිවූ දකුණු පළාත් කණ්ඩායම එය ප්‍රතික්ෂේප කරමින් කියා සිටියේ වැඩිම ජයග්‍රහණ සංඛ්‍යාවක් ලබාගත් තම කණ්ඩායමට සූරතාව හිමි විය යුතු බවය.ඇති වූ උණුසුම් තත්ත්වය පාලනය කරමින් තැපැල්පති එම්. කේ. බී. දිසානායක මහතා කියා සිටියේ එවැනි අසාධාරණයක් සිදුවීමට ඉඩ නොමැති බවත් සෑම ක්‍රීඩා ඉසව්වක්ම පවත්වනු ලැබුවේ ක්‍රීඩා දෙපාර්තමේන්තුවේ හා මලල ක්‍රීඩා නීතිරීති වලට අනුව බවයි. ක්‍රීඩාවේදී විනය පිළිබඳව සැලකිලිමත් විය යුතු බවද අසාධාරණයක් සිදුව ඇත්නම් ඒ පිළිබඳව තමා සොයාබලා සාධාරණය ඉටු කිරීමට කටයුතු කරන බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009114</link>
    <topic>නෙදර්ලන්තය - ආර්ජන්ටිනාව අවසන් ගැටුමට</topic>
    <author/>
    <content>ලෝක කාන්තා හොකී තරගාවලියේ අවසන් මහා තරගයට පිවිසීමට නෙදර්ලන්තය හා ආර්ජන්ටිනාව සුදුසුකම් ලැබූහ.අවසන් පූර්ව තරගවලදී නෙදර්ලන්තය වෙතින් ගෝල් 4 - 3 ක තියුණු පරාජයක් එංගලනත්ය ලැබීය. දෙවැනි අවසන් පූර්ව තරගයේදී ආර්ජන්ටිනාව වෙතින් ගෝල් 2 - 1 ක පරාජයක් ජර්මනිය ලැබීය.අවසන් වරට 2006දී පැවැති තරගාවලියේදී සූරතාව නෙදර්ලන්තය දිනාගත් අතර අනු සූරතාව ඕස්ට්‍රේලියාවට හිමි විය. මෙවර අවසන් මහා තරගයට පිවිසි ආර්ජන්ටිනාව පසුගිය සූරතාවලියේදී තෙවැනි ස්ථානය දිනාගත්තේය.අවසන් පූර්ව තරගයේ නියමිත කාලයේදී නෙදර්ලන්තය හා එංගලන්තය ගෝල් 1 බැගින් සම තත්ත්වයක පසුවූහ. පසුව දඬුවම් පහර මගින් නෙදර්ලන්තය ජය වාර්තා කළේය.ආජෙන්ටිනාව හා ජර්මනිය අතර තරගයේදී ආජෙන්ටිනාවේ ආයේමාර්, ලූ චෙට්ටි ගෝල් ලැබූ අතර ජර්මනියේ ස්ටෝකේල් ගෝලයක් වාර්තා කළාය. ලෝක කාන්තා හොකී සූරතාවලියේ අවසන් මහා තරගය අද ආජෙන්ටිනාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009115</link>
    <topic>බස්නාහිර පළාතේ ක්‍රීඩා සංවර්ධනයට ලොතරැයියක්</topic>
    <author>මහරගම විශේෂ වේහැල්ලේ පියතිලක</author>
    <content>මධ්‍යම රජයට බරක් නොවී බස්නාහිර පළාතේ ක්‍රීඩා සංවර්ධනය සඳහා ක්‍රීඩා ලොතරැයියක් ආරම්භ කොට ලංකාවේ ප්‍රථම වරට ක්‍රීඩා සංවර්ධන අරමුදලක් ආරම්භ කෙරේ.දැනට කොළඹ දිස්ත්‍රික්කයේ පන්නිපිටිය පොල්වත්තේ පිහිටි ක්‍රීඩා පාසලට අමතරව කළුතර හා ගම්පහ දිස්ත්‍රික්කවලට සියලුම අවශ්‍යතාවයන්ගෙන් පරිපූර්ණ ක්‍රීඩා පාසල් දෙකක් වසර 2011 අවසන්වීමට පෙර ආරම්භ කෙරේ.දිස්ත්‍රික්ක තුන සඳහා මීටර් 400 ධාවන පථ සහිත ක්‍රීඩා පිටි තුනක් ඉදිකෙරේ. සෑම ක්‍රීඩාවකටම විශේෂඥ පුහුණුව ලැබී ඇති ක්‍රීඩා නිලධාරීන් දිස්ත්‍රික්ක තුන සඳහාම පත්කෙරේ.ක්‍රීඩා පිටි නොමැති පාසල්වලට ක්‍රීඩා පිටි ලබාදීමට කටයුතු කෙරේ.විවිධ ක්‍රීඩා සඳහා දස්කම් දක්වන ක්‍රීඩක ක්‍රීඩිකාවන්ගේ සංචිත ඇති කර ඔවුන්ට පුහුණුව ලබාදෙනු ලබන අතර, ඔවුන්ට පෝෂණ දීමනාවක්, ක්‍රීඩා නිල ඇඳුම් හා සපත්තු ලබාදීමේ වැඩපිළිවෙළක් සකස් කෙරේ.ලබන වසරේ පැවැත්වෙන බස්නාහිර පළාත් සමුපකාර ප්‍රදර්ශනයෙන් ලබන ලාභයේ ප්‍රමාණයෙන් කොටසක් බස්නාහිර ක්‍රීඩා සංවර්ධන අරමුදලට බැර කෙරේ. ක්‍රීඩා ඇඳුම්, උපකරණ, සපත්තු ආදිය සඳහා පවතින ඒකාධිකාරිය පාලනය කිරීමට ඒ සඳහා නව සංවිධාන බිහිකෙරේ.බස්නාහිර පළාත වෙනුවෙන් ජාතික මට්ටමට සරිලන ක්‍රීඩා කණ්ඩායම් බිහිකර ඒ අයට ජාතික හා ජාත්‍යන්තර පුහුණුවීම් ලබාදේ. ඒ අය ජාතික මෙන්ම ජාත්‍යන්තර තරගවලට සම්බන්ධ කෙරේ.සෑම ග්‍රාම නිලධාරි වසමකටම ක්‍රීඩා සමාජයක් බිහිකර ඒවායින් ප්‍රාදේශීය ලේකම් කොට්ඨාස, දිස්ත්‍රික් හා ජාතික මට්ටමේ ක්‍රීඩා සංගම් පිහිටුවා ක්‍රීඩා බල මණ්ඩල පිහිටුවීමට යයි.ජාතික, විදෙස් මෙන්ම ඔලිම්පික් තරගවලට බස්නාහිර පළාත වෙනුවෙන් වෙනම ක්‍රීඩා සංගම් ඇති කෙරේ.වාර්ෂිකව සෑම ක්‍රීඩා සමාජයකටම ඔවුන් ඉල්ලනු ලබන ක්‍රීඩා භාණ්ඩ බෙදාහැරේ.කාර්යාලවලට සීමාවී සිටින ක්‍රීඩා නිලධාරීන් ක්‍රීඩා පිටිවලට යොමු කෙරේ. ඔවුන්ගේ් දස්කම්වල ප්‍රගතිය මැනීමට ක්‍රියාපිළිවෙළක් සකස් කෙරේ. 2011 වසරේ කොළඹ, ගම්පහ සහ කළුතර ක්‍රීඩා තරගාවලි පවත්වා ඒවායේ ජයග්‍රාහක ජයග්‍රාහිකාවන් සම්බන්ධ කරගෙන පළාත් ක්‍රීඩා උළෙලක් පැවැත්වීමට නියමිතය.ක්‍රීඩා භාණ්ඩ හා උපකරණ ඍජුවම පළාත් සභාව මගින් ආනයනය කර ක්‍රීඩක ක්‍රීඩිකාවන්ට අවම මිල ගණන්වලට ලබාදීමට සැලසුම් කෙරේ.ක්‍රීඩාව හුදු විනෝදාංශයක් හා සෞඛ්‍ය ප්‍රවර්ධන මාධ්‍යයක් පමණක් නොව ඔවුන්ට වෘත්තිය මාධ්‍යයක් ලෙස යොදා ගැනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009116</link>
    <topic>බස්නාහිර ක්‍රීඩා ඇමැති පරීක්ෂණයක් ඉල්ලයි</topic>
    <author>වයිමන් හෙට්ටිආරච්චි</author>
    <content>අන්තර් පාසල් වයස අවුරුදු 15 න් පහළ ක්‍රිකට් තරගාවලියේ අවසන් කණ්ඩායම් 08 තෝරා ගැනීම සඳහා ගාල්ල රිච්මන්ඩ් විද්‍යාලයීය ක්‍රීඩාංගණයේදී පැවති තරගයේ විනිසුරුවරයෙකුගේ පක්ෂපාතියැයි කියන තීරණය හේතුවෙන් හා අදාළ විනිසුරුවරයා කරන ලදැයි කියන පහර දීමක් සම්බන්ධයෙන් පරීක්ෂණයක් පවත්වන ලෙස බස්නාහිර පළාත් ක්‍රීඩා ඇමැති උපාලි කොඩිකාර මහතාත් කොළඹ අසෝක විද්‍යාලයේ විදුහල්පතිවරයාත් ශ්‍රී ලංකා පාසල් ක්‍රිකට් සංගමයෙන් ඉල්ලා ඇත.මෙම සිද්ධිය ඇති වී තිබෙන්නේ අශෝක විද්‍යාලය හා ගාල්ලේ රිච්මන්ඩ් විද්‍යාලය අතර තරගය පැවති අවස්ථාවේදීය.මෙම පරීක්ෂණය ඉල්ලා ඇත්තේ අශෝක විද්‍යාලයේ ක්‍රිකට් පුහුණුකරු වාදීප පෙරේරා මහතා කළ ඉල්ලීමක් අනුවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009117</link>
    <topic>නීති විද්‍යාලයට ලකුණු 13ක ජයක්</topic>
    <author/>
    <content>නීති විද්‍යාලය හා වෛද්‍ය විද්‍යාලය අතර වාර්ෂික ක්‍රිකට් තරගාවලියේ ලකුණු 13 ක ජයක් ලබා ගැනීමට නීති විද්‍යාලීය ක්‍රිකට් කණ්ඩායම සමත් විය. පසුගියදා කොළඹ විශ්වවිද්‍යාල ක්‍රීඩා පිටියේදී මේ තරගය පැවැත්විණි.නීති විද්‍යාලීය පිල ඕවර 39.4 කදී ලකුණු 169 යි.එර්ෂාන් ආරියරත්නම් 50, බුද්ධික රාජපක්ෂ 48, චරක ජයරත්න 25(වරුණ 29 / 3, ගීත් රුවන් 16 / 1)වෛද්‍ය විද්‍යාලීය පිල ඕවර 39.2 කදී ලකුණු 156 යි.ගීත් රුවන් 26, ඉඳුනිල් 20, චාමර 19. ( බුද්ධික රාජපක්ෂ 20 / 4, සම්පත් පෙරේරා 26 / 2, විශ්වජිත් මුණසිංහ 28 / 2)නීති විද්‍යාලයේ බුද්ධික රාජපක්ෂ තරගයේ වීරයා හා හොඳම පන්දු යවන්නාට හිමි සම්මානයට පාත්‍ර විය. එර්ෂාන් ආරියරත්නම් හොඳම පිතිකරු ලෙස ද නිශාන් ප්‍රේමරත්න හොඳම පන්දු රකින්නා ලෙසද සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009118</link>
    <topic>මන්චි ක්‍රිකට් සික්සස් 24දා ඇරැඹේ</topic>
    <author/>
    <content>වෙස්ලි විදුහලේ ආදි ශිෂ්‍ය සංගමය සංවිධානය කරන මන්චි ග්ලූකෝෆිට් ක්‍රිකට් සික්සස් අන්තර් පාසල් තරගාවලිය මේ මස 24, 25 හා 26 දිනවල බොරැල්ල වෙස්ලි විදුහල් ක්‍රීඩා පිටියේදී පැවැත්වේ.සීමාසහිත සිලෝන් බිස්කට් සමාගමේ අනුග්‍රහයෙන් පැවැත්වෙන මේ තරගාවලියට රටපුරා ප්‍රබලතම පාසල් ක්‍රිකට් කණ්ඩායම් 36ක් සහභාගී වෙති. මෙයින් පාසල් 6ක් උතුරු - නැඟෙනහිර ඇතුළු කොළඹින් පිට පළාත් පාසල් වීම විශේෂත්වයකි.පසුගිය වසරේ තරගාවලියේ අවසන් වටයට පිවිසි යාපනය මහා විදුහල හා මඩකලපුව ඒකාබද්ධ පිල, හබරණ ඉසුරු පාසල, දෙබරවැව මධ්‍ය මහා විදුහල, කන්තලේ මධ්‍ය මහා විදුහල හා පොළොන්නරුව මධ්‍ය මහා විදුහල එම පිට පළාත් පාසල් වේ. පසුගිය වසරේ සූරතාව දිනාගත් සාන්ත ජෝෂප්, වෙස්ලි , රාජකීය,ආනන්ද, මොරටු විදුහල, නාලන්ද, සා.පීතර්, ලයිසියම්, සාන්ත තෝමස්, ඩී.එස්.සේනානායක, තර්ස්ටන් , සාන්ත සෙබස්තියන්, වේල්ස් කුමර, බැසිලිකා, ධර්මපාල, සාන්ත බෙනඩික්ට්, කළුතර විදුහල, රිච්මන්ඩ් , ද මැසිනොද්, කේරි, පානදුර රාජකීය, මාතලේ සාන්ත තෝමස්, ත්‍රිත්ව, ජෝෂප් වාස්, අසෝක, කන්නන්ගර, ඉසිපතන, මහානාම, රෝයල් ඉන්ස්ටිටියුට්,ලුම්බිනි යන විදුහල් තරගාවලියට එක්වෙති.සියලුම තරග සඳහා සුදු පන්දුව යොදා ගැනීමට සංවිධායකයෝ අපේක්ෂා කරති.ජයග්‍රාහකයන්ට මන්චි කුසලානයද අනුසූරයන්ට ආදි වෙස්ලි කුසලානයද හිමිවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s1009119</link>
    <topic>පෘතුගාල පාපන්දු පුහුණුකරුට තහනමක්</topic>
    <author>ලිස්බොන් (ඒ.එෆ්.පී.)</author>
    <content>මත්ද්‍රව්‍ය විරෝධී කමිටුවේ නිලධාරීන්ට අපහාස කිරීමේ චෝදනාව මත පෘතුගාල පාපන්දු පුහුණුකරු කාලෝස් ක්වොරිස්ට මාස 6ක තහනමක් පනවා තිබේ. මොහු කලින් මැන්චෙස්ටර් යුනයිටඩ් ක්‍රීඩා පිලේ පුහුණුකරු වශයෙන් කටයුතු කළ අතර පෘතුගාල පුහුණුකරු තනතුරට පත්වූයේ 2008 ජූලි මාසයේදීය. ජාතික පුහුණුකරු වශයෙන් කාලෝස්ගේ ගිවිසුම අවසන් කිරීමට පෘතුගාල පාපන්දු සම්මේලනය ඒකමතිකව තීරණය කළ බව සභාපති ගිල්බටෝ මඩාලි පවසයි.පසුගිය ලෝක කුසලාන පූර්ව තරගාවලියට පෙර පෘතුගාල කණ්ඩායම් ක්‍රීඩකයන් පරීක්ෂණයකට ලක්කිරීමට තැත් කළ අවස්ථාවේදී කාලෝස් මත්ද්‍රව්‍ය විරෝධී කමිටුවේ නියෝජිතයන්ට බැන වැදී තිබේ.පෘතුගාල පාපන්දු සම්මේලනය සමඟ අස්සන් කළ ගිවිසුම්වලට අනුව 57 හැවිරිදි කාලෝස්ට වසර 2012 දක්වා පුහුණුකරු තනතුරේ රැඳී සිටීමට ඉඩකඩ තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s10091110</link>
    <topic>බොක්සිං ක්‍රීඩක ෆ්ලොයිඩ්ගෙන් පොලිසිය ප්‍රශ්න කිරීමට යයි</topic>
    <author>ලාස් වේගාස්, (ඒ.එෆ්.පී.)</author>
    <content>බොක්සිං ක්‍රීඩක ෆ්ලොයිඩ් මේවෙදර්ට (කනිෂ්ඨ) එරෙහිව හිටපු පෙම්වතියක් ලෙසින් ඉදිරිපත් කරන ලද චෝදනාවක් සම්බන්ධයෙන් ප්‍රශ්න කිරීමට පොලීසිය සැරසෙන බව ආරංචි මාර්ගවලින් පැවසේ. ඔහුගේ හිටපු පෙම්වතිය චෝදනා කරන්නේ මේවෙදර් ඇයට පහරදුන් බවයි. කෙසේ වෙතත් ඔහුට විරුද්ධව ඇති චෝදනා කිසිවක් ගොනුකර නැත. මෙයට ඉහතදීත් මේවෙදර්ට විරුද්ධව මෙවැනි චෝදනා එල්ල වී තිබුණි.ඔහුගේ පෙම්වතිය 2005 දී ගොනු කළ නඩුවකින් නෙවාඩා ජූරියක් විසින් 2005 දී ඔහු නිදහස් කර තිබේ.මේවෙදර් පවසන්නේ තමා වෙනත් කාන්තාවක් සමඟ සබඳකම් පවත්වන බැවින් හිටපු පෙම්වතිය බොරු චෝදනා එල්ල කරන බවයි. ඔහු මේ විභාගයේ දී සහයෝගයෙන් කටයුතු කිරීමට සූදානම්ව සිටින බව මේවෙදර් වෙනුවෙන් පෙනී සිටින නිතිඥවරයා පවසයි.වෘත්තිමය බොක්සිං තරග 41 තරග වැදී ඇති ඔහු මෙතෙක් පරාජය ලබා නැත. ලාස් වේගාස් හිදී පසුගිය මැයි මාසයේ ෂේන් මොස්ලි සමඟ පැවැති තරගය ජයග්‍රහණය කිරීම වෙනුවෙන් ඔහුට ඩොලර් මිලියන 20ක් පිරිනමන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=s10091111</link>
    <topic>යෞවන මැරතන් සූරයා ඉග්නේෂ්වරන්සූරිය රත්නපුරයේ ගයානි දර්ශිකා</topic>
    <author>මහරගම විශේෂ - වේහැල්ලේ පියතිලක</author>
    <content>22 වන ජාතික යෞවන ක්‍රීඩා උලෙළේ සමස්ත ලංකා මැරතන් ධාවන 2010 තරගාවලියේ පිරිමි සූරතාව මහනුවර දිස්ත්‍රික්කයේ පී. ඉග්නේෂ්වරන්ද (2.51.58) හා කාන්තා තරගයෙන් රත්නපුර දිස්ත්‍රික්කයේ පී. ඩී. දර්ශිකා (1.30.33) යෞවන මැරතන් සූරිය ලෙසද නම්කරනු ලැබිණ.තරග දෙකටම ක්‍රීඩක ක්‍රීඩිකාවන් 140ක් සහභාගි වූහ. උතුර සහ නැගෙනහිරින්ද මෙවර ක්‍රීඩක ක්‍රීඩිකාවන් සහභාගි වීම විශේෂයකි. තරගාවලිය ඉකුත්දා කුරුණෑගල වෙළගෙදර ක්‍රීඩාංගණය අසලින් ඇරඹිණ.එක් තරගයකින් දස දෙනා බැගින් තෝරාගනු ලැබිණ.ප්‍රතිඵල ලේඛනය (පිරිමි)1. පී. ඉග්නේෂ්වරන් (මහනුවර 2.51.58) 2. දිනේෂ් තරංග (පුත්තලම 2.55.56) 3. සී. එම්. එස්. පී. චන්ද්‍රසේකර (පුත්තලම 3.2.45) 4. ඉන්දික දිනේෂ් කොඩිකාර (කුරුණෑගල 3.8.53) 5. ඩී. රන්කේෂ්වරන් (නුවරඑළිය 3.10.19) 6. සමත් බුද්ධික නිවිතිගල (ගාල්ල 3.12.05) 7. නදීශ සම්පත් (හම්බන්තොට 3.14.31) 8. එච්. ඒ. එන්. එස්. ලංකාතිලක (කුරුණෑගල 3.16.07) 9. ආර්. ප්‍රසන්දන් (කිලිනොච්චි 3.16.47) 10. එච්. එම්. ප්‍රියන්ත මංචනායක (කුරුණෑගල 3.18.40)ප්‍රතිපල ලේඛනය (කාන්තා)1. පී. ඩී. ගයානි දර්ෂිකා (රත්නුපර 1.30.33) 2. එල්. ඒ. අනුලාවතී (මොනරාගල 1.32.58) 3. ඒ. යශෝධා (මඩකලපුව 1.34.58) 4. පී. ක්‍රිශාන්ති (මොනරාගල 1.35.18) 5. වී. ක්‍රිශාන්තිනී (නුවරඑළිය 1.36.03) 6. ටී. වී. අයි. බණ්ඩාර (අනුරාධපුරය 1.39.27) 7. එස්. ඩී. කල්‍යාණි කුමාරි (මාතර 1.41.23) 8. බී. ඇම්. ප්‍රියංගිකා බස්නායක (නුවරඑළිය) 1.41.36)) 9. කේ. ඩබ්ලිව්. කාංචනා සඳලංකා (බදුල්ල 1.42.36) 10. ජී. ජී. චන්ද්‍රලතා (රත්නපුර 1.43.23)ජයග්‍රාහක ජයග්‍රාහිකාවනට ලබන ඔක්තෝබර් මාසයේ යාපනයේ දොරේ අප්පා ක්‍රීඩාංගණයේදී පැවැත්වෙන 22 වන ජාතික යෞවන ක්‍රීඩා උලෙළේදී ජය සංකේත පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=f1009112</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දිනමිණ’ ‘දියවන්නාවේ නෑදෑයෝ’ විශේෂාංගය ඔස්සේ සහෘද පාඨක ඔබව අද හමුවන්නේ ජනතාව අතර වැඩි ජනපි‍්‍රයතාවක්, ආදරයක් ඇති තරුණ දේශපාලනඥයකි. හේ පළාත් සභාව තුළින් දේශපාලනඥයකුට තිබිය යුතු හැකියාව පෙන්වූ එසේම පසුගියදා පැවැති 2010 මහ මැතිවරණයෙන් කොළඹ දිස්ත්‍රික්කයේ එජනිස ලැයිස්තුවේ දෙවැනි තැන මනාප ඡන්ද 1,46336 ක් ලබමින් ‘දියවන්නාවට’ තේරී පත්වූ මහජන නියෝජිතයෙකි .නමින් හේ අප කවුරුත් දන්නා ආර්. දුමින්ද සිල්වා ය. මේ ‘දියවන්නාවේ නෑදෑයෝ’ ඔස්සේ අප ආර්. දුමින්ද සිල්වාගේ ජීවිතය තුළට එබී බැලූ අයුරුයි.* අප ඔබව දන්නේ ආර්. දුමින්ද සිල්වා ලෙසයි. ඔබේ සම්පූර්ණ නම කිව්වොත්..?“මගේ සම්පූර්ණ නම අරුමාදුර ලෝරන්ස් රොමෙලෝ දුමින්ද සිල්වා.”* ඔබේ උපන්ගම සහ උපන් දිනය සඳහන් කළොත්..?“මම ඉපදුනේ රත්මලානේ. නමුත් අපේ ගම ලෙස සැලකෙන්නේ බලපිටිය කොස්ගොඩ කියන ප්‍රදේශය. උපන් දිනය දෙසැම්බර් මාසේ 3 වැනිදා...”* ඔබේ මව්පියන් සහ පවුලේ තොරතුරු කිව්වොත්...?“මගේ පියාගේ නම අරුමාදුර වින්සන්ට් ප්‍රේමලාල් සිල්වා. පියා වෘත්තියෙන් ව්‍යාපාරිකයෙක් ලෙස කටයුතු කරනවා. මවගේ නම රොමේන් මල්කාන්ති සිල්වා. පවුලේ සහෝදරයෝ දෙන්නයි. සහෝදරියෝ දෙන්නයි. වැඩිමහල් අයියා රේනෝ ද සිල්වා.ඒබීසී ගුවන් විදුලි මාධ්‍ය ජාලයේ අයිති කරු. දෙවැනි අයියා වින්සන්ට් ද සිල්වා ආසියාවේ නයිකා ආයතනයේ ප්‍රධානියා. පවුලේ තුන්වැනියා මම. ඊළඟ නංගි දිල්කි සිල්වා. පී. එච්. ඩී. එක කරනවා මෙල්බර්න්වල මොනැස් විශ්වවිද්‍යාලයේ. බාල නංගි නිලක්‍ෂි සිල්වා දැන් විවාහ වෙලා. ව්‍යාපාරික ආයතනයක සේවය කරනවා.* පාසල් කාලය පිළිබඳව මතක්කළොත් මුලින්ම අකුරු කරවපු පාසල එහෙම..?“මම මුලින්ම ගියේ කෝට්ටේ ජනාධිපති විද්‍යාලයට. ඉන් අනතුරුව එම පාසලෙන් 5 වන ශ්‍රේණියේ ශිෂ්‍යත්ව විභාගය සමත්වී කොළඹ ශාන්ත පීතර විද්‍යාලයට වැඩිදුර අධ්‍යාපනය සඳහා ඇතුල් වුණා...”* පාසල් යන කාලයේ ‘වැඩිහිටියෙක් වුණහම කවුද වෙන්නේ’ කියන සිතුවිල්ල ඔබට ඒ කාලේ පහළ වුනේ නැද්ද?“පාසල් යන කාලේ මම ඉගෙනුමට වගේම ක්‍රීඩාවට අති දක්‍ෂ ශිෂ්‍යයෙක්. නමුත් වැඩිවියට පත්වුණාම ‘අරවගේ කෙනෙක් වෙනවා’ ‘මේ වගේ කෙනෙක් වෙනවා’ කියන ඉලක්කය මට තිබුණේ නෑ. නමුත් අපොස සාමාන්‍ය පෙළ අවසන් වූ පසු ඉදිරියේදී රැකියාවක් ලෙස තේ කර්මාන්තය දෙසට යොමුවීමේ අවශ්‍යතාවක් තිබුණා. මගේ මුල්ම රැකියාව වුනෙත් ‘තේ රස බලන්නෙකු’ ලෙස කටයුතු කිරීමයි..”* පාසල් කාලයේ කුමන ක්‍රීඩාවන්ටද ඔබ කුසලතා පළ කළේ..?“විශේෂයෙන් මලල කී‍්‍රඩාවට මා දැඩි ලෙස පි‍්‍රය කළා. මට පාසලේ ක්‍රීඩාවන් තුළින් ‘වර්ණ’ තියෙනවා. ඒ වගේම රගර් ක්‍රීඩාවටත් දැඩිසේ ඇලුම් කළා. අවුරුදු 15 දී මම රගර් මැච්වලට පවා ක්‍රීඩා කළා. ඒ සඳහා ද මට වර්ණ තියෙනවා. පාසල් කාලයේ පාසල තුළ මම පිහිටවූ වාර්තා තවමත් බිඳී නැතැයි කියන විශ්වාසය මා තුළ තියෙනවා.”* ඔබ මහජනයා සමඟ ගැවසෙන්න පටන්ගන්නේ, ඔවුනට උදව් උපකාර කරන්න පෙළෙඹෙන්නේ කුඩා කාලයේ සිටමයි. මේ ගැන යමක් පැවැසුවොත්...?“ඇත්ත. ඔබ කීවා නිවැරැදියි. මම පාසල් යන කාලේ පටන් තරාතිරමක් නොබලා සෑම මනුෂ්‍යයෙකු සමඟම ආශ්‍රය කරන්න පෙළඹුණා. මම විවිධ පුද්ගලයන් රැසක් සමඟ ආශ්‍රය කළ කෙනෙක්. විවිධ ජාතීන් සමඟ විවිධ ආගම් අදහන අය සමඟ මම ආශ්‍රයකර තිබෙනවා.පාසල් යන කාලේ පටන්ම මම මහජන සේවයට විශාල ඇල්මක් දැක්වූවා. එදා ඉඳලා මට තරුණයෝ දැක්වූ ‘ආදරය’ දිගින් දිගටම වැඩි වුණා මිස අඩුවුණේ නෑ. ඒ තරුණයන්ගේ ඒ ජනතාවගේ ආදරය නිසාමයි මම දේශපාලනයට එන්නේ. දේශපාලනයට ආපු මට අලුතෙන් ජනතාව අතරට යන්න ඕන වුණේ නෑ. මොකද මා වටා විශාල ජනතාවක් හිටියා...”* ඇයි ඔබ දේශපාලනයට එන්නේ...?“මම නිහඬ සමාජ සේවාවක් කරගෙන ආපු පුද්ගලයෙක්. එසේ එන ගමනේදී ජනතාවගේම ඉල්ලීම මත තමයි මම දේශපාලනයට එන්නේ...”* දේශපාලනය සමහරු අර්ථ දක්වනවා ‘මඩ ගොහොරුවක්’ කියා. ඇයි ඔබ ඒ මඩවලට පැන්නේ...?“ඒ එක එක අය හිතාගෙන ඉන්න හැටි. විවිධ මත. දේශපාලනය මඩ ගොහොරුවක් නෙමෙයි. සැබෑ සිතුවිල්ලකින් මේ රටට, රටේ ඉදිරි පරම්පරාවට යහපත් හෙටක් වෙනුවෙන් අප කටයුතු කරනවා නම් දේශපාලනය යහපත් තැනක්. අද අතිගරු ජනාධිපතිතුමා ඒ බව ක්‍රියාවෙන් ඔප්පු කර තිබෙනවා. එතුමා යටතේ අද අපි මන්ත්‍රීවරු ලෙස පාර්ලිමේන්තුව තුළ කටයුතු කරනවා. මම හිතන්නේ එතුමාගේ රජය තුළ අපට එසේ මන්ත්‍රීවරු ලෙස කටයුතු කරන්න ලැබීමම අපේ වාසනාවක් කියලයි මම කල්පනා කරන්නේ”* ඔබ මේ රටේ ප්‍රකට ව්‍යාපාරික පවුලක සාමාජිකයෙක්. ඔබ දේශපාලනයට එනවිට පවුලෙන් මැසිවිලි නැඟුනේ නැද්ද දේශපාලනය ඔබට නුසුදුසු තැනක් කියා...?“නැහැ. මට එහෙම අපේ පවුලෙන් එවැනි බාධාවක් ආවේ නෑ. මේක මගෙ ආසාව. මම දේශපාලනයට එන්න ප්‍රථම අපි මැද කොළඹ ප්‍රජා ශාලාවක් හදන්න කටයුතු කළා. එදා ඒ ගොඩනැඟිල්ල හදන්න ගිහින් මම විවිධ පීඩාවන්ට ලක් වුණා. එදා මට තේරුණා අපිට රටට වැඩ කරන්න වුවමනාව පමණක් තිබුණාට මදි.ඒ සඳහා දේශපාලන බලයද අප සතුවිය යුතුයි කියා. ජනතාවට උදව්වක් කරන්න අවශ්‍ය වුණොත් දේශපාලන බලය නැතිවූ විට ඒ සේවය සමහර විට අතර මඟදී නතර වෙන්න පිළිවන්. ඒ නිසා දේශපාලන බලය රටට වැඩ කිරීමේදී හරිම වැදගත්..”* ඔබ ඔබේ දේශපාලන ගමන පටන් ගන්නේ එජාපයෙන්. ඇයි ඒ සඳහා එජාපය තේරා ගත්තේ...?“ඇත්තෙන්ම මම එජාපයෙන් දේශපාලන පටන් ගත්තා කියන එකත් දැන් කනගාටු වෙනවා. ඒක කියනවටවත් මම කැමැති නෑ. මට එජාපය දැන් අරහං. දේශපාලනයට එන්න එජාපයෙන් අවස්ථාවක් ලැබුණා. මම ආවා. හැබැයි වැඩිකල් නොගොස් මම තේරුම් ගත්තා මේ පක්‍ෂයෙන් මේ රටේ අහිංසක ජනතාවට උදව් කරන්න බෑ කියන එක. ඒ වගේම එජාපයෙන් අහිංසක ජනතාවට තැනක් ලැබෙන්නේ නෑ කිය එක මම තේරුම් ගත්තා.ඒ නිසා තමයි අතිගරු ජනාධිපති මහින්ද රාජපක්‍ෂ මැතිතුමා මුණ ගැසිලා එතුමාගේ ගමන් මඟට අපි ආවේ. අපිටත් තේරෙනවා නායකයා කියන්නේ කොයි වගෙ කෙනෙක්ද කියන එක. මම එජාපයේ නායකයා ගැනත් දන්නවා. වර්තමානයේ මගේ නායකයා ගැනත් දන්නවා. මේ දෙන්නා අහසයි පොළවයි වගේ. ඒ නිසා තමයි අතිගරු මහින්ද රාජපක්‍ෂ ජනාධිපතිතුමාගේ නායකත්වය යටතේ එතුමා සමඟ යන්න මම තීරණය කළේ...”ඒ තීරණය ගැන මම අද සතුටු වෙනවා. මම අද එජාපයේ හිටියා නම් මට පාර්ලිමේන්තුවට එන්න ලැබෙන්නේ නෑ. මට පාර්ලිමේන්තුවට එන්න එජාපයේ අය ඉඩ දෙන්නෙත් නෑ. ජනතාවට වැඩ කරන අයට අද එජාපයේ ඉඩක් නැත’ කියන දෙය තමයි මට අද කියන්න තියෙන්නේ ..”* ඔබ දැන් කොලොන්නාව ආසනයේ ශ්‍රීලනිප ප්‍රධාන සංවිධායක. හැබැයි කොළඹ දිස්ත්‍රික්කයේ සෑම ආසනයකම ඔබට ම කියා වෙන්වුණු ඡන්ද සංඛ්‍යාවක් තියෙනවා. ඒ කොහොමද?“මම ඡන්ද කාලෙට පමණක් ජනතාව අතරට එන, ඡන්ද කාලෙන් පස්සේ ජනතාවගෙන් ඈත්ව යන දේශපාලනඥයෙක් නෙමෙයි. මට ඡන්ද ඇතත් නැතත් හැමදාම හිටියේ, ඉන්නේ ජනතාව සමඟ. ජනතාවට මා පස්සේ එන්න වෙන්නේ නෑ. මම ජනතාව ඉන්න තැනට ගියා. ඒ නිසා තමයි මුළු කොළඹ දිස්ත්‍රික්කයේම ජනතාව මා සමඟ ඉන්නේ.මට ඡන්දය දෙන්නේ. මම එදා ඉඳලාම අද වෙනකම්ම වැඩ කරගෙන ගියා. ඒක මම ඉදිරියටත් නවත්වන්නේ නෑ. අනෙක මම සල්ලිවලින් ඡන්ද දිනලා නෑ. එහෙම නම් ඉතිං සල්ලි තියෙන හැමෝටම ඡන්දවලින් දිනන්න පුළුවන්නේ. එහෙම නෑ. ජනතාව අඳුරනවා. ජනතාවට වැඩ කරන්නේ ජනතාවට සැබෑ ලෙස ආදරේ කවුද කියලා..”* දේශපාලන ආකර්ශණය’ දේශපාලනඥයකුට ඉතා වැදගත්. ඔබටත් මේ දේශපාලන ආකර්ශණය’ තිබෙන බව ජනතාව කියනවා. මොකද ඒ ගැන කියන්නේ ...?“ඒක දන්නේ, ඒක තීරණය කරන්නේ මහජනතාවයි. ඒක අපිට අපේ දෛවයෙන් දී තිබෙන දෙයක්ද දන්නේ නෑ..”* 2010 මහ මැතිවරණයෙන් පාර්ලිමේන්තුවට තේරී පත්වී මංගල කතාව කරනකොට ඔබට මොනවද දැනුනේ....?“මට ලොකු ආඩම්බරයක් දැනුනා. ඒ හැඟීම මට දැනුනේ පාසල්විය අවසන් වෙලා විශ්වවිද්‍යාලයට ඇතුල් වුණා වගේ දැනුණා. මට දැනුණු ඒ ආඩම්බරය මගේ ජනතාව මට දුන්න ආඩම්බරයයි..”* කෙටි දුරක් පැමිණි ඔබේ දේශපාලන දිවිය තුළ ඔබ දැඩි ලෙස ප්‍රතිවාදින්ගේ නිර්දය ‘මඩ ප්‍රහාරවලට’ ලක්වෙනවා මා දුටුවා. මේ මඩ ප්‍රහාර හමුවේ ඔබ එයට මුහුණ දුන් විලාශය ගැන යමක් කිව්වොත්..?“මගේ මේ කෙටි දේශපාලන ගමන තුළ මට නොයෙක් අභියෝග වලට මුහුණ දෙන්න සිදුවුණා. තරුණයෙක් ලෙස දේශපාලන මඩ වලට, තර්ජනවලට, පහරදීම් වලට මට මුහුණ දෙන්න සිදුවුණා. ඒ මඩවලට අභීතව මුහුණ දීලා ඉදිරියට ගිය එක තමයි මගේ ශක්තිය. මගේ ජයග්‍රහණය. විරුද්ධවාදීන්ගේ මඩ ප්‍රහාර වලින් එන ප්‍රශ්නවලින් මම සැලුනේ නෑ. මොකද මම දන්නවා මගේ ජනතාව බුද්ධිමත්. ඒ මඩ ප්‍රහාරවලින් ඒ ජනතාව රවට්ටගන්න බෑ කියන විශ්වාසය මා තුළ තිබුණා.මඩ ගහපු අය තේරුම් ගත්තා මඩ වලින් මාව නවත්තන්න බෑ කියලා. මගේ ජනතාව සෑම මැතිවරණයකින්ම මගේ නිර්දෝෂී භාවය ලෝකයට පෙන්වූවා. පසුගිය මහ මැතිවරණයේ දීත් වැඩිම මනාප ඡන්ද ලබාදී දිස්ත්‍රික්කයෙන් දෙවැනි තැනට මාව ගෙන ආවේ මගේ අහිංසක ජනතාව. ඒ අයට මගේ ප්‍රණාමය නිරන්තරයෙන් හිමිවෙනවා. මගේ ශක්තිය මගේ ජනතාවයි. ඒ ශක්තිය නොවෙන්න මාව දේශපාලනයෙන් අයින් කිරීමේ කුමන්ත්‍රණය සාර්ථක වෙන්න තිබුණා..”* ඔබේ දේශපාලන ඉලක්කය ..?“මට තනතුරු මැති ඇමැතිකම් ගැනීමට වඩා මට වැදගත් ජනතාවට සේවය කිරීමයි. ඒක තමයි මගේ ඉලක්කය. ඒ ඉලක්කය ට වැඩ කරගෙන යන අතර තුර තනතුරු නිසි වෙලාවට නිසි කාලයට ජනාධිපතිතුමා අපට ලබා දේවි. ආපු ගමන් අපි ඉඳිමෙන්න ගියොත් අපේ දේශපාලන ගමන කෙටි වෙන්න පුළුවන්.”* ඔබේ ලග්නය මොකක්ද.. ?“මගෙ ලග්නය කටක...* නක්‍ෂත්‍රය පිළිබඳව ඔබේ තිබෙන මතය..?නක්‍ෂත්‍රය මම විශ්වාස කරනවා. නැකතක් බැලීම, සුබ හෝරාව බැලීම වැනි දේ මම කරනවා. ඒවා දෙස හොරැහින් බලන්න මම පෙළඹෙන්නේ නෑ..* දේශපාලනඥයෝ දෙවිවරු” සමඟ සමීප ඇසුරක් තියෙනවා. ඒ ඇසුර ඔබෙත් තියෙනවද?“ඔව් මම දෙවියන් විශ්වාස කරනවා. මම කතරගම යනවා. වෙනත් ආගමික ස්ථානවලට යනවා. දවසකට සැරයක්වත් අනිවාර්යයෙන්ම පන්සලක උත්සවයකට යන්න වෙනවා...”* ඔබේ පවුලේ සහෝදර සහෝදරියන් සියල්ල විවාහ වෙලාද?“නෑ රේනෝ අයියා විවාහවෙලා. බාල නංගි විවාහ වෙලා. මමයි, දෙවැනි අයිය වින්සන්ට් සහ ලොකු නංගි දිල්කි තවම විවාහ වෙලා නෑ”* ඔබ දැන්ම විවාහ වෙන්න සූදානමක් නෑ...?“මම අවිවේකී පුද්ගලයෙක්. උදේ 7 ට අවදි වුණහම මම පාන්දර 3 වෙනකම් වැඩ කරන පුද්ගලයෙක්. දැන් මට පුරුදු වෙලා පාන්දර 3 වෙනකම් නින්ද යන්නෙත් නෑ. මගේ මේ අවිවේකී දේශපාලන දිවිය තේරුම් ගත් කෙනෙක් තමයි මා සමඟ විවාහ විය යුත්තේ. විවාහ වුනත් මේ චර්යාව නවතින්නේ නෑ. කොහොම නමුත් මගේ මේ තනිකඩ ජීවිතයට තව වසර දෙකකින්, තුනකින් මම සමුදෙනවා.* ඔබ ශරීර සෞඛ්‍යය, පිළිබඳව අවධානය යොමු කරනවා..?“ඔව් මොන තරම් අවිවේකී ජීවිතයක් ගත කළත් සතියකට දවස් හතරක් මම ජිම් එකට ගිහිල්ලා පැයක් දෙකක් ඇඟටත් යමක් ලබා දෙනවා. මොනවා කරන්නත් ශරීර සෞඛ්‍ය නිසි ලෙස තබා ගත යුතු වෙනවා..”* ඔබේ සිත්ගත්ම දේශපාලන නායකයා...?“ආයේ කතා දෙකක් නෑ. මගේ සිත්ගත් නායකයා අතිගරු මහින්ද රාජපක්‍ෂ ජනාධිපතිතුමා පමණයි. මගේ ජීවිතේ මට හමුවූ සුවිශේෂී දේශපාලන නායකයා එතුමායි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=f1009113</link>
    <topic>ගම්පහ එළිය කරන පහන් ටැඹ</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>ඔවුන් තම බල ප්‍රදේශය හඳුන්වන්නේ අධ්‍යාපනයේ කේන්ද්‍රස්ථානය ලෙසිනි. තම මහනගර සභාවේ මෙහෙවර ඉටු කිරීමේ දී අධ්‍යාපන ක්ෂේත්‍රය කෙරෙහි ඔවුන් විශේෂ අවධානයක් යොමු කරන්නේ ද ඒ නිසාවෙනි. අධ්‍යාපන ක්ෂේත්‍රය පමණක් නොව පොදු මංමාවත්, ක්‍රීඩා පිටි, උද්‍යාන, සෞඛ්‍ය ආදී ක්ෂේත්‍ර ගණනාවක සංවර්ධනයක් ගම්පහ මහ නගර සභාව තුළ සිදුවෙමින් තිබේ.බස්නාහිර පළාතේ ගම්පහ දිස්ත්‍රික්කයට අයත් ගම්පහ මහ නගර සභාව ඉහළගම, පහළගම, මැදගම, අළුත්ගම, පට්ටියගම යන ගම් පහක් ඇතුළුව ග්‍රාම සේවක වසම් 33 ක් එකතුවී සැදුම් ලද්දකි. ගම්පහ මහ නගර සභාව පැරැණි ගම්පහ නගර සභාව හා ගම්පහ ප්‍රාදේශීය සභාවෙන් ද යක්කල උප කාර්යාල බල ප්‍රදේශය හා ගණේමුල්ල උප කාර්යාල බල ප්‍රදේශයේ කොටසක් වශයෙන් එකතු වී සැකසී ඇත. ගම්පහ, මහ නගර සභාවක් ලෙස සංස්ථාපනය කරන ලද්දේ 2002 වර්ෂයේදීය.ගම්පහ මහනගර සභාව තුළ සිදුවෙමින් තිබෙන සංවර්ධන කටයුතු අතර ප්‍රමුඛත්වයක් හිමිවන්නේ නව පුස්තකාල ගොඩනැගිල්ල ඉදිකිරීමටයි. ආසියානු සංවර්ධන බැංකුවේ ණය ආධාර යටතේ ඉදිවන මේ පුස්තකාල ගොඩනැගිල්ල මහල් හතරකින් යුක්ත වේ. මෙහි බිම් මහල පුවත්පත් කියවීමේ අංශය, සඟරා අංශය, පාසල් සිසුන් සඳහා අධ්‍යයන කටයුතු කිරීමට වෙන් කර ඇති කොටස, ජංගම පුස්තකාලය මෙහෙවන අංශය ආදි අංශවලින් සමන්විත වේ.පළමු මහළ සමන්විත වන්නේ ළමයින් සඳහා වෙන් වූ අංශය හා වැඩිහිටි පාඨකයන් සදහා බැහැරදීම හා ආපසු ලබා ගැනීමේ අංශයෙනි. විමර්ශන අංශය, පුස්තකාලයාධිපති කාර්යාලය, පාඨකයන් සඳහා පරිගණක සේවා පහසුකම් ලබා ගැනීම හා ශ්‍රව්‍යදෘෂ්‍ය අංශය යනාදියෙන් දෙවන මහල සමන්විත වේ. ශ්‍රවණාගාරයක් තෙවන මහලේ ඉදිවේ.පාඨකයන් 20,000කට පරිශීලනය කළ හැකි පරිදි මේ පුස්තකාලය ඉදිවේ. එහි දී පුස්තකාලයේ සේවා හා පහසුකම් සලසාදීම ගම්පහ මහ නගර සභා සීමාවේ පදිංචිකරුවන්ට පමණක් සීමා නොකර සමස්ත ශ්‍රී ලංකාවේ ම පාඨකයන්ටත් විදේශවලින් පැමිණෙන පාඨකයන්ට ලබා දීමට කටයුතු සැලසුම් කර ඇත.නව මාළු වෙළෙඳපොළ හා වෙළෙඳ සංකීර්ණය ඉදිවීම ද ගම්පහ මහ නගර සභාවේ තවත් ජයග්‍රහණයකි. එමගින් වෙළෙඳුන්ට තම වෙළෙඳ කටයුතු කරගෙන යාම පහසුකම් සැලසීම මෙන් ම පාරිභෝගිකයන්ට දුෂ්කරතාවකින් තොරව භාණ්ඩ මිලදී ගැනීමට ඉඩකඩ සැලසී ඇත. මේ මාළු වෙළෙඳ පොළෙහි හා වෙළෙඳ සංකීර්ණයේ වැඩ කටයුතු දැනටමත් අවසන් කර තිබේ.යක්කල නව වෙළෙඳ සංකීර්ණය ඉදිකිරීම ද සුවිශේෂී සංවර්ධන ක්‍රියාදාමයක් ලෙස හඳුනාගත හැකිය. ව්‍යාපාරික කටයුතුවලට පමණක් සීමා නොවී යක්කල සියලුම රජයේ ආයතන ද මේ වෙළෙඳ සංකීර්ණ භූමියේ ස්ථාපිත කිරීමට කටයුතු සැලසුම් කර ඇත. ජනතාවට අවශ්‍ය සේවා කටයුතු දුෂ්කරතාවකින් තොරව එකම ස්ථානයක දී ඉටු කර ගැනීමට මෙමඟින් හැකියාව ලැබේ.ගම්පහ දුම්රියපළ ආසන්නයේ නව බස් නැවතුම්පළ ඉදිවීම ද සඳහන් කළ යුතු වේ.මේ වන විට එහි ඉදිකිරීම් කටයුතු නිම වී තිබේ. මේ බස් නැවතුම්පල ඉදිකිරීමේ දී දුම්රිය නිල නිවාස බාධාවක්ව තිබුණු අතර ඒවා ඉවත් කර ඒ වෙනුවට වෙනත් ස්ථානයකින් එම නිල නිවාස ඉදිකර දීමට ද ගම්පහ මහ නගර සභාව කටයුතු කර තිබේ. තම මහ නගර සභාව පවිත්‍රව තබා ගැනීමට ද ගම්පහ මහ නගර සභාව විශේෂ අවධානයක් යොමුකර තිබේ. එහි දී කසළ එකතු කිරීමට ක්‍රමවත් වැඩපිළිවෙළක් ක්‍රියාත්මක කර තිබේ.එහි දී නගර සභා සීමාව තුළ ව්‍යාපාරික ස්ථානවලින් කුණු එකතු කරන්නේ රාත්‍රී 7.00 – 10.00 දක්වා කාලය තුළය. ව්‍යාපාරික ස්ථාන කුණු බැහැර කළ යුත්තේ ඒ කාල සීමාවේ පමණි. එමෙන්ම තම කුණු කඩදාසි, වීදුරු, ප්ලාස්ටික් ආදී වශයෙන් වර්ගීකරණ කර බැහැර කරන ලෙස ජනතාව දැනුම්වත් කර ඇත. ඉවත දමන කුණුවලින් තම නිවසේ දී ම කොම්පෝස්ට් නිෂ්පාදනය කර ගැනීමට කොම්පෝස්ට් බැරල් ලබා දී තිබේ. ඒ අනුව රජයේ ආයතන හා නිවාස සඳහා කොම්පෝස්ට් බැරල් 3800ක් ලබා දී ඇත.ගම්පහ මහ නගර සභාව තුළ දිනකට කුණු ටොන් 20 ක් පමණ එකතු වේ. මේ කුණු යොදා ගෙන ජීව වායුව නිෂ්පාදනය කිරීමේ කාර්යයේ ද ගම්පහ මහ නගර සභාව නියැළී සිටියි. මහ නගර සභා භූ®මිය තුළම ජීව වායු ඒකකය ඉදිකර තිබේ. මහ නගර සභාවක් තුළ මෙවැනි ජීව වායු ඒකකයක් ආරම්භ කළ පළමු අවස්ථාව ලෙස මෙය හඳුනාගත හැකිය. මෙම වායු ඒකකය මගින් මහනගර සභාව අවට නිවෙස් හතරකට පැය 24 පුරාම ගෑස් සපයනු ලැබේ.ජනතාවගේ සෞඛ්‍ය තත්ත්වය යහපත්ව පවත්වාගෙන යාමට ද මහ නගර සභාව කටයුතු කර තිබේ. එහි දී ප්‍රධාන ම කාර්යය වන්නේ ඩෙංගු මර්දන ව්‍යාපාරයයි. පාසල් ළමයින් ජනතාව දැනුම්වත් කිරීම් සිදු කර තිබේ. එසේම දැනුම්වත් කිරීමේ පෙළපාලි පවත්වාගෙන යනු ලබයි.මංමාවත් හා කාණු පද්ධතිය ක්‍රමවත්ව පවත්වාගෙන යාමට ද ගම්පහ මහ නගර සභාව කටයුතු කර තිබේ. එහිදී ග්‍රාමීය මාර්ග සංවර්ධනය කෙරෙහි විශේෂ අවධානයක් යොමුකර ඇත. ආසියානු සංවර්ධන බැංකු ආධාර යටතේ කාණු පද්ධති සංවර්ධනය කිරීම සිදු වෙමින් තිබේ. එමෙන් ගිනි නිවීම් ඒකකයක් පවත්වාගෙන යාමද සඳහන් කළ යුතු වේ.යක්කල නගරය, මිරිස්වත්ත නගරය සංවර්ධනය කිරීම කෙරෙහි ද ගම්පහ මහ නගරසභාවේ විශේෂ අවධානය යොමු වී ඇත.ජනතාවගේ ක්‍රීඩා කෞශල්‍ය නැංවීම සඳහා අවශ්‍ය පහසුකම් සංවර්ධනය ද සිදු වේ. එහි දී සියනෑ වොලි බෝල් ක්‍රීඩාංගණය ලබා දීමට ද ගෘහස්ත වොලිබෝල් ක්‍රීඩාංගණයක් ලබාදීමටද කටයුතු යොදා ඇත. ශ්‍රී බෝධි ක්‍රීඩාංගණය, නගර සභා ක්‍රීඩා පිටිය සංවර්ධනය කිරීමට ද සැලසුම් කර තිබේ.විවිධ රැකියා අවස්ථා නිර්මාණය කර ජනතාවගේ ආදායම් මට්ටම වැඩි දියුණු කිරීමට ද කටයුතු යොදා තිබේ. එහි දී කුණු ප්‍රතිචක්‍රීකරණ මධ්‍යස්ථානයේ රැකියා 22 ක් ලබා දී තිබේ. තව ද සම්පත් පියස කුණු වර්ගීකරණ මධ්‍යස්ථාන ආශ්‍රිතව ලොතරැයි අලෙවි සල් පවත්වාගෙන යාමේ අවස්ථාව සලසා දී ඇත.මීට අමතරව ප්‍රදේශයේ හඳුනාගත් වැව් හා විල් 7 ක මිරිදිය මත්ස්‍යයන් බෝ කිරීමට අවශ්‍ය කටයුතු සිදු වෙමින් තිබේ. ඒ අනුව මිරිදිය ධීවර කර්මාන්තයේ නියැළීමෙන් තවත් පිරිසකට ආදායම් උපයා ගැනීමට හැකිවේ.මෙසේ ගම්පහ මහ නගර සභාව තම නගරය සංවර්ධනය කිරීමේ කටයුතුවල නිරත වී සිටියි. අධ්‍යාපන, සෞඛ්‍ය, පොදු පහසුකම්, ක්‍රීඩා ආදී සියලු ක්ෂේත්‍රවල දියුණුව උදෙසා ද තම නගරය සුන්දරව හා පවිත්‍රව තබා ගැනීම උදෙසා ද ගම්පහ මහ නගර සභාව කටයුතු කරයි. .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>11</day>
    </date>
    <link>http://www.dinamina.lk/2010/09/11/_art.asp?fn=f1009114</link>
    <topic>ලබන අවුරුද්දෙ අපි තමයි එක</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>* ගම්පහ මහ නගර සභාවේ සිදු වෙමින් තිබෙන ප්‍රධාන සංවර්ධන කටයුතු මොනවාද ?මේ දිනවල සිදුවන ප්‍රධාන ම සංවර්ධන කටයුත්තක් තමයි නව පුස්තකාල ගොඩනැගිල්ල ඉදි කිරීම. ගම්පහ කියන්නේ අධ්‍යාපනයේ කේන්ද්‍රස්ථානය. ප්‍රදේශයේ ජනප්‍රිය පාසල් රැසක් තිබෙනවා. පාසල් සිසුන්ගේ ජනතාවගේ ඉල්ලීමට අපි ඉඩ දීලා තියනවා.ඔවුන්ගේ අවශ්‍යතාවය අනුව තමයි අපි මේ නව පුස්තකාල ගොඩනැගිල්ල ඉදි කරන්නේ. මේ සඳහා ආසියානු සංවර්ධන බැංකු ණය ආධාරත් ලැබෙනවා. ඒ වගේම ගම්පහ මහ නගර සභාවේ මන්ත්‍රීවරුන්ගෙන් එක් අයෙක් රුපියල් 50,000 බැගින් මේ සඳහා පරිත්‍යාග කරනවා. පුස්තකාලයට අවශ්‍ය පොත් මිලදී ගැනීමට රු.මිලියන 20 ක් පමණ වැය වෙනවා. ඒ වගේ ම අවශ්‍ය ලී බඩු සඳහා තවත් මිලියන 26 ක් පමණ අවශ්‍යයි.මේ දිනවල අපි මේ සඳහා පරිත්‍යාගශීලීන්ගේ පරිත්‍යාග බලාපොරොත්තු වෙනවා.* ඔබ මහ නගර සභා සීමාවේ කාණු පද්ධතිය ක්‍රමවත් නැති බවට චෝදනා නැඟෙනවා. කාණු පද්ධතිය ක්‍රමවත් කිරීමට ගනුලැබූ පියවර මොනවාද ?ආසියානු සංවර්ධන බැංකුවේ ආධාර යටතේ කාණු පද්ධතිය සංවර්ධනය කිරීම සඳහා ආධාර ලැබී තිබෙනවා. දැනටමත් මිලියන 35ක පමණ වැඩ නිම වී තිබෙනවා. ඉතිරි වැඩ කටයුතු සිදුවෙමින් තිබෙනවා.ඒ වැඩ කටයුතු නිමවෙන විට ක්‍රමවත් කාණු පද්ධතියක් පවත්වාගෙන යාමට අපට හැකි වෙනවා.* ඔබ බල ප්‍රදේශයට අයත් යක්කල, මිරිස්වත්ත වැනි ප්‍රදේශවල සංවර්ධනයට යොමු වී ඇති අවධානය ප්‍රමාණවත් නැති බවට ප්‍රදෙශවාසීන් පවසනවා. ඒ ප්‍රදේශවල සංවර්ධනය සඳහා ඔබ සතු වැඩපිළිවෙළ කුªමක් ද?යක්කල නගරය තවමත් පරණ තත්ත්වයේ තමයි පවතින්නේ. අපි යක්කල නගරය සංවර්ධනය කරන්න විශේෂ වැඩපිළිවෙළක් සැලසුම් කරලා තියනවා. එහි ප්‍රධානම කටයුත්ත තමයි යක්කල වෙළෙඳ සංකීර්ණය ඉදි කිරීම මෙහි සිදු වෙන්නේ වෙළෙඳ කටයුතු පමණක් නොවෙයි. යක්කල නගරයේ සියලුම රජයේ ආයතන එකම තැනකට ගේන්න අපි කටයුතු කරනවා. ඒ අනුව එම ස්ථානය ජනතාවට සේවය සපයන ස්ථානයක් බවට පත්වෙනවා. ඒ වගේ ම මිරිස්වත්ත නගරයත් දියුණු කිරීමට අවශ්‍ය කටයුතු කරනවා.* ගම්පහ ප්‍රදේශය තුළ ඩෙංගු ප්‍රශ්නය බරපතළ බවට චෝදනා නැගෙනවා. මේ ගැන ඔබ මොකද කරන්නේ?ඩෙංගු මර්දන ව්‍යාපාරය අපි තමයි පළමුවෙන් ආරම්භ කළේ. මිනී පෙට්ටියක් රැගෙන ඩෙංගුවල බරපතළකම පෙන්වන්න අපි පෙළපාලි ගියා. ජනතාව දැනුම්වත් කළා. පාසල් ළමයි දැනුම්වත් කළා. අනිත් කරුණ තමයි වෙනත් ප්‍රදේශවල නැවතිලා ඉඳලා ඩෙංගු හදාගෙන ආවමත් අපියි වගකියන්න ඕන. හොඳම උදාහරණයක් තමයි පසුගියදා වාර්තා වුණු. ඩෙංගු රෝගියෙක් කොළඹ නේවාසිකාගාරයක නැවතිලා හිටපු කෙනෙක්. ඉතින් ඒ වගේ ප්‍රශ්නත් මෙතන තියනවා. අපි කියන්නේ ජනතාවත් මෙහි වගකීම ගත යුතුයි. තමන්ගේ ගෙවත්ත පිරිසුදුව තබා ගන්නවා නම් මේ ගැටලුව පැන නගින්නේ නෑ.* මහ නගර සභාව මගින් දැනට කුණු එකතු නොකරන බදුවතුගොඩ, තිත්තලපිටිගොඩ ආදී ප්‍රදේශවල කුණු ප්‍රශ්නය විසඳීමට ගන්නා පියවර කුමක් ද ?හැකි ඉක්මනින් ඒ ප්‍රදේශවල කුණු එකතු කිරීමට අපි පියවර ගන්නවා. දැනට අපි දිනකට කුණු ටොන් 20ක් පමණ එකතු කරනවා. අපේ ප්‍රධාන මාර්ගවල කුණු නෑ. ගෘහස්තව කොම්පෝස්ට් නිපදවා ගන්න අවශ්‍ය කොම්පෝස්ට් බැරල් 3800ක් නිකුත් කරලා තියන්නේ. ප්‍රදේශ කීපයක පමණයි දැනට කුණු එකතු නොකරන්නේ. ඒකට අපි ඉක්මනින් විසදුමක් දෙනවා.* ඔබ ශ්‍රී ලංකාවේ ළාබාලම මහ නගරාධිපතිතුමා. ඔබ ඔබේ මහ නගර සභාව කුමන තත්ත්වයකට ගෙන එන්නද සැලසුම් කර තිබෙන්නේ ?මම මේ තනතුරට ළාබාලයි කියලා සමහරු කිව්වා. අත්දැකීම් පළපුරුද්ද නෑ කියලා කිව්වා. ඒත් මේ තනතුරට බලාපාන්නේ වයස නෙමෙයි. මේක ජනතාවගේ සුහදතාවයත් එක්ක යන ගමනක්. මම ඕනෑම තරාතිරමක කෙනෙක් සමඟ කටයුතු කරනවා. පාට පක්ෂ භේදයක් මගේ නෑ. මේක ජනතාවට සේවය කරන්න දුන්නු දෙයක් ලෙසයි මම සලකන්නේ. මම ජනතාවගේ සේවකයෙක් මිස පාලකයෙක් නෙමෙයි. ඒ පදනමේ ඉඳලා තමයි මම කටයුතු කරන්නේ.සෑම නගරාධිපතිතුමෙකුගේම හීනයක් තමයි තමන්ගේ නගර සභාව සංවර්ධනය කරලා ලස්සනට තබා ගැනීම. ගම්පහ නගර සභාව ලබන වසරේදී ශ්‍රී ලංකාවේ පළමු තැනට ගෙන එන්න කටයුතු කරනවා. මම මේ මහ නගර සභාව බාර ගනිද්දී විශාල ආර්ථික පසුබෑමකට ලක්වෙලා තිබුණේ. මම පළමුවෙන්ම කළේ අමතර වියදම් අඩු කරන එක. ඒ අනුව ලක්ෂ 80ක් ඉතිරි කර මහ නගර සභාවට ස්ථිර තැන්පතුවක් ආරම්භ කරන්න හැකි වුණා.නගරයට විශාල අඩුපාඩුවක්ව තිබුණු මාළු වෙළෙද සංකීර්ණය ඉදිකරන්න හැකි වුණා. ඒ වගේ සංවර්ධන කටයුතු රැසක් මේ වන විට සිදු වෙනවා. ඒ අනුව ගම්පහ ශ්‍රී ලංකාවේ මහ නගර සභා අතරින් පළමු තැනට ගේන්න කටයුතු කරනවා. මට මේ ගමන ආවේ මගේ පියා සෝමසිරි සේනානායක මැතිතුමාගේ මඟ පෙන්වීම යටතේ. ඒ පිළිබඳ මා මතක් කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009131</link>
    <topic>දනට ලැදි-සිනාවට කැමැති මිනිසුන් වෙසෙන</topic>
    <author/>
    <content>පරිත්‍යාගයට කැමති සිනාසෙන මිනිසුන් සිටින රටවල් අතරින් ශ්‍රී ලංකාව අටවැනි ස්ථානයට පැමිණ සිටී. Charities aid foundation නමැති බ්‍රිතාන්‍ය පුණ්‍යායතනයක් කළ සමීක්ෂණයකින් මෙය අනාවරණය කරගෙන තිබේ.මෙම සමීක්ෂණයට රටවල් 153ක ජනගහනයෙන් සියයට අනූපහක් සම්බන්ධ කරගෙන ඇත.මුදල් පරිත්‍යාග කිරීම, ස්වෙච්ඡා සේවය සහ ආගන්තුක සත්කාරය වැනි සාධක මේ සමීක්ෂණයේ ප්‍රධාන නිර්ණායකයන් ලෙස යොදාගෙන තිබේ.සමීක්ෂණයට අනුව පළමු ස්ථානයට පත්ව ඇත්තේ ඕස්ට්‍රේලියාව සහ නවසීලන්තයයි. බ්‍රිතාන්‍යයට හිමි වී ඇත්තේ ද ශ්‍රී ලංකාවට හිමි වූ 8 වැනි ස්ථානයයි.මෙය සුවිශේෂී සිද්ධියක් බව බ්‍රිතාන්‍ය පුණ්‍යායතනය පෙන්වා දේ. ආසියාවේ එකම රටක්වත් ශ්‍රී ලංකාවේ තත්ත්වයට පත්වී නැත.එයට අමතරව ලොව සංවර්ධනය වෙමින් පවතින රටක් ලෙස ශ්‍රී ලංකාව හඳුනා ගැනීම සුවිශේෂී සිද්ධියකි.එම සමීක්ෂණයට අනුව ඉන්දියාව, චීනය සහ ග්‍රීසිය පහළට වැටී තිබේ. ශ්‍රී ලංකාව ආපදා තත්ත්වයක් තුළ අභ්‍යන්තර මෙන් ම විදේශ රටවලට මූල්‍යමය සහ ද්‍රව්‍යමය විවිධ සේවා ලබාදීම ශ්‍රී ලංකාවේ පරිත්‍යාගශීලිත්වයට මුල් වී තිබේ. ශ්‍රී ලංකාවේ ජනතාව නිදහසේ සහ සතුටින් සිටින රටක් බව ද සමීක්ෂණ වාර්තා පෙන්වා දේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009132</link>
    <topic>ආර්ථික වර්ධනයෙන්ශ්‍රී ලංකාව තවත් ඉදිරියට</topic>
    <author>මහින්ද අලුත්ගෙදර</author>
    <content>ආර්ථිකයේ දියුණුව අතින් ශ්‍රී ලංකාව කැපී පෙනෙන වර්ධනයක් ළඟා කැරගෙන ඇතැයි ලෝක ආර්ථික සමුළුව පෙන්වා දෙයි.ආර්ථික වර්ධන සැලැකිල්ලට ගෙන ලොව රටවල් අතරේ පසුගිය වසරේ දී ශ්‍රී ලංකාව 79 වැනි ස්ථානයේ පසු වූ අතර එම සමුළුවේ නවතම ශ්‍රේණිගත කිරීමට අනුව 62 වැනි ස්ථානයට පැමිණ තිබෙන බවට අනාවරණය වී තිබේ.රටවල් 139ක් අතරින් ස්ථාන 17ක් ඉදිරියට පැමිණි ශ්‍රී ලංකාවේ ආර්ථිකය කැපී පෙනෙන ලෙස ඉදිරියට ගමන් කරන බවද එම සමුළුව ප්‍රකාශ කැර ඇත.මීට වසර කීපයකට ඉහතදී ත්‍රස්තවාදී ගැටලුව හේතුවෙන් ශ්‍රී ලංකාවේ ආර්ථිකය ඉදිරියට නොපැමිණිය ද එම ගැටලුවට නිත්‍ය විසඳුමක් ලබා දීමත් සමඟ ශ්‍රී ලංකාවේ ආර්ථික වර්ධනය මෙලෙස වාර්තාගත ලෙස ඉදිරියට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009133</link>
    <topic>ඇමැති සහ ඉංජිනේරුවන් හෙලිකොප්ටරයේ</topic>
    <author>පොළොන්නරුව විශේෂ ගාමිණී ඔබේසේකර</author>
    <content>සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා සහ ඉන්දියානු ඉංජිනේරු කණ්ඩායමක් පෙරේදා (11) සවස හෙලිකොප්ටර් යානාවකින් ගමන් කරද්දී සිදුවීමට ගිය අනතුරක් එහි ගුවන් නියමුවාගේ දක්ෂකම නිසා වළක්වාගැනීමට හැකිවිය.ගුවන් හමුදාවට අයත් මේ හෙලිකොප්ටරය එදින පෙරවරුවේ අම්පාර ප්‍රදේශයේ සිට ඇමැතිවරයා ඇතුළු පිරිස රැගෙන හසලක ප්‍රදේශයට පැමිණ තිබේ.පිරිස එහිදී වී ගබඩා සංකීර්ණ කිහිපයක් පරීක්ෂාකොට සවස 2 ට පමණ හෙලිකොප්ටර් යානයෙන් හිඟුරක්ගොඩ බලා පැමිණීමට ගුවන් ගතකර ස්වල්ප වේලාවකදී එහි යාන්ත්‍රික දෝෂයක් ඇතිවූ බව ගුවන් නියමුවාට දැනගැනීමට ලැබී ඇත.මේ වන විට ගුවන්යානය මීටර් 500 ක් පමණ ඉහළට ගමන්කොට තිබූ අතර ක්ෂණිකව ගුවන් යානය බිමට පාත්කර නවතාගැනීමට නියමුවා සමත්විය.මෙම කාර්මික දෝෂය නිසා හෙලිකොප්ටර් යානය යළි ගමන්කිරීම අත්හිටුවා හිඟුරක්ගාඩ ගුවන් තොටුපළින් වෙනත් හෙලිකොප්ටර් යානාවක් යවා ඇමැතිවරයා ඇතුළු පිරිස ගෙන්වා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009134</link>
    <topic>බැසිල්ගේ ආදර්ශයටමෛත්‍රීගෙන් ප්‍රශංසා</topic>
    <author>ජයසිරි මුණසිංහ</author>
    <content>මැතිවරණයක් අසන්න වන විට මධ්‍ය බල මණ්ඩල කැඳවීමේ සම්ප්‍රදාය බිඳ දමා මැතිවරණය නිමා වී පස් මාසයක් ගතවීමට මත්තෙන් මුළු ගම්පහ දිස්ත්‍රික්කයේම ආසන බල මණ්ඩල රැස්වීම් පවත්වා ආර්ථික සංවර්ධන ඇමැති බැසිල් රාජපක්ෂ මහතා සැමට ආදර්ශයක් සපයා ඇතැයි ශ්‍රී ලංකා නිදහස් පක්ෂයේ මහ ලේකම් සහ සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කෙළේය.“ඡන්දය ළංවූ විට ජනතාව වෙත යෑමට යොදා ගන්නා බල මණ්ඩල රැස්වීම්, ඉන් මුදාගෙන ජනතාවට ස්තුති කිරීමේ හා ජනතා අවශ්‍යතා කතිකා කිරීමේ අවස්ථාවක් බවට මේ අයුරින් යොදා ගැනීම පිළිබඳව බැසිල් රාජපක්ෂ මහතාට පෞද්ගලිකව ම ස්තුතිවන්ත වන බව මහලේකම්වරයා කීය.මෙවන් ක්‍රියාකාරී අන්දමින් පක්ෂයේ මධ්‍ය බල මණ්ඩල රැස් කරවා සෙසු දිස්ත්‍රික් නායකයන්ට පවා ආදර්ශයක් සපයා දෙමින් බැසිල් රාජපක්ෂ මහතා ඉටු කරන සේවාව ගැන පක්ෂයේ මහලේකම්වරයා ලෙස තමාට විශාල සතුටක් ඇතැයි ද මෛත්‍රිපාල සිරිසේන මහතා සඳහන් කෙළේය.ඉකුත් අප්‍රේල් මස 08 දා පැවැත්වූ පාර්ලිමේන්තු මැතිවරණය අවසන් වීමත් සමඟ ගම්පහ දිස්ත්‍රික් මධ්‍යබල මණ්ඩල රැස්වීම් කැඳවීමට බැසිල් රාජපක්ෂ මහතා වැඩපිළිවෙළ යෙදීය.ඒ අනුව ඉකුත් ජුනි මස 11 වැනිදා දොම්පේ, බියගම, කැලණිය යන ආයතනවල මධ්‍ය බල මණ්ඩල රැස්වීම් පැවැත්විණි’ ඒවාට ශ්‍රී ලංකා නිදහස් පක්ෂයේ ජ්‍යෙෂ්ඨයන් වන නිමල් සිරිපාල ද සිල්වා, සුසිල් ප්‍රේමජයන්ත, ජගත් පුෂ්පකුමාර, මහත්වරු සහභාගි වූහ.අනතුරුව ජුනි 12 වැනිදා, අත්තනගල්ල , ගම්පහ, මහර, වත්තල, මිනුවන්ගොඩ බල මණ්ඩල රැස්වීම් පැවැත්විණි.පක්ෂයේ භාණ්ඩාගාරික හා තරුණ කටයුතු ඇමති ඩලස් අලහප්පෙරුම මෙන්ම එ.ජ.නි.ස සන්ධානයේ මහ ලේකම් සුසිල් ප්‍රේමජයන්ත යන මහත්වරුන් ඊට එක්වූයේ විශේෂ ආරාධිතයින් ලෙසිනි.ජුනි මස 13 වැනිදා දිවුලපිටිය, කටාන, මීගමුව හා ජාඇළ ආසන බල මණ්ඩල රැස්වීම් පැවැත්විණි. ඒවාට රාජිත සේනාරත්න, ඩිලාන් පෙරේරා මහත්වරු එක්වූහ. අවසන් වශයෙන් ඉකුත් 4 වැනිදා, මීරිගම පැවැති බල මණ්ඩල රැස්වීම් ඇමැතීමට තමාට අවස්ථාව උදාවීම ගැන වඩාත් සතුටුවන බවද මෛත්‍රීපාල සිරිසේන මහතා කීය.ගම්පහ දිස්ත්‍රික්කයේ හාරලක්ෂ විසිපන්දහසකට වඩා මනාප ඡන්ද සංඛ්‍යාවක් ලබා ගත් බැසිල් රාජපක්ෂ මහතා දෙස් විදෙස් රාජ්‍ය තාන්ත්‍රික කටයුතුවලට වඩා,තමාට ඡන්දය දුන් පිරිස සමඟ සිටීමට දක්වන කැමැත්ත වැඩිබව මේ රැස්වීම් වලට සහභාගි වී ජනතා හඬට කන්දීමෙන් පැහැදිලි වන්නේ යැයි ද මහ ලේකම්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009135</link>
    <topic>එතෙරින් එන සංචාරකයන්ටමැණික් ගන්න මධ්‍යස්ථාන 6ක්</topic>
    <author>සුභාෂිනී සේනානායක</author>
    <content>ජාතික මැණික් හා ස්වර්ණාභරණ අධිකාරියේ නව වෙළෙඳ මධ්‍යස්ථාන හයක් ස්ථාපිත කිරීමට රජය තීරණය කර තිබේ.මැණික් හා ස්වර්ණාභරණ මිලදී ගැනීමට ශ්‍රී ලංකාවට පැමිණෙන විදේශිකයන්ට තැරැව්කරුවන්ගෙන් සිදුවන බාධා ඉවත්කරලීම මෙහි අරමුණ බව පරිසර ඇමැති අනුර ප්‍රියදර්ශන යාපා මහතා දිනමිණට පැවසීය.මේ අනුව කටුනායක බණ්ඩාරනායක ජාත්‍යන්තර ගුවන්තොටුපොළ, කොළඹ ග්‍රීන් ටවර්, මහනුවර, හබන්තොට, ගාල්ල සහ රත්නපුර නව මැණික් හා ස්වර්ණාභරණ මධ්‍යස්ථාන ස්ථාපිත කිරීමට තීරණය කර තිබෙන බවත් කොළඹ ග්‍රීන් ටවර්හි දැනට ඉදිකෙරෙන නව මධ්‍යස්ථානය ඉදිරි මාස දෙක තුළ ආරම්භ කෙරෙන බවත් ජාතික මැණික් හා ස්වර්ණාභරණ අධිකාරියේ සභාපති අනිල් කොස්වත්ත මහතා ප්‍රකාශ කළේය.සංචාරක ව්‍යාපාරය දියුණු කිරීමත් සමඟ ඉදිරියේ දී මෙරටට පැමිණීමට නියමිත ලක්ෂ 25ක් පමණ වූ සංචාරකයන් සඳහා මේ නව මධ්‍යස්ථාන කඩිනමින් විවෘත කිරීමට රජය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009136</link>
    <topic>පුතා නේවාසිකාගාරයෙන් පැන යයි: පියාගෙන් ලක්ෂ 50ක් ඉල්ලයි</topic>
    <author>අසේල කුරුළුවංශ</author>
    <content>කටුගස්තොට ප්‍රදේශයේ පාසලක නේවාසිකව අධ්‍යාපනය ලබන පහළොස් හැවිරිදි සිසුවකු නේවාසිකාගාරයෙන් පැන ගොස් තමන් කිසියම් පිරිසක් විසින් පැහැර ගනු ලැබූ බව අඟවා පියාගෙන් කප්පම් ලෙස රුපියල් ලක්ෂ 50ක මුදලක් ඉල්ලා සිටීමේ පුවතක් කටුගස්තොට පොලිසියෙන් වාර්තා වෙයි.මෙම සිසුවා ඉකුත් 10දා රාත්‍රියේ පාසල් නේවාසිකාගාරයෙන් පැනගොස් තිබේ. පසුව පාසලේ විදුහල්පති හා නේවාසිකාගාරය භාර ගුරුවරයා සිසුවාගේ අතුරුදන් වීම පිළිබඳ පොලිසියට 11දා පැමිණිලි කැර ඇත.එම පැමිණිලි කිරීමෙන් පසු මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මධ්‍යම පළාත් නියෝජ්‍ය පොලිස්පති පූජිත් ජයසුන්දර යන මහත්වරුන්ගේ උපදෙස් මත සිසුවා සෙවීමට පොලිස් කණ්ඩායම් තුනක් යොදවා තිබිණි.මේ අතර වාරයේ පෙරේදා (11) පස්වරුවේ සිසුවාගේ පියාට දුරකථන ඇමැතුමක් ලබා දෙමින් දරුවා නිදහස් කිරීමට රුපියල් ලක්ෂ 50ක මුදලක් ඉල්ලා ඇත. එයට පැය කිහිපයකට පසු මෙම සිසුවා යළිත් දුරකතන ඇමැතුමක් ගෙන තමන් කප්පම්කරුවන්ගෙන් මිදී පලා ආ බවත් මහනුවරට පැමිණ තමන් රැගෙන යන ලෙසත් පියාට දැනුම් දී තිබේ.ඒ අනුව පියා සිද්ධිය කටුගස්තොට පොලිසියට දැනුම් දීමෙන් පසු පොලිස් නිලධාරින් කණ්ඩායමක් පැමිණ සිසුවා පොලිසියට රැගෙන ගොස් ඇත.එහි දී කළ ප්‍රශ්න කිරීම්වලදී සිසුවා පවසා ඇත්තේ තමන් නේවාසිකාගාරයෙන් පැන ගොස් කතරගම ගොස් එහි දේවාල භූ®මියේ රැඳී සිටිමින් පියාට තමන් පැහැරගත් බවට දුරකතන ඇමැතුමක් දුන් බවයි.තවදුරටත් එහි රැඳී සිටීම අසීරු වූ හෙයින් මහනුවරට පැමිණ තමන් කප්පම්කරුවන්ගෙන් මිදී පලා ආ බව දන්වමින් පියාට දුරකතන ඇමැතුමක් දුන් බව ඔහු පවසා තිබේ. පොලිසිය දැඩි ලෙස අවවාද කර දරුවා ඊයේ (12) පෙරවරුවේ පියාට බාරදී ඇත.කටුගස්තොට පොලිසිය ස්ථානාධිපති ප්‍රධාන පොලිස් පරීක්ෂක එස්. බී. දියකෙලින්නාව මහතාගේ උපදෙස් මත අපරාධ අංශ ස්ථානාධිපති පොලිස් පරීක්ෂක සාරානාත් සමරකෝන් මහතා සිද්ධිය පිළිබඳ පරීක්ෂණ පැවැත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009137</link>
    <topic>හිරේ සිටි 1312ක් ගෙදර යවති</topic>
    <author>බුද්ධිකා ඉඹුලාන සහසුභාෂිනි සේනානායක</author>
    <content>සිරකරු සුබසාධක දිනය වූ ඊයේ (12) සිරකරුවෝ 1312 ක් නිදහස ලැබූහ.ජනාධිපති පොදු සමාව යටතේ නිදහස ලැබූ මේ සිරකරුවන් වයස අවුරුදු 70 වැඩි සහ සුළු වැරදි වලට හසුවී දඩ මුදල් ගෙවා ගත නොහැකි වූ අය බව බන්ධනාගාර කොමසාරිස් මේජර් ජනරාල් වී. ආර්. ද සිල්වා මහතා දිනමිණ ට පැවසීය.මේ අනුව ශ්‍රී ලංකාව පුරා පිහිටි බන්ධනාගාර වලින් කාන්තාවෝ සහ පිරිමි 1312 දෙනෙකු නිදහස ලබා ඊයේ සිය ඤාතීන් සමඟ එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009138</link>
    <topic>පිහි පහරින් බිරිය මිය යයි</topic>
    <author>පස්සර සමූහ උබයරත්න වනසිංහ</author>
    <content>ලුණුගල ප්‍රදේශයේ පෙරේදා (11) පැවැති මංගල උත්සවයකදී කාන්තාවක පිහියෙන් ඇන මරා දමා ඇතැයි ලුණුගල පොලිසිය පවසයි.මියගොස් ඇත්තේ ලුණුගල ‘පුබුදුගම’ පදිංචිව සිටි එච්. එන්. ටී. ප්‍රියදර්ශනී (25) නමැති එක්දරු මවකි. තම ස්වාමි පුරුෂයා සමඟ මංගල උත්සවයට ගොස් සිටි ඇය සාදය අවස්ථාවේදී මෙසේ පිහියෙන් ඇන ඝාතනය කොට ඇත.මියගිය තැනැත්තියගේ මළසිරුර දැනට ලුණුගල රෝහල මෘත ශරීරාගාරයේ තබා ඇති අතර සිද්ධිය සම්බන්ධයෙන් සැකපිට ඇගේ ස්වාමි පුරුෂයා පොලිස් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n1009139</link>
    <topic>ඇමැති ෆවුසි අම්පාරේ</topic>
    <author>කලුවාන්චිකුඩි සමූහ</author>
    <content>ආපදා කළමනාකරණ ඇමැති ඒ. එච්. එම්. ෆවුසි මහතා මේ මස 25 හා 26 දෙදින අම්පාර හා මඩකළපුව දිස්ත්‍රික්කවල සංචාරය කරයි.25 වනදා අම්පාර දිසාපති කාර්යාලයට හා 26 වනදා මඩකලපු දිසාපති කාර්යාලයට පැමිණෙන ඇමතිවරයා එහි පැවැත්වෙන රැස්වීමට සහභාගි වී මෙම දිස්ත්‍රික්කවල පැවැත්වෙන ආපදා කළමනාකරන වැඩකටයුතු සාකච්ඡා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091310</link>
    <topic>කොළඹ පවුල් 10,000කටජල පහසුව මේ වසරේදීම</topic>
    <author>වෙල්ලස්සේ බණ්ඩාර සහ අනුෂා ගුරුසිංහ</author>
    <content>කොළඹ නගරයේ ජල සැපයීම් හා සනීපාරක්ෂක පහසුකම් නොමැති පවුල් 10,000කට වහාම ජලය ලබාදීමට කටයුතු කරන ලෙස ජලසම්පාදන හා ජලාපවහන ඇමැති දිනේෂ් ගුණවර්ධන මහතා පෙරේදා (11) සිය නිලධාරීන්ට නියෝග කෙළේය.මේ වසරේ දෙසැම්බර් 31 වැනි දිනට පෙර ජල පහසුකම් නොමැති සෑම පවුළකටම ජලය ලබාදීමට පියවර ගන්නා ලෙස ග්‍රෑන්ඩ්පාස් 87 වත්ත ජල යෝජනා ක්‍රමයේඉදිකිරීම් කටයුතු ආරම්භ කරමින් ඇමැතිවරයා එසේ නියෝග කැර ඇත. කොළඹ නගරයේ ජලධාරිතාව වැඩිකිරීමට රජය පියවර ලෙන ඇතැයිද මෙහිදී ඇමැතිවරයා සඳහන් කෙළේය.ජල සම්පාදන වැඩ සටහනට ප්‍රතිලාභී දායකත්වය අත්‍යවශ්‍ය බවත්, ලක්වැසි සැමට පානීය ජලය සැපයීම රජයේ ඒකායන අරමුණ බවත් දිනේෂ් ගුණවර්ධන ඇමැතිවරයා මේ අවස්ථාවේදී අවධාරණය කළේය.බස්නාහිර පළාත් සභා මන්ත්‍රී තිලෝචන ගමගේ මහතාගේ විමධ්‍යගත අරමුදල් වලින් රුපියල් ලක්ෂ 32 ක් වැයකරමින් ග්‍රෑන්ඩ්පාස් 87 වත්ත ජලයෝජනා ක්‍රමය ඉදිකෙරේ. මේ තුළින් නිවාස 400ක 2500කට අධික ජන කොටසකට පානීය ජල පහසුකම් සැලසේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091311</link>
    <topic>‘මැරතන්’ සම්මුඛ පරීක්ෂණයක්:පටන් ගත්තේ 29දාඉවර වුණේ 30දා</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>ජාතික තරුණ සේවා සභාවේ උතුරු පළාතේ පුරප්පාඩු සඳහා නිලධාරින් බඳවා ගැනීම සඳහා පසුගිය 29 දින ඇරැඹි සම්මුඛ පරීක්ෂණය 30 දා අලුයම 1.00 පමණ වන තෙක් පැවැත්වී තිබේ. මේ නිසා ඇතැම් අපේක්ෂකයන්ට අසාධාරණයක් සිදු වූ බවද වාර්තා වේ.සම්මුඛ පරීක්ෂණ සඳහා දැනුවත් කිරීමද ක්‍රමවත්ව සිදු නොවූ බව පැවැසේ. යාපනය, මන්නාරම වැනි දුර බැහැර ප්‍රදේශවලින් පැමිණි පිරිස් රාත්‍රිය ළඟා වීම නිසා සම්මුඛ පරීක්ෂණයට මුහුණ නොදී පිටව ගොස් ඇත.වවුනියාව තරුණ සේවා කාර්යාලයේ නිලධාරිනියක පැවැසුවේ රාත්‍රී 10.00 පමණ වන විට සම්මුඛ පරීක්ෂණ කටයුතු අවසන් වුවත් අලුයම 1.00 පමණ වනතෙක් පවත්වාගෙන ගියේ පරිපාලන කටයුතු බවයි.එහෙත් සම්මුඛ පරික්ෂණවලට මුහුණ දුන් අය පවසන්නේ අලුයම 1.00 පසුවන තුරුත් සම්මුඛ පරික්ෂණ පැවැති බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091312</link>
    <topic>පරිගණක පෙන්වා දරුවන් රැවටූ ටියුෂන් මාස්ටර් අල්ලයි</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>පරිගණක නොමිලයේ ලබාදෙන බව පවසමින් මොනරාගල දිස්ත්‍රිත්කයේ පාසල් ශිෂ්‍ය ශිෂ්‍යාවන් රවටා මුදල් එකතු කළ තරුණයකු මොනරාගල පොලීසිය මඟින් පෙරේදා (11) අත්අඩංගුවට ගෙන තිබේ.යුහාන් කාලිංග නමින් තමන් හඳුන්වාගනිමින් මොනරාගල දිස්ත්‍රික්කය පුරා පෝස්ටර් අලවා ඇති මොහුගේ ඉංග්‍රීසි පන්තිවලට පැමිණෙන සියලුම ශිෂ්‍ය ශිෂ්‍යාවන්ට නොමිලයේ පරිගණක ලබා දෙනබවට ප්‍රචාරය කැර තිබිණි.ඒ අනුව පරිගණක බෙදා දීම සඳහා වූ පරිගණක සත්කාරය පෙරේදා (11) මොනරාගල ප්‍රජා ශාලාවේදී පැවති අතර ඊට මොනරාගල හිටපු පාර්ලිමේන්තු මන්ත්‍රී පද්ම උදය ශාන්ත ගුණසේකර මහතාද එක්වී සිටියේය.එම අවස්ථාවට පාසල් ශිෂ්‍ය ශිෂ්‍යාවන් දෙදහසකට ආසන්න පිරිසක් පැමිණ සිටි අතර එක් අයෙකුගෙන් රුපියල් 900 බැගින් අයකරගෙන ඇත. පරිගණක පහළොවක් බෙදා දී ඒවාද ආපසු ලබා ගෙන ඇත.මේ පිළිබඳව සැක සිතූ මවුපියන් පිරිසක් 119 අංකයට පොලීසියට දුන් දුරකථන ඇමතුමක් අනුව මොනරාගල පොලීසියේ පො. සැ 44229 ටී.එම්’වී. කුමාරසිරි මහතා ඇතුළු නිලධාරීන් පිරිසක් සැකකරු අත්අඩංගුවට ගෙන ප්‍රශ්න කිරීමේදී ඔහුගේ අනන්‍යතාවය ඔප්පු කිරීමට නොහැකි වී තිබේ.තමා රත්ගම ඉඹුල්ගොඩ ගොරකවත්ත පදිංචිකරුවෙකු බව පවසා ඇත.ඉංග්‍රීසි උගන්වන බව සඳහන් කළත් ඔහුට ඉංග්‍රීසි භාෂාව කථා කිරීමට පවා නොහැකිය. සැකකරු පාසල් දරුවන්ගේ හැදුනුම්පත් අංකවලට දුරකථන සිම් කීපයද ලබා ගෙන තිබේ.වැඩිහිටි තරුණියන් කීප දෙනෙකු සමඟ පෞද්ගලික සම්බන්ධතාද ගොඩනඟාගෙන තිබෙන අතර පාසල් ගුරුවරුන් කීපදෙනෙකුද ඔහුට සහාය වී තිබෙන බව පරීක්ෂණ වලදී හෙළි වී තිබේ.සැකකරු ඊයේ (12) මොනරාගල මහේස්ත්‍රාත්තුමා හමුවට ඉදිරිපත් කිරීමට නියමිතව තිබුණි. පරිගණක නොමිලේ ලබා ගැනීමට කිසියම් අයෙකු ;මාහුට මුදල් දී තිබේනම් පොලීසියට දැනුම් දෙන්නැයි මොනරාගල මූලස්ථාන පොලිස් පරීක්ෂක ඩී.බී.එච්. කළනසිරි මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091313</link>
    <topic>හිතවතකුට පැවරූ ගොඩනැගිල්ලයළි රජයට පවරා ගනී</topic>
    <author>විජයානි එදිරිසිංහ</author>
    <content>කලින් වී අලෙවි මණ්ඩලයට අයත්ව තිබූ හසලක ගොඩනැගිල්ල ආපසු පවරා ගන්නා ලෙස සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා නියෝග කර තිබේ.රුපියල් කෝටි ගණනක් වටිනා මෙම ගොඩනැගිල්ල එක්සත් ජාතික පක්ෂයේ ප්‍රබලයකු විසින් විකුණනු ලැබ තිබේ.මෙම ගොඩනැගිල්ල හෝටලයක් සඳහා හසලක එජාප ප්‍රබලයා විසින් ඔහුගේ හිතවතෙකුට පවරා තිබුණි. පොදු දේපළ පනත යටතේ රජයට අයත් ගොඩනැගිල්ලක් හිතුමතේ විකිණීම හෝ පැවැරීම දඬුවම් ලැබිය හැකි වරදකි.එක්සත් ජාතික පක්‍ෂය බලයේ සිටි 2002 වසරේ මෙම ගොඩනැගිල්ල පවරා තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091314</link>
    <topic>හෙද හෙදියන් බඳවා ගැනීමේ පරීක්ෂණයට සිංහල මාධ්‍ය සිසුන්ටත් අවස්ථාව ලබා දෙන්න</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>හෙද හෙදියන් බදවා ගැනීම සඳහා 14 දින වවුනියාවේ දී පැවැත්වෙන සම්මුඛ පරීක්ෂණට සිංහල මාධ්‍යයෙන් විභාගවලට පෙනී සිටි සුදුස්සන්ට ද අවස්ථාව සලසා දෙන ලෙස වවුනියාවේ සිංහල තරුණ තරුණියෝ ඉල්ලා සිටිති.මේ වන විට උගුරේ පුරප්පාඩුව පවතින හෙද තනතුර සඳහා බඳවා ගැනීමේ සම්මුඛ පරීක්ෂණ 14 දින පැවැත්වෙන අතර එදා පැවැති යුදමය වාතාවරණය හේතුකොට ගෙන අපොස (උ/පෙළ) කලා විෂයන්ගෙන් සමත් වූවන්ට සම්මුඛ පරීක්ෂණ සඳහා සහභාගිවීමට අවස්ථාව සලසා තිබේ.එහෙත් මේ බඳවා ගැනීම සිදුවන්නේ දෙමළ මාධ්‍ය සිසු සිසුවන්ගෙන් පමණක් නිසා දෙමළ මුස්ලිම් ජනතාව මෙන් ම ත්‍රස්තවාදි භීෂණයට මුහුණදුන් උතුරේ සිංහල සිසු සිසුවියන් දැඩි පීඩාවට පත්ව සිටී.දෙමළ මාධ්‍යයෙන් විද්‍යා විෂයයන් (උසස් පෙළ) හැදැරිය හැකි පාසල් රැසක් තිබුන ද විද්‍යා විෂයයන් සිංහල මාධ්‍යයෙන් හැදැරීය හැකි එකම පාසලක් හෝ වවුනියාවේ නොමැත.තත්ත්වය එසේ තිබිය දී සිංහල මාධ්‍යයෙන් කලා විෂයයන් හැදැරීමෙන් ඉහත කී සම්මුඛ පරීක්ෂණයට කැදවීම් නොකිරීම බලවත් අසාධාරණයක් බව පෙන්වා දෙන වවුනියාව සිංහල ජනතාව සෙසු ප්‍රදේශවල හෙද හෙදියන් බඳවා ගන්නේ උසස් පෙළ විද්‍යා විෂයන් සැලකිල්ලට ගැනීම නිසා එහිදී ද උතුරේ සිංහල අයට සහනයක් අත්නොවන බව පෙන්වා දෙයි.උදා වී ඇති තත්ත්වය තේරුම් ගෙන පවතින පුරප්පාඩු සඳහා බඳවා ගැනීමේ දී සිංහල සිසුන් ද බඳවා ගැනීමට ක්‍රියා කරන ලෙස සිංහල ජනතාව අදාල බලධාරින්ගෙන් ඉල්ලා සිටිති.වවුනියාව ප්‍රාදේශීය සෞඛ්‍ය සේවා අධ්‍යක්ෂවරයා පවසන්නේ තමන්ට ඉහළින් ලැබුණ උපදෙස් මත දෙමළ මාධ්‍යයෙන් පමණක් බඳවා ගැනීමට සම්මුඛ පරික්ෂණ කැඳවන බවයි. උපදෙස් ලැබුණොත් සිංහල මාධ්‍යයෙන් ද කැඳවීම් කළ හැකි බව ද ඔහු පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091315</link>
    <topic>අප කරන සෑම දෙයකම සාර්ථකත්වය රඳා පවතින්නේ ජනතාවගේ සතුට මතයි</topic>
    <author>ධනුෂ්ක ගොඩකුඹුර සහ හංවැල්ල විශේෂ, අවිස්සාවේල්ල විශේෂ, ලබුගම සමූහ හංවැල්ල සිට</author>
    <content>අපි මේ රට කොතරම් සංවර්ධනය කළත් පළක් නැහැ ජනතාව සතුටින් නැත්නම්. අපි කරන සෑමදෙයකම සාර්ථකත්වය මැනිය හැක්කේ ජනතාවගේ සතුට මත යැයි ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මේ අදහස් පළ කෙළේ රුපියල් ලක්ෂ 280 ක වියදමකින් ඉදිකෙරුණු “සීතාවක ප්‍රාදේශීය සභා සංකීර්ණයේ” ප්‍රථම අදියර ජනතා අයිතියට පත්කිරීමේ අවස්ථාවට ඊයේ (12) එක්වෙමිනි.මෙහි පළමු අදියර යටතේ සීතාවක ඉතිහාසය විදහාපාන කැටයම්වලින් යුත් සභා ශාලාව, ප්‍රධාන කාර්යාලය, උප කාර්යාලය හා කමිටු ශාලාව අයත් වන අතර නවීන පුස්තකාලයක් හා ශ්‍රවණාගාරයත් දෙවැනි අදියරේ ඉදිකෙරේ.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කෙළේය. අද මේ උත්සවයට සම්බන්ධ වෙන්න ලැබීම පිළිබඳ මම සතුටු වෙනවා. එදා අප මිනිස් දම්වැල යද්දී පළමු පිළිගැනීම තිබුණේ මෙතැන.මේක ඓතිහාසික පුරවරයක්. ජාතිය වෙනුවෙන්, රට වෙනුවෙන් ඈත ඉතිහාසයේ සිට සටන් වැදුණු පරපුරක් ජීවත්වන ප්‍රදේශයක්. එදා සුදු අධිරාජ්‍යවාදීන්ට එරෙහිව සටන් වැදුණු නායකයන් බිහි වූ රට ජාතිය වෙනුවෙන් හඬ නැඟූ නායකයන් බිහි වූ පින්වත් භූමියක්.මේ භූමියේ පිහිටා තිබෙන ප්‍රාදේශීය සභාවේ අලුත් පරිච්ඡේදයක් ඇරැඹිලා.වඩා පහසුකම් ඇතිව ප්‍රදේශයේ ජනතාවට සේවය කරන්නට ප්‍රාදේශීය සභාවට අවස්ථාව උදාවෙලා. අද සියලු දේශපාලනඥයන්ගේ වගකීම ජනතාවට සේවය කිරීමයි. ජනතාවගේ අවශ්‍යතා හඳුනාගෙන ඒ වෙනුවෙන් කළ යුතු යුතුකම් ඉටුකිරීම අපේ වගකීමයි.මේ ප්‍රාදේශීය සභාව තුළින් විශාල සේවයක් කරන්න පුළුවන්. මේ සභාපතිතුමා නීතිඥයෙක්, තරුණයෙක්. ඒ නිසා ප්‍රාදේශීය සභාව නිසි මාර්ගයේ ගමන් කරවන්න පුළුවන්.අපි පසුගිය කාලයේ මහා යුද්ධයක් අවසන් කළා. අපි නෑ, බෑ කියලා බලා හිටියේ නැහැ. මම ළඟදී දැක්කා පුවත්පතක තියෙනවා හිටපු ආරක්ෂක ලේකම්වරයකු කොමිසම හමුවේ සාක්ෂි දෙමින් කියනවා සටන් විරාම ගිවිසුම අස්සන් කළේ සල්ලි නැතිවුණු නිසයි කියලා.අපිට ලැබුණේ ඒ වගේ බංකොළොත් භාණ්ඩාගාරයක්. එහෙත් අපි දැනගත යුතුයි ලැබෙන ප්‍රමාණය කළමනාකරණය කරගෙන ගමන යන්න. සංවර්ධනය සඳහා අවශ්‍ය වැඩපිළිවෙළ ක්‍රියාත්මක කිරීමේ වගකීම අපට පැවරී තිබෙනවා.මම ජනාධිපතිධුරයට පත්වෙලා තවම අවුරුදු පහක් ගෙවිලත් නැහැ. මේ නොවැම්බරයට තමයි අවුරුදු පහ පිරෙන්නේ. අපි මේ සේරම කෙළේ අවුරුදු පහකට අඩු කාලයකදී. වසර 30 ක් තිබූ යුද්ධය අවසන් කළෙත් රටත් ගමත් සංවර්ධනය කළෙත් මේ කාලසීමාව තුළ. අපි හිතන්න ඕනේ අනාගතය ගැන මිසක්, අද ගැන නෙවෙයි.අපේ රට වසර 20 කදී තිබිය යුත්තේ කොතැනද කියලා හිතලයි අපි වැඩ කළ යුත්තේ. ඉදිරි වසරවලදී කුමන ඉලක්කවලට යනවාද කියා අප සැලැසුම් සහගතව හිතන්නට ඕනේ.අපි ‘මහින්ද චින්තනයේ’ කිව්වා හැම නිවෙසකටම විදුලි බලය දෙනවා කියලා. ඒ සඳහා විදුලිය නිෂ්පාදනය කරන වැඩපිළිවෙළ අපි ආරම්භ කළා. වසර ගණනාවක් නැවතී තිබූ නොරොච්චෝලේ, ඉහළ කොත්මලේ බලාගාර අප ආරම්භ කළා.එදා මේවා කළා නම් අපට අද ගැටලු අඩුයි. රටටම විදුලිය දෙන වැඩපිළිවෙළකට අප ගියා. අනාගතයේ අපි හැම නිවෙසකටම විදුලිය ලබා දෙනවා.අනෙක් පැත්තෙන් අපි මාර්ග හැදුවා. ප්‍රධාන මාර්ග වාගේම ගමේ පාරවලුත් හැදෙන්න ඕනේ.අපි රටේ අනාගතය දෙස බලලා වරායන් පහක් එකවර ඉදිකරන්න පටන් ගත්තා.ඉතිහාසයේ පටන්ම මේ රටේ වෙළෙඳ ගනුදෙනු සිදුවුණා. රජතුමා යුවරජුට භාර දුන්නා වරායේ ආදායම් එකතු කිරීම. ඒ වරායේ වැදගත්කම දන්නා නිසයි. අපි කොළඹ හම්බන්තොට, ගාල්ල, ඔලුවිල්, කන්කසන්තුරේ වරායන් හදන්න ගත්තේ සාගර ආර්ථිකය ශක්තිමත් කරන්නයි. තමුන්නාන්සේලාට ගාලු මුවදොරට ගියොත් කොළඹ වරාය හැදෙන හැටි බලන්න පුළුවන්.මේවා කල් මරන්න පුළුවන් වැඩ නොවෙයි. අපි ආර්ථිකය ශක්තිමත් කරන අතරම අපේ පාසල් විශ්වවිද්‍යාල පද්ධතිය ශක්තිමත් කෙළේ රටට වැඩදායි දරු පරපුරක් ගොඩ නඟන්නයි. රටට ආදායම ගලාඑන දැනුම ශක්තිමත් කිරීමේ වැඩපිළිවෙළ අපි ක්‍රියාත්මක කළා.මේ සියල්ල තුළින් අපි බලාපොරොත්තු වෙන්නේ හොඳ සමාජයක් ගොඩ නැඟීමයි. අපේ ජනතාව වඩා සතුටින් තැබීමටයි. මොන තරම් ගොඩනැඟිලි හැදුවත් වැඩක් නැහැ. ජනතාව සතුටින් නැතිනම් අපි කළ දේවල සාර්ථකත්වය මනින්න පුළුවන් මේ රටේ ජනතාවගේ සතුට මතයි. මොන දේ කළත් වැඩක් නැහැ. අපේ දරුවන් මතට ඇබ්බැහි වුණු, වැඩිහිටියන්ට නොසළකන දරු පරපුරක් වුණොත්.සාරධර්මවලින් පිරි දරු පරපුරක් ගොඩනැඟීමේ වගකීම අපට තිබෙනවා. ඒක ආණ්ඩුවට විතරක් කරන්න පුළුවන් දෙයක් නොවෙයි.සියලු දේශපාලනඥයන්, මාපියන්, සංඝරත්නය මේ සඳහා කැප වෙන්න ඕනෑ. එයයි අපට තිබෙන වගකීම, මේ සභාව හදලා තියෙන්නේ ඉස්සර තිබුණු පිලිප් ගුණවර්ධන සමරු පුස්තකාලය වෙන තැනකට යවලයි.මේක තව තවත් පුස්තකාල හදන්න ඕනේ කාලයක්. අපි ඒ සඳහා කැප වෙනවා.සීතාවක ප්‍රාදේශීය සභාවේ සභාපති රවීන්ද්‍ර ජයසිංහ මහතාසීතාවක ප්‍රාදේශීය සභා භූමිය අරගලයේ සුවඳ කියා පාන බිමක්. කොළඹ දිස්ත්‍රික්කයේ දුෂ්කරම, සීතාවක ප්‍රාදේශීය සභාව, කොළඹ දිස්ත්‍රික්කයෙන් තුනෙන් දෙකක වපසරියකට හිමිකම් කියනවා. අප දිගු කාලයක් දුටු සිහිනය අද සැබෑ කරමින් මේ ගොඩනැඟිලි සංකීර්ණයේ පළමු අදියර විවෘත කෙරුණා.මේ යටතේ සභා ශාලාව, උප කාර්යාලය, කමිටු ශාලාව විවෘත කෙරෙනවා.අපි ජනාධිපතිතුමාගෙන් ඉල්ලා සිටිනවා සීතාවක පුරවරයේ දරුවන්ට දැනුම බෙදන්නට හැකි පුුස්තකාලයක් ගොඩනඟන්න ඉඩ ලබා දෙන්න කියලා. අපේ ප්‍රදේශයට අද ඓතිහාසික දිනයක්, ඉතිහාසය වර්ණවත් කළ අප සදාදරණීය නායක ජනාධිපතිතුමා මෙහි පැමිණීම සීතාවක ප්‍රාදේශීය සභාව ලැබූ ජයග්‍රහණයක්. පළාත් පාලන ආයතන කියන්නේ දෙවැනි පන්තියේ ආයතනයක්.ඒ තත්ත්වය අපි බිඳ දමන්නට ප්‍රතිඥා දෙනවා.ඇමැතිවරුන් වන සුසිල් පේ‍්‍රමජයන්ත, දිනේෂ් ගුණවර්ධන, බන්දුල ගුණවර්ධන, ගාමිණී ලොකුගේ, ගීතාංජන ගුණවර්ධන, බස්නාහිර පළාත් මහ ඇමැති ප්‍රසන්න රණතුංග, පාර්ලිමේන්තු මන්ත්‍රී ඩුලිප් විජේසේකර, පළාත් සභා ඇමැතිවරුන් වන උපාලි කොඩිකාර, උදය ගම්මන්පිල, පළාත් සභා මන්ත්‍රීවරුන් වන සුමිත් විජයමුණි සොයිසා, ගාමිණී තිලකසිරි මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=n10091316</link>
    <topic>ව්‍යවස්ථා සංශෝධනයේ සැබෑ අරමුණ වන්නේ රට සංවර්ධනයට බලපාන බාධක ඉවත් කිරීමයි</topic>
    <author/>
    <content>දහඅටවැනි ව්‍යවස්ථා සංශෝධනය එක් පුද්ගලයකු වටා බලය කේන්ද්‍රගත කරවීමට කළ සැලැස්මක් නොවන බවත් එය රට විසින් ඉල්ලා සිටින්නක් බවත් අග්‍රාමාත්‍ය දි. මු. ජයරත්න මහතා පැවසීය.ව්‍යවස්ථා සංශෝධනයේ සැබෑ අරමුණ රට සංවර්ධනයේදී බලපාන නීතිමය හා සෙසු බාධක ඉවත්කරගැනීම බවත්, පවසන අග්‍රාමාත්‍යවරයා එහි ප්‍රතිලාභ නුදුරු අනාගතයේදී සියලුදෙනාට දැකගත හැකිබවද කීය.අගමැතිවරයා මේ බව සඳහන් කළේ බදුල්ල මුතියංගණ රාජමහා විහාරස්ථානයේ චෛත්‍ය මළුවට මුල්ගල තැබීමේ අවස්ථාවට සහභාගි වෙමිනි.එහිදී අදහස් දැක්වූ අග්‍රාමාත්‍යවරයා මෙසේද කීය. ජේ. ආර්. ජයවර්ධන මහතාගේ ව්‍යවස්ථාව ජනතාවගේ සුබසිද්ධිය පදනම් කර සකස්කළ එකක් නොවේ. කිසියම් රාමුවකට කොටුවූ තත්ත්වයක සිට රට සංවර්ධනය කිරීමට නොහැකියි.ජනාධිපතිතුමා අවශ්‍ය මොහොතෙදි සුදුසුමදේ සිදුකළා. ව්‍යවස්ථා සංශෝධනය සම්බන්ධයෙන් විපක්‍ෂය කරන විවේචනවල කිසිදු පදනමක් නොමැත. ගතවූ කාලසීමාවේ එක්සත් ජාතික පක්‍ෂය, ප්‍රමුඛ විපක්‍ෂය සිදුකර ඇත්තේ පටු දේශපාලන අරමුණු වෙනුවෙන් හඬ නැඟීමය.ජනතාවගේ සැබෑ අවශ්‍යතාව වෙනුවෙන් විපක්‍ෂය ක්‍රියාකර නොමැති බවද අගමැතිවරයා කීය. යුද්ධය අවසන් කිරීමේ අවසන් අදියරේදී ඔවුන් ක්‍රියා කළේ ද්වේශ සහගතවයි. එබැවින් විපක්‍ෂය ජනතාවගෙන් ප්‍රතික්ෂේප වුණා.වර්තමානයේදී ද විපක්‍ෂයේ තත්ත්වයත් එයමයි. ජන විඥානය හඳුනා ගැනීමට නොහැකි විපක්‍ෂය දිනෙන් දින ජනතාවගෙන් ගිලිහී යාම කනගාටුවට කරුණකි. ව්‍යවස්ථා සංශෝධනයට එක්සත් ජාතික පක්‍ෂයේ ප්‍රබලයින් රැසකගේ සහාය ලැබුණා.ලෝකයට අවශ්‍ය පරිදි නොව රට ස්වාධීනව ගොඩනැඟීමට අවශ්‍ය පරිදි ව්‍යවස්ථාව වෙනස්විය යුතුයි. ලෝකයේ ක්‍රියාත්මක විවිධ ව්‍යවස්ථා සම්බන්ධයෙන් මත පලවිය හැකිය. එහෙත් අප බැලිය යුත්තේ වේගවත් සංවර්ධනයකට අවශ්‍ය පසුබිම ව්‍යවස්ථා සංශෝධනය හරහා ළඟා කර ගැනීම බවද අගමැතිවරයා වැඩිදුරටත් කීය.මුතියංගන රාජමහා විහාරාධිපති මුරුද්දෙනියේ ධම්මරතන හිමි ප්‍රමුඛ මහා සංඝරත්නය, ඇමැති නිමල් සිරිපාල ද සිල්වා මහතා ඇතුළු මැති ඇමැතිවරු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009131</link>
    <topic>කළුතර ඉදිවන කොම්පෝස්ට් පොහොරව්‍යාපෘතිය පළාතටම සම්පතක්</topic>
    <author>කළුතර විශේෂ - සැම්සන් ප්‍රේමසිරි</author>
    <content>දශක පහකට අධික කාලයක් තිස්සේ කළුතර නගර සභාවට බරපතළ ප්‍රශ්නයක්ව පැවැති කැළිකසළ ගැටලුවට ස්ථිරසාර විසඳුමක් ලැබී තිබේ.ඒ සඳහා මැදිහත් වී තිබෙන්නේ මධ්‍යම පරිසර අධිකාරිය හා බස්නාහිර ඝණ අපද්‍රව්‍ය අධිකාරියයි.එම අධිකාරිවල මූල්‍යාධාර ඇතිව කළුතර නගර සභාවේ අධීක්‍ෂණය මත කළුතර නාගොඩ පොහොරවත්තේ කොම්පෝස්ට් පොහොර නිපදවීමේ මධ්‍යස්ථානයක් ඉදිවෙමින් පවතී.ඒ සඳහා වැයකෙරෙන මුදල රුපියල් ලක්‍ෂ නවසිය තිහකි. පොහොර මධ්‍යස්ථානයේ ඉදිකිරීම් මේ වසර නිමවීමට පෙර අවසන් කිරීමට නියමිතය.කළුතර නගරයේ දිනකට එකතුවන කැළිකසළ ටොන් විස්සක් පමණ බැහැර කරනු ලබන්නේ මේ පොහොරවත්ත ප්‍රදේශයටය.පානදුර නගර සභා හා ප්‍රාදේශීය සභාවේත්, කළුතර ප්‍රාදේශීය සභා බල ප්‍රදේශයේත් එකතුවන කැළිකසළ මේ ප්‍රදේශයට ගෙනවිත් දැමීමට ඉදිරියේදී කටයුතු කෙරේ.ඒ අනුව කැළිකසළ ටොන් හැටක් මේ පොහොර මධ්‍යස්ථානය වෙත ලැබෙනු ඇත.එම කැළිකසළවලින් කොම්පෝස්ට් පොහොර ටොන් විස්සක් නිපදවීමට අපේක්‍ෂා කෙරේ.වසර පනස් හයක් තිස්සේ කළුතර නගර සභාවට බරපතළ ගැටලුවක්ව පැවැති කැළිකසළ ප්‍රශ්නයට වත්මන් රජය යටතේ විසඳුම් ලැබෙන බැව් කළුතර නගර සභාපති දේශබන්දු එම්. එස්. එම්. මුබාරක් මහතා කීය.විපක්‍ෂනායක පාලිත සිල්වා (එ. ජ. නි. ස.) මහතා සඳහන් කළේ මේ කොම්පෝස්ට් පොහොර ව්‍යාපෘතිය කළුතර නගරයට සම්පත් වන බවයි.මෙතෙක් කලක් නාගොඩ පොහොරවත්ත ප්‍රදේශයේ අක්කර හයක පමණ කැළිකසළ ගොඩනඟා තිබීම නිසා අවට පදිංචිකරුවන්ට මහත් පාරිසරික ප්‍රශ්නවලට මුහුණදීමට සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009132</link>
    <topic>බත්තරමුල්ල ඩෙන්සිල් කොබ්බෑකඩුවමාවත අලංකාර කරයි</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>බත්තරමුල්ල ඩෙන්සිල් කොබ්බෑකඩුව මාවතේ කිලෝමීටර් එකහමාරක දුරැති මාර්ගය “පියකරු පුරවර” ව්‍යාපෘතිය යටතේ වීදි අලංකාර උද්‍යානයක් බවට පත්කර ඇත.හිටපු පරිසර හා ස්වාභාවික සම්පත් ඇමැති පාඨලී චම්පික රණවක මහතාගේ සංකල්පයක් මත ඉදිවූ මේ ඩෙන්සිල් කොබ්බෑකඩුව මාර්ගය දැන් ධාවන මං තීරු දෙකක් හා පාපැදිකරුවන්ට තවත් මං තීරු දෙකක් ද සහිතව වැඩ නිමවී ඇත.ප්‍රධාන මාර්ගයේ දෙපස තිබූ ගස්වලට හානියක් නොවන අයුරින් පයින් ගමන් කරන්නන් සඳහා ද තවත් මං තීරු දෙකක් කොන්ක්‍රීට් ගල් අතුරා සකසා ඇත. ප්‍රධාන පාර දෙපසින් පයින් ගමන් කරන මං තීරුවට මැදිකර සකසා ඇති තණකොළ සහිත ප්‍රදේශයට යෑමට නොහැකි ලෙස ලණු යෙදූ කුඩා වැටකින් ද ආවරණය කර තිබේ.පයින් ගමන් කරන අයට ගිමන් හැරීමට හා වාඩි වී සිටීමට ආසන කිහිපයක් ද රේඛීය උද්‍යානයේ ඉදිකර ඇත.නාගරික තෙත් බිම් සුරැකීමේ අදහස පෙරදැරි කරගෙන ප්‍රධාන මාර්ගයේ එක්පසෙක තිබූ කරඳගස්කුඹුර ඇළ මාර්ගය ද සංවර්ධනය කර අක්කර විස්සක් පමණ වූ මුඩුබිම් ප්‍රදේශය ද නිසි පරිදි නඩත්තු කර ඇත.ජනතාවට සුවදායී පරිසරයක ගිමන් හරින්නට මේ හරිත උයන් මාර්ගය විවෘත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009133</link>
    <topic>රාජාංගනඋස්සාන වාරි පද්ධතියනවීකරණය කර නෑ</topic>
    <author>උතුරුමැද පළාත් සංචාරක - සමන් කුමාර</author>
    <content>රාජාංගනය ජලාශය මූලික කරගෙන උස්සාන ජල සම්පාදන ක්‍රමය යටතේ ගොවිතැන් කටයුතුවල නියැලෙන ගොවීහු ගැටලු රාශියක් මැද වගා කටයුතු කරති.රාජාංගනය දකුණු ඉවුරේ උස්සාන ජල යෝජනා ක්‍රමය යටතේ අක්කර 2425ක් වගා කළ ද මේ වනවිට එය 912 දක්වා අඩුවී තිබේ. ගොවීන් 1556 ක් වගා කටයුතුවල නියැලී සිටියද මේ වන විට ගොවීන් 843 දෙනෙකුට සීමා වී තිබේ.වාරිමාර්ග පද්ධතිය අබලන්ව තිබීම, ජලය ලබා ගැනීමට ඉන්ධන සඳහා අධික වියදමක් දැරීමට සිදුවීම, පොහොර සහනාධාරය නොලැබීම හා කෙසෙල් වගාවට පැනමා රෝගය වැළඳීම යන කාරණා නිසා ගොවීන් උස්සාන ජල සම්පාදන ක්‍රමය යොදාගෙන කරනු ලබන වගා කටයුතුවලින් ඉවත්වීමට බලපා තිබේ.රාජාංගනය යාය 06 අංගමුව පුරසඳ ගොවි සංවිධාන සාමාජිකයින් ද උස්සාන ක්‍රමය යටතේ වගා කටයුතු කරති. ඔවුන් ද මේ වන විට ගැටලු රැසක් මැද තම වගා කටයුතු කරගෙන යති.එහිදී ගොවීන් තම දුක් ගැහැට පිළිබඳව මෙසේ කීවේය.සුනිල් බණ්ඩාර මහතා - මේ උස්සාන වාරිමාර්ග අවුරුදු හතළිහකට පෙර තමයි ඉදි කෙළේ. එදා ඉදලා මේ දක්වා කිසිම නවීකරණයක් කරලා නැහැ.ඇළ මාර්ග කැඩිලා. වාරිමාර්ග පද්ධතිය සමඟ ගොවීන්ට ගමන් කිරීමට පාරවල් තිබුණා. අද ඒ පාරවල් බොහෝමයක් නැහැ.යූ. බී. විජේරත්න මහතා - මෙහි වගා කටයුතු කරන්නේ ඩීසල් මෝටර් මගින් ජලය පොම්ප කරලා. ඒ සඳහා පැයකට රු. 450 ක් වැය වෙනවා. අක්කරයකට පැය හතරක් වතුර පොම්ප කරන්න සිදු වෙනවා. සතියට වරක් පොම්ප කරන්න ඕනේ. දරුවන්ට උගන්වන්නෙත් ජීවත් වෙන්නෙත් මේ වගාවෙන් ලැබෙන සුළු ලාභයෙන් තමයි.තිලකා කලුආරච්චි මහත්මිය - කෙසෙල්, ගස්ලබු ඇතුළු එලවළු තමා උස්සාන ක්‍රමයෙන් වතුර ලබාගෙන වගා කරන්නේ. පොහොර මිටියක් රුපියල් 3700 ක් විතර වෙනවා. ඉතිං අපි කොහොමද වගාවෙන් ලාභයක් ගන්නේ.වාරි පුබුදුව මගින් රාජාංගනය වාරිමාර්ග සියල්ල නවීකරණය වුවත් උස්සාන වාරිමාර්ග පද්ධතිය නවීකරණය වෙලා නැහැ. අපි ඉල්ලන්නේ මේ වාරිමාර්ග පද්ධති නවීකරණය කරලා වගාවන් සඳහා පොහොර සහනාධාරය ලබාදෙන ලෙසයි.එම්. මුතුබණ්ඩා මහතා - ඩීසල් පොම්පවලට වියදම වැඩි නිසා උතුරුමැද පළාත් සභාවෙන් විදුලි මෝටර් දුන්නා. ඒත් ගමට විදුලිය නැතිව කොහොමද විදුලි මෝටර් ක්‍රියාත්මක කරන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009134</link>
    <topic>ගාල්ල-අම්බලන්ගොඩ-හික්කඩුවට දස ලක්ෂ 4896කින් වියදමින් ජල පහසුව</topic>
    <author>ගාල්ල උතුර විශේෂ කුසුම් තිරාණගම</author>
    <content>සුනාමියට හසුවූ ගාල්ල දිස්ත්‍රික්කයේ බලපිටිය, අම්බලන්ගොඩ, හික්කඩුව යන ප්‍රාදේශීය ලේකම් කොට්ඨාස 03හි මධ්‍යකාලීන ජල සම්පාදන ව්‍යාපෘති නිමවී ඇත.මෙම ව්‍යාපෘතිය සඳහා රුපියල් මිලියන 4896 ක් වැය කෙරුණි. ජර්මන් රජය රුපියල් මිලියන 3480 ක්, ඉතිරි මුදල ශ්‍රී ලංකා රජයද වැය කළේය.ජල ව්‍යාපෘතියේ ප්‍රථම අදියර යටතේ ක්ෂණික සහනදායි වැඩ පිළිවෙළක් සඳහා යන්ත්‍රෝපකරණ හා උපාංග ලබාදීම, මධ්‍යකාලීන සහනදායි වැඩපිළිවෙළ සඳහා ජල පවිත්‍රාගාරයේ සිට අම්බලන්ගොඩ දක්වා ජලය සම්ප්‍රේෂණය කිරීමට ජල නළ මාර්ගයක් එළීම (කි. මීටර් 15 ක් ජලනළ එළීම)දෙවන අධියර යටතේ බද්දේගම පැරැණි ජල පවිත්‍රාගාරයේ ධාරිතාව ඝන මීටර් 18000 ක්වූ අතර අලුතින් ඉදිකළ නව ජල පවිත්‍රාගාරය මගින් එය ඝන මීටර් 36000 දක්වා වැඩි කෙරිනි. පොම්පකරණ නළ මාර්ග කි.මීටර් 25 ක් අලුතෙන් එළීම, ජලය බෙදා හැරීමේ පද්ධතිය ජලනළ කි. මීටර් 158 ක් එළීම, කොස්ගොඩ, ගලගොඩ, හික්කඩුව, ප්‍රදේශවල ඝන මීටර් 1500 බැගින්වූ භූ®ගත ජල ටැංකි 3 ක් ඉදිකිරීම, ඝන මීටර් 350 ජල කුලුනක් ගෝනපීණුවල ඉදිකිරීම, කොස්ගොඩ ජල තටාකය සඳහා අම්බලන්ගොඩ කෙරමිණියේ ද්විතීක පොම්පාගාරයක් ඉදි කිරීම.අම්බලන්ගොඩ නගර සභා බල ප්‍රදේශයේ කි. මීටර් 16 ක් ජලනළ එළීමෙන් පවුල් 2000කට ජල පහසුකම් සැපයීම, හික්කඩුව නගර සභා බල ප්‍රදේශයේ හා රජ්ගම ප්‍රාදේශීය සභා බල ප්‍රදේශයේ කි.මීටර් 27 ක් ජලනළ එළීමෙන් පවුල් 2500 ට ජල පහසුකම් සැලසීම, අම්බලන්ගොඩ ප්‍රාදේශීය සභා බල ප්‍රදේශයේ කි. මීටර් 09 ක ජල නල එළීමෙන් පවුල් 750 ට ජල පහසුකම් සැපයීම.කොස්ගොඩ ඉදිකළ ජල තටාකයෙන් කි. මීටර් 71 ක ජලනළ එළීමෙන් බලපිටිය ප්‍රාදේශීය සභා බල ප්‍රදේශයේ පවුල් 4500 ට ජල පහසුකම් සැලසීම, ගලගොඩ ජල තටාකය කි. මීටර් 35 ක ජල නළ එළීමෙන් පවුල් 6500 ට ජල පහසුකම් සැලසේ.මෙම ජල ව්‍යාපෘතිය ක්‍රියාත්මක වීමෙන් පසු පරිභෝගික පවුල් සංඛ්‍යාව 84000 සිට 194000 දක්වා වැඩි කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009135</link>
    <topic>මුතූර් හි තැන තැන බඹර වද</topic>
    <author>මුතූර් විශේෂආර්. ආර්. ජේ. රාජසිංහ</author>
    <content>මුතූ®ර් ප්‍රදේශයේ ස්ථාන රැසක විශාල ප්‍රමාණයේ බඹර වද දැක ගැනීමට තිබේ.මුතූ®ර් ප්‍රාදේශීය ලේකම් කාර්යාලයේ, රෝහල් නේවාසිකාගාරයේ, හා ඒ අවට ඇති විශාල ගස්වල මෙසේ බඹරවද බොහෝමයක් දැක ගැනීමට තිබේ.මහජනයා බහුලව ගැවසෙන ස්ථානවල ඇති මෙම බඹරවද අධික සුලඟට සෙලවීම හා කුරුල්ලන් වැනි පක්‍ෂින් ගැටීම නිසා පසුගිය දිනවල බඹරුන් දෂ්ට කිරීම හේතුවෙන් තිස් දෙනෙකුට වැඩි ප්‍රමාණයක් මුතූර් මූලික රෝහලෙන් ප්‍රතිකාර ලබාගෙන ඇති බව වාර්තා වේ.මුතූ®ර් අල්හිදායා මහා විද්‍යාලයේ ඉහළ මහලේ තිබූ බඹර වදයක් ඇවිස්සීමෙන් එම පාසලේ හා අසල්වැසි පාසලක සිසුන් හා ගුරුවරුන් දෙපිරිසටම බඹරු දෂ්ට කිරීම නිසා පාසල් දෙකම එක් දිනක් වසා තැබීමට කලාප අධ්‍යාපන අධ්‍යක්‍ෂ තුමාට සිදුවිය. “සීගිරියේ බඹරුන් මුතූර් පැමිණ ඇතැයි දෝ” සැකයක් ප්‍රදේශවාසීන් තුළ පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009136</link>
    <topic>ඌරාමුල්ල පාලමේපැති බැම්ම ඔයට කඩා වැටිලා</topic>
    <author>අත්තනගල්ල විශේෂජයවීර සුගතපාල</author>
    <content>පාරමුල්ල වටද්දර හරහා වේයන්ගොඩ දක්වා වූ මාර්ගයේ ඌරාමුල්ල පාලම ගිලා බැසීම නිසා එම මාර්ගයේ ධාවනය වූ එකම බස් රථය නවතා දමා ඇතැයිද එම පාලම ප්‍රතිසංස්කරණය කිරීමට අදාළ අංශ තවම පියවර ගෙන නැතැයිද ප්‍රදේශවාසීහු පවසති.මේ මාර්ගයේ ආරම්භක කොටසවූ දඩගමුව මංසන්ධියේ සිට දඩගමුව රජ මහා විහාරය දක්වා කි. මී. 1.3ක දුර ප්‍රමාණය සහ මාර්ගයේ අග කොටස වූ වටද්දර සිට ගල්ගාලම්මුල්ල දක්වා බස්නාහිර පළාත් මාර්ග සංවර්ධන අධිකාරියට අයත් වේ.මාර්ගයේ මැද කොටස වූ පාරමුල්ල දුම්රිය හරස් පාර ළඟ සිට ඌරාමුල්ල දක්වා වූ කොටස පිළිබඳව කිසිවකු සොයා නොබලති.අත්තනගල්ල ප්‍රාදේශීය සභාවේ (එ. ජ. නි. ස.) මන්ත්‍රී ආර්. ඒ. පුංචිහේවා මහතා මේ සම්බන්ධයෙන් මෙසේ පැවැසීය.“පාරේ මේ කොටස මුලදී නඩත්තු කෙළේ ප්‍රාදේශීය සභාව විසින්. නමුත් පාරේ මුලයි අගයි පළාත් සභාවට අයත් නිසා මැද කොටසත් පළාත් සභාවටම පවරා ගන්නා ලෙසට ප්‍රාදේශීය සභාව මගින් ඉල්ලීමක් කර තිබෙනවා.එම ඉල්ලීමට මෙතෙක් ප්‍රතිචාරයක් ලැබී නැහැ. මේ ගැටලුව මෙවර පැවති අත්තනගල්ල ප්‍රාදේශීය සම්බන්ධීකරණ කමිටු රැස්වීමේ දී ආර්ථික සංවර්ධන ඇමැති බැසිල් රාජපක්‍ෂ මහතාගේ අවධානයට යොමු කළා. ඒ මහතා නිලධාරීන් ගෙන් ඒ ගැන වාර්තාවක් ඉල්ලා සිටියා. ඒ නිසා මේ සැරේ නම් ප්‍රශ්නය විසැඳේවි.මේ මාර්ගයේ ඌරාමුල්ල පාලමේ පැති බැම්මක් ඔයට කඩා වැටී ඇති නිසා දැන් පාලම ඉවුරට සම්බන්ධවී ඇත්තේ වැලිකොට්ටා වලිනි. මේ නිසාම මේ මාර්ගයේ ධාවනය වෙමින් තිබූ එකම බස් රථය ද දැන් ධාවනය නොවේ.මේ පැති බැම්ම කැඩුණු තැනින් සිය මෝටර් රියත් සමග ඔයට ඇද වැටුණු විශ්‍රාමික අධ්‍යාපන අධ්‍යක්‍ෂවරයකු දිවි ගලවා ගත්තේ ඌරාමුල්ල ගමේ තරුණයන්ගේ පිහිටෙනි.   .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009137</link>
    <topic>රණවිරුවාගේ ඥාතීන්ටනව නිවෙසක්</topic>
    <author>බියගම විශේෂරංජිත් අම්පිටියාවත්ත</author>
    <content>ත්‍රස්ත ප්‍රහාරයකින් මියගිය ලාන්ස් කෝප්‍රල් එම්. ඒ. පී. පෙරේරා මහතාගේ යැපෙන්නන් වෙත භාරදීමට සැලැසුම් කළ නිවෙසේ වැඩ නිමවෙමින් පවතී.ක්‍රියාන්විත රාජකාරියේ යෙදී සිිටියදී 2009 මැයි 5 දින මුලතිව් පුදුමාතලන් ප්‍රදේශයේදී ඔහු මිය යෑමත් සමග බිරිය වන එම්. එල්. සාදානා සුභාෂිණී මහත්මිය සහ දරු තිදෙනා අසරණ වූහ.ඔරේන්බි්වත්ත 49/87 ස්ථානයේ පදිංචි රණවිරුවාගේ දරු පවුලට නිවසක් සාදා දීමට මාවරමණ්ඩිය ප්‍රජා සත්කාරක සංවිධානය කටයුතු යෙදීය.රු. ලක්ෂ 15 ක් පමණ වියදමින් ඉදිකිරීමට යෝජිත මේ නිවෙස සඳහා 2010 - 5 - 24 දින බියගම ශ්‍රී. ල. නි.ප සංවිධායක පාර්ලිමේන්තු මන්ත්‍රී දුලිප් විජේසේකර මහතා අතින් මුල්ගල තැබිණි.මේ නිවෙස ඉදිකිරීම සඳහා ලෝස් ඇන්ජලීස් හි සරච්චන්ද්‍ර බෞද්ධ මධ්‍යස්ථානාධිපති අම්බලන්ගොඩ කෝලිත හිමියෝ ද මාවරමණ්ඩිය ප්‍රදේශවාසීහුද මුදල් සහ භාණ්ඩ පරිත්‍යාග කළහ.නවීන ආකාරයෙන් ඉදිවෙන දෙමහල් නිවෙසට නිදන කාමර, යාබද නානකාමර, මැද ශාලා දෙකක්, කෑම කාමර ආදී සියලු අංගයන්ගෙන් යුක්තය.නිවෙන තනාදීම සඳහා මූලිකව ක්‍රියා කළ මාවරමණ්ඩිය ප්‍රජා සත්කාර සංවිධානයේ සභාපති සාම විනිසුරු හෙන්රි කාලිංග මුදලි මහතා දිනමිණට කියා සිටියේ ඔක්තෝබර් මාසය ඇතුළත සියලු ඉදිකිරීම් අවසන් කොට රණවිරු පුවලට නිවෙස පරිත්‍යාග කරන බවයි.රණවිරු නිවෙස ඉදිකිරීම් නිම කිරීම සඳහා පරිත්‍යාග කිරීමට කැමති අයට මාවරමණ්ඩිය ප්‍රජා සත්කාරක සංවිධානයේ ගිණුම් අංකයට මුදල් බැර කළ හැකිය.ගිණුම් අංකය - මහජන බැංකුව, මාවරමණ්ඩිය 237-2- 001-3-0007383 ලිපිනය මාවරමණ්ඩිය - සියඹලාපේ. දුරකථන 071 8121251.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009138</link>
    <topic>මා ඔයේ වැලි ගොඩ දැමීමෙන්බරපතළ පරිසර හානි</topic>
    <author>රඹුක්කන උතුර සමූහ – විපුල එස්. කුමාරණතුංග</author>
    <content>මා ඔය ආශි‍්‍රතව ඇති යෝධගම, හිරිවඩුන්න, පින්නවල, හල්පිටිය, නාරන්බැද්ද ප්‍රදේශ ආශි‍්‍රතව වැලි ගොඩ දැමීම ප්‍රදේශයේ බොහෝ දෙනෙකුගේ ආදායම් මාර්ගය වීතිබේ.මේ නිසා මා ඔය සහ රඹුක්කන් ඔය දෙපස සිදුව ඇති පාරිසරික හානිය ඉතා බරපතළ ය.මාඔය මෙන්ම රඹුක්කන් ඔය ප්‍රධාන ජල පෝෂිතයකි. කලක් මේ ප්‍රදේශයේ ජල පෝෂිතය ආරක්‍ෂා වී පොළව සශ්‍රීකව පැවතුණි.එහෙත් හිතු මතේ එක් එක් අයගේ ආර්ථික ලාභය ගැන පමණක් සිතා වැලිගොඩ දැමීම නිසාවෙන් මා ඔයත්, රඹුකන් ඔයත් අද අඩි 8 ක් 9 ක් තරම් ගැඹුරට හෑරී ගල්තලාවක් මතුවී තිබේ.මෙලෙස මතුවී ඇති විශාල ගල් තලා අතර තැනින් තැන ගලා නොබසින ජලය එක තැන පල් වෙමින් ඩෙංගු මදුරුවන්ගේ වාසස්ථාන බවට පත්ව තිබෙන අයුරුද දැක ගත හැක.වර්තමානයේ මෙහි ඇති අපිරිසුදු බව හේතුවෙන් මේවායේ දිය නෑම සෞඛ්‍යයට හිතකර නොවේ.ඉවක් බවක් නොමැතිව වැලි ගොඩ දැමීම නිසා ඔය ගැඹුරු වී ඉවුරු කඩා වැටීම හේතුවෙන් වර්ෂා දිනයන් හී ඔය දෙපස සෝදා පාළුවට ගොදුරු වීම නිරන්තරයෙන් ම සිදුවේ.එසේම මෙම හේතුවෙන් ජලජ ජීවීන්ට මෙන්ම අගනා ජලජ පැළෑටි වර්ගවලට ද එල්ල වී ඇත්තේ දැඩි තර්ජනයකි.වැලි ගොඩ දැමීමෙන් ජල පෝෂිතය සිඳී යෑමෙන් එම ප්‍රදේශයේ කුඹුරු වැපිරීම මෙන්ම ළිංවල ජලය නොමැතිව ඇතැම් කුඹුරු වැඩ නොකර අතහැර දැමීමට සිදුව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=r1009139</link>
    <topic>පෙම්වතිය රවටා පෙම්වතා පස්සා දොරෙන් පැන දුවයි</topic>
    <author>කෑගල්ල දිස්ත්‍රික් සමූහදයාරත්න බණ්ඩාර</author>
    <content>ගලපිටමඩ ප්‍රදේශයේ තරුණියකට මේ පෙම්වතා හමුවූයේ බසයකදීය.මංජුලා නමැති තරුණිය කොළඹ ඇඟලුම් කම්හලක සේවය කරන රූමත් තරුණියකි. බසයේදී හමුවූ මේ තරුණයා කොළඹ ලොකු කොම්පැණියක නිලතලයක් දරන බවත්, මෑතකදී රටගිය බවත් මංජුලාට පවසා තිබේ.මෙසේ කාලය ගතවෙද්දී දෙදෙනා පෙම්වතුන් බවට පත්ව මංජුලාගේ අම්මාගේ කැමැත්ත ලබාගන්නා ලදී.සති අන්තයේ මංජුලා ගේ නිවෙසටද පැමිණ නවාතැන් ගෙන ආපසු රාජකාරි සඳහා ඔහු පිටත්ව යයි.එක්දිනක සංජය නිවෙසට පැමිණ කොළඹ කොම්පැණියේ වැඩ වගයක් තියනවා දින ගණනක් යයි ආයේ එන්න මා මැද පෙරදිග ගොස් නැවට දමපු බඩු ටිකත් එයි. ඒවත් රැගෙන එන්නම් කියා ඇත.සංජය කීවා වගේම සතියකට පමණ පසු රූපවාහිනියක්, සෙටප් යන්ත්‍ර, සංගීත භාණ්ඩ, විදුලි උපකරණ, ගෘහ භාණ්ඩ, පිත්තල භාණ්ඩ සහ රුපියල් පනස් දහසක පමණ මුළුතැන්ගෙට අවශ්‍ය හාල්, පිටි, සීනි, කිරිපිටි වර්ග, ටින් කෑම වර්ග, බිස්කට් වර්ග සහ තවත් දේවල් රැගෙන වාහනයකින් සංජය පැමිණියේය.තිදෙනාම එකතු වී බඩු නිවෙසට ගෙන අසුරා දැමූහ.මෙසේ දින ගණනක් ගතවෙද්දී හදිසියේම නිවෙසට වාහනයකින් පස්දෙනෙක් පැමිණියහ. වහාම ඔවුන් හමුවට ගිය සංජය ආ එන්න මහත්තයා මුදලාලිත් ඉන්නවා එන්න වාඩිවෙන්න කියා, මාත් මේ ලබන සතියේ එහෙ එන්නයි හිටියේ කියා තකහනියේ මංජුලාට කථාකර ඉක්මනට ඔය බිස්කට් කඩල කිරිතේ හදන්න මම වැසිකිළියට ගොස් එන්නම් කියා ගොස් තිබේ.තේ බී බැලුවත් සංජය නැත. සෑම දෙනාම සංජය සොයද්දී මේකා පැනලා ගිහින් අපි විස්තරේ කියන්නම්. අමුත්තන් පිරිස අම්මටයි දුවටයි මෙසේ පවසා තිබේ.සංජය ඉන්නේ අපේ ගෙවල් ළඟ රට ගිය මහත්තයා ගේ නිවෙසක් බලාගෙන. ගෙදර උත්සවයක් ගන්නවා කියලා අපේ ගෙවල්වලින් ඔය තියන බඩු ගෙනාවේ.මේ මුදලාලිගෙන් රුපියල් පනස් දහසක විතර බඩුත් ණයට අරගෙන උත්සවය තියනවා කියූ දින රාත්‍රියේ බඩු ටික පටවාගෙන ඇවිත් බඩු ගෙනා වාහනයේ රියදුරුගෙන් තමයි මෙහාට එන්න පාර අහගත්තේ.ඔයාගේ දුව බේරුණා හොඳටම ඇති කියා, ඔහු ගෙනා බඩු සියල්ලම නැවත වාහනයට පටවාගෙන අමුත්තන් පිටත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009131</link>
    <topic>මහවැලි ක්‍රීඩා ජනාධිපති සූරතාව 2වැනි වරටත් වලව කලාපයට</topic>
    <author>වර්නන් ගුණසේකර සහ ගිරාදුරුකෝට්ටේ සමූහගිරාදුරුකෝට්ටේ සිට</author>
    <content>වලව කලාපය පිට පිට දෙවැනි වතාවටත් මහවැලි ක්‍රීඩා ජනාධිපති සූරතාව දිනා ගැනීමට ඊයේ සමත් විය.ගිරාදුරුකෝට්ටේ මහවැලි ක්‍රීඩාංගණයේ දෙදිනක් තිස්සේ පැවැති 24 වැනි මහවැලි ක්‍රීඩා උළෙලේ සමස්ත සූරතාව වලව කලාපය හිමිකර ගත්තේ ලකුණු 93 ක් ලබා ගනිමිණි. ලකුණු 61 ක් ලබා ගත් වික්ටෝරියා / කොත්මලේ කලාපයට අනු සූරතාව හිමිවූ අතර ලකුණු 54ක් ලබා ගත් ‘එච්’ කලාපය තෙවැනි ස්ථානයට පත් විය.2010 මහවැලි ක්‍රීඩා උළෙලේ දී බිහි වූයේ එක් තරග වාර්තාවක් පමණි. ‘බී’ කලාපයේ නිශාන්ත හරිජන්ස් කවපෙත්ත විසි කිරීම පිරිමි ඉසව්වෙන් එම නව මහවැලි ක්‍රීඩා වාර්තාව පිහිටුවීය. මීටර 39.95 ක් දුර කවපෙත්ත විසි කරමින් ඔහු මකා දැමුවේ 1988 වසරේ ‘සී’ කළාපයේ චන්ද්‍රසිරි වාදසිංහ තබා තිබූ මී. 39.84 වාර්තාවයි.පසුගිය වසරේ මේ ඉසව්වේ ජයග්‍රාහකයා වූයේ ද හරිජන්ස් ය. එදා ඔහු මී. 39.22 ක් දුරට කවපෙත්ත විසි කළේය.මෙවර මහවැලි ක්‍රීඩා උළෙලේ ප්‍රථම රන් පදක්කම දිනාගත්තේ මී. 1500 පිරිමි ඉසව්වේ තරග වැදුණු වික්ටෝරියා කලාපයේ එම්. ජී. සී. පි‍්‍රයංකරයි. මිනිත්තු 4 යි තත්පර 13 කින් තරගය නිම කරමින් ඔහු රන් පදක්කම දිනා ගත්තේ ය.ජවන හා පිටිය දක්‍ෂතම ක්‍රීඩකයා ලෙස තුන් පිම්ම ඉසව්ව මීටර 1.94 කින් නිම කළ ‘එච්’ කලාපයේ එන්. ජී. පි‍්‍රයන්ත බණ්ඩාර තේරිණි. දක්‍ෂතම ක්‍රීඩිකාව වූයේ මීටර 400 ඉසව්ව මිනිත්තු 1 යි තත්පර 01.4 කින් නිම කළ ‘බී’ කලාපයේ කේ. ආර්. රසිකා සංජීවනී ය.2010 මහවැලි ක්‍රීඩා නෙට්බෝල් සූරතාව පිට පිට සිවුවැනි වතාවටත් දිනා ගැනීමට වික්ටෝරියා / කොත්මලේ ක්‍රීඩිකාවෝ සමත් වූහ. ඔවුන් වෙතින් ලකුණු 30 – 27 කින් අවසාන තරගයේ දී පරාජය වූයේ මැදිරිගිරිය කලාපයයි.කිලෝ මීටර 150 ක දුරක පැවැති මහවැලි ක්‍රීඩා පිරිමි පාපැදි තරගයේ ජයග්‍රාහකයා වූයේ ‘එච්’ කලාපයේ ඒ. එම්. විජේසේකර බණ්ඩාර ය. ඔහු වාර්තා කළ කාලය පැය 4 යි මිනිත්තු 9 යි තත්පර 30 කි. හුරුළුවැව කලාපයේ එච්. පී. එම්. ගුණරත්න දෙවැනි ස්ථානයටත් ‘එච්’ කලාපයේ ආර්. එම්. පාලිත රණසිංහ තෙවැනි ස්ථානයටත් පත්වූහ.කිලෝ මීටර 37ක දුරක පැවැති කාන්තා පාපැදි තරගය ‘සී’ කලාපයේ එම්. ආර්. එම්. රූපවතී කුමාරි ජය ගත්තාය. ජී. පී. මනේලි කුමාරි (‘සී’) දෙවැනි ස්ථානයත්, ඉරේෂා මධුෂානි (හුරුළුවැව) තෙවැනි ස්ථානයත් හිමිකර ගත්හ.24 වැනි මහවැලි ක්‍රීඩා උළෙලේ වොලිබෝල් පිරිමි සූරතාව දිනාගත්තේ වලව කලාපයයි. තියුණු මුහුණුවරකින් පැවැති අවසාන තරගය වලව කලාප ක්‍රීඩකයෝ වට 3 – 2 කින් ජය ගත්තේ මැදිරිගිරිය කලාප ක්‍රීඩකයන් පරදවමිණි.මෙවර මහවැලි ක්‍රීඩා උළෙලට අළුත් කලාපයක් එක්ව සිටියේ ය. ඒ, රඹකැන්ඔය කලාපයයි. ඒ අනුව මෙවර මහවැලි කලාප 10ක ක්‍රීඩක ක්‍රීඩිකාවෝ තරගවලට එක්ව සිටියහ.ක්‍රීඩා ඇමැති සී. බී. රත්නායක මහතාගේ ප්‍රධානත්වයෙන් ඊයේ පැවැති සමාප්ත උළෙලට විශේෂ ආරාධිතයා ලෙස වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා සහභාගි විය.මීටර් 100ය4 (කාන්තා) - 1. බී. කලාපය – 55.6 යි. 2. වික්ටෝරියා / කොත්මලේ - 56.0 යි. 3. එල් කලාපය – 56.1 යි.මීටර 400ය4 (පිරිමි) – 1. වික්ටෝරියා / කොත්මලේ - 3:23.1 යි. 2. වලව - 3:30 යි. 3. එච් කලාපය – 3:30.9 යි.මීටර 1500 (පිරිමි)1. එම්. ජී. සී. ප්‍රියංකර (වික්ටෝරියා කලාපය) මිනිත්තු 4: තත්පර 13යි.2. ඒ. පී. ආර්. කුමාර එඩ්වඩ් (මොරගහකන්ද) – 4 : 21 .1යි.3. ඒ. කසුන් තරංග (වලව) – 4 : 24.2යිමීටර් 1500 (කාන්තා)- 1. කේ. එච්. කේ. ජී. ඉරේෂා තමාලි (වලව) – 5 : 10.6යි. 2. ප්‍රියංගිකා බස්නායක (වික්ටෝරියා/කොත්මලේ) – 5: 13.4යි.3. ලක්මිණි කුමාරි (බී) – 5 : 15.5යිමීටර් 400 (පිරිමි)- 1. දසුන් සිල්වා (වික්ටෝරියා/කොත්මලේ) – තත්පර 50.5යි. 2. එස්. චන්ද්‍රසේන (වික්ටෝරියා/කොත්මලේ) – 51.4යි. 3. ඒ. ඊ. ලක්මාල් (එච්) – 52.1යි.මීටර 400 (කාන්තා)- 1. කේ. ආර්. රසිකා සංජීවනී (බී) – 1 : 01.4 යි. 2. පී. බී. හර්ෂණී (මොරගහකන්ද) – 1 : 02.9යි.3. එච්. එම්. ඒ. එස්. එදිරිසූරිය (එච්) 1 : 03.8යි.යගුලිය දැමීම (පිරිමි)- 1. ඩබ්ලිව්. එම්. එස්. කේ. වලිසුන්දර (බී) මීටර් 11.76යි. 2. රෝහිත චන්ද්‍රසිරි (මොරගහකන්ද) – 11.04 3. කේ. එම්. එච්. ජේ. බණ්ඩාර (මොරගහකන්ද) – 10.58යි.කවපෙත්ත විසි කිරීම (කාන්තා)- 1. පී. කේ. ඒ. මධුවන්ති (වලව) – 35.58යි.2. ඩබ්ලිව්. ඒ. දිලානි (එච්) – 31.72 යි. 3. කේ. ප්‍රියන්ති (වලව) – 29.49යි.දුර පැනීම (පිරිමි)- 1. එන්. ජී. පි‍්‍රයන්ත බණ්ඩාර (එච්) – 6.58යි.2. ඩී. අයි. ජි. පවිත්‍ර ලක්මාල් (බී) – 6.52යි. 3. පී. ජී. ධර්ම පරාක්‍රම ශ්‍රීමත් (එල්) – 6.20යි.කවපෙත්ත විසි කිරීම (පිරිමි)- 1. නිශාන්ත හරිප්න්ස් (බී) – 39.95 යි. නව මහවැලි ක්‍රීඩා වාර්තාවකි. 2. කේ. එම්. එච්. ජේ. බණ්ඩාර (මොරගහකන්ද) – 33.33යි. 3. ඩබ්ලිව්. එම්. එස්. කේ. වලිසුන්දර (බී) – 31.85යි.යගුලිය දැමීම (කාන්තා)- 1. ඩබ්ලිව්. අයේෂා දිලානි (එච්) – 9.96යි. 2. වත්සලා පෙරේරා (බී) 8.34යි. 3. ඒ. ශසිනි ප්‍රනාන්දු (ඩී) – 7.94යි.උස පැනීම (පිරිමි)- 1. ඩබ්ලිව්. කේ. දිමුතු අසංක (බී) – 1.87යි. 2. ධනුෂ්ක ලක්මාල් වැන්දබෝනා (මොරගහකන්ද) – 180යි’ 3. ෂසික ලක්මාල් (මැදිරිගිරිය) – 1.75 යි.දුර පැනීම (කාන්තා)-1. පූර්ණිමා චතුරංගි (බී) – 5.17යි.2. ටී. ඩී. වත්තේගෙදර (වික්ටෝරියා) – 4.87යි. 3. එම්. ජි. ඉරේෂා ශ්‍රීමාලි (එච්) – 4.77යි.උස පැනීම (කාන්තා)- 1. පූර්ණිමා චතුරංගි (බී) – 1.53යි.2. එන්. ඩබ්ලිව්. ජේ. නිලුකා ආරියවංශ (එල්) – 1.47යි.3. එච්. ආර්. පිටියවත්ත (වික්ටෝරියා/කොත්මලේ) – 1.44යි.හෙල්ල විසි කිරීම (පිරිමි)- 1. කේ. ඩී. බණ්ඩාර (බී) – 61.10යි.2. සුමේධ ජගත් ජයසිංහ (වික්ටෝරියා/කොත්මලේ) – 60.01යි. 3. එන්. ජේ. සුරංග (එල්) 54.35යිහෙල්ල විසි කිරීම (කාන්තා)- 1. එම්. කේ. ශානිකා දිල්හානි (බී) – 30.21 යි. 2. ඩබ්ලිව්. ඒ. සුනේත්‍රා ලක්මාලි (බී) – 29.16යි. 3. අරුණි පියන්වදා (මැදිරිගිරිය) – 27.94යි.මීටර 200 (පිරිමි)- 1. දිලීප් කුමාර (එල්) – තත්පර 22. 6යි.2. දසුන් සිල්වා (වික්ටෝරියා/කොත්මලේ) – 22. 8යි. 3. අසිත කුලතුංග (ඩී) – 22. 9යි.මීටර් 200 (කාන්තා)- 1. එස්. ඒ. වජිරා නිල්මිණි (වලව) – 27.7යි. 2.ඩබ්ලිව්. එම්. ඒ. ශානිකා වීරසූරිය (එච්) – 28.0 යි. 3. යමුනා නිරෝෂනී අබේවික්‍රම (වික්ටෝරියා/කොත්මලේ) – 28.3යි.මීටර 400 (පිරිමි)- 1. දසුන් සිල්වා (වික්ටෝරියා/කොත්මලේ) – 50.5යි. 2. එස්. චන්ද්‍රසේන (වික්ටෝරියා/කොත්මලේ) – 51.4යි. 3. ඒ. ඊ. ලක්මාල් (එච්) – 52.1යි.මීටර 400 (කාන්තා)- 1. කේ. ආර්. රසිකා සංජීවනී (බී) – 1: 01.4යි. 2. පී. බී. හර්ෂණී (මොරගහකන්ද) – 1 : 02.9යි.3. එච්. එම්. ඒ. එස්. එදිරිසූරිය (එච්) – 1 : 03.8යිතුන්පිම්ම (පිරිමි)- 1. එන්. ජී. ප්‍රියන්ත බණ්ඩාර (එච්) – 14.94යි. 2. අකිල ඉන්ද්‍රචාප (බී) – 14.28යි. 3. හසිත ප්‍රමෝධ වීරකෝන්ආරච්චි (මැදිරිගිරිය) – 12.92යි.තුන්පිම්ම (කාන්තා) - 1. එම්. ජී. ඉරේෂා ශ්‍රියාමලී (එච්) – 10.77යි. 2. පී. ජී. ශානිකා කුමාරි මහනාම (බී) – 10.17යි. 3. ඒ. ජී. දිනුෂා ප්‍රබුද්ධි (එල්) 10.07යි.මීටර100ය4 (පිරිමි) - 1. වික්ටෝරියා – 43.9යි. 2. එල්. – 44.4 යි. 3. බී. – 44.7 යි.මීටර 400ය4 (කාන්තා)- 1. වික්ටෝරියා/කොත්මලේ - 4 : 29.3යි. 2. මොරගහකන්ද – 4 : 36.5යි. 3. හුරුළුවැව - 4 : 40.06යි.මීටර 3000 ඇවිදීම (පිරිමි) - 1. මධුගේ ළහිරු මහේෂ් කුමාර (වලව) 16 . 2.5යි. 2. ඩී. එම්. එම්. කේ. කරුණාරත්න (එච්) 16 : 24.5යි. 3. එස්. එම්. චන්ද්‍ර කුමාර (බී) 16 : 50.1 යි.මීටර 3000 ඇවිදීම (කාන්තා)1. ටී. ක්‍රිශාන්ති (වලව) - 17 : 53.8යි. 2. ඒ. එම්. ඉන්දිරා ප්‍රියදර්ශනී (වලව) - 19 : 43.1යි. 3. තිලකා එදිරිසූරිය (බී) - 20. 19.08යි.මීටර් 800 (කාන්තා)- 1. ආර්. නදීශා (වලව) - 2 : 28.3යි. 2. ජේ. එස්. ලක්මිණි කුමාරි (බී) - 2 : 29.6යි. 3. එම්. කේ. අයි. සී . ඉරේෂා තමාලි (වලව) 2 : 35.7යි.මීටර් 100 පිරිමි - 1. දිලීප් කුමාර (එල්) - 11 : 1යි. 2. ඩී. ඩබ්ලිව්. තුෂාර හේමන්ත (සී) - 11.3යි. 3. අසිත කුලතුංග (මැදිරිගිරිය) - 11.4යි.මීටර් 800 (පිරිමි) -1. එම්. ජී. සී ප්‍රියංකර (වික්ටෝරියා) - 1 : 56.3යි. ඊ. අයි. ඒ. රංජිත් (වලව) - 2 : 00.7යි. 3. වසන්ත අමරසිංහ (මැදිරිගිරිය) 2 : 03.0යි.මීටර 5000 (පිරිමි) - 1. අමිල බණ්ඩාර හිටිගෙදර (වික්ටෝරියා) - 16 : 20.5යි. 2. ප්‍රසාද් හෙට්ටිආරච්චි (මැදිරිගිරිය) - 16 : 34.7යි. 3. ඩබ්ලිව්. එම්. සී. කේ. තිලකරත්න (එච්) - 16 : 45. 6යි.මීටර 100 (කාන්තා)- 1. ඒ. අයි. මධුෂා (වික්ටෝරියා) - 13.6යි. 2. සුලෝචනා සෙව්වන්දි (එල්) - 14.3යි. 3. කේ. ඩබ්ලිව්. නිල්මිණි ගංගා (එල්) - 14.4යි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009132</link>
    <topic>පුරප්පාඩුවක් නැති තනතුරකට ඇයැදුම්පත් කැඳවීම ගැන ජාතික නෙට්බෝල් පුහුණුකාරිනියගෙන් පැමිණිල්ලක්</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යවරයා පත්කළ ජාතික නෙට්බෝල් පුහුණුකාරිය සිටියදී වෙනත් අයෙකු එම තනතුරට පත්කිරීමට යෑම නීති විරෝධී බව වත්මන් පුහුණුකාරිණිය ශ්‍රී ලංකා නෙට්බෝල් සම්මේලනයට දැනුම් දී ඇත.මේ වසරේ දෙසැම්බර් 31 වැනිදායින් දැනට සිටින ජාතික නෙට්බෝල් පුහුණුකාරිනී අයි. ආර්. තිසේරා මහත්මියගේ සේවය අවසන් වීමට නියමිතය. ඒ දිනට පෙර ජාතික නෙට්බෝල් පුහුණුකාරිනියක් පත්කිරීම නිත්‍යානුකූල නොවන බව ක්‍රීඩා ඇමැති සී.බී. රත්නායක මහතාට ලිඛිතව දැනුම් දීමට ද තිසේරා මහත්මිය කටයුතු කර තිබේ.ජාතික නෙට්බෝල් පුහුණුකාරිනි තිසේරා මහත්මිය මෙයට පෙරද පුහුණුකරු හා සහය පුහුණුකරු ලෙස කටයුතු කර තිබේ.ශ්‍රී ලංකා නෙට්බෝල් සම්මේලනය මගින් කැඳවූ ජාතික පුහුණුකරු තනතුරට අයැදුම්පත් 4 ක් ලැබී ඇත. නෙට්බෝල් සම්මේලනයේ තරග කමිටු නිලධාරිණියක් හා හිටපු පුහුණුකාරිනියන් තිදෙනකු එම සිවුදෙනා වෙති.ශ්‍රී ලංකා නෙට්බෝල් සම්මේලනයේ තරග කමිටු ලේකම් දීප්ති ද අල්විස්, ක්‍රීඩා අමාත්‍යංශයේ වැඩ බලන සහකාර අධ්‍යක්‍ෂිකා පත්මා ගුණවර්ධන, හිටපු ජාතික පුහුණුකාරිනියක් වන හයසින්ත් විජේසිංහ හා තිලකා ජිනදාස යන මහත්මීන් මෙවර ජාතික නෙට්බෝල් පුහුණුකරු තනතුරට අයැදුම් කර ඇත.ජාතික සංගමයක නිලධාරිනියකට එම සංගමයේම ජාතික පුහුණුකරු ලෙස කටයුතු කිරීමට නීතිමය බාධාවක් ඇති හෙයින් දීප්ති ද අල්විස් මහත්මිය තෝරා ගතහොත් තරග කමිටු ලේකම් ධුරයෙන් ඉවත් වීමට සිදුවේ. ඇය ශ්‍රී ලංකා කනිෂ්ඨ නෙට්බෝල් පිලේ සහය පුහුණුකාරිනිය ලෙස කටයුතු කළාය.ක්‍රීඩා අමාත්‍යංශයේ සේවය කරන පත්මා ගුණවර්ධන මහත්මියට ජාතික පුහුණුකරු තනතුර භාර ගතහොත් ක්‍රීඩා ඇමැති සී. බී. රත්නායක මහතා ගේ විශේෂ අනුමැතියක් ලබාගත යුතු යැයි නෙට්බෝල් සම්මේලනයේ විධායක කමිටු සාමාජිකාවක් ‘දිනමිණ’ ට පැවසුවාය.ක්‍රීඩා අමාත්‍යංශයේ නිලධාරිණියකට ජාතික ක්‍රීඩා සංගම්වල නිලතල හෙඹවීම හෝ පුහුණුකරු ලෙස සේවය කිරීම හිටපු ක්‍රීඩා ඇමැතිවරයා විසින් තහනම් කොට දැන් එය ක්‍රියාත්මක වෙමින් පවතී.තිලකා ජිනදාස මහත්මිය ශ්‍රී ලංකා නෙට්බෝල් පුහුණුකාරිනිය ලෙස කටයුතු කරමින් ආසියානු සූරතාව දිනා දීමට කටයුතු කළාය.හිටපු අතුරු කමිටු නිලධාරිණියන් ගේ ඉල්ලීම් තිබුණ ද නෙට්බෝල් පුහුණුකාරිනී තනතුරට ඇය පසුගිය වසරේ ඉල්ලුම් නොකළා ය. තනතුරට සුදුසු ගෙවීමක් අවශ්‍ය බව ඇය පසුගිය කාලය පුරාම අවධාරණය කළාය.හයසින්ත් විජේසිංහ මහත්මිය ද ආසියානු නෙට්බෝල් කිරුළ ශ්‍රී ලංකාවට දිනා දීමට මග පෙන්වූ හිටපු පුහුණුකාරිනියකි.නෙට්බෝල් ජාතික පුහුණුකාරිනිය ලෙස කටයුතු කරමින් සිටි අතරතුර දී නෙට්බෝල් පරිපාලනය විවේචනය කරමින් තනතුරෙන් ඉවත් වුවාය. ආසියානු කිරුළ දිනාගත් ක්‍රීඩිකාවන්ට වර්ණ ප්‍රදානයේ දී අමතකවීම පිළිබඳ අමාත්‍යංශ බලධාරීන් තදින් විවේචනය කළ ඇය පසුව විදේශගත වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009133</link>
    <topic>මාලිංග 33/3 යි</topic>
    <author/>
    <content>චැම්පියන්ස් ලීග් 20/20 තරගාවලියේ ‘බී’ කාණ්ඩයේ ලයන්ස් කණ්ඩායම හා මුම්බායි ඉන්දියන්ස් කණ්ඩායම අතර පැවැති තරගයේ දී ලකුණු 9 ක ජයක් ලැබීමට ලයන්ස් කණ්ඩායමට හැකිවිය.ලයන්ස් කණ්ඩායම කඩුලු 5 ක් දැවී ලකුණු 186 ක් රැස්කරගනු ලැබීය. පිළිතුරු ඉනිම ක්‍රීඩා කළ මුම්බායි ඉන්දියන්ස් කණ්ඩායමට ඕවර් 20 තුළදී කඩුලු 6 ක් දැවී රැස්කරගත හැකි වූයේ ලකුණු 177 ක් පමණි.ලයන්ස් කණ්ඩායම 186/5- ජොනතන්ස් වැන්ඩීර් 71, නෙල් මැකෙන්සි නොදැවී 56, (ලසිත් මාලිංග 33/3)මුම්බායි ඉන්දියන්ස් කණ්ඩායම 177/6 - සචින් තෙන්ඩුල්කාර් 69, ෂිකාර් ධාවන් 32, (ෂේන් බර්ගර් 33/2).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009134</link>
    <topic>ප්‍රථම තරගයෙන්වයඹ පිල පරදියි</topic>
    <author/>
    <content>චැම්පියන්ස් ලීග් පන්දු වාර 20/20 තරගාවලියේ ‘ඒ’ කාණ්ඩයේ වොරියර්ස් හා වයඹ කණ්ඩායම් අතර පැවැති තරගයේ කඩුලු 7 ක ජයක් ලැබීමට වොරියර්ස් කණ්ඩායමට හැකිවිය.වයඹ කණ්ඩායම 153/9- ජීවන්ත කුලතුංග 59, ජනිත් පෙරේරා 39, (රස්ටි තෙරොන් 23/3, මකායා නිතින් 34/2,)වොරියර්ස් කණ්ඩායම 156/3- මාර්ක් බවුචර් නොදැවී 40, (චානක වෙලගෙදර 26/1, අජන්ත මෙන්ඩිස් 25/1, රංගන හේරත් 18/1).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009135</link>
    <topic>මුරලි ද: අපි‍්‍රකාවේ“ටයිටෑන්” පිලට</topic>
    <author/>
    <content>සුපිරි ක්‍රිකට් ක්‍රීඩක මුත්තයියා මුරලිදරන් දකුණු අපි‍්‍රකා පළාත් ක්‍රිකට් තරගාවලියේදී එහි ‘ටයිටෑන්’ පිල නියෝජනය කිරීමට සූදානම් වේ.සෙන්චූරියන්හී ටයිටෑන් ක්‍රිකට් පිලට ක්‍රීඩා කිරීමට සූදානම් වන මුරලි නොවැම්බර් මාසයේදී පැවැත්වෙන විස්සයි 20 පළාත් ක්‍රිකට් තරගාවලියට ක්‍රීඩා කිරීමට සැලසුම් කොට ඇත.38 හැවිරිදි මුරලි ටෙස්ට් කඩුලු 800ක් දවාගත් ලොව එකම ක්‍රීඩකයා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009136</link>
    <topic>ලෝක හොකි සූරතාව ආර්ජන්ටිනාවට</topic>
    <author/>
    <content>ඔලිම්පික් හා යුරෝපා සූරියන් වන නෙදර්ලන්ත කාන්තා හොකි පිල 3 – 1 ලෙස පරදවමින් ආර්ජන්ටිනා කාන්තා හොකි පිල මෙවර ලෝක හොකි කිරුළ දිනා ගත්තේය.මේ තරගාවලියේදී ආර්ජන්ටිනා කාන්තා හොකි පිලේ විශිෂ්ට දස්කම් මැනවින් කැපී පෙනුණි.2002 වසරේදී ද ඕස්ට්‍රේලියාවේදී ලෝක සූරියන් වූ ආර්ජන්ටිනා කාන්තා හොකි පිල නෙදර්ලන්ත පිලට තියුණු අභියෝගයක් වෙමින් තරගයට අවතීර්ණ විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009137</link>
    <topic>ත්‍රිත්ව විදුහලටඉනිමක ජයක්</topic>
    <author>උපන්නද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා අස්ගිරියේදී අවසන්වුණු මහනුවර ත්‍රිත්ව - මහනුවර සාන්ත සිල්වෙස්තර විදුහල් අතර ක්‍රිකට් තරගයෙන් ඉනිමක ජයක් ත්‍රිත්ව විදුහල වාර්තා කිරීමට ත්‍රිත්ව විදුහලේ ජනිශ්ක ප්‍රේමසිංහ තරගය පුරාම ලකුණු 65 කට කඩුලු 12 ක් ලබා ගැනීම බෙහෙවින් දායක විය.ත්‍රිත්ව පිලේ නායක අකිල ජයසුන්දරගේ නායකත්වයෙන් මෙම ජය වාර්තා කළේ වර්ෂ ගණනාවකට පසුවය.සාන්ත සිල්වෙස්තර විදුහල පළමු ඉනිම ඕවර් 71.4 කදී සියල්ලන්ම දැවී ලකුණු 149 යි. දුෂාන් මලලසේන 47, (ජනිශ්ක ප්‍රේමසිංහ 46 ට 5 යි, ඇල්වින් ප්‍රනාන්දු 10 ට 3 යි, .)ත්‍රිත්ව විදුහල පළමු ඉනිම ඕවර් 47.2 කදී සියල්ලන්ම දැවී ලකුණු 240 යි.- අකිල ජයසුන්දර 55, රාජිත ජයතුංග 43, (ෆයිස් අහමඩ් 70 ට 3 යි, )සාන්ත සිල්වෙස්තර විදුහල දෙවන ඉනිම ඕවර් 22.3 කදී සියල්ලන්ම දැවී ලකුණු 37 යි. (ජනිශ්ක ප්‍රේමසිංහ 19 ට 7 යි, හේෂාන් වන්නිආරච්චි 7 ට 2 යි.).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=s1009138</link>
    <topic>ආරාධිත පාසල් හොකී තරග 14 –15 දිනවල මාතලේදී</topic>
    <author>ප්‍රියන්ත සුමනසේනඋකුවෙල සංචාරක</author>
    <content>මධ්‍යම පළාත් ආරාධිත පාසල් හොකී ඇකඩමිය විසින් සංවිධානය කරනු ලබන ආරාධිත පාසල් හොකි තරගාවලිය මේ මස 14 හා 15 යන දිනවලදී මාතලේ නන්දිමිත්‍ර ඒකනායක ජාත්‍යන්තර හොකි ක්‍රීඩාංගනයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=f1009131</link>
    <topic>ගිලෙන නැව්වල ඉන්නකවුරුත් බයයි</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -තුෂාර ප්‍රනාන්දු</author>
    <content>අධිකරණ ඇමැති ආතාවුද සෙනෙවිරත්න මහතා සමඟ අධිකරණ අමාත්‍යංශයේ ඉදිරි කටයුතු හා ව්‍යවස්ථා සංශෝධනය හා සම්බන්ධ වර්තමාන මතවාද පිළිබඳ සිදුකළ සාකච්ඡාවකි මේ.අධිකරණ අමාත්‍යාංශයේ මේ දිනවල සිදුකෙරෙන විශේෂ කටයුතු මොනවා ද?රටේ ජනතාව වෙනුවෙන් තිබෙන ප්‍රධාන අංශ තුන වන ව්‍යවස්ථාදායකය, විධායකය හා අධිකරණය අතරින් රටේ හා රටේ ජනතාවගේ අර්බුද විසඳීම සිදුකෙරෙන්නේ අධිකරණයෙන්.ඒ නිසා අධිකරණය නියම ගෞරවාන්විත පූජාසනයක් ලෙස ආරක්ෂා විය යුතුයි. හැබැයි මේ ගෞරවාන්විත නීතිය ක්‍රියාත්මක කිරීමට ප්‍රමාද වෙනවා කියන්නේ එයත් ජනතාවට කෙරෙන අසාධාරණයක්.ඒ වගේම අධිකරණය යුක්තිය පසිඳලන්න පරක්කු වෙනවා කියන්නේ කැලෑ නීතියට හිස එසවීමට අවස්ථාව දීමක්. අධිකරණයෙන් ප්‍රශ්න නොවිසඳුන තැන පාතාලය ඒ ප්‍රශ්නවල කොන්ත්‍රාත් බාර ගන්නවා.මේ දේවල් වළක්වන්න අධිකරණය සාධාරණව මෙන්ම කඩිනමින් යුක්තිය පසිඳලන්න අවශ්‍යයි. මේ දිනවල අපි කරගෙන යන්නේ මේ පරක්කු වූ නඩු ගැන සොයා බලා කඩිනමින් යුක්තිය පසිඳාලන්න කටයුතු සම්පාදනය කිරීමයි.මේ සඳහා අපි දැන් සමත මණ්ඩල ක්‍රමය උපයෝගී කරගන්නවා. උසාවියට යන නඩු ඉන් පිටතදී විසඳීමක් එයින් සිදුවෙනවා. දෙපාර්ශ්වයේ එකඟතාවය මත 2008 වසරදී අපි එබඳු නඩු එක් ලක්ෂ හතලිස් දහසක් විසඳුවා. අනෙක් පියවර තමයි අපි උසාවි ප්‍රමාණය වැඩි කරනවා.දැනට ලංකාවේ ප්‍රමාද වූ නඩු ලක්ෂ හතරකට වැඩිය තියනවා. ඒ නිසා අපි අලුත් උසාවි හැටක් එකවර ගැසට් කර තිබෙනවා. මේ තරම් උසාවි ප්‍රමාණයක් එකවර ගැසට් කළේ ලංකාවේ ප්‍රථම වතාවටයි.ඒ වගේම මහේස්ත්‍රාත් උසාවි දිස්ත්‍රික් උසාවිවල උදේ වරුවෙම සිදුවන්නේ නඩු කැඳවා කල් දැමීමයි. මේ සඳහාත් විනිශ්චයකාරවරුන්ට විශාල කාලයක් වැයකරන්න සිදුවෙලා.ඒ නිසා අපි ඒ සඳහා උසාවි නිල කාමරයේදී නඩු කල් දැමීම නීතිඥයකු අතින් සිදුකරන්න අපි සාකච්ඡා කළා. එවිට විනිශ්චයකරුවන්ට ඒ කාලයත් නඩු විසැඳීමට යොදවන්න පුළුවන්.තවත් අවස්ථාවල සාක්ෂිකරුවන් නොපැමිණීම මුද්දර ගාස්තු ප්‍රමාණවත් නොවීම ආදිය නිසා කල්යන නමුත් විනිශ්චයකාරවරු ළඟට නොයවා තැබීමට මම යෝජනා කළා.ඒ වගේම අධිකරණ සේවා කොමිසම, නීතිපතිතුමා, පොලිසි, අධිකරණ අමාත්‍යාංශය රස පරීක්ෂක යන ආයතනවල සම්බන්ධතාව තව තවත් වර්ධනය කිරීමත් ඔවුන් තුන් මසකට වරක් රැස්වී නඩු ප්‍රමාදය පිළිබඳ සමාලෝචන සාකච්ඡා සිදුකිරීමෙන් ද මේ නඩු ප්‍රමාදය වළක්වා ගන්න කටයුතු කරනවා.ලංකාවේ සියලුම මානව හිමිකම් නඩු පවරන්න පුළුවන් ශ්‍රේෂ්ඨාධිකරණයට පමණයි. ඒකට සියලුදෙනා කොළඹට ආ යුතුයි. මේ අනවශ්‍ය වියදමක් වගේම ප්‍රමාදයක්. ඒ නිසා අපි පළාත් අභියාචනාධිකරණවලට මේ නඩු විසඳන්න අවස්ථාව ලබාදෙනවා.එතන දී ලබාදෙන විනිශ්චයට එකඟ නැත්නම් පමණක් ශ්‍රේෂ්ඨාධිකරණයට ඇපිල් කරන්න පුළුවන්. ඒ වගේම මහ අධිකරණයේ ඇති අභියාචනා අහන්නේ කොළඹ විතරයි. මම බලාපොරොත්තු වෙනවා ඒවාත් පළාත් අභියාචනාධිකරණවලට යොමු කිරීමට.තහනම් ගිනි අවි භාවිතය පිළිබඳ චෝදනාවකට ලක්වුණ කෙනෙක්ට ඒ පිළිබඳ නඩුවකදී මාස හයක් අනිවාර්යයෙන්ම රිමාන්ඩ් බන්ධනාගාරගත වීමට සිදුවෙනවා. ඒ අයට ඇප ගැනීමට හැකි වෙන්නේ කොළඹින් පමණයි. ඒ නිසා මම පළාත් අධිකරණවලට ඒ බලය ලබාදෙන්න කටයුතු කරනවා.විතරක් නෙවෙයි, විනිශ්චයකාරවරුන්ට හැමඅතින්ම ශක්තියක් හා ධෛර්යයක් ලබාදෙන්නත් ඔවුන් සඳහා නේවාසික පුහුණු අවස්ථා ලබා දෙන්නත් කටයුතු කරනවා. ඉදිරියේදී අක්කර පහක භූමියක ඔවුන් වෙනුවෙන් නේවාසික පුහුණු ආයතන පිහිටුවීමට දැන් කටයුතු සූදානම් කරගෙන යනවා.මහින්ද චින්තන ප්‍රතිපත්තිය විශේෂයෙන් දේශීයත්වයට නැඹුරු වූවක්. අප දැනට භාවිතා කරන බටහිරින් හඳුන්වා දුන් අධිකරණ ක්‍රමය ඒ ප්‍රතිපත්ති හරහා දේශීය හුරුවකට පරිවර්තනය වෙන්නේ නැද්ද?අධිකරණ ක්‍රමයේ වෙනස්කම් නොවුණා නෙවෙයි. මේ වෙද්දි විවිධ වෙනස්කම් සිදුවෙලා තියෙනවා. ඒ වගේම අලුතින් නීති සකස්වෙලා තියෙනවා. අපි බලාපොරොත්තු වෙනවා මහින්ද චින්තන ප්‍රතිපත්ති අනුව සමාලෝචනය කරලා අධිකරණයේත් අලුත් පිළිවෙළක් ඇති කිරීමට ඒ සඳහා ළඟදීම කමිටුවක් පත් කරනවා.රටේ නීතිය පිළිබඳව පසුගියදා බොහෝ කතා වුණා. කැලෑ නීතිය රජකරන බවට ඇතැමුන් චෝදනා කළා?රටේ නීතියක් නෑ කියන කතාව වැරැදියි. ලෝකය පිළිගන්නා හොඳ අධිකරණයක් අපට තිබෙනවා. හැබැයි ප්‍රජාව කම්පා කරවන සිදුවීම් රටේ සිදුවෙන අවස්ථාත් තිබෙනවා. ඒ සඳහා නීතිය නිසිලෙස ක්‍රියාත්මක වෙනවා.පසුගියදා මාතර දී දේශීය ආදායම් නිලධාරියෙකුට බස් රියකදී පහර දී තිබෙනවා. ඊට සාක්ෂි දෙන්න කවුරුත් ඉදිරිපත් වුණේ නැහැ. ඒත් පොලිසිය ඒ ගැන සොයා බලා සාධාරණය ඉටුකළා. යම් යම් විපක්ෂ දේශපාලනඥයන් ඔය උසාවිය විවේචනය කරන්නේ ජාත්‍යන්තරයට ආණ්ඩුවේ වැරැදි පෙන්වීමට උපක්‍රමයක් විදියටයි.අනෙක මේ රටේ වසර තිහක යුදමය අරාජික තත්ත්වයක් යටතේ ඇතැම් අසාධාරණ සිදුවුණා. එල්.ටී.ටී.ඊ. ය වගේම ජනතා විමුක්ති පෙරමුණේත් ප්‍රචණ්ඩ ක්‍රියා සිදුකළ සමයේත් විවිධ අසාධාරණ සිදුවුණා. ඒ හරහා තමයි කප්පම් කල්ලි පාතාලය වැනි දේ බෝවුණේ. දැන් රට සාමකාමී වී තිබෙන නිසා මේ දේවල් තුරන් කිරීමටත් හැකියාව ලැබී තිබෙනවා.පසුගිය දා පැවැති ව්‍යවස්ථා සංශෝධනය පිළිබඳ ජනතාව ඇතුළු බොහෝ පාර්ශ්ව විධිමත්ව දැනුවත් වී නැහැ නේද?මෙය දැනගත යුතු වෙන්නේ ජනතාව නෙවෙයි, මන්ත්‍රීවරු හා දේශපාලන පක්ෂයි. හැබැයි මන්ත්‍රීවරු හා දේශපාලන පක්ෂ මේ දේවල් දන්නෑ කියන්න බැහැ. එහෙම දන්නැත්නම් මේ තරම් පිරිසක් පක්ෂ කඩාගෙන අපට එකතු වෙන්නේ නැහැනේ.මේක සමස්ථ ව්‍යවස්ථාවම වෙනස් කිරීමක් නෙවෙයි. ව්‍යවස්ථාවේ ජනාධිපති පත්වීම පිළිබඳ එක වගන්තියක් වෙනස් කිරීමක්. ඒ ජනාධිපතිවරයකුට දෙවරක් පමණක් නොවෙයි, ඕනෑම වාර ගණනක් ජනාධිපති වීමට අවස්ථාව ලබාදීමයි.අගමැතිවරයකුට ඕන වාර ගණනක් අග්‍රාමාත්‍ය ධුරය දැරීමට හැකි නම් ජනපතිට විතරක් ඒ අවස්ථාව අහිමි කරන්නේ ඇයි? එය විවෘත කිරීමක් මෙයින් සිදුවෙනවා.එහි වරදක් තිබෙනවා නම් චෝදනා කරන්න පුළුවන් වෙන්නේ එසේ දෙවැනි වර හෝ වෙනත් වාරයකදී පත්වීම ඡන්දයකට නොයා ඉබේ දික්කර ගන්නවා නම් පමණයි. ජේ.ආර්. මහත්තයා තිබෙන පාර්ලිමේන්තුවයි දික්කර ගත්තේ.1977 සිටි පාර්ලිමේන්තුව වසර දොළහක් ගෙනිච්චා. ඒත් දැන් ජනාධිපති තුන්වැනි වතාවක් ඉදිරිපත් වෙනවානම් ඒ ඡන්දයකින් විතරයි. ජනතාව කැමතිනම් විතරයි.මේ සංශෝධනයේ අනෙක් දේ තමයි ජනාධිපතිවරයා මාස තුනකට වරක් පාර්ලිමේන්තුවට යා යුතුවීමයි. කලින් එහෙම නීතියක් තිබුණේ නෑ.අවශ්‍යනම් විතරක් එතුමාට යන්න පුළුවන්. ඒත් මේ සංශෝධනයෙන් එය අනිවාර්ය වෙනවා. ඒ නිසා ජනාධිපතිවරයා පාර්ලිමේන්තුවට වග කියන ජනාධිපතිවරයෙක් වෙනවා.එහෙත් මංගල සමරවීර මහතා චෝදනා කර තිබුණා, ව්‍යවස්ථා සංශෝධනය ප්‍රජාතන්ත්‍රවාදයේ මළ ගම ලෙසට?ඒ ඉතින් බනින්නයි විවේචනය කරන්නයි විතරක් ඉන්න අය නේ. මුලින් ඒ පක්ෂයේ අය රැකගෙන ඉන්න එපායෑ. දැන් ඒ පක්ෂවලින් කීදෙනෙක් අපට එකතු වෙනවාද? මේක මංගල සමරවීර කියන තරම් භයානකනම් ඒ මන්ත්‍රීවරු අපට සහය දෙයි ද? මුලින්ම එහෙනම් ඒ අයගේ කට්ටිය හදාගන්න එපායෑ.එසේම ප්‍රධාන විපක්ෂය චෝදනා කරනවා මේ දිනවල ආණ්ඩුව විපක්ෂ මන්ත්‍රීවරුන් බා ගැනීමේ කුමන්ත්‍රණයක නිරතවන බවටත් ?අපි කිසිම මන්ත්‍රී කෙනෙක් බාගන්නේ නෑ. ඒ අය කැමති නිසයි එකතු වෙන්නේ. එහෙම එකතු වෙන්න හේතු කීපයක් තිබෙනව. බලන්න, දිනන්න බෑ කියූ යුද්ධයක් දිනුවා වගේ මේ ආණ්ඩුව බොහෝ අභියෝග ජයගෙන තිබෙනවා.මේ නිසා ජනතාව විශාල වශයෙන් ආණ්ඩුව වටා රොක් වී සිටිනවා. ඡන්ද ලක්ෂයකින් දිනූ ජනාධිපති දෙවැනිවර ලක්ෂ දහ අටකින් දිනන්නේ ඒ ජන බලය පෙන්වමින්. ජනතාව එකතු වන පැත්තට තමයි ජනතා නියෝජිතයන් යා යුත්තේ. ඒකයි මේ සිදුවන්නේ, නැතුව වෙන කුමන්ත්‍රණ අපි ළඟ නෑ.අනෙක් දේ තමයි මේසා විශාල සංවර්ධනයක් සිදුවෙද්දි ආර්ථික වශයෙන් රට ඉදිරියට යද්දී ජනතාව වගේ ම ජනතා නියෝජිතයනුත් ඒවාට එකතු වෙනවා. මොකට ද කුමන්ත්‍රණ කරන්නේ? විපක්ෂයට පුළුවන් අපට විරුද්ධව, කුමන්ත්‍රණ කරලා බලය ලබා ගන්න.එක්සත් ජාතික පක්ෂය දෙවතාවක් අපේ ආණ්ඩුව පෙරළුවා රනිල් වික්‍රමසිංහත් චන්ද්‍රිකා ආණ්ඩුව පෙරලුවා කුමන්ත්‍රණය කරලා. හිටපු මන්ත්‍රීවරු ඒ පැත්තට අරගෙන ඒ අය ආණ්ඩුවක් පිහිටෙව්වා. දක්ෂිණාංශකයන් තමයි නිතරම පාලනයක් උදුර ගන්න කටයුතු කළේ. දැන් ඒ පැත්තේ ඉන්නේ අවිශ්වාසයෙන්. ගිලෙන නැව්වල ඉන්න කව්රුත් බයයි.විධායක ජනාධිපති ධුරය අහෝසි කිරීම සම්බන්ධයෙන් රජය අද සිටින්නේ කුමන ස්ථාවරයක ද?මම ත් ඔය විධායක ජනාධිපති ධුරය අහෝසි කරන්න කියලා පාරේ ඉඳගත්ත කෙනෙක්. හැබැයි මතක තියාගන්න ඕනෑ අපට ඒ ක්‍රමය තිබූ නිසයි රනිල් බෙදලා වෙන්කරලා දීලා තිබුණ උතුරු - නැඟෙනහිර නැවත මුදාගන්න හැකියාව ලැබුණේ.විදේශීය හා දේශීය සියලු කුමන්ත්‍රණ පරාජය කරන්න විධායකයට හැකියාව ලැබුණා. ඒ නිසා තවත් කාලෙකට මේ විධායක ජනාධිපති ක්‍රමය අවශ්‍යයි.ඒ වගේම අපේ රටේ සුළු ජාතීන් මේ විධායක ජනාධිපති ක්‍රමයට කැමතියි. මොකද විධායක ජනාධිපති පත්වන්නේ ඔවුන්ගේත් ඡන්දයෙන්. ජනාධිපති කිසිම විටෙක ඔවුන්ව තරහකර ගන්නේ නැහැ කියලා ඔවුන් විශ්වාස කරනවා.සියලු ජාති ආගම් එකතුකරන බලවේගය තමයි විධායකය. ඒ නිසා මම දකිනවා අදටත් විධායක ජනාධිපති ක්‍රමය අවශ්‍යයි කියලා. දේශපාලනය හැමවිටම යුගයේ අවශ්‍යතාවයට වෙනස් විය යුතුයි.පොරොන්දු ඉටුකිරීමට වඩා මම හිතන්නේ යුගයේ අවශ්‍යතාව ඉටුකිරීමයි වැදගත් වෙන්නේ. ඒ අනුව ඇතැම්විට පොරොන්දු වූ දේවල් ඉටුකරන්න බැරිවෙන්න පුළුවන්. කෝ ජේ. ආර්. මහත්තයා, එදා ඇට අට දෙනවා කිව්වට දුන්නද?.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=f1009132</link>
    <topic>එන කන්නෙදී අපිවැඩි ම ඉඩම් ප්‍රමාණයක් වවනවා</topic>
    <author>ජයසිරි මුණසිංහ</author>
    <content>අවුරුදු තිහ, හතළිහකට පසුව අපේ රටේ වැඩිම බිම් ප්‍රමාණයක වී ඇතුළු අනෙකුත් බෝග වගා කරන්නේ එළැඹෙන මහ කන්නයේ දීයි. මේ අන්දමට මහ කන්නයේ මෙරට වැඩිම බිම් ප්‍රමාණයක වගාව ආරම්භ කිරීමට හේතු වූ ප්‍රධාන කරුණු දෙකකි.පුරා වසර තිහක් මේ රට වෙළා තිබුණු මහා විනාශකාරී යුද්ධය සාර්ථකව නිම කිරීමට රජය සමත් වීම සහ පොහොර සහනාධාරය ඇතුළු වගා කටයුතුවලට ජවය සපයමින් රජය ක්‍රියාත්මක කළ වැඩපිළිවෙළ මීට මුල් වූ කරුණු දෙකයි.කොටි ත්‍රස්තවාදීන්ගේ මිලේච්ඡ ක්‍රියා කලාපය නිසා මෙරට ගොඩබිමෙන් තුනෙන් එකක් සහ දියඹින් තුªනෙන් දෙකක් නිසි ලෙස රටේ සමාජ, ආර්ථික සංවර්ධනයට දායක කර ගැනීමට නොහැකි වී තිබුණි.ජනාධිපති මහින්ද රාජපක්ෂ මැතිතුමාගේ අභීත නායකත්වය නිසාම යුද, නාවික, ගුවන්, පොලිස් සහ සිවිල් ආරක්ෂක බළකායේ රණවිරුවෝ ‘’මානුෂීය මෙහෙයුම්’’ සාර්ථකව ක්‍රියාත්මක කළේය.මෙරට වී නිෂ්පාදනයට වැඩිම දායකත්වයක් ලබාදෙන භූ®මි ප්‍රමාණයක් හිමි නැඟෙනහිර, පළාත ද ධීවර නිපැයුමට වැඩි දායකත්වයක් ලබා දෙන උතුරු පළාත ද මීට වසර ගණනාවක් තිස්සේ ඉන් වැළැකී සිටියේ ය. අද වන විට එම තත්ත්වය සම්පූර්ණයෙන්ම පහව ගොස් තිබේ.ත්‍රිකුණාමලය, අම්පාර සහ මඩකළපුව යන දිස්ත්‍රික්ක තුනෙන් සමන්විත නැඟෙනහිර පළාත ද, වව්නියාව, මන්නාරම, කිළිනොච්චිය, මුලතිව් හා යාපනය දිසා පහෙන් යුතු උතුරු පළාත ද ඇතුළු මෙවර මුළු රටේ පරිපාලන දිස්ත්‍රික්ක විසි පහේම වැඩිම බිම් ප්‍රමාණයක වගා කටයුතු සිදු කැරේ.එළැඹෙන මහ කන්නයේ දී වැඩිම බිම් ප්‍රමාණයක වගා කටයුතු ඇරැඹෙන අතර, විශේෂයෙන් උතුරු හා නැඟෙනහිර යන පළාත් හි එවන් වාතාවරණයක් ඇති වීමට හේතු වූ කරුණු කතිකා කිරීමට මෙය අවස්ථාවක් කර ගනි.ශ්‍රී ලංකාවේ මුළු වර්ග ප්‍රමාණය වර්ග කිලෝමීටර් 62,705 කි. ඉන් විශාලතම පළාත උතුරු මැදයි. එය වර්ග කි. මී. 9,741කි. දෙවැනි විශාලතම පළාත ව. කි. මී 9361ක් හිමි නැඟෙනහිරයි. ඌව පළාත තුන් වැන්නයි. (ව.කි. මී 8335) උතුරු පළාත ව. කි. මී 8290 ක් හිමිව හතර වැනි විශාලතම පළාත වේ. සෙසු පළාත් විශාලත්වය අනුව පිළිවෙළින් වයඹ පළාත (ව. කි. මී 7506) මධ්‍යම (ව. කි. මී 5593) දකුණ (ව. කි. මී 5383) සබරගමුව (ව. කි. මී 4921) සහ බස්නාහිර (ව. කි. මී 3593) ලෙස දැක්විය හැකිය.මේ අනුව මුළු උතුරු - නැඟෙනහිර යන පළාත් හි භූමියෙන් වැඩි ප්‍රමාණයක මෙවර වගාව සඳහා ඉඩකඩ වෙන් කැරැලීමට රජය වැඩපිළිවෙළ සකස් කෙළේ ය. යුද්ධයෙන් අවතැන් වී මහත් පීඩාවන්ට ලක් වී සිටි මේ පළාත් හි සාමාන්‍ය ජනතාව ‘’ජීවිත ආරක්ෂාව පතා’’ යුද සමයේ වව්නියාව, පුත්තලම වැනි දිස්ත්‍රික්ක වෙත පලා ආහ.මෙලෙස කොටි කටෙන් මිඳී පලා ආ සාමාන්‍ය ජනතාව ඉතා ඉහළ පහසුකම් යටතේ වව්නියාවේ, සෙට්ටිකුලම්හි සුබ සාධන ගම්මාන පහක් ඉඳි කොට තාවකාලිකව නතර කිරීමට රජය පියවර ගත්තේ ය.මේ ගම්මානවල ජනතාව රැඳී සිටින අතර තුර ඔවුන්ගේ මුල් ගම්බිම් වූ ප්‍රදේශවල මහා මාර්ග, විදුලිබල, ගමනා ගමන නිවාස සෞඛ්‍ය අධ්‍යාපන පහසුකම් නැංවීමට රජය ක්‍රියා කෙළේ, ජාත්‍යන්තර ප්‍රජාවගේ පවා පැසසුම් ලබමිනි.වගා කිරීම් පසෙකලා කොටි පාලනයට බියේ සිටි ජනතාවට යළි වගා කටයුතු ඇරැඹීමට සුදුසු පරිසරයක් නිර්මාණය කිරීම රජයේ වගකීම විය. ඒ අනුව උතුරු පළාතේ විශේෂයෙන්ම මන්නාරම, කිළිනොච්චිය, මුලතිව්, වව්නියාවේ වගා කිරීමට අවශ්‍ය පහසුකම් කඩිනමින් ඉහළ නැංවීමට රජය කටයුතු කෙළේ ය.සාමාන්‍ය ගොවි ජනතාව සුබ සාධන ගම්මානවල සිටින විටදී පටන් ඔවුන් නැවත මුල් ගම්බිම්වල පදිංචිකරන කාලය පුරා යටිතල පහසුකම් නංවාලීමට ක්‍රියා කළ රජය, ඒ අතරම වගාවට අවශ්‍ය ජලය ලබා ගැනීමට සුළු හා මැදි පරිමාණ වැව්, ඇළවේලි, වගා ළිං, ප්‍රතිසංස්කරණය කෙළේ ය.මේ වන විට උතුරේ මහා පරිමාණ වැව් වන යෝධ වැව, අරියාලකුලම් වැව ඇතුළු කුඩා ඇළවේලි රාශියක් ප්‍රතිසංස්කරණය කොට අවසන් ය.එවන් පහසුකම් ගොවි ජනතාවට ලබා දෙන අතර, කොටි ත්‍රස්තවාදීහු වළ දමා තිබූ මර උගුල් බිම් බෝම්බ වැනි දේ ඉවත් කිරිමට ද රජය, ආරක්ෂක හමුදාව සහ රාජ්‍ය නොවන සංවිධාන කිහිපයක් මෙහෙයවමින් ක්‍රියා කළහ.එහි ප්‍රතිඵලයක් ලෙස මේ වන විට උතුරු - නැඟෙනහිර යන පළාත් හි සෑම බිම් අඟලකම යළි වගා කිරිමට තරම් සුදුසු පරිසරයක් නිර්මාණය වී තිබේ.ගොවි ජනතාවට අවශ්‍ය ජලය, සැපැයීම, බිම් බෝම්බ මර උගුල් ඉවත් කළ භූ®මියක් නිර්මාණය කරදීමෙන් පමණක් ගොවිතැන ඉහළ නැංවිය නොහැක. ඒ නිසා රජය ගොවිතැනට දිරි දෙන ලෙස ගොවි ජනතාවට අවශ්‍ය පහසුකම් නොමිලේ සැපැයුවේ ය.ජපාන රජයෙන් ලද විශේෂ කෘෂිකර්ම ප්‍රවර්ධන ණය යෝජනා ක්‍රමය හරහා ලබාගත් මුදල් ගොවි උපකරණ වන රෝද හතරේ ට්‍රැක්ටර්, රෝද දෙකේ අත් ට්‍රැක්ටර්, දියර ඉසින යන්ත්‍ර, වතුර පොම්ප, වැනි දේ ගොවි ජනතාවට ලබා දීමට රජය වියදම් කෙළේ ය.ඒ අනුව උතුරේ දිස්ත්‍රික්ක පහේම, නැඟෙනහිර දිස්ත්‍රික්ක තුනේම ගොවි ජනතාවට ගොවි උපකරණ සහන මිලට ලබාදුනි. ඒවා යටතේ පහසුකම් ලැබූ ගොවි සංවිධාන ගොවි සමිති නියෝජිතයෝ නොමිලේ ම උතුරු - නැඟෙනහිර බිම් සී සා ගොවිතැනට සකස් කර දුන්හ.ඉඩම් එළි පෙහෙළි කර සකස් කිරීමෙන් නොනැවැතුණු ඔවුනට ඉතා උසස් තත්ත්වයේ බීජ හා පැළ වර්ග ලබා දීමට රජය පියවර ගත්තේය. උතුරු නැඟෙනහිර පළාතේ බීජ තාක්ෂණ හා පටක රෝපණ මධ්‍යස්ථානවල තත්ත්වය දියුණු කිරීමට රජය උදව් කෙළේ ය. ගොවි ජනතාවට වගා කටයුතු පිළිබඳ දැනුම, ආකල්ප වැඩි දියුණු කිරීමට වැඩ මුළු සැසි සංවිධානය කෙළේ ය.ගොවි ජනතාවට අවශ්‍ය තරම් පොහොර තොග ලබා දීමට දැනටමත් පහසුකම් සපයා ඇත. එපමණක් නොව, කාබනික පොහොර භාවිතයෙන් වන කෘෂි කාර්මික කටයුතු ප්‍රවර්ධනයට පියවර ගෙන තිබේ.ගොවි ජනතාවගේ නිෂ්පාදන වැඩි වී වෙළෙඳ පොළේ දී අලෙවි කර ගැනීමේ ප්‍රශ්න මතු වෙතැයි සිතා දැනටමත් එම ගැටලුවලටද පිළිතුරු සපයාදීමට රජය ඉදිරිපත් වී තිබේ. විශේෂයෙන් පසු අස්වනු තාක්ෂණය, නවීන කෘෂි තාක්ෂණය ගොවි ජනතාවට හඳුන්වාදී තිබේ. මේ වැඩපිළිවෙළ යටතේ වී වගාවට අමතරව, උතුරු නැඟෙනහිර එළවළු, පළතුරු ධාන්‍ය, මිශ්‍ර බෝග වගාවටද වැඩි පහසුකම් සපයා ඇත.ගොවි ජනතාව අතට මුදල් වැඩි වශයෙන් ලැබෙන සාධාරණ හා ස්ථාවර මිල ක්‍රමයක් හඳුන්වා දී ඇති රජය, ඊට අමතරව ශ්‍රී ලංකා මහ බැංකුව හරහා මෙරට ක්‍රියාත්මක වාණිජ බැංකු ඔස්සේ ගොවි ජනතාවට සහන මිලට වගා ණය ලබාදීමට ක්‍රියා කොට තිබේ.ශ්‍රී ලංකා මහ බැංකුව, අන් බැංකු සම්බන්ධ කර ගනිමින් කුඩා කණ්ඩායම් ක්‍රම ඔස්සේ ගොවි පවුල් සංවිධානාත්මකව පෙළ ගස්වා ඔවුන්ට දිරියෙන් ඉදිරියට ඒමට මඟ පාදා තිබේ.ග්‍රාමීය ජනතාව අතර පවතින දරිද්‍රතාවය සහ විරැකියාව දුරු කිරීම, ඒ ඔස්සේ ඇති හැකි පිරිසක් බවට ඔවුන් පත් කිරීම රජයේ කෘෂි කාර්මික ප්‍රතිපත්තියේ අවසාන ඉලක්කය වේ.යුද්ධය අවසන් වී තියෙනවා. දැන් අපි හැමෝම එකතු වෙලා රට ආර්ථික අතින් ශක්තිමත් කළ යුතුයි. ඒ සඳහා සුදුසුම මාර්ගය කෘෂි කර්මාන්තය දියුණු කිරීමයි.ගොවියා ගොවිතැන ශක්තිමත් කරන්න වත්මන් රජය විශාල සහන ප්‍රමාණයක් ලබා දී තියෙනවා. ඇතැම් පිරිස් පොහොර මිටිය රුපියල් 350 දෙනවා කිව්වම හිනා වුණා. එහෙත් එම අභියෝගය ජය ගෙන තවමත් අඛණ්ඩව කරගෙන යනවා.වී මිලදී ගන්න අවශ්‍ය කටයුතු යොදා තිබෙනවා. කාබනික පොහොර භාවිතය වැඩි කිරීම සඳහා ක්‍රමෝපායන් සකස් කර තියෙනවා.යැපුම් කෘෂි කර්මාන්තය වෙනුවට ව්‍යාපාරික කෘෂි කර්මාන්තයක් ඇති කිරීම රජයේ අරමුණ වී තියෙනවා. කෙටි කාලයක් තුළ එම තත්ත්වය ළඟා කර ගැනීමේ ශක්තිය රජය සතුව තියෙනවා.වසර 1980 වී නිෂ්පාදනය බුසල් මිලියන 102 කි. 1980 සිට 2005 දක්වා වී නිෂ්පාදනය බුසල් මිලියන 155 දක්වා බුසල් මිලියන 53 කින් වැඩි වී ඇත. වසර 2005 සිට 2010 වන විට එම ප්‍රමාණය බුසල් මිලියන 200ක් දක්වා වැඩි වී තියෙනවා.ඒ අනුව වසර 05 ක කාලය තුළ වී බුසල් ප්‍රමාණය මිලියන 45 කින් වැඩි වී තියෙනවා.එපමණක් නොවෙයි වසර 1980 දී අක්කරයක ඵලදාව වී බුසල් 56යි. එය වසර 2005 වන විට බුසල් 76 ක් දක්වා වැඩි වී තියෙනවා. එම වැඩිවීම අක්කරයකට වී බුසල් 20යි. නමුත් වසර 2010 වන විට එය තවත් බුසල් 13කින් ඉහළ ගොස් තිබෙනවා.දැන් එතකොට අක්කරයක ඵලදායිතාව බුසල් 89 යි. වත්මන් ජනාධිපතිතුමාගේ නායකත්වය යටතේ කෘෂි ක්‍ෂේත්‍රය විශාල පරිවර්තනයකට ලක් වී තියෙනවා. ගොවියා රැක ගන්න ඔවුන්ට අවශ්‍ය සහාය හැම විටම වත්මන් රජයෙන් ලැබුණා.මේ වසරේ මුල සිට අද දක්වා පොහොර සහනාධාරය සඳහා රජය රුපියල් බිලියන 30 කට අධික මුදලක් වැය කර තිබෙනවා. ඉදිරියටත් සියලු සහන ලබා දී කෘෂි කර්මාන්තය දියුණු කරන්න රජය සැලසුම් සකස් කර තියෙනවා.ශ්‍රීලංකාව ඈත අතීතයේදී ආහාර අතින් ස්වයංපෝෂිත වුණා. “පෙරදිග ධාන්‍යාගාරය” යන විරුදාවලිය පවා ලක්මෑණියන්ට ලැබුණා.ආහාර අතින් ස්වයංපෝෂිත ජාතියක් බිහි කිරීමට මහ බැංකුවේ උපරිම දායකත්වය ලබා දෙනවා. ගොවීන්ට තම අස්වැන්න ස්ථාවර හා සාධාරණ මිලකට විකුණා ගැනීමට හැකි වැඩපිළිවෙළක්, ගොවීන්ට සහන පොලී යටතේ බැංකු ණය ලබාදීමට ක්‍රම, මහ බැංකුවේ මූලිකත්වයෙන් ආරම්භ කොට තිබෙනවා.ගොවි ජනතාව ලබා ගන්නා ණය ආපසු ගෙවිමේදී ඉතා ඉහළින් එම කටයුතු ඉටු කරනවා.එළැඹෙන මහ කන්නයේ දී (2010 - 2011) වගා කටයුතු සිදු කිරීම රුපියල් කෝටි 800කට වැඩි මුදලක් බැංකු ක්‍රමය හරහා ණය මුදල් ලෙස ජනතාවට ලබාදීමට සූදානම්.  වී අලෙවි මණ්ඩලයට වී මිලදී ගැනීමට අවශ්‍ය අරමුදල් ලබාදීමට අපි සූදානම්. ඊට අමතරව ගොවි ජනතාවට අඩුම මිලට මුල්‍ය පහසුකම් සපයන්නේ මහජන බැංකුවයි. මුදල් අමාත්‍යාංශයේ ලේකම් ආචාර්ය පී. බී. ජයසුන්දර, මහ බැංකු අධිපති අජිත් නිවාඩ් කබ්රාල් යන මහත්වරුන්ගේ උපදෙස් මත මේ ණය යෝජනා ක්‍රම අපි හඳුන්වා දුන්නා.වී බිස්සක් ඉදිකොට අස්වනු කල් තබා ගන්නා අයෙකුට ලක්ෂ එක හමාරක ණය මුදලක් අපි ලබා දෙනවා. ‘අස්වැන්න’ නමින් ගොවීන්ට ප්‍රතිලාභ වැඩි ගිණුම් ක්‍රමයක් ආරම්භ කළා. ඒ අපේ බැංකුවත් කෘෂි කර්මාන්තය නැංවීමට දක්වන කැපවීම නිසායි.වී ප්‍රශ්නයෙන් ගොවියා හැමදාමත් දුක් වින්දේය. ඔහුට ඇති ප්‍රධාන ගැටලුව වන්නේ දහස් ගණන් ණය වී ගොයම් වගා කොට වී අස්වැන්න ගොඩට ගත් පසු ඒවා විකුණා ගැනීමයි.වී ගොවීන්ගේ ප්‍රශ්න ගැන අද ඉතා වේදනාවෙන් කෑගහන එක්සත් ජාතික පක්‍ෂය කළේ වී මිලට ගැනීමට පත් කර තිබූ වී අලෙවි මණ්ඩලය මුදලාලිලාට විකුණා දැමීමයි.මෙවර තත්ත්වයේ වෙනසක් තිබේ. ගබඩා 140ක වී ගබඩා කර ඇත. ආණ්ඩුවත් මුදලාලිත් ඉතා සහයෝගයෙන් වී මිලට ගන්නා බව වාර්තා වේ. මේ තත්ත්වය දිගටම පවත්වාගෙන යාමට වගකිව යුත්තන් ක්‍රියා කළ යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>13</day>
    </date>
    <link>http://www.dinamina.lk/2010/09/13/_art.asp?fn=f1009133</link>
    <topic> රැග් එකේ දීරට කජු වික්කා</topic>
    <author>ශ්‍යාමා සමරසිංහ - ඡායාරූපමහින්ද විතානාරච්චි</author>
    <content>අත්තනගලු ඔය නිසලව ගලා බසී. අවට කෙත් වතු සාර ය. ඔයේ ජලය ලබා මේ කෙත් වතු පණ ලබා සිටී. නොකම්මැලි ගැමියන් දිවා රෑ නොබලා වෙහෙස මහන්සි වී වැඩ කරන්නේ හොඳ අස්වැන්නක් පතා ය.සාරව වැවුණු බුලත් කොටු පසෙකින් දිස් වෙයි. සරනේරිස් ගොවි මහතා තමන්ගේ සරු බුලත් කොටුවේ සිටිනු නිතර දෙවේලේ ම දක්නට ලැබෙන්නකි.චුට්ටෝ..... ඉක්මන් කරපං, තව එහෙමමයි.තාත්තාගේ බල කිරීමට මිස කොලුවාට නම් වුවමනාවක් ඇත්තේ ම නැත.මටමයි ඔක්කෝ ම කියන්නේ. කොලුවා තමාට ම කියා ගත්තේ ය.තාත්තා කඩා දෙන බුලත් නොතලා ගෙදරට ගෙනියන්නේ ඔහු ය.කිහිප සැරයක් ම ඔහු ගෙදරට යයි. නැවත කොටුවට එයි.රෑ බෝ වුණු පසු ඔවුහු ගෙදරට යති.කොතරම් වැඩ කළත් තාත්තාගෙන් නම් බේරුමක් නැත.ගත් උපකරණ සියල්ල පිරිසිදු කර නැවත තැබූ තැන ම තැන්පත් කළ යුතුයි.රාත්‍රී ආහාරයෙන් පසු නිවැසියන් සියල්ලෝ ම එක් තැනකට ඒකරාශි වෙති.ඒ, අන් කිසිවකටවත් නොවේ. දවස පුරා කැඩූ බුලත්, ගණන්කර මිටි බැඳීමට යි. බුලත් අහුරු තැනීමට යි.මේ දරුවන්ට මෙය ඉතා හොඳින් හුරු පුරුදු කාර්යයකි.ඔවුන්ගේ ඇඟිලි තුඩු වේගවත් ය.වේගයෙන් ගනියි. බුලත් කොළ 20 බැඟින් 2ක් දෙපසට තබති. මේ ආකාරයට බුලත් අත් බුලත් තට්ටු මත තැන්පත් කරති.දවසේ එදිනෙදා කතා සහ ගම්මානයේ රසවත් සිද්ධි මේ අතරතුර ඔවුහු පවසති. රසබර කතාවලින් ද අඩුවක් නොවේ. ඒත්, කල් වේලා ඉක්ම යද්දී එන නිදිමත නම් වෑවිය නොහැකිය.තාත්තාගේ හඬ උස් උස්ව නැඟෙයි.ඔවුහු යළි යළිත් අවඳි වෙති.තේ කෝප්පයකින් සප්පායම් වෙති.නැවතත් ඇඟිලි තුඩු වේගවත් ගමනක් අරඹයි.මෙසේ මධ්‍යම රාත්‍රිය පසුවන තුරු ම ඔවුහු බුලත් ගනිති. තට්ටු ගසති.දැන් ඉතින් මයෙ පුතා නිදා ගන්නකෝ. තව එච්චර වෙලා නෑ. 3.00 ට ඇහැරෙන්නත් ඕනෑ.ඔහු මේ ලක ලෑස්ති වන්නේ තාත්තාත් සමඟ වෙළෙඳපොල වෙත යෑමටයි. තාත්තා ගනුදෙනු කරන වෙළෙඳපොල දැක බලා ගැනීමේ දැඩි වුවමනාවක් ඔහුට ඇත. ඔහු ඉස් ඉස්සෙල්ලාම වෙළෙඳපොල දැක බලා ගැනීමට දැඩි උනන්දුවෙන් පෙළෙයි.දැඩි නිදිමතකින් පෙළුණ ද ඔහු වහා නියමිත වේලාවට අවඳි වූවේ ය. නිදි ගැට හැර පියා පසුපස වැටුණේ ය.තාත්තා ලොකු තට්ටුව හිස මත තබා ගත්තේ ය.පොඩි තට්ටුවක් ඔහු හිස මත ය.අඳුරේ ම ඔවුහු පාර බැස්සහ.මද දුරක් යද්දී තට්ටුවේ බර වැඩි වැඩියෙන් දැනුණි. බිම තැබීමට ද නොහැකි ය.ඉක්මන් කරන්න පුතේ. තව ටික දුරයි.පුංචි දෙපා රිදුම් දුන්න ද ඔහු තාත්තා සමඟ හරි හරියට යන්නේ ය. ඒ, වෙළෙඳපොල දැක බලා ගැනීමේ ආසාව වෙහෙස මහන්සිය අභිබවා නැගී සිටි නිසාවෙනි.වරපලාන වෙළෙඳපොල වෙත ඔවුහු සැතපුම් 2 1/2ක් ගෙවා පැමිණියහ.ගනුදෙනු අඳුරේ ම සිදු වෙයි.රු. 10 – 15 අතර මුදලක් තාත්තා අතට ලැබෙයි.ගනුදෙනුව හමාර වූ පසු ඔවුහු නිවසට පැමිණියහ.මයෙ පුතේ,වැරදිලාවත් ද?නෑ.ඇත්තට ම මේක නම් පුදුමයක්.රු. 50ක්ගනුදෙනුව සිදු වූයේ අඳුරේ ම ය. රු. 10 කොලයක් වෙනුවට රු. 50 ක කොලයක් තාත්තාට ලැබී ඇත.මයෙ පුතා එක්ක ගිය හින්දා තමයි. පුතාගේ වාසනාව.තාත්තාගේ දෑසට පුංචි කඳුළු බිදුවක් නැගී ආයේ ය.ඒ, පුතා වෙනුවෙන් උපන් අව්‍යාජ, ආදරබර දරු ස්නේහය නිසා ම විය යුතු ම ය.මේ 1960 දශකයේ අග භාගයයි. මෙහි එන පුතා රාජපක්ෂ පතිරන්නැහෙලාගේ රත්නසිරි රාජපක්ෂ ය. ඔහු 1960 ජනවාරි මස 19 වැනිදා උපන්නේ ය.මව පොඩිනෝනා රාජකරුණා සෙනෙවිරත්න නම් වූවාය. පියා සරනේරිස් අප්පුහාමි ය. දරුවන් 11 දෙනෙකුගෙන් යුතු පවුලේ ඔහු 08 වැනි දරුවා ය. ඔහුට වැඩිමහල් සහෝදරියන් පස් දෙනෙක් ද වැඩිමහල් සහෝදරයන් දෙදෙනෙක් ද එක් බාල සොයුරෙක් සහ බාල, සොහොයුරියන්, දෙදෙනෙක් ද වෙති. අත්තනගල්ල ‘ඕගොඩපොල’ සුන්දර ගම්මානයේ ඔවුහු පදිංචි වූහ.රත්නසිරි දරුවා පාසල් යා යුතු දිනය එළඹියේ ය. ඕගොඩපොල ප්‍රාථමික විද්‍යාලයට ඔහු ඇතුළත් වූවේ ය. එක් ශාලාවකින් යුතු මේ පාසලේ ගුරුවරු ගමේ ම පදිංචිව සිටිති.ලොකු මහත්තයා ද ගමේ ම පදිංචිකරුවෙකි. සරල ගැමි දිවිපෙවතක් ගත කරන ගොවි පවුල්වල දරුවෝ සියල්ලෝම අකුරු කරන්නට යන්නේ මේ පාසලට ය. උස් මිටි තරාතිරම් කිසිවක් මෙහි නැත.‘ඉස්කෝලේ ගිය මුල් ම දවස මට හොඳට මතකයි. මම ගියේ තාත්තාත් එක්ක. මාව ජයසේකර සර්ට භාර දුන්නත් මතකයි. මට ගල් ලෑල්ලක් තිබුණා. ඒ කාලේ කවුරුත් ඉස්කෝලේ ගියේ ගල් ලෑල්ල අරගෙන.මගේ අතින් ඉක්මනට ගල් ලෑල්ලත් කූ®රත් කැඩෙනවා. මම ගෙදරට කියන්නේ නෑ. කැඩුණු ගල් ලෑල්ල සඟවාගෙන ඉස්කෝලෙට ගෙනියනවා. පංතිභාර සර්, මේ මොකක් ද මේ ඉබි කට්ට කියලා මගේ කැඩුණු ගල් ලෑල්ල උඩින් වීසි කරලා දානවා. පස්සේ සර්ටම දුක හිතිලා පහුවදාට අලුත් එකක් මට ගෙනත් දෙනවා.’ගොවිතැන් කාලයට ගැමි දරුවෝ ඒවාට උදව් කරති. මේ දරුවන්ට මේ වැඩකටයුතු ඉතාමත් හොඳින් හුරු පුරුදු ය. ඔවුන් ඉතා හොඳින් ගහ කොළ හදුනති. බෙහෙත් පැළෑටි හදුනති.අස්සක් මුල්ලක් නෑර ම ගම්මානයේ මඟ තොටවල්, පුද්ගලයන් හදුනති. එපමණක් නොව සතා සිවුපාවාද හදුනති. වැඩිහිටියන් පසු පස යමින් ඔවුන්ගේ සියලු කාර්යයන්වලට දරුවෝ අත් උදව් වෙති. පරිසරයත් සමඟ ගැටෙන ගැමි දරුවෝ පරිසරයෙන් ම බොහෝ දේ උගනිති.මම ගොවි කටයුතු හොඳින් දන්නවා. ගොඩාක් වෙලාවට මම තාත්තා පසුපසමයි. තාත්තා කුඹුරට යද්දී මම යනවා. තාත්තා උදැල්ලට මිටක් ගැහුවත් මම ළඟ. හරකුත් දිගේලි කරන්න යනකොටත් මං පස්සෙන් යනවා. තාත්තාගෙන් මං ගොඩාක් දේවල් ඉගෙන ගත්තා. මං බලන් ඉන්නවා එයා කරන හැම දේම.’තාත්තා පසුපස යන පුංචි රත්නසිරි තාත්තාගෙන් බොහෝ දෑ උගත්තේ ය. පරිසරයේ දෑ උකහා ගත්තේ ය. අවට සිටිනා ගොවි මහතුන් මෙන්ම නැදෑ හිතවතුන් සමඟ පවත්නා ළෙංගතු සම්බන්ධකම් මිනිසත් කම්, සියල්ල ම ඔහු පියාගෙන් උගත්තේ ය. නිවස අද්දර, වෙල් යායෙහි අපූරු ගල්තලාවක් පිහිටියේ ය. රත්නසිරි දරුවා බොහෝ වේලාවට මෙහි යයි.ඇඳීරිය වැටීගෙන එන වේලාවට ගම්මානය අපූරු සිරියාවක් උසුලයි. අහසේ රූ රටා මැවෙයි. වවුලෝ එකා දෙන්නා අහර සොයා පියාඹති. වෙල්යාය පිස ගෙන එන මද සුළඟ ගතට අපූරු සිසිලසක් ලබා දෙයි. මේවා විදින්නට දරුවෝ ගල් තලාවට ඒකරාශි වෙති.මම ගොඩක් වෙලාවට පාඩම් කරන්න යන්නෙත් ගල් තලාවට. අපි ගල් තලාවේ දිගා වෙලා අහස දිහා බලාගෙන ඉන්නවා. තරු ගණන් කරනවා. කුරුල්ලෝ ගණන් කරනවා. සරුංගල් අරින කාලෙට ගෙදර යන්නේ හොඳට ම රෑ වෙලා.’ගම්මානයේ සුන්දරත්වය ඔප් නංවන්නට අත්තනගලු ඔය මහත් රුකුලක් සපයයි. ඒ වගේ ම ගංවතුර කාලයට මහ විපත් ද ගෙන දෙයි. ඒත්, ගමේ දරුවන්ට නම් මෙය මහත් විනෝදජනක අවස්ථාවකි. ඔවුහු ගෙවත්තේ කෙසෙල් කඳන් කපති. ඒවා එකට තද කොට බඳිති. බැඳ පාරුවක් තනා ගනිති. දැන් පාරුව දියඹට දමති. ඔවුහු පාරු පදිති.මේ දරුවෝ අපූරු නිදහසක් බුක්ති වින්දහ. ඔවුන්ට දුව පැන ඇවිදීමට ඕනෑ තරම් කාලයක්, ඉඩකඩක් තිබුණි.‘අපේ ගෙදර විශාල උගුරැස්ස ගහක් තිබුණා. මම වඳුරෙක් වගේ හැම අත්තකට ම යනවා. ගිහින් උගුරැස්ස කඩනවා. ගෝනියක් විතර කඩනවා. මට අත්තෙන් අත්තට පනින්නත් පුළුවන්.ගහේ ලක්ෂ ගණන් ගෙඩි කඩලා මම ඒවා විකුණනවා. දවසක් මම ඉහළ අත්තක ඉඳන් තව අතුවල වැදි වැදී බිමට ම වැටුණා. මට මොකුත් ම වුණේ නෑ. ඒත්, හවස් වෙනකොට නම් උණ ගත්තා.’සහෝදර සහෝදරියන් රැසක් අතරේ ගෙවන විට අඩ දබර හා සණ්ඩු සරුවල් ද කෙළවරක් නැත.‘ලොකු අයියා රොස්මිඩ් වලව්වේ හිටියේ. පොඩි අයියා මහප්පලාගේ ගෙදර. සමහර අක්කලා හරි සැරයි. ඒත්, මාලි අක්කා එහෙම නෑ. මාලි අක්කට ගොඩක් මං කැමැතියි. එයාට බාල අක්කත් එක්ක නම් නිතරම සණ්ඩු සරුවල් වෙනවා.’රත්නසිරි ශිෂ්‍යයාට ඉතාමත් හොඳ සුන්දර පාසල් දිවියක් හිමි විය. ඔහු ඉගෙනුමට හපනෙකි. ගණිත විෂයයට ඔහු මහත් සේ ඇලුම් කළේ ය. පාසලේ අපූරු මතකයන් රැසක් ඔහුට තිබේ.‘ජයසේකර සර් චක්කරේ පාඩම් ගන්නවා. චක්කරේ පාඩම් කරපු නැති ළමයි එදාට කලිසම් දෙක තුනක් ඇඳගෙන එනවා. මොකද සර් කෝටුවක් අරගෙන පිටිපස්සට ගහන හින්දා.’මට හොඳට ගස් නගින්න පුළුවන්. මොකක් හරි පොල් කොල ටිකක් වැනි යමකින් වළල්ලක් හදාගෙන ගහට නගිනවා. සමහරවිටක වළල්ල අතරමඟදි කැඩෙනවා. එතකොට රූටලා බිමට බහිනවා. සමහර විට දී ගහ උඩට ගිහින් වළල්ලක් හදාගෙන බිමට බහිනවා.දවසක් අපි ඉස්කොලෙදී කට්ටි පැනලා කුරුම්බා කැඩුවා. අපට තරහා ළමයෙක් ඒක ලොකු මහත්තයාට කියලා. එදා ලොකු මහත්තයා අපිව ගෙන්නුවා. හැමෝටම පේන්න දණ ගැස්සුවා. පස්සේ පරණ බණ කතාවක් කියලා අපිව අතෑරියා. අනෙක් පෝරිසාදයෝ රැළට මේ මිනිහත් එකතු වෙලානේ කියලා එදා ඔහු මට කිව්වා.’රත්නසිරි ශිෂ්‍යයා ඕගොඩපොල ප්‍රාථමිකයෙන් සමුගත්තේය. අනතුරුව කඹුරාගල මහා විද්‍යාලයට ඇතුළත් වූවේ ය. වර්ෂ 1974 දී අ.පො.ස. සාමාන්‍ය පෙළ විභාගයට පෙනී සිටියේ ය.ඔහු වර්ෂ 1975 දී නිට්ටඹුව සංඝබෝධි විද්‍යාලයට ඇතුළත් වූයේ උසස් පෙළ වෙනුවෙනි. වානිජ්‍ය අංශයෙන් ඔහු උසස් පෙළ විභාගයට පෙනී සිටියේ ය. ඔහු වරකාපොල උසස් ජාතික පාසලට ඇතුළත් වූයේ ය.උසස් ජාතික වානිජ විද්‍යා ඩිප්ලෝමාව හැදෑරීය. වර්ෂ 1981 දී කැලණිය විශ්වවිද්‍යාලයට ඇතුළත් වූවේ ය. විශ්වවිද්‍යාලයේ සුන්දර අත්දැකීම් රැසක් ඔහුගේ මතකයේ තවමත් රැදෙයි.‘මුල දී අපට ඉංග්‍රීසි පාඨමාලාවක් තිබුණා. ඒ කාලෙදි ජ්‍යෙෂ්ඨ ශිෂ්‍යයෝ අපට රැග් කළා. කැන්ටිමේ දී දවසක් මාව අහු වුණා. මට මේසෙ උඩට නගින්න කිව්වා. රට කජු විකුණන හැටි ඇට් කරලා පෙන්නන්න කිව්වා.මමත් ඉතින් රට කජු, රට කජු කිය කියා කෑ ගැහුවා. මේසෙන් බිමට බැහැලත් හැම තැනම ඇවිද්දා. ඊට පස්සේ තව තව කට්ටියට අතට මාරු වෙවී රැග් වුණා.’වසර 4ක සුන්දර මතකයන්ගෙන් පසු 1984 දී ඔහු විශේෂ වානිජවේදී දෙවන පෙළ පහළ සාමාර්ථයක් ද සහිතව විශ්වවිද්‍යාලයෙන් සමු ගත්තේ ය. දේශීය ආදායම් දෙපාර්තමේන්තුවේ බදු නිළධාරින් බඳවා ගැනීමේ තරඟ විභාගයට ඔහු පෙනී සිටියේ ය. තරඟ විභාගයෙන් සමත් වූ ඔහු අදාළ තනතුරට පත් වූයේ වර්ෂ 1985 සැප්තැම්බර් 02 දා ය.වසර එකහමාරක් ඔහු බදු නිළධාරියෙකු වශයෙන් කටයුතු කරන අතරතුර ශ්‍රී ලංකා පරිපාලන සේවා විභාගයට පෙනී සිට ඉන් සමත් වූවේ ය. වර්ෂ 1987 දී ඔහු ශ්‍රී ලංකා සංවර්ධන පරිපාලන ආයතනයේ විශේෂ පුහුණු වීමක් ලැබීය.ආගමන හා විගමන දෙපාර්තමේන්තුවේ තනතුරක් ලැබ එහි රැකියාව කළේ මාස 10ක් වැනි කෙටි කලක් පමණි. පුත්තලමේ උපදිසාපතිවරයෙකු වශයෙන් කටයුතු කළ හිතවතෙකුගෙන් ආරාධනාවක් ලැබිණි.ඒ, ඔහු එම තනතුරින් මාරු වී යන බැවින් පුත්තලම උප දිසාපතිවරයා වශයෙන් තනතුර භාර ගන්නා ලෙසට ය. ඔහු දෙපාරක් නොසිතුවේ ය. 1988 පෙබරවාරියේ එක්තරා හවස් වරුවක ඔහු පුත්තලම බලා පිටත් වූවේ ය.‘මම එදා හවස අදාළ ස්ථානයට ගියා. මිත්‍රයා පහුවදා පාන්දර පිටත් ව ගියා. මම උපදිසාපති කාර්යාලයට ගියා. දිගු පෝලිමක්. බැලින්නම් එදා බදාදා මහජන දිනය. මට එතරම් තේරුමක් නෑ කළ යුත්තේ කුමක් ද කියලා. අහන්න කෙනෙකුත් නෑ. හිතට චකිතයකුත් ආවා. ඒත්, පස්සේ සියල්ලම මම සාවදානයෙන් බලා සිට කළ යුතු දේ ඉගෙන ගත්තා.’ඔහු ඇසූ දුටු දෑ අපමණ ය.‘වැඩිපුරම මිනිසුන් එන්නේ ඉඩම් සම්බන්ධ ගැටලු විසදා ගන්න. දවසක් වයසක අම්මා කෙනෙකුගේ ගැටලුවක් නිරාකරණය කරලා දුන්නා. මෙන්න ඒ අම්මා හිටි හැටියේ ම බිමට නැමිලා දණ ගහලා වැන්දා.’මෙකල රටේ පැවැති කලබලකාරි වාතාවරණය පුත්තලමට ද තදින් ම බලපාන ලදී. රට තුළ පැවැති කැරළිකාර ස්වභාවය පමණක් නොව කොටි සංවිධානයේ බලපෑම් ද විය.‘මට තාම මතකයි. ඇඳිරිනීතිය දාලා තියෙනකොටත් මම කාර්යාලයට ගියා. එක පැත්තකින් අරින්න කියනවා. එක පැත්තකින් වහන්න කියනවා. මම කාර්යාලය ඇරලා දාලා නිවාසෙට ඇවිත් හිටියා.’අළු යට ගිනි මෙන් එකල පැවැති ජාතිභේද ගැටලු ද පැන නගින්නට විටින් විට ඉඩ සැලසිණි.‘පැය 24ක් ඇතුළත මුස්ලිම් ජනතාවට පිට වෙන්න ගියලා කොටි සංවිධානය නියෝග කරලා. ඒ මිනිස්සු වැල නොකැඩී ගලාගෙන ආවා. ඔවුන්ට පහසුකම් සපයන්න විදියක් නෑ. උදව්වට කවුරුත් නෑ. මම ඒ සියල්ලට මුහුණ දුන්නා.රෑ එළිවෙනකම් වාහනයක් අරගෙන මිනිසුන් ඉස්කෝලවලට පැටෙව්වා. සති 2ක් පිසූ ආහාර ලබා දුන්නා. පසුව පාසල් විවෘත කරන්න කියලා ළමයි ගුරුවරු විශාල උද්ඝෝෂණයකට සුදානම්. අනාථයන් පාරට දාන්නත් බෑ. මට බලයක්, අවසරයක් දීලත් නෑ. පසුව මම ගිහින් ඒ අයට කරුණු පහදලා ගැටලුව විසඳුවා. ටික කලක් ඔවුන් පාසල්වලම තබා ගත්තා.’ඉතාමත්, අවිවේකී කාර්ය බහුල උපදිසාපතිවරයාගේ දෑස් දිනක් අපූරු වස්තුවකට ඇදී ගියේ ය. ඇය වයස අවුරුදු 18ක පමණ සුන්දර තරුණියකි. ඇය පැමිණියේ කිසියම් රාජකාරි කටයුත්තකට ය. ඔවුන්ගේ දෑස් දිගු කතාවකට මුල පිරී ය. ඔහු ඇයගෙන් වතාගොත විමසී ය. ඇගේ පියා එල්. ටී. ටී. ඊ. සංවිධානයෙන් මරණයට පත් වූ ප්‍රථම සිවිල් වැසියා ය. ගම වේයන්ගොඩ ය.තම ගම් පළාතේ සිටි ඈ දැන් පුත්තලමේ මවත් සමඟ පදිංචිව සිටින්නීය. නමින් නිලන්තිකා කුමාරිය. වෘත්තියෙන් ගුරුවරියකි. ඔවුහු පෙම්වතුන් වූහ. වර්ෂ 1990 අගෝස්තු මස ඔවුහු අතිනත ගත්හ. වර්ෂ 1992 ජනවාරි මස 24 වැනිදා දියණියක් උපන්නා ය. ඈ උමන්දා ප්‍රභාවි ය.වර්ෂ 1992 සැප්තැම්බර් මස ඔවුහු සිය ගම්බිම් බලා පැමිණියහ. ඒ, රත්නසිරි මහතාට සුරාබදු දෙපාර්තමේන්තුවේ සහකාර අධ්‍යක්ෂක තනතුර ලැබුණු බැවිණි. මාස 03 වැනි කෙටි කලකින් පසුව ඔහු මහාභාණ්ඩාගාරය යටතේ රාජ්‍ය මූල්‍ය ප්‍රතිපත්ති අංශයේ සහකාර අධ්‍යක්ෂ ධූරය හෙබවීය.ජීවිතයේ සිහින නවාතැන තම නිවහන ගොඩනැඟීමේ කටයුතු ද ඔවුහු ආරම්භ කළහ. 1993 අප්‍රේල් මස 06 වැනිදා සඳුනි ප්‍රසාදි රාජපක්ෂ දියණිය ද උපන්නීය.වසර 8ක් වැනි දිගු සේවා කාලයකින් පසුව නැවතත් ඔහුට 2000 වර්ෂයේ සුරාබදු දෙපාර්තමේන්තුවේ නියෝජ්‍ය කොමසාරිස් පාලන තනතුර භාර ගත යුතු විය. මාස 03ක් වැනි කෙටි කලකින් ඔහුට මැලේසියාව බලා පිටත් ව යෑමට සිදු වූයේ ආර්ථික විද්‍යා පශ්චාත් උපාධිය වෙනුවෙනි. ඔහු මැලේසියාව බලා පිටත් ව ගියේ ය. මසකින් පසුව සිය බිරිය හා දරු දෙදෙනාද ඔහු එහි ගෙන්වා ගත්තේ ය.ඔවුන්ගේ ජීවිත පන්නරය ලැබීය. බොහෝ දෑ ඇසූ පිරූ ඇත්තන් වූහ. 2002 වර්ෂයේ ඔවුහු පෙරළා මව් බිමට පැමිණියහ. 2003 වර්ෂයේ මැයි මස 11 වැනිදා රන්සිළු කළන මිත් පුතු උපන්නේ ය.ඉඩම් කොමසාරිස් ජනරාල් දෙපාර්තමේන්තුවේ නියෝජ්‍ය කොමසාරිස්වරයා වශයෙන් ඔහුට රාජකාරි භාර ගැනීමට සිදු විය. වසර 2 1/2කින් පසුව මෝටර් රථ ප්‍රවාහන දෙපාර්තමේන්තුවේ නියෝජ්‍ය කොමාරිස්වරයා විය. අතිරේක කොමසාරිස් සංවර්ධන තනතුරට ද පත් විය. ඔහු ජපානයේ ටෝකියෝ බලා පිටත්ව ගියේ සංවර්ධනය පිළිබඳ පුහුණුවක් ලැබීමට ය.‘මෝටර් රථ දෙපාර්තමේන්තුවේ පරිවර්තනයක් කරන්න බොහෝ සංවර්ධන ප්‍රතිපත්ති උගෙන ගත්තා. ඵලදායිතා සංකල්ප පටන් ගත්තා. එස් 5 සංකල්පය එකල ජපානයටත් අලුත්. අපි මානසික පරිවර්තනයක් ලැබුවා.’මා උකහා ගත් ඒ දැනුම ප්‍රායෝගිකව ක්‍රියාත්මක කරන්න හැකි වූයේ මෝටර් රථ ප්‍රවාහන දෙපාර්තමේන්තුවේ රාජකාරී කරන කාලයේදී යි. ජාතික ඵලදායිතා සම්මානය, ජාතික තත්ත්ව සම්මානය වගේ ඇගයීම්වලටත් ලක් වුණා.එහි දිගු සේවා කාලයකින් පසුව ඔහු නැවත වරක් එනම්, 2010 අගෝස්තු මස 25 වැනිදා ඉඩම් කොමසාරිස් ජනරාල් දෙපාර්තමේන්තුවේ ඉඩම් කොමසාරිස් ජනරාල්වරයා වශයෙන් වැඩ භාර ගත්තේ ය. අද ඔහු ඉඩම් කොමසාරිස් ජනරාල්වරයා ය.රාජ්‍ය සේවයේ වසර 23 1/2ක් වැනි දීර්ඝ සේවා කාලයක් ඔහුට හිමි ය. ජීවිතයේ බොහෝ ම¼ඟ ගෙවා මේසා දුරක් පැමිණි ඔහු ජීවිතය දෙස උපේක්ෂාවෙන්, එහෙත් ස්ථිරසාරව බලා සිටියේ ය.ඔහු අභියෝගවලට ඍජුව මුහුණ දුන්නේය. ජය පරාජයට මුහුණ දුන්නේ ය. ජීවිතය මේ යැයි පසක් කර ගත්තේ ය. ඒ සියල්ල පිඩු කොට ඔහු මෙසේ පැවසීය.‘ඒ කාලේ ඉඳන් ම මට දැරීමේ ශක්තිය තිබුණා.’.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009141</link>
    <topic>මත් ජාවාරම් ඉවරයි</topic>
    <author>විජයානි එදිරිසිංහ</author>
    <content>දීපව්‍යාප්තව සිදුවන මත්පැන් හා මත්කුඩු ජාවාරම් සම්පූර්ණයෙන් තුරන්කර දැමීම සඳහා ආරක්ෂක ලේකම් ගෝඨාභය රාජපක්ෂ මහතා විශේෂ ඒකකයක් පිහිටුවා ඇත. පොලිස් කොට්ඨාස 42ක් ආවරණය වන පරිදි පොලිස් මූලස්ථානයේ පිහිටුවා ඇති මෙම විශේෂ ඒකකය ‘පොලිස් මූලස්ථාන සංවිධානාත්මක දූෂණ මර්දන ඒකකය’ ලෙස හැඳින්වෙයි.ආරක්ෂක ලේකම්වරයා විසින් පොලිස්පතිවරයාට ලබා දී ඇති උපදෙස් මත එම ඒකකයේ ජ්‍යෙෂ්ඨ නියෝජ්‍ය පොලිස්පති වශයෙන් එම්. කේ. ඉලංගකෝන් මහතා පත්කරනු ලැබ සිටී.එහි අධ්‍යක්ෂ වශයෙන් කොළඹ අපරාධ කොට්ඨාසය, පොලිස් මූලස්ථාන අපරාධ අංශය, පාරිසරික පොලිස් ඒකක අධ්‍යක්ෂවරයා වශයෙන් කටයුතු කරන නියෝජ්‍ය පොලිස්පති අනුර සේනානායක මහතා පත්කර තිබේ.පසුගිය 5 වැනිදා මෙම විශේෂ පොලිස් ඒකකය පොලිස් මූලස්ථානයට සම්බන්ධ කර විලාසිතා නිවසේ තුන්වැනි මහලේ ස්ථාපිත කෙරුණි. පොලිස් අධිකාරි රවීන්ද්‍ර කරවිට මහතා මෙම විශේෂ පොලිස් ඒකකය හරහා රටේ පොලිස් කොට්ඨාස 42 මෙහෙයවයි.මෙම විශේෂ පොලිස් ඒකකය පිහිටුවීමේ ප්‍රධාන අරමුණ මෙරටට මහා පිළිලයක් බවට පත්ව ඇති මත්ද්‍රව්‍ය හා මත්පැන් උවදුර සම්පූර්ණයෙන්ම නැතිකර දැමීමයි. විදේශ රටවලින් මෙරටට මත්ද්‍රව්‍ය ගෙන එන ජාවාරම්කරුවන් මෙරට මත්ද්‍රව්‍ය බෙදාහරින්නන්, මත්පැන් පෙරීම, විකිණීම, ප්‍රවාහනය ඇතුළු මත්ද්‍රව්‍ය ජාවාරමට මහා පරිමාණයෙන් සහ සුළුවෙන් සිදුකරන සෑම පුද්ගලයකුම නීතියේ රැහැනට කොටුකර ගැනීම සහ අවශ්‍ය නීතිමය ක්‍රියාමාර්ග ගැනීම එම විශේෂ ඒකකය පිහිටුවීමේ ප්‍රධාන අරමුණ වෙයි.ත්‍රස්තවාදය තුරන් කළා සේ රටට මහජනතාවට හානිකර සියලුම උවදුරු සම්පූර්ණයෙන්ම තුරන් කර දැමිය යුතුªබව ආරක්ෂක ලේකම්වරයා පොලිසිය සමඟ පැවැති සාකච්ඡාවේදී ප්‍රකාශ කර ඇත. ඒ මහතා එම අරමුණු ඉෂ්ට කිරීමට පොලිසියට වගකීම් පවරමින් මෙම විශේෂ ඒකකය පිහිටුවා තිබේ.මේ වන විටත් මෙම ඒකකය සිය මෙහෙයුම් කටයුතු දීප ව්‍යාප්තව ආරම්භ කර ඇත.මේ විශේෂ දූෂණ මර්දන ඒකකයට මහජන තොරතුරු ලබාදීම සඳහා ළඟදීම හදිසි ඇමැතුම් අංකයක් ලබා දීමටද සූදානම් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009142</link>
    <topic>බ්‍රිතාන්‍ය මැතිසබේශ්‍රී ලංකාව ගැනවිශේෂ විවාදයක්</topic>
    <author>මහින්ද අලුත්ගෙදර</author>
    <content>ශ්‍රීලංකාව සම්බන්ධයෙන් බ්‍රිතාන්‍ය පාර්ලිමේන්තුවේදී අද (14) විශේෂ විවාදයක් පැවැත්වීමට නියමිතය.ශ්‍රී ලංකාවේ වත්මන් තත්ත්වය හා දෙරට අතර පවතින ද්විපාර්ශ්වික සබඳතා මෙහිදී විවාදයට ගැනේ.බ්‍රිතාන්‍ය විදේශ කටයුතු කාර්යාලයීය අමාත්‍යවරුන් මේ සඳහා සහභාගි වීමට නියමිත බව තානාපති ආරංචි මාර්ග සඳහන් කරයි. බ්‍රිතාන්‍ය පාර්ලිමේන්තුවේ වාචික ප්‍රශ්න ඇසීමේ වාරය මේ විශේෂ විවාදය සඳහා යොදා ගන්නා බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009143</link>
    <topic>දෙස් විදෙස් ආයෝජකයෝහම්බන්තොටට වහ වැටෙති</topic>
    <author>භක්ති ධර්මප්‍රිය මෙන්ඩිස්</author>
    <content>හම්බන්තොට වරාය පරිශ්‍රයේ කර්මාන්ත ආරම්භ කිරීමට දෙස් විදෙස් ආයෝජකයෝ කැමැත්ත පළ කරති.ඒ අනුව ව්‍යාපාරිකයෝ රැසක් පසුගිය දින කීපයේ වරාය පරිශ්‍රයේ චාරිකාවල නියැළුණහ.වරාය ජලයෙන් පිරවූ පසු මොවුන් කර්මාන්ත ඉදිරිපත් කිරීමට සූදානම් බව වරාය අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009144</link>
    <topic>දෙමළ සරණාගතයන් 490කගේ දත්ත සමඟපරිගණක අතුරුදන්</topic>
    <author>මහින්ද අලුත්ගෙදර</author>
    <content>කැනේඩියානු ආරක්ෂක අංශ භාරයේ පසුවන ශ්‍රී ලාංකික ද්‍රවිඩ සරණාගතයන් 490 සම්බන්ධයෙන් සියලු තොරතුරු ඇතුළත් පරිගණකය කිසියම් පිරිසක් විසින් පැහැරගෙන ගොස් ඇතැයි වාර්තා වෙයි.‘සන් සී’ නමැති නෞකාවෙන් නීතිවිරෝධී ලෙස කැනඩාවට සංක්‍රමණය වූ මෙම ශ්‍රී ලාංකිකයන් සම්බන්ධයෙන් එරට ආරක්ෂක අංශ තොරතුරු එක්රැස් කළ පරිගණකය මෙලෙස පැහැරගෙන ඇත.එය පැහැර ගැනීමට ලක්ව තිබෙන්නේ ටොරොන්ටෝ හි පිහිටි කැනේඩියානු ද්‍රවිඩ කොන්ග්‍රස් ප්‍රධාන කාර්යාලයේ තිබිය දී බව තානාපති ආරංචිමාර්ග සඳහන් කරයි.පෙරේදා (12) සිදුව තිබෙන මේ සිද්ධියට අදාළව එක් අයෙකුගෙන් ටොරන්ටෝ පොලිසිය ප්‍රකාශයක් සටහන් කරගෙන තිබෙන අතර, සිද්ධිය සම්බන්ධයෙන් විශේෂ විමර්ශනයක් සිදුකෙරෙන බවද එම ආරංචිමාර්ග පෙන්වා දෙයි.මෙම පරිගණකය පැහැර ගන්නා අවස්ථාවේදී ද්‍රවිඩ කොන්ග්‍රස් ප්‍රධාන කාර්යාලයේ සිටි පුද්ගලයින්ගේ සහය ඒ සඳහා ලැබී තිබේද යන්න පිළිබඳවත් මෙය කිසියම් ත්‍රස්තවාදියෙකුªගේ හෝ පුද්ගල කණ්ඩායමක ක්‍රියාවක්ද යන්න පිළිබඳවත් පරීක්ෂණ සිදුකෙරෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009145</link>
    <topic>අධිකරණයට ඉදිරිපත් වූ හයදෙනා ඇපපිට මුදා හැරෙති</topic>
    <author>බන්ධුල ගුණසේකර සමග මාතර දිසා විශේෂ ජස්ටින් කොඩිකාර යූ. එම්. රුවන් - දික්වැල්ල</author>
    <content>මාතර දිස්ත්‍රික් දේශීය ආදායම් නියෝජ්‍ය කොමසාරිස්වරයාට පසුගිය අගෝස්තු 11 දින බස් රථයක ගමන් කරමින් සිටියදී පහරදීම සම්බන්ධයෙන් අධිකරණයට ඉදිරිපත් වූ සැකකරුවන් හයදෙනා (06) මාතර ප්‍රධාන මහේස්ත්‍රාත් උදේශ් රණතුංග මහතා විසින් ඊයේ (13 දා) ඇප මත මුදාහැරීමට නියෝග කෙරිණි.ඒ අනුව පළමුවන සැකකරුට මුදලින් රුපියල් දස දහසක් (10,000.00) සහ රුපියල් ලක්ෂය බැගින් වූ ශරීර ඇප තුනක් ද, දෙවන තුන්වන හා සිව්වන හා හයවන සැකකරුවන්ට රුපියල් හැත්තෑපන් දහසක් (75,000.00) වටිනා ශරීර ඇප දෙක බැගින්ද පස්වැනි (5) සැකකරු මුදලින් රුපියල් (15,000.00) ක් හා රුපියල් ලක්ෂය බැගින් වූ ශරීර ඇප තුනක්ද මත මුදා හැරිණි.හඳුනා ගැනීමේ පෙරෙට්ටුවේදී පහරකෑමට ලක්වූ පුද්ගලයා සහ බස් රියේ කොන්දොස්තර තැන විසින් පළමුවන විත්තිකරු පමණක් හඳුනාගෙන ඇත.ඇප මත මුදාහළ සැකරකැවන් සෑම මසකම මාතර මූලස්ථාන පොලිසිය හමුවේ පෙනී සිටින ලෙසද මහේස්ත්‍රාත්වරයා නියෝග කෙරිණ.පැමිණිල්ල වෙනුවෙන් පෙනී සිටි අපරාධ පරීක්ෂණ දෙපාර්තමේන්තුවේ නිලධාරින් ඇප ලබාදීමට විරෝධතාවය නොදැක් වූ අතර වැඩිදුර උපදෙස් පතා නීතිපතිවරයාට ඉදිරිපත් කොට ඇති බවද ප්‍රකාශ කෙරිණි.විත්ති පක්ෂය වෙනුවෙන් ජනාධිපති නීතිඥ රසීක් ශරූක්, නීතිඥ ශ්‍රියානි රත්නායක, නීතිඥ අජිත් සමරසිංහ ඇතුළු දස (10) දෙනෙකුගෙන් යුත් නීතිඥ කණ්ඩායමක් පෙනී සිටියහ. වැඩිදුර නඩු විභාගය ලබන දෙසැම්බර් මස 11 වන දිනට නියම කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009146</link>
    <topic>වසර 2020 වන විට ශ්‍රී ලංකාව තෛ‍්‍රභාෂික රටක් ලෙස ගොඩ නඟනවා</topic>
    <author>ධනුෂ්ක ගොඩකුඹුර</author>
    <content>ශ්‍රීලංකාව වසර 2020 වන විට සිංහල, දෙමළ, ඉංග්‍රීසි යන භාෂාවලින් කටයුතු කරන තෛ‍්‍රභාෂික රටක් ලෙස ගොඩනැගීමට බලාපොරොත්තු වන බව ජනාධිපති මහින්ද රාජපක්ෂ මහතා ප්‍රකාශ කෙළේය.‘තොරතුරු තාක්ෂණය හා භාෂාව මේ රටේ සංවර්ධනයට බෙහෙවින් ඉවහල් වන බව අප හඳුනාගෙන තිබෙනවා. ඒ නිසයි අප යුද්ධය පැවැති අතරතුරදීම තාක්ෂණය හා භාෂාව ප්‍රවර්ධනයට කටයුතු කළේ’ ජනාධිපතිවරයා පැවසීය.දශක තුනක ත්‍රස්තවාදයෙන් මිදුණු ශ්‍රී ලංකාව දකුණු ආසියාවේ රටවල් අතර වඩාත් පුළුල් සම්බන්ධතා සහිත රටක් බවට පත්ව ඇතැයිද ජනාධිපතිවරයා ප්‍රකාශ කළේය.ශ්‍රී ලංකාව පංච මහා බල කේන්ද්‍රයක් කරමින් ආසියාවේ ආශ්චර්ය කරන්නට බලාපොරොත්තු වන බව පැවැසූ ජනාධිපතිවරයා ඒ සඳහා වන අභියෝගයන් ජය ගන්නට තාක්ෂණය වැඩි වශයෙන් යොදා ගන්නා බවත් කීවේය.ජනාධිපති මහින්ද රාජපක්ෂ මහතා මේ අදහස් පළ කළේ පොදු රාජ්‍ය මණ්ඩලීය විදුලි සංදේශ සංගමයේ අට වන වාර්ෂික සමුළුව සහ පනස්වන මහා සභා රැස්වීමට කොළඹ හිල්ටන් හෝටලයේදී ඊයේ (13) එක් වෙමිනි.‘පොදු රාජ්‍ය මණ්ඩලය - ඩිජිටල් සමාජයක් දෙසට - සැමට බ්‍රෝඩ්බෑන්ඩ් සබඳතා’ තේමාව ඔස්සේ සමුළුව සංවිධාන කෙරුණේ ශ්‍රී ලංකා විදුලි සංදේශ නියාමන කොමිසන් සභාව විසිනි. වර්ෂ 1901 දී ස්ථාපිත කෙරුණු පොදු රාජ්‍ය මණ්ඩලීය විදුලි සංදේශ සංගමය පොදු රාජ්‍ය මණ්ඩලීය රටවල් සහ නොවන රටවල්, ව්‍යාපාර, සිවිල් සංවිධාන සමඟ සහයෝගිව කටයුතු කරන ජාත්‍යන්තර සංවිධානයකි.විදුලි සංදේශනය, තොරතුරු තාක්ෂණය, විකාශනය, අන්තර්ජාලය වැනි ක්ෂේත්‍රයන්හි තොරතුරු සහ ඒවා භාවිත කිරීම පිළිබඳ දැනුම සංවර්ධනය වෙමින් පවත්නා රටවල් සමඟ හුවමාරු කර ගනිමින් සන්නිවේදන ක්ෂේත්‍රයේ ප්‍රතිලාභ ලබන්නන් හා නොලබන්නන් අතර පරතරය අවම කිරීමත් සමාජ හා ආර්ථික සංවර්ධනය සාක්ෂාත් කිරීමත් සංගමයේ ක්‍රියා පටිපාටින් අතර වේ.‘ශ්‍රී ලංකාවේ ජනගහනය වන මිලියන 20 න් මිලියන 14 ක් ජංගම දුරකථන භාවිත කරනවා. එය ජනගහනයෙන් තුනෙන් දෙකක්. මිලියන 3.5 කට ආසන්න සංඛ්‍යාවක් රැහැන් සහිත හා රැහැන් රහිත ස්ථාවර දුරකථන භාවිත කරනවා. මේ අනුව බලද්දී දැනටමත් අපි දකුණු ආසියාවේ වැඩිම සබඳතාවන් සහිත රට බවට පත් වෙලා’ යැයි ජනාධිපතිවරයා ප්‍රකාශ කෙළේය. ‘2005 වන විට සියයට 5 ක් ව තිබූ පරිගණක සාක්ෂරතාව මේ වන විට සියයට 30 දක්වා ඉහළ ගිහින්. ඉංග්‍රීසි භාෂා දැනුමත් එලෙසමයි. අපි පරිගණක සාක්ෂරතාව ඉහළ දමන අතරම ඉන් එල්ල විය හැකි තර්ජන පිළිබඳවත් දැඩි අවධානයකින් සිටිනවා’ යැයි ජනාධිපතිවරයා කීවේය.පොදු රාජ්‍ය මණ්ඩලීය විදුලි සංදේශ සංගමයේ සභාපති පැට්‍රික් මවෙසිග්වා, ප්‍රධාන විධායක ආචාර්ය එක්වොව් ස්පියො ගාබ්‍රා, ශ්‍රී ලංකා විදුලි සංදේශ නියාමන කොමිසන් සභාවේ සභාපති, ජනාධිපති ලේකම් ලලිත් වීරතුංග මහත්වරුද මෙහිදී අදහස් දැක්වූහ.තැපැල් හා විදුලි සංදේශ ඇමැති ජීවන් කුමාරතුංග, විදේශ කටයුතු ඇමැති මහාචාර්ය ජී. එල්. පීරිස්, විදුලි සංදේශ නියාමන කොමිසන් සභාවේ අධ්‍යක්ෂ ජෙනරාල් අනුෂ පැල්පිට මහත්වරුන් ඇතුළු මැති ඇමැතිවරු හා විදෙස් නියෝජිතයෝ පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009147</link>
    <topic>හදිසි අනතුරු අංශයෙන්පසුගිය මාස අටේ දී72,560කට ප්‍රතිකාර</topic>
    <author>සිතාරා සේනානි</author>
    <content>ජාතික රෝහලේ හදිසි අනතුරු ඒකකයෙන් ගත වූ මාස අට ඇතුළත ප්‍රතිකාර ලබා ඇති රෝගීන්ගේ සංඛ්‍යාව 72560ක් බව රෝහල් ආරංචි මාර්ග පවසයි. පසුගිය වසරේ ප්‍රතිකාර ලැබූවන්ගේ මුළු සංඛ්‍යාව 87, 723 කි.මේ අනුව ඉකුත් වසරට සාපේක්ෂව ගත් කළ හදිසි අනතුරු හේතුවෙන් රෝහල්ගත වන්නන්ගේ වැඩි වීමක් මේ වසරේ අපේක්ෂා කළ හැකි බව ජාතික රෝහලේ හදිසි අනතුරු ඒකකයේ පුහුණු කිරීමේ හෙද නිලධාරිනි පුෂ්පා රම්‍යානි සොයිසා මෙනවිය පැවසුවාය.ගත වූ මාස අට ඇතුළත හදිසි අනතුරු ඒකකයෙන් ප්‍රතිකාර ලබා ඇති රෝගීන්ගෙන් වැඩිම ප්‍රමාණය එනම් සියයට 27ක් මාර්ග අනතුරුවලට ගොදුරු වූවෝය. නිවෙසේ සිදු වූ අනතුරු හේතුවෙන් සියයට 20ක් ද, වැටීම් හේතුවෙන් සියයට 16ක් ද, සේවා ස්ථානවල සිදුවූ අනතුරු හේතුවෙන් සියයට 11ක්ද, හිංසන ක්‍රියා හේතුවෙන් සියයට 9ක්ද, ක්‍රීඩා අනතුරු සියයට 6ක්ද, සිය දිවි හානි කර ගැනීමට තැත් කිරීම් සියයට 0.6 ක් හා වෙනත් අනතුරු සියයට 10ක්ද වශයෙන් සෙසු පිරිස වර්ග කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009148</link>
    <topic>චෝදනා ඉදිරිපත් කළත් ඒවා තහවුරු කර නැහැ</topic>
    <author>නෙල්කා මැදගෙදර</author>
    <content>පසුගිය ජනාධිපතිවරණයේ දී මහින්ද රාජපක්ෂ මහතා ජනාධිපති ධූරයට තේරී පත් වීම අභියෝගයට ලක්කරමින් ගොනුකර ඇති මැතිවරණ පෙත්සමෙන් නගා ඇති චෝදනා සනාථ කිරීමට අවශ්‍ය සාධක ඉදිරිපත් කිරීමට පෙත්සම්කාර පරාජිත අපේක්ෂක සරත් පොන්සේකා මහතා අසමත් වී ඇති බවට, ජනාධිපති නීතිඥ ඩී.එස්. විජේසිංහ මහතා ඊයේ (13) ශ්‍රේෂ්ඨාධිකරණය හමුවේ කරුණු දැක්වීය.ජනාධිපතිවරණයට අදාළ මැතිවරණ පෙත්සමකින් සම්පූර්ණ කළ යුතු අනිවාර්ය අවශ්‍යතා සපුරා නොමැති නිසා මේ පෙත්සම විභාගයට නොගෙන මුල් අවස්ථාවේදීම නිෂ්ප්‍රභ කරන ලෙස ඉල්ලා සිටි විජේසිංහ මහතා, පෙත්සමට එරෙහිව මූලික විරෝධතා 3 ක් ගොනු කරමින්, ඒවා තහවුරු කිරීමට කරුණු ගෙනහැර දැක්වීය. අගවිනිසුරු අශෝක ද සිල්වා මහතා ප්‍රධාන පංච පුද්ගල විනිසුරු මණ්ඩලයක් හමුවේ සිය මූලික විරෝධතා මතුකළ ජනාධිපති නීතිඥ විජේසිංහ මහතා පෙත්සම්කරු චෝදනා කර ඇතත් ඒවා සනාථ කිරීමට අපොහොසත් ව ඇතැයි කීය.දූෂණ හා අක්‍රමිකතා සිදු වූ බවට කරුණු ඔප්පු වුවහොත් සමස්ත ජනාධිපතිවරණයම අවලංගු කළ යුතු බව පනතේ සඳහන් වුවත් එවැනි තත්ත්වයක් යටතේ ජනාධිපතිවරණය අවලංගු කරන ලෙසට පෙත්සම්කාර පොන්සේකා මහතා පෙත්සමෙන් ඉල්ලීමක් පවා කර නැතැයි කී විජේසිංහ මහතා තම ප්‍රතිවාදී අපේක්ෂකයා ලක්ෂ 18 ක් ඡන්දය වංචාකර ඇති බවට චෝදනා කළත් එය තහවුරු කිරීමට අවම වශයෙන් දිවුරුම් ප්‍රකාශයක් හෝ ඉදිරිපත් කිරීමට සමත් වී නැති බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n1009149</link>
    <topic>කපමින් සිටි ළිඳේපස් කඩා වැටී2ක් පණපිටින් වැළලෙති</topic>
    <author>කුලියාපිටිය විශේෂ ඩබ්ලිව්.රණසිංහ</author>
    <content>කපමින් තිබූ ළිඳක පස් කඩා වැටී, ළිඳ කපමින් සිටි තිදෙනකුගෙන් දෙදෙනකු එහිම මිහිදන් වීමේ පුවතක් , කුලියාපිටිය මඩ කුඹුරු මුල්ල කුණුතිප්පල ප්‍රදේශයෙන් වාර්තා වේ.ඉකුත් 12 වැනිදා රාත්‍රී 10ට පමණ සිදුව ඇති එම සිද්ධියෙන් මරුමුවට පත්ව ඇත්තේ, 17 හැවිරිදි පාසල් සිසුවකු වූ ඩබ්.එම්.ඉරංග රත්නසිරි හා දෙදරු පියකු වූ ඩී.වී.ඇන්ටනි අප්පුහාමි (45) නමැති අයයි. ළිඳේ පස් ඇදීමට උපයෝගීකොටගත් දබරයේ ලණුවේ එල්ලී ගොඩට පැමිණ අනෙක් තැනැත්තා දිවි බේරාගෙන ඇත.ළිං බිත්තියෙන් කඩා වැටුණු ගල් හා පස් පදාසය, ළිං පත්ලේ සිට බඹ 4ක් පමණ උසට ගොඩ ගැසී තිබූ බැව් පැවසේ. මළ සිරුරු ගොඩට ගෙන ඇත්තේ බැකෝ යන්ත්‍රයක් යොදවා එම ගල් හා පස් ඉවත් කිරීමෙනි.මේ සම්බන්ධයෙන් කුලියාපිටිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091410</link>
    <topic>කිලිනොච්චි ඇඟලුම් කම්හලටමන්ත්‍රී නාමල් අතින් මුල්ගල්</topic>
    <author>ලුණම සමූහ සනත් ගමගේ</author>
    <content>කිලිනොච්චිය දිස්ත්‍රික්කයේ තරුණියන් දහසකට රැකියා සැපයෙන ඇඟලුම් කම්හලට මුල්ගල් තැබීම හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා අතින් ඊයේ (13) පෙරවරුවේ සිදු කෙරිණි.ට්‍රයිස්ටාර් සමූහ ව්‍යාපාරයට අයත් 20 වැනි ඇඟලුම් කම්හල ඒ අනුව කිලිනොච්චියේ ආරම්භ කෙරිණි. ප්‍රදේශයේ තරුණ තරුණියන්ට ඇඟලුම් ක්‍ෂේත්‍රයේ පුහුණුවීම් සඳහා පුහුණුවීමේ මධ්‍යස්ථානයක් ද මෙහිදී විවෘත කෙරිණි. මාස 5ක් වැනි කෙටි කලකින් කිලිනොච්චි ට්‍රයිස්ටාර් ආරම්භ කෙරිණි.ප්‍රදේශයේ තරුණ තරුණියන්ට ඇඟලුම් ක්‍ෂේත්‍රයේ පුහුණුවීම් සඳහා පුහුණුවීමේ මධ්‍යස්ථානයක් ද මෙහිදී විවෘත කෙරිණි. මාස 5ක් වැනි කෙටි කලකින් කිලිනොච්චි ට්‍රයිස්ටාර් ඇඟලුම් කම්හලේ ඉදිකිරීම් අවසන් කර රැකියා අවස්ථා දහසම සපයන බව නාමල් රාජපක්ෂ මහතා සඳහන් කෙළේ ය. කිලිනොච්චිය දිස්ත්‍රික්කයට ඉදිරියේදී ජාතික පාසලක් ලබාදෙන බවද, වෘත්තීය පුහුණු මධ්‍යස්ථානයක් අරඹන බව ද ඒ මහතා එහිදී කීය.ට්‍රයිස්ටාර් සමූහ ව්‍යාපාරයේ සභාපති දේශබන්දු කුමාර දේවපුර මහතා පැවසුවේ රැකියා ලාභිනියනට රුපියල් දස දහසක පමණ වැටුපක් ලබාගත හැකි අතර පුහුණුවෙන කාල සීමාව තුළද දීමනාවක් ලබාදෙන බවයි. පාර්ලිමේන්තු මන්ත්‍රීවරුන් වන ශ්‍රී රංගා, උදිත් ලොකු බණ්ඩාර, ශීහාන් සේමසිංහ, කනක හේරත්, මහින්දානන්ද අලුත්ගමගේ, අශෝක් චන්ද්‍රකුමාර්, උතුරු පළාත් ආණ්ඩුකාර මේජර් ජනරාල් ජී.ඒ.චන්ද්‍රසිරි, දිසා ලේකම් කේ. මහේෂ්වරී යන මහත්ම මහත්මීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091411</link>
    <topic>කොළඹ කොටස් වෙළෙඳ පළේප්‍රාග්ධනීකරණය බිලියන 2000 ඉක්මවයි</topic>
    <author>වෙල්ලස්සේ බණ්ඩාර සහ ධනුෂ්ක ගොඩකුඹුර</author>
    <content>කොළඹ කොටස් වෙළෙඳ පොළ ප්‍රාග්ධනීකරණය ඉතිහාසයේ ප්‍රථම වතාවට ඊයේ (13) බිලියන දෙදහස (ට්‍රිලියන දෙක) ඉක්මවා ගියේය. 2008 වසරේදී බිලියන 488ක් ව තිබූ ප්‍රාග්ධනීකරණය 2009 වසරේදී දෙගුණයක් වෙමින් බිලියන 1092ක් වූ අතර මෙවර එය නැවතත් දෙගුණයක් වෙමින් බිලියන 2000 ඉක්මවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091412</link>
    <topic>‘පෙරේදා දිනය තුළ පමණක්පවුල් 1083ක් පදිංචි කළා’</topic>
    <author/>
    <content>උතුරේ අවතැන්වූ පවුල් 1083ක් ග්‍රාමසේවා වසම් 349ක පෙරේදා (12) දිනය තුළදී යළි පදිංචි කර තිබේ.මේ පිරිස වඩමාරච්චිහි මන්මුනේ සිට අලියාවලෙයි දක්වා ප්‍රදේශයේ ඔවුන් කලින් සිටි ගම්බිම්වලට පදිංචි කළ බව යුද හමුදා මාධ්‍ය ප්‍රකාශක මේජර් ජනරාල් උභය මැදවල මහතා දිනමිණට කීය.පදිංචි කළ පිරිසට වැඩිහිටියන් 671 දෙනකු සහ කුඩා ළමුන් 412 දෙනකු අයත්ව සිටි බවත් ඒ මහතා කීය. උතුරු ආරක්ෂක සේනා මූලස්ථානයේ සහ යුද හමුදා 55 වන සේනාංකයේ සාමාජිකයින්ගේ සම්බන්ධීකරණයෙන් මෙම වැසියන් යළි පදිංචිකිරීමේ කටයුතු සිදුවූ බවත් මේජර් ජනරාල්වරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091413</link>
    <topic>අනුරපුර-වවුනියා තැපැල් දුම්රිය පීලි පනී</topic>
    <author>කිත්සිරි වනසිංහ - අනුරාධපුර</author>
    <content>අනුරාධපුරයේ සිට වව්නියාව බලා ධාවනය වෙමින් පැවැති රාත්‍රි තැපැල් දුම්රිය ඊයේ (13) සවස සාලියපුර 7 කණුව ප්‍රදේශයේ දී පිලී පැන වෙල්යායකට පෙරැළි තිබේ.මැදිරි 13 කින් සමන්විත මේ දුම්රියේ එන්ජිම ඇතුළු මැදිරි 07 ක් සම්පූර්ණයෙන්ම පෙරැළි ඇති අතර, එයින් 05 කට බරපතළ හානි සිදුවී තිබේ.වව්නියාව බලා ගමන් ගන්නා පිරිස ඉතා අඩු හෙයින් ජීවිත හානි කිසිවක් සිදුවී නොමැත. කිහිපදෙනෙකු සුළු තුවාල ලබා ඇති බව වාර්තා වේ.මේ නිසා දුම්රිය මාර්ගයට බරපතළ හානි සිදුවී තිබේ.අනුරාධපුරයේ සිට වව්නියාව බලා ගමන් ගන්නා මේ දුම්රිය පසුව රාත්‍රියේ වව්නියාවේ සිට තැපැල් දුම්රිය වශයෙන් කොළඹ බලා ධාවනය කෙරේ.සාලියපුර දී සිදුවූ මේ අනතුර නිසා අනුරාධපුර සිට වව්නියාව දක්වා මාර්ගයේ දුම්රිය ධාවනය සම්පූර්ණයෙන් ඇනහිට තිබේ.දුම්රිය මාර්ගය කඩිනමින් යථා තත්ත්වයට පත්කිරීමට පියවර ගෙන ඇති දුම්රිය දෙපාර්තමේන්තුව මේ අනතුර පිළිබඳව පරීක්ෂණයක් පැවැත්වීමට පියවරගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091414</link>
    <topic>රාජකාරිය අකුරට ඉටු කළපොලිස් නිලධාරී ජයරත්නකුරු ගඟේ සැඟවෙයි. . .</topic>
    <author>රත්නපුර දිසා විශේෂ නිරෝෂන පෙරේරා</author>
    <content>අනවසර මැණික් පතල් නිසා රත්නපුර දිස්ත්‍රික්කයේ සිදු වෙන පාරිසරික හානිය වැළැක්වීමට පිහිටු වූ පාරිසරික ආරක්ෂක පොලිස් ඒකකයේ නිලධාරියකු වැටලීමකදී මරුමුවට පත්වීම පොලිස් නිලධාරීන්ගේ මෙන්ම පරිසරයට ආදරය කරන්නන්ගේ ඉමහත් සංවේගයට හේතු වූ කරුණක් බවට පත්ව ඇත.රත්නපුර පොලිසියේ අංක 1 පාරිසරික ආරක්ෂක ඒකකයේ සේවය කළ ඩබ්. ජයරත්න මහතා කුරු ගඟට බිලිවූයේ ඉකුත් සිකුරාදා සවස් වරුවේදීය.වැටලීම මෙහෙයවූ පොලිස් ඒකකය බාර ජී. එම්. ගාමිණී මහතා සිය අද්දැකීම විස්තර කරමින් මෙසේ පැවසීය. කුරු ගඟේ යන්ත්‍ර සූත්‍ර යොදා ගෙන මැණික් ගරන බවට තොරතුරක් ලැබුණා. ඒ අනුව නිලධාරීන් පස් දෙනකු සමග මා එහි ගියා. පතල් කපන ස්ථානය අසලට මමත් තවත් නිලධාරියකුත් ගෙඟහි බැස ගියා. අනෙක් තිදෙනා ගඟෙහි ඉවුර දෙසින් ගියා. මැණික් ගරමින් තිබූ මැෂින් වගයක් අපි අල්ලා ගත්තා.පතල් හෑරූ අය පැන යද්දී නිලධාරීන් ඔවුන් අල්ලන්න උත්සාහ කළා. ගඟ ඉවුර කපා දමා තිබූ පස් මතින් මිය ගිය ජයරත්න යාමට උත්සාහ ගත්තා. ඔහු ඒ අවස්ථාවේදී වැටුණා. ජයරත්න පොලිස් කොස්තාපල්වරයා උත්සාහ කළේ සැකකරුවන් අල්ලා ගන්නයි. ගඟේ එරී ගිලි ගිය ඔහු විනාඩි පහක් යෑමටත් කලින් ගොඩට ගෙන රත්නපුර මහ රෝහලට රැගෙන ආවා. එහිදී ඔහු මිය ගියා.පරිසරය ආරක්ෂා කිරීමට උත්සාහ ගත් අපේ නිලධාරියකු මෙවැනි අවාසනාවන්ත ඉරණමකට ලක්වීම කණගාටුවක්.මියගිය ජයරත්න මහතා 45 වියැති දරු දෙදෙනෙකුගේ පියෙකි. සැමියා රැකියාව ඉතා වගකීමෙන් ඉටු කරන්න නිතරම උත්සාහ ගත් බව මිය ගිය ජයරත්න මහතාගේ බිරිය වූ රූපිකා මහත්මිය සිය සැමියාගේ වියෝව වාවාගත නොහැකිව හැඬූ කඳුලින් කීවාය.මිය ගිය පොලිස් කොස්තාපල්වරයා වෙනුවෙන් මැණික් හා ස්වර්ණාභරණ අධිකාරිය රුපියල් ලක්ෂයක වන්දි මුදලක් පිරිනැමීමට කටයුතු කර තිබේ. කොස්තාපල්වරයාගේ් නිවසට පැමිණි එම අධිකාරියේ සභාපති අනිල් කොස්වත්ත මහතා මිය ගිය පොලිස් නිලධාරියාගේ බිරියට එම මුදල ලබා දුන්නේය. මේ මුදල ලබාදෙන්නේ ජීවිතයක වටිනාකම මනින්න නොවේ. මේ නිලධාරියාගේ මරණය අපට දැඩි කණගාටුවක්. අවමංගල කටයුතු වෙනුවෙන් මේ මුදල පිරිනමන බව මෙහිදී අනිල් කොස්වත්ත මහතා කීය. පරිසරය ආරක්ෂා කරන පොලිස් නිලධාරීන් වෙනුවෙන් අපි පෙනී සිටිනවා. එවැනි නිලධාරීන් තනි කරන්නේ නැතැයිද ඒ මහතා වැඩිදුරටත් පැවසීය.රත්නපුර ජ්‍යෙෂ්ඨ පොලිස් අධිකාරී එල්. එච්. කුලරත්න මහතා ද අවමංගල්‍ය උත්සවයට සහභාගී විය. මිය ගිය පොලිස් නිලධාරී ජයරත්න සහෝදර නිලධාරීන්ගේ උත්තමාචාර මැද මෙලොවින් සමු ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091415</link>
    <topic>සේප්පුවේ රන් භාණ්ඩවලට විද්දබැංකු සේවකයා ඇප පිට</topic>
    <author>සිරන්ජනි කුමාරි</author>
    <content>පුද්ගලික බැංකුවක සේවකයකු ව සිට ලක්‍ෂ 79ක් වටිනා රන් භාණ්ඩ තොගයක් සොරාගත් බව කියන සැකකරුවකු ලක්‍ෂ 100ක ශරීර ඇපයක් මත මුදාහැරීමට මාලිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා නියෝග කළේය.මීට අමතරව ඔහුගේ විදේශ ගමන් වළකාලමින් ඒ පිළිබඳ ආගමන විගමන පාලකවරයාට දැනුම් දෙන ලෙසට මහේස්ත්‍රාත්වරයා මරදාන පොලිසියට නියම කෙළේය. මෙසේ ලක්‍ෂ 100ක ශරීර ඇප නියමවූ සැකකරුට සෑම ඉරුදිනකම මරදාන පොලිසියට වාර්තා කරන ලෙස ද මහේස්ත්‍රාත් පි‍්‍රයන්ත මහතා දැනුම් දුන්නේය.සැකකරු විසින් මෙසේ සොරාගත් භාණ්ඩ ඔහු විසින් වෙනත් උකස් ආයතනයකට උකස් කර තිබියදී පොලිසිය විසින් සොයාගෙන තිබිණ.අදාල රන් භාණ්ඩ තොගය අධිකරණය විසින් ඊයේ (08) නැවත පෑන් ඒෂියා බැංකුව වෙත මුදාහරින ලදී.මෙලෙස ඇප නියමවූයේ පාලමන්දිරගේ නලින් ප්‍රසාද් බෝධිපාල නැමැති සැකකරුටය.මරදාන පොලිසියේ නඩු විභාග අංශයේ උප පොලිස් පරීක්‍ෂක ගුණසිංහ අධිකාරී, කොස්තාපල් නිමල්, යන නිලධාරීන් අධිකරණය හමුවේ කරුණු දැක්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=n10091416</link>
    <topic>අධිකරණයට අපහාස කළැයිරේගු අධ්‍යක්ෂ ජනරාල්ට නඩු</topic>
    <author>රෝෂන් තුෂාර</author>
    <content>රේගු අධ්‍යක්ෂ ජනරාල්වරයා අධිකරණයට අපහාස කැර ඇතැයි සඳහන් කරමින් කඩදාසි ආනයනය කරන සමාගමක් කොළඹ දිසා අධිකරණය හමුවේ පැමිණිල්ලක් ගොනු කළේය.රේගු අධ්‍යක්ෂ ජනරාල්වරයාට කොළඹ දිසා අධිකරණය මගින් නියෝගයක් කැර තිබියදී එම නියෝගය නොතකා කටයුතු කිරීම අධිකරණ සංවිධාන පනත අනුව දඬුවම් ලැබිය යුතු වරදක් බව සඳහන් කරමින් මේ පැමිණිල්ල ගොනු කෙරිණි.අදාළ පැමිණිල්ලේ මෙසේද සඳහන් වේ.පැමිණිලිකාර සමාගමට එරෙහිව රේගු අධ්‍යක්ෂ ජනරාල්වරයා පැවැත්වවීමට යන පරීක්ෂණයක් වළක්වන ලෙස දන්වමින් පසුගිය 10 වැනි දින දිසා අධිකරණය වාරණ නියෝගයක් නිකුත් කළේය.පැමිණිලිකාර සමාගමේ අධ්‍යක්ෂිකා ලලනි නිරෝෂා හෙට්ටිආරච්චි මහත්මිය පැවරූ නඩුවක් අනුව නිකුත්කළ මේ වාරණය පිස්කල් වරයා මගින් බාරදී තිබියදී එය නොතකා කටයුතු කැර ඇතැයි පැමිණිල්ල මගින් කරුණු දැක්වීය.කරුණු සලකා බැලූ ප්‍රධාන දිසා විනිසුරු රංජිත් වතුපොළ මහතා ලබන 21 වැනි දින අධිකරණය හමුවේ කරුණු දක්වන ලෙස දන්වමින් විත්තිකාර රේගු අධ්‍යක්ෂවරයාට සිතාසි නිකුත් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=r1009141</link>
    <topic>ගම්පහ ප්‍රාදේශීය විදුලි ඉංජිනේරුකාර්යාල ගොඩනැඟිල්ල වහලා</topic>
    <author>හෙනරත්ගොඩ සමූහ - අජිත් පී. මදුරප්පෙරුම ඡායාරූප - හෙනරත්ගොඩ සමූහ</author>
    <content>ගම්පහ නගරයේ පිහිටුවා තිබූ විදුලිබල මණ්ඩලයට අයත් ප්‍රාදේශීය විදුලි ඉංජිනේරු කාර්යාල ගොඩනැගිල්ල අතහැර දමාගොස් එම කාර්යාලය වසර එකහමාරක් තිස්සේ පුද්ගලික ගොඩනැගිල්ලකට ගෙනයෑමෙන් විශාල ගොඩනැගිලි කුලියක් අපතේ යන බව ප්‍රදේශවාසීහු පවසති.ගම්පහ නගරයේ මේරිබිසෝ මාවතේ වසර ගණනාවක් තිස්සේ පිහිටා තිබූ ගොඩනැගිල්ලෙන් හේතුවක් රහිතව ඉවත් වූ විදුලිබල මණ්ඩල ප්‍රාදේශීය කාර්යාලය 2009.04.08 දින සිට ඔරුතොට පාරේ වූ පුද්ගලික ගොඩනැගිල්ලකට රැගෙන ගොස් තිබේ.එම පුද්ගලික ගොඩනැගිල්ල මසකට රුපියල් අනූදහසක කුලියකට රැගෙන ඇත.විදුලිබල මණ්ඩලයටම අයත් මේරි බිසෝ මාවතේ පිහිටි ගොඩනැගිල්ල ප්‍රයෝජනයක් නොගෙන වසදමා ඇති අතර විදුලිබල මණ්ඩලයට අයත් වාහනයක් එහි නතර කර තිබෙනු දක්නට ලැබේ. ආරක්‍ෂක නිලධාරියකුද එම ස්ථානයේ රඳවා තිබේ.රුපියල් ලක්‍ෂ ගණන් කුලී මුදල් ගෙවා අලුත් ගොඩනැගිල්ලකට ගෙන යෑමෙන් පැරණි ගොඩනැගිල්ල දිරාපත්ව යන අතර එය කිසිම නඩත්තුවක් සිදුනොකර වසර එකහමාරක් ගතවීමට ඉඩහැරීම බලවත් අපරාධයක් බවද ජනතාව පවසති. මහජන මුදල් විනාශ කරමින් අධික කුලී මුදල් ගෙවීම වහා නතර කර පැරණි කාර්යාලය යළි ඇතිකිරීම මහජන හිතසුව පිණිස බවද ගම්පහ ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=r1009142</link>
    <topic>නිවාඩු කාලයෙන් පසුහෝමාගම පාසල්වල ඩෙංගු මර්දනවැඩසටහන් අරඹයි</topic>
    <author>හෝමාගම සංචාරක – මංජුල හිරිපිටිය ඡායාරූප හෝමාගම සංචාරක</author>
    <content>පාසල් වාරය ආරම්භ වීම නිමිතිකොටගෙන අධ්‍යාපන දෙපාර්තමේන්තුවේ මෙහෙයවීමෙන් දීප ව්‍යාප්තව ආරම්භ කළ ඩෙංගු මර්දන වැඩසටහනේ ආරම්භක වැඩසටහන හෝමාගම ජනාධිපති විදුහලේ දී පැවැත්විණි.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැති මේ වැඩසටහනට ආචාර්ය මණ්ඩලය, මවුපියන්, සිසුන් සහ ප්‍රදේශවාසීහු සහභාගි වූහ.දින ගණනක් පාසල් වසාතැබීම නිසා ඒකරාශී වන කැළිකසළ බැහැර කර පාසල් පිරිසුදුව තබාගැනීම වැඩසටහනේ මූලික අරමුණයි.කලාප අධ්‍යාපන කාර්යාල සහ කොට්ඨාස අධ්‍යාපන කාර්යාලවල අධීක්‍ෂණය යටතේ ආදි ශිෂ්‍ය සංගම්, ස්වේච්ඡා සමිති, සංවිධානවල හා මවුපියන්ගේ සහයෙන් මසකට වරක් පාසල් ශුද්ධ පවිත්‍ර කර පවත්වාගෙන යෑමට සැලැසුම් කර ඇතැයි අධ්‍යාපන දෙපාර්තමේන්තුවේ ප්‍රකාශකයකු පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=r1009143</link>
    <topic>දවසේ ලග්න පලාපල මතකයෙන් කියනපත්තර මාමා</topic>
    <author>බර්ටි ලයනල් උඩුගම්පළ ඡායාරූපය බර්ටි ලයනල් උඩුගම්පළ</author>
    <content>හිමිදිරියේම එදිනෙදා තොරතුරු දැකබලා ගැනීම පුරුද්දක් කරගත් අයට පත්තර විකුණන පුද්ගලයකු අපට හමුවිය.ඔහු හෙට්ටිආරච්චිගේ දයාරත්න ගුණවර්ධනය. (59) ඔහු සැවොම හඳුන්වන්නේ දයාරත්න පත්තර සීයා හෝ පත්තර මාමා ලෙසිනි. ඔහුට වරුණ (18) වසන්ත (16) යන දරු දෙදෙනකු සිටී.වරුණ නිර්මාල් පසුගිය දිනෙක හදිසි රෝගාබාධයක් වැළඳී මිය ගියේය.ඔහු දැනට වසර 25කට අධික කාලයක පටන් පුවත්පත් බෙදීමේ කාර්යයේ නියැලී සිටීම නිසා කවුරුත් හඳුනයි.දයාරත්න මහතා මෙසේ කීය.පාසල් ගිහින් විභාග ගත්තට පසසේ මට රස්සාවක් හොයාගන්න තුරු විනෝදයට වගේ පත්තර බෙදීම පටන් ගත්තා. ඒකෙන් මම හොඳ ආදායමක් ලබා ගත්තා. උදේන්ම පත්තර ටික පෙට්ටියට අඩුක් කරන්න ඉස්සර වෙලා ලොකු අකුරුවලින් තියන ටික ලග්න ඵලඵල කියවනවා.උඩුගම්පලින් සයිකලයට නැග්ගාම දොඹවිල කෙහෙල්බද්දර කලවාන බුළුගහමුල්ල ඔය රවුම සැතපුම් විසිපහක් විතර පදින්න වෙනවා. මට යතුරු පැදියක් ගන්න මුදල් නෑ. මේ රවුම ගිහින් ආපසු ගෙදරට එනකොට රෑ නවය විතර වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=r1009144</link>
    <topic>බොරලැස්ගමුව නගර සභාවේ ට්‍රැක්ටර් 3ක් දිරන්න හැරලා</topic>
    <author>කැස්බෑව සංචාරක ධර්මසිරි සුරවීර බොරලැස්ගමුව සමූහ සෙනෙවිරත්න කහටපිටිය ඡායාරූප – කැස්බෑව සංචාරක</author>
    <content>බොරලැස්ගමුව නගර සභාවේ ට්‍රැක්ටර් තුනක් හා ට්‍රේලරයක් වැස්සට තෙමෙමින්, අව්වට වේලෙමින් තැන් තැන්වල දිරාපත්වීමට හැරදමා තිබීම පිළිබඳව ජනතාව විමතිය පළ කරති.බොරලැස්ගමුව සුසාන භූමිය තුළ හා බොරලැස්ගමුව මාතෘ හා ළමා සායන ගොඩනැගිල්ල පිහිටි පරිශ්‍රය තුළ මේවා දිරාපත් වෙමින් පවතී.මෙලෙස රජයේ දේපළ දිරාපත් වීමට හැරදමා තිබීම ජාතික අපරාධයක් බව පවසන ජනතාව මේවා කිසියම් ඵලදායි වැඩකට යොදාගන්නැයි ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=r1009145</link>
    <topic>පෙරහර රැසක්ම වර්ණවත් කරනපුංචි නර්තන ශිල්පියා අනුහස්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ඓතිහාසික ශ්‍රී දළදා මාළිගාවේ මෙවර පෙරහර මංගල්‍යයට එක්වූ වයස අවුරුදු පහක් වූ නර්තන ශිල්පියාට ශ්‍රී දළදා මාළිගාවෙන් ශිෂ්‍යත්වයක් හිමිවිය.කේ. ජී. අනුහස් පැතුම් නෙත්මාල් දරුවා 2004 නොවැම්බර් මස 25 දින උපත ලැබූවෙකි. සී. 77/6, සේනානායක මාවත, මොට්ටප්පුලියවත්ත, රඹුක්කන ලිපිනයේ පදිංචි අනුහස් දළුග්ගල සුජාතා විද්‍යාල පළමු ශ්‍රේණියේ ඉගනුම ලබයි.කතරගම දේවාල පෙරහර, ශ්‍රී දළදා මාළිගාවේ පෙරහර ඇතුළුව බොහෝ වෙහෙර විහාරස්ථානයකම පාහේ පැවැත්වෙන පෙරහර මංගල්‍යයන්ට ඉදිරිපත්ව නරඹන්නන්ගේ නෙත් සිත් ඇද බැද ගැනීමට සමත්වූ ලාබාලම කලාකරුවකු ලෙස ඔහු ජනපි‍්‍රයව සිටී.ඉකුත්දා අවසන්වූ ඓතිහාසික දළදා මාළිගාවේ පෙරහර මංගල්‍යයේ ආරම්භයේ සිට දින දහයක් එක දිගට සිය නර්තන හැකියාව ඔහු ප්‍රදර්ශනය කෙළේය.අනුහස් පිළිබඳ ඔහුගේ මාමා වන සිසිර මනතුංග ආරච්චි (38) මහතා මෙසේ පැවැසීය.අනුහස් පුතා මගේ නංගිගේ දරුවෙක්. එයා කුඩා කාලයේ සිටම හදාවඩා ගත්තේ මමයි. මම වසර 20ක පමණ කාලයක් තිස්සේ නර්තන ශිල්පියකු විදිහට ක්‍රියා කරනවා.නිමාවූ දළදා පෙරහරේ ලාබාලම නර්තන ශිල්පියා වූයේ අනුහස් පුතායි. පෙරහර පැවැති දින දහයේම නැටුවා. ඒත් සම්මානය ලැබුණේ නැහැ.කතරගම පෙරහරේ දින නවයක්ම සෙල්ලම් කළා. අවසන් දින පෙරහරේදී අතිගරු ජනාධිපති මහින්ද රාජපක්‍ෂ මැතිතුමාගේ විශේෂ අවධානයට ලක්වුණා. පුතා කැඳවා කථාකළා.කතරගම සහ මාළිගාවේ පෙරහරේ විශේෂ පිරිසකගේ අවධානයට ලක්වූ ‘අනුහස්’ට අසාධාරණයක් වුණා කියලයි මට හිතෙන්නේ. මුදල් නොව සහතිකය තිබුණනම් එයාගේ ඉදිරි අනාගතයට එය ගොඩක් වටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=r1009146</link>
    <topic>මූර්ති ශිල්පයට උපන් හපන්කම් ඇති කලාකරුවෙක්</topic>
    <author>හල්තොට සමුහ විනීතා මානෙල් ගමගේ</author>
    <content>වෙල්එළියේ දුව පැන සෙල්ලම්කරන විට ඇස ගැටුණු කිරිමැටි පිඩක් ගෙදර ගෙනවිත් මිනිස් රුවක් නිර්මාණය කළ කුඩා දරුවකු අද මූර්ති ශිල්පියකු ලෙස දස්කම් දක්වයි. වෙහෙර විහාර ආශ්‍රිතව බුදු පිළිම නිර්මාණය කිරීමේ කාර්යයේ නියැළෙන රොෂාන් නිලන්ත පෙරේරා තවමත් 30 හැවිරිදි වියේ පසුවෙන තරුණයෙකි.මැටිවලින් මෙන්ම, ෆයිබර්, සිමෙන්ති, කළුගල් ආදිය උපයෝගී කර ගෙන මූර්ති නිර්මාණයේ නියැළෙන රොෂාන් මූලික අධ්‍යාපනය ලබා ඇත්තේ මිල්ලනිය ශ්‍රී දේවරක්ඛිත මහා විදුහලෙනි.කුඩා කල සිට චිත්‍ර ඇඳීමට ප්‍රියකළ රොෂාන් පාසලේ මෙන්ම දහම්පාසලේ චිත්‍ර තරග වලින් ජයග්‍රහණය ලබා සමස්්ත ලංකා මෙන්ම ජාත්‍යන්තර තරග වලින්ද සහතික ලබා ගෙන ඇත. ඔහුගේ හැකියාව තවදුරටත් වර්ධනය කැර ගැනීමට ඔහුගේ මවුපියන්වන කේ. සෝමවතී හා එච්. ඩාර්ලින් දෙපළ පාසලෙන් බාහිරව චිත්‍ර ගුරුවරුන් වෙතටද ඔහුව යොමු කිරීමට කටයුතු කළහ.ශිෂ්‍යත්ව විභාගයෙන් සමත්ව හොරණ ශ්‍රීපාලි විදුහලට ඇතුළත් වූ රොෂාන් උසස් පෙළ කලා අංශයෙන් චිත්‍ර විෂය සමග සමත්ව සරසවි අධ්‍යාපනය ලබා ලලිත කලාවේදී විශේෂ උපාධිය ලබා ගැනීමට සමත් විය.මගේ ප්‍රියතම විෂය මූර්ති ශිල්පය පොඩි කාලෙ ඉදල නන්දන අයියත් එක්ක ගිහිල්ල කොලමැදිරිය වෙලෙන් මැටි ගෙනල්ල මම පොඩි පොඩි රූප අඹන්න ආස කළා.අපේ තාත්තා මගේ නිර්මාණ නිතරම අගය කරල මාව දිරිමත් කළා. මවුපියන් ගෙන් ලැබුණ ශක්තිය මට අද මෙතැනට එන්න මඟ පෑදුව කියලයි මම හිතන්නෙ. දැනට හොරණ දොන් පේද්‍රික් විද්‍යාලයේ චිත්‍ර විෂය භාර ගුරුවරයා ලෙසට කටයුතු කරන මිල්ලනියේ ක්‍රිෂාන්ත කිත්සිරි මහත්තය මට විශ්ව විද්‍යාල ප්‍රවේශය සඳහා ඉගැන්නුව ඒ ගැන මම කෘතවේදීව සඳහන් කරන්න ඕනෑ. දැනට මම මූර්ති ශිල්පය පිළිබඳ ලලිතකලාවේදී විශේෂ උපාධිය ලබා ගෙදර මූර්ති වැඩ කරගෙන යනවා. ජීව රූප විහාර බිතුසිතුවම් බුදු පිළිම නෙළීම කරගෙන යනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009141</link>
    <topic>හම්බන්තොට නව ජාත්‍යන්තර ක්‍රිකට් ක්‍රීඩා පිටියේ දීවිදෙස් රටක් සමඟ පැවැත්වෙන මුල්ම තරගය හෙටයි</topic>
    <author>ප්‍රින්ස් ගුණසේකර</author>
    <content>ලබන වසරේ පැවැත්වෙන ලෝක කුසලාන ක්‍රිකට් තරගාවලිය වෙනුවෙන් ඉදිකෙරෙන හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේදී විදෙස් ක්‍රිකට් පිලක් සමඟ පවත්වන ප්‍රථම ක්‍රිකට් තරගය හෙට ආරම්භ වේ.සංචාරක පාකිස්තාන “ඒ” පිල හා ශ්‍රී ලංකා “ඒ” පිල අතර සිවුදින නිල නොවන ටෙස්ට් ක්‍රිකට් තරගය හෙට සිට 18 වැනිදා දක්වා මේ ක්‍රීඩාංගණයේ දී පැවැත්වේ.පාකිස්තාන “ඒ” පිල සමඟ පැවැත්වෙන දෙවැනි නිල නොවන ටෙස්ට් තරගය මෙය වන අතර ගාල්ලේ දී නිමා වූ ප්‍රථම තරගය ජය පරාජයෙන් තොරව නිමාවට පත් විය. හම්බන්තොට ක්‍රීඩා ලෝලීන්ට ජාත්‍යන්තර ක්‍රිකට් තරග හා ක්‍රිකට් වීරයන් සියැසින් දැක බලා ගැනීමේ මෙතෙක් පැවැති සිහිනය සැබෑවක් බවට පත් වීම හෙටින් පසුව සිදුවේ.වසරකට ආසන්න කාලයකදී ඉදිකිරීම් ඇරැඹූ හම්බන්තොට සූරියවැව ජාත්‍යන්තර ක්‍රීඩාපිටියේ ඉදිකිරීම් පිළිබඳ නිරීක්ෂණ චාරිකාවක යෙදුණු ජගත් ක්‍රිකට් කවුන්සිලයේ ක්‍රීඩා පිටි විශේෂඥ ඇන්ඩි ඇට්කින්සන් මහතාගේ ද ප්‍රශංසාව හිමි විය.ලෝක කුසාලන තරගාවලිය පැවැත්වීමට පෙර හම්බන්තොට පල්ලේකැලේ හා ආර්. පේ‍්‍රමදාස ක්‍රීඩාංගණවල ජාත්‍යන්තර ක්‍රිකට් තරග පැවැත්වීමේ අවශ්‍යතාවක්ද පැන නැඟී තිබේ.මෙ ක්‍රීඩාංගණ තුනේම ඉදිකිරීම් පිළිබඳ පැහැදිලි විස්තරයක් ලබා ගැනීමට ලබන මස 31 වැනිදාට පසු ජගත් ක්‍රිකට් සමුළු නියෝජිතයෝ පැමිණීමට නියමිතය.හෙට ආරම්භ වන ක්‍රිකට් තරගයේ දී ශ්‍රී ලංකා “ඒ” පිල තිළිණ කණ්ඩම්බි විසින් ද පාකිස්තාන “ඒ” පිල අසීම් ගුම්මාන් විසින් ද මෙහෙයවනු ලබති.ගාල්ලේ පැවැති ප්‍රථම තරගයට වර්ෂාවෙන් බාධා සිදුවීම නිසා දෙපිලම එක් ඉනිම බැගින් ක්‍රීඩා කළහ. එහි දී කෞෂල්‍ය සිල්වා හා තිළිණ කණ්ඩම්බි ශතක වාර්තා කළහ. දිමුත් කරුණාරත්න හා පාකිස්තානයේ ආමර් සජීඩ්, නයිම් ඇන්ජුම් අර්ධ ශතක වාර්තා කළහ.සූරියවැව ක්‍රීඩාංගණයේ විදෙස් රටක් සහභාගිත්වයෙන් පැවැත්වෙන ප්‍රථම තරගයේදී තනතිල්ලේ හැසිරීම කෙසේ වේද යන්න බොහෝ දෙනා විමසිල්ලෙන් බලා සිටිති.2011 ලෝක කුසලාන තරගාවලියට පෙර බටහිර ඉන්දීය කොදෙව් පිල හා ශ්‍රී ලංකාව අතර එක්දින ජාත්‍යන්තර තරග දෙකක් ලබන දෙසැම්බර් මාසයේ දී පැවැත්වේ.ලබන වසරේ පෙබරවාරි 20 දා ශ්‍රී ලංකාව හා කැනඩාව අතර ලෝක කුසලාන ක්‍රිකට් තරගය සූරියවැව පිටියේ දී දිවා - රාත්‍රී ලෙස පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009142</link>
    <topic>පෘතුගාල පාපන්දු පුහුණුකරුටතරග තහනමක්</topic>
    <author/>
    <content>මත්ද්‍රව්‍ය විරෝධී කමිටුවේ නිලධාරීන්ට අපහාස කිරීමේ චෝදනාව මත පෘතුගාල පාපන්දු පුහුණුකරු කාලෝස් ක්වොරිස්ට මාස 6ක තහනමක් පනවා තිබේ. මොහු කලින් මැන්චෙස්ටර් යුනයිටඩ් ක්‍රීඩා පිලේ පුහුණුකරු වශයෙන් කටයුතු කළ අතර පෘතුගාල පුහුණුකරු තනතුරට පත්වූයේ 208 ජූලි මාසයේදීය. ජාතික පුහුණුකරු වශයෙන් කාලෝස්ගේ ගිවිසුම අවසන් කිරීමට පෘතුගාල පාපන්දු සම්මේලනය ඒකමතිකව තීරණය කළ බව සභාපති ගිල්බටෝ මඩාලි පවසයි.පසුගිය ලෝක කුසලාන පූර්ව තරගාවලියට පෙර පෘතුගාල කණ්ඩායම් ක්‍රීඩකයන් පරීක්ෂණයකට ලක්කිරීමට තැත් කළ අවස්ථාවේදී කාලෝස් මත්ද්‍රව්‍ය විරෝධී කමිටුවේ නියෝජිතයන්ට බැන වැදී තිබේ.පෘතුගාල පාපන්දු සම්මේලනය සමඟ අස්සන් කළ ගිවිසුම්වලට අනුව 57 හැවිරිදි කාලෝස්ට වසර 2012 දක්වා පුහුණුකරු තනතුරේ රැඳී සිටීමට ඉඩකඩ තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009143</link>
    <topic>තර්ජනීට තර්ජනයක් ?</topic>
    <author>පි‍්‍රන්ස් ගුණසේකර</author>
    <content>ආසියාවේ උසම නෙට්බෝල් ක්‍රීඩිකාව වන ශ්‍රී ලංකාවේ තර්ජනී සිවලිංගම් ආසියානු ඒකාබද්ධ පිලට තෝරාගෙන ඇතත් එම කණ්ඩායමට ක්‍රීඩා කිරීමේ අවස්ථාව අහිමිකිරීමට ශ්‍රී ලංකා නෙට්බෝල් සම්මේලනය තීරණය කර ඇත.ාසියානු ඒකාබද්ධ නෙට්බෝල් කණ්ඩායම හා නවසීලන්ත කණ්ඩායම අතර නෙට්බෝල් තරගාවලියක් මේ මස 26 වැනිදා සිට සිංගප්පූරුවේ ටෝයෝ පායෝ ගෘහස්ථ ක්‍රීඩාංගණයේදී පැවැත්වේ. ආසියානු ඒකාබද්ධ නෙට්බෝල් පිලට ශ්‍රී ලංකා හිටපු නායිකා ශෂිකා සමරසිංහ, තර්ජනී සිවලිංගම් හා පුහුණුකාරිනී තිලකා ජිනදාස මෙනෙවිය තෝරාගෙන තිබුණි.තරගාවලියට සහභාගී වන්නේද යන්න මේ තිදෙනාගෙන් ශ්‍රී ලංකා නෙට්බෝල් සම්මේලනය විමසීම් කර තිබූ අතර, තර්ජනී හා තිලකා ජිනදාස මෙනෙවිය සහභාගිවීමට කැමැත්ත පළකළහ. එහෙත් ශෂිකා සමරසිංහ පෞද්ගලික හේතුවක් මත සංචාරයට එක් නොවන බව දැන්වූවාය.තිලකා ජිනදාස මෙනෙවිය ආසියානු ඒකාබද්ධ නෙට්බෝල් පිලේ සහය පුහුණුකාරිනිය ලෙස සහභාගීවීම ගැන නෙට්බෝල් සම්මේලනය විරෝධතාවක් දක්වා නොමැත.තර්ජනී සිවලිංගම්ගේ දක්‍ෂතා ආසියාවේ අනෙකුත් ක්‍රීඩිකාවන් හඳුනාගැනීම ශ්‍රී ලංකා නෙට්බෝල් ක්‍රීඩාවේ දියුණූවට බාධාවක් හෙයින් මේ තරගාවලියට සහභාගීවීමට ඉඩදිය නොහැකි බව නෙට්බෝල් පරිපාලනය ක්‍රීඩිකාවට දන්වා ඇත.එසේනම් තරගාවලියට සහභාගිවීම ගැන කැමැත්ත විමසුවේ ඇයි? තර්ජනී ප්‍රශ්න කර ඇතත් නෙට්බෝල් පරිපාලනය පිළිතුරක් ලබාදීමට අපොහොසත් විය.මේ තත්ත්වය හේතුවෙන් තර්ජනී සිවලිංගම් නෙට්බෝල් ක්‍රීඩාවෙන් සමුගැනීමට සූදානමක් ඇතැයි ද වාර්තාවේ. පුහුණුකාරිණී තිලකා ජිනදාස මෙනවියද මේ ක්‍රීඩිකාව නොමැතිව සිංගප්පූරු තරග සංචාරයට එක් නොවන බව පවසා තිබේ.තර්ජනී සිවලිංගම් හා තිලකා ජිනදාස මෙනෙවිය නෙට්බෝල් සම්මේලනය ගෙන ඇති මේ තීරණයට එරෙහිව කරුණූ දැක්වීම උදෙසා අද පෙරවරුවේ ක්‍රීඩා ඇමැති සී. බී. රත්නායක මහතා හමුවීමට නියමිතය.තර්ජනී සිවලිංගම් අඩි 6යි අඟල් 9ක උසකින් යුත් ප්‍රබල ක්‍රීඩිකාවකි. පසුගිය කාලයේ ජාත්‍යන්තර නෙට්බෝල් තරගවලින් ශ්‍රී ලංකාවට ජය හිමිකරදීමට ඇයගේ විශිෂ්ඨ දක්‍ෂතා ප්‍රබල ලෙස ඉවහල්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009144</link>
    <topic>කෝපායි හින්දු යූත් -තෙලිප්පායි යුනයිටඩ්ජාතික තරග වටයට යාපනයෙන් කොළඹට එයි</topic>
    <author>ප්‍රින්ස් ගුණසේකර</author>
    <content>ඩයලොග් ජනාධිපති රන් කුසලාන වොලිබෝල් තරගාවලියේ දිස්ත්‍රික් තරග වටයේදී යාපනයෙන් පෙරට පැමිණි කෝපායි හින්දු යූත් ක්‍රීඩා සමාජය (පිරිමි) හා තෙලිප්පායි යුනයිටඩ් ක්‍රීඩා සමාජය (කාන්තා) ජාතික තරග වටයට සුදුසුකම් ලැබූහ. එම අවසන් තරග වටය ලබන මාසයේ කොළඹදී පැවැත්වේ.යාපනය දිස්ත්‍රික් තරග යාපනය මධ්‍ය මහා විද්‍යාලයීය ක්‍රීඩාංගණයේදී පසුගියදා පැවැති අතර පිරිමි කාන්තා වොලිබෝල් කණ්ඩායම් 30ක් සහභාගී වූහ.ජනාධිපති රන් කුසලාන වොලිබෝල් තරග ඉතිහාසයේ මුල්වරට යාපනයෙන් කණ්ඩායම් මෙවර ඉදිරිපත් වීම කැපී පෙනුණි. යාපනය ප්‍රාදේශීය ලේකම් කොට්ඨාස 15කින් කණ්ඩායම් 338ක් මූලික වටයේ තරගවලට සහභාගි විය.එමෙන්ම මුලතිව් දිස්ත්‍රික්කයෙන් ද කැපී පෙනෙන සහභාගිත්වයක් මෙවර ලැබී තිබුණු අතර එහිදී ජාතික වටයට පිරිමි - කාන්තා දෙඅංශයෙන්ම මුලතිව් විත්‍යා ක්‍රීඩා සමාජය සුදුසුකම් ලැබීය. දිස්ත්‍රික්ක 9කින් ජාතික වටයට මේ දක්වා පිරිමි - කාන්තා කණ්ඩායම් 18ක් තෝරාගෙන ඇත.පසුගිය වසරේ ඩයලොග් ජනාධිපති රන් කුසලාන කාන්තා සූරතාව දිනාගත් කොස්වාඩිය විජය ක්‍රීඩා සමාජයේ ක්‍රීඩිකාවෝ පුත්තලම දිස්ත්‍රික්කයෙන් ජාතික තරග වටයට මෙවරද සුදුසුකම් ලැබූහ. පුත්තලමෙන් ජාතික වටයට සුදුසුකම් ලබා ඇති පිරිමි වොලිබෝල් කණ්ඩායම වන්නේ කන්තලේ රන් සමනල ක්‍රීඩා සමාජයයි.ජනාධිපති රන් කුසලාන වොලිබෝල් තරගාවලියේ වසර ගණනාවක් ප්‍රබල දක්ෂතා පෙන්වමින් අවසන් වටයට පැමිණි තලහගම්වාඩුව අරුණ ක්‍රීඩා සමාජයේ පිරිමි කණ්ඩායම හම්බන්තොට දිස්ත්‍රික්කයෙන් ජාතික වටයට මෙවරද පැමිණ ඇත. එම දිස්ත්‍රික්කයෙන් ජාතික තරග වටයට පැමිණි කාන්තා කණ්ඩායම වන්නේ වීරකැටිය කුඩා බිබිල ක්‍රීඩා සමාජයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009145</link>
    <topic>ජනසතු සේවා මලල ක්‍රීඩා තරගාවලියේදීලේක්හවුස් ආයතනයට රන් පදක්කම් 9ක්</topic>
    <author/>
    <content>27 වැනි ජනසතු සේවා මලල ක්‍රීඩා තරගාවලියේදී ලේක්හවුස් ක්‍රීඩක ක්‍රීඩිකාවෝ රන් පදක්කම් 9ක් දිනා ගත්හ. එයට අමතරව රිදී පදක්කම් 6ක් හා ලෝකඩ පදක්කමක් ද ලේක්හවුස් ආයතනයට හිමිවිය.අවුරුදු 40න් ඉහළ මීටර් 100, 200 හා 400 ඉසව්වල රන් පදක්කම් තුනම උදුලා පීරිස් දිනා ගත්තාය. ඇය මේ දක්වා විවිධ ක්‍රීඩා ඉසව්වලින් රන් පදක්කම් 15ක් ලේක්හවුස් ආයතනය නියෝජනය කරමින් දිනා ඇත.ජේ. ඒ. එස්. කුමාර ද අවුරුදු 45ට ඉහළ මීටර් 400, 800 හා 1500 ඉසව්වලින් රන් පදක්කම් දිනාගත්තේය. ලේක්හවුස් ආයතනයේ අයි. පී. නාමසිරි (රිදී පදක්කම් 2ක්), චමින්ද ලාල් (රිදී පදක්කමක්), ඒ. සුදසිංහ (රිදී පදක්කම් 3ක්), අයි. ඒ. එන්. චන්ද්‍රසිරි (රන් පදක්කම් 2ක්, ලෝකඩ 1ක්) හා මීටර් 100 ය 4 හා මීටර්400 ය 4 (රන් පදක්කම් 2ක්) නාමරත්න, නාමසිරි, කුමාර හා සුදසිංහ විශිෂ්ඨ දක්‍ෂතා දැක්වූහ.තරගාවලියේ සූරතාව ගුවන්තොටුපොළ හා ගුවන් සේවා සමාගම දිනාගත් අතර, අනුසූරතාව ශ්‍රී ලංකන් එයාර්ලයින්ස් දිනාගත්තේය.විශේෂ දක්‍ෂතා.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009147</link>
    <topic>හෙවිවේට් බොක්සිං කිරුළව්ලැඩිමීර්ට</topic>
    <author/>
    <content>ලෝක හෙවිවේට් බොක්සිං කිරුළ යුක්රේනයේ ව්ලැඩිමීර් ක්ලිට්චිකෝ දිනාගත්තේය. ජර්මනියේදී ව්ලැඩිමීර් හා සැමුවෙල් පීටර් අතර පැවැති තරගයේ 10 වැනි වටයේදී ව්ලැඩිමීර් මේ ජයග්‍රහණය අත්කර ගත්තේය.මේ තරගයෙන් අනතුරුව ව්ලැඩිමීර් හා එංගලන්තයේ ඩේවිඩ් ගේ අතර මීළඟ තරගය පැවැත්වීමට නියමිතය.ඩේවිඩ් ගේ තරගයට පෙර සිටම තමාට වාග් ප්‍රහාර එල්ල කරන හෙයින් “කතාව නවතා සටනට සූදානම් වන ලෙස” ව්ලැඩිමීර් අනතුරු හැඟවීය. ව්ලැඩිමීර් ජයග්‍රහණයෙන් අනතුරුව පැවැති ප්‍රවෘත්ති සංකච්ඡාවකදී පැවැසුවේ ඩේවිඩ්හේ දැන් කතාව නවත්වනු ඇති බවට විශ්වාස කරන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009148</link>
    <topic>නාවලපිටියට දිවා - රාත්‍රී වොලිබෝල් පිටියක්</topic>
    <author>මහරගම විශේෂ</author>
    <content>නාවලපිටිය නගර සභා ක්‍රීඩාංගනයට දිවා රාත්‍රි ක්‍රීඩා කළ හැකි වොලිබෝල් ක්‍රීඩා පිටියක් තරුණ කටයුතු පිළිබඳ නියෝජ්‍ය ඇමැති මහින්දානන්ද අළුත්ගමගේ මහතාගේ ඉල්ලීමක් අනුව ඉදිකිරීමට තීරණය කර ඇත. රටේ ප්‍රධාන නගරවල දිවා රාත්‍රී ක්‍රීඩා කළ හැකි වොලිබෝල් ක්‍රීඩා සිටි ඇතත් නුවරඑළිය දිස්ත්‍රික්කයට එවැනි ක්‍රීඩා පිටියක් නැත.නගර සභා ක්‍රීඩා පිටිය පරිශ්‍රයේම මේ නව වොලිබෝල් ක්‍රීඩා පිටිය ඉදිකෙරේ.නව ක්‍රීඩා පිටිය ඔක්තෝබර් මස 15 වෙනි දිනට පෙර නිම කිරීමට නියමිතය. මෙම නව දිවා රාත්‍රී වොලිබෝල් ක්‍රීඩා පිටියේ මංගල තරගය ලෙස ජාතික තරුණ සේවා සභාව හා ශශ්‍රී ලංකා රූපවාහිනි සංස්ථාව අනුබද්ධව සංවිධානය කරනු ලබන 29 වන තරුණ සේවා රූපවාහිනී අභියෝගතා තරගාවලියේ අවසන් මහා තරග දෙක (කාන්තා/ පිරිමි) පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=s1009146</link>
    <topic>දකුණේ කායවර්ධනසභාපති ජානක</topic>
    <author>නුවන් කොඩිකාර</author>
    <content>දකුණු පළාත් කායවර්ධන සංගමයේ නව සභාපතිවරයා ලෙස ජේ. ඩබ්ලිව්. පී. ජානක මහතා නිතරගයෙන් තේරීපත් විය.ශ්‍රී ලංකා කායවර්ධන සංගමයේ විනිසුරුවකු ලෙස කටයුතු කරන ඒ මහතා මාතර ෆොලෝ ෆිට්නස් ආයතනයේ සභාපති හා ප්‍රධාන උපදේශක ලෙසද කටයුතු කරයි.පසුගිය බ්‍රහස්පතින්දා සහ සිකුරාදා මහනුවර ලේක්විව් ක්‍රීඩාංගණයේදී පැවැති මහනුවර ධර්මරාජ, මාතලේ සාන්ත තෝමස් විදුහල් අතර ක්‍රිකට් තරගය ජය පරාජයෙන් තොරව නිමා විය. දෙවන දිනයේ තරගය පස්වරු 3.30 ට අවසන් කෙරිණි.ධර්මරාජ විදුහල පළමු ඉනිම ඕවර් 38.5 කදී සියල්ලන්ම දැවී ලකුණු 105 - හේමාල් මුණවීර 41, සසිත් ගුණසේකර 15, (එම්. රසික් 50 ට 7 යි. එල්. මදුසංක 31 ට 3 යි.)සාන්ත තෝමස් විදුහල පළමු ඉනිම සියල්ලන්ම දැවී ලකුණු 134 යි. (ඕවර් 67 කදී) - එල්. මදුසංක 27, එස්. අදිකාරිනායක 24, (නුවන් කරුණාරත්න 31 ට 5 යි. හේමාල් මුණවීර 27 ට 2 යි, අසේල ජයතිලක 41 ට 3 යි.)ධර්මරාජ විදුහල දෙවන ඉනිම ඕවර් 26 ට කඩුලු 3 ට ලකුණු 120 යි.ලහිරු හේරත් 27, සසිත් ගුණසේකර 51(එල්. මදුසංක 32 ට 3 යි.)බෙල්ජියම් ජාතික කිම් ක්ලිජස්ටස් රුසියානු ජාතික මේරා සොවනරීවා 6 – 2 ක් 6 – 1ක් ලෙස පරාජයට පත් කරමින් අමෙරිකානු විවෘත ටෙනිස් තරගාවලිය ජයග්‍රහණය කළාය. ක්ලිප්ස්ටස්ට ඒ සඳහා ගත වූයේ විනාඩි 59ක් පමණි.මේ තරගාවලියෙන් පසු 2010 ලන්ඩන් ඔලිම්පික් තරගාවලිය දක්වා ක්‍රීඩා කිරීමට බලාපොරොත්තු වන බවත් ක්‍රීඩා තරග අතරවාරයේදී අනතුරුවලට භාජනය වීම සහ තම දියණියගේ කටයුතු අනුව යම් වෙනසක් සිදු වීමට ඉඩ ඇති බවද ක්ලිජස්ටස් පවසන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=f1009141</link>
    <topic>එජාපය කපිතාන්වරයෙක් නැති ගිලෙන නැවක්</topic>
    <author>සාකච්ඡා කෙළේ උදිත ගුණවර්ධන</author>
    <content>* 18 වෙනි ව්‍යවස්ථා සංශෝධනය පිළිබඳ සමාජය තුළ විවිධ අදහස් මතවාද පැතිරගොස් තිබෙනවා. මෙහිදී විපක්‍ෂය නඟන ප්‍රධානම චෝදනාවක් බවට පත්වෙලා තිබෙන්නේ ජනාධිපති ධූර කාලයට පනවා තිබූ සීමාව ඉවත් කිරීම ප්‍රජාතන්ත්‍රවාදයට විරුද්ධ බවයි?මෙතැන තියෙන ප්‍රජාතන්ත්‍රවාදයට විරුද්ධ බව මොකක්ද කියලා මටනම් තේරුම් ගන්න බැහැ. ඔන්න ජනාධිපතිතුමාගේ ධූරකාලය දිගුකර ගන්න නැතිනම් යාවජීව ජනාධිපතිවරයා විදිහට සිටීමට මේ ව්‍යවස්ථා සංශෝධනය සිදුකළා නම් අපට එය පිළිගන්න බැහැ. එවැනි දෙයක් සිදුවුණානම් එයින් ප්‍රජාතන්ත්‍රවාදයට බාධාවක් එල්ලවීමට ඉඩ තිබුණා.ඒත් 18 වෙනි සංශෝධනය ඒ විදිහේ දෙයක් නෙමෙයි. මෙතැනදි ජනාධිපති ධූරය සඳහා වූ සීමා ඉවත්ව තිබෙන බව ඇත්ත. ඒත් ඊළඟ වාරය සඳහා පත්කරගන්නේ කවුද කියලා තීරණය කිරීමේ සම්පූර්ණ බලය හා අයිතිය ජනතාවටයි පැවරිලා තිබෙන්නේ. ජනතාවට වර්තමාන ජනාධිපතිතුමා එපානම් ඔවුන්ට තීරණයක් ගැනීමට පුළුවන් වගේම තෙවන වරටත් ජනාධිපතිතුමාගේ සේවය ඔවුනට අවශ්‍යනම් ඒ ගැන තීන්දුව ගැනීමේ අයිතියත් ජනතාවට තිබෙනවා. ඒ නිසා මා මෙම තත්ත්වය දකින්නේ ජනතා පරමාධිපත්‍ය ආරක්ෂා කර ගැනීමට සිදුකළ සංශෝධනයක් විදිහටයි. ඒ නිසා 18 වෙනි ව්‍යවස්ථා සංශෝධනයේ කිසිදු ප්‍රජාතන්ත්‍රවිරෝධී භාවයක් මා දකින්නේ නැහැ.මෙම සංශෝධනයේ දුබලතා අඩුපාඩු නැති බවට ශ්‍රේෂ්ඨාධිකරණය විසින්ද තීරණයක් ලබාදී තිබෙනවා. ඒ නිසා මෙම සංශෝධනයේ නීතිවිරෝධි භාවයක් ඇතැයි කිසිවෙකුට කියන්න බැහැ.* රටේ දේශපාලන හා ආර්ථික ස්ථාවරත්වයක් අවශ්‍ය නිසා මෙම සංශෝධනය ඇති කළ බවටයි ආණ්ඩුව පාර්ශවයෙන් සඳහන් වෙන්නේ. මේ ප්‍රකාශවල පදනමක් තිබෙනවාද?1978 දී මේ ආණ්ඩුක්‍රම ව්‍යවස්ථාව ඇති කළදා පටන් අප ජනාධිපති ධූරයේ අඩුපාඩු භයානක තැන් රාශියක් දුටුවා. ජනතාවත් විධායක ජනාධිපති ධූරය පිළිබඳ එතරම් ප්‍රසාදයකින් නෙමෙයි සිටියේ. ජේ. ආර්. ජයවර්ධන, රණසිංහ පේ‍්‍රමදාස, චන්ද්‍රිකා බණ්ඩාරනායක කුමාරතුංග යන ජනාධිපතිවරු රට පාලනය කළා. මේ සියලු දෙනා ජනාධිපති ධූරය රටේ යහපතට යොදාගත්තේ නැහැ. විධායක ජනාධිපති ධූරය පිළිබඳ රටේ විරෝධයක් මතුවෙන්න මේ හැම දෙයක්ම බලපෑවා. ඒත් 2005 දී බලයට පැමිණි ජනාධිපති මහින්ද රාජපක්‍ෂ මහතා මේ සියල්ල වෙනස් කළා වගේම ජනාධිපති බලතල රටේ යහපතට යොදා ගත්තා.තිස් අවුරුදු යුද්ධය තුන් අවුරුද්දකින් නිමා කිරීමට ජනාධිපති ධූරය මඟින් සුවිශාල නායකත්වයක් ලබාදුන්නා. ඇතැම්විට ජනාධිපති ධූරයක් නොතිබී පාර්ලිමේන්තු ක්‍රමයක් රටේ තිබුණානම් යුද්ධය තාමත් තිබෙන්නට ඉඩ තිබුණා. එදා පාර්ලිමේන්තුව තුළ තිබුණේ අස්ථාවර භාවයක්. මේ සියලු බාධා එදා ජයගත්තේ විධායක ජනාධිපති ධූරයේ තිබූ බලවත්කම නිසයි. මේ සියලු දේ නිසා අදවනවිට විධායක ජනාධිපති ධූරය පිළිබඳ ප්‍රසාදයක් කැමැත්තක් රට තුළ ඇතිවෙලා තිබෙනවා. මේ මොහොතේදී රටේ අති බහුතරයක් ජනාධිපතිතුමා මේ රටට විශාල සේවයක් ඉදිරියටත් සිදු කරයි කියලා බලාපොරොත්තු රාශියක් තබාගෙන ඉන්නේ. ඒ සඳහා වූ ජවයක්, ශක්තියක් වගේම දැනුමකුත් එතුමාට තිබෙනවා. මේ සියලු දේ බලා තමයි ජනාධිපතිධූර කාලයට තිබූ සීමා ඉවත් කළේ.දැන් ජනාධිපතිතුමාට ඔහුගේ ඉදිරි කාලයත් රටේ ආර්ථික සමෘද්ධිය සඳහා වූ සංග්‍රාමයට යොදවන්න පුළුවන් කම තිබෙනවා. පසුගිය දශකවලදී සිංගප්පූරුව, මැලේසියාව ඇතුළු කලාපීය රටවල් රාශියක් දියුණු රටට හිතවත්ව වැඩකළ නායකයන් නිසා අපත් ජනාධිපතිතුමාට ඒ සඳහා අවස්ථාව ලබාදිය යුතුයි. අභියෝග ජයගත් නායකයා විදිහට ජනාධිපති මහින්ද රාජපක්‍ෂ මහතාට ආර්ථික අභියෝග ජයගැනීමටත් විශාල හැකියාවක් හා ශක්තියක් තිබෙනවා.* මෙම ආණ්ඩුක්‍රම ව්‍යවස්ථා සංශෝධනය නිසා ඒකාධිපති ක්‍රමයක් රටේ ඇතිවෙතැයි විපක්‍ෂය අනාවැකි පළකරනවා. මේ චෝදනාව පිළිබඳ ඔබේ මතය කුමක්ද?විධායක ජනාධිපති ධූරය තිබුණත් වෙනත් ක්‍රමයක් තිබුණත් යම් යම් දේවල් වෙන්න පුළුවන්නේ. ජනාධිපති ජේ. ආර්. ජයවර්ධන ඒකාධිපති විදිහට හැසිරුණේ 18 වෙනි සංශෝධනයක් තියෙද්දි නෙමෙයි. 1970 දශකයේ දී පුවත්පත් ආයතන සීල් කළේ ලේක්හවුසිය ආණ්ඩුවට පවරා ගත්තේ විධායක ජනාධිපති කෙනෙක් නෙමෙයි. පාර්ලිමේන්තු ප්‍රජාතන්ත්‍රවාදී ආණ්ඩුවකුයි. ඒ නිසා ඒකාධිපති ක්‍රමයට වඩා බලපාන්නේ පුද්ගලයායි. ඒ වගේම එජාප ආණ්ඩුවක් තියෙද්දි ජනාධිපති ධූරය ඉසිලූ ඩී. බී. විජේතුංග මහතා ඉතාමත් ප්‍රජාතන්ත්‍රවාදී විදිහටයි කටයුතු කළේ. ඒ නිසා විපක්‍ෂය නඟන මේ විදිහේ තර්කවල පදනමක් තිබෙනවා කියලා මා සිතන්නේ නැහැ.විපක්‍ෂය අද මහින්ද රාජපක්‍ෂ නැමැති දේශපාලඥයාගේ මනා ප්‍රතිරූපයට විශාල බයක් ඇති කරගෙන ඉන්නේ. ඔවුන්ගේ හිත්වල විශාල සැකයක් තිබෙනවා. මීළඟ ජනාධිපතිවරණයේදීත් ඔවුන්ට ජයග්‍රහණය කරන්න බැරිවෙයි කියලා. මේ දේ නිසා තමයි අද එජාපයත්, ජවිපෙත් 18 වෙනි සංශෝධනය මහා බිල්ලෙක් විදිහට මවා පෙන්වීමට උත්සාහ කරන්නේ.* ඉදිරි පළාත් පාලන මැතිවරණ පැවැත්වීමට යෝජනා වී ඇත්තේ කේවල හා සමානුපාතික මැතිවරණ ක්‍රමයක් යටතේයි. මේ පිළිබඳ ඔබේ ස්ථාවරය පැහැදිලි කළ හැකිද?මෙම මැතිවරණ ක්‍රම සංශෝධනය ඉතාමත් හොඳ දෙයක්. වර්තමානයේ තිබෙන සමානුපාතික ක්‍රමය පිළිබඳ සමාජය තුළ විශාල නොකැමැත්තක් තිබෙන්නේ. අද ආසනයකට වගකියන්න මන්ත්‍රීවරයෙක් නැහැ. මෙය ඇතැම් ආසනවලට විශාල ප්‍රශ්නයක් වෙලා තිබෙන්නේ. ඇතැම් ප්‍රදේශ තිබෙනවා ඒ ප්‍රදේශවලට අවුරුදු ගණනාවකින් මන්ත්‍රීවරයෙක් පත්වෙලා නැහැ. මෙය පළාත් පාලන මට්ටමට පමණක් නෙමෙයි පාර්ලිමේන්තුවටත් බලපාල තිබෙනවා. ඉස්සර දේශපාලන දැනුම, උගත්කම, ජ්‍යෙෂ්ඨත්වය, පළපුරුද්ද වගේ දේවල් තිබෙනවා නම් මැතිවරණයකට තරග කරලා ජය ගැනීමට පුළුවන්. ඒත් අද මැතිවරණයකට තරග කරද්දි ආර්ථික ශක්තියත් බලපානවා.* 17 වෙනි සංශෝධනයේ දී ඇති කර ගත් ප්‍රගතිශීලී යෝජනා 18 වෙනි සංශෝධනය නිසා අහෝසි වන බවට මතයක් තිබෙනවා?17 වෙනි සංශෝධනය මඟින් ඇතිවූ බොහෝ කොමිසන්සභා නිසි විදිහට ක්‍රියාත්මක වුණේ නැහැ. එයටත් එම සංශෝධනයේම ඇතුළත් ඇතැම් දේවල් බලපෑවා. මෙවර 18 වෙනි සංශෝධනය මඟින් සිදුකර ඇත්තේ එම බාධා ඉවත්කර මෙම යෝජනා ක්‍රියාත්මක කළ හැකි විකල්පයකට ගමන් කිරීම පමණයි.ඒ නිසා සමහරු විවිධ මත ඉදිරිපත් කළත් ඒ කිසිදු මතයකට පදනමක් ඇතැයි මා නම් විශ්වාස කරන්නේ නැහැ.* එජාපය පත්ව ඇති වත්මන් තත්ත්වය පිළිබඳ එහි හිටපු සාමාජිකයකු විදිහට ඔබේ අදහස මොකක්ද?අපි එදා කියපු දේවල් කළානම් අද රනිල් වික්‍රමසිංහ මහතාටත් එජාපයටත් මෙවැනි තත්ත්වයකට මුහුණ දෙන්න වෙන්නේ නැහැ. ඒත් රනිල් අද වගේම එදාත් පක්‍ෂයේ දෙවන පෙළ හඬට සවන් දුන්නේ නැහැ. එය නියම නායකයෙකුගේ ලක්‍ෂණයක් නෙමෙයි. ඕනෑම වැදගත් නායකයෙක් වරක් දෙවරක් පරාජය වෙද්දි නායකත්වයෙන් ඉල්ලා අස්වෙනවා. ඒත් රනිල් වික්‍රමසිංහ මහතා මැතිවරණ පිට මැතිවරණ පරාජය වුවත් නායකත්වය දමාගියේ නැහැ. ඒ නිසා අද වෙද්දි එජාපයේ සාමාජිකයෝ බුරුතුපිටින් පක්‍ෂය අතහැර යමින් සිටිනවා. එදා අපත් එක්ක එජාප මන්ත්‍රීවරු 17 ආණ්ඩුවට එක්වුණා. මෙවරත් අලියා ලකුණෙන් තරග කළ විශාල මන්ත්‍රී පිරිසක් ආණ්ඩුවට එකතු වුණා.ජන විඥාණය මොකක්ද කියලා එජාපයට හඳුනා ගැනීමට බැරිවෙලා තිබෙනවා. ඔවුන්ගේ බිඳවැටීමට එයත් බලපෑවා. එජාපය යළිත් ප්‍රතිසංවිධානය වීමටනම් බොහෝ කාලයක් ගතවේවි. ඒත් එජාප නායකත්වය එම ප්‍රතිසංවිධානවලට ඉඩක් ලබා දෙයිද කියන එකත් සැකයි.* එජාපයේ අනාගතය මොන විදිහට විසෙඳයිද?මන්ත්‍රීවරු පක්‍ෂය අතහැරලා යන විදිහ බලපුවාම අනාගතය පිළිබඳව අනාවැකියක් කියන එකත් අමාරුයි. අප දන්නවා පැරණි වාමාංශික පක්‍ෂ අතීතයේදී බලවත්ව සිටි විදිහ. ඒත් අද වෙද්දි එම පක්‍ෂ ඉතාමත් සුලු වපසරියකට එම දේශපාලන පක්‍ෂ ඇකිලී ගොස් තිබෙනවා. අද එජාපය යන විදිහට ගියොත් ඔවුන්ටත් ඊළඟ මහා මැතිවරණයේදී එවැනි ඉරණමකට මුහුණදීමට සිදුවේවි.අද වෙද්දි එජාපයේ මන්ත්‍රීවරු අපේක්‍ෂා භංගත්වයට පත්වෙලා ඉන්නේ. පාක්‍ෂිකයොත් එහෙමයි. බලාපොරොත්තුවක් ඉටුකර ගන්න පුළුවන් මානයක නැහැ. බලාපොරොත්තු යථාර්ථයක් බවට පත් කළ හැකි නායකත්වයකුත් නැහැ. අද එජාපය කපිතාන් කෙනෙක් නැතිව ගිලෙන නැවක් විදිහට හඳුන්වා දුන්නත් එහි වරදක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=f1009142</link>
    <topic>ඉහළ කොත්මලේටඅලුත් බලාපොරොත්තුවක්</topic>
    <author>නිවන්ති තිලකරත්න ඡායාරූප එන්. එස්. ගොඩමුන්නගම්පොළ සමූහ</author>
    <content>‘අපට ගෙයක් තිබුණෙ නෑ. ලයින් කාමරයක ජීවත් වුණේ. ඉවුම් පිහුම් කළෙත් නිදා ගත්තෙත් හැම දෙයක් ම කළේ ලයින් කාමරයක් ඇතුළේ. අපට වෙන ම නිදන කාමර තිබුණේ නෑ. කුස්සි තිබුණේ නෑ. නාන කාමර තිබුණේ නෑ. අවුරුදු හැත්තෑ පහක් ම මම ජීවත් වුණේ ඒ විදිහට. මගේ ජීවිත කාලෙදී ලයින් ජීවිතෙන් මිදෙන්න පුළුවන් වෙයි කියලා මම හීනෙකින්වත් හිතුවේ නෑ. ඒත් අපට සියලු පහසුකම් සහිත ගෙයක් ලැබුණා. ඒක වචනවලින් විස්තර කරන්න බැරි තරම් සතුටක්.ඒ හැත්තෑ පස් හැවිරිදි සරස්වතී මුත්තුකුමාර් ගේ කතාවයි. ඇය අපට හමු වූයේ කුමාරගම ගම්මානයේ දී ය. ඉහළ කොත්මලේ ජල විදුලි ව්‍යාපෘතිය නිසා සරස්වතී ඇතුළු තවත් බොහෝ දෙනකු ජීවත් වූ ලයින් කාමර ඔවුනට අහිමි වී තිබිණි. එහෙත් ඒ ලයින් කාමර වෙනුවට සියලු පහසුකම් සහිත නව නිවාස ලබා දීමට ඉහළ කොත්මලේ ජල විදුලි ව්‍යාපෘතිය මඟින් කටයුතු කර තිබේ.ඒ අනුව නව නිවාස 495ක් ද, වෙළෙඳ සල් 33ක් ද, කර්මාන්ත ගොඩනැගිලි 6ක් ද පුස්තකාල හයක් ද, කෝවිල් තුනක් සහ පල්ලි දෙකක් ද මේ ඉදිකිරීම්වලට ඇතුළත් ය. කුමාරගම, දේවසිරිපුර, තලවාකැලේ, රත්නිල්ල කැලේ ඇතුළු ප්‍රදේශ නවයක බලපෑමට ලක් වූ ජනතාව නැවත පදිංචි කර ඇත. මීට පෙර ජීවත් වූ ලයින් කාමරවලට වඩා පහසුකම් සහිත නව නිවාස ලැබීම ගැන ඔවුහු සතුටින් කතා බහ කළහ. ඇතැම්හු ගෙවත්තේ නොයෙක් එළවළු වර්ග පවා වගා කර තිබිණි. විදුලිය, නළ ජලය, සංවර්ධිත ප්‍රවේශ මාර්ග ආදී පහසුකම් ද ඔවුනට ලැබී තිබේ.ජාත්‍යන්තර සහයෝගීතාවය සඳහා වන ජපාන එජන්සියේ (JICA)ශිල්පීය ආධාර යටතේ ඉහළ කොත්මලේ ජල විදුලි ව්‍යාපෘතියේ ශක්‍යතා අධ්‍යයනය සිදු වෙන්නේ 1985 – 1987 වකවානුවේ දී ය. එහෙත් නොයෙක් හේතු නිසා මේ ව්‍යාපෘතිය දීර්ඝ කාලයක් තිස්සේ ක්‍රියාත්මක කිරීමට නොහැකි වි තිබිණි. පාරිසරික බලපෑම් ලුහු කිරීමේ ක්‍රම ඇගැයීම හා ක්‍රියාත්මක කිරීම සඳහා මධ්‍යම පරිසර අධිකාරිය විසින් 2003 දී පාරිසරික පසු විපරම් කමිටුවක් පවා පත් කෙරිණි.පරිසරය හා අත්වැල් බැඳගත් සංවර්ධනය තුළින් දේශයේ ආර්ථික සෞභාග්‍ය කරා යන තේමාව යටතේ ඉහළ කොත්මලේ ජල විදුලි ව්‍යාපෘතිය දියත් වන්නේ මේ තත්ත්වයන් නිසා ය. ඒ අනුව 2005 ජූලි 27 වැනි දින ව්‍යාපෘතියේ මූලික සිවිල් වැඩ කටයුතු කෙන්ත්‍රාත්තුව ජපානයේ මයෙඩා ආයතනයට පිරිනමන ලදී.ඉහළ කොත්මලේ ජල විදුලි ව්‍යාපෘති ප්‍රදේශය ශ්‍රී ලංකාවේ මධ්‍යම කඳුකරයේ දකුණු පසින් පිහිටා ඇත. එය නුවරඑළිය පරිපාලන දිස්ත්‍රික්කයට අයත් ය. මහවැලි ගංගාවේ ශාඛාවක් වන කොත්මලා ඔයෙහි ඉහළ ජල පෝෂක ප්‍රදේශය මින් ආවරණය වේ. තලවාකැලේ නගරාසන්නයේ වේල්ල ඉදිවන අතර එහි උස මීටර් 35.5කි. එහි පළල මීටර් 7ක් වන අතර දිග මීටර් 157 කි. වාන් දොරටු ජලාශයේ ධාරිතාව ව. කි. මි 0.25කි. ජලාශයේ රැස් කෙරෙන ජලය කි. මී. 12.89 දිග හා මීටර් 4.5 / 5.8 විෂ්කම්භයෙන් යුතු භූගත උමගකට හරවනු ලැබේ. තලවාකැලේ සිට නියම්ගම් දොර දක්වා දිවෙන මේ භූගත උමග ශ්‍රී ලංකාවේ දිගම උමග ලෙස ඉතිහාසයට එකතු වේ.උමගෙන් ගෙන එන ජලය කොත්මලේ ප්‍රාදේශීය ලේකම් කොට්ඨාසයේ පිහිටි නියම්ගම්දොර නැමැති ග්‍රාමයට ආසන්නයේ පිහිටා ඇති භූගත බලාගාරය වෙත හරවනු ලැබේ. එමඟින් ටර්බයින දෙකක් ක්‍රියා කරවීමෙන් පසුව පිට උමගක මාර්ගයෙන් ජලය නැවත කොත්මලේ ජලාශය වෙතට යොමුකරන ලැබේ. මෙහි දී ජනනය කරනු ලබන විදුලිය කි. වො. 220 ද්විත්ව රැහැන් මාර්ගයෙන් කොත්මලේ වහරු අංගනය වෙත සම්පේ‍්‍රණය කරනු ලැබේ. ඒ අනුව කොත්මලේ ජල විදුලි ව්‍යාපෘතිය මගින් මෙ. වො. 150ක විදුලි ධාරිතාවක් නිෂ්පාදනය කෙරේ.අගෝස්තු මස අවසානය වන විට ව්‍යාපෘතියේ වැඩ කටයුතුවලින් සියයට 72ක් නිම කර තිබේ. ව්‍යාපෘතියේ ඉදිකිරීම් අංශ පහක් යටතේ වර්ගීකරණය කර තිබේ. එනම් මූලික සිවිල් වැඩ, ප්‍රධාන සිවිල් වැඩ, ජල යාන්ත්‍රික වැඩ, විද්‍යුත් යාන්ත්‍රික වැඩ හා සම්පේ‍්‍රෂණ රැහැන් මාර්ගය ඉදිකිරීම ආදී වශයෙනි. මේ වන විට මූලික සිවිල් වැඩ කටයුතුවලින් සියයට 94ක්ද ප්‍රධාන සිවිල් වැඩ කටයුතුවලින් සියයට 74ක්ද ජල යාන්ත්‍රික වැඩ කටයුතුවලින් සියයට 74ක්ද විද්‍යුත් යාන්ත්‍රික වැඩවලින් සියයට 52ක් ද සම්පේ‍්‍රෂණ රැහැන් මාර්ගය සියයට 45කින් ද නිම කර තිබේ. ඒ අනුව 2011 අගභාගයේ දී මේ ව්‍යාපෘතිය නිම කිරීමට සැලැසුම් කර තිබේ.මේ ව්‍යාපෘතිය සඳහා වැය කරන මුදල රුපියල් මිලියන 37,269 කි. එයින් රුපියල් මිලියන 28,721ක් ජාත්‍යන්තර සහයෝගීතාවය සදහා වන ජපාන ඒජන්සියේ ණය ආධාර මත ද රුපියල් මිලියන 8,548ක් ශ්‍රී ලංකා ආණ්ඩුවේ මුදල් සපයා ගෙන ඇත.පරිසරය හා අත්වැල් බැඳගත් ව්‍යාපෘතියක් ලෙස මේ ව්‍යාපෘතිය දියත් කර තිබීම විශේෂත්වයකි. ව්‍යාපෘතිය නිසා බලපෑමට ලක්වන ශාන්ත ක්ලේයාර් දිය ඇල්ලේ සුන්දරත්වය රැක ගැනීම සඳහා ද වැඩපිළිවෙළක් සකස් කර තිබේ. එනම් දිවා කාලයේ දී දිනකට දහ වතාවක් දිය ඇල්ලට ජලය නිකුත් කරනු ලැබේ. එහි දී පැයකට පැය බාගයක් බැගින් දිය ඇල්ලට ජලය ලැබේ.තව ද මෙම ව්‍යාපෘතිය යටතේ පාරිසරික ආරක්ෂාව හා කළමනාකරණය සඳහා ද සැලැසුම් ඉදිරිපත් කර තිබේ. පාරිසරික කළමනාකරණ කාර්යාලයක් ස්ථාපිත කර ඇත. එමෙන් ම පාරිසරික පසුවිපරම් කමිටුවක් ද පත් කර ඇත. තවද කොත්මලේ ඔයට අයත් ජල පෝෂක ප්‍රදේශ කළමනාකරණය කිරීම සඳහා ද ක්‍රියා මාර්ග ගෙන තිබේ.ඉහළ කොත්මලේ ජල විදුලි ව්‍යාපෘතිය යටතේ පාලම්, බෝක්කු හා කාණු සහිතව නව ප්‍රවිශ්ට මාර්ග ඉදිකිරීම ද සිදු වී තිබේ. තලවාකැලේ නගරයට ආසන්නව කොත්මලේ ඔය හරහා මීටර් 83ක් දිග නව පාලමක් ඉදි වී තිබේ. තලවාකැලේ සිට තවලන්තැන්න දක්වා කිලෝමීටර් 33ක මාර්ගය පුළුල් කිරීම හා සංවර්ධනය කිරීම ද සිදු වී තිබේ.තලවාකැලේ දෙමළ මහා විද්‍යාල පාසල් ගොඩනැගිල්ල ලෙස මෙතෙක් භාවිත කර තිබුණේ පැරැණි තේ කර්මාන්ත ශාලාවකි. එය වසර ගණනාවක් තිස්සේ අලුත්වැඩියා නොකළ අබලන් වූ ගොඩනැගිල්ලක් විය. නමුත් ඉහළ කොත්මලේ ජල විදුලි ව්‍යාපෘතිය මඟින් වෙනත් ස්ථානයක තලවාකැලේ දෙමළ විද්‍යාලය ස්ථාපිත කර දී තිබේ. එහි දී නවීන පහසුකම්වලින් යුත් මේ පාසල් සංකීර්ණය පන්ති කාමර 52කින් ද, විද්‍යාගාර 6කින් ද, පුස්තකාලයකින් ද පරිගණක මධ්‍යස්ථානයකින් ද, ශ්‍රවණාගාරයකින් ද, ආපන ශාලාවකින්, විදුහල්පති නිල නිවාසයකින් හා කර්ය මණ්ඩල කාමරයකින් ද සමන්විත වේ.තව ද තලවාකැලේ නගර සභාව සඳහා කුඩා ධවල මන්දිරය නමින් නම් කළ නව ගොඩනැගිල්ලක් ව්‍යාපෘතිය මඟින් ඉදිකර දී තිබේ. තව ද තානායම සඳහා නවීන ගොඩනැගිල්ලක් ද පැරැණි සිනමා ශාලාව වෙනුවට චිත්‍රපට සංස්ථාවේ ප්‍රමිතීන්ට අනුකූලව අංග සම්පූර්ණ ගොඩනැගිල්ලක් ඉදිවීම ද මේ ව්‍යාපෘතිය යටතේ සිදු වේ.ව්‍යාපෘතියෙන් බලපෑමට ලක්වන ජනතාවගේ ආදායම් මට්ටම නඟා සිටුවීම සඳහා ද ව්‍යාපෘතිය මඟින් පියවර ගෙන ඇත. ඒ යටතේ වෘත්තීය නිපුණතා පුහුණු වැඩසටහන්, සූක්ෂම ණය ක්‍රම, ගෙවතු වගා ආදී වැඩසටහන් ක්‍රියාත්මක කරනු ලැබේ.මෙසේ පරිසරය සමඟ අත්වැල් බැදගත් ඉහළ කොත්මලේ ජල විදුලි ව්‍යාපෘතිය රටට විදුලිය උත්පාදනය කර දීමට අමතරව සමාජ ප්‍රතිලාභ රැසක් ද ලබා දෙන ව්‍යාපෘතියක් ලෙස දියත් වී තිබේ. විශේෂයෙන් ව්‍යාපෘතිය පිහිටි ප්‍රදේශයේ සංවර්ධනයක් ඒ සමඟ සිදු වී තිබීම විශේෂයෙන් අගය කළ යුත්තකි.ඉහළ කොත්මලේ ජල විදුලි ව්‍යාපෘතිය අපේ ප්‍රදේශයට ආශිර්වාදයක් අපේ ප්‍රදේශයේ තිබුණු ප්‍රධාන ගැටලුවලට විසඳුම් ලැබී තිබෙනවා. අපේ පාසල පවත්වාගෙන ගියේ පරණ තේ කර්මාන්තශාලාවක. අපි දන්න කාලෙක ඒක අලුත්වැඩියා කරලා තිබුණේ නෑ. හොඳට ම අබලන් වෙලා තිබුණේ විද්‍යාගාර, පරිගණක, පුස්තකාල මේ පහසුකම් අපට තිබුණේ නෑ. ඒත් ව්‍යාපෘතිය මඟින් සියලු පහසුකම්වලින් යුතු පාසලක් ඉදිකර දුන්නා. ඒ ගැන අපි පින් දෙන්න ඕන.මට වයස අවුරුදු හැත්තෑ පහයි. ඒ කාලය පුරාවට මම ජීවත් වුණේ ලයින් කාමරයක. ලයින් කාමරයක ජීවත් වෙන එක කොච්චර අමාරුද කියලා අමුතුවෙන් කියන්න ඕනෑ නෑ. අපිට ඒ ජීවිතෙන් ගැළවෙන්න පුළුවන් වුණේ මේ ව්‍යාපෘතිය හින්දා. අපට අලුත් ගෙවල් හදලා දුන්නා. හැම පහසුකමක්ම තියෙනවා. වතුර, විදුලිය තියෙනවා. ගෙවත්තේ වගා කරන්නත් පුළුවන්. දැන් මම දරු මුණුබුරන් එක්ක හරි සතුටින් ජීවත් වෙනවා.මම ඉගෙන ගන්නේ තලවාකැලේ දෙමළ විද්‍යාලයේ 11 ශ්‍රේණියේ. අපේ ඉස්කෝලේ කිසිම පහසුකමක් තිබුණේ නෑ. ළමයි 1700ක් පමණ ඉන්නවා. විද්‍යාගාර, පුස්තකාල පරිගණක පහසුකම් තියා හරියට පන්ති කාමරවත් තිබුණේ නෑ. ඒත් ව්‍යාපෘතියෙන් හදලා දීපු අලුත් ඉස්කෝලේ හැම පහසුකමක්ම තියෙනවා. විද්‍යාගාරය පරිගණක මධ්‍යස්ථානයක් පවා තිබෙනවා. මේ පහසුකම් ලැබුණ ට අපට හරි සතුටක් දැනුණා.ඉහළ කොත්මලේ ජල විදුලි ව්‍යාපෘතිය නිසා අපේ ප්‍රදේශයේ සංවර්ධන කටයුතු රැසක් සිදු වී තිබෙනවා. ලැයින් ගෙවල් වෙනුවට පහසුකම් සහිත අලුත් ගෙවල් ලැබුණා. ඒ වගේ අලුත් පාලම් හැදිලා තියෙනවා. පාරවල් වැඩි දියුණු වෙලා තියෙනවා. අපේ ප්‍රදේශයට තිබුණු ලොකු ම ගැටලුවක් තමයි පාසල පවත්වාගෙන යන්න හොඳ ගොඩනැඟිලි නැතිවීම. ඒත් දැන් ඒ ගැටලුව විසඳිලා අලුත් පාසල් ගොඩනැඟිලි ඉදිකරදීම ගැන අපි ස්තූතිවන්ත වෙනවා.මේ වන විට වේල්ල ඉදිකිරීම් කටයුතුª සියයට 90ක් පමණ අවසන් කරලා තියෙන්නේ. දැන් එහි ගේට්ටු සවිකිරීම් කටයුතුª සිදු වෙනවා. භූගත උමගෙහි කැණීම් කටයුතු සම්පූර්ණයෙන් ම අවසන් කරලා තිබෙනවා. එහි පතුල කොන්ක්‍රීට් දැමීමේ කටයුතු සෑහෙන දුරට අවසන් කර තිබෙනවා.ජල විදුලි බලාගාරයේ ටර්බයින සවි කිරීම් කටයුතු තවම සිදු වෙලා නෑ. දැනට එහි ස්පයිරල් දැමීමේ කටයුතු සිදු වෙනවා. උමං මාර්ගයේ හමුවන ගල ශක්තිමත් නෑ කියලා සමහරු අදහස් පළ කළා. නමුත් එය ශක්තිමත් තනි කළු ගලක් බව දැන් පැහැදිලියි. ඒ නිසා ඒ ගැන බිය විය යුතු නෑ.ඒ වගේ ම උමගෙහි රොන් මඩ එකතු වීමේ අවදානමකුත් නෑ. මොකද අපි උමගට නිකුත් කරන්නේ ජලාශයේ උඩම මීටර් හතරෙහි ජලය. 2011 වසරේ අවසානය වන විට මෙහි වැඩ කටයුතු සම්පූර්ණයෙන් නිම කිරීමට අපි බලාපොරොත්තු වෙනවා.ව්‍යාපෘතිය නිසා බලපෑමට ලක් වූ නිවාසවල ජනතාව මේ වන විට නිවාස සංකීර්ණ නවයක පදිංචි කරවලා තියෙනවා. ඒ අනුව අපි නව නිවාස 495ක් ඉදි කළා. මේ ජනතාව මෙතෙක් ජීවත් වුණේ 10 x 11 හා 10 x 8 ලයින් ගෙවල්වල. ඒත් අපි එක් එක් පවුල්වලට වෙන වෙනම නිවාස ඉදිකර දුන්නා. මේ නිවාස නවීන පහසුකම්වලින් යුතු නිවාස. නළ ජලය, විදුලිය සහිතව නාන කාමර, මුළුතැන්ගෙය, නිදන කාමර ආදී සියලු අංග මේ නිවාසවල ඇතුළත් වෙනවා.මේ ව්‍යාපෘතියේ සමාජ ප්‍රතිලාභ ගැන කතා කරන විට නව පාසල් සංකීර්ණය විශේෂයෙන් සඳහන් කරන්න ඕන. තලවකැලේ පාසල පවත්වාගෙන ගියේ පරණ තේ කම්හල් ගොඩනැඟිල්ලක. ඒක අබලන් වෙලා තිබුණේ. ඒ වෙනුවට අපි පන්ති කාමර 52ක් විද්‍යාගාර 6ක්, පුස්තකාලයක්, පරිගණක මධ්‍යස්ථානයක්, ශ්‍රවණාගාරයක් ආදී පහසුකම් රැසකින් යුත් නව පාසල් සංකීර්ණයක් ඉදිකර දුන්නා.මීට අමතරව තලවකැලේ නව නගර සභා ශාලාව, නව සිනමා ශාලාව, තානායම් ගොඩනැඟිල්ල ඉදිකර දුන්නා. තලවාකැලේ සිට තවලන්තැන්න මාර්ගය සම්පූර්ණයෙන් කාපට් කළා. තලවාකැලේ පරණ පාලම වෙනුවට නව පාලමක් ඉදිකළා. ඒ අනුව මේ ව්‍යාපෘතියෙන් සමාජ ප්‍රතිලාභ රැසක් ලැබී තිබෙන බව සඳහන් කරන්න පුළුවන්.මේ ව්‍යාපෘතිය පළමුවෙන් ම මෙම ප්‍රදේශයට එද්දී නොයෙක් දෙනා නොයෙක් කතා කිව්වා. අපිටත් බය හිතුණා. මේ ව්‍යාපෘතියෙන් අපේ ප්‍රදේශයට හානියක් වෙයි ද කියලා. ඒ කාලේ මේ ගැන අපට දැනුමක් තිබුණේ නෑ. ඒත් මේ ව්‍යාපෘතිය මේ ප්‍රදේශයේ දියුණුවට හේතු වන එකක් බව දැන් අපිට අවබෝධවෙලා තියෙනවා. අපට අලුත් ම ගෙවල් ලැබුණා. පාසලක් ලැබුණා. පාරවල් දියුණු වෙලා තියෙනවා. නගර සභා ශාලාවක්, සිනමා ශාලාවක් වගේ අලුත් ඉදිකිරීම් රැසක් සිදුවෙනවා. ඒ ගැන අපට හරි සතුටුයි.දැන් අපි ඉගෙන ගන්නෙ අලුත් ම ඉස්කෝලෙක. අබලන් වෙලා තිබුණු පරණ ඉස්කෝලේ වෙනුවට අපට ව්‍යාපෘතියෙන් අලුත් ඉස්කෝලයක් හදලා දුන්නා. ඒ වගේ ම අපට අලුත් ගෙවල් ලැබුණු එක ගැන විශේෂයෙන් සඳහන් කරන්න ඕන. අපේ ගොඩක් දෙනෙක් ජීවත් වුණේ ලයින් ගෙවල්වල, ඒත් දැන් අපේ පවුල්වලට වෙන වෙන ම ගෙවල් ලැබුණා. මේ ගෙවල්වල හැම පහසුකමක්ම තියෙනවා. මේ ගැන අපි ව්‍යාපෘතියට ස්තූතිවන්ත වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=f1009143</link>
    <topic>පාසලටත්, ගමනටත් ඇන්ෙඳ් එකම ‘සූට්’ එකයි</topic>
    <author>තිස්ස ජයවීර</author>
    <content>මම අධ්‍යාපනය ලැබුවේ කලහුගොඩ රජයේ පාසලෙන්. මගේ පවුලේ මමත් ඇතුළුව පිරිමි හතරක් සහ ගැහැනු සහෝදරියන් දෙදෙනකුත් සිටියා. මා කුඩා කාලයේ දීම මගේ පියා සුව කළ නොහැකි රෝගයකින් මිය ගියා. අපේ පවුලේ සියලු සේසතම උගස් කරලා තාත්තගේ රෝගය සුව කරන්න උත්සාහ දරා තිබෙනවා. ඒත් අසාර්ථක වෙලා. අපේ අම්මා බොහෝ සේ දුක් පීඩා විඳ අප පවුලේ හය දෙනාම ජීවත් කර තිබෙනවා.ඇය නොකා නොබී ඉඳලා තියෙනවා. අප කිසි විටකත් කුස ගින්නේ තබා නැහැ. අම්මා, අපි වෙනුවෙන් එළවළු කොටු කර තිබෙනවා. ඌරෝ, කුකුල් කොටු වගේ දේවල් කරන්නත් සිද්ද වෙලා. මම අධ්‍යාපනයට උපන් හපනෙක්. ඒ නිසා අවුරුදු හතරේ දී මාව පාසලට බාර දීලා මම අනෙක් අයට වඩා අවුරුද්දක් කලින් එම වසරේ පාසලට ඇතුල් වුණා.මම මුලින්ම කීවානේ ඉගෙනීමට උපන් හපනෙක් කියලා. මම හෝඩියේ සිට එකවරම දෙවැනි ශ්‍රේණියට සමත්කරලා තියෙනවා. කොළුවා ඉගෙනීමට දක්ෂයි, කියල ඉස්කෝලේ ලොකු මහත්තයා ප්‍රොමෝෂන් එකක් දීලා තියෙනවා. ඒ කාලේ අද වාගේ් ලොකු නීති රීති නැහැ. ලොකු මහත්තයාට කැමැත්තක් කළ හැකියි.අපේ පාසල අසල වෙල් යායක් තිබෙනවා. ඒ අතරින් ගලන මහ ඇළ උතුරන්න වැස්සක් වැහැලා. ඒ සිංහල අවුරුද්ද කාලේ. මගේ මතකේ හැටියට අපේ පන්තියේ හැමෝම ළමයි මේක බලන්න ගියා. මම එතකොට හයවන ශ්‍රේණියේ. මගේ යාළුවෙක් හිටියා කිංස්ලි කියලා.අපි දෙන්නත් ඒක බලන්න ගියා. පන්තියේ උගන්වන අතරේ තමා ගියේ. මම නියර දිගේ යන විට එක පාරටම පය ලිස්සලා ඇළට වැටුණා. මට තරමක් පිහිනන්න පුළුවන්. ඒත් අඩි හත අටක් විතර වතුªරෙ ගසාගෙන ගියා. මේ අතරේ මාළු බාන අයෙක් මාව දැකලා ගොඩට ගෙනත් කටට පූගලා මාව සිහිය අරගෙන තිබුණා. මම සවස ගෙදර ගියේ හරිම බයෙන්. අපේ යාළුවා මාව වතුරේ ගහාගෙන ගිහින් මැරුණා කියලා තමයි හිතාගෙන තියෙන්නේ.මම අතට හසුවන හැම පොතක්ම පත්තරයක් කියවන්න හුරු වෙලා හිටියේ. ඒ වගේම කියවන ඕනම දෙයක් මතක හිටින ගතියක් මට තාමත් තියෙනවා. ඒ කාලේ අටව ශ්‍රේණියේ දීම ශිෂ්‍යත්වය ලීවා. අපේ පාසලෙන්ම විශිෂ්ට ලෙස විභාගය සමත් වුණේ මමයි. වෙනත් පාසලකට යනවට අපේ ගුරුවරු කැමැති වුණෙත් නැහැ. අපේ අම්මාට වෙනත් පාසලකට යවන්න හයියක් තිබුණේ නැති නිසා මම අපේ ගමේ කලහුගොඩ මහා විද්‍යාලයටම ගියා.ඒ කාලේ මට පාසල් යන්නත් ගමනට අඳින්නත් තිබුණේ එකම එක සූට් එකයි. නිල්පාට කොට කලිසමයි. අත්කොට සුදු කමිසයයි. මම ඉස්කෝලේ ගිහින් ආපසු සූට් එක හොඳට නමල ගෙදර අත් මැසිම යට තියලා පසුවදාට ගන්නවා. එවිට එය ස්තිරික්කයෙන් මැද්දා වගේමයි. ඒ කාලේ අපේ ගෙදර තියා ගම හරියේවත් ස්තිරික්කයක් තිබුණේ නෑ.මං ස්කෝලේ ගිහින් ආවාම ගෙදර ඉන්න කොට හැඳගත්තේ අමුඩ ලේන්සු කෙටිය. අපේ කාලේ හැමෝම වගේ ගමේ ළමයි ඇඳ ගන්නේ අමුඩ කෙටිය. අපි ඒ කාලේ ඇළේ දොළේ නාලා වෙළේ නටලා කැලේ සෙල්ලම් කර තිබෙනවා.අ. පො. ස සා, පෙළ ඉදිරිපත් වුණේ වයස අවුරුදු 14 දී . එහෙම වුණේමට තවත් ප්‍රොමෝෂන් එකක් හම්බවුණ නිසයි. එවර මම හොඳටම විභාගය සමත් වුණා. ස්කෝලේ සමිතියේ කතා කරන්නත් විනෝද වටයේ දී සින්දු කියන්නත් ඉදිරිපත් වුණා. ඒ කාලේ සැඩ සුළං චිත්‍රපටය පෙන්වනවා. මට ඒක බලන්න යන්න බැරි වුණා. ඒත් චිත්‍රපටයේ සින්දු සියල්ලම මට හොඳින් කට පාඩම්.1956 වසරේ අපොස ජ්‍යෙෂ්ඨ සමත් වීමත් සමඟ වගේ බොහෝ දරුණු වසංගත රෝගවලට ගොදුරු වී වසර දෙකක් ම මම පීඩා වින්දා. ‘ෆිස්ටියුලා’ රෝගයෙන් පීඩා විදි මම රාගම රෝහලේ නේවාසිකව දින 20 හිටියා. සැත්කමකින් පසුවයි. සුවය ලැබුනේ. ඒ වකවානුව අපේ ගෙදර ආර්ථිකය හොඳටම වැටිලා. අපේ අම්මා මට හෝටලයකට වේටර් වැඩක් වත් හොයා ගනින් කියල වරක් කීවා මට මතකයි.ඒත් අපේ දෙවැනි අයියා එයට එතරම් කැමැති වුණේ් නැහැ. එයා එක්ක සිසිල් බීම ව්‍යාපාරයක් පටන් ගත්තා. එය තරමක් අමාරු වුවත් පසුව අත්හැරලා දැම්මා. නොයෙක් දේවල් කළත් සාර්ථක වුණේ නැහැ. අපේ දෙවන අයියාට ආණ්ඩුවේ පාසලක ගුරුපත්වීමක් ලැබුණා. ඊට පස්සේ අවුරුදු 18 දී මටත් රජයේ පාලක ගුරුවරුයකු වශයෙන් පත්වීමක් ලැබුණා.මගේ පළමු පත්වීම අම්පාර වලගම්පුර මහා විද්‍යාලයටයි. ඒ 1956 වසරේදී. එවිට මට වයස අවු.රුදු18යි. මම පොඩි කොල්ලෙක් වගේ. මට මුලින්ම උගන්වන්න ලැබුණේ අ. පො. ස ජ්‍යෙෂ්ඨයටයි. ඒ පන්තියේ මටත් වැඩිය හැඩි දැඩි කොල්ලන් හිටියා. ඒ අතරේ සිටිය පියසේන කහඳගම අද ජනප්‍රිය ලේඛකයෙක්. මා එම අවුරුද්දේම කටුකුරුන්ද ගුරු විද්‍යාලයට පුහුණුවක් සඳහා මාරු වී පැමිණියා.එහි සති දෙකකින් පසු මම නැවත වරක් බෝලවලාන ගුරු විද්‍යාලයට පැමිණියා. ඒ මම කතෝලික අයකු වීම නිසයි. මේ කාලය තුළ දී මම රිවිරැස ‘ඇත්ත’, ‘සියරට’ වැනි පත්තරවලට ලිපි ලිවීම කළා. මෙහි සිට පසුව අවුරුදු දෙකක පුහුණුවෙන් පසුව මගේ පත්වීම ලැබුණේ මඩකලපුව දිස්ත්‍රික්කයේ අක්කරෙයිපත්තුව කලාපයට අයත් මුලතිව් මුස්ලිම් විද්‍යාලයටයි. ඒ 1962 වර්ෂයේ දීයි. මේ පාසල අති දුෂ්කර පාසලකි. මෙහි සිංහල ඉගැන්වීම පැවැරුණේ මටයි.මේ පාසලේ දී මම හරි අපහසුතාවකට පත් වුණා. ඒ පාසලේ ළමයින්ට සිංහල වචනයක්වත් බෑ. මට දෙමළ වචනයක්වත් බෑ. මේ නිසා අංග චලනයෙන් මුලදී ඉගැන්වුවා. මේ පාසලට උදේට සැතැපුම් 4ක් දුර පයින් යන්න ඕනෑ. සවසට අක්කරෙයි පත්තුව ඒමට සැතැපුම් 4ක් පැමිණිය යුතුයි. මෙය මගේ ගුරු දිවිය එපා කරවන තරම් කරුණක් වුණා.පස්සේ අක්කරෙයිපත්තුව අධ්‍යාපන කාර්යාලයේ එකම සිංහල ලිපිකරුවා වන නිකුලස් මහතා මාව නැවත වරක් අක්කරෙයිපත්තුව මුස්ලිම් විද්‍යාලයට මගේ මාරුව සකස් කර දුන්නා. එහි දී මම ඉගැන්වූයේ සිංහල ඉංග්‍රීසි භාෂායි. මේ අතර මුස්ලිම් ළමයින් පළාතේ, අනෙක් පාසල් අබිබවා යමින් සිංහල භාෂාවෙන් දස්කම් පාන්නට වුණා. එය මට මහත් ගෞරවයක් මෙන්ම බොහෝ දෙනාගේ පැහැදීමට හේතුª වුණා. ‘දවස’, ‘රිවිරැස’ පුවත්පත් සඳහා අක්කරෙයිපත්තුව ප්‍රදේශයේ වාර්තාකරු වුණේ් මමයි. පුවත්පත් අලෙවි නියෝජිතයකු ලෙසද කටයුතු කළ මේ කාලයේදී තවත් අපූරු සිද්ධියකට මා මුහුණ දුන්නා.දවසක් මගේ මුස්ලිම් හිතවතකුගේ මළ ගෙදරට ගියේ ඔහුගේ ඥාති සහෝදරියකුගේ මරණයට සහභාගි වීමටයි. සුදු රෙදි මත වැතිර සිටි ගැහැණිය ටික වේලාවකින් අතපය ගසා දමා වාඩි වුණා. මේ සිද්ධිය පසුදා මා විසින් රිවිරැස පත්තරයට වාර්තා කළා. එය ‘මිනී පෙට්ටියෙන් පණ උපදී’ යන සිරස්තලයෙන් පොල්ගෙඩි අකුරෙන් පළ වුණා. මෙය මා ලැබූ අමතක නොවන අත්දැකීමකි.මේ කාලය තුළ දී මම දෙමළ විෂයක් ලෙස අ. පො. ස ජ්‍යෙෂ්ඨ ලිව්වා. එයින් විශිෂ්ට සාමාර්ථයක් සහිතව සමත් වුණා. පසුව දෙමළ පුවත්පත්වලට ද ලිපි ලිව්වා. එකල ‘පාවෙයි’ (බෝනික්කා) නමින් දෙමළ සඟරාවක්ද සංස්කරණය කළා. මේ ඉන්න අතරතුරදී මා හිතවත් නිකුලස් මහතා මගින් මට දැන ගන්න ලැබුණා.කටුනායක ගුවන්තොටුපළ පාසලේ ඉංග්‍රීසි පුහුණු ගුරුවරයකු ඉල්ලා ඇති බව පසුව එයට ඉල්ලුම් කළා. 1968 ඔක්තෝම්බර් පළවැනිදා ගුවන් හමුදා පාසලට පත්වීම ලැබුණා. මේ වන විට මා පුවත්පත් වාර්තාකරු අලෙවි නියෝජිත, රක්ෂණ නියෝජිත, වගේම සෙරන්ඩිබ් නමින් ස්ටුඩියෝවක් ද පවත්වාගෙන ගියා. මේ සියල්ල නතර කර මම කටුනායක ගුවන් හමුදා පාසලට ආවා.මම කුඩා කළ සිට මල්වලටත් සතුන්ටත් ළමයින්ටත් ආදරය කළා. ඒ නිසාමදෝ ලොකු කුඩා සෑම දෙනෙක්ම මට ආදරය කළ බව හිතුනේ අක්කරෙයි පත්තුවෙන් ආපසු එනවිටයි. ඒ ප්‍රදේශයේ සිංහල, දෙමළ, මුස්ලිම්, දන්නා නාදුනන හැමෝම මහත් සංවේගයට පත්ව සිටියා. ඔවුන් මා ඇරලන්න රාගමට ආවාය.බෝලවලාන ගුරු විදුහලේ පුහුණුව ලබන කාලයේ දී සිටි ප්‍රැන්සිස් නම් මිතුරකු හමු වුණා. කලෙක ඔහුගේ නැගණියක් වන ඇනිටා සමඟ 1970 වර්ෂයේ විවාහ වුණා. ඇය උපාධිධාරි ගුරුවරියක්. මේ කාලය තුළ මමත්, ඇයත් එක්ව ශිරෝමී ප්‍රනාන්දු නම් නැගී එන ගායිකාවකගේ ගී පොතක් මුලින්ම ප්‍රකාශයට පත් කළා. පසුව එය එතරම් සාර්ථක නොවූ නිසා අත්හැර දැමුවෙමි.පසු කලෙක විපුල ධර්මවර්ධන මහතා සමඟ ‘බතික්’ නමින් සඟරාවක් මුද්‍රණය කළා. එය අලෙවි වුණා. පසුව බතික් විලාසිතා නමින් පොතක් මුද්‍රණය කළා. එයද පිටපත් විසි පන්දාහක් අලෙවි වුණා. ‘මල්පියලි’ ගීත සඟරාවද යළි ආරම්භ කළා. එයද සාර්ථකව අලෙවි වුණා. මේ නිසා අපි ‘මල්පියලි’ ගීත සඟරාව වෙනුවෙන් ගුවන් විදුලි වැඩසටහන් මෙන්ම සංගීත සංදර්ශනද සංවිධානය කළා.1977 වර්ෂයේ කටුකෙන්ද ශ්‍රී සංඝබෝධි විද්‍යාලයට උපගුරුවරයකු ලෙස මාරුවීමක් ලැබුණා. එම විද්‍යාලයේ සිංහල සාහිත්‍ය ක්‍රීඩා අංශය වගේම පාසල් පද්ධතිය නවීකරණයට ලක් කෙරුණා. එම පාසලහි අංශ රැසක්ම මගේ බාරයට පත් කෙරුණා. ඒ සියලු කාර්යයන් ඉතා සාර්ථකව අවසන් කිරීමට මට හැකියාව තිබුණා. මගේ පාසල් ගුරු දිවිය තුළ මගේ සහතික සටහනේ ඉතා හොඳයි යනුවෙන් සටහන් තැබූ වාර ගණන වැඩිය.මේ නිසා ඇතැම් ගුරුවරු වෛරකරන්නටත් පටන් ගත්තා. පාසල් සිසුන් අතරත් මවුපියන් අතරත් අධ්‍යාපන කාර්යාලයේ නිලධාරින් අතරත් මා වඩාත් ජනප්‍රිය වුණා. මේ කාලය තුළ දීම මගේ පොත් අලෙවිය හා ප්‍රකාශනය සඳහා එක් අයකු සම්බන්ධ කර ගත්තද ඔහු ඉතා හොඳින් එම කාර්ය කළා. ඒ නිසා එම අභියෝගයෙන් මිදී රාජකාරිය නිසි පරිදි කළා. මේ පාසලේ බුදු පිළිමය හොරාගත් අයකු විසින්ම මා කතෝලිකයකු බැවින් බුදුපිළිමය විනාශ කර ඇත්තේ මා විසින් බවට අසත්‍ය ප්‍රචාරයක් ගෙන ගියා.ඉන් පසුව මා වෙනත් පාසලකට මාරුවීම සඳහා පිටත්ව යන්න සූදානම් වුණ දවසේ පාසලේ අ. පො. ස (සා / පෙළ) සිසුන් හැමෝම මාව වටකරගෙන සර්ට යන්න දෙන්න බැහැ. අපේ ඉස්කෝලේට සර් ඉන්නම ඕනෑ කියලා බොහෝ සිසුන් හඬා වැලපී මං ළඟ වැටුණා. පස්සේ ඔවුන්ගේ ඉල්ලීම පරිදි මා නතර වුණා. එදා ගුරුවරයකු ලෙස මා ලද උපරිම උපහාරය එය බව මම පසක් කර ගත්තා. මට හිතවත් ගුරුවරුන් ද ඇතැම් මවුපියන්ද මේ අවස්ථාවේ පාසලට ආවා. 1982 වර්ෂයේ එම විද්‍යාලයට ආයුබෝවන් කියා මා ගෝනවිල මහා විද්‍යාලය විදුහල්පති වශයෙන් පත්වීමක් ලැබ නික්ම ගියා.ඒ පාසල ප්‍රදේශයේ කොන් වූ පාසලක්. ළමයින් හාරපන්සියක් ඇති කිසිදු අධ්‍යාපන නිලධාරියකුගේ අවධානයට ලක් නොවූ දුර්වල පාසලක්. මම සේවය බාර ගෙන මාස තුනක් ගත වන විට ප්‍රදේශයේ පාසල් අතර ආකර්ශනීයම පාසල බවට පත් කළා. සිසුන් මෙන්ම මවුපියන්ගේ ද සහයෙන් අධ්‍යාපනය සම්බන්ධයෙන් ගුරුවරුන්ගේ අධ්‍යාපන කාර්යාල නිලධාරින්ගෙත් අවධානය දිනාගෙන අදක්ෂ ගුරුවරුන් මාරු කර දක්ෂ ගුරු මඩුල්ලක් බිහි කළා. ප්‍රදේශයේ ධානපතියන්ගේ ආධාරයෙන් තූර්ය වාදක මණ්ඩලයක් මෙන්ම මවුපියන්ගේ ආධාර ඇතිව විද්‍යාගාරයක් ද ඉදි කළා. ක්‍රීඩා උත්සවය මෙන්ම වාර්ෂිකව විවිධ ප්‍රසංගයක්ද සංවිධානය කළා.පාසල් එල්ලේ කණ්ඩායම 1984 වර්ෂයේ මුළු දිවයිනෙන්ම දෙවැනි ස්ථානයට ගෙන ඒමට තරම් සිසුන් දක්ෂ වුණා. අනිකුත් ක්‍රීඩාවන්ද දියුණු කළා. පළාතේම ජනප්‍රිය පාසලක් බවට ගෝනවිල මහා විද්‍යාලය පත් වුණා. පසුව 1990 වර්ෂයේ දී පාසල් ගුරු දිවියට ආයුබෝවන් කියා විශ්‍රාම ගත්තා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=f1009144</link>
    <topic>සාහිත්‍ය සුගත්</topic>
    <author/>
    <content>සුගතපාල ද සිල්වා ලාංකේය නිර්මාණ සාහිත්‍ය පොහොසත් කළ විශිෂ්ට නව කතාකරුවකු ද වේ. එහෙත් සුගතපාල ද සිල්වා නැමැති විශිෂ්ට නාට්‍ය කරුවාගේ යෝධ සෙවනැල්ලෙන් සුගතපාල ද සිල්වා නැමැති නවකතාකරුවා වැසී ගොස් ඇති බව පෙනේ.සුගත්ගේ නවකතා සිනමානුරූපී ය. සිනමාපට සිහි ගන්නවන සුළු ය. පාඨකයා අබියස මැවෙන්නේ චලනය වන රූප පෙළකි. ඇත්තෙන් ම පාඨකයා සුගත් ලියූ පොත් නොකියව යි. ඔහුට සිදු වන්නේ සුගත් නිර්මාණය කරන රූප රාමු නරඹන්නට යි.සුගත්ගේ නවකතා සිනමාවට නැඟීමේ පුළුල් උනන්දුවක් දක්නට නොලැබේ. ඔහු ලියූ එකම නවකතාවක් පමණි සිනමාවට නැඟී ඇත්තේ. ඒ වර්ෂ 1982 දී ප්‍රදර්ශිත පරාක්‍රම ද සිල්වා අධ්‍යක්ෂණය කළ ‘බිත්ති හතර’ ය.1960 දසකයේ අග භාගයේ දී සුගත් තවත් පිරිසක් සමඟ එක්ව ‘සමනළයෝ’ මැයෙන් සිනමා පටයක් නිර්මාණය කරන්නට උත්සාහ කළ බව ද මෙහි දී අමතක නොකළ යුතු කාරණයකි.‘බිත්තිහතර’ සුගත්ගේ නවකතා අතර එපමණ කැපී නොපෙනේ. ‘බල්ලෝ බත් කති’, ‘ඉක්බිති සියල්ලෝම සතුටින් ජීවත් වූහ’ එසේ වී නම් මිනිසුනේ අසව්’ වැනි ඔහුගේ ප්‍රමුඛ නවකතා නියත වශයෙන්ම ‘බිත්ති හතර’ ඉක්මවන බව සත්‍යයකි. එහෙත් පරාක්‍රම ඒ බව නොසලකා ‘බිත්තිහතර’ නවකතාව සිනමාවට නැඟීමේ අභියෝගය භාර ගන්නේ තරුණ පරපුරේ සංවේදී පාර්ශ්ව විවරණය කිරීමේ තම අභිලාෂයට වඩාත්ම කිට්ටු වන්නේ එය වන නිසා විය යුතුයි.ජනප්‍රිය සිනමාපටයක් නොවුණු ‘බිත්ති හතර’ අපේ මතකය තුළ රැඳී ඇත්තේ අපූර්ව සිනමාපටයක්ද වශයෙනි. කරුණු තුනක් ඊට බලපා ඇති බව පෙනේ. පළමු වැන්න රංගන කාර්යය යි. එය පෙන්නුම් කෙළේ අව්‍යාජ ස්වරූපයකි. නීල් අලස්, පියසේන අහංගම, වසන්ති චතුරාණි, ස්වර්ණා මල්ලවආරච්චි, නිශ්ශංක දිද්දෙණිය මෙහි දී කැපී පෙනෙන රංගන කාර්යයක නිතර වූහ.දෙවැන්න ජස්ටස් ටොරින්ටන් අබේවර්ධනගේ සංගීතය යි. ජස්ටස් ලාංකේය සිනමාව සතු අප්‍රකට සංගීතඥයෙකි. ඔහු පරාක්‍රමගේ ප්‍රථම සිනමා පටය වන ‘හෙවනැලි ඇද මිනිස්සු’ හි සංගීත යද නිර්මාණය කෙළේ ය. ‘බිත්ති හතර’ සඳහා ජස්ටස් නිර්මාණය කළ පසුබිම් සංගීතය තාරුණ්‍යයේ උද්වේගකර බව පිළිබිඹු කළ බව පෙනේ. දසක තුනකට පමණ පසුව වුවද ජස්ටස්ගේ සංගීතය නැවුම් බවක් ගෙන දෙයි.තෙවැන්න දෙබස් රචනය යි. ඊට දායක වූයේ සුගත් ය. එහෙත් තිර නාටකය රචනා කෙළේ චන්ද්‍රසේන පෙරේරා යි. ව්‍යක්ත- තියුණු දෙබස් රචනයට සුගත් හපනෙකි. ඔහුගේ නාට්‍ය ජන ගත වූයේ ඒ කරුණ ද නිසාවෙනි. ‘බිත්ති හතර’ හි සිත් කාවදින දෙබස් අදටත් අපේ මතකයට නඟා ගත හැකිය. තාරුණ්‍යයේ මිහිරත්, අභියෝගත්, හුදෙකලාවත් සුගත්ගේ දෙබස් ඔස්සේ ප්‍රකාශ කැරේ.‘බිත්ති හතර’ සිනමාපටය සේම එහි පූර්ව ප්‍රචාරක පට යද සිහිපත් කරන්නට මේ හොඳම අවස්ථාවකි. රැලෙක්ස් රණසිංහ නිර්මාණය කළ මෙය යම් සිනමාපටයක් කෙරෙහි විද්වත් රසිකයන්ගේ අවධානය තීව්ර කරන්නට පූර්ව ප්‍රචාරක පට සතු හැකියාව ප්‍රබලව පැවැසූ බව කිව යුතු ය. පූර්ව ප්‍රචාරක පටයක්ද නිර්මාණාත්මක කාර්යයක් වන බව රැලෙක්ස් එහි දී අපට කියා දෙයි.තුසිත ජයසුන්දර.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>14</day>
    </date>
    <link>http://www.dinamina.lk/2010/09/14/_art.asp?fn=f1009145</link>
    <topic>ජීවිතය මැනීම</topic>
    <author>SWISS AIR ඇසුරෙනි දුමින්ද කාරියවසම්  </author>
    <content>කාලය අප නොසිතන වේගයෙන් ගලා යයි. විටෙක දවසේ පැය 24 ද මදි යැයි ඔබට සිතෙනු ඇත. විටෙක මෙය කියවීමට පවා ඔබට කාලයක් නැතැයි සිතෙන්නට පුළුවන. කාලය මෙතරම් වේගයෙන් ගෙවී යන්නේ ඇයිදැයි ගැටලුවකි. එහෙත් හෝරා යන්ත්‍රය ගැන කියැවෙන මෙය ඔබේ ජීවිතය වෙනස් කළ අයුරු ඔබටම වටහා ගැනීමට මහඟු අවස්ථාවකි.මෙය වසර දහස් ගණනක් ඈතට දිවෙන කතාවකි. කාලය යනු කුමක්දැයි නිසි පරිදි පැවසීමට හෝ එහි ගමන නවතාලීමට මිනිසා කාල යන්ත්‍රය හමුවේ නිරුත්තරව සිටියි.”දැන් පසුවන්නේ කුමන හෝරාවක්ද කිසිවකු විමසන තුරු කාලය ගැන අවබෝධයක් මට තිබේ. එහෙත් ඒ පැනය නැඟූ සැනින් ඒ පිළිබඳ මා තුළ වූ ඉව අතුරුදන් වෙයි” කියා සාන්ත අගොස්තීනු පැවසුවේ ක්‍රි. පූ. 439 වැනි අතීතයකදීය. මෙලෙසින් පැවසීමට නොහැකි වූ කාලය වටහා ගැනීමට දුරාතීතයේ පටන් මිනිසා විසින් හිරු, සඳු, තාරකා උපයෝගී කර ගත් කතා වෘතාන්තය ඉතාමත් රසවත් ය.පොළොවෙහි දිගු කණු හා කෝටු සිටුවා එය වටා මිනුම් ගල් තැබීමෙන් වේලාව මැන ගැනීම ආරම්භ කළේ වසර පන්දහස් ගණනකට පෙරය. ඒ අයුරින් සිදුවූ කාලය මැනීමේ ක්‍රමවේදය අවුරුදු, සෘතු දිවා රාත්‍රී යන අයුරින් කාලය හඳුනා ගැනීමට මිනිසා හුරුවිය. දවස කාල ප්‍රභේදයන්ට වෙන්කළ හැකි බව හඳුනා ගත්තේ ඉන් පසුවය.මේ අයුරින් කාලය මැනීම සඳහා විශාල වෙහෙසක් ගැනීමට සිදු විය. රෝම අධිරාජ්‍යයකු වූ ඔගස්ටස් විසින් සුවිසල් හෝරා කුළුණක් ඉදිකර එය උපකාරයෙන් හසුන්පත්වල දිනය පමණක් නොව වේලාව සටහන් තැබීමට තරම් දියුණු විය. අද ඉතාලියෙහි පාර්ලිමේන්තු මන්දිරය ඉදිරියේ පිහිටුවා ඇති එම කුළුණ අඩි 100 වන අතර අඩි 230 ක් නැගීමට එය සමත්ය. එහෙත් එය දිවා කාලය පමණක් සීමා විය.මෙයට විසඳුමක් ලෙස ද්‍රව්‍යමය හෝරා යන්ත්‍රය තැනීමට මිනිසා යොමු වන්නේ ඉන් පසුවය. චීන ජාතිකයෝ ඒ සඳහා සඳුන් කූ®රු යොදා ගත්හ. බිඳෙන් බිඳ ගිලිහී යන දිය පිරුණු බඳුන්වලින් රාත්‍රිය මැනීම සිදු විය. වැලි පිරවූ වීදුරු හෝරා යතුර බිහිවූයේ 14 වැනි සියවසේදීය.දැති සහිත ලෝහ රෝද යොදා තැනූ ප්‍රථම හෝරා යන්ත්‍රය බිහිවූයේ දහතුන්වැනි සියවසේ මධ්‍යතන යුගයේ යුරෝපයේ ය. විශාල යන්ත්‍රයක් සේ ක්‍රියාත්මක වූ මෙය යුරෝපයේ දේවස්ථාන, බලකොටු හා නගර ශාලාවන්ට පමණක් සීමා විය.කාලය සමඟ මෙය දියුණු විය. කුඩා සැහැල්ලු වූ හෝරා යන්ත්‍රය බිහිවන්නේ ප්‍රභූ පැලැන්තියට පමණක් සීමා වෙමිනි. සාක්කුවේ දැමිය හැකි තරම් කුඩා හෝරා යන්ත්‍රයක් තැනෙන්නේ 1516 දී පීටර් හෙන්ලි විසිනි. 1675 දී බිහිවූ බිත්ති ඔරලෝසුවට මිනිත්තු කටුව ද එක්වෙමින් කාලයේ වේගය ඇසින් දැකගැනීමට අවස්ථාව උදා විය.ඉන්පසුව ඔරලෝසුව වැලමිටට පැමිණි කතාව ද රසවත් ය. ස්විට්සර්ලන්තයේ ජැක් වොට් ඩ්රොස් නමැති ඔරලෝසු නිපදවන්නා දිනක් අපූරු දර්ශනයක් දුටුවේය. දරුවකු නලවමින් සිටි මවක් තම පහසුව පිණිස සාක්කුවේ දමන ඔරලෝසුව වැලමිටේ බැඳගෙන දරුවා නළවමින් සිටි දර්ශනය ඔහුගේ ඇස ගැටුණේ අහම්බෙනි. එය ඔහුට කදිම අදහසක් ලෙස නිපදවූ අත් ඔරලෝසුව වෙළෙඳ පොළට පැමිණියේ වර්ෂ 1929 දීය.ඔරලෝසු ගැන කියූ පමණින් ස්විට්සර්ලන්තය අපට සිහියට නැඟෙයි. එහෙත් එහි උපත එහි සිදු නොවූවත් ලොව දසත පැතිරී ගිය ඔරලෝසුව 1979 නීල් ආම්ස්ටෙ‍්‍රීන් සඳ මත පා තබන මොහොතේ දී පවා සඳට ඔරොත්තු දෙන ඔරලෝසුවක් පැළඳ සිටීම විශ්මයකි.අද ඔරලෝසුව සාමාන්‍ය දෙයකි. දිනකට නිපදවන ඔරලෝසු දහස් ගණනකි. නිපදවන ආයතන ද විශාල සංඛ්‍යාවක් ලොව පුරා බිහි වී තිබේ. ජංගම දුරකතනයට පවා එක් වී ඇති ඔරලෝසුව ඇස් පියවෙන වේගයට වඩා වේගයෙන් කාලය මැනීමට හැකි තරම් තත්ත්වයට පත්ව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009151</link>
    <topic>ජනාධිපතිවරණ ප්‍රතිඵල ගැන කී ‘කොම්පියුටර් ජිල්මාට්’ කතාවෆොන්සේකාගේ පෙත්සමේ නෑ</topic>
    <author>නෙල්කා මැදගෙදර</author>
    <content>ජනාධිපතිවරණ ප්‍රතිඵල නිකුත් කිරීමේදී ‘කොම්පියුටර් ජිල්මාට්’ කළ බවට චෝදනා කරමින් මහත් ආන්දෝලනයක් ඇති කළත්, ජනාධිපතිවරයා ලෙස මහින්ද රාජපක්ෂ මහතා පත් වූ පසු එම පත්වීම අභියෝග යට ලක් කරමින් පරාජිත අපේක්ෂක සරත් ෆොන්සේකා මහතා ඉදිරිපත් කර ඇති ඡන්ද පෙත්සමෙහි නම් ඒ පිළිබඳව වචනයක් හෝ සඳහන් කර නැතැයි ජ්‍යෙෂ්ඨ නීතිඥ එස්. එල්. ගුණසේකර මහතා ශ්‍රේෂ්ඨාධිකරණයේදී ඊයේ (14) පැවැසීය.ජනාධිපතිවරණ ඡන්ද පෙත්සමට, වගඋත්තරකරුවන් විසින් මතු කරන ලද මූලික විරෝධතා පිළිබඳ කරුණු දක්වමින් එසේ කී ජ්‍යෙෂ්ඨ නීතිඥ ගුණසේකර මහතා පදනම් විරහිත එසේම අර්ථ විරහිත චෝදනා පමණක් ඉදිරිපත් කරමින් පෙත්සම්කරු මේ මැතිවරණ පෙත්සම ගොනුකර ඇති බවටත්, එහි සඳහන් එකම චෝදනාවක් හෝ සනාථ කිරීමට අවශ්‍ය නීතිමය සාධක ඉදිරිපත් කිරීමට අසමත් වී ඇති බවටත් කරුණු ගෙනහැර දැක්වීය.අගවිනිසුරු අශෝක ද සිල්වා මහතා ප්‍රධාන පංච පුද්ගල විනිසුරු මඬුල්ලක් හමුවේ මේ මැතිවරණ පෙත්සම ඊයේ (14) යළි සළකා බැලූ අවස්ථාවේදී වගඋත්තරකාර අමාත්‍ය විමල් වීරවංශ මහතා වෙනුවෙන් කරුණු දක්වමින් එසේ කී ජ්‍යෙෂ්ඨ නීතිඥ ගුණසේකර මහතා පදනම් විරහිත එසේම සාධක නොමැති මේ චෝදනා විභාග කිරීම සලකා බැලීමකින්වත් තොරව මේ පෙත්සම ඉවත දැමිය යුතු යැයි කීය.නීතියට පටහැනිව ගොනුකර ඇති මේ මැතිවරණ පෙත්සම මුල් අවස්ථාවේදීම ප්‍රතික්ෂේප කළයුතු යැයි ගුණසේකර මහතා යෝජනා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009152</link>
    <topic>සිරගත වී සිටිමින් මෙහෙය වන අපරාධ මඬින ක්‍රමවේදයක් ඕනෑ</topic>
    <author/>
    <content>බන්ධනාගාර තුළ සිට ක්‍රියාත්මක කෙරෙන අපරාධ මැඬලීම සඳහා විධිමත් වැඩපිළිවෙළක් සැකසිය යුතු බව ජනාධිපති මහින්ද රාජපක්ෂ මහතා අවධාරණය කරයි.බරපතල ගණයේ අපරාධ බන්ධනාගාර තුළ සිට මෙහෙය වෙන බව තමන් දන්නේ යැයි පැවැසු ජනාධිපතිවරයා අපරාධකරුවන්ට දැන් බන්ධනාගාර ආරක්ෂිත ස්ථාන බවට පත්ව ඇතැයිද පෙන්වා දුන්නේය. මිනිසකු ඝාතනය වන විට ඊට වගකිවයුත්තා බන්ධනාගාරගත වී සිටි යුගයක් තිබූ බව සිහිපත් කළ ජනාධිපතිවරයා ඒ යුගය දැන් අවසන් බවද පැවැසීය.“ මටත් හිරගෙවල්වලින් දුරකථන ඇමැතුම් එනවා. අද මෙතනට එද්දීත් කෙනෙක් කථා කළා හිරගෙදර ඉඳලා. එයා ගොඩනැගිල්ලක් උඩ ඉන්නවා කියලා මට කියනවා විසැඳුමක් දෙන්නලු. මම කීවා ඉස්සෙල්ලා බීමට බහින්න පසුව විසැඳුමක් දෙන්නම් කියලා” යැයි ජනාධිපතිවරයා හෙළි කෙළේය.ජනාධිපති මහින්ද රාජපක්ෂ මහතා මේ අදහස් පළ කෙළේ සිරකරු සුබසාධන දිනය නිමිත්තෙන් කොළඹ , අරලියගහ මන්දිරයේ ඊයේ (14) පැවැති උත්සවයකදීය. ශ්‍රී ලංකා බන්ධනාගාර ඉතිහාසය තුළ රාජ්‍ය නායකයකු රැඳවියන් පිරිසක් මුණගැසුණු ප්‍රථම අවස්ථාව මෙය වන අතර, බන්ධනාගාර නිලධාරීන් රාජ්‍ය නායකයකු මුණ ගැසුණු ප්‍රථම වතාවත් මෙය වීම සුවිශේෂි සිද්ධියක්.සුවිශේෂි දක්ෂතා දැක්වූ රැඳවියන් කිහිප දෙනකුට ජනාධිපතිවරයාගේ අතින් මෙහිදී සම්මාන පිරිනැමුණු අතර, බලපත්‍ර මත රැඳවියන් නිදහස් කිරීම සංකේතවත් කරමින් රැඳවියන් කිහිපදෙනකුට නිදහස ප්‍රදානය කෙරිණ.දිවයිනේ හොඳම බන්ධනාගාරය ලෙස තේරුණු මොනරාගල රක්ෂිත බන්ධනාගාරයත් හොඳම එළිමහන් සිරකඳවුර ලෙස තේරුණු පල්ලකැළේ එළිමහන් සිරකඳවුරක් නියෝජනය කරමින් සහකාර බන්ධනාගාර අධිකාරිවරු දෙදෙනෙක් ජනාධිපතිවරයා අතින් සම්මාන ලබා ගත්හ.අපරාධවලට රුකුල් දෙන කිහිප දෙනකු ගැන තමා දන්නා බව කී ජනාධිපතිවරයා එවැනි කටයුතුවලට කිසිවකු සම්බන්ධ විය යුතු නැතැයි අවධාරණය කෙළේය. සුළු වරදකට බන්ධනාගාරගත වන තැනැත්තා ඊට වඩා දරුණු අපරාධකරුවකු වී එළියට එන අවස්ථා ඇති බව පැවැසූ ජනාධිපතිවරයා වරදට දඬුවමක් තිබිය යුතු නමුත් ඒ පිළිබඳවත් අවධානය යොමු විය යුතු බව කීවේය.නීතියෙන් පමණක් නොව වරදක් කළාම ආගමික වශයෙනුත් දඬුවමක් ලැබෙනවා. ඒ තමයි දිට්ඨ ධම්මවේදනීයකර්මය. පසුගිය කාලයේ සමහරුන් මට වේදිකාවලදී අපහාස කළා. පසුව අපහාස කළ පුවත්පත්ම පෙරළා ඒ අයට අපහාස කළා. එතකොට මම කිව්වේ ඒක “ දිට්ඨධම්මවේදනීය කර්මය කියලයි” ජනාධිපතිවරයා කීවේය.පුනරුත්ථාපන හා බන්ධනාගාර ඇමැති ඩිව් ගුණසේකර, නියෝජ්‍ය ඇමැති ගාමිණී විජිත්මුණි ද සොයිසා, අමාත්‍යාංශ ලේකම් ඒ දිසානායක, බන්ධනාගාර කොමසාරිස් ජෙනරාල් මේජර් ජෙනරාල් වී. ආර්. සිල්වා සිරකරු සුබසාධන සංගමයේ සභාපති සෑම් විජේසිංහ මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009153</link>
    <topic>රටේ ආරක්ෂාව තර කරන්නනාවික හමුදා කඳවුරු රට වටා</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකාව වටා ආරක්ෂාව තර කෙරෙන අයුරින් වැදගත් ස්ථානවල නාවික හමුදා කඳවුරු පිහිටුවීමට ආරක්ෂක අමාත්‍යාංශය පියවර ගෙන තිබේ.මුහුදුමාර්ග ඔස්සේ ශ්‍රී ලංකාවට අනවසරයෙන් ඇතුළුවීමට හෝ ශ්‍රී ලංකාවෙන් පිටවීමට කිසිදු පුද්ගලයකුට අවස්ථාවක් මින් ඉදිරියට නොමැති බව නාවික හමුදාව පවසයි.මේ වනවිට මෙම කඳවුරු ඉදිකිරීම් ආරම්භ කර ඇති බවත්, ඉදිරි දින කිහිපය තුළදී ඒවා විවෘත කිරීමට හැකිවනු ඇති බවත් නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා පැවැසීය. පුත්තලම, හලාවත, කල්පිටිය ඇතුළු ප්‍රදේශ ආවරණය වන පරිදි නාවික හමුදා මූලස්ථාන කඳවුරක් මේ වනවිටත් නාවික හමුදාව විසින් පිහිටුවා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009154</link>
    <topic>මාරාන්තික උපවාසය කළපුද්ගලයා බිමට බා ගනී</topic>
    <author>අනුර ප්‍රේමලාල්</author>
    <content>කොළඹ විහාරමහා දේවි උද්‍යානය අසල පිහිටි විශාල කණුවක් මතට නැග ඊයේ (14) උදේ සිට මාරාන්තික උපවාසයක් කළ පුද්ගලයා ඊයේ රාත්‍රී කොළඹ ගිනිනිවන හමුදාවේ දොඹකරයක් උපයෝගී කර ගනිමින් කුරුඳුවත්ත පොලීසිය විසින් බිමට ගෙන ඇත.පසුව එම පුද්ගලයා කොළඹ ජාතික රෝහලට ඇතුළත් කළ බව පොලිස් මාධ්‍ය ප්‍රකාශක පොලිස් අධිකාරී පි‍්‍රයශාන්ත ජයකොඩි මහතා දිනමිණට කීය.එම පුද්ගලයා හෝමාගම පදිංචි අගම්පොඩි මහේෂ් අසංග ද සොයිසා නමැති අයෙකු බවට පොලීසිය හඳුනාගත් බවත් ඒ මහතා කීය.මොහුගෙන් පොලීසිය ප්‍රශ්න කරන අතර මොහු එම උපවාසය කිරීමට හේතුව කුමක්දැයි යන්න මෙතෙක් අනාවරණය වී නොතිබිණි.ඊයේ උදේ එම පුද්ගලයා එකී කණුව මත සිට ප්‍රකාශ කොට ඇත්තේ තමාගේ දුක්ගැනවිල්ලක් ජනාධිපතිතුමාට ඉදිරිපත් කිරීම සඳහා මෙම උපවාසය සිදුකරන බවත්, ජනාධිපතිතුමාගේ ලේ ඥාතියකු හෝ එම ස්ථානයට පැමිණියහොත් ඉන් බිමට බසින බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009155</link>
    <topic>විශ්වාස භංගයකඩිනමින් ගේන්න</topic>
    <author/>
    <content>විදේශ කටයුතු ඇමැති මහාචාර්ය ජී.එල්.පීරිස් මහතාට එරෙහිව එ.ජා.ප.ය ඉදිරිපත් කොට ඇති විශ්වාස භංග යෝජනාව කඩිනමින් විවාදයට ගැනීම සඳහා අවශ්‍ය පියවර ගන්නැයි ඒ මහතා ආණ්ඩු පක්ෂ ප්‍රධාන සංවිධායක ඇමැති දිනේෂ් ගුණවර්ධන සහ සභානායක ඇමැති නිමල් සිරිපාල ද සිල්වා මහත්වරුන්ගෙන් ලිඛිතව ඉල්ලීමක් කර ඇත.විදේශ ඇමැතිවරයා මේ මස 20 වැනි දින සිට නිව්යෝර්ක් හි පැවැත්වෙන එක්සත් ජාතීන්ගේ සැසිවාරයට ජනාධිපතිතුමන් සමඟ සහභාගි වීමට නියමිත අතර එම සමුළුව අවසන් කොට පැමිණි වහාම ඔක්තෝබර් මාසයේ මුල් සතියේ දී විවාදය සඳහා යොදා ගන්නා ලෙස එමගින් ඉල්ලා ඇත.රටට අහිතකර ලෙස කටයුතු කර ඇත්තේ කව්රුන්ද යන්න පිළිබඳ එමගින් හෙළි වනු ඇතැයි ද විදේශ ඇමැති මහාචාර්ය ජී.එල්. පීරිස් මහතා මේ සම්බන්ධයෙන් යැවූ ලිපියේ සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009156</link>
    <topic>මහජන බැංකුවේරන් උකස් මිල ඉහළට</topic>
    <author/>
    <content>මහජන බැංකුව, රන් පවුමක් සඳහා ලබාදෙන උකස් අත්තිකාරම් මුදල වහාම ක්‍රියාත්මක වන පරිදි වැඩිකර ඇත.ඒ අනුව කැරට් 24 පවුමක් සඳහා රුපියල් 30,000 ක්ද, කැරට් 22 රන් පවුමක් සඳහා රුපියල් 27,000 ක් ද ලබා දීමට මහජන බැංකුව තීරණය කර ඇත.මෙය මෙරට රාජ්‍ය බැංකුවක් රන් පවුමක් සඳහා ලබා දෙන ඉහළම උකස් අත්තිකාරම් මුදල බව මහජන බැංකුව නිවේදනය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009157</link>
    <topic>දැලි පිහියකින් ඇඟිලි කපාරන් මාලය කොල්ල කාලා</topic>
    <author>බණ්ඩාරගම සමූහ</author>
    <content>පොකුණුවිට පරණ තැපැල් කන්තෝරුව පාරේ ගමන් කරමින් සිටි කාන්තාවකගේ ඇඟිලි දෙකක්ම දැලි පිහියකින් කපා බරපතළ තුවාල සිදුකර පවුම් දෙකක් බරැති රන්මාලයක් කොල්ලකා යතුරුපැදියකින් පලාගිය දෙදෙනකු ගැන හොරණ පොලිසියෙන් වාර්තාවේ.පොකුණුවිට නගරයට පැමිණ යළි නිවස කරා යමින් සිටි මෙම කාන්තාව අසලට පැමිණ ඇති යතුරුපැදිකරුවන් දෙදෙනා ඇයගේ රන්මාලය කඩා ගැනීමට සූදානම් වෙද්දි එය වැළැක්වීමට උත්සහ ගත්විට දැලි පිහියකින් ඇඟිලි දෙකකට බරපතළ තුවාල සිදුකර මෙම කොල්ලය සිදුකර ඇතැයි පොලිසිය කියයි.තුවාල ලත් තරුණිය හොරණ රෝහලට ඇතුළත් කළ බව පොලිසිය කියයි. හොරණ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009158</link>
    <topic>වියපත් වූ හා රෝගී රැඳවියනුත්දරුවනුත් හිරෙන් මුදා හළ හැකියි</topic>
    <author>ධනුෂ්ක ගොඩකුඹුර</author>
    <content>බන්ධනාගාරගතව සිටින මහලු සහ රෝගී රැඳවියනුත්, දරුවනුත්, නිදහස් කර යැවීමට නිර්දේශ කරන ලෙස ජනාධිපති මහින්ද රාජපක්ෂ මහතා, පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතාට උපදෙස් දී තිබේ.සානුකම්පිකව සිතා බලා ඒ සඳහා අවශ්‍ය පියවර ගන්නා ලෙස ජනාධිපතිවරයා උපදෙස් දුන් බව ඇමැතිවරයා ප්‍රකාශ කෙළේය. ඇමැතිවරයා මේ අදහස් පළ කළේ සිරකරු සුබසාධන දිනය වෙනුවෙන් ජනාධිපතිවරයාගේ ප්‍රධානත්වයෙන් අරලියගහ මන්දිරයේ ඊයේ (14) පැවැති උත්සවයකදීය. වයස අවුරුදු 70 ට වැඩි රැඳවියන් 1312 දෙනකු “සිරකරු සුබසාධන දිනය” වෙනුවෙන් නිදහස් කළ බව කී ඇමැතිවරයා ඉන් 27 දෙනකු කාන්තාවන් බවත් කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n1009159</link>
    <topic>හජ් වන්දනා නියෝජිතායතන පිළිබඳ තීරණ ගන්න කමිටුවක්</topic>
    <author>නුවන් කොඩිකාර</author>
    <content>හජ් වන්දනා නියෝජිත ආයතන පත්කිරීම සම්බන්ධයෙන් තීරණ ගැනීමට ජනාධිපති මහින්ද රාජපක්ෂ මහතා ත්‍රිපුද්ගල කමිටුවක් පත්කර ඇත.හජ් වන්දනාව මුදල් උපයන ව්‍යාපාරයක් බවට පත්කරගෙන ඇති බවට ලැබී ඇති පැමිණිලි හේතුවෙන් මෙම කමිටුව පත්කර තිබෙන බව අගමැති දි. මු. ජයරත්න මහතා පැවැසීය.වන්දනාකරුවන්ගේ ආරක්ෂාව, යටිතල පහසුකම්, සුභසාධන කටයුතු ඉහළ මට්ටමක පවත්වා ගැනීම කෙරෙහි රජයේ විශේෂ අවධානය යොමුවී ඇත.ගුවන් ගමන්, ආහාරපාන හා ඉදුම් හිටුම් සම්බන්ධයෙන් කෙරෙන වියදම් සඳහා සාධාරණ මිල ගණන් අය කිරීමටත්, ඒ පිළිබඳව ස්ථිර ප්‍රතිපත්තියක් අනුගමනය කිරීමටත් පියවර ගන්නා ලෙස නිලධාරින්ට උපදෙස් ලබා දී ඇති බව අගමැතිවරයා කීය.හජ් වන්දනාකරුවන් සම්බන්ධයෙන් නිසි අවධානය යොමු නොකරන ආයතන පිළිබඳව දැඩි ක්‍රියාමාර්ග ගන්නා බවද දි. මු. ජයරත්න මහතා සඳහන් කළේය.මෙවර හජ් වන්දනාව සඳහා බැතිමතුන් 5800 දෙනෙකු හට අවස්ථාව උදාවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091510</link>
    <topic>අර්ථ සාධකයට දායකවන සේවකයනට විශ්‍රාම වැටුප්</topic>
    <author>බුද්ධිකා ඉඹුලාන</author>
    <content>සේවක අර්ථසාධක මුදලේ දායකත්වය ලබා ඇති පෞද්ගලික අංශයේ සියලුම සේවකයනට විශ්‍රාම වැටුපක් ලබාදීමට බලාපොරොත්තු වන බව කම්කරු සබඳතා හා මිනිස්බල ඇමැති ගාමිණි ලොකුගේ මහතා කියයි.මෙහිදී සියලුම අර්ථසාධක අරමුදල්ලාභී සේවකයන් හා සේවක භාරකාර අරමුදල්ලාභීන් මෙම විශ්‍රාම වැටුපට දායක කර ගන්නා අතර ඔවුන්ගේ සැඳෑසමය සුවදායක කරදීම අරමුණ බවද ඇමැතිවරයා පවසයි. මෙවර අයවැය ලේඛනයේදී මෙම යෝජනාව ඉදිරිපත් කිරීමට අපේක්ෂිත බවද ලොකුගේ මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091511</link>
    <topic>අභ්‍යන්තර කටයුතුවලට අත පොවන්න එපා</topic>
    <author>ප්‍රාර්ථනා වීරසිංහ</author>
    <content>දහඅටවෙනි ව්‍යවස්ථා සංශෝධනය සම්මතවීම පිළිබඳ අමෙරිකා රාජ්‍ය දෙපාර්තමේන්තුව කර ඇති ප්‍රකාශය සම්බන්ධයෙන් ශ්‍රී ලංකා රජයේ ස්ථාවරය අමෙරිකානු රාජ්‍ය දෙපාර්තමේන්තුව වෙත පෙරේදා (13) දන්වා යවා ඇත.අමෙරිකානු ශ්‍රී ලංකා තානාපති පැට්‍රීෂියා බ්‍රිටේනිස් මහත්මිය ඊයේ (14) ජනමාධ්‍ය ඇමැති කෙහෙළිය රඹුක්වැල්ල මහතා හමුවී මේ බව දැනුම් දුන්නාය. අමෙරිකානු රාජ්‍ය දෙපාර්තමේන්තුව ඉදිරිපත් කළ ප්‍රකාශය සම්බන්ධයෙන් විදේශ කටයුතු ඇමති මහාචාර්ය ජී.එල්.පීරිස් සහ ජනමාධ්‍ය ඇමැති කෙහෙළිය රඹුක්වැල්ල මහත්වරු ඉදිරිපත් කළ ප්‍රකාශ ඉතා ඉක්මණින් අමෙරිකාව වෙත ලැබීමට සැලැස්සූ බවත් ඒ පිළිබඳ රජයේ ස්ථාවරයට ගරු කරන බවද ඇය එහිදී පැවසුවාය.රටක අභ්‍යන්තර කටයුතු සහ ස්වාධිපත්‍යය සම්බන්ධයෙන් බලපාන මෙවැනි ප්‍රකාශ නිකුත් කිරීමේ දී මීට වඩා වගකීමෙන් ක්‍රියා කළ යුතු බව, ජනමාධ්‍ය ඇමැති කෙහෙළිය රඹුක්වැල්ල මහතා අමෙරිකානු තානාපති පැට්‍රීෂියා බ්‍රිටෙනිෂ් මහත්මිය වෙත අවධාරණය කළේය.මේ පිළිබඳ ජාත්‍යන්තරයේ ඇති වී තිබෙන තත්ත්වය පිළිබඳව අනිසි ලෙස රජයේ අභ්‍යන්තර කටයුතුවලට මැදිහත් වන්නේ නම් ඊට සෘජුවම අදහස් දක්වන බවද ඇමැතිවරයා සඳහන් කෙළේය.මේ තත්ත්වය පිළිබඳව බ්‍රිතාන්‍යය ක්‍රියාත්මක කිරීමට සූදානම් වන ක්‍රියාමාර්ග පිළිබඳව විදේශ කටයුතු අමාත්‍යාංශ අවධානය යොමුකරන බවත් ඇමැතිවරයා කීය.අභ්‍යන්තර අවතැන්වූවන්ගේ තත්ත්වය පිළිබඳව තානාපතිවරිය විමසන ලද ප්‍රශ්නයකට පිළිතුරු දෙමින් ඇමැතිවරයා කියා සිටියේ, ලක්ෂ 3ක් පමණ වූ අවතැන්වූවන්ගේ සංඛ්‍යාව දැනට 28000 දක්වා පහත බැස ඇති බවයි. ඒ තත්ත්වය පිළිබඳ තානාපතිවරිය මෙහිදී සතුටු ද පළ කළාය.ලංකාවේ ජනමාධ්‍යවේදීන්ට පුහුණු පාඨමාලා ලබා දීමට තම රජය සූදානම් බවද පැට්‍රිෂියා මහත්මිය පැවසූ අතර ප්‍රාදේශීය මාධ්‍ය මධ්‍යස්ථාන ඇති කිරීමට ද සහයෝගය ලබා දෙන මෙන් ඇමැතිවරයා ඉල්ලීමක් කළේය.රජයේ ප්‍රවෘත්ති දෙපාර්තමේන්තුවේ පැවැති මේ අවස්ථාවට අමෙරිකානු රජයේ සංස්කෘතික කටයුතු නිලධාරී ග්ලෙන් එස්. ඩේවිෂ් ජනමාධ්‍ය අමාත්‍යාංශයේ ලේකම් ඩබ්ලිව්.බී.ගනේගල යන මහත්වරු ද එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091512</link>
    <topic>රන්වලාගල රබර් කම්හලගින්නෙන් විනාශයි</topic>
    <author>මතුගම සංචාරක</author>
    <content>නෑබඩ රබර් කම්හලක ඇති වූ ගින්නකින් කම්හල සම්පූර්ණයෙන්ම ගිනිගෙන විනාශ වී ඇත.විනාශව ඇත්තේ නෑබඩ රන්වලාගල රබර් කම්හලයි. සම්පූර්ණ විනාශය කෝටි හතරක් පමණ වේ.13 දින රාත්‍රී ඇති වූ මේ ගින්නෙන් කම්හල කාර්යාල ගොඩනැගිල්ල, යන්ත්‍ර සූත්‍ර, ගබඩා කර තිබූ රබර් විනාශව ගොස් ඇත.විදුලි කාන්දුවීමකින් මෙම ගින්න සිදුවී ඇත.තෙබුවන පොලිසිය මැදිහත්ව ගිනි නිවන හමුදාව හා ආපදා කළමනාකරණ මධ්‍යස්ථානය එක්ව ගින්න නිවා දමා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091513</link>
    <topic>කොළඹ රොක්සි උද්‍යානයේඅභිරහස් මළ සිරුරක්</topic>
    <author>බොරලැස්ගමුව සමූහ සෙනවිරත්න කහටපිටිය</author>
    <content>වැල්ලවත්ත රොක්සි උද්‍යාන පාරේ පිහිටි කොළඹ නගර සභාවට අයත් ගිනි නිවීම් පුහුණු කිරීම් ඒකකය සඳහා අලුතින් ඉදිකරනු ලබන ගොඩනැඟිලි සංකීර්ණයක පහත මාලයේ ලේ ගලන තුවාල සහිතව අභිරහස් ලෙස මියගොස් සිටි පුද්ගලගලයකුගේ මළ සිරුරක් ඊයේ උදෑසන (14 දා) වැල්ලවත්ත පොලිසිය මගින් සොයාගෙන ඇත.මෙලෙස මියගොස් ඇත්තේ රුවන්වැල්ල ගලපාත පදිංචි කළු හකුරුදේවගේ ජයසේන නමැති හැට එක් හැවිරිදි පුද්ගලයකු බව හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091514</link>
    <topic>කොළඹ පැල්පත් ක්‍ෂය රෝගය පතුරනමධ්‍යස්ථාන වෙලා</topic>
    <author>සන්ධ්‍යා කරුණාරත්න</author>
    <content>කොළඹ නගරයේ පැල්පත් ක්ෂය රෝගය රටටම බෙදාහරින මධ්‍යස්ථාන බවට පත් වී ඇතැයි සෞඛ්‍ය ඇමැතිවරයා පවසයි.ජනාකීර්ණ බව, අධික ලෙස දුම්වැටි හා මද්‍යසාර භාවිතය, පෝෂණය පිළිබඳ ඇති අඩු උනන්දුව, පරිසර දූෂණය යනාදී කරුණු ද ක්ෂය රෝගය වැළඳීමට හේතුවන්නේ යැයි ද සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.අග්නිදිග ආසියානු කලාපීය රටවල ක්ෂය රෝගය මර්දනය සඳහා සන්නිවේදනය හා සමාජ වැඩසටහන් ක්‍රියාත්මක කිරීම පිළිබඳ කලාපීය සංවාදයට සහභාගිවෙමින් ඇමැතිවරයා මේ බව ඊයේ (14දා) කියා සිටියේ ය. ශ්‍රී ලංකාව, ඉන්දියාව, ඉන්දුනීසියාව, තායිලන්තය, නේපාලය, මාලදිවයින, මියන්මාරය ඇතුළු අග්නිදිග ආසියානු කලාපීය රටවල් 11ක් නියෝජනය කරමින් නියෝජිතයන් රැසක් මීට සහභාගි වූහ.රට පුරා ප්‍රදේශවලින් විශාල ජන සංඛ්‍යාවක් කොළඹ නගරයට දිනපතා පැමිණෙන බවත් ක්ෂය රෝගය බෝවන රෝගයක් නිසා ඒ පුද්ගලයන් හරහා රටේ වෙනත් ප්‍රදේශවලට ක්ෂය රෝගය පැතිරී යන බවත් ඇමැතිවරයා කියා සිටියේ ය.සෑම වසරකදීම ක්ෂය රෝගීන් දෙදහසක් පමණ වාර්තා වේ. ක්ෂය රෝගය මෙරටින් තුරන් කිරීමේ අවස්ථාවට අප ළ¼ඟා වී සිටියත් මේ රෝගය මුලිනුපුටා දැමීමට නොහැකි වී තිබෙන්නේ සිය රෝගය සඳහා රෝගීන් ප්‍රතිකාර ගැනීමට ඉදිරිපත් නොවීම නිසාය. රජයෙන් සහ සෞඛ්‍ය අමාත්‍යාංශයෙන් ක්ෂය රෝගීන්ට අවශ්‍ය සියලු ප්‍රතිකාර ලබාදීම සිදුකළත් ඇතැමුන් සිය රෝගයට ප්‍රතිකාර නොගැනීම කනගාටුවට කරුණක් බව ද සෞඛ්‍ය ඇමැතිවරයා ප්‍රකාශ කළේය.ක්ෂය රෝගීන් ප්‍රතිකාර නොගැනීමෙන් සමාජයේ අනෙක් පුද්ගලයන්ටත් රෝගය බෝ කරන බව ද, නොමිලේ ප්‍රතිකාර ලබාගෙන සිය රෝගය සුවපත් කරගැනීමෙන් සමාජයට යහපතක් සිදු කළ යුතු බව ද ඇමැතිවරයා පැවැසුවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091515</link>
    <topic>රක්ෂණ භාරයෙන්අය-වැයට නව යෝජනා</topic>
    <author>සමන්මලී ප්‍රියශාන්ති</author>
    <content>රාජ්‍ය සේවකයන්ගේ සෞඛ්‍ය ප්‍රතිලාභ වැඩි කිරීමේ අරමුණින් 2011 අයවැයට යෝජනා රැසක් ඉදිරිපත් කිරීමට ජාතික රක්ෂණ භාර අරමුදල තීරණය කර ඇත.ඒ අනුව රාජ්‍ය සේවකයකු සඳහා හෘද සැත්කමකට මෙතෙක් ගෙවූ රුපියල් ලක්ෂ තුන හමාරක මුදල ලක්ෂ 5ක් දක්වා වැඩි කිරීමටත් හදිසි අනතුරකදී ගෙවන රුපියල් ලක්ෂ 6ක මුදල ලක්ෂ දහයක් දක්වා වැඩි කිරීමටත් ස්වභාවික මරණයකදී ලබා දෙන රුපියල් 50,000ක මුදල ලක්ෂය දක්වා වැඩි කිරීමටත් යෝජනා කර තිබේ.මීට අමතරව උපැස් යුවළ සඳහා රාජ්‍ය සේවකයන්ට ලබා දෙන රුපියල් 3500ක මුදල රුපියල් 5000ක් දක්වා වැඩි කිරීමටත් එය වසර 5කට වරක් ලබා දීමටත් රක්ෂණ භාර අරමුදල යෝජනා කර ඇත.සිසේරියන් සැත්කමකදී ලබා දෙන රුපියල් 40,000ක මුදල රුපියල් 50,000ක් දක්වා වැඩි කිරීමටත්, ස්වාභාවික දරු උපතකදී ලබා දෙන රුපියල් 2500 රුපියල් 10,000ක් දක්වා වැඩි කිරීමටත් ජාතික රක්ෂණ භාර අරමුදල තීරණය කර ඇත.රාජ්‍ය සේවකයින් සඳහා ජාතික රක්ෂණ භාර අරමුදල ක්‍රියාත්මක කරන අග්‍රහාර රක්ෂණ ක්‍රමය යටතේ දැනට සෞඛ්‍ය පහසුකම් සඳහා ගෙවනු ලබන්නේ වසර ගණනාවකට පෙර සම්මත වූ මුදල් බවත් අද වන විට රාජ්‍ය සේවකයන්ට සෞඛ්‍ය පහසුකම් ලබා ගැනීමට එම මුදල ප්‍රමාණවත් නොවන බවත් ජාතික රක්ෂණ භාර අරමුදලේ සභාපති සේනක අබේගුණසේකර මහතා පවසයි.මීට අමතරව දැනට රුපියල් 75ක් වන අග්‍රහාර සාමාජික මුදල සුළු ප්‍රමාණයකින් වැඩි කිරීමට ද යෝජනා කළ බවත් ඒ මහතා පවසයි. මේ යෝජනා පිළිබඳව මුදල් අමාත්‍යාංශය සමඟ සාකච්ඡා කළ අතර අමාත්‍යාංශයේ එකඟවීම මත ඒවා ඉදිරිපත් කිරීමට කටයුතු කළ බවත් අබේගුණවර්ධන මහතා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091516</link>
    <topic>තලෙයිමන්නාරම දූපතක අතරමං වී සිටි පිරිසක් නාවික හමුදාවෙන් බේරා ගනී</topic>
    <author>භක්ති ධර්මපි‍්‍රය මෙන්ඩිස්</author>
    <content>තලෙයිමන්නාරම මුහුදේ පිහිටි කුඩා දූපතක ආහාර පාන නොමැතිව අතරමං වී සිටි කුඩා ළමයින් තිදෙනකු ඇතුළු දහතුන් දෙනකු නාවික හමුදාව මගින් බේරාගෙන තිබේ. මේ පිරිස ඉන්දියාවේ සිට කුඩා යාත්‍රාවක නැගී ශ්‍රී ලංකාවට පැමිණෙමින් සිට ඇත. එහිදී ඔවුන්ගේ යාත්‍රාව අනතුරට පත් වී ඇතැයි පැවසේ.පසුව ඔවුන් දූපතට ගොඩ බැස දූපතේ රැඳී සිට ඇතැයි නාවික හමුදාව පවසයි.පසුගිය යුද සමයේ දී මේ පිරිස ඉන්දියාවට ගොස් සරණාගතයන් ලෙස රැඳී සිට ඇතැයි ද අනාවරණය වී තිබේ. උතුරුමැද නාවික විධානයට අනුයුක්ත නාවික හමුදා විශේෂ යාත්‍රා බළගණයේ නාවිකයන් පිරිසක් මොවුන් බේරා ගෙන ඇත.බේරාගත් පිරිස අතර කාන්තාවන් තිදෙනකුද වෙති. නාවික හමුදාව මගින් මේ පිරිස තලෙයිමන්නාරම පොලිසියට භාර දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091517</link>
    <topic>මංගල සාදයේදී වෙඩි තැබීමකට සූදානම් වූදෙදෙනෙක් ආයුධත් සමඟ අත්අඩංගුවට</topic>
    <author>චන්ද්‍රිකා පෙරේරා</author>
    <content>ආරවුලකදී වෙඩි ප්‍රහාර එල්ලකිරීමට සූදානම් වූ පුද්ගලයන් දෙදෙනකු සමග ටී. 56 ගිනි අවියක් හා ජීව උණ්ඩ 17ක් මොරගහහේන පොලිසිය මඟින් පෙරේදා (13) සවස අත්අඩංගුවට ගෙන තිබේ. මිල්ලෑව කිදෙල්පිටිය ප්‍රදේශයේ නිවෙසක පැවැත්වෙමින් තිබූ මංගල උත්සව අවස්ථාවක දී 13 දා දහවල් මේ පුද්ගලයන් වෙඩි තැබීමට උත්සාහ කැර තිබෙනු බව පොලිසිය පවසයි. මොවුන් ළඟ තිබී ජීව උණ්ඩවලට අමතරව හිස් කොපු දෙකක් හා මැගසිනයක්ද සොයාගෙන තිබේ.මංගල උළෙලේදී දෙපිරිසක් අතර ඇතිවූ ආරවුලක් හේතුවෙන් මොවුන් මෙසේ හැසිරී තිබෙන බවට මූලික පොලිස් පරීක්ෂණ මඟින් හෙළිව ඇතැයි පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවැසීය.සිද්ධිය පිළිබඳ මොරගහහේන පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091518</link>
    <topic>වයඹ සරසවිය වැසේ</topic>
    <author>කුලියාපිටිය විශේෂ - ඩබ්ලිව්. රණසිංහ</author>
    <content>වයඹ විශ්වවිද්‍යාලය ඊයේ (14) දහවල් 12 සිට දින නියමයක් නොමැතිව වසා දමන ලද බැව් විශ්වවිද්‍යාල පාලනාධිකාරිය පවසයි.එම විශ්වවිද්‍යාලයේ ව්‍යාපාර අධ්‍යයන මූල්‍ය පීඨයේ හා ව්‍යවහාරික විද්‍යා පිඨයේ සිසුන් අතර හටගත් ගැටුමක් හේතුවෙන් එම විශ්වවිද්‍යාලය එසේ වසා දමා ඇත. ඊයේ දහවල් 2 ට පෙර විශ්වවිද්‍යාල භූමියෙන් බැහැරවන ලෙස පාලනාධිකාරිය විශ්වවිද්‍යාලයේ සියලුම ශිෂ්‍ය ශිෂ්‍යාවනට නිවේදනය කරනු ලැබීය.මෙම සිසු දෙපිරිස අතර මුලින්ම ගැටුමක් හටගෙන ඇත්තේ ඉකුත් 13 වැනිදා රාත්‍රියේ විශ්වවිද්‍යාලයේ පිරිමි නේවාසිකාගාරයක් තුළදීය. එම ගැටුමේදී තුවාල ලද සිසුන් 6 දෙනෙකු ප්‍රතිකාර ලබාදීම සඳහා කුලියාපිටිය රෝහලට ඇතුළත් කරනු ලැබ ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091519</link>
    <topic>කාන්තා යට ඇඳුම් සොරකමේ ගියත්‍රිරෝද රියැදුරාට තරයේ අවවාද</topic>
    <author>බණ්ඩාරගම සමූහ</author>
    <content>මිල්ලනිය සිවිල් ආරක්ෂකයකුගේ බිරියගේ යට ඇඳුම් සොරා ගැනීම සඳහා යමින් සිටි ත්‍රිරෝද රථ රියැදුරෙකු ත්‍රිරෝද රථයත් සමඟ අත්අඩංගුවට ගත් බව මිල්ලනිය පොලිසිය කියයි.මිල්ලනිය පොලිසියේ නිලධාරින් හා මිල්ලනිය සිවිල් ආරක්ෂක කමිටුවේ නිලධාරින් අරකාගොඩ මාර්ග බාධකයේ දී අලුයම 2.30 ට පමණ බණ්ඩාරගම ප්‍රදේශයේ ත්‍රිරෝද රථයක් කිසිම පුද්ගලයකු නංවා නොගෙන පැමිණීම පිළිබඳ රියදුරුගෙන් ප්‍රශ්න කිරීමේදී කාන්තාවන්ගේ යට ඇඳුම් සොරා ගැනීමට පැමිණි බව ඔහු විසින් ප්‍රකාශ කර ඇතැයි පොලිසිය කියයි.මේ සැකකාර රියැදුරු සමඟ සිවිල් ආරක්ෂකයාගේ බිරිය එදින බණ්ඩාරගම සිට මිල්ලනියේ නිවසට ත්‍රිරෝද රථයෙන් කුලී ගමනක් ආ අවස්ථාවේ ඇයගේ යට ඇඳුම් ගෙවත්තෙහි වැලෙහි තිබෙනු දැකීමෙන් ඒවා රැගෙන යාම සඳහා පැමිණි බව පොලිසිය කළ ප්‍රශ්න කිරීමේදී අනාවරණය වී යැයි පොලිසිය කියයි.සැකකාර රියදුරු බණ්ඩාරගමට නුදුරු ප්‍රදේශයක දරු දෙදෙනෙකුගේ පියෙක් බව පොලිසිය කියයි.සැකකරුට තරයේ අවවාද කළ මිල්ලනිය පොලිසියේ ස්ථානාධිපති පොලිස් පරීක්ෂක ප්‍රදීප් ආනන්ද සිල්වා මනෝ වෛද්‍යවරයකු හමුවට ගොස් ප්‍රතිකාර ලබා ගන්නා ලෙස වැඩිදුරටත් පැවැසී යැයි පොලිස් ආරංචිමාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=n10091520</link>
    <topic>පවිත්‍රතා සේවිකාවකට පහරදීඅතේ පයේ හිරි ඇරගෙන</topic>
    <author>අසේල කුරුළුවංශ හා එස්.කේ.සමරනායක</author>
    <content>මහනුවර ප්‍රධාන පෙළේ රාජ්‍ය ආයතනයක නිලධාරිනියන් තිදෙනකු එහි සේවයේ නියුතු පවිත්‍රතා අංශයේ සේවිකාවකට අමානුෂික ලෙස පහරදී ඇගේ ඇඳුම්ද ඉරා දමා තර්ජනය කිරීමේ සිද්ධියක් වාර්තා වෙයි. ආයතනයේ වැසිකිළිය වෙත සේවිකාව කැඳවාගෙන ගොස් මේ පහරදීම සිදුකර සිද්ධිය පිළිබඳ කිසිවකුට හෝ නොපවසන ලෙස තර්ජනය කැර තිබේ.රුපියල් දහසක මුදලක් සොරා ගත් බවට චෝදනා කරමින් එම කාන්තාවන් තිදෙනා පවිත්‍රතා සේවිකාවට පහරදී ඇති අතර පසුව ඇය එම මුදල නොගත් බව තහවුරු වී ඇත. පහරකෑමට ලක්වූ කාන්තාව පෞද්ගලික ආයතනයක් මගින් මෙම ස්ථානයේ පවිත්‍රතා අංශයට යොමුකර තිබෙන බව දැනගන්නට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009151</link>
    <topic>බදුලුවෙල දුක් කඳුළු</topic>
    <author>මඩුල්ල සමූහ - චන්දන අත්තනායක</author>
    <content>මොනරාගල දිස්ත්‍රික්කයේ මඩුල්ල කොට්ඨාසයේ බදුලුවෙල ගම්මානයේ පවතින අඩු පාඩු රැසක් හේතුවෙන් ජනතාව දැඩි දුෂ්කරතාවන්ට පත්ව සිටිති.දඹගල්ල බදුලුවෙල මාර්ගය වැසි දිනවල මිනිසකුට තබා හරකෙකුටවත් යන්න බැරි බව ගම්වැසියෝ කියති. එක්දහස් අටසිය ගණන්වල බ්‍රිතාන්‍ය ජාතික සුදු මහත්වරු පවා නැගෙනහිර පළාතට ආ ගිය මාර්ගයක් බවට අදටත් නෂ්ටාවශේෂ දකින්නට තිබේ.දඹගල්ල දැලිව හංදියේ සිට බදුලුවෙල දක්වා කි.මී 18 ක් තිබෙන මෙම මාර්ගය ඉතාම අබලන් තත්ත්වයට පත්ව තිබේ. මේ ප්‍රධාන ඉල්ලීමත් සමග ජනතාව පීඩා විඳීන තවත් අඩු පාඩුකම් රැසක් දක්නට ලැබේ.බදුලුවෙල විවාහ, උප්පැන්න , මරණ ලියාපදිංචි ලේකම් එස්.එම්. ලොකුබණ්ඩා මහතා මෙසේ අදහස් දැක්වූවේයරට තොට ඉතා ශීඝ්‍රයෙන් දියුණුවන යුගයක අපේ ගම්මාන නම් තවමත් එදා වගේමයි. යන්න එන්න හරියට මාර්ගයක් නැහැ. ලයිට් ටික නැහැ. බොන්න වතුර ටික නැහැ. අඩි දහයක් හාරන්න බැහැ ගල මතු වෙනවා.කවුරු හරි ඉදිරිපත් වෙලා නළ ළිං කිහිපයක් ඉදිකර දෙන්නේ නම් ලොකු පිනක්. පාසලේ ළමයින්ට ගෙවල් ගානේ කඩවල් ගානේ යන්න ඕන වතුර බොන්න. පාසලටත් වතුර ප්‍රශ්නය තිබෙනවා.මාර්ගය අබලන් නිසා හරියට බස් එකක් එන්නේත් නැහැ. වැහිකාලෙට පාර හොඳටම මඩ වෙනවා. එවිට බස් දැලිව පාසල ළඟට පමණයි. අපි මෙතැන් සිට කි.මී 7 ක් විතර පයින් යන්න ඕනෑ. කොතෙක් ඉල්ලීම් කළත් තවම පාර හැදුවේ නැහැ.විශ්‍රාමලත් විදුහල්පති ඒ.එම්. ජයසුන්දර බණ්ඩා මහතාඅපට තිබෙන ප්‍රශ්නය තමා මාර්ග අපහසුතාව. ඊළගට විදුලිය, ජලය, නොමැති වීමත් බොහෝ දෙනෙකුට ගැටලුවක් වී තිබෙනවා.ඩිස්පැන්සරියට වෛද්‍යවරයෙක් නෑ. බදුලුවෙල, උඩඅරාව, කොළොන්ගස්ලන්ද, වැවේලන්ද, බණ්ඩාරවාඩිය, නාගොල්ල ආදී ප්‍රදේශ ගණනාවක ජනතාවට මෙයින් සෙත සැලැසුණා. අද කාටහරි හදිසි අසනීපයක් වුණොත් දඹගල්ල රෝහලට යන්න ඕන කි.මී. 18ක දුර ගෙවාගෙන..ආර්.එම්.නන්දපාල මහතාඅවුරුදු සිය ගණනක් පැරැණි ඉඩම් තිබෙනවා. තවම ඔප්පු නැහැ. නමුත් නිල්ගල රක්ෂිතය ළඟ අනවසරයෙන් වැඩ කරගෙන සිටින අයට ඔප්පු හදලා. ඉඩමේ බුරුත, මිල්ල වගේ වටිනා කියන ගස් තියේ නම් ඔප්පු හදලා ගෙදරටම ගෙනත් දෙනවා.ඊට පස්සේ ගස් ටික කපාගෙන යනවා. ඒ වගේම අපේ මේ ගම් අවට රක්ෂිතවලත් ගස් කපනවා. ප්‍රදේශයේ සිටින නිලධාරීන් එකතුවෙලා තමයි මේ කාර්ය කරන්නේ.බොහෝ දුක් විඳ දරාගෙන ජීවත්වෙන මේ ජනතාවගේ පොදු පහසුකම් ටික සපුරා දෙන්නේ නම් එයමහත් පුන්‍ය කර්මයකි. මන්ද වැඩිහිටි ජනතාව පමණක් නොව හෙට ලොව ජය ගැනීමට වෙර දරන පාසල් ළමයින් නොවිඳිනා දුකක් නැත. එබැවින් මේ අඩුපාඩු සපුරා දෙන්නැයි ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009152</link>
    <topic>ලේසිය පහසුව බලන අයටදේශීය ක්ෂණික ආහාර</topic>
    <author>සකුන්තලා ජයසිංහ</author>
    <content>කෘත්‍රිම ආහාර සංස්කෘතිය හේතුවෙන් ශ්‍රී ලාංකීය ජනතාවගේ ආහාර පරිභෝජන රටාවේ ඇති වී තිබෙන ගැටලුවලට විසැඳුමක් ලබා දීමේ අරමුණින් පශ්චාත් අස්වැන්න පිළිබඳ තාක්ෂණ ආයතනය නව නිෂ්පාදන රැසක් හඳුන්වා දී තිබේ.තම දීර්ඝකාලීන පර්යේෂණවල ප්‍රතිඵලයක් ලෙස පසු අස්වනු ආයතනය, ගොවීන්, නිෂ්පාදකයන්, වෙළෙන්දන්, ස්වයංරැකියාවල නියුතු වූවන් ඉලක්ක කරගෙන ක්ෂණික මුං කිරිබත් මිශ්‍රණයක්, ඇඹුල්තියල් මිශ්‍රණය සහ හබලපෙති ආශ්‍රිත නිෂ්පාදන කිහිපයක් මේ යටතේ හඳුන්වා දී ඇත.පාරිභෝගික සමාජයට හෝ නිෂ්පාදන ක්ෂේත්‍රයට අවතීර්ණවීමට අපේක්ෂාවෙන් සිටින්නන්ට මේ නිෂ්පාදනවල තාක්ෂණික ක්‍රමවේදය හා දැනුම ලබා දීමට ආයතනය බලාපොරොත්තු වෙයි.පාන්පිටි ආහාරවලට විකල්පයක් ලෙස ආහාරයට ගන්නා සාම්ප්‍රදායික මුං කිරිබත් ආහාරය පෝෂ්‍යගුණය නොනැසී අඩු කාලවේලාවක් අඩු වියදමකින් සකස් කර ගන්නා අන්දම පිළිබඳව වසරක් පුරා කළ පර්යේෂණයකින් පසු ක්ෂණික මුං කිරිබත් මිශ්‍රණය හඳුන්වාදීමට ආයතනය සමත් වී තිබේ.මේ පර්යේෂණ සිදුකළ පර්යේෂණ නිලධාරීණී හේමන්තිකා ජයවර්ධන මහත්මිය පෙන්වා දෙන පරිදි වෙළෙඳපොළේ ක්ෂණික නාමයට පවතින ඉල්ලුම හා ආකර්ෂණය නිසා මෙම නව නිෂ්පාදනය ද පාරිභෝගික සමාජය අතර ප්‍රචලිත කළ හැකි බවයි.පශ්චාත් අස්වැන්න පිළිබඳ තාක්ෂණ ආයතනයේ පර්යේෂණ නිලධාරීණී ලසන්ති ජයතුංග මහත්මිය මැදිහත් වීමෙන් කළ පර්යේෂණයකින් පසු හබලපෙති ආශ්‍රිත නිෂ්පාදන හයක් ආයතනය මගින් හඳුන්වා දී ඇත.සහල් ආශ්‍රිත දේශීය ආහාර අතරින් හබලපෙති ඉතා ජනප්‍රිය ආහාරයකි. මේ රළු හබලපෙති ආහාරයට ගැනීමට රුචිකත්වයක් ඇතිවන ආකාරයේ නිෂ්පාදන හයක් ද මේ ආයතනය මගින් හඳුන්වා දී ඇත. එනම් හබලපෙති ආශ්‍රිත යෝගට්, හබලපෙති වටලප්පන්, හබලපෙති සීරියල්, හබලපෙති ස්නැක්ස්, හබලපෙති බයිට්ස් සහ හබලපෙති සමබල ආහාර වට්ටෝරුවයි.වෙළෙඳපොළේ කෘත්‍රීම රසකාරක ඇසුරින් සකස් කොට විකිණීමට ඇති ඇඹුල්තියල් මිශ්‍රණයට කදිම විකල්පයක් ලෙස නව ඇඹුල්තියල් මිශශ්‍රණයක් හඳුන්වා දෙයි.අඩු නිෂ්පාදන පිරිවැය, කල්තබාගත හැකි වීම, පෝෂණ තත්ත්වය හා නැවුම් රසය නොනැසීම යන ගුණාංග සුරැකෙන පරිදි මේ නිෂ්පාදන කළ හැකි බැව් පශ්චාත් අස්වැන්න පිළිබඳ තාක්ෂණ ආයතනය පෙන්වා දෙයි.මෙම නිෂ්පාදන ආශ්‍රිත තාක්ෂණික දැනුම ලබාගැනීමට කැමැති අය සඳහා ආයතනය අතහිත දීමට බලාපොරොත්තුවෙන් සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009153</link>
    <topic>නිෂ්පාදන වියදම ඉහළයි :භාණ්ඩ විකුණාගන්න විදියක් නෑ</topic>
    <author>තංගල්ල විශේෂ - ඇම්.පී.චන්ද්‍රපාල</author>
    <content>පුවක්දණ්ඩාව විස්කම්පුරය අයත් වන්නේ බෙලිඅත්ත ප්‍රාදේශීය ලේකම්වසමටයි. විස්කම්පුරයේ ජීවත්වෙන වැඩි දෙනා ස්වයං රැකියා වක් ලෙස කරන්නේ කම්හල් රැකියාවයි. මෙහි වැසියෝ පිහි, කැති, මන්න, ආදී ආයුධයන් නිෂ්පාදනය කර අතර මැදියන් හරහා විකුණාගෙන ජීවත්වෙති.මේ සම්බන්ධයෙන් අදහස් දැක්වූ විස්කම්පුර ඩී.ඒ. සුමණරත්න මහතා මෙසේ පැවැසීය. අවුරුදු 20ක පමණ කාලයක සිට මේ වෘත්තියේ යෙදී ඉන්නවා.දා මෙදා ගැන සිහිපත් වෙන විට එදාට වඩා අද නිෂ්පාදන වියදම් ඉතා අධික ලෙස ඉහළ ගිහිල්ලා දුණු කොළ කිලෝවක් එදා අපි මිලදී ගත්තේ රුපියල් 20කටයි. අද රුපියල් 100ක් වෙලා.කියත්තල, පීරි, ඇණ අද මිල ඉහළ ගිහිල්ලා. මේ නිසා රැකියාව කර ගෙන යාමේදී දුෂ්කරතා මතුවෙලා තියෙනවා. පිහි, කැති වගේ ආයුධ තමයි අපි නිෂ්පාදනය කරන්නේඅපේ නිෂ්පාදන එකතු කරන්න එක් කෙනෙක් ගමට එනවා. ඔහුට අපේ නිෂ්පාදන දෙනවා. ඔහුත් පොඩි ලාභයක් තියාගෙන වෙළෙඳුන්ට දෙනවා.දෙව්පුර ආචාරිගේ පර්සි මහතාස්වයං රැකියාවක් ලෙස මේ කර්මාන්තයේ යෙදෙනවා. අද නිෂ්පාදන වියදම් වැඩියි. හැම දෙයකම මිල ඉහළ ගිහිල්ලා.පොල්කටු අඟුරු කිලෝ එකක් පසුගිය කාලේ මිලදී ගත්තේ රුපියල් 130කට.දැන් එහි මිල රුපියල් 280යි. නිෂ්පාදන වියදම් වැඩිවුණාට අපේ නිෂ්පාදනවල වියදම් වැඩි වුණාට අපේ නිෂ්පාදනවල මිල ඉහළ දමන්නත් අමාරුයි.එහෙම වුණොත් අලෙවිය අඩු වෙනවා. රජයේ සහයෝගය අපට ලැබිය යුතුයි. නැතිනම් අනාගතයේ මේ වෘත්තිය කරන්න කවුරුවත් නැතිව යන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009154</link>
    <topic>‘සැමට විදුලිය රත්නපුර’ ව්‍යාපෘතියෙන් ඇහැලියගොඩ පවුල් 350කට සෙත</topic>
    <author>ඇහැලියගොඩ සමූහ - එච්.ඇම්.කිත්සිරි රූපසිංහ</author>
    <content>වසර 15ක පමණ කාලයක් විදුලිය නොමැතිව නොයෙකුත් දැඩි දුෂ්කරතාවන්ට මුහුණ පෑ ඇහැලියගොඩ මැතිවරණ කොට්ඨාසයේ ඇරෑපොළ කිරිපෝරුව හා සිරිසමන් පුර යන ග්‍රාමසේවාවසම් තුනකට අයත් ගම්මාන හයක පවුල් 350කට පමණ සංවර්ධනයේ අරුණළු උදා කරමින් සැමට විදුලිය රත්නපුර ව්‍යාපෘතිය යටතේ විදුලි බලය ලැබී ඇත.සීඩා ආධාර යටතේ රුපියල් එක්කෝටි පනස් ලක්ෂයක වියදමින් ඉදි වූ මේ මහා පරිමාණ විදුලි ව්‍යාපෘතිය මගින් මැල්වත්ත , වැල්කනහේන්යාය, අක්කර 15 හපුගහහේන, රකාදෙණියකන්ද හා අක්කර 25 යන ග්‍රාමීය ප්‍රදේශ හයක ප්‍රතිලාභී පවුල් 350කට විදුලි බලය සැපයෙන අතර ඔවුන්ගේ ජීවන තත්ත්වය නංවාගැනීමටද මෙමගින් හැකිවේ.විදුලිය ලැබීමෙන් සතුටට පත් ගම්වැසියෝ ඒ පිළිබඳව මෙසේ අදහස් දැක්වූහ.පී.ඒ.ගුණතිලක මහතා- 1996 වසරේ සිට අපි විදුලිය ඉල්ලා සිටියා. එහෙත් එකදු රජයකින්වත් විදුලිය ලැබුණේ නැහැ. අපි බොහෝ සෙයින් විදුලිය නොමැතිව අනේක ලෙස දැඩි දුෂ්කරතා වින්දා. අපේ ගම්වලට විදුලිය ලබා ගන්න කටයුතු කිරීම ගැන අපි සතුටු වෙනවා.ශාන්ත සූරියආරච්චි මහතා:- අවුරුදු ගණනාවක් විදුලිය නොමැතිව දුක්විඳී මේ අපේ ගමට ජනාධිපති මහින්ද රාජපක්ෂ මහතාගේ රජය යටතේ අති විශාල මුදලක් වැය කරල විදුලිය ලබා දීමට පියවර ගැනීම ගැන අපි ප්‍රශංසා වෙනවා.අවුරුදු 15ක පමණ කාලයක් විදුලිය නොමැතිව අපි දුක් වින්දා. කුප්පිලාම්පුවෙන් අධ්‍යාපනය කරගෙන ගිය අපේ දරුවන්ට හොඳ කල දවසක් . ගමේ රැකියාවක් නැතිව ඉන්න තරුණයින්ටද මෙමගින් විශාල සෙතක් සැලැසෙනවා.ඒ.කේ. සෝමපාල මහතා- අපේ ප්‍රදේශයේ ගම්මාන හයක ප්‍රතිලාභීන් විශාල පිරිසකට මෙමගින් විදුලිය ලැබෙනවා. යම් කර්මාන්තයක් කරගෙන යමින් ඔවුන් ආර්ථිකය නංවා ගැනීමටද විදුලි බලය ලැබීම නිසා අද උදා වී තිබෙනවා. අවුරුදු 15ක් තිස්සේ අඳුරේ පැවති අපට විදුලි ආලෝකය ලැබීම අපි ලද ජයග්‍රහණයක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009155</link>
    <topic>සිංගප්පූරු - මැලේසියා වෛද්‍ය සායනයෙන් කරවනැල්ලේ රෝගීන්ගේ ගැටලු රැසකට විසැඳුම්</topic>
    <author>සබරගමුව සමූහ – මහේෂා පියුමාලි</author>
    <content>සබරගමුව පළාත් සභාව සහ දේශීය වෛද්‍ය හා වනිතා කටයුතු අමාත්‍යාංශයේ මගපෙන්වීම මත කරවනැල්ල මූලික රෝහලේ දී සුචි අන්තර් ජාතික වෛද්‍යසංවිධානයේ සිංගප්පූරු ශාඛාව පැවැත්වූ දෙදින වෛද්‍ය සායනය ප්‍රදේශවාසී ජනතාවට මහත් උපකාරයක් විය. දීර්ඝකාලයක් බලාසිටිය යුතු සැත්කම් පවා එහිදී නොමිලේ සිදුකර ගැනීමට හැකි වූ බැවිනි.ඇසේ සුද ඉවත්කිරීම, හර්නියා, චර්මරෝග, ඉන්නන් වැනි කොටස් ඉවත් කිරීම, දන්තාබාධ වැනි සැත්කම්, බෝනොවන රෝග පරීක්ෂාව හා ප්‍රතිකර්ම මෙහිදී සිදු කෙරිණි. රෝගීන් පන්සියයක් පමණ ප්‍රතිකාර ලැබූ බව කියති.සුචි අන්තර් ජාතික වෛද්‍ය සංවිධානයේ මාධ්‍ය නිලධාරිනී ඩෝන් ලිම් මහත්මිය මෙසේ කීය.මෙවර වෛද්‍ය සායනය සඳහා පැමිණි කණ්ඩායමට සිංගප්පූරුවේ සහ මැලේසියාවේ වෛද්‍යවරුන් 60ක් ද හෙද - හෙදියන් අතුරු වෛද්‍ය විශේෂඥයන් කාර්මිකයන් 73ක්ද ශ්‍රී ලාංකික ස්වේච්ඡා සේවකයන් කණ්ඩායමක් ද එක් වූහ..අඩු පහසුකම් තිබුණ රෝහල්වල භෞතික සම්පත් අප විසින්ම අලුත්වැඩියා කර ගෙන අවශ්‍ය බෙහෙත් හේත් ලබාදුන්නා. මේ සඳහා ඇමරිකානු ඩොලර් දස දහසක පමණ මුදලක් වැය කළා.සුචි අන්තර් ජාතික වෛද්‍ය සංවිධානයේ (සිංගප්පූරු ශාඛාවේ) ප්‍රධාන විධායක නිලධාරී ඩේවිඩ් ලිම් මහතා- අපේ සංවිධානය පළමුවරට ශ්‍රී ලංකාවට ආවේ පසුගිය සුනාමි සමයේ විපතට පත්වූවන්ට සේවා සැපයීම සඳහායි. අපි හම්බන්තොට ප්‍රදේශයේ විවිධ වැඩසටහන් රැසකටම දායක වී තිබෙනවා.මෙවැනි වෛද්‍ය සායනයක් පසුගිය වසරේ අපි රත්නපුරයේදී පැවැත්වූවා. මේ වසරේ කරවනැල්ල මූලික රෝහලේ ලබන වසරේදී මාවනැල්ල ප්‍රදේශයේ පැවැත්වීමට සැලැසුම් කරනවා.සුචි අන්තර් ජාතික වෛද්‍ය සංවිධානයේ ශ්‍රී ලංකාවේ ප්‍රධාන විධායක ලේකම් උදිත අසංක වඩුගේ මහතා - කරවනැල්ල මූලික රෝහලේ පැවැති වෛද්‍ය සායනයට රත්නපුර හෙදි විදුහලේ අවසන් වසරේ සිසු සිසුවියන් පනහක පමණ පිරිසක්ද කරවනැල්ල මූලික රෝහලේ වෛද්‍යවරුන් හෙදියන් ඇතුළු කාර්ය මණ්ඩලය මෙන්ම රෝහල් සංවර්ධන කමිටුවේ ස්වේච්ඡා නිලධාරීන්ද දැක්වූ සහාය අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009156</link>
    <topic>පදවිය දැව සංස්ථාවතවමත් වහලා</topic>
    <author>සටහන හා ඡායාරූප උතුරුමැද පළාත් සංචාරකසමන් කුමාර</author>
    <content>පදවිය ව්‍යාපාරයටම වටිනා සම්පතක්ව තිබූ රාජ්‍ය දැව සංස්ථාව නිලධාරින්ගේ දුර්වලතා නිසා වසා දමා දැනට වසර දොළහක් පමණ ගොස් ඇතත් තවම එය විවෘත කිරීමට අදාළ නිලධාරින් කටයුතු යොදා නොමැත.98 වසරේදී පදවිය දැව සංස්ථාවේ සිටි ඉහළ නිලධාරින් පාලන අධිකාරියට සාවද්‍ය තොරතුරු සපයා පදවිය දැව සංස්ථාව වසා දමා තිබේ. එම කාලයේ දී පැවැති එල්.ටී.ටී.ඊ. ත්‍රස්තවාදී ප්‍රහාරවලට බියෙන් එවකට සිටි නිලධාරින් මෙසේ සාවද්‍ය තොරතුරු සපයා තිබේ.පදවිය ව්‍යාපාරය ආරම්භයේ දී (1956) පමණ මේ දැව සංස්ථා වැඩපොළ ආරම්භ කර ඇත. එවකට එය වන සම්පත් අමාත්‍යාංශයට අයත්ව නොතිබුණු අතර ඉඩම් සංවර්ධන දෙපාර්තමේන්තුව මගින් එහි පාලන කටයුතු සිදුවිය.වන සම්පත් අමාත්‍යාංශය මගින් 1982 වසරේදී නැවත එම ස්ථානයේදීම දැව ඉරුම්හල හා අලෙවි මධ්‍යස්ථානය ආරම්භ කර තිබේ. එවකට පදවිය ප්‍රදේශයට පමණක් නොව ශ්‍රී ලංකාව පුරාම ජනතාව මේ දැව ඉරුම්හලෙන් දැව රැගෙන ගොස් ඇත.දැව සංස්ථාවට අයත් භූමිය අක්කර පහකින් පමණ සමන්විතව ඇති අතර දැනට එහි තේක්ක ගස් කිහිපයක් පමණක් වගාකර තිබේ. දැව ඉරුම්හලේ සිටි සේවකයන්ට නවාතැන් ගැනීමට ඉදිකළ නිල නිවාස දිරාපත්වෙමින් පවතින අතර මෙහි නොයෙකුත් නීතිවිරෝධී කටයුතු හා අපචාර සිදුවන බවද ඇතැම්හු කියති.පදවිය දැව ඉරුම්හල ක්‍රියාත්මක වූ අවධියේ සේවකයින් 40 ක් පමණ සේවයේ යෙදී සිටි අතර එවකට හොඳ ආදායමක්ද රාජ්‍ය දැව සංස්ථාව ලැබීය.මේ පිළිබඳව අදහස් දැක් වූ පදවිය නගරයේ පදිංචි එච්. එම්. උපවංශ රත්නායක මහතා, පදවිය ව්‍යාපාරයට වටිනා සම්පතක් වූ රජයට ලාභ ලබන ආයතනයක් වූ දැව සංස්ථාවෙන් ශ්‍රී ලංකාව පුරාම අය දැව රැගෙන ගියා.අද මේ කම්හල වසා දැමීම නිසා පදවිය ව්‍යාපාරයේ ජනතාවට ලෑලි කෑල්ලක් ගන්න තැනක් නැහැ. අනුරාධපුරයෙන් මෙහාට එකම දැව ඉරුම්හලක්වත් නැහැ. ඒ නිසා නීතිවිරෝධී මාර්ගවලින් තමා ලී ඉරා ගන්නේ. ගෙයක් හදාගන්න ලී කෑල්ලක් ගන්න හැතැක්ම හැත්තෑ පහක් ගෙවාගෙන අනුරාධපුර යන්න ඕනේ.ඒ නිසා පදවියට නැවත දැව ඉරුම්හල ලබාදෙන ලෙස ඉල්ලා සිටිනවා.සුගත් ප්‍රියශාන්ත මහතා - දැව ඉරුම්හලේ තිබුණු මැෂින් ටික තලාවට අරගෙන ගියා. කොටි ගහන නිසා කැලේ ගිහින් ගස් කපන්න බයවුණණු නිලධාරින් නිසයි පදවිය දැව ඉරුම්හල වසා දැමුවේ. දැන් මේ භූමියේ නොයෙකුත් අපචාර සිද්ධ වෙනවා. මෙය නගරයට බරපතළ හානියක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009157</link>
    <topic>තලල්ල දිය බුබුලේ අමුණු දොරවල් කැඩිලා</topic>
    <author>සටහන හා ඡායාරූප මාතර සංචාරකසිරි වාව්වගේ</author>
    <content>අනාදිමත් කාලයක සිට තලල්ල ගොවිජන සේවා බලප්‍රදේශයට අයත් පොහොසතුගොඩ යාය හා බඹරුවාන යාය අස්වද්දන ලද්දේ ස්වභාවිකව පිහිටි දිය බුබුල් දෙකක ජලය ලබා ගැනීමෙනි.මේ ස්වභාවික බුබුල් දෙකේ ජලය කුඹුරු යායට ලබා ගැනීම සඳහා ගොවිජන සේවා දෙපාර්තමේන්තුව යටතේ අමුණු දොරවල් සවිකර තිබිණි. එනිසා මනා ජල පාලනයක් යටතේ් වාරි ජලය ලබා ගැනීමට කටයුතු යෙදී තිබිණි.පසුව එම ජලපාලන අමුණු දොරවල් දිරාපත්වී ඉතිරි වී තිබූ ඇතැම් දොර ලෑලි දිය නෑමට පැමිණි පිටස්තරයින් විසින් විනාශකර තිබිණි. එම නිසා දැන් ස්වභාවික බුබුල් දෙකේ ජලය පැය 24 පුරා දිනපතාම ඉවත ගලා යයි. එම ජලය කෙත්යායන් දෙකට ලබා ගැනීමට නොහැක. මේ නිසා යායන් දෙක අස්වැද්දීමේදී ගැටලු මතුවී තිබේ.ගොවි සංවිධාන ඉල්ලා සිටින්නේ මේ දිය බුබුල් දෙකට සම්බන්ධ ඇළ මාර්ගයේ සහ ප්‍රධාන බිබුලේ අමුණු දෙකට ජල පාලනය කිරීමට හැකිවන සේ අමුණු දොරවල් සවිකර ඒවා කිසිවෙකුටත් විවෘත කිරීමට නොහැකිවන සේ යතුරු ගොවි සංවිධානයට භාරදෙන ලෙසය. එහෙත් ගොවීන් කරන ලද මේ ඉල්ලීම මෙතෙක් ඉටුවී නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009158</link>
    <topic>මාතර-පස්ගොඩ ප්‍රදේශ රැසක්සංවර්ධනය කරයි</topic>
    <author>සටහන හා ඡායාරූප මාතර දිසා විශේෂජස්ටින් කොඩිකාර</author>
    <content>මාතර දිස්ත්‍රික්කයේ පස්ගොඩ ප්‍රාදේශීය සභා බල ප්‍රදේශයේ බොහෝ ග්‍රාමීය ප්‍රදේශවල කාලාන්තරයක් තිස්සේ නිසි මාර්ග පහසුකම් හා විදුලි බලය නොමැතිවීම නිසා ගම්වාසීන්ට තමජීවනෝපායමාර්ග වැඩි දියුණු කර ගැනීමට දැඩි දුෂ්කරතාවන් මතුවී තිබුණි.රට පුරා සාර්ථකව ක්‍රියාත්මක කෙරෙන “ගම නැගුම මග නැගුම” ව්‍යාපෘතිය යටතේ පස්ගොඩ ප්‍රාදේශීය සභා බලප්‍රදේශයේ ගම්මාන රාශියකට නව මංමාවත් හා විදුලි බලය ලබාදීම නිසා ජනතාව මුහුණ දුන් ඒ සියලු දුෂ්කරතා ඉවත් කෙරෙමින් මේ වනවිට නව පිබිදීමකට ඉඩ හසර උදාවී ඇත.හක්මන ආසනයේ ශ්‍රී.ල.නි.ප. නව ප්‍රධාන සංවිධායක ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පස්ගොඩ ප්‍රාදේශීය සභාවේ මගපෙන්වීම යටතේ මැදිහත්ව සංවර්ධනය කළ මංමාවත් කිහිපයක් නව විදුලිබල යෝජනා කීපයක් ඉකුත්දා එකම දිනකදී ජනතා අයිතියට පවරා දුන් අතර නව මාර්ග කිහිපයක සංවර්ධන කටයුතුද ආරම්භ කළේය.ඒ අනුව සංවර්ධන ව්‍යාපෘතීන් අතර බෙංගමුව දාබෝගල මාර්ගය, ඉන්දොල සේරුගහහේන මාර්ගය දම්පහල යටිතල මාර්ගය, අම්පහළ පාසල් මාවත, ඌරුබොක්ක දොලමුල්ල මාවත, වතුකන්ද මාර්ගය, මැතිලේතැන්න වැරැන්දොළ මාර්ගය, හුලංකන්ද මාර්ගය හා බෙංගමුව වීරප්පුලිහේන, කෙහෙල්වරාව මලයන්කැට දෙන්කන්දලිය, තැන්නහේන හා ඌරුබොක්ක සිරිමැදුර යන ප්‍රදේශවල විදුලි යෝජනා ක්‍රම ජනතාවට තිළිණ කළ සංවර්ධන ව්‍යාපෘතින් වේ.නලින් ඉන්දික මහතා (බෝගල කරවිලහේන) - අපේ පළාතේ කාලාන්තරයක සිටම අපට මතක ඇති කාලයේ සිටම හරිහැටි පාරක් තිබුණේ නැහැ.මේ සංවර්ධනය කෙරෙන මාර්ගයෙන් අපේ පළාත්වල පවුල් දහසකටත් වඩා සැලසෙන්නේ විශාල සහනයක්.ඒ පවුල්වල තුන් හාර දහකට වැඩිය පිරිසක් ඉන්නවා. ඒ ඔක්කොටම වැඩිය වැදගත් වන්නේ මේ පළාත්වල වගා කෙරෙන බෝග වර්ග වෙළෙඳ පොළට නගරයට ගෙන යන්න ලැබෙන පහසුවයි.ප්‍රියංගී ගමගේ මෙනෙවිය, අපට අපේ පළාත්වල අයට සුබදායි අනාගතයක් ගැන සිතන්ට පුලුවන්. උපන්දා පටන් පොතක් පතක් පාඩම් කරන්න අපේ පළාත්වල ළමයින්ට විදුලි ආලෝකයක් තිබුණේ නැහැ.කුප්පිලාම්පුවෙන් තමයි අධ්‍යාපනික කටයුතු කරගත්තේ. අපට නැතිවුණත් අපේ බාල පරපුරට මේ ලැබුණ විදුලි එළිය ලොකු වාසනාවක්.එන්. නදීෂා කල්හාර, අපි පාසල් ගියේ මේ වලගොඩැලිවල පය පැටලි පැටලී. වට පිටාවේ බැද්දෙන් වැවිලා වැස්ස දාට පාරේ යන එකනම් හරිම දුෂ්කරයි. දැන් පාසල් යන අපිට මින් පස්සේ ඒ වගේ දුෂ්කරතාවලට මුහුණපාන්ට වන්නේ නැහැ.පස්ගොඩ ප්‍රාදේශීය සභාවේ සභාපති මහින්ද ඊශ්වර මහතා, අපේ ප්‍රාදේශීය සභා බලප්‍රදේශය මාතර දිස්ත්‍රික්කයේ කිලෝමීටර් පනහකට හැටකට වඩා දුර ග්‍රාමීය දුෂ්කර ප්‍රදේශ වැඩිහරියක් තියෙන පළාතක්.විශේෂයෙන් මේ පළාත්වල නොදියුණු තත්ත්වයෙන් ගොඩ එන්න ජනතාවගේ ජීවනෝපාය මාර්ග සලසා ගන්න ශක්තිමත් කරගන්න ජනාධිපතිතුමා ලක්ෂ්මන් යාපා ඇමැතිතුමාගේ ඉල්ලීම අනුව මේ වනවිට සෑහෙන වැඩකොටසක් කරලා තිබෙනවා.තව තව යම් යම් අඩුපාඩු ටිකක් තිබෙනවා. ඒවාත් මේ දෙසැම්බර් අවසාන වෙනකොට සම්පූර්ණ කරන්න එතුමා මූල්‍ය ප්‍රතිපාදන ලබා දෙනවා.අපේ බල ප්‍රදේශයේ ඌරුබොක්ක නගරය අංගසම්පූර්ණ උප නගරයක් කරන්නත් මූල්‍ය ප්‍රතිපාදන ලක්ෂ 300 කට වැඩිය වෙන්කරලා. ඊට අමතරව නගරයේ පාලම සංවර්ධනය කරන්න රුපියල් ලක්ෂ 50ක් වෙන්කරලා. මේ වසර අවසන් වනවිට අපේ ප්‍රාදේශීය බල සභා ප්‍රදේශය දිස්ත්‍රික්කයේ තවත් අංගසම්පූර්ණ සංවර්ධන ප්‍රාදේශීය සභා බල ප්‍රදේශයක් බවට පත්වෙන එක ස්ථිරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r1009159</link>
    <topic>තලංගම රෝහල අවට කුණු කාණුරෝගීන්ගේ සෞඛ්‍යයට තර්ජනයක්රෝහල් සේවකයන්ගේ අවධානය ඕනෑ</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>තලංගම රෝහල නව නුවර පාර මාර්ගයේ කොස්වත්ත හන්දිය අසල පිහිටා ඇත. මේ රෝහලෙන් ප්‍රදේශයේ ගම් රැසක ජනතාවට සිදුවනුයේ මහඟු සේවයකි.රෝහලේ තාප්පයට සමාන්තරව ප්‍රධාන මාර්ගය අයිනේ ඇති කාණුවේ ජලය බැස නොයෑම නිසා රෝගීන්ට මෙන්ම රෝහලටද විශාල තර්ජනක් වී තිබේ.ප්‍රධාන මාර්ගයෙන් රෝහලට ඇතුල්වල තැනම ඇති සිමෙන්ති කණුව ළඟම පොලිතින්, ප්ලාස්ටික් වැනි අපද්‍රව්‍යවලින් පිරී පවතී. ඩෙංගු වැනි රෝග පැතිර යන කාලයක මේ අපද්‍රව්‍ය රෝගීන්ගේ සෞඛ්‍යයට තර්ජනයක් බව ඔවුහු කියති.කාණුව දිගටම මේ තත්ත්වය පවතින අතර, වතුර බැසයෑමක් නැතිව එක තැන පල්වෙමින් තිබේ.රෝහලේ ප්‍රතිකාර ලබන රෝගීන් මදුරු උවදුරෙන් අසීරුවට පත්ව සිටී.කාණුව පවිත්‍ර කිරීමට සේවකයන් උනන්දු කරවන්නේ නම් මෙය එතරම් අසීරු දෙයක් නොවන බව රෝගීහු පවසති. රේක්කයකින් මේ අපද්‍රව්‍ය ඉවත් කිරීම පහසුවෙන් කළ හැකි බව ඔවුහු කියති.දිනකට රෝගීන් විශාල සංඛ්‍යාවක් පැමිණෙන මේ රෝහල අවට පිරිසිදුව තබා ගැනීමට රෝහලේ ප්‍රධාන වෛද්‍ය නිලධාරිවරයාගේ අවධානය යොමුකළ යුතුව ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=r10091510</link>
    <topic>ගෙහිමි කතගේ දුක අසාඅලියා වී ගෝනි ගෙනත් දීලා</topic>
    <author>චිත්‍රාරත්න කළුආරච්චි – හිදෝගම සමූහ</author>
    <content>මේ දිනවල ගුරුවිල, 104, 12 ඇළ කළුආරච්චියාගම, ශ්‍රාවස්තිපුර, මොරගොඩ, තලාව, දිවුල්වැව ප්‍රදේශවල දිනපතා ගැවසෙන වල් අලි රංචු කුඹුරුවල ගොයම් වලට තද බල හානි සිදුකර ඇත.මේ වල් අලින් පැමිණීමත් සමඟ දිවුල්වැව ප්‍රදේශයේ නිවසක අරුම පුදුම සිදුවීමක් සිදුව ඇත. එනම් එම නිවස තුළ කුලී වැඩ කර කීයක් හරි සොයාගෙන දුප්පත් පවුලක් ජීවත් වූහ. එම නිවෙසට පහරදීම සඳහා පැමිණි වල්අලියකු දැක එම නිවෙසේ කාන්තාව මෙසේ කියා ඇත.“අනේ අනේ අපට නම් හානි කරන්න එපා. පුල්ලෙයාර් දෙවියනේ අද රෑට මමයි මගේ දරුවනුයි අර එහා වත්තේ තිබෙන කොස් ගහෙන් ගෙඩියක් කඩාගෙන කාලයි ජීවත් වෙන්නේ. අපේ ගේ හරියෙ හාල් ඇටයක්වත් නැහැ” යනුවෙන් ඇය පවසා ඇත.ඊට ටික වේලාවකට පසු අලියාගේ ශබ්දයක් නෑසිණි. ටික වේලාවකින් ගෙදර දොරකඩ ළඟ මොනවාදෝ වැටෙන ශබ්දය ඇසී ඇත. පසුවදා පාන්දර ගෙහිමි කාන්තාව දොර ඇර බලන විට ප්‍රධාන දොර ඉදිරිපිට වී ගෝනි දෙකක් සමඟ අලි බෙටි තිබී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009151</link>
    <topic>චැම්පියන් ලීග් පාපන්දු තරගාවලියේතරග 6කදී කණ්ඩායම් 12කින් ගෝල් 7යි</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ ගෙවී ගිය සති අන්තයේ නිමා වූ තරග හයකදී කණ්ඩායම් දොළහකින්ම වාර්තා වූයේ ගෝල් 7ක් පමණි.ප්‍රහාරාත්මක තරග රටාවෙන් මිදී ප්‍රතිවාදී පිලෙන් එල්ලවන තර්ජනයට ආරක්ෂාකාරී ක්‍රමවේද පමණක් අනුගමනය කරමින් ‘දියාරු තරග රටාවක’ බොහෝ කණ්ඩායම් නිරතවීම මෙයට ප්‍රධාන හේතුව බව පේ‍්‍රක්ෂකයෝ චෝදනා කරති.අන්තර් ක්‍රීඩා සමාජ ප්‍රධානතම පාපන්දු තරගාවලියේදී මෙයට වඩා උණුසුම් තරගකාරී ක්‍රීඩා රටාවක් ප්‍රේක්ෂකයන් බලාපොරොත්තුවුවද එය ලබාදීමට තවමත් පාපන්දු ක්‍රීඩා සමාජ අපොහොසත්ව ඇත.‘හැම කණ්ඩායමකම අපේක්ෂාව වී ඇත්තේ ගෝල් ගහන එක නොවෙයි. වදින එක බේරගන්නයි. ඒ නිසා ආරක්ෂක වලල්ලේ (Defence line) ක්‍රීඩකයන් වැඩිකර ප්‍රහාරාත්මක අංශයේ (Attack) ක්‍රීඩකයන් අඩුකරනවා. මේක පෞද්ගලික වාසියට හොඳයි. ක්‍රීඩාවේ ජීව ගුණයට හිතකර නෑ. ප්‍රවීණ පාපන්දු පුහුණුකරුවෙකු පැවැසීය.කැලණියේදී නිමාවට පත්වූ ගුවන් යුද තරගයේ ගෝල් වාර්තා නොවූ අතර කළුතරදී නිමා වූ බ්ලූස්ටාර් පොලිස් අතර තරගයේද කිසිදු ගෝලයක් වාර්තා නොවීය. ජය පරාජයෙන් තොරව නිමා වූ දොන් බොස්කෝ - රත්නම් අතර තරගයේදී ගෝල් 2ක්ද , ජාවා ලේන් කළුතර පාක් අතර තරගයේදී ගෝල් 2ක් ද වාර්තා විය.වෙන්නප්පුව නිව්යංග්ස් හා රිනවුන් අතර තරගය වෙන්නප්පුව සර් ඇල්බර්ට් එෆ්.පීරිස් ක්‍රීඩා පිටියේදී පැවැත්වුණි.එහිදී නිව් යංග්ස් පිල ගෝල් 2ක් ලබා ජය වාර්තා කළ අතර පසුගිය වසරේ මේ තරගාවලියේ සූරතාව දිනාගත් රිනවුන් පිලට ගෝල් වාර්තා කිරීමට නොහැකි විය.සිටිලීග් පිටියේදී නිමා වූ සෝන්ඩර්ස් - ජුපිටර්ස් අතර තරගයේදී ගෝල් 1 - 0 ක ජයක් සෝන්ඩර්ස් පිලට හිමිවිය.මේ තරගාවලියේදී දැනට පොලිස් ක්‍රීඩා සමාජය පෙරමුණේ සිටින අතර ගුවන් හමුදාව එක් ලකුණක් පසුපසින් සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009152</link>
    <topic>ලේක්හවුස් පිලට එච්.එස්.බී.සී.පරදී</topic>
    <author>චමීර ඇල්ලදෙණිය</author>
    <content>වෙළද සේවා පාපන්දු 2010 තරගාවලියේ ‘B’ කොටසේ ප්‍රථම ජයග්‍රහණය ලබා ගැනීමට ලේක්හවුස් කණ්ඩායම පෙරේදා (13) සමත් වූහ. එච්. එස්. බී. සී. කණ්ඩායමට ප්‍රබල තර්ජනයක් මෙහි දී එල්ල කළ ලේක්හවුස් කණ්ඩායම තරගයේ 42 වන මිනිත්තුවේ දී ජයග්‍රාහි ගෝලය වාර්තා කළේ ය.ලේක්හවුස් කණ්ඩායමේ සරත් අල්විස් විසින් ලබාදුන් පන්දුව තම යටතට ගත් එම්. වී. සුරේන්ද්‍රන් වම් පාදයෙන් වේගවත් පහරක් එල්ල කරමින් තම කණ්ඩායම ජයග්‍රහණය කරා ගෙන ගියේ ය. මෙහි දී එච්. එස්. බී. සී. කණ්ඩායම ලේක්හවුස් කණ්ඩායමට ප්‍රබල අභියෝගයක් එල්ල කළේය.මේ අතර මෙම කොටසේ ම තරගයක් වූ කොමර්ෂල් බැංකු කණ්ඩායම සහ ඩොක්යාඩ් අතර තරගය කොමර්ෂල් බැංකු කණ්ඩායමට නිතරගයෙන් ජය හිමිවිය. කොළඹ සී. ආර්. ක්‍රීඩා පිටියේ දී තරග පැවැත්වුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009153</link>
    <topic>බංග්ලාදේශ පිලෙන් අෂ්රාෆුල් - තමීම් ඉවත් කරයි</topic>
    <author/>
    <content>බංග්ලාදේශයේ ඩකා නුවරදී ලබන මස ඇරඹීමට නියමිත බංග්ලාදේශ - නවසීලන්ත එක්දින තරග මාලාව සඳහා නම් කළ බංග්ලාදේශ කණ්ඩායමෙන් හිටපු නායක මොහොමඩ් අෂ්රාපුල් සහ ආරම්භක පිතිකරු තමීම් ඉක්බාල් ඉවත් කර ඇත. තමීම් ආබාධයකට ගොදුරු වී සිටින බව එරට ක්‍රිකට් පාලක මණ්ඩලය ප්‍රකාශ කළේය.අෂ්රාපුල් ඉවත් කරනු ලැබුවේ පසුගිය තරගවලදී අසාර්ථක වීම හේතුවෙනි.තරග 5 කින් සන්විත මේ එක්දින තරගමාලාව වසර දෙකකට පසුව වමත් ආරම්භක පිතිකරු ෂාහ්රියර් නෆීෂ් කණ්ඩායමට කැඳවා ඇත.24 හැවිරිදි නෆීෂ් අවසන් වරට එක් දින තරගයකට සහභාගි වූයේ 2008 වසරේ ජුනි මාසයේ ඉන්දියාවට එරෙහිවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009154</link>
    <topic>අනුෂා කොඩිතුවක්කුඅද අවසන් පූර්ව වටයට</topic>
    <author>ෆවුස් මොහොමඩ්</author>
    <content>ශ්‍රී ලාංකික බොක්සිං ක්‍රීඩිකාවක ජාත්‍යන්තර තරගාවලිය ලැබූ ඉහළම ජයග්‍රහණ සනිටුහන් කරමින් ලෝක කාන්තා බොක්සිං තරගමාලාවේ අර්ධ අවසන් පූර්ව වටයට පිවිසි අනූෂා කොඩිතුවක්කු අද (15) අවසන් පූර්ව වටයට සුදුසුකම් ලැබීමේ අරමුණින් දකුණු ආසියානු බොක්සිං සූරිය වන පිලිපීනයේ අපාරි ඇලිස් සමඟ තරග වදින්නීය.බාබඩෝස් හී බ්‍රිජ්ටවුන් නුවර පැවැත්වෙන 6 වැනි ලෝක කාන්තා බොක්සිං තරගමාලාවේ මූලික වටයේදී අමෙරිකාවේ ජේසිකා වොන්ස් ලකුණු 8 - 1 ක් ලෙස පැරද වූ අනූෂා දෙවැනි වටයේදී චීනයේ රෙන් කැන්තන්ට එරෙහිව ලකුණු 7 - 5 ක ජයක් ලබාගනිමින් අර්ධ අවසන් පූර්ව වටයට සුදුසුකම් ලබා ගත්තාය.අනූෂා සමඟ මේ තරගමාලාවට සහභාගි වූ අනෙකුත් ශ්‍රී ලාංකික ක්‍රීඩිකාව වන නිල්මිණි ජයසිංහ මූලික වටයේදී අයර්ලන්තයේ සෙයිරේ ස්මිත් ලකුණු 14 – 1 ක් ලෙස පරාජය කරමින් දෙවැනි වටයට පිවිසීමට සමත් වූවාය. නමුත් දෙවැනි වටයේදී හිටපු ලෝක බොක්සිං සූරිය වන චීනයේ රෙන් කැන්තන් හමුවේ ඇය පරාජයට පත්වූවාය. රටවල් 75 ක් නියෝජනය කරමින් වයස අවුරුදු 19 - 34 අතර ක්‍රීඩිකාවෝ 360 දෙනෙකු සහභාගි වන මේ තරගාවලිය මෙවර බර පංති 10 ක් යටතේ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009155</link>
    <topic>තර්ජනීගේ පැමිණිල්ලට ක්‍රීඩා ඇමැතිගෙන් ප්‍රතිචාර</topic>
    <author>පි‍්‍රන්ස් ගුණසේකර</author>
    <content>ආසියාවේ උසම නෙට්බෝල් ක්‍රීඩිකා තර්ජනී සිවලිංගම්ට ආසියානු ඒකාබද්ධ නෙට්බෝල් කණ්ඩායම නියෝජනය කිරීමේ අවස්ථාව ලබාදෙන බව ක්‍රීඩා ඇමැති සී. බී. රත්නායක මහතා එම ක්‍රීඩිකාවට හා පුහුණුකාරිනී තිලකා ජිනදාස මෙනෙවියට පොරොන්දු වී ඇත.එහෙත් ශ්‍රී ලංකා නෙට්බෝල් සම්මේලනයේ නිලධාරිනියක් හා හිටපු පුහුණුකාරිනියක් ක්‍රීඩා අමාත්‍යාංශයට ලබාදී ඇති තොරතුරු අනුව මේ පිළිබඳව වැඩිදුර පරීක්ෂණයක් පැවැත්වීමට පසුව තීරණය වී ඇතැයි වාර්තාවේ.ශ්‍රී ලංකා නෙට්බෝල් සම්මේලනයේ නිලධාරිනියක් ක්‍රීඩා අමාත්‍යාංශයට දන්වා ඇත්තේ තර්ජනී සිවලිංගම් සහභාගිවීමට යන්නේ සිංගප්පූරු නෙට්බෝල් කණ්ඩායම හා නවසීලන්ත පිල අතර පැවැත්වෙන තරගාවලියකට බැවින් නෙට්බෝල් සම්මේලනය එයට විරුද්ධ වූ බවයි. එබැවින් ක්‍රීඩා ඇමැති සී. බී. රත්නායක මහතා විසින් නියෝග කර ඇත්තේ ලේකම් එස්. ලියනගම මහතාගේ ප්‍රධානත්වයෙන් මේ පිළිබඳව පරීක්ෂණයක් පවත්වන ලෙසයි.එහිදී නෙට්බෝල් සම්මේලනය අදාළ සංචාරයේ සියලු ලිපිලේඛණ ඉදිරිපත් කිරීමට නියමිත බවද වාර්තා වේ.මේ පිළිබඳව ක්‍රීඩා ඇමැති සී. බී. රත්නායක මහතාගෙන් අප කළ විමසීමකදී සඳහන් කළේ සිංගප්පූරු ජාතික පිලට ශ්‍රී ලංකා ක්‍රීඩිකාවක් සහභාගි වන්නේ යැයි තොරතුරු ලැබී ඇති නිසා වැඩිදුර තොරතුරු සෙවීම අත්‍යවශ්‍ය බවයි.“තර්ජනී අපට ජාතික වස්තුවක්. ඇයට අසාධාරණයක් වන්න දෙන්නේ නෑ. නමුත් මේ ගැන සොයා බැලීම හොඳයි” ඇමැතිවරයා පැවැසීය.ආසියානු ඒකාබද්ධ නෙට්බෝල් පිල හා නවසීලන්ත කණ්ඩායම අතර තරගාවලියක් මේ 26 වැනිදා සිංගප්පූරුවේ ටෝයෝ පායෝ ගෘහස්ථ ක්‍රීඩාංගණයේදී පැවැත්වේ. එයට ශ්‍රී ලංකාවෙන් තර්ජනී සිවලිංගම් හා ශෂිකා සමරසිංහ ද සහය පුහුණුකාරිනිය ලෙස තිලකා ජිනදාස මෙනෙවියද ඒකාබද්ධ පිලට තෝරාගෙන තිබුණි. ශෂිකා සමරසිංහ සහභාගි නොවන බව පවසා ඇතත් තර්ජනී හා තිලකා ජිනදාස ආසියානු ඒකාබද්ධ නෙට්බෝල් පිලට එක්වීමට තීරණය කළහ.මේ දෙදෙනා මේ මස 24 වැනිදා සිංගප්පූරුව බලා පිටත්වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009156</link>
    <topic>නඩාල්ටඅමෙරිකානු ටෙනිස් කිරුළ</topic>
    <author/>
    <content>ජගත් ටෙනිස් ශ්‍රේණිගත කිරීම්වල පළමු ස්ථානයේ පසුවන ස්පාඤ්ඤයේ රෆායල් නඩාල් සර්බියාවේ නොවැක් ජැකොවික් 6 - 4 ක්, 5 - 7ක්, 6 - 4ක් සහ 6 - 2ක් ලෙස පරදවා පළමු වතාවට අමෙරිකානු විවෘත ටෙනිස් කිරුළ හිමිකර ගැනීමට සමත් විය.මීට පෙර ප්‍රංශ විවෘත ටෙනිස් කිරුළු 5ක්, විම්බල්ඩන් ටෙනිස් කිරුළු 2ක් සහ ඕස්ට්‍රේලියානු විවෘත ටෙනිස් කිරුළක් දිනාගත් නඩාල් මේ සූරතාවත් සමඟ ග්‍රෑන්ඩ් ස්ලෑම් කිරුළු 9කට හිමිකම් කියමින් වැඩිම ග්‍රැන්ඩ් ස්ලෑම් කිරුළු ප්‍රමාණයකට හිමිකම් කියන රොජර් ෆෙඩරර්ට පමණක් දෙවැනි වී සිටී.ෆෙඩරර් ග්‍රෑන්ඩ් ස්ලෑම් කිරුළු 16කට හිමිකම් කියයි. එමෙන්ම නොකඩවා ග්‍රෑන්ඩ් ස්ලැටි කිරුළු 3ක් දිනා ගනිමින් එම දස්කම කළ සිව්වැනි ක්‍රීඩකයා ලෙස වාර්තා පොතට එක්වීමට ද නඩාල් සමත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009157</link>
    <topic>පොදු රඳ මඩුලු ක්‍රීඩා ගැන නවසීලන්තයෙන් අනතුරු හැඟවීමක්</topic>
    <author/>
    <content>ඉන්දියාවේ නවදිල්ලි නුවර පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙලේ ආරක්ෂක තත්ත්වය ක්‍රීඩකයන්ට අවදානම් සහගත ලෙස බලාපන්නේ නම් නවසීලන්තය එම තරගාවලියෙන් ඉවත්වන බව එරට බලධාරීහු ප්‍රකාශ කළහ.මේ මස අවසානයේදී ක්‍රීඩකයින් 190 කට අධික සංඛ්‍යාවක් නවසීලන්තය නියෝජනය කරමින් මේ තරගාවලියට සහභාගීවීම සඳහා ඉන්දියාවට පැමිණීමට නියමිතය.ඊට පෙර තරගමාලාවේ ආරක්ෂක තත්ත්වය සොයා බැලීම සඳහා නවසීලන්ත කණ්ඩායමේ මෙහෙයුම් ප්‍රධානී ඩේව් කිවුරි ඉන්දියාවට පැමිණීමට නියමිතය.තම කණ්ඩායමේ ඇතැම් ක්‍රීඩකයන් අවුරුදු 14 වැනි වයස් සීමාවේ පසුවන බැවින් ඔවුන්ගේ ආරක්ෂාවට මුල් තැන දියයුතුව ඇතැයි කිවුරි ප්‍රකාශ කළේය.මට උවමනා කරන්නේ එම කුඩා ක්‍රීඩකයින්ගේ මවුපියන් දෙස බලා ඔබලාගේ දරුවන්ට නිසි ආරක්ෂාව ලැබෙනවා යැයි මා විශ්වාස කරන බව පැවසීමටයි. එය කළ නොහැකි නම් අප ඉන්දියාව ට යන්නේ නෑ” කිවුරි රූපවාහිනි මාධ්‍ය ඔස්සේ ප්‍රකාශ කළේය.“නවදිල්ලි නුවර සංචාරය කිරීම ආරක්ෂාකාරීද නැතිද යන වග තීරණය කෙරෙන්නේ අපේ රජය මගින්, නවසීලන්ත ඔලිම්පික් කමිටුවේ සභාපති මයික් ස්ටැන්ලි පැවසුවේය.දැනට නම් අප නවදිල්ලි බලා පිටත්වීමට සැලැසුම් කරමින් සිටිනවා. නමුත් මේ දේවල් වෙනස් වී ක්‍රීඩකයන්ගේ ආරක්ෂාව සහතික කිරීමට අපගේ රජයට නොහැකි වුවහොත් මෙවර පොදු රාජ්‍ය මණ්ඩලීය ක්‍රීඩා උළෙලට අප සහභාගි වන්නේ නෑ” ස්ටැන්ලි වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009158</link>
    <topic>වෙළෙඳ සේවා මලල ක්‍රීඩා තරගාවලියේ දී පදක්කම් දිනූ ලේක්හවුස් ක්‍රීඩක ක්‍රීඩිකාවෝ</topic>
    <author/>
    <content>27 වැනි වෙළෙඳ සේවා මලල ක්‍රීඩා තරගාවලියේ දී ලේක්හවුස් ක්‍රීඩක ක්‍රීඩිකාවෝ රන් පදක්කම් 9ක්, රිදී පදක්කම් 6ක් හා ලෝකඩ පදක්කමක් දිනා ගත්හ. එම පදක්කම් දිනූ ක්‍රීඩක ක්‍රීඩිකාවෝ වමේ සිට - ඊ. ඒ. චන්ද්‍රසිරි, ශ්‍යාම් කුමාර, ඩී. කේ. අයි. පී. නාමසිරි, ඒ. සුදුසිංහ, එන්. බී. ඒ. එල්. නාමරත්න, උදුලා පීරිස්(දිනමිණ) චමින්ද ලාල්, ඡායාරූපයේ සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s1009159</link>
    <topic>17න් පහළ ක්‍රිකට්අවසන් පූර්ව වටය අද</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය සහ මැස්කොම් සමාගම එක්ව සංවිධානය කරනු ලබන අන්තර් පාසල් 17 න් පහළ ලෙමනේඩ් කුසලාන ක්‍රිකට් තරගමාලාවේ පළමු කොටසේ අවසන් පූර්ව වටය අද (15) ඇරැඹේ.පළමු අවසන් පූර්ව තරගය අද සී. සී. සී. පිටියේදී බම්බලපිටිය සාන්ත පීතර විදුහල හා කොල්ලුපිටිය මහානාම විදුහල අතරත්, දෙවැනි අවසන් පූර්ව තරගය හෙට (16) මහනුවර ත්‍රිත්ව විදුහල හා කඳාන ඩි මැසනද් විදුහල අතරත් පැවැත්වෙනු ඇත.කණ්ඩායම් 78 ක් තරඟ වැදුණු මේ තරගමාලාවේ අර්ධ අවසන් පූර්ව වටයේදී මොරටුව සාන්ත සෙබස්තියන් විදුහල ලකුණු 99 කින් පරාජය කිරීමට බම්බලපිටිය සාන්ත පීතර විදුහල සමත්වූ අතර කොල්ලුපිටිය මහානාම විදුහලට කොළඹ රාජකීය විදුහල පරාජය වූයේ කඩුලු 2 කිනි.ආනන්ද විදුහලට එරෙහිව එක් කඩුල්ලක ජයක් වාර්තා කිරීමට මහනුවර ත්‍රිත්ව විදුහල සමත්වූ අතර ගල්කිස්ස සාන්ත තෝමස් විදුහලට එරෙහිව ලකුණු 32 ක ජයක් වාර්තා කිරීමට කඳාන ඩී මැසනද් විදුහල සමත්විය. ශෙහාන් ප්‍රනාන්දු සාන්ත පීතර විදුහල් පිල මෙහෙයවනු ලබන අතර දූලික චතුරංග මහානාම විදුහල් පිල මෙහෙයවනු ලබයි.ත්‍රිත්ව විදුහල් පිලේ නායකත්ව දරනු ලබන්නේ නිරෝෂන් දික්වැල්ලය. සුපුන් සංජය ඩි මැසනද් පිලේ නායකයා ලෙස කටයුතු කරයි.සීමාසහිත සිලෝන් කෝල්ඩ් ස්ටෝර්ස් සමාගමේ පූර්ණ අනුග්‍රහයෙන් පවත්වනු ලබන මේ තරගමාලාවේ අවසන් මහා තරගය ඔක්තෝබර් 5 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s10091510</link>
    <topic>බුෂ් රේන්ජර්ස්ටලකුණු 28ක ජයක්</topic>
    <author/>
    <content>වොරියර්ස් කණ්ඩායමේ නායක ඩෙවි ජාකොබ්ස්ගේ සිත් ඇද ගන්නා සුළු අර්ධ ශතකය සහ විශිෂ්ට උඩ පන්දු රැකීමේ හේතුවෙන් වික්ටෝරියා බුෂ් රේන්ජර්ස් කණ්ඩායමට එරෙහිව ලකුණු 28ක උණුසුම් ජයග්‍රහණයක් අත්කර ගැනීමට වොරියර්ස් පිල සමත් විය.චැම්පියන්ස් ලීග් තරගමාලාවේ සාන්ත ජෝර්ජ් පිටියේ දී පැවැති මේ තරගයේදී වොරියර්ස් පිල කඩුලු 6කට ලකුණු 158ක් රැස්කළ අතර ජාකොබ්ස් පන්දු 39කදී ලකුණු 59ක් වාර්තා කෙළේ ය.බුෂ් රේන්ජර්ස් පිලට ලබාගත හැකි වූයේ ඕවර 20 අවසානයේ කඩුලු 9කට ලකුණු 130ක් පමණි. විශිෂ්ට උඩපන්දු රැකීමක නිරත වූ ජාකොබ්ස් වික්ටෝරියා පිලේ භයානක ආරම්භක පිතිකරු බ්‍රැඩ් හොජ්ඩ්ගේ උඩපන්දුව රැක ගනිමින් තම කණ්ඩායමේ ජයග්‍රහණයට දොරටු විවර කෙළේ ය.දකුණු අප්‍රිකාවේ හිටපු වේගපන්දු යවන්නකු වන මකායා නිට්නි කඩුලු 2ක් දවාගත් අතර රස්ටිතෙරොන් මේ තරගමාලාවේ දෙවන වරටත් කඩුලු 3ක් බිඳ හෙළීමට සමත් විය. තරගමාලාවේ දෙවැනි ජයත් වාර්තා කළ වොරියර්ස් පිල ‘’ඒ’’ කාණ්ඩයේ පෙරමුණට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=s10091511</link>
    <topic>යුද හමුදාවේ සිසිලසිරි ‘මිස්ටර්- ශ්‍රී ලංකා’ කිරුළ දිනයි</topic>
    <author>ජගත් ගුණවර්ධන</author>
    <content>කොළඹ බිසොප් විද්‍යාලීය ශ්‍රවණාගාරයේදී පසුගියදා නිමාවට පත් වූ 62 වැනි මිස්ටර් ශ්‍රී ලංකා තරගාවලියේදී යුද හමුදාවේ සිසිලසිරි සෝමපාල ජයග්‍රාහී කිරුළ හිමිකරගනු ලැබීය. ගුවන් හමුදාවේ ලසන්ත ෆොන්සේකා හා සිසිර කුමාර පිළිවෙලින් දෙවන හා තෛවන ස්ථාන හිමිකර ගනු ලැබීය.දිවයින පුරා පැතිරී සිටින දක්ෂ ක්‍රීඩකයන් 300ක් පමණ සහභාගි වූ මේ තරගාවලියේදී ගුවන් හමුදාවේ ක්‍රීඩකයන්ගෙන් කැපී පෙනෙන දස්කම් මතුවී පෙනුණි. ශ්‍රී ලංකා කායවර්ධන සම්මේලනය සංවිධානය කළ මේ තරගාවලියේ සත්කාරකත්වය සිග්මා සැන්කෙල් සමාගමෙනි.මිස්ටර් ශ්‍රී ලංකා කිරුළ සමග රුපියල් 50000ක් සමග වටිනා කායවර්ධන උපකරන කට්ටලයක්ද ජයග්‍රාහකයාට හිමිවූ අතර නියෝජ්‍ය අමාත්‍ය විනයාගමූර්ති මුරලිදරන්, පාර්ලිමේන්තු මන්ත්‍රී දුමින්ද සිල්වා, ක්‍රීඩා අධ්‍යක්ෂ පී.හතුරුසිංහ පළාත් අමාත්‍ය උපාලි කොඩිකාර යන මහත්වරුන් ප්‍රධාන අමුත්තන් ලෙස සහභාගි විය.අවුරුදු 21 න් පහළ 1. ඩබ්ලිව්’ එස්.එස්. ප්‍රිය කොස්තා (ගුවන් හමුදාව) 2. එම්.ඒ. රුවිර ධනුෂ්ක (යුද හමුදාව) 3. කේ.වී චන්දිමාල් (පවර් රික්රේට් ක්‍රි.ස)කිලෝ ග්‍රෑම් 55 බර පංතිය1.එස්.ඩී.ධනුෂ්ක ජයසිංහ (ගුවන් හමුදාව) 2. එම්.ඒ. දර්ශන රන්මුදු 3. ඒ.එච්. සුරාජ් අශේන් (යුද හමුදාව)කිලෝග්‍රෑම් 60 බර පංතිය1.කේ.එස්. නන්දන් (ගුවන් හමුදාව) 2. වයි.පී.අමිල (යුද හමුදාව) 3. ඒ.එම්. පෙරේරා (නාවික හමුදාව)කිලෝ ග්‍රෑම් 65 බරපංතිය1. රනිල් සම්පත් 2. එෆ්.එම්. ෆසිල් 3. සේනක ලිවේරා (ගුවන් හමුදාව)කිලෝග්‍රෑම් 70 බර පංතිය1. ලසන්ත ෆොන්සේකා 2. ඩබ්ලිව්. එම්. සුනෙත් 3. උපාලි විජේකෝන් (ගුවන් හමුදාව)කිලෝග්‍රෑම් 75 බරපංතිය 1. සිසිලසිරි සෝමපාල (යුද හමුදාව ) 2. කුමුදු කුමාර 3. කේ.සී. තුෂාර (ගුවන් හමුදාව)කිලෝග්‍රෑම් 80 බරපංතිය1.උදාර මෙන්ඩිස් 2. ඩබ්ලිව්’එම්. එස්.ඩී. විජේසුන්දර (ගුවන් හමුදාව) 3. එම්.ඒ.එස්.සම්පත් (මීගමුව ජිම්නේෂියම්)කිලෝග්‍රෑම් 85 බර පංතිය1. එස්.එල්.සිසිරකුමාර (ගුවන් හමුදාව) 2. ඩබ්ලිව්’ ඒ. සංජීව රුවන් (නාවික හමුදාව) 3. එල්. උපුල් කමල් (ගු.හමුදාව)කිලෝග්‍රෑම් 90 බරපංතිය1.සී.ඒ. අනුර. 2 චතුර දිලංග (ගුවන් හමුදාව) 3. නුවන් සම්පත් (යුද මුදාව)කිලෝග්‍රෑම් 90 ට වැඩි බරපංතිය1. විපුලරත්න (නාවික හමුදාව) 2. අනුරුද්ධ චමිල (බෝධි ඇන්ඩ් ස්ටයිල්)අවුරුදු 45 න් ඉහළ1. එස්.ජී. සුනිල් ජයන්ත (බෝධි පවර් ජිම්) 2. ඇන්ටනි ෆොන්සේකා (ආනෝල්ඩ් ජිම්) 3..ජේ. අමරසිරි (කොළඹ නගර සභාව)මිස්ටර් ශ්‍රී ලංකා1. සිසිලසිරි සෝමපාල (යුද හමුදාව) 2. ලසන්ත ෆොන්සේකා 3. සිසිර කුමාර (ගුවන් හමුදාව..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=f1009156</link>
    <topic>කැවුම් මුට්ටිය හොරා කාලාගුටිත් කෑවා</topic>
    <author>සංවාද සටහන උදුලා පීරිස් ඡායාරූප රුක්මාල් ගමගේ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ නැවත පදිංචි කිරීමේ අමාත්‍යංශයේ ලේකම් එම්.බී.දිසානායක මහතාගෙනි.* ඔබේ සම්පූර්ණ නම?මුහන්දිරම්ලාගේ බණ්ඩාර දිසානායක* උපන් දිනය කියන්න පුළුවන්ද?1949 නොවැම්බර් 23* ඔබගේ ගම?පඬුවස්නුවර ප්‍රාදේශීය ලේකම් කොට්ඨාසයේ, ගොමුගමුව.* ඔබගේ වර්තමාන පදිංචිය කොහේද?කුරුණෑගල මල්කඩුවාව* ඔබගේ මවුපියන් පිළිබඳ මතක් කළොත්?තාත්තා දෙලන මුදියන්සේලාගේ මැණික්රාළ. අම්මා මුහන්දිරම්ලාගේ මුතු මැණිකේ.* ඔබ ඉගෙනුම ලැබූ පාසල්හලාවත අධ්‍යාපන කොට්ඨාසයේ මානෙලෙම්බුව රජයේ පාසලේ අ: පො: ස: සා/පෙළ දක්වා ඉගෙනගෙන පියාගේ රැකියාවේ ස්ථාන මාරුවීමක් මත උ/පෙළ සඳහා බිංගිරිය ජාතික පාසලට ඇතුළත් වුණා.* ඔබේ විශ්ව විද්‍යාලය හා එහිදී හදාළ උපාධිය පිළිබඳ සඳහන් කළොත්?කැළණිය විශ්ව විද්‍යාලය, මම සංඛ්‍යා ලේඛන විද්‍යාව ප්‍රධාන විෂය ක්ෂේත්‍රය සහිතව ආර්ථික විද්‍යා විශේෂවේදී උපාධිය හැදෑරුවා.* ඔබේ වෙනත් අධ්‍යාපන සුදුසුකම්?නෙදර්ලන්තයේ අයි. ටී. සී. ආයතනයෙන් සම්පත් සැලසුම්කරණය පිළිබඳ පශ්චාත් උපාධි ඩිප්ලෝමාව ලබාගත්තා. පසුව ශ්‍රී ලංකා විවෘත විශ්ව විද්‍යාලයෙන් නීතිවේදී උපාධිය හා ශ්‍රී ලංකා නීති විද්‍යාලයේ නීතිඥ විභාගය සමත්ව 2003 වසරේදී නීතිඥයෙක් ලෙස දිවුරුම් දුන්නා. දුරස්ථ අධ්‍යාපනය සංවිධානය කරන ලද කළමනාකරණය පිළිබඳ සහතික පත්‍ර පාඨමාලාවේ ඒ ශ්‍රේණියේ සාමාර්ථයක් ලබාගත්තා.ශ්‍රී ලංකා සංවර්ධන පරිපාලන ආයතනයේ කළමනාකරණය පිළිබඳ පශ්චාත් උපාධි ඩිප්ලෝමාවක් හා රාජ්‍ය කළමනාකරණය පිළිබඳ පශ්චාත් උපාධියක් ලබාගත්තා.* ඔබ විවිධ භාෂාවන් පිළිබඳ නිපුණත්වයක් ලැබූවකු නේද?ඔව්, මම මූලික අධ්‍යාපනය ලැබූ පාසල්වල ඉංග්‍රීසි භාෂාව පිළිබඳ එතරම් පහසුකම් තිබුණේ නැහැ. ඒත් මම කුඩා කල සිටම එය ඉගෙනීමට ආසාවක්, කැමැත්තක් තිබුණා. අපේ පාසලේ ඉංග්‍රීසි ගුරුවරයෙක්වත් එදා හිටියේ නැහැ. ඒත් මම ස්ව උත්සාහයෙන් ඉංග්‍රීසි ඉගෙන ගෙන වෙනම අ. පො. ස. සා/ පෙළ විභාගයට පෙනී සිට ඉංග්‍රීසි සාහිත්‍ය විෂයට සාමාන්‍ය සාමාර්ථයක් ලබාගත්තා.විශ්වවිද්‍යාලයට ඇතුළුවීමෙන් පසුව ප්‍රථම උපාධි පරීක්‍ෂණය විෂයක් වශයෙන් ඉංග්‍රීසි භාෂාව හා සාහිත්‍ය හැදෑරුවා.ඊට පසුකාලීනව මම ලබාගත් නීතිඥ විභාගය හා පශ්චාත් උපාධි සියල්ල ඉංග්‍රීසි භාෂාවෙන් හැදෑරුවා. ඉන්පසු මා සිංහල ඉංග්‍රීසි පරිවර්තකයකු ලෙස කටයුතු කළා.එසේම මම විවිධ භාෂා සම්බන්ධයෙන් විශේෂ උනන්දුවකින් කටයුතු කළා. මේ නිසා කැළණි විශ්ව විද්‍යාලයෙන් නූතන භාෂා පිළිබඳ සහතික පත්‍රයක් තියෙනවා.ඉංග්‍රීසි භාෂාවට අමතරව ජපන්, ජර්මන්, ප්‍රංශ හා දෙමළ භාෂා හදාරා ඒ හැම භාෂාවක් සම්බන්ධයෙන්ම සහතික පත්‍ර ලබා තියෙනවා. ජර්මන් භාෂාව සඳහා ජර්මන් සංස්කෘතික ආයතනයෙන් ප්‍රංශ භාෂාව සඳහා මරදාන කාර්මික විද්‍යාලයෙන් හා දෙමළ භාෂාව සඳහා රාජ්‍ය භාෂා දෙපාර්තමේන්තුවෙන් එම සහතික ලැබුවා.* ඔබ අමාත්‍යාංශ ලේකම්ධූරයට පෙර විවිධ රැකියාවන් කර තිබෙනවාද ?ඔව් මම විවිධ රැකියාවන් කර තියෙනවා. මුලින්ම රාජ්‍ය සේවයට පැමිණියේ ඉංග්‍රීසි උප ගුරුවරයෙක් වශයෙන්.පසුව විශ්වවිද්‍යාලයේ අධ්‍යාපනය ඇරඹූ අවස්ථාවේම භාෂා පරිවර්තකයෙකු බැංකු ලිපිකරුවකු වැනි තනතුරු ලැබුවා.1980 තමයි ශ්‍රී ලංකාා පරිපාලන සේවයට ඇතුළු වුණේ. විවෘත තරග විභාගයකින්. පළමුවෙන්ම පරිපාලන සේවයට පත්වීම භාරගත්තෙ අනුරාධපුර දිස්ත්‍රිත්කයේ රඹෑව උප දිසාපතිවරයා වශයෙන්.ඉන්පසු ආනමඩුව උප දිසාපති, පුත්තලම නියෝජ්‍ය ඉඩම් කොමසාරිස් හා අතිරේක දිසාපති (ඉඩම්) වශයෙනුත් සේවය කළා. පසුව වයඹ පළාතේ ආණ්ඩුකාර ලේකම්වරයා වශයෙන් 1996 වැඩ භාරගෙන ආණ්ඩුකාරවරු තිදෙනෙකු යටතේ රාජකාරි කළා.ඉන්පසුව මොනරාගල දිසාපති ලෙස හා දකුණු පළාතේ ප්‍රධාන ලේකම්වරයා වශයෙන් රාජකාරි ඉටුකළ අතර ඒ අතර තුර අතිගරු ජනාධිපති මහින්ද රාජපක්ෂ මහතා විසින් මෙම අමාත්‍යාංශයේ ලේකම් ධූරයට පත්කළා.* රාජ්‍ය සේවයේ එම තනතුරු දරන අතරතුර ඔබ බාහිර තනතුරු දැරුවා නේද? ඒ මොනවාද ?රාජ්‍ය සේවයේ මා එම තනතුරු දරද්දීම වෙනත් සමාගම් රාශියකම නිලතල දැරුවා.* රාජ්‍ය සේවයේ නිලධාරියකුට කලාතුරකින් ලැබෙන්නා වූ මහදිසාපති ප්‍රධාන ලේකම් හා කැබිනට් අමාත්‍යාංශ ලේකම් තනතුරු සඳහා ඔබ පත්කිරීමට විශේෂ හේතුවක් තිබුණද ?ඇත්තෙන්ම මගේ රාජකාරි ජීවිතයේදී මම විවිධ පළාත්වල සෑම ජන කොටසක් සමඟම ඉතා සමීපවම දැඩි කැපවීීමෙන් ඉවසිලිවන්තව කටයුතු කළා. ඒ නිසා ජනතා සිතුම් පැතුම් හඳුනා ගන්නත් බොහෝ අත්දැකීම් ලබාගන්නත් රාජකාරි ජීවිතයේ දී මට හැකිවුණා. මම හිතනවා මට භාරදුන් කටයුතු මම නිසිලෙස ඉටුකළ නිසා අතිගරු ජනාධිපති මහින්ද රාජපක්ෂ මහතා හා ජනාධිපති ලේකම්තුමා මට වර්තමානයේදී කැබිනට් අමාත්‍යාංශයක ලේකම් තනතුරක් ලබාදෙන්න ඇතැයි කියා.ඒ අතර විවිධසේවා සමූපකාර සමිති සභාපති, සංවර්ධන සමූපකාර සමිති සභාපති, වයඹ පළාත් සභාවේ නීති උපදේශක මණ්ඩලයේ සභාපති, වයඹ පළාත් සංවර්ධන අධිකාරියේ සභාපති, ශ්‍රී ලංකා බැංකු කරුවන්ගේ සංගමයේ භාෂා පරිවර්තකයකු , සංවර්ධන සභා සහකාර ලේකම් හා කොළඹ අධිකරණ කළාපයේ දිවුරුම්දුන් භාෂා පරිවර්තකයෙකු වශයෙන් කටයුතු කර තියෙනවා.* ඔබගේ විදේශ අධ්‍යාපනය ගැන සඳහන් කළහොත් ?මුල්‍ය කළමනාකරණය, අලෙවි කළමනාකරණය, රාජ්‍ය පරිපාලනය යන විෂයන් සම්බන්ධව,ජපානය, තායිලන්තය, ඊශ්‍රායලය, ඉන්දියාව හා මැලේසියාව යන රටවලින් සහතික පත්‍ර ලබාගෙන තියෙනවා. එසේම පරිපාලන නීතිය, කළමනාකරණය සම්බන්ධයෙන් සම්පත් දායකයකු ලෙස කටයුතු කැර තියෙනවා.* ඔබ කලා විෂයන් තෝරාගැනීමට විශේෂ හේතුවක් තිබුණාද ?මම පාසල්යන අවධියේ විද්‍යාවට, ගණිතයට වැඩි දක්ෂකමක් තිබුණත් මගේ පාසලේ පහසුකම් නොතිබුණු නිසා මා උ/පෙළ සඳහා කලා විෂයයන් තෝරාගත්තා.* ඔබට සිත්ගත් ගුරුවරු සිටියාද ? ඔවුන් පිළිබඳ සඳහන් කළහොත් ?ප්‍රාථමික මට්ටමේ මගේ මුල්ම ඉංග්‍රීසි ගුරුවරයා ඩබ්ලිව්.ඩබ්ලිව්. දිසානායක කේ.ඩී. සිරිපාල උසස්පෙළදී චන්දන අලහකෝන් පී.පී.ඒ. රොද්‍රිගු හා උභයරත්න වීරභාහු යන ගුරු පියාණන්වරු මගේ ජීවිතයට ගොඩක් සමීපයි.* ඔබගේ පවුලේ විස්තර කියන්න පුළුවන් ද?මට සහෝදරියන් දෙදෙනෙක් හා සහෝදරයෙක් සිටිනවා. වැඩිමල්ම කෙනා තමයි මගේ අයිය ඔහු විශ්‍රාමික නියෝජ්‍ය විදුහල්පතිවරයෙක්.* ඔබේ භාර්යාව ලැබුණේ ප්‍රේම සම්බන්ධතාවයකින්ද ?නැහැ. ඇය මට හමුවුණේ යෝජනාවකින්. නමින් කුමාරි සෙනවිරත්න. වයඹ ආණ්ඩුකාරවරයාගේ මාධ්‍ය ලේකම් ලෙස කටයුතු කළා. මේ වනවිට එම තනතුරෙන් ඉවත්වී වෙනත් ව්‍යාපාරයක නියැලී සිටිනවා.* ඔබගේ දරුවන් ගැන සඳහන් කළහොත් ?මට පුතුන් තුන්දෙනෙක් හා දියණියක් සිටිනවා. වැඩිමහල් පුතා මාලඹේ තොරතුරු තාක්ෂණ ආයතනයේ පරිගණක ජාල කරණ ඉංජිනේරු විද්‍යාඋපාධි පාඨමාලාවේ අවසාන වසරේ ඉගෙනුම ලබන අතර ශ්‍රී ලංකා විවෘත විශ්වවිද්‍යාලයේ නීතිවේදී උපාධියක් හදාරමින් සිටිනවා.දුව ඉන්දියාවේ බැංගලෝර් විශ්වවිද්‍යාලයේ ව්‍යාපාර කළමනාකරණය පිළිබඳ උපාධි පාඨමාලාවක් හදාරනවා. දෙවෙනි පුතා කුරුණෑගල මලියදේව විද්‍යාලයේ උ /පෙළ ගණිත අංශයෙන් ඉගෙනුම ලබනවා. බාළම පුතා එම පාසලේම 4 ශ්‍රේණියේ ඉගෙනුම ලබනවා.* ඔබේ රාජකාරි ජීවිතය සමඟ සිදුකරන බාහිර වැඩ කටයුතු සඳහා බිරිඳගෙන් හා පවුලේ සාමාජිකයන්ගෙන් ලැබෙන සහයෝගයවිශේෂයෙන්ම මගේ අවිවේකී ජීවිතයට මට මගේ බිරිඳගෙන් ලැබෙන සහය හා වැඩිමහල් පුතුගෙන් මගේ සහෝදරයාගෙන් ලැබෙන සහය මේ වෙලාවේ සතුටු සිතින් මතක් කළ යුතුයි. මගේ හැම ජයග්‍රහණයක් පිටුපසම ඒ අය සිටිනවා.මගේ රාජකාරි දිවියේ මහජනතාවගෙන් හා මගේ ප්‍රධානීන්ගෙන් ලැබුණු ප්‍රශංසා සහතික විශාල ප්‍රමාණයක් මා සතුව තියෙනවා.* ඔබේ රාජකාරි දිවියට අමතරව වෙනත් විශේෂ කටයුතු කරනවාද ?ඔව්. මනෝ විද්‍යාව, මෝහන විද්‍යාව හා කවි ලිවීම යන විෂයන් සඳහා මා ඇළුම් කරනවා. ඒ ගැන මා යම්තාක් දුරට අධ්‍යයනය කර තියෙනවා.* ළමා කාලයේ අමතක නොවන සිදුවීම් මතක් කළොත්?බිංගිරිය ජාතික පාසලේ දී දක්ෂතම ශිෂ්‍යයා වශයෙන් විදුහලේ ත්‍යාග ප්‍රදානෝත්සවයකදී එවක අධ්‍යාපන ඇමැතිව සිටි ඊරියගොල්ල මැතිතුමා අතින් ත්‍යාග ලබාගත්තා.ඒ වගේම අම්මයි තාත්තයි අවුරුද්දට බඩු ගේන්න කොළඹ ආවිට අවුරුද්දට පුච්චපු කැවුම් මුට්ටිය මමයි අනිත් සහෝදරයො තුන්දෙනයි බෙදාගෙන කාපු වරදට හවස තාත්තගෙන් හොඳටම ගුටිකෑවා.මා පාසල් යන කාලේ චරිත සහතිකයක් ගන්න ගියා දේව මැදිහත්පත්තුව ප්‍රාදේශීය ලේකම් කාර්යාලයට. තාත්තා මට එහි සිටි ඩී. ආර්. ඕ. මහත්තයා පෙන්නුවා. එදා මම හිතා ගත්තා මා කවදා හෝ ඩී. ආර්. ඕ. කෙනෙක් වෙනව කියල. ඒ වගේ ම පරිපාලන ක්ෂේත්‍රයේ මගේ පළමු පත්වීම උප දිසාපතියි.මා බිංගිරිය විද්‍යාලයේ ඉගෙන ගන්නා අවධියේ බෞද්ධ සංගමයේ ලේකම් තනතුර දරද්දී ඩී. බී. නමින් මගේ යහළුවෙක් සභාපතිකම දැරුවා. එක් වෙසක් දින රාත්‍රියක අපේ බෞද්ධ සමිතිය මඟින් පාසල් ප්‍රවේශ මාර්ගය දෙපස පහන් වැටක් ඉදිකළා.තද සුළඟ මැද්දේ අප ඉතා අපහසුවෙන් සියලුම පහන් පත්තු කළා. අපි දෙන්නාට පුදුම සතුටක්. ඉන්පසු මමත් යහළුවත් පහන් වැට මැද්දෙන් වාහනයක් එළවා ගෙන යන ආකාරයට ඉතා වේගයෙන් මාරුවෙන් මාරුවට එහාට මෙහාට දුවන්න පටන් ගත්තා.ඒ මැදින් ගමන් ගත් විදුහල්පතිතුමාගේ ඇගේ හැපෙනකන් එතුමා පැමිණි බවක් අපට දැණුනේ නෑ. පසුදා පැවැත්වුණු පාසලේ උදය රැස්වීමේ දී විදුහල්පතිතුමා කතාවක් පවත්වමින් අප දෙදෙනා නිදසුනට ගෙන “කාර්ය සංසිද්ධි පී‍්‍රතිය” යන්නෙහි වැදගත්කම අපට කියා දුන්නා. ඒ සිද්ධිය තාමත් මට අද වගේ මතකයි.බිංගිරිය විද්‍යාලයේ ඉගෙන ගන්නා කාලයේ දී අසල තිබුණු කොළමුණු ඔයට නාන්න යනවා. වතුර ගැඹුරු තැන්වලට අපි කියන්නේ කලිය කියලයි. ඒ කලියක මමත් යහළුවෙකුත් පීනමින් සිටිද්දී මගේ යාළුවා මගේ ඔළුව වතුර යටට තද කරන් හිටියා. මා බේරෙන්න උත්සාහ කළත් යහළුවා මට වඩා ශක්තිමත් නිසා බේරෙන්න විදිහක් නෑ. එහෙත් යහළුවා හිතාගෙන ඉන්නේ මා විහිළුවට දියේ ගිලෙන බව අඟවනවා කියලයි.මට හුස්ම හිරවෙන්න ඔන්න මෙන්න වගෙයි. එහෙත් යහළුවා දියෙන් උඩට ඔළුව ගන්නම ඉඩ දෙන්නෙ නෑ. කෙසේ නමුත් අවසාන මොහොතේ ඔහුගේ බෙල්ලේ එල්ලිලා පණ බේරා ගත්තා. ඒ මරණ බිය අදත් මට දැනෙනවා.* විශ්වවිද්‍යාල ජීවිතයේ සොඳුරු අත්දැකීම් ඇත්නම්..?මම විශ්වවිද්‍යාලයේ ඉංග්‍රීසි භාෂාව හදාරන විට මා සමඟ සිටි සෙසු ශිෂ්‍යයන් කොළඹ ඉහළ පැළැන්තියේ පවුල්වල අය. දිනක් අපි විනෝද චාරිකාවක් ගියා. එහි දී හැඳී ගෑරුප්පුවලින් කුකුළු මස් කන්න සිදුවුණා. ඒ වන විට මම ගෑරුප්පුවක් දැකලවත් නැහැ. ළමයි ඔක්කොම හැඳි ගෑරිප්පු වලින් කන විට මම වටපිට බලමින් සිටියා. ඒ අවස්ථාවේ අපේ විශ්වවිද්‍යාලයේ ඉංග්‍රීසි සාහිත්‍ය ගුරුවරයා ගාමිණී හත්තොටුව මහත්මා මා ළඟින් ඉඳගෙන ඔහුගේ පිඟානේ තිබූ කුකුළු මස් කෑල්ල අතින් කෑමට සලස්වා මා බේරාගත් අවස්ථාව මට අමතක වෙන්නේ නෑ.* ඔබේ අනාගත අපේක්ෂාව කුමක් ද?මා දරන තනතුරෙන් රටට උපරිම සේවයක් කිරීමත්, දරුවන්ගේ අධ්‍යාපන කටයුතු සාර්ථක කර දී මටත් වඩා ඉහළ මට්ටමකට ඔවුන් පත්කිරීම. එසේ ම ජීවිතයේ අවසාන භාගයේ වඩා ධර්මානුකූල දිවිපෙවතකට අවතීර්ණ වීම හා පරිසරයට බද්ධව ජීවත්වීම.* දැනට ඔබ දරන ලේකම් ධූරයේ වගකීම පැහැදිලි කළ හැකි ද?ඔව්. වසර තිහකට අධික කාලයක් තිස්සේ මෙරට පැවැති ත්‍රස්තවාදී ක්‍රියාකාරකම් හේතුවෙන් උතුරේ ලක්ෂ තුනක පමණ සිවිල් වැසියන් අවතැන්භාවයට පත්වුණා.මෙම ජනතාව වෙත ආරක්ෂාව, ආහාර පාන, රැක බලාගැනීම වන්දි ලබාදීම හා ඔවුන් පදිංචියට සුදුසු භූ®මියක් තුළ (මුල්ගම්බිම්) ස්වකැමැත්තෙන් නැවත පදිංචි කරවීම. අපේ අමාත්‍යාංශය යටතේ සිදුවන සේවාවන්. අද වන විට අවතැන්වූවන්ගෙන් දෙලක්ෂ හැත්තෑපන් දහසක් පමණ නැවත පදිංචිකර අවසන්.ජනාධිපති මහින්ද රාජපක්ෂ මහතාගේ උපදේශකත්වයෙන්, නැවත පදිංචි කිරීමේ ඇමැති මිල්රෝයි ප්‍රනාන්දු හා නියෝජ්‍ය ඇමැති විනයාගමුර්ති මුරලිදරන් යන මහත්වරුන්ගේ මැදිහත්වීම මත නැවත පදිංචි කිරීමට සිටින සෙසු සීමිත පිරිස ද හැකි ඉක්මනින් නැවත පදිංචි කැර අවසන් කිරීමට නියමිතයි. ඔවුන්ගේ අනාගත සුබ සාධනය, ජීවනෝපාය කටයුතු වෙනුවෙන් අපේ අමාත්‍යාංශය යටතේ කටයුතු කිරීමට බලය පැවරී තිබෙනවා.* ඔබට විවේකයක් ලද අවස්ථාව ප්‍රයෝජනයට ගන්නේ කොයි ආකාරයෙන් ද?වැදගත් යමක් කියවීම හෝ වතුපිටිවල වැඩ කරනවා.* ආගම දහමට ඇල්මක් දක්වනවද?ලොකු ඇල්මක් තියෙනවා. විශේෂයෙන් මා නිර්මාංශිකයි. සැබැවින් ම මා සත්ත්ව හිංසනය පිටු දකින කෙනෙක්.* රාජ්‍ය සේවයේ ඉහළම තනතුරක සිටින ඔබට සෙසු රාජ්‍ය නිලධාරීන් වෙනුවෙන් කිසියම් පණිවුඩයක් දිය හැකිනම් ... ?අධිෂ්ඨානයක් කැපවීමක් හා නිශ්චිත ඉලක්කයක් තිබේ නම් ඕනම පසුබිමක කෙනකුට ඉහළම තලයකට යෑමට හැකියාවක් තියෙනවා.ඒ වගේම රාජ්‍ය සේවයේ සිටින හැම කෙනෙක්ම තමන් ලබන වරප්‍රසාද උපයෝගී කර ගනිමින් සේවාලාභී ජනතාව වෙත අවංක හා මානව හිතවාදී සේවාවක් කිරීම සඳහා කැපවිය යුතුයි. එසේ වුවහොත් සමස්ත රාජ්‍ය සේවය කෙරෙහි ජනතා ප්‍රසාදයක් ලබාගත හැකිවේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=f1009152</link>
    <topic/>
    <author>සංවාද සටහන -උදිත ගුණවර්ධන ඡායාරූපය -අනුසාර මාහිංගොඩ</author>
    <content>රජයේ විශ්‍රාම වැටුප් නොලබන අර්ධ රාජ්‍ය හා පුද්ගලික ආයතන සේවකයන්ටත්, ස්වයංරැකියා ලාභීන්ටත් විශ්‍ර‍්‍රාම වැටුප් ලබා ගත හැකි අලුත් යෝජනා ක්‍රම රැසක් සමාජ ආරක්ෂණ මණ්ඩලය මඟින් ආරම්භ කර තිබේ. මුදල් අමාත්‍යාංශය යටතේ පාලනය වන රාජ්‍ය ආයතනයක් වන මෙහි ක්‍රියාකාරිත්වය, ඉදිරි සැලසුම් සහ අනාගත යෝජනා පිළිබඳ එහි සභාපතිවරයා සමඟ සිදු කළ සංවාදයකි මේ.* සමාජ ආරක්ෂණ මණ්ඩලය යනු කුමක් ද අපට ඒ පිළිබඳ පැහැදිලි කිරීමක් සිදුකළ හැකි ද?සමාජ ආරක්ෂණ මණ්ඩලය පිහිටුවනු ලබන්නේ 1996 වසරේ දී සමාජ සේවා අමාත්‍යාංශය යටතේ ඇති මණ්ඩලයක් විදිහටයි. එහි දී එවකට තිබූ රජයේ අමාත්‍යවරයකු වූ මහින්ද රාජපක්ෂ මහතා මේ ආයතනයේ ආරම්භය සඳහා විශාල උනන්දුවක් දැක්වූවා.මේ මණ්ඩලය ආරම්භ වීමේ හා ක්‍රියාත්මක වීමේ මූලික පරමාර්ථය වී තිබෙන්නේ ස්වයං රැකියා ඇතුළු රජයේ විශ්‍රාම වැටුප් නොලබන ලක්ෂ සංඛ්‍යාත පිරිසකට විශ්‍රාම වැටුප් දීමනාවක් ලබා දීමයි. එතෙක් කල් විශ්‍රාම වැටුප් ලැබුවේ රජයේ සේවකයන් පමණයි.ඒත් ස්වයං රැකියා කරන ලක්ෂ සංඛ්‍යාත පිරිසක ගේ ජීවන තත්ත්වය වසර හැට ඉක්මවා ගිය පසු අඳුරු වී යනවා. මෙය කිසි ලෙසකින් හොඳ දෙයක් නෙමෙයි. ඒ නිසා තමයි සමාජ ආරක්ෂණ මණ්ඩලය මේ විදිහේ වැඩපිළිවෙළක් ආරම්භ කර තිබෙන්නේ.* සමාජ ආරක්ෂණ මණ්ඩලයේ විශ්‍ර‍්‍රාම ක්‍රමයටදායක විය හැක්කේ මොන විදිහේ රැකියා කරන අයට ද?ත්‍රිරෝද රියැදුරන්ට, බස් රියදුරන්ට, කොන්දොස්තරවරුන්ට සහ ඇඳුම් මසන අයගේ සිට තමන්ගේ කියලා රැකියාවක් කරගෙන යන ඕනෑ ම අයෙකුට ඒ සඳහා දායකත්වය ලබා ගත හැකියි. කිසිදු රැකියාවක් නොකරන කෙනෙකුට වුවත් මේ සඳහා සම්බන්ධ විය හැකියි. එමෙන් ම අප ආයතන මට්ටමින් ද මේ විශ්‍රාම වැටුප් ක්‍රමයට සම්බන්ධ කර ගන්නවා.* මේ ක්‍රමයට සම්බන්ධ වීමේ දී විශ්‍රාම වැටුප් දායකයා මාසයක දී කොපමණ මුදලක් මාසික දායක මුදල් ලෙස වෙන්කළ යුතු ද?මේ විශ්‍රාම වැටුප් ක්‍රමයේ දී රුපියල් සියයේ සිට තමන් කැමති ප්‍රමාණයකට විශ්‍ර‍්‍රාම වැටුප් දායක මුදල් ගෙවන්න පුළුවන්.පුද්ගලයාගේ වයස් ප්‍රමාණය අනුව මාසික වාරිකය අඩු වැඩි වෙනවා. උදාහරණයක් විදිහට අවුරුදු දහ අටක පුද්ගලයකු තම විශ්‍රාම වැටුපට මාසිකව රුපියල් සියයක් ගෙවනවා නම් අවුරුදු පනහක පුද්ගලයකුට එම වාරිකයම රුපියල් පන්සියයක් විය හැකියි. ඕනෑම කෙනෙකුට මේ විශ්‍රාම වැටුපේ ප්‍රතිලාභ වයස අවුරුදු හැටේ සිට භුක්තිවිදීමට පුළුවන්කම තිබෙනවා.* මේ විශ්‍රාම වැටුපට දායක වූවෙකු එම වයස් සීමාව ඉක්මවීමට පෙර මිය ගියහොත් ඔහු ගේ විශ්‍රාම වැටුප මොකද වෙන්නේ?විශ්‍රාමදායක වයස පිරීමට පෙර පුද්ගලයා මිය ගියහොත් ඔහු එතෙක් තැන්පත් කළ මුදල්, පොලිය සහ මරණ පාරිතෝෂික දීමනාවක් ඔහු ගේ හෝ ඇයගේ යැපෙන්නන්ට ලබා දෙනවා. විශ්‍රාම වැටුප් ලබා ගන්නා අතර විශ්‍රාම වැටුප්ලාභියා මිය ගියහොත් ඔහු ගේ හෝ ඇයගේ කාලාත්‍රයාටත් කාලාත්‍රයා ද මිය ගිය හොත් ඔහුගේ හෝ ඇයගේ අවිවාහක දූ පුතුන්ටත්, නොමැති නම් සමීපත ම ඥාතියාටත් මියගිය පුද්ගලයා ගේ විශ්‍රාම වැටුප් ප්‍රතිලාභ ලබා ගැනීමට පුලුවන්කම තිබෙනවා.ඇත්තෙන් ම සමාජ ආරක්ෂණ මණ්ඩලයේ විශ්‍රාම වැටුප් ක්‍රමය රක්ෂණයකටත් වඩා හොඳ ක්‍රමයක් විදිහටයි හඳුන්වා දීමට පුලුවන්කම තිබෙන්නේ.අපගේ මණ්ඩලය රජයේ ආයතනයක් මෙන් ම ජනාධිපති මහින්ද රාජපක්ෂ මහතා යටතේ ඇති මුදල් අමාත්‍යාංශය යටතේ පාලනය වන ආයතනයක් බැවින් අපේ අරමුණ වෙලා තිබෙන්නේ සද්භාවයෙන් මහජන සුබසෙත සැලසීම මිසක් මුදල් ලාභ පසුපස යාම නෙමෙයි. මේ ආයතනයේ යැපීම සඳහා වූ සියලු මුදල් ප්‍රතිපාදන මහා භාණ්ඩාගාරය හරහායි අපට ලැබෙන්නේ.* මේ විශ්‍රාම වැටුප් ක්‍රමය තුළින් මාසික විශ්‍රාම වැටුප ලෙස කොපමණ මුදලක් ලබා ගන්න පුුළුවන් ද?තමා දායක වන ක්‍රමය අනුව එය වෙනස් වෙන්න පුළුවන්. සරල විදිහට සලකා බැලුවහොත් එක් පුද්ගලයකුට රුපියල් හයදහසේ සිට පහළොස් දහස දක්වා ප්‍රමාණයක විශ්‍රාම වැටුපක් ලබා ගන්න පුළුවන්.මේ විදිහට විශ්‍රාම වැටුප් ලබන අය හය දහසකට අධික ප්‍රමාණයක් සිටිනවා. ඉදිරියේ දී තව තවත් අය විශ්‍රාම වැටුප් ලැබීමට නියමිතව සිටිනවා.* විශ්‍රාම වැටුප් ක්‍රමවලට දායක වීමටත් ඒ පිළිබඳ තොරතුරු ලබා ගැනීමටත් කොළඹ ප්‍රධාන කාර්යාලයට ම පැමිණිය යුතු ද?නැහැ. අපේ නිලධාරින් සෑම මහලේකම් කාර්යලයක ම, ප්‍රාදේශීය ලේකම් කාර්යාලයක ම ඉන්නවා. ඒ වගේ ම ප්‍රදේශයේ ග්‍රාම නිලධාරියා මගින්ද තොරතුරු වගේ ම විශ්‍රාම වැටුප් ක්‍රමයට දායක වීම ද සිදු කළ හැකියි.දැනටමත් රට පුරා අපේ විශ්‍රාම වැටුප් ක්‍රම පිළිබඳ විශාල උනන්දුවක් ඇති වෙලා තිබෙනවා. පසු ගිය කාලයේ දී ලක්ෂ තුන ද ඉක්මවූ පිරිසක් අපත් සමඟ එකතුවෙලා සිටිනවා. මෙහි දී වැඩිම පිරිස අපත් සමඟ එක්වෙලා සිටින්නේ කුරුණෑගල දිස්ත්‍රික්කයෙනුයි.එය හැටදහසක් පමණ වෙනවා. අපට පසු ගිය අවුරුද්දේ දී පමණක් යාපනය දිස්ත්‍රික්කයෙන් පහළොස් දහසකට අධික ප්‍රමාණයක් අපත් සමඟ එකතු වුණා.අප ගේ අරමුණ වී තිබෙන්නේ ඉදිරියේ දී තව තවත් විධිමත් හා ආකර්ශණීය විදිහට මේ වැඩපිළිවෙළ ක්‍රියාත්මක කිරීමත් රටේ සෑම පුරවැසියෙකුම විශ්‍රාම වැටුපක් සහිත අභිමානවත් පුද්ගලයකු බවට පත් කිරීමයි.ඕනෑම පුතෙකුට දුවෙකුට පුලුවන් තමන්ගේ මව පියා ගේ අනාගතය සුරක්ෂිත කිරීම සදහා මේ ක්‍රමයටදායක වීමට. අද වෙද්දි බොහෝ දූ දරුවෝ තමුන් ගේ මවුපියන් වෙනුවෙන් අප ආයතනයට දායකත්වය ලබා දෙනවා.* ප්‍රවාහන අමාත්‍යාංශය මගින් ත්‍රිරෝද රථ රියැදුරන්ට විශ්‍රාම වැටුප් ලබාදීමේ වැඩපිළිවෙළක් සමාජ ආරක්ෂණ මණ්ඩලයත් සමඟ ආරම්භ කර තිබෙනවා. මෙහි අලුත් තත්ත්වය කෙසේද?මෙහි දී ත්‍රිරෝද රථ රියදුරෙක් හෝ හිමිකරුවෙකු නම් ඔහුට මේ සඳහා දායක විය හැකියි. එමගින් රුපියල් අටදහසකට අධික විශ්‍රාම වැටුපක් මාසිකව ලබා ගැනීමට පුලුවන්. තවම මෙය එතරම් ප්‍රචලිත වී නැහැ. මෙය ප්‍රචලිත වූ පසු මේ රටේ ලක්ෂ පහකට අධික ත්‍රිරෝද රථ රියැදුරන් ගේ හා හිමිකරුවන්ටත් අනාගතය සුබදායි වෙනවා.පසු ගිය කාලයේ දී ජනමාධ්‍යවේදින් මුල්කරගෙන විශ්‍රාම වැටුප් ක්‍රමයක් සමාජ ආරක්ෂණ මණ්ඩලය මඟින් ඇති කළා. මෙයට ජනමාධ්‍ය අමාත්‍යාංශයත්, වෘත්තිය ජනමාධ්‍යවේදීන් ගේ සංගමයත් සහයෝගය ලබා ජන්නා.ඒත් පසුකාලීන ඇති වූ ගැටලු සහගත තත්ත්වයන් නිසා යම් පමණකට මේ විශ්‍රාම යෝජනා ක්‍රමය ඇණ හිටියා. ඒත් ඉදිරියේ දී යළිත් විධිමත් හා ක්‍රමවත් ආකාරයට අප මේ ජනමාධ්‍ය විශ්‍රාම වැටුප් ක්‍රමය යළි ආරම්භ කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=f1009153</link>
    <topic>එයා ළඟ හරි ගඳයි</topic>
    <author>කරුණසේන දේවප්‍රිය විශ්‍රාමික පරිපාලන නිලධාරී</author>
    <content>දුම් පානය වැළැක්වීමේ ජාතික සංගමයේ ලේකම් වෛද්‍ය මාකස් ප්‍රනාන්දු මහතා විසින් 1988 දී පවත්වන ලද දේශනයකට සවන්දීමට ලියුම්කරුට වාසනාව ලැබිණ. එම දේශනයෙන් මගේ සිතට කා වැදුණ කරුණු කිහිපයක් මෙම ලිපියෙන් ඉදිරිපත් කරනු ලැබේ.දුම් බීමෙන් හට ගන්නා රෝග අතුරෙන් භයානකම රෝග වන්නේ පෙනහලු පිළිකා සහ හෘද රෝගයන්ය. මෙම රෝග හැරුණ විට දුම්බීම නිසා නිධන්ගත ශ්වසනාලිකා ප්‍රදාහය, රුධිර වාහිනිවල රෝග, උදරයේ වණ, මුඛ පිළිකා, උගුරෙහි ගලනාළයෙහි හා මුත්‍රාශයෙහි පිළිකා ද හට ගනී. දුම් බොන කාන්තාවන් අතර මළ දරු උපත් සිදු වන අතර ම දුම් බීමෙන් ඔවුන් තුළ ගෛ‍්‍රවී පිළිකා හට ගනිතැයි ද දැන් සැක කෙරේ.සිගරැට් පරිභෝජනය කරන ලක්ෂ සංඛ්‍යාත ජනතාවකගේ විශේෂයෙන් ම තරුණ ජනතාවගේ සෞඛ්‍යයට හානි පමුණුවන අවියක් වී ඇත.සිගරැට්ටුව ඉරීමෙන් එහි අඩංගු නිකටින් ප්‍රමාණයෙන් සියයට 90 ක් පමණ නිකුත්වන අතර එයින් ප්‍රධාන වශයෙන් හෘදය වස්තුව, රුධිර වාහිනිය වකුගඩු හා ජීර්ණ කාර්යයට හානි පැමිණෙයි. එහි අඩංගු තාර සංයෝග හේතුවෙන් පිළිකා හට ගනියි.එහි අඩංගු කාබන් මොනොක්සයිඩ්වල ක්‍රියාකාරීත්වය නිසා ජීවයේ පැවැත්ම සඳහා අත්‍යවශ්‍ය ඔක්සිජන් වායුව හෘදය වස්තුව ඇතුළුව ශරීරයේ පටක කරා ගෙන යාමට රතුවන් රුධිරානුවල අඩංගු හිමොග්ලොබින් වෙත ඇති ශක්තිය අහිමි වෙයි.දැන් ඔබට එක් කරුණක් හොඳින් පැහැදිලි වනු ඇත. එය නම් දුම්බීම මිනිසාට පීඩාකාරී වන අතර එයින් ඔහුගේ මරණය ද ළං කරවන බවයි.කාලයක සිට දුම්බීමෙන් ඕනෑම පුද්ගලයෙකු එම පුරුද්දට ඇබ්බැහි වේ. දුම්බීම විශේෂ ගැටලුවක ස්වභාවයක් ගනී. එය විශේෂ ස්වභාවයක් ගන්නේ එය තමන් විසින් තමන්ට ම කර ගන්නා හානියක් වන හෙයිනි.අපේ තරුණ පරපුර දුම් බීමෙන් වළක්වා ගත හැක්කේ කෙසේද ? දුම්බීමෙන් වැළකීමෙන් සිදු වන යහපත, ශක්තිය, ජවසම්පන්නභාවය උරුම කොට ගත් සෞඛ්‍ය සම්පන්න ජීවිතයක් තම හැකියාවන්ගෙන් උපරිම ප්‍රයෝජනය ගත හැකි ජීවිතයක් කිරීමේ හැකියාව ඔවුනට අවධාරණය කිරීමෙන් ඵලදායි ප්‍රතිඵල ලබා ගත හැකිය.තම දරුවන් දුම්බීමෙන් වැළැක්වීම සඳහා දෙගුරුන් ආදර්ශමත් වීම වැදගත්ය. පියා දුම්පානය කරනවා දකින විට පුතා ද ඊට නිරායාසයෙන්ම ඇබ්බැහි වීමට ඉඩ තිබේ.සෑම මවක් ම පියෙක්ම තම දරුවන්ට ආදරය කරන බව නොකිව මනාය. ඔවුන් තම දරුවන්ගේ් අනාගතය ශුභවාදී කිරීමට වෙහෙසෙන බව අපි දනිමු.ලොව පුරා ආරම්භ කරනු ලැබ ඇති දුම්බීම වැළැක්වීමේ වැඩසටහන් මගින් දුම්බීම අත්හරින ලෙස දුම් බොන්නන් පොළඹවනු ලබන අතරම සෙසු අය එය පුරුද්දක් කර ගැනීම අධෛර්යමත් කරනු ලබයි. මෙම උත්සායන් විවිධ මට්ටමින් සාර්ථක වී ඇත.වයස අවුරුදු 8 – 14 කාලය තුළ දී හෝ ඊටත් පෙර වියෙහි පසුවන ළමයින් දුම්බීමට පොළඹවනු ලැබේ. දුම්බීමෙන් ඇතිවු විපාක පිළිබඳ අවබෝධයක් ඇති මවුපියෝ සිය අවුරුදු 11 – 12 වියෙහි පසුවන දරුවන් මෙම පුරුද්දට ඇබ්බැහිවීම දැකීමට කිසි විටක නො මැත්තේය. මෙහිදී මවුපියන් විසින් ඉටු කළ හැකි කාර්යය කුමක්ද ?ළමා වියේදී ලබන අධ්‍යාපනය ජීවිතාන්තය දක්වාම පවතී. ඔවුනට දුම්බීමෙන් වැළැකීමෙන් සිදුවන යහපත, ශක්තිය, ජවසම්පන්නභාවය උරුම කොට ගත් සෞඛ්‍ය සම්පන්න ජීවිතයක්, තම හැකියාවන්ගෙන් උපරිම ප්‍රයෝජනය ගත හැකි ජීවිතයක් ගතකිරීමේ හැකියාව කෙරෙහි අවධාරණය කිරීමෙන් ඵලදායි ප්‍රතිඵල ලබා ගත හැකි බව අවබෝධ කර දිය යුතුය.දුම්බීමට ඇබ්බැහි වී සිටින සිය සැමියන් එයින් මුදා ගැනීමට භාර්යාවන්ට ධෛර්යය තිබිය යුතුය. ස්වභාවයෙන්ම දුම්බොන අයගේ සිරුරෙන් අධික දුර්ගන්ධයක් නිකුත් වේ. එම දුර්ගන්ධය තමන්ට නම් ඉවසා සිටීමට නොහැකි බව තම සයනයට ගොඩ වදින සැමියන්ට නිර්භීතව ප්‍රකාශ කළ යුතුය.දුම් බොන පියවරුන් එයින් මුදා ගැනීමට දරුවන්ට පුුළුවන. දුම්පානය කරන පියා ළඟට ගොස් දුම්පානය නතර කරන ලෙස දැඩිව ආයාචනය කිරීමට දරුවන් පුරුදු විය යුතුය. දුම්පානය අත් නොහරින්නේ නම් තමන් පියා සමග කතා කිරීමෙන් වැළකී සිටින බව දරුවන් තම පියවරුන්ට පැහැදිලි කර දිය යුතුය. දුම් බොන්නන් පිළිකුල් කිරීමට මුළු මහත් සමාජයම ඉදිරිපත් විය යුතු කාලය එළඹ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=f1009154</link>
    <topic/>
    <author>මනෝලි සුබසිංහ ඡායාරූපය -දුෂ්මන්ත මායාදුන්න</author>
    <content>මෙවර ස්වර්ණ පුස්තක සාහිත්‍යම සම්මාන ප්‍රදානෝත්සවයේ හොඳම නවකතාව ලෙසින් තේරීපත් වූයේ ආදරණීය නවකතා රචිකාවියක වූ සුමිත්‍රා රාහුබද්ධගේ ‘කන්දක් සේ මා’ නවකතාවය. මෙම වසරේදීම මීට ප්‍රථම ජයවර්ධනපුර සාහිත්‍ය සම්මාන උළෙල සහ ඇස් ගොඩගේ සම්මාන උළෙලන්හි දී ද හොඳම නවකතාවට ‘කන්දක් සේ මා’ තේරී පත්වීමත් සමඟ සාහිත්‍ය ළැඳි සැමගේ හිතේ ස්වර්ණ පුස්තක සම්මානය ද ‘කන්දක් සේ මා’ බවට බලාපොරොත්තු නොතිබුණා නෙමෙයි. ‘කන්දක් සේ මා’ නවකතාව රසවිඳි පාඨකයාට නම් මෙම සම්මාන පිළිබඳ අරුමයක් නොවූයේ ඒ තරමට විශ්වාසයක් තිබූ බැවිනි. ‘කන්දක් සේ මා’ නවකතාව තුළින් ආදරය.... ජීවිතය දෙස ඈ එබී බැලූ ආකාරය සත්තකින් ම දයාබරය. ළෙංගතුය. ආදරය ජීවිතය පිළිබඳ ගැඹුරු විග්‍රහයක යෙදෙමින් ඈ සුන්දරව එම කතාව අපට රසවිදින්නට ලබා දුන්නා ය. එය කෙතරම් ආදරණීය අර්ථාන්විත සාහිත්‍යමය විග්‍රහයක් ද කිවහොත් වසරේ පිදෙන සියලුම සාහිත්‍ය සම්මාන උළෙලන්හිදී ඇය සම්මාන හිමිකර ගන්නට භාග්‍යවන්තියක වූවා ය. වසරේ අතිශය කතාබහට ලක් වන ස්වර්ණ පුස්තක සම්මානය සහ ලක්ෂ පහමාරක මුදල් ත්‍යාගයකට හිමිකම් කී අප ආදරණීය ලේඛිකාව හමුවු මොහොතයි, මේ.* ස්වර්ණ පුස්තක සම්මානයෙන් පුද ලද ප්‍රථම අවස්ථාව මෙය ද?ඔව්;* ගොඩගේ සම්මානය හිමි වූයේ කී වැනි වතාවට ද?ඒකත් මට ලැබුණේ ප්‍රථම වතාවට යි.* විද්‍යෝදය සම්මානය නම් ඔබට නුහුරු එකක් නෙවෙයි නේද?මීට කලින් ලැබී තිබෙනවා. හැබැයි මේ මොන සම්මානය ලැබෙන්නත් කලින් මට පාඨක සම්මානය ලැබී තිබෙනවා. ඒ තමයි මම ලැබූ ලොකුම සම්මානය. මගේ නවකතා රසවිඳින පාඨක කැළගෙන් ඒ ලැබෙන දිරිය තමයි මගේ නිර්මාණ ජීවිතය ආලෝකවත් කළේ. හැම සම්මානයක් ම පාඨක සම්මානය ඉදිරියේ දෙවැනියි.* මේ රටේ සම්මාන උත්සව ගැන ඔබට එතරම් විශ්වාසයක් තිබෙන බවක් පෙනෙන්නට නැහැ?ඇත්තට ම මම අපේ රටේ සම්මාන ගැන එතරම්ම කතා කරන්න කැමැති නැහැ. නමුත් ජයවර්ධනපුර විශ්වවිද්‍යාලයෙන් කෙරෙන විද්ේ‍යීදය සම්මාන උළෙල ගැන මම හුඟක් සතුටු වෙනවා. ඒ මොකද කියනවා නම් ඒ උළෙල පවත්වන්නේ සාහිත්‍ය පිළිබඳ හොඳ අවබෝධයක් තියෙන, සාහිත්‍ය විෂයය උගන්වන, එවගේ ම සාහිත්‍යයේ දීර්ඝකාලීනව යෙදි ඉන්න පිරිසක්. එවැනි පිරිසක් අතින් ලැබෙන සම්මානයක් අපිව තවදුරටත් උනන්දු කරවන සුළුයි. එනිසා එවැනි සම්මානයක් ලැබීමත් ගෞරවයක් විදියට සලකන්න පුළුවන්.* ස්වර්ණ පුස්තක සම්මාන උළෙලට කලින් විද්ේ‍යීදය සහ ගොඩගේ සම්මානය උළෙලන් දෙකේදීම ‘කන්දක් සේ මා’ ඇගයීමට ලක්වෙද්දී ‘ස්වර්ණ පුස්තක’ සම්මානයත් ඔබටම ලැබේවි කියලා හිතුණ ද?සම්මානයක් ලැබීමට ලියන ඕන කෙනෙක් කැමැතියි. ඒක නැහැ කියන්න බැහැ. ඒත් පොදු නිර්ණායක මත කෙරෙන සම්මාන උළෙලත් ලංකාව වගේ රටක දකින්න අඩුයි. එනිසා මම මේ සම්මාන එකක්වත් බලාපොරොත්තු වුණේ නැහැ.* වසරේ හොඳම නවකතාව ‘කන්දක් සේ මා’ බවට දැන් කතා දෙකක් නැහැ. මේ නවකතාව මෙතරම්ම ගෞරවයක් ඔබට ගෙන ඒවි කියලා ලියන විට හිතුණා ද?මට ඒ ගැන විශේෂයෙන් දැනුණේ නැහැ. මම සම්මාන බලාගෙන ලියන කෙනෙක් නෙමෙයි. මගේ් හිතට තදින් දෙයක් දැනුණොත් මම ලියනවා. මම නිරන්තරයෙන් කියන පරිදි සම්මාන දෙනවා කියන්නේ් පස් දෙනෙකුගේ හය දෙනෙකුගේ තීරණයක්. ඒකෙන් තීරණය කරන්නට බැහැ සමස්ථයේ තීරණය මේ යැයි කියලා.මොකද මේ අයගේ රුචිකත්වය වෙනස් වෙන්න පුළුවන්. එනිසා අපේ වගේ රටක හුඟක් අඩුයි; සාහිත්‍යයේ පදනම, නවකතාවක අංග ලක්ෂණ, නවකතාවක වටිනාකම බලලා සම්මාන දීමක්. එනිසා නොලැබුණු කිසිම දේකට කිසිම කනගාටුවක් නැහැ. එකම දේ පාඨකයා මේ බව නොදන්නා එකයි. පාඨකයාට හරි අවබෝධයක් යන්නේ නැති එක ගැන කනගාටුවක් තියෙනවා. ඒ වුණාට බහුතරයක් පාඨකයෝ එහෙම සම්මානය දිහා බලලා පොත් අතහැරලා දාන්නේ නැහැ. මොකද ඒක අපේ පොත් කියවන පිරිසගෙන් පෙනෙනවා. එනිසා සම්මානය ලැබුණ කියලා හෝ නොලැබුණා කියලා විශේෂයෙන් කියන්න දෙයක් නැහැ. සම්මානයක් ලැබෙන එක හොඳයි. හැබැයි ඒ හරියට ලැබෙනවා නම් විතරයි.* චරිතාපදාන රචනයෙහි ඔබ නියැළෙන්නෙම නැති තරම්. ඒත් ඔබ මේ දවස්වල එවැනි කටයුත්තක් සමඟ ඉතාම කාර්යබහුල වී තිබෙනවා.ඔව්; මම පහුගිය කාලේ මයිකල් ජැක්සන් ගැන හුඟක් කියෙව්වා. 2009 ඔහු මිය යන විටත් මම ඔහු ගැන ලියැවී තිබුණු moon walk නමැති ස්වයං චරිතාපදානය කියවලා හිටියේ. ඒ පොත ලියා තිබෙන්නේ 1988 දීයි. මම මේ පොත ‘සඳ මත රඟමි’ නමින් පරිවර්තනය කළා. මේ පොත ලියන කාලේ වෙනකොට මයිකල් ජැක්සන්ට අවුරුදු විසි නවයක් විතර කාලේ. නමුත් ඒ කාලෙත් ඔහු තුළ, ඔහු යෙදී සිටින කලා මාධ්‍ය ගැන පරිණතභාවයක් තිබුණා.මොකද ජැක්සන් ඒ කලා මාධ්‍යයට එන්නේ අවුරුදු පහේ දරුවෙක් ව සිටියදී යි. එනිසා අවුරුදු 29ක් වන පුද්ගලයාට අවුරුදු 24ක අත්දැකීම් තියෙනවා. අපි හිතත්නේ මයිකල් ජැක්සන් කියන්නේ සරල සුරංගනා චරිතයක් කියලයි. නමුත් ඔහු නිරත කලා මාධ්‍ය තුළ එහෙම නැහැ. ඔහු තමන් කරන කාර්ය සම්බන්ධයෙන් දැඩි හැඟීමකින්, වගකීමකින් සහ දැඩි අවබෝධයකින් කටයුතු කළ කෙනෙක්.ඒක හොඳටම ඔහුගේ මේ චරිතාපදානය තුළින් පැහැදිලි වෙනවා. මයිකල් ජැක්සන් මුළු ලෝකේ ම ජනප්‍රිය perfecterlist  කියලයි. ඒ කියන්නේ ඔහුට හැම දෙයක් ම perfect ඕනේ.ඒක හොඳින් පෙනුණා; This is it’ කියන ප්‍රසංගයෙන්. ඒක ආව නැති එකක්. දවස් ගානකින් පෙන්නන්න තිබුණු එකක්. නමුත් ඒකේ සුදානමම චිත්‍රපටයක් හැටියට බලන්න පුළුවන් තත්ත්වයෙන් තිබුණා. එතරම්ම ඔහු perfect ඔහුට කිසිම අඩුවක් තියෙන්න බැහැ. ඒ වෙනුවෙන් ඔහු මුළු ජිවිතේ ම වුණත් කැප කරන්න ලැහැස්ති මිනිහෙක්.ඒවගේ ම අධ්‍යාපනය ගැන හිතුවොත් ජැක්සන් කරන වැඩේ ගැන අවබෝධය ලබා ගන්න පුළුවන් වීදියේ දරුවාගෙන් නම්, ඔහු ඒ වීදියේ දරුවාගෙන් ලබා ගන්නවා. ඔහු චිත්‍ර ශිල්පය ගැන ඉගෙන ගත්තා. එයා සංගීතය හොඳට ඉගෙන ගත්තා.එවගේ ම එයාගේ සමකාලීනයන්ගෙන් වගේම අතීතයේ හිටි ශිල්පීන්ගේ අත්දැකීම් තමන්ගේ අත්දැකීමක් බවට පත් කරගෙන ඒ දිහා බැලුවා. නමුත් අපි මේ කිසි දෙයක් ගැන දන්නේ නැහැ. අපි දකින්නේ සිංදුවක ඉන්න සරල මනුස්සයෙක් හැටියට.නමුත් එයාව ඉතා ගැඹුරින් ඉගෙන ගන්න... ගැඹුරින් යම් දෙයක් කරන.... ලොකු අවබෝධයක් තිබුණු පුද්ගලයෙක්. ඒකට හොඳම උදාහරණය 2000 වසරේදී ‘ඔක්ස්පර්ඩ්’ විශ්වවිද්‍යාලයේ උපාධි ප්‍රදානෝත්සවයේ ප්‍රධාන දේශනයට තෝරා ගන්නේ් මයිකල් ජැක්සන්ව. මම ඒ දේශනයත් මෙම ග්‍රන්ථයට ඇතුළත් කළා.* මේ පොත අපගේ පාඨකයන්ට වැදගත් වන ආකාරය ගැන කතා කළොත්?අපි දන්නවා; ලංකාවේ සුපර් ස්ටාර් ද මේ ස්ටාර් ද අර ස්ටාර් ද සිංදු කියන්න තියෙන උනන්දුව අපි අනන්තව දෘෂ්‍ය මාධ්‍යයෙන් දකිනවා. මේ අය ඇත්තට ම මයිකල් ජැක්සන්ගේ ජීවිත කතාව කියවන්න ඕනේ. යම් අරමුණක් ඔස්සේ ඉලක්කයකට නිවැරැදිව යා යුත්තේ කොහොමද කියන එක මේ පොතේ ලස්සනට පෙළ ගැස්සෙනවා. ඒ සඳහා ඔහු ඔහුගේ චරිතය හදා ගත්තේ කොහොමද? ඒ සඳහා ඔහු මොනතරම් අභ්‍යාස මාලාවක් කළාද යන්න මේ පොතෙන් ලස්සනට ඉදිරිපත් කෙරෙනවා.පුදුම හැඟීමක් තිබුණු මනුස්සයෙක්. ඔහු හරිම ත්‍යාගශීලි මනුස්සයෙක්. එවගේ ම ඔහු කෙලින් කතා කරන හරිම ලජ්ජාශීලි පුද්ගලයෙක්. හැම තිස්සෙම කතා කරන විට බිම බලා ගන්නවා. නමුත් stage  එකට ආවම ඔහු අමුතුම කෙනෙක්. වේදිකාවට පුදුම ගෞරවයක් තියෙන්නේ. ගුරුවරුන්ට හරිම ආදරෙයි. හැබැයි තීරණ ගැනීමේ දී හරිම තදයි. එවගේ ම ඔහු හරිම විනෝදකාමී කෙනෙක්.මයිකල් ජැක්සන් කියන්නේ ඉතිහාසයක් සහ යුගයක් නේ? ඒ යුගය සහ ඉතිහාසය හැඳුණු, හැටි මේ පොතේ තියෙනවා.* මයිකල් ජැක්සන් වගේ කෙනෙකුගේ ජිවිත කතාව ඔබට පරිවර්තනය කරන්න හිතුණේ ඇයි?මයිකල් ජැක්සන් කොයි වගේ මිනිහෙක් ද කියලා ඇත්තට ම මිනිස්සු දන්නේ නැහැ. එනිසයි මම මේ පොත ලිව්වේ. මතුපිටින් අපි දකින මයිකල් ජැක්සන්ට වඩා සැබෑ ජැක්සන් හරිම බුද්ධිමත් කෙනෙක්. අපේ හැදෙන වැඩෙන තරුණ ගායකයන්ට සහ සංගීතඥයන්ට ඔහු ඉතා හොඳ ආදර්ශයක්.ඒ සඳහා කළ යුත්තේ කුමක් ද යන්න අභ්‍යාසයක් වගේ තියෙනවා. මොකද ගීතයක් කියන එකම නෙමෙයි ගායකයෙක් කියන්නේ. කන්නේ් කොහොමද? සෙනඟක් ඉස්සරහ කතා කරන්නේ කොහොමද? ප්‍රවෘත්ති සාකච්ඡාවකට මුහුණ දෙන්නේ කොහොමද? මේ හැමදේම මේ පොතින් විස්තර කරනවා.ඇත්තට ම මට අවශ්‍ය වුණේ අපේ දරු පරම්පරාව ඇයි මෙච්චරටම මයිකල් ජැක්සන්ට කැමැති කියලා දැන ගන්නයි. ඒක තමයි මම හෙව්වේ. මයිකල් ජැක්සන්ට හුඟක් ම කැමැති පුංචි ළමයි. මගේ දුවත් ඉතාම පුංචි කාලේ ඉඳලා අහන්නේ මයිකල් ජැක්සන්ගේ ගීත.ඇයි මේ අය මෙච්චර කැමැති කියන එක මට හොයන්න හිතුණා. ජැක්සන් ළඟ ළමුන්ගේ තරුණයන්ගේ වැඩිහිටියන්ගේ හිත් ඇඳ බැඳ ගන්නා අපූරු ගුණයක් තිබුණා. ඒක තමයි මම හොයාගෙන ගියේ.මේ එක්කම මම තවත් පරිවර්තන සහ මම සිංහලෙන් ලියූ පොත් කිහිපයක් ඉංග්‍රීසියටත් පරිවර්තනය කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>15</day>
    </date>
    <link>http://www.dinamina.lk/2010/09/15/_art.asp?fn=f1009155</link>
    <topic>දිනමිණ ක්‍රීඩා කර්තෘගෙන් ජොලි කතා පොතක්</topic>
    <author>බුද්ධික සමන් ගුණවර්ධන ඡායාරූපය - රොෂාන් පිටිපන</author>
    <content>නිතරම මුහුණේ බැරෑරුම් බවක් ඇති ඔහු කල්පනා කරමින් සිටින්නේ ලෝකය ගැනද? තමා ගැනද? කියා මට වරෙක සිතුනි. ඔහු සිනාසෙනු මා දැක නැත. ඔහු බොහෝ සංවේදී අයෙකු යැයි නිතර ඔහුට මිතුරන් කියන්නේ ඒ නිසාම විය යුතුයි.බොහෝ දෙනා ඔහුව හඳුනන්නේ දිනමිණ පුවත්පතෙහි ක්‍රීඩා කර්තෘ ලෙසිනි. මෑතක සිට ඔහු දිනමිණ සමඟ ඔබට ලැබෙන අපි හැපි පුංචි පත්තරයේ කතුවරයා ද වෙයි. ක්‍රීඩාව සහ විහිළු අතර සම්බන්ධයක් ගොඩනැගීමට මට තියා ඔහුටත් නොහැකි විය. අපි මදක් කතා කළා. ඒ ක්‍රීඩාව හා විහිළු අතර සම්බන්ධයක් ගොඩනැගීම සඳහා නොවෙයි, “ජාලයේ ජොලි කතා” පිළිබඳවයි.“අපි මැරෙන මිනිස්සු. ගෙවෙන සෑම දවසක් ම සතුටින් ජීවත් වෙන්න ඕනෑ” වර්නන් ගුණසේකර නම් අපේ මාධ්‍ය හිතවතා කතාව ආරම්භ කළා. ජී. එස්. පෙරේරා, ඩී. සී. කරුණාරත්න, ඩබ්ලියු, ජී. ගුණරත්න ආදී කී නොකී මාධ්‍ය ගුරුවරුන්ගේ ගුරු හරුකම් මත විශේෂාංග රචනයට පිළිපන් වර්නන් ප්‍රහසන රචනයට පෙළඹෙන්නේ තමන්ගේ හිත මිතුරකු නිසා යි.වෘත්තියෙන් ඉංජිනේරුවරයකු වූ තිලක් පෙරේරා නම් හිතවතා වර්නන්ගේ ඊමේල් ලිපිනයට නිරන්තරයෙන් විහිළු සපයයි. දිනක් වර්නන්ට මේ විහිළු මුළු රටට ම දෙන්න පුළුවන්නම් කියන සිතුවිල්ල ඇති වී ඇත.ඔහු දිනමිණ කර්තෘ මහින්ද අබේසුන්දර මහතාට මේ පිළිබඳ කීවේ ඔහුද විහිළු තහළුවලට උපන් හපනෙකු නිසාය. වර්නන්ගේ මේ ජාලයේ ජොලි කතාවලට කොලමක් ඔහු ලබාදුන්නේ කැමැත්තෙනි.ජාලයේ ජොලිකතා කොලමට තිලක් වගේම ශ්‍යාමල් ද සිල්වාත් විහිළු සැපයූ හ. යාලු මිත්‍රාදීන් බොහෝමයකගේම විහිළුවලින් පිරුණු ජාලයේ ජොලිකතා වර්නන් දැන් කෘතියක් ලෙස එළිදැක්වීමට කටයුතු යොදා තිබේ.අපේ රටේ ප්‍රහසන නළු නිළියන්, ගුවන්විදුලි ශිල්පීන් ද සිටින්නේ අතලොස්සකි. ඒ අතර ප්‍රහසන රචකයන් ද ඉතා විරලය. හැමදා දුක් විඳින මිනිසුන්ට වචනයකින් හෝ සතුටක් ලබාදී ඔවුන් ධනාත්මක ආකල්ප කරා ගෙනයා හැකිය යන ගැඹුරු චින්තාවයි වර්නන්ට මේ කටයුත්තට මග පෙන්නා ඇත.“මගේ බිරිඳ එපා කියද්දි මම එක සැරයක් කැසට් එකක් කළා. හැබැයි ඒකෙන් මාව නැත්තටම නැති වුණා. ඒ වගේම ජීවිතේ සමහර දේවල් මම කොච්චර උනන්දුවෙන් වැඩ කළත් මට නොලැබුණු අවස්ථා තියෙනවා. ඒත් මම ඒවායෙන් ලතවෙවී ඉන්නැතුව කරන වැඩේ හරියට කරගෙන යනවා.”ඒ අතර ‘ජාලයේ ජොලිකතා’ කෘතිය එළිදැක්වීම පිළිබඳවත් මා ඔහුගෙන් විමසා සිටියා.“මගේ ජීවිතයේ ස්වර්ණමය අවස්ථාවලදී වුණත් උත්සව අරගන්න මට දෛවය ඉඩ දුන්නේ නෑ. ඒත් මම දුක් වෙන්නෙ නෑ. විනෝදෙන් ඉන්නවා. හැබැයි මේ මගේ පළමුවැනි කෘතිය නිසා බොහෝ දෙනෙක් කිව්වා උත්සවයක් අරන් පොත එළි දක්වමු කියලා. මගේ බිරිඳත් ඒකට කැමැති වුණා.මම සාමාන්‍යයෙන් උත්සව ගන්න කෙනෙක් නෙවෙයි. ඒ නිසා මම ඉදිරියේ දී පොත් ලියුවත් උත්සව ගන්න එකක් නෑ. මේ උත්සවය තියෙන්නේ සැප්තැම්බර් 16 දා සවස 4.00 ට කොළඹ 7 නිදහස් මාවතේ අංක 100/9ජ් හි පිහිටි ඔලිම්පික් නිවහනේයි.මේ පොත පළ කිරීමට භාරගත් ෆාස්ට් ඇඩ්ස් සහ ෆාස්ට් පබ්ලිකේෂන් අධිපති පේ‍්‍රම් දිසානායක මහතාටත් ඒ වෙත මාව යොමුකළ දිනමිණ ප්‍රධාන කර්තෘ මහින්ද අබේසුන්දර මහතාටත් ස්තුතිවන්ත වෙනවා.“වර්නන්ගේ ප්‍රථම කෘතිය ළඟදීම ඔබටත් ලබාගැනීමට හැකිවෙයි.“වැඩේ ජොලිද කියල බලන්න එන්න. වර්නන් කතාව අවසන් කළේ 16 වැනිදාට කළඑළි මංගල්‍යයට හැමෝටම විවෘත ආරාධනාවක් කරමිනුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009161</link>
    <topic>හොඳම ව්‍යාපාරික රටවල් අතරින්ශ්‍රී ලංකාව 83 වැනි ස්ථානයට</topic>
    <author/>
    <content>චීනය, පිලිපීනය සහ රුසියාව අභිබවමින් ලෝකයේ ව්‍යාපාරික කටයුතු සඳහා හොඳම රටවල් අතුරින් ශ්‍රී ලංකාව 83 වැනි ස්ථානයට පත්වී තිබේ. දකුණු ආසියාතික රටවල් අතුරින් ශ්‍රී ලංකාව දෙවැනි වන්නේ ඉන්දියාවට පමණි. ඉන්දියාව 77 වැනි ස්ථානය හිමිකරගෙන ඇත.මේ ශ්‍රේණිගත කිරීම ෆෝබ්ස් සඟරාව සිදුකළ ඇගයීමකින් පසුව සිදුකරයි.ශ්‍රී ලංකාව 83 වැනි ස්ථානය ලබා ගනිද්දි චීනය, පිලිපීනය හා රුසියාව 90, 91 සහ 97 ස්ථාන පිළිවෙළින් ලබාගෙන තිබේ.මහින්ද රාජපක්ෂ මහතා 2010 දී යළිත් ජනාධිපති ධුරයට පත්වීමෙන් පසු ශ්‍රී ලංකාවට ස්ථිරසාර ආර්ථික ප්‍රතිපත්තියක් ගෙන යාමට හැකිවිය. දුගී බව අඩු කිරීම, පහසුකම් අඩු ප්‍රදේශ ආයෝජනයට යොමු කිරීම, සුළු හා මධ්‍යම පරිමාන කර්මාන්ත සංවර්ධනය, කෘෂි සංවර්ධනය, සිවිල් සේවාව ව්‍යාප්ත කිරීම මහින්ද රාජපක්ෂ ආණ්ඩුවේ ආර්ථික ප්‍රතිපත්තියට ඇතුළත් වී තිබේ.වසර 30 ක් පුරා පැවැති එල්.ටී.ටී.ඊ. ත්‍රස්තවාදය මුළුමනින්ම පරාජයට පත්කොට උතුරු - නැඟෙනහිර ප්‍රදේශ සංවර්ධනයට මං පෑදී ඇති බව ෆෝබ්ස් සඟරාව ප්‍රකාශ කර ඇත. යුද්ධය නිම කිරීමෙන් පසු ජාත්‍යන්තර මූල්‍ය අරමුදල ණය ලබාදීම නිසා ආයෝජකයන්ගේ විශ්වාසය දිනා ගැනීමට හැකිවූ බවද එම සඟරාවේ සඳහන් වේ.කොටස් වෙළෙඳපොළ ගැන සඳහන් කරන එම සඟරාව 2009 දී 100%කින් වර්ධනය වූ ශ්‍රී ලංකාවේ කොටස් වෙළෙඳපොළ ලෝකයේ ප්‍රථම ස්ථානයට පත්වී තිබෙන බව කියයි.යුද්ධය පවතිද්දීම ශ්‍රී ලංකාවේ දළ ජාතික නිෂ්පාදනය 5%කින් වර්ධනය කර ගැනීමට හැකිවී තිබේ. ලෝක ආර්ථික පසුබෑම හමුවේ පවා ශ්‍රී ලංකාවට සියයට 3.5ක ආර්ථික වර්ධන වේගයක් පවත්වා ගෙන යාමට හැකිවූ බව එම සඟරාව සඳහන් කරයි.ආහාර ඇසුරුම් කිරීම, ඇඟලුම්, වරාය ඉදිකිරීම්, විදුලි සංදේශ, රක්‍ෂණ හා බැංකු ශශ්‍රී ලංකාවේ වඩාත්ම කැපී පෙනෙන ක්‍ෂේත්‍ර බවට පත්වී තිබෙන බවද එම සඟරාව වැඩිදුරටත් පවසයි.ව්‍යාපාර කටයුතු සඳහා දෙවැනි ස්ථානය දිනා සිටි අමෙරිකාව නවවැනි ස්ථානයට පහළ බැස තිබේ.2010, 2011 වෙනුවෙන් ලෝක ආර්ථික සංසදය රටවල් 139 ඇසුරින් කළ ගෝලීය තරගකාරීත්වය පිළිබඳ ශ්‍රේණිගත කිරීමේදී 79 වැනි ස්ථානයේ පසු වූ ශශ්‍රී ලංකාව 62 වැනි ස්ථානයට පත්වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009162</link>
    <topic>වාරි ඉංජිනේරුවන්ගේ බරපතළ හිඟයක්</topic>
    <author>නිරූෂි විමලවීර</author>
    <content>ශ්‍රීලංකාවේ වාරි ක්‍ෂේත්‍රයේ ඉංජිනේරුවන්ගේ බරපතළ හිඟයකට රජය මුහුණ දී සිටී.වාරි ඉංජිනේරුවන් 225 දෙනකු බඳවා ගැනීමට පැවැති පරීක්‍ෂණයට සහභාගී වී ඇත්තේ 44 දෙනකු පමණි. 44 දෙනකුට වාරි ක්‍ෂේත්‍රයේ සංවර්ධන වැඩ ඉටුකළ නොහැකි නිසා එය මන්දගාමී වී ඇතැයි වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසයි.225 දෙනකුගෙන් ලබා ගත යුතු කාර්යය 44 දෙනකුගෙන් ඉටු කළ නොහැකි බවද ඇමැතිවරයා කියයි.වාරි ඉංජිනේරුවන්ට ආකර්ෂණීය වැටුප් හා පහසුකම් ලබාදීමට ද තීරණය කර ඇතැයි අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009163</link>
    <topic>මූලික විරෝධතා පිළිබඳතීන්දුව දීම කල් තබයි</topic>
    <author>නෙල්කා මැදගෙදර</author>
    <content>මහින්ද රාජපක්‍ෂ මහතා ජනාධිපතිවරයා ලෙස දෙවැනිවරට තේරී පත්වීම අභියෝගයට ලක් කරමින් පරාජිත අපේක්‍ෂක සරත් ෆොන්සේකා මහතා ඉදිරිපත් කළ ජනාධිපතිවරණ ඡන්ද පෙත්සම සම්බන්ධ මූලික විරෝධතා පිළිබඳ තීන්දුව ප්‍රකාශ කිරීම ශ්‍රේෂ්ඨාධිකරණය විසින් ඊයේ (15) කල් තබන ලදි.දින 3ක් තිස්සේ සිදු කෙරුණු පෙත්සම්කාර පාර්ශ්වයේ සහ වගඋත්තරකාර පාර්ශවයෙහි කරුණු දැක්වීම ඊයේ (15) අවසන් කෙරිණි. ඒ පිළිබඳ ලිඛිත දේශන සති දෙකක දී ඉදිරිපත් කරන ලෙස දෙපාර්ශ්වයෙහි නීතිඥවරුන්ට නියම කෙරිණි.අගවිනිසුරු අශෝක ද සිල්වා, ආචාර්ය ශිරාණී බණ්ඩාරනායක, කේ. ශ්‍රීපවන්, පී. ඒ. රත්නායක , එස්. අයි. ඉමාම් යන පංච පුද්ගල ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම සම්බන්ධ මූලික විරෝධතා වගඋත්තරකරුවන් වෙනුවෙන් ඉදිරිපත් කෙරිණි. මීට පෙර මෙම ඡන්ද පෙත්සම කැඳවු අවස්ථාවේදී පෙත්සම සම්බන්ධ මූලික විරෝධතා ඉදිරිපත් කිරීමට අවසර දෙන ලෙස 1 වන වගඋත්තරකාර මහින්ද රාජපක්‍ෂ මහතා වෙනුවෙන් සහ සෙසු වගඋත්තරකරුවන් වෙනුවෙන් පෙනී සිටි නීතිඥවරු අධිකරණයෙන් ඉල්ලීමක් කළහ.ඊට අවසර දුන් ශ්‍රේෂ්ඨාධිකරණය සැප්තැම්බර් මස 13, 14, 15 යන දින තුන මූලික විරෝධතා ඉදිරිපත් කිරීම සඳහා වෙන් කෙළේය. ඒ අනුව ඉකුත් 13, 14 යන දෙදින තුළ ජනාධිපති මහින්ද රාජපක්‍ෂ මහතා වෙනුවෙන් ජනාධිපති නීතිඥ ඩී. එස්. විජේසිංහ මහතා මූලික විරෝධතා කිහිපයක් ඉදිරිපත් කරමින් දීර්ඝ ලෙස කරුණු ගෙනහැර දැක්වීය.නිහාල් ජයමාන්න , ගාමිණී මාරපන, පාලිත කුමාරසිංහ, යන ජනාධිපති නීතිඥ වරුද, කුෂාන්ද අල්විස්, එස්. එල්. ගුණසේකර යන නීතිඥවරුද සොලිසිටර් ජෙනරාල් පි‍්‍රයසාන් ඩෙප් මහතාද සෙසු වග උත්තරකරුවන් වෙනුවෙන් මූලික විරෝධතා ඉදිරිපත් කරමින් පෙත්සම නිෂ්ප්‍රභ කරන ලෙස ඉල්ලා සිටියහ.උපුල් ජයසූරිය සහ ඒ. පී. නයිල්ස් යන නීතිඥවරු පෙත්සම්කාර සරත් ෆොන්සේකා මහතා වෙනුවෙන් කරුණු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009164</link>
    <topic>අ.පො.ස. සා/පෙළ සම්මන්ත්‍රණඇතැම් පාසල්වලට හිසරදයක්ද?</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රතිඵල සියයට 10 – 20 අතර සංඛ්‍යාවකින් ඉහළ නැංවීමට අධ්‍යාපන අමාත්‍යාංශය බලාපොරොත්තුවේ.මේ සඳහා මෙවර විභාගයට පෙනී සිටින පාසල් අයදුම්කරුවන් වෙනුවෙන් ගණිතය, ඉංග්‍රීසි, විද්‍යාව, ඉතිහාසය සහ මව්බස විෂයයන්ට නොමිලේ උපකාරක සම්මන්ත්‍රණ පවත්වන බව අධ්‍යාපන ඇමැති බන්දුල ගුණවර්ධන මහතා කියයි.ඉකුත් සෙනසුරාදා (11) මේ සම්මන්ත්‍රණ මාලාව ආරම්භ විය. ඔක්තෝබර් 30 වැනිදා දක්වාසෑම සෙනසුරාදා දිනකම පාසල් හි මේ සම්මන්ත්‍රණ පැවැත්වේ. මේ උපකාරක සම්මන්ත්‍රණ ඉකුත් සෙනසුරාදා ආරම්භ නොකළ පාසල් ගැන මවුපියන් පිරිසක් අමාත්‍යාංශයට දැනුම් දී තිබේ.මේ සම්මන්ත්‍රණ වැඩසටහන ආරම්භ කළ අධ්‍යාපන ඇමැති බන්දුල ගුණවර්ධන මහතා ඒවා අධීක්ෂණය සඳහා පාසල් කිහිපයකට ගියේ ය. කොළඹ ප්‍රධාන පෙළේ බාලිකා විදුහලක සහ බාලක විදුහලක ද මේ සම්මන්ත්‍රණ ද නොපැවැත්වෙන බව එහි යාමට කළ විමසීමක දී දැනගත් ඇමැතිවරයා ඒ ගැන විමතිය පළකර තිබේ. මේ සම්මන්ත්‍රණවලට අදාළ උපදෙස් ලබාදීමේ පන්ති සඳහා ද ඇතැම් විදුහල්පතින් සහභාගි වී නැති බව ද අමාත්‍යාංශයට වාර්තා වී තිබේ.සම්මන්ත්‍රණ නොපැවැත්වූ විදුහල්වල ඉදිරි සෙනසුරාදා දිනවල ඒවා අනිවාර්යයෙන් ම පැවැත්විය යුතු බව දන්වන ලෙස ඇමැතිවරයා අමාත්‍යාංශයේ ජ්‍යෙෂ්ඨ නිලධාරින්ට උපදෙස් දී තිබේ.2009 වසරේ සාමාන්‍ය පෙළ සමත් වීම සියයට 54ක්වූ බව විභාග කොමසාරිස් ජනරාල් අනුර එදිරිසිංහ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009165</link>
    <topic>ජනපති කොමිසම ඉදිරියේ‘බස්සා’ අද සාක්කි දෙයි</topic>
    <author>සමන්මලී පි‍්‍රයශාන්ති</author>
    <content>රුහුණු විශ්වවිද්‍යාලයේ සුසන්ත බණ්ඩාර සිසුවාගේ මරණය සම්බන්ධයෙන් චෝදනා ලැබ දැනට ඇප මත නිදහස් වී සිටින ඉන්දික බස්නායක සිසුවා අද (16) මේ පිළිබඳ පත්කළ ජනාධිපති කොමිසන් සභාව ඉදිරියේ සාක්කි දීමට නියමිත ය.අන්තර් විශ්වවිද්‍යාලයීය ශිෂ්‍ය බල මණ්ඩලයත්, රුහුණු විශ්වවිද්‍යාල මහා ශිෂ්‍ය සංගමයත් නියෝජනය කරමින් එහි කැඳවුම්කරු උදුල ප්‍රේමරත්න මහතා ඇතුළු තවත් සිසුන් පනස් දෙනකු ද අද මේ කොමිසමේ සාක්කි දීමට ඉදිරිපත්ව සිටිති.සුසන්ත බණ්ඩාර සිසුවාගේ මරණය සම්බන්ධයෙන් සාක්කි දීමට ඉදිරිපත්ව සිටින සිසුන් පනස් දෙදෙනා මේ කොමිසමට ලිඛිතව ද සාක්කි ඉදිරිපත් කර තිබෙන බව උදුල ප්‍රේමරත්න මහතා පැවැසීය.රුහුණු විශ්වවිද්‍යාලයේ ඉකුත් ජුනි මස 18දා සිසුන් සියයකට පමණ පොලිසිය පහරදුන් බවත් ඒ පිළිබඳ ව පොලිසියට පැමිණිලි කළත් ඒ ගැන පරීක්ෂණයක් තවම සිදුකර නැති බවත් ඒ මහතා කීවේ ය. ඒ පිළිබඳව ද ජනාධිපති කොමිසමේ අවධානය යොමු කරවීමට බලාපොරොත්තු වන බව ද කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009166</link>
    <topic>චෙන්නායි නුවර සිට ගෙනාලක්‍ෂ 50ක මත් ද්‍රව්‍ය දැලේ</topic>
    <author>බණ්ඩාරගම සමූහ</author>
    <content>සාරි හා ඇඳුම් පැළඳුම් ගෙන්වන මුවාවෙන් ඉන්දියාවේ චෙන්නායි නුවර සිට ගුවන් මගින් ශ්‍රී ලංකාවට කාලයක සිට “බාබුල්” නිෂ්පාදනය සඳහා මහා පරිමාණයෙන් යොදා ගන්නා මත්ද්‍රව්‍ය ප්‍රවාහනය කළ කණ්ඩායමක සාමාජිකයන් විසි එක් දෙනකු රුපියල් ලක්‍ෂ පනහකට ආසන්න වටිනාකමක් ඇති මත්ද්‍රව්‍ය වෑන් රථ තුනකින් ප්‍රවාහනය කරමින් සිටියදී කටුනායක ගුවන් තොටුපළ ආසන්නයේ දී ඊයේ (15) අලුයම අත්අඩංගුවට ගත් බව මිරිහාන විශේෂ අපරාධ විමර්ශන අංශය කියයි.අත්අඩංගුවට පත්වූවන් අතර ඉන්දියානු ජාතිකයන් පස් දෙනෙකු සිටින අතර ඉන්දියානු ජාතික කාන්තාවක්ද සිටින බවත් අනෙක් සැකකරුවන් අතර තවත් කාන්තාවන් දෙදෙනෙකුද වන බවත් පොලිසිය කියයි.බස්නාහිර දිසාව ( දකුණ) භාර නියෝජ්‍ය පොලිස්පති දයා සමරවීර මහාතට ලැබුණු තොරතුරකට අනුව අත්අඩංගුවට ගත් වෑන් රථ තුන පරීක්‍ෂා කිරීමේදී සාරි හා වෙනත් ඇඳුම් පැළදුම් අඩංගු ගමන් මලු තුල මෙම තහනම් කරන ලද මත් ද්‍රව්‍ය පැකැට් අසුරා තිබූ බව පොලිසිය කියයි.එකක් ග්‍රෑම් නවයක් බර “ සෑන්ස්” නමැති මත් ද්‍රව්‍ය පැකැට් 47520ක් ද එකක් ග්‍රෑම් පනහක් බර ‘බජාජ්’ දුම්කොළ පැකැට් 12900 ක්ද, බීඩි 33,400ක්, හා එස්.පී. එස්. නම් යෙදූ මත්කුඩු බෝතල් 30,300ක්ද රෙදි පිළි ඇතුළත රහසිගතව අසුරා තිබියදී පොලිසිය මගින් සොයා ගෙන ඇත.මෙම මහා පරිමාණ මත්ද්‍රව්‍ය ජාවාරම වසර දහයක පමණ කාලයක සිට රේගුවේ හා පොලිස් නිලධාරීන්ගේ සහාය ඇතිව කරගෙන ගොස් ඇති බව මෙතෙක් කළ පරීක්‍ෂණවලදී හෙළි වී යැයි පොලිසිය කියයි.මෙම මත්ද්‍රව්‍ය කොළඹට ප්‍රවාහනය කිරීමෙන් අනතුරුව ‘ බාබුල් ‘ නමැති නීති විරෝධී මත්ද්‍රව්‍ය නිෂ්පාදනය කර දිවයිනේ විවිධ ප්‍රදේශවලට බෙදා හැර ඇතැයි පොලිසිය කියයි. සැකකරුවන් සියලු දෙනා නුගේගොඩ අධිකරණය හමුවට ඉදිරිපත් කිරීමට නියමිතය. ස්නාහිර දිසාව භාර නියෝජ්‍ය පොලිස්පති දයා සමරවීර - නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් සහකාර පොලිස් අධිකාරි ( අපරාධ) නිශාන්ත සොයිසා මහත්වරුන්ගේ අධීක්‍ෂණය යටතේ මිරිහාන විශේෂ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්‍ෂක ජානක කුමාර - පොලිස් පරීක්‍ෂක අනුරුද්ධ - පොලිස් සැරයන් (56951) ලක්‍ෂමන් ( 28315) වංශජය (51495) අනුර ( 16053) අතුල - පොලිස් කොස්තාපල් ( 13947) සිල්වා ( 40841) කුමුදේශ් (69508) අනිල් (51857) විපුල (72989) ගිහාන් (72986) ටිරොන් යන මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009167</link>
    <topic>‘සිරකරු සුබසාධන දිනයේදී’යාපනේ රැඳවියෝ 20ක් නිදහස්</topic>
    <author>බුද්ධිකා ඉඹුලාන</author>
    <content>සිරකරු සුබ සාධන දිනය නිමිත්තෙන් යාපනය බන්ධනාගාරයේ විශේෂ සුබ සාධන කටයුතු රැසක් පසුගියදා සිදු කෙරිණි.එහිදී ජනාධිපති පොදු සමාව යටතේ යාපනය බන්ධනාගාරයේ රැඳවියන් 20 ක් නිදහස් කිරීම සිදු කෙරුණු අතර එයින් 4ක් කාන්තාවන් වෙයි. එයට අමතරව පලාලි යුද හමුදා ගොවිපළෙහි සිටි රැඳවියන් 4 දෙනෙකුද සිරකරු සුබ සාධන දිනය නිමිත්තෙන් නිදහස් කර ඇත. මෙයට සමගාමීව යාපනය බන්ධනාගාරයේ රැඳවියනට ඇස් කණ්ණාඩි බෙදාදීමද සිදු කෙරුණු අතර ඔවුන් වෙනුවෙන් විවිධ ආගමික වැඩසටහන්ද පැවැත්විණි.මේ අවස්ථාවට බන්ධනාගාර අධිකාරී චන්දන ඒකනායක, ජ්‍යෙෂ්ඨ කථිකාචාර්ය ඊශ්වර ෂර්මා මහත්වරු ඇතුළු බන්ධනාගාර නිලධාරීහු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009168</link>
    <topic>බන්ධනාගාර ඇතුළේ මින් පසු ජංගම දුරකතනවලට ඉඩ නෑ</topic>
    <author>ධනුෂ්ක ගොඩකුඹුර</author>
    <content>බන්ධනාගාර තුළ ජංගම දුරකතන භාවිතයට වැට බැඳීම උදෙසා එතුළ ජංගම දුරකතන සංඥා අවහිර කිරීමට පියවර ගන්නා බව පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා පැවැසීය.එසේම මත්ද්‍රව්‍ය භාවිතයට හුරු වූ රැඳවියන් සඳහා වෙනම බන්ධනාගාරයක් පිහිටුවීමටත් පියවර ගන්නා බවත් හෙතෙම ප්‍රකාශ කෙළේය. ඇමැතිවරයා මේ කරුණු හෙළිදරව් කෙළේ සිරකරු සුබසාධන දිනය වෙනුවෙන් අරලියගහ මන්දිරයේ දී ඊයේ (14) පැවැති උත්සවයකදීය. පසුගිය දිනෙක බන්ධනාගාරයේ කාන්තා අංශයේ කළ වැටලීමකදී සියලුම රැඳවියන් අත තිබී ජංගම දුරකතන සොයා ගැනීමට හැකිවූ බවත් ඇමැතිවරයා ප්‍රකාශ කෙළේය.හෙරොයින් ජාවාරමක් බන්ධනාගාර තුළ විශාල වශයෙන් සිදු කෙරෙන බව පැවැසූ ඇමැතිවරයා රැඳවියන්ගෙන් සියයට 40ක් මත්ද්‍රව්‍ය භාවිතයට හුරුව ඇතැයි ප්‍රකාශ කෙළේය.එසේම මවුවරුන් සමඟ බන්ධනාගාර ගත වූ දරුවන් සඳහා කලුගඟ අසබඩ අලංකාර පරිසරයක මවුවරුන් සමඟ සිටිය හැකි ස්ථානයක් සකසන බවත් ඇමැතිවරයා එහිදී කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n1009169</link>
    <topic>‘කැට් ෆිෂ්’අභිජනනය ඇරැඹේ</topic>
    <author>චන්ද්‍රිකා පෙරේරා</author>
    <content>විශාල පිරිවැයක් යොදා ආනයනය කරන “කැට් ෆිෂ්” නමැති විසිතුරු මත්ස්‍ය විශේෂය මෙරට දී අභිජනනය කිරීම අරඹා තිබේ.මේ අනුව විසිතුරු මත්ස්‍ය කර්මාන්තකරුවන්ට සාධාරණ මිලකට ‘කැට් ෆිෂ්’ මසුන් ලබාගැනීමට අස්ථාව ඇතැයි ජාතික ජලජීවී වගා සංවර්ධන අධිකාරියේ අධ්‍යක්ෂ නිමල් චන්ද්‍රරත්න මහතා පැවැසීය.රම්බොඩගල්ල විසිතුරු මත්ස්‍ය අභිජනන හා පුහුණු මධ්‍යස්ථානයේ දී මේ මත්ස්‍ය විශේෂය අභිජනනය කිරීම ආරම්භ කළ බව හෙතෙම කීය. “කැට් ෆිෂ්” මාළුවා අභිජනනය කිරීමේ තාක්ෂණය විසිතුරු මාළු කර්මාන්තකරුවන්ට ලබාදීමට ද සැලැසුම් කැර තිබේ.එම තාක්ෂණය පිළිබඳ තොරතුරු 037 2252048 දුරකථන අංකයට ඇමතීමෙන් ලබාගත හැකි බව චන්ද්‍රරත්න මහතා වැඩිදුරටත් සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n10091610</link>
    <topic>උගත් පාඩම් කොමිසමේඅතුරු වාර්තාව ජනපතිට</topic>
    <author>සුභාෂිනී සේනානායක</author>
    <content>උගත් පාඩම් හා ප්‍රතිසංවිධාන කොමිසමේ අතුරු වාර්තාව පෙරේදා (14) ජනාධිපති මහින්ද රාජපක්ෂ මහතා වෙත භාර දී තිබේ.ගැටුම් පැවති ප්‍රදේශවල අයගේ ජීවන තත්ත්වය පහසුකරලීම සඳහා පරිපාලන මට්ටමින් ගත යුතු පියවර එම වාර්තාවෙන් යෝජනා කොට ඇත.රජයේ දෙපාර්තමේන්තු සමඟ එදිනෙදා කටයුතු කිරීමේදී මවුබසින් කටයුතු කිරීමටත් පොලිසියට කරන පැමිණිලි මවුබසින්ම ප්‍රකාශ කිරීමටත් පහසුකම් සලසා දෙන ලෙස අතුරු වාර්තාවෙන් යෝජනා කර තිබේ. මේ කොමිසම කොළඹදී සැසිවාර 14ක්ද වවුනියාවේදී සැසිවාර 6ක්ද පවත්වා ඇත. අද සිට දින 03ක් කොමිසම කිලිනොච්චියේදී රැස්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n10091611</link>
    <topic>එක්කෝටි පන් ලක්‍ෂයකහොර සිගරට් රේගු දැලේ</topic>
    <author/>
    <content>ව්‍යාජ ලිපිනයන් සහ නම් භාවිත කරමින් ශීතකරණයක් තුළ සඟවා මෙරටට එවූ එක්කෝටි පන් ලක්‍ෂයක් වටිනා ගෝල්ඩ් සීල් සිගරට් තොගයක් ශශ්‍රී ලංකා රේගුවේ ආදායම් අධීක්‍ෂණ අංශය මගින් අත්අඩංගුවට ගෙන තිබේ.කුරුණෑගල මගී බඩු පර්යන්තයක් වෙත මගී භාණ්ඩ සමඟ එවන ලද මේ සිගරට් තොගය මඟින් රජයට අහිමි වූ බදු ආදායම රුපියල් එක්කෝටි හැටඑක් ලක්‍ෂයකි. මගී ගමන් බඩු පර්යන්තය වෙත එවන ලද ශීතකරණයක් පරීක්‍ෂා කිරීමෙන් අනතුරුව එහි කාර්ටුන් 3500ක අසුරා තිබූ සිගරට් ලක්‍ෂ හතක් සොයා ගෙන තිබේ.ඩුබායි සිට ශ්‍රී ලංකාවට එවූ මේ සිගරට් තොගය රේගු නිලධාරීන් නොමඟ යැවීමට සූක්ෂමව ශීතකරණයක අසුරා එවා තිබූ බව රේගු ආදායම් අධීක්‍ෂණ අංශය ප්‍රකාශ කෙළේ ය.රේගුවේ ආදායම් අධීක්‍ෂණ අංශයේ අධ්‍යක්‍ෂ කේ. රංජන්, නියෝජ්‍ය අධ්‍යක්‍ෂ පොන්නම්පෙරුම මහත්වරුන් ගේ අධීක්‍ෂණය යටතේ රේගු අධිකාරි නිහාල් ජයසේකර මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=n10091612</link>
    <topic>පොලිසිය සමඟ ඇතිවූ වෙඩිහුවමාරුවකදී ළමයෙක් මරුට</topic>
    <author>පාණදුර සමූහ කපිල සෝමරත්න සහ චන්ද්‍රිකා පෙරේරා</author>
    <content>මෙහෙයුමක යෙදී සිටි පොලිස් කණ්ඩායමක් හා තවත් පිරිසක් අතර ඊයේ (15) පෙරවරුවේ බේරුවල නගරයේදී ඇති වූ වෙඩිහුවමාරුවකට මැදිවූ අටහැවිරිදි දරුවෙකු මරුමුවට පත්වී තිබේ.හොර හරකුන් ප්‍රවාහනය කරන්නන් අත්අඩංගුවට ගැනීම සඳහා මහරගම පොලිසියේ නිලධාරීන් පිරිසක් එදින පෙරවරුවේ බේරුවල ප්‍රදේශයට ගොස් තිබිණි.එම අවස්ථාවේදී මෝටර් රථයක ගමන්ගත් පිරිසකගෙන් පොලිසියට වෙඩි ප්‍රහාර එල්ලවී ඇති අතර පොලිසියද ප්‍රතිප්‍රහාර එල්ල කැර ඇත. මාර්ගයේ ගමන්ගත් අටහැවිරිදි දරුවකුට වෙඩි හුවමාරුවේදී වෙඩි වැදී ඇති බව පොලිසිය සඳහන් කරයි. වෙඩි ප්‍රහාර එල්ලකළ රථය වේගයෙන් පලාගොස් තිබෙන අතර බරපතළ තුවාල ලබාසිටි දරුවා කළුතර නාගොඩ රෝහල වෙත රැගෙන ගොස් තිබේ. රෝහලට අතුළුකරන විටත් දරුවා මියගොස් සිටි බව පොලිසිය කියයි.සිද්ධිය පිළිබඳ පරීක්ෂණ පැවැත්වීම සඳහා පොලිස්පතිවරයා විසින් ඊයේ දහවල් විශේෂ පොලිස් කණ්ඩායමක් බේරුවලට යැවූ බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවැසීය.සිද්ධිය පිළිබඳව ඇසින් දුටු පුද්ගලයින්ගෙන් හා පොලිස් නිලධාරීන්ගෙන් සාක්ෂි ලබාගැනීම ආරම්භ කළ බව පොලිසිය කීය. දරුවාගේ මරණයට වගකිවයුතු තැනැත්තන් වහාම අත්අඩංගුවට ගැනීමට කටයුතු කරන ලෙස පොලිස්පති මහින්ද බාලසූරිය මහතා සිද්ධිය පිළිබඳ පරීක්‍ෂණ පවත්වන නිලධාරීන්ට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=r1009161</link>
    <topic>රඹුක්කන - මාවනැල්ල මාර්ග සංවර්ධනයසැලසුම් යෝජනාවලට පමණක් සීමාවෙලා</topic>
    <author>රඹුක්කන උතුර සමූහ විපුල එස්. කුමාරතුංග ඡායාරූප-රඹුක්කන උතුර සමූහ</author>
    <content>රඹුක්කන මාවනැල්ල ප්‍රධාන බස් මාර්ගය සංවර්ධනය කිරීම සඳහා යෝජනා සැලැසුම් ඉදිරිපත් කැර වසර ගණනාවක් ගැන වුවත් තවම සංවර්ධනයක් සිදු වී නැත.ප්‍රධාන මාර්ගය මෙසේ අබලන්ව පැවතීම නිසා එහි ගමන් ගන්නා මගීන්ට මෙන්ම ධාවනය කෙරෙන රථවාහන වලටද විවිධ අකරතැබ්බයන්ට මුහුණපෑමට සිදුව තිබේ.1990 වසරේදී මාර්ග සංවර්ධන අධිකාරිය මේ මාර්ගය සංවර්ධනය කිරීම සඳහා සැලැසුම් කැර වැඩ ආරම්භ කළද එය අතරමග නතර විය. මේ නිසා මාර්ග සංවර්ධන අධිකාරිය මඟින් හෑරෙන වළවල් සඳහා තාවකාලික පිළියම් යෙදීම නිතරම පාහේ මේ මාර්ගයේ දකින්නට ලැබෙන දසුනකි.එමෙන්ම කඩිගමුව දුම්රිය බෝක්කුව බොහෝ පටුවීම නිසා රථවාහන ධාවනය ඉතා දුෂ්කර වී ඇති බැවින් ඒ සඳහා විකල්ප මාර්ගයක් සඳහාද 1990 වසරේදී බලධාරීන්ගේ අවධානය දැඩිව යොමුව තිබිණි.මාවනැල්ල රඹුක්කන ප්‍රධාන මාර්ගය වසර 145 ක් පමණ පැරැණි බව ප්‍රදේශවාසීහු පවසති.එසේම දීර්ඝ කාලයකින් මාර්ගය ප්‍රතිසංස්කරණය නොවූ බවත් මේ මාර්ගයද කඩිනමින් සංවර්ධනය කළයුතු බවත් ඔවුහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=r1009162</link>
    <topic>උසින් පළමු තැන හිමිපිළියන්දලඔරලෝසු කණුව</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල වෑවල විසූ දානපති ඩී. එස්. ඩබ්ලිව්. සමරකෝන් මහතා විසින් 1953 දී ඉදිකරවන ලද ශශ්‍රී ලංකාවේ පිහිටි උසින් පළමු වැනි ස්ථානය හිමිකැර ගත් හෝරාස්ථම්භය පිළියන්දල නගරය අලංකාර කරවන්නකි.එවකට මොරටුව පාර්ලිමේන්තු මන්ත්‍රී සෝමවීර චන්ද්‍රසිරි මහතා සමරකෝන් මහතාගෙන් කරන ලද ඉල්ලීමකට අනුව එතුමාගේ පෞද්ගලික ධනයෙන් තම මවුපියන් වන පරලොව සැපත් දොන් කොරනේලිස් විජේවික්‍රම මහතා සහ එම මහත්මිය සිහිවීම පිණිස පිළියන්දල නගර මධ්‍යයේ ඇති ඔරලෝසු කණුව ඉදිකර තිබේ.එවකට පළාත් පාලන ඇමැති සී. ඩබ්ලිව්. ඩබ්ලිව්. කන්නන්ගර මහතා විසින් 1952 සැප්තැම්බර් 18 වැනි දින මේ ඔරලෝසු කණුව ඉදිකිරීමට මුල්ගල තබා ඇත.1953 අපි‍්‍රයෙල් 30 වැනි දින එනම් මාස 6 ක වැනි ඉතා කෙටි කාලයක් තුළදී මේ ඔරලෝසු කණුවේ සියලු වැඩ අවසන් කොට ජනතාවට වේලාව දක්වන්නට සැලැසු බවට එම හෝරස්ථම්භයේ ඇති ලේඛනයේ සඳහන් වේ.පිළියන්දල නගර මධ්‍යයේ පිහිටි විශේෂ පුරාවිද්‍යා වටිනාකමක් ගෙන දෙන අභිමානවත් ඓතිහාසික දේපළක් ලෙස සැලකෙන මේ ඔර්ලෝසු කණුවේ උස අඩි 78 කි. පළල අඩි 16 කි. පොළොව මට්ටමේ සිට පාදම පඩි පෙළකින් යුක්තය.මෙහි අත්තිවාරම අඩි 15 ක් හෝ 20 ක් පමණ ගැඹුරු විය හැකි යැයි අනුමාන කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=r1009163</link>
    <topic>ප්‍රජා සේවය හරි හැටි ඉටු නොකළාට රු. 5000ක් දඩ</topic>
    <author>ගම්පහ සංචාරක</author>
    <content>නීති විරෝධී මත්පැන් සුළු ප්‍රමාණයක් සන්තකයේ තබාගත් පුද්ගලයකුට රුපියල් 5000/=ක දඩයක් නියම කළ වේලේ, එය ගෙවා ගැනීමට නොහැකි හෙයින් ප්‍රජා සේවයට යොදවන ලෙස අයැද තිබේ.ඒ අනුව ප්‍රජා සේවයට යොදවා ඇත. අදාළ කාල පරිච්ඡේදය හරිහැටි ඉටු නොකිරීම නිසා නැවත අධිකරණයට ඉදිරිපත් කර තිබුණි. අසනීප වූ හෙයින් එය ඉටු නොකළ බව නිදහසට කරුණු දක්වමින් චූදිත පුද්ගලයා අධිකරණයට දැන්වූයෙන් රුපියල් 5000/= ක දඩයක් නියම විය.පැමිණිල්ල ගම්පහ පොලිසිය ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=r1009164</link>
    <topic>තලගල මංගලාරාමයේ ගිරිභණ්ඩ පූජාව</topic>
    <author>මහරගම විශේෂ - වේහැල්ලේ පියතිලක</author>
    <content>දිගාමඩුල්ලේ විහාරස්ථාන 176කට රුපියල් ලක්ෂ 71 ක් වටිනා පූජා භාණ්ඩ බෙදීමේ “ගිරිභණ්ඩ පූජාවක්” ඉකුත්දා තලගල ශ්‍රී සිද්ධාර්ථ පදනමේ මෙහෙයවීමෙන් තලගල මංගලාරාමයේදී පැවැත්විණි.පදනමේ විධායක අධ්‍යක්ෂ තලගල සුමනරතන හිමියන්ගේ අනුශාසනා පරිදි මේ පින්කම සිදුකරනු ලැබිණි. ශ්‍රී ලංකාවේ සිදුකෙරුණ ගිරිභණ්ඩ පූජාවක් ගැන සඳහන් වන්නේ ක්‍රි.ව 09 – 21 දක්වා රජකළ මහානාග රජතුමා විසින් කරනලද ගිරිභණ්ඩ පූජාවයි.මහා වංශය, දීප වංශය, විසුද්ධි මාර්ගය, සද්ධර්මාලංකාරය වැනි ග්‍රන්ථවලද මේ පූජාව පිළිබඳව සඳහන් වේ.භාණ්ඩ අති විශාල සංඛ්‍යාවක් එක තැනක තැබූ විට එය කන්දක් ලෙස පෙනේ. මිහින්තලේදී පළමුවැනි ගිරිභණ්ඩ පූජාව සිදුවී ඇත. බුදුන් දවස රජගහ නුවර සිදු කළ “ගිරග්ග සමජ්ජ” නම්වූ දානමය උත්සවය පූර්වාදර්ශ කොට මේ ගිරිභණ්ඩ පූජාව“ මිහින්තලයේ පර්වත භූ®මියේ පැවැත්වූ බව පැවසේ.මහානාම රජු දවසින් පසු ගිරිභණ්ඩ පූජාවක් සිදුකර ඇත්තේ තලගල මංගලාරාමස්ථ ශ්‍රී සිද්ධාර්ථ පදනම මගිනි. මංගලාරාම විහාරාමාධිපති තලගල සුමනරතන හිමියන්ගේ අනුශාසනා පරිදි 2003 දී ඓතිහාසික තන්තිරිමලේ රජ මහ විහාරයේදීය.විහාරස්ථාන 25කට එහිදී රු 20,000 බැගින් වටිනා භාණ්ඩ කට්ටල බෙදා දෙන ලදී. 2005 දී දෙවැන්න ත්‍රිකුණාමලේ විහාරස්ථාන 80ක රු 30,000ක් වටිනා භාණ්ඩ කට්ටල දන් දෙනු ලැබිණි.තෙවැනි පින්කම සිදු කෙරුණේ දිඹුලාගල වැලිකන්ද හා සිරිපුර විහාරස්ථාන 110කට භාණ්ඩ බෙදාදීමෙනි එහිදී රු 40000.00ක භාණ්ඩ එක් විහාරස්ථානයකට පිරිනැමිණි.මෙවර තලගල මංගලාරාමයේ පැවැතියේ සිවුවැනි ගිරිභණ්ඩ පූජා පින්කමයි. එය සිදු කැරුණේ කලක් ත්‍රස්තවාදී යුද ගින්නෙන් පරිපීඩිතව තිබුණ දිඹුලාගල (අම්පාර) පළාතේ පහසුකම් වලින් අඩු විහාරස්ථාන 176ක් සඳහාය.රටේ දුෂ්කර ප්‍රදේශයන්හි අතිශය කර්කශ දේශගුණික පීඩා මැද නිසි දානයක් සිවුරු පිරිකරක්, බේතක් හේතක් පවා නැතිව ත්‍රස්තවාදී ප්‍රහාරවලින් සිය ගණනක්, භික්ෂූන් වහන්සේ ඝාතනය කරද්දී පවා බුදු සසුනත් එහි බෞද්ධ ජනතාවත් ජාතියත් ආරක්ෂා කළ වීරෝධාර බුද්ධ ප්‍රත්‍රයන් වහන්සේ කළ උදාර මෙහෙවරට උපහාරයක් ලෙස මේ “ගිරිභණ්ඩ පූජාව“ සංවිධාන කළ බව තලගල සුමනරතන හිමියෝ පැවසූහ.මේ මහා පින්කමට දිගාමඩුල්ලේ විහාරස්ථන 176කින් හිමිවරු වැඩමකර සිටීම මහා ප්‍රාතිහාර්යයකි.පන්සල් 176කට එක් භාණ්ඩ කට්ටලයකට රුපියල් 40,000 පමණ වටිනා භාණ්ඩ ඇතුළත්ව තිබිණි.මුළු භාණ්ඩවල වටිනාකම රුපියල් ලක්ෂ 75ක් පමණ විය. මේ භාණ්ඩ කන්දක හැඩයට ශාලාවේ අඩුක්කර තිබුණි. එය විශ්මිත මෙන්ම මනස්කාන්ත දර්ශනයකි. දස දිගින් පැමිණ සුදු වතින් සැරසුණ දහස් ගනනක උවසු උවැසියන්ගෙන් මුළු තලගලම සුදු පැහැ ගැන්වී තිබිණ.මේ පින්කම සඳහා සිංගප්පූරුවෙන් චිත් ගර්භ බෞද්ධ සංවිධානයේ පිරිසක් ද පැමිණ සිටියහ.දිගාමඩුල්ලෙන් වැඩම කළ මහා සඟරුවනට පිරිකර කට්ටල තලගල සුමනරතන හිමියන් අතින් පිරිනැමීමෙන් ගිරිභණ්ඩ පූජාව ඇරඹිණි.මේ මහා පූජා භාණ්ඩවලින් 60%ක් පමණ සරිකරගෙන ඇත්තේ භික්ෂූන් වහන්සේ පිඬු සිඟා වැඩීමෙනි.එක විහාරස්ථානයකට ප්‍රදානය කළ පිරිකර භාණ්ඩ කට්ටලයකට, මුළුතැන්ගෙට අවශ්‍ය හට්ටි, මුට්ටි,කැති, පිහියා, සිවුරු, පිරිකර, සබන්, දත්බේත්, වීල්බැරෝ, විදුලිබුබුලු, කුඩ, මුතු කුඩ, පැදුරු, ඇඳ ඇතිරිලි , ඖෂධ වර්ග, වශයෙන් භාණ්ඩ 100ක් ඇතුළත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=r1009165</link>
    <topic>බණ්ඩාරගම රෝහලේ නව ඖෂධාගාරයක් ඉදිකරයි</topic>
    <author>හල්තොට සමූහ – විනීතා මානෙල් ගමගේ</author>
    <content>බණ්ඩාරගම රෝහල මේ වනවිට ඒ ශ්‍රේණියේ දිසා රෝහලක් ලෙස වර්ග කර තිබේ.කළුතර දිස්ත්‍රික්කයේ රෝහල් අතුරින් වැඩිම බාහිර රෝගීන් පිරිසක් ප්‍රතිකාර ලබා ගන්නා රෝහල මෙයයි. බාහිර රෝගී අංශයෙන් දිනකට 600 ක පමණ පිරිසක් ප්‍රතිකාර ලබා ගැනීමට පැමිණෙන බව මේ වනවිට හෙළි වී තිබෙන නමුත් මේ රෝහලේ ඔවුන් සඳහා විවෘතව තිබුණේ එක් ඖෂධ කවුලුවක් පමණි.මේ කවුළුවෙන් බාහිර මෙන්ම සායන සඳහා පැමිණෙන රෝගීන් ද ඖෂධ ලබාගත යුතු බැවින් විශාල තදබදයක් පැවතිණි. එමෙන්ම ඖෂධාගාරයද ඉඩකඩ රහිත කුඩා එකක් වූ බැවින් මේ කටයුතු සිදුකෙළේ ඉතා අපහසුතා මැදයි.මේ රෝගීන් රැඳී සිටි ස්ථානය වැසි දිනවලට මඩ වගුරක්ව පැවැතිණි.දිස්ත්‍රික් වෛද්‍ය නිලධාරි කේ. ඒ. ආර්. ඒ. පෙරේරා මහතා රෝහල සඳහා ඉඩකඩ සහිත ඖෂධාගාරයක් ඉදිකිරීමට කටයුතු කෙළේය.ඒ සඳහා රජයෙන් ලබාගත හැකිවූයේ සිමෙන්ති, වැලි සහ ටයිල්ස් පමණි. සේවක සහ පරිත්‍යාගශීලීන්ගේ දායකත්වය නොඅඩුව ලබා ගැනීමට කටයුතු කළ වෛද්‍ය නිලධාරිවරයා ජනතාවට කාර්යක්ෂමව පහසුවෙනුත් තම සේවාවන් ලබා ගැනීමට හැකිවන ලෙස ඉතිරි ඉදිකිරීම් කටයුතු සම්පූර්ණ කර ගත්තේය. කළුතර දිස්ත්‍රික් වෛද්‍ය සේවා අධ්‍යක්ෂ ඒ. එම්. ෂෙල්ටන් පෙරේරා මහතා අතින් නව ඖෂධාගාරය මෙන්ම නව ඖෂධ කවුළුවක්ද විවරව අහිංසක රෝගීන්ට සහන සැලැසීමට කටයුතු කැරිණි.මීට අමතරව රෝහල වටා තාප්පයක් ඉදිකිරීම සඳහා මුල්ගල තැබීමද සිදුකෙරිණි. රෝගීන් සඳහා අවශ්‍ය වෛද්‍ය උපකරණ තොගයක් කෝසල උඩුගහපත්තුව මහතා ඇතුළු පවුලේ අය විසින් පරිත්‍යාග කරන ලදී.ප්‍රධාන හෙදි සොයුරි ඩී. අයි. ස්වර්ණලතා මහත්මියද රෝහල් කාර්ය මණ්ඩලය හා රෝහල් කමිටුව එක්ව මෙම වැඩසටහන සංවිධාන කළ අතර ක.දි. සහකාර සෞඛ්‍ය සේවා අධ්‍යක්ෂ උදය රත්නායක මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=r1009166</link>
    <topic>මල්ලි අම්මගේ උකුලේ නිදාගෙන හිටියේ</topic>
    <author>කඩුවෙල සමූහසමන්ති මිරියගල්ල</author>
    <content>සිවුදෙනකු සෙනෙහසින් ගතකළ කැදැල්ලකින් මව සහ පුතු හදිසියේම තම ජීවිතවලින් සමුගත්හ.මෙසේ මිය ගියේ ඉහළ බෝමිරිය, කඩුවෙල පදිංචි චම්පිකා ඉඳුනිල් වීරතුංග (39) නැමැති දෙදරු මව හා ඉහළ බෝමිරිය කනිෂ්ඨ විද්‍යාලයේ ඉගෙනුම ලැබූ සිතුම් තාරුෂ (10) නැමැති දරුවායි.ගාල්ලේ ඥාති නිවෙසෙක් බලා ත්‍රිරෝදරියෙන් ගමන්කරද්දී කළුතර නාගොඩ ප්‍රදේශයේදී ඔවුන් ගමන්කළ ත්‍රිරෝද රිය කැබ්රථයක ගැටීමෙන් මේ අනතුර සිදුව තිබේ.ත්‍රිරෝද රිය පදවා ඇත්තේ, මියගිය ඉඳුනිල් වීරතුංග නැමැත්තියගේ ස්වාමිපුරුෂයා වන චන්දන (41) නැමති අයයි.ඔහු හැඬූ කඳුළින් මෙසේ පැවැසීය.පසුගිය (10) දා අපි හතරදෙනා ඥාති සහෝදරයකුත් සමග බිරියගේ සොහොයුරාගෙ ගෙදර ගෙපළක් කපන්න යන්නයි පිටත් වුණේ. සිද්ධිය වුණේ කළුතර, නාගොඩ ප්‍රදේශයේදී දවල් 12.30ට විතර අපේ ත්‍රිරෝද රථය, ඉදිරියට වේගයෙන් කැබ්රථයක් ආවා. කැබ්රථයේ බඳ තමා අපේ ත්‍රිරෝද රියේ හැපුණෙ එච්චරයි මට මතක. මාව ගිහින් පාර මැදට විසිවෙලා තියෙනවා. දරුවො දෙන්නත්, බිරියත් උපාලි බාප්පත් ත්‍රිරෝද රියේ හිරවෙලා ඉඳල තියෙන්නෙ.මගේ ලොකුපුතා තමයි අමාරුවෙන් ත්‍රිරෝද රියෙන් එළියට ඇවිත් මාව පාරෙන් අයින් කරලා තියෙන්නෙ. බිරියයි. පුංචි පුතාවයි රෝහල වෙත ගෙනගියත් ජීවත් කරගන්න බැරි වුණා. අපි හතරදෙනා පුදුම සමගියකින් හිටියෙ, කොහේ ගියත් එකටමයි ගියේ. මේ ඔක්තෝම්බර් මාසෙ ලොකුපුතාගෙ උපන්දිනේට සාංඝික දානයක් දෙන්න බිරිය හරිම ආසාවෙන් හිටියා පොඩිපුතාගෙ සෑම උපන්දිනයක මමත් ඒයා කිරිදානයක් දෙනවා. මායි ලොකු පුතයි යාළුවො වගෙයි ඉන්නෙ. දැන් ඉතිං ඒ යාළුවො දෙන්න දාල අම්මයි චූටි පුතයි යන්න ගිහින්.චානක ඉරෝෂන් (17)එදා අපි ගාල්ලෙ යද්දි මල්ලි අම්මගෙ උකුලෙ නිදාගෙන හිටියෙ. මල්ලි නම් මේ කිසිම දෙයක් දන්නෙ නෑ. එයාගෙ පණටික යන්න ඇත්තේ නින්දෙන්මයි. අම්මයි, මල්ලියි එවෙලේම නාගොඩ රෝහලට අරගෙන ගියා. විනාඩි විස්සක් විතර ගතවෙද්දි අම්මා අපිව දාල ගියා ගාල්ලෙ යන්න කලින් දවසෙ තාත්තා ගෙදරට අලුතෙන් වෑන් එකක් ගෙනාවා. සිතුම් මල්ලි මේපාර ශිෂ්‍යත්ව විභාගයට ලියල ප්‍රතිඵල එනතුරු ආසාවෙන් බලාගෙන හිටියා.මාවයි, තාත්තයි තනිකරල දාල අම්මයි, මල්ලියා යන්න ගියා. ඉහළ බෝමිරිය ජනතාව, ඥාතීන් හා දහසක් පිරිසගේ සෝ සුසුම් මැදින්, ඉඳුනිල් වීරතුංග මව හා පුංචි සිතුම් කැදැල්ලෙන් නික්ම ගියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009161</link>
    <topic>පාර්ලිමේන්තු මන්ත්‍රී නාමල් රාජපක්ෂ මහතා කිලිනොච්චි ප්‍රදේශයේ විශේෂ සංචාරයක</topic>
    <author>ඡායාරූපය - සුදත් මලවීර</author>
    <content>කිලිනොච්චි ප්‍රදේශයේ විශේෂ සංචාරයක නියැළුණු පාර්ලිමේන්තු මන්ත්‍රී නාමල් රාජපක්ෂ මහතා එහිදී තරුණ සේවා සභාව සංවිධානය කළ ග්‍රාමීය වොලිබෝල් තරගයකට සහභාගි වූ අයුරු. නියෝජ්‍ය අමාත්‍ය මහින්දානන්ද අලුත්ගමගේ හා පාර්ලිමේන්තු මන්ත්‍රී (එජාප) ශ්‍රී රංගා යන මහත්වරු ද මේ තරගයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009162</link>
    <topic>සචිත්‍රගෙන් කඩුලු 6ක්</topic>
    <author/>
    <content>ශ්‍රී ලංකා ‘ඒ’ කණ්ඩායම හා පාකිස්තානු ‘ඒ’ කණ්ඩායම අතර සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ දී ඊයේ (15) ආරම්භ වූ දෙවැනි නිල නොවන ටෙස්ට් තරගයේ පළමු දිනය නිමාවන විට ශ්‍රී ලංකා පිල දෙවැනි ඉනිම සඳහා කඩුලු 2 කට ලකුණු 43ක් රැස්කරගෙන සිටියේය.ප්‍රථම වතාවට ජාත්‍යන්තර ක්‍රිකට් කණ්ඩායමක් මේ ක්‍රීඩාංගනයේදී තරග වදින අතර පළමු දිනය තුළදී කඩුලු 22 ක් බිඳ වැටීම සුවිශේෂී සිදුවීමක් විය. පන්දු යවන්නන්ට වාසිදායක වූ මේ තණතීරුවේ පළමුව පන්දුවට පහරදුන් ශ්‍රී ලංකා පිල ඕවර 31.1 කදී ලකුණු 97 කට දවාලීමට පකිස්තානු පන්දු යවන්නෝ සමත් වූහ. ශ්‍රී ලංකා ඉනිමේ ලකුණු 10 සීමාවට ළගාවීමට හැකිවූයේ පිතිකරුවෝ තිදෙනෙකුට පමණි. ජීවන් මෙන්ඩිස් ලකුණු 40ක් රැස්කළ අතර නදීර නාවෙල ලැබූ ලකුණු සංඛ්‍යාව 28 කි.පන්දු යැවීමේ දී ජුනෙයිඩ් ඛාන් ලකුණු 33 කට කඩුලු 4ක් ද හම්මාද් අසාම් ලකුණු 19කට කඩුලු 4 ක්ද බිඳ දැමූහ.පාකිස්තානුවන්ගේ පළමු ඉනිම ඕවර 35.4කදී ලකුණු 94 කට සීමාකරමින් සචිත්‍ර සේනානායක ලකුණු 19 කට කඩුලු 6 ක් දවාලූ අතර ඔහුට අනගි සහයක් ලබාදුන් සුරංග ලක්මාල් ලකුණු 33 කට කඩුලු 4 ක් දවාලීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009163</link>
    <topic>සාන්ත ජෝශප් විදුහල අවසන් මහා තරගයට</topic>
    <author>ෆවුස් මොහොමඩ්</author>
    <content>අන්තර් පාසල් 15න් පහළ එක්දින තරගමාලාවේ පළමු කොටසේ දෙවැනි අවසන් පූර්ව තරගයෙන් සාන්ත සෙබස්තියන් විදුහලට එරෙහිව ලකුණු 47ක ජයක් වාර්තා කළ සාන්ත ජෝශප් විදුහල අවසන් මහා තරගය සඳහා සුදුසුකම් ලබා ගැනීමට සමත් විය.සී. සී. සී. පිටියේ පැවැති මේ තරගයේ පළමුව පන්දුවට පහරදුන් සාන්ත ජෝශප් විදුහල ඕවර 49.4 කදී ලකුණු 202ක් රැස් කළේය. දක්‍ෂ පිතිහරඹයක නිරතවූ නිර්වාන අබේසේකර ලකුණු 59ක් වාර්තා කළ අතර පැතුම් මධුෂංක ලකුණු 35ක් ද ෂම්මි සෙනෙවිරත්න ලකුණු 32ක් ද රැස් කළහ.පන්දු යැවීමේදී ශාන් බ්‍රැකට්, කුෂාන් ආරියදාස හා ශවීන් ප්‍රනාන්දු අතර කඩුලු 2 බැගින් බෙදී ගියේය. පිළිතුරු ඉනිම ක්‍රීඩා කළ සාන්ත සෙබස්තියන් විදුහල ඕවර 40.2 කදී ලකුණු 155 කට දවාලීමට සාන්ත ජෝශප් විදුහල් පිල සමත් විය.ට්‍රිෂාන් තනූජ හා සුරේන් ද සිල්වා කඩුලු 3 බැගින් දවාලූ අතර පැතුම් මධුශංක කඩුලු 2ක් බිඳ දැමුවේය.මේ තරගමාලාවේ පළමු අවසන් පූර්ව තරගයේදී කොළඹ රාජකීය විදුහල කඩුලු 7 කින් පරාජය කළ ගාල්ල රිච්මන්ඩ් විදුහල ලබන 28 වැනිදා පැවැත්වීමට නියමිත අවසන් මහා තරගයේදී සාන්ත ජෝශප් විදුහල සමඟ තරග බිමට පිවිසෙනු ඇත.ශශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලැබූ මේ තරගාවලියට පාසල් 81ක කණ්ඩායම් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009164</link>
    <topic>ඇෆ්ගනිස්තානු පිලේ පුහුණුකරු තනතුර රෂීඩ් ලතීෆ්ට</topic>
    <author>කරච්චි – ඒ.එෆ්.පී.</author>
    <content>ඉදිරි වසර දෙක තුළ ඇෆ්ගනිස්ථානයට ටෙස්ට් තත්ත්වය ලබා ගැනීම සඳහා එරට ජාතික ක්‍රිකට් කණ්ඩායම මෙහෙයවීමට තමා බලාපොරොත්තු වන බව ඇෆ්ගනිස්ථානයේ නව පුහුණුකරු රෂීඩ් ලතීෆ් ප්‍රකාශ කෙළේය.41 හැවිරිදි හිටපු පාකිස්තාන ක්‍රිකට් නායකයකු වන ලතීෆ් පාකිස්තානයේ ජාතික ක්‍රිකට් ඇකඩමියේ කඩුලු රැකීමේ පුහුණුකරු ලෙස කටයුතු කළ අතර පාකිස්තාන ජාතික පිලේ තරග පාවාදීමේ චෝදනා විවේචනයට ලක්කිරීමේ හේතුවෙන් සිය තනතුර අහිමිකර ගත්තේය.“පතොරම්වලට වඩා දැන් ඇෆ්ගනිස්ථානයේ ජනප්‍රිය වී ඇත්තේ ක්‍රිකට් ක්‍රීඩාවයි. බොහෝ ඇෆ්ගනිස්ථාන ක්‍රිකට් ක්‍රීඩකයින් ඉතා දක්ෂයි. ඔවුනට නිසිමග පෙන්වීම ලබාදුනහොත් ඉදිරි වසර දෙක තුළ ටෙස්ට් තත්ත්වය ලබාගත හැකියි. මගේ ඉලක්කය එයයි” ලතීෆ් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009165</link>
    <topic>නයිටා ක්‍රීඩා උළෙල 18දා</topic>
    <author/>
    <content>ජාතික ආධුනිකත්ව සහ කාර්මික පුහුණු කිරීම් අධිකාරියේ සුබ සාධක සංගමය විසින් වාර්ෂිකව සංවිධානය කරනු ලබන ක්‍රීඩා උළෙල 18 වැනිදා කොළඹ හැව්ලොක් ටවුන් හෙන්රි ප්‍රේද්‍රිස් ක්‍රීඩාංගණයේදී පැවැත්වේ.මෙම ක්‍රීඩා උළෙල සඳහා ජවන හා පිටිය ක්‍රීඩා සියල්ල ඇතුලත් වන අතර, ලංකාව පුරා විසිරී ඇති දිස්ත්‍රික් කාර්යාලයන් සහ ප්‍රධාන කාර්යාලයේ සේවක සේවිකාවන් සහ ඔවුන්ගේ දුවා දරුවන්ද මෙම ක්‍රීඩා උළෙලට සහභාගි වෙති. ජාතික ආධුනිකත්ව සහ කාර්මික පුහුණු කිරීම් අධිකාරියේ සභාපති ආචාර්ය තිස්ස ජිනසේන, උප සභාපති විජය වික්‍රමරත්න සහ කොළඹ මහ නගර සභාවේ විශේෂ කොමසාරිස් ඕමාර් කාමිල් යන මහත්වරුන් ක්‍රීඩා උළෙලේ ප්‍රධාන ආරාධිතයා ලෙස සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009166</link>
    <topic>තවත් පකිස්තානු ක්‍රීඩකයකුටතරග පාවාදීමේ චෝදනා</topic>
    <author>ලන්ඩන් ඒ.එෆ්.පී</author>
    <content>මුදලට තරග පාවාදීමේ චෝදනා හේතුවෙන් බ්‍රිතාන්‍ය ස්කොට්ලන්යාඩ් පොලිසියේ ප්‍රශ්න කිරීම්වලට ලක්වූ නවතම පාකිස්තානු ක්‍රීඩකයා බවට වේගපන්දු යවන යොවුන් ක්‍රීඩක වහබ් රියාස් පත්විය.“තරග පාවාදීමේ චෝදනා සම්බන්ධයෙන් අප තවත් පාකිස්තාන ක්‍රීඩකයෙකුගෙන් ප්‍රශ්න කළා. “ ස්කොට්ලන්ඩ්යාඩ්” පොලීසිය මගින් නිකුත් කළ නිවේදනයක එසේ සඳහන් විය.25 හැවිරිදි වමතින් වේග පන්දු යවන රියාස් මේ දිනවල පැවැත්වෙන එංගලන්ත පාකිස්තාන එක්දින තරගාවලිය සඳහා නම් නොකළද තවමත් කණ්ඩායමේ රැදී සිටියි.කෙසේ වුවත් පාකිස්තාන පුහුණුකරු වකාර් යුනුෂ් පවසන්නේ ඔහු කණ්ඩායමේ 15 දෙනා අතර තවදුරටත් රැඳී සිටින බවය.තරග 5 කින් සමන්විත මේ එක්දින තරගාවලිය 2 – 0 ක් ලෙස එංගලන්ත පිල ඉදිරියෙන් සිටී.තරගාවලියේ ජය අත්පත් කර ගැනීමට තුන්වෙනි එක්දින තරගය ජයගැනීමට බලාපොරොත්තුවෙන් පසුවන එංගලන්තපිලට දැඩි අභියෝගයක් එල්ලකරමින් තුන්වෙනි එක්දින තරගය සඳහා රියාස් ක්‍රීඩා කිරීමට ඉඩ ඇතැයි වාර්තා වේ.මේ අතර තම ක්‍රීඩකයින්ට තරග පාවාදීම් හා දූෂණ වංචාවලින් වැළකී සිටීමට කරුණු පැහැදිලි කිරීමක් හෝ ඒ පිළිබඳ අවබෝධයක් ලබා දීමට ක්‍රිකට් පාලක මණ්ඩලය අපොහොසත් වීම පිළිබඳ පාකිස්තාන ක්‍රිකට් පාලක මණ්ඩලයේ හිටපු සභාපති එන්හ්සාන් මානි චෝදනා එල්ල කළේය.ඔක්තෝබර් මාසයේ විස්ඩන් සඟරාවට සම්මුඛ සාකච්ඡාවක් ලබා දෙමින් මානි පැවසුවේ තම ක්‍රීඩකයන්ට මෙවැනි දූෂිත ක්‍රියාවලින් වැලකී සිටීමට කරුණු අවබෝධකරදීම පාකිස්තාන ක්‍රිකට් පාලක මණ්ඩලයේ වගකීම බවය.ලොව පුරා සෑම ක්‍රිකට් ක්‍රීඩිකයෙකුටම හොඳ ආදායම් මාර්ගයක් හිමිවී තිබෙනවා. ක්‍රීඩාවෙන් ඔවුන් හොඳ හැටි මුදල් උපයනවා.පාකිස්තානු ක්‍රිකට් ක්‍රීඩකයනුත් එහෙමයි. යම්කිසි ක්‍රීඩකයකු මුදලට තරග පාවා දෙන්නේ නම් ඒ මුදලට ඇති අධික තන්හාව නිසා කරනු ලබන්නක්. ඔහු වැඩිදුරටත් පැහැදිලි කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009167</link>
    <topic>ටයිකොන්ඩෝ ක්‍රීඩාව ජාතික තලයට ගෙන එනවා</topic>
    <author>චන්දිමා එදිරිමාන්න</author>
    <content>ටයිකොන්ඩෝ ක්‍රීඩාව ජාතික තලයට ගෙන ඒමට පියවර ගන්නා බව, ශ්‍රී ලංකා ටයිකොන්ඩෝ සංගමයේ සභාපති, ඉදි කිරීම් ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා පැවසීය.ටයිකොන්ඩෝ සංගමය සඳහා ජාතික පුහුණු මධ්‍යස්ථානයක් ආරම්භ කිරීම කෙරෙහි අවධානය යොමු වී ඇති බවද කී ඇමැතිවරයා එම පුහුණු මධ්‍යස්ථානය ඉදි කිරීම සඳහා කොරියානු රජය මගින් මුල්‍යාධාර ලබා දීමට එකඟ වී ඇතැයිද අනාවරණය කළේ ය.පෙරේදා (14) ක්‍රීඩා අමාත්‍යාංශයේදී පැවැති ශශ්‍රී ලංකා ටයිකොන්ඩෝ සංගමයේ සම්මේලනය සඳහා සහභාගී වෙමින් ඇමැති විමල් වීරවංශ මහතා මේ බැව් ප්‍රකාශ කළේ ය. පුහුණු මධ්‍යස්ථානය පිහිටුවීමට අවශ්‍ය ඉඩමක් තෝරා ඉතා කඩිනමින් ලබා දීමට කටයුතු කරන බව පැවසූ අමාත්‍යවරයාජාතික පුහුණු මධ්‍යස්ථානය ඉදි කරන තුරු මධ්‍යස්ථානය පවත්වාගෙන යාම සඳහා සුදුසු ගොඩනැගිල්ලක් ලබා දීමට කටයුතු කරන බවද කීය.මෙම අවස්ථාවට ක්‍රීඩා ඇමැති සී.බී.රත්නායක මහතා ඇතුළු ශ්‍රී ලංකා ටයිකොන්ඩෝ උප සභාපති හා ටයිකොන්ඩෝ පුහුණුකරුවන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009168</link>
    <topic>ත්‍රිත්ව විදුහලට ඉනිමක ජයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>අස්ගිරිය ක්‍රීඩාංගණයේදී පැවැති අන්තර් පාඨශාලා ක්‍රිකට් තරගයකින් මහනුවර ත්‍රිත්ව විදුහල විසින් මහනුවර කිංස්වුඩ් විදුහල පරදවා ඉනිමක සහ ලකුණු 50 කින් ජය ගැනීමට සමත්විය. ත්‍රිත්ව පිලේ නායක අකිල ජයසුන්දර නොදැවී ලබාගත් ලකුණු 126 තරගයේ ජයග්‍රහණයට ඉවහල් විය.ඔහුගේ ඉනිමට හයේ පහර 7 ක් සහ හතරේ පහර 5 ක් ඇතුළත් විය. පන්දු 79 කට ඔහු මුහුණ දෙන ලදී.කිංස්වුඩ් විදුහල පළමු ඉනිම ඕවර් 37 කදී සියල්ලන් දැවී ලකුණු 64එම්. ඩී. දුරුගල 17. පී. එල්. මධුෂාන් 12 (ටී. ප්‍රේමසිංහ 23/4, ටී. බණ්ඩාර 5/2, අකිල ජයසුන්දර 12/3)ත්‍රිත්ව විදුහල පළමු ඉනිම ඕවර් 49 කදී කඩුලු 5 කට ලකුණු 252එන් දික්වැල්ල 35, අකිල ජයසුන්දර නොදැවී 126 යි.කිංස්වුඩ් විදුහල දෙවන ඉනිම ඕවර 56.4 කදී සියල්ලන්ම දැවී ලකුණු 138එන්. ඩී. දුනුකාර 14, ඒ. වයි. අතුකෝරල 10, වී. එල්. මදුෂාන් 62 (ජේ. ප්‍රේමසිංහ 20/3, ඒ අනාස් 25/4, අකිල ජයසුන්දර 6/1 යි).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s1009169</link>
    <topic>දකුණු ඕස්ට්‍රේලියානුවෝමුම්බායි පිල පරදවති</topic>
    <author>ඩර්බන් (ඒ.එෆ්.පී.)</author>
    <content>අයි.පී.එල්. තරගාවලියේ විශිෂ්ටතම කණ්ඩායමක් වන මුම්බායි ඉන්ඩියන්ස් පිල පරදවා කඩුලු 5ක ජයක් ලබා ගනිමින් චැම්පියන් ලීග් තරගාවලියේ බී කාණ්ඩයෙන් පෙරමුණට පැමිණීමට දකුණු ඔස්ට්‍රේලියානු රෙඩ් බෑක්ස් කණ්ඩායම සමත්විය.පළමුව පන්දුවට පහරදුන් මුම්බායි පිල මන්දගාමි ආරම්භයක් ලැබූවද පිතිකරුවන්ගේ දැවැන්ත හයේ පහරවල් සහ ප්‍රතිවාදීන්ගේ දුර්වල පන්දු රැකීමේ හේතුවෙන් ඕවර 20 අවසානයේ කඩුලු 7කට ලකුණු 180ක් ලබා ගත්තේ ය.සව්රබ් තිවාරි පන්දු 25කදී ලකුණු 44ක්ද කිරොන් පොලාඩ් පන්දු 21කදී ලකුණු 36ක්ද ලබා ගත්හ. දකුණු ඔස්ට්‍රේලියානු පිලේ වමතින් දඟ පන්දු යවන ආරොන් ඕබ්‍රියන්ගේ පන්දු ඕවරයකදී පිට පිට හයේ පහරවල් 3ක් එල්ල කිරීමට තිවාරි සමත් විය.නමුත් දකුණු ඔස්ට්‍රේලියානු පිලේ නායක මයිකල් ක්ලිංගර් සහ ඩැනියෙල් හැරිස් ගේ ප්‍රබල පිති හරඹය හේතුවෙන් දකුණු ඕස්ට්‍රේලියානුවන් තරගයේ ජය හිමිකර ගත්තේ ය. ක්ලිංගර් මේ වනවිට තරග මාලාවේ වැඩිම ලකුණු ලාභියා බවට පත් වී සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s10091610</link>
    <topic>විස්සයි 20 තරගාවලියටඅයදුම්පත් කැඳවයි</topic>
    <author/>
    <content>ගම්පහ දිස්ත්‍රික්කයේ ප්‍රථම වතාවට ඕවර විස්සයි 20 ක්‍රිකට් තරගාවලියක් පැවැත්වීමට වල්පොල ක්‍රීඩා සමාජය කටයුතු යොදා ඇත. මේ තරගාවලිය ඔක්තෝබර් මස 22, 23 සහ 24 යන දිනවල රාගම, මහර, දෙමටගොඩ, ගම්පහ හා මීගමුව නගරයන්හි පිහිටි ක්‍රීඩාපිටිවල පැවැත්වීමට කටයුතු සූදානම් කර ඇත.මේ සඳහා දිවයිනෙහි ඕනෑම ක්‍රීඩා සමාජයකට ඉදිරිපත් විය හැක. මෙහිදී ප්‍රථමයෙන් ඉදිරිපත්වන කණ්ඩායම් 16 තරගාවලිය සඳහා ඇතුළත් කර ගැනීමට සංවිධායකයෝ බලාපොරොත්තු වෙති. 0716898038, 0772106067 සහ 0714452341 අංක වලින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=s10091611</link>
    <topic>ලෝක ක්‍රිකට් ක්‍රීඩාවටඅයි.සී.සී.යෙන් යෝජනා මාලාවක්</topic>
    <author>කේප්ටවුන් (ඒ. එෆ්. පී.)</author>
    <content>සති 6 ක වෙහෙසකාරී ලෝක කුසලාන ක්‍රිකට් තරගාවලියේ කණ්ඩායම් 10 කට සීමා විය යුතු බවට ජගත් ක්‍රිකට් බලධාරීහු යෝජනාවක් ඉදිරිපත් කළේය.ටෙස්ට් සහ එක්දින ක්‍රීඩාව සඳහා ලීග් සුරතාවලියක් හඳුන්වාදීමට පැවැති ජගත්ක්‍රිකට් කවුන්සිල ප්‍රධාන විධායක නිලධාරීන්ගේ කමිටු රැස්වීමේදී මේ යෝජනාව ඉදිරිපත් කර තිබේ. 2013 වසරේදී ටෙස්ට් සුරතාවලියක් පැවැත්වීමටද ඔවුහු කැමැත්ත පළ කර තිබේ.2013 වසර වන විට ටෙස්ට් පිටියේ පෙරමුණේ පසුවන කණ්ඩායම් අතර ටෙස්ට් සූරතාවලියක්ද 2011 අපේ‍්‍රල් මාසයේ සිට 2014 අප්‍රේල් මාසය සඳහා එක්දින සූරතාවලියක්ද පැවැත්වීමද ඔවුන්ගේ අදහස විය. මේ ලීග් සූරතාවලිය වසර 4 කට වරක් පවත්වන එක්දින ලෝක සූරතා තරගාවලියට අමතරව පැවැත්වීමට නියමිතය. අයි. සී. සී. ඕවර 20 / 20 සහ එක්දින ලෝක සූරතා තරගාවලියේ මුහුණුවර ප්‍රධාන වෙනස්වීම් කිහිපයකට භාජනය කිරීමටද ඔවුන් යෝජනා කර තිබේ.ලබන වසරේ එක් දින ලෝක සූරතාවලිය නියෝජනය කරන කණ්ඩායම් 14 ඉදිරියේදී කණ්ඩායම් 10 දක්වා අඩු කිරීමටත් කණ්ඩායම් 16 තරග වදින 20 / 20 ක්‍රිකට් තරගාවලිය කණ්ඩායම් 12 දක්වා අඩු කිරීමටත් අයි. සී. සී. බලධාරීහු යෝජනා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=f1009161</link>
    <topic>ප්‍රජාතන්ත්‍රවාදය ශක්තිමත්වීමටශක්තිමත් ආණ්ඩුවක්</topic>
    <author>රාමන්</author>
    <content>18 වැනි ව්‍යවස්ථා සංශෝධනයත් සමඟ ම ආණ්ඩුවේ ශක්තිය තවත් වැඩි වුණා. මේ වන විට 161 ක පාර්ලිමේන්තු බලයක් රජය සතුයි. එය එසේ මෙසේ බලයක් නොවෙයි. සාමාන්‍යයෙන් වර්තමාන සමානුපාතික මැතිවරණ ක්‍රමය යටතේ රජයකට නොලැබෙන බලයක්. කිසිම රජයකට මෙතෙක් නොලැබුණු බලයක්. 1978 ව්‍යවස්ථාවේ නිර්මාතෘ හිටපු ජනාධිපති ජේ. ආර්. ජයවර්ධන වූවද කිසියම් එක් කණ්ඩායමකට මෙවැනි බලයක් ලැබේ යැයි කල්පනා කරන්න නැතුව ඇති.එසේ ම එක්සත් ජාතික පක්ෂයට මෙවන් ඉරණමක් අත්වේ යැයි කිසිවෙක් අපේක්ෂා කළේ නැහැ. 1978 ව්‍යවස්ථාවේ යටි අරමුණක් වූයේ යූ. ඇන්. පී. ය ශක්තිමත් කිරීමයි. යූ. ඇන්. පී. විරෝධී කණ්ඩායම් සීසී කඩ විසුරුවා හැරීමයි. අද එහි අනෙක් පැත්ත වෙලා. ජනාධිපති මහින්ද රාජපක්ෂ මේ රටේ විශාලතම යූ. ඇන්. පී. විරෝධී කණ්ඩායම ගොඩනැගූ නායකයා බවට පත් වී අවසන්.ශ්‍රී ලංකා නිදහස් පක්ෂය පැත්තෙන් ගත් කළ මෙවන් ශක්තියක් එම පක්ෂයට කිසිම නායකයෙක් ලබා දී නැහැ. ශ්‍රී ලංකා නිදහස් පක්ෂය මේ රටේ දැවැන්ත දේශපාලන බලවේගය බවට පත් කිරීමේ ගෞරවය හිමි වන්නේ ද එම පක්ෂයේ වත්මන් නායක ජනාධිපති මහින්ද රාජපක්ෂ මහතාට.රටක ප්‍රජාතන්ත්‍රවාදය ශක්තිමත් වීමට ශක්තිමත් ආණ්ඩුවක් මෙන් ම ශක්තිමත් විපක්ෂයක් ද අවශ්‍යයි. ඒ අතින් නම් වත්මන් විපක්ෂය දුර්වලයි. අඩුම තරමින් 18 වැනි සංශෝධනයේ දී තමන්ගේ මතය එම විවාදයේ දී එක් කිරීමටත් ප්‍රධාන විපක්ෂය වන එක්සත් ජාතික පක්ෂය සමත් වූයේ නැත. ඒ වෙනුවෙන් ඔවුන් කළේ පාර්ලිමේන්තු විවාදය වර්ජනය කිරීමක්. විවාදය වර්ජනය කර සුළු පිරිසක් එක් වූ බොරු විරෝධයක් පෑවා. මෙය එක්සත් ජාතික පක්ෂයේ සුපුරුදු පෞරුෂය පවා බිඳ දැමීමක්.විපක්ෂය දුර්වල කිරීමේ වගකීම සාමාන්‍යයෙන් බැර කිරීමට පුරුදු වී සිටින්නේ ආණ්ඩුවට. වර්තමානයේ එම වගකීම බැරවන්නේ ද විපක්ෂ නායකවරායාට. ඔහු දිගින් දිගට ම බලයේ රැඳී සිටීමට උත්සාහ කිරීම විපක්ෂය දුර්වල වීමට හේතු වී තිබෙනවා. 18 වැනි ව්‍යවස්ථා සංශෝධනයත් සමඟ ම නැවතත් විපක්ෂයේ සිට ආණ්ඩුවට යන පෝලිම වැඩි වෙලා. ලක්ෂ්මන් සෙනෙවිරත්න වැනි යූ. ඇන්. පී. අරටු පවා එම විපක්ෂයෙන් ඉවත් වෙනවා.144ක් වූ ආණ්ඩු පක්ෂය මේ වන විට 161 ක් දක්වා වර්ධනය වී තිබෙන්නේ විපක්ෂ නායකවරයාගේ දුර්වලතා නිසා බවයි පෙනෙන්නේ. කවදාවත් තමන්ට මේ යන ගමන තුළ අනාගතයක් නැතැයි ඔවුනට ප්‍රත්‍යක්ෂ වී තිබෙනවා. මේ නිසා සිටින විපක්ෂයේ මන්ත්‍රීවරුන්වත් විපක්ෂයේ කාර්යය භාරය අතට ගත යුතු ව තිබෙනවා. විපක්ෂයක් ගොඩ නඟා දෙන්න රජයකට බැහැ.එහෙම වුණොත් එය රජයේ විපක්ෂය වෙනවා. ඔසී අබේගුණසේකර වැනි විපක්ෂ නායකවරයෙක් වත්මන් ආණ්ඩුවට නම් අවශ්‍ය නැහැ. නැවතත් විපක්ෂයේ අභ්‍යන්තර කැරැල්ලක් ඇතිවෙලා. එම කැරැලිකරුවන් ප්‍රතිසංවිධාන වේගවත් කරන මෙන් විපක්ෂ නායකවරයාගෙන් ඉල්ලා සිටිනවා. ආණ්ඩුවට ඒ සඳහා කළ හැකි යමක් නැහැ. ඔවුන්ගේ ප්‍රශ්නය ඔවුන් විසින්ම විසදාගත යුතුයි.මේ වන විට විපක්ෂය කල්ලි කණ්ඩායම්වලට කැඩිලා. මේ නිසා රටේ ප්‍රශ්න ගැන සොයා බලනවාට වඩා ඔවුන්ට ඔවුන්ගේ ප්‍රශ්න විසදාගැනීමට සිදුවෙලා. එවන් විපක්ෂයකින් ජනතාවට පලක් නැහැ. අඩුම තරමින් තමන් තෝරාපත් කර එවූ අයටවත් වැඩක් නැහැ. ආණ්ඩුවකට හැම දෙයක් ගැන එකම විදියේ අවධානයක් යොමු කිරීමේ හැකියාවක් නැහැ. විවිධ තැන්වල සිදුවන අඩුපාඩු පෙන්වා ඊට ජනතාවගේ හා ආණ්ඩුවේ අවධානය යොමු කරලීම විපක්ෂයේ වගකීමක්.එසේ ම එසේ අතපසුවන ජනතා ප්‍රශ්න රජයේ අවධානයට යොමු කිරීම ද විපක්ෂයේ වගකීමක්. අභ්‍යන්තර ආරවුල් පවතින විට ඒවා විසඳා ගැනීමට බැලීමේ දී ජනතා ප්‍රශ්න ගැන කාලය යොමු කිරීමට ස්වභාවික විපක්ෂයට අපහසු වෙනවා. එය සැබෑ විපක්ෂයක් ලෙස රටේ ක්‍රියාත්මක වීමට බාධකයක්. මෙවන් විපක්ෂයක් නිසා ආණ්ඩුවකට දේශපාලන වශයෙන් වාසියක් අත් වූව ද රටක් විදිහට ගත් කළ ඇත්තේ අවාසියක්.එහෙත් රටක් විදියට ජනතාව ශක්තිමත් විපක්ෂයක් බලාපොරොත්තු වෙනවා. පාර්ලිමේන්තුව එක දිනක් පැවැත්වීමට පමණක් රුපියල් මිලියනයකට වඩා වැය වෙනවා. එසේ ම විපක්ෂයේ මන්ත්‍රීවරුන්ටත් වැටුප් හා විවිධ දීමනා ලැබෙන්නේ ඔවුන්ගේ අරමුදලකින් නොවෙයි. මහජන මුදල්වලින්. පාර්ලිමේන්තු සැසිවාර වර්ජනය කරන විපක්ෂයක් ඒ සඳහා වැය වෙන ජනතාවගේ මුදල් වෙනුවෙන් සාධාරණයක් ඉටු කරන්නේ නැහැ.එය ඔවුන්ගේ වගකීම් පැහැර හැරීමක්. ඔවුන් පාර්ලිමේන්තුව තුළ ආණ්ඩුවට එරෙහි ව දක්වනු ලබන මතයේ ද වටිනාකමක් හා ජනතා බලාපොරොත්තුවක් ගැබ් වී තිබෙනවා. විපක්ෂ නායකවරයාගේ දීමනා හා විපක්ෂ නායක කාර්යාලය නඩත්තු කරන්නේ ද ජනතාවගේ මුදලින්. මේ නිසා මහජන මුදලින් නඩත්තු වන විපක්ෂය විපක්ෂයේ කාර්යභාරය ඉටු කිරීම අතපසු කර අනාගත ආණ්ඩුවක් අපේක්ෂා කිරීම ද සාධාරණ නැහැ.මේ අතර ආණ්ඩුවේ වගකීම ද වැඩිවෙලා. ජනතාවගේ බලාපොරොත්තු අහස උසට එසවිලා. විධායක ජනාධිපති බලය හා 161 ක පාර්ලිමේන්තුවක් මහජන මුදලින් නඩත්තු කරන ආණ්ඩුව තමන් වෙනුවෙන් කුමක් කරන්නේදැයි ජනතාව බලාගෙන සිටිනවා.ප්‍රාදේශීය බලය, පළාත් බලය, පාර්ලිමේන්තු බලය හා විධායක බලය, යන බල අධිකාරි ආයතන සියල්ලේ ම බලය ජනතාව රජයට ලබා දී අවසන්. ප්‍රාදේශීය සභා කීපයක හැරෙන්න සියලුම ප්‍රාදේශීය සභාවල බලය රජය සතුයි. පළාත් සභා බොහොමයක තුනෙන් දෙකක බලයක් රජය සතුයි. මෙවන් පසුබිමක ජනතාව රජයෙන් වේගවත් සංවර්ධනයක් බලාපොරොත්තුවීම සාධාරණයි. ජනාධිපතිතුමා මහින්ද චින්තන ඉදිරි දැක්ම මගින් එම සංවර්ධන සැලැස්ම රටට ඉදිරිපත් කර අනුමැතියක් ලබා ගෙන තිබෙනවා.එය ජනතාව අනුමත කර තිබෙන්නේ වැඩි ඡන්ද 18 ලක්ෂයකින්. ඊට අවශ්‍ය ව්‍යවස්ථාමය ගැටලු විසදා ගැනීමටත්, අලුත් අණපනත් අවශ්‍යනම් ඒවා ගෙන ඒමටත් හැකි වන පරිදි තුනෙන් දෙකකට ආසන්න ව්‍යවස්ථාමය බලයක් ද ලබා දී තිබෙනවා. විපක්ෂයෙන් පැමිණි පිරිස එම බලය තවත් ශක්තිමත් කළා. මෙ තැන් සිට ජනතාව රජයෙන් වේගවත් සංවර්ධනයක් බලාපොරොත්තු වෙනවා.ජනතාව කල්පනා කරන්නේ අද දවසේ මෙරට ආණ්ඩු කරන කණ්ඩායමට තමන්ගේ පැත්තෙන් ඉටු විය යුතු හැම යුතුකමක් ම ඉටු කර අවසන් වී ඇති බවයි. මේ නිසා ජනතාව වෙනුවෙන් රජය පැත්තෙන් ඉටු විය යුතු යුතුකම ඉටු කළ යුතුව තිබෙනවා. තර්කයක් හැටියට එය සත්‍යයක්. එහෙත් සියල්ල රජයට බාර දී ජනතාවට අත පිස දමා ගෙන පසුව රජයට දොස් කීමත් සාධාරණ නැහැ.බලය ලබා දුන්නා සේම, කළගුණ සැලකුවාසේ ම, යුතුකම් ඉටු කලාසේ ම සිදුවන්නේ කුමක් දැයි අවධානයෙන් සිටීම ද වැදගත්. ඇති තරම් සංවිධානය වී සංවර්ධනයේ ප්‍රතිලාභ තම ප්‍රදේශවලට කැඳවා ගැනීමට උනන්දු වීම වැදගත්. සමහර කාරණා සම්බන්ධයෙන් ප්‍රමුඛතා පෙළ ගැස්වීමේ දී අත්‍යාවශ්‍ය කාරණා යටපත් වී නොවැදගත් කාරණා ඉස්මතු විය හැකියි. මෙහි දී ජනතාව තම නියෝජිතයන් මඟින් අවශ්‍යම කාර්ය ඉටු කර ගත යුතු වෙනවා.මේවා ඡන්ද දුන්න පළියට ම සිදුවන්නේ නැහැ. ඊට මැදිහත්වීමක් ද අපේක්ෂා කරනවා. එම මැදිහත් වීමට මෙතැන් සිට ජනතාව සූදානම් විය යුතුයි. ඒ සඳහා පක්ෂ මට්ටම පමණක් නොව බහු ජන සංවිධානය ද උපයෝගී කර ගත යුතු කාලය එළැඹිලා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>16</day>
    </date>
    <link>http://www.dinamina.lk/2010/09/16/_art.asp?fn=f1009162</link>
    <topic>රූපවාහිනී රාජ්‍ය සම්මාන උළෙල - 2009</topic>
    <author>ප්‍රාර්ථනා වීරසිංහ, නුවන් කොඩිකාර මහරගම විශේෂ සහ මහරගම සමූහ ඡායාරූප - සරත් වීරසිංහ</author>
    <content>විද්‍යුත්මාධ්‍ය නිවැරදි මාර්ගයේ ගමන් නොකළොත් මිනිස් සංහතියම විනාශය කරා ගෙනයන දවස වැඩි ඈතක නාවන බව, අගමැති දි.මු.ජයරත්න මහතා පැවසීය.මනුෂ්‍යත්වය ගොඩනැගීම සහ රටක ආර්ථික සමෘද්ධිය ළඟා කර ගැනීමට ද විද්‍යුත් මාධ්‍යයට වැඩි වගකීමක් පැවරෙන බවද අගමැතිවරයා පෙන්වා දුන්නේය.යුද්ධය අවසන් කර රට සංවර්ධනය කරා ගෙන යන ගමනේදී ජාතීන් අතර එකමුතුව ඇතිකිරීමට විද්‍යුත් මාධ්‍යවලට මෙන්ම මෙවැනි ජාතික සම්මාන උළෙලවලටද හැකියාව ඇතැයිද අගමැතිවරයා පැවසුවේය.අගමැතිවරයා මේ අදහස් පළ කළේ “රූපවාහිනී රාජ්‍ය සම්මාන උළෙල – 2009” පෙරේදා (14) මහරගම යොවුන් රඟහලේදී පැවැති අවස්ථාවට සහභාගී වෙමිනි.එහිදී වැඩිදුරටත් අදහස් දැක්වූ අගමැතිවරයා, මෙසේ ද පැවසීය.යාවජීව කර්තව්‍ය සම්මානය -සෝමවීර සේනානායකඅපගේ ඉතිහාසය, සාහිත්‍ය, කලාව ලෝකයට ගෙන යෑමට වැඩපිළිවෙලක් ආරම්භ කිරීම අවශ්‍යයි. අයිෆා වැනි විශිෂ්ට ගනයේ සම්මාන උළෙලක් අප රටේ ද පැවැත්වීම ශ්‍රේෂ්ඨ කලාකරුවන්ගේ සහයෝගය ලබාගත හැකියි.එවැනි ක්‍රියාමාර්ග ගැනීම හරහා සංස්කෘතික ප්‍රබෝධයක් පමණක් නොව ජාතිය ශක්තිමත් කිරීමට ද හැකියාව ලැබෙනවා.ජාතික උරුමයන් හා සංස්කෘතික කටයුතු ඇමැතිනි, පවිත්‍රා වන්නිආරච්චි මහත්මියමේ සම්මාන උළෙල පැවැත්වීම වසර දෙකකින් ප්‍රමාද වී තිබුණා. නමුත්, සංස්කෘතික කටයුතු අමාත්‍යාංශය මේ ජාතික උත්සවය පැවැත්වීමේ වැදගත්කම කුමක් ද කියා අවබෝධ කර ගත්තා.ඒ අනුවයි මේ සැමදෙනාගේම සහාය ඇතිව, ඉතාම කෙටි කාලයකදී මේ උත්සවය සංවිධානය කළේ. අද ජනතාවට බලපෑම් කළ හැකි ප්‍රබල මාධ්‍යවී ඇත්තේ රූපවාහිනියයි. මිලියන ගණනක ජනතාවට වඩාත් ප්‍රබලව බලපාන්නේ ද විද්‍යුත් මාධ්‍යයයි.නිවැරදි මාධ්‍ය කලාවක් උදෙසා හර පද්ධතීන් ගෙන යන ජාතිය ගොඩනඟන රූපවාහිනී මාධ්‍ය සම්මානයට පාත්‍ර කළ යුතු බව, අපගේ ප්‍රධාන අරමුණයි.රූපවාහිනී මාධ්‍ය දහතුනේම මාධ්‍ය නිලධාරීන්ට මා මේ අවස්ථාවේදී මතක් කර සිටිනවා; මින් ඉදිරියට මේ සම්මාන උළෙල නිසි කලට වේලාවට පවත්වන බව. එය මීටත් වඩා උත්කර්ෂවත් අන්දමින් පැවැත්වීමට කටයුතු කරනවා.තිස් අවුරුදු යුද්ධයක් අවසන් කර සංවර්ධන ඉලක්කයක් කරා හඹා යන මේ රජයට විද්‍යුත් මාධ්‍ය මඟින් සහයෝගය ලබා දෙන ලෙස ඉල්ලා සිටිනවා. රූපවාහිනිය ජාතික වීරයන් බිහිකරන ත්ත්වයට පත්වෙලා. ඒ නිසා රට ගොඩනඟන මාධ්‍ය “රූපවාහිනිය” බවට පත් කිරීමට ඇති හැකියාව ඉතාම බලවත්.ජාතික උරුමයන් හා සංස්කෘතික කටයුතු අමාත්‍යාංශයේ ලේකම්, විමල් රූබසිංහ මහතාමහින්ද චින්තනයේ සඳහන් කලාකෙත අස්වැද්දීම යටතේ ක්‍රියාත්මක වන වැඩසටහන් අතුරින් මෙය එක් අවස්ථාවක්. සමාජයේ සුවිශේෂී වගකීමක් ඉටුකරන ජනමාධ්‍යවේදීන් සහ කලාකරුවන් ඇගැයීම මෙහි අරමුණයි.මෙවැනි සම්මාන උළෙල පැවැත්වීමෙන් ජනමාධ්‍යවේදීන්, කලාකරුවන් තව තවත් දිරිගැන්වෙනවා පමණක් නොව ඔවුන්ගේ සේවය ගුණාත්මක ලෙස සමාජයට ලබා දීමේ හැඟීම ද ඇතිවෙනවා.මෙහිදී “සමීක්ෂා ග්‍රන්ථය” සහ සමරු කලාපය පවිත්‍රා වන්නිආරච්චි ඇමැතිනිය විසින් අගමැතිවරයාට ප්‍රදානය කිරීමට ද සිදු කෙරිණි.මෙම අවස්ථාවට ජනමාධ්‍ය ඇමැති කෙහෙළිය රඹුක්වැල්ල, ප්‍රවාහන ඇමැති කුමාර වෙල්ගම, ක්‍රීඩා ඇමැති සී.බී. රත්නායක ඇතුළු නළු - නිළියෝ සහ මාධ්‍යවේදීහු රැසක් සහභාගි වූහ.රූපවාහිනි රාජ්‍ය සම්මාන උළෙල ඉතා උත්කර්ෂවත් හා විචිත්‍ර ලෙස අගමැති දි. මු. ජයරත්න මහතාගේ ප්‍රධානත්වයෙන් මහරගම ජාතික තරුණ සේවා සභාවේ දී පෙරේදා (14) පැවැත්විණි.රාජ්‍ය හා පෞද්ගලික රූපවාහිනී මාධ්‍ය 13 ක විකාශය වූ වැඩසටහන් හා ඊට විවිධ ලෙස දායක වූ විශිෂ්ඨයන් හට මෙහිදී සම්මාන පිරිනැමිණි.මෙහිදී හොඳම නළුවා ලෙස සතර දෙනෙක් සෙන්පතියෝ නාට්‍යයේ රඟපෑ ශි‍්‍රයන්ත මෙන්ඩිස්, හොඳම නිළිය ලෙස හැන්දෑව නාට්‍යයේ රඟපෑ නිල්මිණි තෙන්නකෝන් සම්මානයෙන් පිදුම් ලැබූහ. හොඳම සහාය නළුවා ලෙස සද් ගුණාකාරය නාට්‍යයේ රඟපෑ ලක්ෂ්මන් මෙන්ඩිස් හා හොඳම සහාය නිළිය ලෙස සද්ගුණාකාරයේ රඟපෑ චාන්දනී සෙනවිරත්න, හොඳම රූපවාහිනී මාලා නාට්‍ය අධ්‍යක්‍ෂණයට හැන්දෑව නාට්‍යයේ අධ්‍යක්‍ෂණය කළ ෂර්ලි පී. දෙලංකාවල සම්මාන ලබාගත්හ.මෙම සම්මාන උළෙලේ දී පිරිනැමෙන සුවිශේෂීම සම්මානය වන රූපවාහිනී මාධ්‍යය වෙනුවෙන් කළා වූ අනුපමේය සේවය වෙනුවෙන් පිරිනැමෙන යාවජීව කර්තව්‍ය සම්මානයෙන් පිදුම් ලැබුවේ ප්‍රවීණ මාධ්‍යවේදියකු හා සම්මානනීය රූපවාහිනී තිර රචකයකු වූ සෝමවීර සේනානායක මහතා ය. රූපවාහිනී මාධ්‍ය පිළිබඳ ලියැවුණු හොඳම සාහිත්‍ය කෘතිය සඳහා තිලක් ජයරත්නට සම්මානයක් පිරිනැමිණි.එහිදී පිරිනැමුණු අනෙකුත් සම්මාන මෙසේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009171</link>
    <topic>කිසිම විදෙස් සඟරාවකටතහනමක් පනවා නෑ</topic>
    <author>ධනුෂ්ක ගොඩකුඹුර</author>
    <content>මෙරටට ගෙන්වන විදෙස් සඟරාවකට තහනමක් පනවා ඇතැයි කෙරෙන චෝදනාවේ කිසිදු සත්‍යතාවක් නැතැයි ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.‘විදෙස්වලින් එන සඟරාවකින් රටේ ආරක්ෂාවට බලපෑමක් වනවා නම් අප එය තහනම් කරනවා. එහෙත් තවමත් එවැන්නක් සිදුව නැහැ’ ඇමැතිවරයා ප්‍රකාශ කෙළේ ය.ඇමැතිවරයා මෙසේ ප්‍රකාශ කෙළේ රජයේ ප්‍රවෘත්ති දෙපාර්තමේන්තුවේදී ඊයේ (16) පැවැති මාධ්‍ය හමුවකදීය.“මේ චෝදනාව විටින් විට කෙරෙනවා. ඇතැම් විට එය ප්‍රචාරක උපක්‍රමයක් වන්නත් පුළුවන්” ඇමැතිවරයා එහිදී කීවේ ය.අදාළ සඟරාවෙන් ශ්‍රී ලංකාවට බලපෑමක් නොමැති බව දැනගත් වහාම ඊට අවසර දුන් බව කී ඇමැතිවරයා ඇතැම් හෝටල්වල දැනටමත් මේ සඟරාව තිබෙන බවත් කීවේ ය.‘සමහර අවස්ථාවල අපේ ආරක්ෂාවට බාධා වෙන, ජාතිවාදය ඇවිස්සෙන ප්‍රකාශන එනවා. අපි ඒ අවස්ථාවලදී අදාළ පියවර ගන්නවා’ ඇමැතිවරයා වැඩිදුරටත් ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009172</link>
    <topic>සිද්ධිය සම්බන්ධයෙන් පොලිසියේපස් දෙනෙක් 30දා තෙක් රිමාන්ඩ්</topic>
    <author>අමල් යශෝමන් ජයසිංහ, පානදුර සමූහ සහ කළුතර මධ්‍යම සමූහ</author>
    <content>බේරුවල නගරයේදී සැකකටයුතු පිිරිසක් සහ පොලිසිය අතර ඇතිවූ වෙඩි තැබීමේ සිද්ධියට සම්බන්ධ සැකකාර පොලිස් නිලධාරින් පස්දෙනා කළුතර මහේස්ත්‍රාත් අධිකරණයට ඉදිරිපත් කිරීමෙන් පසු ලබන 30 වැනි දින දක්වා ඔවුන් රිමාන්ඩ් භාරයේ තබන ලෙසට කළුතර අතිරේක මහේස්ත්‍රාත් නාමල් පෙරේරා මහතා (16) ඊයේ නියෝග කෙළේය.මෙම නියෝගයට යටත් කරනු ලැබුවේ පොලිස් පරීක්ෂකවරයකු, සැරයන්වරුන් දෙදෙනකු සහ පොලිස් කොස්තාපල්වරුන් දෙදෙනෙකි. හොර හරකුන් ප්‍රවාහනය කරමින් සිටි පිරිසක් ලුහුබැඳ පැමිණි මහරගම පොලිසියේ නිලධාරින් පිරිසක්, බේරුවල නගරයේ දී සැකකරුවන් අත්අඩංගුවට ගැනීමට යාමේදී සැකකරුවන් මෝටර් රියක නැගී පලා යමින් පොලිසියට වෙඩි වරුසාවක් එල්ල කර තිබේ.එහිදී පොලිස් නිලධාරින් ද පෙරළා ප්‍රතිප්‍රහාර එල්ල කර ඇත. මෙහිදී ඇතිවූ වෙඩි හුවමාරුවේදී අසල තිබූ ත්‍රිරෝද රියක සිය මවුපිය දෙදෙනා සමඟ සිටි 8 හැවිරිදි දරුවකුට සහ ඔහුගේ පියාටද වෙඩි වැදී ඇත. ඔවුන් වහාම නාගොඩ රෝහලට ඇතුළත් කිරීමෙන් අනතුරුව එම දරුවා මියගොස් තිබේ.මියගිය දරුවාගේ පියාවන නිහාල් ගුණරත්න (47) යන අයගේ හිස පිටුපසටද තුවාල සිදුවී තිබේ. සැකකරුවන් පොලිසියට වෙඩි තබමින් පලාගිය සුදුපැහැති මෝටර් රථය කළුතර, නාගොඩ රෝහලේ වෛද්‍යවරුන්ගේ නිල නිවාස භූමියේ දමා ගොස් තිබියදී පොලිසිය විසින් සොයාගෙන තිබේ.සැකකරුවන් වහා අත්අඩංගුවට ගැනීමට එම රථයේ වූ ඇඟිලි සටහන් නිරීක්ෂණය කළ බවත් සංවිධානාත්මක අපරාධ හා දූෂණ විමර්ශන පිළිබඳ දිසා භාර නියෝජ්‍ය පොලිස්පති අනුර සේනානායක මහතා ‘දිනමිණ’ට පැවැසීය. මෙම වෙඩි තබා පලායාමේ සිද්ධියට අදාළ තොරතුරු දැනට ලැබෙමින් පවතින බවත්, සැකකරුවන් අල්ලා ගැනීම සඳහා විශේෂ කණ්ඩායමක් යොදවා ඇති බවත් කළුතර පොලිස් අධිකාරි ලලිත් පතිනායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009173</link>
    <topic>අපරාධ චෝදනා හේතුවෙන් ශ්‍රී ලාංකිකයන් ඇතුළු 31ක්කොරියාවෙන් පිටුවහල්</topic>
    <author>මහින්ද අලුත්ගෙදර</author>
    <content>විවිධ අපරාධවලට සම්බන්ධ බවට චෝදනා ලැබූ ශ්‍රී ලාංකිකයන් ඇතුළු විදේශිකයන් 31 දෙනකු කොරියාවෙන් පිටුවහල් කැර ඇත.සතියක පමණ කාලයක සිට කොරියානු ගුවන්තොටුපළවල සවිකැර ඇති ඇඟිලි සලකුණු යන්ත්‍ර මඟින් මේ පුද්ගලයන් පිළිබඳ තොරතුරු අනාවරණය කැරගෙන ඇති බව තානාපති ආරංචි මාර්ග සඳහන් කරයි.පසුගිය කාලය තුළ කොරියාවේ සිදුවූ විවිධ අපරාධ රැසකට මොවුන් සම්බන්ධ බවට පරීක්‍ෂණවලදී හෙළිවී තිබෙන අතර, ශ්‍රී ලාංකිකයන්ට අමතරව චීනය, මොංගෝලියාව, පිලිපීනය, තායිලන්තය හා ඝානාව රටවලට අයත් වූවෝ මෙහි සිටින බව වාර්තාවේ. මේ පිරිස අතරේ සිටින කිහිපදෙනකු අවස්ථා කීපයකදී විවිධ නම්වලින් කොරියාවට පැමිණි අය බවට තොරතුරු අනාවරණය කැර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009174</link>
    <topic>කොමිෂන් සභා පත් කිරීම් ජනවාරියේ</topic>
    <author>ධනුෂ්ක ගොඩකුඹුර</author>
    <content>දහඅටවන ආණ්ඩුක්‍රම ව්‍යවස්ථා සංශෝධනය යටතේ එන කොමිෂන් සභා ලබන වසරේ ජනවාරි මස සිට ක්‍රියාත්මක කෙරෙන බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි.17 වන සංශෝධනයේ තිබූ දුර්වලතා හේතුවෙන් ව්‍යවස්ථාදායක සභාව පත් කිරීමට නොහැකිවීම මේ කොමිෂන් සභා ස්ථාපිත කිරීමට බලපෑ බවත් ඇමැතිවරයා පෙන්වා දෙයි.“17 වන සංශෝධනයේදී එක් අයකු යෝජනා කරන නමට තවත් අයකු විරුද්ධ වුවහොත් ව්‍යවස්ථාදායක සභාව පත්කරන්නට බැහැ. මෙවර ඒ දුර්වලතා මඟහරවා ගෙන තිබෙනවා. ඒ නිසා මෙය ප්‍රායෝගිකව ක්‍රියාත්මක කළ හැකි” බවත් ඇමැතිවරයා ප්‍රකාශ කරයි.ඇමැතිවරයා මේ අදහස් පළ කෙළේ ඇමැති මණ්ඩල තීරණ දැනුම් දීමට රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (16) පැවැති මාධ්‍ය හමුවකදීය.“ව්‍යවස්ථාදායක සභාවට නියෝජිතයන්ගේ නම් මේ වනවිටත් ඉල්ලා යවා තිබෙනවා. ඒ නම් ලැබුණු වහාම එම සභාව පත්කළ හැකියි. එවිට ජනවාරි මාසය වනවිට කොමිෂන් සභා පත්කරන්න පුළුවන්” ඇමැතිවරයා වැඩිදුරටත් ප්‍රකාශ කෙළේය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරු ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009175</link>
    <topic>යුද හමුදාවටසිවිල් සේවකයෝබඳවා ගැනෙති</topic>
    <author/>
    <content>ශ්‍රීලංකා යුද හමුදාවට සිවිල් සේවකයන් බඳවා ගැනීමේ සම්මුඛ පරීක්ෂණ මේ මස 24 දා සිට ලබන මස 26 වැනි දින දක්වා පැවැත් වේ.අරක්කැමි, භෝජනාගාර, කම්කරු හා සනීපාරක්ෂක සේවා සඳහා බඳවා ගැනීම් සිදු කරන බව යුද හමුදාව පවසයි.බඳවා ගැනිමේ සථාන හා දිනයන් මෙසේය.මේ මස 24දා තිසාවැව තුන්වන ශ්‍රී ලංකා යුද හමුදා සේවා බළකාය, ඔක්තෝබර් 5 වැනි දින දියතලාව ප්‍රදේශ මූලස්ථානය, 19 දා පනාගොඩ යුද හමුදා ශ්‍රී මහා බෝධි රාජාරාමය,ගාල්ල දෙවැනි (සෙව්) ගැමුණු හේවා බළඇණිය යන ස්ථානවලදී පෙරවරු නවයේ සිට සම්මුඛ පරීක්ෂණ පැවැත් වේ.අවුරුදු 18 ත් 45 ත් අතර වයසේ පසුවන අයට මේ සඳහා ඉදිරිපත් විය හැකි අතර උතුරු - නැගෙනහිර ක්‍රියාන්විත ප්‍රදේශවල කටයුතු කිරීම සඳහා පමණක් බඳවා ගැනීම් සිදු කෙරෙන අතර නවාතැන් හා ආහාර පාන නොමිලේ ලබා දේ.අරක්කැමි, භෝජනාගාර සේවක හා කම්කරු තනතුරු සඳහා පස්වැනි ශ්‍රේණිය සමත්වීම ප්‍රමාණවත් වන අතර සනීපාරක්ෂක කම්කරු තනතුරු සඳහා ලිවීමේ හා කියැවීමේ හැකියාව ද තිබිය යුතුය.අරක්කැමි හා භෝජනාගාර සේවක තනතුරු සඳහා අදාළ පාඨමාලා හැදෑරීමත් පළපුරුද්දත් අමතර සුදුසුකම් ලෙස සැලකේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009176</link>
    <topic>රස පරීක්‍ෂක වාර්තා නෑ:නඩු 17,000ක විභාග ඇන හිටී</topic>
    <author>රෝෂන් තුෂාර</author>
    <content>රජයේ රස පරීක්‍ෂක වාර්තාව නොලැබීම හේතුවෙන් නඩු දාහත්දහසක් විභාග කිරීම ප්‍රමාද වී ඇති බව අධිකරණ ඇමැති අතාවුද සෙනෙවිරත්න මහතා පවසයි.රස පරීක්‍ෂක වාර්තා කඩිනමින් ලබාදීමට නිවාඩු දිනයන්හිදී රාජකාරි කටයුතුවල නිරතවන ලෙස දෙපාර්තුමේන්තු නිලධාරින්ට පැවැසූ ඇමැතිවරයා මත්ද්‍රව්‍ය නඩු සම්බන්ධ පරීක්‍ෂණ වාර්තා ජනවාරි මාසය වනවිට අවසන් කරන ලෙස උපදෙස් ලබාදුන්නේය.රජයේ රස පරීක්‍ෂක දෙපාර්තමේන්තුවේ කටයුතු සොයාබැලීමට නිරීක්‍ෂණ චාරිකාවක නිරතවූ ඇමැතිවරයා මේ අදහස් පළ කළේ ය.එහිදී අදහස් දැක්වූ ඇමැතිවරයා මෙසේද කීය.දිවයින පුරා අධිකරණවල නඩු ලක්ෂ හතරක් පමණ විභාග කිරීම ප්‍රමාද වී තිබෙනවා. නඩු විභාගය ප්‍රමාද වීම හේතුවෙන් විත්තිකරුවන්ට දීර්ඝ කාලයක් ඇප ලබාගැනීමට නොහැකිව බන්ධනාගාර ගත වෙනවා. විශේෂයෙන් මත්ද්‍රව්‍ය වැරැදිවලට සම්බන්ධ සැකකරුවන් රස පරීක්‍ෂක වාර්තාව ප්‍රමාදවීම හේතුවෙන් බන්ධනාගාරගත වෙනවා.දීර්ඝ කාලයක් බන්ධනාගාර ගතවීම එම සැකකරුවන්ගේ පවුල් සංස්ථාව බිඳ වැටීමක් වෙනවා. මෙය සමාජ අර්බුදයක් විය හැකියි. සුළු වැරැදි හේතුවෙන් බන්ධනාගාර ගතවී විශාල කාලයක් සිරගතව සිටීම මහා අපරාධකරුවන් බිහි කිරීමට හේතුවක් ද වන්න පුළුවන්. රස පරීක්‍ෂක දෙපාර්තමේන්තුවේ පහසුකම් තවදුරටත් වැඩි කිරීමට අප සූදානම් . ඒවා කළ හැක්කේ වාර්තා කඩිනම් කරනවානම් පමණයි.පරීක්‍ෂණ කටයුතු ඉතා පරීක්‍ෂාකාරිව කළ යුතු බවත් එහෙත් ජනතාව පීඩාවට පත්වන ආකාරයට ප්‍රමාද වීම අනුමත කළ නොහැකි බවත් ඇමැතිවරයා එහිදී පැවැසීය. මේ චාරිකාවට නියෝජ්‍ය ඇමැති රෙජිනෝල්ඩ් කුරේ මහතා අමාත්‍යාංශ ලේකම් සුහද ගම්ලත් මහතා සහභාගී වූ අතර රජයේ රස පරීක්‍ෂක ලියනාරච්චි මහතාද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009177</link>
    <topic>අගමැති දි. මු. වැඩ බලන රාජ්‍ය ආරක්‍ෂක ඇමැති</topic>
    <author/>
    <content>එක්සත් ජාතින්ගේ සංවිධානයේ 65 වැනි සමුළුවට සහභාගි වීමට ජනාධිපති මහින්ද රාජපක්‍ෂ මහතා අමෙරිකා එක්සත් ජනපදය බලා පිටත්ව ගොස් ඇති බැවින් වැඩබලන රාජ්‍ය ආරක්‍ෂක ඇමැතිවරයා වශයෙන් අගමැති දි. මු. ජයරත්න මහතා පත්කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009178</link>
    <topic>රාජ්‍ය ඖෂධ නිෂ්පාදනනීතිගත සංස්ථාවඅඟේ ඉඳන් කන කයි</topic>
    <author>සන්ධ්‍යා කරුණාරත්න</author>
    <content>වෙළෙඳපොළට සපයන මිලට වඩා වැඩි මිල ගණන්වලට රජයේ වෛද්‍ය සැපයීම් අංශයට ඖෂධ සපයා රුපියල් කෝටි 13 කට අධික මුදලක් වංචා සහගත ලෙස රාජ්‍ය ඖෂධ නිෂ්පාදන නීතිගත සංස්ථාව පසුගිය වසරේදී උපයාගෙන ඇතැයි එහි සේවකයෝ චෝදනා කරති.පසුගිය වසරේ ඇත්ත වශයෙන්ම පාඩුව රුපියල් කෝටි 3 ක් පමණ වූවත්, ආයතනය රුපියල් කෝටි 12 ක පමණ ලාභයක් උපයා ඇති බව පෙන්වා දී ඇති සංස්ථාවේ බලධාරින්, මෙසේ රජයට අධික මිලට ඖෂධ අලෙවි කර වංචාවෙන් උපයා ගත් මුදල ලැබූ ලාභය ලෙස හුවා දක්වා වරප්‍රසාද රැසක් ඉහළ කළමනාකාරිත්වය ලබාගෙන ඇති බව ද සේවකයෝ පෙන්වා දෙති.සංස්ථාවේ සේවකයන් වෙනුවෙන් එහි නිලධාරියකු වන ඩී. ඩී. අමරසිරි මහතා ජනාධිපති මහින්ද රාජපක්ෂ මහතා වෙත ලිපියක් යවමින් මේ කරුණු අනාවරණය කර තිබේ.පෞද්ගලික අංශයට අඩු මිලටත් එම ඖෂධය රජයේ වෛද්‍ය සැපයීම් අංශයට ඉතා අධික මිලටත් සපයා සිදුකළ වංචාව තහවුරු කෙරෙන ලේඛන ද සමඟ කරුණු ඉදිරිපත් කරන අමරසිරි මහතා මේ වංචාව පිළිබඳව වහාම පරීක්ෂණයක් පවත්වා රජයේ දේපළ වංචා කළ අයට එරෙහිව නීතිය ක්‍රියාත්මක කරන ලෙසද ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n1009179</link>
    <topic>එ.ජාතීන්ගේ සමුළුවටමා සහභාගි වෙනවා</topic>
    <author>නිරූෂි විමලවීර</author>
    <content>විදේශ කටයුතු අමාත්‍යාංශය කළ ආරාධනාවකට අනුව එක්සත් ජාතීන්ගේ සංවිධානයේ 65 වැනි සමුළුවට තමා සහභාගිවීමට තීරණය කළ බව, විපක්ෂයේ ප්‍රධාන සංවිධායක, පාර්ලිමේන්තු මන්ත්‍රී ජෝන් අමරතුංග මහතා ප්‍රකාශ කෙළේය.මේ පිළිබඳව පක්ෂ නායක රනිල් වික්‍රමසිංහ මහතා දැනුම්වත් කළ බව ද හෙතෙම සඳහන් කෙළේය.හැට පස්වැනි සමුළු වාරයට සහභාගිවීම සඳහා රජයේ නියෝජිත පිරිස සමඟ තමා අද (17) දා නිව්යෝර්ක් නුවර බලා පිටත්ව යන බවද හෙතෙම පැවැසීය.මෙම සිදුවීම දේශපාලන ක්ෂේත්‍රයේ උඩු යටිකුරු කෙරෙන මහ සිද්ධියක් ලෙස ඇතැමෙක් හැඳින්වීමට උත්සහ දරන බව කී අමරතුංග මහතා තමා එවැනි සිද්ධීන් ප්‍රතික්ෂේප කරන බව කීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091710</link>
    <topic>ඩී. ජේ. විමලසුරේන්ද්‍රජන්ම දින සැමරුම අද</topic>
    <author>ස්වර්ණා විජේකෝන්</author>
    <content>මෙරට ජල විදුලිබල ක්‍රමයේ නිර්මාතෘ ඩී. ජේ. විමලසුරේන්ද්‍ර යන්ගේ 136 වන ජන්ම දිනය අද (17) ට යෙදේ.ඒ නිමිත්තෙන් විදුලිබල හා බලශක්ති අමාත්‍යාංශයත්, ලංකා විදුලිබල මණ්ඩලයත් එක්ව වැඩසටහන් රැසක් ක්‍රියාවට නංවා ඇත.ඒ යටතේ අද (17) දින ග්‍රාමීය විදුලි ව්‍යාපෘති 100ක් දිවයින පුරා ක්‍රියාත්මක කිරීමට කටයුතු යොදා තිබේ.මීට සමගාමීව විදුලිබල මණ්ඩලයේ සංවර්ධිත වසර ලෙස අද (17) දින සිට 2011 සැප්තැම්බර් 17 වැනි දින දක්වා වසරක කාලයක් ප්‍රකාශයට පත්කොට තිබේ. එහිදී සේවකයන් ඇගයීම ඵලදායිතාව වැඩි කිරීම හා විවිධ සත්කාරක සේවා රැසක් පැවැත්වීමට ද නියමිතය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091711</link>
    <topic>අසැබි වෙබ් අඩවි 87ක් තහනම්</topic>
    <author>භක්ති ධර්මප්‍රිය මෙන්ඩිස්</author>
    <content>හඳුනාගන්නා ලද අසභ්‍ය වෙබ් අඩවි 87 ක් තහනම් කිරීම සඳහා ළමා හා කාන්තා කාර්යංශය ළමා අධිකරණයෙන් ඊයේ (18) නියෝග ලබාගෙන තිබේ.මේ වෙබ් අඩවි අසූහතෙන් තුනක් සිංහල භාෂාවෙන් ප්‍රචාරය වන ඒවා අතර අනෙක් 84 ඉංග්‍රීසි මාධ්‍යයෙන් ප්‍රචාරය වේ.ළමා හා කාන්තා කාර්යංශය විසින් මෙම අසභ්‍ය වෙබ් අඩවි පිළිබඳව සොයා බැලීමෙන් අනතුරුව ඒවා තහනම් කරන ලෙස ළමා අධිකරණයෙන් ඉල්ලීමක් කර ඇත.මේ වෙබ් අඩවි තහනම් කිරීම සඳහා ළමා අධිකරණය විදුලි සන්නිවේදන කොමිෂන් සභාව වෙත දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091712</link>
    <topic>අකාලයේ මිලින වූ පුංචි මල් කැකුළසුදිල් නිලුපුල්</topic>
    <author>කළුතර දිස්ත්‍රික් සංචාරක</author>
    <content>දෙනෝදාහක් ගැවසෙන බේරුවල නගර මධ්‍යයේ පෙරේදා (16) මධ්‍යහන 12.30 ට පමණ පොලිසිය හා මංකොල්ලකරුවන් පිරිසක් අතර සිදුවූ වෙඩි හුවමාරුවෙන් අනපේක්ෂිත ලෙස මියගිය බේරුවල මොරගල්ල පාසල් සිසුවාගේ මරණය නිසා ප්‍රදේශයේ ජනතාව දැඩි ශෝකයට පත්ව සිටිති. බේරුවල ප්‍රදේශයේ පමණක් නොව අවට ප්‍රදේශවලින් කුඩා දරුවන් වැඩිහිටියන් සිය දහස් ගණනින් මේ පාසල් සිසුවාගේ නිහඬ දේහය දැකබලා ගෙන ඔහුට අවසාන ගෞරව දැක්වීම සඳහා ඔහුගේ නිවස වෙත පැමිණෙමින් සිටියහ.බේරුවල ප්‍රදේශයේ පදිංචි ප්‍රසිද්ධ හොර හරක් ජාවාරම්කරුවන් පිරිසක් අත්අඩංගුවට ගැනීම සඳහා ඔවුන් හා ලුහුබැඳි මහරගම පොලිසියේ නිලධාරින් කිහිපදෙනෙකු හා හොර හරක් ජාවාරම්කරුවන් අතර සිදුවූ වෙඩි හුවමාරුවේදී අනපේක්ෂිත ලෙස මෙසේ මියගොස් ඇත්තේ බේරුවල මොරගල්ල පදිංචි සුදිල් නිලුපුල් ද සිල්වා නැමැති සත් හැවිරිදි පාසල් ශිෂ්‍යයෙකි. මොහු මස්සල ප්‍රාථමික විද්‍යාලයේ දෙවැනි ශ්‍රේණියේ හා මොරගල්ල ධම්මිකාරාම දහම් පාසලේ ද ශිෂ්‍යයෙකි.සිද්ධිය වූ දිනට පෙර දින පාසලේ දී මිතුරන් සමඟ ක්‍රීඩා කරමින් සිටියදී සිදුවූ හිස සහ ඇස අසල තැලීම් තුවාල සඳහා ප්‍රතිකාර ගැනීමටත්, සිය දහම් පාසල් ගමනට අවශ්‍ය ජාතික ඇඳුමක් මස්සවා ගැනීමටත් මවුපියන් සමඟ පියාගේම ත්‍රිවිලර් රථයෙන් බේරුවල නගරයට පැමිණ තිබේ.මේ අවස්ථාවේ දෙනෝදාහක් දෙනා ගැවසෙන බේරුවල නගරය මැදදී පොලිසිය හා හොර හරක් ජාවාරම්කරුවන් අතර පැවැති වෙඩි හුවමාරුවට සුදිල්ගේ පියා පැදවූ ත්‍රිවිලර් රථය මැදිවීමෙන් සුදිල්ගේ හිසට වෙඩි වැදී තිබේ. සුදිල්ගේ පියාගේ හිසට ද වෙඩි වැදී සුළු තුවාල සිදුවී ඇති අතර, බරපතළ තුවාල ලත් සුදිල් නාගොඩ රෝහලට ඇතුළත් කිරීමෙන් පසු මියගොස් ඇත.මියගොස් සිටින සුදිල් නිලුපුල් - මොරගල්ලේ පදිංචි සංචාරක ව්‍යාපාරිකයකු වන නිහාල් ගුණරත්න (අවු. 48) ෂර්මිලා සුදේශිනී (42) යුවළගේ බාලම පුත්‍රයා වන අතර දරුවන් තිදෙනෙකු අතර එකම පිරිමි දරුවාද වේ.තමා ඉගෙනුම ලබන මස්සල ප්‍රාථමික විද්‍යාලයේත් දහම් පාසලේත් ගුරු ශිෂ්‍ය සියල්ලන්ගේත් ප්‍රදේශයේ ලොකු කුඩා හැමගේත් ආදරය දිනා සිටි සුදිල් පිළිබඳව දෙමාපියන් දෙදෙනා පමණක් නොව අසල්වැසියන් පවා විශේෂයෙන් බලාපොරොත්තුව සිටි බව ඔවුන්ගේ සෝබරිත අදෝනාවෙන් කියැවේ. දහම් පාසල් උත්සවයට ඇඳුම් මහන්න ගොස් සිදුවූ විපත පිළිබඳව සොහොයුරියෝ (ඊෂා ගුණරත්න අවු. 18, ෂාදි ගුණරත්න අවු. 12) දුක් අඳෝනා බස් කියමින් වැලපේ.දෙමාපියන් - සොයුරියන් හා ඥාතින් දුක් අදෝනා කරමින් හඬා වැලපෙද්දි හැඬූ කඳුලින් යුතුව මාධ්‍ය වෙත තොරතුරු සපයා දුන් බේරුවල ප්‍රාදේශීය සභා මන්ත්‍රී චමිල රණසිංහ (සුදිල්ගේ මාමා) ට ස්තුතිය පිරිනැමේ.මෙම සිද්ධිය පිළිබඳව බේරුවල පොලිසිය විශේෂ පොලිස් පරීක්ෂණයක් පවත්වන අතර සිද්ධියට සම්බන්ධ පොලිස් නිලධාරින් සිවුදෙනෙකු අත්අඩංගුවට ගෙන කළුතර මහේස්ත්‍රාත් වෙත ඉදිරිපත් කරන ලද බව වාර්තා වේ. .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091713</link>
    <topic>ඔක්තෝබර් 1 වැනිදා සිට දේපළ තහනම් කිරීමට පියවර</topic>
    <author>ජීවනී පතිරණ</author>
    <content>බස්නාහිර පළාතේ වරිපනම් නොගෙවන සියලු නිවාස හා ආයතන හිමියන්ගේ දේපළ පවරා ගැනීමට බස්නාහිර පළාත් පාලන කොමසාරිස් කාර්යාලය කටයුතු කරගෙන යයි.මේ අනුව ඔක්තෝබර් මස 1 වැනි දින සිට චංචල දේපළ තහනම් කිරීම සඳහා වරෙන්තු නිකුත් කිරීමටත් නොවැම්බර් මස අවසානයේ සිට දෙසැම්බර් මස 31 දක්වා නිශ්චල දේපළ තහනම් කිරීමටත් නියමිතව ඇත.බස්නාහිර පළාතේ පළාත් පාලන ආයතන 48 පුරා අඛණ්ඩව මෙම මෙහෙයුම ක්‍රියාත්මක කෙරෙන බවත්, ඒ සඳහා පොලිස් දෙපාර්තමේන්තුවේ සහය ලබා ගන්නා බවත් පළාත් පාලන කොමසාරිස් එම්. සුමනපාල මහතා පැවැසීය.මාසයක සහන කාලයකට යටත්ව මේ වරෙන්තු නිකුත් කරන අතර, හිඟ මුදල් නොගෙවන සියලු නිවාස හා ආයතන හිමියන්ගේ චංචල, නිශ්චල දේපළ නියමිත කාලසීමාවෙන් පසුව පවරා ගැනීමට හා වෙන්දේසි කිරීමටත් නියමිතව ඇත.දෙවරක් තක්සේරු වී ඇති ඇතැම් දේපළත්, සුනාමියට හසුවී ඇති දේපළත් මෙයට අයත් නොවන අතර, රාජ්‍ය ආයතන, දෙපාර්තමේන්තු, සංස්ථා විශාල වරිපනම් මුදලක් ගෙවීමට ඇති බැවින් අදාළ අමාත්‍යාංශ ලේකම්වරුන් හා ප්‍රධානීන් මගින් ඒ සඳහා අවශ්‍ය සියලු පියවර ගැනීමට පළාත් පාලන කොමසාරිස් කාර්යාලය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091714</link>
    <topic>වතුර නැතිව ‘සාගරිකා’ මඟ නවතී</topic>
    <author>ශීලා උඩුවර සහ ටී. එම් චාමික රොෂාන්</author>
    <content>වතුර නොමැති වීමෙන් අතරමග දී නවතින දුම්රියවලට ද ජලය සපයන්න දැන් දුම්රිය මගීන්ට සිදුවී තිබේ.ඊයේ (16) උදේ ගාල්ල සිට මරදාන දක්වා ධාවනය කරුණු ‘සාගරිකා’ කාර්යාල දුම්රිය පෙරවරු 7.10ට පමණ කළුතර දුම්රිය ස්ථානයට ළඟා වූ නමුත් පෙ. ව. 8 පමණ වනතෙක් කළුතරින් ගමන් ඇරැඹීමට හැකිවූයේ නැත.දුම්රිය එන්ජිමේ කාර්මික දෝෂයක් නිසා දුම්රිය ධාවනය කළ නොහැකි බවට දුම්රිය නියාමකවරුන් තීරණය කර තිබුණ ද එම දෝෂය ඇතිවූයේ ජලය නොමැති කමින් බව ඒ වන විට දැන සිටියේ නැත.මෙම දුම්රිය වෙනදාටත් වඩා කලින් ඊයේ කළුතර දුම්රිය ස්ථානයට පැමිණීම නිසා මගීහු මහත් සතුටට පත්වූව ද ඉන්පසුව 8 වනතුරුත් දුම්රිය ගමන් ඇරැඹීමට නොහැකිවීම නිසා මහත් කෝපයට පත්ව සිටියහ. ප්‍රවාහන ඇමැති කුමාර වෙල්ගම මහතා ද දුම්රියෙන් පැමිණෙන බදාදා පමණක් දුම්රිය ධාවනය වෙලාවට සිදුවන බවත්, අනිත් දවස්වල දුම්රිය ප්‍රමාද වන බවටත් පවසමින් මගීහු දොස් පවරමින් සිටියහ. දුම්රියට අවශ්‍ය ජලය නොමැති බව දැනගත හැකි වූයේ දුම්රිය එන්ජිම පණගන්වා තිබියදීත් ධාවනය නොවීම පිළිබඳව සොයා බැලීමේදී ය.එය දැනගැනීමත් සමග කෝපය යටපත් කරගත් මගීහු දුම්රියට අවශ්‍ය ජලය සපයා දුන්හ.ජලය සපයන ගමන් ඔවුහු පැවසුවේ දුම්රිය ධාවනයට පෙර දුම්රියේ අවශ්‍යතා අඩුපාඩු පිළිබඳව සොයා බැලීමට ඊට අදාළ සේවකයන්ගේ වගකීම බවත් එය ඉටු කරන්නේ නම් මෙවැනි සිදුවීම් ඇති නොවන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091721</link>
    <topic>ළාබාල දැරියන් දෙදෙනකු අපයෝජනය කළ 60 හැවිරිදි අයකු සොයා විශේෂ මෙහෙයුමක්</topic>
    <author>චින්තා රණසිංහ</author>
    <content>දෙවසරක් තිස්සේ බරපතළ ලෙස ලිංගික අපයෝජනයට ලක්වූ එකම පවුලේ එකොලොස් හැවිරිදි හා සය හැවිරිදි ලාබාල දැරියන් දෙදෙනෙකු පිළිබඳව 1929 - ළමා උපකාරක සේවයට තොරතුරු වාර්තා වෙයි.මාදිවෙල ප්‍රදේශයේ පදිංචිව සිටින මේ දැරියන් දෙදෙනා මෙසේ අපයෝජනයට ලක්කර ඇත්තේ වයස අවුරුදු 60 ක් පණ වූ වයස්ගත පුද්ගලයකු විසිනි. සැකකාර පුද්ගලයා දැරියන්ගේ මවගේ පාර්ශ්වයට අයත් පුද්ගලයකු බව ළමා ආරක්ෂක අධිකාරියේ විශේෂ පොලිස් විමර්ශන ඒකකය පවසයි.වැඩිමහල් දියණිය ප්‍රථමයෙන් අපයෝජනයට ලක්වී ඇත්තේ ඇය පාසලේ සිවුවන වසරේ පසුවන අවධියේ යැයි පවසන විමර්ශන ඒකකය පෙන්වා දෙන්නේ නිරන්තරයෙන් එම නිවසට පැමිණෙන සැකකාර පුද්ගලයා දැරියන්ට ටොෆි, චොකලට් ගෙනැවිත් දෙමින් ඔවුන් රවටාගෙන මෙම ක්‍රියාවේ යෙදී ඇති බවයි.පසුගිය දිනයක නිවසට පැමිණ ඇති එම පුද්ගලයා දැරියන් අපයෝජනයට ලක්කිරීමට තැත් කිරීමේදී ඔවුන්ගේ දැඩි අකමැත්ත ප්‍රකාශ කරනු දැරියන්ගේ පියාගේ සහෝදරියකට ඇසී තිබේ. සිද්ධිය සැලවූ වහාම අසල්වැසි තරුණයකු මේ පිළිබඳව 1929 ළමා උපකාරක සේවයට පැමිණිලි කොට තිබේ.ක්ෂණිකව ක්‍රියාත්මක වූ පොලිස් විමර්ශන ඒකකය සිද්ධිය වූ ස්ථානයට ගොස් ඇති අතර මේ වනවිට දැරියන් දෙදෙනාගෙන් කටඋත්තර ලබාගෙන ඇත. සැකකාර පුද්ගලයා අත්අඩංගුවට ගැනීමට ළමා ආරක්ෂක අධිකාරියේ විශේෂ පොලිස් විමර්ශන ඒකකය විශේෂ පරීක්ෂණ මෙහෙයවයි.මේ අතර බණ්ඩාරවෙල ප්‍රදේශයෙන් වාර්තා වූ පැමිණිලි කිහිපයක් විමර්ශනය කිරීම සඳහා ළමා ආරක්ෂක අධිකාරියේ සභාපති අනෝමා දිසානායක මහත්මියගේ උපදෙස් පරිදි විශේෂ පොලිස් විමර්ශන කණ්ඩායමක් අද (17) බණ්ඩාරවෙල බලා පිටත්ව යාමට නියමිතය. ජනතාවගේ නිරන්තර අවධානය හේතුවෙන් මෙවැනි ළමා හිංසන හා අපරාධ මැඩලීමට පහසු වී ඇති බව එම විමර්ශන ඒකකය දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091724</link>
    <topic>මාරවිල තලවිල මුහුදු තීරයට මියගිය තල්මසෙකුගේ සිරුරක්...</topic>
    <author>ඡායාරූපය - පුත්තලම දිසා සංචාරක ප්‍රසාද් පූර්ණමාල්</author>
    <content>මාරවිල තලවිල මුහුදු තීරයට මියගිය තල්මසෙකුගේ සිරුරක් ගොඩගසා තිබුණු අයුරු. දින කිහිපයකට පෙර මියගොස් ඇති බවට සැක කෙරෙන මේ තල්මසාගේ සිරුර කැබලිවලට කැඩී දුගඳ හමන තත්ත්වයට පත්ව ඇත. එම නිසා ප්‍රදේශයේ ජනතාව දැඩි අපහසුතාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091715</link>
    <topic>උප්පැන්න සහතික පිටපතක් දැන්විනාඩි දෙකකින් ලබාගත හැකියි</topic>
    <author>උදුලා පීරිස්</author>
    <content>උප්පැන්න සහතිකයක පිටපතක් යළි ලබාගැනීම සඳහා එදා මාස ගණනක් ගත වුණද වර්තමානයේ සිය අනන්‍යතාවය ඔප්පු කිරීමෙන් පසු විනාඩි දෙකක් වැනි කෙටි කාලයකින් රටේ ඕනෑම දිස්ත්‍රික් ලේකම් කාර්යාලයකින් ලබා ගැනීමේ පහසුකම සලසා ඇතැයි රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ.සෙනවිරත්න මහතා පැවසීය.ජනතාවගේ නීතිමය ලියකියවිලි වන උප්පැන්න මරණ, විවාහ හා ඉඩම් ඔප්පු වැනි දේ පරිගණක කර අවසන් බවද සෙනවිරත්න මහතා අවධාරනය කළේය.අතීතයේ උප්පැන්න සහතිකයක් ලබාගැනීමට ඈත එපිට ගම්මානවල ජනතාව කොළඹ මාලිගාවත්ත කච්චේරියට පැමිණ අදාළ ලියකියවිලි පුරවා භාරදීමෙන් අනතුරුව ඒවා ලැබෙන තුරු මාස ගණනක් බලා සිටියයුතු වුණද අද ජනතාවගේ සියලු තොරතුරු ජාලගත කර අවසන් බැවින් විනාඩි කිහිපයකදී ලංකාවේ ඕනෑම දිස්ත්‍රික් ලේකම් කාර්යාලයකින් උප්පැන්න සහතිකයක් ලබාගැනීමේ අවකාශ සලසා තිබෙනවා. ඉඩම් ඔප්පු සම්බන්ධයෙන් රෙජිස්ටාර් ජෙනරාල් කාර්යාලයෙන් විස්තර සොයාගැනීමේ පරිගණක පහසුකම් සලසා ඇතැයිද ඇමැතිවරයා කීය.උතුරු වසන්තය වැඩපිළිවෙළ යටතේ තිස් වසරක් පුරා පැවැති යුද්ධය හේතුවෙන් උතුරේ මෙතෙක් ලියාපදිංචි නොවූ උපත් පිළිබඳවද ජාලගත කිරීම් අවසන් කර ඇතැයිද සෙනවිරත්න මහතා කීය.වාහන ආදායම බලපත්‍රයක් වුණද, පරිගණකයෙන් ලබාගැනීමේ පහසුකම සලසා ඇතැයිද හෙතෙම කීය.මෙරට ග්‍රාම නිලධාරීවරුන් දාහතර දහස් විසි දෙකක් සේවයේ යොදවා ඇති බව සඳහන් කළ ඇමැතිවරයා ඔවුන්ගේ ආදර්ශ අස්සන් පවා පරිගණක ගතකර ඇති නිසා ග්‍රාමනිලධාරීන්ගේ අස්සන් යොදා සිදුවන වංචා දූෂණ අවම වී ඇතැයි ද කීය. රජයේ විශ්‍රාම වැටුප් තොරතුරු පරිගණකගත කර අවසන් බැවින් පසුගිය කාල පරිච්ඡේදයන්හි ව්‍යාජලෙස ලබාගත් විශ්‍රාමවැටුප් රැසක් අනාවරණය කරගැනීමට හැකිවූ බවද ඇමැතිවරයා ප්‍රකාශ කළේය.දිස්ත්‍රික් විසිපහේ පවතින ප්‍රාදේශීය ලේකම් කාර්යාල තුන්සිය තිස්එකම පරිගනක ගතකිරීම් සිදුකර අවසන් බවද සෙනවිරත්න මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091716</link>
    <topic>රහස් පොලිස් නිලධාරියකුලෙස පෙනී සිටිමින්තරුණියකට අතවර කරලා</topic>
    <author>මල්වාන සමූහ මහානාම විතානගේ</author>
    <content>තමන් රහස් පොලිසියෙන් බවට පවසමින් වෑන් රථයකින් පැමිණි තරුණයින් තිදෙනෙකු විසින් බියගම හේන්හක්ක ප්‍රදේශයේ පයින් ගමන් කළ විසි හැවිරිදි විවාහක කාන්තාවක් රැගෙන ගොස් ලිංගික අතවර සිදුකොට පලාගොස් ඇත.බියගම පේරගස් හන්දියේ එම කාන්තාව නේවාසිකව සිටින ස්ථානයෙන් පිටත් වී හේන්හක්ක ප්‍රදේශයේ සිටි සිය අක්කාගේ නිවෙසට පසුගිය සෙනසුරාදා (11 වැනිදා) පස්වරු 6.30 ට පමණ පයින් යමින් සිටියදී ඇය මේ ඉරණමට ගොදුරු වී ඇතැයි කියති.වෑන් රථයෙන් පැමිණි එම තරුණයින් තිදෙනා තමන් රහස් පොලිසියෙන් බවට පවසා ඇයගෙන් සිය ජාතික හැදුනුම්පත ඉල්ලා ඇත.ඒ අවස්ථාවේ තමා ළඟ හැදුනුම්පත නැති බව ඔවුන්ට පවසා තිබේ. එවිට ඔවුන් එම කාන්තාව එම වෑන් රථයට නංවාගෙන සපුගස්කන්ද ප්‍රදේශයේ රබර් වත්තකට රැගෙන ගොස් තිබේ. එහිදී ඇයට ලිංගික අතවර සිදුකොට ඔවුන් පලාගොස් ඇත.මේ පිළිබඳව බියගම පොලිසියට කරන ලද පැමිණිල්ලක් අනුව වහාම ක්‍රියාත්මක වූ පොලිසිය මේ සිද්ධියට උපයෝගි කර ගත් එම වෑන් රථය හඳුනා ගැනීමට සමත් වූ අතර එම කාන්තාව රාගම මහ රෝහලට යවා වෛද්‍ය පරීක්ෂණයකට ලක්කරනු ලැබීය.මේ සිද්ධිය සම්බන්ධව බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න මහතා පුළුල් පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091717</link>
    <topic>පේරාදෙණිය සරසවියේ හිටපු ප්‍රධානින් දෙදෙනකු ලක්ෂ 5ක මුදලක් රජයට ගෙවයි</topic>
    <author>අසේල කුරුළුවංශ</author>
    <content>පේරාදෙණිය විශ්ව විද්‍යාලයේ හිටපු උපකුලපති කපිල ගුණසේකර මහතාට සහ කෘෂි ඉංජිනේරු දෙපාර්තමේන්තුවේ හිටපු පීඨාධිපති එම්. කේ. අලහකෝන් මහතාට සාමූහිකව හෝ වෙන්වෙන්ව රුපියල් 516800/-ක මුදලක් විශ්වවිද්‍යාලයට ගෙවන ලෙස විගණකාධිපති දෙපාර්තමේන්තුව ලිඛිතව දැනුම් දී ඇත.විශ්වවිද්‍යාලයේ කෘෂි ඉංජිනේරු දෙපාර්තමේන්තුවට අයත් මීවතුරේ පිහිටි හෙක්ටයාර 2.68ක ඉඩමක් වසර තුනක බදු ගිවිසුමක් යටතේ පෞද්ගලික සමාගමකට පවරාදී රුපියල් 516800/-ක් වූ වසරක බදු මුදල විශ්වවිද්‍යාලයට පරිබාහිරවූ පෞද්ගලික ගිණුමකට බැරකර ඇතිබව විගණන පරීක්ෂණයකදී හෙළිවී තිබිණි.වසර 2006 දී අදාළ මුදල පෞද්ගලික ගිණුමකට බැරකර තිබෙන අතර එම මුදල් විශ්වවිද්‍යාල වාර්ෂික ගිණුම් ප්‍රකාශයටද ඇතුළත්ව නොමැති බව විගණන පරීක්ෂණයේදී හෙළිවී ඇත.මේ හේතුවෙන් අදාළ මුදල එවකට පේරාදෙණිය විශ්වවිද්‍යාලයේ උපකුලපතිවූ මහාචාර්ය කපිල ගුණසේකර මහතා හා කෘෂි ඉංජිනේරු දෙපාර්තමේන්තුවේ පීඨාධිපතිවූ එම්. කේ. අලහකෝන් මහතා වෙන් වෙන්ව හෝ සාමූහිකව විශ්ව විද්‍යාලයට ගෙවිය යුතු බව විගණන දෙපාර්තමේන්තුව ඔවුනට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091718</link>
    <topic>ඔක්: 29දා සිට සෑම සිකුරාදාවකම නඩුව විභාගයට ගැනීමට තීරණ</topic>
    <author>ශිරෝමි අබයසිංහ</author>
    <content>ශ්‍රී ලංකා යුද හමුදාවට අමෙරිකානු ඩොලර් ලක්‍ෂ තුනකට ආසන්න මුදලක භාණ්ඩ සැපයීමේදී කූට ලේඛන ඉදිරිපත් කර මුදල් ලබා ගැනීමට කුමන්ත්‍රණය කෙළේ යැයි අධිචෝදනා ලැබ සිටින හිටපු හමුදාපති සරත් ෆොන්සේකා මහතා ඇතුළු තිදෙනෙක්ට එරෙහිව පවරා ඇති නඩුව ඔක්තෝබර් 29 දා සිට සෑම සිකුරාදා දිනකම විභාගයට ගැනීමට කොළඹ මහාධිකරණ විනිසුරු සුනිල් රාජපක්‍ෂ මහතා ඊයේ (16) තීරණය කෙළේය.ෆොන්සේකා මහතාගේ බෑණා වන ධනුක තිලකරත්න සහ වෙලින්ටන් ට්‍රෙන්ටන් ඩේහොට් මහත්වරුන් අනෙක් විත්තිකරුවෝ වෙති.ඩේහොට් නමැති විත්තිකරු සම්බන්ධයෙන් අධිකරණය අංගොඩ මානසික රෝහලේ විශේෂඥ වෛද්‍ය නීල් ප්‍රනාන්දු මහතාගෙන් වාර්තාවක් කැඳවා තිබූ අතර විත්තිකරු නඩු විභාගය සඳහා සුදුසු මානසික තත්ත්වයක සිටින බවට වෛද්‍යවරයා වාර්තාවක් අධිකරණයට ඉදිරිපත් කර තිබිණි.විත්තිකරු ව්‍යාකූල මානසික තත්ත්වයකට පත්ව ඇතැයි ඔහුගේ නීතිඥ නලීන් දිසානායක මහතා අධිකරණයට කළ දැනුම් දීම අනුව අධිකරණය එම වෛද්‍ය වාර්තාව කැඳවා තිබිණි.පැමිණිල්ලේ සාක්කිකරුවන් දෙදෙනෙක්ම ඔක්. 29දා අධිකරණයේ පෙනී සිටීමට සිතාසි නිකුත් කෙරිණි. පැමිණිල්ලෙන් ඉදිරිපත් කිරීමට බලාපොරොත්තු වන ලේඛනවල පිටපත් රජයේ ජ්‍යෙෂ්ඨ අධිනීතිඥ දමිත් තොටවත්ත මහතා විසින් ෆොන්සේකා මහතාගේ නීතිඥ සාලිය පීරිස් මහතාට භාර දුන්නේය.2006 නොවැම්බර් 01 සහ 2009 මැයි 31 අතර කාලයේදී ආරක්‍ෂක අමාත්‍යාංශයේ 2007/08 වසර සඳහා ලියාපදිංචි සැපයුම්කරුවෙක් වන බ්‍රිටිෂ් බෝර්නියෝ ඩිෆෙන්ස් ඕස්ට්‍රේලියානු සමාගමේ නියෝජිතයෙක් ලෙස වෙලින්ටන් ඩේහෙට් නමැති විත්තිකරු කූට ලෙස සැකසූ ලේඛන යුද හමුදාවට ඉදිරිපත් කර රුපියල් ලක්‍ෂ 3 ක මුදලක් ව්‍යාජ විදේශීය ගිණුමක් වෙත බැර කිරීමට කුමන්ත්‍රණය කිරීම යන අධිචෝදනා පොදු දේපළ පනත යටතේ විත්තිකරුවන් තිදෙනාටම එරෙහිව නීතිපතිවරයා ඉදිරිපත් කර තිබේ.කූට ලේඛන ඉදිරිපත් කර යුද හමුදා නිලධාරීන් රවටා ඔවුන්ගේ කීර්තියට හානි කිරීම සහ බ්‍රිටිෂ් බෝර්නියෝ සමාගම වෙනුවෙන් ගිවිසුම් අස්සන් කිරීම යන අධිචෝදනා ඩේහොට්ට එරෙහිව ඉදිරිපත් වී තිබේ. යුද හමුදාවට අයත් මුදල් ඒ සඳහා හිමිකමක් නොමැති අයෙක් විසින් සාමාන්‍ය පරිහරණය කරන බව දැන එයට ඉඩ හැරීම මගින් එම මුදල් පිළිබඳව සාපරාධි විශ්වාස කඩ කළේ යැයි ෆොන්සේකා මහතාට එරෙහිව අධිචෝදනා ඉදිරිපත් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091719</link>
    <topic>පස්සර මහ මඟ දමා ගිය බිලිඳාගේ මව රිමාන්ඩ්</topic>
    <author>පස්සර සමූහ උබයරත්න වනසිංහ</author>
    <content>පස්සර – බදුල්ල ප්‍රධාන මාර්ගයේ පසුගියදා මගී ආවරණයක් තුළ දමා ගොස් සිටි බිලිඳාගේ මව පෙරේදා සවස (15) පස්සර පොලිසිය මඟින් අත්අඩංගුවට ගෙන ඇත.පස්සර මහේස්ත්‍රාත් අධිකරණය වෙත ඊයේ (16) ඇය ඉදිරිපත් කිරීමෙන් පසු සැප්තැම්බර් මස 30 දින දක්වා රක්ෂිත බන්ධනාගාර ගත කරන ලෙස බදුල්ල මහේස්ත්‍රාත් වයි. එම්. නෙළුම්දෙණිය මහතා නියෝග කෙළේය.මහ මඟ දමා ගොස් සිටි දරුවා පිළිබඳ 14 වැනි දින පස්සර පොලිසියට ලැබුණු දුරකතන පණිවිඩයක් මත එම ස්ථානයට ගිය පොලිස් නිලධාරීන් පිරිසක් විසින් මේ දරුවා පස්සර දිසා රෝහලට බාර දෙන ලදී. අනතුරුව පැතිකඩ කිහිපයක් ඔස්සේ පරීක්‍ෂණ කටයුතු මෙහෙයවූ පොලිසියට ඊයේ (15) සවස පස්සර ආගරතැන්න ප්‍රදේශයේ නිවෙසක රැඳී සිටියදී මැය අත්අඩංගුවට ගැනීමට හැකි වී තිබේ.පසුව මේ තරුණිය පස්සර දිසා රෝහලටද රැගෙන ගොස් තම දරුවා බැලීමටත්, බිලිඳා සමඟ ටික වේලාවක් රෝහලේ ගත කිරීමටත් අවස්ථාව ලබාදීමෙන් පසු යළි පස්සර පොලිසියේ රිමාන්ඩ්භාරයේ රඳවා තිබිණි.ඒ වන විට ඇගෙන් කළ ප්‍රශ්නකිරීම් වලදී මීට වසර කීපයකට පෙර මේ තැනැත්තිය තම පදිංචි ප්‍රදේශය වූ ආගරතැන්නේ සිට කොළඹ ප්‍රදේශයේ රැකියාවකට ගොස් සිටියදී හදිසියේ හමුවූ හැටන් ප්‍රදේශයේ තරුණයකු සමඟ සම්බන්ධකම් ඇති කර ගැනීමෙන් පසු මේ දරුවා ලැබුණු බව ඇය පවසා ඇත.ඉකුත් ජූලි මස 30 වැනි දින රාගම රෝහලේදී ප්‍රසූත කළ මේ බිලිඳා මාස 1 1/2ක් පමණ මහත් දුෂ්කරතා මැද හදා වඩා ගෙන පසුව ඉකුත් 14 වැනි දින රාත්‍රියේ බිලිඳා පස්සර මාර්ගයේ මගී ආවරණය තුළ දමා ගිය බවත් අනාවරණය වී ඇත.පස්සර පොලිස් ස්ථානාධිපති ටී. ඇම්. රත්නායක සහ පො: කො: එව්. ඇම්. පී. ඒ. හේරත් යන මහතුන් කාන්තා පොලිස් නිලධාරිනියන් කීප දෙනකු සමඟ පස්සර ආගරතැන්න ප්‍රදේශයේදී අත්අඩංගුවට ගත් මෙම තැනැත්තිය 25 හැවිරිදි අවිවාහක තරුණියකි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091720</link>
    <topic>කල් ඉකුත් වී විනාශ කිරීමට ගෙන යනආහාර ද්‍රව්‍ය නැවත වෙළෙඳ පොළට</topic>
    <author>විජයානි එදිරිසිංහ</author>
    <content>වරායෙන් පිට කර විනාශ කිරීමට ගෙන යන නරක් වූ අල ලූනු සහ වෙනත් කල් ඉකුත් වූ ද්‍රව්‍ය වසර දහයක පමණ කාලයක් තිස්සේ ජාවාරම්කරුවන් අතට පත්වී යළිත් වෙළෙඳපොළට පැමිණ ඇති බව පරීක්‍ෂණවලදී හෙළි වී තිබේ.වරායෙන් පිටකර විනාශ කිරීමට ගෙන යමින් තිබූ අල සහ ලූනු කන්ටේනර් 4ක් කොළඹ අපරාධ කොට්ඨාසයේ ආරක්‍ෂාව මත විනාශ කර දැමීමත් සමඟ මෙම තොරතුරු අනාවරණය විය.වරාය, පාතාලය සහ අතර මැදි ව්‍යාපාරිකයන් විසින් සංවිධානාත්මකව සැකසුණු කල්ලියක් මගින් ඉවත ලන ද්‍රව්‍ය යළි වෙළෙඳපොළට සැපයීමේ ජාවාරම කරගෙන ගොස් තිබේ.වරායෙන් පිට කරන එම කන්ටේනර් විනාශ කරන්නේ නිට්ටඹුව දඩගම ප්‍රදේශයේදීය. එසේ ගෙන යන ද්‍රව්‍ය අතරමගදී ඉහත කී ජාවාරම්කරුවන් අතර මගින් බාගනී. පසුව ඒවා සුද්ද කර නැවත වෙළෙඳ පළට එවීමෙන් පසු පාරිභෝගිකයන් අතට පත්වේ.විෂබීජ පණුවන් ඇතුළු අපද්‍රව්‍යවලින් සමන්විත එම ආහාර ද්‍රව්‍ය පරිභෝජනය කෙරේ. කොළඹ පිටකොටුව, කොටුව ඇතුළු හෝටල්වලට මේවා තොග වශයෙන් ලබා දී තිබේ.පොලිස්පති මහින්ද බාලසූරිය මහතාට මේ පිළිබඳව ලැබුණ තොරතුරක් මත කොළඹ අපරාධ කොට්ඨාසය භාර නියෝජ්‍ය පොලිස්පති අනුර සේනානායක මහතාගේ අධීක්‍ෂණය යටතේ මේ සම්බන්‍ධව පරීක්‍ෂණ පැවැත්වේ.ඒ අනුව මීට දින කිහිපයකට ඉහත දී වරායෙන් පිට කළ අල ලූණු කන්ටේනර් 4ක් පොලිස් කණ්ඩායම් මැදිහත්වීමෙන් විනාශ කෙරුණි. ඒවා විනාශ කිරීමට පෙර ඉහත කී කණ්ඩායම් ඒවා නිදහස් කර ගැනීමට දැඩි උත්සාහයක් ගෙන තිබුණි. මින් ඉදිරියට වරායෙන් පිටකරන විනාශ කළ යුතු සියලුම ආහාර ද්‍රව්‍ය සහ බෙහෙත් කොළඹ අපරාධ කොට්ඨාසය මැදිහත් වීමෙන් සිදු කිරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091722</link>
    <topic>ලංකා නිව්ස් වෙබ් අඩවි මෙහෙයුම්කරු නොමැතිව නඩුව විභාගයට ගැනේ</topic>
    <author>ශිරෝමි අබයසිංහ</author>
    <content>කූට තෑගි ඔප්පුවක් සෑදීම සම්බන්ධයෙන් අධිචෝදනා ලැබ සිටින ලංකා නිව්ස් වෙබ් අඩවිය මෙහෙයවන බව කියන නීතිඥ චන්දිම අනිල් විතානච්චි මහතාට එරෙහිව නඩුව ඔහු නොමැතිව ලබන ජනවාරි 26දා විභාගයට ගැනීමට කොළඹ මහාධිකරණ විනිසුරු ඩබ්. ඒ. ටී. රත්නායක මහතා ඊයේ (16) තීරණය කෙළේය.විත්තිකරු විදේශගත වී අධිකරණය මග අරින බවට අපරාධ පරීක්‍ෂණ දෙපාර්තමේන්තුව අධිකරණය හමුවේ මීට ඉහත දිනකදී සාක්කි ඉදිරිපත් කළ අතර විත්තිකරු අත්අඩංගුවට ගැනීම සඳහා අන්තර්ජාතික පොලිසිය මගින් වරෙන්තු නිකුත් කෙරිණි.1996 මැයි 02 සහ 1997 පෙබරවාරි 10 අතර කාලයේදී තෑගි ඔප්පුවක් කූට ලෙස සෑදීමට කුමන්ත්‍රණය කිරීම සහ එම ලේඛනයේ වැලිහේන ගමගේ යන අය අස්සන් නොකළ බව දනිමින් ඔහු අස්සන් කළ බවට සහතික කිරීම යන අධිචෝදනා විත්තිකරුට එරෙහිව නීතිපතිවරයා ඉදිරිපත් කර තිබේ.ඔහුගේ යතුරු ලේඛකයා වන කමලනාථ ගුණසේන යන අය ඉහත චෝදනාවට ආධාර සහ අනුබල දුන්නේ යැයි අධිචෝදනා ලැබ සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=n10091723</link>
    <topic>රාගම - කොටුව හා පොල්ගහවෙල - මොරටුවදුම්රිය ප්‍රමාදය නිසා මගීහු කලකිරෙති</topic>
    <author>නිමල් රාජපක්ෂ</author>
    <content>රාගම දුම්රිය ස්ථානයෙන් පෙරවරු 7.30ට කොළඹ කොටුව බලා ධාවනය වන මන්දගාමී දුම්රියට එන්ජින් දුම්රියක් යෙදවීම නිසා එය දිනපතාම ප්‍රමාද වී ධාවනය කෙරේ. බලවේග කට්ටල දුම්රියක් මීට පෙර ධාවනය වූ අතර එම දුම්රිය ධාවනය වීමේදී නියමිත වෙලාවට ගමනාන්තයට ලඟාවිය.එංජිම රාගම දුම්රිය ස්ථානයෙන් ගලවා හරවා ගොස් එම දුම්රියේ ඉදිරිපසට සවිකිරීමට සෑහෙන කාලයක් ගතවීම නිසා දිනපතා කාර්යාල බලා ගමන් ගන්නා මගීන් ප්‍රමාද වී යෑමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009171</link>
    <topic>බෙලිඅත්තඉලුක්මුල්ල වැව විනාශ වෙලා</topic>
    <author>තංගල්ල විශේෂ ඇම්. පී. චන්ද්‍රපාල</author>
    <content>බෙලිඅත්ත ප්‍රාදේශීය ලේකම් කොට්ඨාසයේ පිහිටා තිබෙන ඉලුක්මුල්ල වැව වසර ගණනාවකින් ප්‍රතිසංස්කරණය නොකිරීම නිසා , වැව රොන්මඩවලින් පිරියාමත් ජලජ පෑළෑටි වැවේ බෝ වීමත් නිසා වැව යටතේ වගා කෙරෙන අක්කර 100කට ආසන්න කුඹුරු ප්‍රමාණයක් අත්හැර දැමීමට ගොවීන්ට සිදු වී ඇත.මේ සම්බන්‍ධයෙන් අදහස් දැක්වූ ඉල්කුමුල්ල ගොවි සමිතියේ සභාපති ජී. ආර්. සුමතිපාල මහතා මෙසේ කීය. වැවේ ජලය ප්‍රයෝජනයට ගෙන අක්කර 60කට වැඩි ප්‍රමාණයක ගොවිතැන් කරනවා.එහෙත් දැන් කාලයක් තිස්සේ වැව ප්‍රතිසංස්කරණය නොකිරීම නිසා වැව ගොඩවෙලා. වැවේ රැෙඳන ජල ප්‍රමාණයත් මේ නිසා අඩුවෙලා.වැවේ වතුර අඩු වුණාම කුඹුරු කරන්න අමාරුයි. මේ නිසා කුඹුරු අක්කර විශාල ප්‍රමාණයක් ජලය නොමැතිකම නිසා විනාශ වෙලා ගියා.ඉලුක්මුල්ලේ එච්. කේ. කුසුමසීලි මහත්මිය ජලය නොමැතිකම නිසා ගොවිතැන් අත් හරින්න සිදුවුණා. වතුර නොමැතිකම නිසා බන්ඩිගොයම විනාශ වුණා.දැන් වැව ගොඩවී ගෙන එන්නේ, දැන්මම වැව ප්‍රතිසංස්කරණය නොකළොත් ගමේ අපිට කුඹුරු අත් හරින්න සිද්ධ වෙනවා. අපේ ආර්ථිකයත් දැන් දුර්වලයි. ඉක්මනට අපට වැව හදල දෙන්න . එය ලොකු පිනක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009172</link>
    <topic>ජනපති ජීවිත කතාවපුස්කොළ පිටු අතරට</topic>
    <author>උකුවෙල සමූහ - සි. ති. ගමගේ</author>
    <content>ඉපැරැණි දේශීය පුස්කොළ ලේඛන කලාව උපයෝගී කර ගනිමින් ජනාධිපති මහින්ද රාජපක්ෂ මහතාගේ ජීවිත කතාව පුස්කොළ පිටු 260ක ලියා පොතක් වශයෙන් නිර්මාණය කිරීමේ සුවිශේෂ කුසලතාවෙන් හෙබි සඟ රුවනක් පිළිබඳව මාතලෙන් වාර්තාවේ.ප්‍රවීණ ලේඛක මහින්ද ඉලේපෙරුම මහතා විසින් ලියන ලද ජනාධිපති මහින්ද රාජපක්ෂ මහතා පිළිබඳව කුරක්කන් සාටකයේ කතාව ඇසුරින් මෙම පුස්කොළ පොත ලියා ඇත. පසුගිය පුන් පොහෝ දිනයේ දී මහනුවර ජනාධිපති මන්දිරයේදී එම පුස්කොළ පොත ජනාධිපති මහින්ද රාජපක්ෂ මහතා වෙත පිළිගන්වන ලදී.ශ්‍රී ලංකාවේ ප්‍රථම වතාවට මෙවන් සුවිශේෂ නිර්මාණයක් කරන ලද්දේ මාතලේ සංස්කෘතික මධ්‍යස්ථානයේ උපදේශක ඓතිහාසික කවටයාමුණ මහ විහාරස්ථානයේ විහාරවාසී ගලහිටියාගම ගුණරතන හිමියෝය.පුස්කොළ ලේඛන කලාව පිළිබඳ හසල දැනුම් සම්භාරයකින් හෙබි පල්ලේපොළ පල්දෙණියේ විසූ අත්තනායක මහතාගෙන් ගුරු උපදෙස් ලබාගනිමින් පුස්කොළ ලේඛන කලාව පිළිබඳව හැදෑරු ගුණරතන හිමියෝ මාතලේ ඓතිහාසික අලුවිහාරේ විහාරස්ථානයේ දී ධම්මචක්ක සූත්‍ර දේශනාව, පුස්කොළේ ග්‍රන්ථාරූඪ කළහ.1999 වසරේ පේරාදෙණිය විශ්ව විද්‍යාලයේ දී ‘’පන්හිඳක අසිරිය’’ නමින් විශේෂ වැඩසටහනක් ද උන්වහන්සේ පැවැත්වූහ. ගුණරතන හිමියෝ පුස්කොළ ලේඛන කලාව පිළිබඳව ප්‍රදර්ශන රැසක් පැවැත්වූහ.මෙතෙක් පැවැත්වූ ප්‍රදර්ශනවල දී උන්වහන්සේට සම්මාන හා තිළිණ හිමි වී තිබේ. ජාතික හස්ත කර්මාන්ත ප්‍රදර්ශනයට ඉදිරිපත් කළ උන්වහන්සේගේ පුස්කොළ ලේඛන සඳහා ජනාධිපති සම්මානය ද හිමි විය.තම පුස්කොළ කලාව පිළිබඳව ගුණරතන හිමියෝ මෙසේ අදහස් දැක්වූහ.බෞද්ධ දේශන අද දක්වා පවත්වාගෙන ඒමට පුස්කොළ ලේඛන කලාව මහෝපකාරී වූවක්. අපේ ඉපැරැණි කලාවන් නැසී යාමට ඉඩ තැබිය නොහැකියි.මෙතෙක් පුස්කොළ ලේඛන කලාව රැකගෙන පැමිණි වියතුන් රටේ සිටියේ සුළු පිරිසකි. මෑත කාලයේ දී ඒ පිළිබඳව විශාල පිරිසකගේ අවධානය යොමු වී තිබීම සතුටට කරුණක්.ජනාධිපති මහින්ද රාජපක්ෂ මහතාගේ ජීවිත කතාව අනාගත පරපුරට සුවිශේෂ එකක්. ඒ සුවිශේෂ චරිතය පුස්කොළ පොතක ලියා තැබීමට මා ගත් උත්සාහය ඉතා සාර්ථකයි.අප රටට උදාර මෙහෙවරක් ඉටු කළ ජාතික වීරවරයන්ගේ හා රණවිරුවන්ගේ නාම ලේඛනයක් ඇතුළත් කොට පුස්කොළ පොතක් ලියා තැබීමට මා බලාපොරොත්තුවෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009173</link>
    <topic>අන්දුගොඩ පුරාණ විහාරයේසිතුවම්-පිළිම අනතුරේ</topic>
    <author>ඉමදුව සමූහ - ලංකින්ද නානායක්කාර</author>
    <content>රාජාධිරාජ මහරජු විසින් පුරා වසර 300කට ඉහත දී ඉදිකළ බව කියන අන්දුගොඩ පුරාණ විහාරයේ විහාරාංග හා පිළිම වහන්සේ බිතු සිතුවම් විනාශ වෙමින් පවතින බව විහාරාධිපති අන්දුගොඩ හේමාලංකාර නායක හිමියෝ පැවැසූහ.මහනුවර යුගයට අයත් සිතුවම් මෙහි අභිමානනීය බව වැඩි කිරීමට සමත්ව තිබේ. නුවර යුගයේ ප්‍රතිමාවලින් සමන්විත පුරාවිද්‍යා දෙපාර්තමේන්තුවේ අධික්ෂණය යටතේ හන්දුගොඩ මේ විහාරස්ථානයේ සංරක්ෂණ කටයුතු දෙවරක්ම සිදු කර ඇතත් ඒවා අතර මඟ නවතා දමා ඇත.පුරා විද්‍යාත්මක අතින් ඉමහත් පැරණි වූ මෙම විහාරස්ථානයේ , දා ගැබ, ප්‍රතිමාඝරය, බෝධිය, දේවාලය වැනි අංග දැකිය හැකිය.මෙයට අමතරව විහාරස්ථානය දෙපසින් මහා ජල ධාරා දෙකක් ඇද හැලෙයි. මෑතයුගයේ කරන ලද සමීක්ෂණයකට අනුව අභිරහස් උමගක් ද විහාරය ආසන්නයේ දී සොයාගෙන ඇත. මේ උමග විහාරස්ථානය අසල මාළිග තැන්නේ සිට කොඩිගහ කන්ද දක්වා පැතිරි ඇති බව ප්‍රදේශයේ වැඩිහිටියෝ පවසති.මේ අභිරහස් උමග කුමක් සඳහා භාවිතා කළේද යන්න නියමිත ආකාරයට තොරතුරු නොමැති වුවද ජනප්‍රවාදයේ විවිධ කතා සඳහන් වේ.ඒ අතර වැදගත් තොරතුරු රැසක්ද සඳහන් වේ. ඈත මුහුදේ යන එන නැව් ඉතා හොඳින් නැරඹිය හැකි ආකාරයට කොඩිගහ කන්ද පිහිටා ඇති බවය. එකි කොඩිගහ කන්දේ සිට මාළිගාවට මේ උමග දිව යයි මහ මුහුදේ යම් අනතුරක් තොරතුරක් යම් සතුරු හමුදාවක් ගොඩබිමට ළඟා වන්නේ නම් ඉක්මනින්ම මාළිගාවට සැල කිරීමට පැවසීමට මෙම මහා අභිරහස් උමග යොදා ගන්නට ඇතැයි ගම්වාසිහු කියති.රජ වාසලේ නිධානයක් තැම්පත් කර ඇති තැනට මේ මහා උමග දිව යන බවට තවත් මතයක් පවතී.පුරා විද්‍යාත්මක වටිනා කමකින් පරිපූර්ණ වූ අන්දුගොඩ විහාරස්ථානයේ බිතු සිතුවම් පමණක් නොව විහාරංගයෝද විනාශ වෙමින් පවතින ආකාරය අපට දැක ගතහැකිය. මේ විහාරස්ථානය රැක ගැනීමට කටයුතු කරන මෙන් දායක සභාව සහ විහාරාධිපති හිමියෝ වගකිව යුතු අංශවලින් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009174</link>
    <topic>කැබිතිගොල්ලෑවකලවැදි උල්පත ගම්මානය අඳුරේ</topic>
    <author>සටහන හා ඡායාරූප මැදවච්චිය සමූහජයසුරිය දිසානායක</author>
    <content>1980 වර්ෂයේ සිට විදුලිය ලබා දෙන බව දේශපාලඥයන් පොරොන්දු වුවත් මෙතෙක් විදුලිය ලබා නොදුන් කැබිතිගොල්ලෑව කලවැදි උල්පත ජනතාව ගමට විදුලිය ලබා දෙන ලෙස ඉල්ලා සිටිති.ත්‍රස්ත තර්ජන කෙතෙක් පැවතියත් ගම් බිම් අත්නොහැර ගිය මේ ගමේ පවුල් 40 ක් පමණ ජීවත් වෙති. කලවැදි උල්පත සිට කිලෝමීටර් 1 1 / 2 ක දුරින් පිහිටි ගමට විදුලිය ලබාදී ඇත.එහෙත් මේ ගමට විදුලිය ලබා නොදීම පිළිබඳව ජනතාව කනස්සල්ලෙන් පසුවෙති.සුබසිංහ මහතා අපි දැන් හොදටම වයෝවෘද්ධයි. අපේ දරුවන්ගෙ දරුවන්ට වත් පොතක් පතක් කියවන්න ගමට විදුලිය ලබා දෙනවා නම් හොඳයි. ගමට එන පාර කිලෝමීටර් 5 ක් තාර දමා හදන බව දන්වා බෝඩ් ගහලා තියෙනවා.ඒත් කිලෝමීටර් 2 1 / 2 ක් විතර තාර දාලා හදලා ඉතිරිය හදලා නෑ. ඉතුරු ටිකටත් තාර දමා දෙන ලෙස ඉල්ලා සිටිනවා.දම්මික මහතා අපේ පුංචි කාලෙ ඉගෙන ගත්තෙ කුප්පි ලාම්පු එළියෙන් පාඩම් කරලා. අපේ ගම මැදින් බස් රථයක් ගමන් කරන්නෙ නෑ. ගමේ පහසුකම් අඩු නිසා බොහෝ අය ගම අතහැරලා යනවා.ඒත් ගම අතහැරලා යන්න බැරි පිරිසකුත් ඉන්නවා. ඒ අය වෙනුවෙන් රජයෙන් ලබා දිය යුතු පහසුකම් ලබාදිය යුතුයි. පාරට තාර දමලා ගමට විදුලිය ලබා දුන්නා නම් අපේ ජීවිතත් ආලෝකවත් වේවි.ඉන්ද්‍රා බස්නායක මහත්මිය විදුලිය නොමැති නිසා අපිට විදුලියෙන් පාවිච්චි කරන කිසිම උපකරණයක් ප්‍රයෝජනයට ගන්න බෑ. අද කාලේ හැම දේටම විදුලිය අත්‍යවශ්‍යයි. ඒත් අපිට විදුලිය ලබාදීම හීනයක් විතරයි. අපි රස්සා ඉල්ලන්නේ නෑ. ගමේ පාර හදලා විදුලිය ලබා දුන්නා නම් අපටන් අන් අය මෙන් හොඳ ජිවිත ගෙවිය හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009175</link>
    <topic>දෙනෙතට රසඳුනක් වූඅම්පාරමලයඩිය ජලාශය</topic>
    <author>සටහන හා ඡායාරූප අම්පාර දිසා විශේෂඑල්. දෙහිගොල්ල  </author>
    <content>අම්පාර ඩී. එස්. සේනානායක සමුද්‍රයෙන් ගලා බසිනා දකුණු ඇළේ එක් දිය රඳවන වැවක් වූ ‘මලයඩිය’ ජලාශය පරිසරවේදීන් හා විනෝදාකමීන්ගේ තෝතැන්නකි.ඉතා නිදහස් පරිසරයක පිහිටා ඇති මෙහි ධාරිතාව අක්කර අඩි 7300 කි.වැව් බැම්මෙන් පහළ ඇති කෙත් වතු වලින් වැවේ අසිරියට ගෙන දෙන්නේ සොඳුරු දසුනකි. සිංහල, දමිළ, මුස්ලිම් ජනයා ජීවත්වන ගම්වලට මායිම්ව පිහිටි මේ ජලාශයේ සුන්දරත්වය විඳින්නට නොහැකි වුණේ වසර ගණනාවක් පැවැති යුද්ධයයි.මෙහි ජෛව විවිධත්වය අතින්ද වැදගත් වෙයි. ජලාශය ඇතුළත ඇති පුංචි දූපත් නිසා ධීවර කර්මාන්තයටද පහසුවක්වී තිබේ.වැව වටාම ඇති නිල්ල පිරුණු ශාක නිසා අවට පරිසරයද තෙත් බවින් යුක්ත වෙයි. තවමත් මේ වැව අද්දර අනවසර ඉදිකිරීම් නොමැති වීම නිසා වැවේ සුන්දරත්වයට බාධාවක් වී නොමැත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009176</link>
    <topic>උඩිස්පත්තුව සතිපොළ සංවර්ධනය කර දෙන්න</topic>
    <author>සටහන හා ඡායාරූප කරල්ලියද්ද සමූහ ආර්. ජී. විජේසිරි  </author>
    <content>තෙල්දෙණිය ප්‍රදේශයේ ප්‍රධාන පෙළේ උපනගරයක් වන උඩිස්පත්තුව නගරයේ අතීතයේදී මෙන්ම වර්තමානයේදීත් සතියේ ඉරුදින සති පොළක් පැවැත්වේ.එදා පරිභෝගික ජනතාවගෙන් හා වෙළෙද භාණ්ඩවලින් පිරී ඉතිරී ගිය මේ නගරය අද ජනශුන්‍ය නගරයක් බව ප්‍රදේශවාසීහු පවසති.ප්‍රදේශයේ ඉතාසාර්ථකව පැවැත් වුණ සති පොළ නිසා දුම්බර මිටියාවතේ සුළු වෙළෙදුන්ට එදිනෙදා ජීවනෝපාය මාර්ගයක් උදා වී තිබුණි.මේ සති පොළවල් අතරින් උඩිස්පත්තුව නගරයේ ඉරිදා දිනවලදී පැවැත්වෙන සති පොළට සුවිශේෂ තැනක් හිමිවිය. එමඟින් පාරිභෝගික ජනතාවටද විශාල සෙතක් සැලසිනි.එම ඉරිදා පොළට පැමිණෙන පාරිභෝගික ජනතාවට අවශ්‍ය කරන එළවුළු පලතුරු ඇතුළු සියලුම දෑ මේ ලබාගැනීමට හැකි අංගසම්පූර්ණ පොළක් විය. එහෙත් වර්තමානයේදී උඩිස්පත්තුව නගරයේ සතිපොළ දිනයේදී හා අනෙක් දිනවලදීද ජන ශුන්‍ය නගරයක් බව නගරවාසීහු පවසති.උඩිස්පත්තුව රංමුල්ල ගම්මානයේ පදිංචි සුළු වෙළෙඳාමේ නිරතව සිටින ඒ. ජී. ඉන්ද්‍රානී මහත්මිය  මම උඩිස්පත්තුව නගරයේ දැනට කාලයක සිට එළවුළු විකුණනවා. දැනට මේ ඉරිදා පොළට ජනතාව එන්නේ නැහැ. එදා නම් හොඳ ආදායමක් ලැබුණා.දැන් ජනතාව එන්නේ නැති නිසා මේ පොළේ වෙළදාම් කරලා වැඩක් නැහැ.තෙල්දෙණිය සෙනරත්වෙල ගම්මානයේ පදිංචි එම්. එම්. රාජා මහතා මම සතිපොළවලට පොල් ප්‍රවාහනය කරන ලොරියක සේවය කරනවා.මම වසර විස්සකට පෙර සිට මේ පොළට පොල්ගෙන එනවා. එදා මට මේ නගරයේ ලොරිය නැවැත්වීමටවත් තැනක් සොයා ගන්න බැරිවුණා. දැන්නම් ඕනෑ තරම් ඉඩ තිබෙනවා. මෙම පොළ සංවර්ධනය කළොත් අපි වැනි අයටත් විශාල සෙතක්..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009177</link>
    <topic>මහඔය , පදියතලාව,දෙහිඅත්තකණ්ඩියප්‍රජා ජල ව්‍යාපෘති 30ක වැඩ අවසන්</topic>
    <author>සටහන හා ඡායාරූප දිගාමඩුල්ල සංචාරක පියසේන වතුදුර</author>
    <content>ලෝක බැංකුවේ ආධාර සහ ප්‍රජාදායකත්වය ඇතිව මහඔය පදියතලාව සහ දෙහිඅත්තකණ්ඩිය ප්‍රාදේශීය සභා බල ප්‍රදේශ තුනේ පවුල් 12000ක් 55000ක ජනගහණයට පිරිසුදු පානීය ජලය ලබාදීම සඳහා ආරම්භකළ දෙවැනි ප්‍රජාජල යෝජනාක්‍රමයේ ව්‍යාපෘති 30ක වැඩ අවසන් වී ඇත.මේ ජලයෝජනාක්‍රම සඳහා ඇස්තමේන්තු මුදල රුපියල් මිලියන 359කි ලෝක බැංකුව විසින් රුපියල් මිලියන 337ක් ලබාදුන් අතර ප්‍රජාදායකත්වය, නැගෙනහිර පළාත්සභා, ප්‍රාදේශීය සභා විසින් රුපියල් මිලියන 22ක් ද වැය කරනු ලැබීය.මහා පරිමාන ජලයෝජනා ක්‍රියාත්මක නොවන, පිරිසුදු පානීය ජලය නොමැතිව වකුගඩු ආසාදන සහ වෙනත් රෝගී තත්ත්වයන්ට මුහුණදී සිටින ජනතාවට සහන සැලසීම මේ ව්‍යාපෘතියේ අරමුණයි.පිරිසුදු පානීය ජලය, සනීපාරක්‍ෂක පහසුකම් ග්‍රාමීය ජනතාවට සෞඛ්‍ය අධ්‍යාපනය, පාරිසරික වැඩසටහන්, ආදායම් විවිධාංගිකරණය, ළමයින් වෙනුවෙන් ළමා පුස්තකාල ආරම්භකිරීමද මේ වැඩ සටහනට සමගාමීව සිදුවෙයි.දිස්ත්‍රික්කයේ ක්‍රියාත්මක වන මහාපරිමාණ ජල යෝජනාක්‍රමවලට අයත් නොවන නළළිං හෝ වෙනත් පානීය ජල ඉදිකිරීමට අපහසුතාවය පවතින ප්‍රදේශවල තිබෙන ස්ථිර ජල මූලාශ්‍ර ප්‍රයෝජනයට ගනිමින් මේ ව්‍යාපෘති ආරම්භකර ඇත.මේ ග්‍රාමීය ප්‍රදේශවල ප්‍රජාමූල සංවිධානවල යෝජනා සහ ක්‍රියාත්මක සහයෝගය අනුව ඒ ඒ ගම්වලට අවශ්‍ය පොම්පාගාර, වතුර ටැංකි සහ ජල පිරිපහදු සාධකද ආරම්භ කරනු ලැබීය. ගම්මාන 30ක කිලෝ මීටර් 400ක් දිග ජලනළ පද්ධතියක් මගින් ජලය බෙදා හැරේ.විදුලිය නොමැතිව තිබූ ගම්මානවල තිබෙන පොම්පාගාර සඳහා විදුලිය ලබාදීම නැගෙනහිර පළාත් සභාව මඟින් සිදුකරනු ලැබීය. ආර්ථික සංවර්ධන ඇමති බැසිල් රාජපක්‍ෂ මහතාගේ උදව් උපකාර මේ සඳහා ලැබිණි.ව්‍යාපෘතියේ අධීක්‍ෂණ නිලධාරි, අම්පාර මහදිසාපති සුනිල් කන්නන්ගර මහතා දිවයිනේ වෙනත් ප්‍රදේශවල මෙම ප්‍රජා ජල හා සනීපාරක්‍ෂක ව්‍යාපෘති ආරම්භ කරනු ලැබූවත් නැඟෙනහිර පළාතේ මේ ව්‍යාපෘති ක්‍රියාත්මක කිරීම පිළිබඳව ලෝක බැංකුවට සැක පහළ වී තිබුණා. ඔවුන් හිතුවේ මේ ව්‍යාපෘතිය අසාර්ථකවේයයි කියයි.මෙවැනි ව්‍යාපෘතියක් ත්‍රිකුණාමලේ දිස්ත්‍රික්කයේදීත් ආරම්භ වුණ නමුත් අම්පාර දිස්ත්‍රික්කයේ ව්‍යාපෘතිය වැඩ නිමකර මහජනතාවට මෙතරම් ඉක්මනට ප්‍රතිලාභ ලබාදීමට හැකියාව ලැබීම ගැන සතුටු විය හැකියි.පිරිසුදු පානීය ජලය නොමැතිව දුක්විඳිමින් සිටි මහඔය, පදියතලාව, දෙහිඅත්තකණ්ඩිය ප්‍රාදේශීය සභා බලප්‍රදේශවල දුෂ්කර ගම්මානවල ජනතාවට මෙයින් යහපතක් සැලසුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009178</link>
    <topic>මාකෙළි ඇල්ල අවට පරිසරය විනාශවීමේ තර්ජනයක</topic>
    <author>පාලින්ද නුවර විශේෂ මාකෙළියේ සේන</author>
    <content>ශ්‍රී ලංකාවේ ශෝභා සම්පන්න මනස් කාන්ත දිය ඇල්ලක් වන මාකෙළිය දියඇල්ලේ විදුලි බලාගාරයක් ඉදිකිරීමට පියවර ගැනීම නිසා එහි අවට ගස් කොළන් හා පරිසරය විනාශ විය හැකි බව මාකෙළි දියඇල්ල සුරැකීමේ සංවිධානය පවසයි.මේ වන විට කීප වතාවක්ම මෙහි විදුලි බලාගාර සෑදීමට උත්සාහ කළත් එයට ඉඩ නොදුන් බවත් මාකෙළි දියඇල්ල අනාගත පරපුරට උරුම කරදීම යුතුකම බවත් ප්‍රදේශවාසීහු කියති. ඇල්ල අවට තිබෙන්නේ ගහකොළ පමණක් බවත් ඇල්ල බැඳ බලාගාරයක් හැදුවොත් ඒ තිබෙන ගස්කොළන් ටිකත් විනාශ වන බවත් පවසති.මාකෙළි දියඇල්ල සුරැකීමේ සංවිධානයේ සභාපති සරණදාස මහතා - 1992 අවුරුද්දේදීත් මෙතන කුඩා විදුලි බලාගාරයක් හදන්න ආවා. අපි ඒකට ඉඩ දුන්නේ නෑ. 1995 නැවතත් මෙතන බලාගාරයක් හදන්න ආවා අපි ඒ වෙලාවේ ගමේ පිරිස මැදිහත් වී විරෝධතාවක් පැවැත්වූවා.මාකෙළි දියඇල්ල සුරැකීමේ සංවිධානයේ ලේකම් අමරසිංහ විතානගේ මහතා - මාකෙළි දිය ඇල්ල අපේ අනාගත පරපුරට උරුම කර දෙන්න තමයි අපි මාකෙළි දියඇල්ල සුරැකීමේ සංවිධානය හැදුවේ.මේ ස්ථානයට සමහර දාට දහස් සංඛ්‍යාත ජනකායක් එනවා සමහර අය අරක්කු බී බෝතල් මෙතනම පොළොවේ ගහලා යනවා. ෂොපින් බෑග් කුණු කන්දල් තැනින් තැන දානවා මෙතැන පවිත්‍රතාව රකින්න අපි මසකට වරක් ශ්‍රමදානයක් කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r1009179</link>
    <topic>සසර ගමන කෙටිකර ගන්නටගේ දොර වතු පිටි දන් දුන්නා</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>වැඩිහිටි විවේකී ආශ්‍රමයක් පවත්වාගෙන යෑමට ලක්ෂ පනහක් පමණ වටිනාකමකින් යුත් අක්කර භාගයක භූමි ප්‍රමාණයක් සමග අංගසම්පූර්ණ නිවසක් පරිත්‍යාග කළ දානපතියකු පිළිබඳ වාර්තාවක් ගලහිටියාව ගමෙන් වාර්තාවේ.එච්. කේ. විල්මන් වන මේ සමාජ හිතකාමී දානපතියා නැසී ගිය පී. ඒ. කරෝහාමි මාතාව හා බිරිය වන නැසී ගිය එස්. පී. සුමනාවතී මිය අනුස්මරණය කිරීමට මේ උතුම් පුණ්‍ය කර්මය කර ඇත.උතුරු ගලහිටියාව, පත්මපෙරුම මාවතේ අංක 59/1 ලිපිනයේ මේ බිම් කැබැල්ල හා අංග සම්පූර්ණ නිවස වැඩිහිටියන් හට රැකවරණය, සෙවණ, සැනසුම සහ සහනය ස්ථානයක් බවට පත්කර ඇත.මෙහි ඔප්පු ප්‍රදාන උත්සවයට සහභාගි වූ දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා.මේ සමාජශීලී පරිත්‍යාගය සිදුකළ විල්මන් මහතාට ඉදිරියේදී කරුණාව, මෛත්‍රීය පෙරදැරි කොට දිගු කාලයක් ජීවත්වීමට වාසනාව ලැබෙනවා.මේ අවස්ථාවට ධම්ම චක්‍ර සමාජ සම්මේලනයේ ලේකම් මහකනදරාවේ විපුලවංශ යාගොඩ සෙත් සෙවන සදහම් විහාරස්ථානයේ විහාරාධිපති සන්නස්ගම බුද්ධප්‍රිය හිමිවරුද, ගම්පහ ප්‍රාදේශීය සභා මන්ත්‍රී එච්. ඒ. එස්. පෙරේරා, ගලහිටියාව උතුර ග්‍රාම නිලධාරි ආර්. සී. ජේ. කේ. රණවක, දකුණු ගලහිටියාව ග්‍රාම නිලධාරි එච්. කේ. අමිල ඉන්දික වික්‍රමනායක මහත්වරු ද සහභාගි වූහ.      .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=r10091710</link>
    <topic>නිවෙසේ-ව්‍යාපාරික ස්ථානයේජීව වායු ඒකක ඉදිකර ගැනීමට මහරගම විදාතා මධ්‍යස්ථානයෙන් අතහිත</topic>
    <author>මහරගම විශේෂ - වේහැල්ලේ පියතිලක</author>
    <content>නිවාසවල, ආයතනවල හා ව්‍යාපාරවල ඉන්ධන වියදම අවම කිරීම සඳහා සහ බැහැර වන ජලය පවිත්‍රකර පරිසරය යහපත් කිරීම සඳහා ජනතාවට ජීව වායු කුටීර (ගෑස්) හා අප ජලය පිරි පහසු ඒකක ඉදිකිරීමේ ව්‍යාපෘතියක් මහරගම විදාතා මධ්‍යස්ථානය මහරගම ජනතාවට හඳුන්වා දෙයි.දැනට ඒ පිළිබඳ ව්‍යාපෘති දහයක් මහරගම ප්‍රාදේශීය ලේකම් බල ප්‍රදේශයේ ක්‍රියාත්මක වේ. ආරම්භ කර ඇති ව්‍යාපෘතිවලින් දෙකක් සම්පූර්ණ කැර ඇති අතර දැනට ඒවායේ ප්‍රතිලාභ ලබා ගනී.විශේෂයෙන් සෑම නගරයකම අද ඇති උග්‍රම ප්‍රශ්නය කසළ ප්‍රශ්නයයි. විදාතා මධ්‍යස්ථානවලින් මේ ප්‍රශ්නයට විසඳුම් ලබාදිය හැකි බව සමහර ජීව වායු ඒකක ඉදිකිරීමෙන් ඔප්පු වී ඇත.මහරගම විදාතා මධ්‍යස්ථානය මඟින් සපයන ලද උපදෙස් අනුව ඉදිවී ඇති ජීව වායු කුටීරයක් දැක ගැනීමට අවස්ථාව ලැබිණි.එම ව්‍යාපෘතිය ක්‍රියාත්මක කැර ඇත්තේ කොට්ටාව, රුක්මලේ පාරේ ව්‍යාපාරික ස්ථානයක් පවත්වාගෙන යන තනුජා ජයවර්ධන නැමැති දිරිය කාන්තාවයි. මේ නිරීක්ෂණ චාරිකාවට මහරගම විදාතා මධ්‍යස්ථානයේ ක්ෂේත්‍ර සම්බන්ධීකරණ චමින්ද සමරමාන්න මහතාද එක්විය. තනුජා මහත්මිය තම ප්‍රධාන ව්‍යාපාරය වන ඉඳීආප්ප නිෂ්පාදනය කරමින් සිටියාය. ඇයගේ සැමියා ඇයට සහායවෙමින් සිටියේය.කලකට පෙර ගෑස් ලිපෙන් ඉඳිආප්ප නිෂ්පාදනය කර ඇත්තේය. අප යනවිටද ඇය ඉඳීආප්ප නිෂ්පාදනය කරමින් සිටියේද ගෑස් ලිපෙනි.වෙනස එදා වෙළෙඳ සලෙන් මිලට ලබාගත් ගෑස් සිලින්ඩර වෙනුවට අද ඇය පාවිච්චි කරන්නේ ඇගේ වත්තේ ඉදිකරගත් ජීව වායු කුටීරයෙන් නිර්මාණය වූ ගෑස්වීමයි.කුස්සියේ විශාල ගෑස් ලාම්පුවක් දැල්වෙමින් තිබිණි. එය පැට්‍රල් ලාම්පුවක හැඩය ගත්තකි. එය දැල්වී තිබුණේ ද ජීව වායු කුටීරයෙන් ලබාගන්නා ගෑස්වලිනි. මේ ගෑස් ලාම්පුව නිසා මසකට විදුලි බිලෙන් රුපියල් 125 පමණ අඩුවී තිබෙනවා.පිටින් ලැබෙන විශාල ප්‍රමාණයේ ඉඳිආප්ප ඇනවුම් තනුජා මහත්මිය භාරගනී. දිනකට ඉඳිආප්ප සාමාන්‍යයෙන් 1000කට වැඩි ප්‍රමාණයක් නිෂ්පාදනය කෙරේ. මේ නිෂ්පාදන සියල්ල පිටින් ලබාගත් ගෑස් සිලින්ඩර මගින් කළ තනුජා මහත්මිය අද එම කටයුතු ජීව වායු කුටීරයෙන් ලබාගන්නා බල ශක්තියෙන් කරගනී.ජීව වායු කුටීරයේ ජීව වායුව අවසන්වන වෙලාවක් නැද්දැයි මම ඇයගෙන් විමසීමි. ඉවරටම ඉවර වන්නේ නැහැ සමහරවිට අඩුවෙනවා. ඒ වෙලාවට පාවිච්චියට ගෑස් සිලින්ඩරයක් වෙනම තියෙනවා. පැයකින් හමාරකින් යළිත් කුටීරයෙන් ගෑස් ලැබෙනවා.” ඈ පැවසුවාය.ජීව වායු කුටීරය නිර්මාණය කිරීමට පෙර ඇයට වසරකට ගෑස් සිලින්ඩර 24ක් පමණ අවශ්‍ය වී ඇත. එහෙත් අද කුටීරයෙන් ගෑස් අඩුවනවිට පාවිච්චියට තබා ගන්නේ ගෑස් සිලින්ඩර දෙකක් පමණි.මේ අනුව දැන් ඇයට වසරකට රු. 36,000ක පමණ වාසියක් ලැබී ඇති බව තනුජා මහත්මිය පවසයි. මෙමඟින් ලැබෙන වාසි මොනවාදායි මම ඇයගෙන් ඇසීමි. වාසි රාශියක් තියෙනවා.දැන් අපේ ගෙවත්තේ කසළ නෑ. කඩේ ඉතිරි පහදුවන ආහාරවර්ග, කුස්සියේ ඉතිරිවන අපද්‍රව්‍ය, දිරාපත් වන කුණුවන සියලුම දේත් ගෙවත්තේ වැවෙන කොළ රොඩු සියල්ලම කුටීරයට දමනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009172</link>
    <topic>පකිස්තානු ‘ඒ’ පිලට ලකුණු 179ක ඉලක්කයක්</topic>
    <author/>
    <content>ශ්‍රී ලංකා ‘ඒ’ පිල ලබාදුන් ලකුණු 179 ක ජයග්‍රාහී ඉලක්කය හඹා යන පකිස්ථාන ‘ඒ’ පිල පන්දු යවන්නන්ට පාරාදීසයක් වන සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේ පැවැත්වෙන ශ්‍රී ලංකා පකිස්තානු දෙවැනි නිල නොවන ටෙස්ට් තරගයේ දෙවැනි දිනය වූ ඊයේ (16) තරගය නිමාවන විට කඩුලු 5 ක් දැවී ලකුණු 93 ක් රැස්කරගෙන සිටියේය.තරගයේ පළමු දිනයේදී කණ්ඩායම් දෙකටම සිය පළමු ඉනිම අඩු ලකුණු සංඛ්‍යාවකට නිමාකර ගැනීමට සිදුවූ අතර දෙවැනි දිනය වූ ඊයේ කඩුලු 2 කට ලකුණු 43 ක් ලබා සිටිමින් සිය දෙවැනි ඉනිම ඇරැඹු ශ්‍රී ලංකා ‘ඒ’ පිල ඕවර 58.4 කට ලකුණු 175 කට දවාලීමට පකිස්තානු ‘ඒ’ පිලේ පන්දු යවන්නෝ සමත්වූහ.දිනේෂ් චන්දිමාල් ලකුණු 46 ක් රැස් කළ අතර නායක තිළිණ කණ්ඩම්බි ලකුණු 32 ක් සහ ජානක ගුණරත්න ලකුණු 29 ක් වාර්තා කළහ.පන්දු යැවීමේදී ජුනෙයිඩි ඛාන් ලකුණු 50 කට කඩුලු 5 ක් දවාලමින් තරගය පුරා කඩුලු 9 ක් හිමිකර ගැනීමට සමත්විය.සුල්ෆිකාර් බාබර් ලකුණු 38 කට කඩුලු 4 ක් දවාලීය. ශ්‍රී ලංකා දෙවැනි ඉනිමේ අවසාන කඩුලු 4 ලකුණු 9 ක් ඇතුළත බිඳ දැමීමට පාකිස්තානු පන්දු යවන්නෝ සමත් වී තිබිණි.ශ්‍රී ලංකා ‘ඒ’පිල පළමු ඉනිම 97 (ඕවර 32.1) ජීවන් මෙන්ඩිස් 40, නදීර නාවෙල 28 (හම්මාද් අසාම් 19/4, ජුනෙයිඩ් ඛාන් 33/4)පාකිස්තානු ‘ඒ’ පිල පළමු ඉනිම 94 (ඕවර 35.4) මොහොමඩ් රමීස් 16 (සචිත්‍ර සේනානායක 19/6, සුරංග ලක්මාල් 33/4)ශ්‍රී ලංකා ‘ඒ’ පිල දෙවැනි ඉනිම 175 (ඕවර 58.4) දිනේෂ් චන්දිමාල් 46, තිළිණ කණ්ඩම්බි 32, ජානක ගුණරත්න 29 (ජුනෙයිඩ් ඛාන් 50/5, සුල්ෆිකාර් බාබර් 38/4)පාකිස්තානු ‘ඒ’ පිල දෙවැනි ඉනිම 93/5 (ඕවර 42) අබීඩ් අලි 20, හම්මාද් අසාම් නොදැවී 23 (ජීවන් මෙන්ඩිස් 20/3).</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009171</link>
    <topic>ආරක්ෂක සේවා මලල ක්‍රීඩාතරගාවලියේදී ‘ශ්‍රී ලංකා වාර්තා’ 2ක්</topic>
    <author>ජගත් ගුණවර්ධන</author>
    <content>හයවන ආරක්ෂක සේවා මලල ක්‍රීඩා තරගාවලියේ නව ශ්‍රී ලංකා වාර්තා 2 ක්ද නව තරගාවලි වාර්තා 9 ක්ද සමගින් පසුගියදා සුගතදාස ගෘහස්ත ක්‍රීඩාංගණයේදී නිමාවට පත්විය.මේ තරගාවලියේදී මීටර් 1500 කාන්තා තරගයේ ශ්‍රී ලංකා යුද හමුදාවේ එන්. එම්. සී. දිල්රුක්ෂි විනාඩි 4 තත්පර 22.40කින් තරගය නිම කරමින් ශ්‍රී ලංකා වාර්තාවක් බිහිකළ අතර මිටිය විසිකිරීමේ කාන්තා තරගයෙන් ශ්‍රී ලංකා යුද හමුදාවේ ජී. ජේ. ඒ. ගල්හේන මීටර් 30.30 ක දුරක් වාර්තා ශ්‍රී ලංකා වාර්තාවක් බිහිකළාය.මේ තරගාවලියේදී බිහිවූ නව තරගාවලි වාර්තා ලෙස මීටර් 800 පිරිමි තරගයේදී යුද හමුදාවේ ටී. පී. කේ. මෙන්ඩිස් විනාඩි 1 තත්පර 49.78 කින් තරගය නිමකරමින් ද, කාන්තා කවපෙත්ත විසිකිරීමේ තරගයෙන් මීටර් 42.84 ක් විසිකරමින් ද මීටර් 5000 කාන්තා තරගයෙන් ගුවන් හමුදාවේ සමන්මලී ඩයස් විනාඩි 17 තත්ත්පර 23.25කින් තරගය නිමකරමින් කාන්තා උස පැනීමේ තරගයෙන් යුද හමුදාවේ එල්. ජී. කේ. ටී. විනෝදනී මීටර් 1.74 ක් පනිමින්ද, කාන්තා 100 x 4 සහාය දිවීමේ තරගය තත්පර 45.80 කින් නිමකරමින් ගුවන් හමුදා කණ්ඩායමද, පිරිමි 100 x 4 සහාය දිවීමේ තරගය තත්පර 40.18කින් නිම කළ නාවික හමුදා කණ්ඩායමද, කාන්තා 400 x 4 සහාය දිවීමේ තරගය යුද හමුදා කණ්ඩායමද, යගුලිය විසිකිරීමේ පිරිමි තරගයෙන් ගුවන් හමුදාවේ ටී. එස්. වන්නිආරච්චි මීටර් 14.71 ක දුර විසිකරමින් ද පිරිමි උස පැනීමේ තරගයෙන් යුද හමුදාවේ ඒ. ඩී. එන්. පී. රත්නසිරි මීටර් 2.11 ක් උස පනිමින්ද වාර්තා පොතට එක්විය.මේ තරගාවලියේදී දක්‍ෂතම ක්‍රීඩිකාව හා දක්‍ෂතම ජවන ක්‍රීඩිකාව ලෙස ගුවන් හමුදාවේ ආර්. එම්.සී. එස් රත්නායක (මීටර් 200) ද දක්‍ෂතම ක්‍රීඩකයා ලෙස හා දක්‍ෂතම ජවන ක්‍රීඩකයා ලෙස යුද හමුදාවේ ටී. කේ. එල්. මෙන්ඩිස් (මීටර් (800) ද, දක්‍ෂතම පිටියේ ක්‍රීඩිකාව ලෙස යුද හමුදාවේ ඩී. එල්. නදීකා ලක්මාලි (හෙල්ල විසිකිරීම) ද, දක්‍ෂතම පිටියේ ක්‍රීඩකයා ලෙස යුද හමුදාවේ එම්. ජී. සී. එම්. ගමගේ (තුන්පිම්ම) ද සම්මානයට පාත්‍ර විය.තරගාවලියේ සමස්ත කාන්තා සූරතාව ලකුණු 86 ක් ලබාගත් ගුවන් හමුදාව විසින් ද, අනුසූරතාව ලකුණු 55 ක් ලබා ගත් යුද හමුදාව ද, ;තවන ස්ථානය ලකුණු 38 ක් ලබා ගත් නාවික හමුදාව ද දිනාගන්නා ලදී. සමස්ත පිරිමි සූරතාව ලකුණු 113 ක් ලබාගත් යුද හමුදාව ද, අනුසූරතාව ලකුණු 50 ක් ලබාගත් නාවික හමුදාව ද, තෙවන ස්ථානය ලකුණු 46 ක් ලබා ගත් ගුවන් හමුදාව ද දිනාගනු ලැබීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009173</link>
    <topic>වයඹ පිලට දෙවැනි පරාජයත්</topic>
    <author>සෙන්චුරියන් (ඒ.එෆ්.පී.)</author>
    <content>චැම්පියන් ලීග් විස්සයි 20 තරග මාලාවේදී වයඹ කණ්ඩායමට එරෙහිව ලකුණු 97ක ජයක් වාර්තා කළ චෙන්නායි සුපර් කිංග්ස් පිල ප්‍රසාද ලකුණු සටහනේ ‘ඒ’ කාණ්ඩයේ පෙරමුණු ගැනීමට සමත් විය.මේ වනවිට සහභාගි වූ තරග 2ක ජය ගැනීමට චෙන්නායි පිල සමත් වූ අතර වයඹ කණ්ඩායම සහභාගි වූ තරග දෙකම පරාජයට පත් වී ප්‍රසාද ලකුණු සටහනේ ‘ඒ’ කාණ්ඩයේ අවසන් ස්ථානයේ රැඳී සිටියි.චෙන්නායි ඉනිම ලකුණු 200 දක්වා ගෙන යමින් විශිෂ්ට පිතිහරඹයක නිරත වීමට සුරේෂ් රයිනා සහ මුරලි විජේ සමත් වූහ. රයිනා ලකුණු 88ක් රැස් කළ අතර විජේ ලකුණු 68ක් ලබා ගත්තේ ය.වයඹ පිල වෙනුවෙන් චානක වෙලගෙදර ලකුණු 47කට කඩුලු 2ක් දවාලීය.පිළිතුරු ඉනිම ක්‍රීඩා කළ වයඹ පිලට රැස්කරගත හැකිවූයේ ලකුණු 103ක් පමණි. වයඹ පිල වෙනුවෙන් වැඩිම ලකුණු ලාභියා වූයේ ශාලික කරුණානායකය. ඔහු ලකුණු 25ක් රැස් කළේ ය.චෙන්නායි පිල වෙනුවෙන් ක්‍රීඩා කරන මුත්තයියා මුරලිදරන් විශිෂ්ට පන්දු රැකීමක නිරත වෙමින් උඩ පන්දු 3ක් රැක ගත්තේ ය. ඔහු විසින්රැක ගනු ලැබුවේ මහේල ජයවර්ධන, කෞෂාල් පෙරේරා සහ රංගන හේරත් ලබා දුන් උඩ පන්දුය. රවි චන්ද්‍රන් අශ්වින් කඩුලු 4ක් දවා ගත් අතර ඇල්බි ටෝකල් කඩුලු 3ක් බිඳ දැමීය.මේ අතර සෙන්ට්‍රල් දිස්ත්‍රික් කණ්ඩායම සහ වික්ටෝරියා ප්‍රාන්ත පිල අතර පැවැති තරගයෙන් කඩුලු 7ක ජයක් වාර්තා කිරීමට වික්ටෝරියා පිල සමත් විය.පළමුව පන්දුවට පහර දුන් සෙන්ට්‍රල් දිස්ත්‍රික් පිල කඩුලු 5කට ලකුණු 165ක් රැස් කළේ ය. ජෙමි හෝ නොදැවී ලකුණු 77ක් ලබා ගත්තේ ය.වික්ටෝරියා පිල කඩුලු 3ක් පමණක් දැවී ලකුණු 166ක් රැස් කරමින් තරගයේ ජය හිමිකර ගත් අතර ආරොන් ෆින්ච් නොදැවී ලකුණු 93ක් රැස් කරමින් සිය කණ්ඩායම ජයග්‍රහණය කරා මෙහෙයවීය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009174</link>
    <topic>ලියෝ-සෙබස්තියනයිට්ස් අවසන් මහා තරගය අද</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය මගින් සංවිධානය කරනු ලැබූ අන්තර් සමාජ 23 න් පහළ ක්‍රිකට් තරගමාලාවේ දෙවැනි කොටසේ අවසන් මහා තරගය අද (17) කොළඹ එස්. එස්. සී. පිටියේදී ආරම්භ වේ.මීගමුව ලියෝ ක්‍රීඩා සමාජය සහ මොරටුව සෙබස්තියනයිට්ස් ක්‍රීඩා සමාජය අවසන් මහා තරගය සඳහා සුදුසුකම් ලබා සිටියි.මීගමුව ලියෝ ක්‍රීඩා සමාජය මේ තරගමාලාවේ පළමු වටයේදී තරග 5 කින් තරග 2 ක පූර්ණ ජයග්‍රහණයන් ලබා ගත් අතර තරග 2 ක පළමු ඉනිමේ ජය වාර්තා කිරීමට සමත් විය.පානදුර ක්‍රීඩා සමාජය සමඟ පැවැති අර්ධ අවසන් පූර්ව තරගයෙන් කඩුලු 4 ක ජයක් අත්කර ගත් ලියෝ පිල අවසන් පූර්ව තරගයේදී පොලිස් ක්‍රීඩා සමාජය ලකුණු 23 කින් පරාජයට පත්කරමින් පළමු වරට අවසන් මහා තරගය සඳහා සුදුසුකම් ලබා ගත්තේය.පසුගිය වසරේදී අවසන් පූර්ව තරගය සඳහා සුදුසුකම් ලැබූ ලියෝ පිල එහිදී සී. සී. සී. පිල හමුවේ පරාජයට පත් විය.ලියෝ කණ්ඩායමේ නායකත්වය දරනු ලබන්නේ ඉන්දික මස්සලගේ විසිනි. භානුක දේවසුරේන්ද්‍ර උප නායකයා ලෙස කටයුතු කරයි. කණ්ඩායමේ පුහුණුකරු ලෙස දිනේෂ් වීරසිංහත්, සහාය පුහුණුකරු ලෙස හර්ෂ ගමාධිකාරිත් කටයුතු කරති.මේ තරගමාලාවේ පළමු වටයේ පූර්ණ ජයග්‍රහණයක් සහ පළමු ඉනිමේ ජයග්‍රහණ 2 ක් සමඟ අර්ධ අවසන් පූර්ව වටයට පිවිසි මොරටුව සෙබස්තියනයිට්ස් ක්‍රීඩා සමජය ආදී ආනන්දීය පිල පරදවා අවසන් පූර්ව තරගයට සුදුසුකම් ලබා ගත්තේය. අවසන් පූර්ව තරගයේදී අම්බලන්ගොඩ සිංහ ක්‍රීඩා සමාජය පරාජය කරමින් අවසන් මහා තරගයට සුදුසුකම් ලබාගැනීමට සෙබස්තියනයිට්ස් පිල සමත් විය.සෙබස්තියනයිට්ස් පිලේ නායකත්වය දරනු ලබන්නේ ට්‍රෙවින් ප්‍රනාන්දුය. කනිෂ්ක බොතේජු උපනායකයා ලෙස කටයුතු කරනු ලබයි. චමත් පෙරේරා කණ්ඩායමේ පුහුණුකරු ලෙස කටයුතු කරයි.ලියෝ ක්‍රීඩා සමාජයඉන්දික මස්සලගේ (නායක), භානුක දේවසුරේන්ද්‍ර (උපනායක), සිතිජ මධුෂාන්, ඔස්මාන් සමාන්, රවීජ සඳරුවන්, දසුන් ශානක, දුෂ්මන්ත චමීර, මධූක හර්ෂණ, ප්‍රභාත් ජයසූරිය, විකුම් සංජය, අෂාන් රුසිරු, දමිත් පි‍්‍රයදර්ශන, ළහිරු චතුරංග, ජෙහාන් ජවේඩ්, ලසිත මධුෂාන්සෙබස්තියනයිට් ක්‍රීඩා සමාජයට්‍රෙවින් ප්‍රනාන්දු (නායක), කනිෂ්ක බොතේජු (උපනායක), ඉරේෂ් ජයප්‍රසාද, තිළිණ ප්‍රනාන්දු, රුවන් ප්‍රනාන්දු, චමිල නිරෝෂ්, තමීර හර්ෂණ, රංජන් සිල්වා, කෙවින් විතානගේ, ඉසුරු පීරිස්, මධුසංඛ ඒකනායක, කොනී රුද්‍රිගු, දිනූෂ් මධුසංඛ, චාරුක කහගල්ල, ලක්‍ෂාන් ද සිල්වා, සුදේශ් ශිරන්ත, සජිත් සුරක්‍ෂිත, බුද්ධි පෙරේරා, රමේෂ් මෙන්ඩිස්.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009175</link>
    <topic>තරග පාවාදීමේ අර්බූදය විසඳීමට ජගත් ක්‍රිකට් ප්‍රධානියා හමුවෙයි</topic>
    <author>නවදිල්ලි (ඒ. එෆ්. පී.)</author>
    <content>පාකිස්තාන ක්‍රිකට් ක්‍රීඩකයන්ගේ මුදලට තරග පාවා දීමේ අර්බූදය පිළිබඳ සාකච්ඡා කිරීම සඳහා ජගත් ක්‍රිකට් කවුන්සිලයේ ප්‍රධානී හමුවීමට පාකිස්තාන ක්‍රිකට් පාලක මණ්ඩලයේ සභාපති ඉජාස් බට් ඉන්දියාවට පැමිණි බව වාර්තාවේ.ජගත් ක්‍රිකට් කවුන්සිලයේ ප්‍රධානී ෂරඩ් පවර් - ඉජාස් බට් හමුව ඊයේ සිදුවූ බව ඉන්දියානු පුවත් ඒජන්සියක් උපුටා දැක්වීය. තරග පාවා දීමේ චෝදනාවට හසුවූ තාවකාලික තරග තහනමකට ලක්වී සිටින පාකිස්තාන පිලේ මොහොමඩ් අමීර්, මොහොමඩ් අශීෆ් සහ සල්මන් බට් තමන්ට එල්ල වූ චෝදනාවට එරෙහිව කටයුතු කරන බව ඔවුනගේ නීතිඥවරුන් මේ සතියේදී තහවුරු කළහ.ජගත් ක්‍රිකට් කවුන්සලයේ නීතිරීතිවලට අනුව තරග තහනමකට ලක්වූ ක්‍රීඩකයන්ට නිදහසට කරුණු ඉදිරිපත් කිරීමට දින 40ක කාලයක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009176</link>
    <topic>අයි.සී.සී යෝජනාවලියට ටෙස්ට් නොවන රටවල් විරෝධය දක්වති</topic>
    <author/>
    <content>තරගවදින කණ්ඩායම් සංඛ්‍යාව අඩුකොට කුඩා ලෝක කුසලාන තරගමාලාවක් පැවැත්වීමට අයි. සී. සී. ය ඉදිරිපත් කළ යෝජනාව විවේචනයට භාජනය කළ අයි. සී. සී. ටෙස්ට් නොවන රටවල සාමාජිකයන් එමගින් තම රටවල් වල ක්‍රිකට් ක්‍රීඩාව කෙරෙහි ජනතාවට ඇති උනන්දුව සීමා වන බව පවසා සිටිති.ජගත් ක්‍රිකට් කවුන්සිලයේ ප්‍රධාන විධායක කමිටු රැස්වීමට සහභාගි වූ ටෙස්ට් නොවන රටවල් වන අයර්ලන්තය, නැමීබියාව සහ හොංකොං හි නියෝජිතයන් පෙන්වා දුන්නේ අයි. සී. සී. පූර්ණ නියෝජිතයන් යෝජනා කළ පරිදි 2015 ලෝක කුසලාන තරගාවලිය කණ්ඩායම් 10 කට සීමා කොට ඕවර විස්සයි 20 ක්‍රිකට් තරගමාලාව සඳහා සහභාගි වන කණ්ඩායම් ප්‍රමාණය 16 දක්වා වැඩි කිරීමෙන් ටෙස්ට් නොවන රටවල සාමාජිකයන්ට ලෝක ක්‍රිකට් ක්‍රීඩාවේ ඉහළට පැමිණීමේ අවස්ථාවන් සීමා වන බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009177</link>
    <topic>නල්ලතන්නි රොබිඩාස් වොලිබෝල් පිලතොන්ඩමන් අභියෝගතා කුසලානය දිනයි</topic>
    <author/>
    <content>කඳුකරයේ තරුණ තරුණියන්ගේ ක්‍රීඩා කුසලතා වර්ධනය කිරීමේ අරමුණින් හැටන් දාරවල ක්‍රීඩාංගණයේදී පැවැති තොන්ඩමන් අභියෝගතා කුසලාන ක්‍රීඩා තරගාවලියේදී වොලිබෝල් පිරිමි සූරතාව නල්ලතන්නි රොබිඩාස් ක්‍රීඩා සමාජය දිනා ගන්නා ලදී. එහි අනුසූරතාව කඳපොල නයිට්රයිඩර්ස් ක්‍රීඩා සමාජය ද තෙවන ස්ථානය තලවකැලේ රේන්බෝ ක්‍රීඩා සමාජය හිමි කර ගනු ලැබීය.කාන්තා වොලිබෝල් සුරතාව වටවල ක්‍රීඩා සමාජයත් අනුසූරතාව මැදකුඹුර මදාරා ක්‍රීඩා සමාජයත් තෙවන ස්ථානය ගිනිගත්හේන ක්‍රීඩා සමාජයත් දිනා ගනු ලැබීය. ක්‍රිකට් තරගාවලියේ සූරතාව නෝර්වුඩ් ක්‍රීඩා සමාජය දිනා ගත් අතර අනුසූරතාව ආගරපතන ක්‍රීඩා සමාජය ද තෙවන ස්ථානය ලිඳුල බෙයාවෙල් ක්‍රීඩා සමාජය ද දිනා ගනු ලැබීය.සුරතාව දිනූ කණ්ඩායමට රුපියල් ලක්ෂ 3 ක් සමඟ අභියෝගතා කුසලානයද අනුසූරතාව සඳහා කුසලානය සමඟ රුපියල් ලක්ෂ 2 ක්ද තෙවන ස්ථානය සඳහා රුපියල් ලක්ෂය බැගින්ද ප්‍රදානය කෙරුණි.පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගන් තොන්ඩමන් මහතාගේ ප්‍රධානත්වයෙන් ත්‍යාග බෙදා දීම සිදු කෙරිණි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009178</link>
    <topic>කපිතාන් කැප්පෙටිපොලට විශිෂ්ට ගොල්ෆ් ජයක්</topic>
    <author/>
    <content>නුවරඑළිය ගොල්ෆ් ක්‍රීඩා සමාජය මෙහෙයවූ Captain කුසලානය, President කුසලානය හා Aitken කුසලාන සඳහා වූ ගොල්ෆ් තරග තුනේම සූරතා දිනා ගැනීමට කපිතාන් නිහාල් කැප්පෙටිපොල සමත් විය.ඔහු සමග අවසන් වටයේදී තරග කළ කෙන්ද අල්විස් හා ජෝ පෙරේරා තියුණු තරගයකින් පසුව පරාජයට පත්වූහ.ප්‍රවීණ ගොල්ෆ් ක්‍රීඩකයන් රැසක් තරග කළ මේ තරගාවලියේදී සූරතා තුනම නිහාල් කැප්පෙටිපොල දිනාගැනීම ඓතිහාසික ජයකි.1889 දී ආරම්භ කරන ලද නුවරඑළිය ගොල්ෆ් ක්‍රීඩා සමාජය ජාත්‍යන්තර තරග රැසක් සංවිධානය කර කීර්තියක් අත්කරගෙන සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s1009179</link>
    <topic>මධ්‍යම පළාතේ 17න් පහළදක්ෂතම ක්‍රීඩිකාව නිමේෂා</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>2010 වසරේ මධ්‍යම පළාතේ පාසල් අතර පැවැති මළල ක්‍රීඩා උළෙලේදී 17 න් පහළ දක්ෂතම ක්‍රීඩිකාවට හිමි සම්මානය ලබාගත්තේ ගලේවෙල මධ්‍ය මහා විද්‍යාලයේ 10 වැනි ශ්‍රේණියේ අධ්‍යාපනය ලබන එස්. ඒ. නිමේෂා මධුභාෂනී සෝමරත්න සිසුවියයි.එම තරගාවලියේදීම තුන්පිම්ම පැනීම තරග ඉසව්වෙන් ප්‍රථම ස්ථානය දිනාගැනීමට ද ඇය සමත්විය. ඒ සඳහා ඇය අඩි 10.6 ක දුර පැන්නාය. මේ අතර 2009 වසරේ ගලේවෙල අධ්‍යාපන කලාපයේ පාසල් අතර පැවැති මලල ක්‍රීඩා උළෙලේදී තුන්පිම්ම හා මීටර් 100 දුර දිවීම යන තරග ඉසව් වලින් ප්‍රථම ස්ථානය ලබාගෙන දස්කම් දක්වා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s10091710</link>
    <topic>සමස්ත ලංකා පාසල් හොකී හෙට සිට මාතලේදී</topic>
    <author>අසෝක හිඳගොඩ මාතලේ දිසා විශේෂ</author>
    <content>අධ්‍යාපන අමාත්‍යාංශය වාර්ෂිකව සංවිධානය කෙරෙන පාසල් ක්‍රීඩා තරගාවලිය 2010 සමස්ත ලංකා පාසල් හොකී තරග සැප්තැම්බර් 18, 19 සහ 20 යන දින වලදී මාතලේදී පැවැත්වේ.දිවයිනේ සෑම පළාතක්ම නියෝජනය කරමින් මෙම තරගාවලියේදී බාලක කණ්ඩායම් 32 ක් හා බාලිකා කණ්ඩායම් 27 ක් තරග වදිති.මෙම තරගාවලියේ සියලුම තරග එඩ්වඩ් හොකී ක්‍රීඩාංගණය, බර්නාඩ් අලුවිහාරේ ක්‍රීඩාංගණය සහ නන්දිමිත්‍ර ඒකනායක අන්තර්ජාතික කෘත්‍රිම හොකී ක්‍රීඩාංගණයේදී පැවැත්වීමට නියමිතය. අවසන් පුර්ව තරග සැප්තැම්බර් 20 පෙරවරුවේද අවසන් මහා තරග එදින පස්වරුවේද නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=s10091711</link>
    <topic>කිරිල්ලවල සය සාමාජික ක්‍රිකට් හෙට</topic>
    <author/>
    <content>කිරිල්ලවල ශාන්ති ක්‍රීඩා සමාජය සංවිධානය කරනු ලබන සය සාමාජික ක්‍රිකට් තරගාවලිය හෙට (18) හා අනිද්දා (19) පරකන්දෙනිය විදුහල් ක්‍රීඩා පිටියේදී පැවැත්වේ.ජයග්‍රාහී කණ්ඩායමට සුරතා කුසලානය සමග රුපියල් 25000/-ක් ද අනුසූරතාව සඳහා කුසලානය සමඟ රුපියල් 15000/- ක් ද පිරිනැමෙන අතර හොඳම පන්දු යවන්නා හා හොඳම පිතිකරු සඳහා ද මුදලින් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f10091710</link>
    <topic>තාත්තා කැමති වුණේ මම නීතිඥයකු වෙනවාට</topic>
    <author>සංවාද සටහන නිලුකා ඩී. තිලකරත්න ඡායාරූප සුමනචන්ද්‍ර ආරියවංශ</author>
    <content>ශ්‍රීලාංකේය දේශපාලනයේ සුවිශේෂ උරුමයක් සටහන් කරන සේනානායක පරපුරේ වර්තමාන නියෝජිතයා වන වසන්ත සේනානායක මහතා ජාතියේ පියා යැයි විරුදාවලි ලැබූ ඩී. එස්. සේනානායක මහතාගේ මුණුබුරෙකි. පසුගිය මහ මැතිවරණයේදී ගම්පහ දිස්ත්‍රික්කය නියෝජනය කරමින් මැති සබයට පැමිණි සේනානායක මහතා මීරිගම ආසනයේ ශ්‍රීලනිප සංවිධායක ධූරය උසුලයි. පහත දැක්වෙන්නේ වසන්ත සේනානායක මහතා ඔහුගේ ජීවිතය පිළිබඳ අප සමඟ කළ සංවාදයකි.* වසන්ත නරේෂ් පරාක්‍රම සේනානායක, ඔබට ඒ නම ලැබුණේ කොහොමද ?මගේ තාත්තා රංජිත් පරාක්‍රම, සීයා රොබට් පරාක්‍රම. ඒ දෙන්නට ම ඒ නම තිබුණ නිසා පරාක්‍රම නම මටත් ලැබුණා. වසන්ත දැම්මෙ අකුර නිසා. නරේෂ් නම කොහොම ආවද කියන්න මම දන්නෙ නෑ.* සේනානායකවරු මෙරට ඉතිහාසයේ නමක් තැබූ අය. ඔබට ඒ නම ලැබුණේ ?ඩී. එස්. සේනානායක අගමැතිතුමා මගේ මුත්තා. මගේ සීයා ගේ වැඩිමල් සොහොයුරා ඩඩ්ලි සේනානායක මැතිතුමායි. ආර්. ජී. සේනානායක, සර් ජෝන් කොතලාවල වැනි අය මගේ ළඟම ඥාතියෝ. ඒ නිසා සේනානායක නම මට ලැබෙන්නෙ පරම්පරාවෙන්.* ඔබේ උපන්දිනය ?1973 ජුනි 28* අධ්‍යාපනය ලැබූ පාසල් පිළිබඳ මතක් කළොත්මම අධ්‍යාපනය හැදෑරුවේ කොළඹ ශාන්ත තෝමස් විද්‍යාලයෙන්. උසස් පෙළ වෙද්දී මං පාසලෙන් ඉවත් වුණා.* පාසලෙන් ඉවත් වෙන්න විශේෂ හේතුවක් තිබුණාද ?මම උසස් පෙළට හදාරන්න බලාපොරොත්තු වුණ විෂයයන් සියල්ල හදාරන්න අවස්ථාවක් අපේ පාසලේ තිබුණෙ නෑ. ඒ නිසා පෞද්ගලික අයදුම්කරුවකු ලෙසයි උසස් පෙළ හැදෑරුවේ.* මොනවද ඔබ හැදෑරූ එම විෂයයන් ?බෞද්ධ ශිෂ්ටාචාරය, ග්‍රිකරෝම ශිෂ්ටාචාරය, ඉංග්‍රීසි සහ දේශපාලන විද්‍යාව ඊට අමතරව ලන්ඩන් O / L සහ  A / L කළා.* ඉතිහාසයට ඔබ මෙතරම් කැමැති ඇයි ?පැරණි ශිෂ්ටාචාරවලින් ඉගෙන ගන්න බොහෝ දේ තිබෙනවා. දේශපාලනමය ප්‍රජාතන්ත්‍රවාදී සංකල්පය මුලින්ම ප්‍රයෝගිකව ක්‍රියාත්මක වුණේ බුද්ධකාලීන ඉන්දියාවේ. ඉන්දියාවේ දස රාජ ධර්මයෙන් රට පාලනය කළ කුඩා ප්‍රාන්ත රජයන්හි තමයි ප්‍රජාතන්ත්‍රවාදී ජනතා ආණ්ඩුක්‍රම දක්නට ලැබුණේ.* ප්‍රජාතන්ත්‍රවාදය ‘ඩිමොක්‍රසි’ ලෙස ඉංග්‍රිසියෙන් හැඳින්වෙනවා. එහි ප්‍රභවය ගී‍්‍රක බස නේද ?ග්‍රීක වචනයක් වන ඩිමෝෂ් (Dimosh) කියන වචනයෙන් බිඳී ආවක් තමයි ඩිමොක්‍රසි කියන්නෙ. ඩිමෝෂ් යන්නෙහි අරුත ‘මිනිස්සු’ කියන එකයි. ප්‍රජාතන්ත්‍රවාදය පිළිබඳ ප්‍රධාන පොත් ලියැවුණෙත් ග්‍රීක දාර්ශනිකයන් විසින්. ප්ලේටෝ, සොක්‍රටීස්, ඇරිස්ටෝටල් ඒ අතුරින් කීප දෙනෙක්.* පැරණි ශිෂ්ටාචාර අදටත් වලංගුයි කියා ඔබ හිතනවාද ?ඇත්තටම ඔව්, නූතන ලෝකයට වටිනා සංකල්ප බොහොමයක් ලැබුණෙ පැරණි ශිෂ්ටාචාරවලින්. ඒ වගේම ඒ ඉතිහාසය හදාරද්දි අපිට තේරෙනවා එදා සහ අද මිනිස්සු අතර වෙනසක් නෑ කියලා.* ඔබ උගත් විශ්ව විද්‍යාලය ?බ්‍රිතාන්‍යයේ බකිංහැම් විශ්ව විද්‍යාලයෙන් නීති උපාධිය ලබා ගත්තා.* ඒ කියන්නේ ඔබ දැන් නීතිඥවරයෙක් ලෙසත් කටයුතු කරනවාද ?නැහැ. මම දිවුරුම් දීලා නැහැ. නීතිය පිළිබඳ ශාස්ත්‍රීය දැනුම මට තිබෙනවා. එය අද මට බෙහෙවින් ප්‍රයෝජනවත්.* ඔබේ මවුපියන් පිළිබඳ සිහි කළොත් ?මගේ පියා රංජිත් පරාක්‍රම සේනානායක. එතුමා ෆ්ලුඩන්බර්ග් ආයතනයේ සභාපති. පළවෙනි ලෝක යුද්දෙන් පස්සේ එහි ලංකා සමාගම මගේ මුත්තා මේ ජර්මන් සමාගම් හිමිකරුවාගෙන් ලබා ගත්තා. අම්මා සුවිනීතා සේනානායක.* ඔබේ සහෝදර සහෝදරියන් ?මම පවුලේ එකම දරුවා.* ළමා කාලයේ සොදුරු මතකයන් ඔබටත් ඇති ?ඇත්තටම ඔව්, විශේෂම දේ තමයි මම ඉපදුණ වර්ෂයේදීමයි ඩඩ්ලි සේනානායක මහත්තය නැති වුණේ. ඒ වර්ෂයේදීම තමයි දැදිගම අතුරු මැතිවරණයෙන් බාප්පා රුක්මන් සේනානායක පාර්ලිමේන්තු ගියේ. ළමා කාලය තුළත් අප අත්වින්දේ දේශපාලනමය අත්දැකීම්.* දේශපාලනය සහ සේනානායක නාමය පිළිබඳ අමිහිරිම මතකයන් කෙබඳුද ?සේනානායක පවුලට දේශපාලන පළිගැනීම් රැසකට මුහුණ දෙන්න සිදු වුණා. අපි ඒක දැක්කේ 77 ජේ. ආර්. මහත්තයාගෙ කාලයේදීයි. ඔවුන් දියත් කළ හැම වැඩසටහනකදීම සේනානායක නම අතුගා දමන්න කටයුතු කළා. විශේෂයෙන් ඩඩ්ලි සේනානායක නමට දැඩි ලෙස අගෞරව කළ කාලයක්.* ඒ තත්ත්වය වෙනස් වුණේ ?රණසිංහ පේ‍්‍රමදාස මහත්තය ජනාධිපති වුණාමයි.* පාසල් කාලයේ ඔබේ අමතර ක්‍රියාකාරකම් කෙරෙහි පැවැති උනන්දුව කෙබඳුද ?මම බැඩ්මින්ටන් වලට වඩා ප්‍රිය පුද්ගලයෙක්. ඒ වගේම බාලදක්ෂ කඳවුරුවලට සම්බන්ධවත් කටයුතු කළා.* ඔබට දේශපාලනය පිළිබඳ හැගීමක් ඇතිවූ අතීතය මතක් කළොත් ?මම දේශපාලනයට නැඹුරු වෙන්නෙත් දේශපාලනය මොකක්ද කියල ඉගෙන ගන්නෙත් මං කුඩා කාලයේදීමයි. ඩඩ්ලි සේනානායක මහත්තයා නැති වුණාට පස්සෙ දැදිගම ජනතාව වෙනුවෙන් එතුමා දියත් කළ සියලු සේවාවන් අඛණ්ඩව පවත්වාගෙන ගියේ මගේ සීයා. සීයා දේශපාලනයට නාවත් අයියා වෙනුවෙන් ඒ යුතුකම ඉටු කළා. ජනතාවගේ විවිධ ප්‍රශ්න විසඳුවා. ඒ දවස්වල මිනිස්සු නිතර යනවා එනවා.* රුක්මන් සේනානායක මහතා ඔබේ ඥාතියෙක් නේද ?ඔව්. එතුමා මාගේ බාප්පා එතුමා ආණ්ඩු විරෝධී පක්ෂ හැදුවා. ඒවා සාර්ථක නොවුණත් ලොකු පෙරළියක මූලික ලකුණු එතැන තිබුණා.* ඒ කුමන කාරණාවන්ට විරුද්ධවද ?පාර්ලිමේන්තුවට වග නොකියන විධායක ජනාධිපති ක්‍රමයට විරුද්ධව පළාත් සභා ක්‍රමයට විරුද්ධව, ඉන්දු ලංකා ගිවිසුමට විරුද්ධව තමයි ඒ රැස්වීම් පැවැත්වුණේ. ඉතිං අපිත්මේ දේවලට සම්බන්ධ වුණා. ඒ නිසා දේශපාලනය අපේ ඇඟට කා වැදුණා.* ඔබේ පියා දේශපාලනය සම්බන්ධයෙන් ඇල්මක් දක්වනවාද ?එතුමා දේශපාලනය පිළිබඳ එතරම් උනන්දුවක් දක්වන්නේ නෑ. ඊට යොමුවන්නෙත් නෑ. ඒකට හේතුවක් තිබෙනවා.* අප ඒ කාරණය දැනගන්න කැමැතියි ?තමන් සන්තක සියලු දේ විය පැහැදම් කරමින්, කාලය ශ්‍රමය කැප කරමින් වැඩ කරන අවංක දේශපාලකයන්ට වෙන්නේ බැංකු පොතේ සතයක්වත් නැතිව ඉවත් වෙන්නයි. මෙයට කදිම නිදසුන ඩඩ්ලි සේනානායක මහත්තයා.* එවැනි මතයක් දරන පියා පුතාගේ දේශපාලනික ආගමනය අනුමත කළා ද ?නෑ නෑ එතුමා මගේ ගමන වළක්වන්න මුල් කාලෙදි බොහොම මැදිහත් වුණා. ඒ ගමනේදී විඳින්නට වන කටුකොහොල් පිළිබඳ තාත්තට දැනුමක් තිබුණා.* තාත්තගෙ මග පෙන්වීම තිබුණෙ කුමන ක්ෂේත්‍රයටද ?තාත්තා හුඟක්ම කැමැති වුණේ මම නීතිඥවරයෙක් වෙනවට.* ඔබ හැදී වැඩුණේ ?බොරැල්ලෙ. කිංසි පාරෙ වුඩ්ලන්ඩ් මන්දිරයට අල්ලපු ගෙදරයි මම හැදී වැඩුණේ. දැන් පදිංචිය මීරිගම.* ඔබ දේශපාලනයට එන්නෙ බාප්පාගෙ හෙවනැල්ලවගේ ඉඳිමින්. ඒ කාලය පිළිබඳවත් කතා කරමු.ඇත්තටම ඔව්, මම දේශපාලකයෙක් වෙන්න කලින් සමාජ සේවකයෙක් කිව්වොත් නිවැරදියි. බාප්පා සමඟ එතුමාගේ දේශපාලන කටයුතු වල යාව ජීව සාමාජිකයෙක් ලෙස මමත් කටයුතු කළා. එතුමා පොළොන්නරුව දිස්ත්‍රික්කයේ පාර්ලිමේන්තු මන්ත්‍රී වෙලා සිටියදී මමත් එහෙ නැවතුණා.* මන්දිරයක හැදී වැඩුණු ඔබට ඒ ජීවිතය කටුක අත්දැකීමක් වෙන්නැති ?දුෂ්කරතා නොතිබුණා නෙවෙයි. ඒත් පොළොවේ පය ගහලා ජීවත්වෙන මිනිසුන්ගේ දුක අඳුනගන්න ඒ අය එක්ක ගැටෙන්න ඕන. පීනන්න වතුරට බහින්නම ඕන. ජීවිතේ අපිට නොතිබුණු දුක් ගැහැට විඳින ජනතාවගේ ජීවිතවලට එබී බලන්න බැරි නායකත්වයකට පැවැත්මක් නැහැ කියලයි මං හිතන්නේ. ඒ නිසා එය මට මහඟු අත්දැකීමක්.* එතුමා පොළොන්නරුවෙන් පිටව යද්දී ඔබේ නවාතැන වුණේ කුමන පළාතද ?එතුමා පොළොන්නරුවෙන් ගියාම මම එහිම නැවතුණා. අපි එම පළාතේ කරගෙන ආ සංවර්ධන කටයුතු නතර කරන්න පුළුවන්කමක් තිබුණෙ නෑ. අපි ඒ ක්‍රියාකාරකම් දිගටම කරගෙන ගියා. මම ඒ වෙනුවෙන් කැපවී කටයුතු කළා.* ඒ ප්‍රදේශයේදී ඔබට අමතක නොවන මතකයන් පිළිබඳ කතා කළොත් ?මට ජීවිතේ කවදාවත් අමතක නොවන සිද්ධියකට පොළොන්නරුවේදී මුහුණ දෙන්න මට සිදු වුණා. ඒ මා ඝාතනය කරන්න උත්සහ කරපු අවස්ථාව. හිටි හැටියේ ලයිට් කපලා කළු ඇදගත් මිනිස්සු එනවා. දවසක් මම මරන්න විසික් කරපු ග්‍රෙනේට් එක වැටුණෙ වැවට.* ඔබ හිතන්නෙ ඒ කවුරුන් කියලද ?ඒ වන විට පොළොන්නරුවේ හිටිය දේශපාලන අධිකාරීත්වයයි ඒකට වග කියන්න ඕන. විශේෂම දේ ඒ වන විට මං මන්ත්‍රීවරයෙක්වත් නෙවෙයි. ඒ කොහොම වුණත් ඒ හැම අවස්ථාවකම පක්ෂ භේදයෙන් තොරව දිවා රෑ නොතකා මා වටේ තරුණ පිරිස් වළල්ලක් වගේ මාව ආරක්ෂා කළා.* 89 / 90 භීෂණ කාලය තරුණයන්ට අභාග්‍යමත් කාලයක්. ඒ පිළිබඳ ඔබේ මතකය ?එතකොට වට වයස අවුරුදු 16 යි. එක තුණ්ඩුවකින් කඩ වැහුවා, ලයිට් කැපුවා. සදාචාරය නීති රීති නොතැකූ කාලයක්. මේකට බොහෝ කණ්ඩායම් වගකිව යුතුයි.* තාරුණ්‍යයේ ආදරණීය හැගීමකට ඉඩක් වෙන් කළේ කවදාද ?ඇය මට හමුවුණේ ගෝල්ෆේස් හෝටලයේදී. යාලුවොත් එක්කයි එයා හිටියේ. අවුරුදු 06 ක් පමණ ආදරය කරලා අපි විවාහ වුණා.* ඇගේ නම ?ඇය ලසන්ති දැන් අපිට පුංචි පුතෙක් ඉන්නවා.* පුංචි සේනානායකගෙ නම ?ඩඩ්ලි කෝජිත සේනානායක.* හා හා පුරා කියා දේශපාලන වේදිකාවක් ඇමැතූ අවස්ථාව ඔබට මතකද ?එජාපයෙන් ඉවත් වෙලා චන්ද්‍රිකා කුමාරතුංග මැතිනියට සහයෝගය පළ කරළා එවක විපක්ෂ නායක මහින්ද රාජපක්ෂ මැතිතුමා, සහ පක්ෂ ප්‍රධාන ලේකම් මෛත්‍රීපාල සිරිසේන මැතිතුමා සමග පොළොන්නරු වේදිකාවට ඇවිත් ශ්‍රීලනිප ජයග්‍රහණය වෙනුවෙන්කතා කළ අවස්ථාව මට අදවගේ මතකයි.* ඔබ එජාපයෙන් ඉවත් වෙන්න හේතුව ?ඒකට හේතු කාරණා කීපයක්ම තිබෙනවා. ප්‍රධානම හේතුව එජාප නායකත්වය සහ එතුමා වටේ හිටපු ප්‍රධානීන්. ඒ අයට ජේ. ආර්. ගෙ කාලෙ වගේම සේනානායක නමට පොඩි ඇලජික් එකක් තිබ්බා. මං හිතන්නෙ අද සජිත්ටත් එය හොඳින් දැනෙනවා ඇති. මට පැහැදිලි වුණාම මට අවස්ථාව නැහැයි කියල මම ඉන් ඉවත් වුණා.* එය තවදුරටත් පැහැදිලි කළොත් ?මගේ සීයල මුත්තල හදපු පක්ෂ ප්‍රතිපත්ති පක්ෂය ඇතුළේ නැහැයි කියල මට තේරුණා. විශේෂයෙන් කෘෂිකර්මය පදනම් වුණ රටක් හැටියට ඒ සම්බන්ධ ප්‍රතිපත්ති, සහ රජය යුදමය ජයග්‍රහණ ලබද්දී ඒවා පාර්ලිමේන්තුව ඇතුළෙදි හෑල්ලුවට ලක් කිරීම, ඒ අතර වෙනවා. මං පොළොන්නරුවෙ හිටි නිසා මං දන්නව තොප්පිගල කියන්නෙ මොනතරම් විශාල කඳවුරක්ද කියලා. එය ගලක් කියල හෑල්ලු කළා.* ඔබ එම පළාත්වලට ගිහින් තියෙනවද ?ඔව්, මම මායිම් ගම්වලට ගියා. රටටම හොඳක් සිද්ධ වෙද්දී එජාප නායකයා කොහෙද හිටියේ. එක්කො බ්‍රසීලයෙ නැත්නම් නෝර්වේ.* ඔබ දැන් පාර්ලිමේන්තු මන්ත්‍රීවරයෙක්. ඒ පිළිබඳ කතා කළොත් ?මං මහජන ඡන්දයට ඉල්ලුවේ ගම්පහ දිස්ත්‍රික්කයෙන්. ප්‍රබලයන් විශාල සංඛ්‍යාවක් ඉන්න දිස්ත්‍රික්කයක්.* එය ඔබට අභියෝගයක් වුණේ නැද්ද ?ඇත්තටම අභියෝගයක්. හැමෝම හිතුවෙ මං පරදියි කියලා. ආසනයකට අපේකෂකයන් හතර දෙනෙක් ඉද්දි ඒ හැමෝටම පාර්ලිමේන්තු යන්න බෑ.* ඔබේ මැතිවරණ ව්‍යාපාරයේ ස්වරූපය පිළිබඳ විග්‍රහ කළොත් ?මගේ මැතිවරණ ව්‍යාපාරය මධ්‍යස්ත එකක්. මාස 6 ක් වගේ කෙටි කාලයක් තමයි මට තිබුණේ. සමහර ආසන වලට එක දවසක්වත් යන්න අවස්ථාව ලැබුණෙ නෑ. බියගම, මීගමුව, කැලණිය වගේ ආසනවලට ගියෙම නෑ. ගම්පහ දිස්ත්‍රික්කයේ ආසන 13 න් 5 කට පමණයි මගේ ඡන්ද ව්‍යාපාරය සීමා වුණේ.* එවැනි තත්ත්වයකදී ඔබේ ජයග්‍රහණයේ රහස මොකක්ද ?ඒකට කාරණා දෙකක් බලපෑවා. පළමුවැන්න පක්ෂ භේදයෙන් තොරව සේනානායක වරු මැරබලය පාවිච්චි නොකරපු අය වීම. අනෙක් කාරණය මගේ පෝස්ටරය. අපි වගේ අපේ කෙනෙක් යන හැඟීම තරුණයන් අතර පැවැතීමයි.* නොගිය ආසන වලින් ඔබ ලැබු ප්‍රතිචාර කොහොමද ?එවැනි ආසන වලිනුත් ඡන්ද 350, 400 ක් ලැබිල තිබුණා. මට පහළින් අවුරුදු ගාණක් පළපුරුදු ඇමැතිවරු පවා ඉන්නවා. එනිසා මෙය මා ලැබූ විශාල ජයක්. ලසන්ත අලගියවන්න මැතිවරණය ඉවර වුණු ගමන් කිව්වේ තරගයේ වීරයා වසන්ත සේනානායක කියලයි.* ඔබේ පියා මේ ගමනට ආශිර්වාද කළාද ?විරුද්ධ බලවේග වැඩි වෙද්දී තාත්තගෙ සහයෝගය වැඩි වුණා. මේ මැතිවරණය ජය ගන්න එය මට ලොකු අත්වැලක් වුණා.* ජනාධිපතිතුමා තරුණයන්ට වැඩි අවස්ථාවක් ලබාදී තිබෙනවා. ඒ පිළිබඳ ඔබේ අදහස ?එතුමා සියලු දෙනාටම අවස්ථාව ලබා දෙනවා. ඒ අවස්ථාව පාවිච්චි කරල යන්නේ කොහෙද කියල තමන් තීරණය කළ යුතුයි. එතුමාත් පාර්ලිමේන්තුවට ඇතුළත් වුණේ ළාබාලම තරුණයා ලෙසින්. මේ පාර්ලිමෙන්තුවේ ලාබාලතමයා එතුමාගේ පුතා. එතුමා දන්නවා වැඩකරන්න පුළුවන් හොඳම කාලය තරුණ කාලය කියලා.* ඡන්ද ව්‍යාපාරය දියත් කළ කාලෙදි ඔබ ජනතාවට දුන් පොරොන්දු ඉටු කරන්න දැන් කාලය ඇවිත් නේද ?මං පොරොන්දු දුන්නේ නෑ. බොරු පොරොන්දු දීල මං ඡන්දෙ ඉල්ලුවෙ නෑ. හැබැයි මම ඔවුන් වෙනුවෙන් කළ හැකි දේ උපරිමයෙන් කරනවා. මොකද බොරු පොරොන්දු දීලා ඡන්දෙ ගන්න සමහරක් දේශපාලකයන්ට තියෙන ප්‍රශ්න මට නෑ. මගේ ගමන පිරිසුදුයි.* පාර්ලිමේන්තු මන්ත්‍රීතුමා එම සභාවේ පළමුවෙන් අසුන්ගත්ත මොහොතේ දැනුණු හැඟීම ?ආඩම්බරයයි, කනගාටුවයි දෙකම ඇති වුණා. තවමත් ඒ හැගීම මට තියෙනවා. ලංකාවේ එම උත්තරී සභාවට පත් වන්නේ මහජනතාවගේ නියෝජිතයෝ. එහෙත් ඔවුන්ගේඇතැම් අසභ්‍ය හැසිරීම් මම අනුමත කරන්නේ නෑ. විපක්ෂය කතා කළත් බාධා නොකළ යුතුයි. අපිට හොඳ දක්ෂ කතිකයෝ ඉන්නවා. භාෂා තුනෙන්ම ප්‍රවීණ අය. ඒ අය යොදාගෙන අපිට ඒ තර්ක බිඳින්න පුළුවන්. ජය ගන්නත් පුළුවන්.* ඔබේ දේශපාලනික ජීවිතේ අනාගත දිශානතිය කෙබඳුවේද ?මේ මන්ත්‍රී ධුරයෙන් උපරිම සේවයක් මේ රට වෙනුවෙන් කරන්න බලාපොරොත්තු වෙනවා. ඒ කාර්යය අවසන් වෙද්දී මට හැඟෙනවා නම් මගෙන් ගමට රටට සේවයක් වෙන්නෙ නෑ කියල මම දේශපාලනයෙන් සමුගන්නවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009179</link>
    <topic/>
    <author>චන්දන ජයවීර චිත්‍රණය - අරවින්ද සේනාධීර</author>
    <content>ප්‍රවීණ මාධ්‍යවේදී ධර්මසිරි ගමගේ මහතාගේ 6 වෙනි ගුණ සමරුව මෙම මස 19 වෙනි දිනට යෙදී ඇත.මේ නිමිත්තෙන් එදින සවස 5.00ට බණ්ඩාරනායක සම්මන්ත්‍රණ ශාලා පරිශ්‍රයේ පිහිටි ‘මිහිලක මැදුර’ අබියසදී ගුණ සමරු උළෙලක් පැවැත්වීමට ධර්මසිරි ගමගේ පදනම හා පහන්වැට නිර්මාණ කේන්ද්‍රය කටයුතු සංවිධානය කොට ඇත.ප්‍රවීණ ගීත රචක මහින්ද චන්ද්‍රසේකර විසින් ප්‍රධාන දේශනය පවත්වනු ලබන මෙම සහිංද සන්ධ්‍යාවේදී ධර්මසිරි ගමගේ විසින් රචනා කරන ලද ගීත රැසක් විශාරද නන්දා මාලනී, විශාරද වික්ටර් රත්නායක, විශාරද සුනිල් එදිරිසිංහ හා විශාරද දීපිිකා ප්‍රියදර්ශනී විසින් ගායනා කිරීමට නියමිතය.මේ ලිපිය පළවන්නේ ඔහුගෙන් ජනමාධ්‍ය ක්ෂේත්‍රයටත් ගීතයට හා චිත්‍රපට ක්ෂේත්‍රයටත් සිදුවූ සේවය අගැයීම සඳහා ය.ධර්මසිරි ගමගේ රසවතාණන් හෙළ කලා කෙතෙහි ක්ෂේත්‍ර රැසක විහිද ගිය දක්ෂතාවයන් දැක්වූවෙකි. කෙටිකතා කරුවෙක් ලෙස නිර්මාණකරණයට පිවිසි ඔහු පසුව එම ආනුභාවය මතම පුවත්පත් කලාවේදියෙක් බවටත් ඉනික්බිතිව කවියෙක් ගීත රචකයෙක් හා චිත්‍රපට අධ්‍යක්ෂකවරයෙක් බවටත් පත්විය.දක්ෂතා රැසකින් පිරිපුන් සාහිත්‍යකරුවෙක් හා පුවත්පත් කලාවේදියෙක් වූ ගමගේ මහතා එම දක්ෂතා මෙලෙස එම ක්ෂේත්‍රයේ විවිධ ශාඛාවන් ප්‍රශාඛාවන් දක්වා විහිදුවා ලූයේය.සිංහල චිත්‍රපට ගීය මෙන්ම ගවේෂණාත්මක පුවත්පත් කලාව, මෙලෙස ඔහු අතින් වර්ධනය වූ ක්ෂේත්‍ර දෙකකි. මෙම දෙමඟෙහි ඔහු තැබූ සටහන් තවමත් ප්‍රදීපස්තම්භයක් මෙන් නවක නිර්මාණකරුවන්ට ආලෝකය විහිදුවයි.ගමගේ මහතා පුවත්පත් කලාව තුළද වඩා ප්‍රසිද්ධව ඇත්තේ විශේෂාංග රචකයෙකු ලෙසය. පෙරදී සඳහන් කළ පරිදි එය අහේතුක ප්‍රසිද්ධියක් නොවේ. ඔහු ගැන ලියන කියන කොයි කවුරුත් ගමගේ ශූරීන් මානව හිතවාදී උතුම් ගුණාංගයන්ගෙන් පිරිපුන් මිනිසෙක් බවට කීමට අනිවාර්යෙන්ම අමතක නොකරති.ඔහු තුළවූ අපරිමිත කුසලතාවයන් රැසක් අතරට දුර්ලභ මානුෂික ගුණාංගයන් ද එක්වීම නිසා ධර්මසිරි ගමගේ චරිතය පරිපූර්ණත්වයට එසැවී ඇත. එය කිසිවෙකු විසින් සංවිධානාත්මකව කළ දෙයක් නොවේ.ගීත රචකයෙක්, කවියෙක්, තිර නාටක රචකයෙක්, චිත්‍රපට අධ්‍යක්ෂකවරයෙක් ලෙස ක්ෂේත්‍ර රැසක දක්ෂතා දැක්වූ ගමගේ මහතා සිය නිසඟ කුසලතාවයන් ඔපවත් කර ගැනීමෙන් සෑහීමකට පත් නොවී තවත් නවකයන් රැසකටත් මේ ක්ෂේත්‍රයට පිවිසීම සඳහා මාර්ගය විවෘත කළේය. ඔහු ගිය අඩිපාරේ ගොස් දක්ෂතා පිරිපුන් නිර්මාණකරුවන් බවට පත්වූ නවකයන් රැසකි.“යොවුන් පහන් වැට” වැනි ලේඛක රසික එකතුවක් හරහා නවකයන් රැසකට සාහිත්‍යයේ අත්පොත කියැවූ ඔහු අනෙකාගේ ජීවිතය වඩා යහපත් කිරීමේ උත්සාහය එයින් අත්නොහළේය.උත්තම ගුණාංගයන්ගෙන් පිරිපුන් මේ සොඳුරු මිනිසාගේ ලතෙක් බව ඔහු අතින් ලියැවෙන ලේඛන තුළද මොනවට විදාරණය වේ. සාහිත්‍යයත්, නිර්මාණයටත්, පුවත්පත් ලේඛනවලටත් එම ලකුණ එකසේ පොදුය.මානව දයාව මුසුව වදන් රැසක් කැටිකොටගත් සරල බසකින් ධර්මසිරි ගමගේ මහතාගේ සෑම නිර්මාණයක්ම පාහේ ලියැවී ඇති නිසා නම නොකියවා වුව ද ඔහුගේ ලියැවිල්ලක් හඳුනාගැනීමේ හැකියාව කියවන්නාට ලැබේ.පුවත්පත් කලාවේදියෙක් ලෙස ඔහු අතින් ලියැවුණු පාඨක සිත් වසඟ කළ ලිිපි අතර “මරු සිරාගේ කතාව“ ප්‍රධාන වේ. 1975 දී රජරට පළාත භීතියෙන් හා ත්‍රාසයෙන් ඇළලූ ඩී.ජේ.සිරිපාල නොහොත් මරු සිරා නම් දාමරික පුද්ගලයාගේ ජීවන තොරතුරු ආශ්‍රයෙන් ඔහු විසින් පළකල කොටස් 50 කින් යුත් විශේෂාංග ලේඛනය මරු සිරාගේ ජීවිතය පිළිබඳ පමණක් නොව අපරාධකරුවන් වශයෙන් සමාජය විසින් හංවඩු ගසා නරකාදියට පිටමංකොට ඇති මිනිසුන් රැසක් ගැන අලුතෙන් හිතන්නට යමක් ඉතිරි කළේ ය.“සිරිපාල සහ රන්මැණිකා” හා “මරුවා සමඟ වාසේ” යනුවෙන් චිත්‍රපට දෙකක් නිර්මාණය වීමට ධර්මසිරි ගමගේ මහතා එම චරිතය පිළිබඳ ඇතිකළ අවධානය හේතු පාදකවිය. මෙයින් “සිරිපාල සහ රන් මැණිකා” චිත්‍රපටයේ තිර රචකයා වන්නේද ගමගේ මහතාය.ලෝකාන්තයෙන් බිමට පැන දිවි නසාගත් “ මොනිකා හා බ්‍රිටෝ”ගේ කතා ප්‍රවෘත්තිය රොමියෝ – ජුලියට්, මුම්ටාස් - සාජහන්, සාලිය – අශෝකමාලා, ප්‍රමිලා - දස්කොන් වැනි ඉතිහාසගත පෙම් පුවත් අතරට ගියේ ධර්මසිරි ගමගේ ගේ සම්මාදම් නිසාය.ගවේෂණාත්මක පුවත්පත් කලාව හා නිර්මාණාත්මක රචනය විෂයෙහි ඔහු දැක්වූ දක්ෂතාව වෙනස්ම මඟක ගියේය. එය වෙනත් කිසිවෙකුත් විසින් හෝ ස්පර්ශ කළ බිමක් නොවේ.ඔහු හිරගෙදර අලුගෝසුවාගේ රාජකාරිය ඉටුකළ ලුවිස් සිංඤෝගේ චරිතය කේන්ද්‍ර කරගෙන හා උතුරේ යුද්ධයේ මුල් අවදියේ සිදු කෙරුණු මෙහෙයුම් පිළිබඳව එම ප්‍රදේශවල සංචාරය කරමින් මෙලෙසම ප්‍රේක්ෂක අවධානය නතුකරගත් විශේෂාංග රචනා කිහිපයක් ද රචනා කළේය. මේ සියල්ල ඔහුගේ පත්‍රකලා දිවියේ නොමැකෙන සළකුණුය.පුවත්පත් කලාව විෂයෙහි ඔහු විසින්ම සොයා සාදාගත් අනෙක් විශේෂාංග ලේඛක ක්ෂේත්‍රය වූයේ පාරිසරික හා සංචාරක රචනය. මෙරට පාරිසරික රචනා සාහිත්‍යය වනකතා හා දඩබිම් පිළිබඳ පුරාවෘත්තයන්ගෙන් මුදාගෙන ගහකොළට හා සතා සිවුපාවාට ආදරය කරන්නට ජනතාව යොමු කළ දෙපලක් ලෙස ධර්මසිරි ගමගේ හා සුනිල් සරත් පෙරේරා යන වියතුන් දෙපල අපගේ අගැයුමට ලක්විය යුතුය.ධර්මසිරි ගමගේ පුවත්පත් කලාවේදියෙක් ලෙසට වඩා රසිකයන් අතර සම්භාවතාවට ලක්ව ඇත්තේ ගීත රචකයෙක් ලෙසය. වඩාත් නිවැරැදිව කිවහොත් ඔහු මෙරට බිහිවී ඇති ජනාදරයට පත් ගීත රචකයන් අතරින් ප්‍රමුඛයා වන අතරම, ජනප්‍රියත්වයේ ඉහළටම ගිය ගීත රැසක උත්පාදකයාය. චිත්‍රපට ගීතය විෂයෙහි ඔහුගේ දායකත්වය සුවිශේෂ ය.පූර්ව නිර්මිත නාද සඳහා වචන සැපයීමේ කාර්යක් බවට ආරම්භක අවදියේ පත්ව තිබූ සිංහල චිත්‍රපට ගීතය එහි තෙවන භාගයේදී සම්බන්ධ වූ ගීත රචකයන් රැසක් නිසා ස්වාධීන සාහිත්‍යාංගයක් බවට වර්ධනය විය.කාව්‍ය නිර්මාණයෙන් ආභාෂය ලබා ගීත රචනා ක්ෂේත්‍රයට පිවිස එය දිග්විජය කළ අතලොස්සක් වූ ප්‍රතිභා ශක්තියෙන් අනූන ගීත රචකයන් අතර ප්‍රමුඛස්ථානයක් ධර්මසිරි ගමගේට හිමි වේ.හින්දි චිත්‍රපට ගීයෙන් අනුකරණය වී සිංහල චිත්‍රපට ගීතය හා සරල ගීතය ආලෝකයව පැවැති යුගයක ජනප්‍රිය සිංහල සංගීතයේ විශාල රක්තකයක් ඇතිවී තිබිණ. මේ ප්‍රවාහය මැද නොවෙනස්වන ගලා යන ගීත රැසක් දායාද කිරීමට ධර්මසිරි ගමගේ සමත් විය.“අම්බපාලි” (1963) චිත්‍රපටය ට ගීතයක් රචනා කරමින් ගීත රචනා ක්ෂේත්‍රයට පිවිසි ගමගේ මහතා ගේය පදරචනාව විෂයෙහි ස්වීය ලක්ෂණ පළකරන නිබන්ධකයෙක් ලෙස වඩා ඉස්මතු වන්නේ “සැනසුම කොතැනද” චිත්‍රපටය වෙනුවෙන් රචනා කරන ගීතාවලිය නිසාය.එම චිත්‍රපටයේ සියලු ගීත ලියැවෙන්නේ ඔහු අතිනි. ජනප්‍රියත්වයේ ඉහළම හිනිපෙතට නැඟි ‘සුළං කුරුල්ලෝ’, ආදරයේ රන් විමනේ’, ‘සංසාර ගමනේ තන් හා ආශා’, ‘තරුණ හිතක මිහිර රැගෙන ආපු කුරුල්ලා’, ‘ හංකිති සුරතල් නටන නැටුම් වැනි ගීත කේමදාසයන්ගේ සංගීත රටා සමඟ මුසුව පෙර කවර කලෙකවත් නොඇසුණු ගීතවත් බවකින් රසිකයන්ගේ සවන්පත් පිනවාලීය.1976 දී තිරගත කරන ලද ‘රෑන ගිරව්’ චිත්‍රපටයට ධර්මසිරි ගමගේ විසින් රචනා කොට ප්‍රේමසිරි කේමදාසයන් විසින් සංගීතවත් කොට විශාරද අමරදේවයන් හා විශාරද නන්දා මාලනී විසින් ගායනය කරන ලද “රෑන ගිරා ජෝඩුවයි” ගීතය හා මී මැස්සෝ (1969) චිත්‍රපටයට ගමගේ මහතා විසින්ම රචනා කරන ලද “රූං රූං මී මැස්සෝ” ගීතය එකට ගෙන සලකා බලන විට එම ගීත ද්විත්වය වෙනම ගෙන රසවිඳීමෙන් පමණක් වුවද චිත්‍රපටය තුළින් මතුකරන්නට උත්සාහ කළ මිහිරියාව රස විඳිය හැක.ගමගේ මහතා අතින් නිර්මාණ වූ ගීත හැම එකක්ම වාගේ භාෂාව අතින් සරලව එමෙන්ම ගීතවත්ය. චිත්තරූප මවන මෙම ගීතාවලිය සෑම අතින්ම වෙනස් ඊටම අනන්‍ය වූ සෞන්දර්යක් සිනමා කෘතියට එක් කළේය.ඔහු විසින්ම පිටපත රචනා අධ්‍යක්ෂණය කළ යස ඉසුරු (1982) හා ප්‍රජා (1986) චිත්‍රපට දෙකෙහි එන විශිෂ්ට මව් ගුණ ගීය හා පිය ගුණ ගීය හා සමවන ගීත රචනාවක් මෙතෙක් නිර්මාණය වී නොමැත.“අම්මාවරුනේ අම්මාවරුනේ සම්මා සම්බුදු අම්මාවරුනේ දරුවන්ගේ දුක් කදුළු දකින දා සුරලොව සිට අත පාඒ කඳුලැලි පිසිනා අම්මා වරු නැති දරුවන්නේ සංකා දුක් කවුදෝ දන්නේ ඒ දුක දන්නා අම්මාවරුමයි යම් මතු දිනයෙක බුදුවන්නේසංසාරේ මතු බුදු වන්නේ සෙනෙහස වැඩි දා සිතද බොළඳ වේ ලොවම ආදරේ කියා සිතේ මායාවක් වී එහි තනිවූ දා අම්මා පමණයි ළඟ ඉන්නේඅම්මාවරුනේ ගීතයේ සාර්ථකත්වය කෙරෙහි ප්‍රේමසිරි කේමදාසයන්ගේ ඉමිහිරි තනු නිර්මාණය හා සංගීත සංයෝජනයෙන් විශාරද නන්දා මාලනියගේ ගීතවත් ගායනාවන් අතිශයින්ම බලපෑවේය.දරු දුක උහුලා තනිව වැළපෙනා බුදු බව ලබනා පියවරු වෙසෙනා පූජා .....පූජාවේවා....කේමදාසයන් සංගීතමය කළ විශිෂ්ට ගීතයක් සිංහල චිත්‍රපට ගීතාවලිය තුළ අමරණීයය.සුගතපාල සෙනරත් යාපා විසින් අධ්‍යක්ෂණය කරන ලද ‘හන්තානේ කතාව’ (1969) චිත්‍රපටයට ධර්මසිරි ගමගේ පද රචනා කළා.මහගිරි අරණේ, මේ දිවි උයනේ, උඩවැඩියා මල සුවඳට පිපුණේ.ගීතයත් ධර්මසේන පතිරාජ අධ්‍යක්ෂණය කළ “එයා දැන් ලොකු ළමයෙක්” (1977) චිත්‍රපටයට රචනා කළපිනි දියෙන් විකසිතව පිරිසුදු පුරා පැහැයෙන් රුවෙන් තනි සුදු තෙමා මුවරද නොනිමි හද ගැබ පිපුණි ඒ මල නමින් වතුසුදුගීතයත්“සිහින නෙළුම්විල ජීවත පොකුණේ දෑස අබියස පිපී සැලේ”වැනි ගීත කෙතරම් ප්‍රබල වාග් චිත්‍රයක් මවා ඇද්ද යන්න තීරණය කිරීම එම නිර්මාණ රස විඳින රසිකයා වෙතම භාර කටයුත්තකි.ධර්මසිරි ගමරගේ ගීත රචනා කළේ සීමිත ගායක ගායිකාවන් පිරිසකට හා සංගීතඥයින් පිරිසක් වෙනුවෙන්ය යන මතය ඉහත නිදර්ශන සලකා බලන පාඨකයා තුළ ඇතිවිය හැක.ඔහු ගීත රචනා කළේ එක්තරා ගායක කුලකයක් වෙනුවෙන් පමණක් නොවන බව හුවා දැක්වීමට එච්.ආර්. ජෝතිපාල වෙනුවෙන් රචනා කළ “අඬන්නෙ ඇයි සුදු මැණිකේ - කියන්න පණ මාගේ” හා “එපා එන්න කියලා මොකෝ මැණිකෙ කීවේ“ වැනි ගීත නිදර්ශන වශයෙන් දැක්විය හැක.ධර්මසිරි ගමගේ ගීත නිබන්ධකයාට පෙර මෙන්ම ඔහුට පසුව ද ගීත රචකයින් රැසක් බිහි වුණේය. එසේම ලාංකීය ජනමාධ්‍ය ක්ෂේත්‍රයේ පූර්වජයා, හෝ අභාවයා නියෝජනය කරන්නේ ගමගේ මහතා නොවන මුත් මේ ක්ෂේත්‍ර දෙකෙහි ධර්මසිරි ගමගේ මහතා ගිය මඟ ගිය වෙනත් කිසිවෙකුත් මෙතෙක් අපට හමු නොවීමෙන් ඔහුගේ සුවිශේෂත්වය මොනවට පැහැදිලි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009172</link>
    <topic>කොරියාවෙන් විද්‍යුත් කාරයක්</topic>
    <author/>
    <content>දකුණු කොරියාවේ නිෂ්පාදිත පළමු විද්‍යුත් කාරය පසුගිය දා එළිදැක්විණි. සුප්‍රකට හයින්ඩායි මෝටර් රථ සමාගමේ නිෂ්පාදනයක් වන මෙම නව රථය පරිසර හිතකාමී අයුරින් නිපදවා තිබේ.මෙම නව බ්ලූඔන් කාරය සියලු පහසුකම්වලින් අනූන වන අතර පැයට කි.මී. 130 ක වේගයෙන් ගමන් කළ හැකි ය. මීට අමතරව එක්වරක් බැටරිය චාජ් කිරීමෙන් එහි බලයෙන් කි.මී. 140ක දුරක් ගමන් කළ හැකි වේ.මෙම රථයෙන් නැගෙන ශබ්දය වැඩි දියුණු කර ඇත්තේ මාර්ගයේ ගමන් ගන්නා මගීන්ගේ ආරක්ෂාව තකා ය.හයින්ඩායි සමාගම තම නව නිර්මාණය සඳහා ඇ.ඩො.මිලියන 34ක් වැය කර තිබේ.බ්ලුඔන් රථ 2500ක් නිෂ්පාදනය කිරීමට හයින්ඩායි සමාගම බලාපොරොත්තු වන අතර ලිතියම් - අයන් පොලිමර් බැටරිය තවදුරටත් කුඩා සහ සැහැල්ලු කිරීම ඔවුන්ගේ අරමුණයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009173</link>
    <topic>තුර්කියටත්අලුත් ව්‍යවස්ථාවක්</topic>
    <author/>
    <content>තුර්කියේ වසර 30ක් පැරැණි ආණ්ඩුක්‍රම ව්‍යවස්ථාව සංශෝධනය කිරීම සඳහා ඉකුත් ඉරිදා පැවැති ජනමත විමසුමේ දී අගමැති ටයිප් එර්ඩොගාන් ගේ පාලක පක්‍ෂයට ජය අත් විය. සංශෝධනයට පක්‍ෂව 58% ක ජනතා කැමැත්තක් ලැබිණි.නව ව්‍යවස්ථාමය ප්‍රතිසංස්කරණ මඟින් ප්‍රජාතන්ත්‍රවාදය ශක්තිමත් කිරීම සහ නීතියේ පාලනය තහවුරු කිරීම සිදුවන බව ප්‍රකාශ වී තිබිණි. එම සංශෝධනයට ඇතුළත් වගන්ති 26 න් බහුතරයක් ආන්දෝලනයට තුඩු නුදුන් අතර ප්‍රගතිදායි ඒවා බව පෙනී ගියේ ය. හමුදා තන්ත්‍රයේ බලතල පාලනය කිරීම සහ අධිකරණයේ බලතල පුළුල් කිරීම ඊට ඇතුළත් ප්‍රබල සංශෝධනයකි. මිලිටරිය අධිකරණයට වගකිව යුතු බවද එහි දැක්වේ.නව ආණ්ඩුක්‍රම සංශෝධන සඳහා ජනතාව ගේ අනුමැතිය පළවීමත් සමඟ අගමැති ටයිප් එර්ඩොගාන් ප්‍රකාශ කළේ, වඩා උසස් ප්‍රජාතන්ත්‍රවාදයක් හා නීතියේ ආධිපත්‍ය තහවුරු කිරීම සම්බන්ධයෙන් මෙය ඓතිහාසිකව වැදගත් ජයග්‍රහණයක් බවයි.එය තමන් ලැබූ ජයක් නොව ජනතාව ලැබූ ජයක් බවද ඔහු කියා තිබිණි. නව සංශෝධන මඟින් ජනතා පරමාධිපත්‍ය ශක්තිමත් වන බව අගමැතිවරයා ගේ අදහසයි.විපක්‍ෂ අනාගමික පක්‍ෂ හා කණ්ඩායම් නව සංශෝධනයන්ට එරෙහි විය. තුර්කි ව්‍යවස්ථාවේ පැවැති අනාගමික ස්වරූපය නව සංශෝධන මඟින් වෙනස් කෙරෙන බව කියා සිටි ඔවුහු මෙමඟින් පාලක පක්‍ෂයට වැඩි බලතල ලැබෙන බව ද ප්‍රකාශ කළහ. විනිසුරුවන් පත් කිරීමේ දී දේශපාලනඥයන්ට වැඩි බලයක් ලැබී ඇතැයි ද එක් විවේචනයකි.ඉස්ලාමීය පසුබිමකින් යුතු, අගමැති එර්ඩොගාන් ගේ ඒම් පක්‍ෂය හෙවත් යුක්තිය සහ සංවර්ධනය සඳහා වන පක්‍ෂය ශක්තිමත් වීමක් මෙම සංශෝධන මඟින් සිදුවන බවද විපක්‍ෂ බලවේග වල අදහසයි.එහෙත් තුර්කියේ පවතින ව්‍යවස්ථාව හමුදා පාලනයක් යටතේ ස්ථාපිත වූවකි. ඉන් හමුදාවට වැඩි බලතල ලැබී තිබිණි. මෙම ව්‍යවස්ථාව වර්තමානයට නොගැළපෙන බව මෙන්ම ප්‍රජාතන්ත්‍රවාදයට හිතකර නොවන බව පාලක පක්‍ෂයේ ස්ථාවරය විය. තුර්කියේ බහුතර ඡන්ද දායකයන් එය පිළිගෙන ඇති අතර නව ව්‍යවස්ථාවක් සම්මත කර ගැනීම සඳහා රජයට අවකාශය ලබා දී තිබේ.මෙම ජනමත විමසුම, ඉදිරි වසර තුළ මහ මැතිවරණයට මුහුණදෙන ටයිප් එර්ඩොගාන් ගේ ජනපි‍්‍රයත්වය උරගා බැලෙන අවස්ථාවක් ලෙස ද විචාරකයන් සැලකීය. ඒ අනුව, තුන්වන වතාවටත් අගමැති තනතුරට පත්වීම සඳහා එර්ඩොගාන් ට වැඩි අවකාශයක් ඇති බව මෙම ප්‍රතිඵලයෙන් පිළිබිඹු වෙයි.වර්තමානයේ තුර්කියේ ශක්තිමත් මෙන්ම ස්ථාවර ආණ්ඩුවක් පැවැතීම ද එහිදී වාසිදායක ය. දුර්වල තත්ත්වයක සිටින විපක්‍ෂය ඉදිරියේ දී රටේ අඳුරු යුගයක් ඇතිවනු ඇතැයි චෝදනා කරමින් සිටී.2002 දී බලයට පත් අගමැති එර්ඩොගාන් ඉකුත් වසර කිහිපය තුළ රට ආර්ථික වශයෙන් මෙන්ම දේශපාලන වශයෙන් ද ශක්තිමත් තැනකට රැගෙන ඒමෙහි සමත් විය. එය අගමැති එර්ඩොගාන් ගේ ජනපි‍්‍රයභාවය තවදුරටත් හීන නොවී පැවැතීම සඳහා ද බෙහෙවින් බලපෑවේ ය.පාලක පක්‍ෂය ශක්තිමත් තත්ත්වයක සිටීම විපක්‍ෂයේ අනාගතය ට සුබදායක නොවීම ද නව ව්‍යවස්ථාමය සංශෝධනයන්ට එරෙහි විපක්‍ෂ විරෝධය තුළ සැඟව තිබිණි.නව ආණ්ඩුක්‍රම සංශෝධනයන් ට පක්‍ෂ ස්ථාවරයක යුරෝපා සංගමය ගඡ්උඝ ද විය. මිලිටරි ආධිපත්‍යමය ස්වරූපයකට එරෙහිව ප්‍රජාතන්ත්‍රීය ප්‍රතිසංස්කරණ කරා යාමට තුර්කියට සහාය දක්වන බව යුරෝපා සංගමය පැවසීය.තුර්කිය යුරෝපා සංගමයේ සාමාජිකත්වය අපේක්‍ෂාවෙන් පසුවන බැවින් යුරෝපා සංගමයේ මතය මෙහිදී තුර්කියට වැදගත් ය. අමෙරිකා එක්සත් ජනපදය ද නව සංශෝධනයන්ට පක්‍ෂ ස්ථාවරයක සිටියේ ය.බාහිර පාර්ශවයන් කවර මතයක් දැරුව ද රටක මූලික නීතිය තීරණය කිරීම, එය සංශෝධනය කිරීම අදාළ රටේ කාර්යභාරයකි. එහිදී වැදගත් වන්නේ රටේ ජනමතය හා ජන අනුමැතිය මිස බාහිර බලවේගවල ඇඟිලි ගැසීම් නොවේ.එහෙත් මේ කාරණා පිළිබඳ ඇතැම් බලවත් රටවල් ක්‍රියා කරන්නේ එකිනෙක ට වෙනස් ස්ථාවරයන් හි සිටිති. ආසන්න හා අපට සමීප උදාහරණයක් නම් ශ්‍රී ලංකාව 18 වෙනි ආණ්ඩුක්‍රම ව්‍යවස්ථා සංශෝධනය සම්මත කර ගැනීම පිළිබඳ අමෙරිකාව දක්වා ඇති ප්‍රතිචාරය යි.එම සංශෝධනයට අධිකරණයේ ද පාර්ලිමේන්තුවේ ද අනුමැතිය ලැබිණි. එය ඉදිරිපත් වූයේ ද වර්තාගත ජනවරමක් ලැබූ ජනාධිපතිවරයකු යටතේ හා විශාල ජනවරමක් ඇති රජයකිනි.රටේ ඉදිරි අනාගතය නිර්මාණය කිරීම සම්බන්ධයෙන් රාජ්‍ය නායකයාට හා රජයට ජනතාව පැහැදිළි බලයක් හා අනුමැතියක් ලබා දී තිබේ. වඩා වැදගත් වන්නේ එයයි. අධිපතිවාදී අතපෙවීම් නොවේ.තුර්කිය, ශ්‍රී ලංකාව හෝ අන් ඕනෑම රටක් සම්බන්ධයෙන් අදාළ වන සත්‍යයක් නම් ජනතාවගෙන් ලැබෙන බලය රටේත් ජනතාවගේත් යහපත සඳහා යෙදවීම මත රටේ මෙන්ම නායකත්වයේ හා පාලනයේ අනාගතය ද තීරණය වන බවයි. සතුරු බලවේග කවර ප්‍රයත්න දැරුවද සැබෑ ජනතාවාදී නායකයකු තනි නොකරන මහා පවුරක් ඔහු වටා සිටී. ඒ ජනතා බලයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009174</link>
    <topic>අන්තර්ජාලයේ අලුත් සෙවුම් යන්ත්‍රය</topic>
    <author/>
    <content>සුප්‍රකට ගූගල් සමාගම තම නවතම සෙවුම් යන්ත්‍රය ගූගල් ඉන්ස්ටන්ට් ලෙස පසුගියදා එළි දැක්වීය.මෙම නව සෙවුම් යන්ත්‍රයේ ඇති සුවිශේෂිත්වය වන්නේ වේගවත් බවයි. එය දැනට ඇති වෙනත් සෙවුම් යන්ත්‍රවලට වඩා වැඩි වේගයකින් පරිශිලකයාට අවශ්‍ය තොරතුරු සොයා දෙයි.මෙහිදී සෙවුම් යන්ත්‍රයේ පරිශීලකයාට සොයාගැනීමට අවශ්‍ය තොරතුර සටහහන් කරද්දීම ඒ සටහන් වන වචනයට අදාළ තොරතුරු සොයා දෙයි. නිදසුනකින් දක්වතොත් සෙවුම් යන්ත්‍රයේ “H”  අකුර ටයිප් කරන විට “H”  අකුරින් ආරම්භවන තොරතුරු සොයා දෙයි. “H”  අකුරට පසුව “e”  අකුර සටහන් කරන විට “ He”   අකුරුවලට අදාළ තොරතුරු එයුරින් සොයාදෙයි.ඒ ආකාරයෙන් ඉදිරියට සටහන් කරන අකුරු අනුව අදාළ තොරතුරු සෙවුම් යන්ත්‍රය මගින් ක්ෂණික සොයාදීම සිදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009175</link>
    <topic>ගුහා චිත්‍ර බලන්න ගියසාර්කෝසි යුවළ</topic>
    <author/>
    <content>ප්‍රංශ ජනාධිපති ආර්යා කාලාබෲනි සාර්කෝසි මෙසේ කැමරාවට හසුව සිටිනුයේ සිය ස්වාමියා වන ජනාධිපති නිකොලොස් සාර්කෝසි සමඟ මොක්ටිග්නැක් නගරයේ දීය.ප්‍රාග් ඓතිහාසික යුගයට අයත් ගුහා චිත්‍ර සහිත ලාස්කෝස් ගුහාවේ 70 වෙනි සංවත්සරයට සහභාගී වීමට ප්‍රංශ ජනාධිපතිවරයා හා බිරිඳ පසුගිය 12 වැනිදා මොන්ටිග්නැන් වෙත පැමිණියෝ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009176</link>
    <topic>කියුබානු රජයේ සේවකයන්ටඅපල කාලයක්</topic>
    <author/>
    <content>කියුබානු රාජ්‍ය සේවකයනට අපල කාලයක් උදාවෙමින් තිබෙන බව විදෙස් පුවත් වාර්තා කර සිටියි. ඒ කියුබානු රජය විසින් ඉදිරි සය මස තුළ එරට රාජ්‍ය සේවයෙන් ලක්ෂ 5ක් පමණ සේවයෙන් ඉවත් කිරීමට සැලැසුම් කිරීමයි. ඇතැම් රාජ්‍ය සේවකයන් රජයේ ආධාරයෙන් ස්වයං රැකියාවල නිරතවීමේ සුබ සිහින ද දකිමින් සිටිති.සිය රැකියා අහිමි වන පුවත ඇසූ සැණින් සිය ශරීරයේ රෝම කූප කෙළින් වී ගියේ රැකියාවක් නොමැතිව සිය පවුල කෙසේනඩත්තු කරන්නේද යන සිතිවිල්ල නිසා බව 46 හැවිරිදි රජයේ වඩු කාර්මිකයෙකු වන රිනාඩෝ ඇල්ඩාකා පවසයි.කියුබානු රජය මෙම තීරණය ගෙන ඇත්තේ ඵලදායිතාව වර්ධනය කිරීම මගින් කොමියුනිස්ට් ආර්ථිකය වර්ධනය කර ගැනීමටයි.කියුබාවෙන් පිටත සිටින ආර්ථික විශේෂඥයන් මේ පිළිබඳව අදහස් දක්වමින් පවසා සිටින්නේ කුඩා පෞද්ගලික අංශයකට මෙපමණ රැකියා විරහිත පිරිසක් බඳවාගත නොහැකි හෙයින් එරට ජනතාව බලවත් අර්බුදයකට මුහුණ පානු ඇති බවයි.“ඉදිරියේ දී මොනවා වෙයිද කියලා දැන්ම කියන්න බැහැ. හැබැයි ඒ තත්ත්වය නම් ලේසි වෙන එකක් නැහැ. මේ නිසා ඉතා විශාල පිරිසකගේ රැකියා අහිමි වෙන්නයි යන්නේ” යැයි පැරැණි හවානා හි පිළිගැනීමේ නිලධාරිනියක ලෙස සේවය කරන ලසාරා මාටිනස් පවසයි.ඉදිරි හය මස තුළ රජයේ රැකියා අහිමි වන්නන් හට කම්කරුවන්ගේ පුරප්පාඩු ඇති කෘෂිකාර්මික සහ ඉදිකිරීම් ක්‍ෂේත්‍රවල රැකියා ලබා දීමට නියමිත ය.මෙම රැකියා අවස්ථා ඔවුන් ප්‍රතික්ෂේප කරන්නේ නම් ඔවුන් සේවය කළ සෑම දස වසරකටම මාසික වේතනයක් වන්දි ලෙස ලබා දේ.මෙසේ රැකියා අහිමි වන්නන්ට රජය ලබාදෙන රැකියාවලට යාමට හෝ පුද්ගලික අංශයට හෝ ස්වයංරැකියාවල නිරත වීමට සිදුවනු ඇත.රජයේ රැකියාවල නිරත වන්නන්ට අමතරව මිලියන 4.9 ක් දෙනා රියැදුරන්, බාබර්වරුන් , ආපනශාලා හා හෝටල් සේවකයන් ආදි විවිධ පුද්ගල රැකියාවල යෙදෙමින් රජයේ සමාජ ආරක්ෂණය වෙත බදු මුදල් ගෙවති.ඉදිරියේ දී ඇති වීමට නියමිත සේවක අතිරික්තතාව මත විවිධ වර්ගයේ ව්‍යාපාර 12ක් සඳහා බලපත්‍ර 250,000ක් නිකුත් කිරීමට කියුබානු රජය සූදානම් වන බව නිල නොලත් ආරංචි මාර්ග සඳහන් කරයි.රජයේ රැකියාව අහිමිව සිටින 36 හැවිරිදි සිල්වියා පරිගණක ඉංජිනේරුවරියකි. ඇයට රජයෙන් ඉදිරිපත් කරන ලද විකල්ප රැකියා දෙකක්ම ඇය ප්‍රතික්ෂේප කළා ය. දැන් ඇය තමන්ගේ ම ව්‍යාපාරයක් ආරම්භ කිරීමට සූදානමින් සිටින්නීය.ඒ උපන් දින සාද සඳහා ඇඳුම් කුළියට දීමේ ව්‍යාපාරයයි. ඒ මගින් තමා රජයෙන් මාසිකව ලද වැටුපට වඩා ඩොලර් 17ක් වැඩියෙන් තම ව්‍යාපාරයෙන් උපයාගත හැකි බව ඇය පවසයි.මගේම ව්‍යාපාරයක් කරන්න මම කවදාවත් හිතුවේ නැහැ. මට කෝටිපතිනියක් වෙන්න අවශ්‍ය නැහැ. මට ඕනේ හොඳීන් ජීවත් වෙන්න විතරයි” යැයි සිල්වියා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009177</link>
    <topic>ජොලී චිත්‍රපට අධ්‍යක්‍ෂණයට</topic>
    <author/>
    <content>සුපිරි හොලිවුඩ් නිළි ඇන්ජලිනා ජොලි චිත්‍රපට අධ්‍යක්‍ෂණයට පිවිසීමට සූදානම් වෙමින් සිටියි. බොස්නියාවේ යුද ගැටුම් මැදින් ගලා යන ආදර කතාවන් ඇගේ ප්‍රථම චිත්‍රපයට පාදක වී තිබේ. කෙසේ වෙතත් ඇන්ජලිනා මෙම චිත්‍රපටයේ රඟ නොපාන බව ඇගේ ප්‍රකාශිකාවක් පවසයි.හොලිවුඩයේ චිත්‍රපටයක රඟපෑම සඳහා වැඩිදුර මුදලක් අය කරන නිළිය වන්නේ ඇන්ජලිනායි. අධ්‍යක්‍ෂණය පමණක් නොව, මෙම චිත්‍රපටයේ කතාව හා නිෂ්පාදනයත් ඇන්ජලිනා ගේ ම වීම විශේෂත්වයකි.එකිනෙකාට විරුද්ධ මාවත් ඔස්සේ ගමන් කරන සර්බියානු තරුණයකු හා බොස්නියන් තරුණියක අති යුද ගැටුම් මැද ඇතිවන ආදරයක් මෙම චිත්‍රපටයේ තේමාව වී ඇත. එසේ ඇති වන ආදරය හරහා ඔවුන්ගේ ජීවිතවල හා අදහස්වල ඇතිවන ආකල්පමය වෙනස මගින් යුද්ධයේ අඳුරු පැතිකඩ මේ හරහා විග්‍රහ කෙරේ.නමක් සහ තිරගත කරන දිනයන් නියමකර නොමැති මෙම චිත්‍රපටය මගින් කිසිදු පාර්ශවයක් ගෙන නොමැති බව ද පැවැසේ. මෙහි චරිත සඳහා යුගෝස්ලාවියාවේ ජනවාර්ගික කණ්ඩායම්වල පිරිස් යොදා ගැනීමට නියමිත ය.සියලු දෙනා පුදුමයට පත් කරමින් ඇන්ජලිනා පසුගිය සතියේ සර්ජිමෝ ඛ්ඹ් සංචාරයක යෙදුණි. ඒ සරණාගත කොමිසමේ හොඳහිත තානාපතිවරිය ලෙසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>17</day>
    </date>
    <link>http://www.dinamina.lk/2010/09/17/_art.asp?fn=f1009178</link>
    <topic>මන්දපෝෂණයපහළට</topic>
    <author/>
    <content>ලෝකය පුරා කුසගින්නේ සිටින්නන් ගේ ප්‍රමාණය මෙම වසරේදී 10% කින් අඩු වී ඇති බව එක්සත් ජාතීන්ගේ ආහාර නියෝජිතායතන වාර්තාවක් හෙළි කරයි.පසුගිය වසරේ ලොව පුරා මන්දපෝෂණයට ලක් වූවන් ගේ සංඛ්‍යාව බිලියන 1023 ක් වී ඇති අතර 2010 වසරේ දී එම ප්‍රමාණය මිලියන 925ක් වී ඇත.එනමුත් මන්දපෝෂණය හා ඊට ආසන්න හේතුමත සෑම තත්පර 6කට වරක් දරුවකු මිය යන බව එම වාර්තාවේ සඳහන් වෙයි.ලෝකයේ මන්දපෝෂණයට ලක්වූවන්ගෙන් 98%ක් ජීවත් වනුයේ සංවර්ධනය වෙමින් පවතින රටවල ය. මෙම ප්‍රතිශතයෙන් 40% ක් ම සිටිනුයේ චීනයේ සහ ඉන්දියාවේ ය. මෙවැනි තත්ත්වයක් මත පළමු සහශ්‍රයේ සංවර්ධන ඉලක්ක ජය ගැනීම අසීරු කරුණක් වී ඇති බව එක්සත් ජාතීන්ගේ ආහාර නියෝජිතායතනය පවසයි.මෑතක දී සිදු වූ ආහාර මිල ඉහළ යාම නිසා 2015 වන විට ලොව මන්දපෝෂණයෙන් පෙළෙන්නන් අඩකින් අඩුකර ගැනීමේ අරමුණ සාක්ෂාත් කරගත නොහැකි තත්ත්වයක් උදා වී ඇති බව ආහාර නියෝජිතායතනයේ අධ්‍යක්ෂ ජනරාල් ජැක්ස් ඩියොෆ් පවසයි.බටහිර අපි‍්‍රකාවේ ආහාර අර්බුදය පාකිස්තානයේ මහා ගංවතුර හා රුසියාවේ දරුණු නියඟය හේතුවෙන් ලෝක ආහාර අර්බුදයට තවත් බලපෑම් එල්ල වී ඇත.මේ තත්ත්වයන් මත කෘෂිකාර්මික කටයුතු සඳහා වැඩියෙන් මුදල් ආයෝජනය කරන ලෙස ආහාර නියෝජිතායතනය සියලු රජයන්ට යෝජනා කර සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>18</day>
    </date>
    <link>http://www.dinamina.lk/2010/09/18/_art.asp?fn=n1009182</link>
    <topic>විධිමත් පරීක්‍ෂණයකටජනපතිගෙන් නියෝග</topic>
    <author/>
    <content>මඩකළපුව, කරඩියනාරු ප්‍රදේශයේ සිදුවූ පිපිරීම පිළිබඳ වහාම විධිමත් පරීක්‍ෂණයක් පවත්වන ලෙස ජනාධිපති මහින්ද රාජපක්‍ෂ මහතා වැඩ බලන ආරක්‍ෂක ලේකම් ලලිත් වීරතුංග මහතාට හා පොලිස්පති වරයාට නියෝග කර ඇත.මේ අවාසනාවන්ත සිදුවීමෙන් විපතට පත්වූ අයගේ පවුල්වල සාමාජිකයන් හට ජනාධිපතිවරයා සිය ශෝකය ප්‍රකාශ කර සිටී..</content>
  </post></root>