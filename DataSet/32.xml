<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101012</link>
    <topic>බැඩ්මින්ටන් සංගම්ලියාපදිංචියට පියවර</topic>
    <author/>
    <content>බැඩ්මින්ටන් ක්‍රීඩා උපකරණ, පහසුකම් හා ක්‍රීඩා පුහුණු වීම ලබාදෙමින් බැඩ්මින්ටන් ක්‍රීඩාව ගම වෙත ව්‍යාප්ත කිරීමේ අරමුණින් ශ්‍රී ලංකාවේ සියලුම බැඩ්මින්ටන් ක්‍රීඩා සමාජ ශ්‍රී ලංකා බැඩ්මින්ටන් සංගමය මගින් ඍජුවම ලියාපදිංචි කිරීම සඳහා අයදුම්පත්‍ර කැඳවීමට තීරණය කොට තිබේ.ඒ අනුව බැඩ්මින්ටන් ක්‍රීඩාවේ නියැලෙන්නේ නම් සමාජය අයත් දිස්ත්‍රික්කය, ක්‍රීඩා සමාජයේ නම, ක්‍රීඩා සමාජයේ ලිපිනය, දුරකථන අංකය, ක්‍රීඩා සමාජයේ නිලධාරීන්ගේ නම් සහ ලිපිනයන් බැඩ්මින්ටන් ක්‍රීඩාවේ නියැලෙන සාමාජික සාමාජිකාවන්ගේ නම් ඇතුළත්ව ඔබ විසින් සකසා ගන්නා ලද අයදුම්පතේ සභාපති, ශ්‍රී ලංකා බැඩ්මින්ටන් සංගමය, මේට්ලන්ඩ් පෙදෙස, කොළඹ 07 යන ලිපිනයට 2011 ජනවාරි මස 15 දිනට පෙර ලියාපදිංචි තැපෑලෙන් හෝ අතින් ගෙනවිත් භාර දීමට කටයුතු කරන්න.මෙම ලියාපදිංචි කිරීම පිළිබඳ තොරතුරු ඔබට ආසන්න පළාත් බැඩ්මින්ටන් සංගමය, අනුබද්ධ බැඩ්මින්ටන් සංගමය වෙතින් හෝ ශ්‍රී ලංකා බැඩ්මින්ටන් සංගමයේ 011-2886264 (විශාන් මයා) හෝ 071-4899611 ලේකම් මගින් ලබා ගත හැකි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101013</link>
    <topic>ලෝක තරගාවලියේ දක්ෂතමයා වීමටපොන්ටින් සිහින දකියි</topic>
    <author>සිඩ්නි (ඒ.එෆ්.පී.)</author>
    <content>සුළැඟිල්ලේ අස්ථි බිඳීමක් හේතුවෙන් අළු බඳුන 5වන ටෙස්ට් තරගයට සහභාගී වීමට අවස්ථාවක් නොලැබීම ගැන කණස්සල්ලෙන් පසුවන ඕස්ට්‍රේලියානු නායක රිකී පොන්ටින් ක්‍රිකට් ක්‍රීඩාවෙන් සමුගැනීමේ අදහසක් නැතැයි ප්‍රකාශයක් නිකුත් කරමින් කියා සිටී.එංගලන්තය සමඟ පසුගිය දා නිමා වූ අළු බඳුන ටෙස්ට් තරගමාලාවේ සිව්වැනි තරගයේ දී ඔහුගේ සුළැඟිල්ලේ ඇතිවූ බිඳුම තවදුරටත් හානි වී ඇතැයි එක්ස් කිරණ පරීක්ෂාවෙන් අනාවරණය වී ඇත. මේ ආබාධය නිසා මේ වසරේ අගෝස්තු මස වන තෙක් යළිත් ටෙස්ට් තරගයකට සහභාගිවීමට අවස්ථාව උදා නොවනු ඇතැයි ඔහු ප්‍රකාශ කරයි.කෙසේ වෙතත් තමා ක්‍රිකට් ක්‍රීඩාවෙන් ඉවත් නොවන බවත් දිගටම ක්‍රීඩාවේ යෙදෙන බවත් ඕස්ට්‍රේලියාව වෙනුවෙන් ක්‍රිකට් ක්‍රීඩකයකු ලෙස තව බොහෝ දේ ලබා දිය යුතුව ඇතැයි ප්‍රකාශ කළේය. එළඹෙන ලෝක කුසලාන තරගාවලියේ දී හොඳම ක්‍රීඩකයා හා නායකයා වීම තමන්ගේ අපේක්ෂාව බවත් ඒ අනුව සිව්වැනි වතාවටත් ලෝක කුසලානය තම රටට රැගෙන යාම ඔහුගේ අපේක්ෂාව බවත් ඔහු වැඩිදුරටත් අදහස් ප්‍රකාශ කරමින් කියා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101014</link>
    <topic>ක්‍රීඩාංගණ නඩත්තු කිරීම උදෙසාමේ වසරේ විශේෂ ක්‍රීඩා අධිකාරියක්</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශය මගින් ඉදිකරන ලද සියලුම ක්‍රීඩාපිටි නඩත්තු කිරීම සඳහා මේ වසරේ විශේෂ ක්‍රීඩා අධිකාරියක් බිහි කිරීමට සූදානම් වේ.ක්‍රීඩා ඇමැති මහින්දානන්ද අළුත්ගමගේ මහතාගේ අදහසක් අනුව බිහිවන විශේෂ ක්‍රීඩා අධිකාරිය යටතට මෙතෙක් ක්‍රීඩා අමාත්‍යාංශයේ ප්‍රතිපාදනවලින් ඉදිවූ සියලු ක්‍රීඩා පිටි ගැනේ. වාර්ෂිකව රටපුරා විවිධ ඉල්ලීම් අනුව ක්‍රීඩා පිටි හා ක්‍රීඩාගාර ඉදිකළද පසුකාලීනව ඒවා වල්බිහිවෙමින් පරිහානියට පත්වීම වලක්වා ගැනීම අළුතින් පත්කරන විශේෂ ක්‍රීඩා අධිකාරියේ වගකීම වේ.කොළඹ සුගතදාස ක්‍රීඩාංගණය ඇතුළු ප්‍රධාන ක්‍රීඩාපිටි අටක් ක්‍රීඩා අමාත්‍යාංශය මගින් දැනට පාලනය කරන අතර හෝමාගම ක්‍රීඩාංගණය ශ්‍රී ලංකා යුද හමුදාව මගින් විධිමත්ව පවත්වාගැනීමට කටයුතු කර ඇත. ඒ ආකාරයෙන් ක්‍රීඩා අමාත්‍යාංශය ඉදිකළ බොහෝ ක්‍රීඩාංගණ පවත්වාගෙන යෑමට සිදුව ඇත.මේ වසරේ රුපියල් මිලියන 50ක වියදමින් මොණරාගල හා තණමල්විල ප්‍රධාන ක්‍රීඩාපිටි 2 ක් ඉදිකරන අතර එම ක්‍රීඩාපිටි නඩත්තුවද විශේෂ ක්‍රීඩා අධිකාරිය යටතේ පවත්වාගෙන යෑමට බලාපොරොත්තු වේ.මේ අතර සුගතදාස ක්‍රීඩා සංකීර්ණයට අයත් පිහිනුම් තටාකය හා මීටර් 400 ධාවන පථය නවීකරණය කිරීමේ කටයුතු මේ වසරේ පෙබරවාරි මාසයේදී ආරම්භ කිරීමට කටයුතු යොදා ඇත. එය මැයි මාසය වනවිට අවසන් කිරීමට අපේක්ෂා කරයි.” සුගතදාස පිහිනුම් තටාකයේ හා ධාවන පථයේ ඉදිකිරීම් ප්‍රමාදවී ඇත්තේ ටෙන්ඩර් කිරීමේදී මතුවූ ප්‍රශ්න කිහිපයක් මතයි. ඒ සඳහා සියලු මුදල් වෙන්කොට තිබෙනවා. ටෙන්ඩර් කර ඇත්තේ ව්‍යාපෘති දෙක තුනකට තරම් අධික මුදලකටයි. දැන් ඒ තත්වය වෙනස්කර ඉදිකිරීම් ආරම්භ කරනවා” ක්‍රීඩා අමාත්‍යවරයා පැවැසීය.පසුගිය වසරේදී මුල්ගල තැබූ ටොරින්ටන් ක්‍රීඩාංගණයේ නවීකරණ කටයුතු ක්‍රීඩා අමාත්‍යංශ ප්‍රතිපාදනවලින් ඉටු කිරීමට නියමිතය. එම ක්‍රීඩාංගණයේ මීටර් 400 කෘත්‍රිම ධාවන පථයක් ඉදිකොට ක්‍රීඩක ක්‍රීඩිකාවන්ගේ පුහුණු කටයුතු උදෙසා වෙන්කිරීමට සැලසුම වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101015</link>
    <topic>උයන්වත්ත පිටිය නවීකරණයට අලුත් අවුරුද්දේ අලුත් සැලසුමක්</topic>
    <author>ජයසිරි පේදුරුආරච්චි – ගන්දර සමූහ</author>
    <content>මාතර උයන්වත්ත ක්‍රීඩාංගණය සංවර්ධනය කර විදේශීය ක්‍රිකට් කණ්ඩායම් සහභාගී වන එක්දින හා තුන්දින තරග පැවැත්වෙන ක්‍රීඩා පිටියක් බවට පත්කිරීමේ සැලසුම් සකස්කර ඇතැයි තරුණ කටයුතු හා නිපුනතා සංවර්ධන අමාත්‍ය ඩලස් අලහප්පෙරුම මහතා පවසයි.මෙහි පළමු පියවර වශයෙන් තණ තීරුව වැඩිදියුණු කර, නවලෝක ක්‍රීඩා මණ්ඩපය සංවර්ධනය කිරීමට පියවර ගෙන ඇත. මෙයට අමතරව පුහුණුවීම් සඳහා ගෘහස්ථ ක්‍රීඩාංගණයක් ඉදිකිරීමට ද නියමිත ය.රාජ්‍ය අනුග්‍රහය, ක්‍රිකට් පාලක මණ්ඩලයේ දායකත්වය හා ව්‍යාපාරික ප්‍රජාවගේ සහයෝගයෙන් ක්‍රීඩා පිටියේ සංවර්ධන කටයුතු සිදුකිරීමට යෝජනා වී ඇතැයි ද අමාත්‍යවරයා කියයි.ක්‍රීඩා පිටිය ක්‍රිකට් වෙනුවෙන් සංවර්ධනය කරනවාත් සමඟ අනෙකුත් ක්‍රීඩා පුහුණුවීම් සඳහා ඇතිවන ගැටලුව නිරාකරණය කිරීම සඳහා නව ක්‍රීඩාංගණයක් මාතර කොටවිල ප්‍රදේශයේ ඉදිකරන බව ද හෙතෙම කියා සිටියේ ය. මේ සඳහා අක්කර පහළොවක් (15) වෙන්කර ඇත.මේ කරුණු අනාවරණය වූයේ මාතර කඩිනම් සංවර්ධනය වෙනුවෙන් තොරතුරු විමසීම සඳහා එදින සවස මාතර දිස්ත්‍රික් ලේකම් කාර්යාල ශ්‍රවණාගාරයේ පැවති නිලධාරී හමුවේ දී ක්‍රීඩා සංවර්ධනය පිළිබඳ කළ විමසුමේ දීය. මෙහිදී අමාත්‍ය වරයාට අමතරව ක්‍රිකට් පාලක මණ්ඩල හා මාතර දිස්ත්‍රික් ක්‍රිකට් සංගම් නිලධාරීන් ද කරුණු ඉදිරිපත් කළහ.මීට පෙර අවස්ථා කීපයකදී මාතර මහ නගර සභාව හා ක්‍රිකට් පරිපාලනයන් අතර ඇතිවූ ගිවිසුම් ප්‍රශ්න මත කඩාකප්පල් වූ ක්‍රීඩාංගණ සංවර්ධනය අලුත් වැඩපිළිවෙළක් සමඟ ඉවත්ව යනු ඇතැයි ද විශ්වාසය පළ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101016</link>
    <topic>රත්නපුර පාපැදි සවාරියේ ජයජනක් සුමනවීරට</topic>
    <author/>
    <content>කහවත්ත සෆයර් ක්‍රීඩා සමාජය පසුගියදා පැවැත්වූ රත්නපුර දිස්ත්‍රික් පාපැදි තරගයේ ජය හිමිකර ගැනීමට ඒ. ඩබ්ලිව්. ජනක් සුමනවීර සමත් විය. ඔහු පැය 2 මිනිත්තු 25.02 කින් තරගය නිම කළ රත්නසේන ගුණෙත්ති දෙවන ස්ථානය දිනා ගනු ලැබීය. තියුණු තරගයකින් පසුව පැය 2 මිනිත්තු 25.03 කින් තරගය නිමකළ ගාමිණී ජයලත් තෙවැනි ස්ථානය හිමිකර ගත්තේය.කිලෝ මීටර් 102 ක දුරකින් සමන්විත වූ මේ තරග සඳහා තරගකරුවන් 11 දෙනෙක් සහභාගී වූහ.සෆයර් ක්‍රීඩා සමාජයේ අනෙක් තරගය මේ මස 08 වැනිදා පැවැත්වෙන අතර සෆයර් ක්‍රීඩා සමාජය නියෝජනය කරමින් 6 දෙනෙකුගෙන් යුත් කණ්ඩායමක් මෙදින තරගයට ඉදිරිපත් වීමට නියමිතය.සෆයර් ක්‍රීඩා සමාජයේ සාමාජිකත්වය දිවයිනේ ඕනෑම පාපැදි තරගකරුවෙකුට ගරු ලේකම්, සෙනරත් වංශපාල, පන්සල පාර, කහවත්ත ලිපිනයෙන් ඉල්ලුම් කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101017</link>
    <topic>ගුවන් පාපැදි සවාරිය 19දා  </topic>
    <author>ෆවුස් මොහොමඩ්</author>
    <content>උතුරු නැගෙනහිර තරුණයන්ගේ පාපැදි ක්‍රීඩා කුසලතාවන්ට ඉඩකඩ ලබාදෙමින් ඔවුන් ජාතික මට්ටමට රැගෙන ඒමේ අරමුණින් යුතුව ස්ටෑන්ඩර්ඩ් වර්ගයේ පාපැදි තරගයක් ඇතුළත් කරමින් ශ්‍රී ලංකා ගුවන් හමුදාව 12 වැනි වරටත් සංවිධානය කරන ගුවන් හමුදා පාපැදි සවාරිය ජනවාරි 19 දා සිට 22 දින දක්වා පැවැත්වීමට නියමිතය.මාර්තු 2 දිනට යෙදෙන ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව මෙවර පාපැදි තරගය සංවිධානය කර තිබේ.මෙවර පාපැදි තරගය දින 4 ක් තුළ අදියර 4 කින් පැවැත්වෙන අතර තරගකරුවන් 125කට අධික සංඛ්‍යාවක් සහභාගි වනු ඇතැයි බලාපොරොත්තු වේ.ශ්‍රී ලංකා පාපැදි වර්ගීකරණය සඳහා ලකුණු ලබාදීමේ තරගයක් ලෙස පැවැත්වෙන ගුවන් හමුදා පාපැදි සවාරිය ලබන වසරේ ආසියානු පාපැදි තරගාවලිය සඳහා පෙරහුරු තරගයක් ද වනු ඇත.උතුරෙන් ආරම්භ වී දකුණෙන් නිමාවන මෙවර තරගයේ පළමු දිනයේ තරගය වවුනියාවෙන් ආරම්භ වී අනුරාධපුරය, මින්නේරිය හරහා කදුරුවෙලින් කිලෝ මීටර් 135 ක දුර ප්‍රමාණයකින් පසුව අවසන් වේ.දෙවැනි දිනයේ දී මින්නේරිියෙන් ආරම්භ වන තරගය මාතලේ හරහා මහනුවර නගරයෙන් නිමාවට පත්වේ. දෙවැනි දිනයේ දුර ප්‍රමාණය කිලෝමීටර් 126 කි.මහනුවරින් තුන්වැනි දිනයේ දී තරගය ඇරැඹෙන අතර කෑගල්ල, නිට්ටඹුව හරහා කොළඹ ශ්‍රී ලංකා ගුවන් හමුදා මූලස්ථානය අසලින් කිලෝමීටර් 124 දුර ප්‍රමාණයකින් පසුව නිමාවට පත්වේ.අවසන් දිනයේ දී ශ්‍රී ලංකා ගුවන් හමුදා මූලස්ථානය අසලින් තරගය ආරම්භ වන අතර ගාලු පාර ඔස්සේ කොග්ගල ශ්‍රී ලංකා ගුවන් හමුදා කඳවුර අසලින් නිමාවට පත්වන්නේ කිලෝමීටර් 130ක දුර ප්‍රමාණයකින් පසුවය.ස්ප්‍රින්ට් තරග අවස්ථා 7ක් ඇතුළත් බවත් තරගයේ ජයග්‍රහණ වර්ගීකරණ 3 ක් යටතේ ලබා දෙනු ඇත. කාලය අනුව සමස්ත කේවල ශ්‍රේණිගත කිරීම, සමස්ත කේවල ලකුණු මත ස්ප්‍රින්ට් ශ්‍රේණිගත කිරීම හා සමස්ථ කාලය අනුව කණ්ඩායම් වර්ගීකරණය ඒ ජයග්‍රහණ අවස්ථා 3 වේ. මීට අමතරව කඳු නැගීමේ සූරයාට ද සූරතාවක් හිමිවනු ඇත.සමස්ත ජයග්‍රාහකයන්ට රුපියල් මිලියනයකට අධික මුදල් ත්‍යාග පිරිනැමෙන ගුවන් හමුදා පාපැදි සවාරිය මෙහෙයවනු ලබන්නේ ශ්‍රී ලංකා පාපැදි සම්මේලනය විසිනි. අබාන්ස් ආයතනය තරගයේ පූර්ණ අනුග්‍රහය දක්වයි.තරගය සඳහා අනුග්‍රාහක චෙක්පත ලබාදීම පසුගියදා ගුවන් හමුදා මූලස්ථානයේ දී පැවැති 60 වැනි සංවත්සර ආකෘතිය නිරාවරණය කිරීමේ මාධ්‍ය හමුවේ දී සිදු කෙරිණි.මේ මාධ්‍ය හමුවට ආරක්‍ෂක මාණ්ඩලික ප්‍රධානී ගුවන් හමුදාපති එයාර් චීෆ් මාෂල් රොෂාන් ගුණතිලක, ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්ෂ්මන් හුලුගල්ලේ, ශ්‍රී ලංකා පාපැදි සම්මේලනයේ උප සභාපති නිශාන්ත පියසේන, ශ්‍රී ලංකා ගුවන් හමුදා පාපැදි සංගමයේ සභාපති එයාර් වයිස් මාෂල් ගගන බුලත්සිංහ, එම සංගමයේ ලේකම් හා සංවිධායක කමිටුවේ ලේකම් ගෲප් කපිතාන් සුජීවන් සේනාරත්න සහ අබාන්ස් ආයතනයේ චන්න පතිරණ යන මහත්වරු එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=s1101018</link>
    <topic>ෂෙනාලිඋස පැනීමේසූරියක්</topic>
    <author/>
    <content>දෙහිවල ශුද්ධවූ පවුලේ කන්‍යාරාමයේ ඉගෙනුම ලබන ඩබ්ලිව්. ෂෙනාලි ඉමේෂිකා උස පැනීමේ ඉසව්වෙන් දස්කම් පෙන්වන ක්‍රීඩිකාවකි. වයස අවුරුදු 13 න් පහළ පාසල් මට්ටමින්, කොට්ඨාස හා කලාප මට්ටමින් ජයග්‍රහණ ලබාගෙන ඇති ඉමේෂිකා, ඔගස්ටින් අප්පුහාමි මහතා යටතේ පුහුණුවීම් කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=f1101012</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>දුෂ්කර වන්නියේ ගමක ඉපදුණු මෙම දේශපාලන චරිතය පාසල් අධ්‍යාපනය නිමාවීමත් සමඟ දේශපාලනයට පැමිණ එසේම සිය දේශපාලන ජීවිතය තුළ අභියෝගාත්මක තීන්දු තීරණ කීපයක් ගත් තරුණයෙකි. මුහුණ දුන් ප්‍රථම මැතිවරණයෙන්ම ‘දියවන්නාව‘ තරණය කළ හේ වර්තමාන එක්සත් ජනතා නිදහස් සන්ධාන ආණ්ඩුවේ පළාත් පාලන සහ පළාත් සභා නියෝජ්‍ය ඇමැතිවරයා වේ.හේ නමින් ඉන්දික බණ්ඩාරනායක වේ. ‘දිනමිණ’ ‘දියවන්නාවේ නෑදෑයෝ’ ඔස්සේ අපි ඉන්දික බණ්ඩාරනායකගේ ජීවිතයට එබී බැලු අයුරුයි මේ.* අලුත් අවුරුද්දේ ‘දියවන්නාවේ නෑදෑයෝ’ ප්‍රථම කතාාබහ ඔබ සමග. අපට ප්‍රථමයෙන් කියන්න ඔබේ සම්පූර්ණ නම. . . . ?‘මගේ සම්පූර්ණ නම බණ්ඩාරනායක මුදියන්සේලාගේ ඉන්දික බණ්ඩාරනායක’* එතකොට ඔබේ උන් දිනය සහ උපන් ගම ලෙස සැලකෙන්නේ. . . .. ?‘මගේ උපන් දිනය 1972 වර්ෂයේ සැප්තැම්බර් මස හත්වැනිදා. (1972 – 09 – 7) මගේ දැන් වයස අවුරුදු 38 ක් වෙනවා. උපන් ගම ගල්ගමුව මහ ගල්කඩවල. උපන්නේ ගල්ගමුව මහ රෝහලේ. . .’* ඔබේ පියා මව සහ පවුලේ තොරතුරු ගැන සඳහන් කළොත්. . . ?‘මගේ පියාගේ නම බණ්ඩාරනායක මුදියන්සේලාගේ බී. එම්. ගුණරත්හාමි. අම්මාගේ නම දිසානායක මුදියන්සේලාගේ සීලවතී. මගේ පියා ව්‍යාපාරිකයෙක්. මව ගෘහණියක්. මට පවුලේ සහෝදරයෝ දෙන්නයි. අයියයි, මල්ලියි අයියාගේ නම වී. එම්. චමින්ද බණ්ඩාරනායක. මල්ලිගේ නම සමන්ත බණ්ඩාරනායක. මගේ පවුලේ මම පමණයි මෙහෙම ක්‍රියාකාරී දේශපාලනයේ නිරත වෙලා ඉන්නේ. . .’* ඔබ මුලින්ම අකුරු කළේ. . . ?ගල්ගමුව නික / බුදුරුවකන්ද මහා විද්‍යාලයෙන් මම මුල්වරට අකුරු කළා. තුන්වැනි ශ්‍රේණියෙන් පසු අධ්‍යාපනය ලැබීමට මම ඇතුළු වුණා කුරුණෑගල ශාන්ත ආනා මහ විදුහලට. ඒ පාසලෙන් මම අධ්‍යාපන කටයුතු අවසන් කළා. . .’* රැකියාවක් ලෙස ඔබ හා හා පුරා කියල නිරත වුණේ කුමන වෘත්තියකද ?‘අපේ පවුල ව්‍යාපාරික පවුලක්. ඒ වගේම එජාපයට හිතවත් පවුලක්. 2000 වර්ෂයේදී තමයි මම එජාපයෙන් දේශපාලනයට එන්නේ. දේශපාලනයට එන්න මූලිකව මගේ පළාතේ ජනතාවගේ අසරණකම හේතුවුණා. මම කල්පනා කළා දේශපාලනයට ආවොත් මේ පළාතේ අසරණ මිනිස්සුන්ට පැහැදිලි වැඩපිළිවෙළක් ක්‍රියාත්මක කරන්න පුළුවන් කියා. ඔය එක්කම ගම්වල එජාපයට හිතවත් පාක්ෂිකයන්ගෙන් මට ඉල්ලීමක් ආවා ඡන්දය ඉල්ලන්න කියා.මම එන්න ප්‍රථම ගල්ගමුවේ එජාප මන්ත්‍රී ලෙස හිටියේ එච්. එම්. ලොකු බණ්ඩා මහතා. එතුමා අසනීප වුණාට පස්සේ ගල්ගමුව ආසනයට එජාපයෙන් කවුරුවත් හිටියේ නෑ. අපේ කුරුණෑගල දිස්ත්‍රික්කයේ එජාප හිටපු ඇමැති ජොන්ස්ටන් ප්‍රනාන්දු මහතා හමුවෙලා මම කිව්වා මට දේශපාලනය කරන්න අවශ්‍යයි කියා. එතුමා මාව රනිල් වික්‍රමසිංහ මහතාට යොමු කර ඒ මගින් 2000 මහ මැතිවරණයට කුරුණෑගල දිස්ත්‍රික්කයෙන් ඡන්දය ඉල්ලන්න අවස්ථාව ලබා දුන්නා.මට ආසනයක් තිබුණේ නෑ. ඒ මැතිවරණයට ඡන්දය ඉල්ලන කොට ඒ ඡන්දයෙන් මම මනාප ඡන්ද 49990 ක් අරගෙන පාර්ලිමේන්තුවට තේරුණා. දිස්ත්‍රික්කයේ එජාප ලියිස්තුවේ 6 වැනි ස්ථානයට මම පැමිණියා. හැබැයි එදා අපි විපක්ෂයේ හිටියේ. 2002 වර්ෂයේ ආයෙත් මහ ඡන්දයක් ආවා. ඒ මැතිවරණයෙන් එජාප ලැයිස්තුවේ 3 වැනි තැනට මනාප අරන් මට යළිත් පාර්ලිමේන්තු යන්න අවස්ථාව ලැබුණා. 1977 පසු ගල්ගමුව ආසනය එජාපය දිනා තිබුණේ නෑ.නමුත් මගේ නායකත්වය යටතේ 2002 මහ මැතිවරණයෙන් මම ගල්ගමුව ආසනය ජය ගත්තා. එදා සැරේ ආණ්ඩුවක් අපට පිහිටුවන්න පුළුවන් වුණා. ඒ රජයේ පාරිසරික සහ ස්වාභාවික සම්පත් නියෝජ්‍ය ඇමැතිකම මට ලැබුණා. . .’2004 වර්ෂයේදී යළිත් වතාවක් පාර්ලිමේන්තුව විසිරෙව්වා. ඒ ඡන්දයටත් මම මුහුණ දුන්නා. ඒ වතාවේදීත් මම එජාප මන්ත්‍රීවරයෙක් ලෙස කුරුණෑගල දිස්ත්‍රික්කයට තේරුණා. 2005 ජනාධිපතිවරණයේදීත් අපි වැඩ කෙළේ රනිල් වික්‍රමසිංහ මහතාව දිනවන්න.නමුත් ජනාධිපතිවරණයෙන් දිනුවේ මහින්ද රාජපක්ෂ ජනාධිපතිතුමා. එතුමා අප නොසිතූ විදියට රටට වැඩ කළා. වසර 30 ක් නොවිසඳා තිබු යුද්ධය එතුමා අවසන් කළා. රට හොඳ දිශාවකට අරන් යන බව අපට හොඳට පෙනුණා. යුද්ධය පවතිද්දීත් මේ රටට සංවර්ධනය ගෙන ඒමට එතුමා සමත් වුණා. . . .’* 2009 වර්ෂයේදී ‘කොළ පාට’ ඉන්දික බණ්ඩාරනායක ‘නිල් පාටට’ පරිවර්තනය වෙනවා. මොකද ඒ. . . . ?‘එක දිගට මැතිවරණ ගණනාවක් පරාජය වූ රනිල් වික්‍රමසිංහ මහත්තයට අපි කිව්වා දැන් නායකත්වයෙන් අයින් වෙලා පුළුවන් කෙනෙකුට දෙන්න කියා. අපි කියන දේ තුට්ටුවකට එතුමා ගණන් ගත්තේ නෑ. මේ වෙන කොට අතිගරු ජනාධිපතිතුමා ගැන අපට විශ්වාසයක් ගොඩනැඟිලා තිබුණා. අපි ඔක්කොම විරුද්ධ වෙද්දී රනිල් නායකතුමා සරත් ෆොන්සේකාව ගෙනත් ජනාධිපතිවරණයේ අපේක්ෂකයා කළා. පක්ෂයේ වෙනත් අයකුට ඒ අවස්ථාව දුන්නේ නෑ.මම තීන්දු කළා සරත් ෆොන්සේකාට වඩා රට ත්‍රස්තවාදයෙන් නිදහස් කර ගත් ජනාධිපතිතුමාට කෙළෙහි ගුණ දැක්විය යුතුයි, ඒක රට වෙනුවෙන් අප කරන උතුම් ක්‍රියාවක් බව. මමත් ජොන්ස්ටන් ප්‍රනාන්දු මහතාත් 2009 අග භාගයේ සන්ධාන ආණ්ඩුවට එකතු වුණා. ආණ්ඩුවට එකතු වුණාට පසුව මට පාරිසරික සහ ස්වාභාවික සම්පත් නියෝජ්‍ය ඇමැතිකම ජනාධිපතිතුමා ලබා දුන්නා. ඉන් පසුව ජනාධිපතිවරණයෙන් එතුමා කුරුණෑෑගල දිස්ත්‍රික්කයෙන් වාර්තාගත ජයක් ලැබුවා. අනතුරුව 2010 මහ මැතිවරණයට අප මුහුණ දී යළිත් මම පාර්ලිමේන්තුවට තේරී පත් වුණා. . . .’* අප දැන් ඔබේ පුද්ගලික ජීවිතය පැත්තට හැරුණොත් ඔබේ දයාබර බිරිය හෙලානි ලක්මාලි කුමාරි ඔබට කොහොමද මුණ ගැසෙන්නේ . . . ?‘ඇය මට හමුවීමට ප්‍රථම සේවය කෙළේ රිදීගම මහජන බැංකුවේ. මා ඇයව දුටු විට ඇය ගැන හැඟීමක් මට ඇති වුණා. ඇය මගේ සහකාරිය බවට පත් කර ගත යුතුයි කියා ඒ අනුව මම විවාහ යෝජනාවක් ඇයට ගෙන ආවා.* ඔබ දේශපාලනයේ නිරත චරිතයක්. ඔබේ දේශපාලන ජීවිතය ඇය සමඟ සාර්ථකව කර ගෙන යන්න පුළුවන් කියා එකවරම ඔබ තීරණය කෙළේ කොහොමද ?‘කුමාරි දැක්කට පස්සේ මම ඇය ගැන සෙව්වා. ඇය උගත් බුද්ධිමත් තරුණියක්. ගම කුරුණෑගලමයි. ඒ වගේම ඇය චරිතවත් යුවතියක් බව මට දැන ගන්න ලැබුණා. හැබැයි මම ඇයව විවාහ කර ගත්තේ දේශපාලනයෙන් අයින් වෙනවා කියන පොරොන්දුව මතයි. ඒ අනුව අපි දෙදෙනා 2007 මැයි මාසේ තුන්වැනිදා විවාහ වුණා. දැන් අපි දරුවන් බලාපොරොත්තුවෙන් ඉන්නවා. . .’* ඉන්දික බණ්ඩාරනායකගේ දේශපාලන ඉලක්කය මොකක්ද ?‘අද රටට හොඳ නායකයෙක් ලැබිලා තියෙනවා. එතුමා ගැන අප තුළ භක්තියක්, බලාපොරොත්තුවක් තියෙනවා. එතුමා යුද්ධය අවසන් කළා වගේම රටත් සංවර්ධනය කරන්න හැකියාව තියෙනවා. මගේ දේශපාලන ඉලක්කය එතුමා සමඟ අත්වැල් බැඳගෙන රට සංවර්ධනය කිරීමට දායක වීමයි.ඒ වගේම මම නියෝජනය කරන කුරුණෑගල දිස්ත්‍රික්කයේ ජනතාවට සෙතක් සලසන්න ඒ ප්‍රදේශ සංවර්ධනය කිරීම මගේ ඉදිරි ඉලක්ක ලෙස සඳහන් කරන්න පුළුවන්. . . .’* ඔබේ ලග්නය. . . . ?‘මගේ ලග්නය වෘශ්චික. . .’* ඔබේ ආගම . . . ?‘මම බෞද්ධ. . .’* නක්‍ෂත්‍රය ගැන ඔබ තුළ තියෙන විශ්වාසය. . . . . ?‘නක්‍ෂත්‍රය කෙරෙහි මගේ විශ්වාසයක් තියෙනවා. නක්‍ෂත්‍රයෙන් මට රාජයෝගයක් තියෙන බව ප්‍රකාශ කළේ මෙයට අවුරුදු 15 කට පමණ කලින්. එතකොට මම දේශපාලනයට එන්න හිතලාවත් තිබුණේ නෑ. ඒ අනාවැකිය ඒ ආකාරයෙන්ම හරි ගියා. අද මම නියෝජ්‍ය ඇමැතිවරයෙක්. ඒ වගේම මම සුබ වෙලාවත්, සුබ නැකත් එහෙම මම බලනවා. ඒ අනුව කටයුතු කරනවා. . . .’* දේශපාලනඥයෝ දෙවියන් ළඟින් ඇසුරු කරන අය. ඔබත් එසේ ළඟින් දෙවියන් ඇසුරු කරනවද . . . ?‘නැහැ. දෙවියන් පිළිබඳව එහෙමටම විශ්වාසයක් නෑ. නමුත් මට තුනුරුවන් කෙරේ ලොකු භක්තියක් තියෙනවා. . .’* ජීවිතයේ අමතක නොවන සිදුවීම් ඇති නේද. . . ?‘ජවිපෙ භීෂණය අපේ පළාතට තදින් දැනුණු දෙයක්. ඒ වෙන කොට මම පාසල් ශිෂ්‍යයෙක්. අපේ නිවසට අල්ලපු නිවසේ හිටියේ ජවිපෙ ක්‍රියාකාරීන්. පක්ෂයේ ක්‍රියාකාරීන් ඒ නිවසට නිතර දෙවේලේ යනවා එනවා. ඒ ජවිපෙ උදවිය අපේ තාත්තාගෙන් ඉල්ලා සිටියා මාවත් ජවිපෙට වැඩ කරන්න දෙන්න කියා. නමුත් තාත්තා ඒකට කැමැති වුණේ නෑ.ඒ නිසා ඔවුන්ගේ ඉල්ලීමට එකඟ නොවූ නිසා අපිට අපේ ගෙදර ඉන්න බැරි තත්ත්වයක් ඇති වුණා. අපේ වාහන බලෙන් ගත්තා. මරණ තර්ජනය කළා. අවසානයේ අපි අපේ නිවස අතහැර තඹුත්තේගම නිවසක් අරගෙන හොර රහසේ වගේ ජීවත් වුණා. ඒ කාලයේ ඇතිවුණු ඒ මර බිය ජවිපෙ අඩන්තේට්ටම් අපට ජීවිතේට අමතක වන්නේ නෑ. . .’* ඇත්තටම ජවිපෙට බැදෙන්න ඔබේ හිතේ කැමැත්තක් තිබුණේම නැද්ද . . . ?‘ජවිපෙ වැඩ පිළිවෙළ ගැන මුලින්ම මගේ හිතේ කැමැත්තක් තිබුණා. නමුත් ඔවුන්ගේ ක්‍රියාකාරකම් දෙස බලා සිටින විට ඒ කැමැත්ත අපෙන් ඉතා ඉක්මනින් ඉවත් වුණා. ජවිපෙ කියන්නේ ප්‍රායෝගික පක්ෂයක් නෙවෙයි. කෑ ගහනවා. කරන්න ගියහම අනාගන්නවා. ඔවුන් විමුක්තිය කියා කෙළේ ත්‍රිවිධ හමුදාවේ අය ඝාතනය කළා. අල්ලපු ගෙදර මිනිහව මරා දැම්මා. කප්පම් ගන්න පටන් ගත්තා. මැරුණු මිනිහගේ මිනී පෙට්ටිය දනහිසෙන් පහළට ඔසවා ගෙන යන්න නියෝග කළා. රටේ දේපොළ විනාශ කළා. මේවා මසුස්සකමට නිගා දෙන වැඩ. . .’* ඔබ එජාපයේ සිට ශ්‍රීලනිපයට එක්වූ අයෙක්. පක්ෂ දෙකේ නායකයන් ගැන ඔබට මොනවද කියන්න තියෙන්නේ ?‘අද අපිට ලොකු සතුටක් තියෙනවා. මේ වගේ නායකයෙක් යටතේ වැඩ කරන්න ලැබීම ගැන. එජාපයේ හිටියා නම් ඒ අපේ කරුමය තමා ගෙවන්නේ. අද අපේ වාසනාවට අප පසුපස පැමිණි ජනතාවගේ වාසනාවට අපට ආණ්ඩුවට සම්බන්ධ වී වැඩකරන්න ලැබී තිබෙනවා. එජාපයේ හිටියා නම් අපි සදාකාලිකවම විපක්ෂයේ. එදා රනිල් නායකතුමා ගමට වැඩ කරන්න මුදල් දුන්නේ නෑ.පක්ෂයේ එක් අයකුටවත් රක්ෂාවක් දුන්නේ නෑ. පටි තද කරගන්න කිව්වා. අද ජනාධිපතිතුමා බැසිල් රාජපක්ෂ ඇමැතිතුමා හරහා ගමට වැඩ කරන්න අපට විශාල මුදලක් ලබාදී තිබෙනවා. ඒ නිසා අද අපට අතපය දිග හැරලා හිතේ හැටියට ගමට වැඩ කරන්න පුළුවන් වෙලා තියෙනවා.දේශපාලනයේ අපේ සතුට ඒක. . .’නායකයෝ දෙන්නා ගැන කතා කළොත් අතිගරු ජනාධිපතිතුමා රට වෙනුවෙන් සෘජු තීන්දු තීරණ ගත්ත රට ගැන ආදරයක් තියෙන එඩිතර නායකයෙක්. ඒ වගේම එතුමාට විශාල වාසනා ගුණයක් තියෙන නායකයෙක්. නමුත් රනිල් වික්‍රමසිංහ මහතාට එහෙම නායකත්වයේ ලක්ෂණ නෑ.මම එතුමාව විවේචනය කරනවා නෙමෙයි නමුත් ඇත්ත කතා කරන්න ඕනෑ. එතුමා එජාපයේ නායකත්වයේ ඉන්න කල් එජාපයට ගොඩ ඒමක් නෑ. එතුමා ජනතාවගේ සිතුම් පැතුම් තේරුම් ගත් නායකයෙක් නෙමෙයි. ඔහු කොළඹ හතේ පුද්ගලයෙක්. ගමට ඔහුගේ දේශපාලනය තේරෙන්නේ නෑ. රනිල් ශ්‍රී ලංකාවේ පැලවෙන නායකයෙක් නෙමෙයි. නමුත් ජනාධිපතිතුමා මේ රටට ගැලපෙන රටේ ජනතාවගේ සිතුම් පැතුම් තේරුම් ගත් නායකයෙක්. . .’* ඔබේ සිත්ගත්ම දේශපාලනඥයා . . . ?‘මගේ සිත්ගත්ම දේශපාලනඥයා ජොන්ස්ටන් ප්‍රනාන්දු ඇමැතිතුමායි. ඒ වගේම මම ගුරුතැන්හි ලා කටයුතු කරන නායකයා අතිගරු ජනාධිපති මහින්ද රාජපක්ෂ මැතිතුමායි. . .’* ජොන්ස්ටන් ඇමැතිතුමායි ඔබයි අතර තියෙන මේ හිතවත්කම මොකක්ද . . . ?‘එතුමා මගේ මිත්‍රයා. මගේ දේශපාලන ගමනට විශාල ශක්තියක් දුන් පුද්ගලයා ජොන්ස්ටන් ඇමැතුමායි. ඔහු ගැන මා තුළ ලොකු විශ්වාසයක් තියෙනවා. ඔහු දුර පෙනෙන තරුණ නායකයෙක්. අභියෝගවලට මුහුණ දෙන්න කැමැති නායකයෙක්. ඔහු එජාපයේ සිටිද්දීත් දිස්ත්‍රික්කයේ පළමු තැනට ආවා. සන්ධානයෙන් ඡන්දය ඉල්ලලාත් දිස්ත්‍රික්කයේ පළමුතැනට ආවා. ඔහු ජනප්‍රිය ඒ වගේම දක්ෂතාවක් හැකියාවක් තියෙන තරුණ නායකයෙක්. . .’* දේශපාලනයට අමතරව ඔබ හැකියාවන් පෙන්වූ වෙනත් ක්‍ෂේත්‍ර තිබේද ?‘පාසල් යන කාලේ මම ක්‍රීඩාවට දැඩි කැමැත්තක් දැක්වූවා ක්‍රිකට් බාස්කට් බෝල් පැසි පන්දු වැනි ක්‍රීඩාවන්වල නිරත වූවා. වැඩියෙන්ම කැමැති පැසිපන්දු ක්‍රීඩාවට. ඒ ක්‍රීඩාවෙන් සමස්ත ලංකා තරග දක්වා පැමිණ තිබෙනවා. . .’* කලාව පැත්තට ඔබ තුළ නැඹුරුවක් නැද්ද . . . . ?‘පත පොත නම් හුඟක් දුරට කියවනවා. නමුත් චිත්‍රපට වැනි දෑ නැරැඹීමට ලැබෙන ඉඩ කඩ ඉතා අඩුයි. වාහනයේ යන එන වෙලාවට ගීතවලට සවන් දෙනවා. දේශානුරාගි ගීතවලට මම වැඩි ප්‍රියතාවක් දක්වනවා. දුක් බර ගීත අහන්න මම කැමැතිම නෑ. . . .’* දේශපාලනයෙන් ඉවත් වෙනවා කියා පොරොන්දු වී විවාහ කරගත් බිරියගෙන් ඔබේ දේශපාලන ජීවිතයට දැන් සහයක් ලැබෙනවද . . . ?‘දේශපාලනය කරන්න මුදල් අවශ්‍යයි. මුදල් නැතිනම් දේශපාලනය කරන්න බෑ. මගේ ව්‍යාපාර කීපයක් තියෙනවා. මම දේශපාලනයේ නිරත නිසා ඒවාට අවධානය යොමු කරන්න මට වෙලාවක් නෑ. ඒ ව්‍යාපාර සියල්ල දැන් කරනුයේ මගේ බිරියයි. ඒ සහය මට විශාල ශක්තියක්. ඇය ඒ ව්‍යාපාරවල නිරතවීම නිසා දේශපාලනයේ රැඳී ඉන්න අවශ්‍ය මුදල් ශක්තිය මානසික ශක්තිය සියල්ල මට ඇගෙන් ලැබෙනවා. . .’.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>01</day>
    </date>
    <link>http://www.dinamina.lk/2011/01/01/_art.asp?fn=f1101013</link>
    <topic>නොනවතින සංවර්ධන ගමනක මිනුවන්ගොඩ</topic>
    <author>සටහන් - චතුරිකා ගමගේ ඡායාරූප - සමන්ත වීරසිරි</author>
    <content>තම ප්‍රදේශයේ ජනතාවට අවශ්‍ය සෞඛ්‍ය, අධ්‍යාපන හා යටිතල පහසුකම් සපයා දෙමින් ජනතාවගේ ජීවන තත්ත්වය යහපත් කරවීමට කටයුතු කිරීම ප්‍රාදේශීය සභාවක වගකීම වේ. එම වගකීම හඳුනා ගනිමින් මිනුවන්ගොඩ ප්‍රාදේශීය සභාව මේ වන විට ජනතාවගේ සහ ප්‍රදේශයේ සංවර්ධනය උදෙසා සංවර්ධන ව්‍යාපෘති රාශියක් ක්‍රියාත්මක කර තිබේ.ප්‍රදේශය සෞඛ්‍යාරක්ෂිතව තබාගැනීම ප්‍රාදේශීය සභාවක වගකීම වුවත් පසුගිය කාලය තුළ මිනුවන්ගොඩ ප්‍රාදේශීය සභාව තුළ නඩත්තු ඒකකයක් නොතිබීම එයට මහත් බාධාවක් වී තිබුණි.නමුත් මේ වන විට එම අඩුපාඩුව සම්පූර්ණ කරමින් නඩත්තු ඒකකයක් ආරම්භ කර ඇත. මුද්දර, වරිපනම්, ආදායම් බදු ප්‍රාදේශීය සභාවල ආදායම් උත්පාදන ක්‍රම වන අතර පසුගිය කාලයේ ලක්‍ෂ 300 ක පමණ ප්‍රමාණයක්ව පැවැති මාසික ආදායම මේ වන විට ලක්‍ෂ 1000 දක්වා වර්ධනය කර ගැනීමට ප්‍රාදේශීය සභාව සමත්ව තිබේ. මේ අතර කෝටි 10 1/2 පමණ වැය කරමින් ඉදිකරනු ලබන නව කාර්යාල ගොඩනැගිල්ලේ ඉදිකිරීම් කටයුතු 95% පමණ අවසන් වී ඇත.එය ජනවාරි – මාර්තු මාස තුළදී ජනාධිපතිතුමන් අතින් විවෘත කිරීමට නියමිතය. සියලු පහසුකම් සහිතව අංග සම්පූර්ණව ඉදිකරන ලද මෙම ගොඩනැගිල්ල මාතෘ සායනයක්, සෞඛ්‍ය මධ්‍යස්ථානයක්, ප්‍රධාන ශාලාවක්, රැස්වීම් ශාලාවක් සහ ප්‍රාදේශීය උප කාර්යාල යනාදියෙන් සමන්විතය.මිනුවන්ගොඩ ප්‍රාදේශීය සභාව 2006 වසරේදී ලක්‍ෂ 370 වටිනාකමින් යුතු ව්‍යාපෘති 300 ක් ද, 2007 වසරේදී ලක්‍ෂ 705 කින් යුතු ව්‍යාපෘති 413 ක් ද, 2008 වසරේදී ලක්‍ෂ 793ක් වැය කර ව්‍යාපෘති 470 ක් ද, 2009 වසරේදී ලක්‍ෂ 1500 ක් වැය කර ව්‍යාපෘති 393 ක් ද ක්‍රියාත්මක කර තිබේ.2010 වසර මිනුවන්ගොඩ ප්‍රාදේශීය සභා ඉතිහාසයේ සුවිශේෂී වර්ෂයක් විය. ගිය වසරේදී ආසියානු සංවර්ධන බැංකුවෙන් ලක්‍ෂ 536 ක පමණ ආධාර ප්‍රාදේශීය සභාව වෙත ලැබී තිබේ. එමඟින් වැඩි කොටසක් වෙන්කොට ඇත්තේ මාර්ග ව්‍යාපෘති සඳහාය. දැනට මිනුවන්ගොඩ ආසනයට අයත් මාර්ග පද්ධතියෙන් 80% ක් පමණ නිමවා අවසන්ය.ගම්පහ දිස්ත්‍රික් නායක බැසිල් රාජපක්‍ෂ මැතිතුමා විසින් ග්‍රාම නිලධාරි කොට්ඨාස 121 ට මිලියන 121 ක පමණ මුදල් ප්‍රමාණයක් ලබා දී ඇති අතර මිනුවන්ගොඩ ආසනයේ සංවර්ධනයට එය ද විශාල රුකුලක් විය.මිනුවන්ගොඩ ප්‍රාදේශීය සභාව ප්‍රදේශයේ දුවා දරුවන්ට අධ්‍යාපන පහසුකම් ලබා දෙමින් සෑම වසරකම 5 ශිෂ්‍යත්ව විභාගය සඳහා සම්මන්ත්‍රණ සංවිධානය කරනු ලබයි. විශේෂයෙන් කලාප වශයෙන් තෝරාගෙන ආසනය පුරා සම්මන්ත්‍රණ 4, 5 ක් පමණ පවත්වනු ලබයි. මෙහිදී අනුමාන ප්‍රශ්න පත්‍ර සකස් කර ළමුන්ට විභාගයට පෙරහුරුවක් ලබා දෙයි. එසේම ප්‍රදේශයේ දහම් පාසල් දරු දැරියන් හට නොමිලේ පොත්පත් ලබාදීම ද මිනුවන්ගොඩ ප්‍රාදේශීය සභාවේ මූලිකත්වයෙන් සිදුකෙරෙයි.සාහිත්‍යයට සහ කලාවට විශේෂ තැනක් ලබා දෙන අතර සෑම වසරකම සාහිත්‍ය තරගාවලියක් සංවිධානය කිරීමට ද ප්‍රාදේශීය සභාව කටයුතු කරයි. එහිදී ගද්‍ය, පද්‍ය, රචනා යනාදී තරග සඳහා සහභාගි වන සෑම දරුවෙකුටම සහතික පත් සහ ත්‍යාග පිරිනමනු ලබයි. අඩු ආදායම්ලාභී පවුල්වල දරුවන්ට නොමිලේ පොත්පත් ලබාදීම ද මිනුවන්ගොඩ ප්‍රාදේශීය සභාව මගින් සිදුකරන තවත් ප්‍රජා සත්කාරයකි. තවද මිනුවන්ගොඩ ප්‍රාදේශීය සභාව ප්‍රදේශයේ දුවා දරුවන්ගේ අධ්‍යාපන අවශ්‍යතා සපුරා දෙනු වස් ආසනය ඇතුළත පුස්තකාල 3 ක් ද, ස්ථාපිත කර ඇත.මේ ආකාරයෙන් ප්‍රදේශයේ සංවර්ධනය උදෙසා කටයුතු කරන ප්‍රාදේශීය සභාවට අවශ්‍ය යන්ත්‍ර සූත්‍ර සහ ටයර් යනාදිය නොමිලේ ලබා දීමට විවිධ සම්පත් දායකයින් ඉදිරිපත්ව සිටී. විශේෂයෙන් ප්‍රාදේශීය සභාව මගින් ජල ව්‍යාපෘති 20 ක් පමණ ක්‍රියාත්මක කරන අතර එම ව්‍යාපෘතිවල ජල මෝටර් ජිනසේන ආයතනය මගින් නොමිලේ සකස් කර දෙයි.ප්‍රදේශයේ සෞඛ්‍ය තත්ත්වය ඉහළ මට්ටමක පවත්වාගෙන යාමට සෞඛ්‍ය වෛද්‍ය නිලධාරීන්ගෙන් ද විශාල දායකත්වයක් හිමිවේ. ඔවුන්ගේ මූලිකත්වයෙන් පසුගිය කාලයේ ඩෙංගු උවදුර මර්දනය සඳහා සෑම ගමකම ව්‍යාප්ත වූ වැඩසටහනක් සකස් කර තිබුණි. එම වැඩසටහන හරහා නිවැරැදි ආකාරයෙන් ජනතාව දැනුවත් කිරීමට හැකි වූ නිසා ඩෙංගු උවදුරට සාර්ථකව මුහුණ දීමට මෙම ප්‍රදේශයට හැකි විය. මීට අමතරව මී උණ ආදී රෝගයන් වළක්වා ගැනීමටත් නිසි කලට වේලාවට සුනඛයන් එන්නත් කිරීම යනාදියත් සෞඛ්‍ය වෛද්‍ය නිලධාරීන්ගේ ප්‍රධානත්වයෙන් සිදුකෙරේ. ප්‍රදේශය පුරා මාතෘ සායන ද විශාල සංඛ්‍යාවක් ස්ථාපිත කර ඇත.මෙම ප්‍රදේශය පුරා සෞඛ්‍ය තත්ත්වය උසස් මට්ටමක පැවතීමට පිරිසිදු කිරීම් නිසියාකාරව සිදුකිරීම ද උපකාර වී තිබේ. කුණුකසළ එකතුවීමට ඉඩ නොදෙන අතර ඒවා දිනපතාම ඉවත් කිරීම සිදුකරයි. එසේම උඩුගම්පල, ආරච්චිවත්ත වැනි ප්‍රදේශවල ආයුර්වේද බෙහෙත් ශාලා 6 ක් ද, ආරම්භ කර ඇත. මෙමඟින් ජනතාවට නොමිලේ ප්‍රතිකාර ලබාගැනීමේ පහසුව ලබා දී තිබේ. ඉදිරියේදී නිල්පනාවල සහ නයිවල යන ප්‍රදේශවල ද අලුතින් ආයුර්වේද බෙහෙත් ශාලා දෙකක් ආරම්භ කිරීමට බලාපොරොත්තු වේ.එසේ ම ප්‍රදේශයේ ජනතාවට ක්‍රීඩාව සඳහා පහසුකම් සලසා දෙමින් අත් පන්දු ක්‍රීඩාංගණ කිහිපයක් ඉදිකිරීමට ද මිනුවන්ගොඩ ප්‍රාදේශීය සභාව සූදානමින් සිටී. මිනුවන්ගොඩ ආසනයේ පිහිටා තිබෙන උද්භිද උද්‍යානය එම ප්‍රදේශයට විශාල සම්පතකි. මෙය ජනතාවට විවේකය විනෝදයෙන් ගත කළ හැකි මනා තෝතැන්නකි. බස්නාහිර පළාතට අයත් ගම්පහ දිස්ත්‍රික්කයේ මිනුවන්ගොඩ ආසනය සංවර්ධනයෙන් ඉදිරියට ගෙන ඒමට ප්‍රාදේශීය සභාව හරහා මෙවන් විශාල කාර්යභාරයක් සිදුව තිබේ.  * මිනුවන්ගොඩ කියන්නේ දැන් ගම්පහ දිස්ත්‍රික්කයේ තිබෙන සංවර්ධිත ප්‍රදේශයක්. මිනුවන්ගොඩ ආසනය සංවර්ධනය කිරීමේ අභියෝගය ඔබ භාරගත්තේ කොහොමද?2006 මම බලයට පත්වෙනකොට මිනුවන්ගොඩ ප්‍රාදේශීය සභාව ජනතාවට එපාවුණු ප්‍රාදේශීය සභාවක්. මුද්දර , වරිපනම්, ආදායම් බදු අවුරුදු 10කින් විතර තක්සේරු කරලා තිබුණේ නැහැ. ඒ නිසා ප්‍රාදේශීය සභාවට නිසි ආදායමක් ලැබුණේ නැහැ. මම බලයට පත් වූ ගමන්ම ප්‍රාදේශීය සභාවේ ගිණුම් සහ අනෙක් සියලුම කටයුතුවලට සැලසුම් සකස් කළා. පසුගිය කාලේ ප්‍රාදේශීය සභාව තුළ අඩුපාඩු ගොඩක් තිබුණා. අඩුම තරමින් නඩත්තු අංශයක් වත් තිබුණේ නැහැ. ඒ නිසා මම ඒ අඩුපාඩු සකස් කර ප්‍රදේශයේ සංවර්ධනය උදෙසා විශාල වැඩ කොටසක් කළා.* ප්‍රාදේශීය සභාව ජනතාවට වගකිව යුතු ආයතනයක්. ප්‍රදේශයේ ජනතාවට සේවය කිරීමේදී ඔබට ලැබුණු දේශපාලන නායකත්වය පිළිබඳ සඳහනක් කළොත්.ජනාධිපතිතුමන්ගේ “ගම හදා රට හදමු” සංකල්පය යටතේ අපි ප්‍රාදේශීය සභාව සංවර්ධනයට අඩිතාලම දැම්මා. ඒ සංවර්ධන ක්‍රියාවලියේදී ගම්පහ දිස්ත්‍රික් කණ්ඩායම් නායක බැසිල් රාජපක්ෂ මැතිතුමාගේ ශක්තිය අපිට ලැබුණා. එතුමා අපේ ආසනය වෙනුවෙන් අතිවිශාල මුදල් ප්‍රමාණයක් ලබා දුන්නා. ඒ වගේම ජාතික සවිය , ගම නැගුම ව්‍යාපෘතිය යටතේ ලක්ෂ 1200 ක් පමණ අපේ ප්‍රාදේශීය සභාවට ලැබුණා.මම හිතන්නේ මිනුවන්ගොඩ හරි වාසනාවන්ත ප්‍රදේශයක්. අපිට මහ ඇමති කෙනෙක් ලැබුණා. අපේ මහ ඇමැති ප්‍රසන්න රණතුංග මහතා වගේම රුවන් රණතුංග මහතාත් අපේ ප්‍රදේශයේ සංවර්ධනය වෙනුවෙන් නායකත්වය ලබා දෙමින් විශාල ප්‍රතිපාදන ප්‍රමාණයක් ලබා දුන්නා. ඒ තුළින් අපිට වේගවත් සංවර්ධන ගමනක් යන්න පුළුවන් වුණා.* එම වේගවත් සංවර්ධන ගමනේ අත්කර ගත් ජයග්‍රහණ මොනවාද?දැන් අපේ ආසනයේ ප්‍රධාන ප්‍රශ්නවලින් 95% විතර නිමකර අවසන්. මෙය නිමා නොවන සංවර්ධන ගමනක්. ඉස්සර ජනතාව ඉල්ලුවේ විදුලිය. දැන් ඉල්ලන්නේ මහාමාර්ග. ඉදිරියේදී කාණු ඉදිකර දෙන්න කියලා ඔවුන් ඉල්ලයි. මේ වනවිට අපේ ආසනයේ 95% පමණ විදුලිය ලබා දී තිබෙනවා. 2010 වසරේ අපේ ප්‍රාදේශීය සභාව ලක්ෂ 3000 ක පමණ ව්‍යාපෘති ක්‍රියාත්මක කළා.ඒ අතරින් මාර්ග ව්‍යාපෘති වලට වැඩි ඉඩක් වෙන් කර තිබෙනවා. මේ වනවිට ගම්පහ සිට අඹගහවත්ත දක්වාත් උඩුගම්පල සිට නයිවල දක්වාත් මාර්ගය කාපට් කිරීම අවසන් වෙමින් පවතිනවා. පසුගිය කාලයේ කොටුගොඩ මංසන්ධියේ පාලම සකස් කළා. ඕපාත, ගනේපොල පාලමක් ඉදි කිරීම, කිරිදිවිට ගල්කන්ද මාර්ගය කාපට් කිරීම ආදී කටයුතුත් සිදු කළා. මේ අනුව අපේ ආසනයේ තිබෙන මාර්ග පද්ධතිය 2012 වනවිට 95% කින් අවසන් කිරීම අපේ ඉලක්කයයි.* ජනතා නියෝජිතයෙක් ලෙස ජනතාව ඔබගෙන් බොහෝ දේ බලාපොරොත්තු වෙනවා. ඔබ ජනතාවගේ අවශ්‍යතා සපුරා දෙන්නේ කොයි ආකාරයෙන්ද?මම සතියේ දවස් පහේම කාර්යාලයේ රැඳී සිටිමින් ජනතාවගේ අවශ්‍යතා සපුරා දෙනවා. සෙනසුරාදා ප්‍රධාන ඇමැතිතුමාගේ මහජන දිනය වුනත් මම එදිනත් වැඩ කරනවා. අපේ කාර්යාලයේ දින වෙන් කරලා නැහැ. ජනතාවට අවශ්‍ය ඕනෑම සේවාවක් ක්ෂණිකව ඉටු කර දෙනවා. විශේෂයෙන් වීදි රේඛා, නොපරවා ගැනීමේ සහතික දිනපතා නිකුත් කරනවා.පරීක්ෂා කළ යුතු යමක් තියෙනවා නම් සතියක් වැනි කාලයක් ඇතුළත ඒ කටයුතු ඉටු කර දෙන්න කටයුතු කරනවා. අපේ වැඩ කටයුතුවලට ප්‍රාදේශීය සභාවේ විපක්ෂයෙනුත් හොඳ සහයෝගයක් ලැබෙනවා. ප්‍රාදේශීය සභාවේ වැඩකටයුතු බොහෝ විවෘතයි. ලොකු අර්බුද නැහැ. සියලු දෙනාම සහෝදරත්වයෙන් කටයුතු කරන නිසා හොඳ ජනතා සම්බන්ධීකරණයෙන් කටයුතු කරන්න අපිට හැකියාව ලැබී තිබෙනවා.* ප්‍රදේශයේ සංවර්ධන කටයුතුවලට ජනතාවගෙන් ලැබෙන දායකත්වය කෙබදුද?අපේ ආසනයේ සෑම ගමකම ප්‍රජා මණ්ඩල, ජනසභා රැස්වීම් ආදිය පවත්වනවා. ඒ හරහා ආසනයේ සංවර්ධන කටයුතු වලට ජනතා සහභාගීත්වය ලබා ගන්නවා. මේ වනවිට ප්‍රාදේශීය සභාවේ කර්මාන්ත කොන්ත්‍රාත්දීම 85% කින් පමණ නවතා තිබෙනවා. ඒවා සිදු කරන්නේ දෙපාර්තමේන්තු හරහායි. මුල්‍යමය අතින් එය ආයතනයට ලොකු වාසියක්.මේ සියලුම ව්‍යාපෘති අපේ කම්කරුවන් යොදලා අපේ අධීක්ෂණය යටතේ සිදු කරනවා. එහිදී රැස්වීම් පවත්වා ව්‍යාපෘතියට ලැබුණු මුදල, ව්‍යාපෘතිය ක්‍රියාත්මක කරන ආකාරය පිළිබඳ ජනතාව දැනුවත් කරනවා. ඒ තුළින් අදාළ ව්‍යාපෘතිවලට ජනතාවගේ සහයෝගය ලබා ගන්න අපිට පුළුවන් වෙලා තියෙනවා. මිනුවන්ගොඩ ප්‍රාදේශීය සභාව ගම්පහ දිස්ත්‍රික්කයේ තිබෙන අඩුම ආදායම් ලබන ප්‍රාදේශීය සභාව. නමුත් අද අපි සංවර්ධනය අතින් ඉතාම ඉහළට පැමිණ තිබෙනවා. ඒ ගැන නිහතමානී සතුටක් අපි ලබනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102021</link>
    <topic>කෙටි කාලීන භෝග වගාවටකඩිනම් වැඩපිළිවෙළක්</topic>
    <author>වෙල්ලස්සේ බණ්ඩාර සහ ස්වර්ණා විජේකෝන්</author>
    <content>ඉතා කෙටි කලකින් අස්වනු නෙලීමට හැකි ආහාර ද්‍රව්‍ය හා ඵළවළු වගාකිරීමේ කඩිනම් වැඩපිළිවෙළක් සකස් කිරීමට ආණ්ඩුව සූදානම් වේ. කවුපි, මුංඇට, බඩඉරිඟු සහ එළවළු වර්ග ගෙවතු වගා ලෙස දිවයින පුරා ව්‍යාප්ත කිරීමට ද මේ වැඩපිළිවෙළ යටතේ ආණ්ඩුව පියවර ගනු ඇත.මේ අනුව ජීවන වියදම අඩු කිරීමට දේශීය ආහාර නිෂ්පාදනය වැඩි කිරීම පිණිස රජය කැබිනට් අනුකාරක සභාවක් පත්කරනු ඇත.දේශීය ආහාර නිෂ්පාදනය වැඩිදියුණු කිරීමෙන් පමණක් ආහාර ද්‍රව්‍යවල මිල අඩුකිරීමට හැකිවන බව රජය විශ්වාස කරයි.මෙය මූලික කරගෙන පිහිටවනු ලබන කැබිනට් අනුකාරක සභාවට කෘෂිකර්ම ගොවිජන සේවා හා වනජීවි, වාරිමාර්ග හා ජලසම්පත් කළමනාකරණ අමාත්‍යාංශ මූලිකව ඇතුළත් වනු ඇත. මේ අනුකමිටුව පත්කරන බව ඊයේ (01) කොළඹ පැවති මාධ්‍ය හමුවකදී ප්‍රකාශ කළ සෞඛ්‍ය ඇමැති මෛත්‍රීපාල සිරිසේන මහතා, දින 45 සිට 60 දක්වා වූ කෙටි කලකින් අස්වනු නෙලීමට හැකි ආහාර ද්‍රව්‍ය හා එළවළු වගාවන් කඩිනම් කිරීමේ වැඩපිළිවෙළක් මේ අනුකාරක කමිටු මගින් සකස් කරන බවද කීය.විදේශ වෙළෙඳපොළෙන් ආහාර ගෙන්වා ගැනීමේදී ඒ ඒ රටවල පවතින කාලගුණික හා දේශගුණික තත්ත්වයන් මත වැඩි මිලක් ගෙවීමට සිදුවන බව ද ඇමතිවරයා පැවසීය. පසුගිය දිනවල පැවති අධික වර්ෂාව නිසා කුඹුරු අක්කර ලක්ෂ 4 කට වැඩි ප්‍රමණයක වී වගාව විනාශ වී තිබේ. තවමත් ඇදහැලෙන වැසි නිසා අපේ වී වගාව විනාශ වෙමින් පවතී. මේ අනුව මුලු ලෝකයම ආහාර අර්බුදයකට ලක්ව ඇති හෙයින් ඊට මුහුණ දීමට ඇති එකම විසඳුම කඩිනම් ආහාර නිෂ්පාදනය බවද ඇමතිවරයා කියයි. රජය ආරම්භ කර ඇති අපි වවමු - රට නඟමු වැඩසටහන තවදුරටත් වේගවත් කිරීමට ආණ්ඩුව සූදානම් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102022</link>
    <topic>ගංවතුර තර්ජනතව තවත් දරුණු වෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මහවැලි ගඟ පිටාර ගැලීමෙන් ජලයෙන් යටවී ඇති මාවඩිචේන ප්‍රදේශයේ ජල මට්ටම තව තවත් වැඩිවෙමින් පවතින අතර ඊයේ (01) වන විට අවතැන් පවුල් සංඛ්‍යාව 25ක් දක්වා ඉහළ ගොස් ඇතැයි වෙරුගල් ප්‍රාදේශීය ලේකම් පී. ධනේෂ්වරන් මහතා පැවසීය.වෙරුගල් ප්‍රදේශයේ ප්‍රවාහන කටයුතු බෝට්ටු වලට හා ඔරු වලට සීමා වී ඇතැයි කී ප්‍රාදේශීය ලේකම්වරයා අවතැන් පිරිස් මාවඩිචේන විද්‍යාලයේ රඳවා සිටිති.මේ අතර කන්තලේ ජලාශයේ ජල මට්ටම අක්කර අඩි 118000 දක්වා ඉහළ ගොස් ඇති අතර ජලාශයේ තිබිය යුතු උපරිම ජල ධාරිතාව අක්කර අඩි 114000 අභිභවා ගොස් ඇතැයි කන්තලේ වාරිමාර්ග ඉංජිනේරු අයි. කනංකගේ මහතා පැවසීය. මේ නිසා ජලාශයේ විවෘත කර තිබූ වාන් දොරටු අඟල් නවයේ සිට අඩි එකහමාර දක්වා විවෘත කළ බව කීය.වාන් ඇළේ ඉවුරු ඛාදනය වැළැක්වීමට ආරක්ෂිත පියවර ගැනීමට කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102023</link>
    <topic>ෂැංග්‍රිලා හෝටල් සමාගමට ඉඩම් දුන්නේ තක්සේරු මුදලටත් වඩා වැඩියෙන්</topic>
    <author>අනුෂා ගුරුසිංහ</author>
    <content>රජය තක්සේරු මිලට වඩා ඉතා ඉහළ මිලකට ලොව ප්‍රසිද්ධ ෂැංග්‍රිලා හෝටල් සමාගම ශ්‍රී ලංකාවේ හෝටල් සංකීර්ණයක් සඳහා ඉඩම් මිලට ගනී.ඒ අනුව ගාලු මුවදොර අක්කර 6ක භූ®මියක් අමෙරිකන් ඩොලර් මිලියන 75 කට එම සමාගම ලබා ගෙන තිබේ. තවත් අක්කර 4ක් අමෙරිකන් ඩොලර් මිලියන 50 ට ඔවුන්ට ලබා දීමට අදහස් කරන බවද ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ඊයේ (01) අමාත්‍යාංශයේ පැවැති මාධ්‍ය හමුවකදී මේ පිළිබඳ අදහස් දැක් වූ ඇමැතිවරයා එක්සත් ජාතික පක්ෂ මාධ්‍ය සාකච්ඡාවකදී මේ ඉඩම් රජයේ තක්සේරුවට ද වඩා අඩුවට ලබාදුන් බවට කර ඇති ප්‍රකාශය තරයේ ප්‍රතික්ෂේප කෙළේ ය. ඡන්දයක් ළඟ එන විට එක්සත් ජාතික පක්ෂය මෙවැනි බොරු කතා ප්‍රචාරය කරන බව පැවැසූ ලක්ෂ්මන් යාපා ඇමැතිවරයා මේ වන විට එය උත්සන්න වූ රෝගයක් බවට පත් වී ඇතැයි ද පැවැසීය.පසුගිය කාලයේ ලබාගත් දේශපාලන හා ආර්ථික ස්ථාවරත්වය මත ලොව පිළිගත් මෙවැනි සමාගම් ශ්‍රී ලංකාවේ ආයෝජනය කිරීමට පෙළඹීමට හේතු වූ බවද අමාත්‍යවරයා කීය.දැනට මෙරට සංචාරක ක්ෂේත්‍රයේ සිදුවන දැවැන්තම හෝටල් ව්‍යාපෘතිය වන මේ ෂැංග්‍රිලා හෝටල් සමූහ ව්‍යාපාරය ශ්‍රී ලංකාවේ කොළඹ මෙන්ම හම්බන්තොට ද හෝටල් සංකීර්ණයක් ඉදිකිරීමට ඉදිරිපත් වී ඇත. මේ අනුව ෂැංග්‍රිලා සමාගම ගාලු මුවදොර අමෙරිකන් ඩොලර් මිලියන 300ක් වටිනාකම් සහිත කාමර 500කින් යුතු තරු පහේ හෝටල් සංකීර්ණයක් සුඛෝපභෝගී නිවාස සාප්පු සංකීර්ණයක් ඩොලර් මිලියන 100ක් යොදවා හම්බන්තොට තරු 4 කාමර 400ක හෝටල් සංකීර්ණයක් සහ තණතිලි 18ක ගෝල්ෆ් පිටියක් ද ඉඳි කරයි.මේ ආකර්ෂණීය ව්‍යපෘතියන්හි සියලු වැඩකටයුතු වසර තුනක් ඇතුළත සම්පූර්ණයෙන්ම අවසන් කිරීමට නියමිත බවද ඇමැති ලක්ෂ්මන් යාපා මහතා දන්වා සිටියේ ය.සංචාරක ඉතිහාසයේ වැඩිම සංචාරක පිරිස පැමිණි මාසය පසුගිය දෙසැම්බර් මාසය බව පැවැසූ ඒ මහතා ඒ අනුව මෙරටට සංචාරකයන් 84627ක් එම මාසයේ දී පැමිණ ඇතැයි ද කීය. එය 2009 දෙසැම්බර් සමඟ සසඳන විට 48.8%ක වර්ධනයකි.වසර 2016 වන විට සංචාරකයින් ලක්ෂ 25ක් මෙරටට ආකර්ෂණය කර ගැනීමේ ඉලක්කය මේ අනුව ඉතා පහසු වී ඇතැයි පැවැසූ ඇමැතිවරයා ඉදිරියේ දී සෑම ශ්‍රී ලාංකික පුරවැසියන් හත් දෙනෙකුගෙන් එක් අයෙක්ම සංචාරක ක්ෂේත්‍රයට සම්බන්ධ රැකියාවක නිරත වනු ඇතැයි ද අවධාරණය කෙළේ ය.මේ මාධ්‍ය හමුවට ශ්‍රී ලංකා සංචාරක ප්‍රවර්ධන කාර්යාංශයේ වැඩබලන කළමනාකාර අධ්‍යක්ෂ මල්රාජ් කිරිඇල්ල මහතා ඇතුළු ශ්‍රී ලංකා ආයෝජන මණ්ඩලයේ නිලධාරීහු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102024</link>
    <topic>වයිස්රෝයි වාෂ්ප දුම්රියශ්‍රී ලංකාවේ දිගම මුද්දරයට</topic>
    <author>උපාලි කරුණාරත්න</author>
    <content>වයිස්රෝයි විශේෂ වාෂ්ප දුම්රියේ 25 වැනි සංවත්සරය නිමිත්තෙන් එම දුම්රිය නිරූපිත ලංකාවේ දිගම මුද්දරය අද (02) රඹුක්කන දුම්රිය ස්ථානයේ දී නිකුත් කෙරේ.එම මුද්දරයේ දිග මිලි මීටර් 123 ක් වන අතර පළල මිලි මීටර් 30කි. මේ මුද්දරය සිහිවටන පත්‍රිකාවක් සමඟ ලබා ගත යුතු අතර එම සිහිවටන පත්‍රිකාවද දුම්රිය එන්ජිමක හැඩයෙන් යුක්ත වේ.දිගම මුද්දරයේ වටිනාකම රුපියල් 35කි. සිහිවටන පත්‍රිකාව සමඟ වටිනාකම රුපියල් 60කි. මීට අමතරව රුපියල් පහේ වටිනාකම් වලින් යුත් පැරණි දුම්රිය එන්ජින් සහිත තවත් මුද්දර හතරක් ද මුල් දින කවරයක්ද අද දින නිකුත් කෙරේ. මේ අවස්ථාව සඳහා මැති ඇමැතිවරුන්, තානාපතිවරුන් ඇතුළු විශාල පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102025</link>
    <topic>ඊ නිව්ස් කාර්යාලයටගිනි තැබීමේ සිද්ධියට සැක අයෙක් රිමාන්ඩ්</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>ලංකා ඊ නිව්ස් වෙබ් අඩවිය පවත්වාගෙන ගිය කාර්යාලයට ගිනි තැබීමේ සිද්ධිය සම්බන්ධයෙන් සැකකරුවකු ,ඊයේ (1) කඩුවෙල මහෙස්ත්‍රාත් අධිකරණයට ඉදිරිපත් කිරීමෙන් අනතුරුව මහේස්ත්‍රාත් ජයකී අල්විස් මහත්මිය විසින් ලබන 15 දා දක්වා ඔහු රක්ෂිත බන්ධනාගාර ගත කරන ලෙස නියෝග කළාය.මාලබේ දහම් මාවතේ පවත්වාගෙන ගිය ඊ නිව්ස් වෙබ් අඩවි කාර්යාලය පෙරේදා (31) අලුයම 2.00ට පමණ ගින්නෙන් විනාශ වී තිබූ අතර ඒ සම්බන්ධයෙන් තලංගම පොලිසිය පෙරේදා දිනයදීම මේ සැකකරු අත්අඩංගුවට ගෙන තිබේ. පොලිසිය ඔහුගෙන් සිදුකළ ප්‍රශ්න කිරීමේදි මේ සිදුවීමට සම්බන්ධ ප්‍රධාන සැකකරුවකු පිළිබඳ තොරතුරු අනාවරණය වී ඇත.ඔහු අත්අඩංගුවට ගැනීමට විශේෂ පොලිස් කණ්ඩායම් කිහිපයක් යොදවා ඇතැයි පොලිසිය පවසයි. ප්‍රධාන සැකකරු අත්අඩංගුවට ගැනීමෙන් පසුව මේ ගිනි තැබීම සම්බන්ධ සම්පූර්ණ තොරතුරු අනාවරණය කරගත හැකි වේ යැයි පොලිසිය විශ්වාස කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102026</link>
    <topic>බඩු දුම්රිය පෙරළීඉන්ධන ටැංකි 2කට හානි</topic>
    <author>පොළොන්නරුව දිසා සමූහ එම්. පී. සරත් සහ ඇලහැර සමූහ සරත් වෙලගෙදර</author>
    <content>කොළඹ සිට මඩකළපුව බලා ධාවනය වෙමින් තිබූ බඩු කෝච්චිය ඊයේ (01) උදේ වැලිකන්ද ප්‍රදේශයේදී පෙරළීයාමෙන් ඉන්ධන ටැංකි දෙකකට බරපතළ හානි සිදුවී තිබේ.වැලිකන්ද මහවැව ප්‍රදේශයේදී මේ අනතුර සිදුවී ඇත.සිද්ධිය වීමත් සමඟම පොලිසිය හා ගිනි නිවන හමුදාව එක්ව ගිනි ගැනීම වැළැක්වීමට පියවර ගෙන තිබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102027</link>
    <topic>නාවික හමුදා නව මාධ්‍ය ප්‍රකාශකකමාන්ඩර් වර්ණකුලසූරිය</topic>
    <author>භක්ති ධර්මපි‍්‍රය මෙන්ඩිස්</author>
    <content>නාවික හමුදාවේ නව මාධ්‍ය ප්‍රකාශකවරයා වශයෙන් කමාන්ඩර් ප්‍රසන්න කෝසල වර්ණකුලසූරිය මහතා පත් කර තිබේ.හිටපු මාධ්‍ය ප්‍රකාශක කපිතාන් අතුල සෙනරත් මහතා නාවික හමුදාවෙන් විශ්‍රාම ගැනීම හේතුවෙන් ප්‍රසන්න මහතා එම තනතුරට පත්කර තිබේ.කමාන්ඩර් ප්‍ර‍්‍රසන්න කෝසල වර්ණකුලසූරිය මහතා මෙම තනතුරට පැමිණීමට පෙර නාවික නෞකා රුහුණු කඳවුරේ විධායක නිලධාරියකු ලෙස සේවය කර තිබේ. ඒ මහතා බලංගොඩ මධ්‍යම මහා විද්‍යාලයේ ආදි ශිෂ්‍යයෙකි. .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102028</link>
    <topic>පාසල් වෑන් රථවලටවිශේෂ බලපත්‍රයක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>පාසල් වෑන්රථ සඳහා ජාතික ළමා ආරක්‍ෂක අධිකාරිය නිකුත් කරන විශේෂ රියැදුරු බලපත්‍ර ලබාදීම අද (02) ඇරැඹේ.මුල් අදියර යටතේ රියැදුරන් 125දෙනකුට එම බලපත්‍රය පිරිනැමීම අද (02) උදේ 9.00ට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් ජාතික ළමා ආරක්ෂක අධිකාරියේදී සිදුකෙරේ.එම රියදුරන් 125දෙනා පදිංචි ප්‍රදේශවල මෙන්ම පොලිස් ස්ථානවලද ඔවුන් පිළිබඳව කිසිඳු චෝදනාවකට ලක්ව නොමැති අතර, ඔවුන් පදවන පාසල් වෑන් රථයද, සහතිකයක් ලබාදීමට අවශ්‍ය සුදුසුකම් සපුරා ඇතැයි ජාතික ළමා ආරක්‍ෂක අධිකාරියේ විශේෂ විමර්ශන ඒකකය පවසයි.මේ විශේෂ රියදුරු බලපත්‍රය ලබාගැනීමට හිමිකම් කියන රියැදුරන්ට අදාළ බලපත්‍රය සමඟ තම වෑන් රථයේ ඉදිරිපස ප්‍රදර්ශනය කළ යුතු විශේෂ ස්ටිකරයක්ද ලබාදීමට නියමිතය.අදාළ පාසල් වෑන් රථය ළමයින්ට සුරක්ෂිතද, එහි පහසුකම් තිබේද, ආසන ගණනට වඩා ළමයින් ප්‍රවාහනය කරන්නේද යන්න පිළිබඳව පරීක්‍ෂා කර බැලීම වෑන් රථ සඳහා බලපත්‍ර ලබාදීමට පෙර සිදු කෙරේ. බස්නාහිර පළාතේ පාසල් වෑන් රථ රියදුරන් සඳහා මුලින්ම නිකුත් කෙරෙන මේ බලපත්‍රය සඳහා මේ වන විට අයදුම්පත් 4500කට ආසන්න සංඛ්‍යාවක් නිකුත් කර ඇතැයිද ජාතික ළමා ආරක්‍ෂක අධිකාරිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n1102029</link>
    <topic>පැන ගිය සෙබළුන්ට ඉවත්වීමට ඉඩ</topic>
    <author>චන්ද්‍රිකා පෙරේරා</author>
    <content>යුද හමුදා සක්‍රීය සේවයේ යෙදී සිට නිවාඩු නොගෙන රාජකාරියට වාර්තා නොකර සිටින නිලධාරීන්ට හා සෙසු නිලයන්ට ලබන 04 දා සිට 12 දක්වා දිනවල දී යුද හමුදාවට බාරවී සේවයෙන් නීත්‍යානුකූලව ඉවත්වීමේ අවස්ථාව ලබා දී තිබේ.නිදහස් දිනයට සමගාමීව මේ දින අටක කාලය ලබා දී තිබෙන අතර මෙය පොදු සමා කාලයක් නොවන බව හමුදා මාධ්‍ය ප්‍රකාශක මේජර් ජෙනරාල් උභය මැදවල පවසයි.මේ අනුව සෑම දිස්ත්‍රික්කයකම නිවාඩු නොලබා රාජකාරියට වාර්තා නොකර සිටින යුද හමුදා සාමාජිකයන් අත්අඩංගුවට ගැනීමේ කටයුතු නොනවත්වා ක්‍රියාත්මක වන බව හෙතෙම අවධාරණය කරයි. ඉහත දිනවල දී බාරවන අයට ඔවුන් අයත් රෙජිමේන්තු මධ්‍යස්ථානවල පිහිටුවා ඇති කාර්යාලවලට පැමිණ අස්වීමට හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020210</link>
    <topic>එළවළු ප්‍රවාහනයට ප්ලාස්ටික් ඇසුරුම් ලක්ෂ 4ක් වහා මිලට ගෙන වෙළෙඳපොළට නිකුත් කරන්න</topic>
    <author>මහින්ද අලුත්ගෙදර</author>
    <content>එළවළු ප්‍රවාහනයේ දී භාවිතා කරන ප්ලාස්ටික් ඇසුරුම් ලක්ෂ හතරක් රජය මගින් මිලදී ගෙන කඩිනමින් වෙළෙඳපොළට නිකුත් කිරීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ අංශ වෙත ඊයේ (01) උපදෙස් දුන්නේය.ජනාධිපතිවරයා මේ බව සඳහන් කළේ අරලියගහ මන්දිරයේ පැවැති ආහාර සුරක්ෂිතතාවය හා ජීවන වියදම් කළමනාකරණ කමිටු රැස්වීම අමතමිනි.අවම මිලට පාරිභෝගික ජනතාවට එළවළු මිලදී ගත හැකි ක්‍රමවේදයක් නිර්මාණය කිරීමේ අවශ්‍යතාව පෙන්වා දුන් මහින්ද රාජපක්ෂ මහතා එළවළු නිෂ්පාදකයාට, වෙළෙන්දාට හා පාරිභෝගිකයාට යන සියලු අංශයන්ට වාසි සහගත වන ආකාරයෙන් කටයුතු කළ යුතු බවද කීවේය.මීට අමතරව එම සාකච්ඡාවේ දී තවදුරටත් අදහස් දැක්වූ ජනාධිපතිවරයා සඳහන් කළේ නුවරඑළිය, වැලිමඩ වැනි ප්‍රදේශවල වෙළෙන්දන් විසින් දිවයිනේ අනෙකුත් ප්‍රදේශ වෙත එළවළු ප්‍රවාහනය කිරීම වෙනුවට විශේෂ ආර්ථික මධ්‍යස්ථාන හා කොළඹ නගරයේ පිහිටි වෙළෙඳ මධ්‍යස්ථානවල වෙළෙඳුන්ට ඒ ඒ ප්‍රදේශ වෙත ගොස් එළවළු මිලට ගැනීමට අවස්ථාව ලබා දිය යුතු බවයි.අද වනවිට එළවළු, සහල්, බිත්තර, මාළු ඇතුළු අත්‍යවශ්‍ය භාණ්ඩ රැසක මිල ගණන් බොහෝ සෙයින් පහත වැටී තිබෙන අතර එය රටේ ජනතාවට විශාල සහනයක් බවද මෙහිදී අවධාරණය කෙරිණි. මීට අමතරව වී මෙට්‍රික් ටොන් 182513 ක් රජය මගින් මිලදී ගෙන තිබෙන අතර දැනටමත් මෙට්‍රික් ටොන් 15283 ක් වෙළෙඳපොළට නිකුත් කර තිබෙන බවත් රුපියල් මිලියන 4861ක් වටිනා වී තොගයක් තවමත් රජයේ ගබඩා සතුව තිබෙන බව මෙහිදී අනාවරණය විය.අමාත්‍යවරුන් වන බැසිල් රාජපක්ෂ, නිමල් සිරිපාල ද සිල්වා, මහින්ද යාපා අබේවර්ධන, සී. බී. රත්නායක, ජගත් පුෂ්පකුමාර, මහින්ද සමරසිංහ, පී. දයාරත්න, එස්. බී. නාවින්න, ජොන්ස්ටන් ප්‍රනාන්දු, නියෝජ්‍ය ඇමැති ගීතාංජන ගුණවර්ධන, ජනාධිපති ලේකම් ලලිත් වීරතුංග, මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර, ජනමාධ්‍ය අමාත්‍යාංශ ලේකම් ඩබ්. බී. ගනේගල මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020211</link>
    <topic>ලක්‍ෂ 52ක දුම්වැටිරේගු අත්අඩංගුවේ</topic>
    <author>සුභාෂිනී සේනානායක</author>
    <content>මගී ගමන්බඩු ලෙස ප්‍රකාශ කරමින් මෙරටට රැගෙන ආ රුපියල් ලක්‍ෂ 52ක් වටිනා ගෝල්ඩ්සීල් වර්ගයේ දුම්වැටි තොගයක් ශ්‍රී ලංකා රේගුව මගින් අත්අඩංගුවට ගෙන තිබේ.මේ දුම්වැටි තොගයෙන් රජයට අහිමි වූ බදු ආදායම රුපියල් ලක්‍ෂ 1550 කි. ශ්‍රී ලංකා රේගුවේ විශේෂ කාර්ය හා විමර්ශන ඒකකය සහ ස්වයංක්‍රීය දත්ත සැකසුම් අංශය මගින් අත්අඩංගුවට ගත් දුම්වැටි ප්‍රමාණය හැටඅටලක්‍ෂ හයදාස් අටසියයකි.රේගු අධ්‍යක්‍ෂක ජනරාල් සුධර්මා කරුණාරත්න මහත්මියගේ අධීක්‍ෂණය යටතේ අමද්‍යප සමිති සම්මේලනය, සුරාබදු දෙපාර්තමේන්තුවේ සහ ලංකා දුම්කොල සමාගමේ අධීක්‍ෂණය යටතේ ඊයේ (01) මේ දුම්වැටි විනාශ කෙරිණි. රේගු අධ්‍යක්‍ෂ ජනරාල් සුධර්මා කරුණාරත්න රේගු අධ්‍යක්‍ෂ කේ රන්ජන්, නියෝජ්‍ය රේගු අධ්‍යක්‍ෂ සිසිර ද සිල්වා, සමන් ජයසිංහ, රේගු අධිකාරි, නිහාල් ජයසේකර, නිහාල් දිසානායක, ලයනල් රොද්‍රිගෝ , ආර්. ඒ. ජී. බුද්ධදාස මහත්වරුන් නියෝජ්‍ය රේගු නිලධාරීන් මේ අවස්ථාවට සහභාගි වූහ. ඡායාරූපය - රංජිත් අසංක.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020212</link>
    <topic>මරඳගහමුල සහල් මිල පහතට</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>මරඳගහමුල සහල් මිල පහළ බසිමින් තිබේ.ඊයේ (1) වන විට සම්බා සහල් කිලෝවක තොග මිල රුපියල් 60 දක්වා ද සිල්ලර මිල රු. 62 දක්වා ද අඩුවී තිබිණි. නාඩු තොග මිල රු. 52 ක් ද, සිල්ලර මිල රු. 54 ක් ද විය. කැකුළු සහල් තොග මිල රු. 48 කි. සිල්ලර මිල රු. 50 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020213</link>
    <topic>සෝමාවතියට දානය රැගෙන ගොස්අතරමංවී සිටි පිරිස් සොයා ගනී</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව ඓතිහාසික සෝමාවතිය චෛත්‍යය වෙත දානය රැගෙන මනම්පිටියේ සිට මහවැළිගඟ ඔස්සේ බෝට්ටුවකින් ගමන්ගත් භික්ෂූන් වහන්සේලා හය නමක් ඇතුළු පුද්ගලයන් 19 දෙනෙකු අතරමංව සිටියදී නාවුක හමුදාව ඊයේ (1) පෙරවරුවේ නිරුපද්‍රිතව මුදාගෙන ගොඩබිමට කැඳවාගෙන යනු ලැබීය.පොළොන්නරුව මහමෙවුනා අසපුවේ වැඩවසන භික්ෂූන්වහන්සේලා හයනමක් ඇතුළු පුද්ගලයන් 19 දෙනෙකු ඉකුත් 31 දින පෙරවරුවේ දානමය භාණ්ඩ රැගෙන මනම්පිටියේ සිට මහවැලි ගඟ ඔස්සේ බෝට්ටු දෙකකින් ගමන්කොට තිබේ. මේ පිරිස එදින සෝමාවතිය චෛත්‍යය වෙත ගොස් දානය පිරිනමා ආපසු එන ගමනේදී එක් බෝට්ටුවක් අනතුරකට ලක්වීමෙන් පසු බෝට්ටු ගස්වල ගැටගසා එදින රාත්‍රී ගඟමැද ගතකොට තිබේ. ආරක්ෂක අංශවෙත මේ තොරතුරු දැනගැනීමෙන් පසු විශේෂ බළකායේ නිලධාරී කණ්ඩායමක් පෙරේදා (31) රාත්‍රී මහවැළි ගඟ ඔස්සේ ගොස් මෙම පිරිස සොයාගනු ලැබීය.අක්‍රීයව පැවති එක් බෝට්ටුවක් නැවත රැගෙන ඒම අපහසුවීම නිසා ත්‍රිකුණාමලයේ සිට පැමිණි නාවුක හමුදාවේ භට කණ්ඩායමක් එම බෝට්ටුව සමඟ අතරමංව සිටි පිරිස මනම්පිටිය පොලිස්මුරපළ වෙත කැඳවාගෙන පැමිණියහ. ආපදා කළමණාකරන අමාත්‍යාංශයේ පොළොන්නරුව ඒකකයේ නිලධාරී මෙහෙයයීමෙන් මේ පිරිස මුදාගැනීම සිදුවිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020214</link>
    <topic>ඉකුත් මස බාලවයස්කාරියන් 15ක් ගැබ් අරන්</topic>
    <author>චින්තා රණසිංහ</author>
    <content>බාලවයස්කාර දැරියන්ගේ ගැබ් ගැනීම් 15ක් ජනවාරි මාසයේ ප්‍රදේශ රැසකින් වාර්තා වී ඇතැයි ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය පවසයි.වයස අවුරුදු 14 – 16 පමණ වන මේ දැරියන් පිළිබඳව අධිකාරියේ ළමා උපකාරක සේවය වන 1929 දුරකථන අංකයට වාර්තා වී ඇති අතර වව්නියාව, බද්දේගම, ගම්පහ, අලව්ව, ගම්පොළ, ඇල්පිටිය, පිටිගල, ලුණුවිල, වෙන්නප්පුව, අවිස්සාවේල්ල, ග්රෑන්ඩ්පාස් ඇතුළු ප්‍රදේශ රැසකින් මේ සිදුවීම් වාර්තා වී තිබේ.මේ පිළිබඳ විමර්ශනය කිරීම සඳහා අදාළ ප්‍රදේශයන්හි පොලිස් ස්ථාන වෙත පැමිණිලි බැහැර කර ඇතැයිද මේ මාසයේ එම දුරකථන සේවයට වාර්තා වූ පැමිණිලි 190ක් පමණ වන බවද එම විමර්ශන ඒකකය සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020220</link>
    <topic>පෙම්වතිය හමුවූ මුල් දිනයේමඇගේ ගිණුමෙන් ලක්ෂයක් හොරෙන් අරන්</topic>
    <author>ඉන්දික පොල්කොටුව</author>
    <content>දුරකථන මගින් වත්තේගම ප්‍රදේශයේ තරුණියක සමග ප්‍රේම සබඳතාවක් ගොඩ නඟා ගත් පුද්ගලයකු ඇය හමු වූ පළමු දිනයේම ඇය සතු ක්‍රෙඩිට් කාඩ් පත හා එහි රහස්‍ය අංකය සොරාගෙන එම තරුණියගේ ගිණුමෙන් රුපියල් ලක්ෂයක මුදලක් වංචනිකව ලබා ගැනීමේ සිද්ධියක් සම්බන්ධයෙන් මහනුවර මූලස්ථාන පොලීසිය පරීක්‍ෂණ ආරම්භ කැර ඇත.විධායක ශ්‍රේණියේ නිලධාරියකු ලෙස පෙනී සිටිමින් අදාළ තරුණිය හා ව්‍යාජ ප්‍රේම සබඳතාවක් දුරකථන සබඳතා ඔස්සේ ගොඩ නඟාගෙන ඇති සැකකරු ඇය හමු වූ පළමු දිනයේදී මෙම මුල්‍ය වංචාව සිදු කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020221</link>
    <topic>බොරැල්ලේ කෝටිපති කත ඝාතන කල්ලියේ තවත් තොරතුරු හෙළිවේ</topic>
    <author>විජයානී එදිරිසිංහ</author>
    <content>බොරැල්ලේ කෝටිපති කාන්තාවක ඝාතනය කළ අපරාධ කල්ලිය සිදුකළ තවත් මහා පරිමාණ අපරාධ අටක තොරතුරු හෙළිකර ගත් කොළඹ අපරාධ කොට්ඨාසය ඔවුන් කොල්ලකෑ ලක්ෂ 10ක පමණ වටිනා භාණ්ඩ සමඟ ව්‍යාජ කච්චේරියක් ද සොයාගෙන තිබේ.බොරැල්ලේ එම කාන්තාව ඝාතනය කිරීම සම්බන්ධයෙන් අත්අඩංගුවට පත්ව සිටින තරුණයන් දෙදෙනාගෙන් ප්‍රශ්න කිරීමේ දී එම තොරතුරු හෙළිකර ගැනීමට හැකිවී ඇත.සංවිධානාත්මකව සිදුකර ඇති මොවුන්ගේ අපරාධ සඳහා පුවත්පත්වල ඇති දැන්වීම් බලා ගොස් නිවෙස් කොල්ලකෑම් සිදුකර තිබේ. කොල්ලකෑමට පෙර ඔත්තු බැලීමට ඔත්තු සේවයක් ද මොවුන් විසින් පවත්වාගෙන ගොස් තිබේ. මොවුන් ළඟ තිබූ ව්‍යාජ හැඳුනුම්පතක් පිළිබඳ පරීක්ෂණ පැවැත්වීමේදී රත්නපුරේ පිහිටි ව්‍යාජ කච්චේරියක් ද සොයා ගැනීමට හැකිවී ඇත.රත්නපුර පදිංචිකරුවන් වන මෙම අපරාධ කල්ලිය මහනුවර, කොළඹ, නාරාහේන්පිට, බොරැල්ල, කුරුණෑගල, කලුතර, ගාල්ල යන ප්‍රදේශවල ද සැරිසරමින් අපරාධ සිදුකර තිබේ. ලැප්ටොප්, රූපවාහිනී, පරිගණක, ඡායා පිටපත් යන්ත්‍ර, ජංගම දුරකථන ඇතුළු භාණ්ඩ රැසක් මොවුන් සතුව තිබී සොයාගෙන ඇත. මොවුන්ගේ කල්ලියට සම්බන්ධ තවත් පිරිසක් අත්අඩංගුවට ගැනීමට පරීක්ෂණ පැවැත්වෙයි.නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරී ඩී. ආර්. එල්. රණවීර, සහකාර පොලිස් අධිකාරී ජයරත්න මහත්වරුන්ගේ අධීක්ෂණය යටතේ, ස්ථානාධිපති කොළඹ අපරාධ කොට්ඨාස ප්‍රධාන පොලිස් පරීක්ෂක හේමන්ත දික්ඕවිට මහතාගේ මෙහෙයවීමෙන් පොලිස් පරීක්ෂක ඒ. එම්. කේ. පි‍්‍රයංකර, පොලිස් පරීක්ෂක එම්. එම්. ඒ. ආර්. බණ්ඩාර, උප පොලිස් පරීක්ෂක ආර්. එම්. පුෂ්පකුමාර, සැරයන් ජයනෙත්ති, පොලිස් කොස්තාපල්වරු වන මනම්පේරි, පුෂ්පකුමාර, වික්‍රමසිංහ, නිශ්ශංක, වික්‍රමනායක ඇතුළු පිරිසක් වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020222</link>
    <topic>දැරියට අතවර කිරීමට උත්සාහ කළ සැකකරු රිමාන්ඩ්</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>පිළියන්දල නගරයේ දුරකථන ඇමතුම් ආයතනයකට ලේඛණයක් ලැමිනේටින් කර ගැනීම සඳහා ගිය 11 හැවිරිදි පාසල් දැරියක් එම ආයතනය ඇතුළට ගෙන අඟ පසඟ අතපතගා ලිංගික අතවරයක් කිරීමට උත්සාහ කළ එහි හිමිකරු වන සැකකරු අත්අඩංගුවට ගෙන පසුගිය 31 කැස්බෑව වැඩ ආවරණය කරන මහේස්ත්‍රාත් චාමර වික්‍රමසිංහ මහතා වෙත ඉදිරිපත් කිරීමෙන් අනතුරුව ලබන 11 දක්වා රක්ෂිත බන්ධනාගාර ගත කිරීමට නියෝග කළේය.පසුගිය 30 වන දින සිද්ධිය වී ඇති එම මොහොතේම දැරිය තම පියාට සැලකර සිටීමෙන් පසු දැරියගේ පියා පිළියන්දල පොලීසියට පැමිණිලි කර ඇති අතර එදිනම සැකකරු අත්අඩංගුවට ගෙන පිළියන්දල පොලිසියේ කාන්තා පොලිස් පරීක්ෂක දයා පෙරේරා මහත්මිය විසින් 31 දින අධිකරණයට ඉදිරිපත් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020215</link>
    <topic>නුවරඑළිය ගොවීන්ට විසඳුම් ලැබෙනතුරුපෙරපරිදි එළවළු ප්‍රවාහනයට අවසර</topic>
    <author>වෙල්ලස්සේ බණ්ඩාර</author>
    <content>එළවළු ප්‍රවාහනය කිරීමේදී ඊයේ (01) සිට පෙට්ටි භාවිතා කිරීම අනිවාර්ය කිරීමත් සමඟ එයට විරෝධය පාමින් නුවරඑළිය ආර්ථික මධ්‍යස්ථානයේ ව්‍යාපාරිකයෝ ඊයේ කොළඹට එළවළු එවීමෙන් වැළකී සිටියහ.මේ හේතුව නිසා ඔවුන්ට බලපා ඇති ප්‍රශ්න හා ගැටලු පිළිබඳව සාකච්ඡා කිරීම සඳහා පශු සම්පත් හා ග්‍රාමීය ප්‍රජා සංවර්ධන අමාත්‍ය හා නුවරඑළිය දිස්ත්‍රික් පාර්ලිමේන්තු මන්ත්‍රී ආරුමුගම් තොණ්ඩමන් මහතාගේ ප්‍රධානත්වයෙන් නුවරඑළිය ආර්ථික මධ්‍යස්ථානයේ දී එළවළු ව්‍යාපාරිකයින් සමග සාකච්ඡාවක් පැවැත්වූහ.මෙහිදී ඔවුන්ගේ ගැටලු හඳුනා ගෙන ජනාධිපතිතුමා සමඟ සාකච්ඡා කර සාධාරණ විසඳුමක් ලබාදෙන බව එම ව්‍යාපාරිකයන්ට ඇමැතිවරයා පවසා සිටියේය. විසඳුම් ලැබෙන තෙක් පෙර පරිදි එළවළු ප්‍රවාහනය කිරීමට ව්‍යාපාරිකයන්ට අවසර දෙන ලදී.මෙම අවස්ථාව සඳහා මධ්‍යම පළාත් ආණ්ඩුකාර ටිකිරි කොබ්බෑකඩුව, නුවරඑළිය දිසාපති ඩී. පී. ජී. කුමාරසිරි, නුවරඑළිය නගරාධිපති ඇතුළු එළවළු ව්‍යාපාරිකයින් සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020216</link>
    <topic>ලිත්‍රෝ ගෑස් සමාගම දින 18 කදීමිලියන 100 ක ආදායමක්</topic>
    <author>සුභාෂිනී සේනානායක</author>
    <content>ලිත්‍රෝ ගෑස් සමාගම දින 18 ක් තුළ රුපියල් මිලියන 100 කට ආසන්න ආදායමක් ලබා තිබේ.ෂෙල් ගෑස් සමාගම ලිත්‍රෝ ගෑස් නමින් රජයට පවරා ගැනීමෙන් අනතුරුව තෙල් සංස්ථාවේ ගෑස් ලබා දීමට රජය පියවර ගත් බව ප්‍රකාශ කළ ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා එසේ තීරණය කළේ පාරිභෝගික ජනතාවට උපරිම සහන ලබාදීමට බව යැයි පැවසීය.පසුගිය ජනවාරි 13 වැනිදාට පෙර ඛනිජ තෙල් සංස්ථාව නිපදවන ගෑස් ලාෆ් ගෑස් සමාගමට පමණක් අලෙවි කළ බව කී ඇමැතිවරයා, ලිත්‍රෝ සමාගම රජයට පවරා ගැනීමෙන් අනතුරුව සංස්ථාවේ නිපදවන ගෑස් ලබාදීම සිදුකරනු ලබන බවද කීය.මේ ගෑස් සමාගම් දෙකටම ගෑස් අලෙවි කිරීම මගින් සපුගස්කන්ද තෙල් පිරිපහදුවේ නිෂ්පාදනය කරනු ලබන ගෑස් ගබඩා කර ගත නොහැකිව දහනය නොකරන බව පැවසූ ඇමතිවරයා, ජනාධිපති මහින්ද රාජපක්‍ෂ මහතාගේ උපදෙස් මත පාරිභෝගික ජනතාවට ලබාදිය හැකි උපරිම සහන ලබා දීමට ක්‍රියා කරන බවද කීය.ඛනිජ තෙල් නීතිගත සංස්ථාව දෛනිකව එල්. පී. ගෑස් මෙට්‍රික් ටොන් 100 ක් නිෂ්පාදනය කරන අතර රට තුළ භාවිතයට ගැනෙන ගෑස්වලින් 13% සපුගස්කන්ද තෙල් පිරිපහදුවේ නිෂ්පාදනය කරනු ලබන බවද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020217</link>
    <topic>මහර සෞඛ්‍ය මධ්‍යස්ථානවලඅඩුපාඩු සපිරේ</topic>
    <author/>
    <content>ගම්පහ දිස්ත්‍රික්කයේ මහර මැතිවරණ කොට්ඨාසයේ ඇති සෞඛ්‍ය මධ්‍යස්ථාන වල අඩුපාඩුවලට පිළියම් යොදා ඒවා නවීකරණය කිරීමට පියවර ගැනේ.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා හා පුෂ්පා රාජපක්ෂ මහත්මියගේ ප්‍රධානත්වයෙන් එම වැඩසටහන ක්‍රියාවට නැංවේ.සෞඛ්‍ය මධ්‍යස්ථානවල අඩුපාඩු සොයා බැලීමට ගිය නියෝජ්‍ය ඇමැති ලසන්ත අලගියවන්න මහතාත් පුෂ්පා රාජපක්ෂ මහත්මියත් පසුගියදා මහර කිරිල්ලවල සෞඛ්‍ය මධ්‍යස්ථානයට මල්ටිමීඩියා උපකරණ තොගයක් ද ලබා දුන්නේය. ඉහළ කරගහමුණ සෞඛ්‍ය වෛද්‍ය මධ්‍යස්ථානය නවීකරණය කිරීම සඳහා බැසිල් රාජපක්ෂ මහතා දායකත්වය ලබා දුන්නේය.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020218</link>
    <topic>ව්‍යාජ තොරතුරු ඉදිරිපත් කළ මවුපියන්ට එරෙහිව නීතිමය පියවර</topic>
    <author>නෙල්කා මැදගෙදර</author>
    <content>සිය දරුවන් මහනුවර ධර්මරාජ විද්‍යාලයට ඇතුළත් කිරීම සඳහා ව්‍යාජ තොරතුරු ඇතුළත් කර කූ®ට ලියකියවිලි ඉදිරිපත් කළ මවුපියන්ට එරෙහිව අපරාධ නීතිය ක්‍රියාත්මක කිරීම සඳහා ඔවුන්ට විරුද්ධ පැමිණිලි මහනුවර නියෝජ්‍ය පොලිස්පතිවරයා වෙත ඉදිරිපත් කරන ලෙස එම විද්‍යාලයෙහි විදුහල්පතිවරයාට ශ්‍රේෂ්ඨාධිකරණය නියෝග කෙළේය.එසේම එම ව්‍යාජ ලිපි ලේඛන සත්‍ය ඒවා බවට සහතික කරමින් අපරාධ වරදක් කිරීමට උදවු උපකාර කළ ග්‍රාම නිලධාරීන්ට විරුද්ධව ද පැමිණිලි ඉදිරිපත් කරන ලෙස එම විදුහල්පතිවරයාට නියම කරන ලදී.මහනුවර ධර්මරාජ විද්‍යාලයට සිසුන් ඇතුළත් කිරීම සඳහා ඇතැම් මවුපියවරු විසින් ව්‍යාජ ලිපි ලේඛන ඉදිරිපත් කර ඇති බවට රජයේ නීතිඥ විවේකා සිරිවර්ධන ද සිල්වා මහත්මිය අධිකරණයට දැනුම්දීමෙන් අනතුරුව ශ්‍රේෂ්ඨාධිකරණය මේ නියෝගය කෙළේය.ධර්මරාජ විද්‍යාලයට සිසුන් ඇතුළත් කිරීම සඳහා මවුපියන් ඉදිරිපත් කළ ලිපි ලේඛන තමන් හොඳින් පිරික්සා බැලූ අතර ඇතැම් ඒවායෙහි ව්‍යාජ තොරතුරු ඇති බව පෙනී යන්නේ යැයි රජයේ නීතිඥවරිය අධිකරණයට දන්වා සිටියාය.සුදුසුකම් සපුරා සිටියදීත් සිය දරුවා මහනුවර ධර්මරාජ විද්‍යාලයට 2010 වසරේදී ඇතුළත් කර නොගැනීමට එරෙහිව පියෙක් විසින් ගොනු කරන ලද මූලික අයිතිවාසිකම් පෙත්සමක් විභාගයට ගත් අවස්ථාවේදී රජයේ නීතිඥවරිය මේ කරුණු අනාවරණය කළාය.ඒ අනුව පෙත්සම්කාර පී. එච්. සුසන්ත රෝහණ මහතාගේ දරුවා ධර්මරාජ විද්‍යාලයෙහි දෙවන වසරට ඇතුළත් කර ගන්නා ලෙස ශ්‍රේෂ්ඨාධිකරණය එම විදුහල්පතිවරයාට නියෝග කෙළේය.අගවිනිසුරු අශෝක ද සිල්වා, නිමල් ගාමිණී අමරතුංග, ආර්. කේ. එස්. සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදී.ධර්මරාජ විද්‍යාලයෙහි විදුහල්පතිවරයා, අධ්‍යාපන අමාත්‍යාංශ ලේකම්වරයා, ජාතික පාසල් අධ්‍යක්ෂවරයා, මධ්‍යම පළාත් අධ්‍යාපන අධ්‍යක්ෂවරයා නීතිපතිවරයා ඇතුළු පිරිසක් පෙත්සමෙහි වගඋත්තරකරුවන් ලෙස නම් කොට සිටියහ.පෙත්සම්කරුගේ නීතිඥවරයා අධිකරණයට ඉදිරිපත් කළ කරුණු අනුව මහනුවර ධර්මරාජ විද්‍යාලය ආසන්නයෙහි පදිංචිකරුවන් වන පෙත්සම්කරු 2010 වසරේදී පළමු වසරට සිය දරුවා ඇතුළත් කිරීම සඳහා අයදුම්පත් යොමු කර තිබේ.සිසුන් ඇතුළත් කර ගැනීමේ පොරොත්තු ලේඛනයෙහි එම දරුවාගේ නම සඳහන්ව තිබී ඇත. පැවැත් වූ සම්මුඛ පරීක්ෂණ වලින් පෙත්සම්කරු ලබාගත් ලකුණු සංඛ්‍යාව 88 කි.පාසල ආසන්නයේ පදිංචිකරුවන්ගේ ළමුන් ඇතුළත් කර ගැනීම සඳහා වන ලකුණු ප්‍රමාණය 87 කි. ධර්මරාජ විද්‍යාලයට ඇතුළු කිරීමට සිසුන් 210 දෙනකු තෝරාගෙන ඇති අතර පෙත්සම්කරුගේ දරුවාගේ නම 101 ස්ථානයෙහි සඳහන්ව තිබී ඇත.කෙසේ වෙතත් පෙත්සම්කරුගේ දරුවා පාසලට ඇතුළත් කරගෙන නැත. එහෙත් පාසලට සිසුන් ඇතුළත් කිරීම සඳහා නිකුත් කර ඇති රෙගුලාසිවලට පටහැනිව යමින් සිසුන් විසිදෙදෙනකු පාසලට ඇතුළත් කරගෙන ඇතැයි පෙත්සමෙහි සඳහන් වේ.මේ ක්‍රියාවලිය නිසා සිය දරුවාගේ මූලික අයිතිවාසිකම් උල්ලංඝනය වී ඇති බවට ප්‍රකාශ කොට ඔහු පාසලට ඇතුªළත් කර ගන්නා ලෙස නියෝග කරන්නැයි පෙත්සම්කරු අධිකරණයෙන් ඉල්ලා සිටියේය.කෙසේ වුවද කරුණු සලකා බැලූ ශ්‍රේෂ්ඨාධිකරණය විසින් මේ නියෝගයන් ලබාදීමෙන් අනතුරුව පෙත්සම්කරුගේ නීතිඥවරයා අධිකරණයට දන්වා සිටියේ පෙත්සම මගින් ඉල්ලා ඇති සහන තමන්ට ලැබුණු බැවින් මෙම පෙත්සම තවදුරටත් පවත්වාගෙන යාමට පෙත්සම්කරු අදහස් නොකරන බවය. ඒ අනුව පෙත්සම් විභාගය අවසන් කිරීමට ශ්‍රේෂ්ඨාධිකරණය තීරණය කෙළේය.නීතිඥ සනත් සිංහගේ මහතා පෙත්සම්කරු වෙනුවෙන් පෙනී සිටියේය.රජයේ නීතිඥ විවේකා සිර්වර්ධන ද සිල්වා මහත්මිය වගඋත්තරකරුවන් වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=n11020219</link>
    <topic>ඩෙංගු යළි හිස එසවීමේ අවදානමක්</topic>
    <author>සන්ධ්‍යා කරුණාරත්න සහ ජීවනී පතිරණ</author>
    <content>රට පුරා පවතින වර්ෂාව නිසා ඩෙංගු රෝගය යළිත් හිස එසවීමේ අවදානමක් පවතියි.පසුගිය ජනවාරි මාසය තුළ ඩෙංගු රෝගීන් 620 දෙනකු වාර්තා වී තිබෙන අතර ඉන් අටදෙනෙකු මරණයට පත්වී ඇතැයි වසංගත රෝග විද්‍යා අංශය සඳහන් කරයි.කොළඹ දිස්ත්‍රික්කයෙන් ඩෙංගු රෝගීන් 214 ක්ද, ගම්පහ දිස්ත්‍රික්කයෙන් රෝගීන් 87 ක්ද ලෙස වාර්තා වී තිබේ.ඩෙංගු රෝගය වැළඳුණු ළමයින් 155 දෙනෙකු ඉකුත් ජනවාරි මාසයේ දී කොළඹ රිජ්වේ ආර්යා ළමා රෝහලට ඇතුළත්ව තිබේ. ඉන් එක් ළමයෙකු මරණයට පත්ව ඇත.මැතිවරණ සමයට සමගාමීව ඩෙංගු රෝගය පිළිබඳව ද වැඩි අවධානයක් යොමු කළ යුතු බවත් නොඑසේ නම් ඩෙංගු රෝගීන්ගේ වාර්තාවීම ඉහළ යා හැකි බවත් සෞඛ්‍ය අමාත්‍යාංශයේ ඉහළ නිලධාරියකු පැවැසීය.විශේෂයෙන්ම කැළිකසළ නිසිලෙස බැහැර කර තමන් ජීවත්වන අවට පරිසරය පිරිසුදුව තබා ගන්නේ නම් ඩෙංගු උවදුරෙන් ජනතාවට මිදිය හැකි යැයි වසංගත රෝග විද්‍යා අංශය දැනුම් දෙයි.මේ අතර කොළඹ නගරයේ ඩෙංගු රෝගයේ ගණත්වය වැඩිවී ඇතැයි කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරි වෛද්‍ය ප්‍රදීප් කාරියවසම් මහතා පවසයි.මැද කොළඹ ප්‍රදේශයෙන් වැඩිම රෝගීන් සංඛ්‍යාවක් වාර්තාවී ඇති අතර, එය 69 කි.ජනවාරි මාසයේ වාර්තා වූ සමස්ත රෝගීන් සංඛ්‍යාව 159 ක් වන බවත් එය ගිය වසරේ (2010) ජනවාරි මාසය හා සැසඳීමේදී අඩුවීමක් දක්නට ලැබෙන බවත් වෛද්‍ය කාරියවසම් මහතා පවසයි.ගිය වසරේ ජනවාරි මාසයේ දී කොළඹ නගරයෙන් පමණක් ඩෙංගු රෝගීන් 246 දෙනෙක් වාර්තා වී තිබේ.විශේෂයෙන් වෙනත් දිනවල වාර්තා නොවූ ප්‍රදේශවලින්ද ජනවාරි මාසයේ ඩෙංගු රෝගීන් වාර්තා වී ඇති අතර, පාමංකඩ, කිරුළපන, කොටහේන, කොච්චිකඩේ හා අලුත්කඩේ යන ප්‍රදේශ ඒ අතර වේ.ජලය බැස යන අක්‍රමවත් කාණු පද්ධතිය, අපිරිසුදු පරිසරය, වැහි පීලි ඛ්ා අපද්‍රව්‍ය කළමනාකරණයක් නොවීම හේතුවෙනි. කොළඹ නගරයේ ඩෙංගු රෝගය ක්‍රමිකව වර්ධනය වෙමින් පවතින බවද වෛද්‍ය කාරියවසම් මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102021</link>
    <topic>පහසුකම් අඩු දකුණේ ගම්මාන 11ක් නංවන්න ව්‍යාපෘති</topic>
    <author>දකුණු පළාත් සංචාරක එස්. දීයගහගේ</author>
    <content>රුපියල් එක්කෝටි දස ලක්ෂයක මුදලක් වැය කොට දකුණු පළාතේ පහසුකම් අඩු ගම්මාන එකොළහක් සංවර්ධනය කිරීමට දකුණු පළාත් සභාවේ ග්‍රාම සංවර්ධන අමාත්‍යංශය තීරණය කර ඇත.දකුණු පළාත් සභාවේ ග්‍රාම සංවර්ධන අමාත්‍යාංශයේ “රෝහන උදාන ගම්මාන” වැඩසටහන යටතේ මෙම වැඩ පිළිවෙළ ක්‍රියාත්මක කෙරේ.මේ අනුව දකුණු පළාත තුළ පිහිටි පහසුකම් අඩු ගම්මාන ලෙස හඳුනාගෙන ඇති ගාල්ල දිසාවේ උඩලමත්ත නැගෙනහිර, පියගම, කුරුන්ද, කලුවලගම, මාතර දිසාවේ මූදුගමුව, මුගුණුමුල්ල, යහමුල්ල, හම්බන්තොට දිසාවේ වෙහෙරගල, ගඟුලන්දෙණිය සහ අඹගස්දෙණිය යන ගම්මාන සංවර්ධනය කිරීමට තෝරා ගෙන ඇත.මේ සංවර්ධන වැඩ සටහන යටතේ එම ගම්මානවල මාර්ග සංවර්ධනය, ක්‍රීඩා පිටි ඉදිකිරීම, ක්‍රීඩා භාණ්ඩ බෙදාදීම, ක්‍රීඩා සමාජ පිහිටුවීම සහ වෙනත් යටිතල පහසුකම් පුලුල් කෙරේ. මීට අමතරව එම ගම්මානවල ආබාධිතයින්ට ස්වයං රැකියා ආධාර සැපයීම, නිවාස ආධාර ලබාදීම සහ ආබාධිතයින්ට අවශ්‍ය උපකරණ ද බෙදා දීමට යයි. තෝරා ගෙන ඇති ගම්මානවල තවත් සංවර්ධන යෝජනා ක්‍රම රැසක්ම ක්‍රියාත්මක කිරීමට සැලසුම් කර ඇත.එම ගම්මානවල ග්‍රාම සංවර්ධන සමිතිවල සහාය ඇතිව වැඩපිළිවෙළ ක්‍රියාත්මක කෙරේ.දකුණු පළාත් සභාවේ ග්‍රාම සංවර්ධන, කී‍්‍රඩා, නිවාස සහ සමාජ සේවා ඇමැති යූ. ඩී. ජී. ආරියතිලක මහතාගේ උපදෙස් මත වැඩසටහන දැනටමත් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102022</link>
    <topic>අනුරාධපුර රෝහලේ වකුගඩුබද්ධකිරීම මැයි මස සිට ඇරැඹේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර වකුගඩු රෝහලේ වකුගඩු බද්ධ කිරීමේ ශල්‍යකර්ම මේ වසරේ මැයි මස සිට ආරම්භ කිරීමට හැකිවෙතැයි අපේක්‍ෂා කෙරේ.මේ නිසා අනුරාධපුර, පොළොන්නරුව, පුත්තලම, වවුනියාව සහ ත්‍රිකුණාමලය දිස්ත්‍රික්කවල වකුගඩු රෝග තත්ත්වයන්ට ගොදුරුව සිටින වකුගඩු රෝගීන් විශාල පිරිසකට ඉමහත් සෙතක් සැලසෙනු ඇත.දැනට වකුගඩු බද්ධ කිරීමේ ශල්‍යකර්ම සිදු කරනුයේ මහනුවර පේරාදෙණිය හා කොළඹ මහ රෝහල්වල පමණකි.අනුරාධපුර වකුගඩු රෝහල සහ පර්යේෂණ ආයතනය විවෘත කර වසරකට වැඩි කලක් ගත වුවද වකුගඩු බද්ධ කිරීමේ ශල්‍යාගාර පහසුකම් නොතිබිණි. ප්‍රංශ රජයේ ආධාර මත රෝහලේ වකුගඩු බද්ධ කිරීමේ ශල්‍යාගාර දෙකක් දැනට ඉදිවෙමින් ඇති අතර මේ සඳහා ගලපාගත් උපකරණ හා මෙවලම් ද ආධාර පැකේජයට ඇතුළත් ය.උතුරු මැද පළාතේ මැදවච්චිය, කැබිතිගොල්ලෑව, මැදිරිගිරිය, මිගලෑව, ගිරාඳුරුකෝට්ටේ, මහවැලි ‘එච්’ කලාපය, වැලිකන්ද, අරලගංවිල ප්‍රදේශවල මේ රෝගය පැතිරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102023</link>
    <topic>චන්ද්‍රිකා වැවට ජලය ගෙන යනදකුණු ඇළ අබලන් වෙලා</topic>
    <author>උඩවලව සමූහ – බී. ඒ. පොඩිමහත්මයා</author>
    <content>උඩවලව ජලාශයේ සිට ඇඹිලිපිටිය හරහා චන්ද්‍රිකා වැවට ජලය ගෙන යනු ලබන දකුණු ඇළ ප්‍රදේශ කිහිපයකදී අබලන්වීම නිසා එම ඇළ අනතුරුදායක තත්ත්වයක පවතී. කැටගල්ආර අක්කර හතළිහ ආදී ප්‍රදේශවලදී මේ ඇළේ ඉවුරු කැඩී ඇළේ බැම්මට විශාල වශයෙන් හානි පැමිණ වී ඇත.මෙම ඇළෙන් ලබා ගන්නා ජලය ගොවිතැන්වලට පමණක් සීමා නොවී කර්මාන්ත හා නොයෙක් බහු කාර්යයන් සඳහා ප්‍රයෝජනයට ගැනේ. දැනට ශීඝ්‍රයෙන් දියුණු වෙමින් පවතින ඇඹිලිපිටිය නගරවාසී ජනතාව ජලය ලබාගනු ලබන්නේ මෙම ඇළෙනි. යම් හේතුවක් නිසා මෙම ඇළ කැඩී විනාශ වුවහොත් ජනතාවට ජලය ලබා ගැනීමට සැතපුම් ගණනාවක් දුර ගෙවා වලවේ ගඟට යා යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102024</link>
    <topic>බදුලුසිරිගම උදාගම දෙවැනිවරටත්නාය යෑමෙන් නිවාස 26කට හානි</topic>
    <author>මහියංගණ සමූහ සහ බදුල්ල දිසා සමූහ</author>
    <content>බදුල්ල බදුලුසිරිගම උදාගම මාසයක් තුළ දෙවැනි වරටත් නාය යාමකට ලක් වී ඇතැයි බදුල්ල ප්‍රාදේශීය ලේකම් ගාමිණි මහින්ද්‍යාල ජෝපියස් මහතා පවසයි.එම ප්‍රදේශය පුරා සිදුවී ඇති නාය යාම හේතුවෙන් නිවාස 26කට හානී සිදු වී ඇති අතර ඉන් නිවාස 15 කට බරපතළ ලෙසින් හානී සිදුවී ඇති බවද ප්‍රාදේශීය ලේකම්වරයා වැඩිදුරටත් පවසයි.මේ නාය යෑමෙන් හානි සිදුවී ඇති නිවාස සඳහා හාලිඇල ප්‍රදේශයේ ඉඩම් කැබළි කීපයක් ලබාදීමට බදුල්ල දිසාපති රෝහණ කීර්ති දිසානායක මහතා වැඩ පිළිවෙළක් සකස් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102025</link>
    <topic>කිරාන් - තොප්පිගල මාර්ගයටයුද හමුදාවෙන් බෝට්ටු සේවයක්</topic>
    <author>එරාවුර් සමූහ</author>
    <content>මඩකළපුව දිස්ත්‍රික්කයේ කිරාන් - තොප්පිගල ප්‍රධාන මහාමාර්ගයේ ජලයෙන් යටවීම නිසා යුද හමුදාව හා නාවික හමුදා විසින් එහි බෝට්ටු සේවාවක් ආරම්භ කැර ඇත.මඩකළපුව රූගම වැව වාන් දොරටු දෙකක් විවෘත කිරීමෙන් අනතුරුව ඇතිවූ ගංවතුර හේතුවෙන් කිරාන් - තොප්පිගල මහ මාර්ගයේ කිලෝ මීටර් 5 ක් පමණ යටවීම නිසා ගොඩබිම මාර්ග ගමනාගමනය සම්පූර්ණයෙන්ම ඇණහිට තිබේ.කිරාන් සිට තොප්පිගල දක්වා ජනතාවගේ ගමන් පහසුකම් සඳහා යුද හමුදාව හා නාවික හමුදාව විසින් බෝට්ටු 2 ක් යොදවා තිබේ.තොප්පිලගල 232 බලසේනා මූලස්ථානය මෙම බෝට්ටු සේවය ක්‍රියාත්මක කරයි.පසුගිය මාස 2ක් ඇතුළත සිව් වතාවක් මේ ප්‍රදේශය ගංවතුරින් යටවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102026</link>
    <topic>බුත්තල දැයට කිරුළ ප්‍රදර්ශනයට 5000කට අධික පොලිස් බළඇණියක්</topic>
    <author>ඇම්. නෙල්සන් පියරත්න කතරගම සමූහ</author>
    <content>පෙබරවාරි 4 දා සිට පෙබරවාරි 10 දා දක්වා බුත්තලදී පැවැත්වීමට නිමිත “ දැයට කිරුල “ ප්‍රදර්ශනය නිමිත්තෙන් 5000 කට අධික පොලිස් සහ ආරක්ෂක අංශ සාමාජිකයින් පිරිසක් යොදා ඇති බව විදුලි සංදේශ සහ තොරතුරු අමාත්‍යාංශ ආරංචි මාර්ග කියයි.පොලිස් අධිකාරීවරු 30 ක්, නියෝජ්‍ය පොලිස්පතිවරු 5 ක් ඇතුළු 5000 ක පොලිස් බල මුලුවක් මෙසේ ජ්‍යෙෂ්ඨ නියෝජ්‍ය පොලිස්පතිවරයෙකුගේ අධික්ෂනය යටතේ යෙදවේ.මහ ජනයාගේ සහ ප්‍රදර්ශන භූමියේ උපරිම ආරක්ෂාව පිණිස මෙම නිලධාරීන් ප්‍රදර්ශන භූමිය හා ඒ අවට යොදා ඇත. ආරක්ෂක කටයුතුවලට අමතරව පොලස් නිලධාරීන් විශාල සංඛ්‍යාක් වාහන හැසිරවීමට, මහජන සහායට සහ ශුභ සාධන කටයුතු වලටද යොදවන බව උසස් පොලිස් නිලධාරියෙක් කීය.මෙම ප්‍රදර්ශනයේ සංවිධාන කටයුතු දැනට බොහෝ දුරට අවසන් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102027</link>
    <topic>දොඹගස්කන්ද ශ්‍රී පූර්වාරාම දහම් පාසලේපන්ති පැවැත්වෙන්නේ බෝ මළුවේ</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය දොඹගස්කන්ද ශ්‍රී පූර්වාරාම විහාරස්ථ දහම් පාසල සඳහා අවශ්‍ය භෞතික සම්පත් නොමැති කමින් එහි දහම් අධ්‍යාපනය ලබන දරු දැරියන් මෙන්ම ගුරුවරුද මහත් අපහසුතාවට පත් ව සිටිති.දොඹගස්කන්ද අක්කර විස්ස එල්ස්මෝර් වත්ත සේනානායක පෙදෙස, ෆිනෑන්ස් වත්ත මානාන අවට ප්‍රදේශවල දරු දැරියන් 250 කට පමණ දහම් දැනුම ලබා දෙන අතර දහම් පාසල ආරම්භ කරන ලද්දේ 1997 දීය.විහාරාධිපති බටුගම්පළ සීලරතන හිමියන්ගේ අනුශාසනා පරිදි දැනට විහාරවාසීව වැඩ වාසය කරන කළුවාවල ධම්මික හිමියෝ දහම් පාසල මෙන්ම අවට ජනතාවට අති විශාල ශාසනික මෙහෙවරක නිරතව සිටිති.කළුවාවල ධම්මික හිමි ප්‍රමුඛ ගුරු භවතුන් දහතුනකින් සමන්විත පිරිසක් දරුවන්ට දහම් දැනුම ලබාදෙන පිරිස අතර වෙති. පළමු වසරේ සිට දහම් අධ්‍යාපනයේ අවසානය දක්වා මෙහි පන්ති පැවැත්වෙන අතර පන්ති පැවැත්වීම සඳහා අවශ්‍ය ඉඩ පහසුකම් මෙන්ම, අවශ්‍ය ඩෙස් පුටු ද කිසිසේත් ප්‍රමාණවත් නොවේ. දහම් පාසල් පුස්තකාලය සඳහා බස්නාහිර පළාත් සභා මන්ත්‍රී ලාල් කුලරත්න මහතා වටිනා පොත්පත් රැසක් ලබාදුන්නද එම පොත් දරුවන්ට පරිශීලනය කිරීමේ පහසුකම් ලබාදීමට පොත් රාක්කයක් හෝ වෙනත් ස්ථානයක් නොමැත.දහම් පාසල පවත්වන ඉරු දින බෝමළුව සහ අවට මිදුලේ පන්ති පැවැත්වෙන අයුරු එදිනට මෙහි පැමිණෙන කාහට වුවද දැකගත හැකි දසුනකි. එදිනට වැසි සහිත කාලගුණයක් පැවතුණ හොත් විහාරාධිකාරී හිමියන් ඇතුළු ගුරු භවතුන් පත් වන්නේ ඉමහත් ගැටලුවකටය.එදිනෙදා කුලී වැඩ කරමින් ජීවත්වන අවට ප්‍රදේශවාසීන් තම තමන්ට හැකි අයුරින් මේ සඳහා උදවු උපකාර කළද එය කිසිසේත් ප්‍රමාණවත් නොවේ.වසර ගණනාවක් පැරණි ආවාස ගෙය වහල දිරාපත්ව ඇති අතර කඩිනමින් එය පිළිසකර කළයුතු බවට දායක සභාව පවසයි.දහම් පාසලේ ප්‍රධානාචාර්ය කළුවාවල ධම්මික හිමියන් මේ පිළිබඳව මෙසේ පැවසූහ. අපේ විහාරයේ වගේම දහම් පාසලේත් ගොඩාක් අඩුපාඩු තිබෙනවා.නව විහාර මන්දිරයේ වැඩ අවසන් වී ගෙන යනවා. ආවාස ගෙය වහලය දිරාපත් වෙලා. දායක පිරිස හැකි අයුරින් උදවු කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102028</link>
    <topic>කිරිඳීවැල ගම්පහ මාර්ගයේ කොළඹ දක්වා බස් සේවයක් නෑ</topic>
    <author>කැලණිය සමූහ – එඩ්වඩ් වීරසිංහ</author>
    <content>මාර්ග අංක 202 කිරිඳිවැල – ගම්පහ මාර්ගයේ කොළඹට බස් රථ සේවාවක් නොමැතිවීම නිසා මේ ප්‍රදේශයේ මගී ජනතාව දැඩි අපහසුතාවට පත්ව සිටිතිකිරිඳිවැල, රදාවානේ සිට වැලිවේරිය හරහා කොළඹට ශ්‍රී ලංගම බස් සේවාවක් ලබාදෙන ලෙස එම මගීහු අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r1102029</link>
    <topic>ගල්වෙඩි හඬට ගැස්සෙනඉඹුලහේන මිනිස්සු</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය – පරගස්තොට ප්‍රදේශයේ පවත්වාගෙන යනු ලබන කළුගල් කොරියක් නිසා 643 - බී ඉඹුලහේන වසමට අයත් පවුල් 70ක් පමණ අසීරුවට පත්ව සිටිති.කළුගල් කැඩීම සඳහා දමන බෝර නිසා මේ ප්‍රදේශයේ නිවාස 40කට ආසන්න ප්‍රමාණයක් බිත්ති පුපුරා, ඉරි තැලී විනාශ වෙමින් පවතින බව ඔවුහු කියති. සමහර නිවෙස්වල වහලේ උලු ඈත් වී සිදුරු මතුවී ඇති අතර ළිං, වැසිකිළි, කැඩී තිබේ.දැනට මාස 2ක පමණ කාලයක සිට ගැටලුව ඉතා දරුණු ලෙස පවතින බවත් ඔවුන් මේ වන විට මිල්ලනිය පොලිසියට මේ පිළිබඳව පැමිණිලි කර ඇති බවත් ඔවුහු කියති.වැසි දිනවලට අධික ලෙස සෝදාපාලුවට ලක්වන ගල් කොරියෙන් ඉවත් වන පස් අසල කුඹුර හා කොරටු වල පිරී, වගාවන් විනාශ වීමත් පායන දිනවලට ගල්කුඩු හා දුහුවිල්ල පානීය ජල ළිංවලට හා එළවළු වගාවන්ට පැතිරේ.යූ. සෝමවතී - ගමේ ගෙවල් තිස් ගණනකට වැඩිය මේ දෙදරීමට පුපුරලා ගිහින් තිබෙනවා. පස් කපල කන්ද පල්ලමට දානව. වැහි වලාව ආවම දොළ පාරට ගහගෙන ඇවිත් පාරවල් වෙල් යටවෙනවා. අපට පාරක බැහැල යන්නත් නෑ දැන්. ගෙවල්වල ඉන්නත් නෑ. පීදිල තියෙන ගොයමට පස් ඇවිත් යටවෙල මුලු කුඹුරම තැම්බුණා. හැමතැනටම අපි දැනුම් දුන්නත් තවම වැඩක් වූයේ නෑ.කේ ජේන්නෝනා - අපේ ගේ හැමතැනම කට ඇරිය වගේ පුපුරලා. රෑට හුලන් අල්ලන කොට නැගිටල ඉදගෙන තමයි ඉන්න වෙලා තියෙන්නේ.සෝමසිරි හෙට්ටිආරච්චි - දැනට මාස තුන හතරක ඉදල තමයි මේ විදියට දරුණු බෝර පුපුරන්නේ. ගලේ ඉදල මීටර් 350 ත් 360ත් අතර දුරක තියෙන ගෙවල් 45කට විතර තදින්ම මේ කරදරේ තියෙනවා. ගෙවල් වල වීදුරු පුපුරලා පැන්ට්‍රි කබඩ් වල පිගන් ගඩොල් පුපුරලා ළිංවල වතුර මට්ටමට යටින් කඩා වැටිලා.අලුතින් හදාගෙන එන තාම පදිංචි නොවුණ ගෙවල් පවා මේ විදියට විනාශ වෙලා. අඩු වැඩි වෙවී හැම ගෙදරකටම මේ කරදරේ බලපාල තියෙනවා. බෝරයක් දාල විනාඩි 40ක් යන කොට ගල් කුඩුයි දූවිල්ලයි නිසා ඉර එළියවත් වැටෙන්නේ නෑ. පොඩි දරුවකුට නිදාගන්න නෑ බයවෙලා ඇහැරෙනවා. අපිට අපේ නිදහසත් නෑ දැන් මේ ප්‍රශ්නය නිසා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r11020210</link>
    <topic>රඹුක්කන පාසල අසලවිදුලි රැහැන් අනතුරුදායකයි</topic>
    <author>රඹුක්කන සමූහ පත්මසේකර නිශ්ශංක</author>
    <content>රඹුක්කන සුජාතා විද්‍යාලයේ සිසුන්ගේ පරිහරණය සඳහා ඉදිකර ඇති වැසිකිළි පද්ධතිය ආසන්නයේ ඉදිවී ඇති තෙකලා විදුලි රැහැන් පද්ධතිය අනතුරුදායක බව මවුපියෝ කියති.විද්‍යාල භූමියේ වැට මායිමෙන් ඉදිවී ඇති මේ විදුලි පද්ධතිය නිකගොල්ලවත්ත ගම්මානයට විදුලි පහසුකම් ලබාදීම සඳහා ඉදිකර ඇති අතර, විද්‍යාලයේ ප්‍රාථමික අංශයේ වැසිකිළි පද්ධතිය ඉදිවී ඇත්තේ ද මේ වැට මායිමේමය.මීට වසර ගණනාවකට පෙර මේ විදුලි රැහැන් මාර්ගය මේ මාර්ගයේ ස්ථාපනය කළ අතර විදුලි කණු අතර තිබෙන දුර ප්‍රමාණය අධිකවීම නිසා මේ විදුලි රැහැන් මාර්ගය වැසිකිළි පද්ධතිය ආසන්නයට පහත් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=r11020211</link>
    <topic>හොරණ රබර් ෂිට් හොරකම වැඩිවෙලා</topic>
    <author>හොරණ සමූහ</author>
    <content>රබර් ෂිට් මිල වෙළෙඳ පොළෙහි ඉහළයාමත් සමඟ ඉළිඹ,, ගුරුගොඩ, කඳන , වගවත්ත, මීවනපළාන, පෙදෙස්වල සුළු රබර් ඉඩම් හිමියන් සතු පෞද්ගලික දුම් ගෙවල් කඩා රබර් ෂීට් හොරකම් කිරීම ශීඝ්‍රයෙන් වැඩිවී ඇතැයි එම ගම් ප්‍රදේශවාසීහු පවසති.රබර් ෂීට් කිලෝවක මිල රු.500 දක්වා ඉහළ ගොස් ඇති බැව් කුඩා රබර් වතු හිමියෝ පවසති. මේ සොරකම් කීපයකට සම්බන්ධ සැකකරුවන් හොරණ මූලස්ථාන පොලිසිය මගින් අත්අඩංගුවට ගෙන අධිකරණයට ඉදිරිපත් කළ බැව් වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=s1102021</link>
    <topic>ශ්‍රී ලංකා යොවුන් ක්‍රිකට් ක්‍රීඩකයෝඑංගලන්තය පරදා තරගාවලිය ජය ගනිති</topic>
    <author>ප්‍රින්ස් ගුණසේකර</author>
    <content>සංචාරක එංගලන්ත යොවුන් පිල හා ශ්‍රී ලංකා යොවුන් පිල අතර පැවැත්වෙන එක්දින ක්‍රිකට් තරගාවලියේ මුල් තරග තුනම ජය ලැබූ ශ්‍රී ලංකා යොවුන් ක්‍රීඩකයෝ තරගාවලියේ ජය වාර්තා කළහ.කොළඹ කෝල්ට්ස් පිටියේ ඊයේ පැවැති තරගයෙන් ශ්‍රී ලංකා යොවුන් ක්‍රිකට් පිල කඩුලු 9ක ජයක් හිමිකර ගැනීමත් සමඟ තරගාවලියේ ජය 3 – 0 ක් ලෙස ශ්‍රී ලංකාව සතුවිය.එංගලන්ත යොවුන් පිල ලකුණු 132 ක් ලැබූ අතර ශ්‍රී ලංකාව ඕවර් 18.2 කදී කඩුල්ලක් දැවී ලකුණු 133 ක් ලබා ගත්තේය.රාජකීය විදුහලේ ක්‍රිකට් නායක රමිත් රඹුක්වැල්ල හා මොරටුව වේල්ස් කුමාර විදුහලේ ෂෙහාන් ජයසූරිය වේගවත් ආරම්භයක් ලබාදී පළමු කඩුල්ලට ලකුණු 84 ක් එක් කළහ.රමිත් රඹුක්වැල්ල පන්දු 34 කදී හයේ පහර 3 ක් හතරේ පහර 3 ක්ද සමඟ ප්‍රවේගකාරි ඉනිමක් ක්‍රීඩා කළේය. ඔහු මෙයට පෙර පැවැති තරගයේදීද පන්දු 39 කදී ලකුණු 66ක් (හයේ 4 ක් හා හතරේ 8ක්) වාර්තා කරමින් කැපී පෙනෙන දස්කම් දැක්වීය.ඊයේ තරගයේ රමිත සමඟ ආරම්භක පිතිකරු ලෙස පිටියට පිවිසි ෂෙහාන් ජයසූරියද පන්දු 53 කදී හයේ පහර 4 ක් හා හතරේ පහර 5ක් සමඟ නොදැවී ලකුණු 60 ක් ලබා යොවුන් පිලේ ජයග්‍රහණය ශක්තිමත් කළේය.ගාල්ල රිච්මන්ඩ් විදුහලේ යශෝධ ලංකා නොදැවී ලකුණු 23ක් ලබා ගත්තේය.මේ තරගයේ කාසියේ වාසිය එංගලන්ත පිල සතුවී පන්දුවට පහරදීමට තීරණය කළේය. එංගලන්ත යොවුන් පිලේ පළමු කඩුලු 6ක් ලකුණු 52කට දැවී යෑමෙන් විශාල අසීරුතාවකට පත්වූ අතර මැදපෙළ පිතිකරු ඇන්ඩෲ සැල්ටර් නොදැවී ලකුණු 36ක් ලබා ඉනිමට යම් ජීවයක් ගෙන ආවේය.එංගලන්ත ඉනිමට ප්‍රබල තර්ජනයක් ගෙන එමින් ළහිරු ජයරත්න කඩුලු 3ක්ද, සනිත ද මෙල්, ෂෙහාන් ජයසූරිය හා අමිල අපොන්සු කඩුලු 2 බැගින් බිදහෙලූහ.දෙරට අතර හතර වැනි එක් දින තරගය හෙට (3දා) එන්.සී.සී. පිටියේදී හා පස් වැනි තරගය 5 දා මුවර්ස් පිටියේදී පැවැත්වේ.එංගලන්ත 19 න් පහළ පිල ලකුණු 132 (45.2)ඒ. ජාවිඩ් 10, එස්. ජේ. තාකෝර් 18, ඒ. සැල්ටර් නොදැවී 36, පී. මිල්නස් 12 (සනිත ද මෙල් 25/2, ෂෙහාන් ජයසූරිය 11/2, සුපේෂල ජයතිලක 20/1, ළහිරු ජයරත්න 18/3, අමිල අපොන්සු 26/2)ශ්‍රී ලංකා 19 න් පහළ පිල කඩුලු 1කට ලකුණු 133(18.2)ෂෙහාන් ජයසූරිය නොදැවී 60, රමිත් රඹුක්වැල්ල 38, යශෝධ ලංකා නොදැවී 22 (මිල්නාස් 23/1).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=s1102022</link>
    <topic>ලෝක සූරතාවලියට සහභාගි වනජාතික නෙට්බෝල් පිල තේරීම හෙට</topic>
    <author>ප්‍රින්ස් ගුණසේකර</author>
    <content>ලෝක නෙට්බෝල් සූරතාවලියට සහභාගි වන ශ්‍රී ලංකා නෙට්බෝල් පිල තේරීමේ පරීක්ෂණය හෙට (3 දා) පෙරවරු 9.00 ට කොළඹ සුගතදාස ගෘහස්ථ ක්‍රීඩා පිිටියේදී පැවැත්වේ. ජාතික නෙට්බෝල් තේරීම් කමිටුවට ඊයේ ක්‍රීඩා ඇමැති මහින්දානන්ද අලුත්ගමගේ මහතා අනුමැතිය ලබාදී ඇති අතර සුරංගනී විජේන්ද්‍ර මහත්මියගේ ප්‍රධානත්වයෙන් යුත් එම කමිටුව ජාතික පිලට ක්‍රීඩිකාවන් තෝරා දීමට නියමිතය.එම තේරීම් කමිටුවේ සෙසු සාමාජිකාවන් වන්නේ ශ්‍රී ලංකා නෙට්බෝල් හිටපු නායිකාවක් වන ප්‍රියංකා පීරිස්, සන්ධ්‍යා ජයසූරිය, රෝහිණි පෙරේරා හා තිසාංගනී ෂන්මූගනාදන් යන මහත්මීන්ය. ජාතික නෙට්බෝල් පුහුණුකාරිනී හයසින්ත් විජේසිංහ මහත්මිය යටතේ මේ දිනවල ක්‍රීඩිකාවන් 40ක් පමණ පුහුණුවන අතර මෙතෙක් එම පුහුණුවීම්වලට නොපැමිණි හිටපු නෙට්බෝල් ක්‍රීඩිකාවන්ටද තේරීම් පරීක්ෂණයට එක්විය හැක. මෙවර ලෝක නෙට්බෝල් සූරතාවලිය ජූලි මාසයේ සිංගප්පූරුවේදී පැවැත්වෙන අතර ලොව ප්‍රබලතම කණ්ඩායම් එයට එක්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=s1102023</link>
    <topic>පකිස්තානයට කඩුලු 2ක ජයක්</topic>
    <author/>
    <content>පකිස්තානු නායක මිස්බා උල් හක්ගේ විශිෂ්ට පිතිහරඹය හේතුවෙන් නවසීලන්තය සමඟ පැවැති සිවුවැනි එක්දින තරගයෙන් කඩුලු 2 ක ජයක් අත්කර ගැනීමට පකිස්තානය සමත් විය. පන්දු 91 කට මුහුණ දුන් හක් හතරේ පහර 7 ක් සහ හයේ පහරක් සමඟ නොදැවී ලකුණු 93 ක් රැස්කළේය.නවසීලන්තය 262/7 (ඕවර 50) - ජේ. ෆ‍්‍රැන්ක්ලීන් 62, නේදන් මැකලම් නොදැවී 53, බ්‍රයන් මැකලම් 37 ( වහාබ් රියාස් 51/3)පකිස්තානය 264/8(ඕවර 49) - මිස්බා උල් හක් නොදැවී 93, අහ්මඩ් ශෙහ්සාඩ් 42, යුනිස් ඛාන් 42 ( ස්ටයිරිස් 40/3, බෙනට් 48/2).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=s1102024</link>
    <topic>දැයට කිරුළ පාපැදි සවාරියේ පළමු අදියරේ ජය යුද හමුදාවේ සිසිර කුමාරට</topic>
    <author/>
    <content>මොනරාගල දිස්ත්‍රික්කය කේන්ද්‍ර කරමින් පැවැත්වෙන දැයට කිරුළ ජාතික සංවර්ධන ප්‍රදර්ශනයට සමගාමීව ඊයේ (01) ගාලු මුවදොර අසළින් ආරම්භ වූ තුන්දින පාපැදි සවාරියේ පළමු දිනයේ ජයග්‍රහණය හිමිකර ගැනීමට යුද හමුදාවේ අසේල සිසිර කුමාර සමත් විය. දෙවැනි ස්ථානය යුද හමුදාවේ ගයාන් කුමාර හිමිකර ගත් අතර තුන්වැනි ස්ථානය හිමිකර ගනු ලැබුවේ නාවික හමුදාවේ සරත් කුමාර විසිනි. මේ ක්‍රීඩකයන් තිදෙනාම තරගය නිමා කරනු ලැබුවේ පැය 3 කුත් මිනිත්තු 54ක් සහ තත්පර 46 ක කාලයක් වාර්තා කරමින්ය.ඊයේ පෙරවරුවේ ගාලුමුවදොර අසළ දී ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ආරම්භ වූ පළමු දිනයේ තරගය කොළඹ සිට නාවලපිටිය දක්වා කිලෝමීටර් 146. 1 ක දුර ප්‍රමාණයක් ආවරණය කෙරිණි.දෙවැනි දිනය වන අද (2) නාවලපිටිය සිට රත්නපුර දක්වා කිලෝමීටර් 124.9ක දුර ප්‍රමාණයක් ආවරණය කරමින් ක්‍රීඩකයෝ තරග වදින අතර තරගයේ අවසන් දිනය වන හෙට (3) රත්නපුර නගරයෙන් ආරම්භ වී බුත්තල නගරයෙන් නිමාවට පත්වනු ඇත. එහි දුර ප්‍රමාණය කිලෝමීටර් 139.4කි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=s1102025</link>
    <topic>නිල ලාංඡනය එළි දැක්වීම.</topic>
    <author>ඡායාරූපය - සුදත් මලවීර</author>
    <content>2018 වසරේ හම්බන්තොට පැවැත්වීමට යෝජිත පොදු රාජ්‍ය මණ්ඩලීය ක්‍රීඩා උළෙලේ නිල ලාංඡනය එළි දැක්වීම පසුගියදා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මැදුරේදී සිදුවිය. ක්‍රීඩා අමාත්‍ය මහින්දානන්ද අලුත්ගමගේ මහතා විසින් එම ලාංඡනය ජනාධිපතිතුමාට පිළිගන්වන අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=s1102026</link>
    <topic>නරඹන්නෙක් කෑම පාර්සලය ගවස්කාර්ගේ පාමුල දමා ගසයි</topic>
    <author>වර්නන් ගුණසේකර</author>
    <content>ලෝක කුසලාන ක්‍රිකට් 1975 වසරේ එංගලන්තයේදී ආරම්භ වීමත් සමග ටෙස්ට් ක්‍රිකට් ක්‍රීඩාවට ප්‍රබල ප්‍රතිවාදියකු බිහි විය.කෙසේ වෙතත් මංගල ලෝක කුසලාන ක්‍රිකට් තරගාවලිය පැවැත්වෙන විට ලොව එක් දින ක්‍රිකට් ක්‍රීඩාව සිටියේ බාල අවස්ථාවේය. මේ වේගවත් තරග රටාවට ක්‍රීඩකයන් හුරු වී සිටියේ නැත. ඒ වන විට ලොව පුරා ක්‍රීඩා කර තිබුණේ ජාත්‍යන්තර එක් දින තරග 18 ක් පමණි.බොහෝ කණ්ඩායම් මේ එක් දින තරග සැලකුවේ “මුදුනෙන් කපා දමන ලද ටෙස්ට් තරග“ මෙනි. විශේෂයෙන් ජය පැරදුමින් තොර අවසානයක් සඳහා තරගාවලියේ පළමු තරගයේ ක්‍රීඩා කළ ඉන්දියානුවන් එංගලන්තයේ කඩුලු 4 ට ලකුණු 334 ට පිළිතුරු වශයෙන් ලබා ගත්තේ කඩුලු 3 ට ලකුණු 132 ක් පමණි. ආරම්භක පිතිකරු සුනිල් ගවස්කාර් ඕවර 60 පුරාම පිටියේ නොදැවී රැඳී සිටිමින් රැස් කළේ ලකුණු 36 ක් පමණි. එයින්මහත් පිළිකුලට පත්වූ නරඹන්නෙක් දැඩි කලකිරීමට පත්ව ඔහුගේ දහවල් කෑම පාර්සලය ගවස්කාර්ගේ පාමුල බිම දමා ගැසුවේය.ඉන්දියානුවන් එක් දින තරග ක්ෂේත්‍රයට මුලින්ම මුහුණ දුන්නේ එසේ වුවද බටහිර ඉන්දීය කොදෙව් පිල ලෝක කුසලාන තරගාවලියට පිවිසියේ දියට පනින තාරාවන් මෙනි. කෙසේ වෙතත් ඔවුන් පාකිස්තානය හමුවේ පරාජය අභියසට පැමිණියත් කොදෙව් පිලේ අවසන් පිතිකරු යුගලය කණ්ඩායම පරාජයෙන් බේරා ගත්තේය. ඉන් පසුව ඔවුන් ඔස්ට්‍රේලියාවට ‘බැට දී’ අවසන් පූර්ව වටයේදී පහසුවෙන්ම නවසීලන්තය අභිබවා ගියේය.අවසාන මහා තරගයේදී කොදෙව්වන්ට යළිත් ඕස්ට්‍රේලියානුවන් මුණගැසුණු අතර ප්‍රතිවාදී පිතිකරුවන් දුවද්දී දවාලීමට විවියන් රිචඩ්ස් තුළ තිබූ හැකියාව නොවන්නට කොදෙව්වෝ එම තරගයෙන් පරාජය වීමට පවා ඉඩ තිබිණි.පිළකට ඕවර 60 බැගින් සීමා වූ තරගාවලියට කණ්ඩායම් 8 ක් සහභාගි වූහ. ශ්‍රී ලංකාව හා නැෙඟනහිර අප්‍රිකාව තරගාවලියේ සුළු කණ්ඩායම් වූහ. බටහිර ඉන්දීය කොදෙව් පිල සූරයන් වූ අතර ඕස්ට්‍රේලියාව අනු සූරයෝ වූහ. එංගලන්තයේ සත්කාරකත්වයෙන් ක්‍රීඩාංගණ හයක තරග 15 ක් පැවැති අතර ඒවා නැරඹීමට 158000 කු පැමිණියහ.මූලික වටයඑංගලන්තය ඔවුන්ගේ මූලික තරග පහසුවෙන් ජය ගත්තේය. ලොකුම ජයග්‍රහණය වූයේ ඔවුන් විසින් නවසීලන්තය ලකුණු 80 කින් පරාජය කිරීමය. පාකිස්තානය හමුවේ පරාජයේ ළඟටම පිවිසි තරගාවලියේ ජනප්‍රිය කණ්ඩායම වූ කොදෙව් පිල බේරා ගනුලැබුවේ අවසන් පිතිකරු යුගලය වූ ඩෙරික් මරේ හා ඇන්ඩි රොබට්ස්ය. මේ දෙදෙනා ජයග්‍රාහී ලකුණු 64 ක සබඳතාවයක් ගොඩ නැගූහ.අනතුරුව ඔවුන් ඕවල්හිදි ඔස්ට්‍රේලියාව කඩුලු 7 කින් පරාජය කළ අතර එහිදී ඩෙනිස් ලිලීට ප්‍රබල ප්‍රහාරයක් එල්ල කිරීම නිසා ඇල්වින් කලිචරන්ගේ ලකුණු 78 ක ඉනිම අමතක නොවන එකක් බවට පත් විය. ග්ලෙන් ටර්නර් නවසීලන්තය වෙනුවෙන් ශතක 2 ක් වාර්තා කල අතර මින් එකක් එනම් නොදැවී ලකුණු 171 ක් ඔහු රැස් කළේ කෙන්යාව, ටැන්සානියාව, උගන්ඩාව හා සැම්බියාව යන රටවල ක්‍රීඩා සමාජ ක්‍රීඩකයන්ගෙන් සැදුම් ලත් නැෙඟනහිර අප්‍රිකානු පිලට එරෙහිවය.අවසන් පූර්ව වටයහෙඩිංලිහිදි එංගලන්තයට හානිය සිදු කළේ ගැරී ගිල්මර් (ලකුණු 14 ට කඩුලු 6) ය. එංගලන්ත පිල ලකුණු 93 කට දැවී ගිය අතර ඔස්ට්‍රේලියාවද ලකුණු 39 කට කඩුලු හයක් බිඳ වැටී අසරණව සිටිද්දී ගිල්මර්, ඩග් වෝල්ටර්ස් සමග එක්ව කණ්ඩායම ජයග්‍රහණය කරා ගෙන ගියහ.ඕවල්හිදි බටහිර ඉන්දීය කොදෙව් පිල ඕවර 19.5 ක් ඉතිරිව තිබියදී පහසුවෙන්ම නවසීලන්තය අබිබවා ගියේය. ඒ කලිචරන්ගේ (ලකුණු 72 යි) තවත් විශිෂ්ට ඉනිමකට පින්සිදු වන්නටය.අවසාන තරගයඑය ග්‍රීෂ්ම සෘතුවේ මැද දිනය (ජුනි 21) වූ අතර තරගය සම්පූර්ණ කිරීම සඳහා ප්‍රයෝජනයට ගත හැකි සියලු හිරු එළිය ලෝඩ්ස් ක්‍රීඩාංගණයට අවශ්‍ය විය. තරගය අවසන් වූයේ පස්වරු 8.42 ටය.ඩෙනිස් ලිලී එවූ පන්දුවක් පිටියෙන් ඉවතට යන ලෙසට ‘හුක්’ පහරක් එල්ල කරද්දී රෝයි ෆෙ‍්‍රඩරික්ස්ගේ පාද කඩුල්ලේ වැදීමෙන් පසුව සටන බාර ගත් ක්ලයිව් ලොයිඩ් අමතක නොවන පිති හරඹයක නියැලෙමින් හතරේ පහර 12 ක් හා හයේ පහර 2 ක් සමග ලකුණු 102 ක් ලබා ගත් අතර අවසානයේ ලකුණු 291 ක කොදෙව් ඉනිම ඔස්ට්‍රේලියාවට අසීරු ඉලක්කයක් බවට පත් විය.මුලින් පන්දුවට පහර දුන් ඔස්ට්‍රේලියානු පිතිකරුවෝ විව් රිචර්ඩ්ස් පන්දු රකිමින් සිටි ස්ථානයට පහර එල්ල කරමින් ඉක්මන් ලකුණු ලබා ගැනීමට උත්සාහ කළහ. රිචර්ඩ්ස් ඔවුන් දවාලීමේ නිරතව සිටියේය. ලකුණු 233 කට කඩුලු 9 ක් බිඳ වැටී තිබියදී තරගය තීරණය වී ඇති බවක් දිස් වුවද පේෆ් තොම්සන් හා ලිලී යන අවසන් පිතිකරු යුගලය ඔස්ට්‍රේලියාව ජයග්‍රහණය සඳහා තවත් ලකුණු 18 ක ආසන්නයට ගෙන ආහ. එහෙත් පස්වැනි දුවද්දී දැවී යාමත් සමග ඔස්ට්‍රේලියානු ප්‍රීතිය අවසන් විය.මංගල තරගයන්තම් 18 වැනි වියේ පසු වෙමින් සිටි පාකිස්තානයේ ජාවෙඩ් මියැන්ඩාඩ් මේ තරගාවලියේදී ඔහුගේ මංගල ජාත්‍යන්තර එක් දින තරගයට සහභාගි විය. එජ්බැස්ටන්හි පැවැති තරගයේදී ඔහු ක්ලයිව් ලොයිඩ් දවාලීමට දායක විය. මියැන්ඩාඩ් ඊළඟ ලෝක කුසලාන තරගාවලි පහටම ක්‍රීඩා කළේය. ඉම්රාන් ඛාන් ඔක්ස්ෆර්ඩ් පිලේ නායකත්වයෙන් ටික කලකට මිදී ඔහුගේ ලෝක කුසලාන තරගාවලි පහෙන් පළමු තරගාවලියට ක්‍රීඩා කළේය. ජයග්‍රාහී කොදෙව් පිලේ ක්‍රීඩකයන් හය දෙනෙකු ඊළඟ ලෝක කුසලාන තරගාවලියටද ක්‍රීඩා කළහ. ගෝඩ්න් ග්‍රිනිජ්, විව් රිචර්ඩ්ස්, ක්ලයිව් ලොයිඩ් හා ඇන්ඩි රොබර්ට්ස් තෙවැනි තරගාවලියටද සහභාගි වූහ.සමු ගැනීම්ශ්‍රේෂ්ඨ ඔස්ට්‍රේලියානු කණ්ඩායමෙන් තවත් ලෝක කුසලාන තරගාවලියකට ක්‍රීඩා කළේ ලිලී තොම්සන් හා මාෂ් පමණි. අති විශිෂ්ට කොදෙව් පිතිකරු රොහාන් කන්හායි අවසාන මහා තරගයේදී අගනා ලකුණු 55 ක් වාර්තා කරමින් ජගත් ක්‍රිකට් බිමෙන් සමු ගත්තේය. ඔහු ආක්‍රමණශීලී පිතිකරු ලොයිඩ්ට ලකුණු 149 ක් ලබා ගැනීමට උපකාරී විය. තුවාල ලැබීම හේතුවෙන් ගැරී සෝබර්ස් තරගාවලියට සහභාගි නොවීම නිසා කන්හායි කණ්ඩායමට ඇතුළත් කරනු ලැබුවේ අවසන් මොහොතේදීය. එංගලන්තය වෙනුවෙන් ඩෙනිස් ඒමිස්, ඇලන් නොට්, ග්‍රෙග් හා ජෝන් ස්නෝ ඔවුන්ගේඑකම ලෝක කුසලාන තරගාවලියට ක්‍රීඩා කළහ. නායක මයික් ඩෙනිස් ක්‍රීඩා කළේ තවත් එක් ටෙස්ට් තරගයකට පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=f1102021</link>
    <topic>තරඟයක් නැහැමේ මැතිවරණ ප්‍රතිඵලයත් වාර්තාගතයි</topic>
    <author>සාකච්ඡා කෙළේ උදිත ගුණවර්ධන</author>
    <content>දැයට කිරුළ ප්‍රදර්ශනයත් එයට සමගාමීව සිදුවන කඩිනම් සංවර්ධනයත් එහි ප්‍රතිලාභ ජනතාවට ලැබෙන ආකාරයත්, පළාත් පාලන මැතිවරණය සහ තොරතුරු, තාක්ෂණ අමාත්‍යංශයේ ඉදිරි අරමුණුත් පිළිබඳ අමාත්‍ය රංජිත් සියඹලාපිටිය මහතා සමඟ සිදුකළ සංවාදයකි මේ.* දැයට කිරුළ ප්‍රදර්ශනය ආරම්භ වූයේ සංවර්ධනය හා රටේ අනාගත දැක්ම පෙන්වන ප්‍රදර්ශනයක් විදිහටයි. ඒත් මේ වන විට දැයට කිරුළ සංකල්පය ඊට වඩා පුළුල් සංකල්පයක් බවට පත්වෙලා තියෙනවා. ආරම්භයේ සිට ම මෙම ප්‍රදර්ශනයට සම්බන්ධ වූ ඇමැතිවරයකු විදිහට මේ වෙනස පිළිබඳව පැහැදිළි කිරීමක් කළ හැකි ද?ඇත්තෙන්ම මෙම ප්‍රදර්ශනය මූලිකව ආරම්භ වුණේ ප්‍රදර්ශනයක් විදිහට තමයි. එහි දී එයට විශාල ජනතා ප්‍රතිචාරයක් සහ ආකර්ශනයක් ද ලැබුණා. ජනතාව මේ ප්‍රදර්ශනය නිසා විශාල දැනුමක් ද ලබා ගත්තා. එහෙත් අප පසු කාලීනව තීරණය කළා මෙය හුදු ප්‍රදර්ශනයක් යන අර්ථයෙන් බැහැරව ප්‍රදේශයක තිබෙන අංශවලින් පමණක් සෑහීමකට පත් නොවී එයින් ඔබ්බට ගිය සංවර්ධන අරමුණු ද මෙයට ඇතුළත් කිරීමට. මේ සඳහා ජනාධිපති මහින්ද රාජපක්ෂ මහතාගෙන් ද විශාල සහයෝගයක් හා උපදේශනයක් ලැබුණා.එනිසා තමයි දැයට කිරුළ ප්‍රදර්ශන සංකල්පය අවුරුද්දෙන් අවුරුද්ද වැඩි වර්ධනය වූ සහ දියුණු වූ ප්‍රදර්ශනයක් බවට පත්වුණේ.එම වෙනස් මඟට අවතීරණ වීමත් සමඟ තමයි එතෙක් කොළඹ මූලිකව තිබූ දැයට කිරුළ කොළඹින් පිට මහනුවර දිස්ත්‍රික්කයට යොමු වන්නේ. එහිදිත් අප මහනුවර ප්‍රදේශයට අවශ්‍යකරන සංවර්ධන ව්‍යාපෘති ලබාදීමක් ද සිදු කළා. එහෙත් එය ආරම්භයක් පමණයි. අපට මහනුවරදිත් විශාල ප්‍රතිචාරයක් ලැබුණා.මේ නිසා අප තීරණය කළා දැයට කිරුළ ප්‍රදර්ශනය තවත් ප්‍රදර්ශනයක් හෝ සැණකෙළියක් නොකර ගමට සංවර්ධනය සමඟ දැනුම මහජන සේවය, ඇතුළු සකල අරමුණුම රැගෙන යන මහා ව්‍යාපාරයක් බවට දැයට කිරුළ ප්‍රදර්ශනය පත් කිරීමට.මේ අරමුණුත් සමඟ අප විමසා බැලුවා යටිතල පහසුකම් අත්‍යවශ්‍ය එමෙන් ම මෙතෙක් නිසි අවධානයක් යොමු නොවූ දුෂ්කර දිවිපෙවෙතක් ගත කරන ජනතාව ඉන්නේ මොන දිස්ත්‍රික්කයේ ද කියලා එතනදි තමයි අපට හඳුනා ගැනීමට ලැබුණේ. මොනරාගල දිස්ත්‍රික්කය එයිනුත් බුත්තල ප්‍රදේශය මෙයට වඩාත් සුදුසුයි කියලා. ඒ අනුව තමයි බුත්තලට දැයට කිරුළ යන්නේ.* ඔබ සඳහන් කළ විදිහට ප්‍රාදේශීය සංවර්ධනයට මෙම ප්‍රදර්ශනයේ අරමුණු යොදාගත්තේ කොහොමද?දැයට කිරුළත් සමඟ රුපියල් බිලියන ගණනක මුදල් මොනරාගල දිස්ත්‍රික්කයේ සංවර්ධනයට යොමු වුණා. එහි ප්‍රතිඵලයක් විදිහට. මෙහි මූලික ප්‍රතිපලයක් විදිහට උඩවලව, තණමල්විල මාර්ගය ප්‍රතිසංස්කරණය කරනවා. මේ ප්‍රදේශය ගැන අවබෝධයක් තිබෙන අය දන්නවා මෙයට වසරකට පෙර මේ මාර්ගය තිබුණේ කොහොමද කියලා. මේ මම සඳහන් කළ එක උදාහරණයක් විතරයි. දැයට කිරුළ සංකල්පය සමඟ මුළු මොනරාගල දිස්ත්‍රික්කයේ ම යටිතල පහසුකම් ඉතාමත් විශිෂ්ට විදිහට ඉහළ දමන්නට අපට පුළුවන් වුණා. එයට අමතරව විදුලිය ව්‍යාපෘති ජල ව්‍යාපෘති රාශියක් මෙහි ඇරැඹී දැනටමත් සාර්ථක විදිහට අවසන් වී තිබෙනවා.එමෙන් ම දුරකථන ජාල ව්‍යාප්ත කිරීම්, අන්තර්ජාල පහසුකම් පහසුවෙන් ලබාගත හැකි ස්ථාන ඇති කිරීමත් මෙයට ඇතුළත් ව තිබෙනවා.මේ සඳහා රාජ්‍ය මැදිහත්වීම ස්වෙච්ඡා සංවිධානවල සහ පුද්ගලයන්ගේ සහය වගේ ම විදේශයන්ගේ ද සහය ලැබී තිබෙනවා.යටිතල පහසුකම් පමණක් නොවෙයි මෙවැනි දුර බැහැර ප්‍රදේශවල ජනතාවට විසඳාගත යුතු තවත් ප්‍රශ්න ගැටලු තිබෙනවා. ඒවත් විසඳා දීමට දැයට කිරුළ සංකල්පය මඟින් රජයට පළුවන්කම ලැබී තිබෙනවා. මෙහි ජනතාවට අමාත්‍යංශ මගින්, රජයේ දෙපාර්තමේන්තු මගින් ඉටුකර ගත යුතු කාර්යයන් තිබෙනවා.එහෙත් දුරබැහැර වැඩිකමත් නොදැනුවත් භාවයත් නිසා ඔවුන්ට ඒ අරමුණු ඉෂ්ඨ කරගන්න බැහැ. මෙය ඉතාමත් මානුෂිය හා කාරුණිකව බැලිය යුතු තත්ත්වයක්. ඒ අනුව අප ජංගම සේවා මඟින් ජනතාවගේ එම ගැටලු විසඳීමට කටයුතු කර තිබෙනවා. මෙහි උප්පැන්න සහතික නැති අය, විවාහ වූවත් විවාහ සහතික නැති අයත් ජාතික හැඳුනුම්පත් නැති අය විශාල ප්‍රමාණයක් සිටියා. අපට මෙම වැඩපිළිවෙළ මඟින් දස දහස් සංඛ්‍යාත පිරිසකට අවශ්‍ය උපකාර ලබා දීමට හැකි වුණා. මෙය සේවයකටත් වඩා පිනක් විදිහටයි හඳුන්වන්න පුළුවන් කම තිබෙන්නේ.* ඔබ කියන්නේ දැයට කිරුළ මඟින් ජනතාවට දැනෙන සේවයක් සිදු වුණා කියලාද?අනිවාර්යෙන්ම අද අපට ලැබෙන උණුසුම් ප්‍රතිචාර මඟින් එය හොඳට අපට දැනෙනවා. දින කිහිපයක් ඇතුළත ජාතික හැඳුනුම්පත් නැති එකොළොස් දහසකට අධික පිරිසකට හැඳුනුම්පත් ලබාදීම පමණක් ම වුණත් ලොකු දෙයක්. අද වගේ දියුණු සමාජයක හැඳුනුම්පතක් නොමැතිව මිනිහෙක් ඉන්න කැමැති වෙනවාද. ඒත් මොනයම් හෝ කාරණයක් නිසා මේ වගේ විශාල පිරිසක් හැඳුනුම්පත් නොමැතිව සිටියා. මේ දේ විසඳීම වුණත් ලොකු දෙයක්නේ. දැයට කිරුළ මඟින් ඇඟට දැනෙන දෙයක් වුණාය කියන්න මේ පුංචි උදාහරණය වුණත් ප්‍රමාණවත් වේවි.* ඉදිරියටත් දැයට කිරුළ ප්‍රදර්ශනය ආශි‍්‍රතව ක්‍රියාත්මකවන යටිතල පහසුකම් හා මානව පහසුකම් ඉහළ දැමීම ක්‍රියාත්මක කිරීමට රජය බලාපොරොත්තු වෙනවාද?අනිවාර්යෙන් ම ඉදිරියටත් මේ සංකල්පය ක්‍රියාත්මක වේවි. එදා හුදු ප්‍රදර්ශනයක් හා සැණකෙළියක් වූ දැයට කිරුළ දැන් මහා සංවර්ධන සංග්‍රාමයක් බවට පත්ව අවසානයි. ඉදිරි වර්ෂවල දී දිස්ත්‍රික්කයෙන් දිස්ත්‍රික්කයට මේ වැඩපිළිවෙළ ක්‍රියාත්මක වේවි. සංවර්ධනය, දැනුම,, විනෝදය, මානව පහසුකම් ඉහළ දැමීම යන අරමුණු ඉෂ්ඨ කර ගැනීම තමයි රජයේ අරමුණ බවට පත්ව තිබෙන්නේ.* අප දැන් දැයට කිරුළ මාතෘකාවෙන් බැහැරව ජාතික දේශපාලනය වෙත යොමුවෙමු. මේ වන විට පළාත් පාලන මැතිවරණ ව්‍යාපාරය තුළ ආණ්ඩුවේ මතය මොනතරම්දුරට ස්ථාවර වී තිබෙනවාද?අද විපක්ෂය මැතිවරණ ව්‍යාපාරයක් ගෙන යනවාද කියලා පැහැදිලි නැහැ. අප දැකලා තිබෙනවා මීට පෙර තිබූ විශාල මැතිවරණ ව්‍යාපාර. ඒත් අද විපක්ෂයට සුළුවෙන් හෝ සාර්ථකත්වයට පත් වූ මැතිවරණ ව්‍යාපාරයක් ගෙනයාමට බැරිවෙලා තිබෙනවා. ආණ්ඩුවට දේශපාලන පක්ෂ විශාල ප්‍රමාණයක් එකතු කරගෙන සන්ධානයක් විදිහට ඡන්ද ව්‍යාපාරය ගෙන යාමට පුළුවන් වෙලා තිබෙනවා. ඒත් එජාපයට තමන්ගේ පක්ෂය තුළවත් ඒකමතිකභාවයක් ආරක්ෂා කර ගැනීමට බැරි වෙලා තිබෙනවා. ඒ හින්දනේ ඒ අය ශිෂ්ඨභාවිතයේ නොමැති භාෂාවලින් නාම යෝජනා මණ්ඩලවල දී බැන ගත්තේ.මේ හැම දෙයක් ම නිසා අද වෙද්දි අපට තරගයක් නොමැතිවම පළාත් පාලන මැතිවරණය ජයග්‍රහණය කරන්න පුළුවන් වෙලා තිබෙනවා. මෙයට පෙර තිබූ ජනාධිපතිවරණ, මහ මැතිවරණ, පළාත් සභා මැතිවරණවල දී සන්ධානය ජය ගත්තේ වාර්තා පිට වාර්තා තියලා ජනාධිපතිවරණයේ දී වැඩි ඡන්ද විතරක් ලක්ෂ 18 මහ මැතිවරණයේදිත් අපට 2/3 ආසන්න ආසන ගණනක් ජයගන්න පුලුවන් වුණා. අද තිබෙන තත්ත්වය තුළ මේ පළාත් පාලන මැතිවරණයේදීත් අපට අලුත් වාර්තාවක් තියලා ජයගැනීමට පුළුවන් කියන විශ්වාසය මතයි මා සිටින්නේ.මම මේ දේ කියන්නේ කටට එනවටවත් වෙන අය කියනවටත් නොවෙයි පෙර මඟ නිමිති බලලයි. බලන්න නාම යෝජනා සම්මුඛ පරීක්ෂණ දිනයේ දී අපේ ඩාර්ලි පාරේ පක්ෂ කාර්යාලය ළඟ එතන අපේක්ෂකයකු වීමේ බලාපොරොත්තුවෙන් පාක්ෂිකයන් පොරකෑවා මේ විදිහේ දෙයක් මගේ දේශපාලන ජීවිතය තුළ මා නම් දැක බලාගෙන නැහැ. මට මතකයි 2001 පළාත් පාලන ඡන්දයට මිනිස්සු හොයන්න අපි ගෙවල්ගානේ ඇවිද්ද සමහර තැන්වලදී ඔවුන්ගේ බිරින්දෑවරු ඉතා තදින් කියා සිටියා අනේ මහත්තයෝ අපේ මිනිහාව අමාරුවේ දමන්න එපා කියලා. එදා සහ අද වෙනස එහෙමයි.* අද ඔබගේ ඇමැතිධූර වගකීම බවට පත්ව තිබෙන්නේ තොරතුරු තාක්ෂණ විෂයයි. මෙම තොරතුරු තාක්ෂණ නැමැති නූතන විෂය සමාජගත කිරීමට මොන විදිහේ වැඩපිළිවෙළක් ද සැලැසුම් කර තිබෙන්නේ?රටේ අනාගතය සම්ප්‍රදායික විෂය රාමුව තුළ ඉඳලා පමණක් ජයගන්න බැහැ තොරතුරු තාක්ෂණය වැනි විෂයන් ඉදිරියට සමාජ ජීවිතය ගත කරද්දී අත්‍යවශ්‍ය වෙනවා. එහෙම නොවුණොත් අපට සිදුවන්නේ පසුගාමී වන්නටයි. ජනාධිපතිතුමා 2005 දී රට භාර ගනිද්දි තොරතුරු තාක්ෂණ දැනුම තිබුනේ 4% වැනි සුලුතරයකට පමණයි. එය අද වන විට 30% සීමාව ද ඉක්මවා ගොස් 40% සීමාවට ළංව තිබෙනවා.මේ රජය මෙම විෂයට විශාල වැඩකොටසක් සිදු කළා. රජයේ ඉලක්කය වී තිබෙන්නේ 2016 වන විට තොරතුරු තාක්ෂණ දැනුම ඇත්තන්ගේ ප්‍රමාණය 75% ඉක්මවීමයි. ඒ වගේ ම තොරතුරු තාක්ෂණ විෂය නිසා තොරතුරු තාක්ෂණ ශිල්ප රැකියා ලක්ෂ 2 විතර අලුතින් උත්පාදනය වනවා. ජනාධිපතිතුමා මට භාර දී තිබෙන්නේ මෙවැනි භාරදූර වගකීමක්. අපේ අරමුණ වෙලා තිබෙන්නේ අද ජංගම දුරකථනය සමාජය තුළ ප්‍රචලිත වෙලා තිබෙන්නේ කොහොමද එයට සමාන විදිහටම තොරතුරු තාක්ෂණය ගැන විෂය අවබෝධ ඇති අය වෙන්ට මෙම විෂයත් එයට අවශ්‍ය පහසුකම් ද සුලභ කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=f1102022</link>
    <topic>මධ්‍යම පළාතේ සිව්වැනි ස්වර්ණ පුරවරය නාවලපිටිය</topic>
    <author>සටහන – චතුරිකා ගමගේ ඡායාරූප - ජේ. ජනප්‍රිය (ගඟ ඉහළ කෝරලයේ සමූහ) , සාලිය රූපසිංහ</author>
    <content>නාවලපිටිය පස්බාගේ කෝරළයෙහි හදවත බඳුය. එහි නිරුක්තිය පිළිබඳ තොරතුරු මෙසේ සඳහන්ය. ශ්‍රී පාද වන්දනාවේ යන බැතිමතුන් විඩාව සන්සිඳවා ගැනීම සඳහා මහවැලි නදියේ ජලය පිරි වළකින් ස්නානය කිරීම හේතුවෙන් “නෑ වල පිටිය” පසුකාලයේ දී නාවලපිටිය ලෙස ව්‍යවහාරයට එක්වී ඇත. මීට අමතරව නාගස්වලින් සමන්විත වූ නිසා නාවලපිටිය යන්න නිරුක්ති වූ බවටද අදහසක් පවතී.දීර්ඝ ඉතිහාසයකට උරුමකම් කියන නාවලපිටිය විජයබාහු රජු, නිශ්ශංක මල්ල රජු, පණ්ඩිත පරාක්‍රමබාහු රජු වැනි රාජකීයයන් හා ප්‍රාදේශීය පාලකයන්ගේ සටහන් හා සාධනීය සාධකද එමගින් අභිමානයෙන් වැජඹෙන ප්‍රදේශයකි.75 වසරක ඉතිහාසය පුරා නාවලපිටිය ප්‍රදේශය අවිධිමත් නොදියුණු පරිපාලන දිස්ත්‍රික්කයක් ලෙස පැවතුණද 2006 වසරේ සිට 2010 වසර දක්වා යුගය නාවලපිටිය නගර සභාව ස්ථාපිත කර ගත වූ ස්වර්ණමය යුගය වශයෙන් පෙන්වා දිය හැකිය. මෙම පස් අවුරුදු කාලය තුළ නාවලපිටිය නගරයේ සංවර්ධනය ක්ෂේත්‍ර රැසක් ඔස්සේ ක්‍රියාත්මක විය.නාවලපිටිය ප්‍රදේශය එදාමෙදාතුර උග්‍ර ජල අර්බුදයකට මුහුණ දී සිටියේය. ජල බවුසර මඟින් ජලය බෙදා හැරීම සිදු කෙරුණද එය එම ගැටලුවට ප්‍රමාණවත් විසඳුමක් නොවීය. මෙම උග්‍ර ජල අර්බුදයට විසඳුමක් ලෙස රුපියල් ලක්ෂ 11000 ක වියදමින් ඉදිකරන ලද නව ජල යෝජනා ක්‍රමය 2008 වසරේදී ජනතා අයිතියට පත් කිරීම ප්‍රදේශයේ ජනතාවට මහත් අස්වැසිල්ලක් විය. කාලයක් තිස්සේ නාවලපිටිය ප්‍රදේශයේ එකතුවන කුණු කසළ මහවැලි ගං ඉවුරේ අක්‍රමවත්ව ගොඩගැසීම නාවලපිටිය නගර සභාවට පමණක් නොව මධ්‍යම පරිසර අධිකාරියටද හිසරදයක්ව පැවැති ප්‍රශ්නයකි.එම ගැටලුවට තිරසාර විසඳුමක් ලබාදෙමින් ජයිකා ආයතනය සමග පේරාදෙණිය විශ්වවිද්‍යාලයේ මහාචාර්ය බස්නායක මැතිතුමාගේ තාක්ෂණික උපදෙස් යටතේ පරිසර අධිකාරියේ “පිළිසරු” වැඩසටහනේ දායකත්වයෙන් සහ නගර සභාවේ පූර්ණ අනුග්‍රහයෙන් රුපියල් ලක්ෂ 650 කට අධික මුදලක් වැය කරමින් ඝණ අපද්‍රව්‍ය කළමනාකරණ මධ්‍යස්ථානයක් සහ කොම්පෝස්ට් නිෂ්පාදනාගාරයක් 2009 වසරේ ජනතා අයිතියට පත් කරන ලදී. මෙමඟින් සභාවට ආදායම් උත්පාදක ක්‍රමවේදයක්ද සකස් වුණි.සෞඛ්‍ය ක්ෂේත්‍රය නංවාලමින් නාවලපිටිය රෝහල නවීණ පහසුකම්වලින් සමන්විත මූලික රෝහලක් ලෙස සංවර්ධනය කිරීමට වැය කරන ලද මුදල රුපියල් ලක්ෂ 2200 කි. මීට සමගාමීව නාවලපිටිය නගර සභාව මගින් පවුල් සෞඛ්‍ය සේවා මධ්‍යස්ථානය සියලු පහසුකම්වලින් යුක්තව ඉදිකිරීමට රුපියල් ලක්ෂ 56 පමණ මුදලක් වැය කර ඇත. මීට අමතරව දේශීය වෛද්‍ය අමාත්‍යාංශය සමග එක්ව නව ආයුර්වේද රෝහලක් බේලිපාරේ ඉදි කරන ලදී.නාවලපිටිය ප්‍රදේශයේ ජීවත්වන බහුතරයක් ජනතාවගේ ජීවනෝපාය වන්නේ වැවිලි කර්මාන්තයයි. ඒ අතරින් බොහොමයකට නිවාස ප්‍රශ්න තිබූ අතර පසුගිය කාලය තුළ නගර සභාවේ මූලිකත්වයෙන් ප්‍රදේශයේ අඩු ආදායම්ලාභී පවුල් සඳහා නිවාස තනාදීම සහ ඊට අවශ්‍ය ද්‍රව්‍යමය ආධාර ලබාදීමද සිදු කෙරිණි. එසේම වීථි ලාම්පු නඩත්තුව අක්‍රමවත්ව තිබූ යුගයක එය සභාවට පවරා ගෙන මසකට ලක්ෂ 2.5 පමණ වැය බරක් දරා ජනසෙත සාදා ඇත.නගර සංවර්ධනය සහ අලංකරණය සඳහා විධිමත් සැලැස්මක් සකස් කර ආදර්ශවත් නගරයක් ලෙස මධ්‍යම පළාතෙන් නාවලපිටිය ඉහළටම ගෙන ඒමට නගර සභාව පසුගිය කාලය තුළ සුවිශේෂී කාර්යභාරයක් සිදු කරන ලදී. මේ අනුව රුපියල් ලක්ෂ 150 ක පමණ වියදමින් නව බස් නැවතුම්පලක් ඉදි කළේ එහි එක් පියවරක් වශයෙනි. තැනින් තැන නගරය පුරා විසිරී තිබූ කුඩා වෙළඳ සල් වෙනුවට තෙමහල් සුපිරි වෙළඳ සංකීර්ණයක් නගරයේ ඉදි කෙරුණේ නගරයට පිළිවෙළක් සහ අලංකාරයක්ද එක් කරමිනි.නාවලපිටිය නගරයේ සාමය ස්ථාපිත කිරීමේ අරමුණින් ඉදි කරන ලද නව පොලිස් ස්ථානය සඳහා වැය කළ මුදල රුපියල් ලක්ෂ 1800 කි. රුපියල් ලක්ෂ 290 ක් පමණ වැය කර ඉදි කළ නව ඉන්ධන පිරවුම්හල සහ රුපියල් ලක්ෂ 50 ක් වැය කර ඉදි කළ දුම්රිය සමාජ ශාලාවද නාවලපිටිය නගරයට අත්‍යවශ්‍ය ස්ථානයන්ය. මීට අමතරව රුපියල් ලක්ෂ 2000 ක් පමණ වැය කර අති නවීන පහසුකම්වලින් යුතුව නව උසාවි සංකීර්ණයක්ද නාවලපිටිය නගරයේ ඉදි කෙරුණේ එම අඩුපාඩුවද සම්පූර්ණ කරමිනි.මේ වන විට නගරයේ ප්‍රධාන මාර්ග සියල්ලම කාපට් අතුරා නවීන අයුරින් සකස් කර අවසන්ය. ඊට වැය කළ මුදල රුපියල් ලක්ෂ 800 පමණ වේ. කොත්මලේ පාර හරහා ඉදි කළ නව පාලම සඳහා රුපියල් ලක්ෂ 7000 පමණ වැය කර ඇත. එසේම නගරයේ තදබදය අඩු කිරීමට ඉදි කළ නව ගුවන් පාලම සඳහා වැය කළ මුදල රුපියල් ලක්ෂ 600 කි. එදා සිට අද දක්වා නාවලපිටිය ප්‍රදේශයේ තතු විමසීමේදී සංවර්ධනයේ ප්‍රගතිය වඩාත් හොඳින් පිළිබිඹු වේ. සෑම ක්ෂේත්‍රයකම අද පවතින සංවර්ධනය කිසිවකුට වසන් කළ නොහැකිය. 2009 වසරේ මධ්‍යම පළාතේ හොඳම නගර සභාව ලෙසත් මුළු ලංකාවෙන්ම ස්වර්ණ පුරවර සම්මානයේ හතරවන ස්ථානය දිනා ගැනීමත් නාවලපිටිය නගරයේ සංවර්ධනය සඳහා දිය හැකි හොඳම සාක්ෂිය.  * දුෂ්කර, නොදියුණු ප්‍රදේශයක්ව පැවැති නාවලපිටිය සැලසුම් සහගත සංවර්ධිත නගරයක් බවට පත් කෙළේ කොහොම ද ?2006 වසරේ මම නගර සභාව බාර ගන්නා විට නගර සභාව තුළ තිබුණේ සෘණ ආර්ථිකයක්. විශාල ගෙවීම් ප්‍රමාණයක් තිබුණා. සභාවක් වශයෙන් කිසිදු ක්‍රමවේදයක් තිබුණේ නැහැ. ඒ නිසා අපේ නායක වත්මන් ක්‍රීඩා අමාත්‍ය මහින්දානන්ද අලුත්ගමගේ මැතිතුමාට නාවලපිටිය සැලැසුම් සහගත සංවර්ධිත නගරයක් කරන්න අවශ්‍ය වුණා. ඒ වන විට නගරය සංවර්ධනය කිරීමට සැලැස්මක් තිබුණේ නැහැ. ඒ නිසා අපි ප්‍රථමයෙන් ඇමැතිතුමාගේ උපදෙස් මත නාගරික සංවර්ධන අධිකාරිය ප්‍රාදේශීය ලේකම්තුමා ඇතුළු පිරිස් සමඟ සාකච්ඡා කර 2020ටත් එහා යන නගර සංවර්ධන සැලැස්මක් සකස් කළා.* නගර සභා කාර්යාලය කියන්නේ පොදු ජනතාවට විවෘත ස්ථානයක්. එහිදී ජනතාවට ලබා දෙන සේවාව කෙබඳු ද ?පුද්ගලයකුගේ උපතේ සිට මරණය දක්වා අවශ්‍ය සෑම සේවාවක්ම නගර සභාවක් මඟින් ලබා දෙනවා. නමුත් නාවලපිටිය නගර සභාව ඉස්සර තිබුණේ නිලධාරීයෙක්වත් මුණ ගැහෙන්න බැරි තත්ත්වයකයි. මම ඒ තත්ත්වය වෙනස් කළා. අලුත් පුටු මේස ඇතුළු නවීන උපකරණ මිලදී ගෙන කාර්යාලය ජනතාවගේ සේවයට පහසු ස්ථානයක් බවට පත් කළා. ඒ වගේම නගර සභාවේ නිලධාරීන් සඳහා නිල ඇඳුම් සහ හැඳුනුම්පතක් ලබා දීලා සැහැල්ලුවෙන් වැඩ කළ හැකි වාතාවරණයක් සකස් කළා. අද නගර සභාවේ සේවාව ඉතාම කාර්යක්ෂමයි. ජනතාවට අවශ්‍ය සේවාව ඉතාමත් ඉක්මනින් ලබා දීම අපේ අරමුණයි.* නාවලපිටිය ප්‍රදේශයේ සංවර්ධන කටයුතු පිළිබඳ ඔබ සෑහීමකට පත් වෙනව ද ?ඔව්, මෙතෙක් අවුරුදු 73ක වැනි දීර්ඝ කාලයක් නොතිබුණු වේගවත් සංවර්ධනයක් කරා යන්නට අපිට පහුගිය අවුරුදු කිහිපය තුළ හැකි වුණා. දැන් අපේ ප්‍රදේශයේ සියලුම සංවර්ධන කටයුතු නිම කරලා තිබෙනවා. පහුගිය කාලය තුළ නගරයේ තිබුණු අපිළිවෙළ අද නැහැ. ඒ කාලේ පොදු වෙළෙඳපල ඉතාමත් ජරාජීර්ණ වෙලා පාරිභෝගිකයකුට යමක් මිලදී ගන්න බැරි තත්ත්වයකයි තිබුණේ. ඒ නිසා මම බලයට පත් වුණාට පසු ව්‍යාපාරිකයන් සහ ප්‍රදේශවාසීන් කැඳවලා සාකච්ඡා කරලා සැලැස්මක් සකස් කළා. ඒ සැලැස්මට අනුව අපි දුම්රිය දෙපාර්තමේන්තුවට අයත් ඉඩමක් අරගෙන අලුත් පොදු වෙළෙඳ සංකීර්ණය ඉදි කළා.ඒ සඳහා පොදු ජනතාවගෙන් වගේම ව්‍යාපාරිකයන්ගෙනුත් මිලියන විශාල සහයෝගයක් ලැබුණා. ඒ වගේම 40ක් පමණ වියදම් කර අබලන් වෙලා තිබුණු පෞද්ගලික බස් නැවතුම්පලක් ඉදි කළා. ඉස්සර ගරා වැටී තිබු ගොඩනැඟිල්ලක් නැවත පිළිසකර කර කාර්ගිල්ස් ආයතනයට අලෙවි කළා. දැන් එයින් මාසයකට ලක්ෂයක පමණ ආදායමක් සභාවට ලැබෙනවා. නගරයේ සංවර්ධන කටයුතු වේගවත් කරනගමන් අපි මෙවැනි ආදායම් මාර්ගත් ප්‍රවර්ධනය කළා. ඒ නිසා එදා කෝටි 1 1 / 2 - 2 ආදායමක් ලැබූ නාවලපිටිය නගර සභාවේ ආදායම අද කෝටි 10 - 12 දක්වා වර්ධනය කර ගැනීමට හැකි වුණා.* මේ සංවර්ධන කටයුතු සඳහා ජනතාවගෙන් ලැබුණු සහයෝගය කෙබඳු ද ?මම ජාති, ආගම්, කුල භේදයකින් තොරව ප්‍රදේශයේ සෑම පුද්ගලයෙක් සමඟම ඉතාමත් සුහදව කටයුතු කළා. විහාරස්ථාන, කෝවිල්, පල්ලි සියල්ලටම මම එක හා සමානව උදවු උපකාර කළා. ඒ නිසා මගේ රාජකාරී කටයුතුවලටත් ජනතාවගෙන් හොඳ සහයෝගයක් ලැබුණා. ඒ වගේම සංවර්ධන කටයුතුවලදී ජනතාවගේ අදහස් යෝජනාවලට මුල් තැනක් ලබා දුන්නා. සෑම ව්‍යාපෘතියක්ම ක්‍රියාත්මක කිරීමේ දී ප්‍රදේශවාසීන් ව්‍යාපාරික ප්‍රජාව, රාජ්‍ය නිලධාරීන්, ස්වේච්ඡා කමිටු ආදී සෑම දෙනාගේම අදහස් ලබා ගත්තා. සෑම යෝජනාවක්ම ඉදිරිපත් වුණේ ජනතාව අතරින්මයි. සභාවේ අපිට තිබුණේ එය අනුමත කර ක්‍රියාත්මක කරන්න පමණයි. පසුගිය කාලය තුළ මහින්දානන්ද ඇමැතිතුමා නාවලපිටිය ප්‍රදේශයේ සංවර්ධන කටයුතුª සඳහා කෝටි මිලියන 3300කට ආසන්න ප්‍රමාණයක් ලබාදුන්නා. එය අපේ සංවර්ධන ගමනට විශාල රුකුලක්.* නැවත වරක් ඔබට බලයට පත්වීමට හැකිවුවහොත් ඉදිරි සංවර්ධන සැලැසුම් මොනවා ද ?දැනට නාවලපිටිය ප්‍රදේශයේ විශාල සංවර්ධනයක් සිදුකර තිබෙනවා. මේ සංවර්ධන ගමන ඉදිරියටත් ගෙන ගොස් 2012 වන විට විනයගරුක, සුන්දර, කාර්යශූර, තිරසාර නාගරික සංවර්ධනයක් ළඟා කර ගැනීමට බලාපොරොත්තු වෙනවා. ඒ වගේ ම නගරයේ අලංකරණයටත් විශේෂ වැඩපිළිවෙළක් සකස් කර තිබෙනවා. මේ වන විට ප්‍රදේශයේ කාණු පද්ධතියෙන් 75%ක් පමණ ප්‍රතිසංස්කරණය කර අවසන්. ඉතිරි ප්‍රමාණයත් ඉදිරියේ දී ඉදිකර අවසන් කිරීමට බලාපොරොත්තු වෙනවා. දැනට තිබෙන නගර ශාලාවේ ඉඩ කඩ ප්‍රමාණවත් නොමැති නිසා විශාල නගර ශාලාවක් සහ පුස්තකාලයක් ඉදිකර ඒ අඩුපාඩුවත් සම්පූර්ණ කිරීමට කටයුතු කරනවා. ඒ කටයුතු මේ වසරේ දී ආරම්භ කිරීමට යෝජිතයි.  ඉස්සර නාවලපිටිය ප්‍රදේශය පුරා තිබූ කුණු කසළ එකතු කර මහවැලි ගඟ අයිනේ ජයතිලක ක්‍රීඩා පිටියට ගෙනත් දැම්මා. ඒ නිසා විශාල පරිසර හානියක් සිදුවුණා. ඒ කටයුත්ත නතර කිරීම නාවලපිටිය නගර සභාවෙන් සිදුකළ ඉතාමත් හොඳ කාර්යයක්. දැන් නගරයේ කුණු එකතු කර කාබනික පොහොර සකස් කිරීමේ ක්‍රමවේදයක් නගර සභාව හඳුන්වා දී තිබෙනවා. නාගරික ගෙවතු සෑදීම සඳහා පසුගිය කාලේ එළවළු බීජ සහ පැළ ලබා දීමක් සිදු කළා. එය රැකියා විරහිත ජනතාවට විශාල සහයෝගයක්.  නාවලපිටිය නගරය දැන් ඇත්තටම ගොඩක් දියුණුයි. දැන් අපේ ප්‍රදේශයේ සෑම පහසුකමක්ම තිබෙනවා. නගරය දැන් ඉස්සර තිබුණාට වඩා ගොඩාක් වෙනස්. පසුගිය කාලේ කුණු කසළ ප්‍රශ්නය නිසා ජනතාව ගොඩාක් පීඩාවට පත් වුණා. නමුත් හිටපු සභාපතිතුමා බලයට ආවට පස්සේ ඒ ප්‍රශ්න සඳහා තිරසාර විසඳුම් ලබා දුන්නා. නගරයේ පාරවල් සියල්ලම පාහේ දැන් අලුතින් ඉදිකර තිබෙනවා. ප්‍රදේශයේ ජනතාවට අවශ්‍ය මාතෘ සායන පෙර පාසල් සඳහාත් නගර සභාවෙන් විශාල සේවාවක් ලැබෙනවා. කියන්න තරම් අඩුපාඩුවක් අපේ ප්‍රදේශයේ දැන් නැහැ.  නාවලපිටිය නගර සභාව ආරම්භ කරලා දැන් අවුරුදු 75කට වැඩියි. ඒ 75 වසර පුරා කරන්න බැරි වුණ ගොඩක් දේවල් පසුගිය අවුරුදු 4 – 5 තුළ නගර සභාවෙන් සිදු කළා. පසුගිය කාලේ අපේ ප්‍රදේශයේ තිබුණ ජල ප්‍රශ්නය නිසා අපි ඉඩම් පවා විකුණලා මේ ප්‍රදේශයෙන් යන්න සූදානම් වුණා. නමුත් නගර සභාව අපේ ජල ප්‍රශ්නය විසඳා දුන්නා. ප්‍රදේශයේ පාසල් සඳහාත් නගර සභාව ගොඩක් උදවු කරනවා. විශේෂයෙන් කසළ ප්‍රතිචක්‍රීකරණය පිළිබඳ පාසල් ළමුන් දැනුවත් කිරීම සිදුකළා. ඒ වගේම වාර්ෂිකව පුස්තකාල සඳහා පොත් පත් ලබා දෙනවා. තවත් පුස්තකාලයක් ඉදිකිරීමට කටයුතු කරගෙන යනවා. සංස්කෘතික මධ්‍යස්ථානයක් නොමැතිවීම නාවලපිටිය නගරයේ විශාල අඩුපාඩුවක්. ඉදිරියේ දී ඒ සඳහාත් අවධානය යොමු කළොත් හොඳයි.  ඉස්සරට වඩා විශාල සංවර්ධනයක් දැන් මේ ප්‍රදේශයේ තිබෙනවා. නගර සභාවේ සේවාවන් කාර්යක්ෂමයි. නගරය පුරා පාරවල් බොහොමයක් අලුතින් ඉදිකර තිබෙන නිසා ගමනා ගමන අපහසුතා නැහැ. නාවලපිටිය නගරයේ දැන් සියලුම පහසුකම් තිබෙනවා. වෙළෙඳ සංකීර්ණයක් නගරයේ තිබෙනවා. අපට අවශ්‍ය සියලුම දේ පහසුවෙන් නගරය තුළින් ලබා ගන්න පුළුවන්.  නගර සභාවේ සේවාව ඉතාමත් හොඳයි. අපිට ප්‍රධාන ප්‍රශ්නයක්ව පැවැති ජල ප්‍රශ්නයට හොඳ විසැඳුම් ලබා දුන්නා. ක්‍රීඩා ඇමැතිතුමාගේ නායකත්වයෙන් අක්‍රිය වී තිබුණු පොදු වෙළෙඳපළ ඉවත් කර නව වෙළෙඳ සංකීර්ණයක් ඉදිකළා. එයින් ප්‍රදේශයේ ජනතාවට විශාල සේවයක් ඉටු වෙනවා. මේ නගරයේ දුම්රිය දෙපාර්තමේන්තුවට අයත් ප්‍රයෝජනයට නොගන්නා ඉඩම් සහ ගොඩනැඟිලි තිබෙනවා. නමුත් ඒ ඉඩම්වලින් කිසිදු ප්‍රයෝජනයක් ගන්නේ නැහැ. ප්‍රදේශයේ ජනතාවට විශාල නිවාස ප්‍රශ්නයක් තිබෙනවා. මම හිතන්නේ එවැනි ඉඩම්වල කුලී නිවාස හරි හදලා ඒ ජනතාවට දෙන්න පුළුවන් නම් එය උතුම් කාර්යයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=f1102023</link>
    <topic/>
    <author>මනෝලි සුබසිංහ</author>
    <content>පත්තර මහ ගෙදරින් පාඨකයා අතරට පත් කරන නවතම සඟරාව වන්නේ “නමස්කාර” සඟරාවයි. ප්‍රවීණ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ උදාර සංකල්පයක් මත ඔහුගේම ප්‍රධාන සංස්කාරකත්වයෙන් යුත් “නමස්කාර” බෞද්ධ සඟරාව ජ්‍යෙෂ්ඨ මාධ්‍යවේදී දෙනගම සිරිවර්ධනගේ සංස්කරණයෙන් යුතුව මාසිකව ප්‍රකාශයට පත් වන්නකි. දැහැමි සමාජයක් උදෙසා සද්කාරයක් ලෙස මාසිකව මුද්‍රණය වන “නමස්කාර” “ජීවිතය අනියතය, එමෙන්ම ජීවිතය සුන්දරය” යන්න තේමාව කොට ගත් හරවත් සඟරාවකි.සැබැවින්ම ජීවිතය සුන්දරය. එහෙත් ඒ සුන්දරත්වය විඳින අතරම එහි තිබෙන නිස්සාරත්වය අනියත බව ද අප වටහාගත යුතුය. ඊට මනා පදනම ආගමානුකූල ජීවිතයකට හැඩ ගැසීමෙන් අවබෝධ කොට ගත හැකිය. දැහැමි සිත යථාර්ථය දකින්නට නිතරම උත්සුක වනු ඇත. සත්‍ය අවබෝධ කොට ගනී. මේ සඳහා බුදු දහමේ පිටුබලය අනන්තය; අප්‍රමාණය. බුදු දහමේ යථාර්ථය තරුණ පරපුර අතරට ගෙන යෑමේ අගනා ප්‍රයත්නයක් ලෙස “නමස්කාර” හැඳීන්විය හැක.රටක සම්පත දරුවන්ය. ඒ දරුවෝ අතරින් තරුණ පරපුර ඉදිරියෙන්ම සිටී. පිබිදුණු ජනකාය අතර පෙරමුණ ගන්නේ තරුණයෝය.එය කවදත් එලසෙමය. එනිසාම පිබිදෙන තරුණ පරපුරට “නමස්කාර” සඟරාව තිළිණ වෙයි. සිල්වත්, නැණවත්, ගුණවත් තරුණ පරම්පරාවක් මේ සමාජයට බිහි කිරීමේ ඒකායන අරමුණ “නමස්කාර” සතුය. ඒ උතුම් අරමුණ ඇතිව පිදෙන නමස්කාර සැබැවින්ම ත්‍යාගයක් බඳුය.යහපත් තරුණ පරපුරක් වෙනුවෙන් වැඩිම ලිපි ප්‍රමාණයක් ලියූ ආචාර්ය ඊ. ඩබ්ලිව්. අදිකාරම් ශූරීන්ගේ ලිපියක් ඇසුරින් ලියැවුණු “තරුණ පරපුරේ හෙට දවස” “නමස්කාර” ආරම්භක ලිපිය තරුණ පරපුරට කියවා හැදෙන්නට අගනා ලිපියකි.එමෙන්ම දරුවෙක් හැදීම යනු ආහාර පෝෂණය ලබාදී කය ශක්තිමත් කිරීම පමණක් නොවන බව වටහා දෙමින් මාපියෝ හට සිත ශක්තිමත් කරනු සිත සනහාලන ආහාර කුමක්දැයි මනා අවබෝධයක් ද මේ ලිපියෙන් ලබා දෙයි. මෙවැනි ලිපි කියවන්නට සැලැස්වීම වූ කළී දරුවන් හට සේම වැඩිහිටි අයට ද එක හා සමාන වටිනාකමක් ගෙන දෙයි. ආගම දහම මැනැවින් අවබෝධ කොට ගනිමින් යොවුන් ප්‍රේමය විඳින කසුන් අයියා සුදු නංගිට දුරු රටක සිට ලියා එවූ ලිපිය “පිරිත් පැන් පොද ඔබ” පේ‍්‍රමයෙන් ආතුර වූ තරුණ සිත් ඇත්තන්ට කියවා පැහැදෙන්නට හැකි කදිම ලිපියකි.මට එය පුළුවනි, මට එය බැරි නැහැ, සිත පරදන විට දැඩිව ඔබ මෙසේ සිතන්න. ඔබට ජය ගත හැකිය. බෞද්ධ භාවනාව ද එයට උදව් දේ. බුද්ධ ධර්මය ප්‍රායෝගිකව භාවිතා කිරීම හෙවත් භාවනා කිරීමෙන් ගැටලු ජය ගත හැකි බව අපට හෙළි කරන්නේ කායික වෛද්‍ය විශේෂඥ සුනිල් සෙනෙවිරත්න ඈපා “නමස්කාර” යට ලියූ “භාවනාව හා ධනාත්මක චින්තනය” යන ලිපියෙනි.“මතට තිත” වත්මන් සමාජයේ රාජ්‍ය පාලකයන්ගේ ද දැඩිව අවධානයට ලක්වූ මාතෘකාවකි. මතින් තොර ලොවක් රාජ්‍ය නායකයන්ගේ ආගමික නායකයින් වහන්සේලා සහ සියලු මවුපියන්ගේ එකම ප්‍රාර්ථනාවයි. යහපත් සමාජයක් බිහි වීමට එය ප්‍රමුඛ ලක්ෂණයකි.මත් පැනට ජනතාව ගොදුරු වන හැටිත් එය ජනතාවට සිදු කරන හානිය එයින් ඇතිවන සමාජ ගැටලු සහ එයින් මිදීමෙන් ඇතිවන සහනය විස්තර කරන මේ ලිපිය “මතින් තොර ජනතාවක්” නමින් හෘද රෝග විශේෂඥ වෛද්‍ය සී. සී. අතුකෝරල සහ කේ. ඩබ්ලිව්. ඒ. ජයවර්ධන විසින් ගැඹුරු කරුණු ඉතාම සරලව තේරුම් ගත හැකි ලෙස ඉදිරිපත් කොට ඇත.සමහර තරුණ දූ දරුවෝ පන්සල් යන්නට බණ භාවනා කරන්නට වයසට ගිය විට කරන්නට තබා ගෙන සිටින බව පෙනේ. “වයසට ගියාම ඕවා කරන්න බැරියැ” පවට බර වූ එවැන්නෝ පවසති. වයසට ගොස් බණ භාවනා කරන්නට කුසල් කරන්නට බලා සිටින තරුණ පරපුරට කියැවිය යුතුම ලිපියකි “තරුණයිනි, හෙට පමා වැඩියි” යන්න.මීට අන්තර්ගත වී ඇත්තේ මහළු උවැසියකු විසින් සිය තරුණ විය පවට කැප කළ කතාවකි.“මගේ ජීවිතයේ ශක්තිය මෛත්‍රී භාවනාවයි” මෙලෙස කියන්නේ ජීවිත කාලයෙන් වැඩි කලක් දේශපාලන සිරකාරියක ව සිටි නොබෙල් ත්‍යාගලාභී අවුන්සාන් සුකී නම් වූ දිරිය කතයි. ඇලන් ක්ලෙමන්ට් සමග කළ ඒ සාකච්ඡාව “නමස්කාරය” යට ලියා පළ කරුන ලද්දේ ශාස්ත්‍රපති මැදගම ධම්මානන්ද ස්වාමීන් වහන්සේ විසිනි.විශ්වවිද්‍යාල දරු පරම්පරාව ගැන වැඩිහිටියන් තුළ ඇත්තේ එතරම් ප්‍රසාදයක් නොවේ. ඔවුන් පිළිබඳ නිතර ඇසෙන්නේ අර්බුද කතාය. එහෙත් රුහුණු සරසවිය පැත්තෙන් ඒ තත්ත්වය පහව යන අයුරු පෙනෙන්නට ඇත්තේ රුහුණු සරසවි දරුවෝ බුදු දහමට මුල් තැන දෙන්නට සිතා ගත් බැවිනි.එහි නවක වදයක් දැන් නැත. ඇත්තේ නවක සාදයකි. රුහුණේ මෙන්ම අනෙකුත් සරසවි තරුණයෝ ද බුදු දහමින් හැඩ ගැසුණු ජීවන දැක්මකින් යුත් පරපුරක් වීම ද “නමස්කාර” යේ පැතුම වනු ඇත.මේ ආකාරයෙන් එකකට වෙනස් අර්ථයෙන් යුත් විවිධ තේමාවන් රැසකින් යුත් හරවත් ලිපි රැසකින් “නමස්කාර” සමන්විත වෙයි.“හොඳ බෞද්ධයකුට හොඳ පෙම්වතෙක් විය හැකියි” මහරගම රෝහලේ ශල්‍ය වෛද්‍ය සමාධි විශ්වනාත් රාජපක්ෂ ගේ දහමට නැඹුරු වූ ජීවිතයක තිබෙන සරල සැදැහැවත් හා සාමකාමී බව ඔබට සරලව සුගමව ආකර්ෂණීය ලෙස ඉදිරිපත් කොට ඇත්තේ ප්‍රකට ලේඛකයකු මාධ්‍යවේදියකු වන කමල් පෙරේරාය. ඔහු “නමස්කාර” සහය සංස්කාරක ද වෙයි.පිටු අනූ පහක් පුරා විවිධ තේමාවන් රැගත් ලිපි 32 කින් යුත් “නමස්කාර” යොවුන් දැහැමි සඟරාව පිටු සැකැස්ම ද ආකර්ෂණීයයි. ලිපියට ගැළපෙන සේ ඡායාරූප තෝරා ගැනීම ද මනහර ලෙස පිටු සකසා තිබීම ද පාඨක ආකර්ෂණයට තව තවත් පිටුබලයක් වී ඇත. “නමස්කාර” සැලසුම් කර්තෘ රෙක්ෂි වසන්ත සහ පිටු සැකසුම හා විචිත්‍රකරණය කළ පාලිත තේනුවර ගැන ද මෙහිදී සඳහන් නොකරම බැරිය.“නමස්කාර” ලේක්හවුස් වාණිජ මුද්‍රණ අංශයේ ප්‍රකාශනයක් වන අතර එහි මිල රුපියල් 100 ක් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=f1102024</link>
    <topic/>
    <author>හර්ෂනී රුද්‍රිගු</author>
    <content>පුරා වසර විසි පහක් තිස්සේ පුවත්පත් ක්ෂේත්‍රයේ නමක් රැන්ඳූ ඇය ශිරානි ගල්ලෑල්ල වේ. සහෝදර පුවත්පත් කලාවේදිනියක ලෙස වසර ගණනාවක සිට ජනපි‍්‍රය කාන්තා පුවත්පතක් වන “සිරිකත” හි සේවය කළ ඇය අද එහි නියෝජ්‍ය කර්තෘවරියකි.වසර ගණනාවක පටන් ඇය අතින් ලියැවුණු වෛද්‍ය ලිපි අපමණය. එදා පටන් මේ දක්වා ඇය ලියූ වෛද්‍ය ලිපි නිසාම ඇය වඩාත් ජනපි‍්‍රය වූයේ වෛද්‍ය ලිපි ලියනා ලේඛිකාවක වශයෙනි. එසේ පුරා වසර ගණනාවක් තිස්සේ තමා ලද දැනුමෙන් මෙදා ඇය සිය පාඨක සහෘදයා දැනුවත් කිරීම සඳහා අගනා කෘතියක් රචනාකොට තිබේ.ඒ ‘දරු ගැබක් කුස දරා දස මසක් පෙරුම් පුරන්නී’ කෘතියයි. මෙය ඇය ලද දැනුමෙන් මවක වීමට පෙරුම් පුරන කාන්තාවන් උදෙසා කළ මහඟු මෙහෙවරකි.විශේෂඥ වෛද්‍ය උපදෙස් මාලාවකින් යුතුව රචනා වුණු මේ කෘතිය දරු සම්පත පතන ඔබට වටිනා සම්පතකි. මෙය දරුවකු බිහිකිරීමට බලාපොරොත්තුවෙන් සිටිනා ගැබිනිය පමණක් ඉලක්ක කරගෙන ලියූ කෘතියක් නොවේ. නිරෝගී සෞඛ්‍ය සම්පන්න දරුවකු පතනා සෑම කාන්තාවක ම ඒ ගැන සිතිය යුතු වන්නේ ගැබ් ගැනීමට පෙර සිට බව මේ කෘතිය කියවනා සැමට පසක්වන වටිනා කරුණුය.එහෙයින් තරුණියක සහකරුවකු තෝරා ගැනීමේ සිට දරුවකු බිහිකිරීම දක්වා ම සිතිය යුතු සුවිශේෂී කරුණු බොහොමයක් මේ කෘතියෙහි අන්තර්ගත වේ. එපමණක් ම නොව දරුවකු බිහි කිරීමෙන් වසරක් යන තෙක්ම මවක විෂයෙහි දැනගත යුතු කරුණු රැසක් ද මේ කෘතියෙන් විවරණය වේ.ශිරානි සිය කුලුඳුල් කෘතිය නිර්මාණය කිරීම පිළිබඳ දැක්වූයේ මෙවන් අදහසකි. “මගේ ප්‍රථම නිර්මාණය වන මේ කෘතිය ලිවීමට අදහසක් ඇතිවුණේ සැබැවින් ම මා පුවත්පත් කලාවේදිනියක වශයෙන් සේවය කිරීමට පටන් ගත් මුල් අවදියේමයි.නමුත් රැකියාව කරන අතරතුර මෙවන් නිර්මාණයක් හරියාකාරවම කරනවා කියන්නේ එතරම් ලෙහෙසි පහසු කරුණක් නෙමෙයි. ඒ නිසයි මේ කෘතිය පළ කරන්න මට කාලයක් ගතවුණේ. අපේ පත්තරේ සමඟ වෛද්‍ය ලිපි මාලාවක් රැගත් පුංචි පොත් පිංචක් පළ වුණා. එය හරිම ජනපි‍්‍රය වුණා. ඒ නිසා පොතක් ලිවීමේ ආශාව තවත් දෙගුණ තෙගුණ වුණා.”“මගේ හිතවතෙක් වුණු මේජර් ලලිත් තමන්සූරිය, මේ නිකුත්වන පුංචි පොත් පිංචවල් ගැන අගය කරලා පොතක් ලිවීමට මාව උනන්දු කළා.කැලණි විශ්වවිද්‍යාලයේ මහාචාර්ය සුනන්ද මහේන්ද්‍රත්, ප්‍රවීණ ලේඛිකා සීතා මහේන්ද්‍රත් මේ කෘතිය නිර්මාණය කිරීමේදී මට බොහෝ උපකාර කළා.”“එදා මෙදා තුර මගේ ප්‍රධාන කර්තෘතුමාව සිටින සිරී රණසිංහයන් මේ කෘතිය ඔබට ගෙනඒමට දුන්නේ ලොකු මෙහෙවරක්.”“මගේ සිහිනය මල් ඵල දරන්නට නන් අයුරින් ඇප උපකාර කළ බොහෝ දෙනෙකුම සිටිනවා. ඒ සියලුදෙනාට මා මේ අවස්ථාවේ දී මාගේ ස්තූතිය පුද කරනවා.”සිරිකත පුවත්පත සමඟින් වසර කිහිපයක් එළිදැක්වුණු වෛද්‍ය ලිපි ඇතුළත් ඇයගේ කුඩා පොත් පිංච ඇයට මේ කෘතිය නිර්මාණය කිරීමෙහිලා මඟ පෙන්වූ ප්‍රධානතම සාධකයයි. එහි වැදගත් කරුණු වෛද්‍ය විද්‍යාත්මක උපදෙස් සහිතව සම්පිණ්ඩනය කර සැකසුණු මේ කෘතිය විවාහ වී දරු සම්පත් ලැබීමට පෙරුම්පුරනා සැමට වටිනා වැදගත් උපදෙස් රැසක් අන්තර්ගත අගනා කෘතියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.dinamina.lk/2011/01/02/_art.asp?fn=f1102025</link>
    <topic>ඉදිරියේදී අපි රැකියා සහිත උපාධිධාරීන් බිහි කරනවා</topic>
    <author>සාකච්ඡා කළේ සමන්මලී පි‍්‍රයශාන්ති ඡායාරූපය රුක්මාල් ගමගේ</author>
    <content>මෙරට විශ්වවිද්‍යාලවල තත්ත්වය උසස් කිරීමේ අරමුණෙන් නවතම වැඩසටහන් රැසක් ක්‍රියාත්මක කිරීමට උසස් අධ්‍යාපනය අමාත්‍යාංශය සැළසුම් කර තිබේ. ඒ අනුව මේ වසරේ සිට නවතම වැඩසටහන්වලට අනුගතව අධ්‍යාපනය ලැබීමට විශ්වවිද්‍යාල සිසුන්ට සිදු වනු ඇත. විශ්වවිද්‍යාල සිසුවාට ගුණාත්මකභාවයෙන් හා ඉහළ ප්‍රමිතියෙන් යුතු උපාධියක් ලබා දීම මෙම වැඩසටහන්වල අරමුණයි. මේ පිළිබඳ උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා මෙසේ අදහස් දක්වයි.* විශ්වවිද්‍යාල සිසුන්ට මේ වසරේ සිට ඉංගී‍්‍රසි භාෂාව ඉගෙන ගැනීම අනිවාර්ය කර තිබෙනවා. නමුත් විශ්වවිද්‍යාලයට පැමිණෙන සියලු සිසුන්ට ඉංගී‍්‍රසි කතා කිරීමේ හැකියාව නැහැ. මේ සිසුන්ව කොහොමද එවැනි පරිවර්තනයකට යොමු කරන්නේ?ශ්‍රී ලංකාවේ බොහෝ විද්‍යාලවල , විශ්වවිද්‍යාලවල ඉගැන්වීම් කරන්නේ සිංහල භාෂාවෙන්. මේ සිසුන් ඉගෙනගෙන අවසන් වූ පසු එළියට ගිය විට බොහෝ රැකියාවන් තිබෙන්නේ පුද්ගලික අංශයෙයි. ඒ හැම තැනදීම ඉංගී‍්‍රසි අනිවාර්යයි. අයදුම්පත් කැඳවන්නේත් ඉංගී‍්‍රසියෙන්. පාසලෙන් හා විශ්වවිද්‍යාලයෙන් සිංහල භාෂාවෙන් ඉගෙන ගෙන එළියේ දී ඉංගී‍්‍රසියෙන් කතා කරන්න සිදු වූ විට සිසුන්ට අසාධාරණකම් සිදුවෙනවා.මේ නිසා මේ වසරේ සිට අපි සියලු විශ්වවිද්‍යාල ළමුන්ට ඉංගී‍්‍රසි හා තොරතුරු තාක්ෂණය පිළිබඳ උගන්වන්නට පියවර ගන්නවා. ඒ අනුව මේ සිසුන්ට ඉංගී‍්‍රසි භාෂාව හා තොරතුරු තාක්ෂණය පිළිබඳ මාස 3ක පාඨමාලාවක් අරඹනවා.මේ ඉංගී‍්‍රසි පාඨමාලාව ක්‍රම දෙකක් යටතේ ඉගෙන ගැනීමට සිසුන්ට අවස්ථාව ලැබෙනවා. තමන්ගේ පළාතේ විදාතා මධ්‍යස්ථානය හරහා ඒ පාඨමාලාව හදාරන්න පුළුවන්. මේ පාඨමාලාව ඔන්ලයින් හැදෑරීමට මොබිටෙල් ආයතනය සමඟ සාකච්ඡා කර ඩොංගල් එකක් ලබා දෙන්නත් අපි අදහස් කරනවා.ඒ හරහා එම්.ලර්නින් යටතේ තමන්ට නිවසේ සිට හෝ මේ පාඨමාලාව හැදෑරිය හැකියි. මිට අමතර සිසුන් පනහක් බැගින් යොමු කර ගුරු භවතුන් ලවා දේශන මඟින් මේ පාඨමාලාව පැවැත්විමට ද කටයුතු කරනවා.පාඨමාලාව නිමා වූ පසු මේ සිසුන්ට ඉංගී‍්‍රසි භාෂාව පිළිබඳ විභාගයක් පවත්වා එමගින් ඔවුන් ලබා ගන්නා ලකුණු අනුව ඔවුන්ගේ දැනුම මැන ගැලපෙන පුහුණුවක් සඳහා යොමු කරනවා. මීට අමතරව ලබන වසරේ සිට සියලු උසස් පෙළ සිසුන් උසස් පෙළ විභාගයේ ඉංගී‍්‍රසි ප්‍රශ්න පත්‍රයට ලිවීම ද අපි අනිවාර්ය කරනවා.* විශ්වවිද්‍යාල සිසුන්ට ලැප්ටොප් එක බැගින් ලබා දීමේ වැඩපිළිවෙළක් මේ වසරේ සිට ආරම්භ කෙරෙනවා. එය ක්‍රියාත්මක වන්නේ කෙසේ ද?විශ්වවිද්‍යාලයට පැමිණෙන සියලු ම සිසුන්ට ලැප්ටොප් එකක් බැගින් ලබා දෙන්න උසස් අධ්‍යාපන ඇමැති එස්.බී. දිසානායක මහතා යෝජනා කළා. අපි ශිෂ්‍යයාට මේ වෙනුවෙන් ණය මුදලක් දෙනවා. ඕනෑ ම මූල්‍ය ආයතනයකින් සිසුන්ට මේ ණය මුදල ලබා ගත හැකියි. මේ ණය මුදල ආපසු ගෙවන්නට වන්නේ ශිෂ්‍යයා උපාධිය ලබා රැකියාවකට ගිය පසුවයි.ඒ සඳහා අපි මානව ප්‍රාග්ධන සංවර්ධන මූල්‍ය පනත යනුවෙන් පනතක් ගේනවා. ඒ පනත අනුව ශිෂ්‍යයෙකු ණය මුදලක් ගත්තොත් ඒ ණය ඔහුගේ වැටුපෙන් ගෙවන්න බැඳී සිටිනවා. අපි මේ සිසුන්ට තමන් ඉගෙන ගන්නා පාඨමාලාවට අමතරව සිමා, චාර්ටඩ්, සී.එම්.ඒ.කළමනාකරණ ආදී පාඨමාලාවන් හැදෑරීමට ද ඉඩ දෙනවා. මේ ණය ක්‍රමය යටතේ ඒ සඳහා අවශ්‍ය මුදල් ලබා දෙනවා. විශ්වවිද්‍යාලයේ දී මේ පාඨමාලාවන් කි‍්‍රයාත්මක කර වෘත්තිකයෙක් ලෙස උපාධිධාරියා සමාජගත කිරීමට අපි බලාපොරොත්තු වෙනවා.* විශ්වවිද්‍යාල සිසුන්ට නායකත්ව පුහුණුවක් ලබා දෙන්නට තීරණය කර තිබෙනවා. එහි අරමුණ කුමක්ද?විශ්වවිද්‍යාලයට විවිධ ප්‍රදේශවලින් සිසුන් පැමිණෙනවා. ඔවුන්ගේ පෞරුෂත්වය, නායකත්වය, අදහස්වල මෙන් ම ඇඳුම් පැළඳුම් හා හැසිරීම් රටාවන් , චර්යාවන් ආදියත් විවිධයි. මේ අඩුපාඩුව නගරයේ සිසුන් අතර නොමැති වුවත් ගමෙන් එන බහුතරයක් සිසුන්ට තිබෙනවා. ඒ ප්‍රාදේශීය විෂමතා ඉවත් කර බුද්ධිමත් නායකයින් බිහි කිරීමේ අරමුණින් මේ වැඩසටහන ක්‍රියාත්මක කරනවා. මෙමගින් නායකත්ව ගුනාංග වර්ධනය වෙනවා. මේ පුහුණුව සති 3ක කාලයක් තුළ ලබා දෙනවා. යුද හමුදා කඳවුරුවලයි ඔවුන්ට මේ පුහුණුව ලබා දෙන්නේ.* හමුදා කඳවුරුවල ලබා දෙන එම පුහුණුවෙන් සිසුන්ගේ ප්‍රචණ්ඩත්වය වර්ධනය විය හැකි බවට ඇතැම් අය මත පළ කරනවා?අපි සිසුන්ට හමුදා පුහුණුවක් ලබා දෙන්න හදන බවට වැරැදි වැටහීමක් පවතිනවා. අපි සිසුන්ට හමුදා පුහුණුවක් ලබා දෙන්නේ නෑ. සිසුන් විසි දාහක් එකවර පුහුණු කිරීමේ හැකියාවක් සහිත වෙනත් ආයතනයක් අපට නැහැ. එය කරන්න පුළුවන් හමුදා කඳවුරුවල විතරයි. ඒ නිසයි සිසුන් හමුදා කඳවුරුවලට යොමු කර නායකත්ව පුහුණුවක් ලබා දෙන්නේ.මේ පුහුණුවෙන් සිසුන් ගේ ප්‍රචණ්ඩත්වය වර්ධනය වෙන්නෙ නැහැ. අඩු වෙනවා. මේ පුහුණුවෙන් සිසුන්ට විනයක්, හික්මීමක් ලැබෙනවා. ගැටුම් නිරාකරණය , අනෙකාගේ මත ඉවසිම, විකල්ප අදහස් ඉවසීම , ආදී ගුණාංගවලට සිසුවා යොමු වෙනවා. වඩා හොඳ ජව සම්පන්න සවිබලකරණය වූ නායකයෙක් මේ පුහුණුව තුළින් බිහි වෙනවා.* බාහිර උපාධි පාඨමාලා සඳහා බඳවා ගැනීම නවතා දමා තිබෙනවා. නැවත බාහිර උපාධි පාඨමාලා පැවැත්වීමට ඉඩක් නැතැයි ද මතයක් පවතිනවා. මෙහි සත්‍ය අසත්‍යතාවය කුමක්ද?බාහිර උපාධි පාඨමාලා නවතා නැහැ. රටට අවශ්‍ය නැති, තරුණ තරුණයන්ට ඵලක් නැති උපාධි බිහිවීම පිළිබඳ නියාමනයක් පමණයි අපි ක්‍රියාත්මක කර තිබෙන්නේ. අද සමහර විශ්වවිද්‍යාලවල 50000, 60000 සහ ලක්ෂයක් බැගින් සිසුන් ලියාපදිංචි කරගෙන තිබෙනවා. ප්‍රමිතිකරණයකින්, ගුණාත්මකභාවයකින් තොරව ඒ ළමයින්ට උපාධි ලබා දෙනවා. ඒ උපාධි ප්‍රධානය කරන ආයතන, උගන්වන ගුරුවරු, ඉගැන්විම් සිදු කරන ස්ථාන පිළිබඳ අපට ගැටලු තිබෙනවා. මේ උපාධි ලබා ගන්නා පිරිස එකතු වන්නේ රැකියා විරහිත උපාධිධාරීන්ගේ පෝලිමටයි.  මේ නිසා මොවුන් රජයට, රටට බරක් වෙනවා.මේ අය ආණ්ඩුවට බඳවා ගන්න සිදු වෙනවා. මේ නිසා රජයට විශාල නාස්තියක් සිදු වෙනවා.බාහිර උපාධිධාරීන් 40000ක් රජයට බඳවාගෙන එක් අයෙකුට රුපියල් 15000 බැගින් වැටුප් ගෙවන්න රජයට මාසයකට මිලියන 600 ක් වැය කරන්න වෙනවා. එය අවුරුද්දකට බිලියන 7.2 ක් වෙනවා. මේ නාස්තිය සිදු වන්නේ බාහිර උපාධි හා අනෙකුත් ආයතනවල උපාධි ප්‍රමිතිකරණයෙන් තොර වීම නිසයි. මේ නිසා අපි හිතනවා විශ්වවිද්‍යාලයෙන් පිටවන අය රැකියා සහිත අය විය යුතුයි කියා.ඉදිරියේ දි අපි රැකියා සහිත උපාධිධාරීන් බිහි කිරීමටයි බලාපොරොත්තු වන්නේ. රටට සහතිකධාරීන් අවශ්‍ය නැහැ. මේ නිසා නවතම ක්‍රමයක් යටතේ බාහිර උපාධි පාඨමාලා ඇරැඹීමට අපි කටයුතු යොදා තිබෙනවා. සහතිකධාරින් නැතිව උපාධිධාරීන් බිහි කරන වැඩදායි ආයතනවලට අපි නීති පනවා නැහැ.* විශ්වවිද්‍යාලවලින් පිටවන සිසුවාට ලෝකය පිළිගත් උපාධි සහතිකයක් ලබා දීමට විශ්වවිද්‍යාල තුළ කුමන අන්දමේ වැඩපිළිවෙළක් ද ක්‍රියාත්මක වන්නේ?විශ්වවිද්‍යාලවලින් ළමයින් 20000ක් පමණ වසරකට පිට වෙනවා. ඒ අයට රස්සාවක් හොයා ගන්න බැරි වුණොත් එහි වගකීම මාත් ඇමැතිතුමාත් දරනවා. මේ පිරිස ලෝක රැකියා වෙළෙඳපොළට , ලංකාවේ රැකියා වෙළෙඳපොළෙට බඳවා ගන්න බැරි නම් එහි වගකිම අප විසින් දැරිය යුතුමයි. විශ්වවිද්‍යාලවලින් රැකියා නැති 1000ක් පිට වුණොත් ඒ වගකීම අප කුලපතිවරයා හා කවුන්සිලය දැරිය යුතු වෙනවා. එක පීඨයකින් උපාධිධාරීන් 500ක් පිට වෙනවා නම් ඔවුන්ට රැකියා නැත්නම් එහි වගකීම පීඨාධිපති හා පීඨමණ්ඩලවලට පැවරෙනවා.එක් දෙපාර්තමේන්තුවකින් රැකියා නැති ළමයින් සියයක් පිටවෙනවා නම් එහි වගකීම දෙපාර්තමේන්තුවේ ආචාර්ය මණ්ඩලය බාරගත යුතු වෙනවා.මේ සිසුන්ට පාඨමාලා හදන්නේ, උගන්වන්නේ, විභාග තියන්නේ, ප්‍රශ්න පත්‍ර බලන්නේ, උපාධි දෙන්නේ මේ අය නම් ඇයි ඒ වගකීම ඒ අයට දරන්න බැරි. මෙතෙක් කල් ඒ වගකීම දැරුවේ ආණ්ඩුව. රැකියා වෙළෙඳපොළට ගැලපෙන පුද්ගලයෙක් හදන්න ඕනේ විශ්වවිද්‍යාලයයි.* මෙරට විශ්වවිද්‍යාල ජාත්‍යන්තර තලයට ගෙන ඒමට අමාත්‍යාංශය කුමන අන්දමේ වැඩපිළිවෙළක්ද ක්‍රියාත්මක කරන්නේ?අපේ රටේ විශ්වවිද්‍යාල පහළොවක් තිබෙනවා. අපේ එක විශ්වවිද්‍යාලයක්වත් ජාත්‍යන්තර විශ්වවිද්‍යාල වර්ගීකරණය අනුව හොඳම 1000 අතරේ නැහැ. මේ නිසා ජනාධිපතිතුමා අපට උපදෙස් දුන්නා මේ විශ්වවිද්‍යාල ඉක්මනින් ජාත්‍යන්තර තලයට ගෙන එන්නට කටයුතු කරන්න කියලා. ඒ සඳහා රුපියල් මිලියන 600ක් අපට ලබා දුන්නා. ඒ අනුව අපි විශ්වවිද්‍යාල හයක් තෝරා ගත්තා. කොළඹ, මොරටුව, පේරාදෙණිය, කැළනිය, ජයවර්ධනපුර , රුහුණ මේ විශ්වවිද්‍යාල හයයි. අපි මුලින්ම මේ විශ්වවිද්‍යාල ජාත්‍යන්තර තලයට ගේනවා. ඒ සදහා එක් විශ්වවිද්‍යාලයක් කරුණු තුනක් සම්පූර්ණ කළ යුතු වෙනවා.ඉන් පළමුවැන්න විශ්වවිද්‍යාලයේ ආචාර්ය, මහාචාර්යවරුගේ පර්යේෂණවල වාර්තා ජාත්‍යන්තර මට්ටමේ සඟරාවල පළ විය යුතුයි යන කරුණ. මේ පර්යේෂණය රටේ සහ සමාජයේ ප්‍රශ්න විසඳීමට දායක කර ගත හැකි විය යුතුයි.දෙවැන්න විශ්වවිද්‍යාලය ජාත්‍යන්තර මට්ටමේ අධ්‍යාපන කටයුතු සිදු කරන විශ්වවිද්‍යාලයක් වීමයි. ජාත්‍යන්තර සහයෝගීතාවය, පර්යේෂණ, හා ශිෂ්‍ය හුවමාරු හා විදේශීය ආචාර්ය මහාචාර්යවරු මේ විශ්වවිද්‍යාලවල සිටිය යුතුයි. තුන්වැන්න විශ්වවිද්‍යාලයෙන් පිටවන සිසුන් ලෝකයේ ඕනෑම වෙළෙඳපොළක රැකියාවක් කළ හැකි පුද්ගලයෙක් විය යුතුයි යන්න. මේ කරුණු සම්පූර්ණවුවහොත් ඕනෑම විශ්වවිද්‍යාලයකට ජාත්‍යන්තර තලයට යා හැකියි. අපි තෝරාගත් විශ්වවිද්‍යාලවලට ඒ තත්ත්වයට යා හැකියි. ඒ විශ්වවිද්‍යාලවලට පහසුකම් සළසා දී ඒවා ජාත්‍යන්තර තලයට ගේනවා. ලබන වසර කිහිපය තුළ විශ්වවිද්‍යාල 06ක් 04ක් හෝ 05ක් වත් විශ්වවිද්‍යාල වර්ගීකරණයට අනුව හොඳම 1000 අතරට ගෙන එන්න අපි බලාපොරොත්තු වෙනවා.* පෞද්ගලික විශ්වවිද්‍යාල ආරම්භ කිරීමට අදහස් කර තිබෙනවා. එය සිදු වන්නේ කවර ආකාරයෙන්ද?අපේ රටේ උසස් පෙළ සමත් වෙන සිසුන් සියලු දෙනා ම විශ්වවිද්‍යාලයට එන්නේ නැහැ. මේ පිරිසට අපි අධ්‍යාපන අවස්ථා ලබා දිය යුතුයි. එවැනි උසස් අධ්‍යාපන අවස්ථා ලබා දීමට අපට විකල්ප 3ක් තිබෙනවා.පළමුවැන්න අපි විශ්වවිද්‍යාලයට ඇතුළත් කර ගන්නා සිසුන් 20000 ප්‍රමාණය 50000ක් කළ යුතුයි. එසේ කිරීමට දැනට අපට තිබෙන විශ්වවිද්‍යාල 15, විශ්වවිද්‍යාල 30ක් දක්වාවත් වැඩිකළ යුතුයි. එය ඉතා අසීරු කාර්යයක්.දෙවැන්න රාජ්‍ය විශ්වවිද්‍යාල පවත්වාගෙන යන ගමන් රාජ්‍ය නොවන විශ්වවිද්‍යාල රටේ ඇති කිරීමට ඉඩ දිය යුතුයි. ඒ හරහා උසස් අධ්‍යාපන අවස්ථා පුලුල් කළ හැකියි.තුන්වැන්න විශ්වවිද්‍යාලයට තේරුනු අයට හැර සෙසු අයට උසස් අධ්‍යාපනය සඳහා පිටරටට යෑමට උනන්දු කළ යුතුයි.මේ විකල්ප තුනෙන් අපට පහසු හා හොඳම විකල්පය දෙවැන්නයි. ඒ අනුව අපි ඉතා නුදුරේදී රාජ්‍ය නොවන විශ්වවිද්‍යාල ඇති කර උසස් අධ්‍යාපනය ඉල්ලන දරුවන්ට ඒ අයිතිය ලබා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101032</link>
    <topic>නව පාසල් වාරය අද ඇරැඹේ</topic>
    <author>දයා පෙරේරා සහ නිරූෂි විමලවීර</author>
    <content>වසර 2011 නව පාසල් වාරය අද (03) දා ඇරැඹේ. අධ්‍යයන පොදු සහතිකපත්‍ර සාමාන්‍ය පෙළ විභාගයේ ඇගයීම් කටයුතු සිදුකෙරෙන පාසල් 81 හැර රජයේ හා රජයේ අනුමත සෙසු පාසල් අද විවෘත කෙරෙන බව, අධ්‍යාපන අමාත්‍යාංශය සඳහන් කරයි.එසේම ඇගයීම් මධ්‍යස්ථාන ලෙස යොදාගැනෙන පාසල් 81 පළමු වාරය සඳහා මෙම මස 10දා විවෘත කෙරෙන බවද අමාත්‍යාංශය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101033</link>
    <topic>ජනපති කිරිවෙහෙර වැඳ ආශිර්වාද ලබා ගනී</topic>
    <author/>
    <content>ජනාධිපති මහින්ද රාජපක්ෂ මහතා ඓතිහාසික කිරි වෙහෙර වහන්සේ ඉකුත්දා (31) වැඳපුදා ගනිමින් නව වසරට ආශිර්වාද ලබා ගත්තේය.කතරගම පූජාභූමියට පැමිණි ජනාධිපතිවරයා කිරිවෙහෙර විහාරාධිපති ආචාර්ය අලුත්වැව සෝරත නාහිමියන් බැහැදැක සුවදුක් විචාළේය.අභාවප්‍රාප්ත එස්.ඩබ්ලිව්. ආර්.ඩී.බණ්ඩාරනායක මහතා සහ සිරිමාවෝ බණ්ඩාරනායක මැතිනිය සිහි කරමින් වාර්ෂිකව පැවැත්වෙන පරිත්‍රාණ ධර්ම දේශනාව ශ්‍රවණයට ද ජනාධිපතිවරයා එක් විය.2011 වසර උදාවත්ම කතරගම අෂ්ඨඵල බෝධීන් වහන්සේ වැඳ පුදා ගත් ජනාධිපතිවරයා කතරගම මහා දේවාලයේ පැවැති ආගමික වතාවත්වලට එක් වී ආශිර්වාද ලබා ගත්තේය.නව වසරට ආශිර්වාද ලබා ගැනීමට කතරගම පුදබිම වෙත පැමිණ සිටි ජනතාව සමඟ ද ජනාධිපතිවරයා සුහද කතාබහක නියැළුණේය. ජනාධිපති ආර්යා ශිරන්ති රාජපක්ෂ මහත්මිය සහ කතා නායක චමල් රාජපක්ෂ, මහ ඇමැති ශෂීන්ද්‍ර රාජපක්ෂ, පාර්ලිමේන්තු මන්ත්‍රී නාමල් රාජපක්ෂ මත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101034</link>
    <topic>රැකියා සිහිනෙන් ඩුබායි ගිය ශ්‍රී ලාංකිකයෝ 34ක් අතරමඟ</topic>
    <author>මහින්ද අලුත්ගෙදර</author>
    <content>රැකියා සඳහා ඩුබායි බලා ගිය ශ්‍රී ලාංකිකයන් 34 දෙනෙකු එරට අතරමංව සිටින බව ශ්‍රී ලංකා විදේශ සේවා නියුක්ති කාර්යාංශය පවසයි.මේ සම්බන්ධයෙන් එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය වෙත දැනුම් දී තිබෙන අතර ශ්‍රී ලංකාවෙන්ද විශේෂ පරීක්ෂණයක් සිදුකරන බව ශ්‍රී ලංකා විදේශ සේවා නියුක්ති කාර්යාංශයේ අතිරේක සාමාන්‍යාධිකාරි එල්. කේ. රුහුණගේ මහතා ‘දිනමිණ”ට පැවැසීය.ගුවන්තොටුපළක රැකියා ලබාදෙන බව පවසමින් මේ ශ්‍රී ලාංකිකයන් මෙරට පිහිටි පෞද්ගලික විදේශ රැකියා නියෝජිතායතනයක් හරහා ඩුබායි බලා පිටත්කර තිබෙන අතර මේ දක්වා ඔවුනට කිසිදු රැකියාවක් ලැබී නොමැති බවද වාර්තා වෙයි.මේ ශ්‍රී ලාංකිකයන් පිරිස සාජා නගරයේ ගොඩනැඟිල්ලක තාවකාලිකව රැඳී සිටින බවත්, ඔවුනට අවශ්‍ය පහසුකම් තානාපති කාර්යාලය හරහා ලබාදීමට පියවර ගෙන ඇති බවත් තානාපති ආරංචි මාර්ග පවසයි.තවද මේ පිරිස ඩුබායි බලා පිටත් කිරීම සඳහා එක් අයෙකුගෙන් රුපියල් ලක්ෂ තුන බැගින් අය කරගෙන ඇති අතර බොහෝවිට ඉදිරි සතිය පමණ වනවිට මේ ගැටලුව නිරාකරණය කර ගැනීමට හැකි වෙතැයිද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101035</link>
    <topic>ලක්ෂ 30ක ජන ගඟක් දකුණෙන් යාපනයට</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ගෙවුණු 2010 වසර තුළ දකුණෙන් යාපනයට පැමිණණි සංචාරකයන්ගේ සංඛ්‍යාව ලක්ෂ 30 දක්වා ඉහළ ගොස් ඇතැයි රජයේ සංඛ්‍යාලේඛනවලින් තහවුරු වී තිබේ.දෙසැම්බර් මාසය තුළ පමණක් වාර්තාගත සංචාරක පැමිණීමක් සටහන් වී ඇති අතර එය සංඛ්‍යාත්මකව ලක්ෂ දෙකකි.වන්දනාකරුවන්, මැති ඇමැතිවරුන්, ආයෝජකයන්, විදෙස්ගත ශ්‍රී ලාංකිකයන්, විදෙස් දූත මණ්ඩල සාමාජිකයන්, රාජ්‍ය සහ පෞද්ගලික අංශ නිලධාරීන් මේ අතර සිටින බව එම වාර්තා පෙන්වා දෙයි.සෑම පාසල් නිවාඩු සමයකදීම යාපනයට පැමිණෙන පිරිසේ වර්ධනයක් දක්නට ඇති අතර මේ නිසා යාපනයේ ජනතාවගේ ආදායම් තත්ත්වයද වර්ධනය වෙමින් පවතී.යාපනකොටුව, නල්ලූර් කෝවිල, අම්මාන් කෝවිල්, නාගදීපය නාගවිහාරය ඇතුළු ඓතිහාසික ස්ථාන රැසකට සංචාරකයන් බහුලව පැමිණෙන බවත් එම ස්ථාන සංවර්ධනය කර වැඩි ආකර්ෂණයක් දිනාගැනීමට රජය සැලසුම්කර ඇති බව ආරක්ෂක අංශ පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101036</link>
    <topic>සේවක අර්ථ සාධක අරමුදලේ ගිණුම් වාර්තා ලබාදීමට කඩිනම් වැඩපිළිවෙළක්</topic>
    <author>ජයසිරි මුණසිංහ</author>
    <content>වසර අවසානවනවාත් සමඟ ම තම සාමාජිකයන්ට සේවක අර්ථසාධක අරමුදලේ ගිණුම් ශේෂ පිළිබඳ වාර්තා ලබාදෙන කඩිනම් වැඩපිළිවෙළක් ඇරඹීමට රජය සූදානම් වෙයි.දැනට සේවක අර්ථ සාධක අරමුදලේ සාමාජිකයකුගේ ගිණුම් ශේෂ වාර්තා ලබාදෙනුයේ මාස හයකට වරෙකි. නව වැඩපිළිවෙළ සාර්ථක කර ගැනීම සඳහා දැනට පවතින නීතිරීති සංශෝධනය කිරීම සහ පරිගණක තාක්ෂණය යොදා ගැනීම දැනටමත් ආරම්භ කොට ඇතැයි ශ්‍රී ලංකා මහ බැංකුවේ සේවක අර්ථ සාධක අරමුදලේ අධිකාරි රූපා, ධීරසිංහ මහත්මිය “දිනමිණ”ට ප්‍රකාශ කළාය. වසර 2010 ජනවාරි 01 දා සිට ජූනි 30 දක්වා කාලය ඇතුළත ගිණුම් වාර්තා මේ දිනවල සේවා යෝජකයන්ට ලබාදී ඇත. එම අයගෙන් තම ගිණුම් වාර්තා සේවකයන්ට ලබාගත හැකිය.එලෙස වාර්තා ලබාගන්නා ලෙස සේවකයන්ගෙන් ඉල්ලා සිටි රූපා ධීරසිංහ මහත්මිය එහි යම් අඩුපාඩු හෝ ප්‍රශ්නකාරී තත්ත්වයක් තිබේ නම් ශ්‍රී ලංකා මහ බැංකුවේ දෙපාර්තමේන්තුවෙන් විමසන්නැයි ඉල්ලීමක්ද කළාය. වසර 2012 වනවිට ඕනෑම සේවක අර්ථ සාධක අරමුදල් සාමාජිකයකුගේ වාර්ෂික ගිණුම් වාර්තාව ඒ වසර අවසානයත් සමඟම ලබාදීමට හැකිවන සේ අරමුදලේ කටයුතු වේගවත් කිරීමට ක්‍රියාකරන බවද ඇය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101037</link>
    <topic>දඹුල්ල ආර්ථික මධ්‍යස්ථානයේ ‘අතුරු බදු කඩ’ පවරා ගනී</topic>
    <author>සීගිරිය විශේෂ</author>
    <content>දඹුල්ල ආර්ථික මධ්‍යස්ථානයේ අතුරු බදු දී ඇති සියලු කඩ කාමර සතියක් ඇතුළත රජයට පවරාගන්නැයි වෙළඳ හා පාරිභෝගික කටයුතු ඇමැති ජොන්ස්ටන් ප්‍රනාන්දු මහතා ඊයේ (02) ආර්ථික මධ්‍යස්ථාන කළමනාකරණ භාරයට නියෝග කෙළේ ය.දඹුල්ල විවිධ සේවා සමුපකාර සමිතියට ලබා දී තිබූ කඩ කාමරය අතුරු බදු දී ඇති බව ඇමැතිවරයාට ඊයේ (2) අතටම හසු වීමත් සමඟ එම වෙළෙඳසල ඊයේ (02) දිනම පවරාගන්නා ලෙස ද නිලධාරීන්ට උපදෙස් ලබා දුන්නේ ය.ඇමැතිවරයා ඊයේ (02) පස්වරුවේ හදිසියේ ම කිසිවකුටත් නොදන්වා දඹුල්ල වෙළෙඳාමට පැමිණ නිරීක්ෂණය කෙළේ ය.ආර්ථික මධ්‍යස්ථානවල කඩ කාමර අතුරු බදු දීමට නොහැකි බවත් දැනට කඩ කාමර 15ක් බදු දී ඇති බව ද කීය. රජය එක කඩ කාමරයකින් මසකට රුපියල් දොළොස් දහසක මුදලක් අය කරන බවත් බදු කරුවන් එම කඩ කාමර මසකට රුපියල් අසු අට දහසකට අතුරු බදු දී ඇතැයි ද ඇමැතිවරයා මෙහි දී පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101038</link>
    <topic>ගෙවතු වගාකරුවන්ට රජයෙන් රු.10,000ක්</topic>
    <author>මහින්ද අලුත්ගෙදර</author>
    <content>ගෙවතු වගා වැඩසටහන යටතේ ක්‍රියාත්මක වන ගෘහ ආර්ථික ඒකක දස ලක්ෂයේ වැඩසටහන සාර්ථක ලෙස ක්‍රියාවට නැංවීම සඳහා එක් ඒකකයක් වෙනුවෙන් රුපියල් 10,000 බැගින් ලබාදීමට රජය පියවර ගෙන ඇත.තෝරාගත් ගෘහ ආර්ථික ඒකක සඳහා මේ මුදල ලබාදෙන අතර එක් එක් නිෂ්පාදන සඳහා අවශ්‍ය උපකරණ මිලදී ගැනීමට ඒ මඟින් හැකිවන බව ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.දිවයිනේ සෑම ප්‍රාදේශීය ලේකම් කොට්ඨාසයක්ම ආවරණය වන පරිදි මේ වැඩසටහන ක්‍රියාවට නංවන අතර එය අධීක්ෂණය සඳහා සෑම ප්‍රදේශයකම සේවය කරන ග්‍රාම නිලධාරින්, කෘෂිකර්ම පර්යේෂණ නිලධාරින්, සමෘද්ධි නිලධාරින් හා පවුල් සෞඛ්‍ය සේවිකාවන් සම්බන්ධ කර ගන්නා බවද හෙතෙම අවධාරණය කරයි.ජනාධිපති මහින්ද රාජපක්ෂ මහතාගේ මඟපෙන්වීම යටතේ ක්‍රියාත්මක මේ වැඩසටහන සඳහා ආර්ථික සංවර්ධන අමාත්‍යාංශය ප්‍රතිපාදන වෙන් කරන බවත් ග්‍රාමීය ආර්ථිකය දියුණු කරමින් රටේ සමස්ත ආර්ථිකය වේගවත් ලෙස ඉදිරියට ගෙන යාම ඒ මඟින් අපේක්ෂා කරන බවත් බැසිල් රාජපක්ෂ මහතා ප්‍රකාශ කරයි. තවද ආර්ථික සංවර්ධන ඇමැතිවරයා පෙන්වා දෙන්නේ අඩු ආදායම්ලාභී පවුල් නගාසිටුවමින් ඔවුනට ශක්තිමත් ජීවනෝපායක් සකසා දීම රජයේ අරමුණ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n1101039</link>
    <topic>විදෙස් සංචාරකයන්ට අන්තර්ජාලයෙන් වීසා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රී ලංකාවේ සංචාරය කරන්නන්ට අන්තර්ජාලය හරහා වීසා ලබාගත හැකි සරල ක්‍රමවේදයක් හඳුන්වා දීමට රජය තීරණය කර තිබේ.විදේශිකයන්ට තානාපති කාර්යාලයන්ට නොපැමිණ අන්තර්ජාලය භාවිත කරමින් වීසා ලබාගත හැකි මේ ක්‍රමවේදය කඩිනමින් හඳුන්වා දෙන ලෙස ජනාධිපති මහින්ද රාජපක්ෂ මහතා නිලධාරින්ට උපදෙස් ලබා දී තිබේ.අරලියගහ මන්දිරයේදී ජනාධිපතිවරයාගේ ප්‍රධානත්වයෙන් පැවැති සාකච්ඡාවකදී මේ තීරණය ගෙන තිබේ. 2011 සංචාරක වර්ෂය නිමිතිකර ගනිමින් මේ වැඩසටහන හඳුන්වාදීමට පියවරගෙන ඇත.අන්තර්ජාලය ඔස්සේ වීසා ලබා ගැනීමේ සේවාව පැය 24 පුරාම ක්‍රියාත්මක කිරීමට නියමිතය.මේ අවස්ථාවට විදේශ කටයුතු ඇමැති මහාචාර්ය ජී. එල්. පීරිස්, ආර්ථික සංවර්ධන ඇමැති බැසිල් රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n11010310</link>
    <topic>හොර පාරෙන් පුද්ගලයන් රට යැවූ මැලේසියානු ජාතිකයෙක් ගුවන් තොටුපළේ දී දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස පුද්ගලයන් විදේශ ගත කිරීම සම්බන්ධයෙන් මැලේසියානු ජාතිකයකු කටුනායක ගුවන් තොටුපළේ දී අත්අඩංගුවට ගෙන ඇත.අපරාධ පරීක්ෂණ දෙපාර්තමේන්තුව වෙත ලැබුණු තොරතුරක් මත සිදු කළ වැටලීමක දී මේ සැකකරු අත්අඩංගුවට ගෙන ඇති අතර පසුව මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව රක්ෂිත බන්ධනාගාර ගත කරන ලෙස නියෝග කර තිබේ.පෙරේදා (01) අත්අඩංගුවට ගත් මේ මැලේසියානු ජාතිකයා අද (03) දක්වා රක්ෂිත බන්ධනාගාර ගත කර තිබෙන අතර මෙවැනි ජාවාරම්වලට සම්බන්ධ පුද්ගලයන් අත්අඩංගුවට ගැනීම සඳහා අපරාධ පරීක්ෂණ දෙපාර්තමේන්තුව විශේෂ පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=n11010311</link>
    <topic>2011 දී සංචාරකයන් ලක්ෂ 7ක් ගෙන්වා ගැනීම රජයේ අරමුණයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>සංචාරකයන්ගේ වසර ලෙස නම්කළ 2011 වසරේදී සංචාරකයන් ලක්ෂ 07ක් ශ්‍රී ලංකාවට ගෙන්වා ගැනීම රජයේ අපේක්ෂාව වී තිබේ.ඒ අනුව Visit SriLanka තේමාව යටතේ ජනවාරි සිට දෙසැම්බර් දක්වා වෙරළතීර ක්‍රීඩා හා ත්‍රාසජනක ක්‍රීඩා ජාත්‍යන්තර සම්මන්ත්‍රණ හා රැස්වීම්, ජනතාව හා සංස්කෘතිය, වන්දනාමාන, මංගල උත්සව හා මධුසමයන්, කායික හා මානසික සුවතාව, ශ්‍රී ලාංකීය උරුමය, සොබාදහම හා වනජීවීන්, ශ්‍රී ලාංකීය සමාජ රටා අද්දැකීම්, දේශීය ආහාරරටා, වෙළෙඳලපල සවාරි හා විනෝද උත්සව ආදී වැඩ සටහන් මාස දොළහ පුරා ක්‍රියාත්ම කෙරේ.සංචාරක ප්‍රවර්ධන කාර්යාංශය මඟින් ක්‍රියාත්මක කෙරෙනමෙහි අරමුණ වන්නේ 2011 වසරේදී ලක්ෂ 7 ක් ඉක්ම වූ සංචාරකයන් ගෙන්වා ගැනීමය. 2011 වසර අවසන්වන විට සංචාරකයන්ගේ පැමිණීම 6,20,000 ඉක්මවා තිබු බව කාර්යාංශය පැවැසීය.2011 වසරේදී දිවයිනට පැමිණෙන 2,50,000 වැනි , 5,00,000 හා 6,00,000 වැනි හා 7,00,000 වැනි සංචාරකයා වෙනුවෙන් විශේෂ තිළිණ ලබාදීමට ද කාර්යාංශය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=r1101031</link>
    <topic>සුවිසල් දැදුරු ඔය ව්‍යාපෘතිය ලබන වසරේ දී ජනතා අයිතියට</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>දැදුරු ඔය ව්‍යාපෘතියේ වැඩ 40%ක් අවසන් කර ඇති අතර 2012 මාර්තු මස මැද භාගයේ දී ජනාධිපති මහින්ද රාජපක්ෂ මහතා අතින් මේ ව්‍යාපෘතිය ජනතා අයිතියට පත්කිරීමට කටයුතු කරගෙන යන බැව් දැදුරු ඔය ව්‍යාපෘති අධ්‍යක්ෂ ඩබ්ලිව්. එල්. එච්. එම්. ටී. බණ්ඩාර මහතා පැවැසීය.සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාගේ සභාපතිත්වයෙන් (12/13) පැවැති කුරුණෑගල දිස්ත්‍රික් සංවර්ධන සභා රැස්වීමේ දී මේ බැව් හෙළිදරව් කළේය.ව්‍යාපෘති අධ්‍යක්ෂවරයා පෙන්වා දුන් පරිදි මෙවර අය වැයෙන් රුපියල් දසලක්ෂ 2100 ක් ලබාදී තිබෙනවා. මෙයින් රුපියල් දසලක්ෂ 700ක් ඉඩම් පවරා ගැනීම සඳහා වෙන්කර ඇති අතර දැනට මේ යටතේ ගොවි පවුල් 200ක් පදිංචි කොට සිටින බවත් ඔවුන්ට අවශ්‍ය සියලු යටිතල පහසුකම් සපයා දී තිබෙන බවත් කීය.පළතුරු වගාවන් සඳහා කුරුණෑගල දිස්ත්‍රික්කයටම සමසේ රුපියල් ලක්ෂ 40,00000ක්ද කාබනික පොහොර සඳහා දසලක්ෂ 2ක් ද වෙන් කොට තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=r1101032</link>
    <topic>කුමනට ආ අමුත්තා...</topic>
    <author>ඡායාරූප - දිගාමඩුල්ල විශේෂ වසන්ත චන්ද්‍රපාල</author>
    <content>කුමන ජාතික වනෝද්‍යානයේ සිටි දළ පූට්ටුවා මියයාමෙන් අනතුරුව තවත් දළ ඇතෙක් මේ දිනවල කුමන ජාතික වනෝද්‍යානයට පැමිණ ඇත. මේ දළ ඇතාගේ වලිගය කොට නිසා “වලිග කොට දළ ඇතා” ලෙස හැඳින්වීමට පටන් ගෙන ඇත.මේ දිනවල කුමන සංචාරය කරන අයට වලිග කොට දළ ඇතා දැක ගැනීමට හැකිය. පසුගියදා කුමන ජාතික වනෝද්‍යානයේ සංචාරයක නියුතු වන ජීවී ඇමැති එස්. එම්. චන්ද්‍රසේන මහතාට ද මෙම දළ ඇතා දැක ගැනීමට හැකි විය.මෙම දළ ඇතා පිළිබඳව සැළකිල්ලෙන් කටයුතු කරන ලෙසට ඇමැතිවරයා වනජීවී නිලධාරීන්ට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=r1101033</link>
    <topic>උනනගල කැලයක නිදන් හැරූ චීවරධාරියකු ඇතුළු 10 ක් දැලේ</topic>
    <author>පන්විල සමූහ ටී. ජයවර්ධන</author>
    <content>පන්විල පොලිස් වසමට අයත් උනනගල වත්තේ පත්තිනි දේවාලය අසළ ළඳු කැළෑවක නිධානයක් හාරමින් සිටි චීවරධාරියකු ඇතුළු සැකකරුවන් දස දෙනෙකු පන්විල පොලිසිය විසින් කරන ලද වැටළීමකදී අත්අඩංගුවට ගෙන පන්විල සංචාරක උසාවියේ මහේස්ත්‍රාත් ප්‍රසන්න ලියනගේ මහතා වෙත ඉකුත් 27 දින ඉදිරිපත් කිරීමෙන් පසු ජනවාරි මස 06 දින දක්වා රක්ෂිත සිරිභාරයේ තැබීමට නියම කෙරිණි.සැකකරුවන් විසින් නිධානය හැරීමට යොදා ගනු ලැබූ උපකරණ තොගයක් සැකකරුවන් පැමිණි වෑන් රථයක්ද පොලිසිය විසින් අත්අඩංගුවට ගෙන අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=r1101034</link>
    <topic>පියරතන විදුහල් බිමේ කෘෂි ගොවිපොළ</topic>
    <author>මොණරාගල සමූහ කේ. බී. රත්නායක</author>
    <content>අපි වවමු-රට නඟමු යන තේමාව යටතේ මොණරාගල මඩුල්ල අධ්‍යාපන කොට්ඨාසයේ දඹගල්ල පියරතන මහා විද්‍යාලයේ කෘෂිකර්ම විෂය හදාරණ ශිෂ්‍ය ශිෂ්‍යයාවෝ සාර්ථක ගොවිපොළක් වගාකර පවත්වා ගෙන යති.දඹගල්ල පියරතන මහා විදුහල්පති එස්. හෙට්ටිආරච්චි මහතාගේ උපදෙස් පරදි කෘෂි විද්‍යා ආචාර්ය ආර්. එම්. චිත්‍රානන්ද මහතාගේ මෙහෙයවීම යටතේ වගාකර ඇති මේ ගෙවතු වගාවගේ බටු, බණ්ඩක්කා, කරවිල, මෑ, රාබු ආදී දෙස් විදෙස් බෝගවර්ග රැසක් වගාකර ඇත. ඒවා අස්වැන්න නෙළීමට ආසන්නව පවතී.ඊට අමතරව දේශීය ඖෂධ පැළෑටි පිළිබඳ දරු දැරියන්ට අවබෝධයක් ලබාදීමට එවැනි දුර්ලභ ඝනයේ ඖෂධ පැළෑටි එක්රැස් කර ආදර්ශ ඖෂධ උද්‍යානයක් ද මෙහි වගාකර තිබේ. ඉරවේරිය, බිංකොහොඹ, සැවන්දරා ආදී ඖෂධ වර්ග රාශියක් මෙහිදී දැක ගත හැකිය.දරුවන්ට නිවෙස්වලදී සාර්ථක ගෙවතු වගාවක් පවත්වා ගෙන යාමට අවබෝධයක් ලබාදීම සඳහා විද්‍යානුකූල ගොවිතැන් ක්‍රම අනුගමනය කරමින් මෙම බෝගවගාව සිදු කළ බවත්, ආයුර්වේද ඖෂධ පැළෑටි වර්ග හඳුන්වා දී ඒවායින් ප්‍රථමාධාර ලබාදෙන ආකාරය පිළිබඳ දැනීමක් ප්‍රායෝගිකව ලබාදීම සඳහා ඖෂධ උද්‍යානය ආරම්භ කළ බවත් මේ පිළිබඳ අදහස් දක්වමින් විදුහල්පති එස්. හෙට්ටිආරච්චි මහතා දිනමිණට පැවසීය.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=r1101035</link>
    <topic>ළමා හා කාන්තා හිංසනය වැළැක්වීම පිළිබඳ වැඩමුළු රැසක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කාන්තා හා ළමා හිංසන පිළිබඳ පවතින නීති පද්ධතිය පිළිබඳව ජනතාව දැනුවත් කර එම හිංසා පීඩා අවම කර ගැනීමේ වැඩපිළිවෙළක් ළමා සංවර්ධන හා කාන්තා කටයුතු අමාත්‍යාංශයේ ජාතික කාන්තා කමිටුව මගින් ක්‍රියාත්මක කරයි.මේ පිළිබඳ සම්මන්ත්‍රණ හා වැඩමුළු දිවයිනේ විවිධ ප්‍රදේශවල පැවැත්වීමට කටයුතු යොදා ඇති අතර ඒ යටතේ මේ වන විට වැඩමුළු දහයකට අධික ගණනක් පවත්වා තිබේ. එහි කොළඹ දිස්ත්‍රික්කයේ වැඩමුළුව දිස්ත්‍රික් ලේකම් කාර්යාල ශ්‍රවණාගාරයේදී පැවැත්විණි.කොළඹ ප්‍රාදේශීය ලේකම් කේ. ජී. ධර්මතිලක මහතාගේ සංවිධායකත්වයෙන් හා ප්‍රධානත්වයෙන් පැවැති වැඩ මුළුවට එම ලේකම් කොට්ඨාසයට අයත් පොලිස් ස්ථානවල නිලධාරිනියන් හා නිලධාරීන් ද ග්‍රාම නිලධාරීන්ද සමෘද්ධි නිලධාරීන් හා කාන්තා සමිති සාමාජිකාවන් විශාල පිරිසක් සහභාගි වූහ.ආරාධිත දේශනය පැවැත්වූ මිරිහාන පොලිස් ස්ථානාධිපතිනි කුසුම් පුංචිහේවා මහත්මිය මෙසේ පැවැසුවාය.සමාජය තුළ සියලු ආකාරයේ කාන්තාවන් විවිධාකාරයේ හිංසාවට ලක්වන්නට සිදුවෙනවා. රැකියා ස්ථානය බස් රිය දුම්රිය මගතොට පොදු ස්ථාන මෙන්ම තම නිවාස තුළදීත් මේ හිංසාවන්ට ලක්වෙනවා. කාන්තාවන් වැඩි වශයෙන් හිංසාවට පත්වන්නේ පිරිමින් අතින්. කාන්තාවන් හා ළමයින් ආරක්ෂා කිරීම සඳහා මේ වන විට දැඩි නීති පද්ධතියක් පවතින නමුත් ඒ පිළිබඳ මහජනතාවගේ දැනුවත්භාවය අවම මට්ටමකයි පවතින්නෙ.කුඩා කාලයේදීම ගැහැණු ළමයින් තම පවුලේ සාමාජිකයන් හෝ අසල්වාසී දන්නා හඳුනන පුද්ගලයන් මඟින් හිංසනයට හා අපයෝජනයට ලක් වන අවස්ථා තිබෙනවා. එය බලවත් ලෙස එම දරුවන්ගෙ මානසිකත්වයට බලපායි.ඔවුන් වැඩිවියට පත්වූවාට පසු ඒ තුළින් යහපත් පවුල් ජීවිතයක් පවත්වාගෙන යෑමට පවා නොහැකි තත්ත්වයකට පත්වෙයි. ගැහැණු දරුවන් කුඩා කාලයේ සිටම වඩා ආරක්ෂාකාරිත්වයකුත් රැකවරණයකුත් ලබාදීමත් දරුවන් පිළිබඳ නිරන්තර අවධානයෙන් පසුවීමත් මව්පියන්ගේ වගකීමයි.ළමා හිමිකම් ප්‍රවර්ධන නිලධාරිනී සුජීවා වැලිකුඹුර මහත්මිය සමුළුවේ සම්බන්ධීකරණ කටයුතු සිදුකළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=r1101036</link>
    <topic>නාගොඩ පොහොරවත්තේ කාබනික පොහොර ව්‍යාපෘතියක් ඉදිවෙයි</topic>
    <author>නාගොඩ විශේෂ එන්. විජේරත්න</author>
    <content>නාගොඩ පොහොරවත්ත කැළිකසළ බැහැරලන ස්ථානයේ ඉදිවන පිළිසරු මහා පරිමාණ කාබනික පොහොර ව්‍යාපෘතියේ ඉදිකිරීම් නිමවෙමින් පවතී.ලබන වසර ආරම්භයේ දී මෙහි කාබනික පොහොර නිෂ්පාදන කටයුතු ආරම්භ කිරීමට නියමිතව තිබේ.දශක කීපයක් තිස්සේ නාගොඩ පොහොරවත්ත කැළිකසළ බැහැරලන ස්ථානය නිසා ප්‍රදේශවාසීහු අනේකවිද පීඩාවන්ට පත්වූහ. කළුතර නගර සභා සහ කළුතර ප්‍රාදේශීය සභා බල ප්‍රදේශවල දිනපතා එකතුවන කැළිකසළ බැහැර කරනු ලැබුවේ නාගොඩ පොහොරවත්තටය.කළුතර නගර සභාවේ සභාපති දේශබන්ධු එම්. එස්. එම්. මුබාරක් මහතා මේ සම්බන්ධයෙන් ගත් උත්සහය සාර්ථක විය.මධ්‍යම පරිසර අධිකාරියේ පිළිසරු ජාතික සහ අපද්‍රව්‍ය කළමනාකරණ ව්‍යාපෘතිය යටතේ මේ සඳහා රුපියල් මිලියන 70ක මුල්‍ය ප්‍රතිපාදන ලැබුණි.වසර 2010 දී කසළින් තොර ශ්‍රී ලංකාවක් නිර්මාණය කිරීමට දායක වෙමින් නාගොඩ පොහොරවත්තේ ඉදිවන දැවැන්ත කාබනික පොහොර ව්‍යාපෘතිය මගින් හෙට දවසේ කොම්පෝස්ට් පොහොර නිපදවනු ඇත.දශක 5කට වැඩි කාලයක් නාගොඩ ප්‍රදේශවාසින් පීඩාවට පත්කරමින් සෞඛ්‍ය හා පාරිසරික ගැටලුවකට ස්ථිරසාර වූ විසඳුමක් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=s1101031</link>
    <topic>මෙන්ඩිස් ලකුණු 12කට කඩුලු 6 යි</topic>
    <author/>
    <content>විශිෂ්ට පන්දු යැවීමක නිරත වු අජන්ත මෙන්ඩිස් ලකුණු 12කට කඩුලු 6ක් දවා ගැනීම හේතුවෙන් අන්තර් සමාජ පළමු කොටසේ සීමිත ඕවර ක්‍රිකට් තරගාවලියේ බී කාණ්ඩයේ ඊයේ (02) පැවැති තරගයෙන් ශ්‍රී ලංකා යුද හමුදා ක්‍රීඩා සමාජයට කඩුලු 7ක විශිෂ්ට ජයක් අත්විය.සීදුව රද්දොලුව ක්‍රීඩා සමාජය සමඟ පනාගොඩ යුද හමුදා ක්‍රීඩාංගණයේ පැවැති මේ තරගයේ පළමුව පන්දුවට පහර දුන් සීදුව ක්‍රීඩා සමාජය ඕවර 26.3 කදී සියලු දෙනා දැවී රැස් කර ගත්තේ ලකුණු 73ක් පමණි. යුද හමුදා ක්‍රීඩා සමාජයේ පන්දු යවන්නන් ගේ අනසක පැතිරී යාම හේතුවෙන් සීදුව ක්‍රීඩකයන්ට ලකුණු අතරට පැමිණීමට හැකියාවක් ලැබුණේ නැත. සීදුව ක්‍රීඩා සමාජය වෙනුවෙන් හෂාන් ගුණතිලක ලකුණු 24ක් හා පුබුදු රණවීර ලකුණු 23ක් රැස් කළහ.පිළිතුරු ඉනිම ක්‍රීඩා කළ යුද හමුදා ක්‍රීඩා සමාජ පිල කඩුලු 3ක් පමණක් දැවී ඕවර 16 කදී ලකුණු 75ක් ලබා ගනිමින් ජයග්‍රහණය වාර්තා කරන ලදී.රිෂාන් කවින්ග නොදැවී 24 යි, මංජුල ද සොයිසා 18, චන්දිම ප්‍රසාද් නොදැවී 17ක් ලෙස ලකුණු රැස් කළහ. පන්දු යැවීමේ දී රනිල් ධම්මික ලකුණු 31කට කඩුලු 2ක් දවා ගනු ලැබීය.සීදුව ක්‍රීඩා සමාජය 73 (ඕවර 26.3)හෂාන් ගුණතිලක 24, පුබුදු රණවීර 23 (අජන්ත මෙන්ඩිස් 12/6)යුද හමුදා ක්‍රීඩා සමාජය (75) (ඕවර 16)රිෂාන් කවින්ග 24, මංජුල ද සොයිසා 18, චන්දිම ප්‍රසාද් 17. (රනිල් ධම්මික 31 / 2)කෝල්ට්ස් පිලට ජයකෝල්ට්ස් ක්‍රීඩා පිටියේ පැවැති රාගම ක්‍රීඩා සමාජය හා කෝල්ට්ස් ක්‍රීඩා සමාජය අතර තරගයේ දී කඩුලු 4ක ජයක් වාර්තා කිරීමට කෝල්ට්ස් ක්‍රීඩා සමාජය සමත් විය.රාගම ක්‍රීඩා සමාජය ඕවර 36.3 කදී සියලු ක්‍රීඩකයන් දැවී ලබා ගත්තේ ලකුණු 115ක් පමණි. මාලිංග බණ්ඩාර හා කෞෂල්‍ය වීරරත්න ලකුණු 23 බැගින් ලබා ගත්හ.පන්දු යැවීමේ දී චමින්ද වාස් ලකුණු 21 කට කඩුලු 3ක් ද ඇන්ජලෝ මැතිව්ස් ලකුණු 11කට කඩුලු 3ක් ද නුවන් කුලසේකර ලකුණු 26 කට කඩුලු 2ක් ද කනිෂ්ක ඇල්විටිගල ලකුණු 20කට කඩුලු 2ක් ද බිද හෙලී ය.පිළිතුර ඉනිම ක්‍රීඩා කළ කෝල්ට්ස් ක්‍රීඩා සමාජය ඕවර 31 කදී කඩුලු 6ක් පමණක් දැවී ලකුණු 116 ලබා ගනු ලැබීය.මලින්ද වර්ණපුර ලකුණු 40ක් රැස් කරනු ලැබී ය. පන්දු යැවීමේ දී නිලන්ත පේ‍්‍රමරත්න ලකුණු 25කට කඩුලු 2ක් දවා ගනු ලැබීය.රාගම ක්‍රීඩා සමාජය 115 (ඕවර 36.3)මාලිංග බණ්ඩාර 23, කෞෂල්‍ය වීරරත්න 23, ඉන්දික ද සේරම් 20.(චමින්ද වාස් 21 / 3, ඇන්ජලෝ මැතිව්ස් 11/ 3 නුවන් කුලසේකර 26 / 2, කනිෂ්ක ඇල්විටිගල 20 / 2)මුවර්ස් ජය ලබයිමුවර්ස් ක්‍රීඩා පිටියේ පැවැති පානදුර ක්‍රීඩා සමාජය හා මුවර්ස් ක්‍රීඩා සමාජය අතර තරගයේ දී කඩුලු 7ක ජයක් වාර්තා කිරීමට මුවර්ස් ක්‍රීඩා සමාජයට හැකි විය.ලකුණු 185ක් ලබා සිටිය දී සියලු ක්‍රීඩකයන් ඕවර 47.2ක දී දැවී ගිය පාණදුර ක්‍රීඩා සමාජය වෙනුවෙන් සුදේශ් උමයංග ලකුණු 48ක් රැස් කෙළේ ය.පන්දු යැවීමේ දී අනිල් රිදී ගම්මානේගෙදර ලකුණු 26 කට කඩුලු 3ක් දවා ගනු ලැබී ය.පිළිතුරු ඉනිම ක්‍රීඩා කළ මුවර්ස් ක්‍රීඩා සමාජය කඩුලු 3ක් පමණක් දැවී ඕවර 33කදී ලකුණු 186ක් ලබා ගත්තේ ය.දිල්හාර ලොකුහෙට්ටිගේ ලකුණු 84 රැස් කෙළේ ය.පානදුර ක්‍රීඩා සමාජය 185 (ඕවර 47.2)සුදේශ් උමයංගන 48, රසික ප්‍රනාන්දු 36, දිනේෂ් රංග 23, නිලන්ත කුරේ 21, (අනිල් රිදීගම්මානගෙදර 26 / 3)මුවර්ස් ක්‍රීඩා සමාජය කඩුලු 3ක් දැවී 186 (ඕවර 33)දිල්හාර ලොකුහෙට්ටිගේ 84, සමීන් කදනආරච්චි (නොදැවී) 47, ශාන්ත කලවිටිගොඩ 33,(දනුජ නන්දන 15 / 1, නිලන්ත කුරේ 53 / 1, අමිල පෙරේරා 29 / 1).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=s1101032</link>
    <topic>දකුණු ආසියා වෙරළ ක්‍රීඩා උළෙල හම්බන්තොටදී හා ආරුගම්බේදී</topic>
    <author>ප්‍රින්ස් ගුණසේකර</author>
    <content>දකුණු ආසියා වෙරළ ක්‍රීඩා උළෙල හම්බන්තොට දී හා ආරුගම්බේ වෙරළ තීරය ආශ්‍රතිව පැවැත්වීමට ඊයේ තීරණය විය. මේ ක්‍රීඩා උළෙල මේ වසරේ අගෝස්තු මස 21 සිට 28 දක්වා පැවැත්වේ.හම්බන්තොට දී බීචි වොලිබීල්, හැන්ඩ් බෝල්, නෙට්බෝල්, කබඩි, පාපන්දු, කායවර්ධන, බාස්කට්බෝල් තරග පැවැත්වෙන අතර ආරුගම්බේදී ක්‍රිකට්, පිහිනුම් , රුවල් ඔරු ඇතුළු තරඟ කිහිපයක් පැවැත්වීමට බලාපොරොත්තු වේ.දකුණු ආසියා වෙරළ ක්‍රීඩා උළෙලේ සංවිධාන කටයුතු ආරම්භ කරමින් මෙහි ක්‍රියාකාරී කමිටුව ඊයේ හම්බන්තොට ප්‍රදේශයේ නිරී්කෂණ චාරිකාවක නිරතවූ අතර එහිදි තීරණ රැසකට එළැඹි බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය.මේ නිරීක්ෂණ චාරිකාවට විදේශ රැකියා ප්‍රවර්ධන හා සුබසාධක ඇමැති ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ, ඔලිම්පික් කමිටු සභාපති හේමසිරි ප්‍රනාන්දු හා ක්‍රීඩා අධ්‍යක්ෂ ජෙනරාල් පී. සතරසිංහ යන මහත්වරු එක්වූහ.ක්‍රීඩා උළෙලට ක්‍රීඩා 11 ක් ඇතුළත් වේ. දකුණු ආසියාවේ රටවල් 8ක් මේ ක්‍රීඩා උළෙලට සහභාගි වනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=s1101033</link>
    <topic>ආනන්ද විදුහලට විශිෂ්ට ජයක්</topic>
    <author/>
    <content>කොළඹ ආනන්ද විදුහලේ පා දඟ පන්දු යවන සචිත්‍ර පෙරේරා පන්නිපිටිය ධර්මපාල විදුහලේ ක්‍රීඩකයන් එකොළොස්දෙනෙකු දවාලමින් ආනන්ද විදුහලට ඉනිමක හා ලකුණු 64ක පහසු ජයක් ගෙන දුන්නේ ය.සචිත්‍ර ධර්මපාල පළමු ඉනිමේ කඩුලු 6ක් ලකුණු 20කට හා දෙවැනි ඉනිමේ කඩුලු 5ක් ලකුණු 46කට දවාලමින් ආනන්ද විදුහලේ ජය මාවත විවර කෙළේ ය. ඔහු මේ දක්වා තරග 8ක දී කඩුලු 62ක් දවාගැනීමට සමත්ව සිටීම කැපී පෙනෙයි. එමෙන්ම තරග 3ක දී කඩුලු 10ට වඩා බිඳ හෙලීමට හැකිව ඇත. රිච්මන්ඩ් හා ධර්මාශෝක විදුහල්වලට එරෙහි තරගවලදී ද කඩුලු 10ට වඩා බිඳ හෙළී ය. මෙවර අන්තර් පාසල් ක්‍රිකට් තරගමාලාවේ ආනන්ද විදුහල තරග 5ක් ජය ගැනීමද විශේෂත්වයකි.ආනන්ද විදුහල පළමු ඉනිම ලකුණු 272ඉසුරු සමරසිංහ 75, පසිදු මධුෂාන් 37, තුෂාර සමරකෝන් 32, රසික දයාරත්න 31, (රසික ගමගේ 76 / 5, තරිදු ලක්ෂාන් 52/2)ධර්මපාල විදුහල පළමු ඉනිම ලකුණු 71තරිදු ලියනගේ 37, (සචිත්‍ර පෙරේරා 20 / 6, වෙනුක අෂේන් 12 / 2)ධර්මපාල විදුහල දෙවැනි ඉනිම ලකුණු 137චානුක මාපටුන 61, ඉසුරු ගුණතිලක 45 වෙනුක අශේන් 43 / 3, පසිදු මධුෂාන් 29 / 2, සචිත්‍ර පෙරේරා 46 / 5).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=s1101034</link>
    <topic>අෆ්රිඩි - වකාර් තරග පාවාදීම ගැන පරීක්ෂණයට</topic>
    <author/>
    <content>ලබන සතියේ දී ඩෝහා හි පැවැත්වෙන පරීක්ෂණයකට පාකිස්තාන එක්දින ක්‍රිකට් නායක සහීඩ් අෆ්රීඩිට හා පුහුණුකරු වකාර් යුනුස්ට ඉදිරිපත් වීමට අවස්ථාව දෙන බව පාකිස්තාන ක්‍රිකට් ආයතනය පවසයි.පාකිස්තාන ක්‍රීඩකයන් මුදලට තරග පාවාදීම සම්බන්ධයෙන් එල්ල වී ඇති චෝදනා මත මේ පරීක්ෂණ පැවැත්වීමට නියමිතය. එම පරීක්ෂණයේ සාක්ෂි විභාගයට අෆ්රීඩි හා යුනුස් ඉදිරිපත් කරන ලෙස ඉල්ලා සිට ඇත්තේ ජාත්‍යන්තර ක්‍රිකට් කවුන්සිලයයි.පාකිස්තානයේ ක්‍රිකට් ක්‍රීඩකයන් තිදෙනෙකුට එල්ල වී ඇති මේ චෝදනා සම්බන්ධයෙන් තීරණයක් ගැනීම සඳහා මොවුන් පරීක්ෂණයට ඉදිරිපත් කරන ලෙස ඉල්ලා ඇති බව පාකිස්තාන් ක්‍රිකට් ආයතනය පවසයි.එංගලන්තයට එරෙහිව ලෝඩ්ස් හි තරගවැදි අවස්ථාවේ දී පසුගිය සැප්තැම්බරයේ දී මේ ආන්දෝලනාත්මක සිදුවීම සිදුවිය. එයට හිටපු ටෙස්ට් නායක සල්මන් බට් පන්දු යවන්නන් වන මොහොමඩ් ආමීර් හා මොහොමඩ් ආශිෆ් තරගය පාවාදීමට කටයුතු කර ඇති බව චෝදනා එල්ල විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=s1101035</link>
    <topic>හෙනිංට ජය</topic>
    <author>පර්ත් (ඒ.එෆ්.පී)</author>
    <content>හිටපු අංක 01 ටෙනිස් ක්‍රීඩිකාවක වූ බෙල්ජියමේ ජස්ටින් හෙනිං පසුගියදා පැවැති හොජමන් කුසලාන තරගාවලියේදී ජයග්‍රහණයක් ලබාගත්තේය.28 හැවිරිදි හෙනිං වැලමිටේ තදබල ආබාධයක් හේතුවෙන් පසුගිය ජුනි මාසයේදී විම් බිල්ඩන් තරගයේදී කිම් කිලිජස්ටර්ස්ට පරාජය විය.හෙනිං වසරක කාලයක් තුළ තරග පිටියෙන් බැහැරව සිට මෙවැනි විවෘත තරගයකදී ජයග්‍රහණයක් ලබා ගැනීම පැසසුම් කටයුත්තකි.හෙනිං හත්වතාවක් ග්‍රෑන්ඩ් ස්ලෑම් තරගාවලිය ජයග්‍රහණය කර තිබේ. නව ජයග්‍රහණයක් සමග ඇයට යළිත් වරක් ක්‍රීඩා පිටියට අවතීර්ණවීමට ඉඩලැබීම සම්බන්ධයෙන් ඇය උද්දාමයට පත්ව සිටින්නීය.කෙසේ වෙතත් මිශ්‍ර කාණ්ඩ තරගාවලියේදී බෙල්ජියම් කණ්ඩායටම ඕස්ට්‍රේලියාව පරාජය කිරීමට හැකියාවක් ලැබුණේ නැත.මිශ්‍ර යුගල තරගයේදී ඔස්ට්‍රේලියාව 1 – 6 6 – 3 සහ 7 – 6 වශයෙන් ජයග්‍රහණය ලබා ගත්තේය.හෙනිං ගේ ජයග්‍රහණයත් සමග “ඒ” කාණ්ඩය යටතේ බෙල්ජියම 1 – 0 ක් ලෙස ඉදිරියෙන් සිටියි.“මට දැන් අවශ්‍යව ඇත්තේ තවදුරටත් විශ්වාසය තර කර ගැනීම සහ සුපුරුදු රිද්මය ලබා ගැනීම බව ජයග්‍රහණයෙන් අනතුරුව හෙනිං ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=f1101031</link>
    <topic>අද විපක්ෂයට එලොව පොල් පෙනිලා</topic>
    <author>සාකච්ඡා කළේ :– බුද්ධික සමන් ගුණවර්ධන</author>
    <content>මාර්ග සංවර්ධන අධිකාරිය, මහාමාර්ග අමාත්‍යාංශය ගැන ජනතාවට අද හැඟීමක් ඇතිවී තිබෙන්නේ මේ අතිවිශාල මාර්ග පද්ධතියේ සංවර්ධනයත් ගමේ මාර්ග සංවර්ධනයත් ජනතාවට දැනෙන ලෙස සිදු වී තිබෙන නිසායි. ඒ තීන්දුවේ ප්‍රතිඵලයක් ලෙස තමයි අද අධිවේගී මාර්ග ඉදිවෙන්නේ, ගුවන් පාලම් ඉදිවෙන්නේ සහ අනෙකුත් මාර්ග සංවර්ධය සිදුවෙන්නේ. ඒ තීන්දුව තමයි වඩාත් වටින්නේ.ජනතාවට අයිති සියලු මාර්ග ජනතාවගේ මාර්ග කියල හිතලයි මේ තීන්දුව අරගෙන තියෙන්නේ.. අද ගමේ පාර කොන්ක්‍රීට් කිරීමත් ඊට එහාගිය අධිවේගී මාර්ග කාපට් කරලා පිළිසකර කිරීමත් මහාමාර්ග අධිකාරියට අයත් මාර්ග සංවර්ධනය කිරීමේ වැඩපිළිවෙළක් ලෙස අද ක්‍රියාත්මක වෙනවා. මේවා වචනයට විතරක් නෙවෙයි ක්‍රියාවට නංවන්න ජාතික අය-වැයෙන් විශාල මුදලක් වෙන්කර තිබෙනවා. ඒ සඳහා 2011 දී බිලියන 102ක මුදල් වෙන්කර තිබෙනවා.ගුවන් පාලම් සකස් කළේ කැලණිය, පන්නිපිටිය, නුගේගොඩ, දෙහිවල කියන ස්ථානවලයි’ ගුවන් පාලම් ඉදිකිරීමට ප්‍රධානම අවශ්‍යතාව වුණේ ඒ කියන ස්ථානවල තිබූ මාර්ග තදබදය යි.මේ ගුවන් පාලම් හැදීමේ කාර්යභාරයට වඩා වෙනත් සැලැස්මක් තියනව නම් ඒ මේ තිබෙන මාර්ග පද්ධතිය පුළුල් කරන්න ඕනෑ.ඒ සඳහා අතිවිශාල මුදල් ප්‍රමාණයක් වැය වෙනවා වගේම ඉඩම් අත්පත් කර ගැනීමකුත් කරන්න සිදුවෙනවා. ඒ වගේම විශාල කාලයක් ගතවෙනවා.ඒ නිසා ලබාදෙන්න තියෙන හොඳම විසඳුම සියලුම ගුවන්පාලම් ඉදිකිරීමයි. එහිදී ගුවන්පාලම් ඉදිකිරීමේදී යකඩ භාවිතා කරල ඉදි කරනවද, කොන්ක්‍රීට් භාවිතා කරල ඉදිකරනවද කියන ප්‍රශ්නයයි ඊළඟට පැන නැගුනේ කොන්ක්‍රීට් පාලමට යන වියදම අඩු වුණාට ඒ සඳහා යන කාලය ඉතා වැඩියි. අවුරුද්දක් එකහමාරක් ගතවෙනවා. ඒ සඳහා වැයවන කාලය වාහන සඳහා සහ අමතර වියදම් පිළිබඳ සලකා බැලුවාම යකඩ පාලමට යන වියදම ම යනවා.ඒ නිසා මහාමාර්ග අමාත්‍යාංශය යකඩ පාලම් වෙත යොමු වුණා. එහිදී අදාළ ටෙන්ඩර් පටිපාටිය අදාල ප්‍රමිතියට කටයුතු කරන්න පියවර අරන් තියනවා. යකඩ පාලම්වලට යම් කෙනෙක් චෝදනා කරනවනම් ඒ මිල අධිකයි කියලයි. ඒ කොන්ක්‍රීට් පාලම එක්ක සසඳලයි. ඒත් කොන්ක්‍රීට් පාලමක් හදන්න අවුරුදු එකහමාරක් යනවනම් යකඩ පාලමක් හදන්න මාස තුනක් විතර යන්නේ. ඒ ගතවෙච්ච කාලයේ ලාභය මේ යකඩ පාලමට එකතු කරන්න ඕනෑ.සමහර වෙලාවට විපක්ෂය හඳුන්වනවා මේ යකඩ පාලම් මතින් බර වාහන ගමනාගමනය තහනම් කරල තියෙන්නේ මේ පාලම් ශක්තිමත් නැති නිසා කියලා. ඒක බොරුවක්. යකඩ පාලම් මගිනුත් බරවාහන ගන්න ගියොත් අපි බලාපොරොත්තු වූ වාහන තදබදය අඩුකිරීම සිදුවෙයි ද ? බර වාහනත් එයින් යන්න ගියාම තදබදය තවත් වැඩි වෙනවා. මේක ප්‍රමිතිය පිළිබඳ ප්‍රශ්නයක් නෙවෙයි. ලබාදුන් විසඳුමට තවත් සහයක් ලබාදෙන්නයි ඒ තීරණය අරන් තිබෙන්නේ.මේ අධික වර්ෂාව නිසා සෑම ප්‍රදේශයකම හොඳින් තිබූ මාර්ගත් අබලන් වෙලා. ඒ අබලන් වූ මාර්ග ප්‍රතිසංස්කරණය කිරීමට මේ වනවිටත් කටයුතු කරගෙන යනවා. විශේෂයෙන් කුරුණෑගල දඹුල්ල මාර්ගයේ අධික ප්‍රතිසංස්කරණයක් අවශ්‍ය වී තිබෙනවා. වව්නියාව ඇතුළු ප්‍රදේශවල මාර්ග පද්ධතිත් ඒ අතර ප්‍රතිසංස්කරණය කිරීමට සිදුවී තිබෙනවා.මේ ප්‍රතිසංස්කරණ කරන අතරත් වර්ෂාපතනය සිදුවෙනවා. ඒත් අප ඒ අතර වුණත් ජනතාවට ගමනාගමන පහසුකම් ලබාදීම සඳහා ඒ කටයුතු කඩිනමින් සිදු කරනවා.පසුගිය වර්ෂාවෙන් මාර්ග අබලන්වීම වැඩිබව අපි පිළිගන්නවා. ඒක පාරිසරික ප්‍රශ්නයක්.මම හිතන්නේ මාධ්‍ය මගින් එවැනි ප්‍රචාරයක් යනවා තමයි. ඒ ප්‍රචාරය පිළිබඳව මමත් දැනුවත් වී සිටිනවා. මේ රටේ ජනතාව වගේ ම මමත් විශ්වාස කරනවා අපේ ජනාධිපතිතුමාගේ නායකත්වය පිළිබඳව.එතුමා නිවැරැදිව ඒ මණ්ඩලය පිළිබඳව ගතයුතු තීන්දුව පැහැදිලිව රාජ්‍ය තාන්ත්‍රික මට්ටමින් ගනියි. රටේ යහපත සඳහා රටේ ගරුත්වය සඳහා මේ රටේ ආරක්ෂාව සඳහා දිවිදුන් සියලුදෙනාගේ ආත්මගරුත්වය රැකෙන පරිදි ජනාධිපතිතුමා නිවැරැදි තීන්දුව ගනියි.ඒ වගේම සඳහන් කරන්න ඕනෑ යුද අපරාධ සිදුවුණේ ආයුධ ගත්ත ආයුධ බලය හිමිනැති එල්.ටී.ටී.ඊ. සංවිධානයෙන් කියනඑක මේ රටේ ජීවත්වන සියලු දෙනාත් මේ ලෝකයේ මානව අයිතිය පිළිබඳ නිවැරදිව සිතන සියලුදෙනාත් පිළිගන්න කාරණයක්. බෑන්කීන්මූන්ගේ කමිටුව ඉදිරියෙත් නොබියව මුහුණ දෙන්න අපට ආත්ම ශක්තිය තිබෙනවා.ඒක ආණ්ඩුවේ ප්‍රශ්නයක් නෙවෙයි. එතුමාගේ තනතුර පිළිබඳ ප්‍රශ්නයක්. රත්නසිරි වික්‍රමනායක ඇමැතිතුමා මේ රටේ පහළ සිට උසස්ම තනතුර දක්වා පත් වී තිබෙනවා. ඒ සඳහා පක්ෂයත් ජනාධිපතිතුමාත් සහයෝගය දීලා තිබෙනවා. එවැනි තත්ත්වයක් උඩ තමන්ගේ තනතුර පිළිබඳ හිතලා ආණ්ඩුව විවේචනය කිරීම වැරැදියි.ඒ නිසයි මම මේක එතුමාගේ ප්‍රශ්නයක් කියලා කියන්නේ. පාර්ලිමේන්තු මන්ත්‍රීවරයෙක් ජ්‍යෙෂ්ඨ ඇමැතිවරයෙක්, හිටපු අග්‍රාමාත්‍යවරයෙක්, විදියට එතුමා උසස් දේශපාලන තනතුරු දරා තිබෙනවා. පරිණත දේශපාලනඥයකු හැටියට එතුමා මේ අවස්ථාවේ ඒ පරිණත බව පාවිච්චි කරනවා නම් හොඳයි.එහෙම නැතුව විපක්ෂයට ආයුධ ලබා දෙන්න යනවා නම් ඒක වැරැදියි. මට හිතෙන්නේ එතුමාට පක්ෂයෙන්, ජනාධිපතිතුමාගෙන් ලැබෙන්න ඕන උසස්ම තැන ලැබිලා තියනවා. මම නම් පෞද්ගලිකව හිතන්නේ එතුමා විශ්‍රාම සමයේ සිටිය යුතු අවදියක් මේ. ඒත් ජනාධිපතිතුමා එතුමාව ජාතික ලැයිස්තුවෙන් පාර්ලිමේන්තුවට තෝරාගෙනත් තියෙනවා.ඒ පරිණත බවට තමයි අවස්ථාව දීලා තියෙන්නේ. පක්ෂය තුළ සිටින අනෙක් පරිණත දේශපාලනඥයන්ටත් අවස්ථාව ලබා දිය යුතුයි. එහෙම නැතුව එක්කෙනෙකුට ම එකම අවස්ථාව දෙන්න බෑ. වත්මන් අගමැතිතුමාටත් තනතුරු නොලැබූ අවස්ථා තිබුණා. එතුමා ඒ අවස්ථාවේ නිහඬව සිටිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=f1101032</link>
    <topic>ජනතා අවශ්‍යතාවලට මුල් තැන</topic>
    <author>සටහන් - නදීෂාණි ප්‍රියංගිකා ඡායාරූප - ඒ.ඒ.එල් ඩයස් , මාතලේ දිස්ත්‍රික් සමූහ</author>
    <content>එක් පසෙකින් ලොවක් මවිත කළ කසුප් රජුගේ සීගිරි ගලයි. අනෙක් පසින් දඹුළු ලෙන් විහාරයයි. අනුරපුර රාජධානියට ආසන්නව පැවති මේ පෙදෙස එදා මෙන් ම අදත් ලක්දෙරණේ සුවිශේෂීත්වයක් හිමිකරගෙන සිටියි. ලෙන් විහාරයේ නොසිඳෙන උල්පත පාදක කොටගනිමින් දඹ – උල්ල සන්ධි වීමෙන් සුසැදි මේ පුරවරය දඹුල්ලයි.මාතලේ දිස්ත්‍රික්කයේ උතුරු කෙළවරට වන්නට පිහිටි දඹුල්ල ප්‍රාදේශීය සභා බල ප්‍රදේශය ව.කි.මි. 456.3 කින් යුක්තය. ‘අපගේ කැපවීම තුළින් ඔබට සමෘද්ධියක්’ යන්න අරමුණු කරගත් මෙය 1987 අංක 15 දරණ ප්‍රාදේශීය සභා පනතින් දඹුල්ල ප්‍රාදේශීය සභාව ලෙස ස්ථාපිත විය. 1988 වර්ෂයේ දී මෙම ප්‍රාදේශීය සභා බල ප්‍රදේශය ග්‍රාම සේවා වසම් 29 කට බෙදා තිබුණු අතර, 1990 දී එය නැවත වසම් 59 දක්වා වර්ධනය විය.වරින්වර ජනතා කැමැත්ත මත දෙපසට දෝලනය වූ සභාපති කිරුළේ දෙවරක් ම හිමිකම් ලැබුවේ, වර්තමාන සභාපති කේ. ජී. සෝමතිලක මහතා ය. කෘෂි කර්මාන්තය ප්‍රධාන ජීවනෝපාය කරගත් පෙදෙසක ගත වූ වසර කිහිපය තුළ සංවර්ධනයෙන් ආ ගමන් ම¼ඟ පිළිබඳ ආපසු හැරී බැලීමකි මේ.කෘෂිකර්මාන්තයට අවශ්‍ය අමුද්‍රව්‍ය ප්‍රවාහනය කිරීමත්, නගරය වෙත ඒවා රැගෙන ඒමටත් ක්‍රමවත් මාර්ගපද්ධතියක් අවශ්‍ය බැවින් පරිපාලනයේ වැඩි අවධානයක් ඒ කෙරෙහි යොමු විය. ජාතික සවිය ගම නැඟුම හා මඟ නැඟුම ව්‍යාපෘති යටතේ රු. 11, 285, 937.59 ක මුදලක් වැය කරමින් දුෂ්කර මාර්ග රැසක් සංවර්ධනය විය.ඒ යටතේ කෘෂි වේලි ඉදිකිරීම වෙනුවෙන් රු. 330000 පමණ වෙන්විණි. ඒ හැරෙන්නට ජාතික සවිය ගම නැ¼ඟුම සංවර්ධන වැඩසටහන යටතේ 2010. 12. 01 වන විට රු. 11 562 197.90 ක මුදලක් වැය කරමින් වසම් තුළ සංවර්ධන කටයුතු සිදුකර තිබේ. එමෙන් ම විශේෂ ව්‍යාපෘති යටතේ රු. 1300000 ක වියදමින් හා ග්‍රාමීය මාර්ග සංවර්ධන වැඩසටහන යටතේ රු. 4486461.76 ක නිමකිරීම් කර තිබේ.‘රංගිරි උදානය’ වැඩසටහන යටතේ 2009 වසර තුළ රු. 308, 380,90 ක් වෙන්කරමින් ප්‍රජාශාලා දෙකක් සහ වල්ගම්වැව බහුකාර්ය ගොඩනැගිල්ල ඉදිකර තිබේ.ඒ හැරෙන්නට දඹුල්ල ආදාහනාගාරය රු. ලක්ෂ සියයක වියදමින් ඉදිකර ඇති අතර එය තව නොබෝ දිනකින් ජනතා අයිතියට පත්වනු ඇත. ආසියානු සංවර්ධන බැංකුවේත්, ප්‍රාදේශීය සභා හා පළාත් සභා අරමුදල් මත ප්‍රදේශයේ ජනතාවගේ පානීය ජල අවශ්‍යතා සම්පූර්ණ කිරීම උදෙසා ජල ව්‍යාපෘති හතක් මේ වන විට ක්‍රියාත්මක කර තිබේ.‘එක්ව ගම ගොඩනඟමු’ ව්‍යාපෘතිය යටතේ ප්‍රජා ශාලා තිස් හතක් ඉදිවන්නේ එක් ව්‍යාපෘතියක් සඳහා ලක්ෂ 5ක මුදලක් වැය කරමිනි. ඉනාමලුවේ සිට සීගිරිය දක්වා මාර්ගය අලංකාර ලෙස නිමවන්නේ ‘මහ දඹුල්ල සංවර්ධන ව්‍යාපෘතිය’ යටතේ නගරයට තවත් අලංකාරයක් ද එක් කරමිනි.‘පාසල් අධ්‍යාපනය’ යන්න ප්‍රාදේශීය සභාවට අයත් විෂයක් නොවූ නමුදු, ‘නැණ ශක්ති’ නමින් අ.පො.ස. (සා. පෙළ) අධ්‍යාපන සත්කාරයක් ප්‍රාදේශීය සභාව මගින් වාර්ෂිකව සංවිධානය කරනු ලබයි. ඒ හැරෙන්නට ප්‍රාදේශීය සභාවට අයත් පෙර පාසල් සියල්ල නියෝජනය වන පරිදි නව ව්‍යවස්ථාවක් 2009 දී සම්පාදනය වීම ද ඉන් ලැබූ ජයග්‍රහණයකි.වාණිජමය නගරයක් ලෙස දිනෙන් දින වර්ධනය වන දඹුල්ල නගරයට, ඉඩම් හා ඉඩම් සංවර්ධන අමාත්‍යතුමන්ගේ මැදිහත්වීමෙන් කෝටි 20ක මූල්‍ය වටිනාකමැති ගිනි නිවන ඒකකයක් ලැබීම සංවර්ධනයේ සුවිශේෂී කඩඉමකි.දඹුල්ල ආර්ථික මධ්‍යස්ථානය නිසාත්, සංචාරක පුරවරයක් නිසාත් දිනෙන් දින වැඩි අවධානයක් ලබාගන්නා මේ පුරවරය සංවර්ධනයේ අරුණළු මතින් වේගවත් දිගු ගමනකට පා ඔසවමින් සිටියි.මම දඹුල්ල ප්‍රාදේශීය සභාව ආරම්භයේ සිට ම එය නියෝජනය කළ කෙනෙක්. දිවංගත ටී. බී. තෙන්නකෝන් මැතිතුමා ගේ මඟපෙන්වීම යටතේ තමයි මම දේශපාලනයට ආවේ. මම දකින විදිහට ජනතාවට සෙත සලසන්න හැකි, ජනතාවත් සමඟ සමීපව කටයුතු කරන්නට හැකි, රට වෙනුවෙන් යමක් කළ හැකි තැනක් තමයි ප්‍රාදේශීය සභාව.ජනතාව අපට ජනතා වරමක් ලබා දෙන්නේ ඔවුන්ගේ පොදු අවශ්‍යතා ඉටුකරගන්නට, නියෝජිතයින් විදිහටයි. ඒ නිසා ජනතා සුබ සිද්ධිය, විශේෂයෙන් ම යටිතල පහසුකම්, සෞඛ්‍ය, අධ්‍යාපන යනාදී වූ සෑම ක්ෂේත්‍රයක් කෙරෙහි ම අපි අපේ අවධානය යොමු කළ යුතුයි.මේ ප්‍රදේශය තුළ වෙසෙන්නේ කෘෂිකාර්මික ජනතාවක්. ඒ වගේ ම සීගිරිය, දඹුල්ල ආදී ඓතිහාසික ස්ථාන නරඹන්න පැමිණෙන පිරිස නිසා අද මේක සංචාරක පුරවරයක්. ඒ නිසා එවැනි වගකිවයුතු සභාවක සභාපතිවරයෙකු විදිහට මම, මනා මහජන සම්බන්ධතා ක්‍රියාවලියක් පවත්වාගෙන යනවා.නගරය තුළ සංවර්ධන කටයුතු කරගෙන යාමේ දී විවිධාකාර වූ මතවාද ගොඩනැගෙනවා. සංවර්ධනයට භූ®මි අත්පත්කර ගැනීමේ දී ත් ජනතාවගෙන් යම් ආකාරයක ගැටලු මතුවෙනවා. ඒත් නගරයේ සංවර්ධනය වෙනුවෙන් සියලු දෙනාගේ ම දායකත්වය ඉතා වැදගත්.මම ජනතා අවශ්‍යතාවයට මුල්තැන දෙන කෙනෙක්. ඒ වගේ ම පක්ෂ විපක්ෂ භේදයක් නැතිව හැම මන්ත්‍රී කෙනෙක්ගේම හඬට සවන් දෙනවා. ඒ නිසා මට හැමෝගෙම සහය ලැබෙනවා.අතිගරු ජනාධිපතිතුමන්ගේ ජාතික සවිය ‘ගමනැඟුම’ හා ‘මඟ නැඟුම’ ව්‍යාපෘති යටතේ අපිට මුදල් ප්‍රතිපාදන ලැබුණා. ඒ වගේ ම රජයෙන් ලබාදෙන මූල්‍ය ප්‍රතිපාදන, සභා අරමුදල් ආදියට අමතරව විවිධ පුද්ගලයින්ගෙන් අපිට ආධාරත් ලැබෙනවා.ඒ වගේ ම තමයි නව ආදායම් උත්පාදනය කරගත හැකි ආදායම් ඒකක අපි හඳුනාගත්තා. ඒ තුළිනුත් අපි යම් ආදායමක් උපයා ගත්තා. විශේෂයෙන් ම මෙහි දී සඳහන් කරන්න ඕනේ. අමාත්‍ය ජනක බණ්ඩාර තෙන්නකෝන් මැතිතුමාව. එතුමාගෙන් ලැබෙන සහයත් මා මෙහි දී අගය කරනවා.‘දඹුළු නවෝදය’ වැඩසටහන ක්‍රියාත්මක කිරීමෙන් අපි බලාපොරොත්තු වෙන්නේ ග්‍රාමීය ගොවි ජනතාව වෙනුවෙන් ක්‍රමවත් මාර්ග පද්ධතියක අවශ්‍යතාවය ඉටුකිරීමයි. සෑම වසමක් සඳහා ම මෙහි දී රුපියල් ලක්ෂයක මුදලක් වැය කිරීමට අපේක්ෂිතයි. ඒ වගේ ම ගම ගොඩනඟමු ධ්, ධ්ධ් අදියර, ‘රංගිරි උදානය’ වැඩසටහන් තුළිනුත් පෙර දී වගේ ම ඉදිරියේදීත් සංවර්ධනයන් සිදු කිරීමට මම අපේක්ෂා කරනවා.ඒ වගේ ම ජනතාවගේ අවශ්‍යතා හඳුනා ගනිමින්, අවශ්‍යතා ඉටුකිරීම මගේ අපේක්ෂාවයි.ඇත්තටම තෘප්තිමත්. තිස්වසරක් පැවති යුද්ධය දැන් අවසන් වෙලා. දඹුල්ල බස්නැවතුම් පොළේත්, දිගම්පතනේත් බෝම්බ සිද්ධිය අපේ ජනතාවට තදින් ම දැනුණා. ඒක අපට අමතක නැහැ.දඹුල්ල ආර්ථික මධ්‍යස්ථානයත්, සංචාරක පුදබිමත් නිසා නොනිදන නගරයක් බවට පත්වන මේ නගරය අද සංවර්ධනය කරා ශීඝ්‍රයෙන් ගමන් කරනවා. මේ දියුණුව දිහා බලද්දී ඇත්තටම සතුටුයි.ආසියාවේ ආශ්චර්ය කරා අප යන ගමනේ දී අතිගරු ජනාධිපතිතුමන්ට මං මගේ උපරිම සහය ලබාදෙනවා. ඒ ‘නොනිදෙන පුරවරය’ ලංකාවේ ආශ්චර්යවත් නගරය කරන්නටයි. .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=f1101033</link>
    <topic/>
    <author/>
    <content>මට සීනි රාත්තලක් දෙන්න.ආ....තේ කුඩු කාලකුත් දෙන්න.වෙන මොනවද හරමානිස් අයියේ?අදට එච්චරයි මල්ලියේ.ඔය ගාන මගේ පොතට එකතු කරන්න මල්ලියේ.හරමානිස් උන්නැහේ ජේමිස් මුදලාලිගෙන් ණයට ගත් බඩුත් රැගෙන යන්නට ගියේය. කඩේ ඉදිරිපිට ඇති බංකු දෙකට බර වූ කිහිප දෙනෙක් අල්ලාප සල්ලාපයේ යෙදී සිටිති. අතැමෙකු අත පුවත්පතකි. රටේ තොටේ තොරතුරු දැන ගැනීමේ අටියෙන් බොහෝ දෙනා ‘ප්‍රේම් ස්ටෝස්’ වෙත ඇදී එති. ඇතැම් වේලාවලට මේ කතා බහ ගමේ ගොඩේ ඕපාදූප ද වන්නට පුළුවන.පන් මල්ල කිහිලි ගසා ගත් සිසිලියා ද කඩයට ගොඩ වූයේ මේ අතරතුරය.ජේමිස් මල්ලියේ... කොහොමද තොරතුරුවරදක් නැහැ.අපේ කොලුවා ඒජන්ත විභාග පාස් වුණානේ. ඇගේ මුහුණෙන් පෙනුණේ ඉහවහ ගිය ආඩම්බරයකි.ආ එහෙමද?කවුරුත් ඈ දෙස බැලූහ.ආ දැන් ඉතිං උඔට දුක් විඳින්න ඕනෑ නෑ.එකිනෙකා බොහෝ දෑ කසු කුසු ගෑහ.ඇතමෙක් ඈ වෙතට ළඟා වී තොරතුරු විමසූහ. ඈ ද මහත් අභිමානෙන් පුතු ගැන තොරතුරු විචාලීය.කොලුවට කිරිබතක් හදලා දෙන්න එපායැ. මට දෙන්නකෝ කරවල භාගයක්.ඈ තව අවශ්‍ය අඩුම කුඩුම ද මිල දී ගත්තාය.මල්ලියේ පොතට එකතු කරන්න.ඈ වහ වහා කඩපිලෙන් නික්ම ගියාය.කඩපිලේ සිදු වන සියලු ගනුදෙනු දෙස මුදලාලිගේ එකම පුතු මහත් ඕනෑකමින් බලා සිටියේ ය. ඇතැම් වේලාවල්වල දී බඩු බාහිරාදිය කිරා මැන බලා දීමට ඔහු පියාට සහයෝගය දුන්නේ ය.නිතර දෙවේලේ දකින මුහුණු ඇතැම් දිනවල විටින් විට කඩයට ගොඩවඳියි.ආ හරමානිස් මාමා... මොකද මේ ආයෙමත්.ආ පුංචි මහත්තයා මට මේ බඩුවක් අමතක වුණා.ඔහු තමාට මිල දී ගැනීමට අවශ්‍ය දේ පවසා සිටියේය.පොතට දාන්න පුංචි මහත්තයා.පුංචි මහත්තයා ණයට බඩු දී සටහන් කරන පොත අතට ගත්තේ ය.හරමානිස් මාමාට වෙන් වූ පිටුව පෙරළා බැලීය.මාමේ....මේක කරන්න අමාරුයි. දැන් ලොකු ගාණක් එකතු වෙලා තියෙනවා. කවදා ද මේවා ගෙවන්නේ.පුංචි මහත්තයාගේ මුහුණ ඇද වී ගියේ ණය ගණන් එකතුව දැකීමෙනි.කමක් නෑ මාමේ. මේ ගාන මම අදට ලියන්නම්. හැබැයි, ආය නම් ණයට ගන්න හිතන්න එපා. මෙහෙම ගියොත් අපට මේ වැඩේ කරගෙන යන්න බැරි වෙනවා.පුංචි මහත්තයෝ මං ඔය ගාන ගෙවලා දාන්නම් කෝ...හ්ම්...හරමානිස් මාමා පිටත්ව ගියේය.තාත්තේ... තාත්තේ...ඇයි තාත්තේ මෙහෙම මිනිස්සුන්ට ණයට බඩු දෙන්නේ. කොහොමද අපි බිස්නස් එකක් කරන්නේ. කොහොමද ලාබයක් ගන්නේ. තාත්තා මෙහෙම එක එක්කෙනාට ණයට බඩු දෙන්න ගියොත් අපි වැටෙයි.පුතේ ඒ අය ගමේ ඈයෝ. තරහ කරගෙන බෑ. මගෙන් හැමදාමත් බඩු ගන්න උදවිය නේ.ඒක තමයි තාත්තේ මමත් මේ කියන්නේ. මින් පස්සේ තාත්තා ණයට බඩු දෙනකොට ටිකක් හිතන්න. ඒ අය හම්බ කරන ගාන අනුව ණය දෙන්න. මේ ණය මුදල් දිගට දිගට එකතු වුණොත් අපට ඔළුව උස්සන්න බැරි වෙනවා. අපට විතරක් නෙවෙයි. ඒ අයටත් ඔළුව උස්සන්න බැරි වෙනවා.පුතු කියූ දේ හි කිසියම් සත්‍යතාවයක් පවතින බව පියාට වැටහුණි.‘ප්‍රේම් ස්ටෝස්’ බලපිටිය, ගාලු පාරේ පිහිටි සාරවත් වෙළෙඳ සැලකි. ජේමිස් ද සිල්වා මුදලාලි මහතාට හිමිව ඇති මේ වෙළෙඳ සැලට අද සිය එකම පුතු පැමිණ සිටී. ඒ උසස් පෙළ විභාගයට පෙනී සිට ප්‍රතිඵල අපේක්ෂාවෙන් සිටින බැවින් ඔහු පියාට අත්වැලක් වීමේ අරමුණිනි. මේ 1968 වර්ෂයේ එක්තරා දිනෙක වූ සිදුවීමකි.එදා ‘ප්‍රේම් ස්ටෝස්’ හි සිටි පුංචි මහත්තයා අන් කවරෙකුවත් නොවේ. ඔහු නමින් කොග්ගල ලියනගේ ලාල් ප්‍රේමනාත් ය. ඔහු වර්ෂ 1953 ජූලි මස 13 වැනිදා උපන්නේ ය. පවුලේ එකම දරුවා ඔහුය. මව නමින් ගුණවතී කොඩිකාර ය. ඇය ගෘහනියකි. පියා කොග්ගල ලියනගේ ජේමිස් ද සිල්වා ය. ඔහු වෘත්තියෙන් වෙළෙඳ ව්‍යාපාරිකයෙකි. ඔවුහු අම්බලන්ගොඩ කළුවඩුමුල්ල ග්‍රාමයෙහි පදිංචිව සිටියහ.නිවසට ඉතා ආසන්නයෙන් පන්සල පිහිටා ඇත. තවත් පසෙකින් ක්‍රීඩා පිට්ටනියකි. ආගමික පරිසරයක් ඇසුරේ හැදීමට වැඩීමට මේ දරුවාට අවස්ථාව ලැබුණි. ඔහු නොවරදවාම ඉරිදා දහම් පාසලට ගියේය. පුන් පෝදා දිනවල ද පන්සල වෙත ගොස් ආගමික වතාවත්වලට සහභාගිවීමට අමතක නොකළේය.‘ඒ කාලේ 11 දෙනෙකුගෙන් යුතු ළමයි කාණ්ඩයක් එකතු වෙලා හිටියා. අපි කට්ටිය එකතු වෙලා බෝල ගහන එකමයි වැඩේ. අවට ගම්වල ළමයි එක්කත් තරඟෙට සෙල්ලම් කළා.’නිදහස්ව, නිවහල්ව සුවසේ ගෙවී යන ළමා කාලය පාසල් ගමනත් සමඟම තව තවත් ඔපවත් විය. වර්ෂ 1958 ජනවාරි මස පළමු වැනිදා ඔහු පාසල් ගමන ඇරැඹීය. සිය මවගේ සොහොයුරියක ගේ දෑතේ එල්ලී අම්බලන්ගොඩ දේවානන්ද පාසලට ගොඩ වූ ආකාරය ඔහුට තවමත් මතකය.‘දේවානන්දෙ තිබුණෙ අපේ ගෙවල්වලට කිට්ටුවයි. අපි ඉස්කෝලේ ගියේ පයින්. මම පුංචි කාලේ ඉඳන්ම ඉගෙනීමේ කටයුතුවලට දක්ෂයි. හැමදාමත් පංතියේ පළමුවැනියා වුණා.’ඔහු වර්ෂ 1964 දී 6 පංතියේ දී අම්බලන්ගොඩ ධර්මාශෝක විද්‍යාලයට ඇතුළත් වූයේ ය. ධර්මාශෝකේ සිසුන් සම¼ඟ කෙසේ තරගකාරී ලෙස අධ්‍යාපන කටයුතුවල නිරත වන්නේදැයි ඔහු තුළ තිගැස්මක් ඇති විය.කෙසේ වුවත් කාලයාගේ ඇවෑමෙන් එය පහව ගොස් එහිදී ද හොඳ ප්‍රතිඵල ලබා අන් ළමුන් හා කැපී පෙනෙන සිසුවකු වූවේ ය.කයින් මනසින් වැඩෙන ලාල් සිසුවා තුළ කිසියම් අසනීප ගතියක් පැන නැග්ඟේද මෙකලය. වෛද්‍යවරු ඔහු කොළඹ මහ රෝහල වෙත යොමු කළහ. ඔහු මවත් සමඟ එහි පිටත්ව ගියේ සිය රෝගයට නිසි ප්‍රතිකාර ලබා ගැනීමේ අරමුණිනි.‘මට එතකොට අවුරුදු 11ක් විතර ඇති. ඩොක්ටර් ඇන්තනිස් කිව්වා, මේක බලා ඉන්න පුළුවන් දෙයක් නෙවෙයි. අද රෑම මේ සැත්කම කරන්න ඕනෑ කියලා. මම කිව්වා හරි. අද රෑම සැත්කම කරමු කියලා. කොහොම හරි කරදයක් නැතිව සාර්ථකව සැත්කම කෙරුණා. හැබැයි තව මොහොතක් හෝ ප්‍රමාද වූවා නම් ජීවිතේට අනතුරක් සිදු වෙන්න තිබුණා.’සැත්කම සාර්ථක විය. එහෙත්, ඔහුට විවේකීව සිටිය යුතු බවට වෛද්‍ය උපදෙස් ලැබුණි. ඔහු ඉතා දක්ෂ සිසුවකු විය. ගණිත විෂයයට ඔහු මහත් සේ ඇලුම් කළේ ය. වර්ෂ 1968 දී ඔහු අපොස සාමාන්‍ය පෙළ විභාගයට සාර්ථකව මුහුණ දුන්නේ ය. ලංකාවෙන් ම ඉහළම ප්‍රතිඵල ලැබූ 100 දෙනාට රජයෙන් ශිෂ්‍යත්වයක් ලැබිණි. ලාල් ශිෂ්‍යයා ද ඊට ඇතුළත් විය.උසස් අධ්‍යාපනය දක්වා ම රජයෙන් වියදම් දැරීම එයින් සිදුවිය.“මට මතකයි එම්. ඩී. විමලසූරිය විදුහල්පතිතුමා උදේ රැස්වීම වෙලාවේදී කියනවා මේ වගේ ළමයි ආදර්ශයට ගන්න කියලා. ඔහුගේ ඒ ප්‍රකාශයෙන් මාව තව තවත් දිරිමත් වුණා.’ඔහු වර්ෂ 1970 දී උසස් පෙළ විභාගයට මුහුණ දුන්නේ ය. ප්‍රතිඵල අපේක්ෂාවෙන් නිවසට වී කාලය ගත කරන අතරතුර ඔහු තවත් වැඩකට අත ගැසීය.ඒ අහල පහළ ළමුන් කිහිපදෙනෙකුට ගණිත දැනුම ලබා දීමයි. ළමුන් 15 දෙනෙකු පමණ ඔහුගෙන් ගණිත දැනුම ලබා ගැනීමට පැමිණියහ. තරුණ ලාල් සිසුවාගෙන් ඉගෙන ගැනීමට ආ සුන්දර යුවතියක් ද වූවාය. ඈ චිත්‍රාලී ද සිල්වා ය. ඔවුනොවුන්ට ද හොරා ඔවුනොවුන්ගේ යොවුන් සිත් යා විණි. දැන හැදුනුම්කමක් ගොඩනැගිනි. දිනපතා හමු වූ ඔවුහු ප්‍රේමවන්තයෝ වූහ.ලද හැකි සෑම අවස්ථාවකම ඔහු තම පියාගේ වෙළෙඳ ව්‍යාපාර ස්ථානයට ගියේය. පියාට අත්වැලක් සැපයීය.‘මට පුංචි කාලේ ඉඳන් ම කඩෙත් එක්ක ලොකු බැඳීමක් තියෙනවා. මම කඩෙත් එක්ක තිබූ සම්බන්ධය තමයි අද මේ සා දුරක් රැගෙන ආවේ. බඩු මිල ගණන් එකතු කරලා ඒ ගත් දැනුම මගේ ඉගෙනීමට ලොකු පිටුවහලක් වුණා.’වර්ෂ 1971 මෙකල රටේ වාතාවරණය එතරම් යහපත් නොවීය. රටේ තරුණ කැරැල්ලක් ඇති විය. උසස් පෙළ විභාගයේ ප්‍රතිඵල අනුව ලාල් ශිෂ්‍යයා ඉහළින් ම සමත් විය. ඔහුට පේරාදෙණිය සරසවියෙන් උසස් අධ්‍යාපනයට වරම් ලැබිණි. වර්ෂ 1972 ජනවාරි මස ඔහු විශ්වවිද්‍යාලයට ඇතුළත් වූයේ ය. ‘අක්බාර්’ නේවාසිගාරය මේ වසත් සමයේ ඔහුගේ නිවහන විය. සුන්දර මතකයන් රැසක් එහි සනිටුහන් විය.‘රැග් එක හරිම සුන්දරයි. ඇඟට මහන්සියක් වෙන දේවල් නෙවෙයි. සිතට සනීපයක් වෙන දේවල් තමයි අපට කරන්න කිව්වේ. ගමේ දේවල් නගරයේ අයටත් නගරයේ දේවල් ගමේ අයටත් කියන්න කිව්වා. ඒ කාලය තුළ හරිම තෘප්තියක් ලැබුවා.’මෙතෙක් කල් සිංහල භාෂාවෙන් ඉගෙන ගෙන සිටි ඔහුට ඉංග්‍රීසි භාෂාවට මාරුවීම අසීරු කටයුත්තක් විය. ඒ කෙසේ වෙතත් කාලයාගේ ඇවෑමෙන් ඔහු ඒ අභියෝගයට මුහුණ දුන්නේ ය.තරුණයෙකු වශයෙන් කයින් මනසින් ගොඩනැඟීමට විශ්වවිද්‍යාලය අපූරු ස්ථානයක් විය. ශිෂ්‍ය දේශපාලනය, ඉල්ලීම්, අරගල මේ සියල්ල ද එහි අඩුවක් නොවිණි. මේ සියල්ලම මධ්‍යයේ සිව් වසරකින් පසුව ඔහු විශ්වවිද්‍යාලයට සමු දුන්නේ ය. ඒ 1976 වර්ෂයේදීය. ඉංජිනේරුවරයෙකු වශයෙන් ගෞරව උපාධියක් ඔහුට හිමි විය. තුන්වැනි වසරේ සිටි දක්ෂ ළමුන් වෙනුවෙන් ජාතික ජල සම්පාදන හා ජලාපවාහන මණ්ඩලයෙන් පුහුණු ඉංජිනේරුවරුන් වශයෙන් බඳවා ගන්නා බවට ලිඛිත දැන්වීමක් එවා තිබුණි.‘1976 අප්‍රේල් මස 05 වැනිදා ලියුම ආවා. එතැන් සිට මම එහි පුහුණු ඉංජිනේරුවරයෙක් වශයෙන් රැකියාවට බැදුණා.’1977 වර්ෂයේ දී ස්ථිර සේවකයෙකු විය.1980 දී වරලත් ඉංජිනේරුවරයෙක් වූ ඔහුට රැකියාවේ වරප්‍රසාද හිමි විය.වසර 10ක් පුරා බැදි ප්‍රේමය මල් ඵල ගන්වමින් සියලු දෙනාගේ ආශිර්වාදය මැද පෙම්වතියගේ අත ගත්තේ ය. ඒ 1981 පෙබරවාරි මස 09 වැනිදාය.වර්ෂ 1984 දී ප්‍රධාන ඉංජිනේරු තනතුරට උසස් විය. වර්ෂ 1987 දී නිර්මාණ අංශයේ සහකාර සාමාන්‍යාධිකාරී විය. වර්ෂ 1994 දී එහිම නියෝජ්‍ය සාමාන්‍යාධිකාරී විය.වර්ෂ 1995 දී මණ්ඩලය විසින් ග්‍රාමීය ජල අවශ්‍යතා වෙනුවෙන් සැලසුම් කළ ග්‍රාමීය ජල අංශයේ නියෝජ්‍ය සාමාන්‍යාධිකාරී විය.මෙකල ග්‍රාමීය ජල සම්පාදනය හා සනීපාරක්ෂාව සම්බන්ධ ප්‍රතිපත්තිය ගොඩනැඟීමට ඔහු මූලිකව කටයුතු කළේ ය. මෙහි දී ජනතාව මූලිකකොට ගත් වැඩපිළිටවළකට අත ගැසීය. එය ඉතා සාරථක පියවරක් විය.ව්‍යාපෘති අධ්‍යක්ෂක ලෙසටත් 2003 වර්ෂයේ දී අතිරේක සාමාන්‍යාධිකාරී වශයෙනුත් උසස්වීම් ලැබිණි. වර්ෂ 2007 මැයි මස 17 වැනිදා එහි සාමාන්‍යාධිකාරීවරයා වශයෙන් පත්වීම් ලැබිණි.පියවරෙන් පියවර රැකියාවේ උසස්වීම් ලබද්දී විදේශ ශිෂ්‍යත්ව හා පුහුණුවීම් ද මඟින් ඔහුගේ නැණස තවත් පුළුල් විය. ඔහු වර්ෂ 1984 නෙදර්ලන්තය බලා ගියේ ජල සම්පාදන හා සනීපාරක්ෂාව පිළිබඳ පාඨමාලාවක් හැදැරීමටය. මාස 10කට සීමා වූ ඒ පාඨමාලාව සාර්ථකව නිම කර විශිෂ්ට සම්මානයක් ද සමඟින් ඔහු පෙරළා මව්බිමට පැමිණියේ ය.වර්ෂ 1996 දී මොරටුව විශ්වවිද්‍යාලයෙන් පශ්චාත් උපාධි පාඨමාලාවක් හැදෑරුවේ සිය විෂයය ක්‍ෂේත්‍රයට සමගාමීවය. එය ජල සම්පාදනයට අවශ්‍ය කළමණාකරණයට මෙන් ම ගැටලු නිරාකණයට ද මහෝපාකාරී විය.‘මෙය මෙරටේ ජනතාවට අවශ්‍ය සනීපාරක්ෂාව සලසන ඉහළම ආයතනයක්. කොළඹ ප්‍රධානව රටේ සියලු පළාත්වලට අවශ්‍ය ජල සම්පාදනය වෙනුවෙන් සැළසුම් කර, නිර්මාණය කර, නඩත්තු කර පානීය ජලය බවට පත් කරමින් සහයෝගය ලබා දෙන්න කටයුතු කරනවා. කාර්යක්ෂම සේවක මණ්ඩලයෙන් ලැබෙන සහයෝගයත් සමඟින් රටට බරක් නොවී මණ්ඩලය පවත්වාගෙන යනවා. අපේ ඉදිරි ඉලක්කය 100% ක් ම පිරිසිදු ජලය ලබාදීමට කටයුතු කිරීමයි.’‘ඕනෑම කෙනෙකුට ඇහුම්කන් දෙන්න ඕනෑ. ඒ තුළින් බොහෝ දේ වටහා ගත හැකිය. කල්පනා කරලා නිවැරැදි තීරණවලට පැමිණීමට එය මහත් රුකුලක්.’තමා ඉගෙන ගත්, තමා පුහුණුව ලත්, තමා අත්දැකීම් ලත් ක්‍ෂේත්‍රයේ මේසා දුරක් පැමිණි මේ මිනිසා තමන්ට කළ හැකි සේවය උපරිම වශයෙන් ඉටු කිරීමට නිබඳව සැදී පැහැදී සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>03</day>
    </date>
    <link>http://www.dinamina.lk/2011/01/03/_art.asp?fn=f1101034</link>
    <topic/>
    <author/>
    <content>අලුත් අවුරුද්දක් ලබනවා කියන්නේ හැම කෙනෙක්ගේ ම ජීවිතයේ එක් වසරක් ඉකුත් වී යනවා කියන එකයි. බුදු දහමට අනුව නම් මිනිසා තව දවසකින් හරි වැඩිමහලු වීම යි. ජනවාරි පළමුවැනි දින අලුත් අවුරුද්දක් උදාවන දිනය ලෙස අප සලකන්නේ ලෝක ප්‍රජාවට එය අලුත් වසරක ආරම්භය ලෙස සැලකීම හේතු කරගෙනයි.එසේ නැත්නම් අපට ම වෙන් වූ වෙනත් නැකැත් ක්‍රමයකට අදාළ වූ අලුත් අවුරුදු උදාවක් අපට තිබෙනවා. එය අපි සිංහල බෞද්ධ සංස්කෘතික මුහුණුවරකින් සමරනවා. හැබැයි අපට මේ අලුත් අවුරුද්දත් අපේ සිංහල ක්‍රමයට සංස්කෘතියට අනුව සමරන්න හැකියාව තිබෙනවා නම් එය වටිනවා.ජනවාරි පළමු වැනිදා සාමාන්‍යයෙන් හැමදෙනාටම නිවාඩු දිනයක් නෙවෙයි. ඒ නිසා අද වනවිට විවිධ ආයතනික මට්ටමින් මේ වසරක ආරම්භය සමරන ආකාරය අප දකිනවා. එහිදී ආයතනයන්ට භික්ෂුන් වහන්සේලා වැඩමවලා හෝ පිරිත් සජ්ජායනා කරලා ත්‍රිවිධ රත්නයේ ආශිර්වාදය ලබාගැනීමේ වැඩපිළිවෙළක් දැනට බොහෝ ආයතනවල ක්‍රියාත්මක වෙනවා. ඒ හරහා ආයතනික වශයෙන් එහි සේවකයන්ගේ ආකල්ප සිතුම් පැතුම්වල යම් සංවර්ධනයක් සිදුවෙනවා. තමන්ගේ සේවා ස්ථානය පිළිබඳ හැඟීමක් ගරුත්වයක් වසරක ආරම්භයේදීම ඇතිවෙනවා.අද බොහෝ දෙනෙක් නව වසරට තෑගි දීම, තෑගි ලැබීම ආදියට මුල් තැනක් දී තිබෙනවා. මේ වසර ආරම්භයේ දී ඔබ සිතන්න ඔබට කුමන ත්‍යාගයක් ලැබුණත් නොලැබුණත් ඔබ පන්සලට ගිහින් හෝ ආයතනයට භික්ෂුන් වහන්සේලා වැඩමවා බැඳගත් පිරිත් නූලක් ඔබට තිබෙනවානම් එය ඔබේ නව වසරට ලැබුණු උතුම්ම ත්‍යාගයක් වේවි.ඒ ත්‍රිවිධ රත්නයේ ආශිර්වාදය, මානසික ශක්තිය ඔබව මේ වසරේ සාර්ථකත්වය කරා ගෙනයන්න මහත් පිටුවහලක් වෙනවා. ඒ වගේම කවුරුත් එදාට කිරිබත් කෑල්ලක් රස විඳල සියලු තරහ අමතක කරල සමානාත්මතාවයෙන් කටයුතු කරන්න ලැබීම මොන තරම් සතුටක් ද?අපි පුද්ගලයන් විදියට පසුගිය වර්ෂයේ කළ දේවල් බලල අලුත් අවුරුද්දේ යම් වෙනසක් ඇති කරගන්න පුළුවන්. ඇතැම්විට ඔබට පසුගිය වසරේ පරාජයන් ලැබුණු අවස්ථා වැඩි වන්න පුළුවන්. ජය ලැබූ අවස්ථා අඩුවෙන්න පුළුවන්. අතීතයේ ඒ සිදුවීම් අප ආදර්ශයට ගත යුතුයි. බුදුහාමුදුරුවො දේශනා කරල නැහැ ඒ ගැන කල්පනා කර කර තැවෙන්න කියලා.”වාය මේතේව පුරිසෝ - යාව අත්ථස්ස නිප්පදා” උත්සාහයෙන් කටයුතු අරඹන්න. උත්සාහයෙන් පවත්වාගෙන යන්න. උත්සාහයෙන් නිමා කරන්න. වැඩක මුල මැද අග කියන තුන්තැනම එකම ආකාරයට උත්සාහය තිබිය යුතුයි.ගිය වසරේ පරාජයන් ලබන්න සිදු වූ හේතු සොයා බලල තමන්ගේ ඉලක්කය සපුරා ගන්න අවශ්‍ය කරුණු පිළිබඳ අවධානය යොමු කළ යුතුයි. පරාජයට හේතු වූ කරුණු ජීවිතෙන් ඉවත් කරගෙන ජයග්‍රාහී ආකල්ප වර්ධනය කරගත යුතුයි. “තමෝ තම පරායන” අඳුරෙන් අඳුරට යන සංකල්පවලින් ඉවත් වී “ජෝති ජෝති පරායන” එළියෙන් එළියට යන සංකල්ප වසරක ආරම්භයේ දීම ඇතිකර ගත යුතුයි.ඔව්. අප ඉංගී‍්‍රසින්ට යටත් වීමට පෙර අපට හොඳ සිංහල බෞද්ධ සංස්කෘතියක් තිබුණා. අපි ඒ කාලයේ අලුත් අවුරුද්ද කියල සැමරුවේ අපි‍්‍රයෙල් දාහතර වැනිදාට යෙදෙන සිංහල අලුත් අවුරුද්ද විතරයි. ඒක නැකැත්වලට අනුව සූර්යා මීන රාශියෙන් මේෂ රාශියට සංක්‍රමණය වීම යන සංසිද්ධිය වටා ගෙතුණු සංස්කෘතික උත්සවයක්.ඒ නිසා අප එය කැලැන්ඩරයේ දින තුන්සිය හැටපහ ගෙවී අලුත් වසරක් එළඹෙන ජනවාරි පළමු වැනිදාට වඩා උත්කර්ශයෙන් සැමරුවා. එදාට අවුරුදු උදාවන නැකතක් තිබෙනවා. ලිප ගිණි මෙලවීමට, ආහාර අනුභවයට, ගනුදෙනු කිරීමට, හිසතෙල් ගෑමට නිශ්චිත නැකතක් තිබෙනවා. සියලුදෙනා එකම වේලාවකට එකට වැඩ කිරීමේ සාමූහිකත්වයක් තිබෙනවා. දැන් ඒක අපේ අනන්‍යතාවක් වෙලා තියෙනවා.හැබැයි ජනවාරි පළමුවැනිදා නව වසරක් උදාවීම කියන දේ අපට එන්නේ ඔය කියන සංස්කෘතිය එක්ක නෙවෙයි. ඒ නිසයි අපි එදාට අරතරම් උත්කර්ෂයෙන් සමරන්නෙ නැත්තෙ. එහෙත් මම සිතනවා අපට ජනවාරි පළමු වැනිදාටත් අපේ සංස්කෘතිය සමඟ බද්ධවෙලා එය සමරන්න පුළුවන්නම් වඩාත් හොඳයි කියලා.එදාට නැකැත් සිරිත් විරිත් අනුගමනය කරන්න නැති වුණත් අපට පුළුවන් උදේට අවදිවෙලා ත්‍රිවිධ රත්නය වැඳල මල් පූජාකරල බුදුන් වැඳපු දෑතම එකතුකරල තමන්ගෙ අම්මට තාත්තට වැඳල අලුත් අවුරුද්ද අරඹන්න. සිංහල අලුත් අවුරුද්දේ කරන වැදගත්ම චාරිත්‍රයත් ඕකනෙ.ඔව්. ඒකට හේතුවක් තියෙනවා. ජනවාරි පළමුවැනිදා කියන්නේ මම මුලින් සඳහන් කළාවගේ ලෝක සම්මත අලුත් අවුරුදු දිනයයි. එය සැමරීම අපට එන්නේ බටහිරින්. ඒ කියන්නේ ඒවා අපේ සංස්කෘතියට පරිබාහිරින් එන දේවල්. ඒ රටවල අය ඒ අයගෙ අලුත් අවුරුද්ද සැමරුවේ ඒ අයගේ සංස්කෘතියට අනුගතවයි. හරියට අපි සිංහල අලුත් අවුරුද්ද සමරනවා වගෙයි. ඒ අය ඒ කාලයට දැඩි විනෝදාත්මක ලෙස කාලය ගතකරන්න විවිධ සැණකෙලි පැවැත්වූවා.ප්‍රශ්නය තියෙන්නේ අපි අපේ රටේ දී මේ ලෝක සම්මත අවුරුදු සමරනවිට අපේ සංස්කෘතිය අමතක කරලා අර ඒගොල්ල ඒ අයට අනන්‍ය වූ සංස්කෘතිය රකිද්දී අපිත් ඒකම රකින්න උත්සාහ කරන එකයි. වියයුත්තේ ඒක නෙවෙයි. අපි අපේ රටට අනන්‍ය විදියට ඒ අලුත් අවුරුද්ද සමරන්න ඕනෑ.ඒකෙදි අපි අපේ සංස්කෘතියයි ඉස්මතු කර ගතයුතු වෙන්නේ. මේ සංස්කෘති මාරුව නිසා බලන්න අද අලුත් අවුරුද්ද සමරන්න ගිහින් මොනතරම් ප්‍රශ්න ඇතිකර ගන්නවද? ඒ ප්‍රශ්න ගොඩකට මුල වෙන්නේ මත්ද්‍රව්‍යයි. රෝහල් වාර්තා අනුව බලද්දි අවුරුදු දවසට වෙන අනතුරු ප්‍රමාණය සාමාන්‍ය දවසකටත් වඩා ගොඩක් වැඩියි. මේකද මේ අවුරුද්ද කියන්නෙ?අපි අපේ සංස්කෘතියට අනුව, ඒ කියන්නේ බෞද්ධ ආකල්පවලට අනුව අවුරුද්ද සමරනවනම් මේ වගේ ප්‍රශ්න ඇතිවෙන්නෙ නැහැනෙ. අර මම කලින් සඳහන් කළා වගේ උදේ පාන්දර බුලත් හුරුළු දීල මවුපියන්ට වැඳල ආශිර්වාද ලබාගන්න විට මොනතරම් ආශිර්වාදයක් ලැබෙනව ද? ඒ වගේම අම්ම තාත්තත් කල්පනා කරනවා මම මේ ගෞරවය ලබන්න තව තවත් සුදුසු වෙන්නේ මේ දරුවන්ව හොඳ මග යැවීමෙන් නේද කියලා. ඉතින් පවුලේ හැමෝටම හවසට පන්සලට ගිහින් මල් පහන් පූජා කරල හාමුදුරුවන්ට කියල පිරිත් නූලක් ගැටගහගෙන ආශිර්වාද ලබාගන්න කාටත් පුළුවන්.හැබැයි හැන්දෑ වෙද්දි තාත්තල වැඩිහිටි කට්ටිය එක්ක මත් වතුර වීදුරුව අරගෙන අවුරුදු සමරන්න ගත්තොත් දරුවාට උදේ බුදුන් වඳිනව වගේ මහත් ගෞරවයෙන් වැඳපු තාත්තව හවසට මොනතරම් පිළිකුල් වේවිද? දරුවා අවුරුද්ද කියල ඉගෙන ගන්නෙත් ඒකයි. මේක පරම්පරා ගණනාවක් එකදිගට මේ විදියට ඇවිල්ලා. දැන් බොහෝදෙනා අවුරුදු කියල කියන්නේ ඒ වගේ සංකර සංස්කෘතියකටයි. මේක අද කාලෙ පරපුර වෙනස් කළ යුතුමයි. නැත්නම් ඉදිරියේ දී වෙන්නේ මහා විනාශයක්.එහිදී මම වැදගත්කොටම සලකන්නේ කාල කළමනාකරණයයි. බොහෝදෙනා කියනවා අවුරුද්දක් ගතවුණා දන්නෙම නෑ කියලා. ඒ වගේම කරගන්න බැරිවුණු වැඩ ගොඩක් තියනවා කියනවා. මේ කතාවලින් අපට තේරෙන්නේ මේ අයට කාලය හරියට කළමනාකරණය කරගන්න නොහැකිවෙලා කියලයි.හිතල බලන්න බුදුහාමුදුරුවෝ අවුරුදු හතළිස් පහක් මුළුල්ලේ දේශනා කළ ධර්මය අපට අපේ මුළු ජීවිත කාලය පුරාවටවත් අධීක්ෂණය කරල ඉවර කරන්න පුළුවන්ද? ඒ මොකද උන්වහන්සේ ඉතා සූක්ෂමව තමන්නේ කාලය කළමනාකරණය කරගෙන තිබෙනවා. හැම විනාඩියක්ම සැලැස්මක් යටතේයි ගෙවුණේ.අද අපේ බොහෝ දෙනෙක්ට වැඩ කරන්න සැලැස්මක් නෑ. කාල රාමුවක් නෑ. වැඩක් ඉවර කරගන්න නියමිත කාලයක් ගැන තීරණයක් ඉලක්කයක් නැහැ. ඒ නිසා අද තියන දේත් හෙටට කල් දමනවා. මේ නිසයි වසරක වැඩ ගොඩගැහිල, අවුරුද්දක් කළේ මොනවද කියල හිතාගන්න බැරුව පසුවෙන්නේ. ඒ නිසා මේ වසර ආරම්භයේම කාලය කළමනාකරණය කරගෙන වැඩ කරන්න අපි ඉගෙන ගන්න ඕනෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101041</link>
    <topic>ජනාධිපති කාර්යාලයරාජ්‍ය සේවයට ආදර්ශයක් විය යුතුයි</topic>
    <author>ධනුෂ්ක ගොඩකුඹුර</author>
    <content>රට සංවර්ධනය කිරීමේ අභියෝගයෙන් වැඩි කොටසක් පැවැරී තිබෙන ජනාධිපති කාර්යාලය අනෙකුත් රාජ්‍ය සේවකයන්ට ආදර්ශයක් විය යුතු බව ජනාධිපති මහින්ද රාජපක්ෂ මහතා පැවැසීය.“ජනාධිපති කාර්යාලයේ සේවය කරන්නට ලැබුණු ඔබ වාසනාවන්තයන් පිරිසක්. ඒ වාසනාවෙන් අනෙක් අයගේ ජීවිත වාසනාවන්ත කරන්නට කැප විය යුතු” යැයි ද ජනාධිපතිවරයා අවධාරණය කෙළේ ය.ජනාධිපතිවරයා මේ අදහස් පළ කෙළේ ජනාධිපති ලේකම් කාර්යාලයේ නව වසරේ රාජකාරී කටයුතු ඇරැඹීමේ අවස්ථාවට ඊයේ (3) එක් වෙමිනි.සර්ව ආගමික වතාවත් මධ්‍යයේ නව වසරේ රාජකාරී කටයුතු ඇරැඹුණේ “මෙත් සිතින් රාජ්‍ය සේවයේ යෙදෙමු” යන්න පෙරදැරි කර ගෙන ය.ත්‍රස්තවාදය ජය ගැනීමේ අභියෝගයට වඩා රට සංවර්ධනය කිරීමේ අභියෝගය විශාල බව පැවැසූ ජනාධිපතිවරයා නව වසරේ අප හමුවේ ඇති ඒ විශාල අභියෝගය ජය ගන්නට කැප වන ලෙස ඉල්ලා සිටියේ ය.ජනාධිපති කාර්යාලයේ ක්‍රියාකාරිත්වය මත අනෙක් කාර්යාලවල ක්‍රියාකාරිත්වයත් රඳා පවතින බව කී ජනාධිපතිවරයා එබැවින් එහි සේවය කරන සියලු දෙනා මෙත් සිත්ව ජනතාවට සේවය කළ යුතු බව පැවැසීය.“ඔබ කරන සේවය පිළිබඳ ඔබ තෘප්තිමත් විය යුතුයි. සවස නිවසට ගොස් ජනතාවට සේවයක් කළා ද හිතන්න. එවිට ඔබේ හදවත කියාවි ඔබ ඔබේ යුතුකම් රට ජාතිය වෙනුවෙන් ඉටු කළා” කියලා ඒ නිසා මේ රට වෙනුවෙන් ජනතාව වෙනුවෙන් අනෙක් අයට ආදර්ශයක් වන පරිදි සේවය කරන්න” ජනාධිපතිවරයා ඉල්ලා සිටියේ ය.අද ඉටු කළ යුතු කාර්යය හෙටට කල් නොදැමිය යුතු බව අවධාරණය කළ ජනාධිපතිවරයා මේ රටේ ශක්තිමත් රාජ්‍ය සේවයක් ඇති බවත් ඔවුන් ජනතාවගේ සුබසිද්ධිය උදෙසා කටයුතු කරනු ඇතැයි තමා විශ්වාස කරන බවත් සඳහන් කෙළේ ය.ජනාධිපති ලේකම් ලලිත් වීරතුංග මහතා ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101042</link>
    <topic>කැවුම් කිරිබත් සංග්‍රහ මැදනව වසරේ රාජකාරි ඇරැඹේ</topic>
    <author>ජයසිරි මුණසිංහ</author>
    <content>ශ්‍රී ලංකාව, සංවර්ධිත රටක් බවට පරිවර්තනය කිරීමට “ඔව් අපට පුළුවන්!” යන හැඟුම ඇතිව නව දශකයේ පළමු වසරේ පළමු රාජකාරි දිනය වූ ඊයේ (03) සියලු රාජ්‍ය හා පෞද්ගලික ආයතනවල පිරිස් කැවුම් කිරිබත් සංග්‍රහ මැද රාජකාරි ඇරඹූහ.මහින්ද චින්තන ඉදිරිදැක්ම වැඩපිළිවෙළ සාර්ථකව ක්‍රියාවට නැංවීමට නව වසරේ කැපවෙමු යන හැඟුම ඇතිව රාජ්‍ය අංශ සේවකයෝ ඊයේ වැඩ ආරම්භ කළහ.පෞද්ගලික අංශ දායකත්වය මතින් වඩාත් සංවර්ධිත රටක් ශ්‍රම බළකායක් ගොඩනඟමු යන්න එම අංශයේ ආයතනවල සේවක පිරිස හාම්පුත්තු වැඩඅරඹමින් ප්‍රාර්ථනා කර ගත්හ.ජනාධිපති ලේකම් කාර්යාලය, මුදල් හා ක්‍රමසම්පාදන අමාත්‍යාංශය පටන් රටේ සියලුම අමාත්‍යාංශවල ජාතිත ධජ ඔසවා නව වසරේ රාජකාරි ඇරඹීමේ කෙටි උත්සව පැවැත්විණි. ඊට අමතරව ඒ ඒ අමාත්‍යාංශවලට අයත් විවිධ දෙපාර්තමේන්තු සංස්ථා, ව්‍යවස්ථාපිත මණ්ඩල, හා සෙසු සියලු ආයතනවල වැඩ ඇරඹීමේ උත්සව සභා පැවැත්විණි.ශ්‍රී ලංකා මහ බැංකුව, මහජන බැංකුව, ලංකා බැංකුව හා සෙසු මුල්‍ය හා බැංකු අංශ ආයතනවල සර්ව ආගමික ආශිර්වාද වත්පිළිවෙත්වලට මුල්තැන ලබාදෙමින් එහි ප්‍රධානීහු සේවක පිරිස් වැඩ ආරම්භ කළහ.පුරා වසර තිහක් තිස්සේ අප රට වෙළාගත් මහා බියකරු ත්‍රස්තවාදී උවදුරින් මිදුණු සාමකාමී රටක් වර්තමානයේ බිහි වී තිබේ. යුද බිය නැති සාමකාමී, රටක, ආර්ථික අංශ දියුණුවට ඉතා අත්‍යවශ්‍ය පසුබිම මේවනවිට සකස් වී ඇතැයි මේ සියලු කෙටි උත්සව සභාවලින් හඬ නැඟුණි.“අප ලෝකයේ උතුම්ම රටක්. අපිට ඉහළ හැකියාවන්ගෙන් යුතු මානව සම්පතක් සිටිනවා. ස්වභාවික සම්පත් බහුලයි’ අපි දැඩි කැපවීමෙන්, විනය ගරුකව, එක් ඉලක්කයක් අරමුණක් කරා මහන්සි වී වැඩ කොට රට ගොඩනඟමු මේ සෑම තැනකදීම කියැවිණි.වත්මන අපේ රට ආර්ථික අතින් පැහැදිලි සුබවාදී ගමනක් යාමට මුලපුරා තිබෙනවා.ඒක පුද්ගල ආදායම,ආර්ථික වර්ධන වේගය, වැඩි වී තිබෙනවා. විරැකියාව, දුප්පත්කම උද්ධමනය අඩුවී තිබෙනවා. මේ බව ලෝක බැංකුව, ජාත්‍යන්තර මුල්‍ය අරමුදල හා ලෝක ආර්ථිත ක්ෂේත්‍ර විශේෂඥයින් පවා පිළිගන්නා කරුණක්. අපිට ආඩම්බර විය හැකි සාමකාමී රටක් දැන් තිබෙන්නේ. අපි අපේ වගකීම් යුතුකම් මැනැවින් හඳුනාගෙන වැඩ කරමු. රට ගොඩනඟමු ! යැයි මේ සියලු උත්සව සභාවන්වලට එක්වූ සැමදෙනා සිතට ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101043</link>
    <topic>ජී.එස්.පී. සහනය අහිමිවීමතාවකාලික තත්ත්වයක්</topic>
    <author>මහින්ද අලුත්ගෙදර</author>
    <content>ජී. එස්. පී. බදු සහනය අහිමි වීම තාවකාලික තත්ත්වයක් මෙන්ම එය ශ්‍රී ලංකාවට පමණක් බලපාන තත්ත්වයක් නොවන බව අමෙරිකා එක්සත් ජනපදයේ ශ්‍රී ලංකා තානාපති කාර්යාලය පවසයි.සෑම වසරකම දෙසැම්බර් මාසයේදී අමෙරිකානු කොංග්‍රස් මණ්ඩලය මගින් ඊළඟ වර්ෂය සඳහා ජී. එස්. පී. සහනය දීර්ඝ කිරීමක් සිදු කරන අතර අදාළ වැඩසටහන සඳහා ලෝකයේ රටවල් 100 කට වඩා වැඩි ප්‍රමාණයක් සම්බන්ධ වී සිටින බව අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසුරිය මහතා සඳහන් කරයි.ඒ මහතා පෙන්වා දෙන්නේ ජී. එස්. පී. බදු සහනය ලබන මේ සියලු රටවලට එම තත්ත්වය පොදුවේ බලපාන බවයි. නව කොංග්‍රස් මණ්ඩලය පත්වීමෙන් පසු ජී. එස්. පී. බදු සහනය ලැබීම තරමක් දුරට ප්‍රමාද වී ඇතැයිද හෙතෙම කියා සිටී. කෙසේ වුවද නව පාර්ලිමේන්තු වාරය ආරම්භ වීමත් සමග ජී. එස්. පී. බදු සහනය සම්මත කර ගැනීම සිදු වනු ඇති බවත් ඒ අනුව සියලු රටවලට ජී. එස්. පී. සහනය හිමි වනු ඇති බවටත් වික්‍රමසුරිය මහතා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101044</link>
    <topic>බීමත්කමින් රෝහල් ගතවන අයගේබිල අය කරන චක්‍රලේඛය නිකුත්වේ</topic>
    <author>සන්ධ්‍යා කරුණාරත්න</author>
    <content>බීමත්කම නිසා හදිසි අනතුරුවලට ලක්ව රෝහල්ගතවන රෝගීන්ගෙන් රෝහල් බිල අය කර ගන්නා චක්‍රලේඛය ඉදිරි සති දෙක තුළදී නිකුත් කෙරේ.බීමත්කම නිසා රෝගී වන පුද්ගලයන්ගෙන් මුදල් අයකර ගැනීමේ යෝජනාව ක්‍රියාත්මක කිරීමේ ප්‍රථම අදියර ලෙස බීමත්ව හදිසි අනතුරුවලට ලක්වන පුද්ගලයන්ගෙන් මෙසේ මුදල් අයකර ගැනීමට සෞඛ්‍ය අමාත්‍යාංශය තීරණය කර ඇතැයි සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.මාලිගාවත්ත වෘක්කවේද කාන්දු පෙරීම සහ වකුගඩු බද්ධ කිරීමේ ජාතික මධ්‍යස්ථානයේ පැවැති උත්සවයක් අමතමින් ඇමැතිවරයා මේ බව ඊයේ (3දා) පැවැසුවේය.හදිසි අනතුර සිදුවීමට හේතුව බීමත්කම යැයි වෛද්‍යවරයා තීරණය කළොත් එම රෝගියාට ප්‍රතිකාර ලබාදෙන රෝහල් බිල මෙසේ අයකර ගනියි.මෙලෙස අයකර ගන්නා මුදල රෝහල් සංවර්ධන අරමුදලට බැර කරන බව ද ඇමැතිවරයා කීය.රෝහලේ සංවර්ධන කටයුතුවලට එම මුදල් යොදා ගනිමින් රෝහලේ සත්කාර සේවාවන් වැඩිදියුණු කිරීමට ද මෙමඟින් සෞඛ්‍ය අමාත්‍යාංශය බලාපොරොත්තු වේ. මෙලෙස මුදල් අයකර ගැනීමේ අරමුණ රටේ භාණ්ඩාගාරය ශක්තිමත් කිරීම නොව මද්‍යසාර භාවිතය අවම කිරීම බව ද ඇමැතිවරයා පැවැසුවේය.මද්‍යසාර භාවිතය හේතුවෙන් හිතාමතා ලෙඩවන පුද්ගලයන්ට ප්‍රතිකාර කිරීමට විශාල මුදලක් වැයවන බවත් මහජන මුදල් මෙසේ වැය කිරීමට සිදුවීම අනවශ්‍ය වියදමක් බවත් ඇමැතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101045</link>
    <topic>පැනගිය සෙබළුන් 50,000ක්ඇල්ලීමට හමුදා මෙහෙයුමක්</topic>
    <author>භක්ති ධර්මප්‍රිය මෙන්ඩිස්</author>
    <content>පැනගිය සෙබළුන් පනස් දහසක් අත්අඩංගුවට ගැනීම සඳහා යුද හමුදාව මෙහෙයුමක් ආරම්භ කර තිබේ.මෙලෙස අත්අඩංගුවට ගන්නා සෙබළුන් පුනරුත්ථාපනය කර රැකියා පුහුණුව ලබාදී රැකියාවලට යෙදවීමේ වැඩපිළිවෙළක් ක්‍රියාත්මක කිරීමට කටයුතු යොදා ඇතැයි ද යුද හමුදා ප්‍රකාශක මේජර් ජනරාල් උභය මැදිවල මහතා පැවසීය.යුද හමුදාවෙන් පැන ගිය සෙබළුන්ට හමුදාවට භාරවීමේ පොදු සමා කාලයක් මේ වන විට ලබාදී නැතත් ඔවුන්ට ඔවුන්ගේ රෙජිමේන්තු මූලස්ථාන වෙත ගොස් භාර වීමේ අවස්ථාවක් ලබාදී ඇති බවත් හමුදා ප්‍රකාශකවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101046</link>
    <topic>ජනමාධ්‍ය ශිෂ්‍යත්ව අයැදුමට තවත් අවස්ථාව</topic>
    <author>චන්ද්‍රා අත්තනගොඩ</author>
    <content>ජනමාධ්‍යවේදීන්ගේ වෘත්තීය කුසලතා වැඩි දියුණු කිරීම උදෙසා ජනමාධ්‍ය හා ප්‍රවෘත්ති අමාත්‍යාංශය පිරිනමන ශිෂ්‍යත්ව ලබා ගැනීමට කැමැත්තක් දක්වන ජනමාධ්‍යවේදීන්ට ඒ සඳහා නොපමාව ඉල්ලීම් කරන ලෙස ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඉල්ලීමක් කරයි.ජනමාධ්‍යවේදීන් 75 දෙනකුට පසුගියදා මාධ්‍යවේදී අධ්‍යාපන පුහුණු පාඨමාලා සඳහා ශිෂ්‍යත්වාධාර සැපයීම සිදු කළ අතර මෙය අඛණ්ඩව පවත්වාගෙන යාමට තමා අදහස් කරන බව ඇමැතිවරයා සඳහන් කරයි.මුද්‍රිත හා විද්‍යුත් මාධ්‍ය ක්ෂේත්‍රයේ නියැළෙන ප්‍රාදේශීය මාධ්‍යවේදීන් ඇතුළු සියලු දෙනාටත් නිදහස් මාධ්‍යවේදීන්ටත් ශිෂ්‍යත්වාධාර ලබාගැනීම සඳහා ඉල්ලුම් කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101047</link>
    <topic>හොර පාරෙන් කැනඩා ගිය තව 4කගේ කොටි පුල්ලි මතුවේ</topic>
    <author>මහින්ද අලුත්ගෙදර</author>
    <content>සන් සී නෞකාවෙන් නීති විරෝධී ලෙස කැනඩාවට සංක්‍රමණය වූ ශ්‍රී ලාංකිකයන්ගෙන් තවත් සිවු දෙනෙකු විවිධ ජාවාරම්වලට සම්බන්ධ වූවන් හා කොටි ක්‍රියාකාරීන් බවට තහවුරු කරගෙන ඇත.කැනේඩියානු සංක්‍රමණික හා සරණාගත මණ්ඩලයේ මෙහෙයවීම මත එරට ආරක්ෂක අංශ මේ නීති විරෝධී සංක්‍රමණිකයන් සම්බන්ධයෙන් පුළුල් පරීක්ෂණයක් ආරම්භ කර ඇති අතර එය තවදුරටත් ක්‍රියාත්මක බව තානාපති ආරංචි මාර්ග පවසයි.කැනේඩියානු ජාතික ආරක්ෂාවට මේ පිරිස තර්ජනයක් වන බැවින් ඔවුන් තවදුරටත් රඳවා ගන්නවාද නැද්ද යන්න සම්බන්ධයෙන් ඉදිරියේදී තීරණයක් ගන්නා බවද එරට ආරක්ෂක අංශ ප්‍රකාශ කර ඇත.කොටි ක්‍රියාකාරීන් බවට තහවුරු කර ගන්නා ලද මේ ශ්‍රී ලාංකික ද්‍රවිඩ ජාතිකයන් සිවු දෙනා මේ වනවිට කැනේඩියානු බන්ධනාගාරයක රඳවා සිටින අතර තවදුරටත් ඔවුන්ගෙන්ද ප්‍රශ්න කරන බව වාර්තා වෙයි.සංක්‍රමණිකයන් 492 දෙනෙකු රැගත් මෙම සන් සී නෞකාව නීති විරෝධී ලෙස කැනඩාවට පසුගිය අගෝස්තු මාසයේ දී සංක්‍රමණය වූ අතර කාන්තාවෝ හා ළමයි මේ පිරිසට අයත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101048</link>
    <topic>බස්නාහිර පළාතේතවත් උපාධිධාරීන්469කට ගුරු පත්වීම්</topic>
    <author>ජීවනී පතිරණ</author>
    <content>බස්නාහිර පළාතේ තවත් උපාධිධාරීන් 469 දෙනෙකුට ගුරු පත්වීම් ප්‍රදානය කිරීමට බස්නාහිර පළාත් අධ්‍යාපන අමාත්‍යාංශය පියවර ගෙන තිබේ.ඒ සඳහා වන පත්වීම් ලිපි ප්‍රදානය අද (4) පස්වරු 2.30ට බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ ප්‍රධානත්වයෙන් කොළඹ මහජන පුස්තකාල ශ්‍රවණාගාරයේ දී සිදුකෙරේ.මෙවර වාණිජ , කලා හා විද්‍යා අංශවලින් උපාධිය හැදෑරූ උපාධිධාරීන් සඳහා මෙම පත්වීම් ලබාදීමට පළාත් අධ්‍යාපන අමාත්‍යාංශය කටයුතු යොදා ඇත.2008 වර්ෂයේ පැවති ගුරු තරඟ විභාගයේ ප්‍රතිඵල මත මේ පත්වීම් ලබා දීමට පියවර ගෙන ඇති අතර, 2011 නව වර්ෂය සඳහා වන ප්‍රථම උපාධි ගුරු පත්වීම් ප්‍රදානය ද මෙය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n1101049</link>
    <topic>ඡන්ද හිමි නාම ලේඛනය ඊයේ සිට ප්‍රදර්ශනයට</topic>
    <author>වෙල්ලස්සෙ බණ්ඩාර සහ චමීර ඇල්ලදෙණිය</author>
    <content>ඡන්ද හිමි නාමලේඛනය – 2010 ඊයේ (3) සිට ප්‍රදර්ශනය කිරීමට විධිවිධාන යොදා ඇතැයි මැතිවරණ මහලේකම් කාර්යාලය ප්‍රකාශ කරයි.ඕනෑම කෙනෙකුට ඊයේ (3) සිට මේ මස 31 වෙනි දින දක්වා ඡන්දහිමි නාමලේඛණ පරීක්ෂා කර බැලීමට හැකියාව ලැබේ.අදාල ලේඛන පරීක්ෂා කිරීමෙන් අනතුරුව තමාගේ නම ලියාපදිංචි නොවී තිබේ නම් එවැනි අයට තමා පදිංචි ග්‍රාමනිලධාරී වසමේ ග්‍රාම නිලධාරීවරයා මගින් ලියාපදිංචිය සඳහා ඉල්ලුම් කළ හැක. යම් තැනැත්තෙකුගේ නම ඡන්දහිමි නාමලේඛනයට ඇතුලත්වීම සම්බන්ධයෙන් යම් විරෝධතාවයක් තිබේ නම් ඒවා ප්‍රදර්ශනය කරන කාර්යාලවලට තම විරෝධතාවයන් ඉදිරිපත් කිරීමේ අවස්ථාවන් සලසා දී තිබේ.ග්‍රාමනිලධාරී කාර්යාල, ප්‍රාදේශීය ලේකම් කාර්යාල, දිසාපති කාර්යාල, පළාත්පාලන ආයතන සහ ප්‍රධාන තැපැල් කාර්යාලවල 2010 ඡන්දහිමි නාමලේඛනය ප්‍රදර්ශනයට තබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n11010410</link>
    <topic>උඩුපිල ත්‍රිරෝද-වෑන් අනතුරින්කලාප සේවිකාවෝ 2ක් මරුට</topic>
    <author>සුදත් පුබුදු කීර්ති දෙල්ගොඩ සමූහ මහානාම විතානගේ මල්වාන සමූහ</author>
    <content>දෙල්ගොඩ-උඩුපිල ප්‍රධාන මාර්ගයේ උඩුපිල වෙල්යාය අසලදී ඊයේ (03 දා) උදෑසන 6.15 ට පමණ සිදු වූ ත්‍රීරෝද වෑන්රථ අනතුරකින් බියගම නිදහස් වෙළෙඳ කලාපයේ සේවිකාවෝ දෙදෙනෙක් මියගියහ.මේ දෙදෙනා ත්‍රීරෝද රථයකින් වෑබඩ සිට උඩුපිල දක්වා ගමන් කරමින් සිටියදී මේ අනතුර සිදුව ඇති අතර එහි ගමන් ගත් එස්. ඒ. අනූෂා පි‍්‍රයදර්ශනී (21) උඩුපිල රෝහලට ඇතුළත් කිරීමෙන් පසුවද, ටී. ඩී. ජයන්ති මාලා (23) රාගම මහ රෝහලට ඇතුළත් කිරීමෙන් අනතුරුවද මියගොස් ඇත.රථයේ ගමන් ගත් එකම පවුලේ සහෝදරියන් දෙදෙනකු රාගම රෝහලටද උඩුපිල රෝහලටද ඇතුළත් කොට තිබේ.සිද්ධියෙන් මියගිය තරුණියෝ දෙදෙනාම වෑබඩ ප්‍ර‍්‍රදේශයේ පදිංචිකාරියෝය.මියගිය ජයන්ති මාලාගේ මව වන එස්. ටී. ප්‍රේමවතී (45) මහත්මියගේ ප්‍රකාශයට අනුව දියණිය වෙළෙඳ කලාපයේ රැකියාවකට ගොස් මාස අටකි. ඊට පෙර ඇය වෑබඩ ප්‍රදේශයේ කර්මාන්තශාලාවක වසර පහක් සේවය කර ඇත.ඔවුන් පදිංචි නිවස තනා ඇත්තේද ඇය උපයාගත් මුදලින් බව මව කීවාය. සොයුරු සොයුරියන් හත්දෙනෙකු වන පවුලේ ජයන්ති මාලා පස්වැන්නාය. පියා මියගොස් ඇති අතර පවුලේ සියලු බර කරට ගෙන කටයුතු කළේ තම දියණිය බව හඬා වැළපෙමින් කියා සිටියාය.අනූෂා පි‍්‍රයදර්ශනීගේ මව වන ඩී. එම්. අශෝකා (45) මහත්මිය පැවසුවේ තම දියණිය රැකියාවට ගොස් මාස එකහමාරක් පමණ වන බවයි. කඩවත මහාමායා විද්‍යාලයේ ආදි සිසුවියක වන ඇය උසස් පෙළ විභාගය සමත්ව බාහිර උපාධිය සඳහා සූදානම්ව සිටියාය. ඇයගේ 21 වැනි උපන් දිනය ඉකුත් දෙසැම්බර් 16 දා සැමරූ බව ද මව කීවාය.යගිය දෙදෙනාගේ පශ්චාත් මරණ පරීක්ෂණය ඊයේ (03 දා) දහවල් රාගම රෝහලේ දී පැවැත්වීමට නියමිතව තිබුණි. සිද්ධියට සම්බන්ධ වෑන් රථයේ රියදුරා පොලිස් අත්අඩංගුවට ගෙන ඇත.කැලණිය සහකාර පොලිස් අධිකාරි එච්. එම්. විමලදාස මහතාගේ උපදෙස් මත මීගහවත්ත පොලිස් ස්ථානාධිපති ශ්‍රීතික ජයකොඩි මහතාගේ මෙහෙයවීමෙන් රථවාහන අංශයේ ස්ථානාධිපති සිරිසේන, කොස්තාපල් (950) සිසිර යන නිලධාරීහු සිද්ධිය පිළිබඳව වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n11010411</link>
    <topic>කොළඹ-මාතර නව දුම්රිය මගේඇණ ගලවලා</topic>
    <author>බන්ධුල ගුණසේකර, ධම්මිකා වෙලේගොඩ හා මාලිම්බඩ සමූහ</author>
    <content>ඉදිවෙමින් පවතින මාතර - කොළඹ අධිවේගී දුම්රිය මාර්ගයේ මිරිස්ස ප්‍රදේශයේ පීලි එලීමේ කටයුතු සඳහා යොදවා තිබූ යකඩ පට්ටම් සහ ඇණ තොගයක් ගලවා ගෙන ගොස් ඇතැයි වැලිගම පොලීසිය කියයි.අධිවේගී මාර්ගය ඉදිකිරීම් භාර නිලධාරීවරයාගේ පැමිණිල්ලෙහි සඳහන් වන්නේ මේ සොරකමෙන් දුම්රිය මාර්ගයට රුපියල් විසිහය දහසක (26,000.00) අලාභයක් සිදු වී ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n11010412</link>
    <topic>දියට පනිනවා වගේඅත්දෙක පෙරට දමා බසයට පැන්නා</topic>
    <author>සබරගමුව සමූහ – මහේෂා පියුමාලි</author>
    <content>‘පාර අයිනේ තණගොල්ලේ සිටි අයෙක් එකපාරටම අත්දෙක පෙරට දමා දියට පනිනවා වගේ ධාවනය වන බස් රථයට පැන්නා.තුවාල ලැබූ ඔහු ත්‍රීරෝද රථයකින් රෝහලට ගෙන යද්දී ඇයි බස් එකට පැන්නේ කියා ඇසූ විට ප්‍රශ්න ගොඩක් තිබුණා යයි ඔහු අමාරුවෙන් කීවා.ධාවනය වන බස්රථයක් ඉදිරියට පැන සියදිවි නසාගත් යටියන්තොට පොලංගම වත්තේ පරුස්සැල්ල කොටසේ මුරුගයියා මොහාන්දාස් නම් අයෙකුගේ හදිසි මරණ පරීක්ෂණයේ දී සාක්කි දුන් අනතුරටපත් බස් රථයේ හිමිකරු හා රියදුරු වන පාලිත විමලසිරි මහතා පැවසීය.රුවන්වැල්ල මහේස්ත්‍රාත් සුදත් ගොපල්ලව මහතාගේ නියෝග පරිදි කරවනැල්ල මූලික රෝහලේ හදිසි මරණ පරීක්ෂක සාම විනිසුරු එච්. එම්. ජි. ඩබ්ලිව්. පරුස්සැල්ල මහතා ඉදිරියේ දී පසුගිය 28 දා පැවති මෙම පරීක්ෂණයේදී තවදුරටත් සාක්ෂි දුන් මෙම සාක්ෂිකරු මෙසේ ද පැවසීය.මම දැනට වසර හතක පමණ කාලයක සිට පැලැම්පිටිය අවිස්සාවේල්ල මාර්ගයේ මට අයත් වාහන වලින් මගී ප්‍රවාහනයේ යෙදෙනවා. එහෙත් කවදාවත් මීට පෙර අනතුරකට පත්වී නෑ.පසුගිය 26 දා පෙරවරු 10.20 ට පමණ මම මට අයත් අංක 60 ශ්‍රී 5829 දරන බස් රථයෙන් පැලැම්පිටියේ සිට අවිස්සාවේල්ල බලා ගමන් ඇරඹුවා. බස් රථයේ ආසන සියල්ලම මගීන්ගෙන් පිරී තිබුණ අතර තවත් 15ක පමණ පිරිසක් බසයේ හිටගන ද ගමන් කළා. යටියන්තොට නගරය දෙසට යද්දී අංක 4/9 බෝක්කුව පසුකරනවාත් සමගම මියගිය අය එකපාරටම බස්රථයට පැන්නා. මම බස්රථය පහළින් ඔය පැත්තට හරවා ඔහු මගහරින්න උත්සාහ කළත් ඔහු බසයේ හැපී බසයටම යටවුණා.මියගිය අයගේ මව වන සුප්පයියා සිංගමලම් මහත්මිය (66) මෙසේ පැවැසුවාය.බස් එකේ හැපී මියගියේ මගේ හතරවන පුතායි. ඔහු මීමැස්මොර රෝගයෙන් පෙළෙනවා. ඔහුගේ බිරිය දරුවා සමඟ මීට වසරකට පමණ පෙර ඔහුගෙන් වෙන්වී ගියා.ඇය අනියම් පුරුෂයාද සමග මේ වන විට විදේශ රැකියාවක යෙදී සිටිනවා. මරණය පිළිබඳ මට සැකයක් නෑ. ඔහුගේ අවසාන කටයුතු මම බාරගන්නවා.සිද්ධිය ඇසින් දුටුවෙකු ලෙස එම බස්රථයේ ගමන් කළ පැලැම්පිටියේ ඩබ්ලිව්. ප්‍රියන්ත විජේසූරිය මහතා ද (30) මෙහි දී සාක්ෂි දෙනු ලැබූ අතර මළ සිරුර පිළිබඳ පශ්චාත් මරණ පරීක්ෂණය කරවනැල්ල මූලික රෝහලේ අධිකරණ වෛද්‍ය ඒ. ඒ. එන්. නිසාඩ් මහතා විසින් සිදුකරනු ලැබීය.යටියන්තොට පොලිස් ස්ථානාධිපති මලන්තද සිල්වා මහතාගේ උපදෙස් පරිදි පො. සැ. අරුණ ශාන්ත සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n11010413</link>
    <topic>පිළිකා සුවකරන බව පවසාලක්‍ෂ ගණන් මුදල් ගරලා</topic>
    <author>මාතර විශේෂ</author>
    <content>සතිඅන්ත ජාතික පුවත්පත්වල රුපියල් ලක්‍ෂ ගණන් වියදම් කර වෙළඳ දැන්වීම් දමමින් පිළිකා රෝගය සුවකරන බවට ව්‍යාජ වෛද්‍ය ආයතනයක් පවත්වාගෙන යාමේ චෝදනා සම්බන්ධයෙන් වැලිගම ප්‍රාදේශීය සභා මන්ත්‍රීවරයකු අත්අඩංගුවට ගැනීමට වැලිගම මූලස්ථාන පොලිසිය මගින් ඊයේ (03) ගත් උත්සාහය අසාර්ථක විය.එම ආයතනයේ කළමනාකරු අත්අඩංගුවට ගෙන ඇත.ඔහු මේ ආයතනය කාලයක් තිස්සේ පවත්වා ඇති අතර, කිසියම් ගුප්ත බලවේගයකින් හා දේව හාස්කමකින් පිළිකා සුව කරන බවට විශාල ප්‍රසිද්ධියක් ද විවිධ මාධ්‍ය මගින් ප්‍රචාරය කර ඇත.ශ්‍රී ලංකා යුද හමුදාවේ උසස් නිලධාරියකුගේ ඥාති මවක් පිළිකා රෝගයෙන් සුවකර ගැනීම සඳහා මොහු රුපියල් ලක්ෂ 15ක මුදලක් ලබාගෙන ඇත.වැලිගම පොල්වතුමෝදර ප්‍රදේශයේ සිය වෛද්‍ය ආයතනයේදී මේ මුදල ලබාගෙන ඇත්තේ ස්ථිර වශයෙන් පිළිකා රෝගය සුවකරන බවට ගිවිසුමක්ද සහිතවය.සැකකරු අත්අඩංගුවට ගැනීම සඳහා පොලිස් නිලධාරීන් පැමිණෙන අවස්ථාවේදී හෙතෙම පැන ගොස් ඇතැයි වාර්තාවේ.එම සැකකරුගේ සියලුම කටයුතු සිදුකරන කළමනාකරු වන ඒ. සම්පත් යන අය වැලිගම පොලිසිය විසින් අත්අඩංගුවට ගනු ලැබ අද (04) මාතර මහේස්ත්‍රාත් අධිකරණයට ඉදිරිපත් කිරීමට කටයුතු යොදා ඇතැයි වැලිගම මූලස්ථාන පොලිස් පරීක්‍ෂක එස්. සොයිසා මහතා ‘දිනමිණ’ට පැවැසීය.ශ්‍රීලනිපයෙන් තරග කොට වැලිගම ප්‍රාදේශීය සභාවේ මන්ත්‍රීවරයෙකු වූ ඔහු පසුගිය දකුණු පළාත් සභා මැතිවරණයේදී එජාප අපේක්ෂකයෙකු වශයෙන් තරගකර පරාජයට පත්විය. මේ අතර ජලසම්පාදන මණ්ඩලයේ නළජල පද්ධතියෙන් පොල්වතුමෝදර සිය නිවසට අනවසරයෙන් ජලය ලබාගෙන රුපියල් ලක්ෂ 05ක අලාභ චෝදනාවකට ද මොහු අත්අඩංගුවට ගැනීමට වරෙන්තු නිකුත් කර ඇත.ඒ වෙනුවෙන් ඔහුගේ බිරිය අත්අඩංගුවට ගෙන මාතර මහේස්ත්‍රාත් වෙත ඉදිරිපත් කර ඇත. අධිකරණයේ නියෝගයෙන් රුපියල් දසලක්ෂයක ශරීර ඇප මත ඇය මුදාහැර ඇත.මේ අතර මේ සැකකරුට විරුද්ධව තවත් පොලිස් ස්ථාන කිහිපයකට පැමිණිලි ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=n11010414</link>
    <topic>රට රැකියා දෙන බව පවසමින්රුපියල් ලක්ෂ 31 ක් වංචා කරලා</topic>
    <author>බන්දුල ගුණසේකර - ධම්මිකා වෙලේගොඩ</author>
    <content>විදෙස් රටවල රැකියා ලබාදෙන බවට පොරොන්දු දෙමින් රුපියල් ලක්ෂ තිස් එකකට අධික මුදලක් වංචා කොට ඇති බවට සැකපිට අත් අඩංගුවට පත් සැකකරුවෙකුට තංගල්ල වැඩබලන මහේස්ත්‍රාත් සරත්චන්ද්‍ර රත්නසිංහ මහතා විසින් රුපියල් අටලක්ෂයක ශරීර ඇප හා රුපියල් විසි අට දහසක මුදල් ඇප මත මුදාහරින ලෙස නියෝග කැරිණ.තංගල්ල විශේෂ අපරාධ විමර්ශන ඒකකය මගින් අත්අඩංගුවට ගෙන අධිකරණය හමුවට ඉදිරිපත් කරන ලද බෙලිඅත්ත ප්‍රදේශයේ පදිංචිකරුවෙකු වූ රංජිත් විජේසිංහ ආරච්චිගේ් නමැති සැකකරුට මෙසේ ඇප නියම කරනු ලැබිණ.ජපන් රටේ රැකියා ලබාදෙන බවට දුන් පොරොන්දු මත මුදල් ලබාදුන් පුද්ගලයන් අටදෙනකු (08) මෙම වංචනික ක්‍රියාව පිළිබඳව තංගල්ල විශේෂ අපරාධ විමර්ශන ඒකකයට පැමිණිලි කර තිබූ අතර මෙම නඩුවේ වැඩිදුර විභාගය ලබන ජනවාරි මස (21) විසිඑක්වන දිනට නියම කෙරිණ.තංගල්ල පොලිස් කොට්ඨාස පොලිස් අධිකාරී ඒ. ජී. ජේ. චන්ද්‍ර කුමාර, සහකාර පොලිස් අධිකාරී ලයනල් බලගල්ල යන මහත්වරුන්ගේ මග පෙන්වීම මත මූලස්ථාන ප්‍රධාන පොලිස් පරීක්ෂක කාලිංග ද සිල්වා මහතාගේ මෙහෙයවීමෙන් තංගල්ල විශේෂ අපරාධ විමර්ශන ඒකකය සිද්ධිය සම්බන්ධයෙන් වැඩිදුර පරීක්ෂණ කටයුතු සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=r1101041</link>
    <topic>මීගමුව බන්ධනාගාර රැඳවියන්වෙනුවෙන් වෛද්‍ය සායනයක්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව හා කොළඹ රෝහල්වල වෛද්‍යවරුද මීගමුව ආවේ මරියා රෝහලේ වෛද්‍ය රංජන් මහතා ඇතුළු වෛද්‍යවරුන් 14 දෙනෙක් මේ අවස්ථාවට සහභාගි වූහ.බන්ධනාගාරයේ කරනවෑමි පුහුණු කිරීමේ මධ්‍යස්ථානයට රු. 20000 ක් පමණ වටිනා කරනවෑමි භාණ්ඩ කට්ටල් තුනක් මීගමුව රොටරි සමාජය මගින් බන්ධනාගාර අධිකාරී ඇතුළු නිලධාරී මහතුන්ට භාරදීමද මෙදින සිදුවූ තවත් සත් කාර්යයකි.පියතුමන්ලා හා දේවස්ථාන ගායනා කණ්ඩායම් සම්බන්ධ කරගෙන නත්තල් බැති ගී සංදර්ශනයක්ද පැවැත්වීය.බන්ධනාගාර රැඳවියන් 1400 ක් හා නිලධාරීන් 100 ක් සඳහා කේක්, බිස්කට්, හා කිරි වීදුරුව බැගින් ලබාදීමේ සංග්‍රහයක්ද පවත්වන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=r1101042</link>
    <topic>හෙරොයින් ළඟ තබාගෙන දඩ කයි</topic>
    <author>කැස්බෑව සංචාරකධර්මසිරි සුරවීර</author>
    <content>හෙරොයින් මිලිග්‍රෑම් 60 බැගින් ළඟ තබා ගැනීමේ චෝදනා සම්බන්ධයෙන් වරද පිළිගත් පුද්ගලයන් දෙදෙනෙකුට එක් අයකුට රුපියල් 7000/- බැගින් රුපියල් 14000/- ක දඩ මුදල් කැස්බෑව මහේස්ත්‍රාත් හා අතිරේක දිසා විනිසුරු එස්.අයිෂානි ජයසේන මහත්මිය නියම කළාය.මෙයට අමතරව වසර 10 කට අත්හිටවන ලද වසරක සිර දඬුවමක්ද මොවුන් දෙදෙනාට මහේස්ත්‍රාත්වරිය නියම කළාය.බොරලැස්ගමුව පොලිසියේ සැරයන් 22025 ජිනදාස මහතා විසින් මොවුන් කැස්බෑව මහේස්ත්‍රාත් අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=r1101043</link>
    <topic>දුම්රිය ආරක්ෂක නිලධාරීන්ගේ රාජකාරියට බාධා කළැයි සැකකරු රිමාන්ඩ්</topic>
    <author>කළුතර දිස්ත්‍රික් සංචාරක</author>
    <content>දුම්රිය සේවකයන්ට ගෙවීමට වැටුප් රැගෙන යමින් සිටි ආරක්ෂක නිලධාරීන් ගමන් ගත් දුම්රිය මැදිරියට අනවසරයෙන් ඇතුළු වී දුම්රිය ආරක්ෂක නිලධාරීන්ගේ රාජකාරියට බාධා කළ පුද්ගලයා දුම්රිය ප්‍රවේශ පත්‍රයක්ද නොමැතිව දුම්රියට ගොඩ වැදී ඇතැයි කළුතර පොලිසිය අධිකරණයට සැකකරුවකු ඉදිරිපත් කරමින් කියා සිටියේය.දුම්රිය ආරක්ෂක අංශයේ ප්‍රධාන ආරක්ෂක නිලධාරියකු පොලිසියට කරන ලද පැමිණිල්ලක් අනුව සැකකරු අත්අඩංගුවට ගෙන තිබේ. කොළඹ සිට කළුතර දක්වා ගමන් කළ මේ දුම්රියේ එක් මැදිරියක් ආරක්ෂක නිලධාරීන්ට මුදල් රැගෙන යෑමට වෙන් කර තිබූ අතර සැකකරු අනවසරයෙන් තමන් ගමන් කළ දුම්රිය මැදිරියට ගොඩවැදී තිබේ. ඔහුට වෙනත් මැදිරියකට යන ලෙස පැවැසූ විට රාජකාරියට බාධා කරමින් පහරදීමට තැත් කළ බව පැමිණිලිකාර ආරක්ෂක නිලධාරියා පොලිසියට දැන්වූ බව පොලිස් කොස්තාපල් (55301) ගුනේන්ද්‍ර මහතා අධිකරණයට සැකකරු ඉදිරිපත් කරමින් කියා සිටියේය.සැකකරු රක්ෂිත බන්ධනාගාර ගත කරන ලෙස කළුතර අතිරේක මහේස්ත්‍රාත් නාමල් පෙරේරා මහතා නියෝග කළේය.කළුතර වැඩබලන මුලස්ථාන ප්‍රධාන පොලිස් පරීක්ෂක පරාක්‍රම උඩවත්ත, සුළු අපරාධ අංශයේ ස්ථානාධිපති උප පොලිස් පරීක්ෂක කපිල, කොස්තාපල් (55301) ගුනේන්ද්‍ර යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=r1101044</link>
    <topic>අනියම් බිරියන් දෙදෙනකුඇසුරු කළ අනංගයාටකුඩ මිටෙන් සංග්‍රහ</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>අනියම් බිරියන් දෙදෙනෙකු ඇසුරු කළ අනංග පෙම්වතකුට දැදිගම පොලිසිය ඉදිරිපිටදී කුඩමිටි සංග්‍රහයක් ලැබුණු සිද්ධියක් මෙසේ වාර්තා වෙයි.මේ තිදෙනාම විවාහකයන් වන අතර තිදෙනාම එලමල්දෙණියට ආසන්න ගම්මානයක පදිංචිකරුවෝය.අනංග පෙම්වතාද රාජ්‍ය ආයතනයක හොඳ වැටුපක් ලබන කඩවසම් පුද්ගලයෙකි. ඒ නිසාම ඔහු අත දිග හැර දෙදෙනාටම මුදල් වියදම් කරති. එකිනෙකාට හොරෙන් මේ සම්බන්ධය පවත්වා තිබේ.මේ අතර එක් අනියම් බිරියකගේ ඥාති පුතකුට රැකියාවක් ලබාදීමට කටයුතු කර ඇත. මේ බව කනට වැටුණු අනෙක් අනියම් බිරිය මහ මගදී හමුවී මොහුගෙන් මේ බව විමසා තිබේ’ කතා බහ දුර දිග යෑම නිසා අන්තිමේදී සිදුවූයේ අනියම් බිරියද හොඳ හැටි ගුටි කෑමය.ලැජ්ජාවට පත් ඇය සම්පූර්ණ සිද්ධිය දැදිගම පොලිසියට ගොස් පවසා පැමිණිල්ලක්ද කර ඇත.තිදෙනාම පොලිසියට කැඳවූ දැදිගම පොලිස් ස්ථානාධිපති බාලසුරිය මහතා කරුණු කාරණා කියාදී තිදෙනාට අවවාද කර පොලිසියෙන් පිටත් කර තිබේ.මෙසේ පොලිසියෙන් යන අතුරතුර එක් අනියම් බිරියක් අනංගයාට කුඩ මිටින් පහර පිට පහර දෙන්නට විය. එවිට අනිත් අනියම් බිරියත් තෝත් මාව කෑවා හොර අනංගයා කියා කුඩෙන් පහර දෙන්නට විය. කිසිත් කරගත නොහැකිව සිටි අනංගයා එතනින් දුවන්නට විය.බිරියන් දෙදෙනාද මාර්ගයට ගොස් බසයක් එනතුරු දෙදෙනාට දෙදෙනා රවමින් කාලය ගත කළ බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=r1101045</link>
    <topic>අලව්වේ පෙර පාසල් පාලිකාවකාමතුරයකුගේ පිහි පහරින් මරුට</topic>
    <author>අලව්ව විශේෂ – ඒ. කීර්තිසිංහ</author>
    <content>අලව්වේ තුඹුල්ල සිඟිති දරු දැරියන්ට අකුරු කරවූ තුඹුල්ල “රන්තරු” පෙර පාසලේ පාලිකා සන්ධ්‍යා කුමාරි රත්නායක මුළු තුඹුල්ල ගමම හඬවමින් පසුගියදා අවසන් ගමන් ගියාය.26 හැවිරිදි එක් දරු මවක් වූ සන්ධ්‍යාට මෙසේ අවසන් ගමන් යන්නට සිදුවූයේ මත්කුඩු හා මත්පැන්වලට ඇබ්බැහි වූ තම ඥාති සහෝදරයකුගේ පිහි පහරකිනි.තම සිතෙහි කැකෑරෙමින් තිබූ ආශාවන් මුදුන් පමුණුවා ගැනීමට ඇය එකඟ නොවීම නිසා තුඹුල්ලේ සමන්ත කුමාර පතිරණ නැමැති අය පිහියෙන් ඇන ඇය ඝාතනය කර ඇති බව සාක්කිවලින් හෙළිවිය.සන්ධ්‍යා කුමාරිගේ මව වන දයාවති ජයලත් මහත්මිය මෙසේ කීවාය.අනේ මගේ දුව කිසි කෙනෙකුට වරදක් නෑ. මගේ ඇස් දෙක ඉදිරියේම දුවට පිහියෙන් ඇන්නා. මේ වගේ අපරාධ ආයේ කරන්න ඉඩ දෙන්න එපා.සන්ධ්‍යා කුමාරිගේ සැමියා වන ඇම්. පී. ලලිත් රෝහණ කුමාර, අපට තිමෝද් ලලිත් කුමාර කියලා කුඩා පිරිමි දරුවෙක් ඉන්නවා. මගේ බිරිය ගැන ඔහු අදහසක් ඇති කරගෙන හිටියා. ඇය ඒවට කැමැති වුණේ නැහැ. පිහියෙන් අනින්න හේතුව ඒකයි.මේ මිනීමැරුම සම්බන්ධයෙන් තුඹුල්ලේ සමන්ත කුමාර පතිරණ නැමැති අය අලව්ව පොලිසිය විසින් අත්අඩංගුවට ගෙන වරකාපොළ මහේස්ත්‍රාත් අධිකරණය වෙත ඉදිරිපත් කරන ලදි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101041</link>
    <topic>ඩිල්ෂාන්ගෙන්වේගවත් ශතකයක්</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ ප්‍රහාරාත්මක පිතිකරු තිලකරත්න ඩිල්ෂාන් පන්දු 99 කදී හතරේ පහර 21 ක් හා හයේ පපහර 3 ක් සමඟ නොදැවී ලකුණු 133 ක් රැස් කරමින් අන්තර් සමාජ පළමු කොටස් එක්දින තරගාවලියේ ඊයේ (3) සරවනමුත්තු පිටියේදී ලංකන් පිලට එරෙහිව කඩුලු 9 ක විශිෂ්ඨ ජයක් කරා ද්‍රවිඩ සංගම් කණ්ඩායම රැගෙන ගියේය.ඔහුට අනගි සහයක් ලබා දුන් ගිහාන් රූපසිංහ පන්දු 60 කදී හතරේ පහර 7 ක් සහ හයේ පහර 4 ක් සමග ලකුණු 85 ක් රැස් කලේය. පළමුව පන්දුවට පහරදුන් ලංකන් පිල ඕවර 50 අවසානයේ කඩුලු 7 කට ලකුණු 230 ක් රැස් කළ අතර එක් කඩුල්ලක් දැවී ජයග්‍රාහී ඉලක්කය සපුරා ගැනීමට ද්‍රවිඩ සංගම් පිතිකරුවන්ට වැය වූයේ ඕවර 28 ක් පමණි.ලංකන් පිල – 230 / 7 (ඕවර 50) චානක විජේසිංහ 76, අෂේන් සිල්වා 40, (චානක වෙලගෙදර 31 / 3)ද්‍රවිඩ සංගම් පිල – 235 (ඕවර 28) තිලකරත්න ඩිල්ෂාන් නොදැවී 133, ගිහාන් රූපසිංහ 85සැරසන්ස් පිල – 165 / 9 (ඕවර 50) එරංග ගංගොඩ 37,(දිල්හාර ප්‍රනාන්දු 20 / 3, සචිත්‍ර සේනානායක 28 / 3)එස්. එස්. සී. – 168 / 3 (ඕවර 26) තරංග පරණවිතාන 68, දිමුත් කරුණාරත්න නොදැවී 53.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101042</link>
    <topic>චැම්පියන් ලීග් පාපන්දු කිරුළට‘මීගමු කොල්ලෝ’ ළංවෙති</topic>
    <author>පි‍්‍රන්ස් ගුණසේකර</author>
    <content>අන්තර් ක්‍රීඩා සමාජ ප්‍රධානතම පාපන්දු තරගාවලියේ ඩයලොග් චැම්පියන් ලීග් සූරතාව හිමිකර ගැනීමට මීගමුව දොන් බොස්කෝ ක්‍රීඩා සමාජය ආසන්නව සිටී. මීගමුව දොන් බොස්කෝ ක්‍රීඩකයන්ට තවත් එක් තරගයක් ඉතිරිව තිබියදී කණ්ඩායම් 12ක් අතුරින් ඉදිරියට පැමිණීමට හැකියාව ලැබී ඇති හෙයින් සූරතාව දිනා ගැනීමේ වැඩි අවස්ථාව දැන් උදාවී තිබේ.දොන් බොස්කෝ ක්‍රීඩා සමාජය දැනට තරග 21කදී ලකුණු 44ක් ලබා පෙරමුණේ පසුවෙයි. ඔවුන්ට ඉතිරිව ඇති තරගය වන්නේ හෙට පැවැත්වෙන නිව්යංග්ස් ක්‍රීඩා සමාජය සමඟ තරගය පමණි. එය වෙන්නප්පුවේදී පැවැත්වීමට නියමිතය.චැම්පියන් ලීග් පාපන්දු තරගාවලියේ පෙරළිකාරයන් බවට පත්වෙමින් පොලිස් ක්‍රීඩා සමාජය දොන් බොස්කෝ පිලට ප්‍රබල අභියෝගයක් එල්ල කළ අතර ඔවුන් තරග 21කදී ලකුණු 40ක් ලබා සිටී.ඊයේ පාපන්දු සම්මේලනය ලබාදුන් තීන්දු කිහිපයක් අනුව පොලිස් ක්‍රීඩා සමාජය බලාපොරොත්තුවූ ලකුණු කිහිපයක් අහිමිව ගියේය. පොලිස් - කළුතර පාක් අතර තරගයේ විනිසුරු තීන්දුවකට එරෙහිව හා නිව්යංග්ස් පිලේ ක්‍රීඩකයෙකුට එරෙහිව ගොණුකළ විරෝධතා පිළිබඳ ඊයේ තීන්දු ප්‍රකාශයට පත්විය.කළුතර පාක් සමඟ තරගය නැවැත පවත්වන ලෙස කළ ඉල්ලීම නොසලකා එම තරගය ජය පරාජයෙන් තොරව නිමාවූවාසේ පාපන්දු සම්මේලන තීන්දුව ප්‍රකාශ විය. එයට අමතරව නිව්යංග්ස් සමඟ තරගයේදී ක්‍රීඩකයාට එරෙහි මතුකළ විරෝධතාව නොසලකා එම තරගයද ජය පරාජයෙන් තොරවූවාසේ සලකා තිබේ.මේ තීන්දුවලට අමතරව පසුගිය සතියේ කළහකාරී සිදුවීමක් මත නවතා දැමුණු පොලිස් - ගුවන් හමුදා තරගයේ ජය ගුවන් හමුදාවට හිමිවිය යුතු බව ශ්‍රී ලංකා පාපන්දු සම්මේලනයේ තීරණය වී ඇත.කෙසේ වුවද පොලිස් ක්‍රීඩා සමාජයට මෙවර තරගාවලියේදී ප්‍රබල ක්‍රීඩා විලාශයක් පෙන්නුම් කිරීම හේතුවෙන් තරගාවලියට ජීවයක් එක්වූ බව පාපන්දු විචාරකයන්ගේ මතයවී තිබේ.තරගාවලියේ තෙවැනි හා සිවුවැනි ස්ථානවලට යුද හමුදාව හා රත්නම් ක්‍රීඩා සමාජ අතර තියුණු තරගයක් ඇත. රත්නම් හා කළුතර පාක්, යුද හමුදාව හා බ්ලූස්ටාර් අතර හෙට පැවැත්වෙන තීරණාත්මක තරග දෙපිලටම වැදගත් වේ. එම තරග දෙක සිටිලීග් හා ශාලිකා ක්‍රීඩාංගණවලදී පැවැත්වේ.මෙවර සූරතාවට ආසන්නව සිටින මීගමුව දොන් බොස්කෝ ක්‍රීඩා සමාජය හිටපු ශශ්‍රී ලංකා ජාතික පුහුණුකරු සම්පත් පෙරේරා මහතා යටතේ පුහුණුව ලබයි. ජාතික පිලට ක්‍රීඩා කරන පිලිප් දල්පදාදු, දිල්කි කුමාර, සුරේන්ද්‍ර බණ්ඩාර හා කවිදු ඉෂාන් දොන් බොස්කෝ පිලට එක්ව සිටිති.මෙවර තරගාවලියේ වැඩිම ගෝල් ලාභියාට හිමිවන “ගෝල්ඩන් බූට්” සම්මානය දිනාගැනීමට ආසන්නව සිටින චතුර ගුණරත්නද, දොන් බොස්කෝ ක්‍රීඩකයෙකි. ඔහු දැනට ගෝල් 16ක් වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101043</link>
    <topic>5වැනි කාල්ටන් ක්‍රීඩා උළෙල28දා සිට තිස්සමහාරාමයේදී</topic>
    <author>බන්ධුල ගුණසේකරසහ ධම්මිකා වෙලේගොඩ</author>
    <content>ක්‍රීඩා ඉසව් එකොළහකින් (11) සමන්විත “තාරුණ්‍යයට හෙටක්” සංවිධානය පස්වැනි වතාවටත් මෙහෙයවනු ලබන “කාල්ටන් සුපර් ස්පෝට්ස් 2011” ක්‍රීඩා උළෙල මෙම ජනවාරි මස විසි අට වැනිදා සිට තිස්වැනිදා (28 – 30) දක්වා උත්සවශ්‍රීයෙන් තිස්සමහාරාමයේදී පැවැත්වීමට විධිවිධාන යොදා ඇති බව සංවිධානයේ ප්‍රධාන ලේකම් ලලිත් පියුම් පෙරේරා මහතා ‘දිනමිණ’ ට පැවසීය.ග්‍රාමීය මට්ටමේ තරුණ තරුණියන්ගේ ක්‍රීඩා කුසලතාවයන්ට සවියක්වීමේ අරමුණ පෙරදැරිව “තාරුණ්‍යයට හෙටක් සංවිධානයේ සභාපති හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ උපදෙස් මත සංවිධානය වන මෙවර ක්‍රීඩා සැණකෙළියේදී කලාතුරකින් දක්නට ලැබෙන පැරිෂුට් සංදර්ශනයට ද, ඉන්දීය ක්‍රීඩකයන්ගේ සහභාගිත්වයෙන් පැවැත්වෙන ජීප් රථ සහ යතුරු පැදි තරගාවලියටද සුවිශේෂී තැනක් හිමිවේ.මේ අතර වායු රයිෆල් හා වායු පිස්තෝල යන අංශ දෙකෙන්ම පැවැත්වෙන ඉලක්කයට වෙඩි තැබීමේ තරගාවලිය මෙන්ම ආරක්ෂක අංශ ඇතුළු දිවයිනේ ප්‍රබලතම කණ්ඩායම් සහභාගිීවන කඹ ඇදීමේ තරගාවලියටද ක්‍රීඩා උළෙලෙහි විශේෂත්වයක් හිමිවේ.එමෙන්ම ජල ක්‍රීඩා තරගාවලයට සුළං ඔරු, රුවල් ඔරු ඇතුළු ඉසව් ගණනාවක්ම ඇතුළත් වන අතර සුවිශේෂී ජල ක්‍රීඩා සංදර්ශනයකින් ද ක්‍රීඩා උළෙල වර්ණවත් වෙයි.තරග ඉසව් දහහතකින් (17) සමන්විත මවුන්ටන් පාපැදි තරග පිරිමි සහ කාන්තා වයස අවුරුදු දහතුනෙන්, දහසයෙන් හා දහනවයෙන් පහළ (13න්, 16න්, 19න්) වශයෙන්ද පැවැත්වෙන අතර ඉන්දියාව සහ නේපාලය නියෝජනය කරමින් මෙවර තරගාවලියට දක්ෂ ක්‍රීඩකයින් ගණනාවක්ම සහභාගි වීමට නියමිත බවද පාපැදි සංගමයේ සභාපති අමල් සූරිගේ මහතා කියයි.තරගකරුවන් පනස් දෙනෙකුට (50) ආසන්න පිරිසක් සහභාගීවන විවෘත තුන්ප්‍රයාම ඉසව්වක්ද මෙවර තරගාවලියට ඇතුළත් වෙයි. එම ඉසව්ව යටතේ තරගකරුවෙකු කිලෝමීටර් පහක (05) දිවීමේ තරගයක්, කිලෝ මීටර් විස්සක (20) පාපැදි ධාවන තරගයක් හා මීටර් හත්සිය පනහක (මී. 750) පිහිණුම් තරගයක් ද සපුරාලිය යුතු වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101044</link>
    <topic>විස්සයි 20 කාන්තා ක්‍රිකට් අවසන් ගැටුම අද</topic>
    <author>ෆවුස් මොහොමඩ්</author>
    <content>අන්තර් සමාජ ඕවර විස්සයි 20 කාන්තා ක්‍රිකට් පළමු කොටසේ තරගාවලියේ අවසන් මහා තරගය අද (4) හලාවත මේරියන්ස් සහ ශ්‍රී ලංකා ක්‍රිකට් ඒකාබද්ධ පිල අතර මුවර්ස් පිටියේදී පැවැත්වේ.පළමු කොටසේ ‘ඒ’ කාණ්ඩයෙන් තරග වැදුණු ශ්‍රී ලංකා ක්‍රිකට් ඒකාබද්ධ පිල, කෝල්ට්ස් පිල අවසන් පූර්ව වටයේදී ලකුණු 28 කින් පරාජය කිරීමට සමත් වූ අතර සී. සී. සී. පිල ලකුණු 80 කින් පරාජය කිරීමට හලාවත මේරියන්ස් පිල සමත් විය. මුලික වටයේ තරග සියල්ල ජය ගැනීමට හලාවත මේරියන්ස් සමත් වූ අතර ශ්‍රී ලංකා ක්‍රිකට් ඒකාබද්ධ පිල තරග දෙකක් ජයගත්තේය.ශ්‍රී ලංකා ක්‍රිකට් ඒකාබද්ධ පිල, දිලානි මනෝදරා (නායිකා), චමරි පොල්ගම්පොල, චමරී අතපත්තු, සුමුදු ප්‍රනාන්දු, චාමිකා බණ්ඩාර, සඳුනි අබේවික්‍රම, අවන්තිකා මෙන්ඩිස්, ඕෂධී රණසිංහ, අනුරාධා අලහප්පෙරුම, ශාලිකා කුමාරි, අනුශ්කා සංජීවනීහලාවත මේරියන්ස් පිල - ශෂිකලා සිරිවර්ධන (නායිකා) දේදුනු සිල්වා, සුවිනි ද අල්විස්, චන්දි වික්‍රමසිංහ, ඊෂාන් කෞෂල්‍යා, ලසන්ති මධුෂානි, ජනකාන්ති මාලා, ශානිකා නිරුක්ෂනී, රංගිකා ප්‍රනාන්දු, රුක්ෂලා ධර්මසිරි, නිරෝෂා සංජීවනී.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101045</link>
    <topic>මලින්ද - චාමර යුනිචෙලා පිලටජය ගෙනෙති</topic>
    <author>ෆවුස් මොහොමඩ්</author>
    <content>මලින්ද වර්ණපුර හා චාමර සිල්වාගේ විශිෂ්ඨ පිති හරඹය හේතුවෙන් වෙළෙඳ සේවා ක්‍රිකට් තරගාවලිය යටතේ බී. ආර්. සී. පිටියේ පැවැති තරගයෙන් ජනශක්ති පිල පරදවා කඩුලු 7 ක ජයක් අත් කර ගැනීමට යුනිචෙලා පිල සමත් විය.පළමුව පන්දුවට පහරදුන් ජනශක්ති පිල ලැබූ ලකුණු 243 හඹාගිය යුනිචෙලා පිල ඕවර 34.1 කදී කඩුලු 3 කට ලකුණු 247 ක් ලබා ගත්තේය.මලින්ද වර්ණපුර පන්දු 102 කදී හතරේ පහර 11 ක් සහ හයේ පහර 3 ක් සමග නොදැවී ලකුණු 92 ක් රැස් කළ අතර චාමර සිල්වා පන්දු 53 කදී හතරේ පහර 7 ක් හා හයේ පහර 4 ක් සමග ලකුණු 74 ක් වාර්තා කළේය. දෙදෙනා අතර 3 වැනි කඩුල්ල සඳහා නොබිඳුනු සම්බන්ධතාවය ලකුණු 149 කි. තිලකරත්න ඩිල්ෂාන් හතරේ පහර 6 ක් සමග ලකුණු 41 ක් ලබා ගැනීමට සමත් විය.ජනශක්ති – 243 (ඕවර 47.3)සචිත්‍ර සේරසිංහ 55, ඩිල්ෂාන් මුණවීර 44, යොහාන් ද සිල්වා 43 (ගයාන් විජේකෝන් 44 / 3)යුනිචෙලා - 247 / 3 (ඕවර 34.1)මලින්ද වර්ණපුර නොදැවී 92, චාමර සිල්වා නොදැවී 74, තිලකරත්න ඩිල්ෂාන් 41මාස් ඇක්ටිව් – 114 (ඕවර 28)තිලකරත්න සම්පත් 43 (උපුල් ඉන්ද්‍රසිරි 24 / 4, කණිෂ්ක ඇල්විටිගල 29 / 4)ජෝන් කීල්ස් - 117 / 7 (ඕවර 31.4)ශිවංක රණසුරිය 28 (සචිත්‍ර සේනානායක 15 / 3 තිලකරත්න සම්පත් 30 / 2)සම්පත් බැංකු පිල – 249 / 9 (ඕවර 50)සමීන් කන්ඳනාරච්චි 56, හසන්ත ප්‍රනාන්දු 38, චරිත් සිල්වෙස්ටර් 38, චාමර ද සොයිසා 43 (තාරක කෝට්ටේහේවා 58 / 3 ගයාන් සිරිසෝම 34 / 2)සෙලාන් බැංකු පිල – 224 (ඕවර 46.4)චානක විජේසිංහ නොදැවී 66, දමිත් ඉන්දික 47, (මාලිංග සුරප්පුලි 48 / 5, හසන්ත ප්‍රනාන්දු 22 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101046</link>
    <topic>ටෙස්ට් පිටියට නව වසරේ අලුත් මුහුණු 2ක්</topic>
    <author>සිඩ්නි – (ඒ. එෆ්. පී)</author>
    <content>සිඩ්නි පිටියේදී ඊයේ ආරම්භ වූ එංගලන්ත ඕස්ට්‍රේලියා අළුබඳුන කුසලාන අවසන් ටෙස්ට් තරගයෙන් ටෙස්ට් පිටියට පිවිසි ඕස්ට්‍රේලියාවේ උස්මාන් කවාජා සහ මයිකල් බියර් නව වසරේ ටෙස්ට් වරම් ලැබූ පළමු හා දෙවැනි ක්‍රීඩකයා ලෙස වාර්තා පොතට එක්වූහ.පකිස්තානයේ උපන් 24 හැවිරිදි උස්මාන් ඔස්ට්‍රේලියාව වෙනුවෙන් ටෙස්ට් ක්‍රීඩා කරන පළමු මුස්ලිම් ජාතිකයා වන අතර 418 වැනි ඔස්ට්‍රේලියානු ටෙස්ට් ක්‍රීඩකයා වේ. 419 වැනි ඔස්ට්‍රේලියානු ටෙස්ට් ක්‍රීඩකයා ලෙස මයිකල් බියර් වාර්තා පොතට ඇතුළත් විය.අයහපත් කාලගුණය හේතුවෙන් ඊයේ තරගයට බාධා පැමිණි අතර, දිනය නිමාවන විට ඔස්ට්‍රේලියාව පළමු ඉනිමට කඩුලු 4ක් දැවී ලකුණු 134ක් ලබා සිටියේය.ආරම්භක පිතිකරු ශේන් වොට්සන් ලකුණු 45ක් ලබාගත් අතර, උස්මාන් කවාජා සිය මංගල ටෙස්ට් ඉනිම ක්‍රීඩා කරමින් ලකුණු 37ක් වාර්තා කිරීමට සමත්විය.වසර 24 කට පසුව ඔස්ට්‍රේලියානු භූමියේදී අළුබඳුන තරගමාලාවක් ජයගත් පළමු අවස්ථාව සනිටුහන් කිරීමට මේ ටෙස්ට් තරගයේ ජය ලබාගැනීම හෝ ජය පරාජයෙන් තොරව නිමාවට පත් කරගැනීමට එංගලන්තයට සිදු වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101047</link>
    <topic>බෙකම්ට නව භූමිකාවක්</topic>
    <author>ලන්ඩනය (ඒ. එෆ්. පී.)</author>
    <content>සුපිරි පාපන්දු ක්‍රීඩක ඩේවිඩ් බෙකම් 2011 වසරේ ලන්ඩන් ඔලිම්පික් උළෙලේ දී මහ බ්‍රිතාන්‍ය පාපන්දු පිලට ක්‍රීඩා කිරීමට හෝ කණ්ඩායමේ පුහුණුකරු ලෙස කටයුතු කිරීමට ඉඩ ඇතැයි සංවිධායක කමිටුවේ සභාපති සෙබස්තියන් කෝ ප්‍රකාශ කළේ්ය.ඔලිම්පික් උළෙලේ දී පාපන්දු තරගාවලිය 23 න් පහළ තරග ඉසව්වක් ලෙස පැවැත්වීමට නියමිත වූවත් අවුරුදු 23 ට වැඩි ක්‍රීඩකයන් තිදෙනෙකුට තම පිල නියෝජනය කිරීමට අවස්ථාව ඇත.බී. බී. සී. පුවත් සේවයට තරග සංවිධායක කමිටු සභාපතිවරයා ප්‍රකාශ කළේ ඩේවිඩ් බෙකම් ස්ටීවන් ජෙරාඩ් හෝ ෆ‍්‍රෑන්ක් ලැම්පාර්ඩ් ට ඔලිම්පික් උළෙලේදී එංගලන්ත පිල නියෝජනය කිරීමට අවස්ථාව උදාවිය හැකි බවය. කණ්ඩායමේ පුහුණුකරු ලෙස හෝ ක්‍රීඩකයකු ලෙස කටයුතු කිරීමට වැඩි අවස්ථාව බෙකම්ට ඇතැයි ඔහු විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101048</link>
    <topic>කෑගල්ල මේසපන්දු සූරතා සමරසේකර - පවනි දිනති</topic>
    <author/>
    <content>කෑගල්ල මේස පන්දු සංගමය සංවිධානය කළ සමස්ත ලංකා ආධුනික හා මධ්‍යස්ථ මේස පන්දු තරගාවලියේදී ආධුනික සූරයා ලෙස ශ්‍රී ලංකා යුද හමුදාවේ එස්. එච්. සමරසේකර හා ආධුනික සූරිය ලෙස කුරුණෑගල මලියදේව බාලිකා විද්‍යාලයේ පවනී සිරිසේන සූරතා හිමිකර ගත්හ.මහනුවර කිංස්වුඩ් විද්‍යාලයේ වී. කේ. හේවගේ හා මියුසියස් විද්‍යාලයේ හන්සනි පියුමාලි අනුසූරතාවත් හිමි කර ගනු ලැබීය.කෑගල්ල සාන්ත මරියා විද්‍යාලයීය ගෘහස්ත ක්‍රීඩාංගණයේදී පැවැති මේ තරගාවලිය සඳහා දිවයිනේ විවිධ දිස්ත්‍රික්ක නියෝජනය කරමින් ක්‍රීඩක ක්‍රීඩිකාවන් 500 ක් පමණ සහභාගි වූහ. පාසල් 50 ක ක්‍රීඩක ක්‍රීඩිකාවන්ද ඒ අතර සිටි අතර විවිධ වයස් මට්ටම් වලින් තරග ඉසව් 17 ක් පැවැත්විණි.දීර්ඝ කාලයක් අක්‍රියව පැවැති කෑගලු දිස්ත්‍රික් මේස පන්දු සංගමය ප්‍රතිසංවිධානය වීමෙන් පසුව සභාපති කනක හේරත් මහතාගේ සංවිධානයෙන් පැවැති මේ තරගාවලියෙන් අනතුරුව කෑගලු දිස්ත්‍රික්කයේ තෝරාගත් පාසල් 10 ක් සඳහා රුපියල් ලක්ෂ 8 ක් පමණ වටිනා මේස පන්දු ක්‍රීඩා උපකරණ බෙදා දීමද සිදු වුණි.ආධුනික කාන්තාසූරතාවය – පවනි සිරිසේන – මලියදේව බාලිකා විද්‍යාලය, කුරුණෑගල, අනුසූරතාවය – දිනිති විජේවර්ධන – මියුසියස් විද්‍යාලයඅන්තර් මධ්‍යම (ධ්දබඥපථඥඤඪචබඥ) කාන්තාසූරතාවය – පවනි සිරිසේන – මලියදේව බාලිකා විද්‍යාලය කුරුණෑගල, අනුසූරතාවය – හන්සනී පියුමාලි - අනුලා විද්‍යාලයපිරිමි ආධුනිකසූරතාවය – එස්. එච්. සෝමසේකර - ශ්‍රී ලංකා යුද හමුදාව, අනුසූරතාවය – වී. කේ. හේවගේ – මහනුවර කිංස්වුඩ් විද්‍යාලයඅන්තර් මධ්‍යස්ථ පිරිමිසූරතාවය – පී. ඩී. යු. තෙන්නකෝන් – ධර්මරාජ විද්‍යාලය මහනුවර, අනුසූරතාවය – එස්. ඩබ්ලිව්. නිස්සංක – ඩඩ්ලි සේනානායක ම. ම. වි. විද්‍යාලය, තෝලංගමුවඅවු. 10 න් පහළ පිරිමි(1) සමින්ද සුලාරක (විදර්ථ විද්‍යාලය)(2) පසිඳු සේමගේ (ධර්මාශෝක විද්‍යාලය)අවු. 10 න් පහළ ගැහැනු(1) දෙරන්ජි පෙරේරා (මලියදේව බාලිකා විද්‍යාලය)(2) ලක්ෂිනි නෙත්මි (මලියදේව බාලිකා විද්‍යාලය)12 න් පහළ පිරිමි(1) කලිඳු කවීෂ (මලියදේව පිරිමි විද්‍යාලය)(2) සන්දේෂ් නිශ්ශංක (වෙස්ලි විද්‍යාලය)අවු. 12 න් පහළ ගැහැනු(1) පියුමි දෙවිදිනි (ශුද්ධ වූ පවුලේ කන්‍යාරාමය කුරුණෑගල)(2) සඳමිණි කුලරත්න (මහාමායා - මහනුවර)15 න් පහළ පිරිමි(1) දුෂාන් චාමික(2) එස්. මූනමලේ (මලියදේව පිරිමි විද්‍යාලය)අවු. 15 න් පහළ ගැහැනු(1) තනුෂි රොඩ්රිගෝ (මහාමායා මහනුවර)(2) නෙත්මි වින්දුල (ශාන්ත ජෝසප් විද්‍යාලය – කෑගල්ල)18 න් පහළ පිරිමි(1) නිතින් නිමන්තර (ඩඩ්ලි සේනානායක ම. ම. වි.)(2) සචින්ත මුනමල්පේ (මලියදේව පිරිමි විද්‍යාලය)අවු. 18 න් පහළ ගැහැනු(1) දෙව්මිනි වීරසේන(2) ඉෂානි මධුමාලි(21) න් පහළ පිරිමි(1) එස්. ඩබ්. නිස්සංක (ඩඩ්ලි සේනානායක ම. ම. වි.)(2) නිතින් නිමන්තර (ඩඩ්ලි සේනානායක ම. ම. වි.)අවු. 21 න් පහළ ගැහැනු(1) දිනිති විජේගුණවර්ධන(2) දිනිෂා බාලචන්ද්‍රන්අවු. 8 න් පහළ ගැහැනු(1) වෙනුජි පෙරේරා (මලියදේව බාලිකා විද්‍යාලය)(2) නවෝද්‍යා රණසිංහ (මලියදේව බාලිකා විද්‍යාලය)අවු. 8 න් පහළ පිරිමි(1) පී. එස්. ඩී. තෙන්නකෝන් – (ධර්මරාජ විද්‍යාලය)(2) චන්දුප අලහකෝන් – (සසෙක්ස් විද්‍යාලය – කෑගල්ල).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s1101049</link>
    <topic>බොදු විදුහල් ක්‍රිකට්තරඟ 7 දා සිට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>දිවයිනේ ප්‍රධාන බෞද්ධ විදුහල් අතර පැවැත්වෙන කර්නල් හෙන්රි ස්ටිල් ඕල්කොට් ක්‍රිකට් තරගය 12 වන වතාවට ගාල්ල ජාත්‍යන්තර ක්‍රිකට් ක්‍රීඩාංගණයේදී ජනවාරි 7,8 සහ 9 යන දිනවලදී පැවැත්වේ.මෙම තරගාවලියට සහභාගි වන ආදි ශිෂ්‍ය කණ්ඩායම් මෙසේ ය.ආනන්ද , නාලන්ද, ධර්මරාජ,ධර්මාශෝක, ධර්මපාල, මලියදේව, මහින්ද සහ මාතර රාහුල විදුහල් වේ.මෙම වාර්ෂික තරගය මීට කලින් පැවැත්වීමට නියමිතව තිබුනත් අයහපත් කාලගුණය නිසා කල් දැමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=s11010410</link>
    <topic>ඔලිම්පික් මැරතන් සූරයා ඇප මත නිදහස්</topic>
    <author>කෙන්යාව (ඒ. එෆ්. පී.)</author>
    <content>සිය බිරිය හා ආරක්ෂක නිලධාරියා ඝාතනය කිරීමට තැත් දැරූ බවට චෝදනා ලබා සිටින ඔලිම්පික් මැරතන් සූර කෙන්යාවේ සැමුවෙල් වන්ජිරු ඇප මත නිදහස ලැබුවේය.චිකාගෝ මැරතන් සූරතාව ද දෙවරක් දිනා ගැනීමට සමත් වූ 24 හැවිරිදි සැමුවෙල් බීමතින් පැමිණ බිරිය හා දබර වී ඇයට හා නිවසේ ආරක්ෂක නිලධාරියාට වෙඩි තැබීමට උත්සහ කළ බවට චෝදනා ගොනුකර තිබිණි.2008 වසරේ බීජිං ඔලිම්පික් උළෙලේ මැරතන් සූරයා වූ සැමුවෙල් කෙන්යාවෙන් බිහිවූ පළමු ඔලිම්පික් සූරයා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=f1101041</link>
    <topic>බිත්තර ආනයනය කරන්න ගත්තට පස්සෙමට කනක් ඇහෙන්න නැහැ</topic>
    <author>සාකච්ඡා සටහන විජයානි එදිරිසිංහ</author>
    <content>* උත්සව සමයේදී අඩු මිලට ඕනතරම් බඩු දෙන බව ඔබ ප්‍රකාශ කළා. එහෙත් නත්තලට බඩු දෙන්න බැරි වුණා නේද?නත්තල් සමයේ භාණ්ඩ බහුතරයක්, හිඟයකින් තොරව ලබා දෙන්න හැකි වුණා. කුකුල් මස් , බිත්තර, බී ලූණු සහ පොල් පමණයි නියමිත වේලාවට දෙන්න බැරි වුණේ. නමුත් ඊට හේතු තිබුණා. අමාත්‍යාංශයේවත් රජයේවත් වරදකින් නත්තලට ඒවා දෙන්න බැරිවුණා නොවෙයි.* එහෙනම් වරද කාගේද? ප්‍රමාදය මොකක්ද?දේශීය නිෂ්පාදකයාට තැනක් දෙන්න ඕන නිසා , අපි බිත්තර ආනයනය කිරීමට හිතුවේ නැහැ. එහෙත් දේශීය ව්‍යාපාරිකයන් උත්සව කාලය ආසන්න වනවිට බිත්තර මිල ඉහළ දැම්මා. වරෙක බිත්තරය රුපියල් 12.00 ට දෙන්න කැමති වූ ඔවුන් උත්සව කාලය වනවිට රුපියල් 17 දක්වා උපක්‍රමශීලිව වැඩි කිරීමට පියවර ගත්තා. අපි කීවා සහන මිලට දෙන්න කියලා. නමුත් ඔවුන්ගේ තීරණය තුළම සිටි නිසා බිත්තර ආනයනය කළා. අපට මීට කලින් බිත්තර ආනයනය කරන්න තිබුණා. එහෙත් කුරුලු උණ ප්‍රශ්නය නිසා ඉන්දියාවෙන් බිත්තර ආනයනය කිරීම මීට මාස 6කට පෙර දක්වා තහනම් කර තිබියදී අපේ රටේ පශු සම්පත් මණ්ඩලය කුරුලු උණ ප්‍රශ්නය නිසා පසුගිය දෙසැම්බර් 2 දක්වා බිත්තර ආනයනය තහනම් කර තිබුණා. එම තහනම නොතිබුණා නම් මීට මාස 6 හතරක් හෝ පහකට පෙර අපි බිත්තර ආනයනය කරනවා.* බිත්තර ව්‍යාපාරිකයන්ගේ සංගමය කියනවා බිත්තර හිඟයක් නැහැ කියලා. ආනයනය කිරීම වැරැදියි කියලා.හිඟයක් නැතිනම් ඇයි ඔවුන්ට රුපියල් 12 ට දෙන්න බැරි. බිත්තර නිෂ්පාදනයට යන වියදම හා සසඳන විට බිත්තරය රුපියල් 12 ට දෙන්න පුළුවන්. පුංචි ගොවිපලවල් වලින් පවා අඩු මිලට බිත්තර එකතු කරන මහා පරිමාණ ව්‍යාපාරිකයෝ ඔවුන් විශාල ලාභයක් තියාගෙන බිත්තර බෙදා හරිනවා. මේක පාරිභෝගිකයාට කරන විශාල අසාධාරණයක්.* බිත්තර ආනයනය නවත්වන්න කියා මහා පරිමාණ ව්‍යාපාරිකයන් ඔබෙන් ඉල්ලීම් කරනවාබිත්තර ආනයනය කරන්න ගත්තට පස්සෙ මට කනක් ඇහෙන්න නැහැ. දුරකතන ඇමතුම් දෙමින් කන්නලව් කරනවා බිත්තර ආනයනය නවත්වන්න කියලා. නමුත් මම කියන්නේ බිත්තර 12 ට දෙන තෙක් මම නවත්වන්නේ නැහැ කියලා. මොනම දේක හෝ සාධාරණයක් තියෙන්න ඕනෑ.* ආනයනික බිත්තරවලට පාරිභෝගික ඉල්ලුම තිබෙනවාද?ඇයි නැත්තේ බිත්තර ස.තො.ස. පමණක් නොවේ පෞද්ගලික වෙළෙන්දන්ටත් බෙදා දුන්නා. පැයක් දෙකක් යනවිට බිත්තර ලක්ෂ හතක් අටක් ඉවර වෙනවා. සතියකට බිත්තර ලක්ෂ 60ක් පමණ ආනයනය කරන්න අප කටයුතු යොදා තිබෙනවා.* පොල්මිල තවමත් ඉහළයි?පොල් ත්‍රිකෝණයේ සිටින මමත් ඔබත් දන්නවා දෙසැම්බර් වනවිට පොල්වල තත්ත්වය. මේ රටේ ඉතිහාසයේ මේ වකවානුවේ පොල්මිල අඩුවූ දවසක් තිබුණේ නැහැ. එක්සත් ජාතික පක්ෂය පොල් බෑයක් විකුණපු කාලයක් තිබුණා. එහෙත් මොනම ප්‍රශ්නයක් මධ්‍යයේ හෝ අපි පහුගිය නත්තලටත් පෙර සිට පොල් රුපියල් 30 බැගින් ස.තො.ස. හරහා බෙදා දුන්නා. රජයේ වතු වලින් පොල් ලබාගෙන ඒ පහසුකම් සැපයුවා. තවත් පැත්තකින් වර්ෂාව. වර්ෂාව නිසා පොල්වතු වල ඵලදාව නෙළන්න අපහසුයි. ළූණු වලටත් බලපෑවේ එවැනි තත්ත්වයක්. අපේ දේශීය ගොවියාගේ ළූණු වගාව ආරක්ෂා කිරීමට අවශ්‍ය නිසා අපි ආනයනය කළේ නැහැ. එහෙත් , පසුගිය වර්ෂාව කාලේ ළූණු ගොවියාගේ ගොවිතැන් සියයට 40ක් පමණ විනාශ වුණා.ඉන්පසු අපි පාකිස්ථානයෙන් ළූණු ගෙනාවා. ළූණු ප්‍රශ්නය ඉන්දියාව ඇතුළු ලෝකයේ බොහෝ රටවලට බලපෑවා. ස්වාභාවික ප්‍රශ්නවලට රජයට අමාත්‍යාංශයට නොවේ විපක්ෂයටවත් විසඳුම් දෙන්න බැහැ.* කුකුල් මස් ව්‍යාපාරිකයන්ගේ සංගමයේ සභාපතිවරයාත් ප්‍රකාශ කරනවා කුකුල් මස් අතිරික්තයක් තිබෙන බව.බිත්තරයි, කුකුල් මසුයි ඔය දෙගොල්ලම කියන්නේ කරන්නේ එකම දේ තමයි. ඒ සභාපතිවරයාට කුකුල් ගොවි පලක් තියා ගෙදර කුකුලෙක් කිකිළියක්වත් නැහැ. ඔහු එම සංගමයේ සභාපතිවරයා ලෙස වැඩ කරන්නේ වාසියකට පමණයි.මස් අතිරික්තයක් තිබෙනවා නම් රුපියල් 350 ට කිලෝව දෙන්න බැරි ඇයි? පසුගිය රාමසාන් උත්සව කාලයේදී කුකුල් මස් කිලෝව රුපියල් 600 දක්වා ගියා. ඔවුන් එම ව්‍යාපාරයෙන් අධික ලාභ ලබනවා. උත්සව කිට්ටු වෙද්දී මිල වැඩි කරනවා. ඇයි ඔවුන් දන්නවා කීය දීල හරි ඒවා ගන්නවා කියලා. නමුත් අතිගරු ජනාධිපතිතුමා අපට උපදෙස් දීලා තියෙන්නේ කෙසේවත් පාරිභෝගිකයාට අසාධාරණයක් වෙන්න ඉඩ දෙන්න එපා කියලයි. අපි බ්‍රසීලයෙන් මස් ගෙනාවා. එතකොට විපක්ෂය, සහ ජ.වි.පෙ. කීවා ඒවා සෞඛ්‍යට හොඳ නැහැ කියලා. කඩා වැටුණ ඔය පක්ෂ දෙකමත්, බිත්තර ළූණූ නැතුවම ඒක විවේචනය කරනවා. පිටරටින් ගෙනෙන විට සෞඛ්‍යයට හොඳ නැහැ කියනවා. මේ රටේ බඩු මිල ඉහළ දමා පාරිභෝගිකයා සූරා කන කූඨ වෙළෙන්දෝ එක්කයි විපක්ෂය ජීවත් වෙන්නේ. බඩුමිල ඉහළ දම්මවන්න විපක්ෂය කටයුතු කරනවා. කුමන්ත්‍රණය කරනවා. මේ රටේ ජතාව ඒක දැනගන්න ඕනෑ. අපි ආනයනය කළ කුකුල් මස් රුපියල් 300 - 350 අතර මිලකට දෙනවා. ඉදිරියේදීත් දිගටම මෙම වැඩ පිළිවෙළ කරගෙන යනවා.* පසුගිය කාලේ කැකුලු සහල් රුපියල් 43 ට තිබුණා. දැන් 60 වෙලා. මේ තවත් වැඩිවීමක් නේද?ආහාර සුරක්ෂිත කිරීමේ කමිටුවේ තීන්දුවක් මත මේ රජය මීට පෙර සහල් මිල පාලනය ඉවත් කළා. රුපියල් 43 ට නෙවේ 37ට සහල් තිබූ කාලයක් තිබුණා. ඒකට හේතුව මේකයි. ඒ කාලේ වී කිලෝව රුපියල් 12, 15, 16 අතරේ තිබුණෙ. වී ගොවියාට ආදායමක් ලැබුණේ නැහැ. ඇතැම් ගොවීන්ට ආදායම් නැතිව වහ බොන්න පවා සිදුවුණා. නමුත් මේ රජය වී ගොවියාට පසුගිය කන්නේ ඉහළ මිලක් දුන්නා. වී කිලෝවට රුපියල් 30 - 32 අතර ගණනක් ගෙව්වා. කළුකඩ මුදලාලිලාට , අතර මැදියන්ට තැනක් නොතබා අප ඍජුවම ගොවියා සොයාගෙන ගොස් වී මිලදී ගත්තා. සජිත්ගේ තාත්තගේ කාලයෙ විකුණා තිබූ වී අලෙවි මණ්ඩලය ගබඩා සියල්ල යළි ගොඩ ගත්තා. දේශීය ගොවියා විශාල වශයෙන් ආදායම් ලැබුවා. පිටරටින් සහල් කන්න අවශ්‍ය වුණේ නැහැ. විශාල වී සංචිතයක් ඉතුරු වී තිබෙනවා.සහල් කිලෝවක් හදන්න වී කිලෝ 2ක් පමණ යනවා. වී කිලෝව 30 - 32 අරගෙන සහල් කිලෝව 43 ට දෙන්න බැහැ. අපි මේ කතා කරන්නේ සුපිරි සහල් වර්ග ගැන නෙවෙයි. සාමාන්‍ය පාරිභෝගිකයා පාරිභෝජනයට ගන්නා සහල් ගැනයි. පසුගිය දවස්වල කළුකඩ මුදලාලිලා සහල් මිල වැඩි කරනවිට අප රජයේ ගබඩාවල වී කොටා සහල් සපයමින් පාලන මිල නැවත දැම්මා. දැන් වෙළඳ පොලේ සහල් ප්‍රශ්නයක් නැහැ. අද රට සහලින් ස්වයංපෝෂිතයි. අතිගරු ජනාධිපතිතුමා ආදර්ශමත් නායකයෙක් ලෙස අපට උපදෙස් දෙමින් ක්‍රියා කළ නිසා අද රට ස්වයංපෝෂිත තත්ත්වයට පැමිණ තිබෙනවා.* රටක බඩු හිඟ වුණාම, මිල ඉහළ යන විට අප්‍රසාදයට පත් වෙන්නේ රජය නේද?ඔව්. ඒ තත්ත්වය ඇති වෙනවා. ඒ නිසයි අප වෙළඳසල් වෙනසක් වෙනවිට ඒවා ආනයනය කර පාරිභෝගිකයාට ඕනෑ තරම් සහන මිලට ලබා ගන්න පරිසරය ඇති කළේ, වෙළඳ ඇමැතිවරයා වශයෙන් මා ඉතා වගකීමෙන් මේ කටයුතු කරගෙන යනවා. විශාල ලෙස බාධක එනම්, පෞද්ගලික අංශ පාරිභෝගිකයා සූරා කන්න උත්සාහ කරද්දී අප ඔවුන් රැක ගනිමින් දේශීය පුංචි නිෂ්පාදකයාත් රැක ගනිමින් කටයුතු කරගෙන යනවා. මෙම ආහාර තොග පිට රටින් ගෙන්වීම සඳහා අමාත්‍යාංශ නිලධාරින් දිවා රෑ නොබලා වැඩ කළා. එහි ප්‍රතිඵලයක් වශයෙන් අවුරුදු කාලය තුළ හිඟයකින් තොරව අවශ්‍ය දෑ ගන්න ඔවුන්ට හැකි වුණා.පසුගිය වසර බලද්දී සමස්තයක් වශයෙන් මෙවර බඩු මිල හුඟාක්ම අඩුයි. අවශ්‍ය නම් ඒ බඩු මිල මට ඉදිරිපත් කරන්න පුළුවන්. එම නිසා මා ඉදිරියේදීත් සද්භාවයෙන්, දූෂණයෙන් තොරව මේ අමාත්‍යාංශය හරහා පාරිභෝගිකයාට විශාල සහනයක් සපයනවා.* ලබන අප්‍රේල් නැවත අවුරුදු කාලය මේ උත්සව සමයේ සිට ඒ දක්වා අතර කාලයේ නැවත පාරිභෝගිකයාට ප්‍රශ්න ඇති වෙයිද?මේ ගෙන යන වැඩ පිළිවෙළ කෙසේවත් අතර මඟ නවත්වන්නේ නැහැ. සිංහල, දෙමළ , මුස්ලිම් අවුරුදු කාල, උත්සවවලට පමණක් නෙවෙයි සෑම දිනකම මේ ආකාරයට වෙළඳ පළ හොඳ තත්ත්වයකින් පවත්වාගෙන යාමට පාරිභෝගිකයෝ රැක ගැනීමට කටයුතු කරගෙන යන බව කිව යුතුයි. දේශීය ව්‍යාපාරිකයන් සහන මිලට භාණ්ඩ සපයන තෙක් ආනයනය කිරීම නවත්වන්නේ නැහැ.* දේශීය ගොවියා ආරක්ෂා කරන්න ගියොත් පාරිභෝගිකයාට අසාධාරණයක් වෙනවා නේද?දේශීය ගොවියාත් පාරිභෝගිකයාත් යන දෙදෙනාම අපේ. ඔවුන් දෙදෙනාම අප ආරක්ෂා කළ යුතුයි. දේශීය ගොවිතැන දිරි ගැන්වීම සඳහා අතිගරු ජනාධිපති මහින්ද රාජපක්ෂ මහතා බොහෝ දේ ලබා දී තිබෙනවා. පොල්මිල ඉහළ යන්නේ ආදායම අඩුවන විටයි. එම නිසා ඉදිරියේදී ආදායම වැඩි කරගන්න පොහොර ලබාදී ඒ සෑම උපකාරයක්ම කරනවා. පසුගිය එක්සත් ජාතික පක්ෂ කාලේ පොල්ගස් කැපුවා. වික්කා. ඔවුන් ඒ සිදු කළ පාපකර්මවල ප්‍රතිඵලය විඳින්න වෙලා තියෙන්නේ මේ රටේ ජනතාවට. දේශීය ගොවියා අපට අවශ්‍ය ඔවුන්ගේ නිෂ්පාදන අප ඉහළ මිලකට ගෙන ඇතැම් විට ලාභයක් නැතිවම සහන මිලට පාරිභෝගිකයාට ලබා දෙනවා. මේ දෙදෙනාම ආරක්ෂා කර ගනිමින් කටයුතු කිරීම රජයේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=f1101042</link>
    <topic>මම අකුරු කියවන නැකතටමහා වැසි වැටුණා</topic>
    <author>සටහන හා ඡායාරූප ජී. සිරිසේන දික්වැල්ල විශේෂ</author>
    <content>කාව්‍ය සංග්‍රහ, පරිවර්තන, දර්ශනය සම්බන්ධ සාහිත්‍ය කෘතීන්, බණ දහම් ග්‍රන්ථද ඇතුළු පොත් පණහක් පමණ ලියා ඇති අත්තුඩාවේ සිරි රාහුල මහ නාහිමියන් හෙළ සම්භාව්‍ය සාහිත්‍යාවලියේ නොමැකෙන නමක් තබා ඇති සඟගම මාහිමි, තොටගමුවේ ශ්‍රී රාහුල මාහිමි වැනි සංඝපීතෘන්ගේ නාමාවලියට එක්වන ගණයේ පඬිරුවනකි.සියම් මහා නිකායේ ශ්‍රී රෝහණ පාර්ශවයේ මහා නායක පදවියත්, විශ්වවිද්‍යාලයක කුලපති පදවියත් එකම වකවානුවක දැරීමේ දෛවෝපගත වාසනාව හිමිකරගෙන ඇති උන්වහන්සේ සිය අතීත මතකයන් මෙසේ අවදි කළහ.දැන් මගේ වයස අවුරුදු 92යි. මම උපන්නේ 1919 අවුරුද්දේ. ඒ අපේ, පවුලේ තුන්වන දරුවා හැටියට. මට වැඩිමල් සහෝදරයෙක් හා සහෝදරියක් ද ඇතුළුව දරුවන් ගණන අටක් වෙනව. දැනට ජීවතුන් අතර ඉන්නේ මා ඇතුළු තුන්දෙනයි.අපේ ගෙදර තිබුණෙ මාතර, නිල්වලා ගඟ අසබඩ අත්තුඩාව කියන සුන්දර ගම්මානෙ. අද වගේ නෙවෙයි ඒ කාලෙ අපේ ගමට හරිහමන් මංමාවත් පහසුකම් තිබුණෙ නැහැ. එහෙම වුණයි කියල නැහැ මුළු ගමම හරි සරුසාරයි. ඒ වගේම එරමිණියා, දං, හිඹටු, වේරෑන ආදියෙන් පිරිච්ච ලඳු කැලෑ ගමට හරිම සුන්දරත්වයක් ලබා දුන්නා.අපේ ගෙදර ගමේ ප්‍රධාන නිවස ලෙස ගම්මු අතර පිළිගැනීමක් තිබුණා. ගමේ වැඩිහරියක් හිටියෙ අපේ ඥාතීන්. ඒ ඥාතීන් තමන්ගෙ ප්‍රධානියා ලෙස සැලකුවේ අපේ පියා. පියා ඒ තරම් උස මහත අයෙක් නොවෙයි.අම්මා කිසිදාක ඉස්කෝලෙ ගිහින් නෑ. ඒ නිසා අකුරු බෑ. නමුත් තුන්සරණෙ කවි, තුන් සූත්‍රය, ජනකතා, ශ්ලෝක ආදිය කට පාඩමින් කියනව. අපේ ගෙදර කුස ජාතකය, උම්මග්ග ජාතකය විදුර ජාතකය, ප්‍රත්‍ය ශතකය වැනි ශතක පොත් ආදියත් තිබුණා.“මට ඉගෙන ගන්න බැරි වුණා. ඒ නිසා මම මගේ දරුවන්ට හොඳට උගන්වනවා” මේ අපේ අම්මා නිතර දෙවේලේ කී කතාවක්.අපේ පියා ඉගෙනීම කර තිබුණේ පස්වන පංතියට පමණයි. ඒ බටතුඹේ පාසලේ. පහේ පංතිය සමත් උනාට පසු මොනිටර් තනතුරක් ලැබී ඒ පාසලේම මාස තුනක් උගන්වලා තියනවා. පඩිය මාසෙට රුපියල් පහයි. සිංහල භාෂාව, සාහිත්‍යය, බුද්ධ ධර්මය ගැන තාත්තාට හොඳ දැනීමක් තිබුණා.මාසෙට රුපියල් පහේ පඩියට කාලය නාස්ති වෙනවා කියා ඒකෙන් අස්වෙලා තමන්ගේම කුඹුරු, වතුපිටි වගා කරන්න පන් අරන්. අපේ ගෙදර මීහරක් හිටියා. ලොකු න¼ගුලකුත් තිබුණා. අද කාලේ ට්‍රැක්ටරයක් දෙකක් තිබෙනවා සමානයි.අපට මඩ කුඹුරුයි, ගොඩ කුඹුරුයි දෙවර්ගයම තිබුණා. මඩ කුඹුරු මී හරක් යොදා මඩවනවා. ගොඩ කුඹුරු හාන්නේ නගුලෙන්. අපේ ගමේ ඥාතීන්ද කුඹුරු වැඩට ඉල්ලන් ගියේ අපේ නගුල හා මීහරක්. තව ඔරුවකුත් තිබුණා. අවුරුද්දට දෙපාරක් ගංවතුර ගලනවා. ඔරුව ඒ අවස්ථාවලදී ප්‍රයෝජනවත් වුණා.මට නැකතකට අකුරු කියවන දිනය ලඟාවෙද්දී දවස් ගණනාවක්ම මහා වැසි තිබුණා. හරියට මේ දවස්වල වහිනවා වාගෙයි. මුළු වෙල්යායම වතුරෙන් යටවුණා.මට අකුරු කියවන්න හිටියෙ ඇටැම්පල රතනපාල හාමුදුරුවො ලවා. උන්වහන්සේ වැඩ සිටිය පන්සලටත් යන්න විදියක් නැහැ ගංවතුර නිසා. තාත්තා මාව ඔරුවෙ නංවාගෙන පන්සලට යන්න ගියා. එහෙම යන කොට “ඔරුව පෙරලුනොත් තාත්ත විපතක් වේවි” කියා මට බයකුත් ඇති උනා. ඒ එක්කම “තාත්තට නම් පීනන්න පුළුවන් නිසා බේරෙවි. මට කුමක් වේද” කියාත් හිතුනා.ඈත ඉඳන් පාවී එන දිය රැළි ඔරුවෙ වදින කොට හරිම ලස්සනයි. අකුරු කියවනවට වඩා වැඩි විනෝදයක් එදා මා ලැබුවා.පන්සලේ දී ඇටැම්පල රතනසාර ලොකු හාමුදුරුවො මගේ ඔලුව අතගාල “ස්වස්ති සිද්ධම්... අ ආ...” කියලා මට නැකතට අකුරු කියෙව්ව. උන්වහන්සේ එකල ඒ පළාතටම හිටිය මහා පඬිවරයෙක්. එදා මගේ ඔලුව අතගාල අකුරු කියා දුන් උන්වහන්සේගේ ශක්තිය... ආශිර්වාදය අද මට මේ තත්ත්වයට එන්න බලපෑමක් වුණා කියලයි මම විශ්වාස කරන්නේ.මට ඉස්කෝලෙ යන්න වයස වෙනකොට ගමේ ඉස්කෝලයක් තිබුණෙ නෑ. ඒ පළාතටම තිබුණේ බටතුඹේ හා ගොඩගම මෙතෝදිස්ත සභාවේ පාසල් දෙකක්. ඒවාට තමන්ගේ ළමයි යවන්න ගමේ අය කැමති වුණේ නැත්තෙ ඒවා මිෂනාරි පාසල් නිසා.මේ අතර අපේ වාසනාවට වගේ ඇටැම්පල ගුණරතන හාමුදුරුවො පාලටුව බෞද්ධෝදය පිරිවෙන ආසන්නයේ පාසලක් ආරම්භ කළා. ඒක කටුමැටි ගසා පොල්අතු සෙවිලි කළ කුඩා මඩුවක් හා සමානයි. ඒකට ඇතුළත් කළ මුල්ම ශිෂ්‍යයන් කීපදෙනා අතුරින් මමත් එක් අයෙක්. මුල්ම ප්‍රධානාචාර්යවරයා වුණේ ජයවර්ධන කියල මහත්මයෙක්. ඒ පාසල අද පාලටුව ශ්‍රී ගුණරතන මධ්‍ය මහා විද්‍යලය නමින් අංගසම්පූර්ණ මධ්‍ය මහා විද්‍යාලයක් බවට පත්වෙලා. බාලාංශයේ සිට අටවන පන්තිය දක්වා එම විද්‍යාලයේ ඉගෙනුම ලැබුවා. වත්මන් ජනාධිපති මහින්ද රාජපක්ෂ මැතිතුමාගේ මෑණියන් ද අපිත් සමඟ ඒ වකවානුවේ ඉගෙනුම ලැබුවා මතකයි.ඉස්කෝලෙ ඉඳන් ගෙදර ආවාම දවල් ආහාර ගත්තාට පසු කුඹුරේ වැඩට තාත්තාට උදව්වෙන්න යෑමේ පුරුද්දක් තිබුණා. දවසක් කුඹුරට ගොස් වැඩ කරන කොට නියරක් අස්සේ සිටි කුණකටුවෙක් මගේ කකුල කෑවා. තාත්තා ඔලුව බැඳගෙන හිටි තුවායෙන් මගේ කකුල ගැට ගසා කර උඩ තියාගෙන ගෙදර ගෙනැවිත් වෙදකම් කළා. ඒ වෙනකොට මට වයස අවුරුදු දහතුනක් පමණ ඇති. සිංහල බෙහෙත් කර සනීප වුණත් අවුරුද්දක් පමණ යනතුරු ඒ තුවාලෙ තිබුණා.මගේ මවුපියන්ට පවුලේ කෙනෙක් පැවිදි කිරීමේ අදහස ඇතිවුණේ මේ කාලයේදීයි. අම්මගෙයි, තාත්තගෙයි ඥාති හාමුදුරුවරු දෙනමක් හිටියා. තාත්තගෙ ඥාති සහෝදරයෙක් තමයි හිත්තැටිය පන්සලේ අත්තුඩාවේ සීලානන්ද නායක හාමුදුරුවො. ඒ වගේම උයන්වත්තේ රේවත නායක හාමුදුරුවො අපේ අම්මගෙ මාමා කෙනෙක්.මේ ඥාති ස්වාමින්වහන්සේලා අපේ ගෙදරට වැඩියාම පුටුවකට ඇතිරිල්ලක් දමා වැඩ ඉද්දී අපි පැදුරක වාඩි වී කතා කරනවා. දවසක් අම්ම ඇහැව්වා “කවුද බොලාගෙන් මහණ වෙන්න කැමති” කියා. මම කැමතියි කිව්වා. ‘මහණ වුණාට කමක් නෑ සිවුරු ඇරල ගෙදර එන්න එහෙම එපා”යි අම්ම කිව්වා. අම්ම යමක් කිව්වොත් ඒක ස්ථිරයි. කරන්නම ඕනෑ.අපේ ගෙදර කිට්ටුව නා ගසක් තිබුණ ඉඩමක් තිබුණා. බෝගස් දෙකක් ද තිබුණා. ගමට පන්සලක් නොතිබුණ නිසා ගමේ අය ආගමික වතාවත් කළේ එම ස්ථානයේ. කුඩා දේවාලයකුත් තිබුණා. කුඹුරු වැඩ සාර්ථක වෙන්න කියා බාර හාර වෙන්නෙ එතන. තාත්තා ඇතුළු පිරිසක් එක්වී එතන පන්සලක් හැදුවා. වර්තමානයේ අත්තුඩාවේ සිරි රතනපාලාරාමය නමින් එය විශාල දියුණුවට පත්ව තිබෙනවා.1932 වෙසක් මස 20 වන දින මම පැවිදි උනේ මේ පන්සලේ. පාලටුෙවේ බෞද්ධෝදය පරිවේනාධිපති ඇටැම්පල රතනපාල හිමියන්ගේ උපාධ්‍යායත්වයෙන් හා දොඩම්පහල ශ්‍රී සුභද්‍රාරාමාධිපති, බැදිගම රතනපාල හිමියන්ගේ ආචාර්යත්වයෙනුයි මා පැවිදි වූයේ. පැවිදි වීමේදී මා හැඳින්වූයේ අත්තුඩාවේ ඉන්දරතන ලෙසයි. 1940 දී මා අත්තුඩාවේ රාහුල නමින් උපසම්පදාව ලැබුවේ මල්වතු පාර්ශ්වයේ උපෝෂිත පුෂ්පාරාමයේ දී. ඒ අවස්ථාවේ මා විසින් රචනා කොට ඉදිරිපත් කළ “සිරිසරණංකර සංඝරාජාපදානං” නැමති පාලි කාව්‍ය සංග්‍රහය මල්වතු සංඝ සභාවේ පැසසුමට ලක්වුණා.පැවිදි කාලේ මූලික අධ්‍යාපනය පාලටුව බෞද්ධෝදය පිරිවෙනෙන් ලබා පසුව ගෝනගල සුදර්මාකර පිරිවෙනට ඇතුල්වී වැඩිදුර බණ දහම් අධ්‍යාපනය ලැබුවා. පිරිවෙන්පති ලෙස හිටියේ යගිරල ශ්‍රී ප්‍රඥානන්ද නාහිමියෝයි. උන්වහන්ස් එදා ශ්‍රී ලංකාවේ සිටි මහා පඬිවරයෙක්. මගේ ජීවිතයේ විශාල පෙරළියක් කිරීමට උන්වහන්සේගේ ඇසුර හේතුවුණා.පියදාස සිරිසේන, හේමපාල මුණිදාස, පියසේන නිශ්ශංක වැනි මහා ලේඛකයන් මෙන්ම ඩී. බී. ජයතිලක, ඩී. එස්. සේනානායක, ඇස්. ඩබ්ලිව්. ආර්. ඩී. බණ්ඩාරනායක, සී. ඩබ්ලිව්. ඩබ්ලිව්. කන්නන්ගර වැනි දේශපාලඥයන්ද නිතර නිතර මාහිමිපාණන් හමුවීමට පැමිණ විවිධ සාකච්ඡාවල නිරත වුණා. මොවුන්ගේ කතා බහ මටත් නිතර නිතර ඇහුම්කන් දෙන්න ලැබුණා. ඒ වගේම යගිරල නාහිමියන් විසින් ලියන ලද විවිධ මාතෘකා යටතේ වූ ලිපි ලේඛන පිටපත් කිරීම භාර දුන්නේත් මටයි. ඒ නිසා උන්වහන්සේගේ භාෂා සාහිත්‍ය දැනුමේ හා ලේඛන ශූරත්වයේ ආභාෂය මට ලැබුණා. මේ නිසාම මටත් හිතුනා මමත් ලියන්න ඕන කියා. ඒ අනුව මා මුලින්ම රචනා කළ “සූරියෝදය” කියන කාව්‍ය නිර්මාණය සෝමවීර චන්ද්‍රසිරි මහතාගේ කතෘත්වයෙන් පලවූ “සරසවි සඳරැස” පත්‍රයේ පලවූයේ මා සාමනේර අවධියේ හැඳින් වූ අත්තුඩාවේ ඉන්දරතන නමින්.ඉන්පසු සිංහල බෞද්ධයා - සිළුමිණ යන පුවත්පත් වල නිතර නිතර මාගේ නිර්මාණ පලවුණා. මගේ ලේඛන දිවිය ආරම්භ වුණේ 1957 දී සමාජ ප්‍රකාශනයක් ලෙස දොරට වැඩි “බෞද්ධ දර්ශනය” පොතෙන්. මේ වනවිට මා විසින් ලියා පළකර ඇති පොත් ගණන පණහකට ආසන්නයි.අධ්‍යාපන කටයුතු නිමා කිරීමෙන් පසු වලස්ගල සරණංකර පිරිවෙනෙන් ඇරඹූ පිරිවෙන් ගුරු දිවිය එම පරිවේනස්ථානයේ අධිපති ධුරය දක්වා සිදුකළා. රත්මලානේ පරිවේණාචාර්ය අභ්‍යාස විද්‍යාලය ආරම්භ කළ අවස්ථාවේ එහි මුල්ම ශිෂ්‍ය කණ්ඩායමට ඇතුළත්ව පුහුණුව ලැබුවා. විද්‍යෝදය විශ්වවිද්‍යාලයෙන් ගෞරව ශාස්ත්‍රවේදී උපාධිය ලබාගත්තා. ඉන්පසු 1959 දී රජයේ ගුරු තනතුරක් ලැබී අම්බලන්ගොඩ දේවානන්ද මහා විද්‍යාලය, ගොඩඋඩ මහා විද්‍යාලය, දික්වැල්ල විජිත මධ්‍ය මහා විද්‍යාලය ආදියෙහි ඉගැන්වීමේ නිරතව 1975 දී ගුරු සේවයෙන් විශ්‍රාම ලැබුවා.මගේ ජීවිතයේ සිදුකළ වටිනාම කටයුත්ත ලෙස මා කල්පනා කරන්නේ රාජකීය පණ්ඩිත, පුරාවිද්‍යා චක්‍රවර්ති කඹුරුගමුවේ වනරතන මහා නාහිමියන් හා එක්ව ශ්‍රී රෝහණ සංඝ සභාව පිහිටුවීමේ කටයුත්ත ඉටු කිරීමයි. රුහුණේ සියම් නිකායේ භික්ෂූන් වහන්සේලාගේ ස්වාධීනත්වය හා සුව පහසුව සඳහා අද ඉන් විශාල සේවයක් සිදුවෙනවා. එහි අනුනායක ධුරය දැරූ මා වනරතන මහ නාහිමිගේ ඇවෑමෙන් අද ශ්‍රී රෝහණ පාර්ශවය ලෙස හැඳින්වෙන එම සංඝ සභාවේ මහා නායක ධුරය 1998 වසරේ සිට දරමින් ඉන්නවා.රුහුණු විශ්වවිද්‍යාලයේ කුලපති ධුරය දෙවන වරටත් පිරිනමා තිබෙනවා. අද ඒ තනතුරත් දරමින් වත්මන් සිසු පරපුරට කිසියම් සේවයක් සිදුකරමින් මා ලබන්නේ අසීමිත තෘප්තියක්.අපි පැවිදි දිවිය ආරම්භ කළ වකවානුවේ දැන් මෙන් පන්සල්වලට, පිරිවෙන්වලට විදුලිය, ජලනල, රූපවාහිනී ආදිය පමණක් නොවෙයි ගමනාගමන පහසුකම් පවා තිබුණේ් නෑ. සවසට දර කඩන්න ඕන. වතුර ගෙනවිත් ටැංකි පුරවන්න ඕන. පන්සල් වත්ත පිරිසුදු කරන්න ඕන. ඒ වගේම දවසට නියමිත පාඩම් කොටසක් නිසි පරිදි ඉටු කරන්න ඕන. පෝයදාට උපාසක උපාසිකාවන්ට බණ පොතින් බණ කියන්නත් ඕන. අපි දැනුම ලබා ගැනීමේ අරමුණින් ඉගෙන ගත්තේ. වෙන බලාපොරොත්තු තිබුණෙ නෑ. පිරිවෙන්වල ඉගැන්නුවෙත් නොමිලේ.දහනායක මහත්මයා අධ්‍යාපන ඇමැති කාලෙ පිරිවෙන් ගුරුවරුන්ට වැටුපක් දෙන්න කියා මා කළ ඉල්ලීම ජනතා පත්‍රයේ විශාල ප්‍රසිද්ධියක් දී පළවුණා.මා විසින් සංස්කරණය කළ “පිරුවානා පොත්වහන්සේ” අද සෑම පන්සලකම වාගේ ප්‍රයෝජනයට ගන්නවා. මගේ දැනුම මා පොත්පත් මගින් නැවත සමාජයට දායාද කර තිබෙනවා. අද මා ඉන් ලබන්නේ මිල කළ නොහැකි සතුටක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=f1101043</link>
    <topic>රේඩියෝ චරිත</topic>
    <author>ප්‍රවීණ මාධ්‍යවේදී මර්වින් සේනාරත්න</author>
    <content>ජාතික ගුවන් විදුලිය නිල වශයෙන් ඇරඹුණේ 1925 දෙසැම්බර් මස 16 වනදා දිනය. එදින එම ගුවන් විදුලි විකාශනාගාරය විවෘත කරන ලද්දේ එවකට ලංකාවේ ආණ්ඩුකාරවරයාව සිටි සර් හියු ක්ලිෆඩ් විසිනි. එතන් සිට වැඩ සටහන් වශයෙන් ප්‍රවෘත්ති, කාලගුණ වාර්තා, වෙළෙඳ පොළ මිල ගණන්, මාර්ග විස්තර සහ ග්‍රැමෆෝන් තැටි ගීත දිනපතා විටින්විට ප්‍රචාරය වූ බව වාර්තාගතය. පළමු සිංහල සංගීත වැඩසටහන 1927 වසරේ දී සංගීතඥ ඇම්. ජී. පෙරේරා මහතාගේ ප්‍රධානත්වයෙන් ප්‍රචාරය වූ බවත්, ප්‍රථම ධර්ම දේශනාව පූජ්‍ය පැලෑනේ වජිරඥාණ නාහිමි විසින් 1928 දී ප්‍රචාරය කන ලද බවත් සඳහන් වී ඇත.ශ්‍රී ලංකා පරිපාලන සේවයේ කැපීපෙනුන ඒ. ඩබ්ලිව්. ධර්මපාල මහතා 1937 වසරේ දී, ගුවන් විදුලි සේවයේ කාර්මික අංශයේ ප්‍රධානියා වශයෙන් කටයුතු කළේය. ඇතැම් අවස්ථාවල ඔහු සිංහල සහ ඉංගි‍්‍රසි නිවේදකයෙකු වශයෙන්ද කටයුතු කොට ඇත. පසු කාලයක දී ප්‍රධාන ගුවන් විදුලි ඉංජිනේරු තනතුරට පත් ධර්මපාල මහතා විශ්‍රාම ගන්නා ලද්දේ ගුවන් විදුලියේ පැවැත්මට අමිල සේවයක් ඉටු කරය.ප්‍රථම සිංහල නිවේදක ලෙස 1938 වසරේ ජනවාරි 01 දා දින පත්වූ ඩී. එම්. කොළඹගේ මහතා සහ එයට වසරකට පසුව නිවේදක තනතුරට පත්වූ තේවිස් ගුරුගේ මහතා, කොළඹ බොරැල්ලේ කොටා පාරේ එවකට පිහිටි ගුවන් විදුලි කාර්යාලය කේන්ද්‍රීය කොට ඉදිරිපත් කරන ලද විවිධ වැඩසටහන් නිසා ගුවන් විදුලිය අසන්නන් අතර අතිශයින් ජනපි‍්‍රය විය. සිරි අයියා (යූ. ඒ. ඇස්. පෙරේරා) “ළමා තීරය” මෙහෙයවීය.කොළඹ යුගයේ කවීන් වශයෙන් පී. බී. අල්විස් පෙරේරා, කපිල සෙනෙවිරත්න, විල්සන් හෑගොඩ, එච්. ඇම්. කුඩලිගම, ජෝන් රාජදාස, විමලරත්න කුමාරගම සහ සිසිරකුමාර මාණික්කආරච්චි ආදීහු “කවිකාර මඩුව“ ඉදිරිපත් කළහ. රිදී ගායක එඩ්වින් කෝට්ටේගොඩ, පණීභාරත සහ කිරිගණිත ගුරුනාන්සේ වැනි අය “වන්නම් හා ජන ගී ගායනා”, ආනන්ද කවිරත්න, ජී. ඇම්. පියදාස සහ මිණිපුර ජයසේන “විරිදු ගායනා” ද ඉදිරිපත් කළහ.මහාචාර්ය සෙනරත් පරණවිතාන, ශ්‍රීමත් ඩී. බී. ජයතිලක, එදිරිවීර සරච්චන්ද්‍ර, සයිරස් ඩබ්. සුරේන්ද්‍ර, රැ. තෙන්නකෝන් සහ අයි. ඇම්. ආර්. ඒ. ඊරියගොල්ල වැනි විද්වතුන් ඉදිරිපත් කළ “ශාස්ත්‍රීය දේශන”, සංගීතඥ ඇම්. ජී. පෙරේරා, දොන් මානිස් පට්ටිආරච්චි, එච්. දොන් වින්සන්ට් පීරිස්, සාදිරිස් සිල්වා සහ එඩී සිල්වා ඉදිරිපත් කළ “ශාස්ත්‍රීය ගායන”, රුක්මණී දේවී, කෝකිළ දේවී, ලක්ෂ්මී බායි, වසන්තා සන්දනායක, මොහොමඩ් ගවුස් ආදී ගායක ගායිකාවන් ඉදිරිපත් කළ “සරළ ගී” ආදී වැඩසටහන් ජාතික ගුවන් විදුලිය තුළ මුල්බැස ගත්තේ කොළඹගේ සහ ගුරුගේ යන මහතුන් දෙපළගේ දැඩි කැපවීම සහ උනන්දුව නිසාය.ගුවන් විදුලිය කොටා පාරේ සිට නිදහස් චතුරශ්‍රයට ගෙවදීමත් සමඟම ආනන්ද සරත් විමලවීර, කරුණාරත්න අබේසේකර, ඇම්. ඩී. ගුනපාල, ප්‍රභා පෙරේරා රණතුංග, නන්දා ජයමාන්න, එච්. ඩී. විජේදාස යන මහත්ම මහත්මීන් නිවේදක නිවේදිකාවන් ලෙස ඉස්මතු වූහ. ඉන් අනතුරුව තිලක සුදර්මන් ද සිල්වා, සිරිල් රාජපක්ෂ, කුසුම් පීරිස්, ගුණරත්න අබේසේකර, නිවේදක නිවේදිකාවන් ලෙස කැපීපෙනුන අතර, 1966 වසරේ දී සහන නිවේදකයින් ලෙස තෝරා ගන්නා ලද නිව්ටන් ගුණරත්න, නලිත පෙරේරා, නන්දසේන ලියනපටබැඳි, බර්ටි ගලහිටියාව සහ ජී. ගුණවර්ධන යන මහතුන් පසුකලෙක ගුවන් විදුලියේ ඉහළ තනතුරු හොබවන අයුරු දක්නා ලදී.ප්‍රථම ගුවන් විදුලි අධ්‍යක්ෂවරයා ලෙස 1949 වසරේ දී පත්වූ ජෝන් ලැම්ප්සන් මහතාගෙන් පසු 1952 අප්‍රේල් 01 දා දින අධ්‍යක්ෂ ජෙනරාල් තනතුරට පත් ඇම්. ජේ. පෙරේරා මහතා, සිංහල දෙමළ සහ ඉංගි‍්‍රසි වැඩසටහන් විධිමත් කොට නිබන්ධ සම්පාදකයින් ලෙස එච්. ඇම්. ගුණසේකර, මඩවල රත්නායක, මහගම සේකර, විමල් අබේසුන්දර, ඇල්. ඇම්. පී. ජයතුංග, චිත්‍රානන්ද අබේසේකර, නිමල් සරත්චන්ද්‍ර, ඇග්නස් සිරිසේන යන මහත්ම මහත්මීන් පත් කළේය. මොවුහු සියලු දෙනාම උසස් පරිපාලනමය තනතුරු දරමින් ගුවන් විදුලියට ජීවය දුන්හ. මහාචාර්ය සුනන්ද මහේන්ද්‍ර, කේ. ඒ. කේ. පෙරේරා සහ ලූෂන් බුලත්සිංහල ද ඒ අතර සිටියහ.ගුවන් විදුලි වාදක මණ්ඩලය සහ සංගීත අංශය භාරව සේවය කළ හෙළයේ මහා ගාන්ධර්වයා වන පණ්ඩිත් අමරදේව, විශාරද සෝමදාස ඇල්විටිගල, එඩ්වින් සමරදිවාකර, දයාරත්න රණතුංග, පී. ඩන්ස්ටන් ද සිල්වා යන මහතුන් ද ඔවුන් සමඟ එක්ව සේවය කළ ඩබ්. බී. මකුලොලුව, සී. ද. ඇස්. කුලතිලක, දයානන්ද ගුණවර්ධන, සෝමචන්ද්‍ර පට්ටිආරච්චි, ශාන්ති දිසානායක, රෝහිත විජේසූරිය, රෝහණ බෝගොඩ, මිලියම් සේනාරත්න යන මහත්ම මහත්මීන් ද ගුවන් විදුලි සංගීත කලාවට කළ මෙහෙවර ප්‍රශංසනීයය.ගුවන් විදුලියේ සිංහල සේවා අධ්‍යක්ෂවරුන් ලෙස විටින්විට සේවය කළ චිත්‍රානන්ද අබේසේකර, ලලිත් ඇස්. මෛත්‍රිපාල, පාලිත පෙරේරා, එච්. ඇම්. ගුණසේකර, විජයදාස හේවගේ සහ ටී. ඩී. කේ. ඒ. ජයන්ත යන මහතුන් ද සිහිකටයුතුය. එවන් සමාන සේවයක අතීතයේ නියුතු වූ ශර්ලි ද සිල්වා, ආර්. ඇන්. එච්. පෙරේරා, සිරිසෝම ජයසිංහ සහ හියුබත් දිසානායක ද සිහි කළ යුතුය.සිංහල නාට්‍ය අංශයේ භාරකාරත්වය දැරූ සහ නිෂ්පාදන කටයුතු කළ පී. වැලිකල, සුගතපාල ද සිල්වා, සරත් විමලවීර, සුජාතා ගුණවර්ධන, නෙල්සන් පීරිස්, මහින්ද අල්ගම, ජේ. එච්. ජයවර්ධන, ආනන්ද පුංචිහේවා, ඇග්නස් සිරිසේන, සුගත් ජයසිංහ යන මහතුන් ද අමතක කළ යුතු නොවේ.ගුවන් විදුලි වැඩසටහන් නිෂ්පාදනය, නිවේදනය සහ මෙහෙයවීම අතින් විශ්මිත දස්කම් දක්වා අප අතරින් වියෝවූ කුලසිරි අමරතුංග, කේ. ඩී. කේ. ධර්මවර්ධන, ප්‍රේමකීර්ති ද අල්විස්, ප්‍රේමනාත් ජයතිලක, විජිතනන්ද මැණික්දිවෙල, නෙල්සන් ජයවීර සහ කේ. ෆ්රැන්සිස් යන මහතුන් ද මම ගෞරවපූර්වකව සිහි කරමි.දේශීය වශයෙන් ගුවන් විදුලි අධිකාරිත්වය ලැබුණේ ශර්ලි ද සිල්වා මහතාටය. ඒ 1937 දීය. ඉන්පසු එහි මුල් පුටුව දැරුවෝ ඇම්. ජේ. පෙරේරා, සී. ජේ. සේරසිංහ, තිලක් ගුණරත්න, රොනී ද මැල්, එස්. බී. සේනානායක, වින්සන්ට් පණ්ඩිත, නිශ්ශංක විජේරත්න, නෙවිල් ජයවීර, සුසිල් මුණසිංහ, රිජ්වේ තිලකරත්න, තේවිස් ගුරුගේ, ඒමන් කාරියකරවන, ලිවී විජේමාන්න, කරුණාරත්න වීරමන්, ජනදාස පීරිස් යන මහත්වරුය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=f1101044</link>
    <topic>ධම්පියා අටුවා ගැටපදය</topic>
    <author>ග්‍රන්ථය - පුරාතන සාහිත්‍යය කර්තෘ - ජේ. ශීලා වික්‍රමරත්න</author>
    <content>අනුරාධපුර යුගයෙහි රචිත කෘතීන් අතරින් අද ඉතිරිව ඇති වැදගත්ම ග්‍රන්ථය වනුයේ ධම්පියා අටුවා ගැට පදයයි. මේ පාලි ධම්මපදට්ඨ කථාවන්ට කළ අර්ථ විවරණයකි. නැතහොත් ගැඹුරු තැන් ලිහිල් කිරීමකි. එසේ වුවද මෙම ග්‍රන්ථයෙහි කිසිම තැනෙක කෘතියෙහි මේ නම සඳහන් නොවේ. පොතෙහි සඳහන් වන්නේ මෙය සන්න පොතක් වශයෙනි.මෙම කෘතිය රචනා කරන ලද කාලය පිළිබඳව ද නිගමනයකට බැසීමට සිදුව ඇත්තේ එහි එන විවිධ සහේතුක සාධකයන් මතය. පොත අවසානයෙහි “දෙබි සෙවැ ජා අභාසලමෙවන් කසුබ් මහ රජ්හු දම්පියා අටුවාවට කළ සන්න්‍යය” යයි සඳහන් වන පාඨය මේ සඳහා තීරණයක් ගැනීමට ප්‍රබල සාධකයක් විය. ඉන් කියවුනේ දෙවරක් අභිෂේක ලද අබාසලමෙවන් කාශ්‍යප රජකු ගැනය. ඒ පස්වන කාශ්‍යප රජ බවට සැකයක් නැත. ඒ අනුව ධම්පියා අටුවා ගැට පදය පස්වන කාශ්‍යප රජුගේ කෘතියක් බව පිළිගැනේ.මේ රජතුමා රජකළේ ක්‍රි.ව. 908 සිට 918 දක්වා කාලය තුළය. මෙකලට අයත් මෙතුමාගේම කෘතියක් වන අභයගිරි ශිලා ලිපියද මේ කරුණු තවදුරටත් සනාථ කරයි. අභයගිරි ශිලා ලිපියෙහි එන භාෂා ස්වරූපය, අක්ෂර වින්‍යාසය, ආදියත් මේ කෘතියෙහි එන යෙදුම් හා භාෂා ප්‍රයෝගත් සසඳනවිට ඉතාම සමීප සම්බන්ධයක් පෙනෙයි. මේ හැරුණු විට අපේ වංශකතාව වන මහා වංශය අනුවද පස්වන කාශ්‍යප රජතුමා බහුශ්‍රැත පඬිවරයෙකි. ගත් කතුවරයෙකි. මේ සාධක සියල්ල එක්කළ අපේ විද්වතුන්ගේ පිළිගැනීම අනුව ධම්පියා අටුවා ගැටපදය නියතයෙන් ම පස්වන කාශ්‍යප රජුගේ කෘතියකි. කර්තෘ පිළිබඳ ප්‍රශ්නය එසේ නිමා වෙයි.ධම්මපදට්ඨ කථාවේ අර්ථ විස්තර කිරීම පරමාර්ථ කොට ගත් කෘතියක් වුවද මෙය ඊටත් වඩා වැදගත් වනුයේ සිංහල භාෂාවේ සංවර්ධන ස්වරූපය, හැඩ ගැස්ම ඉන් පිළිබිඹු වන බැවිනි. මෙකල එනම්, දහවන සියවස සංස්කෘත භාවිතය මෙහි වුවද මෙම කෘතියෙහි බොහෝවිට යෙදී ඇත්තේ පාලි තත්සම පදයන් ය. සමහර තැනෙක සංස්කෘත පද එතත් එකොළොස්වන දොළොස්වන සියවස්වල රචිත කෘතීන්හි මෙන් සංස්කෘත බලපෑමක් මෙහි දක්නට නැත.එසේම මෙහි සමහර තැන්වල අර්ථ දක්වා ඇත්තේ පාළියෙන්ම ය. නිදසුන් වශයෙන් දැක්වුවහොත් “පකට්ඨාය ආසන්නයාය, සීලවිපත්ති සීලභෙදං, සීල විනාසං” වැනි තැන් දැක්විය හැක. තවත් අවස්ථාවන්හි දී පාලියෙන් පදගතාර්ථය දක්වා එය සිංහල භාෂාවෙන් විස්තර කළ තැන්ද ;ව්. තවත් සමහර විට පාළි සිංහල භාෂා දෙකින්ම අර්ථ විග්‍රහ කර ඇත. කථා වස්තූන්ට නම් ඉදිරිපත් කිරීමේ දී මේ දෙයාකාරයම අනුගමනය කර ඇත. “කොසඹෑවත, මහාකාල තෙරුන්වන්වැනි හුදුහෙළ නාමයන් මෙන්ම මට්ටකුණ්ඩලී වස්තු, කාලි යඛිකිනියා වත්ථු, වැනි පාලියෙන්ම දැක්වූ නාමයන්ද වෙයි. මෙහි එන භාෂා ප්‍රයෝගයන් හැදෑරීම සිංහල භාෂාවෙහි ඉතිහාසයට විශිෂ්ටතම ආලෝක ධාරාවකි.වාග් විද්‍යාත්මක වශයෙන් විශිෂ්ටත්වයක් ගන්නා මෙම කෘතිය භාෂා ශාස්ත්‍ර හදාරන්නවුන්ට මහඟු ආලෝකයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=f1101045</link>
    <topic>රිවස්ටන් කපොල්ලෙන්පුංචි ලෝකාන්තයට</topic>
    <author>සුපුන් ළහිරු ප්‍රකාශ් ඡායාරූප උපුටා ගැනීම අන්තර්ජාලයෙනි</author>
    <content>හෝ හෝ හඬින් නිරන්තර සරලිති නගන සයුර සුසුදු වැල්ල සිප ගන්නා ඉන්දු සාගරයේ මුතු ඇටය එසේත් නැත්නම් පෙරදිග පාරාදීසය වැනි සුවිසෙස් නම් වලින් ලෝ පතල ශ්‍රී ලංකාවට ඒ වටිනාකම ලබා දීමට උරදුන් දහසකුත් එකක් සම්පත් අතරින් සිරිලක බිම් සොබාවද අග්‍රගන්‍ය තැනක් ගනියි.මිහිදුම් සළු උනා දමන්නට අකැමැත්තෙන් ලතැවෙන කඳු හෙල් හා ඒ අතර ගොඩ නැගුණු මොහොර, සානු, දෝණි, නිම්න, කඳුකර තැනි යනාදී බොහෝ භූ විෂමතාවන් මෙම අපිරිමිත බිම් සොබාවට තම දායකත්වය සපයයි. ඒ අතරින් එක් තැනක ඇද හැලෙන කිරි පෙන පුඬු නංවන දිය ඇල්ලක් ලෝකයෙහි ම සිරිලකට අභියෝග කළ හැකි රටක් ඇත්දැයි උදම් සිතින් හිනැහෙන යුවතියක් වැන්න.සිරිලක මනහර බව පිළිබඳව ඉතිහාසයේ සිට ම නොයෙක් ආගන්තුකයෝ නොයෙක් දේ පැවසූහ. ලෝ පතල සැරිසරුවකු වූ මාකෝ පෝලෝ 13 වැනි සියවසේදී ශ්‍රී ලංකාව හඳුන්වා ඇත්තේ මුළු ලොවේ ම තිබෙන සම දූපත් අතරින් රමණීයම දිවයින ලෙසිනි. හතරැස් කිලෝ මීටර හැටපන් දහසකට සීමා වූ ඉතා කුඩා බිම් පෙදෙසක පවතින මිහිතල විසමතා මෙරට මෙන් සිය ගුණයක් තරම් විසල් මහද්වීපයකවත් ඇතැම්විට දැකිය නොහේ.සිරිලක මිහිතල විසමතා ගොඩ නැගී ඇත්තේ මෙරට දේශගුණයත් මෙරටේ මිහිතල ලක්ෂණත් හේතුවෙනි. මෙකී ස්වභාවික විෂමතා සොබාවිකව පෙනෙනයුර පිළිබඳ සැලකීමේ දී ශ්‍රී ලංකාව කොටස් තුනකට බෙදීමට පුළුවන. එනම් වෙරළ බඩ තීරුව, උස්බිම් හා කඳු බිම් යනුවෙනි. “මනරම් මහිමයෙන් සහ චමත්කාර ජනක විසිතුරු බවෙන් සංකලනය වූ වර්ණනා විෂයයෙන් ඔබ්බට ගිය දර්ශනයක් ලෝකයේ අන් කවර තැනක හෝ දැකිය නොහැකියි.”ශ්‍රීමත් එමර්සන් ටෙනන්ට් ඇල්ල කපොල්ල ගැන මෝහනයෙන් පවසද්දී ඒ රමණීය බව හිමි කඳුකරයෙහි තවත් ඉසව්වක අප නෙත් අමන්දානන්දයට පත් කරගන්නට අපට වරම් ලැබුනි.ගමන් සඟයන් පස් දෙනකු ද මාද රැගත් වෑන් රථය මාතලේ නගරය පසු කර කළුදෑවල වේරගම – රත්තොට මාර්ගය දිගේ ඉදිරියට ඇදෙයි. මඟ දෙපස බොහෝ දුරට පයිනස් වනාන්තර හා තේ වතු යායන් ගෙන එන දසුන සුන්දර ය. ගමනාරම්භය සිදු වුණේ හිමිදිරියේ බැවින් හිරු හෙමින් හෙමින් තම යටත් විජිතය දෙස එබිකම් කරන හෝරාව ගෙවෙමින් තිබේ. උස් රිටක් අතැතිව රන් දළු කූඩ කෙරෙහි එල්ලාගත් දමිළ කාන්තාවෝ තම ජීවිකා වෘත්තිය ආරම්භ කරන්නට මාර්ගය දිගේ එක් පෙළකට ඇදෙයි.තවත් තැනක කාන්තාවන් තේ දළු නෙලමින් තම කූඩ පුරවා ගනියි. එතරම් පළල් නොවූ මාර්ගය නැංවෙමින්, ඇඹරෙමින් ඉදිරියට යන්නට සෑහෙන වෙහෙසක් දරයි. ඇතැම් තැනක මහනුවර හසලක, මහියංගනය මාර්ගයේ හමුවන දහ අට වංගුවලට නොදෙවෙනි වැලමිටි වංගු ය. ඒ ඔස්සේ මා මිතුරා රිය පැදවූයේ ප්‍රවේසමෙනි. නමුත් මාර්ගය එතරම් ජනාකීර්ණ නොවූ නිසා ගමන මඳක් වේගවත් ය.රථයෙහි කවුළුවලින් දිස්වෙන ඈත කඳුහෙල්වල දර්ශනය ඉතා වින්දනීය ය. ඒවා බොහොමයක් ඝන මිහිදුම් තුහිනයෙන් වැසී බොඳව ගොසිනි. අපි දිගින් දිගට ම ගමන් කලෙමු. අපේ ඉලක්කය රිවස්ටන් කපොල්ල හා පුංචි ලෝකාන්තය දැක ගැනීමයි.ගමන මදින් මද ඉදිරියට යත්ම ප්‍රදේශය මිනිස් ජනාවාසයෙන් බොහෝ ඈත බව අපට සිතුනි. රථයක් පවා මාර්ගයේ හමු වුණේ ඉතා කලාතුරකිනි. පයිනස් වනාන්තර හා තේ වතු පසුකරමින් දැන් දැන් මාර්ගය ඇදී යන්නේ ඝන වනාන්තරයක් මැදිනි. මෙය නකල්ස් සංරක්ෂිත වනාන්තරය වන්නට ඇත.කඳු අතරින් ගමන් කරන අතර විටෙක මාර්ගය එක් පසෙකින් කන්දකින්ද තවත් පසෙකින් තෙරක් නොසිතාගත හැකි ප්‍රපාතයකින් ද මායිම් වෙයි. එවිට පහළ මිටියාවත්වල හෙල් මළු තෙත් බිම් ජලාශ හා ජනාවාසයන් ද නෙතු ගැටෙයි. ඇතැම් විටෙක අප ගමන් කල යුතු මාර්ගය ද නෙතු ගැටෙයි. ඇතැම් විටෙක අප ගමන් කළ යුතු මාර්ගය ද වනාන්තර මැදින් පහළ මිටියාවතේ අප එන තුරු බලා සිටියි.බොහෝ දුරක් ගමන් කළ පසු අපි පරිසරයේ වින්දනය හොඳින් සංජානනය කර ගන්නට රථය නවතා මඟට අවතීර්ණ වීමු. එතැන “සුලං කපොල්ල” ලෙස හඳුන්වන ප්‍රදේශයකි. කඳු දෙකක් අතරින් වේගයෙන් සුලං ඇදී යයි. ඇතැම් විට එම සුළඟ මාර්ගයේ සිටින අපව ද ගසාගෙන යා හැකි තරම ප්‍රබල ය.සීතල ද ගත වෙලා ගෙන හමාර ය. එතරම් වින්දනීය අත්දැකීමක් ලබන්නට නම් රිවස්ටන් ම ආ යුතු යැයි මට සිතේ. සුලං කපොල්ල හරහා සුලං වේගයෙන් ගමන් කරනු අපි දකින්නේ කෙසේ ද ? සුළඟට මුසු වූ මීදුම් සළු වේගයෙන් කඳු හෙල් අතරින් ඇදී යනු මනරම් දසුනකි. එහි වේගය පුදුමා කාර ය.සුළඟේ වේගයට නිරන්තරයෙන් හැඩ ගැසීම නිසා එම ප්‍රදේශයේ ම ගස් වැල් කුරුලු පියවි වනාන්තර ස්වරූපයක් දක්නට ලැබේ. දුහුවිලි පොදක් බෙහෙතකටවත් සොයාගත නොහැකි පරිසරය ඝන හරිත පැහැයෙන් යුක්ත ය. අපි පරිසරය වින්දනය කරන අතර තුර හදිසියේ අවාසනාව අප සොයා ආවේ ද ? මිහිදුම් සළු උනා දමන්නට ප්‍රචණ්ඩ සුළඟ යත්ත දරද්දී කඳු හෙල් කොමලිය හඬනවා විය හැකි ය. නැති නම් ඒ හිංසනය දැක අහස් අම්මා හඬනවා විය යුතු ය. කෙසේ හෝ වර්ෂාවක් අප වෙත ඇදී ආවේ ය. අපි ඉවසා සිටිය මුත් අවාසනාවන්ත නොවුනෙමු. වර්ෂාව කැඳවාගෙන සුළඟ ඈතට ඇදී ගියේ ය. අපිට යළිත් නිදහස ලැබුණි.“මේ පැත්තෙ හැටි එහෙමයි. වැස්සක් කියල දෙයක් නෑ. ඉඳල හිටල ඔහොම වැහි පොඩ්ඩක් විතරයි” ගමන් ස¼ඟයෙකු පවසයි.සිරිලක බොහෝ තැන් හී ඇවිද ඇතත් මෙතරම් සොඳුරු බිම් සොබාවක් රිවස්ටන් ප්‍රදේශයේ හැරෙන්නට වෙනත් පෙදෙසක දක්නට නොලැබෙනවා නම් නොඅනුමානය. මම මේ සුන්දර බිම් සොබා කැමරා කාචයක සටහන් කරගන්නට යත්ත දැරීමි. ඉතාමත් සොඳුරු දර්ශනයක් කාචයේ සටහන් කර ගත්ත ද තව මඳක් ඉදිරියට යත්ව වැවෙනා දර්ශනය ඊටත් වඩා සුන්දර යැයි සිතෙයි. යලිත් කැමරා කාචය ඒ වෙත යොමු වන්නේ නිරායාසයෙනි.“ෆොටෝ අරගෙන ඉවර කරන්න බෑ” අන්තිමේ දී මම විඩාවට පත් වුනෙමි. ඇල්බමයක් තුළට මේ සුන්දර බිම් සොබා සියල්ල කැටි කර ගන්නට තරම් මම වත්කම් නොලදිමි. ඒ හෙයින් සොදුරු දසුන් හිත් පොත තුළ පමණක් සදා අමරණීය සිතුවමක් කරගන්නට මම සිතා ගත්තෙමි.මාර්ගය ඉදිරියට ඇදෙත් ම එන්න එන්න ම දර්ශනය සුන්දර ය. සිරිලක මිහිපිටි සුරපුරය කැයි මට සිතුනු බව අනිවාර්යයෙන් ම සඳහන් කළ යුත්තේ ය. මේ සදෙව් ලොවෙහි සුව විඳින්නට මම පින් කරන ලද්දෙක්මි.ගමනේ ඇතැම් තැනක මාර්ගය අසල ගසා තිබූ දැන්වීම් පුවරුවක වන සංරක්ණ දෙපාර්තමේන්තුව - නකල්ස් සංරක්ෂණ වනාන්තරය ලෙස කහ වර්ණ පසු බිමේ කළු වර්ණයෙන් සටහන් කර තිබුණි. දුම්බර හෙල් මඩුල්ල හෙවත් නකල්ස් ශ්‍රී ලංකාවේ මධ්‍යම කඳුකරයෙන් මඳක් ඔබ්බට වන්නට සිරිලක ගිණිකොන දිශාවේ සිට වයඹ දිශාවට හුන්නස්ගිරියේ සිට ලග්ගල දක්වා සැතපුම් 18 ක් පමණ දිගට පැතිරී ගියා වූ එයට ම ආවේණික දුන් මහත් ජෛව විවිධත්වයකින් ද භූ® විද්‍යාත්මක විවිධත්වයකින් ද දේශගුණ විවිධත්වයකින් ද ඊට ම ආවේණික සමාජීය හා සංස්කෘතික අනන්‍යතාවයකින්ද හෙබි බිම් කඩෙකි.එම බිම් කඩ සිත්කළුය. නෙත් කළු ය. ස්වභාවධර්මයා විසින් අපට දායාද කොට ඇති ජාතික වස්තූන්ගෙන් එකක් ලෙස ද දුම්බර වන පෙත සැලකිය හැකි ය. මහනුවර හා මාතලේ දිස්ත්‍රිත්ක වසා පැතිරී පවතින මෙම කඳුවැටිය දකුණනින් සහ නැගෙනහිරින් මහවැලි නිම්නයෙන් ද බටහිරින් මාතලේ නිම්නයෙන් ද වෙන් වේ.කඳුවැටියේ බටහිර බෑවුම අධික ලෙස බට වර්ගවලින් වැසී ඇති බැවින් බට දඬුකන්ද නමින් ද , උස් කඳු ශිකර නිතර ම වාගේ මිහිදුමෙන් වැසී ඇති බැවින් හා දුමින් බරවුණු යන අදහස ඉස්මතු කර දුම්බර කඳුවැටිය නමින් ද පැරැන්නෝ මෙය හඳුන්වා ඇත.ඈත සිට බලන්නෙකුට මිටමෙල වූ අතක ඇඟිලි දක්නට ඇති ආකාරයට කඳුවැටියේ ශිඛර 05ක් දෘෂ්‍යමාන වන නිසා ලංකාව ආක්‍රමණය කළ විදේශිකයන් විසින් මෙය “නකල්ස්” කඳුවැටිය නමින් හැඳින් වූහ. අප ගේ ගමනාන්තය නකල්ස් සංරක්ෂණ වනාන්තරය මධ්‍යයේ පිහිටි ඉළුක් කුඹුර සංරක්ෂණ මධ්‍යස්ථානයයි. අපි ‘නකල්ස්’ ශිඛර 05 හඳුනාගන්නට වෙර දැරීමු.ගමනේ එක් තැනක වන සංරක්ෂණ දෙපාර්තමේන්තුවේ ගොඩනැගිලි කිහිපයක් අතැර දමා තිබෙනු දක්නට ලැබේ. ඒවායේ බිත්තිවල සංචාරකයන් විසින් විවිධ නම් ආදිය කටුගා ඇති අයුරු අශෝභන ය. ගුවන් විදුලි සම්ප්‍රේෂණාගාරයක් ස්ථාපනය කර ඇති ගොම්බා නිය නම් මීටර 1904 ක් උස ගිරි හිසට ගමන් කරන්නේ මේ අසලින් බව පැවසේ. රිවස්ටන් පෙදෙසේ සුන්දර පතන ප්‍රදේශය මෙහිදී රමණීයව දිසේ.ගමනේ තවත් ඉදිරියට යද් දී අපට පුංචි ලෝකාන්තය ඉසව්වට ළඟා විය හැකි විය. මුල් හරියේ දී දක්නට ලැබුණු මඳක් අන්ධකාර ස්වරූපය වෙනුවට හිරු කිරණ හාත්පස ආලෝකමත් කර තිබුණ ද විඩාවක් නොදැනෙන්නේ සුළඟ හේතුවෙනි. දා බිඳු පිසගෙන ඇදෙන සුලඟ සිත නිවා සනසාලයි. වන සංරක්ෂණ දෙපාර්තමේන්තුවෙන් පුංචි ලෝකාන්තය වෙත පිවිසුම් මාර්ගයක් සලකුණු කර ඒ අසල මාර්ගයේ කාර්යාලයක් ද විවෘත කර ඇත. ඉමක් නොපෙනෙන විසල් තලාව මැදින් අපි පුංචි ලෝකාන්තය වෙත ඇදුනෙමු.එක යායට පෙනෙන තැනිතලාව අවම වශයෙන් කිලෝමීටරයක් වත් දිගු බව නොදනුමාන ය. එය කෙලවර වන්නේ ලෝකාන්තයෙනි.හිසෙහි පැළඳ සිටි තොප්පිය හිරු මැඩලන සුළඟ මගින් කිසිඳු ප්‍රයෝජනයකින් තොර භාණ්ඩයක් බවට පත් කර තිබුණි. එහෙයින් මම මහා මාර්ගයෙන් ලෝකාන්ත පිවිසුම් මාර්ගය වෙත අවතීර්ණ වෙද්දීම තොප්පිය ගලවා බිම දැම්මෙමි. ඒ සුළඟ එය ඉදිරියට තල්ලු කරගෙන ගිය බැවිනි.නමුත් අවාසනාවක මහත මාව ගමනාරම්භයෙ හි තබා සැඩ සුලඟ විසින් හිස් වැසුම ගමනාන්තය වෙත ගෙන යන්නට ගත කළේ ඉතා සුළු වේලාවකි. ගමනාන්තයේ සිටි පිරිසක් එය අල්ලා නොගන්නට වගේ හිස් වැසුම මම ගමනාරම්භයේ සිටිය දී ම ලෝකාන්තයේ ගැඹුර බලන්නට ඉඩ තිබුණි.පුංචි ලෝකානත්ය නරඹන්නට සංචාරකයෝ බොහෝ පැමිණ සිටියේ නැත. ඔවුන් සමඟ එන පොලිතින් වසංගතයෙන් ද මෙම භූ®මිය බේරී ඇති බව කීමට සතුටකි. අපි පුංචි ලෝකාන්තය වෙත ගොස් එහි මිහිර ලදිමු. බෑවුමට මීටර දෙක තුනක් තිබිය දී බිම දිගා වූ අපි උරඟයෙකු ලෙසින් බඩ ගාගෙන ලෝකාන්තය වෙත ළඟා වී ඉන් පහළ එබුනෙමු.අඩි පන්සියයකට නොඅඩු ප්‍රපාතය ගල් කුළු බිත්තියකින් සීමා වේ. පහළ බලන ගත කීරි ගැසී යන්නේ ය. නමුත් ඉන් පසු පැය ගනනක් වුණ ද වැතිරී බලා සිටින්නට තරම් පුංචි ලෝකාන්තය සුන්දර දර්ශනයකි. හිරු නිසා මිහිදුම බාදාවක් ද උකුස්සෙකු පෙනෙන්නේ ද ඉතා සිහින්ව ය. මම ලෝකාන්තය දෙස ඔහේ බලා සිටියෙමි.වනාන්තරය මැද පිහිටි ඉළුක් කුඹුර කුඩා නගරය පසු කර අපි ඉළුක් කුඹුර සංරක්ෂණ මධ්‍යස්ථානය වෙත ළඟා වන විට සවස තුන පමණ වී තිබුණි. පිටවල පතන ප්‍රදේශයට වස් ගොමුවේ සිට අලි රංචුවක් සංක්‍රමණය වී ඇති බවට ලැබුණු ආරංචියෙන් වන නිලධාරීහු කාර්යබහුලව සිටියහ. අපි සංරක්ෂණ මධ්‍යස්ථානය වෙත ගොස් දිවා ආහාරය ලබා ගතිමු. ඉන් පසු ඒ අසලින් ගලා යන තෙල් ගමු ඔයට අපගේ ගමනේ මද ගිමන නිවන්නට ඉඩ දීම අතිශය මිහිරි අත්දැකීමකි. මානිගල හා ඒ ආශ්‍රිත දුම්බර වනාන්තරය පසුබිම කරගෙන ගල්ගෙඩි මතින් ගලා එන තෙල්ගමු ඔය කොමලියගේ රස විඳින්නට නම් සංචාරක නඩ කිහිපයක් පැමිණ තිබුණි. අපට විසිරී තිබුණු පොලිතීන් හා වෙනත් ආගන්තුක ද්‍රව්‍ය මෙම රූ කොමළිය දූෂණය කරන්නට යත්ත දරයි. ඒ අකාරුණික හිංසනයෙන් බැට කමින් වුව තෙල්ගමු නදිය තම ඇකයේ රැ¼ දුණු දුම්බරටම පමණක් ආවේණික දුම්බර ගල් පඬියා රැකගෙන සිටියි.මම ගල් තලාවක් මත හිඳගෙන දෙපා ජලයෙහි ඔබාගෙන සිටියෙමි. ගල් පඬියෝ ඒ දෙපාවල එල්ලෙමින් ද කිති කවමින් ද ඇයැද සිටියේ මේ විනාශයෙන් තමන්ව ගලවා ගන්නට මගේ පෑන මෙහෙයවන ලෙස දැයි මට සිතුනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>04</day>
    </date>
    <link>http://www.dinamina.lk/2011/01/04/_art.asp?fn=f1101046</link>
    <topic>පොළොවට ජලය විදිනතුඩුගල ඇල්ල</topic>
    <author>සටහන සහ ඡායාරූප කපිල කුලසිංහකටුකුරුන්ද සමූහ</author>
    <content>අහස් ගැබ අන්ධකාරයෙන් වෙලී ගියේ කර්කෂ වූ ගිනියම් අව්ව පරදවමිනි. මාස කිහිපයක ම සිට තුරු ලතා පමණක් නොව මිනිසුන් ගේ විඩාබර ගතට ද සැනසිල්ලක් ගෙන දෙමින් අහස අඳුරු විය. දවසේ මෙහෙවර කඩිනමින් නිමා කළ බටිති, මලිති, ගිරා රංචු ඉක්මන් ගමනින් කැදළි කරා පියැඹූහ. දිගු කාලයක් නිදි යහනේ සිටි වවුලන් බකමූණන් රාත්‍රි වැඩ මුරයට සූදානම් වූහ. රාත්‍රියටත් පෙර උදාවෙමින් පවතින රාත්‍රී කාලය කිසිවෙකුටත් පූර්ව දැනුම් දීමක් කර නොතිබුන ද සියල්ලෝ සියලු දේට සූදානම් ය.ගැබ්බර වී තිබූ අහස විලිරුදාවෙන් ඇඹරෙන්නට විය. විඩාබර වූ තුරුලතා සනසමින් වැහි බිඳු සතුටු කඳුළු මෙන් තුරුහිස් සිප ගනු පෙනේ. තුඩුගල ඇල්ලට ඉහළින් ඇද වැටුනු වැහි බිඳු ගලින් ගලට රහස් පවසමින් පහළට ගලා හැලෙන්නට විය. ගත වූ නිමේෂයෙන් මහා වාරුසාවක් පරිසරය සිසාරා ඇද හැලෙන්නට විය. පිපාසාවෙන් නිහඬව සිටි සතා සීපාවුන්ගේ ප්‍රීති ඝෝෂා හඬ ප්‍රදේශය දෙවනත් කරන්නට විය.. සියලු සිදුවීම් අතරේ තවත් රාත්‍රියක් නිමාවට පත්විය.රාත්‍රිය පහන් කළ අප උදෑසනින් තුඩුගල ඇල්ලට ගමන් කළෙමු. පෙරදා විඩාබර දෑසින් අප දෙස බලා සිටි අවට මහ වනය නැගෙන හිරුත් සමගින් අප හා හිනැහෙමින් සිටින අයුරු මනරම් ය. දහසක් සිත තුළ පොරකමින් තිබූ කරදර කම්කටොළු අප සිතින් පහව ගියේ අපටත් නොදැනී ය. ඉඳ හිට පැමිණෙන කූඩැල්ලකු කරදරයක් වුවද එය සෙමින් ගලවා දමා යාම අපට ඒතරම් දෙයක් නොවී ය. ඒ පෙරදා නෑසුනු තුඩුගල කොමලියගේ ප්‍රීති ඝෝෂාව අප සවන් මුසපත් කළ නිසාවෙනි.අපත් සමඟ ම පසු පසින් පැමිණි රිලා රංචුව ගලින් ගලට පනිිමින් ගසින් ගසට පනිමින් අපට මග පෙන්වී ය. ඇල්ල ඉහළින් ඇති මහ වන පෙතට ගොඩ වූ රිලා රංචුවට දීමට යමක් අප අත නොවීම අපට දුකකි.ගලින් ගලට ගොඩවෙමින් ඉහළට නැඟි අප දුටුවේ වෙනදා නිහඬව වන තුරුලේ සිටින තුඩුගල කොමලිය නොවේ. පෙරදා රාත්‍රියේ තමා පෝෂණය කළ අති විශාල ජලස්ඛන්ධයක් රැගෙන පහළට ගලා හැලෙන අපූර්ව දසුනකි. පෙණ පිඩු විසිරවමින් මීදුමෙන් පිරී ගිය ඇල්ල නැරඹීමට බොහෝ පිරිස් ඒ වන විට ද පැමිණ හමාර ය.කළුතර දොඩම්ගොඩ ප්‍රාදේශීය ලේකම් කොට්ඨාසයට අයත් තුඩුගල ඇල්ල පාරිසරික අතින් වැදගත් පිහිටීමකින් යුතු ය. කුඩා ජල පහර කිහිපයකින් ආරම්භ වී ගලින් ගල පියවර තබමින් කළු ගඟ කරා දීර්ග ගමනක් යන තුඩුගල කොමළිය අපූර්වත්වයෙන් සපිරි ය. ජල පහර ගලා එන ස්ථාන කිහිපයක දී සුන්දර දසුන් කිහිපයක් නෙත ගැටුන ද පරිසරයට කර තිබූ හානිය අප සිත කනස්සල්ලට පත් කළේය.පරිසරය පුරාවට දැකිය හැකි විවිධ ශාඛ මල් වර්ග හා නෙත පිනවන සුළු ය. එහෙත් ඒවා අතර සැඟව සිටි ප්ලාස්ටික් බෝතල්, මත්පැන් බෝතල්, පොලිතීන් හා විවිධ අපද්‍රව්‍ය ඉහතින් අප දුටු ස්වභාව සෞන්දර්යයට කරනු ලැබුවේ දැඩි අසාධාරණයකි. ස්වභාව සෞන්දර්යයෙන් අනූන ස්ථාන රස විඳිය හැකි මනසක් පාසැල් බිමෙන් ම ඇති කළ යුතු ය යන්න අපට සිතුනේ සුන්දර ගං කොමළිය අපවිත්‍ර කොට තිබූ අයුරු දැකීමෙනි. තුඩුගල ඇල්ල ඉහළින් ඉගිල ගිය ගිරා රංචුව දෙස බැලුවෙමි. උන් අප අතැර ගොස් ඈත. වන පෙතට පියඹූහ. බොහෝ දේ ඉගෙන ගත යුතුව ඇතැයි අපට සිතුනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101052</link>
    <topic>ශ්‍රී ලංකාව ලෝක ක්‍රිකට් කුසලානයදිනාගැනීම සැමගේ බලාපොරොත්තුවයි</topic>
    <author>පි‍්‍රන්ස් ගුණසේකර</author>
    <content>ශ්‍රීලංකාව ලෝක කි‍්‍රකට් කුසලානය ජය ගැනීම සැමගේ බලාපොරොත්තුව වන බවත්, ඒ සඳහා ක්‍රීඩකයන්ගේ මානසිකත්වය ඉහළ නැංවීම සැමගේ වගකීම බවත් ජනාධිපති මහින්ද රාජපක්‍ෂ මහතා අවධාරණය කළේය.එක් එක් අයගේ අවශ්‍යතාවන් මත ක්‍රීඩකයන් ඉවත් නොකොට හොඳම ක්‍රීඩකයන් 15 දෙනා ලෝක කුසලාන ක්‍රිකට් තරගාවලියට නම් කිරීම තේරීම් කමිටුවේ ප්‍රධාන වගකීම බව ද අවධාරණය කළේය.පල්ලේකැලේ, ඛෙත්තාරාම හා සූරියවැව ක්‍රීඩාංගණවල ඉදිකිරීම් මෙන්ම ක්‍රීඩකයන්ගේ නවාතැන් පිළිබඳවද ජනාධිපතිතුමා, ක්‍රිකට් අතුරු කමිටු සභාපති ඩී. එස්. ද සිල්වා මහතාගෙන් කරුණු විමසූ විට දී ජනවාරි 15 වන විට එම ක්‍රීඩාංගණ ජාත්‍යන්තර ක්‍රිකට් කවුන්සිලයට භාරදිය හැකි බව ද සිල්වා මහතා පෙන්වා දුන්නේය.ලෝක කුසලාන තරගාවලියෙන් අනතුරුව මේ ක්‍රීඩාංගණවල නඩත්තු කටයුතු සඳහා ක්‍රමවත් වැඩපිළිවෙළක් සැලසුම් කරන ලෙස ද, 2012 දී විස්සයි – 20 ලෝක කුසලාන තරගාවලිය ශ්‍රී ලංකාවේ පැවැත්වීමට තීරණය වී ඇති හෙයින් ඒ සඳහා සූදානම් වන ලෙස ද ජනාධිපතිතුමා ක්‍රිකට් නිලධාරීන්ට දැනුම් දුන්නේය.ජනාධිපතිතුමා මේ බව පවසා සිටියේ ඊයේ පෙරවරුවේ අරලියගහ මන්දිරයේදී ක්‍රිකට් අතුරු කමිටු නිලධාරීන් හමුවූ අවස්ථාවේදීය. මේ හමුවෙන් පසුව ජනාධිපතිතුමා ඛෙත්තාරාම ජාත්‍යන්තර ක්‍රිකට් ක්‍රීඩාංගණයේ ඉදිකිරීම් කටයුතු නිරීක්‍ෂණය කිරීමට ද ගියේය.ක්‍රීඩා ඇමැති මහින්දානන්ද අළුත්ගමගේ, අමාත්‍යාංශ ලේකම් උදය සෙනෙවිරත්න, ක්‍රිකට් අතුරු කමිටු සභාපති ඩී. එස්. ද සිල්වා, ක්‍රිකට් ලේකම් නිශාන්ත රණතුංග යන මහත්වරු ද මේ නිරීක්‍ෂණ චාරිකාවට එක්වූහ. ඛෙත්තාරාම ක්‍රීඩාංගණයේ අලුතින් ඉදිකරන ලද ක්‍රීඩක විවේකාගාර, ක්‍රීඩා මණ්ඩප ඇතුළු ඉදිකිරීම් පරීක්‍ෂා කළ ජනාධිපතිතුමා වත්මන් තත්ත්වය පිළිබඳ සතුට පළකළ බව ක්‍රිකට් අතුරු කමිටු සභාපති ඩී. එස්. ද සිල්වා මහතා “දිනමිණ” ට පැවැසීය.එමෙන්ම ක්‍රිකට් ක්‍රීඩා සංවර්ධන වැඩසටහන් හා පාසල් ක්‍රිකට් ක්‍රීඩාව නැංවීමට ශ්‍රී ලංකා ක්‍රිකට් ආයතනය ගෙන ඇති පියවර පිළිබඳ ජනාධිපතිතුමා ප්‍රශංසාව පළකළ බවද සිල්වා මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101053</link>
    <topic>අගවිනිසුරු ඉල්ලා අස්වී නෑපැතිර යන කටකතා බොරු</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>අගවිනිසුරුවරයා එම ධූරයෙන් ඉල්ලා අස්වී ඇති බවට පැතිර යන ආරංචිවල කිසිදු සත්‍යතාවක් නැතැයි සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (04) ප්‍රකාශ කෙළේය.එම ප්‍රචාරය එක්සත් ජාතික පක්‍ෂය ප්‍රමුඛ විපක්‍ෂය ගෙන යන තවත් එක් මඩ ප්‍රචාරයක් පමණක් බව ද කීය.ඇමැතිවරයා මෙසේ ප්‍රකාශ කෙළේ අගවිනිසුරුවරයා සිය ධූරයෙන් ඉල්ලා අස්වී තිබේදැයි විපක්‍ෂනායක රනිල් වික්‍රමසිංහ මහතා අසන ලද ප්‍රශ්නයකට පිළිතුරු වශයෙනි.”විපක්‍ෂයට මාතෘකා නැතිව විපක්‍ෂනායකවරයා ගෙන යන ප්‍රචාරයක්. විපක්‍ෂනායකවරයාගේ ගුණ්ඩුව අතේ පත්තුවෙලා. විපක්‍ෂය මොන තරම් බංකොළොත් තත්ත්වයට පත් වී තිබේද යන්නට හොඳම උදාහරණය මෙයයි. පැතිරී ඇති ආරංචි වැරැදියි. එවැනි දෙයක් සිදු වී නැහැ” යි ද ඇමැතිවරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101054</link>
    <topic>සංචාරකයන් 628ක් රැගෙනනෞටිකා නැව කොළඹ ඇවිත්</topic>
    <author>භක්ති ධර්මප්‍රිය මෙන්ඩිස්</author>
    <content>සංචාරකයන් 628 දෙනකු රැගත් නෞටිකා (NAUTICA) නෞකාව ඊයේ (04) කොළඹ වරායට පැමිණියේ ය.එංගලන්ත, අමෙරිකානු, නවසීලන්ත, ස්විස්ටර්ලන්ත, ඕස්ට්‍රේලියාව ඇතුළු රටවල් රැසක සංචාරකයින් මේ අතර සිටින බව වරාය අධිකාරිය පවසයි.කාමර 750කින් සමන්විත මේ නෞකාවේ පහසුකම් රැසක් ඇති අතර පිහිනුම් තටාක, පේ‍්‍රක්ෂකාගාර ද ඇත.දෙසැම්බර් 11 වැනිදා දකුණු අප්‍රිකාවෙන් පිටත් වූ මෙම සංචාරක නෞකාව අවසාන වරට මාලදිවයිනට යාත්‍රා කර තිබේ.ශ්‍රි ලංකාවේ දින කිහිපයක් රැඳී සිට නෞකාව මියන්මාරය දක්වා යාත්‍රා කිරීමට නියමිත බව වරාය අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101055</link>
    <topic>යාපනයේ අකටයුතුකම්වලටතරාතිරම නොබලා දඬුවම් කරන්න</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>යාපනය ප්‍රදේශයේ සිදුවන පුද්ගල පැහැර ගැනීම්, ඝාතන, මංකොල්ලකෑම් ඇතුලු අකටයුතුකම්වලට සම්බන්ධවූවන් සොයා තරාතිරම නොබලා නීතිය අනුව දඬුවම් ලබාදිය යුතු බව සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතා පාර්ලිමේන්තුවේදී ඊයේ (04) විශේෂ ප්‍රකාශයක් කරමින් පැවැසීය.ඇමැතිවරයා මෙසේ ද කීවේය.අද යුද්ධය නැහැ. ලේ නැහැ. එහෙත් අපේ ජනයාගේ බලාපොරොත්තු කඩවීම් වැඩිවුණා. යාපනයේ ඝාතනයවීම්, පැහැර ගැනීම් සිදුවෙනවා. ජනතාව බියෙන් පසුවෙනවා. මෙය ජනතාවට ප්‍රශ්නයක්. අපේ බිම නැවත ලේ තැවරුණු තත්ත්වයට පත් නොවනු ඇතැයි ජනතාව විශ්වාස කරනවා. අපට ඡන්දය දුන් ජනතාව නිසා හෝ රජය ජාත්‍යන්තර අපකීර්තියට ලක්කරන්න මා මේ ප්‍රකාශය කරන්නෙ නැහැ.ජනතාවගේ දුක් කම්කටොලු ඉලක්ක කරගෙන අප දේශපාලනය කරන්නෙ නැහැ. සමහරු ඒවා කරනවා. අප එවැනි අය නොවේ. යාපනයේ ප්‍රදේශයේ ඝාතන පැහැර ගැනීම්, මංකොල්ලකෑම් සඳහා සහභාගි වූ අය සොයා ඔවුන් කවුරු වුණත් දඬුවම් ලබාදිය යුතුයි. ඔවුන් අත්අඩංගුවට පත්කළ යුතුයි. මේ මානුෂික ප්‍රශ්නය සමාජයීය ප්‍රශ්නයක් ලෙස සැළකිය යුතු යැයි ද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101056</link>
    <topic>පාසලේ දී ක්ලාන්ත වූ සිසුවියරෝහලේ දී දරුවකු ප්‍රසූත කරලා</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>වරකාපොල ප්‍රදේශයේ පාසලක් තුළදී 17 වියැති පාසල් දැරියකට ඊයේ (04) පස්වරුවේ ක්ලාන්තයක් සෑදී රෝහල් ගතකිරීමෙන් අනතුරුව ඇය මාස හතක් වයසැති දරුවකු බිහිකළාය.මේ දරු උපත සිදුවී ඇත්තේ වරකාපොල රෝහලේදීය. අනතුරුව දරුවා සහ පාසල් සිසුවිය කෑගල්ල ශික්ෂණ රෝහලේ නොමේරූ ළදරු ඒකකයට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101057</link>
    <topic>චෙන්නායි සිට ගෙනාරන් කැබලි 7ක් රේගු දැලේ</topic>
    <author>සුභාෂිනී සේනානායක</author>
    <content>ඉන්දියාවේ චෙන්නායි නුවර සිට පැමිණි ගුවන් මගියකු රැගෙන ආ රුපියල් මිලියන 1.3 වටිනා ග්රෑම් 324ක් බරැති රත්තරං කැබලි 07ක් ශ්‍රී ලංකා රේගුව මගින් පෙරේදා (03) අත්අඩංගුවට ගනු ලැබීය.ගමන් බෑගයේ ව්‍යාජ පතුලක සඟවා රේගුවට ප්‍රකාශ නොකර යූ. එල්. 123 ගුවන් යානයෙන් මෙරටට පැමිණි කළුතර ප්‍රදේශයේ පදිංචිකරුවකු මෙසේ අත්අඩංගුවට ගෙන තිබෙන අතර රුපියල් ලක්ෂයක දඩ මුදලක් නියම කර තිබේ. රත්තරං තොගය රාජසන්තක කර ඇත. වැටලීම නියෝජ්‍ය රේගු අධ්‍යක්ෂ එස්. මහේෂන් මහතා සිදුකර තිබේ. පරීක්ෂණ කටයුතු රේගු අධිකාරි උපාලි අබේවර්ධන, පරාක්‍රම බස්නායක මහත්වරු සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101058</link>
    <topic>පාසල් වෑන් බලපත්‍ර ගන්නරියැදුරෝ පෝලිමේ</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>පාසල් වෑන් රථ රියැදුරු බලපත්‍ර ලබා ගැනීම සඳහා වන අයැදුම්පත්‍ර ලබා ගැනීම සඳහා රියැදුරන් විශාල පිරිසක් ළමා ආරක්ෂක අධිකාරිය වෙත ඊයේ (04) පැමිණි බව එම අධිකාරියේ විශේෂ පොලිස් විමර්ශන ඒකකයේ ස්ථානාධිපති ඩබ්ලිව්. ටී. ඩී. විජේසේන මහතා පැවැසීය.පාසල් වෑන් රථ රියැදුරු සේවය විධිමත් කිරීමට හා ළමයින්ගේ සුරක්ෂිතතාව අරමුණු කොට ගෙන රියැදුරන් සඳහා මෙම විශේෂ බලපත්‍රයක් නිකුත් කිරීමට ළමා ආරක්ෂක අධිකාරිය පියවර ගෙන ඇත.මේ යටතේ ප්‍රථමයෙන් බස්නාහිර පළාතේ පාසල් වෑන් රථ සඳහා බලපත්‍ර නිකුත් කරන බවත් ඉදිරියේ දී අනෙකුත් පළාත්වල පාසල් රථ රියැදුරන් සඳහා බලපත්‍ර නිකුත් කිරීමේ වැඩපිළිවෙළ කඩිනමින් ක්‍රියාත්මක කිරීමට පියවර ගන්නා බවත් ළමා ආරක්ෂක අධිකාරිය පවසයි.පාසල් ළමයින් ප්‍රවාහනය සඳහා යොදා ගන්නා වෑන් රථ සහ රියැදුරන්ගේ සම්පූර්ණ තොරතුරු විමර්ශනය කොට මේ බලපත්‍ර නිකුත් කෙරේ. පොලිස් අපරාධ විමර්ශන කොමිසමට ලැබෙන දත්ත පරීක්ෂා කොට රියැදුරන් යම් අපරාධයකට චෝදනා ලැබුවන්ද යනවග නිෂ්චය කෙරේ. මේ කාර්යය සාර්ථක කර ගැනීම සඳහා සමස්ත ලංකා පාසල් වෑන් රථ සංගමය සමඟ ළමා ආරක්ෂක අධිකාරිය ඒකාබද්ධව කටයුතු කරන බව ද විජේසේන මහතා ප්‍රකාශ කෙළේ ය.බලපත්‍ර ලබා ගැනීම සඳහා මේ මස 31 වැනි දිනට ප්‍රථමව අදාළ පෝරම පුරවා අයැදුම් කරන ලෙස ද බලපත්‍ර ලබා නොගන්නා රියැදුරන්ට එරෙහිව නීතිමය පියවර ගන්නා බව ද ජාතික ළමා ආරක්ෂක අධිකාරිය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n1101059</link>
    <topic>මූල්‍ය වංචා රැසකට සම්බන්ධහොර අධ්‍යක්ෂ කොටු වෙයි</topic>
    <author>විජයානි එදිරිසිංහ</author>
    <content>මහා පරිමාණ ව්‍යාපාරික සමාගමක කළමනාකාර අධ්‍යක්ෂකවරයකු ලෙස පෙනී සිටිමින් බැංකු සහ වෙනත් මූල්‍ය සමාගම් වලින් රුපියල් ලක්ෂ ගණනින් වංචා කළ පුද්ගලයකු කොළඹ අපරාධ කොට්ඨාසය මගින් අත්අඩංගුවට ගෙන තිබේ.මුල්‍ය වංචා ගණනාවකට සම්බන්ධ නිසා බැංකු සමග ගනුදෙනු කළ නොහැකි පරිදි ඔහුව මීට පෙර Black list (බ්ලැක් ලිස්ට්) කර තිබිණි. එම තහනමට පිටින් තවදුරටත් බැංකු සමග ගණුදෙනු කිරීම සඳහා සැකකරු පාවිච්චි කළ හැඳුනුම්පතද සොයාගෙන ඇත.මොහු පලතුරු අපනයන සමාගමක කළමනාකාර අධ්‍යක්ෂකවරයකු ලෙස පෙනී සිට තිබේ. සැකකරු නාත්තන්ඩිය ප්‍රදේශයේ පදිංචිකරුවෙකි.සැකකරු ඔහුගේ ව්‍යාජ හැඳුනුම්පත සකස් කරගෙන තිබෙන්නේ නාත්තන්ඩිය ප්‍රදේශයේ ඔහුගේ සොයුරියක මගින් බවද හෙළිවී තිබේ. ඇයගෙන් ප්‍රශ්න කිරීමටද පොලිසිය පියවර ගෙන තිබේ.කොළඹ ප්‍රදේශය භාර නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරී ඩී. ආර්. එල්. රණවීර මහතාගේ අධීක්ෂණය යටතේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට පොලිස් පරීක්ෂක ජනක කුලරත්න උප පොලිස් පරීක්ෂක තිබ්බටුවාව සැරයන් මර්වින් පොලිස් කොස්තාපල් සමන්ත ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010510</link>
    <topic>පසුගිය වසරේසංවර්ධන වැඩටකෝටි 3140ක්</topic>
    <author>මහින්ද අලුත්ගෙදර</author>
    <content>රට පුරා සංවර්ධන ව්‍යාපෘති ක්‍රියාත්මක කිරීම සඳහා පසුගිය වර්ෂය (2010) වෙනුවෙන් රුපියල් මිලියන 31404.15ක් වෙන් කළ බව ආර්ථික සංවර්ධන අමාත්‍යාංශය පවසයි. ශ්‍රි ලංකාවේ සෑම ප්‍රාදේශීය ලේකම් කොට්ඨාසයක්ම ආවරණය වන පරිදි කලාප 7කට වෙන් කොට මේ සංවර්ධන ව්‍යාපෘති ක්‍රියාත්මක කළ අතර එම ව්‍යාපෘතිවලින් වැඩි ප්‍රමාණයක් ඉතා සාර්ථක ලෙස අවසන් කර තිබෙන බවත් සෙසු ව්‍යාපෘති කඩිනමින් අවසන් කිරීමට හැකි වන බවත් ආර්ථික සංවර්ධන අමාත්‍යාංශයේ සංවර්ධන හා සන්නිවේදන අංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහතා “දිනමිණ”ට පැවැසීය.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පරිදි ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වය යටතේ මේ ව්‍යාපෘති ක්‍රියාත්මක කිරීමත් සමඟ රටේ ආර්ථික සංවර්ධනයට එය සෘජු ලෙසම දායක වී ඇති බව ද හෙතෙම අවධාරණය කෙළේ ය.ග්‍රාමීය මාර්ග හා පාලම්, ජල සම්පාදනය, අධ්‍යාපනය, වාරිමාර්ග, විදුලි සංදේශ සෞඛ්‍ය හා සනීපාරක්ෂක කටයුතු, දහම් පාසල් වැඩි දියුණු කිරීම, කෘෂිකාර්මික ආදී සෑම ක්ෂේත්‍රයක්ම ආවරණය වන පරිදි මේ සංවර්ධන ව්‍යාපෘති ක්‍රියාත්මක කර තිබෙන අතර විවිධ ප්‍රාදේශීය සංවර්ධන වැඩසටහන් යටතේ මෙවැනි සංවර්ධන ව්‍යාපෘති සිදු කිරීම විශේෂත්වයකි.බස්නාහිර රන් අරුණ, රුහුණ උදානය, කඳුරට නවෝදය, වයඹ පුබුදුව, සබරගමුව අරුණාලෝකය, පුබුදමු වෙල්ලස්ස, රජරට නවෝදය, උතුරු වසන්තය හා නැඟෙනහිර නවෝදය ආදී වැඩසටහන් ඊට අයත් වේ. ඉදිරියටත් මේ ආකාරයේ සංවර්ධන ව්‍යාපෘති ක්‍රියාත්මක කරමින් රටේ දැවැන්ත සංවර්ධනයක් ඇති කිරීම අරමුණ බව ආර්ථික සංවර්ධන අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010511</link>
    <topic>පවුල් 54,000කටනිවාස පහසුකම්</topic>
    <author>චන්දිමා එදිරිමාන්න</author>
    <content>පවුල් පනස් හතර දහසක් සඳහා නිවාස පහසුකම් සැපයීමේ නව වැඩපිළිවෙළක් ජාතික නිවාස සංවර්ධන අධිකාරියේ දායකත්වයෙන් ආරම්භ කෙරේ. “නිවාස ණය” හා “නිවාස ආධාර” වශයෙන් මේ වැඩපිළිවෙළ ක්‍රියාත්මක වන බව ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවැසීය.මේ යටතේ පවුල් 25,000 කට වැඩි ප්‍රමාණයකට භාණ්ඩාගාර අරමුදල් හා රාජ්‍ය බැංකු මූල්‍ය සමාගම් හරහා නිවාස ණය නිකුත් කෙරේ. නිවාස ආධාර වැඩසටහන මූල්‍ය පරිත්‍යාගවල දායකත්වයෙන් සිදු කෙරෙන බවද වීරවංශ මහතා කීය.දුගී දුප්පත් හා අඩු ආදායම්ලාභී ජනතාව වෙනුවෙන් නිවාස පහසුකම් සැපයීම සඳහා මේ වැසටහන ක්‍රියාවට නංවන බව ද ඇමැතිවරයා පැවැසීය. මේ වැඩසටහනට අමතරව ජාතික නිවාස සංවර්ධන අධිකාරිය සතු ඉඩම් දායක කර ගනිමින් දෙස් විදෙස් ආයෝජකයන්ගේ මූල්‍ය දායකත්වයෙන් මධයම පන්තිකයන් සඳහා මහල් නිවාස ඉදිකිරීමේ වැඩසටහනක් ද මේ වසරේ දී ක්‍රියාවට නංවන බව ඇමැති විමල් වීරවංශ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010512</link>
    <topic>‘නීති රංග 2010’අද ජාතික රූපවාහිනියෙන්</topic>
    <author/>
    <content>ශ්‍රීලංකා නීති සංගමය මෙහෙයවූ “නීති රංග“ 2010 කලා ප්‍රසංගය අද (5) රාත්‍රී 10.05 ජාතික රූපවාහිනියෙන් විකාශය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010513</link>
    <topic>සෞදියේ ගෑස් කම්හලක පිපිරීමකින්ශ්‍රී ලාංකිකයෙක් මරුට</topic>
    <author>මහින්ද අලුත්ගෙදර</author>
    <content>සෞදි අරාබියාවේ, දමාම් නුවර පිහිටි ගෑස් කම්හලක සිදුවූ පිපිරීමකින් තුවාල ලැබූ ශ්‍රී ලාංකිකයකු ඊයේ (4) මියගොස් තිබේ.පෙරේදා (3) සිදුවූ මේ අනතුරින් ශ්‍රී ලාංකිකයන් තිදෙනෙකු තුවාල ලබා ඇති අතර සෙසු පුද්ගලයන් දෙදෙනාගේ තත්ත්වයද බරපතළ බව ශ්‍රී ලංකා විදේශ සේවා නියුක්ති කාර්යාංශය පවසයි.කම්හලේ සිදුවූ පිපිරීමෙන් තුවාල ලැබූ ශ්‍රී ලාංකිකයන් තිදෙනා එරට ප්‍රධාන පෙළේ රෝහලකට ඇතුළත් කර තිබේ. තවද මේ සම්බන්ධයෙන් විශේෂ පරීක්ෂණයක් සිදුකරන ලෙස ශ්‍රී ලංකා විදේශ සේවා නියුක්ති කාර්යාංශය රියාද් නුවර පිහිටි ශ්‍රී ලංකා තානාපති කාර්යාලයට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010514</link>
    <topic>ගෙල කපා ඝාතනය කළ තරුණියකගේ සිරුරක් මීතොටමුල්ලේ</topic>
    <author>චන්ද්‍රිකා පෙරේරා</author>
    <content>ගෙල කපා ඝාතනය කළ රූමත් තරුණියකගේ සිරුරක් වැල්ලම්පිටිය, වඩුගොඩවත්ත මීතොටමුල්ල ප්‍රදේශයේ නිවසක තිබී ඊයේ (04) අලුයම වැල්ලම්පිටිය පොලිසිය මගින් සොයාගෙන තිබේ.ඝාතනය සිදුකළ බව කියන මියගිය තරුණියගේ ඥාතියකු එදින සවස අත්අඩංගුවට ගත් බව පොලිසිය පවසයි.මෙසේ මරා දමා ඇත්තේ 23 හැවිරිදි දේවමුනිගේ රසිකා දයානි නමැත්තියකි.ඇගේ ගෙලට උල් අවියකින් ඇණ මරණය සිදුකර ඇති බව හෙළිව ඇත. මියගිය තරුණිය තනිව ඇගේ නිවසේ සිටියදී ඒ තුළ ඝාතනය වී ඇති බව මූලික පරීක්ෂණ මගින් හෙළිව ඇතැයි පොලිසිය කියයි.පෞද්ගලික කෝන්තරයක් මත මරණය සිදුකර ඇති බවට සැකකරන අතර ඝාතනය සිදුකළ සැකකරු සැඟවී සිටියදී ගම්වාසීන් විසින් සොයා පහර දී පොලිසියට බාර දී තිබේ.මියගිය තරුණියගේ මළසිරුර අසල්වාසීන් කළ දැනුම්දීමක් මත වැල්ලම්පිටිය පොලිසිය මගින් සොයාගෙන තිබිණි.සිද්ධිය පිළිබඳ මහේස්ත්‍රාත් පරීක්ෂණ කටයුතු සිදුකිරීමෙන් පසු පශ්චාත් මරණ පරීක්ෂණ කටයුතු සිදුකිරීමට මළසිරුර රෝහල වෙත රැගෙන ගොස් තිබේ.සිද්ධිය පිළිබඳ නුගේගොඩ පොලිස් අධිකාරි දේශබන්දු තෙන්නකෝන් මහතාගේ උපදෙස් මත වැල්ලම්පිටිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010521</link>
    <topic>ගජමුතු ජෝඩු තුනක්අඹගස්තැන්නෙන් සොයාගෙන</topic>
    <author>සමන්ති වීරසේකර</author>
    <content>කඩුගන්නාව අඹගස්තැන්න ප්‍රදේශයේ පුද්ගලයකු ළඟ තිබී මධ්‍යම ප්‍රමාණයේ ගජමුතු ජෝඩු තුනක් කඩුගන්නාව පොලිසිය මගින් ඊයේ (04දා) සොයා ගනු ලැබීය.දැලිවල හන්දෙස්ස ප්‍රදේශයේ පදිංචි අයකු සතුව තිබී ඇති මෙම ගජමුතු එම ප්‍රදේශයේ තරුණයකු ලවා විකිණීමට ගෙන යන අතරතුර අත්අඩංගුවට ගැනීමට හැකි වූ බව කඩුගන්නාව පොලිසියේ කාන්තා උප පොලිස් පරීක්ෂක මැණිකේ මහත්මිය පැවැසුවා ය.ගජමුතුවල වටිනාකම කොපමණ ද යන්න මෙතෙක් නිශ්චිතව සොයාගෙන නොමැති අතර ගජමුතු ජෝඩු තුන සම්බන්ධයෙන් සම්පූර්ණ වාර්තාවක් ලබා ගැනීම සඳහා පේරාදෙණිය පශු වෛද්‍ය පීඨය වෙත යොමු කිරීමට අධිකරණ අවසරය ඉල්ලා ඇතැයි ද ඇය ප්‍රකාශ කළා ය.පොලිස් කොස්තාපල්වරුන් වන, 59270, 2683, 47175 සහ පොලිස් ආරක්ෂක සහායක 340 යන මහත්වරුන්ගේ මෙහෙය වීමෙන් සැකකරුවන් දෙදෙනා අත්අඩංගුවට ගෙන මහනුවර අධිකරණය වෙත ඉදිරිපත් කළහ.කඩුගන්නාව පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010522</link>
    <topic>කටුනායක බ්‍රාටෙක්ස් ආයතනයේසේවකයෝ 500ක් හදිසියේ ලෙඩ වෙලා</topic>
    <author>කුමාරසිරි ප්‍රසාද් – ගුවන්තොටුපළ කොච්චිකඩේ විශේෂ – ඩී. මිහිදුකුල</author>
    <content>කටුනායක ආයෝජන ප්‍රවර්ධන කලාපයේ බ්‍රාටෙක්ස් ආයතනයේ සේවක සේවිකාවන් පන්සියකට ආසන්න පිරිසක් ඊයේ හදිසියේ රෝගී වූහ. වමනය, හිසරදය හා පාචනය වැළැඳුණු සේවකයන් මීගමුව හා සීදුව විජය කුමාරතුංග රෝහලට ප්‍රතිකාර සඳහා ඇතුළත් කරන ලදී.නව වසර වෙනුවෙන් පෙරේදා (03) ආයතන භූමියේ පැවැති ප්‍රිය සාදයකට සහභාගි වූ සේවකයින් මෙසේ අසනීප වී ඇති බව රෝහල්ගතව සිටි තරුණියක් පැවැසුවාය. මීගමුව රෝහලේ ඊයේ සවස් වනවිට සේවිකාවන් 35 දෙනෙකු නේවාසිකව ප්‍රතිකාර ලැබූ බව වෛද්‍ය අධිකාරි සනත් ගල්ගමුව මහතා පැවැසීය.මීගමුව රෝහලින් 120 කට ආසන්න පිරිසක් ප්‍රතිකාර ලබා නේවාසිකාගාර කරා ගොස් තිබිණි. හාරසියකට ආසන්න පිරිසක් බාහිර ප්‍රතිකාර ලබා ඇති බව නිදහස් වෙළෙඳ කලාප හා පොදු සේවා සංගමයේ නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010517</link>
    <topic>බස්නාහිර පළාතේ පෞද්ගලික බස්ලබන 11දා වර්ජනයක</topic>
    <author>ශීලා උඩුවර</author>
    <content>බස්නාහිර පළාතේ සියලුම පෞද්ගලික බස් මෙම 11 වැනිදා දවස පුරා වර්ජනයක යෙදවීමට සමස්ත ලංකා පෞද්ගලික බස් සමාගම් සම්මේලනය හා ලංකා පෞද්ගලික බස් හිමියන්ගේ සංගමය ඒකාබද්ධ තීරණයක් ගෙන තිබේ.බස්නාහිර පළාතේ ධාවනය කරන බස් රථවලට අමතරව තවත් 20%ක් බස් රථ යෙදවීමට විරෝධය පළ කිරීම හා අවම බස් ගාස්තුව වන රුපියල් 6 රුපියල් 7 දක්වා වැඩිකර ගැනීම අරමුණු කොටගෙන සංගම් දෙකම එක්ව මෙම වර්ජන ක්‍රියාමාර්ගය ගන්නා බව එම සංගම්වල සභාපතිවරුන් වන ස්ටැන්ලි ප්‍රනාන්දු හා ගැමුණු විජේරත්න යන මහත්වරු පැවසූහ.සභාපතිවරුන් මෙම අදහස් පළ කළේ නාරාහේන්පිට කාන්තා පර්යේෂණ පුහුණු කේන්ද්‍රයේ ඊයේ (4) පැවැති මාධ්‍ය සාකච්ඡාවේදීය.මෙම තීරණය පිළිබඳ ජනාධිපති මහින්ද රාජපක්ෂ මහතාට ප්‍රවාහන ඇමැතිතුමාට හා මගී ප්‍රවාහන අධිකාරියට දැනුම් දෙන බවත් සතියක් ඇතුළත විසඳුමක් නොලැබුණහොත් ස්ථිර වශයෙන්ම බස්නාහිර පළාතේ 8500 ක් පමණ වන සියලුම පෞද්ගලික බස් රථ 11 වැනිදා ධාවනය නොකරන බවත් සභාපතිවරු පැවසූහ.වර්ජනයෙන් පසුවද විසඳුමක් නොලැබුණහොත් මුළු රට පුරාම පෞද්ගලික බස් අඛණ්ඩ වර්ජනයක් කරන බව ද ස්ටැන්ලි ප්‍රනාන්දු හා ගැමුණු විජේරත්න යන මහත්වරු පැවසූහ. පෞද්ගලික බස් කර්මාන්තය කඩා වැටීම වළක්වා ගැනීමට පියවර ගැනීම හා වර්ජනය සාර්ථක කර ගැනීම සඳහා පෞද්ගලික බස් සංගම් දෙක අවබෝධතා ගිවිසුමක් අස්සන් කරමින් ඊයේ සිට එකට එක්විය.සංගම් දෙකට වෙන් වෙන්ව කටයුතු කිරීමෙන් බස් කර්මාන්තය කඩා වැටීමට ලක්වන බැවින් මින් ඉදිරියට සංගම් දෙකම එක්ව අවශ්‍ය පියවර ගන්නා බව ද ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා සඳහන් කළේය.ශ්‍රී ලංගම හා පෞද්ගලික බස් ඒකාබද්ධ කාලසටහන් සෑදීම සම්බන්ධයෙන් අධිකරණ තීරණයක් පවා තිබෙන බව පැවසූ ගැමුණු විජේරත්න මහතා ඒකාබද්ධ කාලසටහන් ක්‍රමයක් තුළින් පෞද්ගලික බස් ධාවනයේ ඇති අඩුපාඩු සියයට 95 ක් පමණ මඟහරවා ගත හැකි බව ද විජේරත්න මහතා ච්;ව්ය.ධාවනය වන බස් රථවලට අමතරව තවත් සියයට 20 කින් බස් රථ වැඩි කරන්නේ එක්තරා සුළු පිරිසකගේ මඩිය තරකර ගැනීමට බව ස්ටැන්ලි ප්‍රනාන්දු මහතා කීවේය.සමස්ත ලංකා පෞද්ගලික බස් සංගම් සම්මේලනයේ සම සභාපති රූබන් සිල්වා, ප්‍රධාන ලේකම් අංජන ප්‍රියන්ජිත් යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010515</link>
    <topic>එල්ටීටීඊ සැකකරුවකු අධිකරණයට ඉදිරිපත් කරන ලෙස නියෝග</topic>
    <author>සිරිසේන රාජපක්ෂ</author>
    <content>එල්.ටී.ටී.ඊ. සාමාජිකයකුව සිටිමින් කොළඹට පැමිණ රජයේ ප්‍රභූවරුන් ඝාතනය කිරීම හා ආර්ථික මධ්‍යස්ථාන විනාශ කිරීමට සැලසුම් කරන බවට සැකකරන දැනට වෙනත් වරදකට මැගසින් රිමාන්ඩ් බන්ධනාගාරයේ පසුවන සුන්දර රාජ් නැමැති අය ඊළඟ නඩු දිනයේ අධිකරණය වෙත ඉදිරිපත් කිරීමට නියෝග කරන ලෙස රහස් පොලිසියේ පොලිස් පරීක්ෂක නිශාන්ත සිල්වා මහතා ඊයේ (04) අධිකරණයෙන් ඉල්ලා සිටියේය.පොලිස් පරීක්ෂක නිශාන්ත සිල්වා මහතාගේ ඉල්ලීමට ඉඩ දුන් කොළඹ අතිරේක මහේස්ත්‍රාත් දුලානි අමරසිංහ මහත්මිය දැනට මැගසින් බන්ධනාගාරයේ සිටින සුන්දර රාජ් නමැති අය ඊළඟ නඩු දිනයේ අධිකරණයට ඉදිරිපත් කරන ලෙස බන්ධනාගාර අධිකාරිවරයාට නියෝග කළ මහේස්ත්‍රාත්වරිය ඊළඟ නඩු දිනය ජනවාරි 18 වෙනිදාට නියම කළාය.නරකමුල්ල උතුරේ එල්.ටී.ටී.ඊ. පාලන ප්‍රදේශයේදී හමුවූ ලිපිගොණුවක සඳහන් වූ තොරතුරු මත කරන ලද පරීක්ෂණවලදී දැනට අනාවරණය වූ කරුණු අඩංගු වාර්තාවක් පොලිස් පරීක්ෂක නිශාන්ත සිල්වා මහතා විසින් ඊයේ අධිකරණය වෙත ඉදිරිපත් කරන ලදී.එල්.ටී.ටී.ඊ. සංවිධානයේ ප්‍රබල සාමාජිකයකු වන දොන් පීටර් විජේන්ද්‍ර නමැති අය විසින් එල්.ටී.ටී.ඊ.යට අයත් මයික්‍රෝ වර්ගයේ ස්වයංක්‍රීය ගිනිඅවියක් යසර් අර්පත් නමැති අය රුපියල් පනස් දහසකට ලබාගෙන ඇති අතර එය මරදානේ පෝබස් පටුමගේ කුඩු ලෝලියකු වන ඉස්ටිකාර් ලවා සුන්දර් රාජ් විසින් ඔහුගේ විරුද්ධවාදියකු වන කොළඹ කොච්චිකඩේ ඇලෙක්සැන්ඩර් ප්‍රනාන්දු නමැත්තාට වෙඩි තබ්බවා ඇතැයිද, 2005 දී සිදුවී ඇති අතර පිටකොටුව පොලිසිය විසින් කරන ලද විමර්ශනවලින් සාක්ෂි නොමැතිවීම නිසා සුන්දර රාජ් නැමැත්තා එයින් නිදහස් වී තිබෙන බව එම වාර්තාවේ සඳහන් වේ.එහෙත් පසුව රහස් පොලිසිය විසින් කරන ලද පුළුල් පරීක්ෂණවලින් සුන්දර රාජ් යන අය මේ ක්‍රියාවලට සම්බන්ධ යයි සැකකරන නිසා දැනට සැකකරුවන් තුන්දෙනෙකුට අදාළ පැවැත්වෙන නඩුව සඳහා ඔහු අධිකරණයට ඉදිරිපත් කරන්නැයි නිශාන්ත සිල්වා මහතා අධිකරණයෙන් ඉල්ලා සිටියේය.මේ සැකකරු ඉන්දියාවේ මිනීමැරුම් හතරකට සම්බන්ධ බවට තොරතුරු ලැබී ඇති බවත් සුන්දර රාජ් වෙනත් වරදකට වෙරළබඩ පොලිසිය මගින් අත්අඩංගුවට ගෙන මැගසින් බන්ධනාගාරයේ රඳවා ඇති බවත් පොලිස් පරීක්ෂක නිශාන්ත සිල්වා මහතා වැඩිදුරටත් අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010516</link>
    <topic>තරු 7 හෝටල් 2ක් ඉදිකෙරේ</topic>
    <author>අනුෂා ගුරුසිංහ</author>
    <content>මෙරට පළමු වරට තරු 7 සංචාරක හෝටල් දෙකක් ඉදිකිරීම සඳහා රජය පියවර ගනී.මෙතෙක් තිබූ තරු 5 සංචාරක හෝටල් හතට අතිරේකව ඉදිවන මේ තරු 7 හෝටල් සඳහා වන ගිවිසුම හොංකොං නගරයේ පිහිටි ෂන් ග්‍රී - ලා සමාගම සහ ශ්‍රී ලංකා රජය අතර පසුගියදා අස්සන් තැබිණි.ඒ අනුව එම සමාගම ගාලු මුවදොර ආරක්ෂක අමාත්‍යාංශය පරිශ්‍රයේ අක්කර 10 ක කොටසක් මිලට ගනු ඇත.මේ භූමියේ ඉදිවන පළමුවන සංචාරක හෝටලය කාමර 500කින් සමන්විතය.මේ වසරේ දී ඉඳිකිරීම් කටයුතු ආරම්භ කිරීමට නියමිත හෝටල් සඳහා ඇමරිකන් ඩොලර් මිලියන 500ක් වියදම් වනු ඇතැයි ශ්‍රී ලංකා සංචාරක ආයතනයේ සභාපති ආචාර්ය නාලක ගොඩහේවා දන්වා සිටී.එමෙන්ම රජය ගත් මේ පියවර සංචාරක ඉතිහාසයේ ඓතිහාසික ජයග්‍රහණයක් යයි ද ඒ මහතා කියා සිටී.මෙවන් අති විශාල ආයෝජනයක් මගින් ආයෝජකයින් විශ්වාසය වැඩි දියුණු වන අතරම තව තවත් ආයෝජනයන් මෙරටට ගලා ඒමට එය හේතු වේ යයි ද ආචාර්ය ගොඩහේවා වැඩිදුරටත් සඳහන් කරයි.මීට අමතරව තවත් තරු 7 සංචාරක හෝටල් දෙකක් ඉදිකිරීම සඳහා මෙරට පෞද්ගලික ඉඩම් භාවිතයට ගැනීම පිළිබඳව මේ වන විට සාකච්ඡා සිදු කර තිබෙන බව ද ඒ මහතා දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010518</link>
    <topic>සක්විති හා බිරිය තවදුරටත් රිමාන්ඩ්</topic>
    <author>මානෙල් පුෂ්පකුමාරි</author>
    <content>සක්විති නමින් ව්‍යාජ මුල්‍ය ආයතනයක් පවත්වාගෙන යමින් රුපියල් කෝටි 105 කට අධික මුදලක් වංචා කිරීමේ සිද්ධියේ ප්‍රධාන විත්තිකරු වන අභය රණසිංහ මුදියන්සේලාගේ චන්දන වීර කුමාර රණසිංහ හෙවත් සක්විති රණසිංහ සහ ජේ. පී. කුමාරි අනුරාධිනී (යුවළ) ලබන 14 දින දක්වා තවදුරටත් රක්ෂිත බන්ධනාගාරගත කිරීමට නියම කළ ගංගොඩවිල වැඩ බලන මහේස්ත්‍රාත් තිස්ස විජේරත්න මහතා සිද්ධිය පිළිබඳ වැඩිදුරටත් පරීක්ෂණ පවත්වා අධිකරණයට වාර්තා කරන ලෙස අපරාධ පරීක්ෂණ දෙපාර්තමේන්තුවට නියම කළේය.මෙහිදී රහස් පොලීසිය අධිකරණයට වැඩිදුර වාර්තාවක් මගින් කරුණු දක්වමින් මෙම වංචා සිද්ධියේ 12 වන සැකකාරිය වන ජී. අනුෂ්කා ශ්‍යාමලී රූපසිංහ නැමැත්තිය සහ 18 වන සැකකරු වන කේ. බී. සාම කුමාර යන දෙදෙනා අධිකරණ නියමය පරිදි පසුගිය 01 දා රහස් පොලීසියට වාර්තා කර නැති බවද, එරික් පුෂ්ප කුමාර සැකකරු ළඟ තිබී මිරිහාන පොලීසිය විසින් අත්අඩංගුවට ගෙග ඇති මෝටර් රථය අධිකරණ නියමයෙන් එහි පරම අයිතිකාර සමාගමට බාරදී ඇතැයි ද සඳහන් කළේ ය.එම රථය සම්බන්ධ ලියැකියවිලි හා වාර්තා සිද්ධියට අදාළව පරීක්ෂණ පැවැත්වීම සඳහා මෙතෙක් රහස් පොලීසියට බාර දී නොමැති බැවින් ඒවා රහස් පොලීසිය වෙත බාර දෙන ලෙස මිරිහාන විශේෂ අපරාධ විමර්ශන අංශ ස්ථානාධිපතිවරයාට නියම කරන ලෙසද රහස් පොලීසිය අධිකරණයෙන් ඉල්ලා සිටියේ ය.තවදුරටත් අධිකරණයට කරුණු දැක්වූ රහස් පොලීසිය සක්විති රණසිංහ නැමැත්තා සමඟ සමීප සබඳතා පවත්වමින් ඔහුගේ කාර්යාලයේ සේවය කළ බව සඳහන් පාතිමා අයිෂා මොහොමඩ් නැමැත්තිය සහ සක්විති රණසිංහ එක්ව කළ මුදල් වංචා පිළිබඳ පරීක්ෂණ පවත්වන බවද පසුව ඇය අයේෂා පෙරේරා නැමැති සිංහල නමකින් කොළඹ 08 ප්‍රදේශයේ ආයතනයක සේවය කර ඇතැයි ද කියා සිටියේ ය.2010 සැප්තැම්බර් මාසයේ දිනක මෙම කාන්තාව එම ආයතනයෙන් ද ඉවත් වී විදෙස්ගත වී ඇතැයි ඇය පදිංචි වී සිටි කොළොන්නාව නිවසේ අයගෙන් දැනගන්නට ලැබුණු බවද රහස් පොලීසිය තවදුරටත් සිය වැඩිදුර වාර්තාවෙන් දන්වා සිටියේය.මෙතෙක් කරන ලද පරීක්ෂණ උධෘත අවස්ථා තුනක දී උපදෙස් ලබා ගැනීම සඳහා නීතිපතිවරයා වෙත ඉදිරිපත් කර ඇතැයි ද සඳහන් කළ රහස් පොලීසිය සිද්ධිය පිළිබඳ පරීක්ෂණ අවසන් නැති අතර, සක්විති යුවළ ඇප මත මුදා හැරියහොත් මහජන කැළඹීමක් ඇතිවිය හැකි බැවින් ඔවුන් තවදුරටත් රිමාන්ඩ් භාරයේ තබන ලෙසද අධිකරණය ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010519</link>
    <topic>පසුගිය වසරේ බිල් නොගෙවීමෙන්විදුලි බල මණ්ඩලයටකෝටි 79ක පාඩුවක්</topic>
    <author>චමීර ඇල්ලදෙණිය</author>
    <content>පසුගිය වසරේ විදුලිබල මණ්ඩලයට බිල්පත් නොගෙවීම නිසා සිදුව තිබෙන පාඩුව රුපියල් මිලියන හත්සිය අනූ හතක් (797)ක් බව විදුලිබල හා බලශක්ති ඇමැති පාඨලී චම්පික රණවක මහතා පවසයි.විදුලිය පාරිභෝජනය කිරීමේ දී එක් දිනයක පාරිභෝජනය කරන විදුලිය සඳහා බිල පාරිභෝගිකයාට ලැබෙන්නේ මාසයකට පසුව බවත්, එම බිල ගෙවීම සඳහා පාරිභෝගිකයාට තවත් මාසයක කාලයක් තිබෙන බවත්, පාරිභෝගිකයා එම බිල නොගෙවන්නේ නම් විදුලිය විසන්ධි කිරීමට තවත් මාසයක් ගත වන බවත් ඇමැතිවරයා පෙන්වා දුන්නේ ය.එම නිසා පාරිභෝගිකයා අද භාවිතා කරන විදුලි ඒකකයට මාස තුනක් විදුලිබල මණ්ඩලය බලා සිටිය යුතු බව ද පාඨලී චම්පික රණවක මහතා කීවේ ය. දැනට ලෙකෝ ආයතනයේ බිල දින දහහතරක් (14) ඇතුළත ගෙවිය යුතු බවට පාරිභෝගිකයන් දැනුවත් කර තිබෙන අතර ඉදිරියේ දී මණ්ඩලය ද බිල්පත් ගෙවීමට ඇති දින ගණන අඩු කිරීමට පියවර ගන්නා බව කීය. කර්මාන්තකරුවන් සඳහා මාස දෙකක තැම්පතු මුදලක් අයකිරීමට පියවර ගැනීමට යෝජනා කෙළේ මේ ප්‍රමාදය නිසා බවද ඇමැතිවරයා වැඩිදුරටත් කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010520</link>
    <topic>නව ඉන්ෆ්ලුවෙන්සා වැළඳෙන දරුවන්ටලෝක සෞඛ්‍ය සංවිධානයෙන් පෙති-සිරප්</topic>
    <author>සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච්1 එන්1 රෝගය වැළඳුණු රෝගීන්ට ලබාදීම සඳහා ටැමි ෆ්ලූ (Tami Flu) ඖෂධ පෙති සහ සිරප් තොගයක් ලෝක සෞඛ්‍ය සංවිධානයේ පරිත්‍යාගයක් ලෙස හෙට (06 දා) සෞඛ්‍ය අමාත්‍යාංශයට ලැබේ.ඉන්ෆ්ලුවෙන්සා රෝග ලක්‍ෂණ වැළඳී රෝහල්ගත වන කුඩා දරුවන්ට මෙම ඖෂධ ලබාදීම සිදුකරයි.නව ඉන්ෆ්ලුවෙන්සා එන්නත රෝගය වැළඳීමට පෙර ලබාදීම සිදුකළත් මෙම පෙති සහ සිරප් ලබාදීම සිදුකරන්නේ රෝගය වැළඳී රෝහල්ගත වන දරුවන්ටය. නව ඉන්ෆ්ලුවෙන්සා එන්නත් තවත් ලක්‍ෂ 5 ක් ලබාදෙන මෙන් සෞඛ්‍ය අමාත්‍යාංශය ලෝක සෞඛ්‍ය සංවිධානයෙන් ඉල්ලීමක් කරන ලදී.මෙම එන්නත් නිෂ්පාදනය නොකරන නිසා ඒ වෙනුවට මෙම ඖෂධ පෙති සහ සිරප් ලබාදීමට ලෝක සෞඛ්‍ය සංවිධානය තීරණය කර ඇතැයි සෞඛ්‍ය අමාත්‍යාංශයේ ආරංචි මාර්ග සඳහන් කරයි. මෙම රෝගීන් 350 ක් පමණ දෙනා රට පුරා ප්‍රදේශවලින් වාර්තා වී තිබේ. ඉන් 23 දෙනෙකු මියගොස් ඇත.උණ, සෙම්ප්‍රතිශ්‍යාව, කැස්ස මෙම රෝගයේ සාමාන්‍ය රෝග ලක්‍ෂණයන් වන අතර මෙම රෝග ලක්‍ෂණ පවතින රෝගීන් සෙනඟ ගැවසෙන ස්ථානවලට නොයෑමෙන් රෝගය ව්‍යාප්ත වීම පාලනය කර ගත හැකි බව වසංගත රෝග විද්‍යා අංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010523</link>
    <topic>රෝහල් සේවකයන් බිය ගන්වාමැරුණු ලෙඩෙකුට පණ දෙන්න හදලා</topic>
    <author>දයාරත්න බණ්ඩාර කෑගල්,ල දිස්ත්‍රික් සමූහ</author>
    <content>සර්ප විෂ නිසා මියගොස් සිටි අයෙකු කෑගල්ල රෝහලේ මෘත ශරීරාගාරයේ තබා තිබිය දී කෑගල්ල දිස්ත්‍රික්කයේ ප්‍රාදේශීය සභා මන්ත්‍රීවරයෙකු සමඟ පැමිණි විෂ වෙද මහතෙකු රෝහල් සේවකයනට තර්ජනය කර බිය ගන්වා මෘත ශරීරය එළියට ගෙන මළ මිනියට පණ ගෙන එන්නට බෙහෙත් කිරීමේ සිද්ධියක් කෑගල්ල රෝහලින් වාර්තා වේ.පසුගිය 31 වන දින සර්ප විෂ හේතුවෙන් නිලපලාගම්මන ප්‍රදේශයේ විශ්‍රාමික හමුදා නිළධාරියෙකු මෙසේ මියගොස් සිටියහ.සර්පයා දෂ්ඨ කිරීම නිසා ඔහු තම නිවෙස් අසළ ප්‍රසිද්ධ වෙද මහතෙකු වෙත ගොස් ඔහුට සිද්ධිය පැවසීමෙන් පසු පැය දෙකක් පමණ බෙහෙත් කර ඇතත් රෝගියා මියගොස් ඇත.පසුව වෙද මහතා විසින් තමාගේ බෙහෙත් ක්‍රම අවසන් නිසා රෝගියා රෝහලට ගෙන යන ලෙස ඥාතීන්ට නියම කර ඇත. ඥාතීන් විසින් රෝගියා කෑගල්ල රෝහලට ගෙනවිත් භාර දුන් නමුත් එම අවස්ථාව වන විටත් ඔහු මියගොස් ඇති නිසා වෛද්‍යවරුන් විසින් ඔහු පරීක්ෂා කර මියගොස් ඇති බවට නිගමනය කොට මෘත ශරීරාගාරයට යවා ඇත.එදින රාත්‍රියේ එම වෙද මහතා සමඟ ප්‍රාදේශීය සභා මන්ත්‍රීවරයෙකු ඇතුළු තවත් පිරිසක් කෑගල්ල රෝහලට පැමිණ එහි සිටි සේවකයන්ට තර්ජනය කර බිය ගන්වා මෘත ශරීරාගාරයේ දොරගුළු විවෘත කර ශීතකරණයේ තිබූ මළ සිරුර එළියට ගෙන නැවැත පණ ගැන්වීමටයි කියා වෙද මහතා විසින් ශරීරයේ තෙල් ආලේපනය කොට බටයක් මගින් බෙහෙත් නස්න කර ඇත. එම ප්‍රතිකාර වලින්ද පණ නොආ බැවින් ඔවුන් ආපසු ගොස් ඇති බවද පැවසේ. මේ සම්බන්ධව රෝහල් සේවකයන් විසින් අදාළ නිළධාරින් දැනුවත් කර ඇති බවද ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=n11010524</link>
    <topic>හදිසි වෙඩි වැදීමකින් තරුණයෙක් රෝහලේ</topic>
    <author>කළුතර මධ්‍යම සමූහ</author>
    <content>බේරුවල පොලිසිය අසල ගාලු පාරේ පාපැදිවලින් ගමන් කරමින් සිටි තරුණයන් තිදෙනෙකුගෙන් එක් අයෙකුට හදිසියේ වෙඩි වැදීමකින් කළුතර නාගොඩ මහ රෝහලට ඇතුළත් කර ඇත.එසේ තුවාල ලබා ඇත්තේ බේරුවල කරදගොඩ පදිංචි වීරසේකරගේ දොන් හර්ෂන (අවු.19) ක තරුණයෙකි.කළුතර මහ රෝහලේ වෛද්‍යවරුන් ඊයේ (04) මොහුව ශල්‍යකර්මයකට භාජනය කර ඔහුගේ සිරුරෙන් පිස්තෝල උණ්ඩ යැයි සැකකෙරෙන උණ්ඩයක් පිටතට ගෙන ඇති අතර එය පොලිසියට බාරදී තිබේ.මෙම තරුණයාට වෙඩි වැදුණේ කෙසේ දැයි යන්න දැඩි සැකයක් පවතින අතර බේරුවල පොලිසිය ඒ පිළිබඳව පරීක්ෂණ ආරම්භ කොට ඇත.ඒ පිළිබඳ වාර්තාවක් කළුතර කොට්ඨාස භාර පොලිස් අධිකාරිවරයාටද බාරදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101051</link>
    <topic>පල්ලේවෙලටපානීය ජලය</topic>
    <author>කල්එළිය සමූහ එම්. මදනායක</author>
    <content>පල්ලේවෙල නගරයේ පානීය ජල යෝජනා ක්‍රමය ලබන වසරේ ක්‍රියාත්මක කරන බව මීරිගම ප්‍රාදේශීය සභාව පවසයි.මේ වසරේ සභාවේ අරමුදල් යොදවා ළිඳ කපා බැඳ ඇති අතර ලබන වසරේ එහි ජල ටැංකිය ඉදිකර නළ පද්ධතිය එළීමට සැලැසුම් කර තිබේ.මීරිගම ප්‍රාදේශීය සභාවේ නිපදවන කොම්පෝස්ට් පොහොර යොදා පල්ලෙවෙල උප කාර්යාල භූමියේ කාබනික ගොවිපළක් ආරම්භ කිරීමට ද සැලැසුම් කර ඇතැයි මීරිගම ප්‍රාදේශීය සභාවේ සභාපති ම. ආ. පියතිලක පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101052</link>
    <topic>වැලිවල ඇළ පිටාර ගැලීමෙන් මාර්ගය ජලයෙන් යටවෙලා  </topic>
    <author>කොළොන්නාව සමූහ ඒ. සුමනසේන</author>
    <content>කොටිකාවත්ත වැලිවල ඇළ වැසි දිනවල දී පිටාර ගලා ඊට යාව ඇති මහා මාර්ගය ජලයෙන් යටවීම ප්‍රදේශවාසීන්ගේ ගමනා ගමනයට බාධාවක් සේම වල්බිහිව සුද්ධ පවිත්‍ර කිරීමකින් තොරව පවතින එම ඇළ මහා මාර්ගයෙන් වෙන්කොට ආරක්ෂක වැටක් ඉදිකර නොතිබීම රාත්‍රී කාලයේ එහි ගමන් කරන්නවුන්ගේ ජීවිත වලට තර්ජනයක්ව පවතින බව ප්‍රදේශවාසීහු කියති. මේ සම්බන්ධයෙන් අදහස් දැක්වූ ප්‍රදේශ වාසියකු වන එල්. එම්. ප්‍රේමදාස මහතා මෙසේ පැවැසීය. වැලිවලේ ජලය පිටාර ගලන අවස්ථාවල මහා මාර්ගය අඩි දෙකක් පමණ උසට ජලය පිරී පවතිනවා.කොටිකාවත්ත මුල්ලේරියාව ප්‍රාදේශීය සභාවේ එක්සත් ජාතික පක්ෂයේ මන්ත්‍රී එන්. සී. පෙරේරා මහතා:- ඉස්සර මේ පාර ජලයෙන් යට වෙන්නේ කැලණි ගඟ පිටාර ගැලුවොත් පමණයි. දැන් සාමාන්‍ය වැස්සටත් ඇළ පිරෙනවා. මේකට හේතුව තමයි ඇළත් මහා මාර්ගයත් අතර ජලය රැඳෙන්නට තිබුණු සියලුම වෙල් ඉඩම් අනවසරයෙන් ගොඩ කරලා ගොඩනැඟිලි ඉදිකිරීම. මීට වසරකට පමණ ඉහත ඇළ පිරී තිබුණු වෙලාවක රාත්‍රියේ මේ පාරේ ගමන් කරපු තරුණයෙක් වාහනයක හැප්පිලා ඇළට වැටිලා මරණයට පත්වෙලා තිබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101053</link>
    <topic>අනියම් සේවකයන් 400ක් ස්ථිරකිරීමට පියවර</topic>
    <author>මධ්‍යම පළාත් සංචාරක එල්.එස්.එගොඩවිට</author>
    <content>මධ්‍යම පළාතේ වතු ආශ්‍රිත සෞඛ්‍ය තත්ත්වය නැංවීමත් සමග ලබන වසර වනවිට මධ්‍යම පළාත් සෞඛ්‍ය අමාත්‍යාංශය යටතේ සිටින අනියම් තාවකාලික ආදේශක කම්කරුවන් 400ක් ස්ථිර කිරීමට මධ්‍යම පළාත් සෞඛ්‍ය දේශීය වෛද්‍ය හා සමාජ සේවා ඇමැති අධිනීතිඥ සුනිල් අමරතුංග මහතා පියවරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101054</link>
    <topic>කෙත්හේන මාර්ගයඅබලන් වෙලා</topic>
    <author>කළුතර දකුණ සමූහ</author>
    <content>කළුතර කෙත්හේන මාර්ගයේ මහ වළවල් හෑරී සමහර ස්ථානවල පයින් යන්නවත් බැරි තරමට සෝදා පාලුවී තිබේ. පළාතොට මංසන්ධියට නුදුරින් මාරක වළවල් දෙකක් හෑරී ඇති අතර හේනවත්ත මංසන්ධියේ ද මහ වළක් සෑදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101055</link>
    <topic>නාගොඩ පොහොරවත්තේ කාබනික පොහොර ව්‍යාපෘතියක් ඉදිවෙයි</topic>
    <author>නාගොඩ විශේෂ එන්. විජේරත්න</author>
    <content>නාගොඩ පොහොරවත්ත කැළිකසළ බැහැරලන ස්ථානයේ ඉදිවන පිළිසරු මහා පරිමාණ කාබනික පොහොර ව්‍යාපෘතියේ ඉදිකිරීම් නිමවෙමින් පවතී.ලබන වසර ආරම්භයේ දී මෙහි කාබනික පොහොර නිෂ්පාදන කටයුතු ආරම්භ කිරීමට නියමිතව තිබේ.දශක කීපයක් තිස්සේ නාගොඩ පොහොරවත්ත කැළිකසළ බැහැරලන ස්ථානය නිසා ප්‍රදේශවාසීහු අනේකවිද පීඩාවන්ට පත්වූහ.කළුතර නගර සභා සහ කළුතර ප්‍රාදේශීය සභා බල ප්‍රදේශවල දිනපතා එකතුවන කැළිකසළ බැහැර කරනු ලැබුවේ නාගොඩ පොහොරවත්තටය.කළුතර නගර සභාවේ සභාපති දේශබන්ධු එම්. එස්. එම්. මුබාරක් මහතා මේ සම්බන්ධයෙන් ගත් උත්සහය සාර්ථක විය.මධ්‍යම පරිසර අධිකාරියේ පිළිසරු ජාතික සහ අපද්‍රව්‍ය කළමනාකරණ ව්‍යාපෘතිය යටතේ මේ සඳහා රුපියල් මිලියන 70ක මුල්‍ය ප්‍රතිපාදන ලැබුණි.වසර 2010 දී කසළින් තොර ශ්‍රී ලංකාවක් නිර්මාණය කිරීමට දායක වෙමින් නාගොඩ පොහොරවත්තේ ඉදිවන දැවැන්ත කාබනික පොහොර ව්‍යාපෘතිය මගින් හෙට දවසේ කොම්පෝස්ට් පොහොර නිපදවනු ඇත.දශක 5කට වැඩි කාලයක් නාගොඩ ප්‍රදේශවාසින් පීඩාවට පත්කරමින් සෞඛ්‍ය හා පාරිසරික ගැටලුවකට ස්ථිරසාර වූ විසඳුමක් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101056</link>
    <topic>වයඹ කිරි නිෂ්පාදනයේශීඝ්‍ර වර්ධනයක්</topic>
    <author>වයඹ පළාත් සමූහ ආරියරත්න රණවැල්ල</author>
    <content>වයඹ පළාතේ කිරි නිෂ්පාදනය පසුගිය 2010 වසරේ දී සාර්ථක ප්‍රගතියක් පෙන්නුම් කර ඇතැයි කෘෂිකර්ම දෙපාර්තමේන්තුවේ සමීක්ෂණයකින් අනාවරණය වී ඇත.එය මේ වසරෙහි මුල් සති කීපය ඇතුළත දිනකට කිරි ලීටර් 12000 දක්වා වැඩි කිරීම වයඹ පළාත් කෘෂිකර්ම, සුළු වාරිමාර්ග, ගොවිජන සංවර්ධන සහ සත්ත්ව නිෂ්පාදන හා සංවර්ධන අමාත්‍යාංශයේ ඉලක්කය වී ඇත.මේ සඳහා එම අමාත්‍යාංශය පියවර රැසක් ගෙන තිබේ.කිරි දෙනුන් වයඹ පළාතෙන් පිට පළාත්වලට ගෙන යාම, වයඹ පළාත් සභාව මගින් මුළු මනින්ම තහනම් කොට තිබීම, ඉන් එක් පියවරකි.කිරි ගොවීන්ගේ නිෂ්පාදන ශක්තිය වැඩි දියුණු කිරීමත්, ඒ සඳහා ඔවුන් දිරි ගැන්වීමට අවශ්‍ය පහසුකම් සැලැස්වීමත්, තවත් පියවරකි. ඒ අනුව චක්‍රීය ණය අරමුදලක් පිහිටුවා කිරි ගවයන් මිලදී ගැනීම, ගවමඩු ඉදිකර ගැනීම, තෘණ වගාව, කිරි රැස්කිරීම හා ප්‍රවාහනය සඳහා අවශ්‍ය භාජන මිලදී ගැනීම සහ ජීව වායු ඒකක ඇති කිරීම ආදී කටයුතු සඳහා සහන පොළී ප්‍රතිශතයක් යටතේ ණය මුදල් ලබා දීමට කටයුතු යොදා ඇත.මේ සමගම, කිරි ගොවීන්ට ආධාර ලබා දීමේ වැඩසටහන් කීපයක් ද දියත් කොට තිබේ. මීට අමතරව, සත්ත්ව නිෂ්පාදන හා සෞඛ්‍ය දෙපාර්තමේන්තුව මගින්, පශු වෛද්‍ය නිලධාරි කොට්ඨාස මට්ටමින්, කෘතිම සිංචන සේවාවන් ද පුළුල් වශයෙන් ව්‍යාප්ත කොට තිබේ.උසස් ආරයේ කිරි ගවයන් බෝ කිරීම තුළින්, කිරි නිෂ්පාදනය වැඩි කිරීම මෙහි අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101057</link>
    <topic>කඩුගම්මැඩිල්ල වෙල් යාය යළි අස්වද්දයි ....</topic>
    <author>ඡායාරූපය හෝමාගම සංචාරක මංජුල හිරිපිටිය</author>
    <content>දැනට පුරන් වී ඇති කඩුවෙල කඩුගම්මැඩිල්ල වෙල් යාය “අපි වවමු රට හදමු” සංකල්පය යටතේ යළි අස්වැද්දීමට හා වාරි ඇළ සකස් කිරීම කටයුතු පසුගියදා ඇරැඹිණි.බස්නාහිර පළාත් කෘෂිකර්ම ඇමැති උදය ගම්මන්පිල මහතාගේ ප්‍රතිපාදන යටතේ වාරි ඇළ පිළිසකර කිරීම ආගමික වතාවත්වලට මුල්තැන දෙමින් ආරම්භ කළ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101058</link>
    <topic>කොග්ගල ඔයේමිරිදිය ධීවර කර්මාන්තයට නරක දසාවක්</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>අනාදිමත් කාලයක සිට කොග්ගල ඔයේ මිරිදිය ධීවර කර්මාන්තයේ යෙදී සිටින ධීවරයන් දෙදහසකට ආසන්න පිරිසකට සිය ජීවනෝපාය අහිමි වීමේ බරපතළ ගැටලු සහගත තත්ත්වයක් උද්ගත වී තිබේ.අධිවේගී යාන්ත්‍රික බෝට්ටු සේවාවන් පවත්වාගෙන යෑම සහ කොග්ගල ඔයට කරදිය ගලාගෙන ඒම නතර කිරීමට පියවර නොගැනීම නිසා මේ තත්ත්වය උදා වී ඇත.මේ ඔය වටා ඇති ගම් රාශියකි. කොග්ගල කතළුව, තිත්තගල්ල, පෑලැස්ස, කහඳ දූවමලලගම, හරුවල්ගොඩ, බොරළුකැටිය ඉන් සමහරකි.මේවායේ පදිංචි ධීවරයන් ගණන දහය ඉක්මවා ඇත. මේ සියල්ල ජීවත් වෙන්නේ මේ ඔයේ මිරිදිය ධීවර කර්මාන්තයෙන්.ඔය මැදිකොට ඇති දූපත් ගණන දහය ඉක්මවයි ප්‍රසිද්ධ මඩොල්දූව, ගන්දූව, කොක්දූව, කුරුළුදූව, තලාතුඩුව ආදිය ඉන් සමහරකි.මේ ගැන ධීවරයෝ මෙසේ කීහ.හෙන්දිරික් ද සිල්වා - අපේ පරම්පරාවේ අය යැපුණේ මේ ඔයේ ධීවර පන්න කිරීමෙන්. දැන්නම් අපිට නොකා මැරෙන්නයි වෙන්නේ.ඇම්. චන්ද්‍රපාල - මේ ඔය වටා සිටින ධීවරයන් ගණන දෙදහසක් විතර වෙනවා. අපේ හෙට දවස ඉවරයි අපට ජීවත් වන්න දැන් තවත් යුද්ධයක් කරන්නයි වෙන්නේ.දැන් යාන්ත්‍රික බෝට්ටු දුවන්න පටන් අරන්. මේවා සීමා කරලයි තිබුණේ. ඒවාට අපේ දැල් කැපෙනවා.මේ ඔයේ සංචාරක කටයුතු සීමා වෙලා තිබුණේ. සම්ප්‍රදායික ඔරුවලට දැන් ඒ සියල්ල නැති වෙලා.මේ ගැන වගකිවයුතු අය හොයලා බලන්නේ නෑ.පී. බී. ජගත් කුමාර - අලි මදිවට කොටි කීවවගේ වැඩක් තමයි දැන් වෙලා තිබෙන්නේ.ඔය මුහුදට වැටෙන තැන තිබූ වැලිවැටිය කැපුවා දැන් දෝරෙ ගලනවා වගේ මුහුදු වතුර ඔයට එනවා. ඔයේ කරදිය ප්‍රතිශතය වැඩි වෙලා මාළු හැදෙන්නෙ නෑ. බිත්තර ගහගෙන යනවා. කඩොලාන මැරෙනවා. ඔය වැලිවලින් පිරිලා.මේ ධීවරයෝ දැන් බරපතළ ලෙස පීඩාවකට පත්ව ඇත. ගෙවල්වල අහිංසක දරු පවුල් හෙට දවස ගැන හිතමින් බියට පත් වී සිටිති. එම නිසා ඔවුනට හැකි ඉක්මනින් සහන සලසා දීම බලධාරීන්ගේ යුතුකමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r1101059</link>
    <topic>පාතදුම්බර අවට ගම් රැසකටපානීය ජලය හිඟයි :</topic>
    <author>වත්තේගම සමූහ කේ. එම්. එස්. බණ්ඩාර</author>
    <content>පාතදුම්බර ප්‍රාදේශීය ලේකම් කොට්ඨාසයේ පිහිටි පුවක්ගහදෙණිය, උඩුරාවන, දොරගමුව, කොටුවේමුදුන, දාගත්දෙණිය ඇතුළු ගම්මාන රැසක වැසියෝ උග්‍ර ජල හිඟයකට මුහුණ පා සිටිති.දැනට වසර හැට හැත්තෑවක සිට මෙම ගැටලුව පවතින නමුත් වගකිවයුතු අංශ මෙතෙක් කිසිදු විසඳුමක් ලබාදී නොමැති බව ඔවුහු කියති. ඇළක්, දොළක්, ළිඳක්, පිහිල්ලක්, හෝ කිසියම් ජල යෝජනා ක්‍රමයක් නොමැති මේ ගම්වාසීන්ට පානීය ජලය ලබාදීමට තැනින් තැන ඉදි කරන ලද නළ ළිං කීපය ද මේ වන විට අක්‍රීය වී තිබේ.පොල්ගොල්ල මහවැලි ජලාශයේ සිට නළ මගින් දොරගමුව ප්‍රදේශයට ජලය ගෙනවිත් එහි ටැංකියක් ඉදි කර ආසන්න ගම්වලට පානීය ජලය ලබාදීමට ඉදිරිපත් වූ යෝජනා සියල්ලම මේ වන විට යටපත් වී ඇත. ඒ වෙනුවෙන් ඇතැම් දේශපාලන බලධාරීන් ගමට පැමිණ දෙවතාවක් තැබූ මුල්ගල් ද මේ වන විට වල් වැදී ඇත.අපිට ගෙවල්, රැකියා, මිල මුදල් එපා. වෙනත් කිසිදු පහසුකම් එපා. අපිට අවශ්‍ය පානීය ජලය පමණයි. මේ සඳහා කිසියම් යෝජනා ක්‍රමයක් ක්‍රියාත්මක කිරීමට නිලධාරීන් ඉදිරිපත් වන්නේ නම් අපි ඕනෑම පරිත්‍යාගයක් කිරීමට සූදානම් යැයි පානීය ජල හිඟයෙන් පීඩාවට පත්ව සිටින දොරගමුව අවට වැසියෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r11010510</link>
    <topic>ගොළුවාමුල්ල කනිටු විදුහල වැහිලා</topic>
    <author>සටහන හා ඡායාරූප නෙළුව සමූහ අයි.එම්.වී.ඩී.ගුණසේකර</author>
    <content>ඇල්පිටිය අධ්‍යාපන කලාපයට අයත් ගොළුවාමුල්ල කනිෂ්ඨ විද්‍යාලය පිහිටා ඇති භූමිය අක්කර දෙකකි. එහි විශාල ගොඩනැගිලි තුනක් ඇත. ඉන් එක ගොඩනැගිල්ලක් මේ වනවිට මුළුමනින්ම කැලයෙන් යටවෙමින් විනාශ වෙමින් පවතී. අනෙක් ගොඩනැගිල්ලේ වහලේ වූ සෙවිලි තහඩු පරාල, ගඩොල්, ගේට්ටු පවා සොරුන් විසින් ගලවාගෙන ගොසිනි. ඉතිරිව ඇති එක් ගොඩනැගිල්ලක් හා බුදුමැදුර නිරුපද්‍රිතව තිබේ.ක්‍රීඩාපිටියේ කොටසක් ගමේ තරුණ පිරිස වොලිබෝල් ක්‍රීඩාංගණයක් ලෙස සකස් කරගෙන තිබේ. ක්‍රීඩාංගණයේ ඉතිරි කොටස ගවයන් බඳින තණපිට්ටනියක් බවට පත්වී තිබේ.ගොළුවාමුල්ල ගම්මානයේ සිටි විජේසිංහ නම් පාඨශාලාධිපතිවරයකු විසින් සිය නිවසේ අකුරු කරන්නට ආරම්භ කළ පන්තිය කලක් ගත වෙද්දි පාසලක් බවට පත්විය.දරුවන් 46 දෙනකුගෙන් ආරම්භ වූ ක්‍රිස්තියානි සමාගමකින් පාලනය වූ එම විදුහල විවෘත කරන ලද්දේ දකුණු පළාතේ එවකට සිටි සුප්‍රසිද්ධ දේශපාලනඥයකු හා දානපතියකු වූ අමරසූරිය මහතා විසිනි.මුල් ළමයින් 46 දෙනා අතර සිට ඕ. කේ. ඩී. ගුණසේකර මහතා මේ වනවිට විශ්‍රාම ලත් විදුහල්පතිවරයෙකි ඔහු මෙසේ කීය.1948 නිදහස ලැබුණට පස්සේ පක්ෂ දේශපාලනය පැමිණීමත් සමඟම ගම්වල පක්ෂ බේදය ඇතිවුණා. එනිසා විදුහල්පතිවරයකු පැමිණ මෙහි සේවය කිරීම අපහසු වුණා. දඬුවම් මාරු ලෙස මෙම විදුහලට පත්ව ආ අය සේවය කළේ කිසිදු කැමැත්තකින් නොවේ. විදුහලට කියා ගුරු නිවාසයක් නොතිබීමත් එයට තවත් බලපෑමක් වුණා. දේශපාලනඥයන් ගත්ත වැරදි තීන්දු තීරණ නිසා පාසල වැසී ගියා. දඬුවම් මාරු ලබා පැමිණි අය පාසල වසා දමන්න උත්සහ ගත්තා මිස එය දියුණු කරන්න උත්සාහයක් ගත්තේ නැහැ.ඕ. කේ. ඩී. සැම්සන් මහතා, ගමට තිබුණ එකම රාජ්‍ය ආයතනය මෙම විදුහලයි. අප මේ පිළිබඳව දකුණු පළාත් සභා මන්ත්‍රී ආනන්ද පද්මසිරි කාරියවසම් මහතාවත් දැනුවත් කළා. නිරුපද්‍රිතව තිබෙන ගොඩනැගිල්ල ප්‍රජා ශාලාවකට හෝ ලබාදෙන ලෙස අප ඉල්ලා සිටියා. ඒ සඳහා ප්‍රතිපාදන ලබාදීමට එතුමා පොරොන්දු වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=r11010511</link>
    <topic>අකුරැස්ස-අමලගොඩස්වයංක්‍රීය ජල දොරටුව අක්‍රීයයි</topic>
    <author>සටහන හා ඡායාරූප අකුරැස්ස මධ්‍යම විශේෂ විජිත සල්ගාදු දෙයියන්දර සමූහ – තමරසිරි විජේසේකර</author>
    <content>අකුරැස්ස, අමලගොඩ තුන්මන් සන්ධියේ ප්‍රධාන බෝක්කුවට සම්බන්ධ කර ඉදිකර ඇති ස්වයංක්‍රීය ජල දොරටුව අක්‍රීය වී මාස ගණනාවක් ගතවී ඇත. අවට ප්‍රදේශවාසීන් බොහෝදෙනකු ඉන් පීඩාවට පත්වී ඇත. වගකිවයුත්තන් වෙත වාචිකව හා ලිඛිතව කොතෙක් කරුණු ගෙනහැර පෑවද ඉන් කිසිදු ඵලක් නොවූ බව ඔවුහු පෙන්වා දුන්හ.අමලගොඩ ව්‍යාපාරික කමල් වීරසේකර මහතා,- බෝක්කුවට සම්බන්ධ ස්වයංක්‍රීය ජල දොරටුව අක්‍රීය වෙලා. බලධාරින්ට කරුණු පහදලා දුන්නා. නමුත් පිළියමක් යෙදුවේ නැහැ. නිල්වලා ගඟෙහි ජල මට්ටම ඉහළ ගිය සෑම මොහොතකම අපේ ව්‍යාපාර ස්ථාන ජලයෙන් යටවෙනවා. විශාල කුඹුරු ප්‍රමාණයක්ද ජලයෙන් යටවෙනවා. ඇළ මාර්ගයද වල්බිහි වී පටුවෙලා. ඒ නිසා ජල දොරටුව යථා තත්ත්වයට පත්කරලා ඇළ මාර්ගයද ශුද්ධ පවිත්‍ර කර දෙන ලෙස ඉල්ලා සිටිනවා.අකුරැස්ස නාගරික වෙළෙඳ සංගමයේ ලේකම් ආනන්ද ගමගේ මහතා,- අපවිත්‍ර ජලය දින ගණනාවක් මුළුල්ලේ රැඳී පැවතීම ලෙඩ රෝගවලටද අතවැනීමක් විධියටයි මා දකින්නේ. කඩිනමින් ජල දොරටුව ප්‍රතිසංස්කරණය කර විසඳුමක් ලබාදීම බලධාරින්ගේ වගකීමක් බවයි මගේ හැඟීම. එය ව්‍යාපාරික ප්‍රජාවට, කුඹුරු හිමියන්ට හා අවට නිවැසියන්ටද මහා අස්වැසිල්ලක් වනු නොඅනුමානයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101051</link>
    <topic>විස්සයි 20 කාන්තා සූරතාවමේරියන්ස් පිලට</topic>
    <author>ෆවුස් මොහොමඩ්</author>
    <content>අන්තර් සමාජ විස්සයි 20 කාන්තා ක්‍රිකට් තරගමාලාවේ අවසන් මහා තරගයෙන් ශ්‍රී ලංකා ක්‍රිකට් ඒකාබද්ධ පිල ලකුණු 6කින් පරදවා ප්‍රථම වරට විස්සයි 20 සූරතාව අත්කර ගැනීමට හලාවත මේරියන්ස් පිල සමත් විය.ඊයේ (4) මුවර්ස් පිටියේ පැවැති මේ තරගයේ පළමුව පන්දුවට පහරදුන් මේරියන්ස් පිල කඩුලු 4 කට ලකුණු 136 ක් රැස් කළේ ය.පළමු කඩුල්ල සඳහා ලකුණු 93ක සම්බන්ධතාවයක් ගොඩ නැගීමට සුමින්ද අල්විස් සහ දේදුණු සිල්වා සමත්වූහ. පන්දු 61 කදී හතරේ පහර 5ක් සමඟ ලකුණු 61ක් රැස් කිරීමට සුවිනි සමත් වූ අතර දේදුණු සිල්වා පන්දු 41 කදී හතරේ පහර 4ක් හා හයේ පහරක් සමඟ ලකුණු 40ක් රැස් කළාය.පිළිතුරු ඉනිම ක්‍රීඩා කළ ශි‍්‍ර ලංකා ක්‍රිකට් ඒකාබද්ධ පිලට රැස් කර ගත හැකි වූයේ කඩුලු 8කට ලකුණු 130 ක් පමණි.අවන්තිකා මෙන්ඩිස් ලකුණු 41ක් රැස් කළා ය. පන්දු යැවීමේදී මේරියන්ස් පිලේ නායිකා ශෂිකලා සිරිවර්ධන ලකුණු 29 කට කඩුලු 3ක් දවාලීය.පසුගිය වසරේ සූරතාව හිමිකර ගනු ලැබුවේ කෝල්ට්ස් පිල විසිනි. අවසන් තරගයේදී කුරුණෑගල කණ්ඩායම කඩුලු 5කින් පරාජය කිරීමට කෝල්ට්ස් පිල සමත් විය.මේරියන්ස් පිල පසුගිය වසරේ තරගාවලියේ අවසන් පූර්ව වටයේදී කුරුණෑගල පිලට කඩුලු 6කින් පරාජය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101052</link>
    <topic>එංගලන්තය ප්‍රබල තත්ත්වයක</topic>
    <author>සිඩ්නි (ඒ. එෆ්. පී.)</author>
    <content>අළු බඳුන ටෙස්ට් තරගාවලියේ අවසන් ටෙස්ට් තරගයේ දෙවන දිනය නිමාවන විට සිය පළමු ඉනිම ක්‍රීඩා කරන එංගලන්ත පිල කඩුලු 3 කට ලකුණු 167ක් ලබා සිටියේය.පළමු කඩුල්ලට ලකුණු 98ක සබඳතාවක් ගොඩ නැගීමට නායක ඇන්ඩෘ ස්ට්‍රෝස් සහ ඇලිස්ටෙයාර් කුක් සමත් වූහ.ස්ටෙ‍්‍රීස් ලකුණු 60ක් ලබා ගත් අතර කුක් නොදැවී ලකුණු 61ක් රැස් කළේය.එංගලන්ත පිතිකරුවන්ට දැඩි තර්ජනයක් එල්ල කළ මිචෙල් ජොන්සන්, ජොනතන් ත්‍රෝට් ලකුණු ලබා ගැනීමට ප්‍රථම දවා ගත් අතර සුපිරි පිතිකරු කෙවින් පීටර්සන් ලකුණු 36 කට දවා ගැනීමට සමත් විය.පෙරේදා තරගය නතර කරන විට කඩුලු 4කට ලකුණු 134ක් රැස් කරගෙන සිටි ඔස්ට්‍රේලියාව ඊයේ ලකුණු 280කට දැවී ගියේය.මිචෙල් ජොන්සන් ලකුණු 53 ක් ලබා ගත් අතර මයිකල් හසී ලකුණු 33කට දැවී ගියේය.එංගලන්ත පිලේ වේග පන්දු යවන ජේම්ස් ඇන්ඩර්සන් ලකුණු 66 කට කඩුලු 4ක් දවාගත් අතර ටිම් බ්‍රෙස්නන් ලකුණු 89කට කඩුලු 3 ක් බිඳ හෙළීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101053</link>
    <topic>අයි.පී.එල්.තරගාවලියෙන්කුම්බ්ලේ ඉවත් වෙයි</topic>
    <author/>
    <content>මේ සතියේ පැවැත්වෙන ඉන්දීය ප්‍රිමියර් ලීග් ක්‍රීඩක වෙන්දේසියෙන් ඉවත් වීමට රෝයල් චැලෙන්ජර්ස් බැංගලෝර් පිලේ හිටපු නායක අනිල් කුම්බ්ලේ තීරණය කර ඇත.කාර්ය බහුල ව්‍යාපාරික කටයුතු හේතුවෙන් මෙවර අයි. පී. එල්. තරගාවලියෙන් ඉවත්වන බව ඔහු පැවැසීය.ලබන 8 - 9 දෙදින බැංග්ලෝර් හි පැවැත්වෙන අයි. පී. එල්. ක්‍රීඩක වෙන්දේසියේ දී වටිනාම ක්‍රීඩකයන් 22 අතරට අනිල් කුම්බ්ලේ ද ඇතුළත්ය.මේ ක්‍රීඩකයන් 22 අවම ලංසුව අමෙරිකානු ඩොලර් ලක්ෂ 4 කි. ඉන්දියාව වෙනුවෙන් වැඩිම ටෙස්ට් කඩුලු ලාභියා වන පා දඟ පන්දු යවන අනිල් කුම්බ්ලේ ටෙස්ට් කඩුලු 619 ක් දවා ගෙන ඇත.ඔහු දවාගත් එක්දින කඩුලු සංඛ්‍යාව 337 කි.හෙතෙම කර්ණාටක ක්‍රිකට් සංගමයේ ද සභාපති ධූරය ද දරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101054</link>
    <topic>තහනමට ලක්වූ පකිස්තාන ක්‍රීඩකයෝ තිදෙනා ජාත්‍යන්තර උසාවියට</topic>
    <author>ලාහෝර් (ඒ. එෆ්. පී.)</author>
    <content>තරග තහනමකට ලක්වී සිටින පාකිස්තාන ටෙස්ට් ක්‍රිකට් ක්‍රීඩකයින් තිදෙනා මුදලට තරග පාවාදීමේ චෝදනා සම්බන්ධව ජාත්‍යන්තර උසාවියේ පෙනී සිටීම සඳහා ඊයේ (04) කටාර් රාජ්‍යය බලා පිටත්ව ගියහ.මයිකල් බෙලෝන්ගේ ප්‍රධානත්වයෙන් යුත් ජාත්‍යන්තර ක්‍රිකට් කවුන්සලයේ දූෂණ වංචා විරෝධී උසාවිය 6 වැනිදා සිට 11 වැනිදා දක්වා දෝහා නුවර මේ නඩුව විභාගයට ගනු ලැබේ.පාකිස්තානයේ හිටපු ටෙස්ට් නායක සල්මන් බට්, පන්දු යවන්නන් වන මොහොමඩ් ආශින් සහ මොහොමඩ් අමීර් පසුගිය සැප්තැම්බරයේ මුදලට තරග පාවා දීමේ චෝදනාව මත තහනමකට ලක්වූ පාකිස්ථාන ක්‍රීඩකයන් තිදෙනාය. සිය තරග තහනමට එරෙහිව සල්මන් බට් සහ අමීර් ඉදිරිපත් කළ අභියාචනා ඔක්තෝබරයේ දී ප්‍රතික්ෂේප කෙරුණු අතර ආශින් විසින් සිය අභියාචනය අවසන් මොහොතේ දී ඉවත් කර ගනු ලැබීය.දෝහා නුවර දී විභාගයට ගන්නා මේ නඩුවෙන් ක්‍රීඩකයින් තිදෙනා වැරදිකරුවන් වුවහොත් වසර 5 සිට ජීවිතාන්තය දක්වා ක්‍රිකට් තහනමකට ලක්වීමට ඔවුනට සිදුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101055</link>
    <topic>13න් පහළ පාසල් ක්‍රිකට්අර්ධ අවසන් පූර්ව වටයේ තරග 2ක් අද</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය විසින් මෙහෙයවනු ලබන අන්තර් පාසල් 13න් පහළ ‘රන් කැකුළු’ කුසලාන ක්‍රිකට් තරගමාලාවේ පළමු කොටසේ හා දෙවැනි කොටසේ අර්ධ අවසන් පූර්ව තරග 2ක් අද (5) පැවැත්වේ.සාන්ත පීතර විදුහල් ‘ඒ’ පිල හා මහනාම විදුහල් ‘ඒ’ පිල පළමු කොටස යටතේ ද, වේල්ස් කුමාර ‘බී’ පිල හා සාන්ත ජෝශප් ‘බී’ පිල දෙවැනි කොටස යටතේ ද අද තරග බිමට පිවිසෙති.පළමු කොටසේ අවසන් පූර්ව වටය සඳහා රිච්මන්ඩ් විදුහල් ‘ඒ’ පිල , ගම්පහ බණ්ඩාරනායක විදුහල් ‘ඒ’ පිල හා පානදුර රාජකීය විදුහල් ‘ඒ’ පිල දැනටමත් සුදුසුකම් ලබා සිටිති.හෝමාගම මැදි විදුහල, සඳලංකාව මැදි විදුහල හා සාන්ත පීතර විදුහල් ‘බී’ පිල දෙවැනි කොටසේ අවසන් පූර්ව වටය සඳහා සුදුසුකම් ලබා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101056</link>
    <topic>බාස්කට් බෝල් ක්‍රීඩිකාවකටතහනම් උත්තේජක චෝදනා</topic>
    <author>ස්තානාබුල් (ඒ.එෆ්.පී)</author>
    <content>තුර්කියේ ජාතික ලීග් බාස්කට්බෝල් සූරතාවලියට ෆෙනර් බේස් කණ්ඩායම නියෝජනය කරන අමෙරිකානු බාස්කට්බෝල් ක්‍රීඩිකාවක් වන ඩයනා ටෝරසි තහනම් උත්තේජක පරීක්ෂණයෙන් අසමත්වූ බව තුර්කි මාධ්‍ය වාර්තා කළේය. තුර්කි බාස්කට්බෝල් සම්මේලනය උපුටා දක්වමින් එම වාර්තාව මේ බව සනාථ කොට තිබුණි. මීට පෙරද මෙවැනි චෝදනාවක් යටතේ ඇය තරග තහනමකට ලක්ව සිටින්නීය.අමෙරිකාව නියෝජනය කරමින් ටෝරසි ඔලිම්පික් කිරුළු දෙකකට හිමිකම් කීවාය. අමෙරිකානු බාස්කට් බෝල් සංගමයේ වටිනා ක්‍රීඩිකාවට හිමි සම්මානය සඳහා අවස්ථා 4කදීම නිර්දේශ වූ ඇය රුසියාවේ ස්පාටැක් කණ්ඩායමට වසර 4ක් ක්‍රීඩා කළාය. ඇය තුර්කියේ ෆෙනබේස් කණ්ඩායමට එක් වූයේ මේ තරගවාරයේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101057</link>
    <topic>ඩකාර් මෝටර් රැලියස්පාඤ්ඤයේ කාලෝස් පෙරමුණේ</topic>
    <author/>
    <content>ලොව විශිෂ්ටතම මෝටර් රථ හා යතුරු පැදි තරගාවලියක් ලෙස සැලකෙන ආර්ජන්ටිනා - ඩකාර් රැළියේ දෙවැනි දිනය වූ ඊයේ කිලෝමීටර් 324ක විශේෂ අදියර ජය ගැනීමට පසුගිය වසරේ සූරයා වූ ස්පාඤ්ඤයේ කාලෝස් සෙයින්ස් සමත් විය.ඔහුට දෙවැනි අදියර නිම කිරීමට පැය 3කුත් මිනිත්තු 11 තත්පර 28ක් ගත විය. කාලෝස්ට ප්‍රබල තරජනයක් එල්ල කළ කටාර් රාජ්‍යයේ නසාර් අල් අතියා කාලෝස්ට වඩා පසුපසින් සිටියේ මිනිත්තුවක පමණ කාලයකින් පමණි. ප්‍රංශයේ ප්‍රබල ධාවනධුර ස්ටීවන් පීටර් හැන්සම් මිනිත්තුවකුත් තත්පර 24ක් පසු පස සිටිමින් තුන්වැනියා ලෙස තරගය නිම කෙළේ ය.ද්විත්ව මෝටර් රැළි ලෝක සූරයා වන කාලෝස් සමස්ත තරගාවලියේම ඉදිරියෙන් සිටින අතර ස්ටීවන් දෙවන ස්ථානයෙත් නසාර් තුන්වන ස්ථානයේත් පසුවෙති.මේ අතර කිලෝමීටර් 740ක යතුරු පැදි තරගාවලියේ ප්‍රථම ස්ථානය ලබා ගැනීමට සිරිල් ඩෙස්ප්‍රස් සමත් විය. ඒ සඳහා ඔහුට ගත වු කාලය පැය 3කුත් මිනිත්තු 19ක් සහ තත්ත්පර 11 කි.ස්පාඤ්ඤයේ මාර්ක්කොමා දෙවැනියා ලෙස තරගය නිමා කෙළේ සිරිල්ට වඩා මිනිත්තු 1කුත් තත්පර 49ක් පසු පසිනි. එහි තුන්වන ස්ථානය ප්‍රංශයේ ඩේවිඩ් කැස්ටුට හිමි විය.යතුරු පැදි සමත් තරගාවලියේ මේ වන විට සිරිල් ඩ්‍රෙස්ප්‍රස් පෙරමුණේ පසුවන අතර මාර්ක් කොටා දෙවන ස්ථානයේ ද පෝලන්තයේ රූබන් ෆාරියා තුන්වන ස්ථානයේ ද පසු වෙති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101058</link>
    <topic>මිරිස්වත්ත ජාතික පාසලටපළමු ඉනිමේ ජයක්</topic>
    <author>දයා විජේරත්න දොඩන්ගොඩ විශේෂ</author>
    <content>13 න් පහළ පාසල් ක්‍රිකට් පළමු කොටසේ තරගාවලියේ කළුතර හොලික්‍රොස් විදුහල සමඟ තරග වැදුණු දොඩන්ගොඩ මිරිස්වත්ත ජාතික පාසල පළමු ඉනිමේ ජයක් ලබා දෙවනි වටය සඳහා සුදුසුකම් ලැබීය.දොඩන්ගොඩ මිරිස්වත්ත ජාතික පාසල පළමු ඉනිම – 148 අශාන් සංජීව 58 යොහාන් ධනුෂ්ක 27 සචින් නිශාන්ත 22 (සචිත් නිශාන්ත – 5 / 5) කළුතර හොලික්‍රොස් විදුහල සියල්ලන් දැවී 82මේ තරගාවලියේදී කළුතර මහා විදුහල, කළුතර උතුර තිස්ස මහා විදුහල, පැලවත්ත මිරිස්වත්ත මහා විදුහල යන විදුහල් සමඟ දොඩන්ගොඩ මිරිස්වත්ත ජාතික පාසල තරග වැදී සියල්ල ජය පරාජයෙන් තොරව අවසන් කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s1101059</link>
    <topic>සය සාමාජික ක්‍රිකට්ඉංගිරියේදී</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>හොරණ ප්‍රාදේශීය සභාවේ සභාපති යාමිත් චන්දන හතුරුසිංහ අභියෝගතා කුසලාන දීපව්‍යාප්ත දිවා - රාත්‍රී ක්‍රිකට් තරගාවලිය මෙම මස 08 සහ 09 දිනවල ඉංගිරිය ගාමිණී මධ්‍ය මහා විද්‍යාලීය ක්‍රීඩාංගණයේදී පැවැත්වීමට කටයුතු යොදා ඇත.සූරතාව සඳහා මුදලින් රුපියල් තිස් දහසක් හා අනුසූරතාව සඳහා රුපියල් විසි දහසක මුදලක් පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s11010510</link>
    <topic>16 වැනි ආසියානු ප්‍රවීණයන්ගේ ක්‍රීඩා උළෙලේ දී.</topic>
    <author/>
    <content>16 වැනි ආසියානු ප්‍රවීණයන්ගේ ක්‍රීඩා උළෙලේ දී රන්, රිදී හා ලෝකඩ පදක්කම් ලත් බස්නාහිර පළාතේ ක්‍රීඩක ක්‍රීඩිකාවන්ට උපහාර පිදීමේ උත්සවයක් පසුගියදා ජෝන් ද සිල්වා සමරු රඟහලේ දී පැවැත්විණි. රන් පදක්කම්ලාභී ලේක්හවුස් ආයතනය නියෝජනය කළ ශ්‍යාම් කුමාරට බස්නාහිර පළාත් ක්‍රීඩා අධ්‍යක්ෂිකා නාලනී චාල්ස් මහත්මිය මුදල් ත්‍යාග ලබා දුන් අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=s11010511</link>
    <topic>මාතලේ දිස්ත්‍රික් වොලිබෝල් 8 දා</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිසා වොලිබෝල් සංගමය මුල් වරට සංවිධානය කරන මාතලේ දිස්ත්‍රික් අන්තර් ක්‍රීඩා සමාජ පරාක්‍රම දිසානායක අභියෝගතා කුසලාන වොලිබෝල් තරගාවලිය ජනවාරි මස 8 වැනිදා මාතලේ බර්නාඩ් අලුවිහාරේ ක්‍රීඩාංගණයේදී පැවැත් වේ.මෙහිදී පිරිමි හා කාන්තා අංශ යටතේ තරග පැවැත්වීමට නියමිතය. ජයග්‍රාහක ජයග්‍රාහිකාවන්ට පරාක්‍රම දිසානායක අභියෝගතා කුසලානය සමඟ වටිනා ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=f1101051</link>
    <topic>ජාතීන් අතර සමඟිය ඇතිකිරීම මගේ වගකීමයි</topic>
    <author>සාකච්ඡා කෙළේ චතුරිකා ගමගේ</author>
    <content>රටේ වත්මන් දේශපාලන ප්‍රවණතා ආර්ථික තත්ත්වය සහ ජාතික භාෂා හා සමාජ ඒකාබද්ධතා අමාත්‍යාංශයේ කාර්ය භාරය පිළිබඳව ඇමැති වාසුදේව නානායක්කාර මහතා සමඟ සිදු කළ සාකච්ඡාවකි මේ.* වාසුදේව නානායක්කාර කිව්වම මිනිසුන්ගේ මතකයට එන්නේ බොහොම රැඩිකල්, විප්ලවවාදී දේශපාලන චරිතයක්. ඔබ දැන් ඒ චරිතය තුළ නැද්ද?හැමදේම අනිත්‍යයි කියන අදහස මමත් පිළිගන්නවා. විශේෂයෙන් අපේ විදි පිළිවෙත් චරිත ස්වභාවයන් කාලයාගේ අවෑමෙන් වෙනස් වෙනවා. එක දෙයක් කියන්න ඕනා. අපේ සමාජයේ ඇති කළ යුතු ජනතාවාදී ප්‍රතිසංස්කරණ සම්බන්ධයෙන් නම් හැකි ඕනෑම මාවතක් ගැනීම මගේ අභිප්‍රායයි.දැනට ඒ මාවත ගනිමින් තිබෙන්නේ තැනිතලාවක් හරහා ගලායන ගඟක් මෙන් සන්ධානයේ ක්‍රියාදාමය තුළින් තැනිතලාවක් මත ගලා යන ගඟක් හෙල්ලෙන්නෙ, පෙරලෙන්නෙ නෑනේ. ඒ නිසා සන්ධානය තුළ ඒ ප්‍රතිසංස්කරණ දිනා ගැනීම සඳහා ක්‍රියාත්මක වෙනකොට මේ වකවානුවේ හැලහැප්පීම් එහෙම නැත්නම් ප්‍රතිවිරෝධයන්ගේ ඝට්ටනයන් තවත් විදිහයකින් කිව්වොත් අභියෝග පරාජය කිරීමේ සටන්කාමී ක්‍රියාවන් අවශ්‍ය නොවන කාලයක තමයි අපි මේ ගමන් කරන්නේ.අන්න ඒ නිසා බැලූ බැල්මට චරිත ලක්ෂණ, ක්‍රියාවෙන් හෝ වචනවලින් අපේ තිබුණු රැඩිකල්, සටන්කාමී ක්‍රියාකාරකම් පේන්න නැහැ කියලා කෙනෙකුට හිතෙන්න පුළුවන්. මම ඔය කිව්වේ ඒකට පසුබිම තමයි. නමුත් විරුද්ධවාදී බලයක් මේ රටේ දක්ෂිණාංශික බලයක් හෝ ප්‍රජාතන්ත්‍ර විරෝධී මිලිටරිවාදී බලයක් ඇතිවුනොත් මගේ වයස පිළිබඳවත් නොසිතා බරපතළ, පෙරළිකාරී, ගැටුම්කාරී තත්ත්වයකට නැවතත් යන්න මම සූදානම්.* ඔබගේ අමාත්‍යධූරයේ වැඩ භාරගැනීමේ වෙනසක් තිබුණා. ඔබ මේවා කරන්නේ අවධානය දිනා ගැනීමටද?අපේ වැඩවල සැකයක් නැතුව වෙනසක් තියෙනවා. නමුත් ඒවා මේ ප්‍රදර්ශනයට හෝ ප්‍රතිරූපයක් ගොඩනගා ගැනීම සඳහා කරන දේකට වඩා ආදර්ශ සම්පන්න වීම සඳහා කරන දේවල්. ඒවායෙන් හැමෝටම ආදර්ශයක් ගන්න පුළුවන්නම් හොඳයි.*ජ්‍යෙෂ්ඨ ඇමැතිවරුන්ට තනතුරු දීලා අනවශ්‍ය අමාත්‍යංශ මවලා කියලා විපක්ෂය චෝදනා කරනවා. ඇත්තටම ඒ අමාත්‍යංශ වැඩක් නැද්ද? ඒවායේ වැදගත්කම කෙබදුද?ජ්‍යෙෂ්ඨ ඇමැතිවරු සමග එකට වැඩ කරන්න කියලා ජනාධිපතිතුමා අපට උපදෙස් දීලා තියෙනවා. සමහර වෙලාවට අමාත්‍යංශ කිහිපයක් එක ඇමැතිවරයෙකුට බාර දෙනවා. විපක්ෂය ඉතින් විරුද්ධවාදී මතයක්නේ දරන්නේ. මට මගේ අමාත්‍යංශයේ කටයුතුවල නොපෙනෙන හෝ නොදකින එහෙම නැත්නම් යටගිය දෙයක් මේ අමාත්‍යංශයේ මඟ හැරුණු දෙයක්, මගේ දැක්මට හසුනොවුනු දෙයක් තියෙන්න පුළුවන්. අන්න ඒවාට මාව නැවත යොමුකිරීමට, මට මතක් කර දීමට මේ අධීක්ෂණය අවශ්‍යයි. ඒ වගේම අප ගැන සොයා බලන ඇමැතිවරයෙක් සිටිය යුතුයි. ඊළඟට අපේ ක්‍රියාමාර්ග පිළිබඳ ඔවුන්ගේ උපදෙස් වැදගත්. ඒ ක්‍රියාමාර්ග අනුව ඒ කටයුතු කාර්ය සාධනය හොඳින් සිදුවේදැයි සොයා බැලීමට කවුරුන් හෝ සිටීම වැදගත්.* වත්මන් ශිෂ්‍ය සංවිධාන සහ කම්කරු සමිති පසුපස තිබෙන්නේ දේශපාලන පක්ෂ ශිෂ්‍ය ව්‍යාපාර හරහා දේශපාලනයට පැමිණි පුද්ගලයෙකු ලෙස ඔබ මේ තත්ත්වය දකින්නේ කොහොමද?ඒකත් අර ඡන්දය වගේ. දැන් කවුරු හරි පිරිසක් සංවිධානයක් හදා ගන්නේත් ඒ පිරිසගේ හරි වැරැදි බලන්නේත් ඒ සංවිධානය නිර්මාණය කරගත්තු අය. යම් වෙලාවක ප්‍රමාණවත්ව ඒගොල්ලන්ගේ අවශ්‍යතාවයන් වැදගත් නැහැ කියලා පෙනී ගියහොත් ඒ නායකත්වයත් වෙනස් කරන්න ඒ සංවිධානවලට සිදුවෙනවා. අතීතයේ එහෙම වෙලා තියෙනවා. දැනුත් එහෙම වෙමින් පවතිනවා.* වාමාංශික නායකයෙක් වශයෙන් වර්තමාන ශිෂ්‍ය ව්‍යාපාර පිළිබඳ දරන්නේ මොනවගේ මතයක්ද?ශිෂ්‍යන්ගේ උවමනා එපාකම් සම්පූර්ණ කරන්න ශිෂ්‍ය ව්‍යාපාර අවශ්‍යයි. භෞතික වශයෙන් උවමනා එපාකම් පිළිබඳ පමණක් නෙමෙයි. ඔවුන්ගේ කලා හැකියාවන් ඔප් නංවා ගැනීමට ඒවා නිර්මාණාත්මකව එළි දක්වන්න සංවිධානාත්මක ශිෂ්‍ය බලයක් අවශ්‍යයි. අද ඒක දකින්න තියෙනවා. ඒ වගේම සුබසාධන ලබා ගැනීම සඳහා ඔවුන් ලබන අධ්‍යාපනය පිළිබඳ ඔවුන්ටම නැවත විමසීමක් කරමින් හා ඒ පිළිබඳ ඔවුන්ගේ අදහස් දැකීමටත් පුළුවන්. මේ අධ්‍යාපන හා අධ්‍යාපනය අවසන් කලාම මුහුණ දෙන අභියෝගයන් යන මේ දෙක අතර තිබෙන ප්‍රතිවිරෝධයන් විසඳා ගැනීමට ඔවුන්ට යෝජනා ඉදිරිපත් කරන්නත් පුළුවන්.ඒ අතර ශිෂ්‍ය ව්‍යාපාරයේ නරක පැත්ත තමයි මේ දේශපාලන ප්‍රචණ්ඩත්වය. මේ ප්‍රචණ්ඩත්වය තිබෙනතුරු ශිෂ්‍ය ව්‍යාපාරයක් තියෙන්නෙ නැහැ. ප්‍රචණ්ඩත්වයක් තියෙන තුරු නිදහස් මැතිවරණ ව්‍යාපාරයක් තියෙන්නෙත් නැහැ. ඒ නිසා ප්‍රචණ්ඩත්වය ප්‍රජාතන්ත්‍රවාදයේ මිනීවල කපන භයානක ප්‍රවණතාවයක්. මේ කවුරු කොතනින් ප්‍රචණ්ඩත්වය ඇතිකර ගත්තත් තම තමන්ගේ ශිෂ්‍ය සංවිධාන අතර අවශ්‍යතාවය උදෙසා ඒවා භයානක ප්‍රවණතාවයක්. එය මොන නාමයෙන් ආවත් මැඩ පැවැත්විය යුතු දෙයක්.* ඔබගේ අමාත්‍යංශය හරහා ජනතාවට ඉදිරියේදී මොනවගේ සේවයක්ද ඉටුවෙන්නේ.ද්විභාෂා භාවිතය ජනතා ව්‍යාපාරයක් ලෙස පුළුල් කරන්න බලාපොරොත්තු වෙනවා. අනිත් පැත්තෙන් තෛ‍්‍රයිභාෂා භාවිතය සහ පුහුණුව ඒ කියන්නේ ඉංගී‍්‍රසි භාෂාව පුහුණුව මේ භාෂා දෙකත් එක්කම තවදුරටත් ප්‍රබලව ජනතාව අතරට, ආයතන තුළට ඒ වගේම අධ්‍යයන අංශවලට ගෙනයාමට අපි අමාත්‍යංශයක් ලෙස මග පෙන්වනවා. රුකුල් දෙනවා. යම් වැඩසටහනක් සම්පාදනය කරනවා. මේ වෙනුවෙන් ජනතාවගේ උනන්දුව අවුස්සලා උඩින් ක්‍රියාත්මක වැඩසටහන් මාලාවකට වඩා ජනතාවගේ උවමනාවෙන් ඉල්ලා සිටින යම් ක්‍රියාකාරීත්වයක් හැටියට මෙය පවත්වාගෙන යාමට තියෙන ඉඩකඩ සලසනවා* පසුගිය කාලයේ පැවැති ජනවාර්ගික අර්බුදයට යුදමය විසඳුමක් ලැබුණා. ඉදිරියේදී සමාජ ඒකාබද්ධතාවය පවත්වාගෙන යාමට ඔබතුමාගේ අමාත්‍යංශයෙන් ලැබෙන දායකත්වය මොන වගේද?දෙමළ භාෂාවට නිසිතැන ලබාදීම, රටේ පාලනය, පරිපාලනය පොදුවේ රටේ යන ආණ්ඩු පාලන ක්‍රියාවලිය තුළ දෙමළ භාෂාව භාවිතයට යොදා ගැනීම සිංහල භාෂාවට අමතරව එතකොට දෙමළ භාෂාව දන්න අයට ඒ පිළිබඳ සතුටක් උද්යෝගයක් ඇති වෙනවා. ඒක මේ රටේ ආරම්භක තලයක් වෙනවා. ඊළඟට අපි දේශපාලනික විසඳුම් කරා යන්න බලාපොරොත්තු වෙනවා. මෙමගින් උතුරු නැගෙනහිර ආණ්ඩු පාලනය කොයි ආකාරයකින් ගෙන යනවද කියලා සොයා බලනවා.ව්‍යවස්ථාවේ තිබෙන කරුණු ඇතුලත්ව අපි නව අදහස් එකතු කරගෙන ඒ සඳහා වැඩපිළිවෙළක් සකස් කරනවා. එහිදී අද ඉදිරිපත් වී තිබෙන සර්ව පාර්ශික සමුළුවේ යෝජනාත් සැලකිල්ලට ගනිමින් දෙමළ පක්ෂත් සමඟ සාකච්ඡා කරමින් කාටත් පිළිගත හැකි තත්ත්වයක් දේශපාලන විසඳුමක් එහෙම නැත්නම් ආණ්ඩු පාලන පිළිවෙතක් ගැන එකඟත්වයට එන්න බලාපොරොත්තු වෙනවා.* වත්මන් ආණ්ඩුවේ අමාත්‍යවරු ප්‍රමාණය වැඩි කියලා විපක්ෂය චෝදනා කරනවා. ඒ පිළිබඳ ඔබේ අදහස කිව්වොත්ඇමැති මණ්ඩලය එක්තරා විදිහකට දැන් තියෙන ඡන්ද ක්‍රමය තුළ මේ තරම් විශාලව පවත්වාගෙන නොගියහොත් අපිට ස්ථාවර ආණ්ඩුවක් ගෙනියන්න බැරි වෙනවා. ස්ථාවර ආණ්ඩුවක් සඳහා මේ ඇමැතිවරුන් වැඩි කිරීමක් සිදු වුනා නම් එය දැන් ඊට වඩා පළල් ගැඹුරු අර්ථයකට හරව ගන්න ඕනා. අමාත්‍ය මණ්ඩලවල දායකත්වය, ඇමැතිවරුන්ගේ දායකත්වය ප්‍රබලව එකතු කරගන්න ඕනා.මේ කාර්ය සාධනයට අපි හිතමු අපි ණයක් අර ගන්නවා. ඒ ණය අපි සංවර්ධනයකට යෙදෙව්වොත් ඒ සංවර්ධනයෙන් එන ප්‍රතිඵල මිසක් අරගත්තු ණය යුක්ති සහගතයි. ඒ වගේම මේ අමාත්‍ය මණ්ඩලය වැඩිවීමෙන් යම් ප්‍රයෝජනවත් ඵලදායිත්වයක් ඇති වුණොත් වැඩි කිරීම යුක්ති සහගතයි. එය ඉදිරි කාලයේ තමයි ලඟා කරගන්න හැකි වෙන්නේ.* ඔබතුමාගේ දේශපාලන ජීවිතය දිහා ආපසු හැරී බැලුවහම ඔබ තෘප්තිමත්ද?අපි හිතපු හැටියට මේ රටේ දේශපාලනය පෙළ ගැසුණේ නැහැ. ඒ නිසා නොසිතූ ආකාරයට පෙළ ගැසුණු දේශපාලනය තුළ හැකි තරම් අපේ අරමුණුවලට ඒ දේශපාලනය නැඹුරු කරගන්න අපි උත්සහ කරනවා* වාමාංශික අදහස් දරණ ඇතැමෙක් ඔබතුමා ඇමැතිධූරය භාර ගත්තට කැමැති නැහැ. ඒ ගැන ඔබතුමා මොකද හිතන්නේසමහර වාමාංශික අදහස් දරණ අය කැමති නැහැ. අපි ඒගොල්ලන්ට කියන්නේ අති වාමාංශික. ඒ අය සිටිය යුතු වාමාංශික ස්ථාවරයට වඩා හුඟාක් වමට වැඩියෙන් යොමුවූවන්. මගේ හොඳ යාළුවෝ වගේ. ඒ ගොල්ලො මේක අනුමත කරන්නේ නැහැ. නමුත් අපේ පක්ෂයේ වාමාංශික ජනතා බලවේග කොමියුනිස්ට් පක්ෂ, සම සමාජ පක්ෂ ඒ අය අනුමත කරනවා.මේ ආණ්ඩුවත් එක්ක එකට යන්න ඕනා. තනතුරු වගකීම් භාරගන්න ඕනා. ජනතාවගේ අවශ්‍යතාවයන් කර්තව්‍යයන් ඉටු කරන්න ඕන කියන මතයේ ඔවුන් ඉන්නවා. ඒ සඳහා පුළුවන් හොඳම දායකත්වය වාමාංශිකයන් හැටියට අපි ආදර්ශයක්ම දෙන්න ඕනා. ඒ අනුව මෙවර අපේ පක්ෂ සම්මේලනයේ තේමාව ලෙස යොදාගෙන තියෙන්නෙත් ජනතාවාදී ප්‍රතිසංස්කරණ මාවතක් උදෙසා යන්නයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=f1101052</link>
    <topic>හරි පාර පෙන් වූ පොතපතට අදත් ළෙංගතුයි</topic>
    <author>සටහන චතුරිකා ගමගේ ඡායාරූප මහින්ද විතානාරච්චි</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ වැවිලි කර්මාන්ත අමාත්‍යංශයේ ලේකම් රූපාමාලනී පීරිස් මහත්මියගෙනි.* ඔබේ නම ?රූපාමාලනී පීරිස්.* ගම් පළාත.මගේ ගම මාකොල. ඒත් දැන් පදිංචිය දෙමටගොඩ.* පවුලේ විස්තර.තාත්තා ඩී. ඊ. රණතුංග. අම්මා කරුණාවතී සමරකෝන්. ඒ දෙන්නම ගුරුවරු. සහෝදර සහෝදරියන් හතර දෙනයි. නංගිලා තුන් දෙනයි. එක මල්ලියි.* ඔබ පවුලේ වැඩිමලාඔව්. මට අවුරුදු අටක් වෙන කොට අපේ තාත්තා නැතිවුණා. ඊට පස්සේ අපිව හදා ගන්න අපිට උගන්නන්න අම්මා ගොඩාක් දුක් මහන්සි වුණා. පවුලේ වැඩිමලා හැටියට මටත් සෑහෙන වගකීමක් පැවරුණා.* මුලින්ම අකුරු කළේ?මම මූලික අධ්‍යාපනය ලැබුවේ බදුල්ල දැලිව විද්‍යාලයෙන්. ඒ විද්‍යාලය තිබුණේ බොහොම නොදියුණු ගම්මානයක. මගේ අම්මයි තාත්තයි ඉගැන්නුවේ ඒ පාසලේමයි.මගේ දෙවෙනි පාසල ආර්. කලටුවාකන්ද මිශ්‍ර පාසලයි. ඊට පස්සේ ගම්පහ රත්නාවලියටත්, කුරුණෑගල පොල්පිතිගම විද්‍යාලයටත් යන්න සිදු වුණා. උසස් අධ්‍යාපනය ලැබුවේ සපුගස්කන්ද මහා විද්‍යාලයෙන්. මගේ මවුපියන් ගුරුවරු වීම නිසා මට මේ විදිහට පාසල් මාරු කරන්න සිද්ධ වුණා.* එය ඔබේ අධ්‍යාපන කටයුතුවලට බලපෑවේ කොහොමද ?මම ඉගෙන ගත්තු ඒ ඇතැම් පාසල්වල ඉංග්‍රීසි ගුරුවරයෙක්වත් හිටියේ නැහැ. මම එකම පාසලක අධ්‍යාපනය ලැබුවා නම් මීට වඩා සාර්ථක වෙන්න තිබුණා කියලා හිතෙනවා.* ඔබ විශ්වවිද්‍යාලයට ඇතුළු වන්නේ විශේෂ අවසරයක් මැද්දේ?1968 පේරාදෙණිය විශ්වවිද්‍යාලයට ඇතුළත් වෙන කොට මගේ වයස අවුරුදු 17 ක් විතර ඇති. විශ්වවිද්‍යාලයට ඇතුළු කරගන්න වයස මදි කියලා අයින් කරලා නැවත විශේෂ අවසරයක් ඇතුවයි මාව විශ්වවිද්‍යාලයට ඇතුළත් කර ගත්තේ.* බාල වියේදීම විශ්වවිද්‍යාලයට ඇතුළු වීමට සිදුවුණේ?අම්මා තාත්තා දෙන්නම ගුරුවරු නිසා මම කුඩා අවදියේදීම පාසල් ගියා. මම පොඩි කාලේ ඉගෙනීමට ගොඩක් දක්ෂයි. සාමාන්‍ය පෙළ ලිව්වේ වයස අවුරුදු දහතුනේදීයි. ඒ නිසා මට ළාබාල වියේදීම විශ්වවිද්‍යාලයට යන්න පුළුවන් වුණා.* විශ්වවිද්‍යාලයෙන් ලබාගත් උපාධිය ?භූගෝල විද්‍යාව පිළිබඳ ගෞරව උපාධියක්.* සරසවි ජීවිතයේ බොහෝ සුන්දර අත්දැකීම් ලබන්ට ඇති ?පේරාදෙණිය විශ්වවිද්‍යාලය කියන්නේ බොහොම සුන්දර ස්ථානයක්. මම විශ්වවිද්‍යාලෙ ඉන්න කාලෙදි තමයි 1971 කැරැල්ල ඇතිවුණේ. ඒ කැරැල්ල නිසා අපිටත් විවිධ ප්‍රශ්න වලට මුහුණ දෙන්න සිදුවුණා. කොහොම වුණත් විශ්වවිද්‍යාල ජීවිතේ හරිම සුන්දරයි.* විශ්වවිද්‍යාල අධ්‍යාපනයට සමුදුන්නේ ?1972 අවුරුද්දේ. විශ්වවිද්‍යාලයෙන් පිටවෙලා වසර 2 ක් පමණ මම රැකියාවක් නැතුව හිටියා.* ප්‍රථම රැකියාව1974 වසරේදී මට පොල් වගා කිරීමේ මණ්ඩලයේ අනියම් ලිපිකරු පත්වීමක් ලැබුණා. එහි දවසක පඩිය රුපියල් 7.20 යි.* දෙවන පත්වීමත් ලිපිකරුමයි නේද?ඊට පස්සේ ශ්‍රී ලංකා මහ බැංකුවේ ලිපිකරු පත්වීමක් ලැබුණා. 1978 වන තුරු එහි සේවය කළා.* පරිපාලන ක්‍ෂේත්‍රයට යොමු වුණේ?පරිපාලන සේවා විවෘත තරග විභාගයට පෙනී සිට 1978 පරිපාලන ක්‍ෂේත්‍රයට බැඳුණා. ඒ කාලේ පරිපාලන ක්‍ෂේත්‍රයට බඳවා ගන්නේ වසර කිහිපයක පුහුණුවකින් පසුවයි. ඒ අනුව මම අනුරාධපුරය, මහනුවර, යාපනේ වැනි ප්‍රදේශවල පුහුණුව ලැබුවා.* පරිපාලන ක්‍ෂේත්‍රයේ ප්‍රථම පත්වීම?කොළඹ කච්චේරියේ කොළඹ දිස්ත්‍රික්කයේ සහකාර ආහාර පාලක ලෙස පත්වීම භාරගත්තා. ආහාර මුද්දර බාර දෙන කාලේ තමයි පත්වීම බාර ගත්තේ. ඒ කාලේ දිසාපති ලෙස කටයුතු කළේ අසේල නවරත්න මහතා.* ඔබ පරිපාලන ක්‍ෂේත්‍රයට යොමු වන්න ඇත්තෙත් අඩු වයසින්මයි ?ඔව්, මම සේවයට යද්දී මට අවුරුදු 26 යි.* ඔබේ ගමන එතනින් නතර වුණේ නැහැ.1985 දී මම පරිවාස හා ළමා ආරක්ෂණ දෙපාර්තමේන්තුවේ සහකාර කොමසාරිස් ලෙස පත් වුණා.* උසස්වීම ලබන්න අධ්‍යාපන සුදුසුකම් ඉහළ නංවා ගන්නත් සිදුවෙන්න ඇති?ඔව්, මම 1988 පරිවාස හා ළමා ආරක්ෂණ දෙපාර්තමේන්තුවෙන් අධ්‍යාපන නිවාඩුවක් ලබා ශ්‍රී ලංකා සංවර්ධන පරිපාලන ආයතනයේ වසරක රාජ්‍ය පරිපාලනය පිළිබඳ ඩිප්ලෝමාව හදාරන්න ගියා.* එම ඩිප්ලෝමාවෙන් පසු ප්‍රථම පත්වීම ලැබුවේ?1989 වසරේදී වැවිලි කර්මාන්ත අමාත්‍යාංශයේ සහකාර ලේකම් ලෙසයි. එදා සිට 2004 වන තුරු එම අමාත්‍යාංශයේ විවිධ තනතුරු දැරුවා.* ඔබ දේශීය මෙන්ම විදේශීය විශ්වවිද්‍යාලවලින්ද අධ්‍යාපනය ලැබුවා.මට 1991 දී විදේශීය ශිෂ්‍යත්වයක් ලැබුණා. ඒ අනුව මම මගේ පශ්චාත් උපාධිය සඳහා අමෙරිකාවේ විස්කොන්සින් විශ්වවිද්‍යාලයට ඇතුළු වුණා. අඛණ්ඩ වැඩිහිටි අධ්‍යාපනය පිළිබඳ පශ්චාත් උපාධිය එහිදී ලබා ගත්තා. එහි ප්‍රධාන විෂය වුණේ කෘෂිකර්ම ව්‍යාප්තියයි.* අමෙරිකාවේ ගෙවුණු කාලය පිළිබඳ සඳහන් කළොත් ?හරිම සුන්දරයි. රට රටවල ඇවිද්දා. විශේෂයෙන් නැගෙනහිර සිට බටහිරට. දුම්රියෙන් ගමන් කළා. ඒක බොහොම සුන්දර අත්දැකීමක්.* නැවත මවුබිමට පැමිණෙන්නේ?1993 වසරේදීයි. ඇවිත් වැවිලි කර්මාන්ත අමාත්‍යාංශයේම සේවය බාර ගත්තා. 1994 වෙන තුරු එහි සහකාර රබර් පාලක ලෙස සේවය කළා.* ඒ ධුරයේත් වැඩි කාලයක් ගත කරන්නේ නැහැ නේද ?පසුව නියෝජ්‍ය අධ්‍යක්ෂ සැලසුම් අධ්‍යක්ෂ සංවර්ධන, ජ්‍යෙෂ්ඨ සහකාර ලේකම් යනාදී තනතුරු දැරුවා.* ඒත් එක විෂයයකට කොටු වුණේ නැහැඔව්, මම 2004 දී අධ්‍යාපන අමාත්‍යාංශයේ උසස් අධ්‍යාපන භාර අතිරේක ලේකම් ලෙසත් කටයුතු කළා.* ප්‍රථම ලේකම් ධුරය හිමි වුණේ?2008 වසරේදී උසස් අධ්‍යාපන අමාත්‍යාංශය පිහිටුවීමෙන් පස්සේ එහි ලේකම් තනතුර හිමි වුණා. 2010 අප්‍රේල් මාසය වන තුරු එහි සේවය කළා.* එතනින් තවත් ලේකම් ධුරයකට ඔබ මාරු වුණා.2010 අප්‍රේල් මාසයේ නැවත මේ අමාත්‍යාංශයේ ලේකම් ලෙස පත් වුණා.* පරිපාලන ක්‍ෂේත්‍රයට වගේම නීති වෘත්තියටත් ඔබ ආගන්තුක නැහැ.මේ කුමන තනතුරු දැරුවත් මම අධ්‍යාපන කටයුතු නතර කළේ නැහැ. කොළඹ විශ්වවිද්‍යාලයෙන් නීති උපාධියත් ලබා ගෙන 2000 දී මම නීතිඥවරියක ලෙසත් දිව්රුම් දුන්නා.* නීතිඥවරියක වීමට පසුබිම සැකසුණේ ?විශේෂයෙන් පාසලින්. මම ක්‍රීඩාවට දක්ෂ නැහැ. පාසලේ විවාද කණ්ඩයමේ සිටියා. කථික තරගවලට සහභාගි වුණා. බාලදක්ෂිකාවක් ලෙසත් කටයුතු කළා. මේ තත්ත්වයට එන්න ඒවා ගොඩාක් ඉවහල් වුණා.* ඔබ මොනවගේ කියලද ඔබ හිතන්නේ?මම බොහොම නිශ්ශබ්ද චරිතයක්.* ඔබ මේ තරම් දීර්ඝ ගමනක් ආවේ?ඒක මගේ වාසනා ශක්තිය වෙන්න ඇති. මම ගොඩක් පොත් කියවන පොත පතට ආදරය කරන කෙනෙක්. මට ඉක්මනට යමක් කියවා එය ධාරණය කර ගැනීමේ ශක්තිය තියෙනවා. ඒ වගේම වේගයෙන් ලියන්නත් පුළුවන්. දැනුම එකතු කරගන්න ඒ දේවල් ලොකු වාසියක් වුණා.* ඔබ ආවේ බොහොම කටුක ගමනක්.තාත්තා නැතිවුණාට පස්සේ අපි ජීවත්වුණේ බොහොම අමාරුවෙන්. අම්මා ගුරුවරියක් නිසා යම් ආකාරයක සහනයක් තිබුණා. ඒ කාලේ මට බස් එකේ යන්න සත 5 ක් දෙනවා. වැඩිපුර ශත 5 කුත් දෙනවා. අපි ඉගෙන ගත්තේ බොහොම අරපරිස්සමින්. එක එක දේවල් ඉල්ලා කවදාවත් අම්මට කරදර කළේ නැහැ. අපේ පුංචි අම්මා බාප්පා අපිට ගොඩාක් උදවු කළා.* ලැබූ අධ්‍යාපනයේ ප්‍රායෝගික වැදගත්කමක් තියෙනවද ?වැවිලි කර්මාන්ත අමාත්‍යාංශයේදී මම ලැබූ පශ්චාත් උපාධිය ගොඩාක් වැදගත් වෙනවා. මම ඒ විෂය අධ්‍යනය කරලා තියෙනවා. ඒ විෂය පිළිබඳ මට හොඳ අවබෝධයක් තියෙනවා.* ඔබ අමාත්‍යවරු කිහිප දෙනෙකු යටතේ සේවය කළා.ගාමිණී දිසානායක මහතාගේ කාලයේදී රංජන් විජේරත්න මැතිතුමා යටතේත් පසුව රූපා කරුණාතිලක, රත්නසිරි වික්‍රමනායක, ලක්ෂ්මන් කිරිඇල්ල, අනුර ප්‍රියදර්ශන යාපා, මහාචාර්ය විශ්වා වර්ණපාල, වත්මන් අමාත්‍ය මහින්ද සමරසිංහ වැනි ජ්‍යෙෂ්ඨ මැති ඇමැතිවරු යටතේ සේවය කිරීමේ භාග්‍ය මට උදා වුණා. එයින් ලොකු අත්දැකීමක් ලැබුවා.* ඒ අතුරින් ඔබේ රාජකාරී වලට වැඩි සහයෝගයක් ලැබුණේ කාගෙන්ද ?ඒ සියලු දෙනාගෙන්ම හොඳ සහයෝගයක් ලැබුණා. රත්නසිරි වික්‍රමනායක මැතිතුමාට මම ගොඩාක් ගරු කරනවා. කණිෂ්ඨ නිලධාරීන්ට පවා ඔහු සමග සෘජුව කතා කිරීමේ හැකියාව තිබෙනවා. එතුමා සෑම නිලධාරියෙකුටම එක හා සමානව සලකනවා. මම එහෙම කිව්වේ අනිත් අය නරකයි කියලා නෙමෙයි. එතුමාගේ තිබෙන විශේෂත්වය පිළිබඳවයි මම සඳහන් කළේ.* සේවා කාලයේදී ඔබ ලැබූ සංවේදී අත්දැකීම්පරිවාස හා ළමා රක්ෂණ අධිකාරියේ සිටි කාලේදී මවුපියන් නොමැතිව මවුපිය සෙනෙහස අහිමිව සිටින ළමුන් ගැන විශාල කනගාටුවක් ඇති වුණා. මවුපියන් නොමැති ඇතැම් දරුවන් පිටරටවලට ගෙනියනවා. ළමා නිවාසවල සිටින ඇතැම් දරුවන් තොටිල්ල තමන් විසින්ම පදවාගන්නවා. ඒවා හරිම සංවේදී දසුන්. මෙවැනි මවුපිය සෙනෙහස අහිමි වූ දරුවන් ඒ මවුපියවරුන්ට පමණක් නොවෙයි සමස්ත සමාජයටම වෛර කරනවා.* මේ තත්ත්වයන්ට වගකිව යුත්තේ කවුරුන්ද ?ඇතැම් දරුවන් වැරදි කරලා පරිවාසයට යවනවා. නමුත් මේ වැරදි පවුල තුළදී නිවැරදි කරන්න පුළුවන්. එහි වගකීම පැවරෙන්නේ මවුපියන්ටයි. හැඳි නොගා හදන කිරිහොද්ද රස නැහැ වගේ හොඳ නරක කියා නොදුන් දරුවන්ගෙන් ඵලක් නැහැ. ඒ නිසා දරුවන්ට හොඳ නරක කියා දෙන එක මවුපියන්ගේ වගකීමක්. ඒ වගේම දෙමාපියන් පරමාදර්ශී වීමත් වැදගත්.* ඔබ මවක් ලෙස ඔබේ දරුවන් ගැන ආඩම්බර වෙනවද ?මගේ දරුවන් ගැන මම සන්තෝෂ වෙනවා. වැඩිමල් දියණිය වෛද්‍යවරියක්. බාල දියණිය කථිකාචාර්යවරියක්. අපි ඔවුන්ට හොඳ නරක කියා දුන්නා. ඒ නිසා අද ඔවුන් යහපත් ජීවිත ගත කරනවා.* කාර්ය බහුල බව ඔබේ පෞද්ගලික ජීවිතයට බාධාවක් නොවෙයිද ?මම 1979 විවාහ වුණේ. මගේ සැමියා වෛද්‍යවරයෙක්. කොතරම් කාර්යබහුල වුණත් මම ගෘහ ජීවිතයේ යුතුකම් හරිහැටි ඉටු කරනවා. පුද්ගලික ජීවිතය සහ රාජකාරී ජීවිතය පටලවා ගන්නේ නැහැ.* ඔබ පරිපාලන ක්‍ෂේත්‍රයට ආවේ නැත්නම්?විද්‍යා ක්‍ෂේත්‍රයට යොමු වෙන්න තිබුණා.* පරිපාලන ක්‍ෂේත්‍රයේ මෙතරම් කාලයක් රැඳී සිටීමේ රහස?පරිපාලන ක්‍ෂේත්‍රයේ වගකීම් වැඩියි. මෙය ලේසි පහසු දෙයක් නොවෙයි. මම මේ තැනට ආවේ දේශපාලනයෙන් නොවෙයි. මගේ තිබුණු හැකියාවෙන් හා දක්ෂතාවයෙන්. මගේ දක්ෂතා හඳුනාගෙන මට මෙවැනි තනතුරු ලබාදීම පිළිබඳ සතුටු වෙනවා.* වැවිලි කර්මාන්ත අමාත්‍යාංශයේ වත්මන් ක්‍රියාකාරීත්වය?ඉස්සර මේ අමාත්‍යාංශයට තේ, රබර්, පොල්, උක් අයිති වෙලා තිබුණත් දැන් තියෙන්නේ තේ සහ රබර් පමණයි. ඒ නිසා තේ හා රබර් කර්මාන්ත නගා සිටුවන්න කටයුතු කරනවා. මීට අමතරව අපි දැන් කටුපොල් වගාව පිළිබඳවත් අවධානය යොමු කරලා තියෙනවා.* කටු පොල් කියන්නේ පොල් වෙනුවට භාවිතා කළ හැකි විකල්පයක්ද ?කටුපොල් මඟින් සිදු කරන්නේ තෙල් නිෂ්පාදනයයි. එයින් සාමාන්‍ය පොල්වල මෙන් කිරි ලබා ගන්න බැහැ. ඒ නිසා පොල් වලට විකල්පයක් ලෙස මෙය භාවිතා කරන්න බැහැ. නමුත් පොල්තෙල් වලට විකල්පයක් ලෙස භාවිතා කරන්න පුළුවන්.* අපේ රටට කටුපොල් වගාව අත්‍යවශ්‍යද ?අපේ රටේ පොල් තෙල් නිෂ්පාදනය අඩුයි. සෑම වසරකම පොල් තෙල් මෙට්‍රික් ටොන් 70000 – 75000 දක්වා පිටරට වලින් ආනයනය කරනවා. දැනුවත්ව හෝ නොදැනුවත්ව ගෙන්වන ඒ තෙල්වලින් වැඩි ප්‍රමාණයක් ෆාම් තෙල්.* කටුපොල් වගා කිරීමේ වාසි මොනවාද ?පැපුවානිව්ගිනියාව, ඉන්දුනීසියාව, වැනි රටවල වැඩි වශයෙන් කටුපොල් වගා කර තිබෙනවා. දැනට අපේ රටේත් අක්කර 6000 ක් පමණ වගා කර තියෙනවා. මෙහි අස්වැන්න පොල්වලින් ලැබෙන අස්වැන්නට වඩා සිවු ගුණයක් වැඩියි. කටුපොල් ගෙඩියේ ලෙල්ලේ තමයි තෙල් තියෙන්නේ.* මේ දිනවල පොල් මිල වැඩි නිසා ෆාම් තෙල්වලට වැඩි වටිනාකමක් තිබෙනවා නේද ?ඔව්, පොල් තෙල් හදන්න පොල් නැති නිසා ෆාම් තෙල් වැදගත්. ෆාම් තෙල් ඉදිරියේදී ලෝකයේ හොඳ ස්ථානයක් හිමිකර ගනීවි. ලෝකයේ බොහෝ රටවල් ෆාම් තෙල් නිසා ලොකු ආදායමක් උපයනවා.නමුත් පරිභෝජනයට පොල් අවශ්‍යයි. කටුපොල් වලට පොල්වලට වඩා තැනක් ලබා දෙනවා කියලා අපි කියන්නේ නැහැ.* තේ කර්මාන්තය අපේ රටට විශාල ආදායමක් ලබා දෙනවා.ඔව්, ලෝකයේ හොඳම තේ තියෙන්නේ අපේ රටේ. අපේ රටේ තේ වල තත්ත්ව පාලනය හොඳින්ම සිදු කරනවා. නියමිත ප්‍රමිතියට නොමැති තේ පරීක්ෂා කර තේ මණ්ඩලය මගින් අදාළ ආයතනයන්හි බලපත්‍ර අහෝසි කරන්න දැඩි නීති රීති පනවා තිබෙනවා. ශ්‍රී ලංකාවේ පිරිසිදු තේ ලෝකයේ ව්‍යාප්ත කිරීම අපේ බලාපොරොත්තුවයි. අපේ ආර්ථිකය රඳා පවතින්නේ අපේ තේ කර්මාන්තය මතයි.* තේ වල වටිනාකම වැඩි කරන්න අලුතින් එක්කර තිබෙන අංග මොනවාද ?දැන් අපේ තේ කුඩා ඇසුරුම්, තේ බෑග් ආදිය ලෙස විවිධ ප්‍රමාණයන්ගෙන් වෙළඳ පළට හඳුන්වා දී තිබෙනවා. ශ්‍රී ලංකා තේ පර්යේෂණාගාරය තේ වල තත්ත්වය, අගය එකතු කිරීමේ කාර්යයට සහය දෙනවා.* රබර් සඳහා මොනවගේ ඉල්ලුමක්ද තියෙන්නේදැනට ඉහළම වටිනාකම තිබෙන බෝගය රබර්. දැනට රබර්වලට තිබෙන ඉල්ලුම සපුරන්න අපිට පුළුවන්කමක් නැහැ. ඒ නිසා ඉදිරියේදී රබර් කර්මාන්තය ඉහළට නැංවීමට බලාපොරොත්තු වෙනවා.* ඒ ඉලක්කය සපුරා ගන්නේ කොහොමද ?2020 වන විට රබර් නිෂ්පාදනය මෙට්‍රික් ටොන් දෙලක්ෂය දක්වා වැඩි කිරීම අපේ අරමුණයි. ඒ වගේම දැනට මොනරාගල, පදියතලාව, වවුනියාව වැනි ප්‍රදේශවලත් රබර් වගාව ව්‍යාප්ත කරන්න කටයුතු සකස් කරමින් තිබෙනවා. මෙරට රබර් ආශ්‍රිත කර්මාන්ත දියුණු කිරීමටත් සැලසුම් කරනවා.* රාජ්‍ය සේවය පිළිබඳව ඔබ තෘප්තිමත්ද ?ඇත්තටම ඔව්, රාජ්‍ය සේවය තව තවත් කාර්යක්ෂම වෙනවට මම කැමතියි. විශේෂයෙන් රාජ්‍ය අංශය පුද්ගලික අංශයට ආදර්ශමත් ආකාරයට කටයුතු කරන්න ඕන කියලයි මම හිතන්නේ.* අමාත්‍යාංශයක ලේකම් ධුරය දක්වා ඔබ පැමිණි ගමන දෙස ආපසු හැරී බැලුවොත්මට මේ තත්ත්වයට එන්න උදවු කළ මගේ මවුපියන් සහ ගුරුවරුන්ට මම ස්තූති වන්ත වෙනවා. මම බෞද්ධයෙක්. මම හිතනවා මට මේ හැමදේම ලැබුණේ පූර්ව වාසනා ගුණය නිසා කියලා. ඒ වගේම මගේ උත්සහයත් එයට හේතු වුණා. ඕනෑම කෙනෙකුට උත්සාහය සහ උනන්දුව තිබෙනවා නම් ඕනෑම ඉලක්කයක් ජය ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=f1101053</link>
    <topic/>
    <author>මනෝලි සුබසිංහ</author>
    <content>සිරිත් විරිත්, චාරිත්‍ර වාරිත්‍ර වූ කලී අතීතයේ පටන් පැවැත එන සමාජ වත් පිළිවෙත් ය. ඕනෑම සමාජයක යහපත අයහපත තීරණය කෙරෙනුයේ එකී සිරිත් විරිත් හි භාවිතය සමඟිනි. මෙහි දී සිරිත් යනුවෙන් කළ යුතු දේ කිරීමත් විරිත් යනුවෙන් නොකළ යුතු නොකිරීමත් යන කාරණය අවධාරණය කෙරෙයි. අතීත සමාජය හා සසඳා බැලූ කළ වර්තමාන සමාජයේ බහුතරයක් සිරිත් විරිත් අනුගමනය කරන්නට දක්වනුයේ තරමක මැලිකමක් බව පෙනෙන්නට ඇත. සාක්‍ෂරතාවයෙන් කෙතරම් පොහොසත් වුවත් සිරිත් විරිත් පිරිහී ගිය සමාජයක ඵලක් තිබේ ද? සාරධර්මයන්හි අගය මනාකොට වටහා ගනිමින් ආචාර්ය කිරින්දේ අස්සජි හිමියන් ‘හෙළ බොදු සිරිත් විරිත්’ නමින් අගනා කෘතියක් රචනා කොට පාඨකයාට තිළිණ කොට ඇත.රාජකීය පණ්ඩිත අස්සජි හිමි ඉන්දියාවේ දිල්ලි විශ්වවිද්‍යාලයෙන් ආචාර්ය උපාධිය හිමි කරගත් අතර පුණුපිටිය ගංගාරාම මහ විහාරස්ථානයේ වැඩ වෙසෙමින් ජාතික, ආගමික, සංස්කෘතිමය සේවාවට පමණක් සීමා නොවී සාහිත්‍යමය වශයෙන් ද අනුපමේය සේවයක් ඉටු කරමින් සිටින හිමි නමකි.අස්සජි හිමි ප්‍රථමයෙන් රචනා කරන ලද්දේ ‘සමාජගත ගැටළු සහ අටලෝ දාම’ කෘතිය ය.අනතුරුව ‘හෙළ බොදු සිරිත් විරිත්’ අත්පොත කෘතිය සම්පාදනය කළ අතර ‘Rites and Rituals Customs and Manners of Sri Lankan Buddhists’ නමින් ඉංග්‍රීසි භාෂාවට පරිවර්තනය කළේ ප්‍රවීණ සාහිත්‍යධරයකු වන එඩ්වින් ආරියදාස ය. ‘සිංහල තේරුම් සහිත බෝධි පූජාව‘ පොත ද කිරින්දේ අස්සජි හිමියන්ගේ නවතම කෘතියයි. මේ; ‘හෙළ බොදු සිරිත් විරිත්’ කෘතිය කේන්ද්‍ර කොට ගනිමින් කර්තෘ වහන්සේ සමඟ කළ සාකච්ඡාවකි.* හෙළ බොදු සිරිත් විරිත් වැනි ග්‍රන්ථයක් රචනා කරන්නට ඔබ වහන්සේ පෙළඹ වූ ප්‍රධාන සාධකය කවරේ ද?මම ප්‍රධාන වශයෙන් නියැළෙන්නේ සිංහල, බුද්ධාගම වැනි විෂයයන් දරුවන්ට කියා දෙන්නටයි. එහි දී මම හුඟක් ම උත්සහ කරන්නේ වැඩිහිටි ගෞරවය, සිරිත් විරිත්වල වටිනාකම් මේ හිත්වලට ඇතුළු කරන්නටයි. විශේෂයෙන් ම ජාත්‍යන්තර පාසල්හි අධ්‍යාපනය ලබන දරුවන් මම මෙහි දී ප්‍රධාන කොට ඉලක්ක කොට ගත්තා කිව්වොත් නිවැරැදියි. උසස් පාසලක් සොයා ගැනීමේ දුෂ්කරතාවය හෝ පවුල් පසුබිම මත අද දරුවෝ බහුලව ජාත්‍යන්තර පාසල්වල ඉගෙනුම ලබනවා.ලන්ඩන් O/L, A/L කරලා එංගලන්තයේ, ඇමෙරිකාවේ, ‘හාවඩ්’ ‘ඔක්ස්පර්ඩ්’ විශ්වවිද්‍යාලවලට ගිහින් උපාධි ගන්නවා. ඊට පස්සේ සමහරු මව් රටට එනවා. තවත් සමහරු විදෙස්ගත රැකියා කරනවා. එංගලන්තයේ ඇමෙරිකාවේ උපාධි අරගෙන ලංකාවට ඇවිත් ඉහළ රැකියාවන්හි නිරත වෙමින් ඉහළ වැටුප් ලබමින් ඉතාම සුඛෝපභෝගි ජීවිතයක් ගත කරනවා. නමුත් මේ බහුතරයකට විෂය කරුණු ඉතා හොඳට තිබුණත් රට ගැන ඇල්මක් නැහැ.අපේ ඉතිහාසය ගැන ඇල්මක් නැහැ. භාෂාව ගැන ඇල්මක් නැහැ. ජාතිය ආගම ගැන ඇල්මක් නැහැ. එහෙම වෙලා තියෙන්නේ ආගමික පැත්තෙන් පුරුද්දක් නැතිකමයි. පන්සලට ආවම හාමුදුරුවොත් එක්ක කතා කරන්න දන්නේ නැහැ. දෙමාපියන් දරුවෝ ජාත්‍යන්තර පාසල් යන එක ගැන සතුටුයි. දරුවෝ දරුවන්ගේ ඉලක්ක වෙත යන එක ගැන සතුටුයි. නමුත් දරුවෝ එයාලට සලකන්නේ නැහැ; එයාලට ඇහුම්කන් දෙන්නේ නැතිකම, ගෞරව සැලකිලි නොදක්වන බවට මැසිවිලි නඟනවා.අපි ඒකට දරුවන්ට පමණක් ඇඟිල්ල දිගු කරන්නේ නැහැ. දෙමාපියන්ගේ වැරැදි නිසා තමයි දරුවෝ එහෙම වෙලා තියෙන්නේ. දෙමාපියෝ දරුවන්ගේ ඉගෙනීම ගැන විතරක් ම හිතනවා මිසක් ඔවුන්ගේ යහපත් ගති පැවැතුම් එතරම් සලකන්නේ නැහැ. අධ්‍යාපන ඉලක්ක ඔස්සේ ම දරුවා හබා යන්නට පුරුදු කරනවා. දහම් පාසල, පන්සල ඒ කාලේට අම්මලා තාත්තලාට අමතකයි. නමුත් ඔවුන්ට වැරදුණහම පන්සල මතක් වෙනවා. මේ වැරැද්ද අපි තේරුම් ගත්තා.එනිසා අපි ජාත්‍යන්තර පාසල්වල ඉගෙනුම ලබන දරුවෝ මුල් කොට ගෙන සමස්ථ දරුවන් පන්සලට ගෙනහැල්ලා පවට බය කරලා, පිනට නැඹුරු කරලා, වැඩිහිටි ගෞරවය කියා දීලා, චාරිත්‍ර - වාරිත්‍රවලට නැඹුරු කරනවා. මේ කටයුත්තට දෙමාපියෝ කැමැතියි. මෙවැනි පසුබිමක හැදෙන දරුවන් ඉන්න මවුවරුන්ට පියවරුන්ට අනේ අපේ දරුවා සලකන්නේ නැහැ කියලා මැසිවිලි නඟන්නට අවශ්‍ය වෙන්නේ නැහැ.මේ තත්ත්වය අවබෝධ කරගෙන අනාගත පරපුර සිරිත් විරිත් අගයන පරපුරකට කිසියම් විදියේ මඟ පෙන්වීමක් කරන්නටයි, ‘හෙළ බොදු සිරිත් විරිත්’ මම ලිව්වේ. කළ යුතු දේ කිරීමටත් නොකළ යුතු දෙයින් වැළකීමටත් උපතේ සිට මරණය දක්වා ජීවිතයේ යම් යම් අවස්ථාවන්හිදී දැන ගත යුතු කරුණු කාරණා රාශියක් මේ පොතට අන්තර්ගත වී තිබෙනවා. ඕනෑම වයසක සිටින දරුවන්ටත් වැඩිහිටියන්ටත් තේරුම් ගත හැකි ලෙස ඉතාම සරලව මෙහි බස හසුරුවන්නටත් මම කැපවුණා.* මෙම ග්‍රන්ථය සම්පාදනයේ දී ඔබ වහන්සේ බොදුණුවන් පමණක් කේන්ද්‍ර කොටගත් බවත් පෙනෙනවා. අන්‍යාගමිකයන්ට මෙම කෘතියේ ප්‍රයෝජනයක් නොමැති ද?බෞද්ධ සිරිත් විරිත් සකස් වෙලා තියෙන්නේ යහපත් සමාජයක පැවැත්ම උදෙසායි. සමස්ත බොදු සමාජය අන්‍යයන් කෙරෙහි දක්වන්නේ කාරුණික සුහඳතාවයක්. එම සුහඳත්වය වැඩි දියුණු කරන්නේ චාරිත්‍ර සහ වාරිත්‍ර යි. නැතහොත් සිරිත් විරිත්. චාරිත්‍ර නැතහොත් සිරිත් යනු කළ යුතු දේයි. වාරිත්‍ර නැතහොත් විරිත් යනු වැළකිය යුතු දේයි. ඒ නිසා සුදුසු යහපත් දේ කරන්නටත්, නුසුදුසු නොගැළපෙන දෙයින් වැළකී සිටීමටත් සිරිත් විරිත් ඉවහල් වෙනවා.මේ කාරණය බොදුණුවන්ට පමණක් නොව මෙලොව ජීවත්වන ඕනෑම සත්ත්වයකුට පොදු කාරණයක්. හොඳ ‘හොඳම’ ය. නරක ‘නරකම’ ය. මේ තත්ත්වය ඕනෑම කෙනෙකුට පොදුයි. එනිසා මේ පොතේ අන්තර්ගත සිරිත් විරිත් ජාති ආගම් භේදයක් නොමැතිව තමන්ට අදාල තැන් ඔවුන්ගේ ජීවිතවලට ගළපාගන්නට කිසිම බලපෑමක් නැහැ.ලෝකයේ අනෙකුත් ජන සමාජවල සිරිත් විරිත් දක්නට ලැබුණත් ශ්‍රී ලාංකීය ජන සමාජය තුළ එය කැපී පෙනෙන්නට විශේෂ හේතුවක් තිබෙනවා. ඒ ලාංකීය සමාජය තුළ තිබෙන බෞද්ධාගමික පසුබිම නිසයි. පස් පවින් වැළකී සිටීමේ චාරිත්‍රයෙන් පෙනී යන්නේ සිංහල ජන සමාජයේ සිරිත් විරිත්වලට බෞද්ධාගමික පසුබිම බද්ධ වී ඇති ආකාරයයි. එනිසා බෞද්ධ පාඨකයන්ට මෙම පොත අත්පොතක් වන අතර අනෙකුත් ආගමික පාඨකයාට ඔවුන්ගේ ජීවිතවලට අවශ්‍ය විට දී ගත හැකි සිරිත් ඇතුළත් වෙනවා.නිදසුනක් හැටියට පැවසුවහොත් දරුවෙකුට නම් තැබීමේ චාරිත්‍රය. අකුරු කියවීමේ චාරිත්‍රය ආදිය දැක්විය හැකිය. එවගේ ම මෙම ග්‍රන්ථයේ එක් පරිච්ඡේදයක් වෙන් වී තිබෙන්නේ සාමාන්‍ය ගිහි ජීවිතයට අදාල පොදු සිරිත් විරිත් ගැනයි. ආගන්තුක සත්කාර, සිංහලයන්ගේ ශිෂ්ට සම්පන්න වාග් මාලාව, යුතුකම් ඉටු කිරීමේ පිළිබඳ සිරිත්, නිවාස සම්බන්ධ සිරිත් ආදිය එහි සඳහන් වෙනවා. සමස්ථයක් වශයෙන් ගත්තම මේ පොතේ අන්තර්ගත බොහෝ කරුණු වඩාත් වැදගත් වන්නේ බෞද්ධ පාඨකයන්ටයි. මේ පොතට ලැබෙන ප්‍රතිචාර ගැන හිතන විට මගේ උත්සහය සාර්ථක වුණාය කියන හැඟීම මා තුළ තිබෙනවා.බෞද්ධ ආර්ථිකයකට අනුව සමව දිවි පවත්වා ගැනීම කියන කොටස මම හිතන විදියට ආගම් භේදයකින් තොරව තමන්ගේ ජීවිතයට බද්ධ කර ගත හැකියි. සිංහල බෞද්ධ සිරිත් විරිත් සිංහල ජන සමාජයේ පුනරුදයට, සමාජ සංවර්ධනයට, එකිනෙකා අතර අන්‍යොන්‍ය බැදීම වැඩි කිරීමට අතිශයින් ම ශක්තිමත් පදනමක් දමා තිබෙන බව හොඳින් ම පෙනී යන කරුණක්. සිරිත් විරිත් කියන්නේ ජාතිය, ආගම පුරාණයේ පටන් රැක ගන්නට ඉවහල් වූ දෙයක්. සිංහල බෞද්ධකම එකමුතු බව, සදාචාරය ගොඩනඟා ගැනීමට අතීතයේ පටන් මඟ පෙන්වා ඇති බව මෙම කෘතිය පරිශීලනයේ දී ඔබට වැටහේවි.* යහපත් සිරිත් කියාදීම මව්පියන්ගේ වගකීමක්. යුතුකමක්. අතීත සමාජයේ මේ කාරණය ඉෂ්ට වුවත් වර්තමාන සමාජයේ මඟ හැරී තිබෙන බවක් දැනුණු නිසාද ඔබ වහන්සේ මෙවැනි කටයුත්තකට මුල පිරුවේ?.සිඟිති දරුවෙක් මෙලොව පහළ වීම මහත් භාග්‍යයක්. මවුකුසින් මෙලොව එළිය දකින සිිඟිත්තා නිරෝගී යහපත් පුරවැසියකු ලෙස රැක බලා පෝෂණය කර සමාජයට දායාද කිරීම යහපත් දෙමාපියන්ගේ යුතුකමක්. පැරැණි සමාජයේ මේ තත්ත්වය තිබුණා. පැරැණි සමාජයේ එයට අවශ්‍ය සෑම උපදෙසක් ම මවුපිය, වැඩිහිටි ඥාති හිතවතුන්ගෙන් ලැබුණත් අද සමාජයේ එවැනි තත්ත්වයක් දකින්නට ලැබෙන්නේ අඩුවෙන්.කොහොම වුණත් කුමන සමාජ රටාවකට ජීවත් වුණත් දරුවාට අවශ්‍ය අධ්‍යාත්මික පෝෂණය සහ ගුණ ධර්ම ඇතුළු කළ හැක්කේ මවුපිය ගුරුවරු වැඩිහිටියන් වන අප විසින්මයි. යහපත් සිරිතෙහි නිරතවෙමින් ගුණධර්මයන්ගෙන් පෝෂණය ලබන දරුවා පසු කාලයකදී බුද්ධියෙන් සහ අත්දැකීමෙන් ද පොත් පත් පරිශීලනයෙන් ලබන අධ්‍යාත්මික පෝෂණය හරහා තරුණ අවධියට පත් වී මවුපිය, ගුරුවරු, වැඩිහිටියන්ට ගරු බුහුමන් දක්වන, යුතුකම් වගකීම් හඳුනන යහපත් පුරවැසියෙකු ලෙස සමාජයේ ගරු බුහුමනට පාත්‍රවීම වළක්වන්නට බැහැ.නමුත් වර්තමාන සමාජයේ පවතින විවිධ තත්ත්වයන් හමුවේ ‘දරුවා’ මඟ හැරී ඇති බවක් පෙනෙන්නට තිබෙනවා. මව්පියන්ගේ කාර්යබහුලත්වය ඔවුන් හේතු හැටියට පවසනවා. නමුත් එය පැනයට පිළිතුර නෙමෙයි. තවත් සමහර මවුපියන් දරුවාට උගන්වනවා. යැවිය හැකි හැම අමතර පංතියකටම යවනවා. ඒත් දහම් පාසලට දරුවා එවන්නට ඕනකමක් නැහැ. දරුවෙක් කොයිතරම් උගතෙක් බුද්ධිමතෙක් වුණත් ඔහු ගුණවතෙකු නොවුණොත් හදා වඩාගත් මවුපියන්ට විතරක් නෙවී මුළු සමාජයටම ඵලක් නැහැ.බලන්න.... අපි කිසියම් භාණ්ඩයක් ගන්න කොට ඒ භාණ්ඩය පාවිච්චි කරන්නේ කෛාහොමද කියලා විස්තර පත්‍රිකාවක් ලැබෙනවා. නමුත් මේ ලොකේ පුදුමසහගත නිර්මාණය ‘දරුවා’ යි. අනෙකුත් භාණ්ඩ මාස දෙකෙන් තුනෙන් නිෂ්පාදනය කරන්නට පුළුවන්. ඒත් දරුවෙක් මව් කුස තුළ මාස 9යක් වැඩෙනවා. මාස නවයක ඇවෑමෙන් මෙලොවට බිහි වන ඒ දරුවා සකස් විය යුතු ආකාරයේ විස්තර පත්‍රිකාවක් නැහැ. නමුත් විස්තර පත්‍රිකාවක් අත්‍යාවශ්‍යම නිෂ්පාදනය ළමයායි. කොහොමද හදා ගන්නේ.අන්න එතැනදී මව්පියන්ගේ වැඩිහිටියන්ගේ අත්දැකීම්, පුහුණුව මූලික වෙනවා. යහපත් දරුවෙකු සමාජ ගත කිරීමේ දී මේ පොතේ තිබෙන කරුණු කාරණා වැදගත් වෙන්නේ ඒ නිසයි.අපි හැමෝටම වැදගත් දෙයක් තමයි ‘භාෂාව‘. භාෂාව කතා කිරීමේ දී තේරුම් ගත හැකි විදියට කතා කරලා අදහස් හුවමාරු කර ගන්නට පුළුවන්. නමුත් ලිඛිත භාෂාවේදී එහෙම බැහැ. ව්‍යාකරණවලට අනුගතවිය යුතුයි. කොයි කවුරු ලිව්වත් ව්‍යාකරණය එකයි. භාෂාවකට ව්‍යාකරණ අවශ්‍ය වන්නේ ක්‍රමානුකූල නිවැරැදිව පවත්වා ගැනීමටයි.ඒ වගේ තමයි සිරිත් විරිත්. මනුෂ්‍ය ජීවිතය බාහිරින් වගේ ම අභ්‍යන්තරවත් සදාචාරාත්මකව පවත්වාගෙන යන්නට විශාල රුකුලක් මේ සිරිත් විරිත් වලින් ලබා දෙනවා.ඇත්තටම මේ පොත ලියන්න කල්පනා කළේ අද සමාජය තුළ ආචාරධර්ම තුළ දක්නට තිබෙන සෝදාපාලුවත් ප්‍රධාන හේතුවක් වුණා.අපේ ජීවිතවලට පුහුණුව අත්‍යවශ්‍යයයි. ඒ පුහුණුව අප ලබාගත යුත්තේත් ලබා දිය යුත්තේත් පුංචි කාලයේදීමයි. පුංචිම කාලේ ළමයෙකුට උගන්වන දේ ජීවිත කාලේ පුරාවට රැෙඳනවා.පුංචි කාලේ ළමයෙකුට වැඩිහිටියෙකුට වඳින්න පුරුදු කළොත් මියෙන තුරුවටම ඒ දරුවා ඒ පුරුද්ද අත්හරින්නේ නැහැ. ඒනිසා යමක් පුරුදු කරනවා නම් පුංචි කාලේ ම කරන්න ඕනේ. ආගමට දරුවෙකු යොමු කළ යුත්තෙත් පුංචි කාලේදියි. එහෙම දරුවෝ කිසි දවසක පන්සලෙන් ආගමික හැදියාවෙන් ඈත් වෙන්නේ නැහැ. ලෝකේ කොයි දීපන්කරේ ගියත් හොඳ පුරුදු වෙනස් වෙන්නේ නැහැ. චාරිත්‍ර - වාරිත්‍ර නිසි ලෙස හඳුනාගත්, වටහාගත්, පිළිපඳින දරුවා ලොව කොතැනක සිටියත් යහපත් ජීවිතයක් ගත කරන බව ඒකාන්තයි.එනිසා දරුවන්ට හැම දෙයක් ම උගැන්වීම පුංචි කාලෙන්ම පටන් ගත යුතුයි. අතරමඟදී පටන් ගත්තම සාර්ථක ප්‍රතිඵල දකින්නට නැහැ.* මෙය අත් පොතක් ලෙස ඔබ වහන්සේ හැඳින්වූයේ කවර හේතු නිසා ද?ඇත්තටම මෙය අත්පොතක් ලෙස හැඳින්වීමේ වරදක් නැහැ. මේ පොත සිංහලෙන් වගේ ම ඉංග්‍රීසියටත් පරිවර්තනය කළා. ඒ කටයුත්ත කළේ ඉංග්‍රිසි භාෂාව වගේ ම සිංහල භාෂාව ගැන හසල දැනුමක් ඇති එඩ්වින් ආරියදාස මහත්තයයි. මෙය විදේශිකයන්ට ද පරිශීලනය කොට අපගේ සිරිත් විරිත් ගැන දැනුමක් ලබා ගන්නට පුළුවන්කම තිබෙනවා.‘අත්පොතක්’ පාවිච්චි කරලා අපට යමක් කළ හැකියි. ඒ වගේ තමයි මේ ;පාත. මේ පොතේ පරිච්ඡේද නවයක් අන්තර්ගත වෙනවා. දරුවෙකුගේ උපත හා ළමා කාලය සම්බන්ධ සිරිත් විරිත්, යොවුන්විය සම්බන්ධ සිරිත් විරිත්, අවමංගල්‍ය සිරිත් විරිත්, බෞද්ධ ආගමික කටයුතු සිරිත් විරිත්, සිංහල අලුත් අවුරුදු සිරිත් විරිත්, පාලනය පිළිබඳ සිරිත් විරිත්, දෙවියන් සම්බන්ධ සිරිත් විරිත් මේ ආදිය පිළිබඳ මාතෘකා රාශියක් යටතේ විස්තර කතා කරනවා. මේවා කියවා බලා අපගේ ජීවිතවලට බද්ධ කර ගැනීමට පුළුවන්. සිරිත් විරිත් මෙයාකාරයෙන් ලියා පළ වී ඇති එකම පොත මෙයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=f1101054</link>
    <topic>අපේ රටටත් පර්යේෂණ සංස්කෘතියක් ගොඩනඟා ගැනීම අවශ්‍යයි</topic>
    <author>සාකච්ඡා කෙළේ ධම්මික සෙනෙවිරත්න ඡායාරූප සමන් ශ්‍රී වෙදගේ</author>
    <content>රටේ ඉදිරි සංවර්ධන ක්‍රියාදාමයේ දී හා ආර්ථික අභියෝග ජය ගැනීමේ දී පර්යේෂණ වැදගත් වන්නේ කෙසේ ද යන්න හා පර්යේෂණ සඳහා රජයෙන් කෙරෙන දිරි ගැන්වීම් පිළිබඳ මෙන් ම නාවික හා ගුවන් සේවා තොරතුරු හා පර්යේෂණ ආයතනයේ කාර්යභාරය ගැනත් නාවික හා ගුවන් සේවා තොරතුරු හා පර්යේෂණ ආයතනයේ සභාපති, කොළඹ විශ්වවිද්‍යාලයේ මානව සම්පත් අභිවර්ධන ආයතනයේ ගණිතය හා සංඛ්‍යානය පිළිබඳ කථිකාචාර්ය නිහාල් හේවගේ මහතා සමඟ කරන ලද සංවාදයකි.* නාවික හා ගුවන් සේවා තොරතුරු හා පර්යේෂණ ආයතනය ඇති කිරීමේ අවශ්‍යතාව ඔබ පැහැදිළි කරන්නේ කොහොම ද ?නාවික හා ගුවන් සේවා තොරතුරු සහ පර්යේෂණ ආයතනය, වරාය හා ගුවන් සේවා අමාත්‍යාංශය යටතේ 2009 වසරේ දී ස්ථාපිත කළ ආයතනයක්. 2009 වසරට පසු මේ රටේ සංවර්ධන ක්‍රියාදාමය තුළ නාවික හා ගුවන් ක්ෂේත්‍ර විශාල දායකත්වයක් පෙන්නුම් කිරීම ඊට බලපෑවා.වසර 2005 දී මහින්ද රාජපක්ෂ ජනාධිපතිතුමා රට භාර ගනිද්දී ම නාවික හා ගුවන් සේවා ක්ෂේත්‍රවලට එතුමා දැක්වූ අවධානය ‘මහින්ද චින්තනයෙන්’ පැහැදිලි වෙනවා. එහි 58 පිටුවේ සඳහන් වෙන්නේ අපේ රට ආසියානු සේද මාවතේ මුතු ඇටය කිරීම ගැනයි.නැඟෙනහිර මෙන් ම බටහිරත් නාවික, ගුවන්, වාණිජ කේන්ද්‍රස්ථානයක් බවට අපේ රට පත් කිරීම ගැන එහි දැක් වෙනවා.එතෙක් කතාවට පමණක් සීමා වී තිබූ හම්බන්තොට වරාය, චීනය වැනි ප්‍රබල රටක ආධාර ඇතිව ගොඩනැඟෙන්නෙ ඒ නිවැරැදි දැක්මට අනුවයි. හම්බන්තොට වරාය සිහිනය යථාර්ථයක් කිරීමට ජනාධිපතිතුමාට හැකි වුණේ එතුමා ගිරුවාපත්තුවේ උපන් ගැමි සුවඳ හඳුනන නායකයෙක් නිසා.වීරවිල ගුවන් තොටුපොළ ඉදිකිරීමට මුල පිරුණත් පරිසරවේදීන් ගේ සහ ගොවි ජනතාව ගේ හඬට කන්දෙමින් එය මත්තල දක්වා රැගෙන යාමට ජනාධිපතිතුමා ක්‍රියා කෙළේ එතුමා ජනතා හඬට කන්දෙන ප්‍රජාතන්ත්‍රවාදි නායකයෙක් නිසා. මේ වන විට එය ඉදිවෙමින් පවතිනවා. එම කටයුතු 2011 – 2012 වන විට නිමාවෙනු ඇති.ම් දැවැන්ත සංවර්ධන ව්‍යාපෘතීන් දෙක ගැන ම මහින්ද චින්තනයේ දැක්වෙනවා. අපේ ආයතනය වේගයෙන් පුළුල් වෙමින් ඇති මේ ක්ෂේත්‍ර දෙකට ම විශේෂයෙන් වැදගත්.* එහි දී, නාවික හා ගුවන් සේවා තොරතුරු හා පර්යේෂණ ආයතනයේ කාර්යභාරය කෙබඳු ද ?අපේ ආයතනයේ මූලික කාර්යභාරය තමයි, නාවික හා ගුවන් සේවා ක්ෂේත්‍රවල ආනයන, අපනයන තොරතුරු හා අදාළ වෙනත් තොරතුරු රැස් කිරීම.මෙහි දී තොරතුරු රැස් කිරීමට පමණක් සීමා නොවී ඉන් ඔබ්බට යාමටත් අපි කටයුතු කරනවා. බොහෝ පර්යේෂණ ආයතන මඟින් සිදු වන්නේ අදාළ වන්නා වූ තොරතුරු රැස් කිරීම හා ඒවා අවශ්‍යතාව අනුව බාහිර පාර්ශ්වයන්ට ලබා දීම පමණයි.නමුත්, අපි විශ්වවිද්‍යාල ආචාර්යවරු, ශිෂ්‍ය ශිෂ්‍යාවන් සම්බන්ධකරගෙන සිදු කරන පර්යේෂණවල ප්‍රතිඵල හා අප රැස් කර ගන්නා තොරතුරු රටේ සංවර්ධනය සඳහා යෙදවීමට වග බලා ගන්නවා.ඒ අනුව, අපේ කාර්යභාරය හඳුනා ගැනීමේ දී මූලික අරමුණු දෙකක් සඳහන් කළ හැකියි. පළමු වැන්න, තොරතුරු රැස් කිරීම හා පර්යේෂණ සිදු කිරීම, දෙවැන්න, ඒ මත පදනම්ව රටේ සංවර්ධනය සඳහා එම ප්‍රතිඵල යෙදවීම.මේ පර්යේෂණ කිරීමේ දී අපට ස්ථිර කාර්ය මණ්ඩලයක් නෑ. ඒ සඳහා දායක කරගන්නේ විශ්වවිද්‍යාල ආචාර්යවරු සහ ශිෂ්‍ය - ශිෂ්‍යාවන්.* රටේ විශ්වවිද්‍යාල පද්ධතියත් සමඟ එක්ව කටයුතු කිරීම මඟින් මේ ක්ෂේත්‍රයේ විශාල කාර්යභාරයක් සිදුකළ හැකියි. දැනට මොන විධියේ සම්බන්ධතාවයක් පවතිනවා ද ?කළින් සඳහන් කළ පරිදි අපේ පර්යේෂණ සඳහා විශ්වවිද්‍යාල ආචාර්යවරු හා ශිෂ්‍ය - ශිෂ්‍යාවන් සම්බන්ධ කර ගැනීම එක කාරණයක්. ඊළඟට මේ ක්ෂේත්‍රයේ අවශ්‍ය දැනුම ලබා දීම සඳහා පාඨමාලා ස්ථාපිත කිරීම පිළිබඳ අපි, විශ්වවිද්‍යාල සමඟ අත්වැල් බැඳගෙන ක්‍රියා කරනවා.උසස් පෙළ සමත්ව රැකියාවක් අපේක්ෂාවෙන් සිටින අයට මෙන් ම, රැකියාවක් කරන අතර තමන් සිටින ක්ෂේත්‍රයට අදාළව වෘත්තීයමය සුදුසුකම් සපුරා ගැනීමටත්, දැනුම වර්ධනය කර ගැනීමටත් එවැනි පාඨමාලා ඉතාමත් වැදගත්.මේ ගැන දැනට අපි කොළඹ විශ්වවිද්‍යාලයේ මානව සම්පත් අභිවර්ධන ආයතනය සමඟ සාකච්ඡා කර ක්‍රියා කරගෙන යනවා. උසස් පෙළ හා සාමාන්‍ය පෙළ සමත් අයට කඩදාසි සහතික ලබා ගැනීම වෙනුවට යම් වෘත්තීයමය දැනුමක් ලබා ගනිමින් එම ක්ෂේත්‍රයේ වැඩිදුර හැදෑරීම කර උපාධියක් ලබා ගැනීම දක්වා ඉඩ ප්‍රස්ථා පුළුල් කිරීම අපේ අපේක්ෂාවක් ආර්ථික අසීරුතා නිසා උසස් අධ්‍යාපන අවස්ථා අහිමි, විශ්වවිද්‍යාල ප්‍රවේශය සඳහා සුදුසුකම් ලැබූවත් ඊට ඇතුළත් වීමට වරක නොලැබුණු බොහෝ දෙනෙක් සිටිනවා. ඒ අයට උසස් අධ්‍යාපන වරම් ලැබීමත් මෙමඟින් සිදු වෙනවා. මෙහි දී ගරු ජනාධිපතිතුමා විශේෂයෙන් ඒ සඳහා මඟ පෙන්වීමක් කර තිබෙන බවත් සඳහන් කළ යුතුයි.* මහින්ද චින්තන ඉදිරි දැක්ම වැඩපිළිවෙළට අනුව රට ගොඩනැඟීමේ දී මේ ක්ෂේත්‍රයේ පර්යේෂණ සිදුවීම ඉතාමත් අවශ්‍යයයි. ඒ අවශ්‍යතාව හඳුනාගෙන තිබෙනවා ද ?පැහැදිළිවම, මහින්ද චින්තන ඉදිරි දැක්ම මඟින් අරමුණ කෙරෙන්නේ අලුත් ශ්‍රී ලංකාවක් නිර්මාණය කිරීමයි. එහි 9 වැනි පිටුවේ දැක්වෙන පරිදි, පංචබල කේන්ද්‍රීය සංකල්පයක් ඔස්සේ ශ්‍රී ලංකාව ආසියාවේ ආශ්චර්යය බවට පත් කිරීම අපේක්ෂාවයි. නාවික, ගුවන්, තොරතුරු තාක්ෂණ, වාණිජ හා වෙළෙඳ කියන පංචකල කේන්ද්‍රයන්ගෙන් නාවික, ගුවන් කියන දෙකම අපට සෘජුවම අදාළයි. ඒ වගේ ම අප රැස් කරන තොරතුරු මේ රටේ වෙළෙඳ හා ව්‍යාපාරික ප්‍රජාවටත් වැදගත්.නිදසුනක් ලෙස ඉදිරි කාලය සඳහා ආනයන – අපනයන සිදු කිරීම, නිෂ්පාදනය වගේ කාරණා පිළිබඳ පූර්ව නිගමනයන්ට එළැඹීම සඳහා මේ තොරතුරු ප්‍රයෝජනවත්. තවත් කාරණයක් තමයි තොරතුරු රැස් කිරීම හා ඒවා අදාළ පාර්ශවයන්ට ලබා දී මේ දී අපි තොරතුරු තාක්ෂණයත් සමඟ සම්බන්ධ වෙනවා. ඒ අනුව දැනුමේ කේන්ද්‍රස්ථානයක් කිරීම සමගත් අපි සම්බන්ධයි. මේ අනුව මහින්ද චින්තන ඉදිරි දැක්ම වැඩපිළිවෙළට අපි ඉතාමත් අනුගතයි.* විශේෂයෙන් මෙවර අය වැයෙන් පර්යේෂණ ක්ෂේත්‍රය සඳහා ඉහළ අවධානයක් යොමු කෙරුණා එම වැදගත් කම ඔබ පැහැදිළි කරන්නේ මොන විදිහට ද ?අය – වැය ලේඛනයේ 34 වැනි ජේදයේ මේ ගැන පැහැදිලිව සඳහන් වෙනවා. රටේ දළ ජාතික නිෂ්පාදනයෙන් පර්යේෂණ හා සංවර්ධන වියදම් සඳහා 2%ක් වෙන් කිරීම පර්යේෂණ කාර්යයන් සඳහා දළ ජාතික නිෂ්පාදනයෙන් 0.5% වෙන් කිරීම ගැන එහි දැක් වෙනවා. පෞද්ගලික අංශය මඟින් සිදු කරන පර්යේෂණ සඳහාත් බදු සහන සැලසී තිබෙනවා. විශ්වවිද්‍යාල පද්ධතිය තුළ පර්යේෂණ ක්‍රියාවලිය දිරි ගැන්වීම සඳහාත් ඉන් යෝජනා ඉදිරිපත් වුණා.රටට ගැලපෙන පර්යේෂණ කිරීම සඳහා යොමුවන හැටියට මේ අය – වැය ලේඛනය මඟින් ජනාධිපතිතුමා ඇරියුම් කර තිබෙනවා.මේ රටේ බොහෝ දෙනා පර්යේෂණ සිදු කරමින්නේ තම දැනුම පුළුල් කර ගනිමින් උසස් අධ්‍යාපනයක් ලබා ගැනීම වෙනුවෙන්. විශ්වවිද්‍යාල තුළත් ඒක එහෙමයි. නමුත් ඉන් එහාට යමින් රටේ සංවර්ධනය සඳහා තම පර්යේෂණ යොමුකරන හැටියට ජනාධිපතිතුමා අපේ රටේ බුද්ධිමතුන්ට, පර්යේෂකයන්ට ආරාධනා කළා. එහි දී ඔවුන්ට දිරි දීමනාවක් පවා මෙවර අය – වැයෙන් ලබා දී තිබෙනවා.ලෝකයේ බොහෝ රටවල් බොහෝ දේ සිදු කරන්නේ පර්යේෂණ ඔස්සේ ලබා ගන්නා තොරතරු මතයි. වෙළෙඳපොළටත් මේ කාරණය අදාළයි. නව නිපැයුම් පවා බිහි වන්නේ මේ පර්යේෂණ ඇසුරිනුයි. ඒ නිසා අපේ රටටත් පර්යේෂණ සංස්කෘතියක් ගොඩනඟා ගැනීම ඉතාමත් අවශ්‍යයි. එය රටේ ඉදිරි ජයග්‍රහණයන්ට අවශ්‍යම සාධකයක්.* පෞද්ගලික අංශයේ දායකත්වය මේ සඳහා මොන අන්දමට ලබාගත හැකි ද ?කළින් රාජ්‍ය අංශය, පෞද්ගලික අංශය, විශ්වවිද්‍යාල ආදී වශයෙන් අපි වෙන වෙන ම ගමන් කෙළේ. නමුත් මේ අංශ එකට එක්ව ක්‍රියා කිරීම මඟින් පර්යේෂණ සඳහා විශාල නැඹුරුවක් ඇති වෙනවා. පෞද්ගලික අංශයටත් තම ව්‍යාපාර වර්ධනය කර ගැනීම සඳහා පර්යේෂණවල දායකත්වය ලබා ගැනීම වෙනුවෙන් රජය බදු සහන පවා ලබා දෙනවා.කළින් ආචාර්ය කුලසිංහ වැනි අය තම පර්යේෂණ මගින් දැනුම් සම්භාරයක් රටට ලබා දුන්නා. NERD ආයතනය වැනි ආයතන හරහා ඉංජිනේරු හා තාක්ෂණික ක්ෂේත්‍රයේ දියුණුවට එම පර්යේෂණ, දැනුම උපයෝගී වුණා.දැනටත් අපේ විශ්වවිද්‍යාලවල පර්යේෂණ සිදු වෙනවා. විවිධ ක්ෂේත්‍රයන් හි සිදුවන මේ පර්යේෂණ රටේ යහපතට යොදා ගැනීම අපේ අපේක්ෂාවයි.* මෙහි දී රාජ්‍ය අංශයෙන් අපේක්ෂා කරන දායකත්වය කෙබඳු ද ?අපේ ආයතනය 100% රාජ්‍ය ආයතනයක් අමාත්‍යාංශ හා ඒවා යටතේ ඇති දෙපාර්තමේන්තු ආයතනවලට පර්යේෂණ සඳහා අපේ දායකත්වය ලබා ගැනීමට පුළුවනි. මේ ගැන පෞද්ගලිකව අපි දැනටමත් අමාත්‍යවරු කිහිප දෙනෙක් සමඟ සාකච්ඡා කර තිබෙනවා. විශ්වවිද්‍යාල පද්ධතියත් සමඟ අපි කටයුතු කරගෙන යනවා. කළින් කිව්වා වගේ පෞද්ගලික අංශයටත් අපේ දායකත්වය ලබා ගන්න පුළුවනි.ආර්ථික වශයෙන් සමෘද්ධිමත් රටක් බිහි කිරීම සඳහා අපේ දායකත්වය ලබා දීමට දැන් අපි සූදානම්. 011 – 2336996 ආයතනයේ පොදු දුරකථනයෙන්, සභාපතිවරයාගේ 011 – 3090656 දුරකථනයෙන් මේ පිළිබඳ වැඩි තොරතුරු ලබා ගන්න පුලුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>05</day>
    </date>
    <link>http://www.dinamina.lk/2011/01/05/_art.asp?fn=f1101055</link>
    <topic>පාරිභෝගිකයා මුලා කළසේල් කඩ</topic>
    <author>නදීෂාණී ප්‍රියංගිකා</author>
    <content>උඳුවප් සීතලෙන් නත්තල නිමා වී, දුරුතු සීතල මැදින් තවත් නව වසරක් උදා විණි. පුංචි පැංචියන් ගේ කෙළි දෙලෙන් ගත කළ කාලය ඒ සමඟින් යළිත් අකුරු කරන්නට පියනඟන්නට වෙනස් විය. උත්සව සමයත්, උදා වූ නව වසරත් නිසා දෝ මේ කාලය අතිශයින් ම කාර්යබහුල යුගයකි. ඒ කාර්යබහුලත්වය මැදින් වාණිජකරණ රැල්ල ‘මුදල’ ආක්‍රමණය කරන්නේ කළුකඩ මුදලාලිලා ගේ ද අත මිට සරු කරවමිනි.එක් ව්‍යාපාරිකයෙක් තවත් ව්‍යාපාරිකයෙක් අබිබවා යන්නට, පාරිභෝගිකයා ආකර්ශනය කර ගන්නට විවිධ ක්‍රමෝපායන් යොදා ගන්නේ ඔවුන්ගේ ම ලාභය තකා ය. එහෙත්, ඒ පෙළඹවීම මත පාරිභෝගිකයා “ගොනාට අන්දවා” මුදලාලි නිල් මොනරුන්ගෙන් සරි වන අයුරු අප දුටුවෙමු.පාරක් පාරක් ගානේ යන්නට එන්නට බැරි තරමට සේල් කඩ වැහි වැහැලා ය. ඒවායේ ඇගිල්ලක් ගසන්නටත් බැරි තරමට පාරිභෝගිකයන් පිරී ගොසිනි.අවුරුද්දක් පුරා නොවිකුණු, ගුණාත්මක බවෙන් අඩු භාණ්ඩ රැසක් මිල අඩුවීම් යටතේ ප්‍රදර්ශනය වේ. ලැබූ වාසිය ගැන සිතා පිරිස් පොර කකා බඩුමිලදී ගනී. එහෙත්, මුදලට සරිලන පරිදිවත් ඒවා නුසුදුසු හෝ ගුණාත්මක බව අඩු යැයි පාරිභෝගිකයා තේරුම් ගන්නේ දින කිහිපයක් ගත වීමෙන් පසුව ය. ඒ නිසා සමහර වෙළෙඳුන් ගේ සේල් කඩ “පාරිභෝගිකයා මෝඩ කරවා ගනී.”තවත් අතකින් ගත් කළ මේ කාලය “විලාසිතා” අලෙවි වන කාලයකි. විවිධ නිරූපිකාවන් ආයතනික මඟ පෙන්වීම යටතේ විවිධ විලාසිතා මෝස්තර ජනමාධ්‍ය ඔස්සේ ප්‍රදර්ශනය කරයි. ඒවාට ම වෙන් වූ සුඛෝපභෝගී මැඳුරු ද අගනුවර ආසන්නයේ පමණක් නොව විවිධ නගරවල ද ස්ථාපිත ය. උත්සව කාලය තුළ අලුත් විලාසිතාවක් වෙනුවෙන් පාරිභෝගිකයා වේල් තුන හතරක මුදල වියදම් කරන්නේ ලස්සන වන්නට ය. මේ සුපිරි විලාසිතා මැඳුරුවලට පියනඟන බොහෝ දෙනා වායු සමීකරණ මිලත් එකතු කරමින් අවසාන මිල නිශ්චය කළ රෙදි කැබලි රැගෙන නිවසට එන්නේ සන්තක සියලු මුදල් වෙළෙන්දාට පූජා කරමිනි.සිදුවන තවත් සිදුවීමක් නම් තැරැව්කරුවන් යොදා භාණ්ඩ අලෙවියට වෙළෙඳුන් ද පෙළඹීමයි. තැරැව්කාරයෝ පාරිභෝගිකයා අතරම හිදී. අලෙවි නොවන බඩු ගුණාත්මක බවෙන් ඉහළ බව හා අවශ්‍යතා නිර්මාණය කරවමින් අලෙවි කිරීමට පෙළඹවීම ඔහුගේ වගකීමයි. ඒ වෙනුවෙන් ඔහුට දිනක ලාභයක් ලැබේ. ඔහු කරන්නේ කොහේ දෝ සිට පැමිණි අයුරින් මුදල් ගෙවා භාණ්ඩ මිලට ගැනීමයි. එහි දී ඔහු එහි අගනා බව අසල පාරිභෝගිකයාට ඒත්තු ගන්වද් දී පාරිභෝගිකයා ද නිරායාසයෙන් ම ඒ සඳහා පෙළඹේ.මේ උත්සව සමය තුළ එකම භාණ්ඩය එක් එක් තැන්වල විවිධ මිල ගණන් යටතේ දිස් වේ පදික වේදිකාවේ අඩු මිලට ඇති භාණ්ඩය මිලට ගැනීම ප්‍රතික්ෂේප කරන සමහරෙක් වැඩි මිලක් දී එයම සුපිරි සළකින් ලබා ගනී. එහි සත්‍යතාවයක් නැත්තේ ම නොවේ. පදික වේදිකාවේ අලෙවි වන සමහර භාණ්ඩ අඩු මිල යටතේ අලෙවි වන්නේ අඩු ආයුෂ රැගෙන ය. ඒවායේ ප්‍රමිතිය පහළ මට්ටමක විටෙක පවතී. එහෙත් ඒ බව නොදන්නා සමහරෙක් අඩු මුදලක් දී ඒවා ගෙන ගොස් කිහිප දිනකන් ගත වූ පසු “අනේ අපොයි” කියා සුසුම් හෙළති.දරුවන් ගේ කෙළි දෙලෙන් ගත කරන කාලය නිසා දෝ ඔවුහු දකින දකින සෙල්ලම් බඩු අම්මාගෙන් ඉල්ලති. මාස හතක් අටක් පුරා මකුළු දැල් බැඳී වෙළෙඳ සැලේ අයිනක නොවටිනා ලෙස තිබූ ඒවා මේ උත්සව සමය තුළ ගිනි ගණන් ය. කතා කරන බෝනික්කෝ, නත්තල් සීයලා, රිමෝට් කාර්, පාට පාට බෝල පුරවා විවිධ ශබ්ද නිකුත් කරමින් පොඩි දරුවන් ආකර්ශනය කර ගන්නා වෙළෙන්දා කෙසේ හෝ දරුවා මුලා කරයි. පදික වේදිකා වේ එහාට මෙහාට ඇවිඳින සෙල්ලම් බඩු පුරෝගත් වෙළෙඳුන් ද එසේ ම ය. සියයේ දෙසීයේ නෝට්ටුවලට හුවමාරු වන සෙල්ලම් බඩු වරක් හෝ දෙවරක් පාවිච්චි කළ පසු කැඩී යන්නේ දරුවා ගේ නෙතට කඳුළක් ද එක් කරමිනි.වසරක අවසානයත් නව වසරක උදාවත් නිසා දෝ වෙළෙඳුන්ට සේ ම පික් පොකට් කරුවන්ගේ ද අතමිට සරුවන කලක් එළැඹී තිබේ. බෝනස් හා වසරක් තුළ එකතු කළ මුදල් මේ දිනවල බොහෝ අයගේ අත මිට යහමින් ගැවසේ. පික් පොකට්කරුවන් ඔවුන් ගේ පසු පස ය. නිල් මොනරුන් හා නෝට්ටුවලින් පිරී ඇති මුදල් පසුම්බිය ඔවුන්ට රටක් රාජ්‍යයක් සේ ය. වෙළෙන්ඳා ගේ ආකර්ශනීය වදන්වලට කන් දි දී එයට ලොල් වන පාරිභෝගිකයා ගේ සාක්කුවෙන් ඔහු ගේ ම මුදල් පසුම්බිය සොරාගන්නා තුරු ඔහු එය නොදනී. එය ඔහු දන්නේ බිල ඔහු අතට ආ පසු ය.එලෙස ම හූලන්නන්ට ද මෙකල වාසනාවන්ත කාලයකි. ඒ මන්දයත් පාරිභෝගිකයන්ගෙන් පිරී යන ජනාකීර්ණ පෙදෙසක දී ලැබෙන කාසි ප්‍රමාණය ප්‍රමාණවත් වන බැවිනි. ඔවුන්ගෙන් මල්ල තර කරගන්නා හිඟන නායකයෝ කකා බි බී ප්‍රීති වන්නේ ඒ අසරණයින් ගේ මුදලිනි.නව පාසල් වරයක් ද ඇරැඹිණි. නව වසරක් නිසා අලුත් බෑග්, වතුර බෝතල්, සපත්තු දරුවන් ගේ ලෝකය මවුපියන්ගෙන් අයදී. එහෙත් අහස උසට නඟින විවිධ මිල ගණන් යටතේ ඒ මවුපියන් ද අසරණ ය.සියල්ල මේ අයුරින් සිදු වේ. උත්සව සමය නව වසර ජයට සමරන්නට පාරිභෝගිකයා සූදානම් වුව ද එහි අවසානය වන්නේ සන්තක සියලු මුදල් දිනක් දෙකක් වෙනුවෙන් වැය වීමකි. සමහරෙක් විලාසිතා මැදුරුවල තෙරපෙන්නේ, උජාරුවට ඇඳ පැළඳගෙන යන්නට ය. ඒ අරමුණු දත් නිසා දෝ වෙළෙන්දාට පාරිභෝගිකයා පහසුවෙන් රවටා ගත හැකි වේ.එහෙත් මදක් සිතිය යුතු ය. සේල් කඩ දමා හෝ වෙනත් පෙළඹවීම් ඔස්සේ වෙළෙන්දා වැඩි ආදායමක් උපයන්නට වෙර දරන්නේ පාරිභෝගිකයා වංචනික ලෙස මුලා කරමිනි.උත්සව සමය තුළ ලස්සනට ඉන්නට, වසර අග “බෝනස්” එකෙන් යමක් මිලට ගන්නට පාරිභෝගිකයා තුළ ඇති අහිංසක පැතුම මුදලකට තක්සේරු කිරීම සාධාරණ ලෙසින් ම සිදු විය යුතු ය. “කල දුටු කළ වහ ඉහ ගැන්මට” යාමෙන් සිදු වන්නේ “අල්ලපු අත්තත් පය ගහපු අත්තත්” දෙක ම නැති වීම ය.එලෙස ම පාරිභෝගිකයා ද මෙහි දී සැළකිලිමත් විය යුතු ය.වෙළෙඳුන්ගේ කූට උපක්‍රමවලට හසු නොවී හදවතින් නොව බුද්ධිය මෙහෙයවා ගුණාත්මක භාණ්ඩ මිල දී ගන්නට ඔහු ද පෙළඹිය යුතු ය. සෙනඟ අතර හිඳ ඔබේ මුදල් පසුම්බිය සොරා ගන්නා පික් පොකට්කරුවන්, වැඩි මිලට බඩු විකුණන වෙළෙඳුන් හා වංචනිකයින් පිළිබඳ ඔබ සැළකිලිමත් වේ නම් සියල්ල සුබවාදී වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101061</link>
    <topic>වතුකරයේ පාළු නිවෙසකහොර රූපවාහිනී සේවයක්</topic>
    <author>එස්.එන්.ගොඩමුන්න ගම්පොළ සමූහ</author>
    <content>උඩරට වතු ප්‍රදේශවල දෙමළ ජනයා ඉලක්ක කර ගනිමින් රහසේ පවත්වාගෙන ගිය නීති විරෝධී රූපවාහිනී විකාශනාගාර මධ්‍යස්ථානයක් වටලා එහි ප්‍රධාන සැකකරු ඇතුළු තාක්ෂණ උපකරණ රාශියක් නාවලපිටිය පොලිසිය මගින් අත්අඩංගුවට ගෙන තිබේ.නාවලපිටිය , කැටබුලා වත්ත කඩියැල්ලන නගරයට ආසන්න පේළි නිවාස අතර තිබූ රහසිගත පාළු නිවෙසක මේ විකාශනාගාර මධ්‍යස්ථානය පවත්වාගෙන ගොස් ඇත්තේ එහි සිවිලිම තුළ සඟවා තිබූ තාක්ෂණ උපකරණ භාවිත කරමිනි.එල්.ටී.ටී.ඊ. බුද්ධි අංශ වතුකරයේ ක්‍රියාත්මකව පවතින බවට ලැබී තිබූ තොරතුරු අනුව ඒ පිළිබඳව අවධානයෙන් සිටි නාවලපිටිය පොලිස් ස්ථානාධිපති උදය වික්‍රමසේකර මහතා ඔත්තුකරුවන් යොදා කළ පරීක්ෂණයකදී මේ නීති විරෝධී රූපවාහිනී විකාශනාගාර මධ්‍යස්ථානය සොයා ගැනීමට හැකි වී තිබේ.වසර ගණනාවක් පුරා මේ විකාශනාගාර මධ්‍යස්ථානය ක්‍රියාත්මක වී ඇතත් වතු ප්‍රදේශයෙන් පිටතට එහි තොරතුරු නොලැබීමට තරම් එහි රහස් සඟවා තබා ගැනීමට සියලු දෙනා කටයුතු කිරීම බලවත් සැකයකට ද හේතු වී ඇත.විවිධ මාදිලියේ දුරස්ථ පාලක 21ක් විශාල ඩිස්ක් ඇන්ටනාවක්, මොඩියුලේටර් 08ක් ,ඇම්පි ෆයර් 05ක්, මල්ටිස්ටාර් පවර් ඉන්ජෙක්ටර්, රිසිවර් 04ක්, ඩෙක් හා වීසීඩී යන්ත්‍ර, විකාශන බෙදා හැරීමට යොදා ගන්නා කේබල් විශාල ප්‍රමාණයක්, රූපවාහිනී යන්ත්‍ර ඇතුළු විශාල තාක්ෂණ උපකරණ රාශියක් මෙහි තිබී සොයාගෙන තිබේ.යම් හදිසි තත්ත්වයක් හෝ නීති විරෝධී සංවිධානවලට අවශ්‍ය තොරතුරු ;ම් කේබල් රූපවාහිනී විකාශනාගාරය හරහා ලබා දීමට හැකියාව තිබූ බවද , පරීක්ෂණ පවත්වන නාවලපිටිය පොලීසිය අනාවරණය කරගෙන ඇති අතර එල්.ටී.ටී.ඊ.අවසන් සටන පැවැති වීඩියෝ දර්ශන හා වෙනත් වීඩියෝ දර්ශන මෙහි තිබී ඇත. එල්.ටී.ටී.ඊ. ක්‍රියාකාරකම් පිළිබඳ විස්තර මේ විකාශය ඔස්සේ සිදුවී ප්‍රචාරය වී ඇත්දැයි සොයා බැලීමට විශේෂ පරීක්ෂණයක් ආරම්භ කිරීමට තීරණය කොට තිබේ.අත්අඩංගුවට ගත් සැකකරු හා උපකරණ නාවලපිටිය මහේස්ත්‍රාත් පූර්ණිමා පරණගමගේ මහත්මිය වෙත ඉදිරිපත් කිරීමට නියමිතය.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති ජයන්ත ගම්මන්පිල, ගම්පොල කොට්ඨාසභාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු, පොලිස් අධිකාරි බී.ජී.විමලදාස මහත්වරුන්ගේ උපදෙස් මත නාවලපිටිය පොලිස්ථානාධිපති උදය වික්‍රමසේකර, පො.සැ.ජයසේකර, පො.සැ.සුනිල්,, පො.සැ. අනුර, පො.කො. සිසිර, සී.ආ.බා. සමන්, දුමින්ද ඇතුළු නිලධාරී කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101062</link>
    <topic>විදේශ විශ්වවිද්‍යාල පනත ළඟදීම පාර්ලිමේන්තුවට</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>ජාත්‍යන්තර මට්ටමේ විදේශ විශ්වවිද්‍යාලයන්ට අනුබද්ධ රාජ්‍ය නොවන විශ්වවිද්‍යාල ශ්‍රී ලංකාවේ පිහිටුවීම රජය ප්‍රතිපත්තියක් වශයෙන් පිළිගෙන තිබෙන බවත් ඒ සඳහා ළඟදීම පනත් කෙටුම්පතක් පාර්ලිමේන්තුවට ඉදිරිපත් කරන බවත් උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා පාර්ලිමේන්තුවේ දී ඊයේ (5) පැවැසීය.ශ්‍රී ලංකාවේ පිහිටුවන්නේ පෞද්ගලික විශ්වවිද්‍යාල නොවන බව අවධාරණය කළ නියෝජ්‍ය ඇමැතිවරයා විදේශයන්හි උසස් ජාත්‍යන්තර මට්ටමේ විශ්වවිද්‍යාල වලට අනුබද්ධ ආයතනවලට අවසර දීමට උත්සාහ කරන බවද වැඩිදුරටත් කීවේය. නියෝජ්‍ය ඇමැතිවරයා එසේ පැවැසුවේ කොළඹ දිස්ත්‍රික් මන්ත්‍රී රවි කරුණානායක මහතා අසන ලද ප්‍රශ්නයකට පිළිතුරු වශයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101063</link>
    <topic>පසුගිය වසරේ දීළමා හිංසන පැමිණිලි 888ක්</topic>
    <author>බුද්ධිකා ඉඹුලාන</author>
    <content>ළමයිනට එරෙහි හිංසන ක්‍රියා පිළිබඳ පැමිණිලි 888ක් පසුගිය වසරේ දී (2010) ජාතික ළමා ආරක්ෂක අධිකාරියට වාර්තා වී තිබේ. එම වසරේ දී ලැබුණු පැමිණිලි අතරින් 62%ක ප්‍රතිශතයක් ළමා ලිංගික අපයෝජන සම්බන්ධයෙන් ලැබුණු ඒවා බව ද එම අධිකාරිය කියයි.ළමා අපයෝජන, හිංසන පිළිබඳ ලැබුණු පැමිණිලිවලට චෝදනා ලැබූ වැඩිම වයස්ගත පුද්ගලයා ලෙස 82 හැවිරිදි තැනැත්තකු වාර්තා අතරට එක් වී ඇතැයි ද එම අධිකාරිය පවසයි. වසර 2009 දී ළමා ආරක්ෂක අධිකාරිය වෙත ලැබුණු පැමිණිලි අතරින් 60%ක් ළමා හිංසනය සම්බන්ධයෙන් වන අතර වසර 2008 දී ලැබුණු පැමිණිලිවලින් 59%ක්ම ළමා හිමිකම් කඩවීම පිළිබඳ වෙයි.වසර 2006 දී එම අධිකාරියට ලැබුණු පැමිණිලි අතර ළමා අපයෝජන පැමිණිලි ප්‍රතිශතය 50%ක් වූ අතර වසර 2007 දී එය 56%ක් දක්වා වර්ධනය වී තිබේ.මා හිංසනයට එරෙහි ජාතික දිනය, නිමිත්තෙන් ඊයේ (05) ශ්‍රී ලංකා පදනම් ආයතනයේ දී පැවැත් වූ උත්සවයේ දී මේ කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101064</link>
    <topic>හදිසි නීතිය වැඩි ඡන්ද 111කින් සම්මතයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>හදිසි නීතිය මාසයකින් දීර්ඝ කිරීමේ යෝජනාව වැඩි ඡන්ද 111 කින් පාර්ලිමේන්තුවේදී ඊයේ (5) සම්මත විය.යෝජනාවට පක්ෂව ඡන්ද 134 ක්ද විපක්ෂව ඡන්ද 23 ක් ද ලැබිණි. යෝජනාවට විපක්ෂව දෙමළ ජාතික සන්ධානය, එක්සත් ජාතික පක්ෂය සහ ප්‍රජාතන්ත්‍රවාදී ජාතික සන්ධානය ද ඡන්දය ප්‍රකාශ කළහ.ඊයේ දිව්රුම් දුන් වන්නි දිස්ත්‍රික් මන්ත්‍රී එම්. බාවා ෆාරුක් මහතා යෝජනාවට පක්ෂව රජය සමඟ ඡන්දය ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101065</link>
    <topic>ජනාධිපති මාධ්‍ය අධ්‍යක්ෂ ජනරාල් බන්දුල ජයසේකර</topic>
    <author>මහින්ද අලුත්ගෙදර</author>
    <content>ජනාධිපති මාධ්‍ය අධ්‍යක්ෂ ජනරාල්වරයා වශයෙන් බන්දුල ජයසේකර මහතා පත්කර ඇත.විදේශ කටයුතු අමාත්‍යාංශයේ සංවර්ධන හා සන්නිවේදන අංශයේ අධ්‍යක්ෂවරයා වශයෙන් කටයුතු කළ ඒ මහතා ලේක්හවුස් ආයතනයේ “ඩේලිනිව්ස්” පුවත්පතේ කතුවරයා වශයෙන් ද කැනඩාවේ ටොරොන්ටෝනි ශ්‍රී ලංකා කොන්සල් ජනරාල්වරයා වශයෙන් ද කටයුතු කර තිබේ.ඊට අමතරව බන්දුල ජයසේකර මහතා නිව්යෝර්ක් නුවර එක්සත් ජාතීන්ගේ ශ්‍රී ලංකා නියෝජ්‍ය නිත්‍ය නියෝජිතයා වශයෙන්ද කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101066</link>
    <topic>වන්නි නව මන්ත්‍රීමුතලි බාවා ෆාරුක්දිවුරුම් දෙයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>වන්නි දිස්ත්‍රික්කයේ මන්ත්‍රීවරයකු වශයෙන් මුතලි බාවා ෆාරුක් මහතා පාර්ලිමේන්තුවේ දී කතානායක චමල් රාජපක්ෂ මහතා ඉදිරියේ ඊයේ (05) පස්වරුවේ දිව්රුම් දුන්නේය.ශ්‍රී ලංකා මුස්ලිම් කොංග්‍රසයේ මන්ත්‍රී නූර්දීන් මෂුර් මහතාගේ අභාවයෙන් ඇතිවූ පුරප්පාඩුවට බාවා පාරුක් මහතා පත්විය.දිව්රුම් දීමෙන් පසු නව මන්ත්‍රීවරයා විපක්ෂයේ පසුපෙළ අසුන් ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101067</link>
    <topic>අමාත්‍යාංශවල කටයුතු ඉදිරියට ගෙන යන්නජ්‍යෙෂ්ඨ ඇමැතිවරුන්ගේ දැනුම මහත් රුකුලක්</topic>
    <author>අනුර ප්‍රේමලාල්</author>
    <content>ජ්‍යෙෂ්ඨ ඇමැතිවරුන්ගේ දැනුම සහ අත්දැකීම් සෙසු අමාත්‍යාංශවල කටයුතු පවත්වාගෙන යෑමට මහා රුකුලක් වන බව අගමැති දි. මු. ජයරත්න මහතා අවධාරණය කරයි.ජ්‍යෙෂ්ඨ ඇමැතිවරු යනු රජය ඉදිරියට ගෙන යන ගාමක බලවේගය බවද හෙතෙම අවධාරණය කළේය.ඒ මහතා මේ බව සඳහන් කළේ ඊයේ (5) ජ්‍යෙෂ්ඨ ඇමැතිවරුන් වන විද්‍යා කටයුතු හා ග්‍රාමීය කටයුතු සංවර්ධන පිළිබඳ ජ්‍යෙෂ්ඨ ඇමැතිවරුන් වන මහාචාර්ය තිස්ස විතාරණ හා ආතාවුද සෙනවිරත්න මහත්වරු වැඩ භාර ගැනීමේ අවස්ථාවට සහභාගි වෙමින්ය.එහිදී වැඩිදුරටත් අදහස් දැක්වූ අගමැති දි. මු. ජයරත්න මහතා මෙසේ ද පැවැසීය. ජ්‍යෙෂ්ඨ ඇමැතිවරුන්ගේ කාර්ය භාරය රටේ සංවර්ධන ඉලක්ක වෙත රැගෙන යෑම සඳහා සමස්ත ඇමැති මණ්ඩලයටම උපදෙස් දීමයි.මේ අවස්ථාවට ආර්ථික සංවර්ධන කටයුතු ඇමැති බැසිල් රාජපක්‍ෂ, අතාවුද සෙනෙවිරත්න, ඩිව් ගුණසේකර, ඒ. එච්. එම්. ෆවුසි, එස්. බී. නාවින්න, පියසේන ගමගේ ඇතුළු ජ්‍යෙෂ්ඨ ඇමැතිවරු කිහිප දෙනකු ද, ශ්‍රී ලංකා නිදහස් පක්‍ෂයේ මහලේකම් හා සෞඛ්‍ය ඇමැති මෛත්‍රීපාල සිරිසේන, ඊ. පී. ඩී. පී. නායක හා සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද, තොරතුරු තාක්ෂණ හා විදුලි සංදේශ ඇමැති රංජිත් සියඹලාපිටිය, අධ්‍යාපන ඇමැති බන්දුල ගුණවර්ධන, තාක්ෂණ හා පර්යේෂණ කටයුතු පිළිබඳ ඇමැතිනි පවිත්‍රා වන්නිආරච්චි මහත්ම මහත්මීන් ද, අමාත්‍යාංශ ලේකම්වරුන් වන එස්. ලියනගම හා මහින්ද මඩිහේවා මහත්වරු ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101068</link>
    <topic>ඔලුවිල් වරායඅවසන් අදියරේ</topic>
    <author>භක්ති ධර්මප්‍රිය මෙන්ඩිස්</author>
    <content>ඔලුවිල් වරායේ ඉදිකිරීම් කටයුතු මේ වන විට සියයට අසූපහකට වැඩි ප්‍රමාණයක් අවසන් කර තිබේ.මේ වන විට වරායේ අවසන් අදියරේ ඉදිකිරීම් සිදු කෙරෙමින් පවතින බව වරාය අධිකාරිය පවසයි.මේ අතර ඔලුවිල් ධීවර වරායේ ඉදිකිරීම් සම්පූර්ණයෙන් ම නිමා කිරීමට හැකි වී ඇතැයි ද වරාය අධිකාරිය පවසයි. ඩෙන්මාර්ක් රජය යටතේ ලැබුණු ආධාර මුදල්වලින් මේ ඉදිකිරීම් සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n1101069</link>
    <topic>මහා පරිමාණ කසළ තේ ජාවාරමක සුළ මුල හෙළිවෙයි</topic>
    <author>විජයානි එදිරිසිංහ</author>
    <content>හොඳ තේවලට කසළ තේ එකතු කර විකිණීමේ මහා පරිමාණ ජාවාරමක් සොයාගත් රහස් පොලිසිය එසේ සොයාගත් තේ කිලෝ එක්ලක්ෂ පනස්පන් දහසක් විනාශ කිරීම ඊයේ (5) සිදු කෙළේය.අධිකරණ නියෝගයක් මත එම තේ කුඩු තොගය විනාශ කෙළේ වැල්ලම්පිටිය ප්‍රදේශයේදීය.පසුගිය දෙසැම්බර් 06 වැනිදා රහසේ පොලිසිය අධිකරණයට කරුණු වාර්තා කරමින් පැවසුවේ අපනයනය කෙරෙන මෙම තේ කොළ පානය කිරීමටවත් නුසුදුසු බාල තත්ත්වයේ පවතින බවයි. එහිදී එක් ව්‍යාපාරික ආයතනයක් වරද පිළිගෙන තිබුණි. අනෙක් ආයතනයට එරෙහිව නඩු පවරා තිබේ.මෙම ව්‍යාපාරික ආයතන දෙකේ ගබඩාවල තිබූ තේ කුඩු කිලෝ එක්ලක්ෂ පනස් පන්දහස ඊයේ (5) පුළුස්සා විනාශ කිරීමට අධිකරණ නියෝගය ලැබී තිබුණි.ඒ අනුව රහස් පොලිස් ආරක්ෂාව මත ඊයේ (5) තේ කොළ කිලෝ තිස්දහසක් විනාශ කෙළේය. ඉතිරි ප්‍රමාණය අද විනාශ කෙරෙන බව පොලිස් මාධ්‍ය ප්‍රකාශක ප්‍රියන්ත ජයකොඩි මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n11010610</link>
    <topic>කන්දේගෙදර ජයවංශ ලසන්ත ඝාතනයට හවුල්</topic>
    <author>සුරන්ජිත් පෙරේරා</author>
    <content>ත්‍රස්තවාදී විමර්ශන කොට්ඨාසය මගින් අත්අඩංගුවට ගෙන රක්ෂිත බන්ධනාගාර ගත කර සිටින කන්දේගෙදර ජයවංශ නැමැත්තා ලසන්ත වික්‍රමතුංග මහතාගේ ඝාතනයට අනියමින් සම්බන්ධ වී ඇතැයි මෙතෙක් කළ විමර්ශනවලදී තොරතුරු ලැබී ඇති බව ත්‍රස්තවාදී විමර්ශන කොට්ඨාසය අධිකරණයට ගොනු කළ වැඩිදුර වාර්තාවකින් පැවසීය.මෙම ඝාතනයට සම්බන්ධ යැයි සැකපිට අත්අඩංගුවට ගෙන රක්ෂිත බන්ධනාගාර ගතකර සිටින සැකකරුවන් දෙදෙනාගෙන් එක් සැකකරුවකු වන ජයවංශ නැමැත්තා සහ අනෙක් සැකකරු වන පිච්චෙයි ජෙසුදාසන් නැමැත්තා ඊයේ අධිකරණයට ඉදිරිපත් කළ අතර දෙසැම්බර් 14 දින දක්වා තවදුරටත් රක්ෂිත බන්ධනාගාර ගත කරන ලෙස ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කෙළේය.රාජ්‍ය විරෝධී ක්‍රියාවන් සඳහා සම්බන්ධ බවට සැකපිට මෙම සැකකරුවන් අත්අඩංගුවට ගෙන රක්ෂිත බන්ධනාගාර ගතකර සිටි අතර කොළඹ අලුත්කඩේ අධිකරණයේ ගොනුකර තිබූ එම නඩුවෙන් ජයවංශ නැමැත්තා නිදහස් වී තිබුණේ විමර්ශනවලදී ඒ සඳහා අවශ්‍ය සාක්‍ෂි සනාථ නොවූ නිසා බවත්, පසුව ඔහු සම්බන්ධයෙන් සිදුකළ වැඩිදුර පරීක්‍ෂණවලදී ලසන්ත මහතාගේ ඝාතනය සම්බන්ධයෙන් අනියමින් සහාය පළකර ඇති බවට තොරතුරු ලැබී ඇති බවත්, ත්‍රස්තවාදී විමර්ශන කොට්ඨාසයේ නිලධාරීන් අධිකරණයට වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n11010611</link>
    <topic>නිරුවත් ඡායාරූප ගත්සැකකාර දොස්තරට ඇප</topic>
    <author>සබරගමුව සංචාරක ගාමිණි ජයන්ත</author>
    <content>වෛද්‍ය ප්‍රතිකාර ලබා ගැනීමට තමන් වෙත පැමිණෙන රෝගී කාන්තාවන්ගේ සහ පාසල් දැරියන්ගේ නිරුවත් ඡායාරූප රහසිගතව ලබාගත් බවට සැක පිට අත්අඩංගුවට ගෙන කෑගල්ල රක්ෂිත බන්ධනාගාර ගත කළ හෙම්මාතගම රජයේ රෝහලේ සහකාර වෛද්‍යවරයා ඊයේ (5) මාවනැල්ල මහේස්ත්‍රාත් අධිකරණය වෙත ඉදිරිපත් කිරීමෙන් පසු විත්තිකාර වෛද්‍යවරයාට මාවනැල්ල මහේස්ත්‍රාත් දිසා විනිසුරු එස්. යූ. බී. කරල්ලියද්ද මහතා රුපියල් ලක්ෂ පහ බැගින් ශරීර ඇප තුනක් හා මුදලින් රුපියල් පනස්දාහක ඇපයක් මත නිදහස් කළේය.මාවනැල්ල මහේස්ත්‍රාත් දිසා විනිසුරු එස්. යු. බී. කරල්ලියද්ද මහතා විසින් ඇප මත නිදහස් කරනු ලැබුවේ හෙම්මාතගම රජයේ රෝහලේ සහකාර වෛද්‍ය උපුල් සුරේන්ද්‍ර හැදලගේ නැමැත්තෙකි.ජාතික ළමාරක්ෂක අධිකාරියේ පොලිස් පරීක්ෂක එන්. කදිරගාමර් මහතා පැමිණිල්ල වෙනුවෙන් පෙනී සිටිමින් අධිකරණයට කරුණු දක්වමින් කියා සිටියේ පොලිස් විමර්ශන කටයුතු අවසන් කර ඇති නිසා විත්තිකරුට ඇප නියම කිරීමට විරුද්ධත්වයක් නොමැති බවයි.විත්තිකාර වෛද්‍යවරයා ඇමැතූ මහේස්ත්‍රාත්වරයා ඇප නියම කිරීමෙන් පසු මේ නඩුවේ සාක්කිකරුවන්ට බලපෑම් තර්ජන කිරීම් නොකළ යුතු බවට අවවාද කළ අතර සෑම මාසයකම අවසාන ඉරු දින උදේ 9 සිට දවල් 12 ත් අතර කාලය තුළ ළමාරක්ෂක අධිකාරියේ පෙනී සිටින ලෙස නියෝගයක් නිකුත් කළහ. පැමිණිල්ල වෙනුවෙන් නීතිඥ සුරේකා විමලසුරිය සහ නීතිඥ ලක්ෂ්මී ප්‍රනාන්දු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n11010612</link>
    <topic>ක්‍රිකට් ගහන්න ඉන්දියාවේ ගියපස්දෙනකුගේ ගමන් මලුවල හොර බඩු</topic>
    <author>සුභාෂිනී සේනානායක</author>
    <content>ක්‍රිකට් තරගාවලියක් සඳහා ඉන්දියාවේ චෙන්නායි නුවරට ගොස් පැමිණි සිසුන් තිදෙනෙකුගේ හා ගුරුවරුන් දෙදෙනෙකුගේ ගමන් මලුවල සඟවා රැගෙන ආ ජංගම පරිගණක, ඡායාරූප උපාංග තොගයක් පෙරේදා (03) ශ්‍රී ලංකා රේගුව අත්අඩංගුවට ගෙන තිබේ.ක්‍රිකට් තරගාවලියක් සඳහා චෙන්නායි නුවරට ගොස් යූ. එල්. 122 ගුවන් යානයෙන් පෙරේදා උදේ 11.30 ට පමණ ශ්‍රී ලංකාවට පැමිණි රත්ගම ප්‍රදේශයේ පාසලක සිසුන් සහ ගුරුවරුන් පිරිසක් ගී‍්‍රන් චැනල් මාර්ගයෙන් පිටවීමේදී සැක සිතූ රේගු නිලධාරීන් මොවුන් අත්අඩංගුවට ගෙන තිබේ.රුපියල් එක්ලක්‍ෂ පනස්දහසක් පමණ වටිනා මේ උපකරණ තොගය රේගුව අත්අඩංගුවට ගෙන ඇති අතර මේ පාසල් සිසුන්ට සහ ගුරුවරුන්ට භාණ්ඩ ලබා දුන් පොල්ගහවෙල පදිංචි ව්‍යාපාරිකයකු ද ශ්‍රී ලංකා රේගුව අත්අඩංගුවට ගෙන ඇත.මේ සංචාරය සඳහා සහභාගි වී ඇත්තේ හතර පහ ශ්‍රේණිවල ඉගෙනුම ලබන ළාබාල සිසුන් වන අතර ඔවුන්ගේ ගමන් මලුවල සඟවා රේගුවට වංචා කරමින් මේ උපකරණ තොගය මෙරටට රැගෙනවිත් තිබේ.සිද්ධියට අදාළ ව්‍යාපාරිකයාට රුපියල් පන්දහසක දඩයක් නියම කර තිබෙන අතර උපකරණ තොගය රාජසන්තක කර තිබේ.අදාළ සිද්ධියේ සැකකරුවන් වූ සිසුන් සහ ගුරුවරුන්ට නියෝජ්‍ය රේගු අධ්‍යක්‍ෂ ජයසූරිය මහතා තරයේ අවවාද කර මුදාහැර තිබෙන අතර වැටලීම සහකාර රේගු අධිකාරි එන්. ඒ. උඩුපිල, ඩබ්ලිව්. එම්. කුමාරදාස, කපිල විජේවීර, කුමාර බණ්ඩා මහත්වරු සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n11010613</link>
    <topic>ජන හා නිවාස සංගණනයට රට පුරා ඇති ගොඩනැඟිලි ලේඛන ගත කිරීම ලබන මස දී</topic>
    <author>මහින්ද අලුත්ගෙදර</author>
    <content>ජාතික ජන හා නිවාස සංගණනයට අදාළ ගොඩනැඟිලි ලේඛනගත කිරීම ඉදිරි මාසයේ දී ආරම්භ කරන බව ජන ලේඛන හා සංඛ්‍යාලේඛන දෙපාර්තමේන්තුව පවසයි.2011 ජාතික ජන හා නිවාස සංගණනය මූලික අදියර තුනක් යටතේ ක්‍රියාත්මක කෙරෙන අතර එහි මුල්ම අදියර වන සිතියම් ගත කිරීම දැනටමත් අවසන් කර තිබෙන බව ජන ලේඛන හා සංඛ්‍යාලේඛන දෙපාර්තමේන්තුවේ අධ්‍යක්ෂ එම්. ආර්. ගුණසේකර මහතා දිනමිණට පැවැසීය.සිතියම් ගත කිරීමේ පියවරේ දී දිස්ත්‍රික් මායිම්, ප්‍රාදේශීය ලේකම් කොට්ඨාස මායිම්, ග්‍රාම නිලධාරී මායිම් සලකුණු කෙරෙන බව පෙන්වා දුන් අධ්‍යක්ෂවරයා රට පුරා තිබෙන ගොඩනැඟිලි ලැයිස්තුගත කිරීම සාර්ථකව සිදු කිරීමට බලාපොරොත්තු වන බවත්, ඒ සඳහා ග්‍රාම නිලධාරීවරුන්ගේ සහයෝගය ලබා ගන්නා බවත් කීවේ ය.සමස්ත ලංකාවම ආවරණය වන පරිදි පසුගිය 1981 වර්ෂයේ දී ජන හා නිවාස සංගණයක් පැවැති බව සිහිපත් කළ එච්. ආර්. ගුණසේකර මහතා ඉන් පසුව රටම ආවරණය වන පරිදි සංගණනයක් පැවැත්වෙන්නේ මේ වසරේ දී බව ද ප්‍රකාශ කෙළේ ය.දශක තුනක කාලයක් මේ රටේ පැවැති ත්‍රස්තවාදී අරගලයෙන් නිදහස් වීමත් සමඟ ඒ සඳහා අවස්ථාව ලැබී තිබෙන බව කී ඒ මහතා දිස්ත්‍රික්ක 25ම ආවරණය කරමින් මෙවර ජන හා නිවාස සංගණනය පැවැත්විය හැකි බව ද සඳහන් කෙළේ ය. තවද ඒ මහතා ප්‍රකාශ කෙළේ අවසන් පියවර ලෙස ක්‍රියාත්මක කෙරෙන පුද්ගලයින්ගේ හා නිවාසවල තොරතුරු එකතු කිරීමේ කාර්ය සඳහා 65000 ක පිරිසක් පුහුණු කරන බවය.ජන ලේඛන හා සංඛ්‍යාලේඛන දෙපාර්තමේන්තුව, දිස්ත්‍රික් ලේකම්වරුන් සහ ප්‍රාදේශීය ලේකම්වරුන්ගේ අධීක්ෂණය යටතේ මේ සමස්ත ක්‍රියාදාමය සිදු කරන බවද අධ්‍යක්ෂවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=n11010614</link>
    <topic>බඹර ප්‍රහාරයකින් සිසුන් 73ක් රෝහලේ</topic>
    <author>අසේල කුරුළුවංශ හා සංජය මතුරට සහ කඩුගන්නාව සමූහ</author>
    <content>බඹර ප්‍රහාරයකට ලක්ව පිළිමතලාව මධ්‍ය මහා විදුහලේ සිසු සිසුවියන් 73 දෙනෙකු ඊයේ (05) පේරාදෙණිය හා ගෝනාවල රෝහල්වලට ඇතුළත් කැර තිබේ.මේ අතරින් සිසුවියන් දෙදෙනෙකුගේ තත්ත්වය බරපතල බව දැනගන්නට ඇත.පෙරවරු 11.30 ට පමණ පාසලේ විවේක කාලය අතරතුර මෙම බඹර වදය ඇවිස්සී ක්‍රීඩාංගණයේ සිටි සිසුවියන්ට බඹරුන් ඇන ඇති අතර තුවාල ලත් සිසු සිිසුවියන් අතරින් 29 දෙනෙකු පේරාදෙණිය රෝහලට ද සෙසු පිරිස හේනාවල මූලික රෝහලටද ඇතුලත් කැර තිබේ.බඹර ප්‍රහාරයට ලක්වූ සිසු පිරිස පාසලේ හයවන ශ්‍රේණියේ සිට සාමාන්‍ය පෙළ පන්ති දක්වා අධ්‍යාපනය ලබන සිසු සිසුවියන් සිටින බව පොලිසිය පවසයි.පාසලේ ගුරු නිල නිවාසය අසල වෙරළු ගසක තිබූ බඹර වදයක් ඇවිස්සීමෙන් මෙම සිද්ධිය වූ බවත්, ශිෂ්‍යයින් විවේක වේලාවේදී ක්‍රීඩා කරමින් සිටියදී ඇතිවූ ඝෝෂාකාරි තත්ත්වය හේතුවෙන් බඹර වදය ඇවිස්සෙන්නට ඇති බවත් පිළිමතලාව මධ්‍ය මහා විදුහලේ විදුහල්පති පියසිංහ උක්ගල්ලේ මහතා පැවැසීය. කඩුගන්නාව පොලිසියේ ස්ථානාධිපති ප්‍රධාන පොලිස් පරීක්ෂක ටිරෝන් රත්නායක මහතා ඇතුළු කණ්ඩායමක් සිද්ධිය පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=r1101061</link>
    <topic>මොනරාගල දඹේයාය ප්‍රාථමික විදුහලේසිසුන්ට පාසල් උපකරණ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>පන්නිපිටිය ධර්මපාල විද්‍යාලයේ ආදි ශිෂ්‍ය සංගමය මගින් දුෂ්කර පාසලක දූ දරුවන්ට පාසල් උපකරණ බෙදා දීමේ වැඩසටහන යටතේ, මොනරාගල දිස්ත්‍රික්කයේ දඹේයාය ප්‍රාථමික විද්‍යාලයේ සිසුන් 58දෙනෙක් වෙනුවෙන් පාසල් උපකරණ බෙදා දෙනු ලැබීය.නමවන වරටත් ක්‍රියාත්මක වූ මේ වැඩසටහන යටතේ සෑම දරුවකුටම පාවහන් මිලදී ගැනීම සඳහා රු. 750ක වව්චරයක් සමඟින් සෙරෙප්පු පාසල් බෑග්, වතුරු බෝතල්, කෑම පෙට්ටි, ඇතුළු සියලුම පාසල් උපකරණ මෙහි දී ලබා දෙනු ලැබී ය. මීට අමතරව, ගමේ පවුල් 45ක් වෙනුවෙන් රෙදි පිළි ඇතුළත් ත්‍යාග ද ලබාදෙනු ලැබී ය.සංගමයේ ලේකම් සීතා විජේසේකර හා ව්‍යාපෘතිය භාර ප්‍රධාන සංවිධායක උපාලි සෙනෙවිරත්න යන මහත්ම මහත්මීන්ගේ ප්‍රධානත්වයෙන් සාමාජික සාමාජිකාවන් 40 දෙනෙක් පමණද මේ අවස්ථාවට සහභාගි වූහ.මීට අමතරව පෞද්ගලික රක්ෂණ සමාගමක සහයෝගය ඇතිව පරිගණක යන්ත්‍ර දෙකක් ද විදුහලට පරිත්‍යාග කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=r1101062</link>
    <topic>හදවත පරීක්ෂා කරගන්නදුම් පරීක්ෂා කරන තැනට ගිහින්</topic>
    <author>පොල්ගහවෙල සමූහ තිලකරත්න ලියනපටබැඳි</author>
    <content>හෘද රෝගීන් සඳහා සිදු කරනු ලබන එකෝ පරීක්ෂණයක් සිදු කර ගැනීමට දුම් පරීක්ෂා කරන (Ecotest) ස්ථානයකට පුද්ගලයකු යෑමේ පුවතක් පසුගියදා කුරුණෑගලට ආසන්න ප්‍රදේශයකින් වාර්තා විය.වර්තාවන අන්දමට සිද්ධිය මෙසේය.සරණපාල මහතා විශ්‍රාමික උප ගුරු මහතෙකි. රෝග කිහිපයක්ම ඔහුට වැළඳී තිබිණි.සරණපාල මහතාට ප්‍රතිකාර කරන වෛද්‍යවරයා පැවැසුවේ මේ සඳහා පරීක්ෂණ කිහිපයක් සිදු කර බලන ලෙසයි. ඔහු වෛද්‍ය වරයාගේ නිර්දේශ ද රැගෙන පසු දිනම ඒ සඳහා ප්‍රධාන නගරයට යෑමට තීරණය කෙළේය.තමා පදිංචි උප නගරයේ සිට ප්‍රධාන නගරයට යෑමට පිටත් වූ සරණපාල මහතා සැතපුම් කිහිපයක් ගිය විට Eco Test ලොකු දැන්වීම් පුවරුවක් සහිත ආයතනයක් දුටුවේය. වෛද්‍යවරයා නිර්දේශ කරනු ලැබූ පරීක්ෂණය මෙය බව සිහිවිය.එම ස්ථානයට සරණපාල මහතා දැඩි උනන්දුවෙන් පිය නැගීය. එහි සේවකයකු තමාට අකුරු කියවූ සරණපාල මහතා දුර සිට අඳුනා ගන්නා ලදී.සර්... සර්.... සරණපාල සර්..... ඇයි මෙහේ කොහේද යන්නේ කියා විමසීය.අ විමල්....නේ කියා.... ළමයෝ මම මෙතෙන්ට ආවේ “එකෝ පරීක්ෂණයක් කර ගන්න” ළමයත් මෙතන ද වැඩ කරන්නේ.සිදුවී ඇති දෙය විමල් ට ක්ෂණිකව තේරුම් ගිය අතර, මුවට නැගුණු සිනහවද තද කර ගෙන.සර් මෙතන සිදු කරන්නේ දුම් පරීක්ෂා කිරීමයි. හෘද පරීක්ෂණ මෙතැන සිදු කරන්නේ නැහැ.එහෙනම් මම යන්නම්” කියා සරණපාල මහතා පිටත්ව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=r1101063</link>
    <topic>කහතුඩුවේ මාර්ග රැසක්සංවර්ධනය කර ජනතා අයිතියට</topic>
    <author>හෝමාගම සංචාරක - මංජුල හිරිපිටිය</author>
    <content>ජාතික සවියගම නැඟුම සංවර්ධන ව්‍යාපෘතිය යටතේ රුපියල් එක්කෝටි පනස් ලක්ෂයක මුදලක් වැය කරමින් හෝමාගම මැතිවරණ කොට්ඨාසයට අයත් උඩුගහපත්තු බල ප්‍රදේශයේ කහතුඩුව උතුර සහ දකුණ ප්‍රදේශවල මාර්ග රැසක් සංවර්ධනය කර ජනතා අයිතියට පවරාදීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පසුගියදා සිදු කෙරිණි.මේ යටතේ කහතුඩුව - කිරිවත්තුඩුව (ප්‍රගති මාවත) බස් රථ මාර්ගය සංවර්ධනය කිරීම, කහතුඩුව දකුණ ප්‍රදේශයේ අතුරු මාරග රැසක් කොන්ක්‍රීට් කර ඇත. මීට සමගාමීව මග නැඟුම ව්‍යාපෘතිය යටතේ රුපියල් කෝටියක මුදලක් වැය කරමින් කිරිවත්තුඩුව කම්මල්වත්ත මාර්ගය, විවේකාරාම මාවත, ධැංකන්වත්ත අතුරු මාර්ග සහ මූනමලේවත්ත අතුරු මාර්ග කොන්ක්‍රීට් දමා සංවර්ධන කර තිබේ.කහතුඩුව සංවර්ධන ව්‍යාපෘති ජනතා අයිතියට පැවරූ අවස්ථාවේ දී, අවසන් සටනේ දී මිය ගිය ප්‍රදේශයේ නිවාස නොමැති රණවිරුවන්ගේ මවුපියන්ට සහ අඩු ආදායම්ලාභි පවුල්වලට නිවාස තනා ගැනීමට චෙක්පත් ප්‍රදානය කිරීම ඇතුළු සමාජ සත්කාර රැසක් සිදුවුණි.මේ අවස්ථාවට අධ්‍යාපන ඇමැති බන්දුල ගුණවර්ධන, බස්නාහිර පළාත් සභා මන්ත්‍රීවරු වන තිලකරත්න රාජපක්ෂ, ජනක වැලිවත්ත, හෝමගම ප්‍රාදේශීය ලේකම් ඒ.ජේ. කරුණාරත්න, හෝමාගම ප්‍රාදේශීය සභා මන්ත්‍රීවරු වන බන්දුල ඉලේපෙරුම, එස්.හපුආරච්චි, සුනිල් පෙරුම්බුලි, ඩික්සන් ගාමිණී, කමල් චන්දන, සම්පත් පත්මවර්ණ සහ ප්‍රවීණ මාධ්‍යවේදී සේනක උබේසිංහ යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=r1101064</link>
    <topic>‘පප්පෙ හරි හරිකෙලින් බහින්න’</topic>
    <author>කටාන සමූහරන්ජිත් ලොකුපෝතාගම</author>
    <content>කටුනායක - සීදූව නගර සභා බල ප්‍රදේශයේදී කලකට ඉහත දී සිදුකළ අවමගුලකදී සිදුවූ සිද්ධියකි මේ.එම පවුලේ පියා රජයේ උසස් රැකියාවක නියුතු පුද්ගලයෙකි. ඔහුගේ පුත්‍රයා උසස් අධ්‍යාපනයක් නොලද හිතුවක්කාරී ජීවිතයක් ගත කළ දඩබ්බරයකු විය. තම පුත්‍රයා යහමඟට ගැනීමට පියා උත්සාහ කළද එය අසාර්ථක විය. මේ නිසා ඔහු තම පුතු ගැන දැඩි වේදනාවකින් යුතුව කාලය ගත කළේය.රැකියාවෙන් විශ්‍රාමලත් ඔහු මේ සිත් වේදනාව නිසාම හදිසියේ රෝගාතුරවී මිය ගියේය. ඒ ඔහුගේ අවමගුල පැවැත්වෙන දිනයයි. නිවසේ පැවති ආගමික වතාවත්වලින් පසුව දේහය භූමදානය පිණිස සුසානභූමියට ගෙන යනු ලැබිණි. එහිදී සිදුකළ අවසන් වතාවත්වලින් අනතුරුව දේහය සහිත පෙට්ටිය වළ දැමීමේ අවස්ථාව උදාවිය. දැන් එය කරකැවෙන පටි සහිත යන්ත්‍රය මගින් සෙමෙන් සෙමෙන් වළට ප්‍රවේශ වෙමින් පවතී.හදිසියේම රැස්ව සිටි ජනතාව අතරින් එම ස්ථානයට කඩා පාත්වූ අධික ලෙස බීමත්ව සිටි ඔහුගේ පුත්‍රයා කරකැවෙන පටි මත රැඳී තම පියාගේ දේහය සහිත දෙන දෙස බලා “පප්පෙ හරි , හරි, කෙලින් බහින්න” යැයි හඬනගා පැවසීය.අවට රැස්ව සිටි තරුණ පිරිසට මෙය අවමගුල් අවස්ථාවක් බව අමතක වුණද වැඩිහිටියෝ දත්මිටි කාගෙන සිනාව තද කර ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=r1101065</link>
    <topic>පැලවත්ත සූර්ය බලශක්තිවිදුලි ව්‍යාපෘතිය ක්‍රියාවිරහිත වෙලා</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>මෙයට වසර තුනකට පමණ පෙර මාර්ග සංවර්ධන අධිකාරිය මගින් පෞද්ගලික සමාගමක් සමග එක්ව නියමු ව්‍යාපෘතියක් ලෙස ස්ථාපනය කරන ලද පැලවත්ත නාගහමුල්ල හංදියේ සූර්ය බලශක්ති විදුලි ව්‍යාපෘතිය වසරකට වැඩි කාලයක පටන් ක්‍රියාවිරහිතව පවතී.පැලවත්ත – තලවතුගොඩ ප්‍රධාන මහා මාර්ගයේ විදුලිය නොමැති කොටසකට එළිය ලබාදීම සඳහා විදුලි බුබුළු සහිත කණු 7 ක් ස්ථාපනය කර මේ ව්‍යාපෘතිය විවෘත කරනු ලැබීය.වසරක් පමණ වූ කාලයක් එම විදුලිබුබුළු දැල්වුණ නමුත් ඊට පසු එම විදුලි බුබුළු නොදැල්වෙන බව අසල නිවැසියෙක් පැවැසීය.දැනට එම විදුලි කණු අසල ගස් පවා වැඩී විදුලි කණු නොපෙනෙන තත්ත්වයට පත්ව ඇත.අදාළ පෞද්ගලික ආයතනය හෝ මාර්ග සංවර්ධන අධිකාරිය මේ පිළිබඳව සොයාබැලීමක්කර මේ විදුලි පද්ධතිය අලුත්වැඩියා කිරීමට පියවර ගත යුතු බව ප්‍රදේශවාසීහු කියති.රාත්‍රී කාලයේ දී මේ ප්‍රදේශයේ නොයෙකුත් සමාජ විරෝධි ක්‍රියාවන් සිදුවන බවද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101061</link>
    <topic>ක්‍රිකට් ක්‍රීඩකයෝ – කලාකරුවෝගාලු මුවදොර පිටියට</topic>
    <author>ප්‍රින්ස් ගුණසේකර</author>
    <content>ලබන පෙබරවාරි මාසයේ පැවැත්වෙන ලෝක කුසලාන ක්‍රිකට් තරගාවලිය පිළිබඳ ක්‍රීඩාලෝලීන්ගේ අවධානය වැඩිකිරීම උදෙසා දින 45ක ප්‍රවර්ධනාත්මක සංචාරයක් මේ 8 වැනිදා ගාලු මුවදොර පිටියේ දී ආරම්භ වේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් එදින පස්වරුවේ අරලියගහ මැදුරේදී නිල වශයෙන් උත්සවය ආරම්භ කෙරෙන අතර එයට ශ්‍රී ලංකා ක්‍රිකට් නායක කුමාර සංගක්කාර ඇතුළු ක්‍රීඩකයෝ එක්වෙති.“බලාපොරොත්තු රැඳි සූරතාව” වෙනුවෙන් කෙරෙන ක්‍රිකට් සංග්‍රාමයේ ප්‍රවර්ධනාත්මක සංචාරය “World Cup Glory Express” ලෙස නම්කොට ඉදිරි දිනවල රටපුරා ක්‍රියාත්මක කිරීමට නියමිතය. මේ ප්‍රවර්ධනාත්මක වැඩපිළිවෙළට සමගාමීව ‘මිනි ක්‍රිකට් වර්ල්ඩ් කප්” සය සාමාජික සැහැල්ලු පන්දු ක්‍රිකට් තරගාවලිය මේ 8 වැනිදා ටොරින්ටන් පෙදෙස ක්‍රීඩා අමාත්‍යාංශ ක්‍රීඩා පිටියේ දී පැවැත්වේ.රටපුරා පැවැත්වූ මේ තරගාවලියේ ප්‍රාදේශීය වශයෙන් ජයගත් කොළඹ, මහනුවර හා හම්බන්තොට කණ්ඩායම් සූරතාව වෙනුවෙන් මෙදින තරග වදී. සූරතාව දිනා ගන්නා කණ්ඩායම සමඟ ශ්‍රී ලංකා කණ්ඩායමේ ක්‍රීඩකයන් හයක් සමඟ ක්‍රීඩා කිරීමේ විශේෂ අවස්ථාවක් උදාකිරීමට ද සංවිධායකයෝ බලාපොරොත්තු වෙති.ගාලු මුවදොර පිටියේ දී රාත්‍රී 7.00ට ප්‍රවර්ධනාත්මක වැඩසටහන ආරම්භ කරමින් ක්‍රීඩකයන්, ගායක ගායිකාවන් හා කලාකරුවන් එකම වේදිකාවකදී ලෝක කුසලාන ජයග්‍රහණය වෙනුවෙන් සුබ පැතුම් එක්කිරීමට නියමිතය. මේ අවස්ථාවට ආරාධිතයන් 5000ක් ද ක්‍රීඩා ලෝලීන් විශාල පිරිසක්ද සහභාගී වනු ඇතැයි අපේක්ෂා කෙරේ.ලෝක කුසලාන ක්‍රිකට් තරගාවලිය වෙනුවෙන් දැනට නම්කොට ඇති 30කගෙන් යුත් ක්‍රිකට් සංචිතයේ සියලු ක්‍රීඩකයන් ගාලු මුවදොර වේදිකාවට එක්වන බව ශ්‍රී ලංකා ක්‍රිකට් සභාපති ඩී.එස්. ද සිල්වා මහතා පැවැසීය.1996 දී ලෝක කුසලානය ජයගත් කණ්ඩායමේ සියලු ක්‍රීඩකයන්ට තමා පෞද්ගලිකවම ආරාධනා කළ බවද සිල්වා මහතා වැඩිදුරටත් පැවැසීය.ලෝක කුසලාන ක්‍රිකට් තරගාවලියට සහය දැක්වීමේ අවස්ථාව ක්‍රීඩාලෝලීන්ට උදාකරමින් දැවැන්ත ක්‍රිකට් බෝලයක අනුරුවක් රටපුරා සංචාරය කරන අතර එයට අස්සන් යෙදීමේ අවස්ථාව ද මේ 8 වැනිදාට පසුව උදාවේ.ශ්‍රී ලංකාවේ ජනප්‍රිය ගායක ගායිකාවන් සමග චෙන්නායි හි ජනප්‍රිය කලාකරු බෙනී දියාල් එක්වන ප්‍රසංග ජනවාරි 29 දා මහනුවර දී පෙබරවාරි 19 දා හම්බන්තොට දී පැවැත්වීමට සැලසුම් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101062</link>
    <topic>අන්තර් සමාජ එක්දින ක්‍රිකට්අවසන් පූර්ව තරගඅද සහ හෙට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් සමාජ එක්දින තරගාවලියේ පළමු කොටසේ අවසන් පූර්ව තරග වටය දිවා රාත්‍රී තරග ලෙස අද (6) ආර්.ප්‍රේමදාස ජාත්‍යන්තර ක්‍රීඩාංගණයේ දී ආරම්භ වේ.පළමු කොටසේ ‘ඒ’ කාණ්ඩයේ තරග පහම ජයගෙන ප්‍රසාද ලකුණු 22 ක් අත්කර ගනිමින් පෙරමුණේ පසුවන එන්.සී.සී.කණ්ඩායම සහ ‘බී’ කාණ්ඩයේ තරග 3 ක් ජයගෙන ප්‍රසාද ලකුණු 13 ක් ලබා ගනිමින් දෙවැනි ස්ථානයේ පසුවන එස්.එස්.සී. කණ්ඩායම පළමු කොටසේ පළමුවැනි අවසන් පූර්ව තරගයට අද සහභාගි වෙති.දෙවැනි කොටසේ් පළමුවැනි අවසන් පූර්ව තරගය ද අද කටුනායක නිදහස් වෙළෙඳ කලාපීය ක්‍රීඩාංගණයේ දී පැවැත්වේ.දෙවැනි කොටසේ ‘ඒ’ කාණ්ඩයේ තරග 4ම ජයගෙන ප්‍රසාද ලකුණු 18ක් ලබාගනිමින් පෙරමුණේ පසුවන පොලිස් ක්‍රීඩා සමාජයටත් ‘බී’ කාණ්ඩයේ තරග 3 ක් ජයගෙන ප්‍රසාද ලකුණු 15ක් ලබා ගනිමින් දෙවැනි ස්ථානයේ පසුවන බී. ආර්.සී. පිලත් අද තරගයට පිවිසෙති.කෝල්ට්ස් පිල හා හලාවත මේරියන්ස් පිල අතර පළමු කොටසේ දෙවැනි අවසන් පූර්ව දිවා රාත්‍රී තරගය හෙට (7) ආර්. ප්‍රේමදාස ජාත්‍යන්තර ක්‍රීඩාංගණයේදී පැවැත්වීමට නියමිතය.පළමු කොටසේ ‘ඒ’ කාණ්ඩයේ තරග 4 ක් ජයගෙන ප්‍රසාද ලකුණු 18ක් ලබා ගනිමින් හලාවත මේරියන්ස් පිල දෙවැනි ස්ථානයේ පසුවන අතර තරග 4 ක් ජයගෙන ප්‍රසාද ලකුණු 18 ක් ලබාගනිමින් කෝල්ට්ස් පිල ‘බී’ කාණ්ඩයේ පෙරමුණේ පසුවෙයි.මුවර්ස් පිල හා යුද හමුදා පිල අතර දෙවැනි කොටසේ දෙවැනි අවසන් පූර්ව තරගය ද හෙට කෝල්ට්ස් පිටියේ දී පැවැත්වෙනු ඇත.දෙවැනි කොටසේ ‘ඒ’ කාණ්ඩයෙන් තරග වැදුනු මුවර්ස් පි, තරග 2 ක් ජයගෙන ප්‍රසාද ලකුණු 10ක් ලබා ගනිමින් දෙවැනි ස්ථානයේ පසුවන අතර යුද හමුදා පිල තරග 3 ක් ජයගෙන ප්‍රසාද ලකුණු 15ක් ලබා ගනිමින් ‘බී’ කාණ්ඩයේ පෙරමුණේ පසුවෙයි.පළමු හා දෙවැනි කොටසේ අවසන් මහා තරග 9 වැනිදා පැවැත්වේ. පළමු කොටසේ අවසන් මහා තරගය ආර්.ප්‍රේමදාස ජාත්‍යන්තර ක්‍රීඩාංගණයේ දී දිවා රාත්‍රී තරගයක් ලෙස පැවැත්වෙන අතර දෙවැනි කොටසේ අවසන් මහා තරගය මොරටුව සොයිසා පිටියේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101063</link>
    <topic>සචින්ගෙන් තවත් ශතකයක්</topic>
    <author>කේප් ටවුන් (ඒ.එෆ්.පී)</author>
    <content>ඉන්දීය සුපිරි පිතිකරු සචින් තෙන්ඩුල්කාර් හා දකුණු අප්‍රිකානු වේගපන්දු යන ඩේල් ස්ටේන් අතර තරගයක් බවට පත්වූ ඉන්දීය - දකුණු අපි‍්‍රකානු තෙවැනි ටෙස්ට් තරගයේ තෙවැනි දිනයේ දී ඉන්දීය පිල, දකුණු අප්‍රිකානු පළමු ඉනිමට වඩා ලකුණු 2 ක් ඉදිරියෙන් සිටිමින් ඉනිම නිමා කළේය.ජගත් ටෙස්ට් පිටියේ වැඩිම ලකුණු හා ශතක ලාභියා වන තෙන්ඩුල්කාර් සිය ටෙස්ට් දිවියේ 51 වැනි ශතකය රැස් කළ අතර ලොව අංක එකේ වේගපන්දු යවන්නා වන ස්ටේන් ලකුණු 75කට කඩුලු 5 ක් බිඳ දැමුවේය.සිව්වැනි දිනයේ දිවා ආහාරය වන විට දකුණු අප්‍රිකාව සිය දෙවැනි ඉනිම ක්‍රීඩා කරමින් කඩුලු 5 කට ලකුණු 121ක් රැස් කර තිබිණි. ජැක් කලිස් නොදැවී ලකුණු 33ක් රැස් කළේය.පන්දු යැවීමේදී හර්බජන් සිං ලකුණු 41කට කඩුලු 4 ක් දවාගැනීමට සමත් විය. විසින් දවා ගනු ලැබුවේය.දකුණු අප්‍රිකාව පළමු ඉනිම – 362 – ජැක් කලිස් 161, හෂීම් අමිලා 59, අෂ්වෙල් ප්‍රින්ස් 47 (එස්. ශ්‍රීසාන්ත් 114/5, සහීර් ඛාන් 89/3) හා දෙවැනි ඉනිම 121/5 – ග්‍රැහැම් ස්මිත් 29, ජැක් කලිස් නොදැවී 33 (හර්බජන් සිං 41/4)ඉන්දියාව පළමු ඉනිම - 364 - සචින් තෙන්ඩුල්කාර් 146, ගෞතම් ගම්භීර් 93, හර්බජන් සිං 40 (ඩේල් ස්ටේන් 75/5).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101064</link>
    <topic>කුක්-බෙල් ශතක ලබති</topic>
    <author>සිඩ්නි (ඒ.එෆ්.පී)</author>
    <content>සුපිරි පිතිහරඹයක නියැළෙමින් ශතක රැස්කළ එංගලන්ත පිලේ ඇලිස්ටෙයාර් කුක් සහ ඉයන් බෙල් වසර 24කට පසුව ඔස්ට්‍රේලියානු භූමියේ ටෙස්ට් තරගාවලියක් ජය ලැබීමේ ආසන්නයට එංගලන්ත පිල ගෙනයාමට තුන්වැනි දිනයේ දී සමත්වූහ.කුක් 189ක් රැස්කළ අතර, බෙල් අංක 7 ස්ථානයේ ක්‍රීඩා කරමින් ලකුණු 115ක් වාර්තා කිරීමට සමත් වූහ.අඳුරු ආලෝක තත්ත්වය මත තුන්වන දිනයේ තරගය නතර කරනවිට කඩුලු 7කට ලකුණු 488ක් රැස්කරමින් ඔස්ට්‍රේලියානු පළමු ඉනිමට වඩා ලකුණු 208 ක් ඉදිරියෙන් සිටීමට එංගලන්තය සමත්ව සිටී. මේ වනවිට ටෙස්ට් ලකුණු 5130 ක් රැස්කොට සිටින කුක් ශතක 16කට හිමිකම් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101065</link>
    <topic>එංගලන්ත 19 න් පහළ ක්‍රිකට් පිලේ සංචාරයශ්‍රී ලංකා පිලේ නායකත්වය භානුක රාජපක්ෂට</topic>
    <author>ෆවුස් මොහොමඩ්</author>
    <content>සංචාරක එංගලන්ත 19 න් පහළ ක්‍රිකට් පිල සමග ලබන 14 වැනිදා ඇරැඹෙන සිවුදින 2 කින් හා එක්දින තරග 5 කින් යුත් තරගාවලිය සඳහා නම් කළ 16 දෙනෙකුගෙන් යුත් ශ්‍රී ලංකා පිලේ නායකත්වයට රාජකීය විදුහලේ භානුක රාජපක්ෂ පත් කර තිබේ.19 න් පහළ අන්තර් පළාත් තරගාවලිය තුළදී විශිෂ්ට දස්කම් දැක්වූ ක්‍රීඩකයන් අතරින් තෝරා ගත් ක්‍රීඩකයන් 100 දෙනකු 19 න් පහළ ජාතික පුහුණුකරු වන නවීඩ් නවාස් මහතාගේ අධීක්ෂණය යටතේ් පවත්වනු ලැබූ පුහුණුවීම් වාරයන් කීපයකට සහභාගි කරවීමෙන් අනතුරුව ක්‍රීඩකයන් 57 දෙනෙකු මූලික සංචිතය සඳහා තෝරා ගෙන තිබිණි.එම ක්‍රීඩකයන් 57 දෙනා සීමිත ඕවර තරග 6 කට සහභාගි කරවා එහිදී ඔවුන්ගේ් හැකියාවන් නිරීක්ෂණය කිරීමෙන් අනතුරුව තෝරාගත් ක්‍රීඩකයන් 32 දෙනකු දෙදින තරග 2 කට හා එක්දින තරග කීපයකට යෙදවීමෙන් පසු අවසන් ක්‍රීඩකයන් 16 දෙනා තෝරා ගැනීමට කටයුතු කළ බව ශශ්‍රී ලංකා ක්‍රිකට් ආයතනයේ නිවේදනයක සඳහන් වේ.එංගලන්ත කණ්ඩායම සමග තරග වැදීමට තෝරා ගත් ක්‍රීඩකයන් 16 දෙනෙකුගෙන් යුත් ශ්‍රී ලංකා 19 න් පහළ කණ්ඩායමට අතිරේක ක්‍රීඩකයන් 4 දෙනකුද ඇතුළත් වෙති.ශ්‍රී ලංකා පිලේ ක්‍රීඩකයන් 16 දෙනා අතර රාජකීය. සාන්ත ජෝශප් විදුහලෙන් හා රිච්මන්ඩ් විදුහලෙන් ක්‍රීඩකයෝ දෙදෙනා බැගින් සිටිති. කණ්ඩායමේ උප නායත්වය හිමිවී ඇත්තේ සාන්ත සෙබස්තියන් විදුහලේ සනිත ද මැල් ටය.කණ්ඩායමේ කළමනාකරු ලෙස ජෙරී වවුටර්ස් කටයුතු කරන අතර නවීඩ් නවාස් පුහුණුකරු ලෙස කටයුතු කරයි.වේග පන්දු යවන්නන් පුහුණු කිරීමේ කටයුතු ප්‍රභාත් නිශ්ශංකට පැවැරී තිබෙන අතර පන්දු රැකීමේ පුහුණුකරු ලෙස උපුල් චන්දනත්, භෞත චිකිත්සකවේදී ලෙස ප්‍රියන්ත වික්‍රමසිංහත් කටයුතු කරති.එංගලන්ත 19 න් පහළ පිල හෙට (07) දිවයිනට පැමිණීමට නියමිතය.ශ්‍රී ලංකා පිලභානුක රාජපක්ෂ – නායක (රාජකීය විදුහල) සනිත ද මැල් - උපනායක (සාන්ත සෙබස්තියන්) ෂෙහාන් ජයසිංහ (වේල්ස් කුමාර) කෞෂල්‍ය ගජසිංහ (මහින්ද විදුහල) යශෝධ ලංකා, ධනංජය සිල්වා (රිච්මන්ඩ්) ඇන්ජලෝ ජයසිංහ (මාරිස්ටෙල්ලා) ලහිරු ජයරත්න (සාන්ත පීතර) චතුරංග කුමාර, සුපේෂල ජයතිලක (සාන්ත ජෝශප්) රුවින්ද ෂාමන් (ආනන්ද) ලසිත් අබේරත්න (ඩී. එස්. සේනානායක) සාරංග රාජගුරු (සාන්ත අන්තෝනි) මධුක ලියනපතිරණ (ලුම්බිණි) දුලීක තිසාකුට්ටිගේ (මහනාම) සහ රමිත් රඹුක්වැල්ල (රාජකීය විදුහල)අතිරේකහිරාන් වික්‍රමසේකර (සාන්ත අන්තෝනි) ඩිල්ෂාන් ධනුෂ්ක (මලියදේව) අමිල අපෝන්සු (සාන්ත සෙබස්තියන්) සහ මනෝජ් සරත්චන්ද්‍ර (සාන්ත අන්තෝනි).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101066</link>
    <topic>ප්‍රංශයේ මේරියන්ටෙනිස් පිටිය කළඹයි</topic>
    <author>බ්‍රිස්බේන් (ඒ. එෆ්. පී.)</author>
    <content>බ්‍රිස්බේන් ජාත්‍යන්තර ටෙනිස් තරගාවලියේ වැඩි අවධානයට පාත්‍ර වූ ප්‍රංශයේ මේරියන් බාර්ටොලි ලකුණු 6-1, 3-6 සහ 6-0 ක් ලෙස වෙනිසෝවා පරාජය කරමින් අර්ධ අවසන් පූර්ව වටයට පිවිසීමට සමත් වූවාය.අර්ධ අවසන් පූර්ව වටයේදී ඇය චෙක් රාජ්‍යයේ බාබරා ස්ට්‍රයිකෝවා සමග තරග වැදීමට නියමිතය.අර්ධ අවසන් පූර්ව වටයට පිවිසීම පිළිබඳ සතුට පළකළ මේිරියන් 2009 වසරේ බ්‍රිස්බේන් ටෙනිස් සූරතාවලියේ අනුසූරිය වන්නීය.මේ අතර ජෙලීනා ඩොකික්, ලකුණු 6 - 0 ක් 6 - 1 ක් ලෙස පරාජයට පත් කිරීමට ජර්මනියේ ඇන්ඩ්‍රියා පෙට්කෝවික් සමත් වූවාය. ඒ සඳහා ඇයට ගතවූයේ මිනිත්තු 46 ක කාලයක් පමණි.සෙසු තරග වලදී චෙක් රාජ්‍යයේ පෙට්රා පිටෝවා රුසියාවේ ෂේනියා පර්වැක් ලකුණු 1-6, 6-4 ක් 6-2 ක් ලෙස පරාජය කළ අතර ස්ලෝවෙකියාවේ ඩොමිනිකා සිබුල්කෝවා ලකුණු 6-2 ක් 7-5 ක් ලෙස ඉතාලියේ රොබෙටා වින්සි පරාජය කිරීමට සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101067</link>
    <topic>අනුර මැදි විදුහලට ජයග්‍රහණ 2 ක්</topic>
    <author/>
    <content>මන්චි කුසලාන අවුරුදු 19 න් පහළ තුන්වැනි කොටසේ තරගාවලියේ යක්කල අනුර මැදි විදුහල හා නිට්ටඹුව සංඝබෝධි විදුහල අතර පැවැති ක්‍රිකට් තරගයෙන් පළමු ඉනිමේ විශිෂ්ට ජයක් අනුර මැදි විදුහලට හිමි විය.සංඝබෝධි පළමු ඉනිම – 211කේ. අනුරාධ 43, කේ. සුමනසේකර 56 (ශනික්ල ඉන්දුමාල් ලකුණු 39 / 6, ටිෂාන් සුභාෂ් 49 / 2, විනෝද් ජයකොඩි 48 / 2)අනුර මැදි විදුහල පළමු ඉනිම 214 / 7ටිෂාන් සුභාෂ් නොදැවී 119, නලින්ද රණතුංග 30, චමෝද් සංකල්ප 23සංඝබෝධි විදුහල දෙවැනි ඉනිම 202කේ. අනුරුද්ධ 62, සී. ගුණවර්ධන 51 (සමිත තාරක ලකුණු 51 / 5, නලින් රණතුංග ලකුණු 10 / 2)අනුර මැදි විදුහල දෙවැනි ඉනිම 147 / 5 චමෝද් සංකල්ප නොදැවි 107, බිනුර අනුපම 23අනුර මැදි විදුහල හා කිරිඳිවැල මැදි විදුහල අතර පැවැති තරගයේ ඉනිමක සහ ලකුණු 75 ක විශිෂ්ට ජයක් අනුර මැදි විදුහලට හිමි විය.කිරිඳිවැල මැදි විදුහල පළමු ඉනිම - 85ශනිල්ක ඉන්දුමාල් ලකුණු 21 / 5, ටිෂාන් සුභාෂ් ලකුණු 16 / 3අනුර මැදි විදුහල පළමු ඉනිම 284 / 9 බිනුර අනුපම 75, සසංක ප්‍රවීන් 45 (මධුසංක 42 / 2)කිරිඳිවැල මැදි විදුහල දෙවැනි ඉනිම 126 (විනෝද් 16 / 4)ශ්‍රී ලංකා පාසල් ක්‍රිකට් සංගමය මෙහෙයවනු ලබන මේ තරගාවලියේ පළමු හා දෙවැනි කොටසේ තරග පෙබරවාරි 20 වැනිදාට ප්‍රථම අවසන් කළ යුතු අතර තුන්වැනි කොටසේ තරග පෙබරවාරි 6 දාට ප්‍රථම අවසන් කළ යුතු බව තරගාවලි ලේකම් නිහාල් ප්‍රනාන්දු මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=s1101068</link>
    <topic>ඩකාර් මෝටර් රැලියේතුන්වන අදියර නසාර් ජයගනී</topic>
    <author>ආර්ජන්ටිනා - ඒ. එෆ්. පී.</author>
    <content>කිලෝ මීටර් 500ක දුරින් යුත් ඩකාර් රැලියේ තුන්වන අදියර ජය ගැනීමට කටාර් රාජ්‍යයේ නසාර් අල් අතියා ඊයේ සමත් විය.පැය 3 කුත් මිනිත්තු 42 ක් සහ තත්පර 20 කින් තරගය නිමා කොට ස්පාඤ්ඤයේ කාලෝස් සෙන්ස් තත්පර 25 ක් අභිබවා යාමට නසාර්ට හැකි විය. තුන්වන ස්ථානය හිමි වූයේ් නසාර්ට වඩා තත්පර 45කින් පසුපස සිට තරගය නිමා කළ ප්‍රංශයේ ස්ටීවන් පීටර් හැන්සල්ට ය.යතුරු පැදි තරග ඉසව්වේදී කිලෝ මීටර් 521කින් යුත් තුන්වන අදියරේ ජය හිමි වූයේ ස්පාඤ්ඤයේ මාර්ක් කොමාට ය.ඔහුට ඒ සඳහා ගතවූ කාලය පැය 4 කුත් මිනිත්තු 18 ක් සහ තත්පර 55 කි.සමස්ත යතුරු පැදි තරගාවලියේ පෙරමුණේ පසුවන ප්‍රංශයේ සිරිල් ඩෙස්ප්‍රස් තරගය නිමා කළේ කොමාට වඩා මිනිත්තු 2යි තත්පර 2ක් පසුපසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=f1101061</link>
    <topic>ආණ්ඩුවේ අය බඩු මිල වැඩිය කියන්නේ කාටද?</topic>
    <author>රාමන්</author>
    <content>නව වසර උදාවෙන්නේ අලුත් බලාපොරොත්තු සහිතවයි. එය ස්වාභාවිකයි. ජනතාව හැම වසරකම ආරම්භයේ අලුත් යමක්, ගෙවී ගිය වසරට වඩා හොඳ කල දවසක් බලාපොරොත්තු වෙනවා. මෙවර එය විශේෂයි. ඊට හේතුව 30 වසරක යුද්ධයක් නිමා වී රටට සාමය උදා වී තිබීම. 30 වසරක යුද්ධය අවසන් වූයේ මීට වසර එකහමාරකට පමණ පෙර.ඒ සමඟම කඳවුරුවල අවතැන් වූ සිවිල් ජනයා නැවත පදිංචි කිරීම, බිම් බෝම්බ ඉවත් කිරීම වැනි කාරණා, උතුරු නැඟෙනහිර ප්‍රදේශවල තිබුණා. ඒ සඳහා ක්‍ෂණික අවධානයක් යොමු කිරීමට රජයට සිදු වුණා. ඊට අමතරව පළාත් සභා මැතිවරණය, පාර්ලිමේන්තු හා ජනාධිපතිවරණ වැනි මැතිවරණ රැල්ලක් රටපුරා ම ක්‍රියාත්මක වුණා. මේ සියල්ල අවසන් වීමට පසු ගිය වසර 1 1/2ක පමණ කාලයක් ගත වුණා.මේ කාරණා නිසා නිවී සැනසිල්ලේ සැලැස්මකට අනුව නව යුගයක් ඇරඹීම ප්‍රශ්නයක් බව ඇත්ත. ජනතාව මේ සියල්ල දෙස උපේක්ෂාවෙන් හා සාප්කේෂව ඉක්මන් නොවී බලා සිටියා. මේ සියල්ල සඳහා ද කාලයක් ලබා දී තිබුණා වගෙයි.මේ වන විට කඳවුරුවල සිටින්නේ අවතැන් වූ ජනයා ඉතා සුළු ප්‍රමාණයක්. ඊට හේතුව ද සමහර ප්‍රදේශවල තවමත් බිම් බෝම්බ ඉවත් කරමින් පැවැතීම. අනෙක් පිරිස විවිධ එල්. ටී. ටී. ඊ. ක්‍රියාකාරකම්වල චුදිතයන්. ඔවුන්ගෙන් ද පිරිසක් සමාජගත කර තිබෙනවා. සමහරු මවුපියන්ට ම බාර දී අවසන්. ඉතිරි පිරිසට කඩිනමින් නීතිමය ක්‍රියාමාර්ග ගැනීමට සුදානම් බවයි අදාළ අංශ සඳහන් කරන්නේ. මේ සමඟ ම කඳවුරුවලින් ගම්බිම් බලා ගිය අවතැන් වූ ජනතාව දුෂ්කරතා මධ්‍යයේ වුව ද සුපුරුදු ජීවිත අරඹමින් සිටිනවා. වැට මායිම් සකස් කර ගනිමින්, පැල්පත් අටවා ගනිමින් ගොවිතැන් කටයුතු සඳහා ඔවුන් සුදානම් වන අයුරු කිලිනොච්චි ප්‍රදේශය හරහා යාපනය බලා යන ජනතාවට වුව ද දැන් දැක බලා ගැනීමේ හැකියාව තිබෙනවා.මේවායේ ප්‍රශ්න නැතුවා නොවෙයි; සමස්තය යහපත් ලෝකයේ කිසිම තැනක මෙතරම් කඩිනමින් සිවිල් යුද්ධයක් නිසා අවතැන් වූ ජනයා නැවත පදිංචි කිරීමට හැකි වී නැහැ. ඒ අතින් ශ්‍රී ලංකාව සිටින්නේ ඉදිරියෙන්. මේ ජනතාවට තවමත් පහසුකම් ලැබිය යුතුයි. එහෙත් තව සුපුරුදු ජීවන ගමන ඇරඹීමට මූලික පහසුකම් ලැබී තිබෙනවා.පවතින සාමකාමී වාතාවරණය තුළ දේශපාලන සමාජ ආර්ථික කාරණා බෙහෙවින් ම විවෘත ව කතා බහ කිරීමේ යුගයක් නව වසර සමඟ ඇරඹිලා. ජනතාවගේ බලාපොරොත්තු වැඩියි. විශේෂයෙන් ම රජයෙන් බොහෝ දේ බලාපොරොත්තු වෙමින් සිටිනවා. අනෙක් පැත්තෙන් ජනතාව විශ්වාස කරනවා තමන්ගෙන් දේශපාලන පැත්තෙන් රජයට ඉටු විය යුතු යුතුකම් උපරිම අයුරින් ඉටු වී තිබෙනවාය කියා. එහි සත්‍යයක් නැත්තේ නොවෙයි. සියලුම පළාත් සභාවල බලය, පාර්ලිමේන්තු බලය හා ජනාධිපති බල ඉදිරි වසර 6 සඳහා රජයට ලබා දී තිබෙනවා. 1977 න් පසුව ප්‍රථම වතාවට වසර 30 කට පසු පාර්ලිමේන්තුවේ 2/3ක බලයක් මේ වන විට රජය හිමි කරගෙන අවසන්.විශේෂයෙන් ම සමානුපාතික මැතිවරණ ක්‍රමයක් යටතේ එක් කණ්ඩායමක් පාර්ලිමේන්තුවේ 2/3ක බලයක් හිමි කර ගැනීම ඓතිහාසිකයි. ඊට හේතුව එම ව්‍යවස්ථාව සැකසී තිබෙන්නේ ඊට ඇති ඉඩකඩ අහුරමින්. මෙවන් ජයග්‍රහණයක් අත්පත් කර ගනී කියා මේ ආණ්ඩුක්‍රම ව්‍යවස්ථාවේ නිර්මාතෘවරු 1978 දී කල්පනා නොකරන්න ඇති. එවන් සුවිශේෂී බලයක් මේ රජයට ලබා දී තිබෙන්නේ ජනතාව. මේ නිසා රජයට ඕනෑම අණපනතක් වෙනස් කිරීමට අලුත් අණපනත් ගෙන ඒමට හැකි සුවිශේෂීය බලයක් ලැබී තිබෙනවා. රටේ මූලික ප්‍රතිසංස්කරණ සඳහා සාමාන්‍ය අණපනත්වල බලය ඉක්මවා යන තුනෙන් දෙකක බලයක් අවශ්‍ය නම් ඒ සඳහා ද ඉඩකඩ දැන් ලැබී තිබෙනවා. සාමාන්‍ය ව්‍යවහාරයෙන් ගත් කළ ජනාධිපති බලය හා තුනෙන් දෙකේ සුවිශේෂි පාර්ලිමේන්තු බලය ගත් කළ රජයට දැන් කළ නොහැකි දෙයක් නැති තරම්.එහෙත් ආණ්ඩුවෙන් සියල්ල සිදු වනතුරු ජනතාව පැත්තට වී බලා සිටීමත් වැරැදියි. එහෙම ඉඳලත් වැඩක් වන්නේ නැහැ. ජනතාව රජය කෙරෙහි විශාල බලාපොරොත්තු තබාගෙන සිටින ගමන් ම තමන්ට අවශ්‍ය දේ ඉටු කර ගැනීමට යම් බලපෑමක් ද කළ යුතු වෙනවා. එය නිතැනින්ම සාමූහික බලපෑමක් විය යුතුය. රජය පැත්තෙන් ද ජනතාව අසීමිත ලෙස බලාපොරොත්තු තබා ගෙන සිටින බව අවබෝධ කර ගත යුතුයි.පවතින නිදහස් විවෘත වාතාවරණය යටතේ කුඩා සිදු වීමක් වුව ද පැතිරෙන්නේ දැවැන්ත ප්‍රවෘත්තියක් ලෙස ජනවාරි 1 වැනි දා බීමත් ව බොල්ගොඩ ගඟේ දිය නෑමට ගොස් මිය ගිය තරුණයාගේ ප්‍රවෘත්තිය වුව ද එක්තරා මාධ්‍යයක් එදින ප්‍රධාන ප්‍රවෘත්තියක් ලෙස ගෙන තිබුණා. ඊට හේතුව ප්‍රවෘත්ති නොමැති කම නොවෙයි. පවතින වාතාවරණය තුළ එවන් ප්‍රවෘත්ති වුව ද බීමත් කමින් දිය නෑමට යෑම නිසා සිදු විය හැකි ජීවිත හානි රටට හෙළි කිරීමට මාධ්‍ය උපයෝගී කරගැනීමක්. අනෙක් ප්‍රවෘත්තිවල පසුබිමද එයමයි. අලි මිනිස් ගැටුම අද සාමාන්‍ය සිදුවීමක් වෙලා. නිතරම අලින්ගෙන්, ගම්වල ජීවත් වන ජනතාවට හා ජනතාවගෙන් අලින්ට සිදු වන හානි ගැන වාර්තා වෙනවා. සමහර තැනක මේවා ගැන බලධාරීන්ට දැනුම් දීම බීරි අලින්ට වීණා ගායනා කරනවා වගේ වැඩක් වී තිබුණා.එහෙත් ඉදිකර තිබූ අලිවැටවල් බිඳී යෑම නිසා ගල්ගමුව පළාතේ ප්‍රදේශ කීපයක සිදු වූ වල් අලි හානි මාධ්‍ය මඟින් පෙන්වා දීමත් සමඟ ම ගොවිජන සේවා අමාත්‍ය එස්. එම්. චන්ද්‍රසේන මහතා ඊට වහා ප්‍රතිචාර දැක්විම වැදගත්. වන ජීවීන් බාරව ඇත්තේ ද එතුමාට, ඇමැතිවරයා වහාම නිලධාරීන් සමඟ ගල්ගමුව පළාතේ අදාළ ප්‍රදේශවලට පැමිණ, සියල්ල නිරීක්ෂණය කළා. සුපුරුදු නිරීක්ෂණයකින් පමණක් ඇමැතිවරයා නතර වූයේ නැහැ. ඒ ප්‍රදේශයේ ජනතාවටත් මාධ්‍යයටත් සුවිශේෂී ප්‍රකාශයක් කළා. මසක් ඇතුළත අදාළ අලි වැටවල් ප්‍රතිසංස්කරණය කර වල් අලි ගම්වැදීම නතර කළ යුතු බවයි එතුමාගේ ප්‍රකාශය.මෙය රජයේ අනෙක් වගකිව යුත්තන්ට ද හොඳ ආදර්ශයක්. මේ වන විට දැන ගැනීමට ලැබී තිබෙන්නේ ඇමැතිවරයා දැනටමත් ඊට අදාළ වැඩකටයුතු ක්‍රියාත්මක කිරීමට පටන්ගෙන තිබෙන බවයි. අදාළ අලි වැටවල් ප්‍රතිසංස්කරණයෙන් නො නැවතී කිලෝ මීටර් තුනෙන් තුනට ඒවායේ ආරක්ෂාව සම්බන්ධයෙන් ආරක්ෂක නිලධාරින් පත් කිරීමට ද එතුමා දැනටමත් පියවර අරගෙන අවසන්. මෙය ජනතා ප්‍රශ්නවලට අදාළ දේශපාලන නායකත්වය වහා මැදිහත් වීමේ හොඳ ප්‍රවණතාවයක්. රජය කෙරෙහි විවෘතභාවය, ආකර්ෂණය අවධානය වැඩි යුගයක ජනතාව මහත් ඕනෑකමකින් බලාපොරොත්තු දල්වා ගෙන සිටින යුගයක එස්. එම්. චන්ද්‍රසේන ඇමතිවරයාගේ මැදිහත්වීම ප්‍රශංසනීයයි.එහෙත් සමහර වග කිවයුතු තැන්වලින් අසන්න ලැබෙන්නේ අපට අරක ලැබුණේ නෑ. මේක ලැබුණේ නෑ කියන තාලේ කතාවල්. ජීවන වියදම වැඩිය කියා ජීවන වියදම් කමිටුවල සිටින සිටි අයට ජනතාව ඉදිරියේ කතා කිරීමට අයිතියක් තිබේ ද? ඔවුන් ඒවාට පත් කර තිබෙන්නේ නිවැරදි දේ නිවැරදි වෙලාවට ඉටු කිරීමටයි. ජනතාව කල්පනා කරන්නේ එහෙමයි. බඩු මිල වැඩිනම් වැඩි වී තිබෙන්නේ කාගේ ආණ්ඩුව යටතේ ද? ජනතාව එහෙම ප්‍රශ්න නො කරන්නේ ශිලාචාරකමට, මිස නිවටකමකට නොවෙයි. මේ නිසා ආණ්ඩුවේ නායකයන්ට බඩු මිල වැඩියි කියලා සරල සිල්ලර ලෙස ලකුණු රැස්කිරීමට ඉඩක් නැහැ. බඩු මිල වැඩි නම් අඩු කිරීමේ ක්‍රමවේදය සෙවීමට ආණ්ඩුවක් පත්කර තිබෙන්නේ, කිසිම කාලෙක බඩු මිල අඩු වන්නේ නැහැ. බඩු මිල වැඩි වීමේ වේගය හා විකෘති වැඩි වීමක් වේ නම් එය පාලනය කිරීමයි රජයේ වගකීම. එම වගකීම දරාගෙන සිටින අයට ජනතාව සම¼ඟ එකතු වී බඩු මිල වැඩි යැයි සඳහන් කිරීම ප්‍රශස්ත වන්නේ නැහැ. ඔවුන් නිතැතින් ම රජයේ වරප්‍රසාද භුක්ති විඳින වගකීම් රහිත පුද්ගලයන් බවට පත්වෙනවා.විපක්ෂය පෙන්වා දෙන කරුණු පෙන්වා දීමට නොවෙයි, ආණ්ඩුවේ අය සිටින්නේ. ඔවුන් එය නිවැරදි කළ යුතුයි. එස්. එම්. චන්ද්‍රසේන වැනි ඇමැතිවරුන්ගෙන් එක් ආදර්ශයක් ගෙන තමන්ගේ සරල සිල්ලර වගකීම් රහිත දේශපාලනය නිවැරැදි කර ගන්නේ නම් එය රජයටත් රටටත් වැදගත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>06</day>
    </date>
    <link>http://www.dinamina.lk/2011/01/06/_art.asp?fn=f1101062</link>
    <topic>ගසකට මුවාවෙලාවෙඩි පාරකින් බේරුණා</topic>
    <author>මානෙල් පුෂ්පකුමාරි</author>
    <content>දේශපාලනඥයකු වශයෙන් අත්දැකීම් රැසක් ලබා ඇති සෝමවීර චන්ද්‍රසිරි මහතා ආර්යුවේද ඖෂධ සංස්ථාවේ වර්තමාන සභාපතිවරයාය. පාඩු ලබමින් තිබූ ආර්යුවේද ඖෂධ සංස්ථාව කෝටි පහක ලාභයක් ලබා ගනිමින් රටේ සංවර්ධනයට උපරිම දායකත්වයක් ලබා දීමට එතුමා කටයුතු කර තිබේ.* ඔබගේ නම –දම්පහලගේ දොන් සෝමවීර චන්ද්‍රසිරි* උපන් දිනය -1951 ජනවාරි 22* ගම් ප්‍රදේශය –වල්ගම, අතුරුගිරිය* දැන් පදිංචිය –නාවින්න, මහරගම* ඔබේ මවුපියන් –මගේ පියා ඩී. ඩී. දියෙස් අප්පුහාමි, ප්‍රසිද්ධ වැඩ දෙපාර්තමේන්තුවේ මුරකරුවෙක්. අම්මා එම්. ඩී. දයාවතී. රැකියාවක් කළේ නෑ. ගෙදර වැඩට උදව් කරගෙන හිටියා.* මූලික අධ්‍යාපනය ලැබුවේ -වල්ගම ගුණසේකර විද්‍යාලයෙන්.* උසස් අධ්‍යාපනය ලැබුවේ -6 වැනි වසරෙදි මහරගම පැට්‍රිසින් කොලේජ් එකටත් 1967 අවුරුද්දෙදීි උසස් පෙළ වාණිජ විෂයයන්ගෙන් ඉගෙනීමට ලුම්බිණි විද්‍යාලයටත් ගියා.* පාසල් ජීවිතයේ ඔබ ලැබූ විශේෂ කුසලතා?ශිෂ්‍ය නායකයෙකු හැටියටත්, දේශපාලන විද්‍යා සංගමයේ සභාපති හැටියටත්, සිංහල සාහිත්‍ය සංගමයේ ලේකම් හැටියටත්, විද්‍යාලයේ ක්‍රීඩා නායකයෙක් හැටියටත් කටයුතු කළා.ශිෂ්‍ය භට හමුදාවට බැඳිලා දියතලාව ‘කෑම්ප්’ එකෙන් තුන් වරකදී පුහුණුව ලබා ගත්තා.* සහෝදර සහෝදරියන් ගණන ?සහෝදරයෝ එක්කෙනයි. සහෝදරියෝ හතර දෙනයි. ඒ අය දැන් විවිධ රැකියා කරනවා.* ඔබ ළමා කාලයේ දඟයි කියා පැවැසුවා. ඒ දඟකාරකමට පාසලේ දී දඬුවම් එහෙම ලබලා තියෙනවාද?අපේ විදුහල්පතිතුමා පරණ සුද්දගේ කාලේ හිටපු විදුහල්පතිවරයෙක්. ඔහු අතේ වේවැලක් තියාගෙන තොප්පියකුත් දමාගෙන පාසල වටේ යනවා. මගේ දඟකාරකමත්, විනෝදකාමිත්වයක් නිසා මම ඔහුගේ වේවැල් පාරවල් කීපයකට හසුවුණා. ඒ දඬුවම අද මට මේ තත්ත්වයට පත්වෙන්න අත්වැලක් වුණා.* පාසල් කාලයේ දී පේ‍්‍රම සම්බන්ධතා තිබුණාද?අපෝ නැහැ.* යාළුවන්ට ඒ වගේ දේවල්වලට උදව් කළා නේද?ඒ දවස්වල අපේ පංතියේ හිටපු මිත්‍රයෙකුට ගැහැණු ළමයෙකු පිළිබඳ සිතක් ඇති වී තිබුණා. අපේ මිත්‍රයාට ඕනකරලා තිබුණා ඇයට ලියුමක් දෙන්න. අද ජීවතුන් අතර නැති ආනන්ද තිස්සටත්, දැනට ප්‍රධාන සණස සංගමයේ සභාපති ගුණරත්නටත් මටත් තමයි මේ කටයුත්ත පැවරිලා තිබුණේ. පස්සේ අපි ඔහුගෙන් එක පොරොන්දුවක් ගත්තා. එයත් එක්ක ඔයා ඉස්කෝලේදි සිනහ වෙන්නත් එපා කතා කරන්නත් එපා කියලා. අපේ තව මිතුරියක ලවා ලිපියක් ලියවලා අපි අපේ මිත්‍රයාට දුන්නා. මේ විදියට මාස 6 ක් ලිපි ගනුදෙනුව කළා.අපේ මිත්‍රයා ඉගෙනීමටත් ටිකක් දුර්වලයි. මෙයින් පස්සේ ඔහු මහන්සි වෙලා පාඩම් කළා. සාමාන්‍ය පෙළ විභාගෙන් හොඳින් පාස්වුණා. මේ ව්‍යාජ පේ‍්‍රමයට නැවතීමේ තිත වැටුණා. අපි හොඳට විනෝද වුණා.* ඔබ පාසල් ජීවිතය නිමා කළේ කොහොමද?1970 අවුරුද්දේ උසස් පෙළ විභාගයට පෙනී සිට විෂයයන් හතරකින් සමත් වෙලා ලංකා කාර්මික විද්‍යාලයෙන් සිව් අවුරුදු පාඨමාලාව හැදෑරීමෙන් පසුවයි.* විශ්වවිද්‍යාලයට පිවිසෙන්නේ කුමන විෂය ධාරාවක් හැදෑරීමටද?තක්සේරු විද්‍යාවේදී පාඨමාලාව හැදෑරීමට.* ඔබ විශ්වවිද්‍යාලයේත් කාර්මික විද්‍යාලයේත් සිටින කාලේ ශිෂ්‍ය සටන්වලට සහභාගි වුණා නේද?මම කාර්මික විද්‍යාලයේ ඉගෙන ගත් වසර හතර පුරාම මහා ශිෂ්‍ය සංගමයේ ලේකම් ලෙසත් සභාපති ලෙසත් කටයුතු කළා. එවකට කාර්මික විද්‍යාල සිසුන්ගේ ශිෂ්‍ය අයිතිවාසිකම් ලබාගැනීමට කටයුතු කළා. ඒ අනුව ලංකාවේ සියලුම කාර්මික විද්‍යාල එකතු කරලා පළමුවන අන්තර් කාර්මික විද්‍යාල බල මණ්ඩලය ඇති කර එහි ආරම්භක සභාපතිවරයා වුණා.පස්සේ විද්‍යෝදය විශ්වවිද්‍යාලයට ඇතුළත් වී පළමු වසරේදී මහා ශිෂ්‍ය සංගමයට තරග කරන්නට මට අවස්ථාව ලැබුණා. එදා ජාතික ශිෂ්‍ය සංගමය මෙහෙය වූ අද උසස් අධ්‍යාපන ඇමැති එස්’ බී. දිසානායක මහතා මට විරුද්ධව තරග කළා. එහිදී මම ඡන්ද 136 කින් පරාජයට පත්වුණා. එහෙත් ශිෂ්‍ය සටන් ඉදිරියට ගෙනයාමට මට මහත් ශක්තියක් ඇතිවුණා. ආණ්ඩුවේ මර්දනයට එරෙහිව ශිෂ්‍ය සටන් ගෙනයාමට අවස්ථාව ලැබුණා.* ඔබ දේශපාලනයට පිවිසෙන්නේ කෙසේද?මගේ පියා ප්‍රසිද්ධ වැඩ දෙපාර්තමේන්තුවේ මුරකරුවෙක්. වැඩට ගියෙත් බයිසිකලයෙන්. ඒ කාලෙ ගෙවල්වල ඉදිරිපස පුංචි කඩ දාගෙන ආප්ප විකුණනවා. එවකට පාර්ලිමේන්තු මන්ත්‍රීව සිටි සෝමවීර චන්ද්‍රසිරි මහතාත් මගේ පියාත් එකට ආප්ප කෑවා. ඒ අතරතුර මගේ තාත්තගේ හිතට වැදුණා මගේ පුතාත් දේශපාලනඥයෙක් කරනවා කියා. ගමේ මරණයක් මඟුලක් වුණොත්, තාත්තගේ ප්‍රධාන වැඩේ තමයි, නෑදෑයින් වෙනුවෙන් කතාවක් පවැත්වීම. මගේ පියා මට දේශපාලනයට පිවිසීමට දොරටුව විවර කරන්නේ මේ ආකාරයටයි. තාත්ත මට නම තිබ්බෙත් ඒ අනුව බව මට පසුකාලෙක කියනවා ඇහුණා.* ඔබේ භාර්යාවගේ නම?විජයන්ති මල්ලිකා පෙරේරා.* ඔබේ බිරිය හමුවන්නේ කොහොමද?මගේ බිරිය වෙනුවෙන් ඇගේ මවුපියන් නාවින්නේ නිවසක් සාදමින් සිටියා. එවකට මගේ පියා ගොඩනැගිලි ද්‍රව්‍ය සපයන ව්‍යාපාරිකයෙක්. මේ ගෙය හදන්න සම්පූර්ණ ගොඩනැගිලි ද්‍රව්‍ය ගෙනාවේ, මගේ ගම වූ වල්ගම සිට මගේ පියායි. මේක විශේෂ සිද්ධියක්.දවසක් ලොරියේ ගොඩනැගිලි ද්‍රව්‍ය ගෙනා අවස්ථාවක මගේ බිරියගේ අම්මා කිව්වලු මුදලාලි අපේ ලොකු දුවගේ හොඳ හඳහනක් තියෙනවා. කසාද බඳින්න සුදුසු කෙනෙක් හොයලා දෙන්න කියලා. අපේ තාත්තත් ඒ හඳහන සමඟ ගලපා බැලුවේ මගේ හඳහනයි. ඒ අනුව තමයි අපේ හමුවීම සිදුවුණේ.* ඇය රැකියාවක් කරනවාද?ඇය නීතිඥවරියක්.* ඔබේ බිරිය ඔබ දේශපාලනයට සම්බන්ධ වීම ගැන දක්වන ප්‍රතිචාරය ?මුලදි ඇය නිතරම කිව්වේ දේශපාලනයෙන් ඉවත් වෙන්න කියලා. පසුව මගේ දේශපාලන ජීවිතයට ඇය සහය වුණා.* ඔබේ දරුවන් පිළිබඳ දැනගන්න කැමතියි?ලොකු පුතා මනෝජ් දිල්රුක්ෂ චන්ද්‍රසිරි. එයා හලාවත දිසා රෝහලේ අධිකරණ වෛද්‍ය නිලධාරියෙක් හැටියට සේවය කරනවා. ඔහු විවාහකයි. ලේලිය සුචිත්‍රා චන්ද්‍රසිරි ඇයත් දැනට මහරගම පිළිකා රෝහලේ වෛද්‍යවරියක් හැටියට කටයුතු කරනවා. ඔවුන්ට සිනෙති නමින් සුරතල්, දඟකාර පුංචි දියණියක් සිටිනවා.* පොඩි පුතා?චමත් මධුශංඛ චන්ද්‍රසිරි. එයා උසස් පෙළ විභාගයෙන් සමත්වෙලා සිමා පාඨමාලාවක් හදාරනවා. එයත් දේශපාලනයට ටිකක් උනන්දුයි.* ඔබේ දේශපාලන ජීවිතය තුළ ජීවිත තර්ජනයට ලක්වූ අවස්ථා තිබෙනවාද?ඔව්. අවස්ථා කීපයක්ම තිබෙනවා. මට මතක හැටියට එ.ජා.ප.යේ ජේ. ආර්. පාලන කාලය තුළ 1988 දී පමණ කම්කරු මැයි දිනය තහනම් කරනු ලැබුවා. එදා අප මහජන එක්සත් පෙරමුණ පක්ෂය “මවුබිම සුරකිමු” ව්‍යාපාරය සමඟ එක් වී මෙම තහනම් නොතකා නාරාහේන්පිට අභයාරාමයේ දී මැයි දිනය සැමරීමට කටයුතු සංවිධානය කළා. එම අවස්ථාවේදී ආයුධ සන්නද්ධව සිටි පොලිසිය මුළු අභයාරාමයම වටකර වෙඩි ප්‍රහාර එල්ල කළා. එවිට අපේ පක්ෂ නායක දිනේෂ් ගුණවර්ධන මහතාත් මමත් එහි තිබූ විශාල ගසකට මුවාවෙලා වෙඩි පහරින් වැළකුණා. එහෙත් අවාසනාවකට අපේ සහෝදරයන් දෙදෙනෙක් අපි ඉදිරියේ මරණයට පත්වුණා. කිත්සිරි මෙවන් රණවකයි, ආනන්ද ලාල් කිරිබත්ගොඩයි. මෙය මට අමතක නොවන විශේෂ සිද්ධියක්. මෙයින් මට තව තවත් දේශපාලනයට යොමු වී අයුක්තියට හා අසාධාරණයට එරෙහිව සටන් කරන්නට ශක්තිය ඇතිවුණා. එදා අපිට හොඳටම කඳුළු ගෑස් වැදුණා. ඒකත් අමතක නොවන සිද්ධියක්.* ඔබේ ජීවිතයේ අමතකනොවන සිදුවීමක් තියෙනවාද?1983 දී පාර්ලිමේන්තු මැතිවරණයට තරග කළා. එහිදීද එවකට හිටපු කඩුවෙල ප්‍රාදේශීය එ.ජා.ප. නායකයන්ගේ අනුදැනුම මත මම ඇතුළු තවත් දෙදෙනෙක් ඝාතනය කරන්න තීරණය කළා. රත්නපුරයේදී ත්‍රීමා විතාරණ සමඟ මරා දමන ලද සිසිර නමැති අයෙකුගේ මෘත දේහය ලංකා වානේ් සංස්ථාවේ සිට මහරගම කනත්ත කරා ගෙනයාමට මූලිකව සංවිධාන කටයුතු කිරීම මේකට හේතුවක් වුණා. එහිදී සිසිරගේ් මෘතදේහය ගෙනයාමට පෙට්ටිය ලබාදුන් මාලබේ මල් ශාලාවක අයිතිකරු වූ අපේ හිතවත් බන්දුල පනාගොඩට බෝම්බ ගසා මරා දැම්මා. මෙම අවමංගල පෙරහැර ශබ්ද විකාශන යන්ත්‍ර මඟින් ප්‍රචාරය කළ ගාමිණි වේරගල නම් වූ වානේ් සංස්ථාවේ අප සහෝදර සේවකයා කඩුවෙල වෙළේ හන්දියේදී පුච්චා මරා දැම්මා. ඉතිරිව සිටියේ මා පමණයි.සිරිමාවෝ බණ්ඩාරනායක මැතිනිය 1983 ජනාධිපති මැතිවරණයට තරග කරන විටත්, 1984 මහ මැතිවරණයට තරග කරනවිටත් පෝස්ටර් අලවමින් සිටි මට ටී 56 තුවක්කු රැගෙන ආ මැර කණ්ඩායමක් මා කීපවිටක්ම මරන්න හැදුවා. ඒ ත්‍රාසජනක සිදුවීම අදටත් නිතර සිහි වෙනවා.* ඔබ 1987 කඩුවෙල ප්‍රාදේශීය සභාවට පත්වනවිට ඔබේ පියා ජීවතුන් අතර සිටියාද?නැහැ. මම කඩුවෙල ප්‍රාදේශීය සභාවට පත්වන විට පියා මෙළොව අතහැර ගොස් සිව් මසක්. ඉන්පසු මම පාර්ලිමේන්තුවට ගියා. මගේ පියා බලාපොරොත්තු වූ දෙය මගෙන් ඉටුවන විට ඔහු ජීවතුන් අතර නැතිවීම අදටත් මට මානසික පීඩාවක්.* ඔබතුමා 2001 වසරේදී පාර්ලිමේන්තු මන්ත්‍රීවරයෙක් හැටියට තේරීපත් වූ පසු ප්‍රවාහන අධීක්ෂණ ඇමැති වුණා. එහිදී ඔබ ලැබූ අත්දැකීම් මොනවාද?තලංගම ඩිපෝ එකේ බස් ඇන්ජිමක් නැතිවුණා කියා ආරංචි වුණා. දිවා රෑ වෙහෙසෙමින් මේ ගැන තොරතුරු සොයනවිට, අවිස්සාවේල්ලේ ගෙයක කුස්සිය පැත්තේ වළ දමා ඇති බව දැනග්නට ලැබුණා. පස්සේ පොලිසිය සමඟ මහ රෑ එහි ගොස් බුල්ඩෝසරවලින් හාරා ඇන්ජිම ගොඩ ගත්තා.* එදා වේරහැර ඩිපෝව අද්විතීය ස්ථානයක තිබුණා. නමුත් පසු කාලයේදී එය මහත් සේ පසුබෑමකට ලක්වුණා. ඒ පිළිබඳ ඔබේ මතය කුමක්ද?අක්කර 100 ක පමණ භූමි භාගයක පිහිටි වේරහැර බස් වැඩපළ එවකට එක්සත් ජාතික පක්ෂය ගෙන ගිය දේශද්‍රෝහිකම් නිසා යළිත් ගොඩගත නොහැකි තත්ත්වයකට එය පත්කළා. අද එය වල්වැදී ඇති කැලෑවක්.* ඔබ වෘත්තීය සමිති සටන් මෙහෙයවූවෙක් නේද?ඔව්.* එහි මුල්ම සටන වන වානේ සටන ජයග්‍රහණය කළාද?එදා බණ්ඩාරනායක, ඩඩ්ලි සේනානායක මැතිතුමන්ලාත්, සිරිමාවෝ මැතිනියත් ඇති කළ රාජ්‍ය සංස්ථා සියල්ල එජාපයේ 17 වසරක කාලය තුළ එකින් එක ප්‍රතිව්‍යුහගත කරන මුවාවෙන් පෞද්ගලිකරණය කිරීමට කටයුතු කළා. ඒකට විරුද්ධව එකල අපේ පක්ෂ නායකයා වූ දිනේෂ් ගුණවර්ධන මහතා සමඟ මා නාරාහේන්පිට අභයරාමයේ කුඩා බණ මඩුවක ලංකාවේ වෘත්තීය සමිති 117 ක නායකයන් රැස් කරලා එවකට පෞද්ගලීකරණ තර්ජනයට ලක්ව තිබූ ලංගම, දුම්රිය, බැංකු, විදුලිබලය, ජලය, ඛනිජ තෙල් ආදී සියලුම රාජ්‍ය ආයතන ඉන් මුදා ගැනීමට කටයුතු කළා.ඒ අනුව වානේ සංස්ථාව පුද්ගලිකරණය කරන්නට මග පෑදු ‘පර්ක්’ පනතට විරුද්ධව 1994 උසාවියට ඉදිරිපත් කළ පෙත්සමේ වගන්ති කීපයක් වෙනස් කිරීමට හැකිවුණා. ඒ විතරක් නෙමෙයි වානේ සංස්ථාව විකිණීමට විරුද්ධව තහනම් නියෝගයක්ද නිකුත් කළා. ඒත් ඊට පසු කැබිනට් මණ්ඩලයේ තීරණය පරිදි වානේ සංස්ථාව මුළුමහත් සේවකයන්ගේම විරෝධතා මැද කොරියාවට වික්කා.එහෙත් අපි ගෙන ගිය අරගලයේ ප්‍රතිඵලයක් හැටියට එවකට කම්කරු ඇමැති අද වත්මන් ජනාධිපති මහින්ද රාජපක්ෂ මහතාගේ පක්ෂපාතිත්වය ලබාදී අප දිනේෂ් ගුණවර්ධන මහතාගේ මැදිහත්වීමෙන් පුද්ගලීකරණය නිසා වානේ සංස්ථාවෙන් අයින් කළ සේවකයන්ට රුපියල් ලක්ෂ 5 ක වන්දියක් ලබාදීමට කටයුතු කළා. එදා කම්කරු ඇමැතිතුමා හැටියට වත්මන් ජනාධිපතිතුමා කටයුතු කළ ආකාරය ඉතා විශිෂ්ටයි. ආණ්ඩුවේ විවිධ බලපෑම්වලට යට නොවී අවංකවම සේවකයන් වෙනුවෙන් තීරණ ගත්තා.* වත්මන් ජනාධිපතිතුමා ඔබට හමුවන්නේ කුමන ආකාරයෙන්ද?1968 දී පමණ මුළු ලංකාව පුරා විසිරී සිටින ආධුනිකකත්ව මණ්ඩලයේ පුහුණුව ලැබූ සියලුම සේවකයින්ගේ අයිතිය රැකගන්න ඔවුන් එක්රැස් කිරීමට මමත් දැනට සණස මහ සංගමයේ සභාපති ගුණරත්න මහතාත් කටයුතු කළා. ගුණරත්න මහතා එවකට වානේ සංස්ථාවේ ආධුනිකත්ව මණ්ඩලයේ පුහුණු සේවකයෙක් හැටියට වැඩ කළා. ඉරිදා දවසක සංඝරාජ මාවතේ ශාලාවක රැස්වූ අවස්ථාවේ එම රැස්වීමට එවකට සිටි තරුණ නායකයෙක් හැටියට මහින්ද රාජපක්ෂ මහතාට ආරාධනා කළා. එතුමා එදා පැමිණ අපේ සටනට ආශිර්වාද කර සහයෝගය ලබාදීම ගැන අද මතක් වෙනකොට අපට ඇතිවන්නේ මහත් ගෞරවයක්. ආඩම්බරයක්.* ජාත්‍යන්තර කටයුතුවලට සහභාගි වූ අවස්ථා තිබෙනවාද?1984 උතුරු කොරියාවේ පැවැති ලෝක තරුණ උළෙලට මමත් අපේ පක්ෂයේ නියෝජිතයකු හැටියට ගියා. ඒ ගමනට අපිත් සමඟ ටී. බී. ඒකනායක, එස්. බී. දිසානායක සමඟ තවත් විශාල පිරිසක් සහභාගි වුණා. එහිදී මගේ මතකයට එන විශේෂ සිද්ධියක් තමයි කොරියාවේ උතුරු සහ දකුණ වෙන්කරන ස්ථානයට අපි සියලුදෙනාම ගිහින් රටේ දේශ සීමා මායිමේ එවකට රදවා සිටි අමෙරිකන් හමුදාවට විරුද්ධව පිකටිං කිරීම. එය මට අද වාගේ මතකයට එන විශේෂ සිද්ධියක්.ඉන්දියාවේ පැවැති ලෝක කම්කරු සංවිධාන රැස්වීම් කීපයකට ගොස් ශ්‍රී ලංකාවේ කම්කරුවන් මුහුණ දෙන ගැටලු පිළිබඳ කරුණු ඉදිරිපත් කිරීමට අවස්ථාව උදාවීම මගේ කම්කරු සටන්වලට විශේෂ ශක්තියක් වුණා.* ත්‍රස්තවාදයෙන් රට බේරා ගැනීම සඳහා ඔබ පක්ෂය 1983 වසරේ සිට කරගෙන ගිය අරගලයේදී ඔබත් කොටස්කරුවෙක් නේද?ඔව්. අද ඒ සටන් මතක් වෙනකොට තෘප්තිමත්. මහින්ද රාජපක්ෂ මහතාගේ අභීත නායකත්වයට අනුව එල්.ටී.ටී.ඊ.ය පරාජය කර ජය ලැබීම මහත් භාග්‍යයක්. අපි ඒ වෙලාවේ රට වටේ සත්‍යග්‍රහ ව්‍යාපාර පැවැත්වුවා. හැම නගරයේම මව්බිම සුරැකීමේ ව්‍යාපාරය සමඟ රැස්වීම් සංවිධානය කළා. පළමුව එල්.ටී.ටී.ඊ. ත්‍රස්තවාදය පරාජය කිරීමට මහජන එක්සත් පෙරමුණ හැටියට රට පුරා පණිවිඩ ගෙන ගියා.අනුරාධපුරයේ ජය ශ්‍රී මහා බෝධීන් වහන්සේට එල්.ටී.ටී.ඊ. සංවිධානය පහර දුන් අවස්ථාවේ පසුදා උදෙන්ම දිනේෂ් මැතිතුමා මුස්ලිම් ජාතිකයෙක් හැටියට ඔලුවට තොප්පියක් දමාගෙන, මමත්, දැනට ජීවතුන් අතර නැති කොටිකාවත්තේ ධර්මසේන මහතාත්, හේවගේ මහතාත් එහි ගියා. අපි එහි යාමට හේතුව තමයි, මෙම භීෂණකාරී සිද්ධියේ නියම තත්ත්වය පසුදාම පාර්ලිමේන්තුවට වාර්තා කිරීමට පැවරී තිබුණේ දිනේෂ් ගුණවර්ධන නායකතුමාටයි.* ඔබ සමාජයට කළ සේවය වෙනුවෙන් තෘප්තිමත්ද?මගේ මුළු ජීවිත කාලය තුළම මම තෘප්තියක් ලැබුවේ ජනතා ප්‍රශ්න වෙනුවෙන්. සටන්කර විසඳුම් ලබාදීමෙන් වගේම දූෂණයට වංචාවට විරුද්ධව සටන් කිරීමෙන්. එහිදී එක් අවස්ථාවක් මට අද මතකයි. මගේ් ප්‍රදේශයේ කනත්තට යන පාරක් හදන වෙලාවේ මම ඒක පරීක්ෂා කරන්න ප්‍රාදේශීය මන්ත්‍රීවරයෙක් හැටියට ගියා. එහිදී පාරට නියමිත ගල් ප්‍රමාණයට අඩුවෙන් එවා තිබුණා. පාරට දැමිය යුතුව තිබූ තාර බැරල් 5 කට ගිනි දල්වා තිබුණා. මට කිට්ටු වෙන්න බැරි විදියට විශාල ගිනි ජාලාවක් ඇවිළුණා. එහි සිටි කම්කරු මහතෙකුගේ ඔත්තුවකට අනුව මම ඒ ළඟට ගියා. එහි බැරල් තුනක පමණයි තාර. බැරල් දෙකක් හිස්.* එහිදී ඔබ යම් යෝජනාවක් කළා ද?මම ප්‍රාදේශීය සභාව තුළදී නිතර යෝජනා කළ දෙයක් තමයි පාරක් හදන විට නියමිත ප්‍රමිතියට හදන්න නම්, එම පාරට දමන සියලු බඩුවල විස්තර දැන්වීම් පුවරුවක් මගින් එම පාරේ පදිංචි අයට දැන ගන්නට සැලැස්විය යුතු බවයි. එම යෝජනාව ප්‍රාදේශීය සභාවේද ඒකමතිකව සම්මත වුණා.* ආයුර්වේද ඖෂධ සංස්ථාවේ සභාපති හැටියට ඔබ ලැබූ ජයග්‍රහණ පිළිබඳ සඳහන් කළොත්?2007 වසරේ මම පත්වෙනකොට කෝටි 5 කට අධික මුදලක් පාඩු ලබමින් තිබුණ මේ ආයතනය 2009 වසරෙදි කෝටි 5 ක ලාභයක් බවට පරිවර්තනය කළා. මේ වනතුරුත් දිගටම ලාභ ලබනවා. අපි රජයට බදු ගෙවමින් සේවකයන්ට නිෂ්පාදන දිරි දීමනා මාස්පතා ගෙවමින් භාණ්ඩාගාරයට බරක් නොවී ආයතනය ගෙනියනවා.* මෙවැනි වූ විශාල ලාභයක් ලැබීමට හේතු වුණේ කුමක්ද?මේකට බලපෑවේ සේවක සහයෝගයයි. මේක අනෙක් ආයතනවලටත් ආදර්ශයක්. සංස්ථාවේ තිබූ සේවක වර්ජන විරෝධතා ව්‍යාපාර නතර කරලා ඬෂ්පාදන ප්‍රවර්ධන කමිටුවක් මගින් සේවකයින්ට වගකීම් පැවරීම නිසා නිෂ්පාදනය වැඩිවීම තුළින් ලාභ ලැබීමට හැකිවුණා. පසුවිපරම් වැඩපිළිවෙළ නොනවත්වාම ක්‍රියාත්මක වෙනවා.* දේශීය වෛද්‍ය ක්‍රමය ප්‍රචලිත කිරීමට දායක වන්නේ කෙසේ ද?දේශීය වෙදකම ගමට ගෙන යාමෙන් සහ ඒ සඳහා අවශ්‍ය බෙහෙත් රට තුළම නිෂ්පාදනය කිරීමෙන්. මෙහිදී මට අවශ්‍ය වැඩපිළිවෙළ ඖෂධ නියමිත ප්‍රමිතියකට අනුව නිෂ්පාදනය කරගෙන යන අතර අවශ්‍ය අමුද්‍රව්‍ය දේශීය වෛද්‍ය අමාත්‍යාංශයේද සහයෝගය ඇතිව කරගෙන යන ඔසු උයන්වලින් ලබා ගැනීමට කටයුතු කරනවා.සමහර අමුද්‍රව්‍ය මෙතෙක් පිටරටින් ගෙනාවා. ඒවා අපි නතර කර, මීපැණි, කටුවැල්බටු, තලතෙල් ආදිය දේශීයව, ආදිවාසීන්ගෙන් හා ත්‍රස්තවාදයෙන් මුදාගත් ප්‍රදේශවලින් ලබා ගැනීමට කටයුතු කරනවා.* විවේක කාලය ගතවන්නේ කෙසේ ද?විවේකය නම් ගොඩාක් අඩුයි. දේශපාලන වැඩ කටයුතුවලට සහභාගි වෙනවා.* අනාගත බලාපොරොත්තු මොනවාද?යුද්ධයෙන් විනාශ වූ රට ගොඩ නැංවීමට දායකවීම මගේ් එකම බලාපොරොත්තුවයි.* ජීවිතය ගැන මොකද හිතන්නේ?විවිධ ආයතනවල සේවය කර ලබාගත් අත්දැකීම් නිසා ඉදිරි ගමන සාර්ථකයි.* රටේ සංවර්ධනයට ඔබට දිය හැකි පණිවිඩය කුමක්ද?මෙතෙක් පැවැති හැම රජයක්ම රටේ ප්‍රගතියට සිදුකළ හානි වහාම නිවැරැදි කර අලුතින් වැරැදි නොකර රටේ සංවර්ධන ඉලක්කය කරා ළඟාවීමට ඇති නව යෝජනා සාර්ථකව ක්‍රියාවට නංවමින් ජනාධිපති මහින්ද රාජපක්ෂ මහතා බලාපොරොත්තු වන ආසියාවේ ආශ්චර්ය බවට අප මවුබිම පත්වනවා නොඅනුමානයි. මේ මොහොතේ පක්ෂ භේදයෙන් තොරව එක්විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101072</link>
    <topic>අංග සම්පූර්ණ ද්විතීය පාසල් දහසක් මේ වසරේ දී</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>අංග සම්පූර්ණ ද්විතිය පාසල් දහසක් මේ වසරේ දී දිවයින පුරා ස්ථාපිත කිරීම ආරම්භ කෙරේ.පාසල් 100කට අවශ්‍ය ප්‍රතිපාදන ආසියනු සංවර්ධන බැංකුව මේ වන විටත් ලබා දී ඇති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.රජයේ ප්‍රවෘත්ති දෙපාර්තමේන්තුවේ ඊයේ (6) පැවැති කැබිනට් තීරණ දැනුම් දීමේ සාකච්ඡාවේදි ඇමැතිවරයා එසේ ප්‍රකාශ කෙළේ ය.වසර හතරක ව්‍යාපෘතියක් ලෙස ක්‍රියාත්මක වන බව පැවැසූ ඇමැතිවරයා වසර 2011 දෙවන කාර්තුවේ සිට ලෝක බැංකු ආධාර ලැබෙන බව කීවේ ය.අධ්‍යාපන ඇමැති බන්දුල ගුණවර්ධන මහතා මේ කැබිනට් පත්‍රිකාව ඉදිරිපත් කළ බවත්, ඊට ඇමැති මණ්ඩලයේ අනුමැතිය ලැබී ඇති බවත් ඒ මහතා සඳහන් කෙළේ ය. මේ වැඩසටහනට අදාළ සැලැසුම්පත් ඉදිරිපත් කිරීම හා ඉදිකිරීම් සුපරීක්ෂාව මධ්‍යම ඉංජිනේරු කාර්යාංශය වෙත පැවැරීමටත්, ඉදිකිරීම් කටයුතු තරගකාරී ලංසු මත ලබාදීමටත් තීරණය කළ බව රඹුක්වැල්ල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101073</link>
    <topic>සංවර්ධිත රටවල් ලැයිස්තුවේ ඉහළින්මශ්‍රී ලංකාව තැබීමේ වගකීම අප අතේ</topic>
    <author>චන්දිමා එදිරිමාන්න</author>
    <content>ජාතියක් හා රටක් හැටියට ශ්‍රී ලංකාව සංවර්ධිත රටවල් ලැයිස්තුවේ ඉහළටම ඔසවා තැබීමේ වගකීමක් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයට ද පැවරී ඇතැයි ඇමැති විමල් වීරවංශ මහතා පැවසීය.මේ වර්ෂයේදී රාජ්‍ය සේවකයින්ටද තමන්ට පැවරෙන ඕනෑම වගකීමක්, අභියෝගයක් ශක්තිමත්ව ජය ගැනීමට අදිටන් කර ගත යුතු යැයි ද ඇමැතිවරයා කීය. 2011 නව වසර වෙනුවෙන් බත්තරමුල්ල සෙත්සිරිපායේ පිහිටි අමාත්‍යාංශයේදී කාර්ය මණ්ඩලය අමතමින් ඇමැතිවරයා එම අදහස් ප්‍රකාශ කෙළේය.එහිදී තවදුරටත් අදහස් දැක්වූ ඇමැති විමල් වීරවංශ මහතා පැවසුවේ ඕනෑම රාජ්‍ය සේවකයකුටම තමා කරන කාර්යය පිළිබඳ අභිමානයක් තිබිය යුතු බවයි. තනි තනිව තමන්ට පැවරී ඇති කාර්ය ගැන සිතනවාට වඩා ආයතනයේ පොදු ඉලක්කය ගැන සිතා එය සාර්ථක කර ගැනීමටත්, ඒ පිළිබඳව අභිමානයකින් කටයුතු කිරීමටත් අදිටන් කර ගත යුතු බවද කීය.ඇමැතිවරයා මෙසේ ද කීය.නව වසරේ සියලු දෙනාගේ අභිමතාර්ථය විය යුත්තේ ඉලක්කය කොතෙක් විශාල වුවත් ජවසම්පන්නව එය හඹා යාමයි.අද රටේ ජනතාව මහජනතාව වෙනුවෙන් වැඩ කරන රාජ්‍ය සේවාවක් බලාපොරොත්තු වෙනවා.මහජන ධනය අයුතු ලෙස වංචා නොකරන, විනාශ නොකරන, වංචා දූෂණ නොකරන අවංක, කාර්ය ශූර රාජ්‍ය සේවාවකුයි ජනතාව බලාපොරොත්තු වෙන්නේ.එල්. ටී. ටී. ඊ. ත්‍රස්තවාදය පරාජය කළ නොහැකි යයි කීවද එය පරාජයට පත් කළා. රාජ්‍ය සේවකයින්ටද තමන්ට පැවරෙන ඕනෑම වගකීමක් ජය ගැනීමට ශක්තියක් තිබිය යුතුයි.මේ නව වර්ෂය තුළ ඉදිකිරීම් අමාත්‍යාංශයට ඉතා බරපතල වැඩ කොටසක් පැවරී තිබෙනවා.ශේෂයෙන්ම ඉදිකිරීම් ක්ෂේත්‍රයේ ප්‍රවර්ධනයක් ඇතිකිරීම, ප්‍රතිපත්ති සකස් කිරීම, විවිධ අංශවලට අයත් ඉදිකිරීම් කම්කරුවන්ගේ ජීවන තත්ත්වය නඟාසිටුවීම හා ඔවුන්ගේ වෘත්තිය සුරක්‍ෂිත භාවය ආරක්‍ෂා කිරීම, නිවාස හා ජනාවාස වැඩසටහන ක්‍රියාවට නැංවීම යන කාරණා ඉන් ප්‍රධාන වෙනවා.2011 අයවැය මගින් ඉදිකිරීම් අමාත්‍යාංශයට අයත් ජාතික නිවාස සංවර්ධන අධිකාරියට විශාල මුදල් ප්‍රමාණයක් රාජ්‍ය භාණ්ඩාගාරය මගින් ලබා දී තිබෙනවා. ඒ නිවාස දසලක්‍ෂයේ යෝධ නිවාස හා ජනාවාස මෙහෙයුම ආරම්භ කිරීමට. ඒ අනුව උපරිම වැඩ කොටසක් මේ වසරේදී නිමකිරීමට අපි බලාපොරොත්තු වෙනවා.මේ අවස්ථාවට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් ගෝඨාභය ජයරත්න මහතා ඇතුළු අමාත්‍යාංශ අතිරේක ලේකම්වරුන්, ආයතන සභාපතිවරු, අධ්‍යක්‍ෂවරු ඇතුළු නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101074</link>
    <topic>හම්බන්තොටටසූර්ය බලශක්ති උද්‍යානයක්</topic>
    <author>චමීර ඇල්ලදෙණිය</author>
    <content>බලශක්ති අර්බුදයට විසඳුමක් ලෙස රුපියල් මිලියන 1651 ක වියදමින් හම්බන්තොට දිස්ත්‍රික්කයේ සූර්ය බලශක්ති උද්‍යානයක් ඉදිකිරීමට විදුලිබල අමාත්‍යාංශය සැලසුම් කොට ඇත.ජපාන හා කොරියානු රජයේ ආධාර මත මේ සූර්ය බලශක්ති උද්‍යානය ඉදිකෙරෙන අතර ඉන් කිලෝවොට් 1237ක ධාරිතාවක් ජාතික විදුලිබල පද්ධතියට එක්වේ.මේ ව්‍යාපෘතිය අදියර දෙකකින් සමන්විත ය. පළමු අදියර ජපන් ආධාරමත කිලෝවොට් 737ක ධාරිතාවක් ජාතික විදුලිබල පද්ධතියට එක් වීමට නියමිතය.දෙවන අදියර සඳහා කොරියන් රජය මූල්‍ය අනුග්‍රහය දක්වන අතර, ලබන වසරේ අගෝස්තු මාසයේ දී සම්පූර්ණ වැඩකටයුතු නිමකිරීමට විදුලිබල අමාත්‍යංශය අපේක්ෂා කරයි.මේ සඳහා ජපන් රජයෙන් රුපියල් මිලියන 1024ක්, කොරියානු රජයෙන් රුපියල් මිලියන 513ක්, ශ්‍රී ලංකා රජයෙන් රුපියල් මිලියන 114 වැය කෙරේ. දැනට මේ ව්‍යාපෘතිය සඳහා බිම් සැකසුම් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101075</link>
    <topic>දකුණු ආසියා කලා උලෙළේදීශ්‍රී ලංකාවට සම්මාන 3ක්</topic>
    <author/>
    <content>බංග්ලාදේශයේ ඩකා නුවර පැවැති පස්වැනි දකුණු ආසියා කලා උලෙළේ දී ශ්‍රී ලංකාව නියෝජනය කළ විශ්වවිද්‍යාල කණ්ඩායමට විශිෂ්ට සම්මාන තුනක් හිමිව තිබේ.රටවල් අටක් අතරේ මේ සම්මාන බෙදී ගියේය. හොඳම වාද්‍ය සංගීත කණ්ඩායම, හොඳම මූර්ති නිර්මාණය හා කලා උලෙළේ විශිෂ්ටතම කණ්ඩායම ආදියට හිමි සම්මාන අපට හිමි වූ බව සෞන්දර්ය කලා විශ්වවිද්‍යාලයේ උප කුලපති ජ්‍යෙෂ්ඨ මහාචාර්ය ජයසේන කෝට්ටගොඩ මහතා සඳහන් කරයි.ශ්‍රී ලංකාවේ විශ්වවිද්‍යාල පහක් නියෝජනය කරමින් ශිෂ්‍ය ශිෂ්‍යාවෝ මෙම කලා උළෙල සඳහා සහභාගි වූ අතර කොළඹ, කැලණිය නැගෙනහිර, යාපනය හා සෞන්දර්ය කලා විශ්වවිද්‍යාල ඊට අයත් වූ බව ද උප කුලපතිවරයා සඳහන් කරයි. විදේශ කටයුතු අමාත්‍යාංශයේ ආරාධනයකට අනුව හා විශ්වවිද්‍යාල ප්‍රතිපාදන කොමිසන් සභාවේ අනුමැතිය මත බංග්ලාදේශය බලා ගිය ශ්‍රී ලංකා විශ්වවිද්‍යාල කණ්ඩායම පුහුණු කරන ලද සැමට තම ප්‍රණාමය පිරිනමන බව ද හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101076</link>
    <topic>ශ්‍රී ලංකාවේ දුප්පත්කම 7.6% දක්වා පහතට</topic>
    <author>මහින්ද අලුත්ගෙදර</author>
    <content>ශ්‍රීලංකාවේ දිලිඳුකම සියයට 7.6 දක්වා පහත වැටී ඇතැයි ශ්‍රී ලංකා මහ බැංකුව පෙන්වා දෙයි.රටේ සමස්ත ආර්ථික ක්‍රියාකාරිත්වය යහපත් ආකාරයෙන් ඉහළ යාම හේතුවෙන් මෙවැනි තත්ත්වයක් කරා ළඟා වීමට හැකි වී තිබෙන බව ශ්‍රී ලංකා මහ බැංකුවේ ආර්ථික හා පර්යේෂණ අංශයේ අධ්‍යක්ෂ කේ. ඩී. රණසිංහ මහතා පැවැසීය.පසුගිය 2002 වර්ෂයේ දී සියයට 22.7 ක් වූ දිලිඳු බව 2010 වර්ෂය අවසාන වන විට සියයට 7.6 දක්වා ක්‍රම ක්‍රමයෙන් අවම කර ගැනීමට හැකි වී තිබෙන බව පෙන්වා දුන් අධ්‍යක්ෂවරයා සංවර්ධනය කරා යන ගමනේ දී එය අපේ රටට ඉතාම වැදගත් බව ද කීවේ ය.ජනලේඛන හා සංඛ්‍යා ලේඛන දෙපාර්තමේන්තුවේ සංඛ්‍යා ලේඛනවලට අනුව පසුගිය 2006 හා 2007 වර්ෂවල දී ශ්‍රී ලංකාවේ දිලිඳු බව සියයට 15.2 ක් තරම් ඉහළ අගයක් ගෙන තිබූ බව සිහිපත් කළ රණසිංහ මහතා රටේ සෑම ක්ෂේත්‍රයකම වර්ධනය හේතුවෙන් දිලිඳු බව පහත වැටී ඇතැයි ප්‍රකාශ කළේය.ඒ මහතා පෙන්වා දෙන්නේ මෙලෙස රටේ ආර්ථික ක්‍රියාකාරිත්වයේ ප්‍රගතියත් සමඟ අඩු ආදායම්ලාභීන්ගේ ආදායම් තත්ත්වය ද ක්‍රම ක්‍රමයෙන් ඉහළ ගොස් ඇති බවයි. ලාපීය රටක් වශයෙන් ආර්ථික සංවර්ධනය අතින් ශ්‍රී ලංකාව අභිබවා චීනය ඉදිරියෙන් සිටිය ද ඒ රටේ වැඩි පිරිසක් දිළිඳු බවින් පෙළෙන බව පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101077</link>
    <topic>පරිගණක සාක්ෂරතාවයේක්‍රමානුකූල වර්ධනයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ජන ජීවිත සවිමත් කිරීම සඳහා තොරතුරු හා සන්නිවේදන තාක්ෂණය යොදාගෙන තිබෙන ආකාරය පිළිබඳව ලෝක බැංකුවේ ප්‍රසාදය හිමිව තිබේ.ජනාධිපති මහින්ද රාජපක්‍ෂ මහතාගේ සංකල්පයක් අනුව ක්‍රියාත්මක  “ඉ - ශ්‍රී ලංකා” වැඩසටහන යටතේ රට පුරා විශාල වැඩ කොටසක් සිදුවන අතර එය රටේ සංවර්ධනයට බෙහෙවින්ම බලපාන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා සඳහන් කරයි.රට පුරා ක්‍රියාත්මක 600 කට වැඩි ප්‍රමාණයක් වූ නැණසල මධ්‍යස්ථාන අද වන විට සාර්ථක ලෙස ක්‍රියාත්මක වන බව පෙන්වා දෙන ඇමැතිවරයා ඒ තුළින් තොරතුරු තාක්ෂණයේ ප්‍රතිලාභ මේ රටේ සෑම ජන කොටසකටම හිමිවන බවද අවධාරණය කරයි.ශ්‍රී ලංකාවේ පරිගණක සාක්ෂරතාව ක්‍රමානුකූ®ලව වර්ධනය කිරීම රජයේ අරමුණ බවත්, අද වන විට අපේ රටේ පරිගණක සාක්ෂරතාවය සියයට 40 ක පමණ ප්‍රමාණයක් වන බවත්, සිහිපත් කළ රංජිත් සියඹලාපිටිය මහතා ලබන 2016 වන විට එම ප්‍රතිශතය සියයට 75 දක්වා ඉහළ නැංවීමට බලාපොරොත්තු වන බවද කීවේය.තොරතුරු තාක්ෂණ ක්ෂේත්‍රයේ වර්ධනය රටේ වේගවත් සංවර්ධනයට බෙහෙවින්ම ඉවහල් වන බව පෙන්වා දෙන විදුලි සංදේශ හා තොරතුරු තාක්ෂණ ඇමැතිවරයා ඉදිරි වසර කිහිපය තුළ අපේක්‍ෂිත ඉලක්කය කරා ඉතා පහසුවෙන්ම ළඟා වීමට හැකි වෙතැයි විශ්වාසය පළකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101078</link>
    <topic>රේගු ලොක්කෙක්මහ පරිමාණ ජාවාරමක</topic>
    <author>ජීවනී පතිරණ</author>
    <content>විදුලි භාණ්ඩ ආනයනයේ දී රුපියල් කෝටි පහකට ආසන්න වංචාවක් රේගු ආනයන අංශයේ අධ්‍යක්ෂකවරයකු සිදු කොට තිබේ.මේ හේතුවෙන් රජයට අයවිය යුතු විශාල මුදලක් වංචනික ජාවාරම්කරුවන් යොදවා ලබා ගැනීමට එම අධ්‍යක්ෂවරයා පියවර ගෙන ඇති බව ශ්‍රී ලංකා රේගුවේ නිදහස් වෘත්තීය සමිති සංගමය චෝදනා කරයි.ඉහත කී අධ්‍යක්ෂවරයා සමග තවත් නිලධාරීන් හයදෙනකු එක්ව කොළඹ පළමුවන හරස් වීදියේ හා කෙයිර් වීදියේ ප්‍රධාන පෙළේ මුස්ලිම් ජාවාරම්කරුවන් සමග මේ වංචාව සිදුකර ඇතැයි සංගමය පවසයි.සමාගම් නියෝජිතයන්ට පමණක් ආනයනය කිරීමට අවසර ඇති භාණ්ඩ මෙසේ නීති විරෝධී ලෙස ආනයනය කිරීම නිසා ශ්‍රී ලංකා රේගු දෙපාර්තමේන්තුවට අයවිය යුතු විශාල මුදල් ප්‍රමාණයක් අහිමි වී ඇතැයි ඔවුහු පෙන්වා දෙති.මෙසේ වැඩි වශයෙන් ආනයනය කර ඇත්තේ පෞද්ගලික සමාගම් ආනයනය කිරීමේ හිමිකම් බලය ලද භාණ්ඩ බවද සඳහන්ය.ඩුබායි හා සිංගප්පූරු රටවලින් ආනයනය කරන බහාලුම් මෙරටට එන්නටත් පෙර එහි අංක ලබාගෙන ඇති මෙම නිලධාරීන්, එම බහාලුම් D Branch හි නතරකොට අනෙක් අංශ සඳහා පරීක්ෂණයට භාජනය නොවන සේ වංචනික නිශ්කාෂණයේ මුදාහැරීමට ද කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n1101079</link>
    <topic>සෞඛ්‍ය වැඩමුළුවලදී දෙන්නෙත් පාන්පිටිවලින් හැදූ රොඩු කෑම</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ සේවය කරන වෛද්‍යවරුන් බෝ නොවන රෝග, දියවැඩියාව, හෘදයාබාධ, ස්ථුලතාව යනාදී හැම දෙයක් ගැනම කතා කළත්, ඔවුන් සංවිධානය කරන වැඩමුළු අවසානයේ කෑමට දෙන්නේ පාන්පිටි වලින්ම හදන රොඩු කෑම බව සෞඛ්‍ය ඇමැති මෛත්‍රීපාල සිරිසේන මහතා පවසයි.සෞඛ්‍ය අමාත්‍යාංශයේ බෝ නොවන රෝග අංශය වෛද්‍ය පර්යේෂණ ආයතනයේදී පසුගියදා වැඩසටහනක් පැවැත්වීය. මේ වැඩසටහනේ දී රට පුරා සෑම දිස්ත්‍රික්කයකට ම බෙදී යන පරිදි බෝ නොවන රෝග පිළිබඳ උපදේශන මධ්‍යස්ථාන 75 ක් පිහිටුවීමට පියවර ගනු ලැබිණි. මේ වැඩසටහන අවසානයේ සෞඛ්‍ය ඇමැතිවරයාට උදෑසන තේ පානය සඳහා සෞඛ්‍ය සේවා අධ්‍යක්‍ෂ ජනරාල්වරයා ආරාධනා කළේ ය.එහිදී ඇමැතිවරයා එක්වරම මෙසේ කීවේය. මම උදේට කෑවේ 8.30 ට දැන් 10.30 යි. ඒ කියන්නේ පැය දෙකකදී ආයෙත් තේ බොන්න වෙනවා මොනවා හරි කාලා. ඒක තමයි අපට වැරදුණේ. රටේ ජනගහනය මිලියන 20 යි. ඒත් අවුරුද්දකට අපේ බාහිර රෝගී අංශවලින් මිලියන 45 ක් ප්‍රතිකාර ගන්නවා.තව විශාල පිරිසක් රෝහල්වල නැවතී ප්‍රතිකාර ගන්නවා. දවසකට බෝ නොවන රෝගවලින් 350 දෙනකු අපේ රටේ මැරෙනවා. දවසකට 40 ක් ආඝාතයෙන් මැරෙන විට තවත් 150 ක් විතර හෘදයාබාධවලින් මැරෙනවා. මත් පැන්වලින් සියයට 12 ක ආදායමක් ලැබෙන විට සියයට 22 ක් බෝ නොවන රෝගවලට වැය කරන්න වෙනවා. වෛද්‍යවරුන් මේ තත්ත්වය දන්නවා.හැබැයි වැඩමුළු අවසානයේ තේ බොන්න ගියාම එතැන තිබෙන්නේම දියවැඩියාව වැඩි කරන කෑම බීම. මෙසේ පවසමින් ඇමැතිවරයා තේ පානය කිරීම සඳහා සකස් කර තිබූ ස්ථානය වෙත ගියේය. එහි තිබූ ආහාර දෙස බලා දැක්කා නේද මම කිව්වේ දැන් මෙතැන තිබෙන්නේ මොනවාද? ඔක්කොම පාන් පිටිවලින් හදපු රොඩු කෑම. බොන්න තිබෙන්නේ පැණි බීම. වෛද්‍යවරුන් මෙහෙම කරනවා නම් මොකද කරන්නේ. අපි මින්පසු ටිකක් හිතලා ආදර්ශයක් දෙන විදියට කටයුතු කරන්න ඕනෑ යනුවෙන් පැවැසීය.මම කෘෂිකර්ම ඇමැතිවරයා ලෙස කටයුතු කරද්දී කීවේ වවපල්ලා තුන්වේල හොඳට කාපල්ලා කියලයි . ඒත් දැන් සෞඛ්‍ය ඇමැතිවරයා ලෙස හැමෝටම කියන්නේ දෙවේලක් හොඳට කාලා පුළුවන්නම් රෝග අඩු කරන්න එක් වේලක් නොකා හිටපල්ලා කියලයි. යැයිද ඇමැතිවරයා සිනාසෙමින් පැවැසීය. වෛද්‍යවරු මහජනතාවට එපා කිව්වත් ඒ අය ඒ දෙයම කරනවා යනුවෙන් සිනාසෙමින් පැවැසූ ඇමැතිවරයා කිසිදු ආහාරයක් නොගෙන එම ස්ථානයෙන් ඉවත්ව ගියේ ය. ඒ වන විටත් වෛද්‍යවරුන් රැසක්ම පැණි බීම, රෝල්ස්, පැටිස් හා සැන්විචස් අත්හි රඳවාගෙන සිටියත් ඒ හැම දෙනාම කෑම පසෙකින් තබනු පෙනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010710</link>
    <topic>කෝටිපතියාගෙන් කප්පම් ගනිද්දීපොලිසියේ අතටම මාට්ටු</topic>
    <author>විජයානි එදිරිසිංහ</author>
    <content>කොළඹ කෝටිපති ව්‍යාපාරිකයෙකුගෙන් ලක්ෂ හතක කප්පමක් ඉල්ලා එම මුදල් ගනුදෙනුව සිදුවන අවස්ථාවේදී සැකකරු අත්අඩංගුවට ගැනීමට කොළඹ අපරාධ කොට්ඨාසයේ විශේෂ පොලිස් කණ්ඩායමකට ඊයේ (06) දහවල් හැකි වී තිබේ.මේ කෝටිපති ව්‍යාපාරිකයාට දුරකථන මගින් මරණීය තර්ජන එල්ල කර ඇති කප්පම්කරු පසුව ඔහුගෙන් මේ රුපියල් ලක්ෂ හත ලබාගෙන තිබුණේ නාරාහේන්පිට අවන්හලකදී ය. එම ගණුදෙනුව සම්බන්ධව තොරතුරක් ලැබුණු කොළඹ නියෝජ්‍ය පොලිස්පති අනුර සේනානායක මහතා සැකකරුවන් අත්අඩංගුවට ගැනීමට පොලිස් කණ්ඩායමක් යොදවා තිබුණි.ඊයේ පෙරවරුවේ සිට සැකකරු පසුපස ලුහුබඳිමින් සිටි ඉහත කී පොලිස් කණ්ඩායම පසුව සැකකරු අත්අඩංගුවට ගෙන ලක්ෂ හතේ මුදල් ද ඔවුන් භාරයට ගෙන ඇත. ගණුදෙනුව සිදුවූයේ ඊයේ පස්වරු 3 ට පමණය.මේ සැකකරු වත්තල ප්‍රදේශයේ පදිංචි අවුරුදු 30 ක පමණ තරුණයෙකි. මොහු සමග මේ කප්පම් සැලසුමට සහය දුන් බව කියන තවත් කිහිප දෙනෙකුගේ නම් අනාවරණය වෙමින් පවතී. ඔවුන් අත්අඩංගුවට ගැනීම සඳහා පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010716</link>
    <topic>මගේ රත්තරන් පුතාගේමරණයට හේතුව කියන්න</topic>
    <author>සබරගමුව සමූහ – මහේෂා පියුමාලි</author>
    <content>කඳුළින් තෙත් වූ දෑස් අතැඟිලි තුඩින් හා පුංචි ලේන්සුවෙන් පිස දමන නවයොවුන් පාසල් සිසු සිසුවියන් පිරිසක් එක්ව ශෝකවන දසුනක් පසුගියදා අපට දකින්නට ලැබුණේ කෑගල්ල අටුගොඩ මාර්ගයේ පිහිටි කණු හැත්තෑව ගම්මානයේදීය.ඒ ශෝකයෙන් ඇලලී ගිය පුංචි නිවසට විදුහල්පතිතුමා, ආචාර්ය මණ්ඩලය සමඟ මේ පිරිස එක් වී සිටියේ පහළොස් හැවිරිදි සහෝදර සිසුවකුගේ හදිසි අභාවය වෙනුවෙනි.මෙසේ අවාසනාවන්ත ලෙස හදිසියේ මිය ගොස් ඇත්තේ හෙට්ටිමුල්ල බණ්ඩාරනායක කනිටු විදුහලේ 11 වැනි ශ්‍රේණියේ ඉගෙනීම ලැබීමට මේ වසරේ වරම් ලබා සිටි පහළොස් වෙනි වියේ පසු වූ කේ. ජී. දර්ශන සඳරුවන් නම් සිසුවෙකි.අපි පසුගිය 2 දා උදෑසන 8.30 ට පමණ පාසලේ දී හමුවුණා. විදුහල් භූමිය අතුගෑවා. ඩෙස් බංකු පිරිසුදු කළා. පේලියට තියා පන්ති සකස් කළා. පාසල් වත්තේ ගසේ වෙරළු කඩාගෙන යාලුවෙකුගේ ළඟ ගෙදරකට ගිහින් වෙරළු තම්බල කෑවා. ටීවීත් බැලුවා. දවල් දෙළහට පමණ ගෙවල්වලට ගියා.මියගිය දර්ශන සඳරුවන් ගෙවල් පැත්තට යන ත්‍රිරෝද රථයකින් යාලුවෙකුත් එක්ක ගෙදර ගියා. වැඩකට ගියහම දර්ශනගේ පංගු බේරුවක් නෑ. ඔහුගේ මරණය අපිට දුකක්. යාලුවන්ගේ විස්තර කථා මැද අපි ඔහුගේ නිවසට ගොඩවැදුනෙමු.පත්තරයෙන් හරි කමක් නෑ මට මගේ පුතාගේ මරණයට හේතුව කියන්න දර්ශන සඳරුවන්ගේ පියාණන් කේ. ජී. කරුණාතිලක මහතා අෙඳීනා හඬ නගමින් අපිව පිළිගත්තා. පසුගිය 2දා කෑගල්ල රෝහලට ඇතුළත් කරන විටත් මිය ගොස් සිටි දර්ශන සඳරුවන්ගේ හදිසි මරණ පරීක්ෂණය කෑගල්ල රෝහලේ හදිසි මරණ පරීක්ෂක සාමවිනිසුරු වෛද්‍ය රොහාන් එන්. නිශ්ශංක මහතා ඉදිරියේ දී පවත්වා තිබුණි.එහි දී සාක්ෂි දුන් තරිද නයන දර්ශන ආරියරත්න 14 සිසුවා මෙසේ කීය, මියගිය දර්ශන සඳරුවන් එදින දහවල් 1.30 ට පමණ අපේ නිවෙසට ඇවිත් මා සමඟ ටී. වී. බැලුවා. වැඩ කරල මහන්සිය නිසා අපේ ගෙදර ටැංකියෙන් නාමු කීවා. අපි දෙන්නම ටැංකියේ බැහැල පීනල නෑවා. එහි වතුර සීතලයි. සබන් ගාන්න උඩට ඇවිත් බැම්ම උඩ වාඩිවෙලා මගේ පපුවෙ වෙනසක් දැනෙනවා ඉදිමිලා වගේ උඹටත් ඒක පේනවද කියල ඇහුවා.වෙනසක් පේන්නේ නෑ කියා මා ඔහුට කීවා. ඊට පසු දර්ශන ඉක්මනට සබන් ටික සෝදාගෙන තෙත රෙදි පිටින් ම ගෙදරට දුව ගියා.මිය ගිය සිසුවා කෑගල්ල රෝහලට භාරදී තිබුණේ ඔහුගේ නැන්දා කෙනෙකි. ඇය එම ගම පදිංචි ඒ. පී. සෝමාවතී මහත්මියයි.ඇය පවසා ඇත්තේ මිය ගිය දර්ශන සඳරුවන් නාගෙන ගෙදර දුවගෙන එන විට කුස්සියේ උයමින් සිටි ඔහුගේ කිරිඅම්මාට ශබ්දයක් ඇසී බලන විට ඔහු තෙත රෙදිපිටින් ගෙයිමැද වැටී සිටි බවයි.ඇය තවදුරටත් කියා සිටියේ කෑගහන ශබ්දයට මා එහි ගියා. ඔහු රැගෙන කෑගල්ල රෝහලට ආවා යනුවෙනි. දරුවන් පාසල් යැවීමට අලුත් ඇඳුම් මහන්න ගෙන ඒමට ගිය මියගිය සිසුවාගේ මව ආපසු එන ගමනේ දී හමුවී විස්තර කී බවත් ය.මියගිය සිසුවාගේ මළ සිරුර පිළිබඳ පශ්චාත් මරණ පරීක්ෂණය පැවැත් වූ කෑගල්ල මහරෝහලේ අධිකරණ වෛද්‍ය විශේෂඥ එච්. පී. ඒ. හේවගේ මහතා වැඩිදුර පරීක්ෂණ සඳහා සිසුවාගේ සිරුරේ කොටස් කොළඹ රස පරීක්ෂකවරයා වෙත යැවීමට ද කටයුතු කර තිබුණි.කෑගල්ල පොලිසිය වැඩිදුර පරීක්ෂණ පවත්වන මේ හදිසි මරණයේ සාක්කි මෙහෙයවීම පොලිස් සැරයන් වික්‍රමසිංහ මහතා සිදු කර තිබූ අතර මරණය වෙනුවෙන් නිකුත් කර තිබුණේ විවෘත තීන්දුවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010711</link>
    <topic>ගණිකා නිවසක් වටලා සැක 4ක් අත්අඩංගුවට</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>ආයුර්වේද රෝහලක් ලෙස පවත්වාගෙන යමින් මාලබේ වැව පාර නිවසක සිදුකරගෙන යනු ලැබූ ගණිකා මධ්‍යස්ථානයක් වටලා එහි ගණිකා වෘත්තියේ යෙදුණු බව කියන කාන්තාවන් 4 දෙනකු නුගේගොඩ කොට්ඨාස බුද්ධි ඒකකය මගින් සැකපිට අත්අඩංගුවට ගනු ලැබ ඇත.මෙම වැටලීම කඩුවෙල මහේස්ත්‍රාත් අධිකරණයෙන් ලබාගත් සෝදිසි වරෙන්තුවක් මත සිදුකරනු ලැබූ අතර වසර 4 ක පමණ සිට මෙම රෝහල පවත්වා ඒ තුළින් මෙම ව්‍යාපාරය සිදුකරගෙන ගොස් ඇති බවට පොලිසිය තොරතුරු අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010712</link>
    <topic>ජල ටැංකිය උඩින් සරසවි සිසුවාඉවත් කිරීමට පොලිසියට අවසර</topic>
    <author/>
    <content>ශ්‍රී ජයවර්ධනපුර විශ්වවිද්‍යාලයේ පන්ති තහනමට ලක්ව සිටින කළමනාකරණ පීඨ සිසුවාට අධිකරණය හමුවේ අද (07) පෙනී සිටින ලෙස දන්වා නොතීසි නිකුත් කිරීමට පෙරේදා (05) නියෝග කළ නුගේගොඩ ප්‍රධාන මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා ඔහු එම සරසවි වතුර ටැංකිය මතින් ඉවත් කිරීමට මිරිහාන පොලිසියට අවසර දුන්නේය.අඹන්පොල එච්. එම්. නෙරංජන් එදිරිසිංහ නමැති සරසවි සිසුවා මෙම සිද්ධියේ සැකකරු වේ.මිරිහාන පොලිසිය සිද්ධියට අදාළව අධිකරණයට දැක්වූ කරුණු සැලකිල්ලට ගත් මහේස්ත්‍රාත්වරයා ඉහත නියමය කෙළේය.මිරිහාන මූලස්ථාන ප්‍රධාන පොලිස් පරීක්‍ෂක සෙනරත් එගොඩවෙල මහතා අධිකරණයට වාර්තාවක් මගින් කරුණු දක්වමින් ජ’පුර සරසවියේ පංති තහනමට ලක්ව සිටි සිසුවකු එම සරසවි භූමියට අයුතු ලෙස ඇතුළුව තමන්ගේ විභාගයට වාඩිවීමට ඉඩකඩ සලසා නොදීම ගැන එහි ජල ටැංකියට නැඟ ඒ මත සිටිමින් උපවාසයක් අරඹා ඇතැයි ද එය ඔහුගේත්, අනෙක් සිසුන්ගේත් ජීවිතවලට තර්ජනයක් යැයි ද සඳහන් කෙළේය.එමෙන්ම මෙම සිසුවා කිසියම් විෂ ද්‍රව්‍යයක් ජල ටැංකියට මුසු කළහොත් එය එම සරසවි සිසුන්ගේ ජීවිතවලට තර්ජනයක් වන බවට ජල ටැංකියට නැඟ සිටීමෙන් එම සිසුවාගේ ජීවිතයට ද තර්ජනයක් වී ඇතැයි ද පොලිසිය වැඩිදුරටත් සඳහන් කෙළේය.මෙසේ හෙයින් කොළඹ ගිනි නිවන හමුදාවේද සහාය ලබාගෙන එකී සිසුවා ජල ටැංකිය මතින් ඉවත් කිරීමට නියෝගයක් නිකුත් කරන ලෙස පොලිසිය වැඩිදුරටත් අධිකරණයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010713</link>
    <topic>අදාළ වෛද්‍ය වාර්තා ඉදිරිපත් කිරීමටවෛද්‍ය නිලධාරිණියට නියෝග</topic>
    <author>මානෙල් පුෂ්ප කුමාරි</author>
    <content>මහරගම බාලික විද්‍යාලයක සිසුවියන් පිරිසකට ජිම්නාස්ටික් ක්‍රීඩාව උගන්වන අතරතුර එම ක්‍රීඩා ගුරුවරයා ඔවුන්ට අතවර කරන ලදැයි කියන සිද්ධිය සම්බන්ධයෙන් වෛද්‍ය වාර්තා ඉදිරිපත් කරන ලෙස දන්වා දකුණු කොළඹ අධිකරණ වෛද්‍ය නිලධාරිනියට නොතීසි නිකුත්කරන ලෙස නුගේගොඩ ප්‍රධාන මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා ඊයේ (06) නියෝග කෙළේය.මෙසේ නොතීසි නිකුත් කෙරුණේ, අධිකරණ වෛද්‍ය නිලධාරිනී ධම්මිකා ආරියරත්න මහත්මියට ය. මෙම සිද්ධියේ සැකකරු ඒ. එම්. ප්‍රියංක ජීවන් අත්තනායක නමැත්තා වන අතර ඔහු ඇප මත මුදාහැර සිටියි. මහරගම බාලිකා විද්‍යාලයක සිසුවියන් පිරිසකට ජිම්නාස්ටික් ක්‍රීඩාව උගන්වන අතරතුර එම සිසුවියන් කීප දෙනෙකුට අතවර කර ඇති බව ඔවුන් පැවසී යැයි ජාතික ළමාරක්ෂක අධිකාරියේ පොලිස් විමර්ශන ඒකක ස්ථානාධිපති ප්‍රධාන පොලිස් පරීක්ෂක ඩබ්ලිව්. ඩී. ටී. විජේසේන මහතා අධිකරණයට වාර්තා කර තිබිණි.සිද්ධියට අදාළ සිසුවියන් පරීක්ෂාවට ලක්කළ අධිකරණ වෛද්‍ය නිලධාරිනියගෙන් වෛද්‍ය වාර්තා කැඳවිය යුතු බවට පොලිසිය වැඩිදුර වාර්තාවක් මඟින් අධිකරණයට දැන්වීය.එම සිසුවියන්ට තමා අතවර නොකළ බව සැකකරු පොලිසියට පවසා ඇතැයි ද අනාවරණය විය.සැකකරු වෙනුවෙන් ජ්‍යෙෂ්ඨ නීතිඥ විදුර පී. මංචනායක මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010714</link>
    <topic>ලුණුගම්වෙහෙර ජාතික උද්‍යානයේකංසා හේනක් ගිනි තබා වනසයි</topic>
    <author>ලුණම සමූහ - සනත් ගමගේ</author>
    <content>රුපියල් කෝටි පහකට අධික වටිනාකමකින් යුත් අක්කර 6 කට ආසන්න ගංජා වගාවක් ලුණුගම්වෙහෙර ජාතික උද්‍යානයේ පවත්වාගෙන ගොස් තිබේ.කෝන්කොටආර ප්‍රදේශයේ ඝණ කෑලෑවක් කපා මහා පරිමාණයෙන් මෙම ගංජා වගාව සිදුකරගෙන යන බවට ලුණුගම්වෙහෙර පොලිසියට ලද තොරතුරක් මත ඊයේ (06) එය වටලා තිබේ.උද්‍යාන පිවිසුම් දොරටුවේ සිට කිලෝමීටර් 15 ක් පමණ ඝණ කැළෑවේ තිබූ මෙම වගාව අත්අඩංගුවට ගැනීමට පොලිසිය යන විට සැකරුවන් කිහිප දෙනෙකු පලාගොස් තිබේ. එක් සැකකරුවෙක් හා පතොරොම් තුවක්කුවක්ද අත්අඩංගුවට ගෙන තිබේ. ගංජා හේන මුළුමනින්ම ගලවා ගිණි තබා විනාශ කෙරිණි.වනෝද්‍යානය තුළ සිටි ගෝනකු මරා මස්කර ඇති බවටද සාක්ෂි තිබුණි.ලුණුගම්වෙහෙර පොලිස් ස්ථානාධිපති අනුර ඉන්දික ගමගේ මහතාගේ ප්‍රධානත්වයෙන් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010715</link>
    <topic>දුම්රිය ආපන ශාලාවෙන් ආහාර ගත්අට දෙනකුට පාචනය හැදිලා</topic>
    <author>නිමල් රාජපක්‍ෂ</author>
    <content>දෙමටගොඩ දුම්රිය සංඥා විදුලි උප දෙපාර්තමේන්තුවේ ආපනශාලාවෙන් ආහාර අනුභව කළ අට දෙනකුට පාචනය වමනය හා ඔක්කාරය සෑදි පෙරේදා (05) කොළඹ ජාතික රෝහලට ප්‍රතිකාර සඳහා ඇතුළු කොට තිබේ. මෙයින් එක් සේවකයකු තවමත් නේවාසිකව ප්‍රතිකාර ලබන අතර රෝගීන් හත් දෙනකු ප්‍රතිකාර ලබා පිටව ගොස් ඇතැයි මාලිගාවත්ත දුම්රිය ආරක්‍ෂක හමුදාවේ අධීක්‍ෂණ පරික්‍ෂක ඕ. කේ. ලලිත් කුමාර මහතා පැවැසීය.අදාළ සේවකයන් රෝගාතුරවු දිනට පෙරදින රාත්‍රී මෙම ආපන ශාලාවෙන් මාලු සමග රාත්‍රී ආහාරය ගෙන තිබිණි.පසුදා අලුයම වනවිට රෝගී තත්ත්වය උත්සන්න වීමත් සමඟ ප්‍රතිකාර සඳහා රෝහල් ගත කොට තිබේ.සිද්ධිය පිළිබඳ කොළඹ මහනගර සභාවේ ආහාර හා ඖෂධ පරීක්‍ෂක එස්. බී. ආරියරත්න මහතා වෙත පැමිණිලි කිරීමෙන් පසු ආපනශාලාව පරීක්‍ෂාකොට ඒ මොහොතේම වසා දැමීමට නියෝග කොට තිබේ. මාලිගාවත්ත දුම්රිය ආරක්‍ෂක හමුදාවේ අධීක්‍ෂණ පරීක්‍ෂක ඕ. කේ. ලලිත් කුමාර, කාර්යභාරය නිලධාරි ඩී. එම්. ආර්. ජයවර්ධන යන මහත්වරු සිද්ධිය පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010717</link>
    <topic>හොරෙන් වැලි ගොඩ දමාරු: 50,000 ක් දඩ කයි</topic>
    <author>මල්වාන සමූහ මහානාම විතානගේ</author>
    <content>අනවසරයෙන් ගැඩුවාන ප්‍රදේශයේ ඇළකින් වැලි ගොඩ දැමූ අයෙකු අත්අඩංගුවට ගැනීමට ගණේමුල්ල පොලිස් පාරිසරික ඒකකයට හැකි වී ඇත.එම ප්‍රදේශයේම පදිංචිකරුවකු වන මොහු පසුගිය අඟහරුවාදා (04) ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කරන ලදුව ඔහුට රුපියල් පනස් දහසක දඩ මුදලක් නියම කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010718</link>
    <topic>පොකිරිස්සන් අල්ලමින් සිටිපස් දෙනෙක් අත්අඩංගුවට</topic>
    <author/>
    <content>ගාලු මුවදොර මුහුදේ නීති විරෝධී ලෙස පොකිරිස්සන් අල්ලමින් සිටි පස් දෙනෙක් හා පොකිරිස්සන් ඇල්ලීමට උපයෝගී කරගන්නා ආම්පන්න තොගයක් නාවික හමුදාව මගින් පෙරේදා (05) අත්අඩංගුවට ගෙන තිබේ.මෙසේ අත්අඩංගුවට ගත් උපකරණ අතර ඔක්සිජන් සිලින්ඩර් දෙකක්, කිමිදුම් වරල් යුගල් හතරක්, කිමිදුම් මුව ආවරණයක්, ගොගල්ස් තුනක්, ස්නුකල්ස් තුනක්, රෙගියුලේටරයක්, කිමිදුම් උපකරණ රඳවනයක් හා කිමිදුම් සඳහා භාවිත කරන විදුලි පන්දම් දෙකක් තිබෙන බව නාවික හමුදාව පවසයි. අල්ලාගත් පොකිරිස්සන්ද ඔවුන් ළඟ තිබී අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010720</link>
    <topic>මස්කෙළියේ වත්තක කසළ තේ ලොරියක්</topic>
    <author>අසේල කුරුළුවංශ</author>
    <content>කසළ තේ කිලෝ ග්රෑම් 4000ක් ලොරියක ප්‍රවාහනය කරමින් සිටි තිදෙනෙකු මස්කෙළිය බ්‍රවුන්ස්වීක් වතුයායේ අතුරු මාර්ගයකදී පොලිසිය පෙරේදා (04) රාත්‍රි අත්අඩංගුවට ගෙන තිබේ.මේ කසළ තේ තොගය සැකකරුවන් විසින් ගම්පොළ ප්‍රදේශයට රැගෙන යමින් සිට ඇති බව පොලිස් පරීක්ෂණ මඟින් අනාවරණය වී ඇත.කන්ටේනර් කොටසක් බද්ධකර පිටතට නොපෙනන සේ ලොරි රථය කසළ තේ රහසිගතව ප්‍රවාහනය කළ හැකි සේ සකස්කර තිබූ බව පොලිසිය පවසයි.කසළ තේ ප්‍රවාහනය කැරමින් තිබූ ලොරිය අදාළ තේ වතු යාය තුළ දී කාර්මික දෝෂයකට ලක්වීමෙන් පසු පොලිසියට ලැබුණු තොරතුරක් මත මස්කෙළිය පොලිස් ස්ථානාධිපති පොලිස් පරීක්ෂක අසිත කොටගොඩවත්ත මහතා ඇතුළු කණ්ඩායමක් එදින රාත්‍රි 11.00 ට පමණ මේ සැකකාර පිරිස අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010721</link>
    <topic>රුපියල් ලක්ෂයක වන්දියක් ගෙවීමට විත්තිකරුට නියෝග</topic>
    <author>මානෙල් පුෂ්ප කුමාරි</author>
    <content>කොහුවල පෞද්ගලික වෛද්‍ය මධ්‍යස්ථානයකට ප්‍රතිකාර සඳහා පැමිණි තරුණියකට අතවර කරන ලදැයි චෝදනා ලැබ සිටි විත්තිකාර වෛද්‍යවරයාට පැමිණිලිකාර තරුණියට රුපියල් ලක්ෂයක මුදලක් ගෙවන ලෙස නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියෝග කෙළේය.දෙපාර්ශවයේ සමථ එකඟතාව අනුව මෙසේ මුදල් ගෙවීමට නියම වූයේ නඩුවේ විත්තිකරු වන ජී. තිස්ස ද සොයිසා රාජකරුණා නමැත්තාටය.මාතලේ තරුණියක් කොහුවල පිහිටි වෛද්‍ය මධ්‍යස්ථානයකට රෝගයකට ප්‍රතිකාර ගැනීමට ගිය අවස්ථාවේ ඇයට එහි වෛද්‍යවරයකු රෝග පරීක්ෂා කරන මුවාවෙන් අතවර කරන ලදැයි විත්තිකරුට එරෙහිව නඟා තිබූ චෝදනාවෙන් කියැවිණි.නීතිඥ සචනි එන්. පතිරණ මෙනවිය සමඟ ජ්‍යෙෂ්ඨ නීතිඥ තිස්ස විජේරත්න මහතා පැමිණිලිකාරිය වෙනුවෙන් පෙනී සිටි අතර, කොහුවල පොලීසිය පරීක්ෂණ මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=n11010722</link>
    <topic>රහස් පොලිසියෙන් යැයි බිය ගන්වා මුදල් ගත්සැකකරුවන් සිවුදෙනකු රිමාන්ඩ්</topic>
    <author>සිරිසේන රාජපක්ෂ</author>
    <content>රහස් පොලිස් නිළධාරීන් බව පවසා පුද්ගලයකු ත්‍රිරෝද රථයකට නංවාගෙන ගොස් මුදල් රුපියලින් පහළොස් ලක්ෂයක් හා රුපියල් තුන්දහසක් වටිනා දුරකථනයක් මංකොල්ලකන ලදැයි කියන සිද්ධියකට අදාළව ඊයේ කොළඹ ප්‍රධාන මහේස්ත්‍රාත් අධිකරණයේ පැවති හඳුනා ගැනීමේ පෙරෙට්ටුවේදී සාක්‍ෂිකරුවන් දෙදෙනකු විසින් සැකකරුවන් සිව්දෙනෙක් හඳුනා ගනු ලැබූහ.කොළඹ ප්‍රධාන මහේස්ත්‍රාත් රෂ්මි සිංගප්පුලි මහතාගේ දැනුම් දීමකට අනුව කොළඹ අතිරේක මහේස්ත්‍රාත් අරුණි ආටිගල මහත්මිය විසින් කොළඹ ප්‍රධාන මහේස්ත්‍රාත් උසාවි ශාලාවේ පැවති මෙම හඳුනා ගැනීමේ පෙරෙට්ටුව සඳහා පිටකොටුව පොලිසිය මගින් සැකකරුවන් හතර දෙනකු ඉදිරිපත් කර තිබිණි. එම හඳුනාගැනීමේ පෙරෙට්ටුවේදී, පළමුවන සාක්‍ෂිකරු විසින් පළමුවන හා දෙවන සැකකරුවන් හඳුනා ගත් අතර දෙවන සාක්‍ෂිකරු විසින් පළමුවන සහ තුන්වන සැකකරුවන් හඳුනාගනු ලැබූහ.අනතුරුව පිටකොටුව පොලීසිය විසින් හඳුනාගත්, එම සැකකරුවන් කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා හමුවට පැමිණ වීමෙන් පසු සැකකරුවන් ලබන 18 වෙනිදා දක්වා රිමාන්ඩ්භාරයට පත් කරන ලදී.පසුගිය වසරේ නොවැම්බර් මස 25 වෙනිදා දහවල් එකොළහට පමණ කොළඹ දී සිදුවී ඇති මේ මුදල් මංකොල්ලය පිළිබඳව කොළඹ ජංගම දුරකථන වෙළඳ සැලක සේවකයකු වන බොරැල්ල බේස්ලයින් , පාරේ ජෝෂප් රෙජිනෝල්ඩ් අමරසූරිය නමැත්තකු විසින් කරන ලද පැමිණිල්ලකට අනුව සිදුකළ පුළුල් මෙහෙයුමකින් පසු පිටකොටුව පොලිසිය මගින් මෙම සැකකරුවන් අත්අඩංගුවවට ගෙන හඳුනාගැනීමේ පෙරෙට්ටුවෙන් හඳුනාගත් පසු රිමාන්ඩ්භාරයට පත් කෙරිණ.මෙසේ රිමාන්ඩ්භාරයට පත් කෙරුණේ මෝදර ප්‍රදේශයේ පදිංචිකරුවන් වන අල්ලගේ දොන් චාමර ලක්ෂාන්, මෝදර හෙයියාදුරගේ , අබේනායක, මෝදර ගමගේ සනත් රුවන් සහ මෝදර, ස්මයිල් සලහුඩීන් මොහොමඩ් අස්ලාම් යන සැකකරුවන්ය. මෙම මංකොල්ලය පිළිබඳ පරීක්‍ෂණ වාර්තාව පිටකොටුව පොලීසියේ ස්ථානාධිපති පො.ප. සේනාරත්න මහතා විසින් අධිකරණයට ඉදිරිපත් කර තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101071</link>
    <topic>වැඩ අවසන් කරන්න මුදල් නෑ:මත්තේගොඩ ආදාහනාගාරයේ ඉදිකිරීම් අතරමඟ  </topic>
    <author>හෝමාගම සංචාරක මංජුල හිරිපිටිය</author>
    <content>වසර ගණනාවක සිට මත්තේගොඩ පොදු සුසාන භූමියේ ඉදිකරමින් පැවැති ආදාහනාගාරයේ වැඩ කටයුතු අතරමඟ නැවතී ඇත. සුසාන භූමියද කැලයට යටවෙමින් ඇතැයි මත්තේගොඩ හා ඒ අවට ප්‍රදේශවාසීහු පවසති.හෝමාගම ප්‍රාදේශීය සභාවට අයත් අක්කර පහකට ආසන්න භූමියක පවතින මත්තේගොඩ පොදු සුසාන භූමිය මත්තේගොඩ හා ඒ අවට ප්‍රදේශ රැසකට ඇති එකම සුසාන භූ®මිය වේ.හෝමාගම ප්‍රාදේශීය සභා මන්ත්‍රී ලක්ෂ්මන් සූරියආරච්චි මහතා (එජාප) - මෙසේ කීවේය. 2007 වසරේදී මත්තේගොඩ පොදු සුසාන භූමීයේ ආදාහනාගාරයක් ඉදිකිරීමට එවක සිටි බස්නාහිර පළාත් සභා මන්ත්‍රී ලක්ෂ්මන් අබේගුණරත්න මහතාගේ යෝජනාවක් අනුව පළාත් සභාව මගින් රුපියල් ලක්ෂ හතළිහක මුදලක් ලබා දුන්නා.ආදාහනාගාරය ඉදිකර අවසන් කිරීමට රුපියල් ලක්ෂ හැත්තෑ පහක ඇස්තමේන්තුවක් සකසා තිබෙනවා. ඉතිරි මුදල ප්‍රාදේශීය සභාවෙන් දරන බව කීවා. පළාත් සභාවෙන් වෙන් කළ මුදල්වල වැඩ කොටස් අවසන් වී වසර දෙකකට ආසන්න වී ඇතත් ප්‍රාදේශීය සභාවෙන් ලබාදෙන බවට පැවසූ මුදල් මෙතෙක් නොලැබීම නිසා ආදාහනාගාරයේ ඉතිරි ඉදිකිරීම් කටයුතු කර ගෙන යාමට නොහැකිව තිබෙනවා.ප්‍රාදේශීය සභා මන්ත්‍රී ඩික්සන් ගාමිණි මහතා (එජනිස) - මත්තේගොඩ පොදු සුසාන භූමිය වටා ආරක්ෂිත වැටක් නෑ. මුරකරුවකුත් නෑ. වසර ගණනකින් සුසාන භූමිය ශූද්ධ පවිත්‍ර කර නැති නිසා මුළු භූමියම වල්බිහි වෙමින් පවතිනවා. මෙවැනි හේතුන් නිසා රාත්‍රී කාලයට මත්පැන් හා මත්ද්‍රව්‍ය පාවිච්චි කරන පුද්ගලයින්ගේ රජදහනක් වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101078</link>
    <topic>බෝතොට ප්‍රාථමික විදුහල් භූමියනාය යෑමට ලක්වෙලා</topic>
    <author>මහනුවර දිසා සමූහ කේ. චන්ද්‍රරත්න</author>
    <content>බෝතොට ප්‍රාථමික විදුහල් භූමිය නාය යෑමෙන් සිසුන්ගේ අධ්‍යාපන කටයුතුවලට විශාල තර්ජනයක් එල්ල වී තිබේ.විදුහල් ප්‍රවේශ මාර්ගය මේ වන විට ද නාය යෑමෙන් විනාශ වී ඇති අතර පියගැටපෙළ හා ගේට්ටුව කුමන මොහොතක කඩාවැටේවිද යන සැකය මවුපියන්ට මෙන්ම ගුරු පිරිසට ද මහත් මානසික පීඩනයක් ළඟාකරන්නට හේතු වී ඇත.වැසී යාමේ අවදානමට ලක්ව තිබුණු මේ විදුහල යළි ස්ථාපිත කිරීමේ කටයුත්තට කටුගස්තොට කලාප අධ්‍යාපන කාර්යාලය හාරිස්පත්තුව අධ්‍යාපන කොට්ඨාස කාර්යාලය වගේම බෝතොට පුරාණ විහාරස්ථානය ලබා දුන් දායකත්වය බෝතොට ගම්වාසීහු අදද අගය කරති. පාසල් භූමියේ ස්ථාන රැසක නායයාමේ ලක්ෂණ දක්නට ඇති බැවින් ප්‍රධාන පාසල් ගොඩනැගිලි පද්ධතියට වගේම සූර්ය විදුලි පද්ධතියට, ශිෂ්‍ය හා ගුරු වැසිකිළිවලට, ළමා ක්‍රීඩා භූමියට ද බරපතළ අලාභහානි සිදුව තිබෙන බවද මවුපියෝ කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101072</link>
    <topic>චෛත්‍ය 11ක්පිළිසකර කරයි</topic>
    <author>මාවනැල්ල සමූහ - පී.සෙනෙවිරත්න</author>
    <content>2600 ශ්‍රී සම්බුද්ධ ජයන්තිය වෙනුවෙන් මාවනැල්ල අරණායක ඇතුළු කෑගල්ල දිසාවේ චෛත්‍ය එකොළහක් ප්‍රතිසංස්කරණ කිරීමට මාවනැල්ල චතුර සිංහ පුරගේ සමාජ සේවා පුණ්‍ය ආයතනය ඉදිරිපත්ව සිටියි.විහාරස්ථාන එකොළහක චෛත්‍යය මේ වනවිට තෝරාගෙන ඇතැයි එම පුණ්‍ය සේවා ආයතනයේ සභාපති ආචාර්ය චතුරසිංහ පුරගේ මහතා පැවැසීය.දෙස් විදෙස් ව්‍යාපාරික ජනතාවගෙන් ලැබෙන ආධාර පරිත්‍යාග මත මේ වැඩ සටහන ක්‍රියාත්මක කෙරේ.මේ වසර අවසන් වන්නට පෙර මේ සමාජ සේවා පුණ්‍ය වැඩ සටහන නිමා කරන්නට අවශ්‍ය සියලු කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101073</link>
    <topic>බණ්ඩාරගේ “චණ්ඩි පාට්”කාකි ඇඳුමට මෙල්ල වෙයි</topic>
    <author>බදුරලිය සමූහ රත්නසිරි ගමඇතිගේ</author>
    <content>නිතරම බීමතින් හැසිරෙන බණ්ඩාර ගෙදරට මෙන්ම ගමටම මහත් කරදයකි. වරදක් ඇතත් නැතත් ඕනෑම අයකුට පරුෂ වචනයෙන් බැණ වැදී ගැටුමක් ඇති කර ගැනීමට බණ්ඩාරට ඇත්තේ පුදුමාකාර වුවමනාවකි. එහෙත් ඔහුගේ බිරියත් දරුවන් දෙදෙනාත් ගමේ කා සමගත් සුහදත්වයෙන් යුතුව කටයුතු කරයි.බණ්ඩාරගේ කරදරකාරි බව ගමේ අය ඉවසා උන්නේ ඔහුගේ බිරිය හා දරුවන් ගැන ඔවුන් තුළ වූ යහපත් ආකල්පය නිසාවෙති.දිනක් ඔහු බීමතින් හවස ගෙදර යන විට විශ්‍රාමික අමරදාස ඉස්කෝලේ මහතාගේ නිවසේ ඇති කරන බල්ලා බුරන්නට විය. බණ්ඩාරගේ මුවෙන් පරුෂ වචන වැළ නොකැඩී පිටවෙන්නට වූ අතර ඊට සමාන්තරව බල්ලාගේ බිරීමද වේගවත් විය.අමරදාස ඉස්කෝලේ මහතා කියවමින් සිටි පත්තරය පැත්තකට දමා මිදුලට බැස්සේය. පුදුමයකි. බණ්ඩාරගේ ගෝරනාඩුව නැවතී තිබුණි. මහා වීරයකු මෙන් මෙතෙක් වේලා කටයුතු කළ බණ්ඩාර වෙල්යාය දිගේ දුවන්නට විය. සිදු වූයේ කුªමක්දැයි බලන්නට ඉස්කෝලේ මහතා වඩාත් විමසිලිමත් විය. සියල්ල සිතා ගැනීමට ඔහුට වැඩි වේලාවක් ගත වූයේ නැත.ඩෙංගු රෝගය ගැන ජනතාව දැනුම්වත් කිරීමේ නිරත මහජන සෞඛ්‍ය පරීක්ෂවරු දෙදෙනකු පාරේ ගමන් කරන දුටු බණ්ඩාර සිතා ඇත්තේ තමන් දෙසට පොලිස් නිලධාරීන් දෙදෙනකු පැමිණෙන බවයි. ඔහු වෙල්යාය දිගේ දිව ගියේ ඒ නිසාය. අමරදාස ඉස්කෝලේ මහතා ගෙට ගොඩ වූයේ වෙල්යාය දිගේ දිවගිය බණ්ඩාරගේ චණ්ඩිකම ගැන සිතමින් තනිවම සිනාසෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101074</link>
    <topic>පැනිගල ගුරුලුබැද්ද වැසියන්ට පාලමක් නැතිව කරදර</topic>
    <author>බදුරලිය සමූහ රත්නසිරි ගමඇතිගේ</author>
    <content>අගලවත්ත මැතිවරණ කොට්ඨාසයට අයත් පාලින්ද නුවර ප්‍රාදේශීය ලේකම් බල ප්‍රදේශයේ පැනිගල හා ගුරුලුබැද්ද යන ගම්මාන දෙක එකිනෙකින් වෙන් වන්නේ මගුර ගඟ නිසා ය. ගඟ හරහා එගොඩ මෙගොඩ වන්නට පාලමක් නොමැතිකම හේතුවෙන් ගම් දෙකේ ජනතාව අසීරුවට පත්ව සිටිති. ගුරුලුබැද්ද ගමේ ජනනතාවට තම ප්‍රධාන නගරය වන බදුරලියට යෑමට ආස්නනම මාර්ගය වන්නේ පැනිගල හරහා ය.සමුපකාරය තැපැල් කන්තෝරුව පාසල ග්‍රාම නිලධාරී කාර්යාලය යන ආයතන සියල්ල පිහිටා ඇත්තේ ගුරුලුබැද්ද ගමේ ය.වසර ගණනාවක සිට පාලමක් ඉදිකර දෙන්නැයි ඔවුන් වගකිව යුතු බලධාරීන්ට දැන්වීමෙන් පසුව පළාත් බද මාර්ග සංවර්ධන අධිකාරිය මේ පිළිබඳව අවධානය යොමුකොට පාලම ඉදිකිරීමට සුදුසු ස්ථානය තෝරා ගෙන මැනුම් කටයුතු සිදුකළත් පාලම ඉදිකිරීම සම්බන්ධව කිසිදු ක්‍රියාමාර්ගයක් ගෙන නැත.පැනිගල ශ්‍රී සුබෝධාරාමාධිපති උඩුවර සද්ධාමේධ හිමි - පාලමක් නැතිකම නිසා මේ ගම්මාන දෙකේ මිනිස්සු පුදුම අසීරුතාවයකටයි පත් වෙලා ඉන්නේ. ගඟේ පටුම ස්ථානය තමයි අපේ පන්සලේ සීමා මාලකයත් එක්ක පිහිටලා තිබෙන්නේ. අඩු වියදමකින් හැමෝටම සෙතක් සැලසෙන විදිහට පාලම හදන්න පුළුවන් තැන එතන තමයි. පාලමේ වැඩකටයුතු කවදා පටන් ගනිවිද කියන්න බැහැ.ජී. ඩයිලියස් සිල්වා මහතා - පාලමක් නැතිකම නිසා ගම් දෙකේ ජනතාව එගොඩ මෙගොඩ වෙන්නේ ඔරුවකින්. මේ ගමන හරිම අවදානම් ගඟ ගලපුදාට යන්න විදිහක් ඇත්තෙම නැහැ. පැනිගල ළමයින්ට ගුරුලුබැද්ද පාසලට යන එක හරිම ළඟයි. ඒකට යන්න බැරි නිසා තමයි බදුරලිය පාසලට යන්නේ.දැනට අවුරුදු දෙකකට විතර කලින් ගඟෙන් එගොඩ වන්න ගිහිං බදුරලිය පාසලේ උගන්වන ගුරු මහත්මයෙක් මරණයට පත් වුණා.පැනිගල ගමේ ඉදලා ගුරු මහත්මින් තුන් දෙනෙක් ගුරුලුබැද්ද පාසලට එන්නේ හැමදාම ඔරුව පැදගෙන. යෝජිත පාලම ඉක්මනට හදා දෙන ලෙස බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101075</link>
    <topic>කොට්ටවත්ත නගරයේඅඩුපාඩු සපුරන්න</topic>
    <author>නාරම්මල සමූහ චමින්ද විදානගේ</author>
    <content>දඹදෙණිය මැතිවරණ කොට්ඨාසයේ කොට්ටවත්ත නගරයේ අඩුපාඩු රැසකි.පොල්ගහවෙල යාන්ගල්මෝදර හරහා නාරම්මල දක්වා දිවෙන මාර්ගයේ යාන්ගල්මෝදර සිට කි.මි. 5ක් පමණ දුරකින් කොට්ටවත්ත නගරය පිහිටා ඇත. කොට්ටවත්ත නගරයට බස් රථ නැවතුම්පොළක් නොමැත. මේ නිසා ලංගම හා පෞද්ගලික බස් රථ නවත්වනුයේ මහා මාර්ගයේ ය.නගරයේ ජල නළ මාර්ගයක් ද නොමැති අතර වැසිකිළියක් ද නොමැත. නගරයේ කාණු මඩවලින් පිරී ඇත. නගරයේ සමහර කඩ වසා දමා ඇත.ඒ. පී. තිලකරත්න මහතා - කොට්ටවත්ත නගරයේ අඩුපාඩු නිමක් නැහැ. වැසි දිනවල වතුර නගරය මැදින් ගලා යනවා. පාර කැඩිලා වළවල් හෑරිලා අඩුම තරමේ වැසිකිළියක්වත් නැහැ.එච්. ඒ. සිරිසේන මහතා - අලව්ව ප්‍රාදේශීය සභාවෙන් බදු අයකළත් නඩත්තුවක් නැහැ. කාණු ශුද්ධ කරලා නැහැ. බස් හෝල්ට් එකත් කැඩිලාචමින්ද වර්ණසූරිය මහතා - නගරයට තිබෙන ප්‍රධානම ගැටලුව නගරයේ රජයේ ඉඩමක් නැති එකයි. කවුරු හරි ඉඩමක් පරිත්‍යාග කරනවානම් පක්ෂ භේදයෙන් තොරව සභාවේ සියලු මන්ත්‍රීවරු එක්වෙලා නගරය සංවර්ධනය කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101076</link>
    <topic>නිවෙසකට පැන කතකගේරන් ආභරණ සොරාගෙන</topic>
    <author>නාරම්මල සමූහ</author>
    <content>නිවසට පැමිණි පුද්ගලයෙක් පිහියක් පෙන්වා කාන්තාවකගේ රන් ආභරණ සහ දරුවකුගේ කරාඹු යුගළක් පැහැර ගෙන ගොස් ඇත.නාරම්මල, කිවුල්ගල්ල, වැලිකුඹුරවත්තේ නිවසකට පෙ. ව. 10.00 ට පමණ ඇතුල් වූ පුද්ගලයෙක් මෙසේ රන් ආභරණ පැහැර ගෙන ගොස් ඇත.රන් ආභරණ පැහැර ගැනීමෙන් අනතුරුව කාන්තාවට අතවර කිරීමට මේ පුද්ගලයා උත්සාහ ගෙන ඇතත් කාන්තාවගේ පහර කෑමෙන් ඔහු පලාගොස් ඇත.නාරම්මල පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101077</link>
    <topic>අකුරැස්ස-කාරියදොළ පාලමේගමන අනතුරුදායකයි</topic>
    <author>කැලුම් බෝධිමාන තිහගොඩ විශේෂ</author>
    <content>අකුරැස්ස, දෑරංගල කාරියදොළ පාලමේ අත්වාරු කැඩී ගොස් ඇති අතර රථවාහන ගමන් කිරීමේදී පාලම සෙලවෙන ආකාරය දැකගත හැකිය.මේ වන විට පාලමට සවි වී ඇති ගල් බැමි පවා පුපුරා ගොස් ගල් ගැලවෙමින් පවතී. එක් අත් වාරුවක් මේ වන විට සම්පූර්ණයෙන් විනාශයට පත් වී ඇති අතර අනෙක් අත්වාරුවද පහළට නැමී සෙලවෙමින් පවතී.එස්. එම්. ප්‍රේමදාස (ගම්වැසියෙක්) - මේ පාලම ගැන බොහෝ අය බලලා ඇස්තමේන්තු හදාගෙන මැනලා යන අවස්ථා බොහොමයක් තිබෙනවා. එහෙත් මේ පාලම හැදූ බවක් නම් දැකගන්නට ලැබෙන්නේ නැහැ. මේ පාලම අපි දන්නා කාලේ ඉඳලා පාලම හදලා දෙන ලෙස බලධාරීන්ගෙන් ඉල්ලා සිටියද බීරි අලින්ට වීණා වාදනය කරනවා වගේ තමයි.ආනන්ද රත්නායක (තවලම ප්‍රාදේශීය සභා මන්ත්‍රී) – පසුගිය කාලයේදී කැණීමක් කොට තිබෙනවා. එහෙත් තවමත් සංවර්ධනයක් සිදුවුණේ නැහැ. මේ ගැටලුව පිළිබඳව අදාළ නිලධාරීන් හැමදාම මැනගෙන යනවා. තවමත් මේ පාලම හදාගන්න බැරිවෙලා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r1101079</link>
    <topic>අකුණුසරින් බැටකනදෙව්පහළ ගම් වැසියෝ</topic>
    <author>කුරුවිට සමූහ - රූපිකා කේ. බණ්ඩාර</author>
    <content>යාන්තම් වැහිපොද වැටීගෙන එද්දී දොර ජනෙල් වසාගෙන ඇඳක් උඩට වී මරණ බියෙන් කල්ගෙවීමට දෙව්පහළ ග්‍රාම නිලධාරී වසමේ ගම්මාන 4 ක වැසියන්ට සිදුවී තිබේ. කුරුවිට ප්‍රාදේශීය ලේකම් කොට්ඨාසයට අයත් දුෂ්කරම වසම වූ මෙහි ආනන්දපුර, හපුගල, කිරිබත්ගල, දික්දෙණිය ගම්මානවලට වැඩිවශයෙන්ම මේ අවදානම් තත්ත්වය බලපායි.මුහුදු මට්ටමේ සිට අඩි 1100ක් පමණ උසකින් මෙම ගම්මානය පිහිටීම, මෙවැනි තත්ත්වයක් නිර්මාණය වීමට බලපා ඇති බව කාලගුණ විද්‍යා නිර්ණයන් අනුව ජනතාව විශ්වාස කරති.ගුණදාස මැදවත්ත මහතා - මේ තත්ත්වය ඉතා බරපතළ ලෙස බලපාන්නේ දැනට වසර 6ක පමණ සිටයි. මේ ගම්මානවල අකුණක් දෙකක් නොවැදුණු ඉඩමක් නැති තරම්. ජීවිත - දෙපළ බිලිගත්තා. විශ්ව විද්‍යාලයේ ප්‍රථම පන්තියේ උපාධිධාරිණිය හා ඇගේ පියා එකම දවසේ බිලිගත්තා. මේ ගම්මානවල ජනතාව ජීවත්වන්නේ ඉතාම බියකින්.එම්. බී. ගුණපාල මහතා -පොල්ගස්, පුවක්ගස්, රබර් ගස්වලට නිතරම අකුණු වදිනවා. පොල්ගස්, ඵල දරාගෙන එනවිටම අකුණු සරට විනාශ වෙනවා. රබර් ගස් 7 – 8 ට එකවර අකුණු වදිනවා. හරක බාන අකුණු සරෙන් මැරෙනවා.ඩබ්ලිව්. එස්. නන්දසේන මහතා -යාන්තම් වැස්සක ලකුණු පහළ වන විට ගෙවල්වල දොර ජනෙල් වහලා ඇඳක් උඩට වෙනවා. උයාගන කන්න බෑ. අහස ගොරවන්නේ නැතුවත් අකුණු වදිනවා. ළමයි පාසලට යවන්න විදියක් නෑ. වතු පිටිවල වැඩක් හරියට කරන්න බෑ.ඩබ්ලිව්. බී. මාටින් සිංඤෝ මහතා -අපි පුළුවන් විදියට ගෙවල් දොරවල් හදාගෙන කුමක් හෝ ජීවනෝපායක් කරගෙන ජීවත් වන නිසා මේවා අතහැර යන්න බෑ. මේ පිළිබඳව අදාළ සෑම තැනකටම දන්වා තිබෙන්නේ. කාලගුණ විද්‍යා දෙපාර්තමේන්තුවෙන් පැමිණ ආරක්ෂාවීමට උපදෙස් දුන්නා. අපි ඉල්ලා සිටියේ අකුණු සන්නායක හෝ සවිකිරීමට කටයුතු කරදෙන ලෙසයි.එම්. බී. ගුණදාස මහතා -අකුණු සන්නායකයකින් ආවරණය වන්නේ මීටර් 100 ක පමණ දුර ප්‍රමාණයක් බැවින් එක නිවෙසකට එක බැගින් සවිකළ යුතු බව අපට හැඟෙනවා. නිවාස දුරස්ව පිහිටීම එයට හේතුවයි. රාජ්‍ය නොවන සංවිධානයක් හෝ මේ සද්කාර්යයට මැදිහත් වනවානම් ලොකු පිනක්.ලලිත් රණසිංහ මහතා -හපුගල හා කිරිබත්ගල ප්‍රදේශවල ගෙවල් 300කට විතර විදුලිය නෑ. මාර්ග පහසුකම් නෑ. ග්‍රාම නිලධාරී කාර්යාලයට යා යුත්තේ විශාල දුරක් ගෙවාගෙන. සෑහෙන මුදලක් වැය කරමිනුයි.ඩබ්ලිව්. එම්. ඩී. කේ. වීරසිංහ -කුරුවිට නගරයේ සිට කි. මී. 11 ක් පමණ දුරින් පිහිටි දෙවි පහළ වසම ඉතාම දුෂ්කරයි. මාර්ග පහසුකම් නෑ. මෙම අකුණු වදින ගම්මානවල ජනතාව ඉතා අසරණයි. මේ ගැටලුව ගැන කුමන හෝ සංවිධානයක්වත් මැදිහත්ව කටයුතු කරනවානම් හොඳයි. ආනන්දපුර ගම්මානයේ රජයේ ඉඩම් අක්කර 5ක් පමණ හිස්ව තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=r11010710</link>
    <topic>කල්පිටියට ළමා හා මාතෘ සායන මධ්‍යස්ථානයක්</topic>
    <author>කල්පිටිය සමූහ - කේ. කේ පද්මලතා</author>
    <content>කල්පිටිය සෞඛ්‍ය වෛද්‍ය බල ප්‍රදේශයේ ආලංකුඩාව ග්‍රාමයේ ප්‍රබල අවශ්‍යතාවක් වූ ළමා හා මාතෘ සායන මධ්‍යස්ථානය ජනතා අයිතියට පැවරීම, පසුගියදා ආලංකුඩාවේ දී සිදු කෙරිණි. පුත්තලම් දිස්ත්‍රික් පාර්ලිමේන්තු මන්ත්‍රි වික්ටර් ඇන්ටනී බියන්වල මහතාගේ ප්‍රධානත්වයෙන්, මෙම කාර්ය සිදුකෙරිණි.මවුවරුන් සියයකට ආසන්න සංඛ්‍යාවකට මේ සායනය මගින් සෙත සැලැසෙන අතර, ලක්ෂ 30ක් වටිනාකමින් යුතු මේ ගොඩනැඟිල්ල සඳහා මූල්‍යමය දායකත්වය සපයා තිබුණේ වර්ල්ඩ් විෂන් ලංකා කල්පිටිය සංවර්ධන වැඩසටහන මගිනි.කල්පිටිය සහකාර ප්‍රාදේශීය ලේකම් රංගන ප්‍රනාන්දු, කල්පිටිය සෞඛ්‍ය වෛද්‍ය නිලධාරි එම්. එස්. ෆවුස්, කල්පිටිය දිස්ත්‍රික් වෛද්‍ය නිලධාරි එම්. එච්. එම්. ෆායිස්, කලවිල මීසම් පාලන ලූක් නෙල්සන් පියතුමා ඇතුළු පිරිසක් ද මේ අවස්ථාවට සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101071</link>
    <topic>චැම්පියන් ලීග් පාපන්දු තරගාවලියේ ප්‍රතිඵලපොලිස් පැමිණිල්ලක් මත අත්හිටුවයි</topic>
    <author>ප්‍රින්ස් ගුණසේකර</author>
    <content>අන්තර් ක්‍රීඩා සමාජ ප්‍රධානතම පාපන්දු තරගාවලිය වන චැම්පියන් ලීග් පාපන්දු සූරතාවලියේ ප්‍රතිඵල ප්‍රකාශ කිරීම අත්හිටුවන ලෙස ක්‍රීඩා අමාත්‍යාංශය ශ්‍රී ලංකා පාපන්දු සම්මේලනයට ඊයේ දැනුම් දුන්නේය.ක්‍රීඩා අධ්‍යක්ෂ ජෙනරාල් පී. සතරසිංහ මහතා විසින් ශ්‍රී ලංකා පාපන්දු සම්මේලනයේ ලේකම්වරයා වෙත යැවූ ලිපියකින් දැනුම්දුන්නේ පොලිස් ක්‍රීඩා සමාජයට සිදුවූයේ යැයි කියන අසාධාරණයක් පිළිබඳ පරීක්ෂණය නිමා වන තුරු චැම්පියන් ලීග් පාපන්දු සූරයා කව්ද යන්න ප්‍රකාශ නොකරන ලෙසයි.පොලිස් ක්‍රීඩා සමාජයට චැම්පියන් ලීග් තරගාවලියේදී විශාල අසාධාරණයක් සිදුවූ බවට ක්‍රීඩා ඇමැති මහින්දානන්ද අලුත්ගමගේ මහතාට පැමිණිල්ලක් භාරදී තිබුණි. එම පැමිණිල්ල විභාග කොට ඉක්මනින් තීන්දුවක් ලබාදෙන ලෙස ක්‍රීඩා ඇමැතිවරයා ක්‍රීඩා අධ්‍යක්ෂ ජෙනරාල්වරයාට නියෝග කළේය.ශ්‍රී ලංකා පාපන්දු සම්මේලනයට යැවූ ලිපිය අනුව ලබන සඳුදාට පෙර සම්මේලනයෙන් ක්‍රීඩා අධ්‍යක්ෂ ජෙනරාල්වරයා වෙත වාර්තාවක් ලබා දිය යුතු වේ.එම වාර්තාව අධ්‍යයනය කිරීමෙන් අනතුරුව පාපන්දු විශේෂඥ දැනුමැති පුද්ගලයන් කිහිප දෙනෙකුගෙන් යුත් කමිටුවක් පත් කොට පරීක්ෂණය කරන බව ක්‍රීඩා අධ්‍යක්ෂ ජෙනරාල් පී. සතරසිංහ මහතා දිනමිණ ට පැවසීය.පාපන්දු සම්මේලනය ලබාදුන් තීන්දුවක් අනුව පොලිස් ක්‍රීඩා සමාජයට ලැබිය යුතු ලකුණු කිහිපයක් අහිමිව ගිය බවට ක්‍රීඩා ඇමැතිවරයාට ලැබුණු පැමිණිල්ලකින් දක්වා තිබුණි.කළුතර පාක්, නිව්යංග්ස් හා ගුවන් හමුදාව සමග තරගවලදී මතුවූ ගැටලු කිහිපයකට නිවැරදි තීන්දු ප්‍රකාශ නොවූ බව පොලිස් ක්‍රීඩා සමාජයේ මතය වී ඇත.කෙසේ වුවද හෙට රිනවුන් සමග පැවැත්වෙන තරගයට පොලිස් ක්‍රීඩා සමාජය සහභාගීවීමට තීරණය කර ඇතැයි වාර්තා වේ. ‘අපි විනයවත් කණ්ඩායමක්.  පාපන්දු සම්මේලනය අසාධාරණයක් කළාම තරග වර්ජනය කිරීම හොඳ නෑ’ පොලිස් ක්‍රීඩා සමාජයේ ප්‍රකාශකයෙක් පැවැසීය.චැම්පියන් ලීග් පාපන්දු තරගාවලියේ වැඩිම ලකුණු ලබා සිටින මීගමුව දොන් බොස්කෝ පිල සූරතාව දිනාගෙන ඇති බවට පසුගිය අගහරුවාදා පාපන්දු සම්මේලනය ලිපියක්ද නිකුත් කර තිබුණි.ඉසෙඩීන්ගෙන් පෙරළියක්චැම්පියන් ලීග් පාපන්දු තරගාවලියේ වැඩිම ගෝල් ලාභියා බවට පත් වෙමින් යුද හමුදාවේ මොහොමඩ් ඉසෙඩීන් ගෝල්ඩන් බූට් සම්මානයට හිමිකම් කියයි. මෙතෙක් දොන් බොස්කෝ ක්‍රීඩක චතුර ගුණරත්න (ගෝල් 16) ඉදිරියෙන් සිටියද ඉසෙඩීන් නිමා වූ තරග 2 කදී ගෝල් 6 ක් ලබා ගැනීමත් සමග ගෝල් 20 ක් වාර්තා කළ ක්‍රීඩකයා විය. පෙරේදා නිමා වූ බ්ලු ස්ටාර් සමග තරගයේදී ඉසෙඩීන් ගෝල් 2 ක් ලබා යුද හමුදාව ජයග්‍රහණයට කරා ගෙන ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101079</link>
    <topic>එස්. එස්. සි. පිල අවසන් තරගයට</topic>
    <author>ෆවුස් මොහොමඩ්</author>
    <content>එස්. එස්. සී. පිලේ නායක කෞෂාල් සිල්වා සහ මැද පෙළ පිතිකරු තිලාන් සමරවීරගේ විශිෂ්ට පිති හරඹය හේතුවෙන් ඊයේ (6) ආර්. පේමදාස ජාත්‍යන්තර ක්‍රීඩාංගණයේ පැවැති අන්තර් සමාජ එක්දින ක්‍රිකට් තරගමාලාවේ පළමු කොටසේ පළමු අවසන් පූර්ව තරගයෙන් එන්. සී. සී. පිලට එරෙහිව කඩුලු 5ක ජයක් අත්කර ගනිමින් අවසන් තරගයට සුදුසුකම් ලැබීමට එස්. එස්. සී. පිල සමත් විය.කෞෂාල් සිල්වා පන්දු 96 කදී හතරේ පහර 9ක් සමග ලකුණු 65 ක් රැස් කළ අතර තිලාන් සමරවීර පන්දු 81 ක දී හතරේ පහර 5ක් සමග ලකුණු 53 ක් ලබා ගත්තේය. දෙදෙනා අතර 4 වෙනි කඩුල්ල සඳහා ලකුණු 85 සබදතාවක් ගොඩ නැගුණි.ආරම්භක පිතිකරු තරංග පරණවිතාන ලකුණු 25 ක් රැස් කළේය. මහේල ජයවර්ධනට ලබා ගත හැකිවූයේ ලකුණු 5 ක් පමණි. එස්. එස්. සී. පිල කඩුලු 5 කට ලකුණු 221 ක් රැස්කරමින් තරඟයේ ජය අත්පත් කර ගත්තේ ඕවර 47.4 කදීය.පන්දු යැවීමේදී ෆර්වේෂ් මහරූෆ් ලකුණු 40 කඩුලු 2ක් ද ලසිත් මාලිංග ලකුණු 38 කට කඩුලු 2ක්ද දවා ගත්හ.පළමුව පන්දුවට පහර දුන් එන්. සී. සී. පිල ඕවර 50 අවසානයේ කඩුලු 9 කට ලකුණු 220 ක් රැස් කළේය. කණ්ඩායමේ වැඩිම ලකුණු සංඛ්‍යාව වාර්තා කරනු ලැබුවේ ෆර්වේෂ් මහරූෆ්ය. ඔහු පන්දු 93 කදී හතරේ පහර 4 ක් සහ හයේ පහරක් සමග ලකුණු 59 ක් රැස් කළේය.චාමර කපුගෙදර ලකුණු 37 ක්ද ඇන්ජලෝ පෙරේරා නොදැවී ලකුණු 34 ක්ද ලබා ගත්හ. කුමාර සංගක්කාර රැස් කළ ලකුණු සංඛ්‍යාව 26 කි.පන්දු යැවීමේදී දිල්හාර ප්‍රනාන්දු ලකුණු 47 කට කඩුලු 3ක්ද නුවන් සොයිසා ලකුණු 33 කඩුලු 2ක්ද දවා ගත්හ.පළමු කොටසේ දෙවැනි දිවා රාත්‍රී අවසන් පූර්ව තරඟය අද (7) කෝල්ට්ස් සහ හලාවත මේරියන්ස් කණ්ඩායම අතර ආර්. පේමදාස පිටියේදීම පැවැත්වේ.බී. ආර්. සී. පිල දෙවෙනි කොටසේ අවසන් තරගයටකටුනායක ආයෝජන ප්‍රවර්ධන කලාප ක්‍රීඩාංගණයේදී ඊයේ (6) පැවැති පොලිස් හා බී. ආර්. සී. පිල අතර තරගයේදී කඩුලු 5 ක ජයක් වාර්තා කිරීමට බී. ආර්. සී. පිල සමත්විය.පොලිස් පිල (ඕවර 48.2) සියලු දෙනා දැවී ලකුණු 209 - තරිඳු වීරසිංහ (නොදැවී) 108, ධම්මික රාජපක්‍ෂ 44, නිමේෂ් පෙරේරා 32/3, නෙව්ලි ලියනගේ 47/2, ඇන්ඩි සොලමන් 36/2බී. ආර්. සී. පිල (ඕවර 43.5) කඩුලු 5 ක් දැවී ලකුණු 210 - මොහොමඩ් අෂ්කර් 62, නිමේෂ් පෙරේරා 40, බුද්ධි සමරවික්‍රම නොදැවි 38, තරිඳු වීරසිංහ 53/2.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101072</link>
    <topic>ඉන්දියාවට ලකුණු 340ක ඉලක්කයක්</topic>
    <author>කේප් ටවුන් (ඒ. එෆ්. පී.)</author>
    <content>සිය කණ්ඩායම් සගයා වන මාර්ක් බවුචර්ගේ හා ප්‍රතිවාදී ඉන්දීය පිලේ හර්බජන් සිංගේ නොමද පැසසුමට පාත්‍ර වෙමින් වූ දකුණු අප්‍රිකානු පිලේ ජැක් කලීස් තීරණාත්මක තුන්වැනි හා අවසන් ටෙස්ට් තරගයේ දෙවැනි ඉනිමේදීත් ශතකයක් රැස්කොට දකුණු අප්‍රිකානු පිලේ දෙවැනි ඉනිම ලකුණු 341 ක් දක්වා ඉහළ දැමීමට සමත් විය.ලකුණු 341 කට දකුණු අප්‍රිකානු දෙවැනි ඉනිම නිමා වන විට කාලිස් නොදැවී ලකුණු 109 ක් රැස් කර තිබිණි. ඔහුට අනගි සහයක් ලබා දුන් බවුචර් ලකුණු 55 ක් රැස් කළ අතර ඩේල් ස්ටේන් ලකුණු 32 ක් වාර්තා කළේය.විශිෂ්ට පන්දු යැවීමක නිරත වූ හර්බජන් සිං ලකුණු 120 කට කඩුලු 7 ක් දවාලීමට සමත් විය.දෙවැනි ඉනිමේ ශතකයක් සමග කාලීස් වැඩිම ටෙස්ට් ශතක ලැබූ පිතිකරුවන් අතර දෙවැනි ස්ථානයට පත් විය. ඔහු ලැබූ ශතක 40 දෙවැනි වන්නේ ටෙස්ට් ශතක 51 ක් වාර්තාකළ සචින් තෙන්ඩුල්කාර්ට පමණි. ඕස්ට්‍රේලියානු නායක රිකී පොන්ටින් ටෙස්ට් ශතක 39 ක් රැස් කරමින් තෙවැනි ස්ථානයේ පසු වෙයි.තරගයේ අවසන් දිනයේදී ජයග්‍රහණය සඳහා ලකුණු 340 ක ඉලක්කයක් ඉන්දියාවට ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101073</link>
    <topic>කොලිංවුඩ් ටෙස්ට් පිටියෙන් සමුගනී</topic>
    <author>සිඩ්නි (ඒ. එෆ්. පී)</author>
    <content>එංගලන්ත – ඔස්ට්‍රේලියා අවසන් ටෙස්ට් තරගයෙන් පසුව ටෙස්ට් ක්‍රීඩාවෙන් සමුගන්නා බව එංගලන්ත ක්‍රීඩක පෝල් කොලිංවුඩ් ප්‍රකාශ කළේය.34 හැවිරිදි කොලිංවුඩ් ටෙස්ට් ක්‍රීඩාවෙන් විශ්‍රාම ගියද විස්සයි 20 කණ්ඩායම් නායකයා ලෙස තවදුරටත් කටයුතු කරන අතර, එක්දින ක්‍රීඩාවේද රැඳී සිටීමට තීරණය කර ඇත.අළුබඳුන ටෙස්ට් තරගමාලාවේදී පිතිකරුවකු ලෙස අසාර්ථක වීමේ හේතුවෙන් මේ තීරණයට එළැඹි බැව් කොලිංවුඩ් පැවැසීය.2003 වසරේ ශ්‍රී ලංකාවට එරෙහිව ගාල්ලේදී ටෙස්ට් වරම් ලැබූ කොලිංවුඩ් ටෙස්ට් තරග 68කට ක්‍රීඩා කර තිබේ. එහිදී ටෙස්ට් ලකුණු 4259ක් රැස් කිරීමට ඔහු සමත් වූ අතර කඩුලු 17ක් ද දවාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101074</link>
    <topic>එංගලන්ත පිල ජයග්‍රහණය අභියස</topic>
    <author>සිඩ්නි (ඒ. එෆ්. පී.)</author>
    <content>දැඩි පීඩනයකට ලක්වී දෙවැනි ඉනිමේ කඩුලු 7 ක් ම අහිමිකර ගත් ඔස්ට්‍රේලියාව වසර 24 කට පසුව සිය භූමියේදී ටෙස්ට් තරගාවලියක් පරාජය වීමට ආසන්නව සිටියි.සිවුවැනි දිනයේ තරගය නිමාවන විට සිය දෙවැනි ඉනිම ක්‍රීඩා කරන ඔස්ට්‍රේලියාව කඩුලු 7 කට ලකුණු 213 ක් රැස්කළේය.ඉනිමක පරාජයෙන් බේරීම සඳහා ඔවුන්ට තව ලකුණු 151 ක් රැස්කළ යුතුව ඇත. ඒ සඳහා ඉතිරිව ඇත්තේ කඩුලු 3 ක් පමණි.සිවුවැනි දිනයේදී එංගලන්තය සිය පළමු ඉනිමට ලකුණු 644 ක් රැස්කළේය. අංක 8 ස්ථානයේ ක්‍රීඩා කරමින් මාට් පි‍්‍රයර් එංගලන්ත ඉනිමට තවත් ශතකයක් එක්කිරීමට සමත් විය. ඔහු ලකුණු 118 ක් රැස්කළේය.පන්දු යැවීමේදී මිචෙල් ජොන්සන් කඩුලු 4 ක් ද, හිල්ෆෙන්හෝස් කඩුලු 3 ක් ද දවාලීය.එංගලන්තය පළමු ඉනිමට වාර්තා කළ ලකුණු 644 ඔස්ට්‍රේලියානු භූමියේදී ඔවුහු රැස්කළ වැඩිම ලකුණු සංඛ්‍යාව ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101075</link>
    <topic>සම්පත් බැංකුව තවදුරටත් පෙරමුණේ</topic>
    <author>ෆවුස් මොහොමඩ්</author>
    <content>වෙළෙඳ සේවා ක්‍රිකට් තරගාවලියේ පස්වැනි වටයේදී ජනශක්ති පිලට එරෙහිව ලකුණු 93 ක ජයක් වාර්තා කළ සම්පත් බැංකුව පිට පිට සිවුවැනි ජයත් හිමි කර ගනිමින් ප්‍රසාද ලකුණු 16 ක් ලබා අපරාජිතව තවදුරටත් පෙරමුණේ රැඳී සිටීමට සමත් වී සිටියි.කෝල්ට්ස් පිටියේදී පැවැති ඕවර 45 කට සීමා වූ මේ තරගයෙන් පසුව සම්පත් බැංකුවට තවත් තරග 2 ක් ඉතිරිව ඇති අතර ජනවාරි 12 දා ඇරැඹෙන පිලිමලුන් පිටුදැකීමේ දෙවැනි වටයට නොපිවිස නිතරගයෙන් ජනවාරි 15 දා පැවැත්වෙන අවසන් පූර්ව වටයට සුදුසුකම් ලැබීමේ වැඩි අවස්ථාවක් සම්පත් බැංකු පිලට ලැබී ඇත.පිලිමලුන් පිටුදැකීමේ වටයෙන් තොරව අවසන් පූර්ව වටයට පිවිසීමට අවස්ථාව උදා වන්නේ මූලික වටයේ පෙරමුණ ගන්නා කණ්ඩායම පමණි. සෙසු කණ්ඩායම් පිලිමලුන් පිටුදැකීමේ තරග වටය හරහා අවසන් පූර්ව වටයට පැමිණිය යුතුය.සම්පත් බැංකුව - 207 (ඕවර 44.3) කෞෂාල් සිල්වා 70, චාමර සොයිසා 37, රංගන හේරත් 39 (මුදිත මධුවත්ත 22 / 4, නිමේෂ් සිල්වා 40 / 3)ජනශක්ති පිල – 114 (ඕවර 27.5) සචිත්‍ර සේරසිංහ 20 (හසන්ත ප්‍රනාන්දු 17 / 3)යුනිචෙලා පිලට කඩුලු 6 ක ජයක්සෙලාන් බැංකුවට එරෙහිව කඩුලු 6 ක ජයක් වාර්තා කරමින් තරග 4 කදී ජයග්‍රහණ 3 ක් සමග ප්‍රසාද ලකුණු 12 ක් ලබා තවදුරටත් දෙවැනි ස්ථානයේ රැඳී සිටීමට යුනිචෙලා කණ්ඩායම සමත්ව සිටියි.සෙලාන් බැංකුව - 121 (ඕවර 26.5) තරංග පරණවිතාන 51, සහන් විජේරත්න 21 (ෂෙහාන් බොරලැස්ස 9 / 6)යුනිචෙලා - 126 / 4 (ඕවර 11.5) තිලකරත්න ඩිල්ෂාන් 48, මලින්ද වර්ණපුර 41, ෆර්වේස් මහරූෆ් 28 (චමිල් සුමතිපාල 42 / 3)හැටන් නැෂනල් බැංකුවට ලකුණු 78 ක ජයක්මාස් ඇක්ටිව් පිලට එරෙහිව ලකුණු 78 ක ජයක් වාර්තා කළ හැටන් නැෂනල් බැංකුව තරග 4 කදී ජයග්‍රහණ 2 ක් සමග ප්‍රසාද ලකුණු 8 ක් ලබා තෙවැනි ස්ථානයේ තවදුරටත් රැඳී සිටියි.හැටන් නැෂනල් බැංකුව - 298 / 6 (ඕවර 50) චින්තක ජයසිංහ 82, සමන් ජයන්ත 70, දමිත් හුණුකුඹුර 45, නිමේෂ් පෙරේරා 36මාස් ඇක්ටිව් – 220 (ඕවර 34.1)තිලකරත්න සම්පත් 71, ඇන්ජලෝ පෙරේරා 36, කිත් රුවන් විතානගේ 27 (රනිල් ධම්මික 26 / 4)ප්‍රසාද ලකුණු සටහනේ සිවුවැනි ස්ථානයේ පසුවන්නේ ජෝන් කීල්ස් පිලය. තරග 4 කදී එක් ජයග්‍රහණයක් සමග ප්‍රසාද ලකුණු 5 ක් කීල්ස් පිල ලබා ගෙන ඇත.තරග 5 කදී එක් ජයග්‍රහණයක් සමග ප්‍රසාද ලකුණු 5 ක් ලැබූ සෙලාන් බැංකුව පස්වැනි ස්ථානයේ පසුවන අතර ජනශක්ති පිල තරග 5 කදී එක් ජයග්‍රහණයක් සමග ප්‍රසාද ලකුණු 5 ක් ලබා හයවැනි ස්ථානයේ පසුවෙයි. තරග 4 කට ක්‍රීඩා කළ මාස් ඇක්ටිව් පිලට එක් තරගයක් හෝ ජය ගැනීමට නොහැකි වූ අතර තවදුරටත් ප්‍රසාද ලකුණු සටහනේ අවසන් ස්ථානයේ රැඳී සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101076</link>
    <topic>යුද හමුදා ක්‍රීඩක ක්‍රීඩිකාවෝ පදක්කම් 16ක් දිනති</topic>
    <author/>
    <content>මැලේසියාවේ ක්වාලාලාම්පූර්හි පැවැති 16 වැනි ආසියාතික මලල ක්‍රීඩා තරගාවලියට එක්වු ශ්‍රී ලංකා පිලට යුද හමුදාවෙන්ද ක්‍රීඩක ක්‍රීඩිකාවන් එක්වූහ. මේජර් ඩබ්ලිව්. ඩබ්ලිව්. අබේවර්ධනගේ නායකත්වයෙන් යුත් එම පිරිස මේ තරගාවලියේදී රන්, රිදී හා ලෝකඩ පදක්කම් 16 ක් දිනා ගැනීමට සමත්විය. මැලේසියාවේ බුකිටි ජලාල් ක්‍රීඩාංගණයේදී එම පිරිස ඡායාරූපයකට මුහුණ දුන් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101077</link>
    <topic>පොල්හේන ජල ක්‍රීඩා විවෘත අංශයේ ජය එරන්දට</topic>
    <author/>
    <content>පොල්හේන ජල ක්‍රීඩා සංගමයට වසර 25 පිරීම නිමිත්තෙන් පැවැත්වූ පිහිනුම් තරගාවලියේ සැතපුම් 1 විවෘත පිරිමි අංශයේ ජය පොල්හේන ජල ක්‍රීඩා සංගමයේ එරන්ද පද්ම කුමාරට හිමි විය.පසුගියදා පොල්හේන මුහුදු තීරයේදී පැවැති මේ තරගාවලියේ පිළිවෙළින් දෙවන හා තෙවන ස්ථාන සාන්ත තෝමස් කනිෂ්ඨ විද්‍යාලයේ ගිම්හාන් විජේසිංහ හා වැලිගම ජල ක්‍රීඩා සමාජයේ ඩබ්ලිව්. එම්. එස්. බණ්ඩාර දිනා ගත්හ.පිහිනුම් තරග ඉසව් 25 ක් හා විවෘත තරග ඉසව් කිහිපයක්ද පැවැති මේ තරගාවලියේදී විවෘත සැතපුම කාන්තා හා පිරිමි තරගවල ලාබාලතම ක්‍රීඩකයා හා ක්‍රීඩිකාවට සම්මාන පිරිනැමීය.එහිදී ළාබාල ක්‍රීඩකයා ලෙස සාන්ත සර්වේෂස් විද්‍යාලයේ මහීෂ රොසයිරෝ හා සුජාතා බාලිකා විද්‍යාලයේ විහංගා දිල්මිණි සම්මාන ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=s1101078</link>
    <topic>ධර්මරාජ - ත්‍රිත්වක්‍රිකට් ගැටුම අද-හෙට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අපරාජිත කණ්ඩායම් දෙකක්වන මහනුවර ධර්මරාජ - ත්‍රිත්ව ක්‍රීඩා තරගය අද (7) සහ හෙට (8) දෙදින තුළ අස්ගිරිය ජාත්‍යන්තර ක්‍රීඩාංගණයේදී පැවැත්වේ. ධර්මරාජ පිල හේමාල් මුණවීර මෙහෙයවන අතර ත්‍රිත්ව පිල අකිල ජයසුන්දර මෙහෙයවයි. කාලගුණය යහපත් වුවහොත් තියුණු තරගයක් නරඹන්නන්ට ලැබෙනු නියතය.  කොළඹ හින්දු විද්‍යාලයේ 60 වැනි සංවත්සරය නිමිත්තෙන් විද්‍යාලයීය 2010 ශිෂ්‍ය නායක මණ්ඩලය සංවිධානය කරන සමස්ත ලංකා සත් සාමාජික පාපන්දු තරගාවලිය අද (7) සිට 9 දක්වා දිනවලදී විද්‍යාලයීය ක්‍රීඩාංගණයේ දී පැවැත්වේ. මේ තරගයේ දී පළිහ හා කුසලානය වෙනුවෙන් අංශ දෙකකින් කණ්ඩායම් තරග වැදීමට නියමිතය. තරගාවලිය පිළිබඳ වැඩි විස්තර සහ අයදුම් පත්‍රය සඳහා ඹඹඹ. ඩඪදඤභනපඥටඥජබඵ.තඬ වෙබ් අඩවියෙන් ලබාගත හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=f1101071</link>
    <topic>එජාප ආණ්ඩුව ගමේ එක බෝක්කුවක් හදලා නෑ</topic>
    <author>සාකච්ඡා කළේ බුද්ධික සමන්ගුණවර්ධන</author>
    <content>බඩුමිල වැඩිවීමත් සමඟ බොහෝ දෙනා අතර “අපි වවමු - රට නඟමු” වැනි කෘෂිකාර්මික ව්‍යාපෘති විවේචනයට ලක්වෙන්න වුණා. බඩුමිල සහ කෘෂි ක්ෂේත්‍රයේ සංවර්ධන කටයුතු පිළිබඳත් රටේ වත්මන් දේශපාලන වාතාවරණය පිළිබඳත් කෘෂිකර්ම අමාත්‍ය මහින්ද යාපා අබේවර්ධන මහතා සමඟ කළ සාකච්ඡාවකි.* මේ රජය පාලනය ආරම්භ කිරීමත් සමඟම “අපි වවමු - රට නඟමු” වැනි කෘෂිකාර්මික ව්‍යාපාර ගෙන ගියා. එහෙත් වර්තමානය වන විට දේශීය කෘෂි නිෂ්පාදනවල පවා මිල ඉහළ ගොස් තිබෙනවා. ඒ කියන්නේ මේ කෘෂිකාර්මික ව්‍යාපෘති අසාර්ථකවී ද?බඩු මිල ඔය කියන තරම් වැඩියක් නැහැ. වැඩියෙන් තියෙන්නේ ප්‍රචාරය යි. සාමාන්‍යයෙන් දෙසැම්බර් වෙනකොට පොල් මිල ඉහළ යනවා. ඊට හේතුව පොල් ඵලදාව අඩුවීමයි. පොල් රුපියල් හැටට ගියා කියන්නෙ, හරියට හාල් මිල රුපියල් හැත්තෑවට ගියා වගෙයි. හාල් මිල රුපියල් හැත්තෑවට ගියාට වී මිල නැග්ගෙ නෑ. වී ඕන තරම් රටේ තිබුණා රුපියල් විසිහයට ගන්න. හැබැයි සහල් මිල විතරක් වැඩි වුණා. එතන මොකක් හරි ප්‍රශ්නයක් තියනවනෙ.මොකද වී වලින්නෙ හාල් හදන්නෙ. හරියට වැස්ස නැතුව ගංවතුරක් ආවා වගේ වැඩක්. ඒකෙන් තේරෙන්නෙ කොහෙහරි වෙන බලපෑමක් ක්‍රියාත්මක වෙන බවයි. ඒ වගේම මේ මාස දෙක තුන තුළ බලපාපු කාලගුණික විපර්යාසය එළවලු මිල සම්බන්ධයෙන් නම් බලපෑවා. වර්ෂාව නිසා වගා විනාශ වුණා. ප්‍රවාහනයේදී හා විකිණීමේදී විනාශයක් සිදු වුණා. හැබැයි හාල් මිල වැඩි කිරීම නම් බරපතල අසාධාරණයක්. මොකද වී මිල වැඩි වුණේ නැහැනේ.* මැතිවරණ පොරොන්දුවක් තිබුණා, කෘෂිකර්මාන්තය සඳහා අවශ්‍ය පොහොර, සහනාධාර මිලටම සමස්ත ගොවීන්ට වෙළෙඳ සලෙන් මිලදී ගැනීමට අවස්ථාව ලබාදෙන බව.කොහොමත් පොහොර මිල අඩුවෙන් දෙන්නේ. ජනාධිපතිතුමා පොල් වලටත් පොහොර ලබාදෙන්න තීරණය කරල තියෙනවා. තේවලට මේ වනවිට පොහොර ලබාදෙනවා.ඒ වගේම කුඹුරු ගොවිතැන්වලට පොහොර ලබාදෙනවා. කුඹුරේ වෙනත් වගාවක් කළත් ඒ සඳහාත් පොහොර ලබාදෙනවා. ඒ කියන්නේ, කුඹුරේ එලවළු වගා කළත් සහනාධාර පොහොර ලබාගත හැකියි. එළවළුවලට විශේෂයෙන් පොහොර සහනාධාරයක් නොදුන්නට මේ වගෙන් කොටසක් එළවළුවලට යනවනෙ.* කෘෂිකර්ම අමාත්‍යංශය දේශීය භෝග වගාව කෙරෙහි වැඩි නැඹුරුවක් දක්වනවා. වර්ෂ 2011 සඳහා දේශීය භෝග සංවර්ධනය සඳහා යම් වැඩපිළිවෙළක් තිබෙනවාද?දේශීය බීජ ප්‍රචලිත කිරීම, දේශීය කෘෂි කර්මාන්ත ක්‍රමවේදයන් හඳුන්වාදීම ආදී වෙනමම යන වැඩසටහනක් තිබෙනවා. දේශීය ආහාර ප්‍රවර්ධනය, නිරෝගී වසවිස නැති ආහාර පරිභෝජනය ආදිය පිළිබඳ කෘෂිකර්ම අමාත්‍යංශයේ වැඩපිළිවෙළක් ක්‍රියාත්මක වෙනවා. අපි මේ වැඩපිළිවෙළ යටතේ ජනතාවට පැහැදිලි කරල දෙනවා වල්නාශක, කෘමිනාශක භාවිතාවෙන් සිදුවන හානි පිළිබඳ. ඒ වගේම අධික ලෙස පොහොර භාවිතය නිසා සිදුවන පාරිසරික හානි පිළිබඳත් කියා දෙනවා.ඒ වගේම දේශීය ආහාරවල තිබෙන ඖෂධීය ගුණය ආදිය අප පැහැදිලි කර දෙනවා. අධික ලෙස පොහොර භාවිතය නිසා දැනටමත් අපේ පරිසරයට බරපතල ලෙස හානි සිදුවී තිබෙනවා. අපේ ජල පද්ධතිය අපිරිසිදු වෙලා තිබෙනවා. ඒ නිසා තමයි වකුගඩු රෝග මේ තරම් ප්‍රචලිත වෙලා තියෙන්නේ. මේ රෝගවල ප්‍රතිඵල මුළු රටටම අත්විඳින්න සිදුවී තිබෙනවා.ඒ නිසා කාබනික පොහොර භාවිතය සඳහා ජනතාව හුරු කිරීමට අපි පියවර අරගෙන තිබෙනවා. ඒ අංශයේ විශාල ප්‍රගතියක් අපට දකින්න ලැබෙනවා. ජනතාව කාබනික පොහොරවලට දැන් හුරුවී තිබෙනවා.* ආහාර ප්‍රවර්ධන මණ්ඩලය විසින් පසුගියදා දේශීය ආහාර ජනතාවට නැවත හුරුකිරීමේ හා වෙළෙඳපළට හඳුන්වාදීමේ වැඩසටහනක් ක්‍රියාත්මක කළා. එහි වත්මන් තත්ත්වය කුමක්ද?ඒ වෙනුවෙන් අපි දැනට අලෙවිහල් දෙකක් විවෘත කර තිබෙනවා. දෙහිවල හා නාරාහේන්පිට අප නිශ්පාදනය කරන දේශීය ආහාර ඒ අලෙවිසල් දෙකේ දැනට අලෙවි වෙනවා. දැනට ඒවා ඉතා ජනපි‍්‍රය වෙළෙඳසල් බවට පත්වී තිබෙනවා. මේ ආහාර සඳහා විශාල වෙළෙඳපලක් දැනට නිර්මාණයවී තිබෙනවා. එතැනදී දුර්ලභගණයේ ඖෂධීය ආහාර මිලදී ගතහැකියි. අපි මේ වැඩසටහන ක්‍රමක්‍රමයෙන් ගමට ගෙනයාමට කටයුතු කරගෙන යනවා. අපි ළඟදීම මාතර තවත් වෙළෙඳසලක් විවෘත කරනවා.* ඉහත සඳහන් කළා මෙන් බඩුමිල ඉහළ යාම නිසා ආණ්ඩුව කෙරෙහි තිබූ ජනතා මතයේ යම් වෙනසක් සිදුවී ඇති බව විපක්ෂය ප්‍රකාශ කරනවා. එය ඉදිරි මැතිවරණය සඳහා යම් බලපෑමක් සිදු කරාවි ද?බඩුමිල ඉහළ ගියා කියල ප්‍රචාරය කරන්නේ විපක්ෂය යි. ඒ වගේම ගම් මට්ටමේ නිෂ්පාදන විශේෂයෙන් දේශීය නිෂ්පාදන, වී ආදියේ මිල ඉහළ යාම ගැන ඒ අය කතා කරන්නේ නෑ. පසුගිය රජයේ වී මිල රුපියල් දහයයි. දැන් මේ රජය වී මිල රුපියල් තිහ දක්වා වැඩිකර තිබෙනවා. ඒ වගේම ඒ කාලේ පොහොර සහනාධාරයක් තිබුණේ නැහැ. දැන් පොහොර සහනාධාරය දෙනවා.අපේ ගම්වල ආර්ථිකයට බරපතළ ලෙස බලපාන කුරුඳු, තේ, රබර්, ගොරක, ගම්මිරිස්, කරාබුනැටි ආදී කුළුබඩු වර්ගවලට ගෙවන මිල එකට පස් ගුණයක් පමණ දක්වා ඉහළ ගිහින් තිබෙනවා. ඒ වගේම ඒවායේ මිල තවමත් ඉහළ යමින් තිබෙනවා. ජනතාවට මේ අය ඒ පැත්ත කියන්නෑ. ඉන්දියාවත් ලොකු ලූනු අපනයනය තහනම් කළා. ඒ රටේත් නිෂ්පාදනයට දේශගුණික වශයෙන් බලපෑමක් එල්ලවූ නිසා. මේ සියල්ල පිළිබඳ ජනතාව හොඳ අවබෝධයෙන් ඉන්නේ. ඒ නිසා ජනතාව රජය කෙරෙහි ප්‍රසාදයක් තිබෙන්නේ.* අප දුටුවා පසුගිය කාලයේ ප්‍රාදේශීය සභාවන්හි අය-වැය පවා පරාජයට පත්වුණා. ඒ කියන්නේ පක්ෂයේ බිම් මට්ටමේ නියෝජිතයන් අතර යම් ආකාරයේ ප්‍රශ්නයක් තිබෙනවා නේද?මම හිතන්නේ ඒක ඒ අය අතර තිබෙන ගැටලුවක්. පළාත් පාලන ආයතනවල බොහෝ වෙලාවට තියෙන්නේ කොන්ත්‍රාත් පිළිබඳ ගැටලුවක්. බොහෝවිට ඒවාට තමයි සභාපතිවරයා සමඟ ආරවුල් ඇතිකරගන්නේ. රජය විශාල වශයෙන් ගම් මට්ටමේ මාර්ග සෑදීමට මුදල් වෙන්කරල තියෙනවා. මේක සමහරු තමන්ගේ ව්‍යාපාරයක් බවට පත්කරගෙන තිබෙනවා. ඒ නිසා ඇතැම් තැන්වල ගැටලු ඇතිවෙලා තියෙනවා.  රජය සද්භාවයෙන් කරන දේවල් ඇතැම් තැනක ගැටලු බවට පත්වෙලා.ඉස්සර එජාප ආණ්ඩුව තියෙන කාලයේ බෝක්කුවක් හදන්න සල්ලි ගන්න බැහැ. ඒ වසර දෙක ඇතුළත එක ලයිට් කණුවක්වත් එක බෝක්කුවක්වත් දාලා නෑ. මේ රජය ඉතා විශාල මුදල් සම්භාරයක්, අඩු වශයෙන් කෝටි පහක පමන වැඩ කොටස් සෑම ගමකටම කරල තියෙනවා.  මේ සා විශාල මුදල් සම්භාරයක් ජනාධිපතිතුමා නිදහස් කිරීම අපේ ගම්වල විශාල පෙරළියක් ඇතිකරළ තියෙනවා. ඉතිං ඕක බෙදාගන්න බැරුව දැන් සමහරු අතර රන්ඩු ඇතිවෙලා. මේ ඔබ මතුකළ ආරවුල පෞද්ගලික ආරවුල් විතරයි. ඒක රජයට බලපෑමක් කරන්නේ නැහැ. ඒක බෙදාගෙන කෑම හා බදාගෙන කෑම අතර තිබෙන ගැටලුවක්.* යුද්ධ කාලයේ මේ රටේ යුද අපරාධ සිදුවීදැයි පරීක්‍ෂණ පැවැත්වීමට බටහිරයන් බොහෝ උත්සාහ දැරුවා. එහෙත් එය මදකට නැවතී තිබුණත් නැවත බෑන්කී මූන්ගේ විද්වත් කමිටුව මෙරටට පැමිණෙන බවට වාර්තා පළවෙනවා.ඕක එනකල් මම ඒ ගැන කියන්න දන්නෙ නැහැ. ඔය කට්ටිය එන්නෙ නැහැ කියන හැඟීම මට තියෙන්නේ. ඒ අයට මෙහෙ ඇවිත් කරන්න දෙයක් නැහැ. මේවා හුදු ප්‍රචාර විතරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=f1101073</link>
    <topic>ගෙදරින් ආ තරවටුව නිසා රණ්ඩුවීම අතහැරියා</topic>
    <author>සංවාද සටහන චිත්‍රාරත්න කළුආරච්චි</author>
    <content>දිගාමඩුල්ල දිස්ත්‍රික්කය නියෝජනය කරමින් පසුගිය මහ මැතිවරණයේදී පාර්ලිමේන්තුවට පැමිණි ශි‍්‍රයානි විජේවික්‍රම මහත්මිය දිගාමඬුල්ල දිස්ත්‍රික්කය නියෝජනය කරමින් පාර්ලිමේන්තු පැමිණි පළමු සිංහල මන්ත්‍රීවරිය වන අතර, ඇය එ. ජ. නි. ස. ලැයිස්තුව යටතේ මහජන එක්සත් පෙරමුණ නියෝජනය කරමින් එම ධුරයට පත්ව සිටී. අද අලුත් මුහුණු විශේෂාංගය සඳහා එක් වන්නේ ඇයයි.* ඔබගේ නමරදම්පල ගමගේ ශි‍්‍රයාණි විජේවික්‍රම* ඉපදුණු ගම කිව්වොත්අම්පාර ගෝනගල, ගලපිට ගල, ස්ථීර පදිංචිය, අංක 02, පණ්ඩුකාභය මාවත, අම්පාර.* උපන් දිනයමම උපන්නේ 1969 මාර්තු මස 28 දා* ඔබ උපන් ස්ථානයමහඔය රෝහලේඑදා අපි හිටියේ ටැම්පිටියේ.* අම්මගෙ නමඒ. එල්. සුමනාවතී* අම්මා පිළිබඳව තොරතුරු මතකය අවදි කළොත්?මගේ තාත්තාගේ විදුහල්පති සේවයට සහ දේශපාලනයට උදව් කරමින් අද මාගේ වැඩවලට ගොඩක් උදව් වෙමින් මම නැති වේලාවට මගේ දරු පැටව් දෙදෙනාට අම්මා වෙමින් මා සමඟ ජීවත් වෙනවා.* තාත්තාගේ නමආර්. ජී. ඒ. විජේවික්‍රම* ඔබගේ තාත්තා දේශපාලනයට සම්බන්ධයි නේද?මාගේ තාත්තා ශ්‍රී ලංකා නිදහස් පක්ෂයේ ප්‍රබලයෙක්. ශ්‍රී ලංකා නිදහස් ගුරු සංගමයේ අම්පාරේ නායකයා. උහන ප්‍රාදේශීය සභාවේ හිටපු විපක්‍ෂ නායක. තාත්තා තමයි අම්පාර දිස්ත්‍රික්කයේ ශ්‍රී ලංකා නිදහස් පක්‍ෂය රැකගත්තේ. පස්සෙ දිනේෂ් ගුණවර්ධන මහතාගේ මහජන එක්සත් පෙරමුණට එක්වුණා. එදා එ. ජා. ප. රජය කාලේ තාත්තාගෙන් පළිගත්තා. විදුහල්පති හැටියට කුඩා පාසල්වලට සැරින් සැරේ මාරු කළා. තාත්තා යන හැම පාසලක්ම දියුණු කළා. ඒ නිසා විජේවික්‍රම විදුහල්පතිතුමා අම්පාර දිස්ත්‍රික්කයේ ජනතාව අතර ප්‍රසිද්ධ වුණා. පළිගැනීමට පාසල්වලට සැරින් සැරේ මාරු කිරීම, තාත්තා එය ආශිර්වාදයක් කර ගත්තා. ජනතාව හම්බ කළා.* සහෝදර සහෝදරියන් එහෙම ඉන්නවාද?මමත් සමඟ පවුලේ පස්දෙනයි. මම පවුලේ දෙවෙනියා. අයියා දැනට ගොවිතැන් කරනවා. බාලම නංගී මියගියා. අනිත් නංගී අම්පාර බාලිකා විදුහලේ ගුරුවරියක් ලෙස සේවය කරනවා. මල්ලි විදුලිබල මණ්ඩලයේ සේවය කරනවා.* ඔබ පාසල් ගියේඑක වසරේ සිට පහ දක්වා ගලපිටගල මහ විදුහලේ ඉගෙන ගත්තා. පහ වසර ශිෂ්‍යත්ව විභාගය සමත්වෙලා මාතර සුජාතා විදුහලට ඇතුළත් වුණා. නමුත් අම්මා, තාත්තා නැතිව ඉන්න බැරිව මට සාංකාව හැදුණා. තාත්තා ඇවිත් සුජාතා විදුහලෙන් මාව අස්කරගෙන අම්පාර ඩී. එස්. සේනානායක විදුහලට ඇතුළත් කළා. අධ්‍යාපන පොදු සහතික පත්‍ර සාමාන්‍ය පෙළ දක්වා එහි ඉගෙන ගත්තා. නැවත මට අසනීප වෙලා බෙහෙත් ගැනීමට රදම්පලට ගියා. එහිදී රදම්පල මහ විද්‍යාලයේ ඉගෙනුම ලැබුවා. සුව වූ පසු නැවත අම්පාර ඩී. එස්. සේනානායක විදුහලට පැමිණ එහිදී ඉගෙනුම ලබා අධ්‍යාපන පොදු සහතික පත්‍ර උසස් පෙළ විභාගය ඉහළින්ම සමත් වුණා.* පාසල් ජීවිතයඉතාම සුන්දරයි. මම පාසලේ දී සාහිත්‍ය සංගම්වල නිලතල දරුවා. හැමවිටම ළමයින් සමඟ එකට ගැටී වැඩ කළා. පාසලේ දී සියලුම බාහිර වැඩ සටහන්වලට එකතු වුණා. හිතෙන හැම වැඩක්ම කළා. හැම දේකින්ම පළවෙනියා වීමේ ශක්තියක් මට තිබුණා. මම හැම වැඩක්ම පිළිවෙළට කරපු නිසා ගුරුවරුන් මෙන්ම ළමයිනුත් හරිම ආදරෙයි. අනිත් අයට වඩා හැම විටම මා ඉදිරියෙන් හිටියා.* අම්මා, තාත්තා දකුණු පළාතේ නේද?ඔව්. තාත්තා තංගල්ලේ. අම්මා මාතර.* ඔබේ ලග්නය මොකක්ද?මගේ ලග්නය මකර ලග්නය.* තාත්තා හරිම සැරයි ලු නේද? ඒත් තාත්තා ගහනවිට ඔබ හිනාවෙනවා කියන්නේ ඇත්තද?ඔව්. තාත්තා ටිකක් සැරයි. ඒ වාගේම අපට ආදරෙයි. තාත්තා ගහන්න ආවහම මම හිනා වෙවි කියනවා, ‘තාත්තා ගහන්න, හැබැයි තාත්තටම ගහගන්නවා කියලා හිතා ගන්න.” කියලා කීවාම තාත්තත් ගහන්නේ නැතිවම හිනාවෙලා යනවා.* විශ්ව විද්‍යාලයට ගියේ, කොයි කාලයේදීද?1991 වසරේ දී මම කොළඹ විශ්ව විද්‍යාලයට ගොස් එහිදී නීති උපාධිය ලබා ගත්තා.* පාසල් කාලයේ මතකයන් අවදි කළ හැකිද?එක දවසක් පන්තියේ දී හූ කියලා සර් කෙනෙක්ගෙන් හොඳටම ගුටි කෑවා. මගේ අත පැළෙනකන්ම ගැහුවා.* ගෙදරදිත් ඔබ හරි දඟයිලුමම නංගිලා මල්ලිලා බිත්තියට හේත්තු කරගෙන හොඳටම ගහනවා. එක දවසක් තාත්තා දැකලා වේවැල අරගෙන හොඳටම ගැහුවා. එදා ඉදලා මම කිසි දවසක රණ්ඩු වුණේ නැහැ.* විශ්වවිද්‍යාල ජීවිතය ගැන කිව්වොත්එ. ජා. ප. ශිෂ්‍ය සංගම් පරාජය කරලා වමේ ශිෂ්‍ය සංගම් බිහිවුණේ අපේ කාලේ. විශ්ව විද්‍යාලයේ දී දේශපාලනය කළා. මම හැම විටම අසාධාරණයට විරුද්ධව වැඩ කළ නිසා කා අතරත් ජනපි‍්‍රය වුණා. හැබැයි මගේ තාත්තට දක්‍ෂ නීතිඥවරියක් ඕන නිසා මම හොඳට විශ්වවිද්‍යාලයේ වැඩ කළා. ලෙක්චස්වලට හරියට සහභාගි වුණා. හොඳට ඉගෙන ගත්තා.* ඔබේ විවාහය සිදුවුණේ කොහොමද?ඔව්. මම විවාහ වී සිටින්නේ පාලිත හේමන්ත ජයමාන්න සමඟයි. ඔහු දැනට ගණකාධිකාරිවරයෙක් ලෙස කටයුතු කරනවා. මාගේ ඡන්ද කටයුතුවලදී මෙන්ම මාගේ පෞද්ගලික ජීවිතයේත් විශාල ලෙස උදව් උපකාර කරමින් දරු දෙදෙනා බලාගෙන සිටීම මට මහත් අස්වැසිල්ලක්. මම පිට පළාතකින් විවාහ නොවූයේ ද අම්පාර දිස්ත්‍රික්කයේ නතරවීම සඳහායි. නීතිඥවරුන්, වෛද්‍යවරුන්, ඉංජිනේරුවරුන් මා හට විවාහ යෝජනා ගෙනාවද, මා එම යෝජනා ප්‍රතික්‍ෂේප කළේ ගමෙන් පිට යාමට තිබූ අකමැත්ත නිසායි. මගේ මහත්මයාගෙන් ලැබෙන සහයෝගය මා හැම විටම අගය කරනවා.* ඔබ විවාහ වුණේ,අපි විවාහ වුණේ 2004 ජූනි මස 04 වනදා.* ඔබේ දරුවන් පිළිබඳ කතාකරන විට,මගේ ලොකු දුව වෙරෝෂා ගගනතාරා, දැන් ලොකු දුවට අවුරුදු 06 යි. අම්පාර ක්ලාරා පෙර පාසලේ ඉගෙනුම ලබනවා. පුතා සස්මිත ගගමින, අවුරුදු එකහමාරයි.* අම්පාර දිස්ත්‍රික්කයෙන් පාර්ලිමේන්තුවට තේරී පත්වූ ප්‍රථම මන්ත්‍රීවරිය ඔබ නේද?ඔව්. අම්පාර දිගාමඬුල්ල ජනතාවට ඒ වෙනුවෙන් මා ගෞරව කරනවා. ඒ අය මා මන්ත්‍රිනිය ලෙස පත් කළේ ඡන්ද 35,850ක් ලබාදීලා.* නීතිඥවරියක් ලෙස වැඩ ආරම්භ කළේ කවදාද?1997 ජූනි 27 දා මා පළමුවෙන් ම නීතිඥවරියක ලෙස දිවුරුම් දී අලුත් කඩේ උසාවියේ වැඩ භාරගත්තා. පසුව අම්පාර අධිකරණයේ වැඩ කරමින් විශාල සේවයක් සිදුකළා.* උසාවි යන කාලේ අමතක නොවන සිදුවීම් නැද්ද?අපෝ ඕනතරම් තිබෙනවා. මම හැම විටම කාන්තා හා ළමා අයිතිවාසිකම් වෙනුවෙන් පෙනී සිටියා. ජීවිත විනාශ කරගැනීමට ගිය අයව යහ මඟට ගත්තා. අනාථ වූ කාන්තාවන්ට සමාජයේ ජීවත් වීමට හැකි අයුරින් ඔවුනට උදව් කළා. ඔවුන් සමාජයේ දැන් බොහොම හොඳින් ජීවත් වෙනවා. මා හැමවිටම අම්පාර දිස්ත්‍රික්කයේ ත්‍රස්තවාදී කරදරවලින් පීඩා විඳි ජනතාවට විශාල සේවයක් සිදු කරමින් සාධාරණ මුදලක් ලබා ගත්තා. මට එන නඩු වැඩි වුණා. මා මුදල් නොගෙනත් නඩුවලට පෙනී සිටියා. දුප්පත් මිනිස්සුනේ...* මහේස්ත්‍රාත්වරියක් වී දිගටම සේවයක් ලබාදීමට හැකියාව තිබුණා නේද?ඔව්. එහෙම තිබුණා. එහෙම නොකළේ අම්පාර දිස්ත්‍රික්කයෙන් පිට පළාත්වලට යන්න වෙනවා. එහෙම ගියානම් අම්පාර ජනතාවට සේවය කරන්න බැරි වෙනවා. ඒ ජනතාවට මා සමීපයට ඇවිත් කතාබහ කිරීමට ද බැරි වෙනවා. මොකද, මා අම්පාර පළාතෙන් ඉගෙන ගත්තා නම් අම්පාර ජනතාවටම සේවය කළ යුතුයි කියා මට සිතෙනවා. මහේස්ත්‍රාත්වරියක් වුණානම් ජනතාවගෙන් ඈත් වෙනවා.* ඒ කාලයේ අමතක නොවන සිදුවීම් සිහිපත් කළ හැකිද?1998 දී මම කෙටි කාලීනව අලුතින් ආපු නීතිඥවරියකට ලැබෙන විශේෂ වරප්‍රසාදයක් ලෙස වැඩ බලන මහේස්ත්‍රාත්වරිය ලෙස වැඩ කටයුතු කරන විට විශාල අත්දැකීම් සම්භාරයක් ලැබුවා. ඒ දවස්වල එල්. ටී. ටී. ඊ. ත්‍රස්තවාදීන් නිසා මරා දැමූ ජීවිත පරීක්‍ෂාවට යන්න සිද්ධ වුණා. කනගාටුදායක දේවල් තමයි දැක්කේ. හැම වේලාවෙම රාජකාරි කරන්න සිදුවුණේ වෙඩි බෝම්බ හඬ මැද්දේ ත්‍රාසය, භීතිය සමඟ හැමවිටම සෝචනීය මරණ සඳහා මට සහභාගි වෙන්න සිදුවුණා. බොහෝ වේලාවට කපා කොටා මරාපුවා, වෙඩි තියපු ඒවා, ඉතින් ඒවා ගැන කියලා වැඩක් නැහැ. හරිම දුක්බර කාලයක්. ඒවාගේම එල්. ටී. ටී. ඊ. ත්‍රස්තවාදීන් මැරුණාමත් මම පරීක්‍ෂණ සඳහා ගියා. ඔවුන් බොහෝ දෙනෙකුගේ ශරීරවල එල්. ටී. ටී. ඊ. ලාංඡන, මරාගෙන මැරෙන අයට ලැබෙන අංක සඳහන් කර තිබුණා. එකතැන 10 – 15 වාගෙම 30 – 40 කපා කොටා දමාපුවා පරීක්‍ෂා කිරීමට ගියා.* ඔබ වඩාත්ම සතුටු වූ දිනයමගේ ලොකු දුව ඉපදුන දා. රෝහලේ දී දූ පෙන්නුවා ම ඒ තමයි ජීවිතයේ වඩාත්ම සතුටු වූ දිනය.* ජ. වි. පෙ. කලබල කාලයෙත් ඔබට කරදර තිබුණා කියන්නේ ඇත්තද?මගේ තාත්තා මැරීමට ජවිපෙ එදා ආවා. ඒ වනවිට මම දොරකොඩ ළඟට ගිහිල්ලා මට වෙඩි තියපල්ලා කියලා අත් දෙකෙන් දොර උළුවස්ස අල්ලාගෙන හිටියා. එයාලට ගේ ඇතුළට යන්න දුන්නෙම නෑ. ආයිත් දවසක් අපේ ගෙදරට ගල් ගැහුවා. පිටතින් හිටි හැමෝගෙම අතේ පොලු, ගල් මුගුරුතිබුණා. අපි හැබැයි එදා දොර වහගෙන හිටියා. මම ඉක්මනට දුවලා ගිහිල්ලා ගෙයි තිබූ රතිඤ්ඤා ටික අරගෙන පත්තු කරලා ගී‍්‍රල් එක තුළින් එළියට දැම්මා. එය එළියට ගියේ නැතිව මහ ශබ්දයෙන් දෝංකාර දී ගෙය ඇතුලේ පිපිරුවා. එළියේ හිටපු ජවිපේ අය හිතුවා බෝම්බ ගහනවා කියලා. ගේ වටේ සිටිය අය දුවන්න ගත්තා. මම හැම විටම ක්‍ෂනික තීරණ ගන්නවා. ඒවා හරියනවා. තවත් වතාවක් අපේ ගෙට ගිනි තිබ්බා. මුළු ගේම පිච්චිලා ගියා. බඩු සියල්ලම විනාශ වුණා. මගේ බාප්පා මඟදී කපා කොටා මරා දැම්මා. ඊට පස්සේ අපිට බොහෝම ආර්ථික අපහසුතා ඇති වුණා. තාත්තගේ ධෛර්යය හැමවිටම ශක්තියක් වුණා. මම නීතිඥවරියක් වුණාට පස්සේ තමයි ආයිමත් මේ හැම දෙයක්ම ගොඩනගා ගත්තේ.* ඔබ මහජන එක්සත් පෙරමුණට එකතු වුණේ ඇයි?ඔව්. මහජන එක්සත් පෙරමුණේ නායක දිනේෂ් ගුණවර්ධන මහතාට ස්තුතිවන්ත වනවා. මට අම්පාර දිස්ත්‍රික්කයේ ඡන්දය ඉල්ලීමට අවස්ථාව ලබාදීම පිළිබඳව, මා එතුමාට හැම විටම ගරු කරනවා. මාගේ ජයග්‍රහණය සඳහා එතුමා දුන් සහයෝගය මා අගය කරනවා. එතුමාගේ උපදෙස් පරිදි එක්සත් ජනතා නිදහස් සන්ධානයේ මන්ත්‍රීවරියක් ලෙස මහින්ද රාජපක්‍ෂ ජනාධිපතිතුමාගේ ආශිර්වාදය මත මා පත්වනවා.* මහජන එක්සත් පෙරමුණේ සාමාජිකාවක් ලෙස එක්සත් ජනතා නිදහස් සන්ධානයේ තරග කර ජයගෙන පාර්ලිමේන්තුවට ගිය ඔබ පාර්ලිමේන්තුව තුළදීත් කටකාරයිලු කියන්නේ ඇත්තද?මම නීතිඥවරියක්. වැඩ බලන මහේස්ත්‍රාත්වරියක් හැටියටත් ලබාගත් දැනුම මට හැමවිටම ප්‍රයෝජනවත් වුණා. මොකද යම් පනතක් ගෙන එන විට යෝජනාවක් කරන විට නීතිමය පැත්තෙන් ඒ සඳහා කතා කිරීමටත් පක්‍ෂය වෙනුවෙන් කතා කිරීමටත් අවස්ථාව ලැබෙනවා. ඒ නිසා මා පාර්ලිමේන්තුව තුළදී මේ වන විට කතා කළ වාර ගණන වැඩියි. අනෙක මම අම්පාර දිගාමඬුල්ල නියෝජනය කරමින් ඇසට දැකපු දේවල්, ත්‍රස්තවාදී කටයුතු, ත්‍රස්තවාදීන් සිදුකළ විනාශයන් බය නැතිවම කියන්න පුළුවන්. ඉතින් ගොඩක් මන්ත්‍රීතුමන්ලා තුමියන්ලා මගෙන් ඒ විස්තර නිතර අහනවා. මම හැමෝටම ආදරෙයි. හැමෝම පාර්ලිමේන්තුවේ දී අහන්නේ ‘අම්පාරේ අර හිනාවෙන අක්කා ඉන්නවාද?’ කියලයි. ඉතින් මම හැමෝම අතරේ ටිකක් ප්‍රසිද්ධයි. මා දුප්පත් ජනතාවට දක්වන අවංක හිනාව හැමෝටම දක්වනවා.* ඔබගේ හිනාව ඔබට වාසිද? අවාසිද?වාසියි. මනුෂ්‍යයෙකුට දෙන්න පුළුවන් ලොකුම තෑග්ග තමයි හිනාව. හැමෝටම හිනාවෙන් මනුෂ්‍යයෙකුට කොච්චර දේවල් දෙන්න පුළුවන්ද?* ඔබ අම්පාර අධිකරණයේ මහේස්ත්‍රාත්වරිය ලෙස පත්වී වැඩ කරපු මුල්ම දවසේ මොනවගේ හැඟීමක් ද ආවේ.මට මොන තනතුර හමු වුණත් අමුතුවෙන් සතුටු වෙන්නේ නැහැ. ඒ පිළිබඳ ආඩම්බර වන්නෙත් නැහැ. මා එදා ගමට ගියා වගේම අදත් ගමට නිතරම යනවා. ගමේ ජනතාවට ඕනෑම වේලාවක මා හමුවන්න පුළුවන්. අපේ ගෙදරට අම්පාර දිගාමඬුල්ල ප්‍රදේශවල ජනතාව ආවම ඒ අය ගේ පුරාම ඇවිදිනවා. කාමරයේ බත් කනවා නම් එතැනට ඇවිල්ලත් කතා කරනවා. ඒ තරමටම ජනතාව මා සමඟ සම්බන්ධයි. ඒ තමයි මා වඩාත්ම සතුටු වන්නේ.* පාර්ලිමේන්තු යන සිහින ඔබට පුංචි කාලයේ සිට තිබුණාද?මම පාසල් යන කාලෙදි 4 වසරේදී පාර්ලිමේන්තුව බලන්න ගියා. එදා ගැලරියේ ඉන්නකොට මටත් හිතුනා අර ආසනයක වාඩිවෙන්න පුළුවන්නම් කියලා.* දේශපාලනයේ දී ඔබ කැමතිම කාටද?මහින්ද රාජපක්‍ෂ ජනාධිපතිතුමාට. හැබැයි අපේ පක්‍ෂයේ නායක දිනේෂ් ගුණවර්ධන මහතා නොහිටින්න අම්පාරෙන් ශි‍්‍රයාණි විජේවික්‍රම කියන මන්ත්‍රීවරිය බිහි වෙන්නෙත් නැහැ.* ඔබගේ ප්‍රදේශය සංචාරක පුරවරයක් කිරීම වටිනවා නේද?ඇත්තටම ඔව්. මෙම පළාත් මුල්කරගෙන මඟුල් මහා විහාරය, දීඝවාපිය, මහාවාපිය, මුහුදු මහා විහාරය, නීලගිරි සෑය, බුද්ධංගල, රජගල, සමන්ගල වැනි පෞරාණික ස්ථාන බොහෝමයක් තිබෙනවා. ආරුගම්බේ මුහුදු වෙරළ, කුමන කුරුළු පාරාදීසය, ලාහුගල කැලෑව, පානම මේ සියල්ලම වසර 30ක් පුරාවට ත්‍රස්තවාදීන් නිසා අත්හැර දැමූ ස්ථාන. ;ම්වාට සංචාරකයින් ආවේ නැහැ. අද මේ ප්‍රදේශවලට විශාල ලෙස සංචාරකයින් පැමිණෙමින් සිටිනවා. සංචාරක පුරවරයක් කරන්න ඕන. එවිට රටේ ආදායම වැඩි වනවා. රටට ආදරය කරන හැමෝගෙන්ම මා ඉල්ලා සිටිනවා, ඒ වාගේම මාධ්‍ය තුළිනුත් මා ඉල්ලා සිටිනවා මේ වාගේ ස්ථාන රටට හඳුන්වා දෙන්න කියලා.* ‘සුරකිමු දිගාමඬුලු උරුමය’ ඔබගේ සටන් පාඨය වුණා නේද?ඇත්තටම ඔබ හරි. ඒ උරුමය අපි ලබාදෙන්න ඕන. අම්පාර දිස්ත්‍රික්කයට අහිමි වූ දෙය වැඩියි. මම ඡන්දය කරනකොට මත්ද්‍රව්‍ය, මත්පැන් කාටවත්ම දුන්නේ නැහැ. මම පෞද්ගලිකව සොයාගත් මගේ කාර් එක පවා විකුණන්න වුණා. ඡන්දයේ දී මාගේ බලාපොරොත්තුව සහල් නිෂ්පාදනයත්, කිරි නිෂ්පාදනයත්, වැඩිකර සංචාරකයින්ගේ පැමිණීම ද වැඩි කිරීම ය. එදා මෙදා තුර අම්පාර දිස්ත්‍රික්කයට රජයවල්වලින් ලැබුණු සහයෝගය මදි බව හැඟී යනවා. අම්පාර නගරය හදා ගන්න ඕන. මාර්ග ටික හදා ගන්න ඕන. ඒවාට ඉතින් බැසිල් රාජපක්‍ෂ මහතා උදව් කරාවි කියලා බලාපොරොත්තු වනවා. උහන, දමන, අම්පාර, පදියතලාව, දෙහිඅත්තකණ්ඩිය, ලාහුගල යන ප්‍රදේශ බොහෝම අබලන් වෙලා. විශේෂ ව්‍යාපෘති හැටියටවත් මේවා හදලා දෙන්න ඕන.* ඔබගේ විනෝදාංශ?වැඩ කිරීම සහ සිනාසීම තමයි මගේ විනෝදාංශය.* අකමැතිම දේඅසාධාරණකම* ඔබගේ ඉදිරි බලාපොරොත්තුමගේ තාත්තා කරපු ජනතා සේවය ඉදිරියට ගෙනයාම..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=f1101072</link>
    <topic/>
    <author>සාකච්ඡා කළේ චන්දන ජයවීර</author>
    <content>ගිහාන් රෝහණ ටෙලි නාට්‍යකරණයට පිවිස මේ වන විට වසර 27ක් ගත වී ඇත. පසුගිය කාලය තුළ දී ඔහු ටෙලි නාට්‍ය නිර්මාණ 15ක් පමණ අධ්‍යක්ෂණය කර ඇත. ඒ හැම නිර්මාණයක් තුළ දීම ඔහු සමාජයට පණිවුඩයක් දීමට උත්සාහ කර ඇත. ගිහාන්ගේ මෑත කාලීන නිර්මාණ අතර සමනළියක් ඉකිබින්දා, හිම කඳුළු, දේදුන්නේ පාට අරන් හා වීදුරු පියාපත් වේ.ඔහු විසින් නිර්මාණය කරන ලද ‘පින්න හරි සැරයි’ නාට්‍ය මේ දිනවල විකාශය වන අතර ලබන 17 වැනිදා සිට ‘සාගරය සේ මට ආදරේ’ ටෙලි නාට්‍යය ද විකාශය වීමට නියමිත ය. මෙම සාකච්ඡාව පළ වන්නේ ඒ නිමිත්තෙනි.* ගම පාදක කරගත් බොහොමයක් ටෙලි නාට්‍යය අතර වෙනස් ප්‍රවේශයක් ගොඩනගා ගැනීමට ඔබට හැකි වුණාද ?අද වන විට ටෙලිනාට්‍යය කලාව මධ්‍යම පාන්තිකයින්ගේ බලාපොරොත්තු ගැන කතා කරන තැනකට පත්ව තිබෙනවා. ඊට වෙනස් යමක් කරන්නට උත්සාහ කරන නිර්මාණකරුවන් තෝරා ගන්නේ අතීතය කරා යොමුවීමයි. මට මේ කතා තේමාවන් දෙකෙන් එපිටට යන යමක් කරන්න උවමනා වුණා. ඒ සඳහා සුදුසු පිටපතක් මට නිමල් රත්නායකගෙන් ලැබුණා.කලාව අද පවතින තත්ත්වයට ගැලපෙන අයුරින් මම එම පිටපතේ වෙනස්කම් කිහිපයක් කළා. එතැනදී මට වඩාත් උවමනා වුණා නාට්‍යමය සිද්ධීන් මතුකර ගැනීමට. මම මේ නිර්මාණයේදී ඒ ගැන වඩාත් උනන්දුවක් දැක්වූවා.* මෙම ටෙලි නාට්‍යයට ප්‍රවීණ නළු නිලියන් රැසක් රංගනය සඳහා යොදාගෙන තිබෙනවා. එය වෙළඳ පල ඉලක්ක කරගෙන ඇති කළ දෙයක්ද ?වෙළෙඳ පලෙන් අපව යොමු කරන්නේ අඩු වියදම් නිෂ්පාදනයක් කිරීමටයි. එහෙම නම් අප කළ යුත්තේ ආධුනිකයන් යොදවා ගෙන නිර්මාණ කිරීමයි. මම තරුණ නිර්මාණකරුවන්ට එරෙහි වන්නේ නැහැ. නමුත් නිර්මාණයකදී මම කල්පනා කරන්නේ වඩාත් සුදුසු ගැලපෙන නළු නිළියන් චරිත සඳහා තෝරා ගැනීමයි. එතැනදී ආධුනික ප්‍රවීණ භේදයකින් තොරව මම නළු නිලියන් යොදවා ගන්නවා.පිටපත මුලින්ම කියවන ලද මොහොතේ සිතේ ඇතිවූ පින්තූරය නැවත ප්‍රතිනිර්මාණය කිරීමට මට අවශ්‍යය වුණා. එයින් එකක් දෙකක්මග හැරුණා ඇරෙන්නට ඉතිරි 95 % ම මට ලබාගත හැකි වුණා.* ජනප්‍රිය සිනමාවෙන් මතුවූ නිළියක් වූ අනුෂා දමයන්ති ටෙලි නාට්‍ය චරිතාංග නිළියක් බවට පත් කරන්නට ඔබ ගත් උත්සාහය ගැන සෑහීමකට පත් වෙනවාද ?අනුෂා මේ චරිතයට ගැලපෙන බව මට යෝජනා කළේ මගේ බිරිඳයි. මේ චරිතයට අනූෂා තෝරා ගැනීමෙන් පසු නිෂ්පාදන කාර්ය මණ්ඩලය තුළ මෙන්ම අනෙක් අය තුළත් යම් සැකයක් මතු වුණා. චරිතයෙන් මතුවන අභියෝගය ඇයට ජය ගත හැකිවේද කියලා.අධ්‍යක්ෂවරයෙක් නළු නිළියන් තෝරා ගන්නේ පරිසමාප්ත නිර්මාණය පිළිබඳ ඉවක් ඇතිවයි. මට මුල සිටම වැටහී ගියා ඒ අභියෝගය අනුෂාට ජයගත හැකි බවට. ඒ වගේම එය සාර්ථකව ඇය ඉටු කළා.* මෙම ටෙලි නාට්‍යයේ අනුෂා නිරූපණය කරන චරිතය වෙනත් ජනප්‍රිය මෙගා ටෙලි නාට්‍යයක චරිතයක් හා කිසියම් සමානකමක් දක්වනවා නේද ?මේ ටෙලි නාට්‍යයේ එන කිසිම චරිතයක් පිටින් ගෙන එල්ලන ලද චරිත නෙවෙයි. ඒ නිසා මට හෝ කතා රචකයාට එවැන්නක් කිරීමට උවමනාවක් තිබුණේ නැහැ. ‘පින්න හරි සැරයි’ ටෙලි නාට්‍යය වසර තුනක් ටෙලි නාට්‍යය පෝලිමේ සිටි නාට්‍යයක්.මෙගා නාට්‍යයක් විකාශය කිරීම අරඹන්නෙ ඉදිරි කොටස් රූගත වන අතරතුරයි. ඔබ සඳහන් කරන ටෙලි නාට්‍යය විකාශය වීම ඇරඹුවේ මෙයට වසරකට හෝ දෙකකට පෙරයි. ඔහුට වත් මටවත් අනෙකාගෙන් කොපි කිරීමට වුවමනා වුණයි කියලා මම හිතන්නේ නැහැ.* වර්තමාන ටෙලි නාට්‍යය කර්මාන්ත ගැන ඔබේ අදහස කුමක්ද ?අද වන විට ටෙලි නාට්‍ය කලාව මුදලාලිකරණය වෙලා තිබෙන නිසා ඒ ගැන කතා කරන්නත් දුකයි. මුල් අවදියේදී මෙන් දැන් මුදල් වියදම් කර නිර්මාණයක් කරන්න අමාරුයි. නාලිකාවකින් ලැබෙන මුදල ඉතාමත් පහතට වැටී තිබෙනවා. කලින් එක කොටසක් නිර්මාණය කරන්න දින තුනක් පමණ මහන්සි වුණා. නමුත් දැන් එක දවසකට කොටස් තුනක් හතරක් කරන තත්ත්වයකට ටෙලි නාට්‍යය කලාව පිරිහිලා තිබෙනවා. මේ වින්නැහිය ගැන ප්‍රවීණයන්ගේ අවධානය යොමු විය යුතුයි.දැන් හැදෙන ටෙලි නාට්‍යවල දර්ශන තල මාරුවීමක් සිදුවන්නේ නැහැ. කැමරාවට කොන්ක්‍රීට් දැම්මා වගේ එක තැන දර්ශන 20 ක් පමණ ගන්නවා. ටෙලි නාට්‍ය කර්මාන්තය ගමන් කරන දිශාව ගැන කොහොමටවත් සෑහීමකට පත් වෙන්න බැහැ. ටෙලි නාට්‍ය කලාව ප්‍රමිතියකට ලක් කළ යුතුයි.* ටෙලි නාට්‍යය ප්‍රමිතිගත කිරීම සිදුවිය යුත්තේ පිටපත පදනම් කරගෙනද ?සමහර අති සාර්ථක පිටපත් මගින් දුර්වල ටෙලි නාට්‍යය බිහිවී තිබෙනවා. ඒ වගේම සාර්ථක නොවන පිටපත් මගින් හොඳ නිර්මාණ බිහි වී තිබෙනවා. ඒ නිසා නිර්මාණය ප්‍රමිතිය සඳහා ලක් කිරීම තමයි වඩාත් සාර්ථක ක්‍රමය එතනදී වර්ගීකරණයකට යන්න පුළුවන්.ප්‍රමිතිගත කිරීමේදී නිර්මාණය ගැන ඇගැයීමක් සිදුවිය යුතුයි. එය ටෙලි නාට්‍ය කර්මාන්තයේ අනාගතයට වැදගත්.* ටෙලි නාට්‍යය සම්මාන උළෙල හරහා එම ඇගැයීම සිදු වනවා නේද ?ප්‍රදර්ශනය සඳහා නිර්මාණ තෝරා ගැනීමේදී මෙන්ම ටෙලි නාට්‍ය සම්මාන උළෙල තුළදීත් ඒ සඳහා බලපාන හේතු පැහැදිලි කිරීමක් සිදු වන්නේ නැහැ. නිර්මාණයක් ඇගැයීමේදී ඒ සඳහා බලපෑ හේතු ප්‍රසිද්ධ කිරීම සිදුවිය යුතුයි. නැත්නම් ඒ වැරදි නැවත නැවත සිදුවිය හැකියි.* ටෙලි නාට්‍ය කරණයෙන් සිනමාවට පිවිසීමට බලාපොරොත්තුවක් තිබේ ද ?සිනමාවට පිවිසීමට බලාපොරොත්තුව තිබුණේ බොහෝ කලක සිටයි. නමුත් දැන් එතැනට යන්න බයක් තියෙනවා. සිනමාව ටෙලි මාධ්‍යයෙන් එහාට ගිය දෙයක්. සිනමාව කෘතියක් ඇතුලේ ටෙලි නාට්‍යයක් කරන්න මට උවමනාවක් නැහැ. අද සිනමාව පවතින තත්ත්වය අනුව තරුණ සිනමාකරුවන්ට අලුත් යමක් කරන්න පුළුවන්ද කියන ප්‍රශ්නය තිබෙනවා. සාර්ථක නිර්මාණ බිහි වුණෙත් ඒවා බලන්න පේ‍්‍රක්ෂකයන් පිරිසක් සිටිනවා ද කියන ප්‍රශ්නය ඇති වී තිබෙනවා.නිර්මාණකරුවෙක් හැටියට මම මගේ පළමු දරුවා බිහි කෙළේ වේදිකාවට දෙවැනි දරුවා ටෙලි නාට්‍ය කර්මාන්තයයි. තුන්වෙනි දරුවා සිනමාවයි. නමුත් මම විපිළිසරව බලාගෙන ඉන්නේ ඒ දරුවා බිහිකර ගැනීමට බැරිවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=f1101074</link>
    <topic>පාකිස්තානයේ ඇවිළෙන ගින්න</topic>
    <author>ධම්මික සෙනෙවිරත්න</author>
    <content>පාකිස්තානයේ නව දේශපාලන අර්බුදයක් නිර්මාණය වී තිබේ. ඒ, පාලක සභාගයේ දෙවැනි විශාලම පක්ෂය ඉන් ඉවත්ව යාමත් සමඟයි. මේ තත්ත්වය තුළ රජය රැකගැනීමේ ප්‍රයත්නයේ ජනාධිපති අසීෆ් අලි සර්දාරි මෙන් ම අගමැති යුසුෆ් රාසා ගිලානිද යෙදී සිටිති.රජය හමුවේ අලුත් අභියෝගයක් නිර්මාණය වී ඇත්තේ ඉකුත් වසර මැදභාගයේ දී එරට මුහුණදුන් දරුණු ජලගැල්ම නිසා සිදු වූ පීඩාවන් මැඬගනිමින් යළි නැඟී සිටීමට වෙර දරණ අතර හා තලේබාන් හා අල්ඛයිඩාව සමඟ සටනකද යෙදී සිටින අතරය. දැන් පන්ජාබ් හි ආණ්ඩුකාරවරයාද ඝාතනයට ලක් වී තිබේ. පාකිස්තානයේ දින 3ක ශෝක කාලයක් ප්‍රකාශයට පත්වී ඇත.පාලක සභාගයේ ප්‍රධාන පාර්ශවකරුවකු වන මුතාහිද්‍ර ක්වාමි ව්‍යාපාරය (MQM) නියෝජනය කරන ඇමැතිවරු දෙදෙනෙක් ඉකුත් සතියේ දී ඉල්ලා අස්විය. එම සති අන්තයේ දී MQM පක්ෂය තමන් ආණ්ඩුවෙන් ඉවත්වන බව ප්‍රකාශ කළා ය. මන්ත්‍රීවරු 25 දෙනෙක්ගේ නියෝජනයෙන් යුතු තම පක්ෂය විපක්ෂය සමඟ එක්වන බව ඔවුහු කියා සිටියහ.මේ සමඟ ආසන 342කින් සමන්විත පාර්ලිමේන්තුවේ පාලක සභාගයකට හිමි ආසන සංඛ්‍යාව 160 දක්වා පහත වැටී ඇත. අවම බහුතරය සඳහා තවත් ආසන 11ක් අවශ්‍ය කරයි. යම් හෙයකින් විශ්වාසභංග යෝජනාවක් ඉදිරිපත් වුවහොත් ආණ්ඩුවට එය අභියෝගයක් විය හැකිය. උද්ගතවී ඇති තත්ත්වය විසඳාගැනීමට ආණ්ඩුව අසමත් වුවහොත් ඉක්මන් මැතිවරණයක් පැවැත්වීමට සිදුවනු ඇත. පාකිස්තාන ජනතා පක්ෂයේ (PPP) නායකත්වයෙන් යුතු පාලක සභාගය එරට බලයට පත්ව තවමත් ගතව ඇත්තේ වසර 3ක් පමණි.මුතාහිද්‍ර ක්වාමි පක්ෂය පාලක සභාගයෙන් ඉවත්වීමට හේතු වශයෙන් ප්‍රකාශ කර ඇත්තේ උද්ධමනය පාලනය කිරීම සඳහා පියවර ගැනීමට රජය අපොහොසත්ව ඇති බව සහ ඇතැම් වැදගත් තීන්දු – තීරණ ගැනීමේ දී තම පක්ෂයේ අදහස් විමසීමක් සිදුව නැති බවයි. ප්‍රශ්නය සාකච්ඡා මාර්ගයෙන් විසඳා ගැනීම සඳහා දරන ලද ප්‍රයත්නයන් බිඳ වැටිණි. මේ වන විට අගමැති ගිලානි නව සභාගයක් ගොඩනඟමින් පාලනය ඉදිරියට ගෙනයාම සඳහා සෙසු දේශපාලන පක්ෂ සමඟ සාකච්ඡා කරමින් සිටී.වත්මන් අර්බුදකාරී වාතාවරණය හේතුවෙන් රජය බිඳ නොවැටෙන බව ඔහු කියා සිටින්නේ බලවත් විශ්වාසයකිනි. තමන්ට කිසිම අර්බුදයක් පෙනෙන්නට නැතැයි ද ඔහු මාධ්‍ය හමුවේ කියා සිටියේ ය.නිර්මාණය වී ඇති නව තත්ත්වය හමුවේ බොහො දෙනාගේ අවධානය පාකිස්තානයේ ප්‍රධාන විපක්ෂ දේශපාලන පක්ෂය වන හිටපු අගමැති නවාස් ෂරීෆ් ගේ මුස්ලිම් ලීගය වෙත යොමු වී ඇත. ඇතැම් විට ඔහුට රජයට එරෙහිව විශ්වාසභංග යෝජනාවක් ගෙන ඒමේ හැකියාව තිබේ.එහෙත්, එවැන්නක් මඟින් රජය පෙරළා දැමීමට තමාට අවශ්‍ය නැතැයි ඔහු දැනටමත් ප්‍රකාශ කර ඇත. වත්මන් අර්බුදයේ වගකීමට කරගසන්නට තමාට වුණමනා නැතැයි ද ඔහු පවසා තිබිණි. දේශපාලන විශ්ලේෂකයකු වන හසන් අස්ධාරි රිස්වි ප්‍රකාශ කරන පරිදි රජයේ අනාගතය දැන් රැඳී ඇත්තේ නවාස් ෂරීෆ් මතයි. ඔහු පෙන්වා දෙන අන්දමට රජය මුහුණ දී සිටින්නේ තීරණාත්මක අවස්ථාවකටයි. වැඩි කලක් බලයේ සිටීමට ඔවුන්ට නොහැකි තත්ත්වයක් ඇති බව ඔහුගේ මතය වී තිබේ.පාකිස්තාන ජනතා පක්ෂ නායිකා බෙනාසීර් භූතෝ ඉකුත් මැතිවරණ ව්‍යාපාරයට අවතීර්ණ වූ අවදියේ ඇයගේ ප්‍රධාන ප්‍රතිවාදියාව සිටි නවාස් ෂරිෆ් සහ ඇය අතර යම් දේශපාලන එකඟතාවක් නිර්මාණය වන ලකුණු පළවිය. එහෙත්, එය ඵලදායි අන්තයක් කරා ගමන් නොකළා පමණක් නොව මැතිවරණ ව්‍යාපාරය ආරම්භයේදී ම හිටපු අගමැතිනි භූතෝ ඝාතනය විය.ඉන්පසු ඇයගේ සැමියා වන අසීෆ් අලි සර්දාරි පාකිස්තාන ජනතා පක්ෂය මෙහෙයවමින් මැතිවරණය ජයග්‍රහණය කළ ද ආණ්ඩුවක් පිහිටුවීමට අවශ්‍ය ඡන්ද සංඛ්‍යාව ලබාගැනීමට ඊට හැකිවූයේ නැත MQM පක්ෂය හා තවත් සුළුතර පක්ෂ කිහිපයක සහාය ලබාගනිමින් ජනතා පක්ෂයට ආණ්ඩුවක් පිහිටුවීමට සිදුවූයේ එම පසුබිම තුළයි.වත්මන් අර්බුදය පැනනඟින තුරුම එහි ස්ථාවරත්වය පිළිබඳ ප්‍රශ්නයක් මතු වූයේ නැත. එහෙත්, ආර්ථික වශයෙන් මතු වූ ගැටලුකාරී තත්ත්වයන්ට නිසි පිළියම් යෙදීමට රජය සමත්ව නැති බවට හඬ නැඟෙමින් තිබිණි. පාකිස්තානය තවදුරටත් අමෙරිකාවේ ‘ත්‍රස්ත විරෝධී සටනේ’ හවුල්කරුවකු ලෙස රැඳී සිටින පසුබිමක එරටට අමෙරිකාවේ මෙන් ම සෙසු බටහිර රටවල ද සහාය අඛණ්ඩව ලැබෙමින් තිබේ.එසේ වුවද, උද්ධමනය ඉහළ යාම, අය - වැය පරතරය අවම කර ගැනීමට නොහැකිවීම වැනි කාරණා දක්වමින් අන්තර්ජාතික මූල්‍ය අරමුදල සහ ආධාර දෙන රටවල විවේචනයට මුහුණදීමට ද රජයට සිදුව ඇත. ඉකුත් වසරේ සිදු වූ දරුණු ජල ගැලීම් තත්ත්වයත් සමඟ එම ආර්ථික ගැටලු තවත් උග්‍ර අතට හැරිණි. ඒ අතරම, ඇෆ්ගනිස්තාන දේශ සීමාවේ අල්ඛයිඩා හා තලේබාන් කණ්ඩායම්වලට එරෙහි ප්‍රහාර දැඩි කිරීමත් සමඟ ඉස්ලාමාබාද් අගනුවර ද ඇතුළුව විවිධ ප්‍රදේශවල ත්‍රස්තවාදී ප්‍රහාර ගණනාවක් ආසන්න වකවානුවේ වාර්තා විය.ත්‍රස්තවාදයට එරෙහි දරුණු සටනක යෙදීමට ද පාකිස්තාන රජයට සිදු වී ඇත.මීට මාස කිහිපයකට පෙර හිටපු ජනාධිපති ජනරාල් පර්වේස් මුෂාරෆ් ද පාකිස්තාන රජය විවෙව්චනය කර තිබිණි. එය යළි දේශපාලන භූමියට අවතීර්ණවීමට ඔහු දරණ වෑයම පිළිබඳ ඉඟිකිරීමක් බව ඇතැම් දේශපාලන විචාරකයන්ගේ අදහස විය. නමුත්, එවැන්නක් සිදු වේදැයි තවමත් නිශ්චිතව කිව නොහැකිය.ගැටලුකාරී සිදුවීම් පෙළක ආසන්නම සිදුවීම පන්ජාබ් ආණ්ඩුකාරවරයා වෙඩි තබා ඝාතනය කිරීමයි. ඔහු පාකිස්තාන ජනතා පක්ෂයේ ප්‍රබල ක්‍රියාධරයෙකි. වත්මන් ජනාධිපතිවරයාගේ සමීපතමයෙකි. පවතින අර්බුදකාරී වාතාවරණයේ ඉදිරි දිශානතිය තීරණය කිරීමේ දී මෙම කණගාටුදායක සිද්ධිය ද බලපෑම් සහගත වනු ඇත. මීට වසර තුනකට පෙර බෙනාසීර් භූතෝ හිටපු අගමැතිනිය ඝාතනය කිරීමෙන් පසු පාකිස්තානයේ සිදු වූ ඉහළ පෙළේ දේශපාලන ඝාතනය ද මෙයයි.පාකිස්තානය න්‍යෂ්ටික බලවතෙක් ද වේ. රට තුළ අස්ථාවර දේශපාලන වාතාවරණයක් හෝ අනාරක්ෂිත බවක් නිර්මාණය වීම කිසිසේත් හිතකර තත්ත්වයක් නොවේ. එහෙයින්, වත්මන් අර්බුදය දුරදිග නොයා විසඳා ගැනීමට පාලක පක්ෂය හැකි සෑම උත්සාහයක් දරණු ඇතැයි සිතිය හැකිය.අනෙක් අතට, පාකිස්තානයේ යම් අස්ථාවරත්වයක් නිර්මාණය වීම කලාපයට ද හිතකර නැත. ඉන්දියාව සහ පාකිස්තානය අතර ශක්තිමත් මිත්‍රත්වයක් ගොඩනැඟීමක් ද තවමත් සිදු වී නැත.අභ්‍යන්තර වශයෙන් නිර්මාණය වන මෙවැනි ගැටලුකාරී තත්ත්වයන් දෙරට අතර සබඳතා වර්ධනය කරගැනීමේ ප්‍රයත්නයන්ට ද බාධාකාරී වනු ඇත. පාකිස්තානය යනු ශ්‍රී ලංකාවේ සමීප මිතුරෙකි. ත්‍රස්තවාදයට එරෙහි ව ශ්‍රී ලංකාව සිදුකළ මානුෂීය මෙහෙයුමේදී ද එරට මිත්‍රශීලි සහයෝගය අපට නොඅඩුව ලැබිණි. එවැනි පසුබිමක මැතිවරණ මඟින් සිදුවන දේශපාලන වෙනස්කම් නොව, ප්‍රජාතන්ත්‍රවාදීව බලයට පත් පාලකයන්ට එරෙහි ව සිදුවන කවර හො ප්‍රයත්නයක් ඉක්මනින් විසඳාගැනීමට හැකිවේවායි පැතීම අප සතු යුතුකමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=f1101075</link>
    <topic>උමඟක් තනා සිදු කළමහා මංකොල්ලය</topic>
    <author/>
    <content>වසරක අවසාන කාලය ලෝකයටම නිවාඩු සමයකි. නත්තලත් ඊට පසුව යෙදුණ නව වසරේ උදාවත් වෙනුවෙන් අලුත් ඇඳුම් පැළඳුම් මිලදී ගැනීමත් විනෝදවීමත් ජීවිත තුළට නැවුම් බවක් ඇති කරලීමට සමත් වූ බව නොරහසක්.දුක්මහන්සියෙන් හරිහම්බ කරන ජනතාවගේ දේපළ සොරා ගන්නා සොරුන්ට මෙම කාලය වඩාත් වාසිදායක කාලපරිච්ඡේදයකි.ජනතාව අත මුදල් ගැවසීම විනෝද සංචාරවල යෙදීම සොරුන්ට සිය රාජකාරී කිරීමට වඩාත් හිතකර වටපිටාවන්ය.වසර අවසානයේ සිදුවූ බැංකු මුදල් සොරකමක් ගැන ආර්ජන්ටිනාවෙන් වාර්තා විය. පොළොව යට උමඟක් හාරා බැංකු සේප්පුව බිඳ එහි තිබූ ආරක්ෂක සේප්පු 100 ක් සොරාගෙන යාමත් එරටින් වාර්තා වූයේය.මෙම බැංකු බිඳීම ගැන දැන ගැනීමට හැකිව තිබෙන්නේ වසර අවසාන නත්තල් නිවාඩුව නිම වී සේවයට පැමිණි විටදීය.මෙම සොරකම හදිසියේ සිදු කළ එකක් නොව දීර්ඝ සැළැසුමක් මත සිදු කළ එකක් බව ආර්ජන්ටිනාවේ බුවනෝස් අයිරස් ආරක්ෂක අංශ වෙත වැටහුණේ මංකොල්ලකරුවන් පැමිණි උමගේ දිග අඩි 100 ක් පමණ වන බව වටහාගත් විටය.මෙම උමගට විදුලි එළිය සහ වාතාශ්‍රය හොඳින් ලැබෙන ආකාරයෙන් තනා තිබීමද ආරක්ෂක අංශවල විමතියට හේතු විය.සොරකම සිදුවන රාත්‍රියේ ආරක්ෂිත සීනු කිහිප වතාවක්ම නාද වී ඇතත් බැංකුවේ දොරටු ආරක්ෂිතව වසා ඇති නිසා නාගරික පොලිසිය ඒ පිළිබඳ සොයා බලා නැත.මෙම සොරුන් බැංකුවට අසල්වැසි ගොඩනැගිල්ල පසුගිය ජුනි මාසයේදී කුලියට ගෙන ඇති අතර එහි සිට පොළොව යටින් උමඟ තැනීම ආරම්භ කර ඇත.සොරකම ගැන සැළ වූ සැණින් මුදල් තැන්පත්කරුවෝ බැංකුව ඉදිරිපිටට පැමිණ තම මුදල් ලබාදෙන ලෙස උද්ඝෝෂණයක නිරත විය. ආරක්ෂිත සේප්පු වලට අමතරව සොරුන් වෙනත් දෑ පිළිබඳ බැංකුව තොරතුරු හෙළිකර නොමැති අතර මංකොල්ලකරුවන් පිළිබඳ කිසිදු තොරතුරක් සොයා ගැනීමටද පොලිසිය අසමත්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>07</day>
    </date>
    <link>http://www.dinamina.lk/2011/01/07/_art.asp?fn=f1101076</link>
    <topic>ලෝකයේ උසමකුණු කන්ද</topic>
    <author>- රෝහණ</author>
    <content>ශ්‍රීමත් එඩ්මන්ඩ් හිලරි සහ ටෙන්සිං වසර 60 කට පමණ පෙර එවරස්ට් කන්ද තරණය කරනු ලැබූහ. එවක පටන් අද වන තෙක් කඳු නගින්නන් දහස් ගණනක් ලෝකයේ පවතින උසම කන්ද තරණය කර ඇත. අඩි 29 දහසක් පමණ උසැති මෙම එවරස්ට් කඳු මුදුන කරා යන අයට අඩි 26000 කට පසුව හමුවන්නේ මරණයේ කලාපයයි.එනම් හුස්ම ගැනීමට පවා අපහසු අන්දමට වාතය තුනී වීමයි. ඒ අනුව කඳු නගින්නන්ට සිදුවන්නේ බර අඩු කර ගැනීමයි.ඒ කඳු නැගීමට අවශ්‍ය වන භාණ්ඩ අතර ඔක්සිජන් ටැංකි, කුඩ, ඉරුණු කූඩාරම්, හා ආහාර පිසීමට අවශ්‍ය බඩු බාහිරාදිය සියල්ලම ඔවුනට බරක් වනු නිසාය. එහි ප්‍රතිඵලය වනුයේ ඒවා එම කඳු මුදුනේ අත්හැර දැමීමය.මෙසේ අත්හැර දැමූ භාණ්ඩ හේතුකොට ගෙන අති විශාල කුණු කන්දක් එවරස්ට් කඳු මුදුනේ දැකිය හැකිය. මෙම කුණු කන්දට මළ සිරුරු කිහිපයක්ද අයත් වීම තවත් විශේෂයකි.මෙම කුණු කන්ද මෙතෙක් කල් වැසී තිබුණේ තද හිම තට්ටුවකිනි.එහෙත් දැනට පවතින ලෝක උෂ්ණත්වය වැඩිවීම හේතුකොටගෙන මෙම හිම තට්ටුව ක්‍රමයෙන් දියවී ගොස් එතෙක් වැසී තිබූ කුණු කන්ද මතුවී ඇත.මෙම කුණු කන්ද අනාගත කඳු නඟින්නන්ට මහත් අපහසුවක් සිදුවීම නිසා ටිබෙටයේ හා චීනයේ සංචාරක ව්‍යාපාරයට අති මහත් බාධාවක් ලෙස සලකනු ලබයි.මේ අනුව ටිබටයේ චීනයේ හා නේපාලයේ පරිසරවේදීන් එවරස්ට් ශුද්ධ කිරීමේ මෙහෙයුමක් අරඹා ඇත.දැනට වරින් වර සිදු කරනු ලැබූ ශුද්ධ කිරීමේ මෙහෙයුම් මගින් කඳු නගින්නන් විසින් දමා ගොස් ඇති අපද්‍රව්‍ය ටොන්50 ක් පමණ ඉවත් කිරීම සිදුවී ඇති අතර 120 ක් පමණ මළ සිරුරු ද කඳු පාමුලට ගෙන ගොස් ආදාහනය කරනු ලැබූ බැව් වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101082</link>
    <topic>හමුදාවෙන් ලාබෙට එළවළු ගන්න මහ සෙනඟක්</topic>
    <author>භක්ති ධර්මපි‍්‍රය මෙන්ඩිස්</author>
    <content>සාමාන්‍ය වෙළෙඳපොළේ මිලට වඩා සියයට පනහක් අඩු මුදලට ජනතාවට එළවළු ලබා දීමට යුද හමුදාවට ඊයේ (07) හැකි වී තිබේ. යුද හමුදාව විසින් කොළඹ නගරය සහ ඒ අවට ඊයේ (07) විවෘත කළ එළවළු වෙළෙඳසල් වෙත පාරිභෝගික ජනතාව වැල නොකැඩී පැමිණි අතර යුද හමුදාවට සිය කෘතවේදීත්වය පුද කළ ජනතාව මහත් සතුටින් එළවළු අඩු මිලට ලබාගෙන නිවෙස් වෙත යනු දැකගත හැකි විය.පාරිභෝගික ජනතාවට ඇදහිය නොහැකි මුදලකට එළවළු මෙහිදී ලබාගත හැකි වූ අතර එම එළවළු ඉතා නැවුම් තත්ත්වයෙන් ඇති බව ඔවුහු සඳහන් කළහ. ජනාධිපති මහින්ද රාජපක්‍ෂ මහතාගේ සහ ආරක්‍ෂක ලේකම් ගෝඨාභය රාජපක්‍ෂ මහතාගේ සංකල්පයකට අනුව යුද හමුදාව ක්‍රියාත්මක කළ මේ වැඩසටහන ඉතා ඉක්මනින් ශ්‍රී ලංකාව පුරා ව්‍යාප්ත කිරීමට යුද හමුදාව බලාපොරොත්තු වෙයි.මේ සංකල්පය තුළින් ජනතාවට මෙන්ම ගොවියාටද සහන සැලැස්වීමට හැකි වන බව යුද හමුදාව පවසයි. ගොවියාගේ නිෂ්පාදන අතරට පැමිණ ගොවියා ගසා කෑ අතරමැදි පුද්ගලයන්ට මින් ඉදිරියට එම වංචාව සිදුකළ නොහැකි බව පාරිභෝගිකයන් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101083</link>
    <topic>දිවංගත අගමැතිබණ්ඩාරනායකගුණ සැමරුම අද</topic>
    <author>අනුර ප්‍රේමලාල්</author>
    <content>දිවංගත අග්‍රාමාත්‍ය එස්. ඩබ්ලිව්. ආර්. ඩී. බණ්ඩාරනායක ශ්‍රීමතානණන්ගේ 112 වැනි ජන්ම දින සැමරුම ගාලු මුවදොර පිටියේ ඒ මහතාගේ පිළිරුව අසල දී අද (08) පස්වරු 4.00 අගමැති දි. මු. ජයරත්න මහතා ගේ ප්‍රධානත්වයෙන් පැවැත්වේ.මෙහිදී පිළිරුවට විශේෂ පුෂ්පෝපහාරයක් ද සිදු කරන අතර, මේ අවස්ථාවට ශ්‍රී.ල.නි.ප මහ ලේකම් සෞඛ්‍ය ඇමැති මෛත්‍රීපාල සිරිසේන, භාණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහත්වරු, මැති ඇමැතිවරු, බණ්ඩාරනායක පවුලේ ඥාතීහු සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101084</link>
    <topic>නැවත පදිංචියට නිර්දේශිතවවුනියාවේ සියලු ප්‍රදේශවලබිම් බෝම්බ ඉවත් කරයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව දිස්ත්‍රික්කයේ නැවත පදිංචිය සඳහා නිර්දේශිත ප්‍රදේශවල සියයට සියයකම බිම් බෝම්බ ඉවත්කර සුරක්ෂිත කර ඇතැයි වවුනියාව දිසාපති පී. එස්. එම්. ඩල්ස් මහත්මිය පැවැසුවා ය.අවසන්වරට වවුනියාව මහිලන්කුලම ප්‍රදේශයේ බිම් බෝම්බ ඉවත් කිරීම අ වසන් කළ බවට දිසාපතිනිය මේ ක්‍රියාදාමයේ දී රජයේ හමුදා පොලිස් විශේෂ කාර්ය බළකාය ඉන්දියාව ඇතුළු විදේශ බිම් බෝම්බ ඉවත් කිරීමේ සංවර්ධන සහාය ලබාදුන් බවද කීවා ය.මේ වන විට බිම් බෝම්බ හා පුපුරණ ද්‍රව්‍ය තුළින් සිදුවන හානිය පිළිබඳ නැවත පදිංචිකළ ගම්මානවල ජනතාව දැනුම්වත් කිරීමේ වැඩසටහන් ක්‍රියාත්මක කෙරෙන බව පැවැසූ දිසාපතිනිය ඇතැම් විට මඟහැරී ඇති පුපුරණ ද්‍රව්‍ය හමුවුවහොත් ජනතාව ඉන් මුදා ගැනීම මෙම දැනුම්වත් කිරීමේ ප්‍රධාන පරමාර්ථය බවද ඇය පැවැසුවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101085</link>
    <topic>වස විස නැති අපේ එළවළු පහසු මිලට ජනතාවට</topic>
    <author>සමන්මලී ප්‍රියශාන්ති</author>
    <content>වස විසෙන් තොර දේශීය එළවළු වර්ග පහසුමිලට ලබාදීමේ වැඩපිළිවෙළක් කෘෂිකර්ම අමාත්‍යාංශය මඟින් ආරම්භ කරයි.ඒ අනුව රසායනික පොහොර හෝ කෘමි නාශකවලින් තොරව කාබනික පොහොර පමණක් භාවිත කර නිෂ්පාදනය කරන ලද එළවළු ප්‍රධාන නගරවල අලෙවි කෙරේ.මේ එළවළු රැගත් ලොරි ප්‍රධාන නගරවලට පිටත් කිරීමේ උත්සවය මේ 10දා පෙරවරු 10 ට බත්තරමුල්ල කෘෂිකර්ම අමාත්‍යාංශයේදී කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් පැවැත්වේ.ජාතික ආහාර ප්‍රවර්ධන මණ්ඩලය යටතේ මේ වැඩපිළිවෙළ ක්‍රියාත්මක කරන අතර මෙමගින් ගොවියාට සාධාරණ මිලක් ලබාදීමටත් පාරිභෝගිකයාට ගුණාත්මක එළවළු වර්ග ලබාදීමටත් අදහස් කරන බව කෘෂිකර්ම ඇමැති මහින්ද යාපා අබේවර්ධන මහතා පැවැසීය. මහින්ද චින්තනය යථාර්තයක් බවට පත්කරමින් සෞඛ්‍ය සම්පන්න පරපුරක් බිහිකිරීම මේ වැඩපිළිවෙළෙයි තවත් අරමුණක් බවද ඇමැතිවරයා සඳහන් කළේය.ප්‍රධාන නගර ආශ්‍රිතව හා වැඩි පාරිභෝගික ජනතාවක් සිටින ප්‍රදේශ හඳුනාගෙන වස විසෙන් තොර එළවලු අලෙවි කිරීමේ මධ්‍යස්ථාන පිහිටුවීමට ද සැලසුම් කර ඇති බවත් අබේවර්ධන මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101086</link>
    <topic>ශ්‍රී ලංකාව සහ ඉන්දියාව අතර මුහුදු මගී ප්‍රවාහන සේවයක්</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකාව සහ ඉන්දියාව අතර මුහුදු මගී ප්‍රවාහන සේවයක් ආරම්භ කිරීම සඳහා වූ අවබෝධතා ගිවිසුමකට ඊයේ (07) පස්වරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා ඉදිරියේ අත්සන් තැබිණ. අදාළ ගිවිසුම වෙනුවෙන් වරාය හා මහා මාර්ග අමාත්‍යාංශයේ ලේකම් සුජාතා කුරේ මහත්මිය සහ ශ්‍රී ලංකාවේ ඉන්දීය මහකොමසාරිස් අශෝක් කේ කාන්ත මහතා අත්සන් තැබූහ.ශ්‍රී ලංකාව සහ ඉන්දියාව අතර මුහුදු මගී ප්‍රවාහන සේවයක් ආරම්භ කිරීමට අවධානය යොමු වූයේ 2010 වර්ෂයේ ශ්‍රී ලංකා ජනාධිපති මහින්ද රාජපක්ෂ මහතා සහ ඉන්දීය අගමැති ආචාර්ය මන්මෝහන් සිං අතර පැවැති සාකච්ඡාවක ප්‍රතිඵලයක් වශයෙනි.ශ්‍රී ලංකාවේ පැවැති එල්ටීටීඊ ත්‍රස්තවාදී ගැටුම් අවසන්වීම හේතුවෙන් වන්දනාකරුවන්, ව්‍යාපාරිකයන්, සංචාරකයන් සහ අධ්‍යාපන කටයුතු සඳහා දෙරට අතර ගමන් කරන්නන්ගේ ප්‍රමාණය දිනපතා වර්ධනය වීමත් සමඟ මෙවැනි මගී ප්‍රවාහන සේවයක් ආරම්භ කිරීමට සිදුවී ඇත.ශ්‍රී ලංකා සංචාරක සංවර්ධන අධිකාරියේ වාර්තාවන්ට අනුව 2010 වසරේ නොවැම්බර් අවසන් වන විට ඉන්දීය ජාතිකයන් 111,129 දෙනෙකු ශ්‍රී ලංකාවට පැමිණ ඇත. එම පුද්ගල පැමිණීම සාමාන්‍යයෙන් මාසිකව 10000 කට ආසන්නය.දෙරට අතර ඇති පාරම්පරික සබඳතා මත කොළඹ සහ තූත්තුකුඩිය අතරත් රාමේෂ්වරම සහ තෙලෙයි මන්නාරම අතරත් 1982 පමණ වන තෙක් පෙරිය සේවයක් තිබුණු අතර ත්‍රස්තවාදී ගැටුම් ආරම්භවීමත් සමඟ එම සේවාවන් නවතා දැමීමට සිදුවිය.ආරම්භ කිරීමට නියමිත මෙම නෞකා සේවය මඟින් සතියකට ඉන්දියාවේ තූත්තුකුඩි වරාය හා කොළඹ වරාය අතර ගමන් වාර තුනක් පැවැත්වීමට නියමිත අතර, එක් වරකට මගීන් 500 ක් සඳහා මෙහි පහසුකම් සැලසේ. එමෙන්ම එක් මගියෙකුට කි.ග්‍රෑ. 100 ක භාණ්ඩ රැගෙන යාමේ පහසුකම ද මේ ගිවිසුම යටතේ ලැබේ.නියෝජ්‍ය ඇමැති රෝහිත අබේගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත්, ඉන්දීය නියෝජ්‍ය තානාපති , ශ්‍රී ලංකා වරාය අධිකාරියේ සභාපති හා ශ්‍රී ලංකා නැව් සංස්ථාවේ සභාපති ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101087</link>
    <topic>ක්‍රිකට් ලෝක කුසලානයට ශ්‍රී ලංකා පිල නම් කරයි</topic>
    <author>පි‍්‍රන්ස් ගුණසේකර</author>
    <content>ලෝක කුසලාන ක්‍රිකට් තරගාවලියට සහභාගි වන ශ්‍රී ලංකා ක්‍රිකට් පිල ඊයේ ප්‍රකාශයට පත්කළේය.කුමාර් සංගක්කාරගේ නායකත්වයෙන් යුත් ශ්‍රී ලංකා ක්‍රිකට් ක්‍රීඩකයින් 15 දෙනාට ක්‍රීඩා ඇමැති මහින්දානන්ද අළුත්ගමගේ මහතා අනුමැතිය ලබා දී ඇත. මේ කණ්ඩායමට ප්‍රවීණ ක්‍රිකට් ක්‍රීඩකයන් වන සනත් ජයසූරිය හා චමින්ද වාස් ඇතුළත් කොට නැත.එමෙන්ම 2007 දී අවසන් ලෝක කුසලාන තරගාවලියට එක්වූ ෆර්විස් මහරුෆ් ද මෙවර කණ්ඩායමට එක්කොට නැත. ලෝක පූජිත දඟපන්දු යවන්නා වූ මුත්තයියා මුරලිදරන් නම් කර තිබේ.ශ්‍රී ලංකා පිල මෙසේය.කුමාර සංගක්කාර (නායක), මහේල ජයවර්ධන, උපුල් තරංග, ටී. එම්. ඩිල්ෂාන්, තිලාන් සමරවීර, චාමර සිල්වා, චාමර කපුගෙදර, ඇන්ජලෝ මැතිව්ස්, තිසර පෙරේරා, නුවන් කුලසේකර, ලසිත් මාලිංග, දිල්හාර ප්‍රනාන්දු, මුත්තයියා මුරලිදරන්, අජන්ත මෙන්ඩිස්, රංගන හේරත්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101088</link>
    <topic>රට පුරා ඇති ආපනශාලාජල යෝග්‍යතා පරීක්‍ෂණයකට</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>රට පුරා ඇති සියලු හෝටල් හා ආපනශාලාවල ආහාර සකස් කිරීමට මෙන්ම පාරිභෝගිකයන්ට පානය කිරීමට ලබා දෙන ජලයේ යෝග්‍යතාව පරීක්‍ෂා කිරීම සඳහා ජල පරීක්‍ෂණ ව්‍යාපෘතියක් දීප ව්‍යාප්තව ක්‍රියාත්මක කිරීමට සෞඛ්‍ය අමාත්‍යාංශය තීරණය කරයි.බොහෝ ආපනශාලා හා හෝටල්වල ආහාර සැකසීමට යොදාගන්නා හා පානය කිරීමට ලබා දෙන ජලය සෞඛ්‍යාරක්‍ෂිත නොවන බවට ඉදිරිපත්ව තිබෙන පැමිණිලි සැලකිල්ලට ගෙන අමාත්‍යාංශයේ මහජන සෞඛ්‍ය අංශය මගින් මේ ජල පරීක්‍ෂණ දීප ව්‍යාප්තව පැවැත්වීමට අමාත්‍යාංශය තීරණය කර තිබේ.විශේෂයෙන් ම මේ සම්බන්ධයෙන් වහාම පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා මහජන සෞඛ්‍ය අංශයට උපදෙස් දී ඇති අතර ඒ අනුව මේ වැඩපිළිවෙළ වහා ආරම්භ කිරීමට අමාත්‍යාංශය පියවර ගෙන තිබේ.මේ වැඩසටහන ආරම්භ කරමින් කොළඹ නගර සභා බල ප්‍රදේශයේ පිහිටි හෝටල් හා ආපනශාලා 100 කට අධික ප්‍රමාණයක භාවිතයට ගන්නා ජලය පෙරේදා (6) දවස පුරා පරීක්‍ෂාවට ලක්කෙරිණි. එහිදී ලබා ගත් ජල සාම්පල ගණනාවක් වැඩිදුර පරීක්‍ෂණ සඳහා වෛද්‍ය රසායනාගාරයට යවා තිබේ.මේ ජල පරීක්‍ෂා කිරීමේ වැඩසටහනට සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, කොළඹ නගර සභාවේ ප්‍රධාන සෞඛ්‍ය වෛද්‍ය නිලධාරි ප්‍රදීප් කාරියවසම් මහත්වරු හා මහජන සෞඛ්‍ය පරීක්‍ෂකවරු රැසක් සහභාගි වූහ.ට අමතරව අලෙවියට තබා තිබෙන පානීය ජල බෝතල්වල ප්‍රමිතිය පිළිබඳ සොයා බැලීමට ද තීරණය කැර ඇත. බොහෝ පානීය ජල බෝතල් නිසි ප්‍රමිතියකින් යුක්ත නොවන බවටත්, ඇතැම් බෝතල්වල ඇති ජලයට අධික ලෙස ක්ලෝරීන් යොදා ඇති බවටත් සෞඛ්‍ය අමාත්‍යාංශයට පැමිණිලි ලැබී තිබේ. ඇතැම් ජල බෝතල්වල අඩංගු ජලය මහජන පරිභෝජනයට නුසුදුසු බව ද සනාථ වී තිබේ.පානීය ජල බෝතලයක ගෙල පෙදෙසෙහි නිෂ්පාදිත දිනය, කල් ඉකුත්වීමේ දිනය සහ ලියාපදිංචි අංකය පැහැදිලිව සඳහන් කළ යුතු වුවත් ;කාළඹින් බැහැර ප්‍රදේශවල අලෙවිය සඳහා ඇති බොහෝ ජල බෝතල්වල ඒ අන්දමින් සටහන් නොවන බව ද වාර්තා වී තිබේ.විශේෂයෙන් ම ජලය ආශි‍්‍රතව වැළඳෙන බෝවන රෝග ලෙස සැලකෙන උණ සන්නිපාතය, හෙපටයිටීස් හෙවත් සෙංගමාලය, පාචනය වැනි රෝග වැළැක්වීම සඳහා පානීය ජලයෙහි සුරක්‍ෂිතතාව බෙහෙවින් වැදගත් වේ.ඇතැම් හෝටල්වල භූගත ජලය ආහාර පිසීමට හා පාරිභෝගිකයන්ට පානය කිරීමට ලබාගන්නා බව සැලවී තිබේ. විශේෂයෙන් ම නාගරික ප්‍රදේශවල අපද්‍රව්‍ය භූ අභ්‍යන්තරයෙන් බැහැර කරන බැවින් එම අපද්‍රව්‍ය ළිං ජලයට මිශ්‍ර විය හැකි නිසා එම ජලය ආහාර සැකසීමට හා පානය කිරීමට සුදුසු නොවේ.මේ කරුණු සැලකිල්ලට ගෙන රට පුරා පිහිටි හෝටල් හා ආපනශාලාවල භාවිතයට ගන්නා ජලය පිළිබඳ ඉදිරියේදී පූර්ණ පරීක්‍ෂණයක් පැවැත්වීම සෞඛ්‍ය අමාත්‍යාංශය තීරණය කැර ඇත.මෙකී කාර්යය සෞඛ්‍ය වෛද්‍ය නිලධාරි කාර්යාල හා මහජන සෞඛ්‍ය පරීක්‍ෂණ නිලධාරීන් මගින් සිදුකැරෙනු ඇත. මේ සඳහා වන චක්‍රලේඛය ඉදිරි කාලයේ නිකුත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n1101089</link>
    <topic>ගිය වසරේ 266,445ක්රට රැකියාවලට ගිහින්</topic>
    <author>මහින්ද අලුත්ගෙදර</author>
    <content>පසුගිය 2010 වර්ෂයේදී රැකියා සඳහා විදේශ ගතවූ ප්‍රමාණය වාර්තාගත ලෙස ඉහළ ගොස් ඇතැයි ශ්‍රී ලංකා විදේශ සේවා නියුක්ති කාර්යාංශය පෙන්වා දෙයි.එම වර්ෂය තුළ මෙරට ශ්‍ර මිකයන් 2,66,445 දෙනකු කාර්යාංශයේ ලියාපදිංචිය ඇතිව රැකියා සඳහා විදේශ රටවලට පිටත්ව ගොස් තිබෙන බව විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා පවසයි.තවද සභාපතිවරයා පෙන්වා දෙන්නේ විදේශ සේවා නියුක්ති කාර්යාංශ ඉතිහාසයේ ඉහළම ආදායමද එම වර්ෂයේ උපයා තිබෙන අතර එම අගය රුපියල් මිලියන 500ක් බවයි.උතුරු නැඟෙනහිර ප්‍රදේශවල තරුණ තරුණියන් විදේශ රැකියා සඳහා යොමු වීම, දකුණු කොරියානු රැකියා අවස්ථා සඳහා මෙරට තරුණ තරුණියන් වැඩි වශයෙන් තෝරා ගැනීම, සම්ප්‍රදායික රැකියා සීමාවන් ඉක්මවා නව රැකියා වෙළෙඳ පොළ වෙත ශ්‍රී ලාංකිකයන් යොමු කිරීම, වෘත්තිය පුහුණුව ලැබූවන් විදේශ රැකියාවලට පිටත්කර යැවීම ආදිය මෙලෙස විදේශ රැකියා ක්ෂේත්‍රයේ වර්ධනයට හේතුව බවද නීතිඥ කිංස්ලි රණවක මහතා කියයි.මේ වර්ෂයේදී විදේශ රැකියා ප්‍රවර්ධන හා සුබසාධන අමාත්‍යංශය සමග එක්ව සැලසුම් කළ රැකියා ප්‍රවර්ධන වැඩ සටහන් ක්‍රියාත්මක කිරීම මගින් විදේශ රැකියා සඳහා මෙරට ශ්‍රමිකයන් පිටත්කර යැවීම තවදුරටත් ඉහළ නැංවීම අපේක්ෂිත බවද ඒ මහතා පවසයි.තවද ඒ මගින් ලබන වසර වන විට රුපියල් මිලියන 750 ක ආදායමක් ඉපයිය හැකි වනු ඇතැයි පවසන විදේශ සේවා නියුක්ති කාර්යාංශයේ සභාපතිවරයා ඒ අනුව විගමනික ශ්‍රමිකයන් වෙනුවෙන් කාර්යාංශය ඉටු කරන සුබ සාධන කාර්යයන් තවදුරටත් ඉහළ නංවාළමින් විදේශ රැකියා ප්‍රවර්ධන කටයුතු වඩාත් ඵලදායී ලෙස ක්‍රියාවට නැංවීම තම අපේක්ෂාව බවද වැඩි දුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010810</link>
    <topic>උතුරේ පවුල් 15,000ක්නැවත පදිංචිකර අවසන්</topic>
    <author>චමීර ඇල්ලදෙණිය</author>
    <content>යුද්ධයෙන් පසුව උතුරු පළාත තුළ පවුල් පහළොස්දහසක් (15,000) මේ වන විටත් නැවත පදිංචි කර අවසන් බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි.උතුරේ සියලු ජනතාවට පහසුකම් සැපයීමට ද රජය සමත්ව තිබෙන බවද ඉදිරියට ඔවුන් පිළිබඳපසුවිපරම් සිදුකරන බවද ඇමැතිවරයා සඳහන් කළේය. ශ්‍රී ලංකාවේ අමෙරිකානු තානාපති පැට්‍රිෂියා බුටෙනිස් මහත්මිය හා ඇමැති රිෂාඩ් බදියුදීන් මහතා අතර හමුවක් පසුගියදා (06) අමාත්‍යාංශයේදී පැවැත්විණි. එහිදී ඇමැතිවරයා මේ අදහස් පළකළේය.මෙහිදී යුද්ධයෙන් පසුව උතුරු ප්‍රදේශයේ ජනතාව නැවත පදිංචි කිරීමේ ප්‍රගතිය පිළිබඳව සාකච්ඡා කෙරිණි.නැවත පදිංචි කළ ජනතාවට පහසුකම් කඩිනමින් ලබාදීමට අමෙරිකානු රජයේ හා ස්වෙච්ඡා සංවිධානවල සහයෝගය ලබාදීමට ද මෙහිදී පැට්‍රිෂියා බූටෙනිස් මහත්මිය එකඟතාව පළකළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010811</link>
    <topic>දළදා මාලිගයේ‘රන් ආවුධ මණ්ඩපය’ප්‍රතිසංස්කරණයට</topic>
    <author>චන්දිමා එදිරිමාන්න</author>
    <content>ශ්‍රීදළදා මාලිගයේ ඓතිහාසික “රන් ආවුධ මණ්ඩපය” ප්‍රතිසංස්කරණය කිරීමට පියවර ගැනේ. කිසිවකුගේ අවධානයට ලක් නොවී විනාශයට පත්ව යමින් තිබූ මේ ඓතිහාසික පෞරාණික ගොඩනැගිල්ලේ ප්‍රතිසංස්කරණ කටයුතු සිදුකිරීමට රාජ්‍ය ඉංජිනේරු සංස්ථාවට භාර දී තිබේ.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ අදහසක් අනුව මේ කාර්යය සිදු කෙරේ.රන් ආවුධ මණ්ඩපයේ ප්‍රතිසංස්කරණ කටයුතු ආරම්භ කිරීමේ උත්සවය අද (08) පෙ. ව. 8.10 ට දළදා මාලිගා පරිශ්‍රයේදී අතිපූජ්‍ය මල්වතු අස්ගිරි මහනා හිමිවරුන් ගේ මූලිකත්වයෙන් ආරම්භ කෙරේ.මල්වතු පාර්ශ්වයේ මහා නායක අති පූජ්‍ය තිබ්බොටුවාවේ ශ්‍රී සිද්ධාර්ථ සුමංගල මහා නායක හිමියන්ගේ හා අස්ගිරි පාර්ශ්වයේ මහා නායක අති පූජ්‍ය අග්ගමහා පණ්ඩිත උඩුගම ශ්‍රී බුද්ධ රක්ඛිත හිමියන් ගේ පූර්ණ අනුශාසනා පරිදි ශ්‍රී දළදා මාලිගාවේ දියවඩන නිලමේ තැම්පත් ප්‍රදීප් නිලංග දෑල මහතා ගේ සහභාගීත්වයෙන් ආරම්භ කෙරෙන පුණ්‍ය උත්සවයට ඇමැති විමල් වීරවංශ මහතාද, නියෝජ්‍ය ඇමැති ලසන්ත අලගියවන්න මහතා ද සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010817</link>
    <topic>ජනපති ආරක්ෂක අංශයේ 2 ලුතිනන් වරයකු ලෙස පෙනී සිට මුදල් වංචා කළ අයෙක් දැලේ</topic>
    <author>විස්තර හා ඡායාරූප එස්. එන්. ගොඩමුන්න ගම්පල සමූහ</author>
    <content>ජනාධිපති ආරක්ෂක අංශයේ 2 ලුතිනන් වරයෙකු ලෙස පෙනී සිටිමින් කතානායක චමල් රාජපක්ෂ හා පාර්ලිමේන්තු මන්ත්‍රී නාමල් රාජපක්ෂ යන මහත්වරුන්ගේ අනුග්‍රහයෙන් ශ්‍රී ලංකා වරාය අධිකාරියේ රැකියා ලබා දෙන බව පවසා රජයේ විවිධ ප්‍රදේශවල විශාල තරුණ පිරිසකගෙන් රුපියල් ලක්ෂ 60 කට අධික මුදලක් වංචා කළ පුද්ගලයකු නාවලපිටිය පොලිසිය මගින් අත්අඩංගුවට ගෙන තිබේ.නාවලපිටිය ප්‍රදේශයෙන් පමණක් තරුණ තරුණියන් 140කට අධික පිරිසකගෙන් රුපියල් ලක්ෂ 20කට වඩා මුදල් වංචා කර ඇති මේ පුද්ගලයා ඔහු සතු ලියකියවිලි අනුව රටේ විවිධ ප්‍රදේශවල තරුණ තරුණියන් විශාල ප්‍රමාණයක් මුලාකොට ඇති බව පරීක්ෂණවලින් තහවුරු වී තිබේ.ජනාධිපති ආරක්ෂක අංශය සතු හැඳුනුම්පත් තුනකින් පෙනී සිට ඇති මේ පුද්ගලයා පළමුවන ශ්‍රී.ල.පා.හ.වේ 2 ලුතිනන් වරයකු ලෙස පෙනී සිට තිබේ.අත්අඩංගුවට ගන්නා අවස්ථාවේ මොහු සතුව පැවති යුද හමුදා නිල ඇඳුම ලුතිනන්වරයෙකුට අයිති පලඳනා, බඳපටි හා නිල ලාංඡනවලින් සමන්විතව තිබූ අතර හැඳුනුම්පත් හා අනෙකුත් ලියකියවිලි ද ජනාධිපති ආරක්ෂක අංශය සතු බවට තහවුරු කරන ආකාරයේ ඒවා විය.පසුගිය දින කිහිපය පුරා නාවලපිටිය පොලිසිය වෙත විශාල තරුණ පිරිසක් රැකියා සඳහා පොලිස් සහතික ලබාගැනීමට පැමිණ තිබුණි. මින් වැඩි දෙනා හම්බන්තොට වරායේ රැකියා සඳහා මෙම සහතික ලබාගෙන තිබිණි.නාවලපිටිය පොලිස් ස්ථානාධිපති උදය වික්‍රමසේකර මහතා මේ පිළිබඳ අවධානයෙන් පසුවෙද්දී නාවලපිටිය පල්ලේගම ග්‍රාම නිලධාරිවරයාගෙන් පොලිස් ස්ථානාධිපතිවරයාට මේ රැකියා පිළිබඳ විමසීමක් ලැබුණි.ඒ අනුව තම සැකය තහවුරු කරගත් ස්ථානාධිපතිවරයා තම කණ්ඩායම සමග ගොස් මේ සැකකරු ඊයේ (7) අත්අඩංගුවට ගෙන තිබේ.අත්අඩංගුවට ගන්නා අවස්ථාවේ මොහු සතුව තිබූ වරාය අධිකාරියේ රැකියා ලබාදීම සඳහා 2011.01.10 දිනට කැඳවා තිබූ පත්වීම් ලිපි විශාල ප්‍රමාණයක්, නිල මුද්‍රා හතරක්, හැඳුනුම්පත් තුනක්, හමුදා නිල ඇඳුමක්, පිහියක්, ජංගම දුරකථනයක් ඇතුළු ලියකියවිලි රැසක් සොයාගෙන ඇති අතර චෙක්පත් ගිනුම්ගත කරගෙන ඇති බැංකු රිසිට්පත් ද සොයාගෙන තිබේ.රැකියා ලබාගැනීම සඳහා බොහෝ තරුණ පිරිස් මේ පුද්ගලයාට රුපියල් ලක්ෂයේ සිට ලක්ෂ පහ දක්වා ගෙවා ඇති අතර ඒ සඳහා ඔවුන් නිවාස, ඉඩම් රන් භාණ්ඩ ආදිය විකුණා හා උකස් කොට ඇති බවද පරීක්ෂණ පවත්වන පොලිසිය සොයාගෙන ඇත.මොහු සතුව තිබූ රබර් මුද්‍රා අතර හම්බන්තොට වරාය අධිකාරිය, ජනාධිපති ආරක්ෂක අංශ සේනාවිධායක හා බලසේනාධිපති ශ්‍රී.ල.පා.හ. යන මුද්‍රාවන් තිබී සොයාගෙන ඇත.කතානායක වරයාගේ හා නාමල් රාජපක්ෂ මහතාගේ මැදිහත් වීමෙන් වරාය අධිකාරියේ කම්කරු තනතුරේ සිට ඉහළම තනතුරු ලබාදීම සඳහා මොහු පෙනී සිටි ලිපි ලබාදී ඇත්තේ එහි තනතුර අනුව මුදල් ලබාගැනීමෙනි.මොහු සතුව තිබූ හැඳුනුම්පත් තුන අනුව පදිංචිය ද ස්ථාන තුනක් සඳහන්ව තිබුණි.මේ අනුව තල්දූව, අවිස්සාවේල්ල හා රෝහල් හන්දිය ඇඹිලිපිටිය මෙන්ම මැණික්දොල එල්ලාවල ලෙස ඒවායේ සටහන්ව තිබුණි. අත්අඩංගුවට ගත් සැකකරු නාවලපිටිය මහේස්ත්‍රාත් පූර්ණිමා පරණගමගේ මහත්මිය වෙත ඉදිරිපත් කිරීමට නියමිතව තිබිණි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, ගම්පොල කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, පොලිස් අධිකාරි බී. ජී. විමලදාස යන මහත්වරුන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර කා.උ.පො. චන්ද්‍රා මල්වත්ත, පො.සැ. විජේතුංග, පො.කො. ප්‍රියන්ත, පො.කො. සරත්, කා.පො.කො. සමන්මලී සි.අ. අජිත්, පො.කො.රි කුමාර යන නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010818</link>
    <topic>ලොව නොදැක ජීවත්වනදරුවන් දෙදෙනාට සරණක් වෙමු</topic>
    <author>උකුවෙල සමූහ සී. තී. ගමගේ</author>
    <content>උපන්දා සිට දෙපා පණ නැතිව ආබාධිත සහෝදරයන් දෙදෙනෙක්, එකම කාමරයක එකම ඇඳක වසර විසි හතරක් වැතිර සිටීමේ අසාමාන්‍ය පුවතක් උකුවෙල ගුරලවෙල ගම්මානයෙන් අසන්නට ලැබේ. වැඩිමහල් සොයුරා, නන්දන ස්වර්ණ වර්ධන වීරසූරිය, වයස 24 යි.දෙවෙනියා, අනුරාධ සූරියනාථ වීරසූරිය වයස 23 යි. ඇම්. ඒ. වීරසූරිය පියා දැනට මිය ගොසිනි. මව ජී. ජී. ජයන්ති වීරසූරියයි. ආබාධිත දරු දෙදෙනා කෙරෙහි මවු සෙනහස නො අඩුව පවතියි. බෙහෙත් ආහාර පාන දෛනිකව ලබාදීමට තරම් ආර්ථිකයක් මවට නැත.සමාජ සේවා අංශයෙන් රුපියල් 750ක මුදලක් ලැබේ. එය දින තුනකට පමණක් සෑහෙන බව මව වන ජයන්ති මහත්මිය පැවසුවාය. මොවුන්ට අනුකම්පා කළ යුතුයි. ආධාර කිරීමට ද හැකියාවක් ඇති අයගෙන් ජයන්ති මහත්මිය ආධාරයක් ඉල්ලා සිටී. උකුවෙල මහජන බැංකුවේ අංක 201200180001332 ගිණුමට ආධාර බැර කළ හැකිය. ආබාධිත වුණත් දරු දෙදෙනා ජීවත් කිරීම මවු සෙනහස හා බැඳී පවතින්නකි. ඇගේ ලිපිනය – ජී. ජී. ජයන්ති අංක 137 ගුරලවෙල (දකුණ) උකුවෙල..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010812</link>
    <topic>ලොරිය අඩි 70ක ප්‍රපාතයේඑක් අයෙක් මරුට 5කට තුවාල</topic>
    <author>භක්ති ධර්මප්‍රිය මෙන්ඩිස්</author>
    <content>ඇල්ල නමුනුකුල නාවින්නවත්ත ප්‍රදේශයේදී ඊයේ (07) දහවල් ලොරියක් අඩි 70 වක පමණ ප්‍රපාතයකට පෙරළීයාමෙන් එහි ගමන්ගත් පුද්ගලයෙකු මියගොස් තවත් පස්දෙනකු බරපතළ තුවාල ලැබූහ.සිද්ධියෙන් මියගොස් ඇත්තේ වතු ගබඩාකරුවෙකු වන හපුතලේ වල්ගහවෙල බැද්දේවත්ත ප්‍රදේශයේ පදිංචිව සිටි ඩී. එම්. ජයසේකර (55) යන අය බව ඇල්ල පොලිසිය පවසයි.ලොරිය පෙරළෙන අවස්ථාවේ එහි පස් පුරවා තිබූ බව පැවසේ. මාර්ගයේ ලිස්සා යාම නිසා මෙම අනතුර සිදු වන්නට ඇතැයි පොලිසිය සැකකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010813</link>
    <topic>කෑගල්ල ලංගම ඩිපෝවේ සේප්පුවලලක්‍ෂ ගණනක වාහන අමතර කොටස්</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>කෑගල්ල ලංගම ඩිපෝවෙහි ඉංජිනේරු අංශයේ පෞද්ගලික සේප්පුවල තිබී ලක්‍ෂ ගණන් වටිනා වාහන අමතර කොටස් විශාල තොගයක් අවිස්සාවේල්ල ප්‍රාදේශීය කාර්යාලය මගින් පරීක්‍ෂා කරන අවස්ථාවේ හමුවී ඇත.මේ ඩිපෝව තුළ සේවකයින්ගේ සේප්පු සියයක් පමණ ඇත. ඉන් හැටක පමණ බස් රථවලට සවිකිරීම සඳහා ගබඩාවෙන් ලබාගන්නා ලද අමතර කොටස් ද මේ අතර තිබී සොයාගෙන ඇත.අවිස්සාවේල්ල ලංගම ආරක්‍ෂක අංශය සහ විගණන අංශය මගින් මෙම වැටලීම සිදුකර ඇත-.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010814</link>
    <topic>හෙරොයින් ළඟ තියාගෙන වැඩ වරද්දා ගනී</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>හෙරොයින් ග්‍රෑම්ස් 5 බැගින් ළඟ තබාගෙන සිටි තරුණයින් දෙදෙනෙකු පිළියන්දල කොස්පැලෑන හන්දියේදී සහ දෙනිය ප්‍රදේශයේ දී පිළියන්දල පොලිසිය මගින් අත්අඩංගුවට ගෙන ඇත.මේ සැකකරුවන් පොලිසියට පවසා ඇති අන්දමට හෙරොයින් මත්කුඩු ප්‍රදේශයේ බෙදාහරින ජාවාරම්කරුවන් දෙදෙනෙකුගෙන් ලබාගෙන ඇත.එම ජාවාරම්කරුවන් අත්අඩංගුවට ගැනීමට පිළියන්දල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010815</link>
    <topic>මීටරයට පිටින් වතුර අරන්මණ්ඩලයට ලක්‍ෂ ගණනක් පාඩු කරලා</topic>
    <author/>
    <content>විසන්ධි කළ ජල සම්බන්ධතාවයේ ජල මීටරයට පිටින් ලබාගත් ගල්කිස්ස සේරම් පාරේ පිහිටි කැරෝකේ සහ සම්භාහන ආයතනයක් වැටලූ කොළඹ අනවසර ජල වැටලීම් අංශයේ නිලධාරීන් එම කැරොකේ රාත්‍රි සමාජ ශාලාව පවත්වාගෙන ගිය කළමනාකරු අත්අඩංගුවට ගෙන ඇත.2009 වසරේ සිට මේ ජල වංචාව සිදුකර ඇති බවත් ජල සම්පත් සහ ජලාපවහන මණ්ඩලයට පාඩු වූ මුදල රුපියල් 588,784 මුදලක් බව වැටලීම් අංශ නිලධාරීන් පැවසීය.විශාල ටැංකියක් උපයෝගි කරගෙන ජල සම්පත් මණ්ඩලයට අයිති ජල නළයෙන් මෝටරයක් යොදාගෙන මෙම ජල වංචාව සිදුකර ඇති බවද එම නිලධාරීහු කීහ.වැටලීම් අංශයේ ප්‍රධාන ඉංජිනේරු ඩබ්. ප්‍රේමකුමාර සහ සහකාර ඉංජිනේරු යූ. ඩබ්ලිව්. ගුණරත්න යන මහත්වරු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010816</link>
    <topic>ශ්‍රී ලංකාවේ උසම තුඹස</topic>
    <author>ඡායාරූපය ආර්. ආර්. ජේ. රාජසිංහ</author>
    <content>ශ්‍රී ලංකාවේ ඇති උසම තුඹස ලෙස දැනට සොයාගෙන ඇති මෙම තුඹසේ උස අඩි 16ක් පමණ වෙතැයි පැවසෙයි. මෙය පිහිටා තිබෙන්නේ මුතූර් රාල්කුලි ආශ්‍රිත නාවික හමුදා අනුඛණ්ඩයට යාබදවයි. මෙම තුඹසට ආසන්නව තවත් මෙවන් අසාමාන්‍ය උසකින් යුත් තුඹස් කිහිපයක් පිහිටා ඇතත්, මෙම තුඹස ශ්‍රී ලංකාවේ උසම තුඹස ලෙසට දැනට සොයාගෙන තිබේ. මෙහි ආරක්‍ෂාව සඳහා ශ්‍රී ලංකා නාවික හමුදාව මගින් ආරක්‍ෂිත වැටක් ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010819</link>
    <topic>ආනයනික බිත්තර ලක්ෂ 40ක්දිවයිනපුරා බෙදාහරී</topic>
    <author>විජයානි එදිරිසිංහ</author>
    <content>ආනයනික බිත්තර ලක්ෂ 40ක් පෙරේදා (06) දිවයිනපුරා සියලුම ස.තො.ස. ඇතුළු රජයේ අලෙවිසැල් වෙත බෙදාහැර තිබේ.රුපියල් 11ක තොග මිලට සහ රුපියල් 12ක උපරිම සිල්ලර මිලට ලබාගත හැකිවෙයි. ලබන සතියේ තවත් බිත්තර ලක්ෂ 40ක් බෙදා හැරීමට නියමිතය.මේ අතර බී ලූණු කිලෝ ලක්ෂ දෙකක් ද අලෙවි සැල්වලට යවා ඇත.ඒවායේ මිල කිලෝව රුපියල් 129කි. බී ලූණු සහ බිත්තර ආනයනය නොනවත්වා දිගටම සිදු කරන බව සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි.බිත්තර සහ බී ලූණු තොග අවශ්‍ය පෞද්ගලික වෙළෙඳුන් වෙතොත් දුරකථන අංක 0722 155249, ප්‍රදීප් මහතාගෙන් අවශ්‍ය තොරතුරු ලබා ගැනීමට වෙළඳ අමාත්‍යාංශය පහසුකම් සපයා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010820</link>
    <topic>අද දෙරණ ප්‍රවෘත්ති ප්‍රචාරයෙන් විකාශනය වූ කිසිවක් පසුව වෙනස් කළ නොහැකියි</topic>
    <author>ශිරෝමි අබයසිංහ</author>
    <content>සුදු කොඩි ප්‍රකාශය සම්බන්ධයෙන් සරත් ෆොන්සේකා මහතා රත්නපුර රැලියේදී කළ කථාව ඇතුළත් “අද දෙරණ” ප්‍රවෘත්ති විකාශයේ ප්‍රචාරය වූ කිසිවක් පසුව වෙනස් නොකළ බවත්, එසේ කිරීමට ප්‍රවෘත්ති අධ්‍යක්ෂවරයාට හෝ නිෂ්පාදකවරයාටවත් හැකියාවක් නොමැති බවත්, දෙරණ රූපවාහිනි ආයතනයේ ප්‍රවෘත්ති සංස්කාරක තරංග ජයකොඩි මහතා සුදු කොඩි නඩුවේ සාක්කි දෙමින් ඊයේ (07) කීය.රත්නපුර පැවති මැතිවරණ ප්‍රචාරක රැලියකදී සරත් ෆොන්සේකා මහතා කළ කථාවකින් “අද දෙරණ” ප්‍රවෘත්ති විකාශයේ ප්‍රචාරය වූ කොටස ඇතුළත් සී. ඩී. තැටිය සුදු කොඩි නඩු විභාගයේදී ඊයේ (07) ප්‍රදර්ශනය කෙරිණි.එම රැස්වීම පටිගත කළ දෙරණ රත්නපුර මාධ්‍යවේදි ගයාන් කුඩාගම මහතා එම තැටියේ අන්තර්ගත වූයේ තමා පටිගත කළ රැස්වීමේ දර්ශන බවත් එම ප්‍රවෘත්ති විකාශය සංස්කරණය කළ දෙරණ ප්‍රවෘත්ති සංස්කාරක තරංග ජයකොඩි මහතා එම සී. ඩී. පටය සහ අන්තර්ගතයද හඳුනා ගත්තේය.දෙරණ 2009. 12. 24 දා රාත්‍රී සම්පූර්ණ ප්‍රවෘත්ති ප්‍රකාශයේ සී. ඩී. තැටිය අධිකරණයට භාර දුන් ජයකොඩි මහතා එම තැටියේ අඩංගු දේ වෙනස් නොකළ බවත්, එසේ කිරීමට ප්‍රවෘත්ති අධ්‍යක්ෂවරයාට හෝ නිෂ්පාදකවරයාටත් හැකියාවක් නොමැති බවත් අධිකරණය හමුවේ සාක්කි දෙමින් කීය.කොළඹ මහාධිකරණ විනිසුරුවරුන් වන දීපාලි විජේසුන්දර මහත්මිය (සභාපති) ඩබ්ලිව්. ටී. ඇම්. පී. බී. වරාවැව සහ ගල්කිස්ස සිවිල් මහාධිකරණ විනිසුරු ඉසෙඩ් එම් රෂික් මහත්වරුන්ගෙන් සමන්විත විනිශ්චය මණ්ඩලයක් හමුවේ මෙම නඩුව විභාගයට ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=n11010821</link>
    <topic>තයිපොංගල් සමරන්න යෝධ පොංගල් බතක්</topic>
    <author>විජයානි එදිරිසිංහ</author>
    <content>මෙවර තයිපොන්ගල් දිනය නිමිත්තෙන් සහල් කිලෝ දහසක (1000) පොංගල් බතක් පිළියෙල කිරීමට යාපනය ආරක්ෂක බළසේනා මූලස්ථානය සැළසුම් කර තිබේ.ලබන 16 වැනි දාට පොංගල් දිනය සැමරේ. යාපනය අර්ධද්වීපයට පිවිසෙන ප්‍රධාන පිවිසුම් දොරටුව වන අලිමංකඩදී පොංගල් බත පිළියෙළ වෙයි. එදින පෙරවරු 7 සිට දහවල් 12 දක්වා යාපනයට පිවිසෙන සහ ඉන් පිටවන සියලු දෙනාට පොංගල් බතින් සංග්‍රහ කෙරේ.යාපනය ආරක්ෂක ආඥාපති මේජර් ජෙනරාල් මහින්ද හතුරුසිංහ මහතාගේ ප්‍රධානත්වයෙන් සියලුම හමුදා භට පිරිස්වල සහයෝගයෙන් පොංගල් කිරිබත පිළියෙළ වෙයි.එම කිරිබත අලිමංකඩට නුදුරුව පදිංචි නිවාස පනහකට නෑදෑ හිතවතුන් ලෙස සැරසී හමුදා විරුවන් නෑදෑ ගමන් යාමටද නියමිතය.දශක තුනක යුද්ධයෙන් පසු යාපනය ප්‍රදේශයේ මෙවැනි විශාල පොංගල් බතක් උයා එහි ජනතාව සමඟ හමුදාව සහීදරත්වයෙන් සමරන ප්‍රථම පොංගල් උත්සවය මෙය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101081</link>
    <topic>නාගොඩ මහ විදුහලේඅඩුපාඩු සපුරා දෙන්න</topic>
    <author>නාගොඩ විශේෂ - එන්. විජේරත්න</author>
    <content>කළුතර – නාගොඩ ප්‍රදේශයේ පිහිටි නාගොඩ නවෝද්‍යා මහා විද්‍යාලයේ අඩුපාඩු රැසක් පැවතීම නිසා සිසු සිසුවියන්ගේ අධ්‍යාපන කටයුතුවලට බාධා ඇතිව තිබේ.සිසු සිසුවියන් 840 දෙනකු අධ්‍යාපනය ලබන මේ විද්‍යාලයේ විදුහල්පති ඇතුළු ගුරු මණ්ඩලය 35 දෙනකුගෙන් සමන්විත වේ. අනධ්‍යයන කාර්ය මණ්ඩලය 5 දෙනෙකි.පළමුවැනි ශ්‍රේණියේ සිට අ. පො. ස. උසස් පෙළ දක්වා පන්ති පැවැත්වේ. පළමුවැනි ශ්‍රේණියට පන්ති තුනක් අනුමතව තිබෙන නමුත් ගොඩනැගිලිවල අඩුපාඩු නිසාවෙන් ඒ සඳහා අවස්ථාව නොලැබී තිබේ. පෙර සිටි විදුහල්පතිවරුන් ද වරින්වර ඉල්ලීම් කර තිබුණද එහි වෙනසක් සිදුවී නැත.මේ විද්‍යාලයට පුස්තකාලයක් නොමැතිවීම ද තවත් විශාල අඩුපාඩුවකි. ක්‍රීඩා පිටියක් තිබුණද එය වටා තාප්පයක් නොමැතිවීමෙන් අනාරක්‍ෂිත බවට පත්ව තිබේ. පාසල් දරුවන් ක්‍රීඩා පිටියට යැවීම පවා කළ නොහැකි තත්ත්වයක් මේ නිසා මතුව තිබේ. විද්‍යාලයේ ක්‍රීඩා පිටිය ගවයන්ගේ හා කුකුළන්ගේ වාසස්ථාන බවට පත්ව තිබේ.මේ වසරේ පහතරට නර්තන අංශයෙන් සමස්ත ලංකා මට්ටමින් තෙවැනි ස්ථානය දිනාගත්තේ නාගොඩ නවෝද්‍යා මහ විද්‍යාලයයි. එහෙත් ඒ සඳහා ඔවුන්ට වෙනම ස්ථානයක් නොමැතිවීම ද කනගාටුදායකය.පහ වසර ශිෂ්‍යත්වයෙන් මේ වසරේදී 7 දෙනෙක් සුදුසුකම් ලබා තිබේ.මෙහි පරිගණක අංශය සඳහා ගොඩනැගිල්ලක් තිබුණද පරිගණක මෙතෙක් ලබා දී නොමැත. ගෘහ විද්‍යාගාරයක් නොමැතිවීම ද තවත් පවතින අඩුපාඩුවකි.නාගොඩ නවෝද්‍යා මහ විද්‍යාලයට ගමගොඩ, බෝම්ඹුවල, ගංඉම, දොඩන්ගොඩ, රජවත්ත සහ නාගොඩ යන ප්‍රදේශවලින් අධ්‍යාපනය ලැබීම සඳහා සිසු සිසුවියෝ පැමිණෙති.භෞතික සම්පත්වල අවශ්‍යතාව සපුරාලීමෙන් අධ්‍යාපන අංශයෙන් මෙන්ම අනෙකුත් ක්ෂේත්‍රවලින් ද සුවිශේෂී දස්කම් දැක්වීමට තම දරු දැරියන්ට හැකියාව ඇති බව මවුපියෝ සඳහන් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101082</link>
    <topic>කහ ඉරි මැකිලා</topic>
    <author>වාද්දුව සමූහ එස්. ආර්. පියදාස</author>
    <content>ගාලු මහා මාර්ගයේ දකුණු පොතුපිටිය අංක 01 දුම්රිය පොළ පාර හන්දියේ් (පූජාරාම විහාරස්ථානය ඉදිරිපිට) කහ ඉරි මැකී ගොස් තිබේ.එම ස්ථානය ජනාකීර්ණවීම නිසා වාහන තදබදයක් ද පවතී.මේ නිසා එම ස්ථානයේ වාහන අනතුරු සිදුවීමේ අවදානමක් තිබෙන බැවින් එම කහ ඉරි නැවත සලකුණු කැර දෙන මෙන් ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101083</link>
    <topic>ඇලුමිනියම් භාණ්ඩ කම්හල ඉවත් කරන ලෙස ඉල්ලති</topic>
    <author>සීදුව සමූහ නිශ්ශංක පියරත්න</author>
    <content>සීදුව නගර සභා බල ප්‍රදේශයේ ඇඟලුම් කර්මාන්ත ශාලාවක් පවත්වාගෙන ගිය අයකු ඇඟලුම් ඉවත් කර දැන් එම ගොඩනැඟිල්ලේ ඇලුමිනියම් භාණ්ඩ නිපදවීමට ක්‍රියා කරගෙන යන බව ප්‍රදේශවාසීහු පවසති.ඇලුමිනියම් භාණ්ඩ නිපදවීමේ දී ප්‍රදේශවාසීන්ට විවිධ ලෙඩ රෝග වැලඳීමට ඉඩ ඇති නිසා ඇලුමිනියම් භාණ්ඩ නිපදවීම නතර කරවන ලෙස සීදුව ප්‍රදේශයේ ජනතාව වගකිය යුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101084</link>
    <topic>දිනමිණ පුවතින් පසු වඩුගොඩ පැහැසර ක්‍රීඩා සමාජයගොඩනැඟිල්ල පිළිසකර කරයි  </topic>
    <author>ඡායාරූපය – කටුකුරුන්ද සමූහ</author>
    <content>පයාගල වඩුගොඩ ප්‍රාථමික විදුහල වල් බිහිවී ඇතැයි යන හිසින් දිනමිණ පුවත්පතේ ප්‍රවෘත්තියක් පළ විය. මේ ප්‍රවෘත්තිය පිළිබඳ වගකිව යුත්තන්ගේ අවධානයට ලක්වීමක් දක්නට නොලැබුණු බැවින් මේ ගොඩනැගිල්ල යථා තත්ත්වයට පත් කිරීමට පහළ වඩුගොඩ පැහැසර ක්‍රීඩා සමාජය ඉදිරිපත් විය.මේ පිළිබඳව අදහස් දක්වමින් පැහැසර ක්‍රීඩා සමාජයේ සභාපති ප්‍රදීප් අනුර ශාන්ත මහතා කියා සිටියේ පසුගියදා දිනමිණ පුවත්පතින් මේ පිළිබඳව වගකිවයුත්තන්ගේ අවධානයට ලක් කිරීම පිළිබඳව අප ක්‍රීඩා සමාජය දිනමිණ පුවත්පතට ස්තුතිය පළ කරන බවත් ක්‍රීඩා සමාජයේ සාමාජිකයන්ගේ මුදලින් මෙම ගොඩනැගිල්ල ප්‍රතිසංස්කරණය කළ බවත්ය.එමෙන්ම මේ ගොඩනැගිල්ල ප්‍රදේශයට සම්පතක් බවත් ගොඩනැගිල්ල ප්‍රයෝජනයට ගනිමින් ප්‍රදේශයේ තරුණ තරුණියන් සඳහා වෘත්තිය පුහුණු ආයතනයක් වැනි කාර්යයකට යොදා ගැනීමට කටයුතු කිරීම කාලෝචිත බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101085</link>
    <topic>මුල්ලේරියාව වැවේ බෝට්ටු සේවයක්ඇරැඹීමට පියවර</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ප්‍රදේශයේ ජනතාවගේ විනෝදාස්වාදය සඳහා මුල්ලේරියාව ඓතිහාසික වැවේ බෝට්ටු සේවයක් ආරම්භ කිරීමට කොටිකාවත්ත මුල්ලේරියාව ප්‍රාදේශීය සභාව පියවර ගෙන තිබේ.ඊට පෙර මෙම වැව අලංකාර අන්දමින් සැකසීමද බෝට්ටු සේවය ජනප්‍රිය කරවීමෙන් දේශීය හා විදේශීය සංචාරකයන් වැඩිපුර ගෙන්වා ගැනීමට ද අපේක්ෂා කැරේ.මේ කාර්යය සඳහා රුපියල් ලක්ෂ 20ක මුදලක් වෙන්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101086</link>
    <topic>මතුගම සෞඛ්‍ය වෛද්‍ය කාර්යාලයේ අලුත්වැඩියා කටයුතු අතරමඟ</topic>
    <author>මතුගම සංචාරක</author>
    <content>වසර දෙකකට පෙර අලුත්වැඩියා කටයුතු ආරම්භ කළ මතුගම සෞඛ්‍ය වෛද්‍ය කාර්යාලයේ ඉදිකිරීම් අතරමඟ ඇනහිට ඇති හෙයින් ප්‍රදේශයේ සෞඛ්‍ය සේවාවන් පවත්වාගෙන යාමේ අපහසුතාවට මුහුණපා සිටිති.මේ ගොඩනැගිල්ලේ අලුත්වැඩියා කටයුතු ආරම්භ කිරීම සඳහා කාර්යාලය තාවකාලික සෞඛ්‍ය වෛද්‍ය නිලධාරිවරයාගේ නිල නිවසට ගෙන ගියත් එහි ප්‍රමාණවත් තරම් ඉඩ පහසුකම් නැත.මේ කාර්යාලයේ ඉදිකිරීම් අතරමඟ ඇනහිටීම නිසා එම ගොඩනැගිල්ල වල්බිහිවෙමින් විනාශ වෙමින් පවතී.කාර්යාලය පවත්වාගෙන යන්නේ ඉඩකඩ කිසිවක් නැති කුඩා ශාලාවක නිසාවෙන් ළමයින්ගේ හා මවුවරුන්ගේ සායන, සෞඛ්‍ය අධ්‍යාපනික වැඩසටහන් කිසිවක් පැවැත්වීමට නොහැකි තත්ත්වයට පත්ව ඇත.මේ ගොඩනැගිල්ලේ අලුත්වැඩියාව සඳහා රුපියල් ලක්‍ෂ 35 ක් වෙන්කර ඇතත් වහලයේ අලුත්වැඩියාවන් පමණක් සිදුකර ඇත. ගොඩනැගිල්ලේ ඉතිරි වැඩ ආරම්භ කිරීමට මෙතෙක් කිසිදු පියවරක් ගෙන නොමැත.මතුගම ප්‍රදේශයේ විශාල ජනතාවකට සෞඛ්‍ය පහසුකම් ලබා දෙන මේ සෞඛ්‍ය වෛද්‍ය කාර්යාලය කඩිනමින් අලුත්වැඩියා කර දෙන ලෙස ප්‍රදේශවාසීහු බස්නාහිර පළාත් සෞඛ්‍ය අමාත්‍යාංශයෙන් ඉල්ලීමක් කරති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101087</link>
    <topic>අලව්ව පාසල් 6ක්ඉදිකරන්න මූල්‍ය ප්‍රතිපාදන</topic>
    <author>නාරම්මල සමූහ චමින්ද විදානගේ</author>
    <content>අලව්ව අධ්‍යාපන කොට්ඨාසයේ පාසල් හයක ගොඩනැගිලි ඉදිකිරීම සඳහා රුපියල් කෝටි තුනක මුදලක් වෙන්කර ඇත.මේ යටතේ නුංගමුව මධ්‍ය මහා විද්‍යාලය සඳහා රුපියල් කෝටියක වියදමින් නව රැස්වීම් ශාලාවක් ඉදිකෙරේ .පොරමඩල හා වෑවල මහා විද්‍යාල සඳහා නව විද්‍යාගාර දෙකක් ඉදිකෙරේ.අලව්ව රතනාලංකාර විද්‍යාලයේ තෙමහල් ගොඩනැගිල්ලේ අවසන් අදියර සඳහා වෙන්කර ඇති මුදල රුපියල් ලක්ෂ 48 කි.දඹදෙණිය මධ්‍ය විද්‍යාලය සඳහා රුපියල් ලක්ෂ 35 ක වියදමින් පරිපාලන ගොඩනැගිල්ලේ වැඩ අවසන් කෙරේ. රුපියල් ලක්ෂ 45 ක මුදලක් දඹදෙණිය විද්‍යාලයේ ප්‍රාථමික අංශයේ දෙමහල් ගොඩනැගිල්ල ඉදිකිරීමට වෙන්කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101088</link>
    <topic>රසායනික පොහොර - පළිබෝදනාශකභාවිතය අවම කිරීමේ වෑයමක්</topic>
    <author>දඹදෙණිය විශේෂ – චන්දන ගුණසේකර</author>
    <content>කෘෂි රසායනික පොහොර හා රසායනික පළිබෝධ නාශක ද්‍රව්‍ය භාවිතයේ ආදීනව ගොවි ජනතාවට පෙන්වා දී ඒවා භාවිතය අවම කිරීමේ මහා මෙහෙයුමක් මේ වසර පුරාම ක්‍රියාත්මක කරන බව වයඹ පළාත් කෘෂිකර්ම, සත්ව නිෂ්පාදන සුළු වාරිමාර්ග හා ගොවිජන සේවා ඇමැති ඩී. බී. හේරත් මහතා පැවැසීය.ඒ මහතා එසේ පැවැසුයේ පසුගියදා කුරුණෑගල කෘෂිකර්මාන්ත අමාත්‍යාංශයේ ශ්‍රවණාගාරයේ පැවැති මාධ්‍යවේදීන් දැනුම්වත් කිරීමේ හමුවකට සහභාගි වෙමිනි.මෙහිදී තවදුරටත් අදහස් දැක්වූ ඒ මහතා, රසායනික පොහොර භාවිතයෙන් අධික රුධිර පීඩනය, හෘද රෝග, දියවැඩියාව ආදී රෝග බහුලව ප්‍රචලිත වීමට එක් හේතුවක් ලෙස හඳුනාගෙන තිබෙනවා. එම නිසා කාබනික පොහොර භාවිතය සඳහා ගොවියන් යොමුකරවීම කාලීන අත්‍යවශ්‍ය සිද්ධියක් ලෙසයි හඳුනාගෙන තිබෙන්නේ.සාම්ප්‍රදායික බෝග වගාවන්ගෙන් මිදී ඒවා ආර්ථික බෝග ලෙස වගාකිරීමට අවශ්‍ය පසුබිම දැනටමත් සකසා තිබෙනවා. එම බෝග අතර ඉරි¼ගු - රටකජු වැනි විදේශයෙන් ගෙනෙන බෝගවලට ප්‍රමුඛත්වය ලැබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r1101089</link>
    <topic>මිල්ලනිය වැඩිහිටිදහම් පාසල විවෘත කෙරේ</topic>
    <author>අළුබෝමුල්ල සමූහ</author>
    <content>බණ්ඩාරගම-මිල්ලනිය ප්‍රාදේශීය ලේකම් කාර්යාලීය බල ප්‍රදේශයට අයත් මාදම්පේ ශ්‍රී සුචරිතවර්ධන ආරාමයේ පවත්වාගෙන යනු ලබන ජ්‍යෙෂ්ඨ පුරවැසි කමිටුව මගින් ප්‍රදේශයේ වැඩිහිටියන් වෙනුවෙන් දහම් පාසලක් පසුගියදා ආරම්භ කෙළේය.ශ්‍රී සුචරිතවර්ධන ආරාමාධිපතිනි දාපනේ ධර්මා සුමනපාලී මෙහෙණින් වහන්සේගේ අනුශාසනා පරිදි මේ දහම් පාසල ආරම්භ කරන ලදී. සෑම සිකුරාදාම සවස 2.30 සිට සවස 5.00 දක්වා දහම් පාසල පවත්වාගෙන යෑමට කටයුතු යොදා තිබේ.වැඩිහිටියන්ට ධර්ම අවබෝධයක් ලබාදී ඒ අනුව ජීවිත හැඩගස්වා ගැනීමටත් දූ දරුවන් සමඟ සුහදව ජීවත්වීමට මඟපාදාදීම මෙහි පර්මාර්ථය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r11010810</link>
    <topic>කිවුලෙයාය වඩු කාර්මික විදුහල වහලා: යාන්ත්‍රික උපකරණ විනාශයි</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>සියඹලාණ්ඩුව කිවුලෙයාය වඩු කාර්මික විදුහල මේ වන විට වසා දමා ඇතැයි ප්‍රදේශවාසීහු පවසති.එහි යාන්ත්‍රික උපකරණ රාශියක් සහ දැව තොගයක්ද දිරාපත් වෙමින් පවතී.සියඹලාණ්ඩුව ප්‍රදේශයේ විශාල වශයෙන් දැව වර්ග මොරටුවට ප්‍රවාහනය වීමත් එහිදී නිපදවන ගෘහ භාණ්ඩ යළි සියඹලාණ්ඩුවට ගෙනවිත් අලෙවි කිරීම පිළිබඳව වැඩසටහනක ප්‍රතිඵලයක් ලෙස මේ වඩු කාර්මික පාසල පිහිටුවනු ලැබීය.වඩු කර්මාන්ත පිළිබඳ පුහුණුව ලබාදීමේ කටයුතු වසර කිහිපයක් තිස්සේ මෙහිදී සිදු වුණි. මේ පිළිබඳව බලධාරීන්ගේ අවධානය යොමුවී මේ පාසල නැවත ආරම්භ කර ප්‍රදේශයේ තරුණයන්ට එම පුහුණුව තවදුරටත් ලබා දෙන ලෙස ප්‍රදේශවාසීහු ඉල්ලා සිටිති’  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r11010811</link>
    <topic>බෝධිමල්කඩ රජමහා විහාරයේඅරුම පුදුම කොරස  </topic>
    <author>ධම්මික බණ්ඩාර මහනුවර දිසා විශේෂ</author>
    <content>ජලය ලීටර් එක්දහස් අටසියයක් (ගැලුම් 300 ක්) පමණ දැමිය හැකි සවි ශක්තිමත් කොරසක් උඩගුන්නෑපාන බෝධි මල්කඩ රාජමහා විහාරස්ථානයේදී දැක ගත හැකිය.මෙය චීනච් චට්ටි වැනි ලෝහයකින් නිපදවා ඇත. මධ්‍යම පළාතේ මේ ප්‍රමාණයේ කොරොස් තුනක් ඇති අතර මෙය ඉන් එකකි.මෙහි ඉතිහාසය පිළිබඳව කරුණු පැහැදිලි කර දුන් බදුලු මුතියංගණ රාජමහා විහාරාධිපති හා උඩගුන්නෑපාන බෝධිමල්කඩ රාජමහා විහාරාධිපති වරකාගොඩ ඥානරතන හිමි ඕලන්ද ජාතීන්ගේ කාලයේ මේ රටේ පවත්වාගෙන ගිය උක් කර්මාන්තයක උක් පැණි දැමීම සඳහා මෙවැනි කොරොස් භාවිතා කර තිබෙනවා. මෙය සාමාන්‍යයෙන් වසර තුන්සියයකට වඩා පැරැණි එකක්. විහාරස්ථානයට මෙය පරිත්‍යාග කර ඇත්තේ රත්වත්තේ මහා දිසාව විසින්.තවත් විශේෂත්වයක් වන්නේ මෙහි විශාලත්වය හා බර නිසා පොල් කොටයක බැද අලි දෙදෙනෙකු විසින් ඔසවා ගෙන විත් විහාරස්ථානයට පූජා කිරීමයි. එම උක් කර්මාන්ත ශාලාවේ කොරොස් 12 ක් තිබී ඇති බවත් ඒ අතර විශාල කොරොස් තුනක් තිබුණු බවත් විහාරාධිපති හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=r11010812</link>
    <topic>බළපිටිය මූලික රෝහලේඅක්ෂි ඒකකය වහලා</topic>
    <author>බළපිටිය සමූහ - දිලිප් නිශ්ශංක</author>
    <content>බළපිටිය මූලික රෝහලේ අක්ෂි ඒකකය වසරක පමණ කාලයක සිට වසා දැමීම නිසා බළපිටිය හා අවට ප්‍රදේශවල අක්ෂි රෝගීන්ට විශාල අපහසුතාවට මුහුණ පෑමට සිදු වී ඇත.මේ රෝහලේ අක්ෂි විශේෂඥ වෛද්‍යවරියක් සේවයේ නිරතව සිටින නමුත් අක්ෂි ඒකකයට අවශ්‍ය කාර්ය මණ්ඩලය ප්‍රමාණවත් නොවන බව වාර්තා වේ.ඔරේන්ජ් විදුලි බුබුළු සමාගමේ ආධාර මත අලුත්වැඩියා කළ මෙම ඒකකයට අවශ්‍ය සියලුම උපකරණ පවා තිබියදී එය වසා දමා ඇති බව ප්‍රදේශවාසීහු පවසති.මේ නිසා බළපිටිය - බෙන්තර - ඇල්පිටිය - කරන්දෙණිය - අම්බලන්ගොඩ සහ රත්ගම ආදී ප්‍රදේශවල අක්ෂි රෝගීන්ට ඇසේ සුද ඉවත් කිරීම ඇතුළු වෙනත් සැත්කම් සඳහා කරාපිටිය සහ මහනුවර ආදී ඈත ප්‍රදේශවල රෝහල්වලට යාමට උපදෙස් ලැබෙන බවද රෝගීහු පවසති.එම නිසා මේ අක්ෂි ඒකකය ඉතා ඉක්මනින් විවෘත කර අක්ෂි රෝගීන්ට අවශ්‍ය පහසුකම් ලබා දෙන ලෙස රෝගීහු බලධාරින්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101081</link>
    <topic>අජන්ත මෙන්ඩිස්ගේ යුගදිවියට ජනපති සුබ පතයි</topic>
    <author>ඡායාරූපය - චන්දන පෙරේරා</author>
    <content>ශ්‍රී ලංකා ක්‍රිකට් පිලේ දඟ පන්දු යවන ක්‍රීඩක අජන්ත මෙන්ඩිස් තිඹිරිගස්යායේ සාන්ත තෙරේසා ආසන දෙව්මැදුරේදී පෙරේදා විවාහ දිවියට පිවිසියේය. ඒ අවස්ථාවට සහභාගි වූ ජනාධිපති මහින්ද රාජපක්ෂ මහතා අජන්ත - යෝෂිනි නව යුවළට සුබ පැතූ® අයුරු. අගරදගුරු මැල්කම් රංජිත් කාදිනල්තුමාද, යුද හමුදාපති ලුතිනන් ජනරාල් ජගත් ජයසූරිය, පොලිස්පති ආචාර්ය මහින්ද බාලසූරිය යන මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101082</link>
    <topic>ජගත් පාපන්දු විධායක කමිටුවටමනිලාල් ප්‍රනාන්දු පත්වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ කළමනාකරණ කමිටු සභාපති මනිලාල් ප්‍රනාන්දු මහතා ජාත්‍යන්තර පාපන්දු සංගම් සම්මේලනයේ (ජ්ධ්ජ්ඒ) විධායක කමිටු සාමාජිකයෙකු ලෙස පත් විය.කටාර්හි පැවැති ආසියානු පාපන්දු කොංග්‍රස් නිලවරණයේදී මේ තනතුරට පත්වූ මනිලාල් ප්‍රනාන්දු දකුණු හා මධ්‍යම ආසියානු කලාපයේ පළමුවැන්නා ලෙස ඉතිහාසයට එක්විය.පාපන්දු ක්‍රීඩා කළමනාකාරීත්වයේ විශාල අත්දැකීම් ඇති මනිලාල් මහතා මේ තනතුරට පත්වූයේ ඡන්ද 23 ක් හිමිකර ගනිමිනි. ඡන්ද අයිතිය හිමි රටවල් 45 කින් ඡන්ද 24 ක් ලබා ගත් තායිලන්තයේ වොරාවි මකුඩි මහතා ද ආසියානු කලාපයේ නියෝජනය උදෙසා විධායක කමිටුවට තේරී පත්විය.මනිලාල් ප්‍රනාන්දු මහතා දැනට ආසියානු පාපන්දු සම්මේලනයේ උප සභාපති හා ජගත් පාපන්දු සමුළුවේ දකුණු හා මධ්‍යම කලාපයේ සංවර්ධන නිලධාරියා ද වේ.ජාත්‍යන්තර පාපන්දු සංගම් සම්මේලනයේ විධායක කමිටු සාමාජිකයා ලෙස පත්වූ මනිලාල් ප්‍රනාන්දු මහතා මාධ්‍ය වෙත අදහස් දක්වමින් පැවැසුවේ තම උපරිම ශක්තියෙන් ආසියාවේ පාපන්දු දියුණුවට කැපවන බවය. “ආසියා පාපන්දු ක්‍රීඩාවේ ඉදිරි පියවරක් තැබීමට දැන් කාලය උදාවෙලා” ප්‍රනාන්දු මහතා පැවැසීය.මේ අතර ආසියානු පාපන්දු සම්මේලනයේ විධායක සභාවට බංග්ලාදේශයේ මහෆුසා අක්තාර් මහත්මිය පත්ව ඇත. ඇය ආසියානු පාපන්දු විධායක කමිටුවේ එකම කාන්තා සාමාජිකාව වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101083</link>
    <topic>ක්ලාක් විස්සයි-20 තරග බිමෙන් සමුගනී</topic>
    <author>සිඩ්නි (ඒ. එෆ්. පී.)</author>
    <content>එංගලන්තය සමඟ පැවැති අළු බඳුන ටෙස්ට් තරගමාලාව පරාජයට පත්වීමෙන් අනතුරුව මයිකල් ක්ලාක් විස්සයි – 20 තරග බිමෙන් සමුගන්නා බව නිවේදනය කළේය.ආබාධයට ලක්වී සිටි ඔස්ට්‍රේලියානු ටෙස්ට් නායක රිකී පොන්ටින් වෙනුවට අවසන් ටෙස්ට් තරගයේදී නායකත්වය දැරූ ක්ලාක් තරගයෙන් පසුව පැවැති මාධ්‍ය හමුවේදී විස්සයි – 20 තරග බිමෙන් විශ්‍රාම ගන්නා බව ප්‍රකාශ කළේය.විස්සයි – 20 තරග බිමෙන් ඉවත්ව ඔස්ට්‍රේලියානු ටෙස්ට් ක්‍රීඩාවට නැවත ජීවයක් ලබා දීමට කැපවන බව ඔහු වැඩිදුරටත් පැවැසීය.”ටෙස්ට් පිලේ උපනායකයා ලෙස කණ්ඩායමට කළ හැකි උපරිම සේවාව කිරීමට මගේ අභිප්‍රායයි” ක්ලාක් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101084</link>
    <topic>එංගලන්තයටඉනිමක ජයක්</topic>
    <author>සිඩ්නි (ඒ. එෆ්. පී.)</author>
    <content>අවසන් ටෙස්ට් තරගයෙන් ඉනිමක හා ලකුණු 83 ක විශිෂ්ට ජයක් ලැබූ එංගලන්ත පිල වසර 24 කට පසුව ඔස්ට්‍රේලියානු භූමිය තුළදීම ඔස්ටේ‍්‍රලියාව ටෙස්ට් තරගමාලාවකින් පරාජය කොට සුප්‍රකට “අළු බඳුන” සිය රට වෙත රැගෙන යාමට සමත් විය.සිවුවැනි දිනය නිමාවන විට කඩුලු 7 ක් බිඳ වැටී තිබූ ඔස්ට්‍රේලියානු ඉනිමේ ඉතිරි කඩුලු 3 පස්වැනි දිනයේ ආරම්භයේදීම දවාගැනීමට එංගලන්ත පන්දු යවන්නෝ සමත් වූහ.1986 – 87 තරග වාරයේ මයික් ගැටිං ගේ නායකත්වයෙන් යුත් එංගලන්ත පිල ඔස්ට්‍රේලියාව තුළදී තරග 2 – 1 ක් ලෙස ටෙස්ට් තරගමාලාවක් ජය ගැනීමෙන් අනතුරුව වාර්තා වූ මේ ජයග්‍රහණය එංගලන්ත ක්‍රීඩාලෝලීහු ද මහා ඉහළින් සැමරූහ.පළමු ඉනිමට ඔස්ට්‍රේලියාව ලකුණු 280 ක් රැස්කළ අතර දෙවැනි ඉනිමේදී ලකුණු 281 කට දැවී ගියේය. එංගලන්තය පළමු ඉනිමට ලකුණු 644 ක් ලබා ගත්තේය. තරගමාලාවේ වැඩිම ලකුණුලාභියා වූ එංගලන්තයේ ඇලිස්ටෙයාර් කුක් තරගයේ වීරයා මෙන්ම තරගමාලාවේ වීරයා ලෙසත් සම්මාන දිනා ගත්තේය.එංගලන්ත වේග පන්දු යවන ජේම්ස් ඇන්ඩර්සන් තරගමාලාවේ කඩුලු 24 ක් බිඳ දැමීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101085</link>
    <topic>කාන්තා සය සාමාජික ක්‍රිකට් අද-හෙට</topic>
    <author/>
    <content>කොළඹ දිස්ත්‍රික් කාන්තා ක්‍රිකට් සංගමය විසින් සංවිධානය කරන දීප ව්‍යාප්ත සය සාමාජික පාසල් හා සමාජ ක්‍රිකට් තරගාවලිය අද සහ හෙට කොළඹ ශ්‍රී ලංකා ගුවන් හමුදා ක්‍රීඩා පිටියෙහි දී පැවැත්වේ. පාසල් හා සමාජ වෙන් වෙන් වශයෙන් තරගාවලි ලෙස මේ තරගාවලිය පැවැත්වෙනු ඇත.අංශ දෙකෙහිම සූරතාවයට හා අනුසූරතා කණ්ඩායම් සඳහා ද අවසාන මහා තරගයේ දක්ෂතම පිතිකාරිනිය, දක්ෂතම ක්‍රීඩිකාව, මුළු තරගාවලියෙහි දක්ෂතම ක්‍රීඩිකාව, දක්ෂතම පිතිකාරිනිය, වැඩිම හතරේ පහරවල් ප්‍රමාණය ලබා ගත් ක්‍රීඩිකාව යන ස්ථාන සඳහා ත්‍යාග පිරිනැමේ. සහභාගි වන සෑම ක්‍රීඩිකාවකටම සහභාගීත්වය වෙනුවෙන් සහතික පත් හා ඊබෝන් නිෂ්පාදන ආයිතමයන් ද ප්‍රදානය කෙරේ.පාසල් සහ සමාජ ජයග්‍රාහී කණ්ඩායම් හි පවුල් සඳහා ගුරුගේ දේපොල හා ගුරුගේ නේචර් පාර්ක් හි අධිපති ආචාර්ය ධනවර්ධන ගුරුගේ මහතා විසින් එම ක්‍රීඩිකාවන්ගේ පවුල් සඳහා ගුරුගේ නේචර් පාර්ක් නැරඹීමට විශේෂ ප්‍රවේශ පත්‍ර ප්‍රදානය කිරීමටද නියමිතය.පාසල් කණ්ඩායම්දෙහිවල ප්‍රෙස්බ්ටේරියන් (කණ්ඩායම් 03 ක්) ගල්කිස්ස උසස් බාලිකා විද්‍යාලය (කණ්ඩායම් 2 ක්) ගල්කිස්ස බෞද්ධ බාලිකා විද්‍යාලය, මොරටුව මහා විද්‍යාලය (කණ්ඩායම් 2 ක්) මොරටුව වේල්ස් කුමරි විද්‍යාලය (කණ්ඩායම් 2 ක්) ගෝතමී බාලිකා විද්‍යාලය, මහනුවර පුෂ්පදාන බාලිකා විද්‍යාලය, වාද්දුව මධ්‍යම මහ විද්‍යාලය කොළඹ යශෝදරා විදුහල (කණ්ඩායම් 2)සමාජ කණ්ඩායම්පාලින්ක් ක්‍රීඩා සමාජය (කණ්ඩායම් 2 ක්) කොළඹ කෝල්ට්ස් ක්‍රිකට් සමාජය ශ්‍රී ලංකා ගුවන් හමුදා පිල (කණ්ඩායම් 2 ක්) මේරියන්ස් ක්‍රීඩා සමාජය ලංකා විමෙන්ස් ක්‍රීඩා සමාජය ගාල්ල සදර්න් ලේඩීස් ක්‍රීඩා සමාජය කොළඹ ක්‍රිකට් සමාජය රිෂි ක්‍රීඩා සමාජය දෙහිවලඅවසාන දිනයෙහි දී ප්‍රධාන ආරාධිත අමුත්තා ලෙස සහභාගි වන්නේ ජනාධිපති ආර්යාව ශිරන්ති රාජපක්ෂ මැතිනියයි.කොළඹ විශාඛා විදුහලේ ජ්‍යෙෂ්ඨ තුර්ය වාදක කණ්ඩායම විසින් ආර්යාව පිළිගෙන ක්‍රීඩා පිටිය කරා කැඳවාගෙන එනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101086</link>
    <topic>ඩකාර් රැලියේ යතුරු පැදි සූරතාවලියේමාර්ක් කොමා තවමත් පෙරමුණේ</topic>
    <author>චිලී (ඒ.එෆ්.පී.)</author>
    <content>තෙවරක් ඩකාර් රැලියේ මෝටර් රථ සූරයා වූ ප්‍රංශයේ ස්ටීවන් පීටර් හැන්සල් කිලෝමීටර් 423 ක දුරින් යුත් ඩකාර් රැලියේ පස්වැනි අදියර ජය ගැනීමට සමත් විය.45 හැවිරිදි පීටර් හැන්සල් 2004, 2005 සහ 2007 වසරවලදී ඩකාර් රැලියේ මෝටර් රථ සූරතාව අත්කර ගත් අතර 6 වතාවකදී යතුරු පැදි සූරයකු විය.පස්වැනි අදියරේ දෙවැනි ස්ථානය හිමි වූයේ කටාර් හී නසාර් අල් අට්ටියාන් ට ය.සමස්ත මෝටර් රථ තරගාවලියේ පෙරමුණේ පසුවන ස්පාඤ්ඤයේ කාලෝස් සේන්ස්ට පස්වැනි අදියරේ දී හිමිවූයේ තෙවැනි ස්ථානයයි.මේ අතර යතුරු පැදි සූරතාවේ පස්වැනි අදියරේ ජය හිමිකර ගැනීමට පෘතුගාලයේ පෝලෝ ගොන්කාල්වේස් සමත් විය.  දෙවැනි ස්ථානය හිමි වූයේ චිලී රාජ්‍යයේ ෆ‍්‍රැන්සිස්කෝ ලෝපස්ට ය. සමස්ත යතුරු පැදි සූරතාවේ පෙරමුණේ පසුවන ස්පාඤ්ඤයේ මාර්ක් කොමාට පස්වැනි අදියරේදී හිමි වූයේ සිවුවැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101087</link>
    <topic>ක්‍රීඩා පසුබැසීම ගැන සෙවීමට පත්කළ කමිටුව වැඩ අරඹයි</topic>
    <author>මහනුවර සංචාරක ගාමිණී සමරනායක</author>
    <content>චීනයේ පැවැත්වුන 2010 ආසියානු ක්‍රීඩා උළෙලේදී ශ්‍රී ලාංකික ක්‍රීඩක, ක්‍රීඩිිකාවන්ගේ පසුබෑම පිළිබඳව හේතු සොයා බලා එවැනි තත්ත්වයක් ඉදිරියේදී ඇති නොවීමට ගතයුතු ක්‍රියාමාර්ග යෝජනා කිරීම සඳහා 1973 අංක 25 දරණ ක්‍රීඩා පනතේ විධි විධාන අනුව පැවරී ඇති බලතල ප්‍රකාර ක්‍රීඩා අමාත්‍ය මහින්දානන්ද අළුත්ගමගේ මහතා විසින් වහාම ක්‍රියාත්මක වන පරිදි සිව් දෙනෙකුගෙන් යුත් කමිටුවක් පත්කර තිබේ.යෝජිත කමිටුවේ සභාපති වශයෙන් යෞවන කටයුතු අමාත්‍යංශයේ හිටපු ලේකම් කේ. ඒ. එස්. ගුණසේකර, විශේෂඥ ශල්‍ය වෛද්‍ය ඇම්. ද ඉසඩ් ගුණවර්ධන, නෙලුම් ගුණසේකර හා එස්. එස්. එන්. ද සිල්වා (කමිටු ලේකම්) වශයෙන්ද යන මහත්ම, මහත්මීන් සෙසු සාමාජිකයින් වශයෙන් පත්කර ඇත.මෙම කමිටුව ක්‍රීඩාව ගැන උනන්දුවක් දක්වන්නන්ගේ මාධ්‍යවේදීන්ගෙන් හා ක්‍රීඩක, ක්‍රීඩිකාවන්ගෙන් අදහස් හා යෝජනා මේ මස 21 දා දක්වා බාර ගැනේ. වාචික අදහස්ද කමිටුව බලාපොරොත්තුවේ. අදහස් හා යෝජනා, කොළඹ 07, අංක 76, රීඩ් මාවතේ ක්‍රීඩා අමාත්‍යංශයේ අතිරේක ලේකම් (පාලන) වෙත යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101088</link>
    <topic>වසර 30කට පසු නාවික හමුදාවක්ලිෆර්ඩ් බොක්සිං සූරතාව දිනයි</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවනු ලැබූ 83 වැනි කාන්තා හා පිරිමි ක්ලිෆර්ඩ් කුසලාන බොක්සිං සූරතාවලියේ රන් පදක්කම් 4 ක් දිනාගනිමින් ක්ලිෆර්ඩ් කුසලාන අභියෝගතා සූරතාව වසර 30 කට පසුව අත්කර ගැනීමට ශ්‍රී ලංකා නාවික හමුදාව සමත් විය.සුගතදාස ගෘහස්ත ක්‍රීඩාංගණයේදී පසුගියදා දින 4 ක් පුරා පැවැති මේ සූරතාවලියේ රන් පදක්කම් 2 ක් සහ රිදී පදක්කම් 3 ක් දිනා ගත් ශ්‍රී ලංකා යුද හමුදාවට දෙවැනි ස්ථානය හිමිවූ අතර රන් පදක්කම් 2 ක් දිනූ ශ්‍රී ලංකා ගුවන් හමුදාවට තෙවැනි ස්ථානය හිමි විය.පිරිමි තරගාවලියේ හොඳම ක්‍රීඩකයා ලෙස ස්ලිම්ලයින් ක්‍රීඩා සමාජයේ එස්. එන්. හීල්බත්දෙණිය සම්මාන දිනූ අතර හොඳම පරාජිත ක්‍රීඩකයා වූයේ නාවික හමුදාවේ ආර්. පී. එස්. කුමාරසිංහය.මාස් සදර්න් පිලේ කෝසලා නිල්මිණි හොඳම ක්‍රීඩිකාව ලෙසත්, තුරුලී ක්‍රීඩා සමාජයේ ඩී. ඒ. ජයසිංහ හොඳම පරාජිත ක්‍රීඩිකාව ලෙසත් සම්මාන දිනා ගත්හ.නාවික හමුදාව ක්ලිෆර්ඩ් සූරතාව අවසන් වරට දිනාගනු ලැබුවේ 1980 වසරේදීය. 2003 වසරේදී යුද – ගුවන් හමුදා සමඟ නාවික හමුදාව සම සූරයන් බවට පත් වූහ.2007 වසරේ සිට නොකඩවා 2009 වසර වනතුරු ක්ලිෆර්ඩ් සූරතාවට හිමිකම් කියනු ලැබුවේ යුද හමුදාව විසිනි.තරග ප්‍රතිඵලපිරිමිකි. ග්‍රෑ. 49 ට අඩු - එච්. එම්. එස්. පී. ගමගේ (නාවික) කි. ග්‍රෑ. 52 ට අඩු - එම්. පී. ජී. සී. එස්. බණ්ඩාර (යුද) කි. ග්‍රෑ. 56 ට අඩු - ටී. ඩී. එන්. ටී. ජයකොඩි (ගුවන්) කි. ග්‍රෑ. 60 ට අඩු - ඩී. එස්. කේ. ප්‍රනාන්දු (නාවික) කි. ග්‍රෑ. 64 ට අඩු - එස්. එන්. හීල්බත්දෙණිය (ස්ලිම්ලයින්) කි. ග්‍රෑ. 69 ට අඩු - ඒ. පී. ජී. චන්ද්‍රකුමාර (යුද) කි. ග්‍රෑ. 75 ට අඩු - එම්. ඒ. දිවාරත්න (යුද) කි. ග්‍රෑ. 81 ට අඩු - සී. ඒ. එන්. ප්‍රනාන්දු (නාවික) කි. ග්‍රෑ. 91 ට අඩු - බී. එන්. එස්. සම්පත් (නාවික) කි. ග්‍රෑ. 91 ට වැඩි - ඩබ්. ළහිරු සඳුම් (ගුවන්)කාන්තාකි. ග්‍රෑ. 48 ට අඩු - කෝසලා නිල්මිණි (මාස් සදර්න්) කි. ග්‍රෑ. 51 ට අඩු - එම්. එම්. වී ප්‍රබන්ධි (තුරුලී) කි. ග්‍රෑ. 54 ට අඩු - බී. එල්. එස්. සඳරේකා (මාස් සදර්න්) කි. ග්‍රෑ. 57 ට අඩු - එම්. පී. කේ. සල්ගාදු (යුද) කි. ග්‍රෑ. 60 ට අඩු - එස්. ඩී. එන්. එස්. කරුණාරත්න (යුද) කි. ග්‍රෑ. 64 ට අඩු - බී. අයි. පද්මමාලී (පොලිසිය) කි. ග්‍රෑ. 69 ට අඩු - කේ. ඒ. සාරිකා (නාවික) කි. ග්‍රෑ. 75 ට අඩු - ඩී. ඩී. එස්. වීරරත්න (පොලිසිය) කි. ග්‍රෑ. 81 ට වැඩි – අයි. එම්. වීරසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s1101089</link>
    <topic>රට හරහා දිවීමේ තරගයහෙට</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන රට හරහා දිවීමේ තරගය හෙට (9) පෙ. ව. 7.00ට බත්තරමුල්ල වෝටර්ස් ඒජ් පරිශ්‍රයේ දී පැවැත්වේ.පිරිමි අංශයේ තරගය කිලෝ මීටර 12ක් හා කාන්තා අංශයේ තරගය කිලෝමීටර් 8ක දුරකින් සමන්විත ය.පිරිමි අංශයේ තරගකරුවන් 204ක් හා කාන්තා අංශයේ තරගකාරියන් 102ක් ඉදිරිපත් වී සිටින අතර මේ තරගයේ ජයග්‍රාහක ජයග්‍රාහිකාවන් පෙබරවාරි 20 වන දින නේපාලයේ කත්මන්ඩු නුවර පැවැත්වෙන ආසියානු රට හරහා දිවීමේ තරගය සඳහා ඉදිරිපත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=s11010810</link>
    <topic>ජාතික බාස්කට් බෝල් 14දා ඇරැඹේ</topic>
    <author>මහනුවර ක්‍රීඩා විශේෂ</author>
    <content>ශ්‍රී ලංකා බාස්කට් බෝල් සම්මේලනය මෙහෙය වන ජාතික තරගාවලිය සඳහා පිරිමි කණ්ඩායම් 20ක් සහ කාන්තා කණ්ඩායම් 12 ක්ද තරග වදිති.මේ තරගාවලිය ජනවාරි 14 වනදා සිට 17 වනදා දක්වා කිංස්වුඩ්, සාන්ත අන්තෝනි, ත්‍රිත්ව, සාන්ත අන්තෝනි බාලිකා සහ හිල්වුඩ් බාලිකා යන බාස්කට් බෝල් පිටිවල දී පැවැත්වේ.ත්‍යාග ප්‍රදානය මධ්‍යම පළාත් මහාමාත්‍ය සරත් ඒකනායක මහතා අතින් ත්‍රිත්ව විදුහල් පරිශ්‍රයේ දී 17 වනදා පස්වරු 4.30 ට පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=f1101081</link>
    <topic>එජාපයට ගම අහිමි වුණේවැඩක් කළේ නැති නිසා</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් පාලන මැතිවරණයකට ආණ්ඩුවේ සූදානම හා සැලැසුම් මොනවා ද යන්න පිළිබඳත් පළාත් පාලන ආයතන මඟින් ගමේ සංවර්ධනයට ලැබෙන දායකත්වය කෙසේ ද හා වෙනත් දේශපාලන හා සමාජීය කරුණු පිළිබඳව මහ ඇමැති ශාන් විජයලාල් ද සිල්වා මහතා සමඟ සිදුකළ සංවාදයකි මේි.* පළාත් පාලන මැතිවරණය ඉදිරි මාස දෙක තුළ පැවැත්වීමට නියමිතව තිබෙනවා. මේ මැතිවරණයට ආණ්ඩුවේ සූදානම පැහැදිලි කළ හැකි ද ?පළාත් පාලන ආයතනවල නිල කාලය අවසන් වීමට නියමිතව තිබුණේ පසුගිය අවුරුද්දේ යි. එහෙත් එම පළාත් පාලන ආයතනවල නිල කාලය තවත් වසරකින් දීර්ඝ කළා. ඒ අනුව තමයි මේ වසරේ දී පළාත් පාලන මැතිවරණය පැවැත්වීමට තීරණය වුණේ. අප ආණ්ඩු පක්ෂය විදිහට ඉතාමත් සැලැසුම් සහගතවත් ශක්තිමත්වත් පළාත් පාලන මැතිවරණයට මුහුණ දීමටයි සූදානම්ව සිටින්නේ.මේ වන විටත් අතිවිශාල පිරිසක් මේ මැතිවරණයට තරග කිරීමට විශාල උනන්දුවකින් පෙළ ගැසී සිටිනවා.ගම හදා රට හැදීම තමයි ප්‍රාදේශීය සභා සංකල්පයේ මූලික පරමාර්ථය වී තිබෙන්නේ. ජනාධිපතිතුමාගේ ප්‍රතිපත්තිය වී තිබෙන්නේ ගම හදා රට හදමු යන සංකල්පයයි. එම සංකල්පය තුළ සිටිමින් තමයි රජය පසුගිය වසර හයේ දී ජනතා සේවය ඉටු කෙළේ. ඒ නිසා අපට පළාත් පාලන මැතිවරණයට මුහුණ දීම පිළිබඳ කිසිදු සැක සංකාවක් හෝ බියක් නැහැ.එජාප ආණ්ඩුව මගින් තමයි වර්තමාන ප්‍රාදේශීය සභා සංකල්පය ඇති කෙළේ එහි පරමාර්ථය වුණෙත් ග්‍රාමීය මට්ටමින් විශාල සංවර්ධනයක් ඇති කිරීමයි.එහෙත් එජාප ආණ්ඩුව එම පරමාර්ථය ඉෂ්ට කිරීමට වැඩ කෙළේ නැහැ. ඒ නිසා තමයි එජාපය එදා තිබූ මට්ටමේ බලය සම්පූර්ණයෙන්ම ගිලිහි ගියේ.එහෙත් ජනාධිපතිතුමා ගම හදා රට හදමු සංකල්පය ඉතාමත් ඉහළින් පිළිගත්තා පමණක් නෙවෙයි. එය යථාර්ථවාදීව ක්‍රියාත්මක කිරීමට කටයුතු කළා. ඒ නිසා තමයි අද වෙද්දී ගමත් නගරයත් එක ලෙස සංවර්ධනය වෙමින් තිබෙන්නේ. එම සංවර්ධනයට අවශ්‍ය ප්‍රවේශය සකස් වෙමින් තිබෙන්නේ.ජේ. ආර්. ජයවර්ධන ජනාධිපතිවරයා ප්‍රාදේශීය සභා සංකල්පයේ නිර්මාතෘවරයාය.රණසිංහ පේ‍්‍රමදාස මහතාත් එජාපයේම ජනාධිපතිවරයෙක්. ඒත් ඔවුන්ට බැරි වුණා ප්‍රාදේශීය සභා මගින් ඔවුන් අපේක්ෂා කළ දේවල් ක්‍රියාත්මක කරන්න. ඒත් ජනාධිපති මහින්ද රාජපක්ෂ මහතාට හැකියාව ලැබුණා පළාත් පාලන සංකල්පයේ අපේක්ෂා ඉතාමත් ඉහළින් ඉෂ්ට කිරීමට. මේ සියල්ල නිසා පළාත් පාලන සංකල්ප ඉතාමත් හොඳීන් ඉටුකළ යුගයක් විදිහට මහින්ද රාජපක්ෂ යුගය හඳුන්වා දෙන්න පුළුවන්.පළාත් පාලන සංකල්පය කියන්නේ පණ්ඩුකාභය රජතුමාගේ යුගයේ සිට ඇති වූවක්. එහි දිගුවක් තමයි වර්තමාන පළාත් පාලන ආයතනවලත් ක්‍රියාත්මක වෙන්නේ.* පළාත් පාලන මැතිවරණය දින නියමවීමත් සමඟ මැතිවරණ උණුසුම දේශපාලන කරළිය තුළ ඇති වී තිබෙනවා. මේ තත්ත්වය තුළ පළාත් පාලන මැතිවරණය ජය ගැනීමට ආණ්ඩුවට සිතන තරම් පහසු ඉලක්කයක් නොවන බවට විපක්ෂය අදහස් පළ කරනවා. මේ තර්කය පිළිබඳව ඔබේ අදහස මොකක්ද ?ගෙවී ගිය අවුරුදුවල පළාත් සභා මැතිවරණ, මහ මැතිවරණ, ජනාධිපතිවරණ පැවැතුණා. ඒ හැම මැතිවරණයකදීම විපක්ෂය කීවේ මේ පළමු වෙඩි මුරය, ලබන අවුරුද්දේ තිබෙන්නේ අපේ ආණ්ඩුවක් ය යන්න වගේ පුහු ප්‍රචාරක සටන් පාඨ පමණයි. ඒත් ඒ සියල්ල හුදු සටන් පාඨ, බලාපොරොත්තු හා ඉටු කරගත නොහැකි සිහිනයක් බවට පමණක් පත්වුණා. මෙවරත් ඔවුන්ගේ බලාපොරොත්තු වගේම තර්කත් ඉටුකර ගත හැකි දේවල් නොවෙයි. මෙවරත් පළාත් පාලන ආයතනවලින් බහුතරයක බලය ආණ්ඩු පක්ෂයට ලබා ගැනීමට පුළුවන් ය කියන විශ්වාසය මට තිබෙනවා.අද එජාපයත් ජවිපෙත් මේ විදිහේ තර්ජකයක් මතු කරන්නේ ඇති වී තිබෙන බඩු මිල ඉහළ යාමේ තත්වය වගේ දේවල් නිසයි. ඒත් අද විපක්ෂය නඟන මේ තර්ක පිළිගන්න තැනෙක රටේ ජනතාව නැහැ. සාමාන්‍යයෙන් අවුරුද්ද අගදී බඩු මිල ඉහළ යනවා, එය තමයි ස්වභාවය. අදත් ඇති වෙලා තිබෙන්නේ ඒ තත්ත්වය. මෙය ඉදිරියේ දී අනිවාර්යයෙන්ම වෙනස් වෙනවා.වෙළෙඳ පොළේ අත්‍යවශ්‍ය භාණ්ඩවලින් ඉහළ ගියේ බිත්තර, මස් වගේ දේවල්. ඇත්තෙන්ම මේ ද්‍රව්‍ය අත්‍යවශ්‍ය භාණ්ඩයක් නොවෙයි. ඔබම කල්පනා කරල බලන්න ඔබ සතියකට දවස් කීයක් කුකුළු මස් කනවා ද උපරිමයෙන් දවසක් කයි. බිත්තරත් එහෙමයි. ඒ තත්ත්වය නිසා මේ බඩුමිල ඉහළ යාම සමාජයට සෘජුව බලපාන දෙයක් විදිහට අපට සලකන්න පුළුවන් කමක් නැහැ.ජනතාව මූලිකව සලකන්නේ බඩ ගැන නොවෙයි. රට ගැනයි.මම එහෙම කියන්නේ ආවට ගියාට නොවෙයි. 2005 ජනාධිපතිවරණය වේලාවේ දී අපේ මුහුබඩ තීරයේ ජනතාවගෙන් අති බහුතරයක් සිටියේ සුනාමි කඳවුරුවල. එහෙත් ඔවුන් ඒ වෙලාවේ තමන්ගේ පුද්ගලිකත්වය බලා ඡන්දය පාවිච්චි කෙළේ නැහැ.අදත් ජනතාව බලන්නේ තාවකාලිකව උද්ගත වෙලා තිබෙන බඩු මිල ප්‍රශ්නය ගැන නොවෙයි. දීර්ඝ කාලීන සමාජ හා ආර්ථික සංවර්ධනය පිළිබඳවයි කල්පනා කරන්නේ. ඒ නිසා තමයි මෙවර පළාත් පාලන මැතිවරණයේ දීත් එක්සත් ජනතා නිදහස් සන්ධානය වෙත ඡන්දය ලබා දීමට බලාපොරොත්තුවෙන් ඉන්නේ.* ඔබ මීට පෙර සඳහන් කළ පළාත් පාලන ආයතන මඟින් සිදුවන ප්‍රාදේශීය සංවර්ධන ඉලක්ක සපුරා ගැනීමට පසුගිය පස් අවුරුද්ද තුළ එම ආයතනවලට හැකියාව ලැබුණා ද ?ගම නඟන රට නඟා ගමනට සැලැසුම් සහගතව මේ ආයතනවල සහයෝගය ලැබුණා. මධ්‍යම ආණ්ඩුවට පමණක් රටේ සංවර්ධන ඉලක්ක සපුරාලන්න බැහැ. එයට පළාත් පාලන ආයතනවල සහයක් අවශ්‍ය කරනවා. ජනාධිතිතුමා, පාර්ලිමේන්තුව, පළාත් සභාවට නගර සභා ප්‍රාදේශීය සභා යන හැම අංශයක්ම මහජන සේවය සඳහා විවෘතව තබා තිබෙන්නේ. ඒත් ජනතාවත් එක්කම ජනතාවත් සමඟම සිටියේ පළාත් පාලන නියෝජිතයා. ඒ නිසා පළාත් පාලන නියේජිතයන් පත් වෙද්දී බහුතරයක් ආණ්ඩු පක්ෂයෙන් පත් කිරීම තමයි සිදුවිය යුත්තේ. එහෙම වුණොත් තමයි සංවර්ධනය ගමට ගෙන යාමේ අවස්ථාව අපට ලැබෙන්නේ. ඒ නිසා තමයි මම පළාත් පාලන ආයතනවල බලය ආණ්ඩු පක්ෂයට ලබාදීම වැදගත් කියලා කියන්නේ.* පළාත් සභා සහ පළාත් පාලන ආයතන මගින් ඒකාබද්ධව විශාල ජනතා සේවයක් ඉටු කරන්න පුළුවන්. මේ පළාත් සභා මහ ඇමැතිවරයකු විදිහට ඔබ මේ පිළිබඳව දරන අදහස ?පළාත් පාලන ආයතනයක් වුණහම කෙනෙකුගේ උපතේ සිට මරණය දක්වාම විශාල සේවයක් ඉෂ්ට කරනවා. ඒ නිසා මා මීට පෙරත් සඳහන් කළ පරිදි ජනතාවත් පළාත් පාලන ආයතනයත් අතර බැඳීම ඉතාමත් විශාලයි. දකුණු පළාත් සභාවේ පළාත් පාලන විෂය මටයි පැවරිලා තිබෙන්නේ. ඒ නිසා මේ පිළිබඳව මට විශාල අභියෝගයක් තිබෙනවා.ඒ වගේම පළාත් සභාවට පළාත් පාලන ආයතනයක් නිගමනය කිරීමේ බලය ද පැවරිලා තිබෙනවා.එයට ආසන්නම උදාහරණය විදිහට මට දක්වන්න පුළුවන් මාතර පුරපතිවරයා ධුරයෙන් ඉවත් කිරීම. එහි දී පළාත් මහ ඇමැතිවරයා විදිහට සාධාරණ පරීක්ෂණයක් පවත්වලා පුරපති ධුරය හා ඔහුගේ සභික ධුරය අහෝසි කළා.ඒ නිසා පළාත් සභාවලට හැකියාව තිබෙනවා පළාත් පාලන ආයතන සමඟ එක්වෙලා අවශ්‍ය ජනතා සේවය ලබා දීමට.* අප දැන් පළාත් පාලන ආයතන පිළිබඳව වූ මාතෘකාවෙන් ඉවත්ව සෙසු දේශපාලන මාතෘකාවලට යොමු වෙමු. පසුගිය සතිවල ඇතිවූ ඇතැම් සිදුවීම් නිසා ආණ්ඩුව තුළ අර්බුදකාරී තත්ත්වයක් උද්ගතව ඇතැයි විපක්ෂය මත පළ කරනවා. මේ තත්ත්වයේ ඇත්ත නැත්ත පිළිබඳව වැඩිදුර පැහැදිලි කළ හැකි ද ?අර්බුදයක් ආණ්ඩුව ඇතුළේ ඇතැයි කියලා කියන්නේ මොන පදනමින් ද කියලා මට නම් සිතා ගන්න අමාරුයි. මේ ආණ්ඩුවේ ඇතුළේ දේශපාලන පක්ෂ රාශියක් තිබෙනවා. විවිධ මතවාද නියෝජනය කරනවා. ඒ අයට නිදහස් අදහස් පළ කරන්න උපරිම නිදහසක් තිබෙනවා. වෙනත් විදිහකට කියතොත් අපට අභ්‍යන්තර ප්‍රජාතන්ත්‍රවාදය ගැන හොඳ අවබෝධයක් තිබෙනවා.අභ්‍යන්තරයේ සිටින අයෙක් තමන්ගේ අදහස් පළ කළා කියලා එතැන අර්බුදයක් බෙදීමක් තිබෙනවා කියනවා නම් එය වැරැදියි.එජාපය ඇතුලේ ප්‍රජාතන්ත්‍රවාදය නැහැ කියන එක නම් පසුගිය කාලයේ දී එම පක්ෂයේ ම අය ප්‍රසිද්ධියේ ප්‍රකාශ කළා. ඒ විදිහේ පිරිසක් තමයි අද ආණ්ඩුවේ අර්බුදයක් තිබෙනවා කියලා ප්‍රචාරය කරන්නේ. එත් එජාපයට තාමත් බැරි වෙලා තිබෙනවා ඔවුන්ගේ පක්ෂ අර්බුදය විසඳා ගැනීමට.* යුද්ධය නිමාවට පත් වීමත් සමඟ සංවර්ධන මෙහෙයුමක් පිළිබඳවයි රජය අවධානය යොමු කෙළේ. එහෙත් එම සංවර්ධන වැඩපිළිවෙළ එතරම් දුරට සාර්ථක වී නැතැයි විපක්ෂය අදහස් පළ කරනවා. ?මාත් දකිනවා සමහරු මාධ්‍ය හරහා මේ විදිහේ මතයක් ගොඩනැඟීමට උත්සාහ කරනවා. විපක්ෂයේ සිටින අන්තවාදී පිරිස් තමයි මෙවැනි මතයක් සමාජය තුළ ස්ථාපිත කිරීමට උත්සාහ කරන්නේ. ඒත් අද මේ විදිහේ පුහු තර්ක විතර්ක මගින් ජනතාව මුලා කිරීමට නොහැකියි. මොකද අද ජනතාව ඉතාමත් බුද්ධිමත්. ඔවුන්ව රවට්ටන්න අන්දන්න බැහැ.ආර්ථික සංවර්ධනය, අතිනුත් අද ශ්‍රී ලංකාවේ විශාල සංවර්ධනයක් හා ඉදිරියක් ඇති වී තිබෙනවා.මේ වෙද්දී රටේ ආර්ථික සංවර්ධන වේගය වර්ධනයටත් ස්ථාවර මට්ටමටත් පැමිණ තිබෙනවා. එය තමයි ඉදිරි ආර්ථික හා සමාජිය සංවර්ධනයට අවශ්‍ය මූලික පදනම බවට පත්වෙලා තිබෙන්නේ. රජයේ ඉලක්කය බවට පත් වෙලා තිබෙන්නේ ඉදිරි අවුරුදු කිහිපය තුළ රට ආර්ථික හා සමාජීය වශයෙන් දියුණු කිරීමයි. ඒ සඳහා අවශ්‍ය කරන දේශපාලන හා නායකත්වය ජනාධිපතිතුමා ප්‍රමුඛ ආණ්ඩුව මගින් සපයනු ලබනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=f1101082</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>ප්‍රාදේශීය සභාව, පළාත් සභාව හරහා පියවරෙන් පියවර දේශපාලනයේ ඉහළට ගමන් කළ මේ තරුණ දේශපාලනඥයා අද මේ වනවිට සිය උත්සාහය තුළින් ‘දියවන්නාවද’ තරණය කර ඇත. දේශපාලනය තුළ ඔහුගේ ශක්තිමත් ‘කණු’ ලෙස ඔහු සලකනුයේ ‘අවංකකම’ - ‘ප්‍රතිපත්තිගරුක බව‘ සහ ‘ජනතාවට දක්වන ආදරය කරුණාවයි. විශේෂයෙන්ම රත්නපුර පළාතේ මහා සංඝරත්නයේ නොමඳ ගෞරව ආදරයට ලක්ව තිබෙන මේ තරුණ දේශපාලනඥයා ජානක වක්කුඹුර ‘දිනමිණ’, ‘දියවන්නාවේ නෑදෑයෝ’ විශේෂාංගය ඔස්සේ සහෘද පාඨක ඔබව අද හමුවන්නේ මේ අයුරිනි.* ඔබේ සම්පූර්ණ නම සඳහන් කළොත්...?“මගේ සම්පූර්ණ නම ජානක වක්කුඹුර තමයි. වෙන නම් වාසගම් මට නෑ...”* එතකොට ඔබේ උපන් දිනය සහ උපන් ගම කොහොමද....?“මගේ උපන් ගම රත්නපුරය ඇලපාත කොටාමුල්ල....* ඔය ඇලපාත නේද ගජමන් පුවතට අදාළ ඇලපාත මුදලිගේ ගම....?“ඔව්.... ඔව්.... ඇලපාත මුදලි පදිංචි වෙලා හිටියේ, එතුමාගේ උපන් ගම ඇලපාත....* උපන් දිනය....?“මගේ උපන් දිනය 1967.12.15 වැනිදා.* මවුපියන්ගේ වතගොත තොරතුරු එහෙම කොහොමද...?“මගේ තාත්තා මේ වනවිට ජීවතුන් අතර නෑ. නැතිවෙලා හරියටම අවුරුද්දක් වෙනවා. මේ මාසේ 26 වැනිදාට. මගේ තාත්තාට මම කියන්නේ ‘අප්පුච්චා’ කියලා. අප්පුච්චාගේ නම වක්කුඹුරගේ සෙනෙවිරත්න. අම්මාගේ නම චිත්‍රානන්ද කුමාරිහාමි. මගේ අප්පුච්චා ඉඩම් හිමි වැවිලිකරුවෙක්. මගේ අම්මත් වලව්වක කෙනෙක්. අම්මා අත්නපුර සුබසිංහ වලව්වේ. ඒක තියෙන්නේ රත්නපුර වෙරලුපේ. අම්මා රැකියාවක් කරන්න ගියේ නෑ. දරුවන් බලාගෙන, තාත්තාගේ වැඩ කටයුතු බලාගෙන හිටියා...”* ඔබේ පවුලේ සහෝදර සහෝදරියෝ එහෙම කොහොමද....?“මට ඉන්නේ අයියයි, මල්ලියි, නංගිලා පස් දෙනයි. අපේ පවුලෙන්ම මම විතරයි දේශපාලනය කරන්නේ. මම පවුලේ දෙවැනියා...”* අකුරු කරවූයේ...?“පළමු ශ්‍රේණියේ පටන් මම අධ්‍යාපනය ලැබුවේ රත්නපුර ශාන්ත ඇලෝසියස් විදුහලෙන්. 1989 භීෂණයත් සමඟ ඇති වූ ප්‍රශ්නයක් නිසා මට දිගටම අධ්‍යාපන කටයුතු කරගෙන යන්න බැරි වුණා.ඒ සමඟම මට ලොකු ඕන කමක් තිබුණා දේශපාලනය කරන්න. මට මතක හැටියට 1977 මහ මැතිවරණයේදී මම අප්පුච්චාගේ අතේ එල්ලීගෙන දේශපාලන රැස්වීම් බලන්න යනවා. මට කුඩා කාලයේ සිටම ලොකු ඕනෑ කමක් තිබුණා දේශපාලනඥයෙක් වෙන්න.ඒ දේශපාලන උණ නිසා මම වැඩි වැඩියෙන් ඒ පැත්තට ඉතා ඉක්මනින් යොමු වුණා. මගේ තාත්තාගේ මුළු පරම්පරාවම එක්සත් ජාතික පාක්ෂිකයන්. එජාප රැස්වීමක් තිබුණා ඒ කාලයේ රත්නපුර පුලුඟුපිටියේ. මම තාත්තාගේ අතේ එල්ලී ඒක බලන්න ගියා. ඒ වෙලාවේ කවුරු හරි රැස්වීමට ගල් ගැහුවා. මාව ස්ටේජ් එක යටට කරගෙන තමයි අප්පුච්චා ගල් පාරවල් වලින් මා බේරාගෙන යළි නිවසට එක්ක ආවේ...”* ඔබේ තරුණ කාලයේදී ඔබට හිතුනේ නැද්ද ජේ.වී.පී,, එකට බැඳිලා වැඩ කරන්න ඕනැයි කියා...?“මම දේශපාලනයට ආවේ 1989 භීෂණ කාලයේදී වුවත් මම එදත්, අදත්, කවදාවත් ජේ.වී.පී. එකට සම්බන්ධ වෙලාවත්, උදව් කරලාවත් නෑ. ඔය භීෂණ කාලයේදී මට පක්ෂයක් තිබුණේ නෑ. මම ස්වාධීන පුද්ගලයෙක් හැටියටයි වැඩ කෙළේ. ඔය ත්‍රිමාවිතාන, බන්ධුවර්ධනව එජාපය විසින් මරා දැමූ වෙලේ අපි ශ්‍රීලනිපය තුළ ඉඳගෙන එජාපයේ ඒ ක්‍රියාවන්ට විරුද්ධව කටයුතු කළා. ඒත් අපි ජේ.වී.පී. වූණේ නෑ.* ඔබේ අප්පුච්චාගේ පක්ෂය එජාපය. ඒ අප්පුච්චාගේ පුතා කොහොමද නිල් පාට වෙලා ශ්‍රීලනිපය පැත්තට නැඹුරු වුණේ...?“1987 වර්ෂයේදී එස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන්ගේ ගුණ සමරු උත්සවයක් තිබුණා අපේ පන්සලේ. ඒ උත්සවයට එන්න කියලා අපේ ගමේ ශ්‍රීලනිපයට හිතවත් වැඩිහිටියන් මට ආරාධනා කළා. මම ඒ සඳහා දහම් පාසලේ ළමුන්ට තෑගිත් අරගෙන සහභාගි වුණා. එතැනදී පැවැත්වූ කතා සහ දේශනාවලදී බණ්ඩාරනායක මහත්තයාගේ ප්‍රතිපත්ති ගැන කියැවුණා. මට එතැනදී හිතුණා මම ශ්‍රීලනිපයට එක්විය යුතුයි කියා. ඉන්පසු කොටාමුල්ල ශාඛාවේ ශ්‍රීලනිප රැස්වීමට ගමේ වැඩිහිටියෝ එක් කරගෙන ගිහිල්ලා ඒ ශාඛාවේ සභාපති කළා. මම අද මන්ත්‍රී වුණත් තවමත් කොටාමුල්ල ශ්‍රීලනිප ශාඛාවේ සභාපති...”* ඔබ කලක් බූස්ස සිර කඳවුරේ සිර ගතකර තිබුණා නේද... ඒ ඇයි...?එජාප ආණ්ඩුව මාව අවුරුද්දක් බූස්ස සිර කඳවුරේ සිරකර තිබුණා. වරද ශ්‍රීලනිපයට ක්‍රියාකාරීව වැඩ කිරීම. ජේ.වී.පී. පිටින් දාලා ශ්‍රීලනිප ක්‍රියාකාරීන් එදා එජාප ආණ්ඩුව සිරගත කළේ එහෙමයි. බූස්ස සිර කඳවුරෙන් මම නිදහස් වනවිට මගෙන් ඇහුවා ගිහින් කරන්නේ මොනවද කියා. ගිහින් කරන්නෙත් ශ්‍රීලනිපයේ දේශපාලනය කියා මා එදා කිව්වා. ඒ ඇවිත් මම රත්නපුරයේ ශ්‍රීලනිපයට වැඩ කළා.ඒ සඳහා මට බොහෝ උපකාර කෙළේ ඇමැති ජෝන් සෙනෙවිරත්න අපේ දිස්ත්‍රික්කයේ නායකතුමා. එතුමා මට කිව්වා ජානක ඇවිත් ඡන්දය ඉල්ලන්න කියා. ඒ අනුව මම 1997 වර්ෂයේදී මුල්වරට නිවිතිගල ප්‍රාදේශීය සභාවට ඡන්දය ඉල්ලුවා. මමත්. ප්‍රේමලාල් ගුණසේකර මහතාත් මුල්වරට ඡන්දය ඉල්ලුවා. ඡන්දෙන් එතුමා සභාපති වුණා. මම උප සභාපති වුණා. අනතුරුව 2000 වර්ෂයේදී පළාත් සභා මැතිවරණයට ඉල්ලා පළාත් සභාවට ගියා.යළිත් 2005 පළාත් සභා මැතිවරණයෙන් පළාත් සභාවට තේරී පත්වී එහි උප සභාපති බවට පත්වුණා. 2007 පෙබරවාරි මාසයේදී අතිගරු ජනාධිපතිතුමා මට කලවාන ආසනයේ ශ්‍රීලනිප සංවිධායකකම දුන්නා. 2008 මැතිවරණයෙන් පසු සංචාරක, මහා මාර්ග සහ යටිතල පහසුකම් පළාත් සභා ඇමැතිකමක් ලබා දුන්නා. 2010 මහ මැතිවරණයෙන් ඡන්ද 71000ක් අරගෙන මම මුල්වරට පාර්ලිමේන්තුවට තේරීපත් වුණා....”* ඔබට හිතෙන්නේ නැද්ද ඒ පළාත් සභා ඇමැතිකම තියාගෙන හිටියා නම් මේ පාර්ලිමේන්තු මන්ත්‍රීකමට වඩා හොඳයි කියා...?“මම පළාත් සභා ඇමැතිවරයෙක් ලෙස සිටි අවුරුදු 2ක කාලය තුළ මම ලොකු වැඩක් පළාතට , ජනතාවට කළා. පළාත් සභාවට ලැබුණු මුදලට වඩා වැඩි මුදලක වැඩ කළා. ජනාධිපතිතුමා ඇමැතිකම දෙනකොට කිව්වේ ජානක හොරකම් කරන්නේ නැති නිසා පළාත් සභාවේ වැඩිම මුදලක් වෙන් කරන අමාත්‍යංශය දෙනවා කියා කිව්වා...”* කොහොමද එහෙම විශ්වාසයක් ඔබ කෙරේ ජනාධිපතිතුමා තුළ ඇති වී ඇත්තේ...?“පුංචි කාලයේ පටන් මගේ තියෙන දේවල් මම නැති කරගෙන තියෙනවා. දේශපාලනය නිසා. අද බැලුවොත් මේ මන්ත්‍රීකමේ මම වැඩ කරන්නේ මගේ බැංකුවෙන් සල්ලි අරගෙන. පාර්ලිමේන්තු ආවට පස්සේ මගේ අතේ තිබූ මුදල් විශාල ප්‍රමාණයක් වියදම් වෙලා තියෙනවා. නමුත් ඇමැති කාලේ මගෙන් කියා එහෙම වියදමක් වුණේ නෑ. එදා ඇමැති ලෙස මම කළ සේවයම අද මන්ත්‍රිවරයෙක් ලෙස ඉඳගෙනත් මම කරනවා.මම කොහොමද දේශපාලනය කරන්නේ කියා වඩා හොඳට ජනාධිපතිතුමා දන්නවා. මට දේශපාලන උණ හොඳට වැළැඳුණු දේශපාලන රෝගියෙක් කිව්වොත් වඩා නිවැරැදියි. දේශපාලනය තුළ මම දකින්නේ අවංකභාවයයි. ඒක තමයි මගේ හෘද සාක්ෂිය. මම අද මන්ත්‍රී වෙලත් ඇමැති කෙනෙක් වගේ වැඩ කරනවා. ඒක ජනාධිපතිතුමා දන්නවා...”* රත්නපුරයේ හොඳ මැණික් තියෙනවා. ඔබට හිතුනේ නැද්ද දේශපාලනයට යොමුවෙන වෙලාවේ මැණික් කර්මාන්තයට යොමු වෙන්න...?“මම පාසල් යන කාලයේ පටන් මැණික් කර්මාන්තයේ නියැලුණු අයෙක්. මම මැණික් බිස්නස් කළා. පතල් කැපුවා. මගේ මවුපියන්ගේ ඉඩම්වල මම පතල් කැප්පෙව්වා. මට ඒ කාලේ මැණික් වලින් ලොකුවට සල්ලි ලැබුණා. ඒ මුදල් වලින් තමයි මම දේශපාලනය කෙළේ. නමුත් මම අද කිසිම ව්‍යාපාරයක් කරන්නේ නෑ. රත්නපුරේ ඕනෑම අයෙක් දන්නවා මම රත්නපුර ටවුමේ මැණික් බිස්නස් කළ බව...”* මැණික් ගැන ඔබට හොඳ දැනුමක් තියෙනවා....?“සාමාන්‍ය දැනුමක් තියෙනවා. දැන් අවුරුදු 10 ක පමණ කාලය තුළ මැණික් බිස්නස් කරපු නැති නිසා එදා මැණික් ගැන තිබූ දැනුම දැන් නෑ...”* සාමාන්‍යයෙන් මැණික් අතර වටිනාම මැණික මොකක්ද...?“ ‘නිල්’ තමයි වටිනාම මැණික. හැබැයි ඒ මැණික පිහිටීම අනුව තමයි මැණිකේ මිල අඩු වැඩි වෙන්නේ. රතු, වෛරෝඩි වැනි මැණික් වර්ගද මිලෙන් අධිකයි...* ඔබ විකුණූ වටිනාම මැණික මිල කීයද...?“ඒ කාලේ හැටියට ලක්ෂ 50 - 60 මැණික් මම විකුණා තියෙනවා...”* ඔබ මැණික් වලින් සල්ලි හම්බ කළාට සමහර දේශපාලනඥයන් දේශපාලනයට එන්නේ මුදල් හම්බ කරගෙන දේශපාලනය ඉල්ලමක් කරගන්න නේද...?“ඒක නැතෙයි කියා මම කියන්නේ නෑ. එහෙම දේශපාලනයෙන් මුදල් හම්බ කරගන්න අය ඇති. හැබැයි ඒ මිම්මෙන් හැම දේශපාලනඥයකුම මනින්නන හොඳ නෑ. අවංකව දේශපාලනය කරන අය අප අතර ඉන්නවා. මොකද පළාත් සභාවේ පක්ෂ - විපක්ෂ හැමෝම දන්නවා ජානක වක්කුඹුර හොරකම් කරන්නේ නැති දේශපාලනඥයෙක් බව..”“හොරකම් කරන්නේ නැතිවා පමණක් නෙමෙයි මම අරක්කු සිගරැට් බොන්නේ නෑ. ඒ නිසා රත්නපුර දිස්ත්‍රික්කයේ ගරුතර සංඝරත්නය හැමෝම මට සහය දෙනවා. තරුණ කාලයේ බියර් ටිකක් බොන්න ඇති. ඒත් දේශපාලනයට ආවට පස්සේ මම ඒකත් නැවැත්තුවා. මොකද දේශපාලනඥයා හරියට නිවැරැදිව තමා සම්මතයේ පිහිටා සිටිය යුතු නිසා...”* ඔබේ ජීවිතය ආලෝක කළ ‘නිල් මැණික’ ඔබේ බිරිය ඔබට හමුවන්නේ කොහොමද...?“මගේ බිරියගේ නම කාංචනා ජයසේකර. ඇයත් රත්නපුරයේමයි. මගේ බිරියගේ තාත්තා ඒ කාලේ නිවිතිගල ප්‍රාදේශීය සභාවේ හිටිය සභාපතිවරයා කේ.බී. ජයසේකර. එතකොට මම ප්‍රාදේශීය සභාවේ නෑ. නමුත් මම දේශපාලනය කරනවා. බිරියගේ තාත්තා සමඟ ළඟින් ඇසුරු කර දේශපාලනය කරනවා.ඒ දේශපාලන කටයුතුවලට මෙයාගේ (කාංචනාගේ) ගෙදර යනවා එනවා. එහෙදී කාංචනා මට හමුවෙලා කතා කරනවා. ඒ එක්කම අප දෙදෙනා අතර ඇසුරක් හට ගන්නවා. ටික දවසක් යනකොට මගෙ මිතුරෙක් ඇවිත් මගෙන් ඇහුවා මෙහෙම සම්බන්ධයක් තියෙනවද කියලා. මම ඔව් කිව්වා...”* කාංචනා තමන්ගේ බිරිය කරගන්න හොඳයි කියා හිතුනේ ඇයි...?“කාංචනා දැක්ක හැටියේ මට හිතුණා මෙයා මගේ බිරිය කර ගන්න හොඳයි කියා. අනෙක කාංචනාගේ තාත්තා දේශපාලනය කරන නිසා දේශපාලනය කරන පවුලකට සම්බන්ධ වුණොත් පමණයි පවුල් ජීවිතයට අවුලක් නැතිව දේශපාලනය කරගෙන යන්න පුළුවන් කියා මට හිතුණා. අනෙක අපි දෙන්නම එකම පක්ෂයේ.දේශපාලනය කරනකොට තමුන්ගේ බිරියටත් දැනිය යුතුයි මහත්තයා දේශපාලනය කරන්නේ ජනතාව වෙනුවෙන් කියා. ඒ අනුව අපි දෙන්නා 1999 - 10 - 07 වැනිදා විවාහ වුණා. අපේ විවාහයට අස්සන් කළේ ජෝන් සෙනෙවිරත්න ඇමැතිතුමා. අපි දෙන්නට දැන් දරුවෝ දෙන්නෙක් ඉන්නවා. වැඩිමහල් දුව , බාලයා පුතා. දුවගේ නම සදනි තරුෂිකා වක්කුඹුර, පුතා රවිරු ඩෙල්ෂාන් වක්කුඹුර...”* දරුවන් ගැන ඔබේ බලාපොරොත්තුව...?“මේ දෙන්නට දේපොළ හම්බ කරනවට වැඩිය හොඳට ඉගැන්වීම අපි දෙන්නාගෙම බලාපොරොත්තුවයි. ඒ වගේම සමාජයට හොඳ මනුෂ්‍යයන් දෙන්නෙක් දායාද කිරීමයි...”* ඔබේ ආගම..?“මම බුද්ධාගමේ...”* ඔබේ ලග්නය....?“මගේ ලග්නය කුම්භ...”* දේශපාලනඥයෝ බොහෝ විට නක්ෂත්‍රය විශ්වාස කරනවා. ඔබත් එසේම නක්ෂත්‍රය විශ්වාස කරනවද...?“නක්‍ෂත්‍රය කෙරේ මගේ ලොකු විශ්වාසයක් නෑ. නැකතකට වැඩ කටයුතු කිරීම වැනි දේ මගෙන් කෙරෙනවා. නමුත් නක්‍ෂත්‍රය කෙරේ ලොකු විශ්වාසයක් තියෙන්නේ නැත්තේ එතකොට ඒ මත්තේම කටයුතු කරන්න සිද්ධ වෙනවා. මම ලොකුවට විශ්වාස කරන්නේ තමුන්ගේ ස්ව උත්සාහයයි. උත්සාහයෙන් කර යමක් ලබා ගත්තොත් ඒක ලොකු සතුටක්.තෘප්තියක්. නක්‍ෂත්‍රයට මා ගැන කියූ කරුණු කාරණා සියල්ල ඇත්ත වෙලා තියෙනවා. නක්‍ෂත්‍රය තුළ යම් කිසි බලයක් තියෙනවා. කුඩා කාලයේ මා ගැන කියලා තියෙනවලු දේශපාලනයෙන් ඉහළට එනවා කියා. අද ඒ ගමන මම ආරම්භ කර තිබෙනවා. හැබැයි වාසනාව තියනවා කියා උත්සාහ නොකර ගෙදර හිටියට කිසිම වාසනාවක් උදා වන්නේ නෑ...”* දෙවියන් සමඟ ඔබේ සබඳතාව කොහොමද? විශේෂයෙන් සමන් දෙවියන්ගේ අඩවියේ පදිංචි වී සිටින දේශපාලනඥයෙක් ලෙස...?“මම සමන් දේවාලය ළඟින් යනවා නම් පඬුරක් දාලා තමයි යන්නේ. කොළඹ එන ඕනෑම දවසක රන්වල දේවාලයට පඬුරක් දාලා යන්නේ. ඒක මගේ සිරිතක්. කතරගම දෙවියන්ව සමන් දෙවියන්ව මම අදහනවා. ඔවුන් ගැන මා තුළ භක්තියක් තියෙනවා. විශේෂයෙන් පන්සල් සමඟ මම දැඩි බැඳීමෙන් කටයුතු කරනවා. මගේ පළාතේ වැඩිම දහම් පාසල් ප්‍රමාණයකට මම උදව් කර තිබෙනවා. පන්සල් හදලා දීලා තියෙනවා. මට පක්ෂ භේදයක් නෑ. සෑම පන්සලකටම උදව් කරනවා. රත්නපුරේ ඉන්න සෑම භික්ෂුන්වහන්සේ නමක්ම මට ඡන්දය දෙන්න ඇති...”* ඔබේ පි‍්‍රයතම දේශපාලන නායකයා..?“මම මෙහෙම කියන්නේ ජනාධිපති මහින්ද රාජපක්ෂ මැතිතුමා රටේ නායකයා වෙලා ඉන්න නිසා නෙමෙයි. මගේ පි‍්‍රයතම නායකයා අපේ ජනාධිපතිතුමායි. එතුමා මගේ පි‍්‍රයතම නායකයා වුණේ අද ඊයේ ඉඳන් නෙවෙයි. එතුමා විපක්ෂ නායකකමට පත් වෙන්නත් කළියෙන්. මොකද අපි වගේ කෙනෙකුට දුරකතනයෙන් කතා කර දුකක් කියන්න පුළුවන් එකම නායකයා මහින්ද රාජපක්ෂ ජනාධිපතිතුමා පමණයි...”* ඔබේ දේශපාලන ඉලක්කය..?“දේශපාලනයට එන අයට විවිධ බලාපොරොත්තු රැසක් තිබිය හැකියි. නමුත් මගේ ලොකු බලාපොරොත්තු නෑ. නමුත් හොරකම් නොකරන, ප්‍රතිපත්ති ගරුක, ජනතාවට ආදරය කරන දේශපාලනඥයකු ලෙස දේශපාලනයේ යන්න පුළුවන් තරම් ඉහළට යාම තමයි මගේ අද දවසේ දේශපාලන ඉලක්කය. දේශපාලනය තුළ මම ඉහළට යනවා කියන්නේ මේ රටේ ජනතාවට මගෙන් යම් සේවයක් ඉටු වෙනවා කියන එකයි...”* ඔබ කලවාන ශ්‍රීලනිප සංවිධායකවරයා. කලවානේ මිනිස්සු ගැන මොනවද කියන්න තියෙන්නේ..?“කලවාන ජනතාව බුද්ධිමත් අහිංසක ජනතාවක්. කලවාන කලෙක සරත් මුත්තෙට්ටුවේගම දේශපාලනඥයා නිසා බැබලුනා. එවැනි බැබලීමකට කලවාන පත් කරන්න මම දිවි හිමියෙන් කටයුතු කරනවා...”.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=f1101083</link>
    <topic>කැලණි ගං මිටියාවතේ සුන්දර නගරය පෑලියගොඩ</topic>
    <author>සටහන් - චතුරිකා ගමගේ  ඡායාරූප - ප්‍රසාද් පූර්ණමාල්</author>
    <content>අතීතයේ මෙරට එක් එක් අවධිවල ඒ ඒ ප්‍රදේශ ආශ්‍රිතව වීර චරිත බිහිවූ අතර ගොන්ගාලේගොඩ බණ්ඩා යනු එලෙස බිහිවූ තවත් චරිතයකි. පෑලියගොඩ ප්‍රදේශය කේන්ද්‍ර කොට බිහිවූ ගොන්ගාලේගොඩගේ පරම්පරාවෙන් පැවත එන්නෝ අදටත් පෑලියගොඩ ප්‍රදේශයේ ජීවත් වෙති. එවන් අභිමානයෙන් වැජඹෙන පෑලියගොඩ අතීතයේ වත්තල, මාබෝල නගරසභාවට අයත්ව තිබුණි. පෑලියගොඩ ප්‍රදේශය ස්වාධීන නගර සභාවක් ලෙස ස්ථාපිත වන්නේ 1963 පෙබරවාරි 12 වෙනිදාය. එදා සිට අද දක්වා පෑලියගොඩ නගරය සංවර්ධනය කිරීමට නගර සභාවෙන් සිදු වූ කාර්යයන් බොහෝ ය.කොළඹ නගරයට ආසන්නතම නගරයක් වන පෑලියගොඩ නගරය කොළඹ නගරයට සමගාමීව ශීඝ්‍ර සංවර්ධනයක් ළගා කරගෙන තිබේ. මේ වන විට පෑලියගොඩ නගරයේ මංමාවත්වලින් 75% කට වැඩි ප්‍රමාණයක් කොන්ක්‍රීට් කිරීම, කාපට් කිරීම යනාදිය සිදුකර තිබේ. ඒ තුළින් ප්‍රදේශයේ ජනතාවට ඉක්මනින් හා පහසුවෙන් තම දෛනික කාර්යයන් සඳහා යා හැකිය. පෑලියගොඩ නගරය කැළණි ගං මිටියාවතේ පිහිටා ඇති නිසා ගංවතුර තත්ත්වයන්ට නිතර මුහුණ දීමට සිදුවේ. එය අවම කරනු වස් නගර සභාව මගින් නිරන්තරයෙන් ඇලවේලි පිරිසුදු කිරීමේ කටයුතු සිදුකරයි.සෞඛ්‍ය, යටිතල පහසුකම් සපයා දෙමින් ජනතාවගේ ජීවන තත්ත්වය නංවාලීම නගර සභාවකින් ප්‍රධාන වශයෙන් ඉටු විය යුතු වන අතර ප්‍රදේශයේ සෞඛ්‍ය මට්ටම ඉහළ තලයක රදවා ගැනීමට පෑලියගොඩ නගර සභාව විශේෂ වැඩසටහන් ක්‍රියාත්මක කර තිබේ. විශේෂයෙන් පසුගිය කාලය තුළ ඩෙංගු උවදුර මර්දනය සඳහා මහජන සෞඛ්‍ය පරීක්ෂකවරුන්ගේ මූලිකත්වයෙන් නගර පුරා ව්‍යාප්ත විශේෂ වැඩසටහනක් සකස් කර තිබුණි.මහාමාර්ග, කාණු පද්ධති පරීක්ෂා කරමින් කුණු කසල බැහැර කිරීමට උපදෙස් දෙමින් මහජන පරීක්ෂකවරු නිවසක් නිවසක් පාසා ගොස් දැනුවත් කිරීම් සිදුකර ඇත. පෑලියගොඩ පිවිතුරු ප්‍රසන්න පුරවරයක් බවට පත්කිරීමට ද නගර සභාවෙන් සැලකිය යුතු කාර්ය භාරයක් සිදුකෙරේ. ට්‍රැක්ටර් යොදා ගනිමින් සෑම නිවසක් පාසාම ගොස් කුණු කසළ එකතු කිරීම සිදුකරයි. ඒ සඳහා පෑලියගොඩ පොලීසියේ සහයෝගය ද හිමිවීම විශේෂත්වයකි.පෑලියගොඩ නගරය පුරා තවමත් අඩු ආදායම්ලාභී පවුල් ජීවිත්වන අතර ඔවුන්ගේ දරුවන්ගේ අධ්‍යාපන කටයුතුවලට සහයෝගයක් ලෙස සෑම වසරකම අධ්‍යාපන පොත් බෙදා දීමක් ද නගර සභාව මගින් සිදුකරයි. ඒ සඳහා පක්ෂ විපක්ෂ සෑම මන්ත්‍රීවරයෙකුගෙන්ම විශේෂ සහයෝගයක් හිමිවේ.ප්‍රදේශය පුරා මාතෘ සායන කිහිපයක්ද පවත්වන අතර සෑම සතියකට දෙවරක් එම සායනවලට පැමිණෙන මවුවරුන් සඳහා කොළ කැඳ ලබාදීමේ කටයුත්තද නගර සභාවේ මූලිකත්වයෙන් සිදුකෙරෙයි. එසේම පෙරපාසල් දරුවන් සඳහා සෑම දිනකම කිරි කෝප්පයක් ලබාදීම වැනි ප්‍රජා සත්කාරයන්ද නගර සභාව මගින් ආරම්භ කර තිබේ.වත්තල හේමාස් පෞද්ගලික රෝහල සමග ඒකාබද්ධව සෑම ව්‍යාපාර ස්ථානයකම සිටින දුප්පත් සේවකයන්ට සහන පදනමක් යටතේ ප්‍රතිකාර ලබාගැනීමේ ක්‍රමවේදයක්ද මේ වන විට නගර සභාව මගින් සකස් කරමින් පවතී. එසේම ප්‍රදේශයේ තරුණ සමිති, ක්‍රීඩා සමිතිවලට සහයෝගය ලබාදෙමින් ඒ තුළින් තරුණ තරුණියන් ගේ දක්ෂතා ඔප් නංවා ගැනීමට අවස්ථාව උදාකර දී තිබේ.පෑලියගොඩ නගරය කොළඹ නගරයට ආසන්න ශීඝ්‍රයෙන් දියුණුවන ව්‍යාපාරික නගරයක් බවට පත්ව තිබේ. විශේෂයෙන් ධීවර අමාත්‍යාංශයේ මූලිකත්වෙයෙන් සහ නගර සභාවේ සහයෝගයෙන් විශාල මාළු වෙළඳසලක් පෑලියගොඩ නගරයේ ඉදිකර ඇත. එය තව නොබෝ දිනකදී විවෘත කිරීමට නියමිතය. එවිට පෑලියගොඩ ප්‍රදේශය ව්‍යාපාරිකයන්ගෙන් පිරුණු නගරයක් බවට පත්වනු ඇත.නගරසභාව මගින් පෙර පාසල් දෙකක් පවත්වා ගෙන යන අතර ඊට අනුබද්ධිතව විහාරස්ථාන ආශ්‍රිතව තවත් පෙර පාසල් කිහිපයක් පැවැත්වේ. විශේෂයෙන් මර්වින් සිල්වා අමාත්‍යතුමාගේ අනුග්‍රහයෙන් පවත්වාගෙන යන පෙර පාසලක්ද තිබේ. ඒ සෑම පෙරපාසලකම අවශ්‍යතා සොයා බලමින් නගර සභාව සෑම විටම උදව් උපකාර කරයි.පසුගිය කාලයේ ගුරුකුල විද්‍යාලය, දුටුගැමුණු විද්‍යාලය, වෙදමුල්ල විද්‍යාලය, ධර්මාලෝක විද්‍යාලය, නවලෝක ධර්මාශෝක විද්‍යාලය වැනි පාසල් සඳහා පාසල් පොත් ලබාදීමද නගර සභාවේ මූලිකත්වයෙන් සිදු කෙරිණි.පසුගිය කාලය තුළ පරිසරය පිරිසිදුව තබා ගැනීමට සහ කුණුකසළ ප්‍රතිචක්‍රීකරණයක් සඳහා කොම්පීස්ට් බඳුන් බෙදාදීමක්ද සිදු කෙරිණි. ඒ සඳහා ඝන අපද්‍රව්‍ය කලමණාකරණ අධිකාරියේ සහයෝගය ලැබී තිබේ.එසේම ප්‍රදේශයේ දූ දරුවන්ගේ අධ්‍යාපන කටයුතු සඳහා පුස්තකාල පහසුකම්ද ලබාදී ඇත. සෑම වසරකම සාහිත්‍ය කලා උත්සව පවත්වා සාහිත්‍ය සහ කලාවටද සහයෝගය ලබාදෙයි. නගරයේ සෞඛ්‍ය, අධ්‍යාපන යටිතල පහසුකම් යනාදී සෑම ක්ෂේත්‍රයක්ම ආවරණය වන පරිදි පෑලියගොඩ නගර සභාවේ කටයුතු ක්‍රියාත්මක වන අතර තවත් සංවර්ධන කාර්යයන් බොහොමයක් ඉදිරියේ දී ක්‍රියාත්මක වීමට ද නියමිතය.  * නගර සභාවකින් ජනතාව බොහෝ දේ බලාපොරොත්තු වෙනවා. ඒ වගේම නගර සභාවකින් ජනතාවට ඉටු කළ යුතු දේත් බොහෝමයි. ඒ පිළිබඳ ඔබේ මතය කුමක්ද?නගර සභාව කියන්නේ මිනිසුන්ගේ උපතේ සිට මරණය දක්වා සියලුම සේවාවන් සපයන ආයතනයක්. ඒ වගේම ජනතාවගේ ප්‍රශ්නවලට ඇහුම්කන් දෙන ඒ ප්‍රශ්න නිරාකරණයට විසඳුම් සපයන ජනතාවට සමීපතම ආයතනය නගර සභාව කිව්වොත් එය නිවැරැදියි. ජනතාවට වඩාත් සමීප රාජ්‍ය ආයතනය වන්නේ නගර සභාවයි.* රාජ්‍ය නිලධාරියෙකු ලෙස ඔබ ජනතාවගේ ප්‍රශ්න වලට විසඳුම් දෙන්නේ කොහොමද?මම ජනතාවට ගොඩාක් සමීප ලෙන්ගතු නායකයෙක්. මට සිංහල, දෙමළ වෙනසක් නැහැ. මම සමස්ත ජනතාවගේම ප්‍රශ්න දිහා බොහොම සංවේදිව බලලා ඔවුන්ට අවශ්‍ය සහනය ලබා දෙනවා. මගේ කාර්යාලය ඕන කෙනෙකුට විවෘතයි. මම කාර්යාලයේ වැඩිවේලාවක් රැඳී සිටිමින් අවශ්‍ය සේවාවන් ඉටුකර දෙනවා. යම්කිසි පුද්ගලයෙක් මගෙන් සේවයක් බලාපොරොත්තුවෙන් ආවාම පාට, පක්ෂ, දේශපාලනය නොසලකා අවශ්‍යතාවන් සම්පූර්ණ කර දීමට මම කටයුතු කරනවා. ඒ වගේම මම නිලධාරීන් සමඟත් ඉතාමත් සුහදයි.* පෑලියගොඩ නගරයේ පෙර තිබුණු තත්ත්වයට වඩා සංවර්ධනයක් දැන් සිදුවෙලා තියෙනවා කියලා ඔබ හිතනවද?ඔව්, දැන් අපිට කරන්න තියෙන වැඩ ප්‍රමාණය අඩුයි. මේවනවිට මාර්ග ඉදිකිරීම හා අලුත්වැඩියාව, සෞඛ්‍ය , අධ්‍යාපන ආදී සෑම ක්‍ෂේත්‍රයකම ඉස්සරට වඩා දියුණු තත්ත්වයක් තියෙනවා. අපි දැන් ඉස්සරට වඩා 60% - 65% පමණ දියුණුවක් ලබලා තියෙනවා. පෑලියගොඩ ඉතාමත් අසරණ දුප්පත් ප්‍රදේශයක්. මම බලයට පත්වුණාට පස්සේ ගොඩාක් සැලසුම් අනුමත කර ගත්තා.* ඉදිරියේදී සිදුකරන්න බලාපොරොත්තු වන සංවර්ධන සැලසුම් මොනවාද?දැනට අපිට කසළ ප්‍රතිචක්‍රීකරණය කරන්න ඉඩක් නැතුව ඉන්නේ. ඉදිරියේදී ඒ සඳහා භූමියක් සොයාගෙන එය ආරම්භ කරන්න බලාපොරොත්තු වෙනවා. සංචාරක ව්‍යාපාරය දියුණු කරමින් ඉදිරියේදී හංවැල්ල සිට පෑලියගොඩ දක්වා බෝට්ටු සේවාවක් ක්‍රියාත්මක කිරීමේ අදහසක් තියෙනවා. තාමත් පෑලියගොඩ නගරයේ දුප්පත් ජනතාව බහුතරයක් කූඩාරම්වල ඉන්නේ.ඔවුන්ට නිවාස පද්ධතියක් ඉදිකරදීමටත් සැලසුම් සකස් කරමින් පවතිනවා. තවමත් විදුලිය නොමැති අයට සහන ක්‍රමයක් යටතේ විදුලිය ලබාදීමටත් බලාපොරොත්තු වෙනවා. දැනට පොදු වෙළඳපොළ අක්‍රිය වෙලා තියෙනවා. ඉදිරියේදී වෙනමම ව්‍යාපෘතියක් සකස් කර එහි උත්සව ශාලාවක් සහ බැංකු සංකීර්ණයක්ද සකස් කරන්න සැලසුම් සකස් කරමින් ඉන්නවා.* එම සංවර්ධන කටයුතු වලට අවශ්‍ය ප්‍රතිපාදන සොයා ගන්නේ කොහොමද?මෙතෙක් අපි සංවර්ධන කටයුතු සිදුකළේ නගර සභාවේ විමධ්‍යගත අරමුදලින්. ඒවගේම ගම නැඟුම , මග නැඟුම, ව්‍යාපෘති යටතේත් අපේ ප්‍රදේශයට ප්‍රතිපාදන ගොඩාක් ලැබුණා. විශේෂයෙන් ගම්පහ දිස්ත්‍රික් නායක බැසිල් රාජපක්‍ෂ මැතිතුමා මේ ප්‍රදේශයට ප්‍රතිපාදන විශාල ප්‍රමාණයක් ලබාදුන්නා. මර්වින් සිල්වා ඇමැතිතුමාත් උරෙන් උර ගැටෙමින් අපේ සංවර්ධන කටයුතුවලට විශාල සහයෝගයක් ලබා දෙනවා. ඉදිරි සංවර්ධන කටයුතුවලටත් රජයෙන් ලැබෙන ප්‍රතිපාදනවලට අමතරව වරිපනම් බදු සහ අනෙකුත් බදු නිසියාකාරව එකතු කර අපේ ආදායම වර්ධනය කරගැනීමට කටයුතු කරනවා.* ඒ සඳහා දැනට කිසියම් සැලැස්මක් සකස් කර තිබෙනවාද?ඔව්, ඇතැම් අය නිසියාකාරව කලට වේලාවට වරිපනම් බදු ගෙවලා සහයෝගය දක්වනවා. අපේ ප්‍රදේශයේ තාමත් ක්‍රියාත්මක වන්නේ 96 දී මම දීපු බදුසහනමයි. නමුත් ඉදිරියේදී අපිට බදු මුදල් වැඩිකරන්න පුළුවන් වෙයි කියලා හිතනවා. ඇතැම් පුද්ගලයන්ට බදු ගෙවන්න කාර්යාලයට එන්න වේලාවක් නැහැ. ඒ නිසා අපි බදු එකතු කරන්න ජංගම සේවාවක් ක්‍රියාත්මක කරනවා. මාසෙකට දවස් 3 ක්. මෙමගින් බදු මුදල් ගෙවීමට පුද්ගලයෙකුට අමතක වෙලා නම් අපි මතක් කරලා දෙනවා. මෙම කාර්යයට ජනතාවගෙන් හොඳ ප්‍රතිචාර තියෙනවා .* මෙම කටයුතු සඳහා ඔබට කාර්ය මණ්ඩලයෙන් ලැබෙන සහයෝගය කෙබඳුද?අපේ කාර්යාලයේ කම්කරුවාගේ සිට ලේකම්වරයා දක්වා හොඳ බැඳීමක් තියෙනවා. මම සියලුම නිලධාරීන්ට ගෞරව කරලා කතා කරනවා. ඒ නිසා ඔවුන්ගෙනුත් මගේ කටයුතු වලට හොඳ සහයෝගයක් ලැබෙනවා. මම පසුගිය කාලයේ මගේ පෞද්ගලික ධනයෙන් කාර්යාලයේ නිලධාරීන්ට නිල ඇඳුම් පවා ලබා දුන්නා. කිසියම් කෙනෙක් වරදක් කළොත් බනිනවා. නමුත් ඒක හිතේ තියාගෙන ඉන්නේ නැහැ. මම හැමවිටම මගේ නිලධාරීන් සමඟත් මගෙන් සේවාවක් බලාපොරොත්තු වෙන් පැමිණෙන ජනතාව සමඟත් ඉතා සුහදව කටයුතු කරනවා.  පහුගිය කාලේ නවලෝක විද්‍යාලය තිබෙන නවයුගය පාර කොන්ක්‍රීට් කළා. නමුත් 4 වෙනි පටුමගේ ඇළවල් පිරිලා, කාණු පිරිලා සුද්ධ කරලා නැහැ. ඒ වගේම මාර්ග පද්ධතියත් බොහොම අබලන් වෙලා. ඒ නිසා අනිත් පළාත් සංවර්ධනය කරනවා වගේ අපි දුප්පත් මිනිස්සු ඉන්න මේ ප්‍රදේශ ගැනත් අවධානය යොමු කරනවා නම් හොඳයි.  දැන් අපේ නගරය ගොඩක් දියුණුයි. ඉස්සර පාරවල් හරියට තිබුණේ නැහැ. නමුත් දැන් ඒ සේරම හදලා තියෙන්නේ. ජලය, විදුලිය නිසි පරිදි ලැබෙනවා. නගර සභාවෙන් ඒ කටයුතු නිසියාකාරව සිදු කරනවා. පෑලියගොඩ නගරයේ බස් නැවතුම් පළක් නැහැ. එතන වැස්සට වතුර පිරෙනවා. අපිට මාර්කට් එකකුත් නැහැ. ඒ නිසා ඒ අඩුපාඩුත් ඉක්මනින් සකස් කර දෙන්න කටයුතු කළොත් හොඳයි කියලා මම හිතනවා.  ඇත්තටම පෑලියගොඩ නගරයේ දැන් හොඳ සංවර්ධනයක් සිදු වෙලා තියෙනවා. නගර සභාවෙන් ඒ සඳහා සෑහෙන වැඩ කොටසක් සිදුවුණා. දිනපතා කුණු එකතු කිරීම සහ පිරිසුදු කිරීම් නගර සභාවෙන් සිදු කරනවා. පාරවල් ගොඩාක් පසුගිය කාලේ කොන්ක්‍රීට් කළා. කාපට් කළා. තව පොඩි පොඩි පාරවල් කිහිපයක් හදන්න තියෙනවා.  බැසිල් රාජපක්ෂ මහතාගෙන් ලැබුණු ප්‍රතිපාදන නිසා පහුගිය කාලේ අපේ බල ප්‍රදේශයේ කොටසක් සංවර්ධනය වෙලා තියෙනවා. නමුත් තව ප්‍රශ්න ගොඩක් තියෙනවා. 1997 සංවර්ධනය වුණාට පස්සේ අපේ ප්‍රදේශයේ සැලකිය යුතු සංවර්ධනයක් සිදු වුණේ නැහැ. අධිවේගී මාර්ගය ඉදිකරද්දී ඇළ මාර්ග ඉදි නොකළ නිසා ඒ ප්‍රදේශ පොඩි වැස්සකටත් යටවෙනවා. ඒ නිසා මම හිතන්නේ කොටසක් විතරක් නෙවෙයි සම්පූර්ණ බල ප්‍රදේශයම සංවර්ධනය කිරීම බලධාරීන්ගේ යුතුකමක්.  නගර සභාවෙන් සෑහෙන වැඩකොටසක් සිදු කරනවා. නමුත් මේ ප්‍රදේශයේ ජනතාව ජලයෙන් යටවීම නිසා පීඩා විඳිනවා. ඔලියමුල්ල ප්‍රදේශයේ වතුර බහින්නේ නැහැ. ඇළ මාර්ගයේ දොරවල් වැහිලා. වතුර බහින්නේ නැති නිසා ඒ ප්‍රදේශ යටවෙනවා. ඒ වගේම ඒ ප්‍රදේශවල අනවසර ඉදිකිරීම් පවා තියෙනවා. කොහොම නමුත් යටවුණාම මොනව හරි දෙනවට වඩා ඒ සඳහා දීර්ඝ කාලීන විසඳුමක් ලබා දෙන්න ඕනෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>08</day>
    </date>
    <link>http://www.dinamina.lk/2011/01/08/_art.asp?fn=f1101084</link>
    <topic>මා දුටු බණ්ඩාරනායක</topic>
    <author>පේ‍්‍රමසර ඈපාසිංහ</author>
    <content>ශ්‍රී ලංකා දේශපාලන අහස් කුස ප්‍රභාවත් කළ, ප්‍රභාෂ්වර මහ තරුවක් ලෙස, එස්. ඩබ්ලිව්. ආර්. ඩී. බණ්ඩාරනායක මහතා හැඳීන්විය හැකිය. 1956 වසරේ පොදුජන යුගයක් උදාකළ මොහු, ශ්‍රී ලංකාවේ දේශපාලන ගමන් මඟ වෙනස් කළ, ඔදවත්, තෙදවත්, ප්‍රතාපවත් නායකයා ලෙස අපගේ ගෞරවාදරයට අදත් පාත්‍ර වේ. වසර 52කට පෙර, ඔහු අපගෙන් සමුගත්ත ද, එතුමා ගොඩනඟන ලද ශ්‍රී ලංකා නිදහස් පක්ෂය අදත් ජීවමානව පවතී. ජෝන් එෆ්. කෙනඩි වරක් කීවේ මිනිසුන් මැරී යති.රාජ්‍ය ගොඩනැඟේ. බිද වැටේ. එහෙත් ශ්‍රේෂ්ඨ නායකයන්ගේ සිතුම් පැතුම්, ඒ නායකයන් මියැදුණ ද, එකී දර්ශන අමරණීයව පවතින බවය. විශිෂ්ට ජන නායක බණ්ඩාරනායක මහතා මිය යාමෙන් පසුව ශ්‍රේෂ්ඨ කාන්තා රත්නයක් වූ සිරිමාවෝ බණ්ඩරනායක මැතිනිය නායකත්වය දෙමින් ප්‍රබෝධවත් කළ ශ්‍රී ලංකා නිදහස් පක්ෂය, වත්මන් ජනපති මහින්ද රාජපක්ෂ මැතිතුමාගේ නායකත්වයෙන් ජනතා මෙහෙවරක අදත් යෙදී සිටී. ශ්‍රී ලංකා නිදහස් පක්ෂ දර්ශනය එතරම් ප්‍රබල ය. එතරම් ස්ථිරය. ගලන ගඟ ආපස්සට හැරවීම අසීරු ය. ඒ සඳහා සුසුදු වාරිමර්ග ඉංජිනේරුවන් පේනතෙක් මානයක නැත.විසිවන සියවසේ සිරිලක පහළ වුණු විශිෂ්ටතම ජාතික නායකයෙකු ලෙස බණ්ඩාරනායකයන් හැඳින්විය හැකි ය. වසර ගණනක් මුළුල්ලේ සිරිලක පුරා මුල් විහිදී තිබුණ ප්‍රබල “එක්සත් ජාතික නැමැති මහා පක්ෂය” මුලිනුපුටා දමන්නට මොහු සමත් වීම විස්මිත ක්‍රියාවකි. සියලුම ප්‍රගතිශීලී පක්ෂවල සහාය ඇතිව, ධනවාදී පක්ෂයක් වන එක්සත් ජාතික පක්ෂය බිඳ දමා, සමාජවාදී රජයක් 1956 දී පිහිටුවීම ඇදහිය නොහැකි විශ්වකර්ම ක්‍රියාදාමයකි. එවන් ජයග්‍රහණයක් හිමිකර ගත්තේ බණ්ඩාරනායක පෞරුෂයෙනි. ඔහුගේ විශිෂ්ටත්වය ඉන් සක්සුදක් සේ පැහැදිලි වේ. බණ්ඩාරනායකයන්ගේ සසර පුරුද්දකි නායකත්වය.වර්ෂ 1899 ජනවාරි 8 වැනිදා, අදවන් දිනයක රදල පවුලක, සොලමින් වෙස්ට් රිජ්වේ ඩයස් බණ්ඩාරනායක උපත ලැබීය.  බ්‍රිතාන්‍ය පාලකයන්ගේ ඉතා කිට්ටු හිතවතෙකු වූ ශ්‍රීමත් සොලමන් ඩයස් බණ්ඩාරනායක, මහ මුදලඳු, එස්. ඩබ්ලිව්. ආර්. ඩී. බණ්ඩාරනායක ගේ පියාණන් ය. හොරගොල්ල වලව්ව, මොවුනගේ නිවහන විය. එය, රාජ රාජ මහා අමාත්‍යවරුන්ගේ පහස ලද භූ®මියකි. මන්දරයකි. වලව්වකි. එස්. ඩබ්ලිව්. ආර්. ඩී. බණ්ඩාරනායක යුගයේ දී පොදු ජනතාවට හොරගොල්ල ෂවෘත විය.කතෝලික භක්තිකයකු වූ මහ මුදලිතුමා, තමාගේ එකම පුතු, ඉගෙනුම සඳහා ඇතුළත් කෙළේ, එදා දිවයිනේ ප්‍රධානතම ඉංග්‍රීසි පාසලක් වූ ගල්කිස්සේ සාන්ත තෝමස් විදුහලට ය. එම විදහල ඉහළ පවුල්වල දරුවන්ට අකුරු කිය වූ ප්‍රධානම විදුහල විය. ශ්‍රී ලංකාවේ ප්‍රථම අගමැතිවරයා වූ මහාමාන්‍ය ඩී. එස්. සේනානායක, තෙවරක් අගමැති වුණු ඔහුගේ පුතු ඩඩ්ලි සේනානායක, පාර්ලිමේන්තුවේ කථානායක ධුරය දැරූ ශ්‍රීමත් ප්‍රැන්සිස් මොලමුරේ, ශ්‍රී ලංකා පෙඩරල් පක්ෂයේ ආරම්භක නායකයා වූ එස්. ජේ. වී චෙල්වනායගම්, ප්‍රබල නායකයන් අධ්‍යාපනය ලැබුවේ ද ගල්කිස්සේ සාන්ත තෝමන් විදුහලෙන් ය.ඉංග්‍රීසි ලතින්, ග්‍රීක මෙ භාෂා ඉගෙන ගන්නේ විදුහල්පති ස්ටොන් (Warden Stone)යටතේ භාෂා ඉගෙනගත් හ. මෙම විදුහලේ මූලික අධ්‍යාපනයෙන් පසුව මොවුන්ගෙන් බොහෝ දෙනා වැඩිදුර ඇධ්‍යාපනය සඳහා පිටත්ව ගියේ එංගලන්තයේ විශ්වවිද්‍යාලවලට ය.එස්. ඩබ්ලිව්. ආර්. ඩී ඔක්ස්ෆර්ඩ් හි සරසවියට අනුබද්ධ ක්‍රයිස්ට් චර්ච් විදුහලට බැදී පසුව ඔක්ස්ෆර්ඩ් විශ්වවිද්‍යාලයට ඇතුළත් විය. ඉතාමත් දීප්තිමත් සිසුවෙකු වූ ඔහු ජනප්‍රිය සිසුවෙක් විය.ඔක්ස්ෆර්ඩ් සරසවියේ සිසු සංගමයේ ලේකම්ධුරයට තරග කළ හේ පසුකලෙක බ්‍රිතාන්‍යයේ කැබිනට් මණ්ඩලයේ විදේශ ලේකම්වරයා වූ මැල්කම් මැක්ඩොනල්ඩ් පරදා මෙකී සම්භාවනීය තනතුරට පත් වූයේ ය. මෙම තනතුරට පත්වුණු ප්‍රථම ශ්‍රී ලාංකිකයා වූයේ ද ඔහු ය. එමෙන්ම, පසු කලෙක එංගලන්තයේ අගමැති ධුරය ලද ඇන්තනි ඊඩන් ඔක්ස්ෆර්ඩ් විශ්වවිද්‍යාලයේ බණ්ඩාරනායකයන්ගේ සමකාලීනයෙකි.අධිනීතිඥයෙකු ලෙස ටික කලක් එංගලන්තයේ සේවය කළ තරුණ බණ්ඩාරනායක, ශ්‍රී ලංකාවට පෙරළා පැමිණියේ 24 වන වියේ දී ය. ඉන් පසුව ඔහු ලංකා ජාතික කොන්ග්‍රස් සංගමයේ සම ලේකම් ධුරයට පත් විය.ශ්‍රී ලංකාවට පැමිණ නොබෝ දිනකින් සුඛෝපභෝගී ජීවිතයක් ගත කරනවාට වඩා ‘නැති – බැරි” මිනිසුන්ගේ අඩුපාඩු සොයා බලා, සමාජ සේවාවලට හවුල් විය. මේ සඳහා, හේ සිංහල භාෂාව ටික කලකකින් ඉගෙන ගත්තේ ය. බුදු දහම වැළද ගත්තේය ය. ජනතා සේවය උතුම් ම සේවය ලෙස සලකමින් දේශපාලනයට පිවිසුනි.කොළඹ නගර සභාවේ මරදාන කොට්ඨාසයට කරන කොට, කම්කරු නායකයෙකු වූ ඒ. ඊ. ගුණසිංහ මහතා පරදවා බණ්ඩාරනායක දේශපාලනයට පිවිසුනි.වර්ෂ 1931 පටන්ම ගම්පහ දිස්ත්‍රික්කයේ වේයන්ගොඩ, අත්තනගල්ල කොට්ඨාස නියෝජනය කරමින්, ව්‍යවස්ථා මන්ත්‍රණ සභාව හා පාර්ලිමේන්තුව නියෝඡනය කළ බණ්ඩාරනායක ප්‍රබල ඇමැති පදවි ද සභා නායක ආදි සම්භාවනීය තනතුරුද ලබා ගත්තේ ය. හේ 1952 දී විරුද්ධ පක්ෂ නායකයා විය.1951 ජූලි මාසයේ දී බණ්ඩාරනායකගේ ජීවිතයේ විශාල වෙනසක් ඇති කළ වසරයි. ධනවාදීන්ගේ ජාතික පක්ෂයෙන් ඉවත්ව, හේ ශ්‍රී ලංකා නිදහස් පක්ෂය නමින් නව පක්ෂය පිහිටුවාගෙන, 1956 දී ශ්‍රී ලංකාවේ අගමැතිවරයා බවට පත් විය. විශේෂත්වය වූයේ මේ බුද්ධිමත් අවංක, උත්කෘෂ්ට නායකයා, ශ්‍රී ලංකාවේ ප්‍රබල පක්ෂයක් වූ එක්සත් ජාතික පක්ෂය අටට බැස්සවීමයි. “සඟ, වෙද, ගුරු, ගොවි, කම්කරු පංච මහා බලවේග“, ඒකරාශි කොට, දේශීයත්වයට මුල්තැන දෙන්නා වූ ජනතා සිතුම් අගයන දර්ශනයක් ඇති කෙළේ ය.ඔහු 1951 බිහිකළ ශ්‍රී ලංකා නිදහස් පක්ෂය, කෙතරම් ප්‍රබලයයි කිවගොස්, ඔහුගෙන් පසුව, තම දයාබර බිරිය වූ සිරිමාවෝ බණ්ඩාරනායක මැතිනිය 1960 ජූලි මාසයේ දී ලොව ප්‍රථම කාන්තා අගමැතිනිය බවට ද පත් වූවා ය. පසු කලෙක ශ්‍රී ලංකා නිදහස් පක්ෂයට එක් වුණු බණ්ඩාරනායක දියණිය චන්ද්‍රිකා බණ්ඩාරනායක ද රටේ නායකත්වයට පත් වූවා ය. අද ශ්‍රී ලංකා නිදහස් පක්ෂයේ නායකත්වය දරණ මේ රට එක්සේසත් කළ විශිෂ්ටතම, ශ්‍රේෂ්ඨ නායකයා ශ්‍රී ලංකා නිදහස් පක්ෂයේ නායක ජනපති මහින්ද රාජපක්ෂ ය. බණ්ඩාරනායක දේශපාලන දර්ශනය අද ද අප ජනතාවගෙන් විශාල බහුතරයක් පිළිගෙන ඇත. ගලන ප්‍රතාපවත් ගංගාවක් මෙන් ශ්‍රි ලංකා නිදහස් පක්ෂය අදත් කෙත්, වතු සරු සාර කරමින් ගලා බසියි.එස්. ඩබ්ලිව්. ආර්. ඩී. බණ්ඩාරනායක මහතා අවංක ජනතා සේවකයෙක් විය. ජනතා සුබ සිද්ධියට අදාළ මගී ප්‍රවාහනය ජනසතු කිරීම, විදුදය, විදුලකර විශ්වවිද්‍යාල ඇරැඹීම, ත්‍රිකුණාමලය හා කටුනායක බ්‍රිතාන්‍ය කඳවුරු ඉවත් කිරිම, සිංහල හා ද්තීය භාෂා රාජ්‍ය භාෂා බවට පත් කිරීම, ගොවි – කම්කරු අයිතීන් සුරැකීම සඳහා නව පනත් ඉදිරිපත් කිරීම, දේශීය වෛද්‍ය ක්‍රමය, ආයුර්වේදය නංවාලීම, ඇති – නැති පරතරය ඉවත් කිරීම සඳහා ක්‍රියාකිරීම ආදී ජනතාවගේ සුබ සෙත පිණිස කාර්යයන් රැසක් ඔහුගේ වසර 3ක පමණ කෙටි කාලයක් තුළ දී ක්‍රියාත්මක කෙළේ ය. එය විශ්මිත ක්‍රියාවලියකි.මෙතරම් ජනතා හදවත් දිනාගත් නායකයෙක්, තවත් නොමැත. ඉතා ඉහළ බුද්ධිමහිමයකින් යුතු බණ්ඩාරනායක සමාජවාදී රටවල් සමඟ ද තානාපති සබඳතා ඇතිකරමින් ඉතාමත් අගනා විදේශ ප්‍රතිපත්තියක් ද රටට හඳුන්වා දුන්නේ ය. එක්සත් ජාතීන්ගේ සංවිධානයේ හෝ වේවා පොදු රාජ්‍ය මණ්ඩලයේ හෝ වේවා එතුමාගේ ව්‍යක්ත ඉංග්‍රීසි කතාව, අතිවිශිෂ්ට විය. බණ්ඩාරනායක මහතා බෞද්ධයෙකු වූ අතර, අන් අගම්වලට ඉමහත් ගෞරවයක් දැක් වූයේ ය. හේ, ඉතා අපූරු සංවේදී, කාරුණික හදවතක් ඇති උතුමෙකි.බණ්ඩාරනායක මහතා තරම් අතිදක්ෂ ව්‍යක්ත කථිකයෙක් තවත් බිහිවේද යන්න සැකයකි. කථිකයන් බිහිවිය හැකි ය. එහෙත් ඔහුගේ ශෛලිය, බුද්ධි මහිමය, තැනට සුදුසු ලෙස බස හැසිරවීම ඔහු ජන්මයෙන්ම ලද දායාදයක් වැන්න. මෙවන් කථිකයෙක් මේ ‘කපේ දී’ බිහි වේ ය යන්න සැක සහිත ය. ඒ ප්‍රතාපවත් කට හඬ මට දැනුදු ඇසෙන්නා සේ ය. මුඛරිකම , හේ උපතින්ම ලැබූවකි. එය, සසර පුරුද්දක් වන්නට ඇත. ජනතාව ආකර්ෂණය කර ගැනීමට ඇති හැකියාව ද හේ සසර ගමනේ දී ලබා ගත්තක් විය හැකි ය. ඔහුගේ කතාවලට අපට සවන් දෙන්නට ලැබීම අප ලැබූ භාග්‍යයකි. පිනකි.ශ්‍රී ලංකා දේශපාලන ඉතිහාසයේ බිහිවුණු අතිවිශිෂ්ට ජන නායකයකු හා ශ්‍රේෂ්ඨ ශ්‍රී ලංකා පුත්‍රයෙකු ලෙස එස්. ඩබ්ලිව්. ආර්. ඩී. බණ්ඩාරනායක ශ්‍රීමතා හැඳින්විය හැකි ය.වරක් අමෙරිකා එක්සත් ජනපදයේ ජනාධිපතිවරයා වූ ජෝන්. එෆ්. කෙනඩි කළ ප්‍රකාශයක් යළිත් සිහිපත් කිරීම වටී. “Men die ; Nation may Rice and Fall ; But, an Idea Live on” මිනිස්සු මැරෙති, ජාතීන් නැඟී සිටී. ජාතීන් බිඳ වැටේ, නමුත් දේශපාලන අදහස් දර්ශන නොමැරී දිගමට පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101101</link>
    <topic>පරණ ගල් කොරියක් නාය යයි</topic>
    <author>චන්ද්‍රිකා පෙරේරා, අසේල කුරුළුවංශ, අම්පිටිය සමූහ, වැලිමඩ සමූහ, බදුල්ල සමූහ සහ උකුවෙල සමූහ</author>
    <content>ගැටඹේ පේරාදෙණිය පාරේ දෙවැනි රාජසිංහ මාවතේ පිහිටි පස් කන්දක් ඊයේ (09) පෙරවරුවේ නාය යෑමෙන් නිවාස පහක් සම්පූර්ණයෙන්ම යටවීමෙන් එහි පදිංචිව සිටි විසි දෙනෙක් පමණ අතුරුදන්ව සිටිති. පසට යටවී සිටි පුද්ගලයන් හත් දෙනකු සොයාගෙන රෝහල් ගතකර තිබේ. අතුරුදන් වූවන් පස් කන්දට යටවී ඇතැයි පොලිසිය විශ්වාස කරයි.පොලිසිය, හදිසි ආපදා ඒකකය, ගිනිනිවන අංශය හා ප්‍රදේශවාසීන් එක්ව බැකෝ යන්ත්‍ර මගින් පස් ඉවත්කර යටවූ බවට සැකකෙරෙන ගැටඹේ නිවැසියන් සෙවීමේ මෙහෙයුමක් ඊයේ දියත් කර තිබිණි.මේ අනුව යටවී සිටි පුද්ගලයන් සිවුදෙනෙකු බේරාගෙන ප්‍රතිකාර සඳහා රෝහල් ගතකර ඇත.දෙවැනි රාජසිංහ මාවතේ සුසාන භූමියක් ආසන්නයේ තිබුණු අතහැර දැමූ ගල්වලකට පහළින් ඉදිකර තිබූ නිවාස පහක් මෙසේ යටවී තිබේ. ගල්වලට ඉහළින් තිබුණු පස් කන්දක් මෙසේ කඩා වැටී තිබෙන අතර ඉකුත් දින කීපයේදී ඇදහැළුණු වර්ෂාව හේතුවෙන් මේ අනතුරු සිදුව තිබෙන බව පොලිසිය කීය.මේ අතර බදුල්ල, මලංගමුව, තලාතුඔය උඩවල, උකුවෙල හා ඌවපරණගම පහළ කොටවෙහෙර ප්‍රදේශවල පස් කඳු කඩා වැටීමෙන් හය හැවිරිදි හා නව හැවිරිදි දරු දෙදෙනක් මියගොස් තවත් පස් දෙනෙකු තුවාල ලබා ඇති බව පොලිසිය පවසයි. මෙසේ මියගොස් ඇත්තේ මලංගමුව ගල්පොත්තාවල පදිංචිව සිටි වරුණ දිසානායක (06) හා උඩවෙල ඒ. පී. සඳුනි (09) නමැති දරුවන් බවද කීය.මීට අමතරව වැලිමඩ බදුල්ල මාර්ගයේ වේල්ලවෙල ප්‍රදේශයේ හා ඌවපරණගම කෝට්ටගොඩ මස්පන්න මාර්ගයේ බඹරපාන යන ප්‍රදේශවල සිදුව ඇති නායයෑම් නිසා වාහන ධාවන කටයුතු මුළුමනින්ම ඇන හිට ඇත.මියගිය දෙදෙනකුගේ මළසිරුරු ඊයේ (09) පස්වරුවේ දී සොයාගත් අතර තවත් බරපතළ තුවාල ලැබූ හයදෙනෙක් රෝහල් ගත කළහ.විශාල ගල් පර්වතයකට යටවූ නිවාස කිහිපයක සිරවී සිටි අවුරුදු අටක දරුවෙකු ඇතුළු සිව් දෙනෙකු බේරා ගැනීම සඳහා පොලිසිය, යුද හමුදාව, ගිනි නිවන ඒකකය ඒකාබද්ධව මෙහෙයුම් දියත් කරනු ලැබීය.පස් හා ගල් පර්වත තුළ සිරවී සිටින පුද්ගලයින් කෑගසන ශබ්දය පිටතට ඇසීම තුළින් කිහිපදෙනෙකු නිරුපද්‍රිතව එහි සිටින බව තහවුරු වීම නිසා මහනුවර රෝහලේ කණ්ඩායමක් ගිලන් රථයකින් එහි පැමිණ නළයක් ආධාරයෙන් ඔක්සිජන් ඒ තුළට යැවීමට ද පියවර ගනු ලැබීය.බැකෝ යන්ත්‍ර දමා පස් හා ගල් ඉවත් කිරීමේ කටයුතු සිදු කළත් අදාළ ස්ථානයේ පුද්ගලයින් කිහිප දෙනෙකු නිරුපද්‍රිතව සිටීම නිසා එම කටයුතු ද අසීරුවී තිබේ.මියගිය සිවුදෙනකුගේ මළසිරුරු ඊයේ (09) පස්වරුවේ දී සොයාගත් අතර තවත් බරපතළ තුවාල ලැබූ හත්දෙනෙක් රෝහල් ගත කළහ.විශාල ගල් පර්වතයකට යටවූ නිවාස කිහිපයක සිරවී සිටි අවුරුදු අටක දරුවෙකු ඇතුළු සිව් දෙනෙකු බේරා ගැනීම සඳහා පොලිසිය, යුද හමුදාව, ගිනි නිවන ඒකකය ඒකාබද්ධව මෙහෙයුම් දියත් කරනු ලැබීය.පස් හා ගල් පර්වත තුළ සිරවී සිටින පුද්ගලයින් කෑගසන ශබ්දය පිටතට ඇසීම තුළින් කිහිපදෙනෙකු නිරුපද්‍රිතව එහි සිටින බව තහවුරු වීම නිසා මහනුවර රෝහලේ කණ්ඩායමක් ගිලන් රථයකින් එහි පැමිණ නළයක් ආධාරයෙන් ඔක්සිජන් ඒ තුළට යැවීමට ද පියවර ගනු ලැබීය.බැකෝ යන්ත්‍ර දමා පස් හා ගල් ඉවත් කිරීමේ කටයුතු සිදු කළත් අදාළ ස්ථානයේ පුද්ගලයින් කිහිප දෙනෙකු නිරුපද්‍රිතව සිටීම නිසා එම කටයුතු ද අසීරුවී තිබේ.සොයාගත් මළ සිරුරු හතරෙන් දෙකක් හඳුනාගෙන ඇති අතර එක් අයෙකු මහනුවර නගර සභාවේ සේවකයකු වන එස්. මනී වන අතර අනෙක් අය ඔහුගේ නැන්දම්මා වන සෙල්ලම්මා නැමැති කාන්තාවකි.සිද්ධිය වී පැය හයකට පසු 14 හැවිරිදි දැරියක් පස්ගොඩ යටින් නිරුපද්‍රිතව ගොඩට ගැනීමට හැකි වූ අතර ඇයගේ කකුලකට සුළු සීරිම් තුවාල පමණක් සිදුවී තිබිණි.මේ අතර මෙම සිද්ධිය වූ ස්ථානයට ඊයේ සවස අගමැති දි. මු. ජයරත්න මහතා සමඟ මධ්‍යම පළාත් මහ ඇමැති සරත් ඒකනායක මහතා පැමිණ විතතට පත්වූවන් බේරාගැනීමට සුදුසු කඩිනම් වැඩපිළිවෙළක් ක්‍රියාත්මක කරන ලෙස අදාළ අංශ වෙතට උපදෙස් දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101102</link>
    <topic>ජනතාවට සංවේදී රාජ්‍ය සේවාවක් ස්ථාපිත කිරීමට කැප වෙන්න</topic>
    <author>මහින්ද අලුත්ගෙදර</author>
    <content>ජනතාවට සංවේදී රාජ්‍ය සේවාවක් රට තුළ ස්ථාපිත කිරීම සෑම රාජ්‍ය සේවකයකුගේම වගකීම බව ජනාධිපති මහින්ද රාජපක්‍ෂ මහතා අවධාරණය කරයි.මාතෘභූමිය ත්‍රස්තවාදයෙන් නිදහස් කර ගැනීමේදී ආරක්ෂක අංශ කෙරෙහි තැබූ විශ්වාසය රට ගොඩනැඟීමේදී රාජ්‍ය සේවකයන් කෙරෙහි තබා ඇතැයි ද ඒ මහතා ප්‍රකාශ කරයි. ජනාධිපතිවරයා මේ බව කියා සිටියේ අරලියගහ මන්දිරයේදී පෙරේදා (8) පැවැති සම්මාන ප්‍රදානය කිරීමේ අවස්ථාවට එක්වෙමිනි. අයි. එස්. ඕ. 9001 – 2008 අන්තර් ජාතික තත්ත්ව සහතික ලබාගත් දිස්ත්‍රික් ලේකම් කාර්යාල තුනකට හා ප්‍රාදේශීය ලේකම් කාර්යාල 17කට සම්මාන ප්‍රදානය කිරීම වෙනුවෙන් මේ උත්සවය සංවිධානය කෙරිණි.කඳුළු පුරවාගෙන එන ජනතාවගේ කඳුළු පිසදාලමින් හා සිනහවෙන් පිරි පුද්ගලයකු ලෙස ඔවුන්ව පිටත්කර යැවීමට හැකි නම් ඊට වඩා හොඳ ප්‍රමිතියක් තවත් නැතැයි කී මහින්ද රාජපක්ෂ මහතා ඒ හරහා රටේ ජනතාව සෑහීමකට පත්වන බවද සඳහන් කළේය.විවිධ ප්‍රශ්න රැගෙන රාජ්‍ය සේවකයන් අභියසට පැමිණෙන ජනතාවගේ ගැටලුවලට සංවේදීව පිළිතුරු ලබාදිය යුතු බව ප්‍රකාශ කළ ජනාධිපතිවරයා විවිධ හේතුන් නිසා ඇතැම්විට මිනිසුන් පීඩාවට පත්වන බවත්, එයින් බැට කන්නේ අහිංසක මිනිසුන් බවත් කීවේය. එවැනි අහිංසක මිනිසුන් වෙනුවෙන් පෙනී සිටින්නේ කවුරුන්දැයි හෙතෙම ප්‍රශ්න කළේය. රටේ සංවර්ධනයේ ක්‍රියාකාරී නියමුවන් වන රාජ්‍ය සේවකයන් ගමේ සංවර්ධනයටද දායක විය යුතු බවත්, ඒ ඉලක්කය කරා අප කෙසේ හෝ ළඟා විය යුතු බවත් කී මහින්ද රාජපක්‍ෂ මහතා දශක තුනක කාලයක් පැවැති ත්‍රස්තවාදය සාර්ථකව පාරජය කළේ ආත්ම විශ්වාසය හා ජනතා සහයෝගය මැද බවද කීය. රට සංවර්ධනය කරා ගමන් කිරීමේදී මේ රටේ රාජ්‍ය සේවකයන් අණදෙන නිලධාරී වශයෙන් ක්‍රියා කළ යුතු බව සිහිපත් කළ ඒ මහතා ඒ වෙනුවෙන් අවංකව පෙනී සිටිය යුතු බවත් තවදුරටත් ශක්තිමත්ව කටයුතු කිරීමෙන් අපේ අරමුණ කරා ඉතා ඉක්මනින් ළඟාවිය හැකි බවත් පෙන්වා දුන්නේය.තවද රාජ්‍ය සේවකයන් හා දේශපාලඥයන් අතර දැඩි සබඳතාවක් තිබිය යුතු බව අවධාරණය කළ ජනාධිපතිවරයා රටක් ගැන සිතන විට අපිට දේශපාලනය පිළිබඳව සිතිය නොහැකි බවත් මාතෘ භූමියේදී රාජ්‍ය ප්‍රතිපත්තියක් තිබෙන බවත් කියා සිටියේය.නතාවගේ වැටුප් ලබන රාජ්‍ය සේවකයන් ඒ නිසාම ඔවුන් වෙනුවෙන් හොඳ සේවයක් ලබාදිය යුතු බව කී ඒ මහතා රාජ්‍ය සේවකයන් ලබාදුන් සහයෝගය මත මේ දක්වා පැමිණ තිබෙන බවද වැඩිදුරටත් පැවැසීය.අයි. එස්. ඕ. 9001 – 2008 අන්තර් ජාතික තත්ත්ව සහතික ලබාගත් කොළඹ, කළුතර හා හම්බන්තොට දිස්ත්‍රික් ලේකම් කාර්යාලද බම්බලපිටිය, අම්බලන්ගොඩ, නාගොඩ, ගඟවටකෝරළේ, හෝමාගම, කඩුවෙල, කොළොන්නාව, රත්මලාන, මහරගම, කැස්බෑව, පාදුක්ක, තිඹිරිගස්යාය, ශ්‍රී ජයවර්ධනපුර කෝට්ටේ, දෙහිවල, මොරටුව, සීතාවක හා කොළඹ ප්‍රාදේශීය ලේකම් කාර්යාලද මෙහිදී ජනාධිපතිවරයා අතින් සම්මාන ලබා ගති. රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, ජලසම්පාදන හා ජලාපවහන ඇමැති දිනේෂ් ගුණවර්ධන, තාක්ෂණ හා පර්යේෂණ ඇමැතිනී නීතිඥ පවිත්‍රා දේවී වන්නිආරච්චි, මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන, තාක්ෂණ හා පර්යේෂණ නියෝජ්‍ය ඇමැති ෆයිසර් මුස්තාෆා, බස්නාහිර පළාත් ආණ්ඩුකාර අලෙවි මවුලානා, පාර්ලිමේන්තු මන්ත්‍රීවරුන් වන දුමින්ද සිල්වා හා තිලංග සුමතිපාල මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101103</link>
    <topic>අම්පාර අනුරපුර මඩකළපුව ත්‍රි’මලේ පොළොන්නරුව</topic>
    <author/>
    <content>අම්පාර මඩකළපුව, ත්‍රිකුණාමලය, පොළොන්නරුව, අනුරාධපුර ආදී දිස්ත්‍රික් කිහිපයකට බලපා ඇති අධික වැසි හේතුවෙන් පුද්ගලයන් පස් දෙනකු ජීවිතක්‍ෂයට පත්ව හත් ලක්‍ෂයකට අධික පිරිසක් පීඩාවට පත්ව ඇතැයි ආපදා කළමනාකරණ මධ්‍යස්ථානය අනාවරණය කරයි.මේ ආපදා තත්ත්වය හේතුවෙන් පුද්ගලයන් 13 දෙනෙක් දැනට අතුරුදන් වී පුද්ගලයන් 11 දෙනෙක් තුවාල ලබා ඇති බව, එම මධ්‍යස්ථානය සඳහන් කරයි. අවතැන් වූ ජනතාවට පිසූ ආහාර ලබා දීමේ කටයුතුරජය අරඹා ඇති බවත්, ඒ වෙනුවෙන් රුපියල් ලක්‍ෂ 900 කට වැඩි මුදලක් රජය වෙන් කර ඇති බවත්, එම මධ්‍යස්ථානයේ නියෝජ්‍ය අධ්‍යක්‍ෂ ප්‍රදීප් කොඩිප්පිලි මහතා ප්‍රකාශ කෙළේ ය.මහනුවර දොඩංගොඩ රාජසිංහ මාවතේ නිවාස හතරක් මතට පස්කඳු කඩා වැටීමෙන් පුද්ගලයන් පහළොස් දෙනෙකු අනතුරට පත් වූ බව කී ඒ මහතා, ඉන් පුද්ගලයන් සිව් දෙනෙකු බේරා ගැනීමට හැකි වූ බවත්, අතුරුදන් වූ 11 දෙනා සෙවීමේ කටයුතු තව දුරටත් ක්‍රියාත්මක බවත්, පැවැසීය.අයහපත් කාලගුණ තත්ත්වය හේතුවෙන් නිවාස 3322කට හානි සිදුවී ඇති බව ද ඉන් නිවාස 669ක් සම්පූර්ණයෙන් විනාශ වී ඇති බව ද ඒ මහතා කීය.මඩකළපුව දිස්ත්‍රික්කයට බලපා ඇති අධික වර්ෂාව හේතුවෙන් පුද්ගලයන් එක් ලක්ෂ දොළොස් දහස් තිස් නවයක් පීඩාවට පත්ව ඇති බවත් අවතැන් වූවන් සඳහා අවතැන් කඳවුරු 97ක් ස්ථාපිත කැර ඇති බවත්, ප්‍රදීප් කොඩිප්පිලි මහතා කීය.මිලි මීටර් 216ක අධික වර්ෂාපතනයක් මඩකළපුවට බලපා ඇති බවද, එහෙයින් මඩකළපුව දිස්ත්‍රික්කයේ බහුතර පිරිස ගංවතුරින් පීඩාවට පත්ව ඇති ව ද හෙතෙම කී ය.අම්පාර, මඩකළපුව හා ත්‍රිකුණාමල දිස්ත්‍රික්කයේ අවතැන් කඳවුරු 32ක පුද්ගලයන් විසි දහසක් පමණ ලැගුම් ගෙන සිටින බව ද ඒ මහතා කීවේ ය.පොළොන්නරුව, ත්‍රිකුණාමලය, අනුරාධපුර, අම්පාර, ආදී දිස්ත්‍රික්කයන්හි වැව් අමුණු 25ක් පමණ පිටාර ගැලීමෙන් වාන් දොරටු විවෘත කැර ඇති බැවින්, ප්‍රවේශම් වන ලෙස ජනතාවගෙන් ඉල්ලීමක් කරන බව ඒ මහතා සඳහන් කෙළේ ය.නැඟෙනහිර පළාතේ පීඩාවට පත් ජනතාව මුදා ගැනීමේ වැඩපිළිවෙළක් තව දුරටත් ක්‍රියාත්මක බවත්, විපතට පත් වූ හා ජීවිත හානි තවදුරටත් ඉහළ යා හැකි බවත් කීය.අයහපත් කාලගුණ තත්ත්වය හේතුවෙන් අම්පාර දිස්ත්‍රික්කයේ පමණක් පවුල් 65000ක් පීඩාවට පත්ව ඇතැයි අම්පාර දිස්ත්‍රික්කයේ අතිරේක දිසා ලේකම් ජේ. එන්. පී. අසංග අබේවර්ධන මහතා ‘දිනමිණ’ට කීය.කඳවුරු 18ක අවතැන් පුද්ගලයන් 10245ක් රඳවා සිටින බවත් ඔවුනට පිසූ ආහාර සහ වියළි ආහාර හිඟයකින් තොරව ලබාදෙන බවත් ඒ මහතා කීය.නවගිරියාවේ මුහුදු ගිය ධීවරයින් 10 දෙනෙකු අයහපත් කාලගුණ තත්ත්වය හේතුවෙන් පීඩාවට පත්ව මුහුදේ අතරමංව සිටින බවද කී ඒ මහතා ඔවුන් බේරා ගැනීම සඳහා ආරක්ෂක වැඩපිළිවෙළක් දියත් කොට තිබෙන බව ද කීය.මහවැලි ගඟ සහ මහඔය පිටාර යාමෙන් බෝගමුයායේ නිවාස 40ක් ගංවතුර හේතුවෙන් පීඩාවට පත්ව ඇති බැවින් එම නිවැසියන් මුදා ගැනීමේ මෙහෙයුමක්ද දියත්කොට තිබෙන බව අතිරේක ලේකම්වරයා පැවැසීය. මේ අතර ලුණුගල ප්‍රදේශය හරහා ඊයේ (9) පෙරවරුවේ හමා ගිය දැඩි සුළි සුළඟකින් නිවාස 16කට සුළු හානි සිදු වී බිබිල බදුල්ල මාර්ගයේ ස්ථාන 8කට පස් කඳු කඩා වැටී මාර්ගය මුළුමනින්ම අවහිර වී තිබිණි.බිබිල බදුල්ල මාර්ගයේ අරවාකුඹුර, අලකොලගල, ලුණුගල නගරය, සුමුදුගම, කොට්ටල් බැද්ද, වේල්ලවෙල, යපම්ම හොප්ටන් ස්ථානවල පස් කඳු කඩා වැටී තිබිණි.ලුණුගල නගරය අවට සියලුම මාර්ගවලට ගස් කඩා වැටීම නිසා විදුලි රැහැන් හා දුරකතන පද්ධතියට හානි සිදු විය.බිබිල ප්‍රාදේශීය ලේකම් කොට්ඨාසයේ සුළි සුළඟ හේතුවෙන් නිවාස 16කට සුළු හානි සිදු වී අතුරු මාර්ගවලට ද ගස් කඩා වැටී තිබුණි.බිබිල, ලුණුගල, පස්සර හරහා බදුල්ල දක්වා ධාවනය කෙරෙන වාහන බිබිල, මහියංගණ හරහා සහ බිබිල මොනරාගල හරහා ධාවනයට කටයුතු යොදා තිබිණි.ධාරානිපාත වර්ෂාව නිසා හේවාහැට ප්‍රදේශය කිවුල්ළිඳ, මාරස්සන, මයිලපිටිය, කොළබිස්ස, මුරපොළ මාර්ග රැසකට ද හානි සිදු වී තිබේ.පස් කඳු මහා මාර්ගයට ඇද වැටීම්, ගස් වැටීම් හා නාය යෑම් නිසා ගමනාගමනයට බාධා සිදු වී ඇත.කොළබිස්ස මුරපොළ පාරේ එම්. ජී. ධර්මසේන යන අයගේ නිවෙසේ පැති බැම්ම (අඩි 40ක් පමණ උස) පෙරේදා (08දා) රාත්‍රියේ මාර්ගයට ඇද වැටී තිබේ.මේ නිසා මේ දිනවල කඳුකර මාර්ගවල ගමනාගමනයට අසීරු හා අවදානම් සහගත තත්ත්වයක් මතු වී තිබේ.සෝමාවතිය සුංගාවිල මාර්ගය හා සෝමාවතිය පූජා භූමි ප්‍රදේශය ද ජලයෙන් යට වී ඇත. කුඹුරු අක්කර 85000ක් ජලයෙන් යට වී ඇති අතර පොළොන්නරු දිස්ත්‍රික්කයේ පිහිටි කුඩා වැව් සියල්ල පිටාර ගලමින් ඇත.හිඟුරක්ගොඩ, මැදිරිගිරිය, ඇළහැර, ලංකාපුර, තමන්කඩුව, වැලිකන්ද, දිඹුලාගල ප්‍රාදේශීය ලේකම් කොට්ඨාස සහ පහත්බිම් හා මාර්ග ජලයෙන් යට වී පවතී.කන්තලේ වැවේ ජල මට්ටම උපරිම ජල ධාරිතාව අබිබවා ගොස් ඇති බැවින් වැවේ වාන් දොරටු 10 ම ඊයේ (09) විවෘත කළ බව කන්තලේ වාරිමාර්ග කාර්යාලය කියයි.මේ අනුව වාන් දොරටු දහය අඩි තුන බැගින් විවෘත කර ඇති අතර එක් දොරටුවකින් තත්ත්පරයට ඝන අඩි 562 බැගින් දොරටු දහයෙන්ම එකවර තත්ත්පරයට ගන අඩි 5620ක ජලධාරිතාවයක් පිටවන බව වාරිමාර්ග කාර්යාලයේ නිලධාරියෙකු පැවැසීය.කන්තලේ වැවේ ජල ධාරිතාවය අක්කර අඩි 1,14,000ක් වන අතර එම ප්‍රමාණය අබිබවා අක්කර අඩි 1,20,000ක ජල මට්ටමක් මනින අතර ජල පාලනයක් ඇති කර වැඩි වතුර පිට කෙරේ. 2008 වසරෙන් පසු කන්තලේ ජලාශයේ වාන්දොරටු 10 ම විවෘත වූයේ මෙවර පළමු වතාවට ය.ගලේවෙල මාතලේ මාර්ගයේ පහළ තලපිහිල්ල ප්‍රදේශයේ පස් කන්දක් සේදීයාමෙන් එම මාර්ගයේ ගමනා ගමන කටයුතු අඩපනව ඇත.පස්කන්ද සේදී යාමත් සමඟ ඉහළින් පිහිටි නිවෙසක් අනතුරුදායක තත්ත්වයට පත්ව ඇත. ගලේවෙල පොලිසිය එම නිවෙසේ පදිංචිකරුවන්ට ඉවත් වන ලෙස දැනුම් දෙන ලදී.පස්කඩා වැටීමෙන් මාර්ගය අවහිර වී ඇති අයුරු එක් ඡායාරූපයකින් ද, අනතුරුදායක තත්ත්වයකට පත් නිවෙස අනෙක් ඡායාරූපයෙන් ද දැක්වේ.ඇද හැළෙන වැස්ස හේතුවෙන් දෙණියායේ කඳු රැසක් ද නාය යාමේ භයානක අවදානමකට පත් වී ඇති අතර ගංවතුර තර්ජනය ද දිනෙන් දින වැඩි වෙමින් පවතී.මේ අතර ඊයේ රාත්‍රියේ දෙණියාය ප්‍රධාන බස් නැවැතුම ඉදිරිපිට සාන්ත ජෝස්ප් දෙව් මැදුර පිහිටා ඇති කන්දේ කොටසක් නාය යාමෙන් ගොඩනැගිල්ලක කොටසක් යට වී ඇති අතර යාබද නිවාස හා වෙළෙඳසල් කීපයක් ද අවදානමට ලක්වීමේ අවිනිශ්චිත තත්ත්වයක් උද්ගත වී ඇත.මේ අතර දෙණියාය නිශ්ශංකපුර මාර්ගයේ කොටසක් නාය යාමෙන් හා ගස් ඉදිරී වැටී ගමනා ගමනයට බාධා පැමිණ තිබේ. 8 දා රාත්‍රියේ පැවැති මහ කුණාටුවෙන් නිවාස රැසකට බරපතළ අලාභ හානි සිදුවී ඇත.ඇද හැලෙන මහ වැසිනිසා, අනුරාධපුර හොරව්පතාන නගරය ඇතුළු අවට ප්‍රදේශ ගණනාවක් ආශ්‍රිතව ගංවතුර තර්ජනයක් ඇති වී තිබේ.ඊයේ (9දා) දවස පුරා හොරොව්පතාන, දෙමටවැව, කෝන්වැව ඇතුළු ගංවතුර තර්ජනයට ලක්ව ඇති ප්‍රදේශයේ සංචාරය කරමින් ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා විපතට පත් ගොවිපවුල් සඳහා සහන සලසා දීමේ නිරතව සිටී.අධික වැසි හේතුවෙන් ඇති වූ තත්ත්වය වාර්තා කළෝ - නිරූෂි විමලවීර, සුභාෂිනි සේනානායක ත්‍රිකුණාමල විශේෂ, හේවාහැට සමූහ, ඌව සමූහ, දිගාමඩුල්ල සමූහ, පොළොන්නරුව දිසා සමූහ, ඇළහැර සමූහ, අනුරාධපුර අතිරේක දිස්ත්‍රික් සමූහ, දඹුල්ල සමූහ, උකුවෙල සමූහ, දිගාමඩුල්ල සංචාරක, කන්තලේ සමූහ, මොරවක විශේෂ, උතුරුමැද පළාත්, අනුරාධපුර අතිරේක දිස්ත්‍රික් සමූහ නිමල් විජේසිංහ සහ පුත්තලම සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101104</link>
    <topic>මධ්‍යම පළාතේ සියලුම පාසල් අද වසා දමයි</topic>
    <author>අසේල කුරුළුවංශ</author>
    <content>අධික වර්ෂා තත්ත්වයත් සමඟ මධ්‍යම පළාතේ ප්‍රදේශ රැසක ඇතිවූ නායයාමේ තත්ත්වය හේතුවෙන් මධ්‍යම පළාතේ සියලුම පාසල් අද (10) දින වසාදැමීමට මධ්‍යම පළාත් ප්‍රධාන ඇමැති සරත් ඒකනායක මහතා පියවර ගෙන ඇත.මධ්‍යම කඳුකරයට දින දෙකක් පුරා අඛණ්ඩව ඇදහැළුනු වර්ෂාව හේතුවෙන් මාර්ග රැසක් ජලයෙන් යටවී තිබේ. මේ හේතුවෙන් පාසල් දරුවන්ට සිය පාසල් කරා පැමිණීමට නොහැකි තත්ත්වයක් ඇතිවීම නිසා මධ්‍යම පළාත් මහ ඇමැතිවරයා පළාතේ පාසල් වසා දැමීමට කටයුතු කර තිබේ.පාසල් විවෘත කිරීම (11) දා සිදුකරනවාද නැද්ද යන්න පිළිබඳව තීරණ ගැනීමේ බලය විදුහල්පතිවරුන්ට පැවැරූ බව මධ්‍යම පළාත් අධ්‍යාපන අධ්‍යක්‍ෂක විජේසිරි හේරත් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101105</link>
    <topic>පරාක්‍රම සමුද්‍රය පිටාර ගැලීමේ අවදානමක්</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව දිස්ත්‍රික්කය පුරා ඇදහැළෙන ධාරානිපාත මහවැසි නිසා පරාක්‍රම සමුද්‍රයේ ජලමට්ටම ශීඝ්‍රයෙන් ඉහළයාමත් සමඟ දැඩි අනතුරුදායක තත්ත්වයක පවතී.පරාක්‍රම සමුද්‍රයේ මුළු ජලධාරිතාව අක්කර අඩි, 1,10000කි. එහෙත් ඊයේ (09) දහවල් වනවිට එහි ජලධාරිතාව අක්කර අඩි 1,12500 ඉක්මවා පැවතීම නිසා වාන් දොරටු 10 විවෘත කොට ජලය ඉවත් කිරීමට වාරිමාර්ග නිලධාරීහු කටයුතු කළහ.දිවාරාත්‍රී නොනවත්වාම පවතින වර්ෂාව නිසා පරාක්‍රම සමුද්‍රයේ ජලමට්ටම ශීඝ්‍රයෙන් ඉහළ යමින් පවතින අතර, මෙතෙක් කිසිදිනක නොවූවිරූ අන්දමට අංක 1 ප්‍රධාන සොරොව්වේ ජලමට්ටම අඩි 2ක් ඉහළට පිරී පවතී.වාන් දොරටුවලින් ඉහළට ජලයෙන් පිරෙමින් පවතින හෙයින් පරාක්‍රම සමුද්‍රය අනාරක්ෂිත තත්ත්වයක් පවතින බව ප්‍රදේශවාසීහු අනතුරු හඟවති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101106</link>
    <topic>එකම මිනී පෙට්ටියේ මළ සිරුරු දෙකක්</topic>
    <author>අසේල කුරුළුවංශ, සංජය අසේල මතුරට, මධ්‍යම පළාත් සංචාරක සහ කඩුගන්නාව සමූහ</author>
    <content>යටිනුවර ප්‍රාදේශීය සභාවට අයත් පිළිමතලාව අරඹේගම ආදාහනාගාරයට පෙරේදා (8) පස්වරුවේ රැගෙන ආ වයෝවෘද්ධ කාන්තා මළ සිරුරක් ආදාහනාගාරයේ පෝරණුව තුළ පිළිස්සෙමින් තිබියදී එම මළ සිරුර වූ පෙට්ටිය තුළම සඟවා තිබී තවත් බිලිඳු මළ සිරුරක් පිළිස්සෙනු දැක ආදාහනාගාර පාලකවරයා එහි වූ ගෑස් නළ වසා දමා සිද්ධිය පොලිසියට දැනුම්දී තිබේ.පසුව පොලීසිය එහි පැමිණ තරමක් පිළිස්සී තිබුණු මළසිරුරු දෙක පිටතට ගෙන ඇත. මියගිය කාන්තාව පේරාදෙණිය ගන්නෝරුව ප්‍රදේශයේ පදිචි තැනැත්තියක වන අතර ඇගේ මළ සිරුර ඥාතීන් කිහිපදෙනකු විසින් පෙරේදා (08) පස්වරු 3.00ට පමණ ආදාහනාගාරයට බාරදී එම ස්ථානයෙන් පිටව ගොස් තිබේ.මළ සිරුර සහිත පෙට්ටිය ආදාහනාගාරයේ පෝරණුවට ඇතුළුකර විනාඩි 10කට පමණ පසු එහි පාලකවරයා ගෑස් නිකුත්වීම නිසි පරිදි සිදුවේද යන්න පිරික්සීම සඳහා ආදාහනාගාරයේ වූ කුඩා කවුළුවක් තුළින් මළසිරුර පිළිස්සෙන අයුරු නිරීක්ෂණය කර ඇත. එම අවස්ථාවේ කුඩා මළ සිරුරක්ද එහි දැවෙනු ඔහු දැක තිබේ.බිලිඳු මළ සිරුර වයස අවුරුදු 01ක පමණ පිරිමි දරුවකුගේ විය හැකි බව පොලිසිය අනුමාන කරයි.මියගිය කාන්තාවගේ මළසිරුර නිවෙසට රැගෙන නොගොස් ඇගේ ඥාතීන් විසින් පැණිදෙණිය ප්‍රදේශයේ මල් ශාලාවක දිනක් තබා ආදාහනාගාරයට රැගෙනවිත් තිබෙන බව පොලිස් පරීක්ෂණ මඟින් අනාවරණය වී තිබේ.බිලිඳු මළ සිරුර මේ කාන්තාවගේ මළසිරුර වූ පෙට්ටියට කෙසේ පැමිණියේද යන්න මෙතෙක් අනාවරණය වී නොමැත. මළ සිරුරු පිළිබඳ මහේස්ත්‍රාත් පරීක්ෂණය මහනුවර වැඩබලන මහෙස්ත්‍රාත් උපාලි බෝගහපිටිය මහතා විසින් සිදුකරනු ලැබ ඇත. සිද්ධිය සම්බන්ධයෙන් මල් ශාලාවේ හිමිකරු පොලීසිය ඊයේ (09) අත්අඩංගුවට ගෙන තිබේ.කඩුගන්නාව පොලීසියේ ස්ථානාධිපති පොලිස් පරීක්ෂක ටිරෝන් රත්නායක මහතාගේ උපදෙස් මත පොලිස් පරීක්ෂක සුජීව කන්දේවත්ත, පොලිස් සැරයන්වරුන්වන බාලසූරිය සිරිමල් නිලධාරීහු සිද්ධිය පිළිබඳ වැඩිදුර පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101107</link>
    <topic>වැහිබර කාලගුණය ඉදිරි දිනවලත්</topic>
    <author>සුභාෂිනි සේනානායක සහ නිරූෂි විමලවීර</author>
    <content>වායුගෝලයේ ඇතිවූ කැලඹිලි සහිත කාලගුණ තත්ත්වය හේතුවෙන් නැඟෙනහිර පළාත ඇතුළු පළාත් ගණනාවක ධාරාණිපාත වැසි ඇද හැළුනු බවත් මේ තත්ත්වය ඉදිරි දින කිහිපයේද පවතින බවත් කාලගුණ විද්‍යා දෙපාර්තමේන්තුව පවසයි. නැඟෙනහිර පළාතේ ඇතිවූ මේ කැලඹිලි සහිත තත්ත්වය වර්ධනය වූ බව පවසන කාලගුණ විද්‍යා දෙපාර්තමේන්තුව පෙරේදා (08)පැය 24 න් අවසන් වූ කාලගුණ වාර්තාවන්ට අනුව මඩකළපුවට මිලිමීටර් 311ක්, පොළොන්නරුව මිලිමීටර් 162ක්, කටුගස්තොට මිලිමීටර් 137ක්, ත්‍රිකුණාමලයට මිලිමීටර් 130ක්, බදුල්ලට මිලිමීටර් 104ක්, ලෙස වැසි ඇද හැළුනු බව ප්‍රකාශ කළේය.අද (10) දිනය පුරාද නැඟෙනහිර, උතුරුමැද, සහ උතුරු පළාත්වල වැඩිපුර වැසි ඇතිවිය හැකි බව කී කාලගුණ විද්‍යා දෙපාර්තමේන්තුව ඌව, මධ්‍යම පළාත්වලද වැසි ඇතිවිය හැකි බව කීය.මීට අමතරව දිවයිනේ සෙසු ප්‍රදේශවල වැසි ඇතිවිය හැකි බවත්, නැඟෙනහිර, ඊසාන, උතුරු හා ගිනිකොන මුහුදු සීමා වල තරමක තද සුළං ඇතිවිය හැකි අතරම මුහුද රළු ස්වභාවයක් ගන්නා බවත් කාලගුණ විද්‍යා දෙපාර්තමේන්තුව ප්‍රකාශ කළේය.තද වැසි සමග අකුණු ඇතිවිය හැකි බැවින් ප්‍රවේශම් වන ලෙසද කාලගුණ විද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101108</link>
    <topic>උපාධිධාරීන් 128කට ගුරු පත්වීම්</topic>
    <author>ඩී. සිරිවර්ධන ගාල්ල දිසා විශේෂ</author>
    <content>දකුණු පළාත සඳහා තවත් උපාධිධාරී ගුරු භවතුන් 128 දෙනකුට පත්වීම් ලිපි ප්‍රදානය අද (10) පෙරවරුවේ හෝල්ඩි ගෝල් ශාලාවේ දී පෙරවරු සිදු කෙරෙයි.මෙහි ප්‍රධාන ආරාධිතයා ලෙස පාර්ලිමේන්තු මන්ත්‍රී නාමල් රාජපක්‍ෂ මහතා සහභාගී වීමට නියමිත ය.දකුණු පළාත් ප්‍රධාන අමාත්‍ය ෂාන් විජයලාල් ද සිල්වා, පළාත් අධ්‍යාපන ඇමැති චන්දිම රාසපුත්‍ර මහතුන් ද මේ අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n1101109</link>
    <topic>ලුණුගම්වෙහෙර ජලාශයේ ජල මට්ටම ඉහළට</topic>
    <author>බන්ධුල ගුණසේකර, ධම්මිකා වෙලේගොඩ සහ සූරියවැව සමූහ, ජී. එස්. ගුණසේකර</author>
    <content>ලුණුගම්වෙහෙර ජලාශයේ ජල මට්ටම යළි ඉහළ යාම නිසා දින තිස් පහක් (35) ඇතුළත දෙවැනි වතාවටත් ජලාශයේ වාන් දොරටු විවෘත කිරීමට සිදුවූ බව තිස්සමහාරාම වාරි ඉංජිනේරු ලියනගේ අමරජීව මහතා කියයි.ඉහළ පෝෂක ප්‍රදේශවලට අධික වැසි පතිතවීමත් සමඟම ඒ වනවිට ජලාශයේ ජල ධාරිතාව අක්කර අඩි එක් ලක්ෂ අසූ පන් දහස් හාරසිය විස්ස (1,85,420) දක්වා ඉහළ නැඟීම නිසා වාන් දමන තත්ත්වයට පත්වී ඇත.ඒ අනුව ඊයේ (05 දා) පෙරවරුවේ වාන් දොරටු දෙකක් (02) විවෘත කර තිබේ.ඉකුත් නොවැම්බර් මස විසි අට දින (28) ජලාශයේ වාන් දොරටු හයක් (06) විවෘත කළ අතර ඒ තුළින් තිස්සමහාරාම ප්‍රාදේශීය ලේකම් බල ප්‍රදේශයේ පවුල් හත්සියයක් (700) පමණ අවතැන් වූ පිරිස් බවට පත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011010</link>
    <topic>අවුරුද්දයි තුන්මාසේ දරුවා ළිඳේ ඔබා මරා දමලා</topic>
    <author>විජේරත්න වංගියකුඹුර</author>
    <content>කුරුණෑගල දිද්දෙණිය ප්‍රදේශයේ අවුරුදු 1 යි මාස 3 ක් වයසති දරුවකු ළිඳට දමා මරා දමා ඇතැයි පොතුහැර පොලිසිය කියයි. ඉකුත් 27 වැනිදා මේ දරුවා ළිඳට දමා ඇති අතර එම අවස්ථාවේ අසල්වැසියන් දරුවා ගොඩගෙන කුරුණෑගල ශික්ෂණ රෝහලට ඇතුළත් කැර ඇත.කවිඳු රෝයල් නමැති මේ දරුවාගේ මව සැකපිට අත්අඩංගුවට ගෙන ඇත. ඇය උපාධිධාරිනියක් වන අතර මානසික ආබාධයකින් පෙළෙන බව පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011011</link>
    <topic>මහනුවර නගරය මැද අති නවීන ‘හොර’ කච්චේරියක්</topic>
    <author>එස්. එන්. ගොඩමුන්න ගම්පොළ සමූහ</author>
    <content>ජනාධිපති ආරක්ෂක අංශය ඇතුළු ත්‍රිවිධ හමුදාව පොලිසිය හා විවිධ රාජ්‍ය අංශයන්ගේ තනතුරු සඳහා ඕනෑම හැදුනුම්පතක් විවිධ සහතික ඇතුළු ඡායාරූප විනාඩි 15 කින් නිකුත් කරන මහනුවර නගරයේ පවත්වාගෙන ගිය අති නවීන තාක්ෂණයෙන් යුත් ව්‍යාජ කච්චේරියක් වටලා සැකකරුවන් තිදෙනෙකු ඇතුළු තාක්ෂණික උපකරණ රාශියක් නාවලපිටිය පොලිසිය මගින් අත්අඩංගුවට ගෙන ඇත.ජනාධිපති ආරක්ෂක අංශයේ රාජකාරි කරන උප ලුතිනන්වරයකු ලෙස පෙනී සිට හම්බන්තොට වරායේ රැකියා දෙන බව පවසා රුපියල් ලක්ෂ 60 කට අධික මුදලක් වංචා කළ අයෙකු නාවලපිටියේ දී අත්අඩංගුවට ගැනීමෙන් පසු ඔහු සතු හැඳුනුම්පත් ඇතුළු ලියකියවිලි පරීක්ෂාවේදී අනාවරණය වූ කරුණු අනුව මේ ව්‍යාජ කච්චේරිය වටලා ඇත.මහනුවර නගරයේ පේරාදෙණිය මාර්ගයේ ස්ටුඩියෝ ඩිසයින් වර්ල්ඩ් නමින් පවත්වාගෙන ගොස් ඇති මෙහි රාජ්‍යය විරෝධී ක්‍රියා රැසක් සිදුවී ඇති බව අනාවරණය වී තිබේ.පුද්ගලයකු හට යුද හමුදා හෝ රාජ්‍ය අංශයේ හැඳුනුම්පතක් අවශ්‍ය නම් මෙහි ඡායාරූප ශාලාවෙන් ඔහුගේ ඡායාරූපය ගෙන ඔහුගේ හිසට අදාළ නිල ඇඳුම සහිත ඡායාරූපය බද්ධ කොට ඉතා කෙටි වේලාවකින් හැඳුනුම්පත් ලබාදීම සිදුකර තිබේ.නාවලපිටිය පොලිස් ස්ථානාධිපති උදය වික්‍රමසේකර මහතා තම පරීක්ෂණ කණ්ඩායමේ පොලිස් කොස්තාපල් කුමාර හට උපදෙස් ලබාදී තිබුණේ ජනාධිපති ආරක්ෂක අංශයේ හැඳුනුම්පතක් ලබා ගැනීම සඳහාය.ඒ අනුව අල්ලා ගත් සැකකරු සමඟ මිතුරෙකු ලෙස එම ස්ථානයට ගිය කුමාර හට මෙම හැඳුනුම්පත සකසා දීම සිදුකරමින් සිටියදී සියලුදෙනා අත්අඩංගුවට ගෙන ඇත.රටේ ඉහළම අංශ වංචාවන්ට හසුකිරීම පිළිබඳව විශේෂ පරීක්ෂණ ආරම්භ කර ඇත්තේ අංශ කීපයක්ද එක් වෙමිනි. ඒ අනුව ජනාධිපති ආරක්ෂක අංශය ත්‍රස්ත විමර්ශන අංශය හා පොලිස්පතිවරයාගේ විශේෂ පරීක්ෂණ හා යුද ඛ්මුදා බුද්ධි අංශය මේ සඳහා එක්ව තිබේ.එල්.ටී.ටී.ඊ. ක්‍රියාකාරින් ඇතුළු නීතිවිරෝධී සංවිධාන වල සාමාජිකයින් සඳහා මෙම ආයතනයෙන් හැඳුනුම්පත් හා ලියවිලි සකසා දී ඇත්දැයි පරීක්ෂා කිරීම සඳහාද විමර්ශන කටයුතු ආරම්භ කිරීමට නියමිතය.මහනුවර වැනි දැඩි ආරක්ෂිත නගරයක මෙවැනි නීති විරෝධී ආයතනයක් පවත්වාගෙන යාම සඳහා යම් ඉහළ අයෙකුගේ සහයක් ලැබී ඇත්දැයි සොයා බැලීම් සිදුවන අතර ප්‍රභූ ආරක්ෂක සාමාජිකයන්ගේ කටයුතු පිළිබඳවද පුළුල් විමර්ශනයක් අවශ්‍ය බව ඉහළ නිලධාරින්ගේ අදහස වී තිබේ.අත්අඩංගුවට ගත් සැකකරුවන් තිදෙනා නාවලපිටිය මහේස්ත්‍රාත් පූර්ණිමා පරණගමගේ මහත්මිය වෙත අද (10) ඉදිරිපත් කිරීමට නියමිතය.මධ්‍යම පළාත් ජ්‍යෙෂ්ඨ නි.පොලිස්පති ගාමිණී නවරත්න, ගම්පොළ කොට්ඨාස බාර ජෙ.පො. අධිකාරි රොෂාන් ප්‍රනාන්දු, පොලිස් අධිකාරි බී. ජී. විමලදාස යන මහත්වරුන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර, ක.උ.පො. චන්දා මල්වත්ත, පො.සැ. (32526) විජේතුංග පො.කො. (35781) ප්‍රියන්ත, පො.කො. (39091) සරත්, කා.පො.කො. (3660) සමන්මලී, සි.අ. (52692) අජිත්, පො.කො.රි. (755611), කුමාරි යන නිලධාරිහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011012</link>
    <topic>පළාතම දෙවනත් කරමින් මහ හඬක් ඇසුණා</topic>
    <author>අම්පිටිය සමූහ</author>
    <content>පෙරවරු 10.00 ට පමණ ප්‍රදේශය දෙවනත් කරමින් විශාල දෙදරුම් හඬක් ආ බවත් ඒ සමගම තමන් ඒ දෙසට දිව ගිය බවත් ගැටඹේ පේරාදෙණිය පාරේ දෙවන රාජසිංහ මාවතේ ගල්කොරියක ඊයේ (09) පෙරවරුවේ සිදුවූ නාය යාම පිළිබඳ විස්තර කරමින් අවට ජනතාව පැවසූහ.අතහැර දමා තිබෙන මේ ගල්කොරිය පාමුල නිවාස 6 ක් පමණ තිබුණ බවද ඔවුහු පවසති. දමිළ, මුස්ලිම්, හා සිංහල පවුල් ඒ අතර වූහ.එක් නිවසක දළ වශයෙන් නිවැසියන් පස් දෙනෙකුට වැඩි ප්‍රමාණයක් සිටි බවත් ඒ අනුව 30 ක වැඩි ප්‍රමාණයක් ඒවායේ ජීවත්වූ බවත් අවට පදිංචිකරුවෝ අවධාරණය කරති.අදාළ ස්ථානයට ගිය විට දැක ගැනීමට හැකි වූයේ නිවාස පේළියේ පසුපස කොටස් විශාල ගල් ගොඩකින් හා පස් කන්දකින් වැසී තිබෙන ආකාරයකි.ඒ අවස්ථාවේ වහා ක්‍රියාත්මක වූ පිරිස සිද්ධිය පිළිබඳ මහනුවර පොලිසියට ගිනි නිවන ඒකකයට හා රෝහලට දැන්වූයෙන් විනාඩි 20 ක් පමණ වන විට ගිනි නිවන හමුදා භටයන් හා පේරාදෙණිය මහ රෝහලේ ගිලන් රථ තුනක්ද යුහුසුළුව පැමිණියේ වෛද්‍යවරුන් හා උපස්ථායිකාවන්ද සමගය.ඒ වන විටත් ප්‍රදේශවාසී කාන්තාවන් තිදෙනෙකු හා කුඩා දරුවකු බේරාගෙන රෝහලට යැවීමට කටයුතු කර තිබිණි. ඒ සමග එම ස්ථානයට පැමිණි මහනුවර නගරාධිපති රාජා පුෂ්පකුමාර මහතා කිසියම් ආයතනයකට කතා කොට බැකෝ යන්ත්‍රයක් ගෙන්වා ගත් අතර ගිනි භටයන්ගේ හා ප්‍රදේශවාසී තරුණයන්ගේ සහායෙන් පස් ගොඩට යටවුණ පුද්ගලයන් සෙවීමේ මෙහෙයුමක් දියත් කරන ලදී.11.45 ට පමණ යට වී සිටි තවත් එක් කාන්තාවක් මුදා ගැනීමට හැකිවූ අතර පුද්ගලයන් මුදා ගැනීමේ මෙහෙයුම අඛණ්ඩව සිදු විය.නිවාස වල ඉදිරිපස කොටසේ රූපවාහිනි නරඹමින් සිටි නිවැසියන් දහ දෙනෙකු පමණ පස් කන්ද කඩා වැටීමේ ශබ්දය ඇසී නිවාස වලින් පිටතට පැමිණි හෙයින් ඔවුන්ගේ ජීවිත බේරාගැනීමට හැකි වී තිබේ.1.30 වන විට පේරාදෙණිය රෝහලට අනතුරට ලක්වූවන් හය දෙනෙකු ඇතුළු කළ බව රෝහල් අධ්‍යක්ෂවරයා පැවසූ අතර හදිසි අවස්ථාවකදී ඛ්2යාත්මක වන හෙද හෙදියන් හා වෛද්‍යවරුන්ගෙන් සමන්විත කාර්ය මණ්ඩලයක් රෝහල් දොරටුවේ ස්ථානගත කොට තිබිණි.පස් වලින් යටවුණ නිවැසියන් බේරා ගැනීමේ කටයුත්ත තවමත් සිදුවෙමින් පවතින අතර යටවී ඇති මිනිස් ජීවිත ප්‍රමාණය කෙතෙක් දැයි ප. ව. 2 වනතුරු නිශ්චිත කර ගැනීමට නොහැකි බව පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011013</link>
    <topic>පිළිකා සරණ ආයතනයක් අනුරාධපුරයේ</topic>
    <author/>
    <content>පිළිකා රෝගීන් රැකබලා ගැනීම සඳහා පිළිකා සරණ ආයතනයක් අනුරාධපුරයේ ඉදිකිරීමට පිළිකා සරණ සංගමය කටයුතු යොදා තිබේ. මේ සඳහා වැය වෙතැයි ඇස්තමේන්තු ගත කැර ඇති මුදල රුපියල් මිලියන 5 කි.පිළිකා සරණ සංගමය පුණ්‍යායතනයක් වන අතර, 2003 වසරේදී එය පිහිටුවා තිබේ. මෙම ආයතනය පිළිකා රෝග පිළිබඳ විශේෂඥ වෛද්‍යවරුන් විසින් පාලනය කරනු ලැබේ.සංගමය මුල්වී පිළිකා රෝගීන්ට විවිධාකාරයෙන් පිහිට වී තිබේ.ඉහත පිළිකා සරණ ආයතනයේ ඉදිකිරීම් කටයුතු සඳහා මුදලින් උපකාර කිරීමට කැමති අයට පිළිකා සරණ සංගමයට අයත් කොමර්ෂල් බැංකුවේ බත්තරමුල්ල ශාඛාවේ අංක 82900 25562 හෝ 1290 25562 දරන ගිණුම්වලට බැර කළ හැකි බව පිළිකා සරණ සංගමයේ කොළඹ ශාඛාවේ සභාපති වෛද්‍ය සමාධි රාජපක්ෂ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011014</link>
    <topic>ත්‍රිපෝෂ ආයතනයේ පරිපාලනය මුළුමනින්ම රජය යටතට</topic>
    <author>සන්ධ්‍යා කරුණාරත්න</author>
    <content>ශ්‍රී ලංකා ත්‍රිපෝෂ ලිමිටඩ් ආයතනයේ පරිපාලනය මුළුමනින්ම රජයට පවරා ගැනීමට සෞඛ්‍ය අමාත්‍යාංශය කටයුතු කරයි.ඒ අනුව ලංකා දුම්කොළ සංස්ථාවේ කළමනාකරණය යටතේ පැවැති එම ආයතනයේ කළමනාකාරිත්වය සෞඛ්‍ය අමාත්‍යාංශය යටතට පවරා ගැනීම ඉකුත්දා 07දා සිදු කෙරිණ.මෙතෙක් සෞඛ්‍ය අමාත්‍යාංශයේ අධීක්ෂණය යටතේ හා ලංකා දුම්කොළ සංස්ථාවේ කළමනාකාරිත්වය යටතේ ක්‍රියාත්මක වූ ත්‍රිපෝෂ නිෂ්පාදනය කිරීමේ කම්හල මුළුමනින්ම අමාත්‍යාංශය යටතට පවරාගැනීමෙන් එහි නිෂ්පාදන ධාරිතාව සියයට 100 ක්ම ඉහළ නැංවීමට අමාත්‍යාංශය කටයුතු කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.කඳානේ පිහිටි ත්‍රිපෝෂ නිෂ්පාදනය කිරීමේ කම්හලේ කළමනාකාරිත්වය රජයට පවරාගැනීමේ නිල උත්සවයට සහභාගි වෙමින් ඇමැතිවරයා මෙම අදහස් ප්‍රකාශ කළේය.මේ කර්මාන්තශාලාවෙන් මාසිකව ත්‍රිපෝෂ පැකට් ලක්ෂ 15 කට ආසන්න ප්‍රමාණයක් නිෂ්පාදනය කරන අතර ලක්ෂ හත හමාරක් පමණ වන ගැබිනි මවුවරුන්ට හා අඩු පෝෂණයෙන් පෙළෙන දරුවන්ට මාසිකව ලබාදීම සිදු කෙරේ.ත්‍රිපෝෂ නිෂ්පාදනය කිරීම සඳහා වාර්ෂිකව රුපියල් මිලියන 1250 ක පමණ මුදලක් වියදම් කිරීම සිදු කරන අතර මාසිකව ත්‍රිපෝෂ නිෂ්පාදනයට රුපියල් මිලියන 100කට වැඩි මුදලක් වියදම් කිරීමට රජයට සිදු වේ.බඩ ඉරිඟු මෙට්‍රික් ටොන් 10,000 ක් සහ සෝයා බෝංචි ඇට මෙට්‍රික් ටොන් 8000 ක් ත්‍රිපෝෂ නිෂ්පාදනය කිරීම සඳහා වාර්ෂිකව අවශ්‍ය වේ. මීට අමතරව ඛනිජ ලවණ, විටමින් සහ කිරිපිටි ද ත්‍රිපෝෂ නිෂ්පාදනයට යොදා ගනියි.මාතෘ හා ළමා සංරක්ෂණය සඳහාත් මන්දපෝ්ෂණය තුරන් කිරීම සඳහාත් මේ ත්‍රිපෝෂ නොමිලේ ලබාදීම රජය මගින් සිදු කෙරේ.ශ්‍රී ලංකා ත්‍රිපෝ්ෂ ලිමිටඩ් ආයතනයේ දැනට පවතින සමස්ත නිෂ්පාදන ධාරිතාව වන සියයට 60 ක නිෂ්පාදන ධාරිතාවය සියයට 100 දක්වා ඉහළ නංවා මාතෘ හා ළමා පෝෂණය ඉහළ නැංවීම රජයේ අරමුණ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011015</link>
    <topic>ලක්විරු සෙවණ ආබාධිත රණවිරු නිෂ්පාදන අලෙවි සංකීර්ණය</topic>
    <author/>
    <content>ඇල්ලේ ගුණවංශ හිමියන්ගේ පුරෝගාමීත්වයෙන් ඉදිකරන ලද ලක්විරු සෙවණ ආබාධිත රණවිරු නිෂ්පාදන අලෙවි සංකීර්ණය ජනාධිපති මහින්ද රාජපක්ෂ මහතා අතින් අද (10) දින විවෘත කෙරේ.එල්. ටී. ටී. ඊ. ත්‍රස්තවාදය 2009 වර්ෂයේදී නන්දිකඩාල් කලපුවේදී අවසන් කෙරිණ. ඒ සඳහා ජනාධිපති මහින්ද රාජපක්ෂ ආරක්ෂක ලේකම් ගෝඨාභය රාජපක්ෂ මහත්වරුන්ගේ නිවැරදි උපදෙස් මත විරෝදාර රණවිරුවෝ අසීමිත කැපවීම් කළෝය. රට රැක ගැනීම සඳහා ඔවුන්ට ඇස්, මස්, ලේ පරිත්‍යාග කිරීමට සිදු විය. ත්‍රස්තවාදය විනාශ කිරීමේ මෙහෙයුම් වලදී රණවිරුවන්ගෙන් කොටසක් රට වෙනුවෙන් දිවි පිදූහ. තවත් කොටසක් ආබාධිත තත්ත්වයට පත් වුහ.ත්‍රස්තවාදය විනාශ කිරීමට ගොස් ආබාධිත වූ රණවිරුවන්ට සැලකීම ශ්‍රී ලාංකික සියලු දෙනාගේම යුතුකමකි. ඒ මන්ද යත් ඔවුන් ආබාධිත වූයේ අපට නිදහසේ ජීවත්විය හැකි රටක් නිර්මාණය කිරීමට කැපවීම් කළ නිසයි.තිස් වසරක් ක්‍රියාත්මක වූ රුදුරු ත්‍රස්තවාදය විනාශ කිරීමට ගොස් ආබාධිත වු රණවිරුවන් රැක ගැනීම උදෙසා කොළඹ – 07 බෞද්ධාලෝක මාවතේ ධර්මායතනාධිපති ඇල්ලේ ගුණවංශ හිමි දීර්ඝ කාලයක සිට විවිධ වූ වැඩසටහන් ක්‍රියාත්මක කරන අතර මෙම මස 10 දින බත්තරමුල්ල පැලවත්ත (පාලම් තුන හන්දිය) ඩෙන්සිල් කොබ්බෑකඩුව මාවතෙහි විවෘත වන ‘ලක්විරු සෙවණ, ආබාධිත රණවිරු නිෂ්පාදන අලෙවි සංකීර්ණය ද රණවිරුවන් නගා සිටුවීම සඳහා උන් වහන්සේ ක්‍රියාත්මක කරන තවත් වැඩසටහනක් ලෙස හැඳින්විය හැකිය.රණවිරුවන් ශක්තිමත් කිරීම සඳහා නිරන්තරව ඇප කැපවෙමින් ක්‍රියා කරන ඇල්ලේ ගුණවංශ හිමියෝ ත්‍රස්තවාදය වඩාත් ශක්තිමත් වෙමින් තිබූ 1990 වර්ෂයේ රණ ගී සාහිත්‍යයක් බිහි කළහ.එදා උන් වහන්සේ විසින් රචනා කරන ලද රණ ගී ඇතුළත් ‘බල සෙනගට සමර ගී’ කැසට් පටයේ ආදායම ත්‍රස්තවාදය විනාශ කිරීමට ගොස් පාද අහිමි වූ රණවිරුවන්ට කෘතිම පාද ලබා දීම සඳහා යොදවන ලදී. එදා අලිමංකඩ කඳවුර බිඳ වැටුණු අවස්ථාවේ එහි සේවය කරමින් සිටි සෙබළුන්ගේ තොරතුරු ඔවුන්ගේ ඥාතීන්ට ලබා දීම සඳහා ඇල්ලේ ගුණවංශ හිමියන් ධර්මායතනය තුළ විශේෂ දුරකතන ඒකකයක් පිහිටුවන ලද අතර තුවාල ලත් සෙබළුන් බැලීමට කොළඹ මහ රෝහලට එන හිතවතුන් ඥාාතීන් සඳහා පිටකොටුවේ සිට විශේෂ බස් රථ සේවයක්ද ගුණවංශ හිමියන්ගේ ඉල්ලීම මත එදා ක්‍රියාත්මක විය. ශ්‍රී ලංකා ගුවන් විදුලි සංස්ථාවේ යාපා පටුන සේවය ආරම්භ කර උතුරේ සිටින රණවිරුවන්ගේ තොරතුරු දකුණේ සිටින ඥාාතීන්ට ලබාදීමට පුරෝගාමී වූයේද ඇල්ලේ ගුණවංශ හිමියෝය.‘රණබිමෙන්’ නමින් ගුවන් විදුලි වැඩසටහනක් ආරම්භ කිරීම, ත්‍රස්තවාදය පැවැති කාලයේ සිංහල අවුරුදු සමයේ උතුරු නැගෙනහිර ක්‍රියාන්විතයේ සිටි සෙබළුන් සඳහා රස කැවිලි යැවීම, ජල බෝතල් යැවීම, හමුදා බුද්ධි අංශයේ සේවය කරමින් සිටිය දී මිය ගිය සාමාජිකයින්ගේ දූ දරුවන්ට අධ්‍යාපනය ලබා ගැනීම සඳහා ශිෂ්‍යත්ව ලබාදීම, හමුදාව හැර ගිය සෙබළුන් දොළොස් දහසක් පමණ යළි හමුදාවට එක්කර දීම ලක්විරු සෙවණ ආබාධිත වෘත්තීය පුහුණු මධ්‍යස්ථානය 2001 වසරේ පිහිටුවීම මානුෂික මෙහෙයුම් වල යෙදීමේදී තුවාල වන සෙබළුන්ට අවශ්‍ය වන ලේ ධර්මායතන ආරක්ෂක සභාවේ සහයෙන් ලබාදීම වීදි දරුවන්ට අධ්‍යාපනය ලබාදීම සඳහා ලක් විදු විදුහල ආරම්භ කිරීම සුළු ආබාධිත තත්ත්වයේ රණවිරුවන් සඳහා ආදර්ශ ගොවි පළක් ඒකල ප්‍රදේශයේ පිහිටුවීම ඇල්ලේ ගුණවංශ හිමියන් රණවිරුවන් සහ සමාජය උදෙසා ක්‍රියාත්මක කළ සේවා වලින් සමහරකි.ඇල්ලේ ගුණවංශ හිමියන් ධර්මායතන ආරක්ෂක සභාවේ සහායෙන් ඉදි කරන ලද ලක්විරු සෙවණ ආබාධිත රණවිරු නිෂ්පාදන අලෙවි සංකීර්ණය තුළින් ආබාධිත රණවිරුවන්ගේ නිෂ්පාදන අලෙවි කෙරේ. ඒකල ප්‍රදේශයේ ආරම්භ කර ඇති ගොවිපළේ නිෂ්පාදන අලෙවි කෙරේ.ඉදිරියේදී ශ්‍රී ලංකාවේ සිටින සියලුම ආබාධිතයන්ගේ නිෂ්පාදන අලෙවි කරන මධ්‍යස්ථානයක් බවට ලක්විරු සෙවන ආබාධිත රණවිරු නිෂ්පාදන අලෙවි සංකීර්ණය පත් කරන බව ඇල්ලේ ගුණවංශ හිමියෝ ප්‍රකාශ කරති.සටහන උපාලි කරුණාරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011016</link>
    <topic>ජල ටැංකිය උඩට නැග උපවාස කළ සරසවි සිසුවාට රු: ලක්‍ෂයක ශරීර ඇප</topic>
    <author>මානෙල් පුෂ්ප කුමාරි</author>
    <content>ශ්‍රී ජයවර්ධනපුර විශ්වවිද්‍යාලයේ පන්ති තහනමකට ලක්ව සිටියදී විභාගයට පෙනී සිටීමට අවස්ථාව සළසා දෙන ලෙස ඉල්ලා එම සරසවි ජල ටැංකිය මත නැග උපවාස කළේ යැයි කියන සිද්ධියට අදාළව නොතීසි මත නුගේගොඩ අධිකරණයට ඉදිරිපත් කළ සැකකාර සිසුවා රුපියල් ලක්‍ෂයක් වටිනා ශරීර ඇප මත මුදා හැරීමට මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියෝග කළේ ය.මෙසේ ඇප මත මුදා හැරුණේ, අඹන්පොළ එච්. එම්. නෙරංජන් එදිරිසිංහ නමැති සිසුවාය.ජයවර්ධනපුර සරසවියේ ප්‍රධාන ආරක්‍ෂක නිලධාරී කේ. නිමල් චන්ද්‍රසිරි මහතා මේ සිද්්ධියේ පැමිණිලිකරු වේ. ජ’පුර සරසවියේ පන්ති තහනමට ලක්ව සිටි සිසුවකු වන සැකකරු එම භූමියට අයුතු ලෙස ඇතුළුව එහි ජල ටැංකියට නැග ඒ මත සිටිමින් තමාගේ විභාගයට වාඩි වීමට ඉඩකඩ සළසා දෙන ලෙස ඉල්ලා උපවාසයක් අරඹා ඇතැයි මිරිහාන පොලිසිය අධිකරණයට දන්වා තිබිණි. එය එම සිසුවාගේ ද අනෙක් සිසුන්ගේ ද ජීවිතවලට තර්ජනයක් වන්නේ යැයි ද තොරතුරු වාර්තාවෙන් පැවසිණි.මෙම සිද්ධිය නැවත කැඳවීම මැයි මස 25 දා තෙක් කල් තැබිණි. පොලිස් පරීක්‍ෂක එච්. එච්. සුමනරත්න මහතා පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011017</link>
    <topic>බස්නාහිර සෑම නවෝද්‍යා පාසලකටම පරිගණක මධ්‍යස්ථානයක්</topic>
    <author>වයිමන් හෙට්ටිආරච්චි</author>
    <content>තම පළාතේ සෑම නවෝද්‍යා පාසලකටම පරිගණක මධ්‍යස්ථාන ලබා දීමට බස්නාහිර පළාත් අධ්‍යාපන අමාත්‍යාංශය ක්‍රියා කරයි.ජනප්‍රිය පාසල්වල පවතින තදබදය අවම කිරීම, ප්‍රාදේශීය පාසල් සංවර්ධනය කිරීම හා ජනප්‍රිය නොවන පාසල් ජනප්‍රිය මට්ටමට ගෙන ඒමේ අරමුණින් ඇති කළ මෙම නවෝද්‍ය පාසල්වල සිසුන්ගේ නවීණ තාක්‍ෂණික දැනුම ශීඝ්‍රයෙන් වර්ධනය කිරීමට රුකුල් දීමක් වශයෙන් මේ පරිගණක මධ්‍යස්ථාන ලබා දෙන බව ප්‍රධාන අමාත්‍ය ප්‍රසන්න රණතුංග මහතා කියයි.ඒ හැර අදාළ පාසල්වලට භෞතික සම්පත් සැපයීම, විදුහල්පති හා නියෝජ්‍ය විදුහල්පතිවරුන්ගේ කළමනාකරණ කුසලතා වර්ධනය කිරීම ද සිදුවෙයි.නවෝද්‍යා පාසල්වල විභාග ප්‍රතිඵල ඉහළ නැංවීමේ විශේෂිත වූ වැඩසටහන් කීපයක්ම ක්‍රියාත්මක කිරීම සඳහා අවධානය යොමු වී ඇති බවද ප්‍රධාන ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011018</link>
    <topic>බුදුරුව සහිත ටී ෂර්ට් තොගයක් මරදානෙන් අත්අඩංගුවට</topic>
    <author>සිරිසේන රාජපක්ෂ</author>
    <content>බුදුහිමියන්ගේ රූපය මුද්‍රණය කර තිබූ “ටී ෂර්ට්” තොගයක් බොරැල්ල පොලීසිය මගින් මරදානේ වෙළඳ සලක තිබී සොයාගෙන තිබේ.යුද හමුදා කපිතාන්වරයකු විසින් කරන ලද දැනුම් දීමකට අනුව කරන ලද මෙහෙයුමක දී මෙම බුදුහිමියන්ගේ රූපය මුද්‍රිත “ටී ෂර්ට්” හතළිස් එකක් (41) සොයාගෙන තිබේ.පසුව බොරැල්ල පොලීසිය මගින් කරන ලද විමර්ශනයේදී මෙම වෙළඳ සැලේ හිමිකරු වන පර්ඩිනඩ්ස් බර්නාදෙත් නමැත්තා ප්‍රකාශ කර ඇත්තේ ඩබ්ලිව්. ඒ. ද සිල්වා මාවතේ තංගවේලු ඉලංචේරියන් නමැත්තකු විසින් තමාට මේ “ටී ෂර්ට්” ලබා දුන් බවය.පසුව බොරැල්ල පොලීසිය මේ ගැන ඉලංචේරියන් නමැත්තාගෙන් ප්‍රශ්න කිරීම සඳහා ඔහු සොයා ගිය විට ඔහු ඉන්දියාවට ගොස් ඇති බව පොලීසියට දැනගන්නට ලැබී තිබේ.පසුව මේ සිද්ධිය කොළඹ මහේස්ත්‍රාත් අධිකරණයට දැනුම් දීමෙන් අනතුරුව තංගවේලු ඉලංචේරියන් නමැත්තා නීතිඥ සුමිත් ටී. කෙලාට් මහතාගේ මාර්ගයෙන් අධිකරණයට භාරවිය.ඒ අවස්ථාවේ ඔහුගේ ප්‍රකාශයක් ලබා ගැනීමට අවශ්‍ය බැවින් ඊට අවසර ලබා දෙන ලෙස බොරැල්ල පොලිසිය අධිකරණයෙන් කරන ලද ඉල්ලීමට අනුව ඉලංචේරියන් නමැත්තාගෙන් ප්‍රකාශයක් ලබා ගැනීමට කොළඹ අතිරේක මහේස්ත්‍රාත් ප්‍රහර්ෂ රණසිංහ මහත්මිය බොරැල්ල පොලීසියට අවසර දුන්නාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011019</link>
    <topic> මැලේරියාව වැලඳුණු විදේශිකයෝ 2ක් රාගම රෝහලේ</topic>
    <author>සන්ධ්‍යා කරුණාරත්න</author>
    <content>මැලේරියා රෝගය වැලඳුණු විදේශිකයෝ දෙදෙනෙක් රාගම ශික්ෂණ රෝහලට ඇතුළත්ව සිටිති.උගන්ඩාවේ සහ කෙන්යාවේ සිට පැමිණි මේ විදේශිකයන් දෙදෙනාගෙන් එක් අයෙකුට මැලේරියා රෝග ලක්ෂණයන්ට අමතරව තීන්තවල ඇති ඊයම් ශරීරගත වීමේ රෝග ලක්ෂණ ද පවතින්නේ යැයි මැලේරියා හා වාහක රෝග සම්බන්ධ වෛද්‍ය මැලේරියා මර්දන ව්‍යාපාරයේ අධ්‍යක්ෂ වෛද්‍ය සරත් දෙනියගේ මහතා පැවැසුවේ ය.ඒ නිසා මේ රෝගය සම්බන්ධව කිසිම කෙනෙකු බියට පත් නොවිය යුතු යැයි ද හෙතෙම කීය.මෙය බිය නොවිය යුතු රෝගයක් බවත් බෝ නොවන රෝගයක් බවත් ඒ මහතා අවධාරණය කෙළේ ය.මැලේරියා රෝගීන්ට ඇති රෝග ලක්ෂණයන් වන උණ, ඇඟ වෙව්ලීම වැනි රෝග ලක්ෂණයන්ගෙන් මොවුන් යුක්ත වුවත් ඔවුන්ට අවශ්‍ය ඖෂධ ලබාදීමෙන් රෝගය පාලනය කිරීමට කටයුතු යොදා ඇතැයි ද ඔහු ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011020</link>
    <topic>කොළඹ හෝටල්වල ජලය 11%ක ප්‍රමාණයක් අපිරිසුදුයි</topic>
    <author>ජීවනී පතිරණ</author>
    <content>පසුගිය වසර 08 හි කොළඹ නගරයේ හෝටල් හා ආපනශාලාවල සිදුකළ පානීය ජලය පරීක්ෂා කිරීම් වලදී සියයට 8 සිට සියයට 11 අතර ප්‍රමාණයක ජලය අපිරිසුදු තත්ත්වයේ පවතින බව හඳුනාගෙන තිබේ.කොළඹ මහා - නගර සභාවේ ජන සෞඛ්‍ය දෙපාර්තමේන්තුව මඟින් සිදුකළ රසායනාගාර පරීක්ෂණවලදී මේ බව තහවුරු වී ඇත.මේ අතර නළළිං ජලය 2006 වසරේ සිට වෙනම පරීක්ෂාවට ලක් කර ඇති ජන සෞඛ්‍ය දෙපාර්තමේන්තුව එය ක්‍රමිකව අපිරිසුදු බවට හඳුනාගෙන තිබේ.එය ප්‍රතිශතයක් ලෙස ගැනීමේදී 2006 වසරේ සියයට 34ක් වූ ජලය අපවිත්‍ර බව පසුගිය වසර (2010) වන විට සියයට 46.7ක වැඩිවීමක් සිදුව ඇත.නළළිං ජලය ප්‍රයෝජනයට නොගන්නා ලෙස ගිය වසරේ සිට නගරයේ හෝටල් හා ආපනශාලා වලට දැනුම් දුන්නද සමහර හෝටල් රසායනික ද්‍රව්‍ය මුසුකර පෙරාගත් ජලය මූලුතැන්ගෙයි ප්‍රයෝජනය සඳහා භාවිතා කරන බව පෙනී ගොස් තිබේ.නමුත් මේ වසරේ සිට අනිවාර්යෙන් මුලුතැන්ගෙයි කටයුතු සඳහා ජාතික ජල සම්පාදන මණ්ඩලයෙන් ලබාදෙන ජලය පමණක් භාවිතයට ගැනීම සඳහා උපදෙස් ලබා දීමට ජන සෞඛ්‍ය දෙපාර්තමේන්තුව පියවර ගෙන ඇත.කෙසේ වුවද කොළඹ නගරයේ නළළිං ජලය ස්නානයට, පවිත්‍රතා කටයුතු වැනි පෞද්ගලික භාවිතයට නොගත යුතු බව පෙන්වා දෙන එම දෙපාර්තමේන්තුව, කොයි මොහොතේ නළළිං ජලය වෙනස් වේද යන්න පිළිබඳව කිව නොහැකි යැයි ද පවසයි.විශේෂයෙන් වර්ෂාව අඩු කාලවලදී ක්ෂුද්‍ර ජීවී සාන්ද්‍රණය වැඩිවීම නිසා භූ® ගත ජලය අපිරිසුදුවීම දක්නට ලැබෙන බවද එම දෙපාර්තමේන්තුව වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011021</link>
    <topic>ආපනශාලා ජලයේ යෝග්‍යතා පරීක්ෂණයට ජල සාම්පල් 4000ක් සෞඛ්‍ය අමාත්‍යාංශයට</topic>
    <author>සන්ධ්‍යා කරුණාරත්න</author>
    <content>රට පුරා පවතින හෝටල් හා ආපනශාලාවල ආහාර සකස් කිරීමට සහ පාරිභෝගිකයන්ට පානය කිරීමට ලබාදෙන ජලයේ යෝග්‍යතාව පරීක්ෂා කිරීම සඳහා වූ ව්‍යාපෘතියට අදාළව ජල සාම්පල් 4000ක පමණ ප්‍රමාණයක් මේ වන විට සෞඛ්‍ය අමාත්‍යාංශයට ලැබී තිබේ.මහජන සෞඛ්‍ය පරීක්ෂකවරුන්ගේ සහ ප්‍රාදේශීය වෛද්‍ය නිලධාරී කාර්යාල මාර්ගයෙන් මේ ජල සාම්පල් ලැබී ඇති අතර එම ජල සාම්පල් පරීක්ෂාව සඳහා වෛද්‍ය රසායනාගාරවලට යැවීමට අමාත්‍යාංශය කටයුතු කරයි.දින තුනක් පමණ කෙටි කාලයකදී මෙසේ ජල සාම්පල් විශාල ප්‍රමාණයක් ලැබීම සුවිශේෂී වේ.බොහෝ ආපනශාලා හා හෝටල්වල ආහාර සැකසීමට යොදාගන්නා සහ පානය කිරීමට ලබාදෙන ජලය සෞඛ්‍යාරක්ෂිත නොවන බවට ඉදිරිපත්ව තිබෙන පැමිණිලි සැලකිල්ලට ගෙන අමාත්‍යාංශයේ මහජන සෞඛ්‍ය අංශය මඟින් මේ ජල පරීක්ෂණ ව්‍යාපෘතිය දීප ව්‍යාප්තව ක්‍රියාත්මක කිරීමට අමාත්‍යාංශය කටයුතු යොදා තිබේ.මේ ජල සාම්පල් පරීක්ෂණ ව්‍යාපෘතිය වඩාත් විධිමත්ව හා කාර්යක්ෂමව සිදු කිරීම සඳහා වූ චක්‍රලේඛය ඉදිරි කාලයේ දී නිකුත් කිරීම සිදු කෙරේ.නිරෝගී සම්පන්න ජනතාවක් බිහි කර රටේ සංවර්ධන කාර්යන්ට ඔවුන් සහභාගි කරවා ගැනීම මේ ව්‍යාපෘතිවල අරමුණ බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011022</link>
    <topic>ධාරානිපාත වර්ෂාවෙන් විපතට පත් වූවනට කඩිනමින් සහන</topic>
    <author>වෙල්ලස්සේ බණ්ඩාර</author>
    <content>පෙරේදා (08) සිට පැවැති ධාරානිපාත වර්ෂාව හේතුවෙන් ඇති වූ ගංවතුරෙන් නායයෑම්වලින් හා සුළි සුළං තත්ත්වයෙන් විපතට පත් වූ අයට සහන සැලැසීමට රජය කඩිනමින් පියවර ගත් බව ආපදා කළමනාකරණ ඇමැති මහින්ද අමරවීර මහතා පැවැසීය.හෙලිකොප්ටර් යානා සහ බෝට්ටු යොදවා ගංවතුරෙන් අනාථවූ අය බේරා ගැනීමට ක්ෂණිකවම රජය කටයුතු යෙදූ බවද ඇමැතිවරයා කීවේ ය.ජීවිත හානි සිදුවී ඇති පවුල්වලට මුදල් ආධාරයෙන් ද විනාශ වූ නිවාස ඉදිකිරීමට ද රජය ආධාර ලබා දෙන බවත් ඇමැතිවරයා සඳහන් කෙළේ ය. සුනාමි ව්‍යසනයෙන් රටේ මෑත කාලයේ සිදු වූ ලොකුම හානිය මේ අයහපත් කාලගුණික තත්ත්වය සමඟ ඇති වූ වර්ෂාව හේතුවෙන් සිදු වී ඇතැයි ද ඇමැතිවරයා පැවැසීය.වසර 100කට පසුව මෙවර මඩකළපුවට වැඩිම වර්ෂාව ලැබී ඇතැයි පැවැසූ ඇමැතිවරයා එය මිලිමීටර් 312ක් පමණ වන බවද හෙළි කෙළේ ය. අද (10) නැඟෙනහිර පළාතේ විපතට පත් වූ ජනතාවට සහන සැලැසීමේ කටයුතු සොයා බැලීම් සඳහා තමා සංචාරයක නිරත වෙන බවද ඇමැතිවරයා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011023</link>
    <topic>වාරි ඉංජිනේරුවරුන්ගේ නිවාඩු අවලංගුයි</topic>
    <author>වෙල්ලස්සේ බණ්ඩාර</author>
    <content>පවතින අයහපත් කාලගුණික තත්ත්වය නිසා ප්‍රධාන වැව් සියල්ල පිටාර මට්ටමට ජලය ඉහළයෑමෙන් ඇතිවී තිබෙන අසීරු තත්වයට මුහුණදීම සඳහා වාරිමාර්ග දෙපාර්තමේන්තුවේ කාර්ය නියුතු ඉංජිනේරුවරුන් ඇතුළු වගකිවයුතු නිලධාරීන්ගේ නිවාඩු අවලංගු කිරීමට වාරිමාර්ග හා ජලසම්පත් කළමණාකරන ඇමැති නිමල් සිරිපාලද සිල්වා මහතා වාරිමාර්ග අධ්‍යක්ෂවරයාට උපදෙස් දී තිබේ.ප්‍රධාන වැව් සියල්ලේම වාන්දොරටු ඊයේ (09) වන විට විවෘත කර ඇතැයි සඳහන් කළ ඇමැතිවරයා වාරිමාර්ග අධ්‍යක්ෂ ජනරාල් ජී.ජී. ගොඩලියද්ද මහතාට අදාල නිලධාරීන් අවශ්‍ය ස්ථානවල සේවයේ යොදවන ලෙස වැඩිදුරටත් උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=n11011024</link>
    <topic>ලේක්හවුස් නිෂ්පාදන අංශ ප්‍රධානී උපාලි පීරිස්ගේ මව කලුරිය කරයි</topic>
    <author/>
    <content>ලේක්හවුස් ආයතනයේ නිෂ්පාදන දෙපාර්තමේන්තු අංශ ප්‍රධානී (මෙහෙයුම්) උපාලි පීරිස් මහතා ඇතුළු සහෝදර සහෝදරියන්ගේ මව වූ වාද්දුව මොල්ලිගොඩ පදිංචිව සිටි රොසලින් පෙරේරා මාතාව අභාවප්‍රාප්ත වූවාය.අවසන් කටයුතු අද (10 දා) සවස 6.00ට වස්කඩුව පොදු සුසානභූමියේදී සිදුකෙරේ. දේහය අංක 52 “සිරිපත” වසන්තාරාම පාර, මොල්ලිගොඩ , වාද්දුව, නිවසෙහි තැන්පත්කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101101</link>
    <topic>ගල්පාත - පාතකඩ ගල් කොරි පළාතටම කරදරයක්</topic>
    <author>හල්තොට සමූහ විනීතා මානෙල් ගමගේ</author>
    <content>ගල්පාත – පාතකඩ ප්‍රදේශයේ පවත්වාගෙන යනු ලබන ගල් කොරි නිසා ප්‍රදේශවාසීන්ට සිදුවන හිරිහැර පීඩා හා පරිසර හානි නතර කර දෙන්නැයි ප්‍රදේ්ශවාසීහු ඉල්ලති.මෙය නවත්වන ලෙස පසුගියදා ගල්කොරි වෙත පැමිණෙන ට්‍රිපර් රථ සියල්ල නවතා සාමකාමී උද්ඝෝෂණයක් පැවැත්වීමට ද ඔවුහු කටයුතු කළහ.පාන්දර 4 සිට දිනකට ට්‍රිපර් රථ 70ක් පමණ මේ මාර්ගය ඔස්සේ ගමන් කිරීම නිසා මාර්ගය අබලන් වීමත් අධික දුහුවිල්ල හා ගල් කුඩු නිසා ප්‍රදේශයම දුහුවිල්ලෙන් වැසී ඇත. මෑතක සිට මේ වාහන වලින් පිටතින් කසළ රැගෙන විත් තැන තැන දැමීමට ද පටන් ගෙන ඇත.ජයලත් ප්‍රේමලාල් මහතා - මේ ප්‍රදේශයේ ග්‍රාම සේවා වසම් දෙකකට අයිති තුන් දාහක් විතර පදිංචිකරුවන් ඉන්නවා.දැනට ගල් වළවල් තුනක් මේ ප්‍රදේශයේ පවත්වා ගෙන යනවා. අවුරුදු 12ක විතර ඉදලා මේ කරදරේ අපට තියෙනවා. දවසකට පාන්දර 4 ඉදලා ගල් ලොරි 70ත් 80ත් අතර ප්‍රමාණයක් මේ පාර දිගේ එහාට මෙහාට යනවා.පාරවල් සේරම කැඩිල ගිහින් අබලන් වෙලා. අපට පාරක යන්න ඉඩක් නෑ. දූවිල්ල පිරිලා. ලෙඩෙක් අරගෙන යන්න විදියක් නෑ. දැන් අවුරුදු හත අටක ඉදල මේ විදියට උද්ඝෝෂණ කරනවා. ප්‍රාදේශීය සභාවට ප්‍රාදේශීය ලේකම් කාර්යාලයට දැන්නුවා. ප්‍රාදේශීය සභාව ඇවිල්ල මැදිහත් වෙලා නතර කරල දෙන්නම් කිව්වා. ඒත් අද වෙන තුරු විසදීමක් වුණේ නෑ.සුසිලා මුණසිංහ මහත්මිය - අපේ ළමයකුට සුදු ගවුමක් ඇදගෙන පාරෙ යන්න බෑ.අපි ගෙයින් එළියට එන්නේ තුවායකින් මූණ වහගෙනයි. දොරවල් ඇරගෙන ඉන්න විදියක් නෑ.දූවිල්ල පළාතම වහගෙන. වතුර ටිකක් දාගෙන යනවා. ඒ වතුර පාරෙ වළවල්වල එකතු වෙලා ගල් ලොරි වල බරට තවත් පාර කැඩිල යනවා.ගමට ගල් වළෙන් වෙන සෙතක් නෑ. ළඟදි ඉදල නගරවල එකතු වෙන කුණු ගමට ගෙනත් දාන්න පටන් අරගෙන පාතකඩ සොහොන ළඟ, කොලොල්ල සොහොන ළඟ, පාරෙ පාළු තැන් වල තැන තැන පෝර උර වල එකතු කරපු කුණු කසළ ගෙනත් දාන්න පටන් අරගෙන.මේ ප්‍රශ්නය හැකි ඉක්මනට විසඳන ලෙස ඉල්ලනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101102</link>
    <topic>සමස්ත ලංකා සිංහල කවි සම්මේලනය සංවත්සරය සමරයි</topic>
    <author>ගම්පහ සංචාරක - නිමල් ජයසිංහ</author>
    <content>සොබාදහම වර්ණනා කරනවා වාගේම සැබෑ ජාතික ගැටලුවලදී කවි කිවිදියන් කළ මෙහෙවරද අගය කළ යුතු යැයි "සිළුමිණ" පුවත්පතේ හිටපු ප්‍රධාන කර්තෘ ප්‍රවීණ මාධ්‍යවේදී තිලකරත්න කුරුවිටි බණ්ඩාර මහතා පැවැසීය.ඒ මහතා එසේ කීවේ සමස්ත ලංකා සිංහල කවි සම්මේලනයේ 79 වැනි සංවත්සරය වෙනුවෙන් ගම්පහ "සණස" ශාලාවේදී පැවැති උත්සවයේදී අදහස් දක්වමිනි. මේ සංවත්සර උත්සවය සම්මේලනයේ ප්‍රධාන ලේකම් ජී. ඇම්. අජිත් ප්‍රමුඛ කවි කිවිදියන්ගේ ප්‍රධානත්වයෙන් ගම්පහදී පැවැත්විනි.තිලකරත්න කුරුවිට බණ්ඩාර මහතා මෙසේද කීය.දේශපාලඥයින් ළඟ දණින් නොවැටී වරප්‍රසාද බලාපොරොත්තු නොවී කවියන් කරන කැපවීම ජාතියට ආඩම්බරයක්. සාහිත්‍ය ඉතිහාසය පිළිබඳ නිවැරිදි දැක්මක්, හරි අවබෝධයක් ඇති කවි කිවිදියන් ඊළඟ පරපුර නිර්මාණය කරන්නට වෙහෙසිය යුතුයි. කුමන අභියෝග පැමිණියත් සමස්ත ලංකා සිංහල කවි සම්මේලනය ආරක්ෂා කරගෙන අනාගත පරපුරට දයාද කළ යුතුයි.දමුණුපොළ සුමනසිරි, මහගම ශීලානන්ද හිමිවරුද පියසේන සමරසිංහ, ගල්හේනේ විජයවර්ධන, කිරලගහවෙල මාටින් ජයවර්ධන, වරපලානේ ජයවර්ධන, උඩුගම්පල සමරතුංග ඇතුළු කවි කිවිදියෝ ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101103</link>
    <topic>ලෙව්දෙණිය පොදු පහසුකම් මධ්‍යස්ථානය පාළුවට ගිහින්</topic>
    <author>නාරම්මල සමූහ චමින්ද විදානගේ</author>
    <content>දඹදෙණිය - ලෙව්දෙණියේ පිහිටි පන් හා කෙඳි ආශ්‍රිත නිෂ්පාදන ගම්මානය සඳහා ස්ථාපිත කළ පොදු පහසුකම් මධ්‍යස්ථානය විනාශයට යමින් පවතී.රැකියා බිහිදොර ග්‍රාමීය කර්මාන්ත හා නිෂ්පාදන ගම්මාන සංවර්ධනය කිරීමේ ජාතික වැඩසටහන යටතේ ලෙව්දෙණිය පන් හා කෙඳි ආශ්‍රිත නිෂ්පාදන ගම්මානයේ පොදු පහසුකම් මධ්‍යස්ථානය 2008 වර්ෂයේ ආරම්භ කර ඇත.මේ යටතේ කුඩා හා ග්‍රාමීය කර්මාන්ත නිෂ්පාදන සංවර්ධනය කිරීමේ ජාතික වැඩසටහනට සමගාමීව ලංකා කාර්මික සංවර්ධන මණ්ඩලයේ දායකත්වය ඇතිව ලෙව්දෙණිය කර්මාන්ත සමුපකාර සමිතියක්ද පිහිටුවා ඇත.ආරම්භයේදී මේ මධ්‍යස්ථානයෙන් පහසුකම් ලබාගත් පිරිස 40කට ආසන්නය. මෙහි යන්ත්‍ර - සූත්‍ර තුනක්ද ඇත.පන්, හා කෙඳි ආශ්‍රිත නිෂ්පාදන කරන කාන්තාවන් විසි දෙනකු පමණ දැනට තම නිවෙස්වල සිට නිෂ්පාදන කරති. නිෂ්පාදන අලෙවි පහසුකම් සහ ඇනවුම් ඔවුන් වෙත ලබා නොදීම පොදු පහසුකම් මධ්‍යස්ථානය වැසී යාමට ප්‍රධාන හේතුව වී ඇත.එස්. එම්. ජී. සුබසිංහ මහත්මිය (ලේකම්) - මුලින්ම මෙම මධ්‍යස්ථානය 2007 දී පමණ ආරම්භ කළා. අච්චු, මැෂින් ආදිය මෙහි තිබෙනවා. වසා දමා තිබූ ලෙව්දෙණිය විදුහලේ මේක පටන් ගත්තේ. මෙහි සියලු යටිතල පහසුකම් තිබෙනවා. අපට ඕඩර් ලබා දුන්නොත් ඒවා අලෙවි කරගන්න උදව් කළොත් මේ මධ්‍යස්ථානයෙන් උපරිම ප්‍රයෝජන ගන්න පුළුවන්. මෙහි පුහුණු පන්ති පවා තිබුණා. අපේ නිෂ්පාදන පළාත් තරගවලින් පවා දිනනවා. අපට ගුරු ශිල්පිනියක් ඉන්නවා.බී. ඒ. ගුණසිංහ මැණිකේ. - මම වසර තුනක සිට මේ රැකියාව කරනවා. අපි ජාතික ශිල්ප සභාවෙ පුහුණු වුණා. මේ ගමේ යටිතල පහසුකම් දියුණු වුණේ අපේ නිෂ්පාදන නිසා. වයඹ පළාත් සභාවෙන් අපට ලක්ෂ 03ක ණයක් දුන්නා.කේ. ඒ. සීතා රංජනී. - මම වසර 07 පමණ සිට කේක් පෙට්ටි, මලු, ටේබල් මැට්, හැඳි ආන්, මල් ආදිය නිපදවනවා. ගෘහ කර්මාන්තයක් විදියට කරගෙන යනවා. මේ පොදු පහසුකම් මධ්‍යස්ථානය අපි මාසෙකට දෙපාරක් විතර ගිහිල්ලා ශුද්ධ කරලා එනවා. මේකෙ ලයිට් බිල් ගෙවන්නෙ අපි. ඒකත් දැන් අපට කරදරයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101104</link>
    <topic>ගම්පහ පාසල් සිසු-සිසුවියන්ගේ වර්ණ ප්‍රදානෝත්සවය ජයටම</topic>
    <author>වතුරුගම සමූහ කේ.කේ. එස්. ආරියදාස</author>
    <content>ගම්පහ, අධ්‍යාපන කලාපයේ පාසල් සිසු සිසුවියන්, හත්සියකගේ දක්‍ෂතා කුසලතා අගැයීමේ වර්ණ ප්‍රදානෝත්සවය පසුගියදා ගම්පහ බණ්ඩාරනායක මහා විද්‍යාලයේදී පැවැත්විණි. ක්‍රීඩා අධ්‍යාපන සෞන්දර්ය ක්‍රියාකාරකම් විශේෂ දක්‍ෂතා කුසලතා වෙනුවෙන් මේ සිසුවියෝ වර්ණ ලබා ගත්හ.ගම්පහ අධ්‍යාපන කලාප සහකාර ශාරීරික හා සෞඛ්‍ය අධ්‍යාපන අධ්‍යක්‍ෂිකා ධම්මිකා කුලතුංග මහත්මිය විසින් මෙය සංවිධානය කර තිබුණි.මෙහිදී විදෙස්, සම්මාන ලද ගම්පහ බණ්ඩාරනායක මහා විද්‍යාලයීය නර්තන කණ්ඩායම සහ 2010 වසර සමස්ත ලංකා රන්ටැඹේ, ජාතික ශිෂ්‍යභට ශූරතාව ද සොයිසා ශූ®රතා කුසලානය දිනාගත් ගම්පහ රත්නාවලී බාලිකා ශිෂ්‍යභට කණ්ඩායමද විශේෂ අගැයීමකට ලක්විය.ගම්පහ අධ්‍යාපන කලාපයේ පිහිනුම් , චෙස් ක්‍රීඩා, වොලිබෝල්, නෙට්බෝල්, පාපැදිතරඟ, කරාතේ, බාලදක්‍ෂ, තයිකොන්ඩෝ, මේස පන්දු, හොකී, මල්ලවපොර, රගර්, බොක්සිං මලල ක්‍රීඩා, පාපන්දු, ක්‍රිකට්, බරඉසිලීම, බැඩ්මින්ටන්, වුෂූ, අංශයන් මෙන්මවිද්‍යාව, චිත්‍ර, සංගීතය, භාෂාව, සාහිත්‍ය, ගායනා, වාදන, තබ්ලාවාදන, අධ්‍යාපන අංශවල විශේෂ අගැයීම් තිළිණ ලද සිසු සිසුවියන් සඳහා විශේෂ සහතික පිිරිනැමිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101105</link>
    <topic>එස්. ඕ. එස්. සංවිධානයේ සභාපතිවරයාට විශ්ව අභිමානී උපහාර ප්‍රණාමය</topic>
    <author>කැස්බෑව සංචාරක ධර්මසිරි සුරවීර</author>
    <content>ජාත්‍යන්තර එස්. ඕ. එස්. සංවිධානයේ සභාපති හෙල්මට් කුටින් මහතා ශ්‍රී ලාංකික දුවා දරුවන් පිරිසක් වෙනුවෙන් උදාර සේවයක් ඉටු කරනවා යැයි කම්කරු හා කම්කරු සබඳතා අමාත්‍ය ගාමිණී ලොකුගේ මහතා පැවැසීය.හෙල්මන්ට් කුටින් මහතා වෙත මානව හිතවාදී විශ්ව අභිමානී උපහාර ප්‍රණාමය පිරිනැමීම නිමිත්තෙන් පිළියන්දල ධම¡ ශාස්ත්‍රෝදය පිරිවෙන් විහාරස්ථානයේදී පැවැති උත්සවයට සහභාගී වෙමින් ඇමැතිවරයා මේ බව කීවේය.ධර්‍ම ශාස්ත්‍රෝදය පිරිවෙන් විහාරාධිපති ශ්‍රී ලංකා එස්. ඕ. එස්. සංවිධානයේ නියෝජ්‍ය සභාපති හා ළමා ගම්මාන කමිටුවේ සභාපති සහ අධ්‍යක්‍ෂ පෙතිගමුවේ රාහුල හිමි ඇතුළු විහාරස්ථ දායක සභාව විසින් මේ උත්සවය සංවිධානය කරන ලදී.මෙහිදී එම විහාරස්ථානයේ ප්‍රතිසංස්කරණය කරන ලද බෝධි ප්‍රාකාරය විවෘත කිරීම සහ නව සංඝාවාසයට මුල්ගල් තැබීමද සිදුවිණි.උත්සව සභාවේ මුලසුන හොබවනු ලැබුවේ ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන අනුනාහිමියන් විසිනි.එහිදී ඇමැති ලොකුගේ මහතා මෙසේද කීය.මීට වසර 30 කට පෙර හෙල්මන්ට් කුටින් මහතා විසින් අප ප්‍රදේශයේ හර්මන් මයිනර් පාසල ආරම්භ කරනු ලැබුවා. අද එම පාසල මඟින් සමාජයට ඉමහත් සේවයක් සිදුවනවා. එස්. ඕ. එස්. ළමා ගම්මානය තුළින් ද විශාල සේවාවක් සිදුවනවා. මෙම කටයුතු වෙනුවෙන් අද හෙල්මන්ට් කුටින් මහතාට ගෞරව කිරීමට අපගේ පෙතිගමුවේ රාහුල ස්වාමීන් වහන්සේ මෙම උත්සවය සංවිධානය කිරීම ගැන මම සතුටු වෙනවා. මමත් මගේ පළාතේ ජනතාවගේ ගෞරවයත් මේ අවස්ථාවේදී ඒ මහතාට පුද කරනවා.මහාචාර්ය බෙල්ලන්විල විමලරතන අනුනාහිමි - හෙල්මන්ට් කුටින් මහතා කැස්බෑවේ එස්. ඕ. එස්. ළමා ගම්මානයේ දරුවන්ගේ දියුණුව වෙනුවෙන් කරනු ලබන උදාර සේවය අප අගය කරනවා.ඒ මහතා තමන්ගේ ජීවිතයෙහි කොටසක් හැටියට දරුවන් ගැන සිතා එම දරුවන්ගේ දියුණුව වෙනුවෙන් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101106</link>
    <topic>නිවැසියන්ට නොදන්වා ආරක්ෂිත තාප්පයක් බිමට සමතලා කරලා</topic>
    <author>පොල්ගස්ඕවිට සමූහ</author>
    <content>පොල්ගස්ඕවිට, මත්තේගොඩ ප්‍රසන්න උයන නිවාස සංකීර්ණයේ පර්චස් 40ක් පමණ වූ ඉඩමක් වටා පදිංචි කරුවන් විසින් මුදල් එකතු කර ගොඩ නගා තිබූ අඩි 50ක් දිගැති උස් ආරක්ෂිත තාප්පයක් හෝමාගම ප්‍රාදේශීය සභා මන්ත්‍රීවරයකු ඇතුළු පිරිසක් විසින් එම පදිංචිකරුවන්ට නොදන්වා කඩා බිමට සමතලා කිරීමේ සිද්ධියක් කහතුඩුව පොලිස් ස්ථානයෙන් වාර්තා වෙයි.පොදු පහසුකම් ඉඩම මැදින් පාරක් ලබාගෙන ඉහළින් ඇති අක්කර දෙකක් පමණ වූ හිස් ඉඩමක් වෙන්දේසි කිරීමේ සූදානමක් නිසා මේ මන්ත්‍රීවරයා ඉඩම් වෙන්දේසි ආයතනයේ උවමනාවක් වෙනුවෙන් කටයුතු කරන බවට පදිංචිකරුවෝ හෝමාගම ප්‍රාදේශීය සභාවට හා කහතුඩුව පොලිසිය වෙත පැමිණිලි කර ඇත.මේ බිම් කොටස මැදින් පාරක් ලබාදෙන ලෙස මන්ත්‍රීවරයා කිහිප වතාවක්ම ප්‍රාදේශීය සභාවෙන් ඉල්ලීම් කර තිබූ නමුත් පවත්නා නීති රීති හා පළාත්පාලන කොමසාරිස්වරයාගේ උපදෙස් මත ඒ සඳහා අවසර ලබා දී නැත.මන්ත්‍රීවරයා ඇතුළු පිරිස පෞද්ගලික බැකෝ යන්ත්‍රයක් යොදවා තමන් ඉදිකර තිබූ තාප්පය බිමට සමතලා කර ඇති බවත්,,ඉඩම වටා වගා කර තිබූ පොල් පැළ කිහිපයක් උදුරා දැමීමට උත්සාහ කළ බවත් එම නිවැසියෝ චෝදනා කර සිටිති.ඊට අමතරව ජලය බැස යන කාණුවක් ගොඩකර මාර්ගයක් ලෙස භාවිතා කරන බවත්, ඔවුහු කියති. මන්ත්‍රීවරයා සිදු කළ අලාභය අයකර දෙන ලෙසද එම පිරිස ඉල්ලා සිටිති.මේ නිසා තම දූ දරුවන්ගේ ක්‍රීඩා කටයුතු හා පහසුකම් සඳහා වෙන්කළ භූ®මිභාගය අහිමි වී යාමේ තර්ජනයක් මතුව ඇතැයි කියන පදිංචිකරුවෝ එය වළක්වන ලෙසද ප්‍රාදේශීය සභාවෙන් ඉල්ලා සිටිති.සිදු වූ අවාසනාවන්ත සිද්ධිය පිළිබඳව නාගරික සංවර්ධන අධිකාරිය පළාත්පාලන කොමසාරිස් කාර්යාලය හා සාකච්ඡා කර ඉන් ලැබෙන උපදෙස් මහා සභාව වෙත දන්වා සුදුසු තීරණයක් ගන්නා බව හෝමාගම ප්‍රාදේශීය සභා සභාපති රංග අබේසිංහ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101107</link>
    <topic>දේශශක්ති ජන ප්‍රසාදිනි සම්මානයෙන් පුද ලබයි</topic>
    <author>ලයනල් පී. පෙරේරා කැලණිය විශේෂ</author>
    <content>සියලු ජාතීන්ට ද සියලු ආගම්වලට ද කළ මෙහෙවර හා ප්‍රජා සත්කාරයන් අගය කරමින් සියලු ජාතීන්ගේ සමගි සංවිධානය විසින් පමුණුවිල ප්‍රකට සමාජ සේවිකා හා බියගම දිරිය වනිතාවෝ සංවිධානයේ සභාපතිනි තිමල්කා පොත්තේවෙල මහත්මියට සාමශ්‍රී දේශ ශක්ති ජනප්‍රසාදිනී සම්මානය පිරිනැමීය.රත්නපුර මහ නගර ශාලා පරිශ්‍රයේ පැවති උත්සවයකදී අමාත්‍ය රිෂාඩ් බද්යුද්දීන් මහතා අතින් ඇය මෙම සම්මානය ලබාගත්තාය.තිමල්කා මහත්මිය මාතර වල්ගම ප්‍රදේශයේ ඉපිද මාතර සුජාතා විද්‍යාලයෙන් සිප් සතර හදාරා ඇත. දරු දෙදෙනකුගේ මවක් වන ඇය රක්‍ෂණ සමාගමක කළමනාකරුවෙක් වන මනෝජ් පුංචිහේවා මහතාගේ දයාබර බිරිඳය. දිවයිනේ පන්සල්, වෙහෙර විහාර හා අන්‍යාගමික ආගමික සිද්ධස්ථාන හා මනා බැඳීමකින් කටයුතු කරන ඇය එම සිද්ධස්ථානයන්ට මහත් සේ උපකාර කරන්නාවූ මහත්මියකි.උපතින්ම බෞද්ධ කුල කාන්තාවක් වන තිමල්කා මහත්මිය අන්‍ය පූජක උතුමන්ලා හා සමග ද සහයෝගීතාවයෙන් කටයුතු කරනා තැනැත්තියකි.විශේෂයෙන් බියගම මැතිවරණ බල ප්‍රදේශය තුළ ජීවත්වන අහිංසක දිළිඳු ජනතාවට මහත් සේ උපකාර කරන ඇය, කා අතරත් ප්‍රසාදයට පත්වූ දිරිය කතකි.තමන් විසින් පිහිටුවාගත් ස්වේච්ඡා සංවිධාන මගින් ප්‍රදේශවාසීන් හා එක්ව අගනා සමාජ සත්කාරක සේවා සිදුකරන ඇය, දිළිඳු පාසල් දරුවන් වෙනුවෙන් ද බොහෝ උපකාර කරනා තැනැත්තියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101108</link>
    <topic>මොනරාගල පේළි නිවාස රැසක් අබලන්</topic>
    <author>ඌව- වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>මොනරාගල දිස්ත්‍රික්කයේ වතුවල ජීවත්වෙන ජනතාවගෙන් අතිබහුතරය පදිංචිව සිටින්නේ මීට වසර සියයකට වඩා ඉහතදී ඉදිකළ පේලි නිවාසවලය.ඇතැම් පේළි නිවාස ඉතාමත් අබලන් තත්ත්වයේ පවතින අතර කොයි මොහොතේ කඩා වැටේදැයි සැක සහිතය.මොනරාගල හා බඩල්කුඹුර ප්‍රාදේශීය ලේකම් කොට්ඨාසවල පිහිටි රබර් සහ තේ වතුවල තුන්දහසකට අධික දමිළ පවුල් සංඛ්‍යාවක් ජීවත් වෙති.මොනරාගල, කුමාරවත්ත, අලියාවත්ත, මොනරකැලේවත්ත, බඩල්කුඹුර, ගමේවෙලවත්ත, වෛයිකුඹුරවත්ත, මියනකඳුර කන්දේහේනවත්ත යන වතු යායවල් මීට වසර එකසිය පනහකට පමණ ඉහත දී ආරම්භ කරන ලද ඒවාය.ආරම්භයේදී පෞද්ගලික වතු යායවල් ලෙසත් පසුකාලීනව රජයේ වතු ලෙසත් පවත්වාගෙන ගිය මෙම වතුවලින් මේ වන විට රජය පාලනය කරන්නේ මොනරාගල කුමාරවත්ත වතුයාය පමණි.ජනතා වතු සංවර්ධන මණ්ඩලයට අයත් මොනරාගල කුමාරවත්ත වතුයායේ දමිළ පවුල් හයසියයක් පමණ ද අත්හැර දමා තිබෙන අලියාවත්ත හා මොනරකැලේ යන වතුවල පවුල් හාරසියයක් පමණ ද ජීවත් වෙති.ඔවුන් පදිංචිව සිටින පේළි නිවාස ඉතාමත් අබලන් තත්ත්වයෙන් පවතින අතර ඇතැම් කාමරවල පවුල් 2 – 3 ජීවත් වෙති.මොනරාගල කුමාරවත්ත වතුයායේ බෝගහලැයිමේ පදිංචිව සිටින එස්. රාසම්මා - මම ඉපදුනේ මෙම ලැයිමේ. එදා තිබූ ලැයිම් කාමර දොළහකින් යුත් පේළි නිවාසය මේ වනතුරු අලුත්වැඩියා කරලා නැහැ. එක කාමරයේ පවුල් 2 – 3 ජීවත් වෙනවා. බොහෝ පවුල් තැනින් තැන පැල්පත් හදාගෙන ජීවත් වෙනවා. පොඩි ඉඩම් කොටසක් වත්තෙන් දෙනව නම් ණයක් අරගෙන ගෙයක් හදාගන්න අපේ දරු මුණුබුරෝ කැමතියි.නමුත් වත්තේ මහත්වරු අපිට පර්චස් 6 – 7 ඉඩම් කොටසක් දෙන්නේ නැහැ.වෙල්ලච්චිකඩේ ලැයිමේ පදිංචි එස්. සිවගුරු - අපේ ලැයිමත් ඉතාමත් අබලන්. වැස්සට ඉන්න බැහැ. එක කාමරයේ පවුල් කීපයක් ඉන්නවා. නෝරාඩ් ආයතනය තිබුණු කාලයේ ඇතැම් වතුවල පේළි නිවාස අලුත්වැඩියා කළා. අලුත් ගෙවල් කීපයක් ද හදලා දුන්නා.ජාතික නිවාස සංවර්ධන අධිකාරිය සූදානම් අපිට ගෙවල් හදන්න උදව් කරන්න. නමුත් වත්තෙන් ඉඩම් කැබැල්ලක් දෙන්නේ නැහැ.ලංකා වතු කම්කරු කොංග්‍රසයේ මොනරාගල සංවිධායක එන්. ගෝවින්ද රාජා - ලංකා වතු කම්කරු කොංග්‍රසයේ නායකත්වය වරින්වර කළ ඉල්ලීම මත වතු ජනතාවගේ නිවාස ප්‍රශ්නය විසඳීමට ඉතාමත් සුළු මැදිහත්වීමක් පසුගිය වසර විස්ස තුළ පැවති සෑම රජයක්ම කටයුතු කළා. ඒ අනුව මුළු දිස්ත්‍රික්කය පුරා පිහිටි වතුවල පේළි නිවාස කාමර හා තනි නිවාස 600ක් පමණ ඉදිකැර තිබෙනවා. නෝරාඩ් ආධාර මත දිස්ත්‍රික්කය තුළ ක්‍රියාත්මක වූ ඒකාබද්ධ සංවර්ධන වැඩසටහන ඊට විශාල වශයෙන් දායක වුණා.ඒ තුළින් වතු කම්කරු ජනතාවගේ නිවාස ප්‍රශ්නවලින් 10%කටවත් විසඳුම් ලැබුණේ නැහැ. අත්හැර දමා තිබෙන මොනරකැලේ හා අලියාවත්ත යන වතුªවල කිසිම සංවර්ධන කටයුත්තක් සිදු කෙරෙන්නේ නැහැ.ඡායාරූප – ඌව වෙල්ලස්ස විශේෂ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r1101109</link>
    <topic>මාතර කුඹුරුවලට මහ වැස්සෙන් බරපතළ හානි</topic>
    <author>සිරි වාව්වගේ මාතර සංචාරක</author>
    <content>සති පහක් තිස්සේ ඇද හැලෙන මහා ධාරානිපාත වර්ෂාපතනය නිසා කුඹුරු ජලයෙන් යටවී මාතර දිස්ත්‍රික්කයේ ගොවි පවුල් 2968ක් අසරණව සිටිති.ජලයෙන් යටවීමෙන් විනාශ වූ සම්පූර්ණ කුඹුරු ප්‍රමාණය අක්කර 5437කි. තවත් කෙත්බිම් අක්කර 1682 ක් අර්ධහානි වශයෙන් පවතින අතර දැන් ඒවා ද අවිනිශ්චිත තත්ත්වයක පවතී. තවමත් ඇතැම් කුඹුරු ජලයෙන් පිරී පවතින අතර ඒවා ගැන නියමිත සංඛ්‍යාලේඛන වාර්තා වී නැත. ජලයෙන් පිරුණු කුඹුරුවල ගොයම බේරා දීමට වාරිමාර්ග දෙපාර්තමේන්තුව තමන් සතු පොම්පාගාරවල පොම්ප පැය 24 පුරාම ක්‍රියාත්මක කර ඇත.ගෙවුණු සති පහ තුළ ජලය හිස්කිරීම සඳහා පමණක් ඉන්ධන වෙනුවෙන් වාරිමාර්ග දෙපාර්තමේන්තුව වැය කළ මුදල රුපියල් හැටඅට ලක්ෂ අනූ තුන්දහසක් බව මාතර වාරිමාර්ග ඉංජිනේරු ඩබ්ලිව්. ජේ. ප්‍රේමතුංග මහතා පවසයි. දෙද්දුව - තිහගොඩ යායේ ගොවිනායක උපාලි ජයතුංග:- මෙවර මහ කන්නයට මම අක්කර 12 ක් වගා කළා. පළමු වැස්සට අක්කර 12 ම විනාශ වුණා. දැන් සම්පූර්ණයෙන්ම කුඹුර ජලයෙන් යටවුණා. අක්කර 12 ම විනාශයි. මට තුන්පාරම වගා කරන්න බිත්තර වී වලට පමණක් වැයවූ මුදල රුපියල් 23,000/=ක්. තෙල් පෝරවලට තවත් 18,000/= ක් පමණ ගියා. අද ගෙදර වී ඇටයක්වත් නෑ.දෙද්දුවයායේ සිරිල් ජානක:- මමත් තුන් වතාවක් වී ඉස්සා. බීජ වී සොයාගත්තේ අමාරුවෙන්. වගා කළ අක්කර පහම විනාශයි. එක්වරක් නොවේ තුන්වරක්ම මේ මහ කන්නයේ අපි උත්සාහ ගත්තේ කොහොමහරි ජයක් ගන්නයි. පලක් වුණේම නැහැ. වාරිමාර්ග දෙපාර්තමේන්තුවේ නිලධාරීන් හමුවෙන්න අපි ගමන්වාර දහ දොළොස් වතාවක්ම ගිහින් කුඹුරුවල පිරුණු ජලය හිස්කරගන්න කන්නලව් කළා. එහෙත් නියමිත පරිදි ජලය හිස් කිරීමට ජල පොම්පාගාරවල පොම්ප ක්‍රියාකළේ නැහැ. ඒ නිසා කුඹුරුවල පිරුණු ජලය ඉවත් කරන්න සතියක් පමණ ගියා. පැලපත ගොයම ජලයෙන් පිරී තැම්බී මැරුණා. හරියට සියලුම පොම්ප ක්‍රියාකළා නම් කුඹුරු බේරගන්න තිබුණා.කඩවැද්දුව තිස්ස බණ්ඩාරනායක:- වාරිමාර්ග නිලධාරීන් කිව්වා මාගල්ලාගොඩ පොම්පාගාරයේ පොම්ප නවයක් වැඩකරනවා. ජලය ඉක්මනට හිස්කර දෙන බව. එහෙත් අපි ගිහින් බලනවිට එහි වැඩකළේ පොම්ප තුනයි. ජලය හිස්කිරීම ප්‍රමාද වුණ නිසා අපේ බණ්ඩි තත්ත්වයේ තිබුණු ගොයම සම්පූර්ණයෙන්ම මැරුණා.උඩුව බටහිරයායේ කේ. පී. සිරිල්:- ඇල්ලෙකන්ද වැවෙන් වතුර දාන්න ගත්තා. කෝංගල අරනේ, අපරැක්ක ආරෙන් මහා ජල කඳක් ගලා ආවා. ඒ ජලයෙන් අපේ කුඹුරු අඩි හතරක් පමණ උසට යටවුණා. ජලය බසින ඇළ මාර්ගයේ අමුණුත් නිසියාකාරව පිළිසකර කර තිබුණේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r11011010</link>
    <topic>වෙල්ගල පුස්තකාලයේ ඉඩකඩ ප්‍රමාණවත් නෑ</topic>
    <author>ගලේවෙල මධ්‍යම සමූහ පී. ජි. ගුණතිලක</author>
    <content>කිඹුල්වාන ගොවි ජනපදයේ වෙල්ගාල ගමේ මහජන පුස්තකාලය ඉබ්බාගමුව ප්‍රාදේශීය සභාව යටතේ පාලනය වන්නකි. එය ආරම්භ කර ඇත්තේ 1981 වසෙර්ය.2008 වසරේ සිට එම පුස්තකාලය ඒ අසල ඇති “සණස” ගොඩනැඟිල්ලේ අඩි 10 ඔ 10 පමණ ප්‍රමාණයේ කුඩා කාමරයක පවත්වාගෙන යනු ලබයි. පැරැණි ගොඩනැඟිල්ල ප්‍රතිසංස්කරණය කිරීමට අවශ්‍ය බව බලධාරීන් පැවැසීම ඊට හේතුවයි.ඒ අනුව එම ගොඩනැඟිල්ල කඩා දැමූහ. ඉදිකිරීමට අපේක්ෂිත නව ගොඩනැඟිල්ලේ ඉහළ මාලයේ පුස්තකාලය පවත්වාගෙන යාමට අවශ්‍ය පියවර ගන්නා බව බලධාරීහු පාඨකයින්ට පොරොන්දුවක් ද දුන්හ.පුස්තකාලයාධිපතිනි චන්ද්‍රිකා හේරත් මහත්මිය:- වෙල්ගාල පුස්තකාලය දැන් පවත්වාගෙන යන්නේ සණස ගොඩනැඟිල්ලේ කුඩා කාමරයක. මෙහි පාඨකයෝ 1178 ක් ඉන්නවා. පාඨකයන් කීපදෙනෙක් එකවිට පැමිණියහොත් වාඩිවීමට පුටුවක් පවා නෑ. මේස නෑ. පොත්පත් දහස් ගණනක් තිබෙනවා. ඒවා තබා ගැනීමට ඉඩ පහසුකම් නෑ.අවුරුදු දෙකක් ගතවෙලත් නව ගොඩනැඟිල්ල ඉදිකර නෑ. එය ඉදිකෙරෙන තුරු පාඨකයන්ට මේ දුෂ්කරතාවට මුහුණ දෙන්නට සිදුවෙනවා.කුසුමා ජයසිංහ:- මම වෙල්ගාල මහජන පුස්තකාල පාඨකයෙක්. මේ පුස්තකාලය ප්‍රයෝජනයට ගන්නේ වෙල්ගාල ගමේ දුප්පත් ගොවියන්ගේ දරුවෝ. නගරයෙන් කි.මී. විසිපහක් තිහක් දුරින් පිහිටි මෙම පුස්තකාලයේ පිහිට විනා පහසුකම් ඇති පුස්තකාලයකට යෑමට් අපේ දරුවන්ට වේලාවක් නෑ.දැන් පුස්තකාලය පවත්වාගෙන යන කාමරයේ කිසිම පහසුකමක් නෑ. ඉඩකඩ මදි. මේ ගැන සොයා බලා නව පුස්තකාලය ඉදිකරදීමට කඩිනමින් පියවර ගන්නා ලෙසට බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r11011011</link>
    <topic>ගාල්ල - මාතර මාර්ගයේ මුහුදුකෑම් උග්‍රයි</topic>
    <author>නන්දසිරි වැලිගමගේ – ගාල්ල දිසා සමූහ</author>
    <content>ගාල්ල - මාතර මහා මාර්ගයේ හබරාදූවට නුදුරු පලුටගහ තිඹිරිය ප්‍රදේශයේ මුහුදුකෑම උග්‍රවී ඇත.මේ වනවිට මෙම ස්ථානයේ වෙරළාසන්නයේ පිහිටි කුඩා ගොඩනැඟිලි දෙකක් මුහුදට කඩාවැටී ඇති අතර විදේශිකයන් සිටින හෝටලයක්ද බරපතළ ලෙසට මුහුදු රකුසා ගිල ගැනීමට පටන්ගෙන ඇත.තට්ටු දෙකකින් යුත් කාමර දෙකක ගොඩනැඟිල්ල සම්පූර්ණයෙන්ම මුහුදට ගසාගෙන ගොස් ඇති අතර තවත් කාමරයක් සහිත ගොඩනැඟිල්ලක් සම්පූර්ණයෙන් විනාශ වී ඇත.මේ අතර මෙම ස්ථානයේ ප්‍රධාන මාර්ගයද මුහුද ගිලගනිමින් සිටින අතර වහා පිළියම් නොයෙදුවහොත් කොළඹ – මාතර ප්‍රධාන මාර්ගයද මෙම ස්ථානයෙන් මුහුදට බිලිවී යෑම නතර කළ නොහැකි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=r11011012</link>
    <topic>මාතලේ බාලදක්ෂ සංගම් මූලස්ථාන ගොඩනැඟිල්ල වල් බිහි වෙලා</topic>
    <author>මාතලේ දිසා විශේෂ චන්ද්‍ර ශ්‍රී අසෝක බණ්ඩාර හිඳගොඩ</author>
    <content>මාතලේ දිසා බාලදක්ෂ සංගමය සතු මාතලේ නගරයේ පිහිටි එම සංගම් මූලස්ථාන ගොඩනැගිල්ල සහ භූමිය දිනෙන් දින වල් වදිමින් හා ගරා වැටෙමින් විනාශයට පත් වෙමින් පවතී. දැනට වසර තුනක පමණ කාලයක් වසා දමා විනාශයට පත්වීමට ඉඩ හැර ඇති මේ ගොඩනැගිල්ල සහ භූමිය පිළිබඳව වගකිවයුත්තන් කිසිවකුගේ අවධානයක් යොමුවී නැත.ශ්‍රී ලංකාවේ බාලදක්ෂ ව්‍යාපාරයට සහ මාතලේ පුරවරයට ඇත්තේ සමීප සම්බන්ධතාවකි. මාතලේ නගරයේ ක්‍රිස්තුදේව විදුහල මුල්කර ගනිමින් 1912 දී ශ්‍රී ලංකාවේ බාලදක්ෂ ව්‍යාපාරය ආරම්භ වී ඇත.එවකට මාතලේ ප්‍රසිද්ධ වැඩ දෙපාර්තමේන්තුවේ දිස්ත්‍රික් ඉංජිනේරු ප්‍රැන්සිස් ජෝර්ජ් ස්ටීවන්සන් මහතා මේ සඳහා මූලික වී ඇත.1912 ක්‍රිස්තුදේව විදුහලින් බිහිවූ දිවයිනේ ප්‍රථම බාලදක්ෂ කණ්ඩායමේ සාමාජිකයන් දස දෙනා අතුරින් ශ්‍රී ලංකාවේ ප්‍රථම බාලදක්ෂයා වන්නේද ප්‍රැන්සිස් ජෝර්ජ් ස්ටීවන්සන් මහතායි.ශ්‍රී ලංකාවේ බාලදක්ෂ ව්‍යාපාරයේ එවැනි වැදගත් ඉතිහාසයකට උරුම හිමිකම් ඇති මාතලේ පුරවරයේ දිසා බාලදක්ෂ මූලස්ථානය අද ශත සංවත්සරය පෙනි පෙනිම වල් වදිමින් විනාශයට යමින් පවතී. ශ්‍රී ලංකාවේ බාලදක්ෂ ව්‍යාපාරයේ ශත සංවත්සරය පැවැත්වීමට නියමිතව ඇත්තේද 2012 වසරේදීය.මාතලේ බාලදක්ෂ මූලස්ථානය සඳහා මාතලේ නගරයේ පිහිටි පර්චස් 15 ක් පමණ වන මෙම වටිනා ඉඩම එවකට පැවැති රජය මගින් 1973 වසරේදී පවරාදී තිබේ. දැනට විනාශයට යමින් පවතින ගොඩනැගිල්ල ඉදිකර ඇත්තේ 1976 වසරේදීය.අද මාතලේ දිසාවේ බාලදක්ෂ කටයුතු දිස්ත්‍රික් බාල දක්ෂ සංගමය සහ එහි නියමුවා ලෙස දිසා ලේකම්වරයා යටතේ ක්‍රියාත්මක වේ. ඒ සඳහා දිස්ත්‍රික් බාලදක්ෂ කොමසාරිස් වරයකුද පත් කොට සිටී.මෙවැනි තත්ත්වයක් තුළම මාතලේ බාලදක්ෂ මූලස්ථානය දැනට වසර තුනක පමණ කාලයක සිට වසා දමා තිබීම නිසා දිනෙන් දිනම විනාශයට පත්වෙමින් පවතී.මේ වන විට මූලස්ථානය පිහිටි භූමිය වල්වැදී පවතී. ගොඩනැගිල්ලේ දොර ජනේල නැත. බිත්ති හුඹස් බැද පුපුරා ගොසිනි. වහලය දිරාපත්ව උළු බිම ඇද හැලෙමින් පවතී. 2012 උදා වන ශ්‍රී ලංකාවේ බාලදක්ෂ ව්‍යාපාරයේ ශත සංවත්සරය මාතලේ බාලදක්ෂ ඇත්තන් සමරන්නේ මේ නටබුන් අතර දැයි ජනතාව විමසති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=s1101101</link>
    <topic>සනත්-වාස් මගේ පි‍්‍රයතම ක්‍රීඩකයන් වුවත් රට ගැන හිතා කණ්ඩායමට නම් කළේ නෑ</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියට ශ්‍රී ලංකා පිල තේරීමේදී තමාගේ පි‍්‍රයතම ක්‍රීඩකයන් දෙදෙනකු වන සනත් ජයසූරිය හා චමින්ද වාස් ඉවත් කිරීමට සිදුවූයේ රට වෙනුවෙන් බව ක්‍රිකට් තේරීම් කමිටු සභාපති අරවින්ද ද සිල්වා මහතා පැවැසීය.එය ඉතාම අමාරු හා හැඟීම්බර තීරණයක් වූ බවද හෙතෙම සඳහන් කළේය.ශ්‍රී ලංකා ක්‍රිකට් පිල තේරීම පිළිබඳ මාධ්‍ය හමුවේ කරුණු හෙළි කිරීමක් පෙරේදා ශ්‍රී ලංකා ක්‍රිකට් ආයතනයේදී සිදු වූ අතර එම අවස්ථාවට නායක කුමාර් සංගක්කාර හා තේරීම් කමිටු සාමාජිකයන් ද එක්වූහ.මෙහිදී අදහස් දැක් වූ අරවින්ද ද සිල්වා මහතා පැවැසුවේ ප්‍රතිවාදී කණ්ඩායම් ගැන සැලකිලිමත්ව ක්‍රීඩක වර්ගීකරණයකින් ශ්‍රී ලංකා ක්‍රිකට් පිල තේරීමට සිදු වූ බවය.එහිදී පළපුරුද්ද මෙන්ම එකිනෙකට වෙනස් වූ දක්ෂතා ගැඹුරින් සැලකිල්ලට ලක්කොට ඇත. කණ්ඩායම තේරීමේදී ශ්‍රී ලංකා ක්‍රිකට් නායක කුමාර් සංගක්කාර සමග කිහිප වතාවක්ම සාකච්ඡා කළ බවද සිල්වා මහතා පැවැසීය.“සනත් - වාස් දෙදෙනාම රට වෙනුවෙන් ගොඩක් කැප වී ක්‍රීඩා කළ දෙදෙනෙක්. මා සමඟ වසර ගණනාවක් එකට ක්‍රීඩා කළා. දෙදෙනාම මගේ පි‍්‍රයතම ක්‍රීඩකයන්. ඒත් මේ වගේ වෙලාවක මිලියන 20 ක ශ්‍රී ලාංකිකයන් වෙනුවෙන් අමාරුවෙන් හරි තීන්දු ගන්න වෙනවා. අපට හරි තීන්දුවක් ගන්න වුණා.”“වාස් හා නුවන් කුලසේකර යන දෙදෙනාගෙන් කව්ද ? යන ප්‍රශ්නය අපට මතුª වුණා. පසුගිය කාලයේ ඒ දෙදෙනාගෙන් වඩාත්ම දක්ෂතා දැක් වූ ක්‍රීඩකයාට තැනක් දියයුතු වුණා. අනෙක් පැත්තෙන් ජයසූරිය වැනි දක්ෂ ක්‍රීඩකයෙකුට කණ්ඩායමේ තැනක් හිමි කර දෙන්නේ කොහොමද යන ප්‍රශ්නය මතු වුණා. ලසිත් මාලිංගට සහයෝගය උදෙසා දිල්හාර ප්‍රනාන්දු තෝරා ගත්තා.මාලිංග මුල් ඕවර් දෙක තුනක් යැවූ පසුව කුලසේකර සමග දිල්හාර පන්දු යැවිය යුතුයි. බොහෝ දෙනා සිතනවා දිල්හාර ප්‍රතිවාදීන්ට ලකුණු දෙන, නෝබෝල් යවන ක්‍රීඩකයෙක් කියා. නමුත් දිල්හාර වේග පාලනයක් ඇති හොඳ පන්දු යවන්නෙකු නිසා ඔහුව කණ්ඩායමට ගත්තා.’’“සුරාජ් රන්දිවි ඉවත් කිරීමට වීමත් අවාසනාවන්ත දෙයක්. ඔහු හොඳින් ක්‍රීඩා කරනවා. නමුත් මුරලි හා රන්දිවි එක වගේ පන්දු යවන නිසා වෙනස් රිද්මයක් ඇති රංගන හේරත් කණ්ඩායමට ගෙනාවා” යැයි ද සිල්වා මහතා පැවැසීය.එහෙත් රංගන හේරත් හා සනත් ජයසූරිය යන දෙදෙනාම පා දඟ පන්දු යවන්නන් හෙයින් වඩාත් සුදුස්සා ලෙස සනත් ජයසූරිය තෝරා නොගත්තේ ඇයිදැයි මාධ්‍යවේදීහු ප්‍රශ්න කළහ. එවිට තේරීම් කමිටු සභාපතිවරයා පැවැසුවේ සනත් ජයසූරිය අංක 9 ස්ථානයේ පන්දුවට පහරදීම තමන් අනුමත නොකරන බවයි.ශ්‍රී ලංකා කණ්ඩායමේ පිතිකරණයේදී හදිසි අවශ්‍යතාවක් මතුවුණොත් මහේල ජයවර්ධන ආරම්භක පිතිකරු ලෙස පන්දුවට පහර දෙනු ඇතැයි ද පැවැසීය.ශ්‍රී ලංකා ක්‍රිකට් නායක කුªමාර් සංගක්කාර පැවැසුවේ ලෝක කුසලාන තරගාවලියට සමබර දක්ෂ කණ්ඩායමක් තෝරා දී ඇති බවය.“කාලයක් මහන්සිවී ක්‍රීඩා කළ ක්‍රීඩකයන්ට ලොකු වගකීමක් දැන් පැවැරී තිබෙනවා. එය හොඳින් ඉටුකරයි කියා හිතනවා. ලෝක කුසලාන තරගාවලියට කලින් අපට තරග කිහිපයක් අවශ්‍ය බව පාලක මණ්ඩලයට දන්වා තිබෙනවා. එය ලබාදෙනු ඇතැයි විශ්වාස කරනවා’’ සංගක්කාර පැවැසීය.ශ්‍රී ලංකා ක්‍රිකට් සංචිතයකුමාර් සංගක්කාර (නායක), මහේල ජයවර්ධන (උප නායක), තිලකරත්න දිල්ෂාන්, උපුල් තරංග, චාමර සිල්වා, තිලාන් සමරවීර, ඇන්ජලෝ මැතිව්ස්, චාමර කපුගෙදර, තිසර පෙරේරා, ලසිත් මාලිංග, නුවන් කුලසේකර, දිල්හාර ප්‍රනාන්දු, මුත්තයියා මුරලිදරන්, අජන්ත මෙන්ඩිස්, රංගන හේරත්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=s1101102</link>
    <topic>මහේල රු. කෝටි 16.5කට වෙන්දේසි වෙයි</topic>
    <author/>
    <content>මේ වසරේ පැවැත්වෙන ඉන්දීය පි‍්‍රමියර් ලීග් තරගමාලාව සඳහා පැවැති ක්‍රීඩක වෙන්දේසියේදී රුපියල් කෝටි 16 1/2 කට අලෙවි වූ (අමෙරිකානු ඩොලර් මිලියන 1.5) ලංකා පිලේ උප නායක මහේල ජයවර්ධන වැඩිම මිලකට අලෙවි වූ විදේශීය ක්‍රීඩකයා බවට පත් විය. ඔහු මිලදී ගනු ලැබූවේ කොචි පිල විසිනි. ඊයේ (9) සහ පෙරේදා (8) දෙදින බැංග්ලෝර් නුවරදී ධනවත් බොලිවුඩ් නළු නිළියන් ඇතුළු කෝටිපති ව්‍යාපාරිකයන් ඉදිරියේ මේ ක්‍රීඩක වෙන්දේසිය පැවැත් වූයේ ඉදිරි වසර 3 සඳහා වන අයි. පී. එල්. තරගාවලියේ ක්‍රීඩක ගිවිසුම් පිළියෙළ කිරීම සඳහාය.වසරකට අයි. පී. එල් තරගමාලාවේ ක්‍රීඩාකරන තරග ප්‍රමාණය අනුව වසර 3 ක කාලයක් තුළ මෙවර ක්‍රීඩක වෙන්දේසියේදී මිල කරනු ලැබූ ක්‍රීඩකයන්ට මේ මුදල් වාර්ෂිකව ලබාදෙනු ඇත. මහේලට අමතරව අමෙරිකානු ඩොලර් මිලියනයකට අධික මුදලකට අලෙවි වූ අනිත් ශ්‍රී ලාංකික ක්‍රීඩකයා වන්නේ මුත්තයියා මුරලිදරන්ය. ඔහු රුපියල් කෝටි 12 ක මුදලකට අලෙවි වූයේද (අමෙරිකානු ඩොලර් මිලියන1.1) කොචි පිලටය.පසුගිය අයි. පී. එල් තරගමාලාවේ මුම්බායි පිලට ක්‍රීඩා කළ සනත් ජයසූරිය, ඩෙකෑන් චාර්ජර්ස් පිලට ක්‍රීඩා කළ චමින්ද වාස්, දිල්ලි පිල නියෝජනය කළ ෆර්වේස් මහරූෆ්, චෙන්නායි පිලට ක්‍රීඩා කළ තිලිණ තුෂාර කල්කටා පිලට ක්‍රීඩා කළ අජන්ත මෙන්ඩිස් මෙවර වෙන්දේසියේ දී අලෙවි නොවූ ක්‍රීඩකයන් අතරට එක්වීම විශේෂ සිදුවීමකි.ශ්‍රී ලංකා පිලේ නායක කුමාර සංගක්කාර රුපියල් කෝටි 8 කට ආසන්න මුදලකට (ඩොලර් ලක්ෂ 7 කට) ඩෙකෑන් චාර්ජර්ස් පිලට අලෙවි වු අතර තුන් ඉදිරියව් ක්‍රීඩක ඇන්ජලෝ මැතිව්ස් රුපියල් කෝටි 10 1/2 කට (ඩොලර් ලක්ෂ 9 1/2 කට) පූනේ පිල විසින් මිලට ගනු ලැබුවේය.තිලකරත්න ඩිල්ෂාන්, රෝයල් චැලෙන්ජර්ස් බැංග්ලෝර පිල විසින් රුපියල් කෝටි 7 1/2 කට (ඩොලර් ලක්ෂ 6 1/2 කට) ආසන්න මුදලකට මිලදී ගනු ලැබුවේය.වේගපන්දු යවන නුවන් කුලසේකර රුපියල් කෝටියක මුදලකටත් (ඩොලර් ලක්ෂයකට) සුරාජ් රන්දිව් රුපියල් ලක්ෂ 88 ක මුදලකටත් (ඩොලර් අසූදහසකට) චෙන්නායි සුපර් කිංග්ස් පිල විසින් මිලදී ගනු ලැබුවේය.තුන් ඉරියව් ක්‍රීඩක තිසර පෙරේරා ද රුපියල් ලක්ෂ 88 කට කොචි පිල විසින් මිලදී ගනු ලැබුවේය.මෙවර වෙන්දේසියේ වැඩිම මිලකට අලෙවි වූ ක්‍රීඩකයා වූයේ ඉන්දීය පිලේ ආරම්භක පිතිකරු ගෞතම් ගම්භීර්ය. ඔහු අමෙරිකානු ඩොලර් මිලියන 2.4 කට (රුපියල් කෝටි 26 කට) කල්කටා පිලට අලෙවි විය.දකුණු අපි‍්‍රකාවේ ජැක් කලීස්් ඩොලර් මිලින 1.1 කට (රුපියල් කෝටි 12) කල්කටා පිලට අලෙවි විය.ඔස්ට්‍රේලියාව වෙනුවෙන් විස්සයි 20 තරග 3 කට පමණක් ක්‍රීඩා කළ තුන් ඉරියව් ක්‍රීඩක ඩැනියෙල් ක්‍රිස්ටියන් ඩොලර් ලක්ෂ 9 කට ඩෙකෑන් චාර්ජර්ස් පිලට අලෙවි වීම විශේෂයෙන් කැපී පෙනුනි.පසුගිය තරගමාලාවේ මුම්බායි පිලට ක්‍රීඩා කළ ලසිත් මාලිංග, සචින් තෙන්ඩුල්කාර් ක්‍රීඩක වෙන්දේසියේ අලෙවි නොවී තම සුපුරුදු කණ්ඩායම් නියෝජනය කිරීමේ අවස්ථාව උදාකර ගත් ක්‍රීඩකයන් අතර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=s1101103</link>
    <topic>ජීවන්තගෙන් ද්විත්ව ශතකයක්</topic>
    <author>ෆවුස් මොහොමඩ්</author>
    <content>සිය ක්‍රිකට් දිවියේ විශිෂ්ටතම ඉනිමක් ක්‍රීඩා කළ ජීවන්ත කුලතුංග ද්විත්ව ශතකයක් රැස් කරමින් මාස් ඇක්ටිව් පිලට වෙළෙඳ සේවා ක්‍රිකට් තරගාවලියේ ප්‍රථම ජයග්‍රහණය ලබා දීමට සමත් විය.සරවනමුත්තු පිටියේ සෙලාන් බැංකුවට එරෙහිව පැවැති මේ තරගයේදී මාස් ඇක්ටිව් නායක කුලතුංග පන්දු 195 කදී ලකුණු 206 ක් රැස් කළේය. ඔහුගේ ඉනිමට හතරේ පහර 27 ක් හා හයේ පහර 6 ක් ඇතුළත් විය.අයහපත් කාලගුණය හේතුවෙන් ඩක්වර්ත් ලුවිස් ක්‍රමය යටතේ මේ තරගයෙන් ලකුණු 76 ක ජයක් මාස් ඇක්ටිව් පිලට හිමි විය.මාස් ඇක්ටිව් – 374 / 8 (ඕවර 50) ජීවන්ත කුලතුංග 206, ඉන්දික ද සේරම් 45, සමීර සොයිසා නොදැවී 31, සචිත්‍ර සේනානායක 30 (චමිල් සුමතිපාල 44 / 3)සෙලාන් බැංකුව - 177 / 7 (ඕවර 33) කෞෂල්‍ය වීරරත්න 56, හර්ෂ විතාන 39, චමින්ද විතානගේ 38, (ඇන්ජලෝ පෙරේරා 43 / 2, ගීත් අල්විස් 14 / 2)හැටන් නැෂනල් බැංකුවට ලකුණු 100 ක ජයක්සමන් ජයන්ත පන්දු 137 කදී ලකුණු 160 ක් රැස් කරමින් යුනිචෙලා පිල සමග කෝල්ට්ස් පිටියේ පැවැති තරගයේදී හැටන් නැෂනල් බැංකු පිලේ ඉනිම ලකුණු 334 දක්වා ඉහළ නැංවීමට විශිෂ්ට දායකත්වයක් ලබා දුන්නේය.හැටන් නැෂනල් බැංකුව - 334 / 8 (ඕවර 50) සමන් ජයන්ත 160, හේමන්ත බොතේජු 68, ෂානුක දිසානායක නොදැවී 39, (සොහාන් බොරලැස්ස 52 /3)යුනිචෙලා පිල – 234 (ඕවර 40.2) මලින්ද වර්ණපුර 92, ගයාන් විජේකෝන් 57, රනිල් ධම්මික 20 / 2, යොහාන් ප්‍රනාන්දු 30 / 2)අපරාජිත සම්පත් බැංකුව කීල්ස් පිලට පරදීප්‍රසාද ලකුණු සටහනේ අපරාජිතව පෙරමුණේ පසුවන සම්පත් බැංකුව කඩුලු 5 කින් පරාජය කිරීමට ජෝන් කීල්ස් පිල සමත් විය.සම්පත් බැංකුව - 180 (ඕවර 36.3) සමීන් කන්දනාරච්චි 73, ශාන්ත කලවිටිගොඩ 41 (අක්ෂු ප්‍රනාන්දු 32 / 3, කනිෂ්ක ඇල්විටිගල 31 / 3)කීල්ස් පිල – 181 / 5 (ඕවර 37.3) ළහිරු තිරිමාන්න 52, රුමේෂ් බුද්ධික 35 (ජීවන් මෙන්ඩිස් 49 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=s1101104</link>
    <topic>සචින් තෙන්ඩුල්කාර්-ජැක් කලීස් ටෙස්ට් පිතිකරු ලැයිස්තුවේ පෙරමුණට</topic>
    <author/>
    <content>ජාත්‍යන්තර ක්‍රිකට් පිටියේ ටෙස්ට් ක්‍රිකට් පිතිකරු නවතම ශ්‍රේණිගත කිරීම්වලදී කුමාර් සංගක්කාර එක් ප්‍රසාද ලකුණකින් අභිබවා පෙරමුණ ගැනීමට ඉන්දීය සුපිරි පිතිකරු සචින් තෙන්ඩුල්කාර් සමත් විය.පසුගියදා නිමාවට පත්වූ ඉන්දීය දකුණු අප්‍රිකා ටෙස්ට් තරගමාලාවෙන් පසුව නිකුත් කෙරුණු නවතම ටෙස්ට් පිතිකරු ශ්‍රේණිගත කිරීම් වල තෙන්ඩුල්කාර් හා සම ප්‍රසාද ලකුණු ලබා ගැනීමට දකුණු අප්‍රිකාවේ ජැක් කලිස් ද සමත් වී සිටියි. තෙන්ඩුල්කාර් හා කලිස් ප්‍රසාද ලකුණු 883 ක් ලබා පෙරමුණේ පසුවන අතර ප්‍රසාද ලකුණු 882 ක් ලබා සිටින සංගක්කාර දෙවැනි ස්ථානයේ පසුවෙයි. ටෙස්ට් පිතිකරු ශ්‍රේණිගත කිරීම් වල පළමු 10 දෙනා අතර තවමත් රැඳී සිටීමට මහේල ජයවර්ධන හා තිලාන් සමරවීරට හැකිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=s1101105</link>
    <topic>හිටපු වොලිබෝල් - එල්ලේ ක්‍රීඩකයන්ට වෙන්නාවත්තේදී උපහාර උළෙලක්</topic>
    <author>ඒ සුමනසේන කොළොන්නාව සමූහ</author>
    <content>ශ්‍රී ලංකා ක්‍රීඩා ක්ෂේත්‍රයේ කැපී පෙනෙන දක්ෂතා දැක්වූ වොලිබෝල් හා එල්ලේ ක්‍රීඩක ක්‍රීඩිකාවන්ට උපහාර දැක්වීමේ උළෙලක් වැල්ලම්පිටිය වෙන්නාවත්තේදී පැවැත්වීමට යයි.කොටිකාවත්ත – මුල්ලේරියාව ප්‍රාදේශීය සභා මංත්‍රී කේමතිස්ස කළුතන්ත්‍රි මහතාගේ දේශපාලන දිවියට වසර 20ක් පිරීම නිමිත්තෙන් මේ උපහාර උළෙල මේ මස අවසන් සතියේදී පැවැත්වේ.එහිදී හිටපු ජාතික වොලිබෝල් නායිකා මධුකා කිරිඇල්ල, එච්.ඩබ්ලිව් පෙරේරා දිසානායක, වජිරා පල්ලෙවෙල, දමයන්ති සිබේරා, යශෝධා හර්ෂනී ජයකොඩි, විල්සන් විජේසිංහ, විජේසිරි පෙරේරා හා ආරියදාස ලියනගේ යන වොලිබෝල් ක්‍රීඩක ක්‍රීඩිකාවන් හා විනිසුරුවන්ද එල්ලේ ක්‍රීඩකයින් වන බර්ලින් අලහකෝන්, කේ.ඒ.ඩී. විජේදාස, සමන් ප්‍රියන්ත, ප්‍රදීප් නිශාන්ත, රාජරත්න ඕවිටිගල, අනිල් ශාන්ත සිල්වා, සී. චමින්ද පෙරේරා, ඒ.ඩී. චමින්ද පෙරේරා, දර්ශන පුෂ්පකුමාර, අජන්ත රොද්‍රිගු අජිත් අත්තනායක , සරත් වන්නිආරච්චි, සමන්සිරි සිරිමාන්න, වසන්ත පෙරේරා, ජේ.ඒ. ජයසිංහ, අසංක ජීවන්ත, ප්‍රියන්ත කෝකිල..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=s1101106</link>
    <topic>අන්තර් සමාජ එක්දින අවසන් තරග අද</topic>
    <author/>
    <content>අන්තර් සමාජ එක්දින ක්‍රිකට් තරගමාලාවේ ඊයේ (9) පැවැත්වීමට නියමිතව තිබූ පළමු කොටසේ හා දෙවැනි කොටසේ අවසන් මහා තරග අයහපත් කාලගුණය හේතුවෙන් නොපැවැත්වුණු අතර, එය අද (10) පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=f1101101</link>
    <topic>බර්ටි පේ‍්‍රමලාල් දිසානායක</topic>
    <author>චූල බණ්ඩාර කුලසේකර</author>
    <content>අපගේ ජයග්‍රහණය පිළිබඳ කිසිම සැකයක් නෑ. ස්ථිරවම ලංකාවේම පළාත් පාලනවලින් ආයතන විශිෂ්ට ජයග්‍රහණයක් ලබනවා. විශේෂයෙන්ම අනුරාධපුර දිස්ත්‍රික්කයේ සියලුම පළාත් පාලන ආයතන අතිවිශිෂ්ට ලෙස ජය ලබනවා. අපි ජනතාවට සේවය කරලා තියෙනවා. ජනාධිපතිතුමා මේ රට මුදාගත් නායකයායි.ජනතාවට එතුමා කළ සේවය අමතක කරන්න බෑ. රටකට මෙවැනි නායකයෙක් බිහි වෙන්නේ කලාතුරකින්. ඒ වාගේම මෙවැනි නායකයෙක් ලබන රට වැසියාත් රටත් වාසනාවන්තයි. මානුෂීය මෙහෙයුම පවත්වන අතරතුරදීත් එතුමා රටේ සංවර්ධනය නැවැත්තුවේ නෑ. ජනතාවට දෙන සහන නැවැත්තුවේ නෑ.මේ රටේ ජනතාව බඩ ගින්නේ තිබ්බේ නෑ. දැන් යුද්ධය ඉවරයි. දැන් එතුමාට තියෙන්නේ මේ රට සංවර්ධනය කිරීමටයි. අමාරුම දේ ත්‍රස්තවාදය අවසන් කරන එක. ඒක නවත්තපු ජනාධිපතිතුමාට මේ රට සංවර්ධනය කරන එක මහ ලොකු දෙයක් නෙවෙයි. ඒ සඳහා අපි හැමදෙනාගේම සහය ලබා දිය යුතුයි.විපක්ෂය හිතාගෙන හිටියට ලූනු ගෙඩියකින් ආණ්ඩුව වෙනස් කරන්න, ඒක හීනයක් විතරයි. ඒක ඒ ගොල්ලන්ගේ හිත සතුටු කර ගන්න කරන ආත්ම වංචාවක්. කවදාවත් ඒ හීන හැබෑ කර ගන්න බෑ. දැන් ලූනු මිල අඩුයි. ඒ වෙළෙඳ පොළ හැසිරෙන ආකාරය. භාණ්ඩ හිඟ වෙනකොට මිල ඉහළ යනවා. භාණ්ඩ වැඩිවෙන කොට මිල පහළ යනවා. මේක ලෝකයේම පවතින තත්ත්වය. දැඩි වර්ෂාව නිසා ලූනු හිඟයක් ඇතිවුණා. දකුණේ පොල්ගස්වලට වැළඳුණු රෝගයකින් ගස් දහස් ගානක් විනාශ වුණා.පොල් මිල ඉහළ ගියා. පොල් ගෙන්නුවා. පොල් මිල පහළ ගියා. හිඟ කම කියන සංකල්පයත් සමඟ මිල ඉහළ පහළ යනවා. ඉතා ඉහළ මිලකට පාරිභෝගිකයාට භාණ්ඩ මිලදී ගන්න වෙනවා නම් භාණ්ඩ ආනයනය කරනවා. සාපේක්ෂ වාසි න්‍යාය කියන්නේ ඒකටයි. විපක්ෂය මේවා තේරුම් ගන්න ඕනෑ. කුකුළු මස් බිත්තර ඒවාටත් වුණේ එහෙමම තමයි. දැන් කුකුළුමස් බිත්තර මිල අඩු වී තිබෙනවා. අපි කරන්නේ දේශීය කර්මාන්තය ද ආරක්ෂා කරගනිමින් රටේ පාරිභෝගිකයා ද ආරක්ෂා කර ගැනීම යි.විපක්ෂය බැරි වෙලාවත් පළාත් පාලන ආයතනයක් ජයගහ්‍රණය කළා කියමුකෝ. ඔවුන් ඒ ආයතනය දියුණු කරන්න උත්සාහ කරයි ද ? පළාත්පාලන ඇමැති ලෙස මහ ඇමැතිවරයා වැඩ කරනවා. මහ ඇමැති ජනාධිපතිතුමා වෙනුවෙන් වැඩ කරනවා. මුදල් ජනාධිපතිතුමාගෙන් ලැබුණු පසු මහ ඇමැති පළාත් පාලන ආයතනයේ සභාපතිවරයාට මුදල් ලබා දෙනවා. විපක්ෂය පත් වුණොත් ආණ්ඩුව අපහසුතාවට පත් කරන්න මේ මුදල් ජනතා සංවර්ධනයට යොද වන්නේ නෑ.මේකට ජනතාව කැමැති ද ?. ජනතාව මේ තත්ත්වයට කැමැති නෑ. ඒ නිසා රටේ ජනාධිපතිවරයා, ආණ්ඩුව, පළාත් සභාව එක පැත්තක තියෙද්දි මේ ආයතනය විතරක් විපක්ෂයට දීමෙන් ඵලක් නෑ. අපිට ඒ ගැන කිසිම ගැටලුවක් නෑ. අපි ජය ලබන්නේ මේ හේතු නිසා නොවෙයි. ජනතාව ඉන්නේ ජනාධිපතිතුමා ප්‍රමුඛ සන්ධාන ආණ්ඩුව සමඟයි. අද සටන් පාඨ නැති විපක්ෂය ලූනු ගෙඩියේ පොල් ගෙඩියේ එල්ලිලා ඉන්නවා. මොන කථා කිවුවත් වැඩක් නෑ. මේ මැතිවරණයත් විපක්ෂය පරාජය වූ තවත් මැතිවරණයක් පමණක් වන බව නිසැකයි.හොඳයි අද විපක්ෂයේ ආණ්ඩුවක් තිබුණා කියමුකෝ. මේ ලූනු හිඟයට එයාලා දෙන විසඳුම මොකක්ද ?. මොකද ලූනු වවන්න ද ?. මේ බොළඳ කථාවලින් මිනිසුන් රවටන්න බෑ. ඉදිරියේ දී රටේ ජනතාවගේ ආර්ථිකය ඉතා ඉහළ මට්ටමකට එනවා. රටේ වැව් සියල්ල පිරිලා තිබෙනවා. ගොවිතැන් කටයුතු හොඳින් කරගන්න පුළුවන් වෙනවා. වීවලට හොඳ මිලක් තියෙනවා. ජනතාවට හිඟයකින් තොරව සහල් ලැබෙනවා. මේ ආර්ථිකය එක තැන තියෙන්නේ නෑ. ඉදිරි කාලයේ හොඳ ආර්ථික තත්ත්වයක් ජනතාවට උදා වෙනවා. මිනිස්සු කරන්නේ ලොකු ලූනු විතරක් නෙවෙයි.පළාත් පාලන ආයතනවල නියෝජිතයෝ පත් කරන්නේ ආණ්ඩුව නෙවෙයි. ඔවුන් පත් කරන්නේ ජනතාවයි. ජනතාව දැන ගන්න ඕනෑ හොඳ නායකයන් පත් කරගන්න. මේකට තමයි දැන් අවස්ථාව ලබා දීලා තියෙන්නේ. ඒ අවස්ථාවෙන් ජනතාව ප්‍රයෝජනය ගත යුතුයි. පොදුවේ ගත්තහම විශාල සේවයක් අපගේ පළාත් පාලන ආයතනවලින් සිදු වී තිබෙනවා. යම් යම් තැන්වල පොඩි පොඩි අඩුපාඩු ඇති. එහෙම විශාල වංචා දූෂණ තිබුණා නම් අපි ඒ ආයතන ඒ අවස්ථාවේම විසුරුවා හරිනවා. අපි එහෙම කළා. අපි ඉල්ලන්නේ ගමට වැඩක් කරන්න පුළුවන් හොඳ පිරිසක් පත් කර ගන්නා ලෙසයි.මෙවර මැතිවරණය වඩාත් විනිවිද භාවයෙන් යුතුව ප්‍රජාතන්ත්‍රවාදී ලෙස ජනතාවට බලපෑමක් නොවන පරිදි පැවැත්වීමට ජනාධිපතිතුමා අවධානය යොමු කර තිබනෙවා. මැතිවරණය පැවැත්වෙනතෙක් සභාපතිවරයා මෙතෙක් සභාවේ වැඩ කළා. නමුත් මෙහිදි සභාපතිවරයාට අවස්ථාව අහුරා තිබෙනවා. සභාපතිවරයාත් අපේක්ෂකයෙක් පමණයි. සභාවේ බලය කොමසාරිස්වරයෙකු යටතට පත්කර තිබෙනවා. ඒ නිසා අයුතු බලපෑම් කාටවත් කරන්න බෑ.මහින්ද රාජපක්ෂ ජනාධිපතිතුමා යටතේ මෙතෙක් සර්ව සාධාරණ ලෙස ජනතාවගේ සර්වජන ඡන්ද බලය ලබා දී තිබුණා. මේ මැතිවරණයේත් නිදහසේ ඡන්දය ලබා දීමේ අවස්ථාව සලසා තිබෙනවා. ඒ නිසා ජනතාවට නිදහස් හා සාධාරණ මැතිවරණය ප්‍රතිඵල මෙවර ද ලබා ගත හැකියි. කිසිම ඡන්ද දායකුට බලපෑමක් වෙන්න දෙන්නේ නෑ. ඒක සහතිකයි.එවැනි අයුතු ක්‍රියා සිදු කළොත් පක්ෂයේ විනය කමිටුවක් තියෙනවා. ඒ සඳහා අපේ පක්ෂයේ නායකයා වශයෙන් ජනාධිපතිතුමා ඉතා සාධාරණ තීන්දුවක් ගනිවී. එමෙන්ම පක්ෂයේ විනය කඩන කිසිම කෙනෙකුට සමාවක් නෑ. අපේ පක්ෂයේ නායකයෝ දෙන්නෙක් නෑ. ඉන්න එකම නායකයා සෘජු මෙන්ම නීතිගරුක තීන්දු ගන්නවා. ඒ නිසා කිසි අපේක්ෂකයෙක් අනවශ්‍ය ලෙස මැතිවරණයෙන් තමන් දිනා ගන්න උත්සාහ කරන්න එපා කියලා මම ඉල්ලා සිටිනවා. එහෙම කරන අයට කිසිම සමාවක් පක්ෂයෙන් නෑ. ජනාධිපතිතුමාගේ ප්‍රතිපත්තිය ඒකයි. අපේ පක්ෂය හොඳ විනයක් තිබෙන පක්ෂයක්.ඔබ අසන ප්‍රශ්නයට පිළිතුර අපේ පක්ෂය ලබා දීලා තියෙනවා. ඒ සඳහා තරාතිරම බලන්නේ නෑ. විනය කමිටුවේ තීරණය අවසාන තීරණයයි. එතනින් නිවැරැදි කරු වුවොත් ගැටලුවක් නෑ. චෝදනාවක්ම එල්ල වූ පමණින් වරදකරුවෙක් වෙන්නේ නෑ. එය සාධාරණව සලකා බලා තීරණය ගන්නවා. කාටවත් ඇගිල්ල දික් කරන්න අපේ පක්ෂය කටයුතු කරන්නේ නෑ.අපේ පක්ෂයේ තීරණය, සියයට හැටක් වැඩිහිටියන්ටත් සියයට හතළිහක් තරුණ පිරිසටත් අපේක්ෂකත්වය ලබා දීමයි. මෙහි දී හිටපු මහජන නිායෝජිතයන්ට ප්‍රමුඛතාවක් ලැබෙනවා. ඊට අමතරව ඉහළ සුදුසුකම් ලැබූ පුද්ගලයන්ට අපේක්ෂකත්වය ලැබෙනවා. මෙවර අපේ පක්ෂය මගින් ඡන්දය ඉල්ලීමට ඉල්ලුම්පත් ලක්ෂයකට අධික අයදුම්පත් ප්‍රමාණයක් ලැබෙන තත්ත්වයක තිබෙනවා. ඒ තරම් ඉල්ලුමක් ඡන්දය ඉල්ලන්න අවස්ථාව ඉල්ලා සිටින්නේ පරදින නිසා ද ? ස්ථිර ජයග්‍රහණයේ එක් ප්‍රතිඵලයක් තමයි එය.අපිට සජිත් නෙවෙයි රනිල් නොවෙයි සක්‍රයා ආවත් මහින්ද රාජපක්ෂ ජනාධිපතිතුමා නායකත්වය දෙන සන්ධානය පරද්දන්න බෑ. අනෙක මම කිවුවේ මුලිනුත් අපේ පක්ෂයේ ඉන්නේ එක නායකයායි. ඉතින් එජාපයේ නායකයෝ දෙන්නෙක් යටතේ කරන්න ගියොත් වෙන්නේ අසමගිව කටයුතු කළ වඩු කුරුල්ලන්ට වෙච්චදේයි.අපිට සමගිව ක්‍රියා කළ වඩු කුරුල්ලෝ වාගේ සියලු දෙනා එකතු වී දැල ඔසවලා සියලු දෙනා ආරක්ෂා වෙනවා. අද යූ. එන්. පී යට වෙලා තියෙන්නේ ඡන්ද දිනන සටනකට මුහුණ දෙන්න නෙවෙයි. තමන්ගේ නායකයා කවුද කියලා බල බලා නිහඬව බලා ඉන්න වෙලා තියෙන යුගයක්.රනිල් වික්‍රමසිංහ මහතා තවමත් විපක්ෂයේ නායකයා මෙන්ම විපක්ෂ නායකයා සජිත් පේ‍්‍රමදාස මහතා වෙන්ඩ නායකයා කියලා හිතාගෙන වැඩ කරනවා. එහෙම පක්ෂයක් ගොඩගන්න බෑ. තමන්ගේ අවස්ථාව එනකම් හදිසියේ පක්ෂය දෙකඩ කරලා ගන්න නායකයා රටට කොහොම නායකත්වය දෙයි ද කියලා හිතා ගත්ත හැකි.තමන්ගේ නායකයාට එරෙහි වෙලා භේද බින්න කරලා කණ්ඩායම් හදාගෙන යන පුද්ගලයාට නායකත්වයේ ලක්ෂණ නෑ. හැබැයි දිගටම පැරැදි පැරැදි ඉන්න එකත් නායකත්වයේ ලක්ෂණයක් නම් නෙවෙයි. එක්සත් ජාතික පක්ෂය නායකත්වය පිළිබඳව හා නායකත්වයේ ලක්ෂණ ඉගෙන ගන්නවා නම් මහින්ද රාජපක්ෂ ජනාධිපතිතුමා ආදර්ශයට ගන්න කියලා මම ඉල්ලීමක් කරනවා.අද අනාථ වෙලා තිබෙන එක්සත් ජාතික පක්ෂයට කවුරු නායකත්වය ලබා දුන්නත් තව අවුරුදු තිහකටවත් ගොඩ එන්න බැරි බවට පෙර මඟ සලකුණු තියෙනවා. එක්සත් ජාතික පක්ෂයේ ප්‍රබලම පිරිස අද ආණ්ඩුව සමඟයි. ඉන්න දුබල පිරිසත් දෙකඩ වෙලා ඉන්නවා. තව පිරිසක් හොරෙන් හොරෙන් දෙපැත්තටම අඩිය තියාගෙන ඉන්නවා.ඉතින් ඒ තත්ත්වයක් යටතේ සජිත් පේ‍්‍රමදාස මහතා ලබා දෙන නායකත්වය මොකක්ද කියලා පැහැදිලි කරලා දෙන්න කියලා මම තව ඉල්ලීමක් කරනවා. අපි යුද්ධය කරන වෙලාවේ ඔය කවුරුවත් රට වෙනුවෙන් වචනයක් කථා කළේ නෑ. රට ගැන හැඟීමක් නැති පිරිසකට පුළුවන් ද රටේ ජනතාව දිනා ගන්න.ලංකාවේ තිබූ පාරවල් ආණ්ඩුව කඩලද තියෙන්නේ. මේක ස්වභාවික තත්ත්වයක් මත සිදු වූ දෙයක්. කවදාවත් නොවූ විරූ ලෙස අධික වර්ෂාවක් දීර්ඝ කාලයක් ලැබුණා. එහි ප්‍රතිඵලයක් ලෙස පාරවල් කැඩිලා තියෙනවා. කවදාවත් කැඩෙන්නේ නැති දඹුල්ල කුරුණෑගල කාපට් පාරත් යන්න බැරි තරමට කැඩිලා. වැස්ස නිසා පාරවල් කැඩුණු එක කථා කරන විපක්ෂය වැස්ස නිසා රටේම වැව් පිරිලා තියෙන එක කථා කරනවා ද ? අපි කැඩුණු පාරවල් සියල්ල හදනවා. සාකච්ජා කළේ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=f1101102</link>
    <topic>ළමය නොමඟ යනවනම්; වැරැද්ද අම්ම අතේ</topic>
    <author/>
    <content>මවුපියන්ගේ වටිනාකම පිළිබඳව බුදුරජාණන්වහන්සේ තරම් දේශනා කළ තවත් ශාස්තෘවරයෙක් නැති තරම්. එහෙත් ඔබ ඇසූ පරිදි හැදූ පමණින් හෝ වැදූ පමණින් මව් පිය පදවි ලැබෙනවා යයි කියන්න බැහැ.දෙමාපියන් කියන්නේ නිවසේ සිටින මහා බ්‍රහ්මයායි. මහා බ්‍රහ්ම කියන සංකල්පයට අනුව ලෝකයත්, සත්ත්වයාත් මවන්නේ මහා බ්‍රහ්මයායි. කෙනෙක් මේ නොපෙනෙන බ්‍රහ්මත්වයට හෝ දේවත්වයට වන්දනාමාන කරන්නේ මේ බ්‍රහ්මයා ලෝකය හා සත්ත්වයා නිර්මාණය කළ නිසායි. එමෙන්ම පෝෂණය කළ නිසයි.ඒ නොපෙනෙන දේවත්වයකට වඳීනව නම් ඊට වඩා වැදගත් වෙනවා අපට පෙනෙන ගෙදර ඉන්න මහා බ්‍රහ්මයන්ට නැත්නම් දෙමාපියන්ට වන්දනාමාන කිරීම. මොකද ඒ අයයි අපව බිහි කරල පෝෂණය කරල තියෙන්නෙ. හැබැයි අද සමාජය කොපමණ දියුණු වුණත් ඇතැම් මිත්‍යාදෘෂ්ටිකයන් දරුවකු ලැබුණු විගස යන්නේ දෙවියන් ළඟටයි. දරුවා ලබාදීම පිළිබඳව දෙවියන්ට ස්තුති කිරීමටයි.ඒ වගේම මවුපියන් තුළ දරුවන් කෙරෙහි සතර බ්‍රහ්ම විහරණ හෙවත් මෙත්තා, කරුණා, මුදිතා, උපෙක්ෂා කියන බ්‍රහ්මයා සතු ගුණධර්ම තිබෙන බව බුදුහාමුදුරුවො දේශනා කරල තියෙනවා. දරුවන්ට මෛත්‍රී කිරීම, අනුකම්පා කිරීම, දරුවන්ගේ සතුටකදී සතුටුවීම වගේම තමන්ට දරුවන් දස දෙනෙකු සිටියත් ඒ හැම දරුවාටම එක ලෙස වටිනාකමක් දීම කියන ගුණාංග මවුපියන් තුළ තිබිය යුතුයි කියලයි බුද්ධ දේශනාවේ තිබෙන්නේ.ඒ වගේම දරුවා සමාජය තුළ ගෞරවනීය පුරවැසියකු බවට පත් කිරීමේ මූලික කාරණයත් දෙමාපියන්වෙත පැවරෙන වගකීමක් නේ ද? ඔව්. අප හැම දෙනාටම යුතුකම් වගකීම් කියල කොටසක් තිබෙනවා. දස නිකායේ සිඟාලෝවාද සුත්‍රයේ දේශනා කරල තියෙනවා සමාජයේ සියලු පාර්ශ්වලට අදාළ යුතුකම් වගකීම් පිළිබඳව. එතැනදි අපි හැමෝම දන්නවා මවුපියන්ගෙන් දරුවන්ටත්, දරුවන්ගෙන් මවුපියන්ටත් විය යුතු යුතුකම් පහ බැගින් දහයක් දේශනා කරල තිබෙනවා.මේ කාරණා පිළිබඳ අද සමාජය දැනුවත්වී තිබුණත් මේවා ක්‍රියාත්මක නොකිරීමේ අඩුවයි තියෙන්නේ. අපි මතක තියාගන්න ඕනෑ මේ යුතුකම් සියල්ල හරියට ඉටු වෙනවානම් මේ සම්බන්ධතා බිඳ වැටෙන්නේ නැහැ. හොඳ අම්ම කෙනෙක් හෝ හොඳ තාත්තා කෙනෙක් කියල කියන්න පුළුවන් වෙන්නෙ තමන්ගෙ යුතුකම් හරියාකාරව ඉටු කළ පසුයි.ඔව්. බලන්න, මවුපියන් දරුවන් පවින් වළක්වාලිය යුතුයි කියල සිඟාලෝවාද සූත්‍රයේ දේශනා කරල තියනවා. ඒක තමයි පළමුවැනි යුතුකම. පවින් වළක්වනවා කියන්නේ පංච දුෂ්චරිතයෙන් මුදවා ගැනීමයි. මේ කාරණය පළමු කාරණය වන්නේ මොකද? දරුවකු කියන්නේ හරියට කුඩා පැළෑටියක් වගෙයි කුඩා කාලයේ තමන්ට අවශ්‍ය අතකට යන ආකාරයට නම්‍යශීලිව පැළෑටිය නිර්මාණය කරගත හැකියි.හැබැයි ලොකු වෙනකොට ඒක කරන්න බැහැ. එහෙනම් මවුපියන්ගේ ගේ පළමු යුතුකම වන්නේ දරුවාගේ මේ නම්‍යශීලි අවදියේදී වහාම දරුවා පංච දුශ්චරිතයෙන් මුදවාලීමයි. ඒක ඒ අවදියෙදි මූලික වශයෙන්වත් සිදු කරගන්න බැරි වුණොත් නැවත ඔහු හරි මඟට ගන්න අමාරුයි.බුදු දහම කියන්නේ එක තැනක නවතින කිසිවක් නැති බවයි. නැවතීම තියෙන්නේ අරමුණට ආවට පස්සෙයි. අපි කතා කළ පරිදි දරුවා වරදින් මුදවාගත් පසු එතැනින් නැවතිලා බැහැ. ඔහු යහපතෙහි පිහිටුවිය යුතුයි. සොරකමෙන් ඉවත් කරල විතරක් බැහැ. දරුවාට දානය පුරුදු පුහුණු කළ යුතුයි. බොරු කියන්න එපා කියල විතරක් මදි. නිතරම සත්‍ය වචන ප්‍රකාශ කරන්නත් කියාදිය යුතුයි. අකුසලය නැති සිතට කුසලය ඇතුළු කළ යුතුයි.ඒ වගේම තුන්වෙනුව අධ්‍යාපනය ලබාදිය යුතුයි. ශිෂ්‍ය අවදියේ හොඳින් අධ්‍යාපනය ලබාදිය යුතුයි. ශිෂ්‍යයා කියන්නේ හික්මෙන කෙනා කියන එකයි. සංස්කෘත ප¼ඩිවරුන් කියන විදියට “විද්‍යාද දාති විනයං” ඒ කියන්නේ විද්‍යාව නැත්නම් දැනුම විනය ලබාදෙනවා කියලනෙ. හැබැයි දැන් අධ්‍යාපනයේ මේ විනය තිබෙනවාද කියන එක ප්‍රශ්නයක්.පුංචි දරුවන්ට තිබෙන්නේ ප්‍රභාශ්වර සිතක්. එහි කිලිටි නැහැ. ඒ නිසා මම මුලින් කියපු කාරණා දරුවාට කුඩා කාලයේම පුරුදු පුහුණු කළ යුතු වෙනවා.එය ඇත්තෙන්ම සමාජීය වශයෙන් හොඳ පුරවැසියෙක් බිහි කරනවා පමණක් නෙවෙයි, නිර්මාණගාමී පුද්ගලයකුද බිහි කරනවා. ඒ කියන්නේ අපි මේ කියපු අදියර තුන තමයි, “සබ්බ පාපස්ස අකරණං - කුසලස්ස උපසම්පදා - සචිත්ත පරියෝදපනං” යනුවෙනුත් කියල තියෙන්නේ. සියලු පාපයන්ගෙන් වැළැක්වීම, කුසලයෙහි පිහිටුවීම හා සිත පිරිසිදුව විනයෙහි පිහිටුවීම, ඒ කියන්නේ අධ්‍යාපනයයි. මේකම තමයි ගැඹුරට යනකොට සීල, සමාධි, ප්‍රඥා දක්වා වර්ධනය වෙන්නේ .එය තමයි නිර්මාණගාමී මාර්ගය . දරුවාව මේ මාර්ගයේ යවනව නම් හා නොනැවතී ඔහු ඒ මාර්ගයේ ගමන් කරනවානම් නිර්මාණය දක්වා ඔහුට ගමන් කළ හැකියි.අපි දන්නවා හැම මවුපියෙක්ම වගේ මේ දේවල් යම් තරමකින් හෝ කරගෙන යනවා. ඒත් බලන්න ඒ කරන පිළිවෙළේ වෙනසක් තිබෙනවා. අද දරුවන්ට මුලින්ම කරන්නේ මොකක්ද?. බුදු දහමේ නම් දේශනා කරන්නේ පවින් වැළැක්වීමයි. ඒත් මව්පියො පළමුව කරන්නේ බුදු හාමුදුරුවො තුන්වෙනුවට දේශනා කළ අධ්‍යාපනය ලබාදීමයි. සමහර අම්මල කියනව අනේ අපේ දරුවට එච්චර ඉගෙන ගන්න බැහැනෙ කියලා. දරුවගේ වයස කීයද කියල අහපුවාම කියනවා අවුරුදු දෙකයි නැත්නම් තුනයි කියලා.මේ ඉගෙන ගන්න වයසද? නැහැ. මේ කාලයේ දරුවාට ඉගෙන ගන්න බැහැ තමයි. මවුපියෝ ගොඩක් දෙනා තමන්ගෙ ආදර්ශ පාඨය විදියට තෝරගෙන තියෙන්නේ “ දැනුම බලය වේ” කියන බටහිර සංකල්පයයි. හැබැයි පරමාණු බෝම්බය හැදුවෙත් දැනුම නිසයි. ප්‍රඥාව තිබුණානම් එහෙම වෙන්නේ නැහැ. “ පඤ්ඤා නරානං රථනං “ කියන එකයි අපේ ආදර්ශ පාඨය විය යුත්තේ. ප්‍රඥාව කියන්නේ යථාර්ථය පිළිබඳව ඇති අවබෝධය යි. ප්‍රඥාව තිබුණනම් බෝම්බ හදන්නෑ.ඒකට හේතු කීපයක් තිබෙනවා. අද අපි දකින බොහෝ තරුණ මවුපියන් තුළ රාග ද්වේෂ මෝහ බහුල විදියට දකින්න ලැබෙනවා. ඒකට මම එක උදාහරණයක් කියන්නම්. මම දැක්කා පසුගිය පුවත්පතකම නිළියක කරල තිබුණා ප්‍රකාශයක්. ඇය විවාහ වෙලා වසර හතරක් ගෙවිලලු. ඒත් තවම දරුවෙක් ගැන හිතුවෙ නැහැල්ලු. ඉස්සර අපේ සමාජයේ විවාහයත් සමඟ ඊළඟ දේ වෙන්නේ දරුවන් හැදීමයි.මේ ඉන්න දරුවොත් හදන්න නොහිතන තරුණ ස්වාමිපුරුෂයො බිරින්දෑවරු විවාහවෙලා බ්‍රහ්මචාරි ජීවිත ගත කරනවා නෙවෙයි නෙ. දරුවො කියන්නෙ කරදරයක්. ඒ නිසා දැන්ම ඒ කරදරේට අහුවෙන්න බෑ කියලනෙ ඔය දරුවො නොහදා ඉන්නේ. මේක ද්වේෂයයි. මේ අය දරුවෝ ලැබුණාම ශරීරය වැහැරෙනවා.එතකොට බාහිර අලංකාරය නැති වෙනවා වගේ දේවල් ගැන තමයි ගොඩක් හිතන්නේ. ඒ කියන්නේ රාගයයි. මේ දෙකම ඈත්වෙලා තියෙන්නෙ මේ අය දැඩි මුළාවක නැත්නම් මෝහයක වෙලී සිටින නිසායි. අපි දන්නවා මේ දේවල් කවද හරි තමන් හදන දරුවාටත් සම්ප්‍රේෂණය වෙනවා. එවැනි දරුවන්ගෙන් කොහොමද උසස් ගුණධර්ම බලාපොරොත්තු වෙන්නේ?ඒ වගේම ඔය තරුණ දරුවන් පිළිබඳ විවේචනය කරන වැඩිහිටි අය හිතල බලන්න ඕනෑ ගෙදරක සාංඝික දානයක්, පිරිතක් තියෙද්දි ඒ අය තරුණ අයව මොන තරම් ඒ වැඩවලට සහභාගි කරගන්නවද කියලත්. අපි හැමදාම දකින්නේ ඒ වැඩිහිටියන් විතරයි දානෙ බෙදන්නේ. ළමයින්ට එළියට යන්න කියනවා. ඒ අයට හුරු කරන්නේ නැහැ. හැබැයි තරුණ අයට බණිනවා. ඒ අතර කියනවා අපි ඒ කාලෙ මල් කඩාගෙන හැතැප්ම ගණන් පයින් පන්සල් ගියා කියලා.හැබැයි දැන් ඉන්න අයට ඒවා බැහැ කියනවා. මේ වැඩිහිටි පිරිස ඒ තරුණ කාලේ ඒවා කරල ඒක එතැනම නවත්වල තියෙනවා. ඇයි ඒක පරම්පරාවකට දායාද කරල දීල නැත්තේ. ඒ නිසා වැඩිහිටියන්ගෙන් වරදක් මෙතන තියෙනවා. අපි දකිනවා වැඩිහිටියෝ එක්ක එන පුංචි ළමයින් අපට වැඳල “ සාදු බායි ! “ කියල පිටත් වෙන්නෙ. මේ අයට ඒව උගන්වල තියෙන්නෙ කව්ද?.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=f1101103</link>
    <topic>ඒ දවස්වල උදේ පාන්දරම මහවැලි ගඟට බහිනවා</topic>
    <author>තිස් හත් වැනි දිගැහැරුම</author>
    <content>ගලවපං ඇඳුමමොකක් ...ගලවන්න කිව්වේ ඔය කමිසය.ඔහු මොහොතකට සුවච කීකරු ළඳරුවකු වූවේ ය.තමා හැඳ සිටි කමිසයේ ඉහළ බොත්තම වෙත ඔහුගේ දෑතම යොමු විය.හ්ම්... ඉක්මන් කරපං. ඇහුණේ නැද්ද ?. මං කිව්වේ ඔය ඇඳුම ගලවන්න කියලයි.ජ්‍යෙෂ්ඨ උත්තමයාගේ හඬ තීව්‍ර ය.මුලදී මඳක් පසු බෑ ඔහු වහා තම කමිසයේ බොත්තම් කිහිපය එක සීරුවට ගලවා දැමී ය.කමිසේ ගලවනවා කියන්නේ බොත්තම් ගලවලා ඉන්න එක නෙවෙයි. ඕක දැන් ඇඟෙන්ම ඉවතට ගන්නවා....ඒ අණසකට ද ඔහු යටත් විය.ඔහු හැකි ඉක්මනින් කමිසය ගලවා පසෙකට දැමී ය.ඔය බැනියමත් ගලවපං...කිසිදු පැකිලීමකින් තොරව ඔහු වහා එය ගලවා පසෙකින් තැබී ය.ජ්‍යෙෂ්ඨ උත්තමයන්ට කීකරු විය යුතු ය.එබැවින් ඔවුන් කියන කියන දේ කළ යුතු ය.පැකිළුණොත් ඔවුන් තව තවත් දරුණු විය හැකි ය. එසේ සිතූ ඔහු ජ්‍යෙෂ්ඨ උත්තමයන්ගේ අණසකටත් පෙර තමා ඇඳ සිටි යටි වස්ත්‍රය ද ගලවා පසෙක දැමී ය.ජ්‍යෙෂ්ඨ උත්තමයා මහත් අපහසුතාවයටත්, පුදුමයටත් පත් විය. එපමණක් ද නොව ඔහු තම ඉණට අත්දෙක තබා මේ අරුම පුදුම නවක සිසුවා දෙස මහත් ඕනෑකමින් බලා සිටියේ ය.මේ, නම් ලේසි පහසු අයියෙක් නෙවෙයි. මුන් හදන්නේ අපිව රැග් කරන්නයි එහෙනම්. මුන්ට රැග් එක දීලා වැඩක් නෑ.උඹෙ නම මොකක් ද ?....................ආ....මේ අර.... අහවලාගේ පුතා ද?ඔව්.කොහේ ද උඹ ඉස්කෝලේ ගියේ ?ආනන්දෙට...ආ...දැන් එහෙනම් උඹලා ඔක්කෝමලාම පලයල්ලා හොස්ටල් එකට. එහෙ දී හමු වෙමු.ජ්‍යෙෂ්ඨ ශිෂ්‍යයන්ගෙන් නවකයන්ට ගැලවීමක් නැත. කම් නැත. ඔවුන් කියන දේ කිරීම වඩා යෙහෙකැයි සිතූ නවකයෝ හොස්ටල් එක වෙත පිය නැඟූහ.මහවැලි නදිය අසබඩ පිහිටි අක්බාර් ශාලාව මේ සියලු සිදුවීම් මනා සේ අසා, දැක ගත්තේ ය. කොල්ලන්ගේ කෑ ගැසීම්, හූ හඬ එයට අරුමයක් නොවිණි.උදය, දිවා, රාත්‍රී ගැන ඔවුන්ට කිසිදු තැකීමක් නැත. ජ්‍යෙෂ්ඨ උත්තමයන්ගේ අණ කිරීම්වලට කාලය, කුමන හෝරාව දැයි අදාළ නැත. ඔවුන්ගේ අණ කිරීම්වලට එකඟ නොවුණහොත් කරදරවලට මුහුණ පාන්නට සිදු වෙයි. මේ, එකීමෙකී, නොකී බොහෝ දේ සිදුවෙමින් කාලය ගත විය.ඔවුහු නිදි දෙව්දුව වැළඳ ගෙන එතරම් වේලාවක් ද නැත.ඔරලෝසුවේ වේලාව පාන්දර 4.00 ට සනිටුහන්ව ඇත.නැඟිටපල්ලා...නැඟිටපල්ලා...ජ්‍යෙෂ්ඨ උත්තමයෙක් දොරට ගසමින් කෑ මොර දෙයි.නින්දත් නොනින්දත් අතරේ සිටි නවකයෝ වහා අවඳි වූහ.දොරගුළු විවර කළහ.ආ.... එළියට වරෙල්ලා. උඹලා හොඳට එළිවෙනකම්ම ගොර දිදී නිදියන්න ද හැදුවේ. පලයල්ලා ඔක්කෝමලාම මහවැලි ගඟට. ගිහින් හොඳට නාගෙන වරෙල්ලා.හපොයි දෙවියනේ ! මේ සීතලේ...මෙය නම් සැබෑම වදයකි.ඔවුහු තද නිදිමතෙනුත්, සීතලෙනුත් පීඩා වින්දහ.කෙසේ වෙතත් මහවැලි ගඟ වෙතට යා යුතුම ය.මේ කිසිවක් නොදත් මහවැලි ගංගා තොමෝ නිසොල්මනේම ගලා බැස්සාහ.නවකයෝ සියලු දෙනාම ගං දියට බැස්සහ.හිරු ගඬු පිපෙන හීතලේ ම නෑහ.ඒ, 1972 වර්ෂයේ ඔක්තෝබරයේ සිදු වූ අපූරු සිදුවීමකි. ජ්‍යෙෂ්ඨ උත්තමයන්ගේ බහට කීකරු වූ නවකයන් අතරේ සිටි ඔහු නමින් ලක්විජය සාගර පලන්සූරිය නම් විය. වර්ෂ 1952 ඔක්තෝබර් මස 06 දා ඔහු උපන්නේ ය. මව ග්ලැඩිස් චන්ද්‍රා පලන්සූරිය නම් වූවා ය. පියා එවකට ප්‍රසිද්ධ කවියෙකු වූ ද පාර්ලිමේන්තු මන්ත්‍රීවරයෙකු වූ සාගර පලන්සූරිය යි. ඔහු පිරිමි දරුවන් තිදෙනෙකු සිටි පවුලේ දෙවැනි දරුවා විය. කීර්ති විජය පලන්සූරිය ඔහුගේ වැඩිමහල් සහෝදරයා වූ අතර ගීත කුමාර පලන්සූරිය ඔහුගේ බාල සොහොයුරා ය.පියාගේ මුල් ගම රත්නපුර දිස්ත්‍රික්කයේ කහවත්ත, කළල්ඇල්ලෙහි බුංගිරිය නම් ග්‍රාමයයි. දරුවන්ගේ කුඩා අවධිය එහි ගෙවුණ ද පසුකාලීනව ගල්කිස්ස බලා සියල්ලෝම පැමිණියහ. වර්ෂ 1959 වර්ෂයේ ජනවාරි මස කොළඹ ආනන්ද විද්‍යාලයට ඇතුළත් විය. සිංහල බෞද්ධ ඌරුවට හැදෙන්න, වැඩෙන්න දරුවන් යොමු කිරීම පියාගේ පරම අභිලාෂය විය. එබැවින් ඔහු සිය පුතු ආනන්ද සිසුවකු කෙළේ ය. සිය ආදරණීය පියා පිළිබඳ ලක් විජය දරුවා පිළිබඳ ගොඩනැඟුණු සෙනෙහස අපමණ ය.“අපේ තාත්තා චීවරධාරියෙක් වෙලා හිටිය කාලේ හැඳින් වූයේ කළල්ඇල්ලේ ආනන්ද සාගර කියලා. කේයස් කියලත් කිව්වා. තාත්තා ගුරුවරයෙක් විදිහටත් කටයුතු කළා. මොරටුව වේල්ස් කුමර විද්‍යාලය, මලියදේව ආනන්ද වගේ ඉස්කෝලවල ඉගැන්නුවා මට මතකයි. අපි පාසල් යන කාලේ වෙන කොට තාත්තා පාර්ලිමේන්තු මන්ත්‍රීවරයෙක්. තාත්තාව ඇසුරු කරන්නට අපට ලැබුණේ ටික කාලයයි. එතකොට අපි එයාගේ ජීවිතෙන් දේශපාලන ලක්ෂණ දැක්කේ නෑ.තාත්තා අපට හරි ළෙන්ගතුයි. අපේ කෑම බීම ගැන විශේෂයෙන් හොයලා බැලුවා. මාව ඉස්කෝලෙට භාර දුන්නු දවසේ විදුහල්පති මෙත්තානන්ද මහත්තයාට මාව පෙන්වලා මේ මගේ දරුවා කියලා කිව්වා. තාත්තා නැති වූයේ 1960 ජූනි මාසයේ 20 වැනිදා. අපි ඒ කාලේ ආර්ථික අතින් මහා ශක්තියක් තිබුණු අය නෙවෙයි. මට මෑතකදී හමු වුණා තාත්තා දුම්රියෙන් පාර්ලිමේන්තුවට ගිය ප්‍රවේශ පත්‍රයක්. පී. බී අල්විස් පෙරේරා යි, විමලරත්න කුමාරගම කවියා තමයි තාත්තාගේ හොඳම මිතුරන්. නිතර දෙවේලේ ඒ අය අපේ ගෙදර ඇවිත් කවි කියනවා මට මතකයි.”සාහිත්‍යයට, කවියට පෙම් බඳින්නට ලක්විජය දරුවාට යහපත් පරිසරයක් ගොඩනැඟීමට යථෝක්ත පියාගේ මිතුරු සමාගම ද බලපෑවේ ය. පියාගේ අභාවය රටට මෙන්ම මේ දරුවන්ගේ ජීවිතවලට ද තදින්ම බලපෑවේ ය.“තාත්තාගේ අභාවයෙන් අපි තනි වුණා. තාත්තා මිය යන්න ආසන්න දිනකදී අම්මාට කියලා තියෙනවා ‘මම මුකුත් ඉතිරි කරලා නෑ. ඒත්, මං ඉතුරු කරලා තියෙනවා අකුරු 3ක්. ඒ අකුරු 3 ඇති දරුවන්ගේ ජීවිත ඉදිරියට ගෙනියන්න කියලා”තාත්තාගේ අභාවයෙන් පසු ඔවුහු ගල්කිස්ස පිහිටි මවගේ නිවසට පැමිණිය හ. විවිධ සමාජ හා ආර්ථික පරිසරයන්වල දරුවෝ ආනන්ද විද්‍යාලයේ දී ඔහුට හමු විය. ඔහු සිංහල භාෂාවට මහත් සේ ඇලුම් කෙළේ ය. පාසල් සාහිත්‍ය සමිතියත්, ක්‍රිකට් ක්‍රීඩාවත් ඔහු ඇසුරු කළ විෂය භාහිර අංගයන් ය. දක්ෂ ගුරුවරු ඇසුරේ ඔහු අධ්‍යාපනය හැදෑරී ය.එකල බොහෝ සිසුන් විද්‍යා අංශයේ ඉගෙනුමට ප්‍රිය කළ අතර ඔහුට ඒ සඳහා හැකියාව තිබුණ ද කලා අංශයෙන් ඉගෙන ගැනීමට තමා වඩාත් ප්‍රිය කරන බව තරයේ කියා සිටියේ ය. 1969 වර්ෂයේ දී අපොස සා. පෙළ විභාගයට පෙනී සිටි ඔහු වර්ෂ 1971 දී කලා අංශයෙන් උසස් පෙළට මුහුණ දුන්නේ ය. ඔහු ලැබූ ඉහළ ප්‍රතිඵල අනුව 1972 වර්ෂයේ දී පේරාදෙණිය විශ්වවිද්‍යාලයට ඇතුළත් වූයේ ය.විශ්වවිද්‍යාලය අනෙක් ළමුන්ට සේම ඔහුට ද බොහෝ සතුට ගෙනාවේ ය. අමතක නොවන දෑ ජීවිතයට එකතු කෙළේ ය. යහපත් මිතුරු ඇසුරක් ලැබීය. කයින් මනසින් වැඩෙද්දී රැඩිකල්වාදී චින්තනයට ද සිත යොමු විය. ශ්‍රාස්ත්‍රවේදී සාමාන්‍ය උපාධිය වෙනුවෙන් ඔහු අධ්‍යාපනය හැදෑරීය. විශ්වවිද්‍යාලයේ දෙවැනි වසර ඔහුගේ ජීවිතයට තීරණාත්මක යුගයක් විය. ඔහු දෙවැනි වසර විශ්වවිද්‍යාලයෙන් පිටත නේවාසිකාගාරයක නැවතුණේ ය.ඒ විශ්වවිද්‍යාලයේ හිටපු රෙජිස්ටාර්ගේ නිවසෙහි ය. එහිම විශ්වවිද්‍යාලයේ හෙද නිලධාරිනියන් දෙදෙනෙකු ද නැවැතී සිටිය හ. එහි දී එක් අයෙක් ඔහු නිවසට යන අතරමඟ කටුබැද්ද ඥාති නිවසකට යාමට ඔහුගෙන් උදව් ඉල්ලීය. ඔහු ඈට මඟ පෙන්වී ය. ඇගේ ඒ ඥාති නිවසේ ඔහුගේ සංසාරගත පෙම්බරිය සිටියා ය. ඔවුහු හඳුනා ගත්හ. එවකට ඈ පාසල් සිසුවියකි. නමින් දීප්ති චන්ද්‍රිකා කරුණාරත්න ය. ඔවුනොවුන්ගේ යොවුන් සිත් ආදරය අපේක්ෂා කළහ.ඔවුහු පේ‍්‍රමවන්තයෝ වූහ. විශ්වවිද්‍යාල අධ්‍යාපනය හමාර කළ තරුණ ලක්විජය මහතා වර්ෂ 1974 දී විශ්වවිද්‍යාලයට සමු දුන්නේ ය. වර්ෂ 1975 දී ඔහුට ගුරු පත්වීමක් ලැබිණි. ඒ ත්‍රිකුණාමලයට ය. එසේම පොල් වගා කිරීමේ මණ්ඩලයේ ප්‍රචාරක නිලධාරී තනතුර ද ලැබීය. ඒ අනුව ඔහු වර්ෂ 1975 දෙසැම්බර් මස 25 දා ලැබුණු ප්‍රචාරක නිලධාරි තනතුර භාර ගත්තේ ය. කොළඹ පිහිටි කර්ඕඒ ගොඩනැගිල්ල ඔහුගේ සේවා ස්ථානය විය.පොල් වගාකරුවන් අතර ආයතනයේ සේවාව ප්‍රචලිත කිරීමට ඔහු උර දුන්නේ ය. වසර 5ක් පමණ මෙහි කළ සේවයෙන් ඔහු සුවිශාල අද්දැකීම් සම්භාරයක් ලැබී ය. වර්ෂ 1979 මැයි මස 30 දා ඔහුට සුවිශේෂී දිනයක්. ඒ ඔහු මෙතෙක් කල් පේ‍්‍රම කළ දීප්ති චන්ද්‍රිකා මෙනවිය සමඟ අතිනත ගැනීම ය. විවාහයෙන් පසුව ඔවුහු ගල්කිස්සේ ඇගේ මහ ගෙදරට සමීපයේ පදිංචි වූහ. ඔවුන්ගේ කැඳැල්ලට වර්ෂ 1980 ජූලි මස 18 වැනිදා එකතු වූ දියණියත් සමඟම ඔවුහු මව්පියන් වූහ. දියණියට ඉරේෂා උප්පලවන්නා පලන්සූරිය යන නාමය තැබී ය.වර්ෂ 1980 දී ලංකා කාර්මික සංවර්ධන මණ්ඩලයට යොමු වූයේ ප්‍රචාරක හා මහජන සම්බන්ධතා නිලධාරී තනතුර වෙනුවෙනි. ඔහු එහි ගත කළ කාලය වසර 5කි. සුළු කාර්මිකයන් අතර ණය මුදල් ලබාදීමත්, තාක්ෂණික උපදෙස් ලබා දීමත් ඔහු කළ සේවාවන් අතර ප්‍රධාන විය. රජයේ මාධ්‍යවේදියකු ලෙසින් තමා ඇරැඹි සේවාවෙන් පුවත්පත්වලට ලිපි සැපයීම මෙකල ඇරැඹීම ඔහු ආ ගමන් මගේ දිගු පියවරකි. ඒ වර්ෂ 1981 දී ය. ‘දවස’ පුවත්පත වෙනුවෙන් ඔහු ලිපියක් ලබා දුන්නේ ය. අනපේක්ෂිත ආකාරයට එය පල වීමත් සමඟ ඔහු ඉමහත් සතුටට පත් වූවේ ය.ඔහු වර්ෂ 1984 දී පුවත්පත් දැන්වීමක් අනුව ජාතික නිවාස සංවර්ධන අධිකාරියේ තනතුරකට ඉල්ලා සිටියේ ය. ඒ මහජන සම්බන්ධතා නිලධාරී තනතුරයි. ඒ අනුව 1984 - 0 4 – 01 ඔහුට පත්වීම් ලිපියක් ලැබිණි. එදින පටන් ඔහුගේ සේවා ස්ථානය වූයේ ජාතික නිවාස සංවර්ධන අධිකාරියේ යි. හිසට නිවහනක් නැති සුවහසක් ජනයාගේ සිත සැනසීමේ මහඟු කර්තව්‍යයකට ඔහුට දායක වීමට අවස්ථාව සැළසුණේ ඉන් අනතුරුව ය. උදා ගම් ව්‍යාපාරයත් සමඟ ඔහු රට පුරා ඇවිද ගියේ ය. එවන් එක් අවස්ථාවකදී ඔහු පුලතිසිපුර රාජකාරී කරන අවස්ථාවේ දී බිරියට දෙවැනි දරු ප්‍රසූතිය සිදු විය. ඒ 1986 ඔක්තෝබර් මස 31 දා ය. ඔහු පුත් රුවනකි. ඒ අනුව ඔහුට පුලස්ති සාගර පලන්සූරිය යන නාමය තබන ලදී.මහජන සම්බන්ධතා නිලධාරි තනතුරින්, ඔහු කළමනාකරු තොරතුරු ප්‍රචාරක වූයේ ය. වර්ෂ 1992 දී සහකාර සාමාන්‍යාධිකාරිවරයා විය. 2000 වර්ෂයේ දී නියෝජ්‍ය සාමාන්‍යාධිකාරී තොරතුරු ප්‍රචාරක ලෙසින් ද 2006 වර්ෂයේ දී සාමාන්‍යාධිකාරී නිවාස සංවර්ධන වශයෙන් ද 2008දී සාමාන්‍යාධිකාරී ලෙසින් ද පත් විය.1982 වර්ෂයේ දී ඔහු පිලිපීනයේ මැනිලා නුවර බලා පිටිත්ව ගියේ ය. ඒ මාස 06ක සුළු කර්මාන්ත පිළිබඳ තාක්ෂණික දැනුම ලබා දෙන පශ්චාත් ඩිප්ලෝමාවක් වෙනුවෙනි.වර්ෂ 1986 දී තායිලන්තයේ දී සන්නිවේදනය පිළිබඳ පාඨමාලාවක් ද හැදෑරීය.තව ද මානව ජනාවාස දිනය කේන්ද්‍ර කොට ගනිමින් රාජ්‍ය නිලධාරීන් හා සමරනු ලබන නිවාස සංවර්ධනය පිළිබඳ ඇති රාජ්‍ය සමුළුව වසර 25ක් තිස්සේ ඔහු ලංකාව නියෝජන කරමින් සහභාගි වන්නේ ය.“ මෙරට ජීවත් වන සෑම පුරවැසියෙකුට ම නිවාස පහසුකම් ලබා දීමේ කාර්ය භාරයට තමයි අපි ඇප කැප වී ඉන්නේ. ඒ වගේ ම අපේ මූලික අරමුණ තමයි අඩු ආදායම්ලාභී ලාංකික ජනතාවට තම නිවාස සිහිනය සාක්ෂාත් කර ගැනීමට දායකත්වය ලබා දීම.”අමෙරිකා එක්සත් ජනපදය, කොදෙව් දූපත්, බ්‍රසීලය, කෙන්යාව, සිංගප්පූරුව, ජපානය, ඔස්ට්‍රේලියාව වැනි රාජ්‍යයන්වලට සංචාරය කරමින් තම ක්ෂේත්‍රයට අදාළ දැනුම කුසලතා හා නව අද්දැකීම් උකහා ගත්තේ ය.වසර 35ක් වැනි දිගු රාජකාරී සේවයක් මෙරටට ඉටු කළ හේ අද තවමත් තමාට හැකි පමණින් සේවාව ඉටු කිරීමට සැදී පැහැදී සිටින්නේ ය.රැකියාවෙන් පමණක් නොව ජීවිතයෙන් ද බොහෝ අද්දැකීම් සම්භාරයක් ලබා සිටින මොහු අද දරුවන්ගේ දරුවන් ද සිටින මුත්තනුවෙකි. ලද සෑම අවස්ථාවකදීම ඔහු තම දරුවන් බැලීමට විදෙස් ගත වන්නේ ය. පෙරළා ආපසු පැමිණෙන්නේ මෙරට පවන් පොදත් අගනේ ය යන සිතුවිල්ල ද සමඟ යි.“බැඳීම්වලින් දුරස් වූ විට ජීවිතය පහසුයි. ඒ වගේම ජිවිතය සරල විය යුතුයි.”දැනට ලංකාවේ 60% වැඩි ප්‍රමාණයක් වැඩිහිටි ජනගහනය සිටිනවා. ඒ වගේ ම ඒ අය රටේ නිෂ්පාදන ක්‍රියාවලියෙන් බැහැර වෙන අය. දකුණු ආසියාවෙන් වැඩිම වැඩිහිටි ජනගහනයක් ඉන්න රට ශ්‍රී ලංකාවයි. අද වැඩිහිටි සමාජය වේගයෙන් තනිවීමකට ලක් වෙනවා. වැඩිහිටි නිවාසවල මව්පියන් හිඳුවීම සාර්ථක නෑ. මහ ගෙදර තනි කිරීමත් ලොකු හානියක්. ඒ තනි වීම තුළ ඒ අය ඉතා ඉක්මනින්ම ජීවිතෙන් සමු ගන්නවා.”කුමන සැප සම්පතක් සොයා හෝ විදෙස්ගත වන දරුවන් මවුපියන්ට ඉතිරි කරන්නේ තනිකම, හුදෙකලාව නොවේ ද ?ඔහු පැවැසූ දෙයහි මහත් ගැඹුරු කතිකාවතක්, සහ යථාර්ථයක් පවතින බව අපද පෙන්වා දෙන්නෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>10</day>
    </date>
    <link>http://www.dinamina.lk/2011/01/10/_art.asp?fn=f1101104</link>
    <topic>කලා පුරවරයක් වූ හොරණ</topic>
    <author/>
    <content>කණාමැදිරි එළියෙන් සරා සඳ උපදවා රටක් එළිය කළ පන්හිඳක් වූ සිංහල විශ්ව කෝෂයේ කර්තෘ ආචාර්ය සරත්චන්ද්‍ර ජයකොඩි ශූරීන්ගේ තිඹිරි ගෙය මේ බිම විය. කලාවට හිතැති පුතුන් බිහිකළ කලා ශිල්ප ඔප්නැංවූ රයිගම් කෝරළයේ මේ පියස නිබඳව ම කලාපුරවරයක් විය.එදා රයිගම් බණ්ඩාරට සෙවණ සැලසූ මැදිකන්ද ලෙන් හතත්, වැලිකල රජ මහා විහාරයත්, ගලේ පන්සලත් කලාකාමී සිත් සනසාලමින් පුරයට අරුණැල්ලක්ම විය. ව. කි. මි. 90.615 යුත් මේ පෙදෙස අයත් වන්නේ හොරණ ප්‍රාදේශීය සභාවටයි.1987 ප්‍රාදේශීය සභා පනත යටතේ ස්ථාපිත වන හොරණ ප්‍රාදේශීය සභාවට කුඹුකේ පත්තුගම් කාර්ය සභා බල ප්‍රදේශය හා රයිගම් උඩගහපත්තු ගම් කාර්ය සභා බලප්‍රදේශයත් අයත් වේ. එ. ජා.ප. යේ පී. ඩී. කුලරත්න මහතා මෙහි ප්‍රථම සභාපති වූ අතර වර්තමානයේ එහි නායකත්වය උසුලන්නේ යාමිත් චන්දන හතුරුසිංහ මැතිතුමා ය.ගත වූ කාලය දෙස ආපසු හැරී බැලීමේ දී විශේෂයෙන් ම සඳහන් කළ යුතු වන්නේ මෙම බල ප්‍රදේශය තුළ ප්‍රාදේශීය සභා පනතේ සඳහන් එහෙත් බොහෝ පාලන ආයතනයන් හි සක්‍රිය නොවූ ප්‍රජා මණ්ඩල පිහිටුවීම සක්‍රිය අන්දමින් සිදුවී තිබෙන බවයි.ප්‍රදේශයේ සංවර්ධන කාර්යයන්ට තරුණ පරපුරේ සෘජු දායකත්වය ලබාගැනීමත්, සමාජ කටයුතු ප්‍රවර්ධනයත් අරමුණු කරගත් මින් මේ වන විට ප්‍රජා මණ්ඩල හැටක් පමණ බිහිවී තිබේ.මේ වන විට සියලු සංවර්ධන කටයුතු සිදුවන්නේ ඉහත කී ප්‍රජා මණ්ඩල හරහා ය. ඒ තුළ ප්‍රදේශයේ සංවර්ධනයට අවශ්‍ය නව මූල්‍ය ප්‍රතිපාදන මාර්ග රැසක් විවර විය. කළු ගඟ මේ පෙදෙස පෝෂණය කරන බැවින් ඒ ආශි‍්‍රතව වැලි තොටුපළවල් දෙකක් පසුගිය කාලය තුළ ඇරඹිණි. ඒ හැරෙන්නට හියුම් පයිප්ප නිෂ්පාදන කර්මාන්තයක් ඇරඹූ අතර, ඉවත ලූ බල්බ පරිපථ ප්‍රතිචක්‍රිය කරමින් ද ආදායමක් උපයා ගන්නට හැකිවිණි.2010 වසර වෙනුවෙන් කෝටි 2 ක වැය ශීර්ෂයක් වෙන් වූ අතර ඒ මුදල් උපයාගැනීම මෙහි අරමුණ විය. මෙහිදී උපයාගත් මුදලින් සෑම ප්‍රජා මණ්ඩලයකටම රු.50,000ක් වෙන් කළ අතර ඉන් ග්‍රාමීය අවශ්‍යතා සැපිරිණි.හඳපාන්ගොඩ ග්‍රාමයට මාතෘ සායනයක් ලබාදෙන්නේ ලක්‍ෂ 27 ක මුදලක් වැය කරමිනි.පොකුණුවිට ජනසෙත ප්‍රදීපා පුස්තකාලය ආසියානු සංවර්ධන ආධාර යටතේ ලක්‍ෂ 85 ක් වැය කරමින් නවීකරණය කෙරිණි. ඒ හැරෙන්න ඒ අසල පාඨකයින් වෙනුවෙන් "කුඹුක් සෙවණ" නමින් උද්‍යානයක් ඉදිවිණි.'ගම නැඟුම" යටතේ ලද මූල්‍ය ප්‍රතිපාදන යොදා ගනිමින් ග්‍රාමීය මාර්ග කොන්ක්‍රීට් කළ අතර එතුළින් ග්‍රාමීය ජනතාවගේ අවශ්‍යතාවයන් සම්පූර්ණ විය."පිවිතුරු නගර" වැඩසටහන යටතේ ප්‍රාදේශීය සභාවේ මැදිහත්වීමෙන් වගවත්තේ පොහොර නිෂ්පාදනාගාරයක් ඉදිවූ අතර 'ප්‍රාදේසි' පොහොර 1 ඬඨ ක පැකට්ටුවක් රු.10/- මිළට අලෙවි කෙරේ.ඒ හැරෙන්නට ග්‍රාමීය ජනතාවගේ පොදු ආර්ථික ගැටලු වෙනුවෙන් පසුගිය කාලය තුළ සභාවේ අවධානය යොමුවිය.නිවාස අහිමි හෝ දිළිඳු පවුල් සඳහා නව නිවසක් හෝ ඉදිකිරීමට ආධාර ලබාදෙන්නේ ද එවැනි උදාර පරමාර්ථයකිනි.ගත වූ 2010 වසර තුළ දී ඉංගිරිය උප කාර්යාල වෙනුවෙන් නව ගොඩනැඟිල්ලක් ඉදිකිරීම, පරවිතොට සංවර්ධනය කිරීම මොරගහහේනට ආයුර්වේද බෙහෙත් ශාලාවක්, ප්‍රජා ශාලාවක්, ආදාහනාගාරයක් හා ජල ව්‍යාපෘතියක් ආරම්භ කෙරිණි.මෙවැනි ව්‍යාපෘති තුළින් ජනතා සුබ සිද්ධිය අපේක්‍ෂා කරන නායකත්වයක් තුළින් හොරණ ප්‍රාදේශීය සභාව දිගු ගමනක පියවර මනිමින් සිටියි. පාසල් කාලයේ සිටම දේශපාලනයට නැඹුරු වූ ඔහුගේ දේශපාලන ගුරුවරයා වූයේ වාසුදේව නානායක්කාරයන් ය. 1997 වසරේ දී ප්‍රාදේශීය සභා මන්ත්‍රීවරයෙකු ලෙසින් ප්‍රාදේශීය සභාවට පත්වන ඔහු දශකයක් පුරා එහි උපසභාපති විය.2009 පැවති පළාත් සභා මැතිවරණයෙන් ජය ලැබූ හිටපු සභාපති යසපාල කෝරළගේ මහතා ඉන් නික්මීමත් සමඟ අභිනව සභාපති වූයේ ඔහු ය. වසර එක හමාරකටත් අඩු කාලයක් තුළ දී නව ව්‍යාපෘති හඳුන්වා දෙමින් ප්‍රජාවට සෙත සලසන්නට කැප වූ ඔහු හොරණ ප්‍රාදේශීය සභාවේ වර්තමාන සභාපති යාමිත් චන්දන හතුරුසිංහයන් ය.* ඔබේ දේශපාලන ජීවිතයේ මෙතෙක් ආ ගමන් මඟ ගැන ආපසු හැරී බැලුවොත්?මම දශක දෙකකට ආසන්න කාලයක් ක්‍රියාකාරී දේශපාලනයේ සිටි කෙනෙක්. නව සම සමාජ පක්ෂයෙහි වාසුදේව නානායක්කාර මහතාගේ මතවාදී අරගලයට සම්බන්ධ වුණු මම ශ්‍රී ලංකා නිදහස් පක්ෂයට එකතු වුණේ 1991 දී ඒ වගේ ම අතිගරු ජනාධිපතිතුමන්ගේ එදා පාද යාත්‍රාවේ ඉඳන් ජන ඝෝෂාව දක්වාත් මම සම්බන්ධ වුණා.ඊට පස්සේ 2009 වසරේ දී තමයි මම හොරණ ප්‍රාදේශීය සභාවේ සභාපතිධූරයට පත්වෙන්නේ.* වගකිවයුතු පළාත් පාලන ආයතනයක සභාපතිවරයෙක් විදිහට ඔබතුමා පළාත් පාලන ආයතනයක කාර්යභාරය දකින්නේ කොහොමද?පරිපාලන විෂය ක්ෂේත්‍රයට අදාළ සියලුම කාර්යයන්, ඒ කියන්නේ මාතෘ සෞඛ්‍යයේ සිට සුසාන භූ®මිය දක්වා මහජනයාට අවශ්‍ය පහසුකම් සැලසීම තමයි අපේ කාර්යභාරය විදිහට වගකිව යුතු පළාත් පාලන ආයතනයක සභාපතිවරයෙකු විදිහට ජනතාවට පොදුවේ බලපාන ගැටලුවලට අදාළ විසඳුම් සෙවීම තමයි කළ යුතු දේ විදිහට මා දකින්නේ.විශේෂයෙන් ම මෙහි දී පක්ෂ විපක්ෂ භේදයකින් තොරව මා සියලු දෙනාගේ හඬට ඇහුම්කන් දෙනවා. එවිට ගැටලු ඇතිවෙන්නේ නැහැ.* ගත වූ වසර එක හමාරකට ආසන්න කාලය තුළ දී ඔබ, ඔබේ සංවර්ධන ඉලක්කයන් ළඟා කර ගත්තේ කුමන ආකාරයකට ද?ඇත්තටම කියන්න ඕනේ 2009 අගෝස්තු වෙද්දි සංවර්ධන කටයුතු සඳහා වෙන් කර තිබූ වැය ශිර්ෂවල මුදල් තිබුණෙ නැහැ. ඒ නිසා මට අලුතින් මුදල් සොයන්න සිදුවුණා. මෙතෙක් කරලා තිබුණේ වීදි ලාම්පු, පාරවල් ආදිය හදපු එක විතරයි. මම මෙතනදී කල්පනා කළා අප සතු සම්පත්වලින් උපරිම ඵල නෙලාගත යුතුයි කියලා. ඒ අනුව ආදායම් උත්පාදන මාර්ග රැසක් අපි සොයා ගත්තා.* ප්‍රදේශයේ ජනතාවගේ සංස්කෘතික ප්‍රබෝධය නංවාලීම සඳහා ක්‍රියාත්මක කළ විශේෂ ව්‍යාපෘතිය ගැන කතා කළොත්?ඇත්තටම සිංහල විශ්වකෝෂයේ කර්තෘ, සමස්ත ලංකා සිංහල කවි සම්මේලනයේ හිටපු සභාපති, ශ්‍රී ජයවර්ධනපුර විශ්වවිද්‍යාලයේ කථිකාචාර්ය, රාජ්‍ය සම්මානලාභී දිවංගත ආචාර්ය සරත්චන්ද්‍ර ජයකොඩි තුමා අපේ භූමියේ කෙනෙක්. ඒ වෙනුවෙන් අපි ජාතික මට්ටම දක්වා ව්‍යාප්ත වූ සාහිත්‍ය උළෙලක් පැවැත්වූවා. ඒ වගේ ම ඒ උළෙලේ දී ප්‍රදේශයේ විවිධ ක්ෂේත්‍රයන්ට අදාළ ප්‍රභූවරුන් දහ දෙනෙකුට සම්මාන ලබා දී ඇගයීමක් ද කළා.ඒ වගේ ම ‘පොසොන් උදානය’ වෙනුවෙන් ප්‍රජා මණ්ඩල හරහා අපි ප්‍රබෝධයකට ජනතාව ගෙන ගියා.* ඉදිරි කාලය තුළ ප්‍රදේශයේ ජනතාව වෙනුවෙන් ඔබතුමා ක්‍රියාත්මක කරන්න බලාපොරොත්තුවන සංවර්ධන ව්‍යාපෘති ගැන කතා කළොත්?මේක 1994 ඉඳලා අගමැති ආසනයක්. නමුත් ඉංගිරිය - කොළඹ, මහරගම මාර්ගවල (180 සහ 120) පාර කැඩිලා ගිහින්. අපි මේ වන විට ඒ පාරවල් සංවර්ධනය කෙරෙහි විශේෂ අවධානයක් යොමු කරමිනුයි ඉන්නේ. විශේෂයෙන් ම මාර්ග සංවර්ධන නියෝජ්‍ය අමාත්‍ය නිර්මල කොතලාවල මැතිතුමාගේ අධීක්ෂකත්වය යටතේ.ඉංගිරිය නාච්චිමලේ ආරණ්‍ය පාරේ කි. මි. 4 දුරක් වෙනුවෙන් ලක්ෂ 85ක් වෙන්කරලා තියෙනවා.ඒ වගේ ම ප්‍රජා මණ්ඩල විෂය පුළුල් කිරීම තුළින් ජනතාවගේ ආර්ථික, සමාජයීය මට්ටම උසස් කිරීම මගේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101181</link>
    <topic>තිස් වසරක් පස්සට ගිය රටයළිත් පෙර ගමන් අරඹලා</topic>
    <author>ධනුෂ්ක ගොඩකුඹුර යාපනය සිට</author>
    <content>රුදුරු ත්‍රස්තවාදය නිසා වසර තිහක් තිස්සේ පසුපසට ගමන් කරමින් තිබූ අපේ ආදරණීය මාතෘභූමිය දැන් යළිත් වරක් පෙරට ගමන් කිරීම අරඹා ඇති බව ජනාධිපති මහින්ද රාජපක්ෂ මහතා ප්‍රකාශ කෙළේ ය.‘පටු දේශපාලන වාසි තකා රට, ජාතිය බෙදන සමාජය දැන් අවසන්. සියලු දේශපාලන නායකයන්ගේ වගකීම වන්නේ රට තුළ ජාති, ආගම්, කුල බේද ඇති කිරීම නොව ජනතාවගේ සුබසෙත උදෙසා රට ගොඩ නැඟීමයි” ජනාධිපතිවරයා අවධාරණය කෙළේ ය.ත්‍රස්තවාදීන් විනාශ කළ මාර්ග, පාසල්, රෝහල් ආදිය යළි ගොඩ නැගෙමින් තිබෙන බව සඳහන් කළ ජනාධිපතිවරයා කනගාටුවට කරුණ වන්නේ මේවා සමහරුන්ට නොපෙනීම බව පැවැසී ය. “විශේෂයෙන් සමහර මාධ්‍යවලට මේවා පේන්නෙම නෑ. අපි පාලම්, නිවාස සාදන විට ඒවාට පිටරටින් ලැබුණු ආධාර කියනවා. බලාගෙන යන විට ආණ්ඩුව මොනවත්ම කරලා නෑ. නමුත් මේ සෑම දෙයක් පසුපසම සිටින්නේ ආණ්ඩුව බව සියලු දෙනා මතක තබා ගත යුතුයි. “ ජනාධිපතිවරයා අවධාරණය කෙළේ ය.ජනාධිපති මහින්ද රාජපක්ෂ මහතා මේ අදහස් පළ කෙළේ ජාතික තෛපොංගල් උත්සවයට, යාපනය, ඇල්ෆ‍්‍රඩ් දොෙර්යප්පා ක්‍රීඩාංගණයේ දී ඊයේ (17) එක් වෙමිනි.රට ගොඩ නැඟීමට මුදල් ණයට නොව පොලියට වුව ගැනීමට තමා පසුබට නොවන බව පැවැසූ ජනාධිපතිවරයා පටු දේශපාලන වාසි තකා කියන කතා වලට තමා නොසැලෙන බව අවධාරණය කෙළේ ය. මින් පසු මේ රටේ ත්‍රස්තවාදයට මෙන්ම මාෆියාවලටද ඉඩක් නැති බවත් යාපනයේ වේවා, කොළඹ වේවා, බෙලිඅත්තේ වේවා කොහේ වුවත් මාෆියාවලට එරෙහිව දැඩි පියවර ගන්නා බවත් පැවැසීය.මහා සංඝරත්නය, හින්දු ආගමික නායකයන්, ඉස්ලාම් පූජකවරුන් ප්‍රධාන සර්වාගමික පූජ්‍ය පක්ෂයත්, ඇමැති ඩග්ලස් දේවානන්දා, නියෝජ්‍ය ඇමැති එම්.කේ.සී.එස්.ගුණවර්ධන , පාර්ලිමේන්තු මන්ත්‍රී චන්ද්‍ර කුමාර් මුරුගේසු, විජය කලා මහේෂ්වරන්, උතුරු පළාත් ආණ්ඩුකාර ජී.ඒ.චන්ද්‍රසිරි මහත්වරු ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101182</link>
    <topic>යාපනේ රැය පහන් කළඑකම රාජ්‍ය නායකයා...</topic>
    <author/>
    <content>තල්අරඹින් සෙවණලත් සුන්දර යාපනයේ රාත්‍රියක් ගතකළ ප්‍රථම සහ එකම රාජ්‍ය නායකයා වශයෙන් ජනාධිපති මහින්ද රාජපක්‍ෂ මහතා ඉතිහාසයට එක්වෙයි.සංගුපිඩ්ඩි පාලම විවෘත කරමින් සිය යාපනය සංචාරය පෙරේදා (16) ඇරැඹූ ජනාධිපතිතුමා එදින රාත්‍රිය යාපනයේ සුන්දරත්වය විඳිමින් ගත කෙළේය. අනතුරුව ජනාධිපතිතුමා යාපනය ඇල්ෆ‍්‍රඩ් දොරෙඅප්පා ක්‍රීඩාංගණයේ ඊයේ (17) පැවැති ජාතික තෛපොංගල් උළෙලටත් සවස නාගදීප විහාරස්ථානයේ ආගමික කටයුතුවලටත් එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101183</link>
    <topic>යාපනේ තෛපොංගල් උළෙලේදීජනපතිට උණුසුම් පිළිගැනීමක්</topic>
    <author>ධනුෂ්ක ගොඩකුඹුර යාපනය සිට</author>
    <content>හින්දු භක්තිකයන්ගේ නව අවුරුදු උදාව සනිටුහන් කෙරෙන තෛපොංගල් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් යාපනය, දොරෙඅප්පා ක්‍රීඩාංගණයේදී අති උත්කර්ෂවත් අයුරින් ඊයේ (17) උදෑසන පැවැත්විණි.රාජ්‍ය නායකයකුගේ ප්‍රධානත්වයෙන් ජාතික තෛපොංගල් උළෙලක් පැවැත්වීම මෙන්ම තිස් වසරක කුරිරු ත්‍රස්තවාදයකින් බැට කෑ යාපනය නගරයේදී එය පැවැත්වීමත් මෙරට ඉතිහාසයේ ප්‍රථම වරට සිදුවූ කරුණු වශයෙන් සනිටුහන් වේ.දැවැන්ත ජනකායකගෙන් පිරී ඉතිරී ගිය දොරෙඅප්පා ක්‍රීඩාංගණයට හරියටම උදෑසන 10.15 ට ජනාධිපතිතුªමන් සම්ප්‍රාප්ත වීමත් සමඟම මේ ඓතිහාසික ආගමික මංගල්‍ය ඇරැඹිණ.ක්‍රීඩාංගණයට සැපත් ජනාධිපතිතුමන් තවිල් බෙර හා නාද ස්වරම් වාදකයන් සිය දෙනෙකුගේ ආශිර්වාද වාද්‍ය වෘන්දන මධ්‍යයේ මහත් හරසරින් පිළිගැනුණු අතර පාසල් දරු දැරියෝ මල් මාලා පළඳවා සිය රාජ්‍ය නායකයාට ගෞරව කළහ.හින්දු ආගමික චාරිත්‍රානුකූලව පිළිගත් ජනාධිපතිතුමන්ට රැස්ව සිටි ජනතාවගේ උණුසුම් ප්‍රතිචාර හිමි විය.අනතුරුව ජනාධිපතිවරයා තෛපොංගල් සමරනු වස් ඉදිකළ විශේෂ පීඨිකාව වෙත ගොස් කිරි උතුරවා පොංගල් බත පිසීම සඳහා ප්‍රථම හාල් මිට එක් කළේ ආගමික වතාවත් මධ්‍යයේය.සිය අස්වැන්නෙන් ලබා ගන්නා නැවුම් සහලින් පොංගල් බත් පිස සූර්ය දිව්‍ය රාජයාණන්ට ගෞරව කිරීම හින්දු භක්තිකයන්ගේ පැරැණි චාරිත්‍රයකි.ජනාධිපතිවරයා අනතුරුව ගණ දෙවි ප්‍රතිමාවට පුෂ්පෝපහාර දක්වා දේවාශිර්වාද ලබා ගත් අතර උතුරේ ගොවි ජනතාවගේ ගොවිතැන් කටයුතු පහසු කරවනු පිණිස නව ට්‍රැක්ටර් 41 ක් ප්‍රදානය කිරීමටද එක් විය.ප්‍රධාන වේදිකාව වෙත ජනාධිපතිවරයා සැපත් වීමත් සමගම ජාතික ගීය ගායනා කෙරිණ. මේ අතරතුර ආශිර්වාද මංගල පූජා වාද්‍ය භාණ්ඩ ද වැයිණ. උළෙලට සපැමිණි සියලු හින්දු පූජකතුමන්ලා ජනාධිපතිවරයාට මල්මාලා සහ සළු පළඳවා ආශිර්වාද පුද කළ අතර යාපනය නගරාධිපතිනි යෝගේශ්වරී සම්ගුණරාසා මහත්මිය විශේෂ තිළිණයක් පුද කළහ.අනතුරුව ජනාධිපතිතුමා හින්දු පූජකතුමන්ලාට විශේෂ තිළිණ පිරිනැමීමකටත් යාපනය විශ්වවිද්‍යාලයට තේරුණු නවක සිසු සිසුවියන්ට ලැප්ටොප් පරිගණකත් පේදුරුතුඩුව පාපන්දු කණ්ඩායමට ක්‍රීඩා උපකරණත් බෙදා දීමේ අවස්ථාවට එක් විය.දේශපාලන පක්ෂ භේදයකින් තොරව උතුරේ පක්ෂ විපක්ෂ සියලු දේශපාලනඥයන් හා ජනතාව මේ උළෙලට එක්ව සිටීම සුවිශේෂී කරුණකි. ජනාධිපති මහින්ද රාජපක්ෂ මහතා සහ සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතා මෙහිදී අදහස් දැක්වූහ.නියෝජ්‍ය ඇමැති එම්. කේ. ඩී. එස්. ගුණවර්ධන, පාර්ලිමේන්තුවේ නියෝජ්‍ය කාරක සභා සභාපති චන්ද්‍රකුමාර් මුරුගේසු, උතුරු පළාත් ආණ්ඩුකාර ජී. ඒ. චන්ද්‍රසිරි, ජනාධිපති ලේකම් ලලිත් වීරතුංග මහත්වරු සමග හිටපු පාර්ලිමේන්තු මන්ත්‍රී අභාවප්‍රාප්ත ටී. මහේෂ්වරන් මහතාගේ බිරිඳ වන පාර්ලිමේන්තු මන්ත්‍රී විජයකලා මහේෂ්වරන් මහත්මිය ද මේ අවස්ථාවට එක්වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101184</link>
    <topic>එ. ජා. මානුෂීය කටයුතු ලේකම්කැතරින් බ්‍රැග් හෙට දිවයිනට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානුෂීය කටයුතු පිළිබඳ ලේකම් හා නියෝජ්‍ය හදිසි සහන සම්බන්ධීකාරක කැතරින් බ්‍රැග් මහත්මිය තෙදින නිල සංචාරයක් සඳහා හෙට (19) ශ්‍රී ලංකාවට පැමිණීමට නියමිතය.ජල ගැලීම් හේතුවෙන් විපතට පත් ජනතාවගේ හදිසි අවශ්‍යතා සොයා බලා ඊට කඩිනම් විසඳුම් ලබාදීම සම්බන්ධයෙන් සොයා බැලීම ඇයගේ  ශ්‍රී ලංකා සංචාරයේ අරමුණ බව එක්සත් ජාතීන්ගේ සංවිධානයේ කොළඹ පිහිටි කාර්යාලයීය ජ්‍යෙෂ්ඨ ප්‍රකාශකයෙක් දිනමිණට පැවසීය.මෙය කැතරින් බ්‍රැග් මහත්මියගේ පළමු ශ්‍රීීලංකා සංචාරය වන අතර විපතට පත් වූ ජනතාවගේ අවශ්‍යතා සොයා බැලීම සඳහා ඇය ඒ ඒ ප්‍රදේශවල සංචාරය කිරීමටද නියමිතය.ලබන (21) දා තෙක් මෙරට රැඳී සිටින කාලය තුළ ඒ මහත්මිය රජයේ නියෝජිතයින් ඇතුළු පිරිසක් හමුවීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101185</link>
    <topic>වනජීවී ජාවාරම් මැඬීමටදේශීය-ජාත්‍යන්තර සංවිධාන අත්වැල් බැඳ ගනිති</topic>
    <author>මහින්ද අලුත්ගෙදර</author>
    <content>නීතිවිරෝධී වනජීවී ජාවාරම් මැඬලීම සඳහා දේශීය හා ජාත්‍යන්තර රාජ්‍ය සංවිධාන අත්වැල් බැඳගනී.මේ සඳහා ශ්‍රී ලංකා වනජීවී නීති ක්‍රියාත්මක කිරීමේ ජාලය සංවිධානය කරන “දකුණු ආසියාව සමඟ අත්වැල් බැඳගනිමු” යන්න තේමාව කරගත් 2011 ජාතික උපදේශකත්ව වැඩමුළුව කොළඹ දී ඊයේ (17) ආරම්භ විය. ම් වැඩමුළුව නීති විරෝධී වනජීවී ජාවාරම් සම්බන්ධයෙන් මෙන්ම තාක්ෂණික හා අන්තර්ක්‍රියාකාරී සැසිවාරයන්ගෙන් සමන්විත වන අතර දැනුම හා තොරතුරු කාර්යක්ෂමව බෙදා හදා ගැනීමත්, ජාලීය කරණය තුළින් දේශීය වැඩසටහන් හි ගුණාත්මක වර්ධනයට අවශ්‍ය වන අන්දමේ සංවාද මණ්ඩපයක්ද මෙමඟින් ගොඩ නැඟේ.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඇරැඹි මේ වැඩමුළුව අද (18) අවසන් වන අතර ශ්‍රී ලංකාව නියෝජනය කරමින් මේ සඳහා වනජීවී සංරක්ෂණ දෙපාර්තමේන්තුව, ශ්‍රී ලංකා රේගුව, ශ්‍රී ලංකා පොලීසිය, වන සංරක්ෂණ දෙපාර්තමේන්තුව, ධීවර හා ජලජ සම්පත් දෙපාර්තමේන්තුව, ශ්‍රී ලංකා වෙරළාරක්ෂක අධිකාරිය හා ශ්‍රී ලංකා උද්භිත උද්‍යානය යන ආයතන සහභාගි වෙයි.මේ අවස්ථාවට පැමිණි විදුලිබල හා බලශක්ති ඇමැති පාඨලී චම්පික රණවක මහතා අදහස් දක්වමින් ප්‍රකාශ කළේ ශාක හා සත්ත්ව විවිධත්වය අතින් ශ්‍රී ලංකාව පොහොසත් රටක් වන අතර ඉන් සියයට 25ක් පමණ මෙරටට ආවේනික ඒවා බවය.ඇතැම් සත්ත්ව වර්ගයන් වඳවී යාමේ තර්ජනයට ලක්ව ඇතැයි පෙන්වාදුන් ඇමැතිවරයා ඊට හේතුව නීතිවිරෝධී ශාක හා සත්ත්ව වෙළෙඳාම බවත් එය කලාපයටම පොදු ප්‍රශ්නයක් නමුත් විශේෂයෙන්ම අපේ රටට බලපාන්නේ දුලභ ගනයේ සත්ත්ව හා ශාක කොටස් මෙවැනි නීති විරෝධී බලපෑම්වලට ලක්වීම නිසා බවත් පැවැසීය.කෙසේ වුවද ඒවායේ පැවැත්ම තහවුරු කිරීම අපේ වගකීමක් වනඅතර විවිධ වූ ශාක හා සත්ත්ව විශේෂ රැක ගැනීම සඳහා අපිට ඇති නීතිමය යන්ත්‍රණය වන්නේ සත්ත්ව හා ශාක ආරක්ෂණ පනත බවත් එය පසුගිය 2009 වර්ෂයේ දී සංශෝධනය කළ බවත් හෙතෙම සිහිපත් කළේය.සංශෝධිත විධිවිධාන යටතේ නීති විරෝධී වෙළෙඳාම් සම්බන්ධයෙන් කටයුතු කිරීමට හැකි බව පෙන්වා දුන් පාඨලී චම්පික රණවක මහතා සත්ත්ව හා ශාක කොටස් වෙළඳාම් කළ හැක්කේ අදාළ බලධාරීන්ගේ අවසරය මත පමණක් වන අතර ඒ සඳහා අවසර ලබා දෙන්නේ විද්‍යාත්මක හේතු සඳහා පමණක් බවද කියා සිටියේය.ඒ මහතා පෙන්වා දුන්නේ ඇතැම් ශාක වර්ග ඉතා දරුණු ලෙස අඩුවෙමින් තිබෙන බවයි. මීට අමතරව ජෛව කොල්ල කෑම සම්බන්ධයෙන් ප්‍රමුඛ අවධානය යොමු කළ යුතු බව කී ඇමැතිවරයා ඇතැම් අවස්ථාවල විදේශිකයන් අපේ රටේ බුද්ධිමය දේපළ අයිතීන් සොරා ගන්නා බවද කීවේය. මේ තුළින් විද්‍යාත්මක වශයෙන් අපිට උරුම දේ හා අපේ සම්ප්‍රදායික දැනුම අහිමි වී යන බවද පැවැසුවේය.ආර්ථික සංවර්ධන ඇමැති බැසිල් රාජපක්ෂ, ගොවිජනසේවා හා වන ජීවී අමාත්‍යාංශයේ ලේකම් උදේනි වික්‍රමසිංහ, වනජීවී සංරක්ෂණ දෙපාර්තමේන්තුවේ අධ්‍යක්ෂ ජනරාල් ආචාර්ය චන්ද්‍රවංශ පතිරාජ, නියෝජ්‍ය අධ්‍යක්ෂ ජනරාල් රන්ජන් මාරසිංහ මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101186</link>
    <topic>‘පින්නවල නීලගිරි’ මියයයි:තිදෙනකුගේ වැඩ තහනම්</topic>
    <author>රඹුක්කන විශේෂ හා රඹුක්කන උතුර සමූහ</author>
    <content>පින්නවල අලි අනාථාගාරයේ සිටි “නීලගිරි” නමැති හස්තියා මියගොස් ඇත. අලි බලන්නන් විසින් බීමතින් හෙණ්ඩුවලින් ඇනීම හේතුවෙන් මේ අලියාගේ මරණය සිදුව තිබේ.1989 වර්ෂයේ දී ලාහුගල ප්‍රදේශයේ කැලයකින් අල්ලාගෙන පින්නවල අලි අනාථාගාරයට ගෙනැවිත් තිබූ මෙම හස්තියාගේ වයස අවුරුදු 23 කි.මීට මාස දෙකකට පමණ පෙර අලි බලන්නනන්ගේ පහරදීමෙන් බරපතළ තුවාල ලැබ සිටි මේ හස්තියාගේ ජීවිතය බේරා ගැනීම සඳහා ගත් සියලු උත්සාහයන් ව්‍යර්ථ විය.ඊයේ (17) පෙරවරු 4.00 ට පමණ මියගිය නීලගිරි හස්තියාගේ මරණයට සම්බන්ධ බවට සැක කෙරෙන සහකාර සත්ත්ව ආරක්ෂකයකුගේ හා අලි බලන්නන් දෙදෙනකුගේ වැඩ තහනම් කර සිද්ධිය සම්බන්ධයෙන් විධිමත් පරීක්ෂණයක් සිදුකරන බවද, ඊට සම්බන්ධ සිල්ලන්ට එරෙහි නීතිය තදින් ක්‍රියාත්මක කරන බවද ජාතික සත්වෝද්‍යානයේ අධ්‍යක්ෂ ජනරාල් භාෂ්වර සේනාංක ගුණරත්න මහතා පැවසීය.මේ සිදුවීම සම්බන්ධයෙන් තමා දැනුවත් වූයේ මීට සති එක හමාරකට පමණ පෙර බව කී අධ්‍යක්ෂ ජනරාල්වරයා අලියාගේ ජීවිතය රැක ගැනීම සඳහා පේරාදෙණිය විශ්ව විද්‍යාලයේ හා ජාතික සත්වෝද්‍යාන දෙපාර්තමේන්තුවේ පශු වෛද්‍ය නිලධාරීන්ගේ අධීක්ෂණය යටතේ දිවා රාත්‍රී ප්‍රතිකාර කළ බව වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101187</link>
    <topic>සෑම වසරකම ජනවාරි 17සත්වෝද්‍යාන ශෝක දිනයක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේදී අලි බලන්නන්ගේ පහරදීමෙන් මියගිය “නීලගිරි” හස්තියා වෙනුවෙන් සෑම වසරකම ජනවාරි 17 වැනි දින ජාතික සත්වෝද්‍යාන දෙපාර්තමේන්තුවේ ශෝක දිනයක් ලෙස නම් කරන බව සත්වෝද්‍යාන අධ්‍යක්ෂ ජනරාල් භාෂ්වර සේනාංක ගුණරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101188</link>
    <topic>සිරිපා වන්දනාවේ ගිය තරුණයෝ 2ක් කැලණි ගඟට බිලි</topic>
    <author>සබරගමුව සමූහ මහේෂා පියුමාලි සුරන්ජිත් පෙරේරා හා යටියන්තොට සමූහ කුමාරසිංහ ගුණදාස</author>
    <content>ගල්කිස්සේ සිට ශ්‍රීපාද වන්දනාවේ ගිය තරුණයන් පිරිසකගෙන් දෙදෙනෙකු යටියන්තොට ප්‍රදේශයේදී කැලණි ගඟේ දිය පහරට හසුවී ගසාගෙන ගොස් තිබේ.ඔවුන්ගේ මළ සිරුරු නාවික හමුදාවේ කිමිදුම්කරුවන් විසින් ඊයේ (17) සොයා ගන්නා ලදි.මිය ගිය දෙදෙනා ගල්කිස්ස පීරිස් පාරේ පදිංචි අයෙන්ද්‍ර ලක්මාල් (21) සහ සුමිත් හේමන්ත කුමාර අල්විස් (22) වෙති. සුමිත් හේමන්ත විවාහකයෙකි.පසුගිය සිකුරාදා රාත්‍රියේ තරුණයන් දස දෙනෙකු ගෙන් සහ එක් තරුණියකගෙන් යුත් මේ පිරිස ශ්‍රී පාද වන්දනාවේ ගොස් නැවත ගල්කිස්සට එමින් සිටියදී දිය නෑම සඳහා යටියන්තොට ප්‍රදේශයේ්දී කැලණි ගඟට බැස තිබේ.ඔවුන් මත්පැන් පානය කර ඇති බවද කියැවේ. තරුණයන් දෙදෙනා එකට අත්වැල් බැඳගෙන දියට පැන ඇති අතර එම ස්ථානයේ පැවති අධික ජල පහර මොවුන් ජලයේ එක්වරම පහළට ගසාගෙන ගොස් ඇති බව සංචාරයේ යෙදුණ අනෙක් තරුණයන් යටියන්තොට පොලිසියට ප්‍රකාශ කර ඇත.සිද්ධිය සම්බන්ධයෙන් සංචාරයට එක්වූ තරුණයින් සහ තරුණිය ඊයේ යටියන්තොට පොලිසියට රැගෙන ගොස් වැඩිදුරටත් ප්‍රශ්න කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n1101189</link>
    <topic>පින්නවල අලුත් අලි බබා</topic>
    <author/>
    <content>පින්නවල අලි අනාථාගාරයේදී තවත් අලි පැටවෙක් ඊයේ (17) පෙරවරු 2.00 ට පමණ උපත ලැබීය.අලි අනාථාගාරයේ වෙසෙත ‘ළසදා’ කෙණෙරගේ දෙවැනි පැටවා වන අතර අලි අනාථාගාරයේ උපන් 53 වැනි අලි පැටවාය. මෙම පැටවා පසුගිය සති පහක කාලය තුළ පින්නවලින් බිහිවූ තෙවැනි අලි සිඟිත්තාය.පසුගිය දෙසැම්බර් 10 දා ‘මායා’ නැමැති කෙණෙර ද දෙසැම්බර් 27 දා ‘ෂර්මි’ නමැති කෙණෙරද මීට පෙර පැටවුන් බිහි කළෝය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n11011810</link>
    <topic>පාකිස්තානුවා ඇතුළු සය දෙනා රිමාන්ඩ්</topic>
    <author>සිරන්ජනි කුමාරි</author>
    <content>පාකිස්තානයේ සිට මෙරටට අර්තාපල් ආනයනය කරන මුවාවෙන් රුපියල් කෝටි 50ක් වටිනා හෙරොයින් රැගෙන ඒමේ සිද්ධියට සම්බන්ධ බව කියන පාකිස්තාන ජාතිකයා ඇතුළු සැකකරුවන් හයදෙනා මේ මස 26 වැනි දින දක්වා රක්‍ෂිත බන්ධනාගාරගත කරන ලෙස මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.සැකකරුවන් පොලිස් මත්ද්‍රව්‍ය නාශක කාර්යංශයේ මාසයක කාලයක් රැදවුම් නියෝග මත රඳවා ප්‍රශ්න කිරීමෙන් අනතුරුව අධිකරණයට ඉදිරිපත් කර තිබිණි.ආනයනය කළ අර්තාපල් කන්ටේනරයක ප්ලාස්ටික් අර්තාපල් ගෙඩි තුළ ඉතා සූක්‍ෂමව මේ මත්ද්‍රව්‍ය සඟවා තිබුණු බවට පොලිසිය අධිකරණයට දැන්වීය.ඉකුත් 23 වැනි දින අර්තාපල් රැගත් කන්ටේනරය වරායට සේන්දු වී තිබුණු අතර එය භාරකාරත්වය නොමැතිව සතියක කාලයක් වරායේ තිබී ඇත.මේ පිළිබඳව සැක සිතූ පොලිසියට වැඩිදුර විමර්ශන පැවැත්වීමේදී සැකකරුවන් හා මත්ද්‍රව්‍ය තොගය අත්අඩංගුවට ගැනීමට හැකිවී තිබේ.පාකිස්තාන ජාතික සැකකරු සංචාරක වීසා මගින් මෙරටට පැමිණ ඇති බවටත් ව්‍යාජ අර්තාපල් ගෝනි 943ක් කන්ටේනරයේ තිබූ බවටත් පොලිසිය වැඩිදුරටත් අධිකරණය හමුවේ කරුණු දක්වමින් පැවසීය.වෙදගේ මාලිබේ, ඩෙනිස් පෙරේරා, මොහොමඩ් නිසාම් කාසිම්, ෂාවුඩ් අන්වර්, සැනේ මොහොමඩ් යන සැකකරුවන් මෙලෙස බන්ධනාගාරගත කෙරිණි.පොලිස් මත්ද්‍රව්‍ය කාර්යංශයේ නිලධාරීහු සැකකරුවන් අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n11011811</link>
    <topic>මහනුවර මූලස්ථාන පොලිසිය ළඟමගබ්සා මධ්‍යස්ථානයක් පවත්වලා</topic>
    <author>ඉන්දික පොල්කොටුව</author>
    <content>මහනුවර මූලස්ථාන පොලිසිය ආසන්නයේ පිහිටි පෞද්ගලික වෛද්‍ය මධ්‍යස්ථානයක් තුළ කලක තිස්සේ සිට හොර රහසේ පවත්වාගෙන ගිය ගබ්සා මධ්‍යස්ථානයක් ඊයේ (17) වැටලූ මහනුවර කොට්ඨාස බුද්ධි තොරතුරු ඒකකය වෛද්‍ය ක්ෂේත්‍රයේ මහාචාර්්‍යවරයකු ලෙස පෙනී සිටි ව්‍යාජ වෛද්‍යවරයකු ඇතුළු පස් දෙනකු අත්අඩංගුවට ගෙන තිබේබුද්ධි අංශ නිලධාරීහු කලක් තිස්සේ සිදු කළ පරීක්ෂණයකින් පසු මේ ගබ්සා මධ්‍යස්ථානය වැටලූහ. මෙහිදී ව්‍යාජ වෛද්‍යවරයාට අමතරව, වෛද්‍ය මධ්‍යස්ථාන භාරකරු හා හෙදියක ලෙස පෙනී සිටි දෙදෙනකුද තවත් සැකකාර යුවළක්ද අත්අඩංගුවට ගෙන ඇත.ඇතැම් පාසල් ශිෂ්‍යාවන් ඇතුළු කාන්තාවන් මේ ගබ්සා මධ්‍යස්ථානය තුළින් හොර රහසේ ගබ්සා කැර ගැනීම් සිදු කැර ගන්නා බවට පොලිසියට ලැබුණු තොරතුරු මත එය වටලා තිබේ.මහනුවර මූලස්ථාන පොලිසියට අනුයුක්ත සිවිල් ආරක්ෂක බළකා සෙබළියක ව්‍යාජ ලෙස යොදවා මේ මධ්‍යස්ථානය වටලා ඇති අතර එම මධ්‍යස්ථානය තුළින් ගබ්සාවක් කිරීමට රුපියල් 15,000ක මුදලක් අය කැර ඇතැයි පොලිසිය අනාවරණය කැරගෙන ඇත.මෙහිදී ගබ්සා මධ්‍යස්ථානය තුළ තිබූ බෙහෙත් පෙති, කතුරු එන්නත් කටු, අත් ආවරණ ඇතුළු බෙහෙත්වර්ග හා උපකරණ තොගයක්ද පොලිසිය මගින් අත්අඩංගුවට ගෙන තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ විශේෂ උපදෙස් මත මහනුවර කොට්ඨාස බුද්ධි අංශ ස්ථානාධිපති ප්‍රධාන පොලිස් පරීක්ෂක ටී.එස්. මීඩින් මහතාගේ මෙහෙයවීමෙන් පොලිස් පරීක්ෂක එම්. ෆයිරුස්, උප පොලිස් පරීක්ෂක කේ.බණ්ඩාර, පොලිස් සැරයන් වරුන්වන එස්.රූබි, ආර්. බාලසූරිය, කාන්තා පොලිස් සැරයන් ඩබ්ලිව්.ප්‍රේමලතා මහත්ම මහත්මීහු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n11011812</link>
    <topic>බැංකු රැකියා ලබාදීමටමුදල් ලබාගත් සැක අයෙක් දැලේ</topic>
    <author>අසේල කුරුළුවංශ</author>
    <content>ජනාධිපති ලේකම් කාර්යාලයේ හා මුදල් හා ක්‍රම සම්පාදන අමාත්‍යාංශයේ ලිපි ශීර්ෂ ව්‍යාජ ලෙස සකස් කර රජයේ බැංකුවල රැකියා ලබා දෙන බව පවසමින් පුද්ගලයින් රැසක් රවටා රුපියල් ලක්ෂ 10 කට අධික මුදලක් වංචා කළ බව කියන පුද්ගලයකු මහනුවර පොලිසියේ විශේෂ විමර්ශන ඒකකය මගින් ඊයේ (17) අත්අඩංගුවට ගෙන තිබේ.සැකකරු සුදුහුම්පොළ නාගස්තැන්න ප්‍රදේශයේ පදිංචි අයෙකි.මාතලේ ප්‍රදේශයේ පදිංචි විශ්‍රාමික බැංකු නිලධාරියකු හා ග්‍රාම නිලධාරියකු විසින් මහනුවර පොලිසියට කරන ලද පැමිණිල්ලකින් පසු පරීක්ෂණ පැවැත්වූ පොලිසිය මොහු අත්අඩංගුවට ගෙන තිබේ. සැකකරු සතුව ව්‍යාජ ලෙස සකස්කළ ජනපති ලේකම් කාර්යාලයේ හා මුදල් හා ක්‍රමසම්පාදන අමාත්‍යාංශ පරිපාලන ලේකම්වරයාගේ ලිපි ශීර්ෂ රැසක් පොලිසිය සොයාගෙන ඇත.මොහු බැංකු රැකියා ලබාදෙන බවට තවත් පුද්ගලයින් රැසකගෙන් මුදල් ලබා ගෙන ඇති බවට පොලිසිය සැක කරයි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත පොලිස් අධිකාරී එම්. බී. මහගෙදර මහතාගේ මෙහෙයවීමෙන් මහනුවර පොලිස් මූලස්ථානාධිපති ප්‍රධාන පොලිස් පරීක්ෂක එම්. බී. පලිහවඩන මහතා ඇතුළු පිරිසක් සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n11011813</link>
    <topic>උපපොලිස් පරීක්ෂකගංජා විකුණා දැලේ</topic>
    <author>අසේල කුරුළුවංශ හාහසලක සමූහ</author>
    <content>පොලිස් විශේෂ කාර්ය බලකායේ උපපොලිස් පරීක්ෂකවරයකු ගංජා ග්‍රෑම් 450ක් සමඟ උඩුදුම්බර පොලිසිය විසින් ඊයේ (17) පුවක්පිටිය ප්‍රදේශයේදී අත්අඩංගුවට ගනු ලැබ ඇත.පොලිස් නිලධාරීන් දෙදෙනෙකු සාමාන්‍ය පුරවැසියන් ලෙස වෙස්වලා ගෙන ගොස් මෙම පුද්ගලයාගෙන් මුදල් දී ගංජා ලබාගැනීමට කටයුතු කැර ඔහු අත්අඩංගුවට ගෙන තිබේ.සැකකරු නැගෙනහිර ප්‍රදේශයේ සේවය කැර හසලක ඔහු පදිංචි ප්‍රදේශයට පැමිණෙද්දි ගංජා, රැගෙනවිත් අළෙවිකරන බව පොලිස් පරීක්ෂණ මගින් අනාවරණය වී ඇත. සැකකරු සමඟ ඔහුට අයත් ත්‍රිරෝද රථයද පොලීසිය අත්අඩංගුවට ගෙන තිබේ. උඩුදුම්බර පොලිස් ස්ථානාධිපති ප්‍රධාන පොලිස් පරීක්ෂක සේනක බණ්ඩාර ජයසිංහ මහතා ඇතුළු කණ්ඩායමක් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=n11011814</link>
    <topic>සක්විති රණසිංහ යළි රිමාන්ඩ්</topic>
    <author>මානෙල් පුෂ්පකුමාරි</author>
    <content>සක්විති නමින් ව්‍යාජ මූල්‍ය ආයතනයක් පවත්වාගෙන යමින් ජනතාවගෙන් රුපියල් කෝටි 105 කට අධික මුදලක් වංචා කිරීම සම්බන්ධයෙන් රිමාන්ඩ් කර සිටින අභය රණසිංහ මුදියන්සේලාගේ චන්දන වීර කුමාර රණසිංහ හෙවත් සක්විති රණසිංහ සහ ජේ. ජී. කුමාරි අනුරාධිනී (යුවළ) ලබන 28 තෙක් තවදුරටත් රිමාන්ඩ් භාරයේ තැබීමට නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියෝග කෙළේ ය.දෙවන සැකකාරිය වන ජේ. ජී. කුමාරි අනුරාධිනී ඇප මත මුදාහරිනවාද? නැද්ද? තීන්දුව දීම එදින නිකුත් කරන බවද මහේස්ත්‍රාත්වරයා සඳහන් කෙළේය. රහස් පොලිසිය මෙහිදී වැඩිදුර වාර්තා මඟින් කරුණු දක්වමින්, මෙම සිද්ධියේ සැකකරුවකු වන බී. එල්. එරික් පුෂ්පකුමාර නැමැත්තා අත්අඩංගුවට ගත් අවස්ථාවේ මිරිහාන පොලිසිය අත්අඩංගුවට ගත් මෝටර් රථ දෙකක් පිළිබඳ විස්තර වාර්තා හා අදාළ ලේඛන මෙතෙක් රහස් පොලිසිය වෙත භාරදී නැතැයි ද කියා සිටියේ ය.මෙහිදී මිරිහාන පොලිසිය ලේඛනයක් අධිකරණයට යොමු කරමින් අදාළ මෝටර් රථ දෙක ඒවායේ හිමිකරුවන් වන මොහොමඩ් අතාස් සහ කේ. එල්. එන්. චන්ද්‍රසිරි පේ‍්‍රරා නැමැත්තන්ට අධිකරණ නියමය මත මිරිහාන උප සේවා රාජකාරී නිලධාරීන් හරියාකාරව භාරදී ඇති බව දන්වා සිටියේය.රහස් පොලිසිය සැක දෙදෙනා අප මත මුදා නොහරින ලෙස කළ ඉල්ලීමකට අනුව ඔවුන් තවදුරටත් රිමාන්ඩ් භාරයේ තැබීමට ද අධිකරණයෙන් නියම විය.විදුර පී. මංචනායක, තිස්ස විජේරත්න, වසන්ත රණසිංහ යන නීතිඥවරු සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=r1101181</link>
    <topic>තැඹිලිපොත-වල්පොළ මාර්ගය මඩ වගුරක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රුපියල් ලක්ෂ පහක මුදලකින් සංවර්ධනය කළ කොටවැල්ල තැඹිලිපොත හරහා වල්පොළ මාර්ගය එකම මඩ වගුරක් බවට පත්ව තිබේ.2008 වර්ෂයේ මාර්තු මස 15 දින ජාතික සවිය ගම නැගුම වැඩසටහන යටතේ සංවර්ධනය කිරීමට පියවර ගත්තද එහි සංවර්ධන කටයුතු නිසි ප්‍රමිතියකින් තොරව සිදු කිරීමෙන් ගමනාගමන කටයුතු වලට බාධා පැමිණ තිබේ.මෙම මාර්ගය ප්‍රයෝජනයට ගනු ලබන තැඹිලිපොත හඟවෙල ඉහළ වල්පොළ පහළ වල්පොළ කාඩවට්ටිය ඇතුළු ගම් රැසක ජනතාව භාවිතා කරනුයේ මෙම මාර්ගයයි.පී. ජී. එන්. සේනාධීර මහතාමේ මාර්ගය කිලෝමීටර් 2 ක් සංවර්ධනය කරන්නට මුදල් ප්‍රතිපාදන ලැබුණා. ඒ මුදලින් පාරේ ආරම්භයේ පැති බැම්මත් පාරට පස් දාපු එක විතරයි කළේ. මේ පාර අද මඩ වෙලා.ටී. ඩී. සී. මිත්‍රදාස මහතාගම් රැසක් මේ පාර ප්‍රයෝජනයට ගන්නවා. පාර අවසානයේ වල්පොළේ ටැම්පිට විහාරය පිහිටා තිබෙනවා. මේ පන්සලට යාමත් දැන් දුෂ්කර කාර්යයක්. මුදල් තිබිලත් පාර හොඳට හදලා නෑ.ඒ. ජී. මිල්ටන් ජයසේකර මහතාකාගේ වුණත් මේ පාරවල් වලට වැය කරන්නේ මහජනයාගේ මුදල්. කවුරු හරි කමක් නෑ අපිට මේ පාරහදල දෙන්න කියලයි අපි කියන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=r1101182</link>
    <topic>කොළඹ දිස්ත්‍රික්කයේලේකම් කාර්යාල 113කටමප්‍රමිති සහතික</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ දිසා ලේකම් කාර්යාලය සහ එම දිස්ත්‍රික්කයේ පිහිටි ප්‍රාදේශීය ලේකම් කාර්යාල 13ටම එකම අවස්ථාවක ශ්‍රී ලංකා ප්‍රමිති ආයතනයෙන් අයි.එස්.ඕ. 9001 - 2008 වර්ෂ සඳහා සහතික හිමි වී ඇත.පරිපාලන දිස්ත්‍රික්කයකට එකම අවස්ථාවක මේ අන්දමින් සහතික ගණනාවක් හිමිවූ ප්‍රථම අවස්ථාව මෙය බව ශ්‍රී ලංකා ප්‍රමිති ආයතනයේ පද්ධති සහතිකකිරීමේ අධ්‍යක්ෂ ධර්මවර්ධන ආටිගල මහතා කොළඹ දිස්ත්‍රික් කාර්යාලයේදී පැවැති නිලධාරී හමුවකදී කීය.රාජ්‍ය අංශයේ සේවා සැපයුම නිසි ප්‍රමිතියකට ලක් කිරීමෙන් මුළු රාජ්‍යසේවාව ප්‍රසංශාවට ලක්වන බවද ඒ මහතා පැවසීය. ඒ අනුව කොළඹ දිස්ත්‍රික් ලේකම් කාර්යාලයට සහ කොළඹ දිස්ත්‍රික්කයේ පිහිටි තිඹිරිගස්යාය, ශ්‍රී ජයවර්ධනපුර, කෝට්ටේ කොළඹ ,කොළොන්නාව මහරගම, රත්මලාන, මොරටුව, දෙහිවල, කඩුවෙල, කැස්බෑව, පාදුක්ක, සීතාවක, හෝමාගම, ප්‍රාදේශීය ලේකම් කාර්යාල 13ටම ජනාධිපති මහින්ද රාජපක්ෂ මහතා අතින් ජනාධිපති කාර්යාලයේදී අන්තර්ජාතික තත්ත්ව අයි.එස්.ඕ. 9001 – 2008 සහතික පිරිනැමීමට නියමිත බව මෙහිදී හෙළිකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=r1101183</link>
    <topic>යාල - නාරගල පාරසංවර්ධන වැඩ කඩිනමින්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>බුලත්සිංහල මැතිවරණ ප්‍රදේශයට අයත් මදුරාවල ප්‍රාදේශීය සභාවට අයත් නිතරම ගංවතුරට ලක්වන යාල – නාරගල මාර්ගය රුපියල් කෝටියක වියදමින් සංවර්ධනය කිරීම මේ දිනවල ඉතා ශීඝ්‍රයෙන් සිදුකෙරෙමින් පවතී.මෙම මාර්ගය ඉදිකළ පසු මේ අයුරින් සිදුකැරෙන දැවැන්ත මාර්ග පුළුල් කිරීම මෙය වෙයි. බස්නාහිර පළාත් සභා මන්ත්‍රී ලලිත් කුමාර මහතාගේ ඉල්ලීම පරිදි මහා මාර්ග නියෝජ්‍ය ඇමැති නිර්මල කොතලාවල මහතා හා ආර්ථික සංවර්ධන ඇමති බැසිල් රාජපක්ෂ යන මහත්වරුන් විසින් මෙම මාර්ගය සංවර්ධනය සඳහා ප්‍රතිපාදන වෙන් කර දී ඇතැයි බස්නාහිර පළාත් සභා මන්ත්‍රීවරයා කීය. ඉදිකිරිම් කටයුතු බස්නාහිර පළාත් මාර්ග අධිකාරියේ මූලිකත්වය යටතේ සිදුකැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=r1101184</link>
    <topic>කුඩා හීනටියන්ගල සිරි සීවලී විදුහලේඅඩු පාඩු සපුරා දෙන්න</topic>
    <author>නාගොඩ විශේෂ එන්. විජේරත්න</author>
    <content>කුඩා හීනටියන්ගල සිරි සීවලී මහා විද්‍යාලය කළුතර නගරයට කිලෝමීටර් 4ක් දුරින් පිහිටා තිබේ. සිසු සිසුවියන් 500ක් පමණ ඉගෙනුම ලබන මේ විද්‍යාලයේ අඩු පාඩු රැසක් පවතී.1923 වසරේදී තාවකාලික ගොඩනැගිල්ලක ආරම්භ වූ සිරි සීවලී මහ විද්‍යාලයට 1936 වසරේදී ස්ථිර ගොඩනැගිල්ලක් ලැබුණි.මෙහි වත්මන් ගුරු මණ්ඩලය 18 කි. අනධ්‍යයන කාර්ය මණ්ඩලයේ දෙදෙනකි. 1 වැනි ශ්‍රේණියේ සිට 11 වැනි ශ්‍රේණිය දක්වා පන්ති පැවැත්වේ. විද්‍යා ගුරුවරයකු සිටියද විද්‍යාගාරයක් මෙහි නොමැත.විදුහල්පති කාර්යාලය පිහිටා ඇත්තේ මාධ්‍ය ඒකකය තුළය. අබලන්ව ඇති පැරණි ගුරු නිවාසය තුළ පරිගණක ඒකකය පවත්වාගෙන යයි.ගෘහ විද්‍යාගාරයද එහිම පැවැත්වේ. විද්‍යාලයට පුස්තකාලය සඳහා ගොඩනැගිල්ලක් නොමැත.අක්කර දෙකකින් සමන්විත වූ විද්‍යාල පරිශ්‍රය වටා කිසිදු තාප්පයක් හෝ වැටක් නොමැති වීමෙන් අනාරක්ෂිත බවට පත්ව තිබේ.මෙහි තැන් කීපයක ඉදි වූ වැසිකිළි කීපයකි. සමහර ඒවා ඉතා අබලන්ය. වැසිකිළි පද්ධතියක අවශ්‍යතාව ද මතුව තිබේ.නැටුම්, චිත්‍ර, සංගීත අංශ සඳහා බහුකාර්ය ගොඩනැගිල්ලක් නොමැතිවීමද විශාල අඩුපාඩුවකි.කිතුලාව, ගමගොඩ, රජවත්ත, ලාගෝස්වත්ත, අල්විස්වත්ත හා කිතුලාව සුනාමි නිවාස යෝජනා ක්‍රම ඇතුළු ප්‍රදේශවලින් සිසු සිසුවියන් සිරිසීවලී මහ විදුහලේ අධ්‍යාපනය ලැබීමට පැමිණෙති.වසර කීපයකට පෙර ධාවනය වූ ශ්‍රීලංගම බස් රථය අද වන විට දූව පන්සල මාර්ගයේ ධාවනය නොවේ. කිසිදු පෞද්ගලික බස් රථයක් ද ධාවනය නොවේ. මේ නිසා සිසුන් හා ගුරු මණ්ඩලය අසීරුතාවට පත්ව සිටිති.කිලෝමීටර් භාගයක් පමණ පා ගමනින් විදුහල වෙත පැමිණෙන්න සිදුවීමෙන් මේ විද්‍යාලයට මාරුවීම් ලද ගුරුවරුන් පවා නොඑන තත්ත්වයක් මතුව තිබේ.නගරයේ විදුහල් කරා දරුවන් යොමු කිරීම හේතුවෙන් මේ විදුහලට ඇතුළත්වන සිසුන්ගේ සංඛ්‍යාව වසරින් වසර අඩුවීමේ තත්ත්වයක්ද පවතී.නගරයේ විදුහල් වල භෞතික හා මානව සම්පත් වර්ධනය වන විට හා මෙවැනි විද්‍යාලවලට ඒ සම්පත් නොලැබීයාම මෙවැනි තත්ත්වයක් මතුවීමට හේතුවී තිබේ.මේ විදුහලේ පවතින අඩු පාඩු සපුරා විදුහල රැක දෙන ලෙස මවුපියෝ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=r1101185</link>
    <topic>මීගමුව මහ රෝහලේක්‍රීඩා වෛද්‍ය සායනයක්</topic>
    <author>කොච්චිකඩේ විශේෂ ඩී. මිහිදුකුල</author>
    <content>ගම්පහ දිස්ත්‍රික්කයේ පළමු ක්‍රීඩා වෛද්‍ය සායනය මීගමුව දිසා මහ රෝහලේ දී විවෘත කිරීම, නියෝජ්‍ය ඇමැති සරත් කුමාර ගුණරත්න, පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ, සෞඛ්‍ය අමාත්‍යාංශයේ ක්‍රීඩා ඒකකයේ අධ්‍යක්ෂ ජෙනරාල් ගීතාංජන මෙන්ඩිස් යන මහත්ම මහත්මීන්ගේ ප්‍රධානත්වයෙන් පැවැත්විණි.විවෘත කිරීමේ අවස්ථාවට සහභාගි වූ විශේෂඥ වෛද්‍ය ගීතාංජන මෙන්ඩිස් මහතා මෙසේ පැවැසීය.ක්‍රීඩාවෙන් වන අනතුරුවලින් වළක්වා ගැනීම, එම අනතුරුවලට ප්‍රතිකාර කිරීම සහ පුනරුත්ථාපනය කිරීම මේ සායන තුළින් සිදු කරනවා.ජාතික මට්ටමේ ක්‍රීඩකයන් ගම තුළින් බිහිකිරීම මෙහි තවත් ඉලක්කයක් වී තිබෙනවා. ක්‍රීඩාවට බලය අවශ්‍යයි. එම බලය තහනම් උත්තේජනක මගින් ලබාගැනීමට ඇතැම් ක්‍රීඩක ක්‍රීඩිකාවන් උත්සහ කරනවා. එය වළක්වාලීමට අවශ්‍ය ප්‍රතිකාර විදි මෙහි දී සිදුවෙනවා.මෙය මීගමුව දිසා මහ රෝහලේ පැරණි ගොඩනැගිල්ල තුළ ‘රක්තවාතවේද හා පුනරුත්ථාපන අංශය හා ක්‍රීඩා වෛද්‍ය සායනය’ ආරම්භ කර තිබේ. පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ, නියෝජ්‍ය ඇමැති සරත් ගුණරත්න, ගම්පහ දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=r1101186</link>
    <topic>බණ්ඩාරනායක විදුහලේ පරිගණක අංශයේ විදුලිය විසන්ධි කරලා</topic>
    <author>වයිමන් හෙට්ටිආරච්චි</author>
    <content>බස්නාහිර පළාත් සභාවට අයත් මීරිගම බණ්ඩාරනායක මහ විද්‍යාලයේ පරිගණක පාඨමාලා අංශයේ විදුලිය විසන්ධි කිරීම නිසා එම පාඪමාලාව හදාරමින් සිටි 800 ක් පමණ වන සිසු සිසුවියන් අතරමං වී සිටින බව පළාත් සභා මන්ත්‍රී උදේනි එස්. විජේරත්න මහතා පැවසීය.එම අංශයේ රුපියල් 46720 ක විදුලි හිග මුදල් නොගෙවීම නිසා මෙසේ විදුලිය විසන්ධි කර තිබේ.සැලකිය යුතු මුදලක් දැන් අය වන්නේ නැති බවත් ඒ නිසාම මෙම හිග මුදල් ගෙවා ගැනීමට හැකියාවක් නැතිවීම නිසා මෙම තත්ත්වය උදාවී ඇති බවත් මන්ත්‍රීවරයා පවසයි.සිසු සිසුවියන්ගේ අධ්‍යාපන අපේක්ෂාවන් කඩවී යෑමට ඉඩ නොදී මේ විදුලිබිල ගෙවා දැමීමට කිසියම් විකල්ප මාර්ගයක් යෙදීම කෙරෙහි මන්ත්‍රීවරයා විසින් ප්‍රධාන ඇමැතිවරයාගේ අවධානයට යොමු කරවනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101181</link>
    <topic>ක්‍රීඩා සංගම්වල නිලතල ලබා ගන්නා අයගේඋගත්කම-දක්ෂතාව සොයා බැලීමට කමිටුවක්</topic>
    <author>ප්‍රින්ස් ගුණසේකර</author>
    <content>ක්‍රීඩා සංගම්වල නිලතලවලට පත්වීමට පෙර යෝජිත පුද්ගලයන්ගේ උගත්කම හැකියාව හා දක්ෂතාව සොයා බැලීමට ක්‍රීඩා අමාත්‍යාංශය සූදානම් වේ.මේ වසරේ මාර්තු 31 දිනට පෙර සියලු ක්‍රීඩා සංගම්වල නිලවරණ පැවැත්විය යුතු අතර නිලතලවලට පත්වීමට බලාපොරොත්තු වන අයගේ විස්තර වාර්තාවක් ක්‍රීඩා අධ්‍යක්ෂ ජෙනරාල්වරයා වෙත අදාළ ක්‍රීඩා සංගමයේ ලේකම් විසින් භාරදිය යුතු වේ.එම නාම ලේඛනයට අදාළ පුද්ගලයන්ගේ සුදුසුකම් ගැන ක්‍රීඩා අමාත්‍යාංශයේ ලේකම්වරයාගේ ප්‍රධානත්වයෙන් යුත් කමිටුවකදී සාකච්ඡා කොට නිර්දේශ ලබාදීමට නව වැඩපිළිවෙළ අනුව සිදු වේ. ක්‍රීඩා අමාත්‍යාංශයේ නිර්දේශ ලැබෙන පුද්ගලයන්ට පමණක් ක්‍රීඩා සංගම්වල නිලතල ලබා ගැනීම උදෙසා ඉදිරිපත්වීමේ අවස්ථාව මේ ක්‍රමය තුළින් උදා වේ.දැනට ක්‍රියාත්මක ක්‍රීඩා පනත අනුව ක්‍රීඩා ඇමැතිවරයාගේ අභිමතය පරිදි ක්‍රීඩා සංගම්වල නිලතල දැරීමේ හැකියාවක් ද තිබේ.නව වැඩපිළිවෙළ අනුව ක්‍රීඩා පනතේ එම වගන්තියේ බලතල ඉක්මවා යෑමක් සිදු නොවනු ඇත.ශ්‍රී ලංකා පදනම් ආයතනයේ පසුගියදා නිමා වූ “ක්‍රීඩා වේ ගමන් මඟ කෙසේ සකස් විය යුතු ද ?” යන වැඩමුළුවේ දී ක්‍රීඩා සංගම් නියෝජිතයන් විසින් නිලතලවලට පත්වීම් නිවැරැදිව සිදු කිරීමේ අවශ්‍යතාව ගැන දීර්ඝව සාකච්ඡා කොට ඇත.එහි දී මතු වූ යෝජනාවක් මත මේ අලුත් වැඩපිළිවෙළ ක්‍රියාවට නැඟීමට බලාපොරොත්තු වේ. මෙමගින් ක්‍රීඩාවට ඇලුම් කරන ක්‍රීඩාව පිළිබඳ වැටහීමක් ඇති අයට පරිපාලනයට සම්බන්ධවීමේ වැඩි අවස්ථාවක් උදා කෙරේ.පරිපාලනයට සම්බන්ධ ඇතැම් පුද්ගලයන් විදෙස් රටවල් සමඟ ලිපි ගණුදෙනුවලදී ඇති කරගන්නා වූ භාෂාමය ප්‍රශ්න ද මේ නව ක්‍රමය තුළින් මඟ හැරේ.ක්‍රීඩා සංගම්වල ලේකම් තනතුරට පත්වන අයගේ අධ්‍යාපන සුදුසුකම් සොයා බැලීම තුළින් වඩාත් ප්‍රතිඵලදායක ක්‍රීඩා පරිපාලනයකට අවතීර්ණ විය හැකි බවට විශ්වාසය පළ වේ.ක්‍රීඩා සංගම්වලට අදාළ ප්‍රතිපත්ති වර්තමානයට ගැලපෙන අයුරින් සකස් කිරීමට ක්‍රීඩා ඇමැති මහින්දානන්ද අලුත්ගමගේ මහතා විශේෂ අවධානයකින් පසුවන හෙයින් නව වෙනස්කම් රැසක් ඉදිරි මාස කිහිපයේ දී සිදුවන බව ක්‍රීඩා අමාත්‍යාංශ ප්‍රකාශකයෙකු “දිනමිණ” ට පැවැසීය.ක්‍රීඩා සංගම්වලට සැලැසුම් සකස් කැර ක්‍රියාවට නැංවීම සඳහා වසර දෙකකට වරක් නිලවරණ පැවැත්වීමේ අවස්ථාව මේ වසරින් පසු උදාකිරීමට ක්‍රීඩා අමාත්‍යාංශය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101182</link>
    <topic>හිටපු වොලිබෝල් සභාපතිමර්වින් ජේ. කුරේ සමුගනී</topic>
    <author/>
    <content>ශ්‍රී ලංකා වොලිබෝල් සම්මේලනයේ සභාපතිවරයකු ලෙසින් විශාල කාලයක් මුළුල්ලේ වොලිබෝල් ක්‍රීඩාවට මහඟු සේවයක් කළ හිටපු අමාත්‍ය මර්වින් ජේ. කුරේ මහතා අභාවප්‍රාප්ත විය.මිය යන විට 72 වියේ පසුවූ ඒ මහතා 1992, 1993, 1994, 2003 සහ 2005 යන වසර වලදී ශ්‍රී ලංකා වොලිබෝල් සම්මේලනයේ සභාපතිධූරය ඉසිලීය.ඒ මහතාගේ දේහය වාද්දුව, පල්ලියතොට, එම්. ඊ. කුරේ මාවතේ අංක 78 දරන ස්ථානයේ පිහිටි ඔහුගේ නිවසේ තැන්පත් කර ඇති අතර 19 වැනි බදාදා සවස 3.00 ට වාද්දුව ශාන්ත මරියා දේවස්ථානයේදී දේහය පිළිබඳ අවසන් කටයුතු සිදු කිරීමට නියමිතය.වොලිබෝල් ක්‍රීඩාවට අනුපමේය සේවයක් කළ මර්වින් ජේ. කුරේ මහතාට අවසන් ගෞරව දැක්වීමට ඒ අවස්ථාවට එක්වන ලෙසින් වොලිබෝල් ක්ෂේත්‍රයේ සියලුම දෙනාගෙන් වොලිබෝල් සම්මේලනයේ සභාපති ඩිලාන් පෙරේරා මැතිතුමා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101183</link>
    <topic>ක්‍රිකට් ලෝක කුසලානයටඉන්දීය පිල නම් කරයි</topic>
    <author>නව දිල්ලිය (ඒ.එෆ්.පී)</author>
    <content>සුපිරි පිතිකරු සචින් තෙන්ඩුල්කාර් ඇතුළු ප්‍රධාන ක්‍රීඩකයන් ආබාධයන්ට ගොදුරු වී සිටිය ද විශ්වාසනීයත්වය හා කැපවීමේ සුසංයෝගය එක්කළ කණ්ඩායමක් එළැඹෙන ලෝක කුසලාන තරගමාලාව සඳහා ඉන්දීය තේරීම් කමිටුව නම් කර ඇත.පාදයේ ආබාධයක් හේතුවෙන් මේ දිනවල දකුණු අප්‍රිකාවේ පැවැත්වෙන ඉන්දීය - දකුණු අප්‍රිකානු එක්දින තරගාවලියෙන් ඉවත්වී යළි ඉන්දියාව බලා යාමට 37 හැවිරිදි තෙන්ඩුල්කාර්ට සිදුවිය. විරේන්ද්‍ර ෂෙවාග්, ගෞතම් ගම්භීර් සහ ප්‍රවීන් කුමාර් ද විවිධ ආබාධයන්ට ගොදුරු වී සිටිති.නමුත් ලෝක කුසලාන තරගාවලිය සඳහා ඊයේ නම් කළ 15 දෙනෙකුගෙන් සමන්විත ඉන්දීය පිලට මේ ක්‍රීඩකයන් 4 දෙනාම ඇතුලත් කර තිබේ.නමුත් ජාත්‍යන්තර එක්දින තරග 444 කට ක්‍රීඩා කොට ලකුණු 17629ක් ලැබූ තෙන්ඩුල්කාර් ටෙස්ට් තරග සඳහා වැඩි කාලයක් යෙදවීමට අවශ්‍ය බව කියමින් පසුගිය මාස 12 තුළ සහභාගි වූයේ එක්දිනතරග 4 කට පමණි.පිතිකරුවන් 8 දෙනෙකුගෙන් සමන්විත මේ කණ්ඩායමට රෝහිත් ෂර්මා ඇතුළත් කර නොමැත. ලෝක කුසලානයට නම් කළ මේ කණ්ඩායමේ විමතිය දනවන සුලු කරුණ වන්නේ වසර 2 කට පෙර සිය අවසන් එක්දින තරගයට සහභාගි වූ 22 හැවිරිදි දඟ පන්දු යවන ක්‍රීඩක පියුෂ් චවුලා නම් කර තිබීමය. දඟ පන්දු යවන්නන් 4 දෙනකු ඇතුළත් මේ කණ්ඩායමට චවුලා සමඟ හර්බජන් සිං, රවිචන්ද්‍රන් අෂ්වින් යන දඟ පන්දු යවන්නෝද ඇතුළත් වෙති.ඉන්දීය පිලමහේන්ද්‍ර සිං දෝනි (නායක) විරේන්ද්‍ර ෂෙවාග් (උපනායක) ගෞතම් ගම්භීර්, සචින් තෙන්ඩුල්කාර්, විරාත් කෝලි, යුවරාජ් සිං, සුරේෂ් රයිනා, යුසුෆ් පතාන්, හර්බජන් සිං, පියුෂ් චවුලා, රවිචන්ද්‍රන් අෂ්වින්, සහීර් ඛාන්, ආශීස් නේරා, ප්‍රවීන් කුමාර්, මුනාෆ් පටේල්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101184</link>
    <topic>ළමා ක්‍රිකට් තරගාවලියටඅයැදුම්පත් කැඳවයි</topic>
    <author/>
    <content>ඉන්දියානු මහජන අධ්‍යාපන ආයතනය විසින් සංවිධානය කරනු ලබන “අන්තර්ජාතික ළමා ක්‍රිකට් තරගාවලිය” සඳහා අයැදුම්පත් භාර ගැනීම මේ 22 දා දක්වා සිදුකැරේ.අප්‍රේල් මාසයේ දී පැවැත්වීමට නියමිත මේ තරගාවලියට ඉන්දියාවේ උත්තර ප්‍රාන්තයේ හිමාල කඳුකර අසළ සංචාරක පුරවරයක් වූ රජවලදී පැවැත්වීමට කටයුතු යොදා ඇත.අංක 84 ලෙස්ලි රණගල මාවත බොරැල්ල පිහිටි ළමා පොත් සංගමයෙන් හෝ දුරකථන අංක 0718153788 වැඩි විස්තර ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101185</link>
    <topic>මාරියා ෂරපෝවා දෙවැනි වටයට</topic>
    <author>මෙල්බෝර්න් (ඒ. එෆ්. පී.)</author>
    <content>තායිලන්තයේ ටැමරින් ටනසුගාන් ලකුණු 6 – 1 ක් සහ 6 – 3 ක් ලෙස පරාජයට පත් කළ රුසියාවේ මාරියා ෂරපෝවා ඔස්ට්‍රේලියානු විවෘත ටෙනිස් තරගාවලියේ දෙවැනි වටයට සුදුසුකම් ලබාගැනීමට සමත් වූවාය.2008 වසරේ ඔස්ට්‍රේලියානු විවෘත ටෙනිස් කිරුළ දිනූ ෂරපෝවා ටැමරින් සමඟ පැවැති පළමු වටයේ තරගයේ ආරම්භයේදී පසුබැසීමක් පෙන්නුම කළද දෙවැනි හා තෙවැනි වාරවලදී ඉතා සටන්කාමී ලෙස තරගයට අවතීර්ණ වූවාය.”ආරම්භයේදී තරමක තැතිගැන්මකට මම ලක්වී සිටියා. පසුගිය වසරේ මේ තරගාවලියේ පළමු වටයේදීම මම පරාජය වී තිබීම ඊට හේතුවයි” ජයග්‍රහණයෙන් පසු ෂරපෝවා ප්‍රකාශ කළාය.පසුගිය වසරේ ඔස්ට්‍රේලියානු විවෘත ටෙනිස් සූරතාවලියේ පළමු වටයේදීම ෂරපෝවා ඉවත් කිරීමට ඇගේ රටෙහිම ප්‍රතිවාදී ක්‍රීඩිකා මරියා කිරිලෙන්කෝ සමත් වී තිබිණි. 23 හැවිරිදි ෂරපෝවා පසුගිය කාලය තුළ විවිධ ආබාධයන්ට ගොදුරු වී සිටි අතර මෙවර ඔස්ට්‍රේලියානු සූරතාවලියට සහභාගිවීම ද අවිනිශ්චිත තත්ත්වයක පැවැතිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101186</link>
    <topic>ශ්‍රී ලංකා ක්‍රිකට් සංචිතයක්නායකත්වය ශෂිකලාට</topic>
    <author>ෆවුස් මොහොමඩ්</author>
    <content>නෙදර්ලන්තය, අයර්ලන්තය, පකිස්තානය සහ ශ්‍රී ලංකාව තරග වදින කාන්තා සිවුකොන් ක්‍රිකට් තරගාවලිය ඉලක්ක කරමින් 30 දෙනකුගෙන් යුත් කාන්තා ක්‍රිකට් සංචිතයක් ජාතික කාන්තා ක්‍රිකට් තේරීම් කමිටුව විසින් පසුගියදා නම් කරනු ලැබුවේය.ශෂිකලා සිරිවර්ධනගේ නායකත්වයෙන් යුතු මේ සංචිතයෙන් ශාරීරික යෝග්‍යතාව හා හැකියාවන් මත අවසන් 15 දෙනා තෝරා ගැනීමට නියමිතය. සිවුකොන් කාන්තා ක්‍රිකට් තරගාවලිය ලබන අප්‍රේල් මස 17 දා සිට 30 දක්වා කොළඹදී පැවැත්වේ.මේ සඳහා තරග වදින කණ්ඩායම් එක්දින තරග හා විස්සයි 20 තරග 3 කට බැගින් තරග 6 කට සහභාගි වනු ඇත.ශ්‍රී ලංකා සංචිතයශෂිකලා සිරිවර්ධන (නායිකා) දිලානි මහෝදරා, චාමනී සෙනෙවිරත්න, සඳමාලි දොලවත්ත, ඊෂානි ලොකුසුරිය, දීපිකා රසාංගිකා, ශ්‍රීපාලි වීරක්කොඩි, ඉනෝකා ගලගෙදර, චමරී පොල්ගම්පොළ, සුවිනි ද අල්විස්, චමරි අතපත්තු, ලසන්ති මධුෂානි, දර්ශනී ධර්මසිරි, උදේශිකා ප්‍රබෝධනී, ෂරීනා රවිකුමාර්, යසෝධා මෙන්ඩිස්, රංගිකා ප්‍රනාන්දු, ප්‍රසාදිනි වීරක්කොඩි, ඕෂධී රණසිංහ, චාමිකා බණ්ඩාර, ශකිලා කුමාරි, මධුරි සමුද්‍රිකා, චන්දිමා ගුණරත්න, එන්. ජේ. ඉඩා, මහේෂා පෙරේරා, චන්දි වික්‍රමසිංහ, අයි. රණවීර, එස්. එම්. අතුකෝරල, නිපුනි හංසිකා, සහ රුචිනි සමරසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101187</link>
    <topic>රිච්මන්ඩ් විදුහල අවසන් තරගයට</topic>
    <author>ෆවුස් මොහොමඩ්</author>
    <content>ප්‍රවේගකාරී පිතිහරඹයක නිරත වූ ගාල්ල රිච්මන්ඩ් විදුහල් ‘ඒ’ පිලේ චරිත් හසලංක පන්දු 82 කදී හතරේ පහර 12 ක් සමග නොදැවී ලකුණු 73 ක් රැස් කරමින් ඊයේ (17) වෙළෙඳ සේවා ක්‍රිකට් සංගම් ක්‍රීඩා පිටියේ පැවැති අන්තර් පාසල් 13 න් පහළ රන්කැකුළු කුසලාන පළමු කොටසේ පළමුවැනි අවසන් පූර්ව තරගයෙන් ගම්පහ බණ්ඩාරනායක විදුහල් ‘ඒ’ පිලට එරෙහිව කඩුලු 9 ක ජයක් කරා තම පිල මෙහෙයවීමට සමත් විය.මෙවර රන්කැකුළු කුසලාන තරගමාලාවේ වැඩිම ලකුණුලාභියා ලෙස ලකුණු 600 ඉක්මවා ලබා ගැනීමට සමත් වූ හසලංක වමතින් පිත්ත හසුරුවන ක්‍රීඩකයෙකි.බණ්ඩාරනායක විදුහල – 121 (ඕවර 49.3) පසිඳු පෙරේරා 35 (කවිඳු එදිරිවීර 19 / 2, ඩබ්. එච්. ද සිල්වා 21 / 2, බී. එච්. හිරූෂ 28 / 2)රිච්මන්ඩ් විදුහල – 122 / 1 (ඕවර 25) චරිත් හසලංක නොදැවී 73 රන්දික සෙනෙවිරත්න 30.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101188</link>
    <topic>ශ්‍රී ලංකා - එංගලන්ත 19න් පහළක්‍රිකට් තරගය ජය පරාජයක් නෑ</topic>
    <author/>
    <content>සංචාරක එංගලන්ත 19 න් පහළ ක්‍රිකට් කණ්ඩායම හා ශ්‍රී ලංකා 19 න් පහළ ක්‍රිකට් කණ්ඩායම අතර ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැති සිවුදින ටෙස්ට් තරගය ඊයේ (17) ජය පරාජයෙන් තොරව නිමාවට පත්විය.සිවුවැනි දිනයවූ ඊයේ තරගය ආරම්භ වන විට කඩුලු 8කට ලකුණු 502ක් රැස් කරගෙන සිටි එංගලන්තය ඕවර 162.5කදී ලකුණු 532කට දැවී ගියේය.දෙවැනි ඉනිම ක්‍රීඩා කළ ශ්‍රී ලංකාව දිනය නිමාවන විට කඩුලු 5 කට ලකුණු 308ක් රැස් කිරීමට සමත්විය. ඒ අනුව ශ්‍රී ලංකා පිල කඩුලු 4ක් අතැතිව ලකුණු 207ක් ඉදිරියෙන් සිටියේය.ශ්‍රී ලංකා ඉනිමේ දී විශිෂ්ඨ පිතිහරඹයක නිරතවූ ලසිත් අබේරත්න හතරේ පහර 12ක් සහ හයේ පහර 2ක් සමඟ නොදැවී ලකුණු 97ක් වාර්තා කළේය.ශ්‍රී ලංකාව පළමු ඉනිම - 415එංගලන්තය පළමු ඉනිම – 532 (ඕවර 162.5)ඇඩම් රොසිංටන් 113, ඇඩම් බෝල් 65 (මධූක ලියනපතිරණගේ 81/2, සනිත ද මැල් 102/3, සාරංග රාජගුරු 110/3)ශ්‍රී ලංකාව දෙවැනි ඉනිම - 324/6 (ඕවර 81) ලසිත් අබේරත්න 97, දුලීක තිස්සකුට්ටිගේ නොදැවී 70, යශෝධ ලංකා 57, ශෙහාන් ජයසූරිය 42 භානුක රාජපක්ෂ 31 (ජැක් පාර්සන්ස් 93/4).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s1101189</link>
    <topic>ජයසූරිය රුහුණට ජය ගෙනේ</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ හිටපු සුපිරි ක්‍රීඩක සනත් ජයසූරියගේ විශිෂ්ඨ තුන් ඉරියව් දස්කම් හේතුවෙන් අන්තර් පළාත් එක්දින ක්‍රිකට් තරගාවලිය යටතේ ඊයේ (17) එස්.එස්.සී. පිටියේ දී රුහුණ – බස්නාහිර කණ්ඩායම් අතර පැවතී තරගයෙන් ලකුණු 69ක ජයක් ලබා ගැනීමට රුහුණු පිල සමත් විය.පළමුව පන්දුවට පහරදුන් රුහුණු පිලේ ඉනිම ආරම්භ කළ සනත් ජයසූරිය පන්දු 67කදී හතරේ පහර 8 ක් සහ හයේ පහර 2 ක් සමඟ ලකුණු 71ක් රැස් කළේය. ඔහුට අගනා සහයක් දුන් උපුල් තරංග ලකුණු 55ක් ලබා ගත්තේ ය. දෙදෙනා අතර පළමුවැනි කඩුල්ල සඳහා ලකුණු 128 ක සම්බන්ධතාවයක් ගොඩ නැගිණි. චාමර සිල්වා ලකුණු 40ක් රැස් කළේය.පන්දු යැවීමේදී තිසර පෙරේරා ලකුණු 51කට කඩුලු 5 ක් දවා ගැනීමට සමත්විය.පිළිතුරු ඉනිම ක්‍රීඩා කළ බස්නාහිර පිල ඕවර 44.1කදී ලකුණු 214කට දැවී ගියේය.තුන් ඉරියව් ක්‍රීඩක ඇන්ජලෝ මැතිව්ස් ලකුණු 56ක් රැස් කළ අතර හසන්ත ප්‍රනාන්දු ලකුණු 50ක් ලබා ගත්තේය.පන්දු යැවීමේදී නුවන් ප්‍රදීප් ලකුණු 19 කට කඩුලු 3 ක් ද, සනත් ජයසූරිය ලකුණු 48කට කඩුලු 2ක්ද දවාගත්හ.අද (18) කඳුරට හා ඌව කණ්ඩායම් එස්.එස්.සී. පිටියේ දී තරග වදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s11011810</link>
    <topic>බාලිකා ක්‍රිකට් සූරතාව වාද්දුව මැදි විදුහලට</topic>
    <author>වාද්දුව සමූහ – එස්. ආර්. පියදාස</author>
    <content>කොළඹ දිස්ත්‍රික් කාන්තා ක්‍රිකට් සංගමය රීබොන් කුසලාන සඳහා මෙහෙයවනු ලැබූ සමස්ත ලංකා අන්තර් පාසල් බාලිකා ක්‍රිකට් තරගාවලියේ සූරතාව වාද්දුව මධ්‍ය විද්‍යාලයීය කණ්ඩායම විසින් දිනාගන්නා ලදී.දිවයිනේ ප්‍රබල බාලිකා පාසල් ක්‍රිකට් කණ්ඩායම් 20 ක් ඉදිරිපත් වූ මේ ක්‍රිකට් තරගාවලිය පසුගියදා කොළඹ ගුවන් හමුදා ක්‍රීඩාංගණයේදී පැවැත්විණි.එහිදී වාද්දුව මධ්‍ය විද්‍යාලයීය කණ්ඩායම සමඟ තරග කළ මොරටුව වේල්ස් කුමරි විදුහලට අනුසූරතාව හිමිවිය.වේල්ස් කුමරි විදුහල ඕවර 5 කදී කඩුලු 3 කට ලැබූ ලකුණු 115 ට පිළිතුරු ලෙස වාද්දුව මධ්‍ය විද්‍යාලය ඕවර 4.3 දී කඩුලු 2 කට ලකුණු 116 ක් ලබා කඩුලු 8 කින් තරගය ජය ගත්තේය.මෙම ක්‍රිකට් තරගාවලියේ දක්‍ෂතම ක්‍රීඩිකාව සහ අවසාන මහා තරගයේ දක්‍ෂතම ක්‍රීඩිකාව ලෙස වාද්දුව මධ්‍ය විද්‍යාලයේ චමරි නිමේෂා ද, දක්‍ෂතම පිතිකාරිය ලෙස එම විදුහලේම පියුමී රසාංජලී ද සම්මාන දිනූ අතර තරගාවලියේ වැඩිම 4 පහර සහ 6 පහර ලබාගත් ක්‍රීඩිකාව ලෙස වාද්දුව මධ්‍ය විද්‍යාලයේම නිලංකා චන්ද්‍රකාන්ති සම්මාන හිමිකර ගත්තාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=s11011811</link>
    <topic>ඩකාර් මෝටර් රථ කිරුළ නසාර්ට</topic>
    <author>බුවනර්ස් අයර්ස් (ඒ. එෆ්. පී.)</author>
    <content>වසර දෙකක්ම ඩකාර් මෝටර් රථ කිරුළ ජය ගැනීමට අසමත්ව දැඩි මානසික සංවේගයකට පත්වී සිටි කටාර් රාජ්‍යයේ නසාර් අල් අට්ටියාට මෙවර තරගාවලියේදී පසුගිය වසරේ සූරයා වන කාලෝස් සේන්ස් අබිබවා කිරුළ දිනා ගැනීමට හැකි විය.විවිධාකාර ක්‍රීඩා දස්කම්වලින් හෙබි නසාර් පසුගිය ආසියාතික ක්‍රීඩා උළෙලේදී වෙඩි තැබීමේ තරග ඉසව්වෙන් කටාර් රාජ්‍යයට රන් පදක්කමක් හිමිකර දීමටද සමත් විය. මේ අතර ස්පාඤ්ඤයේ මාර්ක් කොමා ඩකාර් රැළියේ යතුරු පැදි කිරුළ තුන්වැනි වරටත් ජය ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=f1101181</link>
    <topic>විපක්‍ෂයටමැතිවරණයේ පරාජයබාර ගන්නම වෙනවා</topic>
    <author>සාකච්ඡා කළේ දයා පෙරේරා</author>
    <content>* නියෝජ්‍ය කතානායක වශයෙන් වගකීම ඉටු කරන විට ඔබ අනුගමනය කරන්නේ කුමන පිළිවෙතක්ද ?මා එදා ලාබාල රජයේ නීතිඥයෙක් ලෙස නීතිපති දෙපාර්තමේන්තුවේදී විවිධ නීතිමය කාර්යයන්හිදි නිවැරැදිව හා වගකීමෙන් කටයුතු කිරීම ගැන අත්දැකීමක් හා හුරුවක් ලැබුණා. ඉතාම ජ්‍යෙෂ්ඨ නීතිඥවරුන් සමඟ කටයුතු කිරීමට ලැබුණා. රජයේ පාර්ශ්වය නියෝජනය කරමින් මට මුහුණදීමට සිදුවුණේ ප්‍රතිවාදි පාර්ශ්වයෙන් ඉදිරිපත් වූ මේ රටේ ජ්‍යෙෂ්ඨතම නීතිඥයන්ටයි.එවැනි අවස්ථාවලදී සේවාදායකයාට ඉහළම සේවය ලබාදීමට මට හැකි වුණා. උසාවියේදී නීති තර්කවල යෙදුනාට පසු ඉන් පිටතදී ඒ ජ්‍යෙෂ්ඨයන්ට ලබාදිය යුතු ගෞරවය පිරිනැමීමට මා කිසිසේත් මැළි වුණේ නැහැ. අධිකරණයේදී වගකීම කුමක්දැයි හැඳීන ගෙන ක්‍රියා කළ යුතු වන අතර එහිදී උස් පහත් භේද ජාති, ආගම්, පක්ෂ, විපක්ෂ භේද නැතිව කටයුතු කළ යුතුයි.නියෝජ්‍ය කතානායක වශයෙන් මුලසුන හොබවන අවස්ථාවේදීත් නීතිඥයකු ලෙස ලද අත්දැකීම මට ප්‍රයෝජනවත් වෙනවා. මා එහිදි මගේ වගකීම කාටත් සාධාරණ ලෙස ඉටු කිරීමට කැපවී සිටින අතර පාර්ලිමේන්තුවේ උත්තරීතරභාවය හැම අතින්ම ආරක්ෂා කිරීමටත් කැප වෙනවා.* අවුරුදු තිහක් පමණ කාලයක් පැවැති එල්. ටී. ටී. ඊ. ත්‍රස්තවාදය පරාජය කොට නිදහස් ශ්‍රී ලංකාවක පවත්වන පළමුවැනි පළාත් පාලන ඡන්දයට දින නියම වී තිබෙනවා. මේ පළාත් පාලන ඡන්දය රටේ සංවර්ධනය සඳහා ඉවහල් කරගන්නේ කෙසේද ?මේ රටේ ජනතාව බොහෝ කාලයක් බලාපොරොත්තු සහගතව සිටි යුද්ධය ජය ගැනීම සේනාධිනායක වශයෙන් ජනාධිපතිතුමා ආරක්ෂක ලේකම්තුමා හා රණවිරුවන් ඉටුකර දුන්නා. රටේ දියුණුව සංවර්ධනය ගැන ජනතාව තුළ තිබූ බලාපොරොත්තු ඉටු කර ගැනීමට වැඩපිළිවෙළක් හා පරිසරයක් එතෙක් තිබුණේ නැහැ.දැන් එය මහින්ද චින්තනය හා මහින්ද චින්තනයේ ඉදිරි දැක්ම යන ක්‍රියාකාරී වැඩපිළිවෙළක් හා දැක්මක් සහිතව ක්‍රියාත්මක කරනවා. මහජන අවශ්‍යතා මත ක්‍රියාත්මක වන ප්‍රතිපත්ති මුල්කරගෙන ගමන් කරන රජයක් වශයෙන් එම ප්‍රතිපත්ති ප්‍රාදේශීය මට්ටමින් ඉදිරියට ගෙන යාම පිණිස මහජන නියෝජිතයන් තේරීමට අවස්ථාව උදා වී තිබෙනවා.ගමේ අභිවෘද්ධියට ක්‍රියා කළ අත්දැකීම් සහිත මන්ත්‍රීවරුන් සමග එක්වී ඔවුන්ගේ මතය හා තීරණය තුළ දක්ෂ ශක්තිමත් තරුණ නායකත්වයක් බිහි කිරීමටත් මෙවර පළාත් පාලන ඡන්දයෙන් අවස්ථාව ලැබෙනවා. මේ පිළිබඳ ජනතාවගේ උනන්දුව වැඩි විය යුතුයි. නිවැරදිව ක්‍රියාකරන ජනතා නියෝජිතයන් තෝරා ගැනීමට ඔවුන්ට ලැබෙනවා ඇති.* නිවැරැදි ජනතා නියෝජිතයන් මෙවර තෝරා ගන්නැයි කියන්නේ මෙතෙක් සිටි නියෝජිතයන් වැරැදි නිසාද ?වැරැදි නියෝජිතයන් නිසා නොවේ. ඔවුන් සෑහෙන වැඩ කොටසක් ඉටු කළා. සෑම ප්‍රදේශයකම සංවර්ධනයට සෑහෙන ප්‍රමාණයකින් ක්‍රියා කළා. ජනතා අපේක්ෂා ඉටු කළ නිසා අප නැවත ජය ගත්තා. ගමේ නියෝජිතයා ගමේ අවශ්‍යතා ඉටු කරන අතර ජාතික අවශ්‍යතා ඉටු කර දෙන ප්‍රතිපත්ති සඳහාද කැප විය යුතු යැයි මා කල්පනා කරනවා.* පළාත් පාලන ඡන්දයේදී විපක්ෂයේ බඩු මිල ගැන කතා කරනු ඇති. බඩු මිල හැම ඡන්දයකදීම විපක්ෂයට තුරුම්පුවක් වුණා. ඒ තුරුම්පුවට මුහුණ දෙන්නේ කොහොමද ?එක් එක් කාලසීමාවට අනුකූලව බඩු මිල උච්චාවචනය වුණා. එය ඉතිහාස දෙස බලන විට පෙනී යන සත්‍යයක්. උත්සව සමය ආසන්නයේදී බඩු මිල ඉහළයාම ගැන කතා කරනවා. පොල් මිල ගැන බොහෝ දෙනා කතා කරනවා. පොල් මිල ඉහළ ගියේ ඇයි ? පසුගිය කාලෙ කපන ලද පොල් හෙවත් දිසිදි පොල් මිල කිලෝව රුපියල් 115 /- සිට රුපියල් 265 /- දක්වා වැඩි වුණා. එවිට පොල් මෝල් හිමියන් සියලුම පොල් මිලට ගෙන තෝරාගත් හොඳම පොල් වලින් දිසිදි පොල් නිෂ්පාදනය කළා. ඉතිරිය දේශීය වෙළෙඳ පොළේ වික්කා.මෙරටට ගෙන්වනු ලබන විවිධ වර්ගයේ පිසින තෙල් සඳහා රජය බදු පැනෙව්වා. ඒ බද්ද නිසා පොල්තෙල් පරිභෝජනය ඉහළ ගියා. පොල්තෙල් පරිභෝජනය ඉහළ යාම නිසා නිෂ්පාදකයෝ වැඩියෙන් පොල් ගත්තා. එතැනත් පොල් අතිරික්තය ඉතිරි වුණේ නැහැ.වැලිගම විල්ට් රෝගය හේතුවෙන් දකුණු පළාතේ පොල්ගස් තුන්ලක්ෂයක් පමණ කපා දැමීමට සිදු වුණා. ඒ වගේම පොල් ත්‍රිකෝණයේ පවා ඵලදාව අඩු වුණා. එමෙන්ම ඉතිහාසයේ කිසිම රජයක් පොල් නිෂ්පාදනයට අතදී තිබුණේ නැහැ. වී ගොවියාට වී කිලෝවකට ලැබෙන සහතික මිල වැඩිවීම හා පොහොර සහනාධාරය ලැබුණා. තේ සහ රබර් මිල පවා ඉහළ ගියා. එහෙත් පොල් සඳහා සහනාධාර ලැබුණේ නැහැ. ඒ නිසා වගාකරුවන් පැත්තකට වුණා. මේ ගැන රජයක් වශයෙන් විශේෂ අවධානය යොමු කළ මහින්ද රාජපක්ෂ ජනාධිපතිතුමා රුපියල් 1000 /- ක පොල් පොහොර සහනාධාරයක් ලබාදීමට ක්‍රියා කළා.තාවකාලික විසඳුමකින් තොර ස්ථිර විසඳුමකින් පොල් නිෂ්පාදනය නැංවීමට ක්‍රියා කළ යුතු බව රජයේ අදහසයි. පොල් වගා කිරීමේදී අක්කරයකට සිටවිය යුතු උපරිමය සිටවන්නේ නැහැ.වගා කළ හැකි තැන්වල පොල් හිටවන්නෙත් නැහැ. එවැනි දුර්වලකම් නැති කර දැමීමට ක්‍රියා කිරීමෙන් පොල් ප්‍රශ්නයට විසඳුම් ලබා ගත හැකියි.වෙළෙඳ පොළේ ඇතිවන කාලීන අවශ්‍යතා අනුව තීරණ ගත යුතු අවස්ථා තිබෙනවා. බිත්තර මිල වැඩිවන විට ඒවා ආනයනය කිරීම එවැන්නක්. ඒවගේම මෙරට බිත්තර නිෂ්පාදනය ඉහළ නැංවීම පැටවුන් වැඩිපුර බෝකිරීම සඳහා බිත්තර රක්කවන සත්තු ගෙන්වා ගැනීම වැනි ක්‍රියාමාර්ග ද අනුගමනය කරනවා.ඉන්දියාව ලොකු ලූනු අපනයනය අත්හිටවීමෙන් මෙරට වෙළෙඳ පොළේ ලූනු මිල වැඩි වූ අතර නැවත එය පහත බැස තිබෙනවා. උතුරේ රතුලූණූ වගා කරන ප්‍රදේශවලට නොසිතු පරිදි ජල ගැල්මෙන් පීඩා සිදු වුණා. එය කිසි කලෙක රජය නොසිතු දෙයක් එවැනි ස්වභාවික කරුණු පවා බඩු මිලට බලපානවා.රට වටාම මුහුද මුහුද අයිනෙ මාලු මිලට වඩා කොළඹ මිල අඩුයි. මේ මාලු මිල අඩු කිරීමට ධීවර ඇමැති රාජිත සේනාරත්න මහතා ගම් මට්ටමින් ධීවර අලෙවි සැල් විවෘත කිරීමට අදහස් කරනවා. ගාල්ලේ එවැනි වෙළෙඳ සල් දෙකක් විවෘත කළා. ඉමදුව වෙළඳ හලේ දිනකට රුපියල් ලක්ෂ එකහමාරකට වැඩි අලෙවියක් තිබෙනවා. ඒ ආකාරයට තරගකාරීව මිල පහත දැමීමට රජය ඉදිරිපත් වුණා.එජාප රජය සතොස වසා දැම්මා. ලක් සතොස ආරම්භ කිරීම නිසාත් කෝප්සිටි නිසාත් ජනතාවට අඩු මිලට හොඳ දේ ලබා ගැනීමට අප රජය අවස්ථාව ලබා දුන්නා. එයින් අදහස් කරන්නේ රජය වෙළෙඳාමට යාම නොවේ. ජනතාවගේ ජීවන බර අඩු කිරීම සඳහා මිල පාලනය කරදීමට ඉදිරිපත්වීමයි.දෙසැම්බර් හා ජනවාරි මාස දෙක ලෝකයේම බඩු මිල වැඩිම කාලයයි. බඩු මිල පාලනය වගේම ගුණාත්මක පාරිභෝගික ද්‍රව්‍ය ලබාදීමේ වැඩපිළිවෙළක් සඳහා ජනාධිපතිතුමාගේ ප්‍රධානත්වයෙන් කමිටුවක් ක්‍රියාත්මක වෙනවා. ජනාධිපතිතුමා අගමැතිතුමා ඇමැතිවරුන් හා නිලධාරීන් සාකච්ඡා කර ජීවන වියදම අඩු කිරීම සඳහා තීරණ ගෙන ඒවා ක්‍රියාත්මක කරනවා. ලෝකයේ කිසිම රජයක් මෙපරිද්දෙන් ක්‍රියා කරමින් ජනතාවට දිය හැකි උපරිම සහන ලබා දෙන්නට ක්‍රියා කරනවා යැයි කියන්න බැහැ.* ළඟ එන පළාත් පාලන ඡන්දය එක් දිනක පවත්වන්නැයි විපක්ෂය කියනවා. මේ සම්බන්ධයෙන් ඔබේ ප්‍රතිචාරය කුමක්ද ?දකුණු පළාත ගැන කියමු. යුද ජයග්‍රහණයට පෙර තත්ත්වය ගන්න. දැවැන්ත යුද්ධයකට මුහුණ දෙමින් ජනාධිපතිතුමා රටේ සංවර්ධනයටත් මුල්තැන දුන්නා. ගාල්ල ප්‍රධාන බස් නැවතුම ඉදි වෙනවා. හම්බන්තොට වරාය ඉදි වුණා. දකුණේ මහාමාර්ග සංවර්ධනය වුණා. අන්තර් ජාතික ගුවන්තොටුපළත් ඉදිවෙනවා. ලෝක කුසලාන ක්‍රිකට් තරගයක් පවත්වා විවෘත කැරෙන සුරියවැව ජාත්‍යන්තර ක්‍රීඩාංගණය බලන්න. ගාලුවරාය සංවර්ධනයට ජයික් ආයතනය එකඟ වී තිබෙනවා. එය ළඟදී පටන් ගන්නවා. සංචාරකයන් පැමිණීම නිසා දැන් එම ව්‍යාපාරය පන ලබා තිබෙනවා. දැන් අප පළාතේ සංචාරක හෝටල් වල කාමර පිරිලා. රටේ රැකියා වියුක්තිය අඩු වෙලා.විපක්ෂය බොරු ප්‍රශ්න ගෙනෙන්නෙ ඔවුන් පරාජය වන බව හොඳින්ම දන්නා නිසයි. දුර්වල විපක්ෂය දන්නවා ආණ්ඩු පක්ෂ ප්‍රබලයි කියා. එක් දිනක පැවැත්වූවා නම් එක දිනක නොතිබ්බානම් අපි දිනනවා යැයි කියයි. එක් දිනක ඡන්ද නොපැවැත්වූවා නම් කියන්නෙ වෙන දෙයක්. එකම දවසක ඡන්ද තිබ්බා නම් අපි දිනනවා යැයි විපක්ෂය කියයි.මේ කතා කියන්නෙ තමන්ගෙ බැරිකම නොහැකියාව වහ ගන්නයි. මේ හැම කතාවකම තිබෙන අර්ථය මොකක්ද ?දැන්ම විපක්ෂය පරාජය වී අවසාන බව නේද ? කල්තබා පරාජය බාරගෙන සිටින විපක්ෂය රට රැවටීමටත් තමන් රවටා ගැනීමටත් බොරු කියනවා. බොරු අභියෝග නගනවා.ජනාධිපතිවරණය හා පාර්ලිමේන්තු මැතිවරණය ඉතා විශිෂ්ට ලෙස ජයගත් මහින්ද රාජපක්ෂ ජනාධිපතිතුමාගේ නායකත්වය පළාත් පාලන ආයතනද විශිෂ්ට ලෙස ජයගෙන කලින් මැතිවරණ දෙකේ ජය තහවුරු කරනවා නියතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=f1101182</link>
    <topic>මම එක දවසකට හිරේ ගියා</topic>
    <author>සකුන්තලා ජයසිංහ</author>
    <content>“මගේ තාත්තා දකුණු පළාතේ මතුගම බෝපිටියෙ උපන්නෙක්. අම්මා නම් උඩරට පළාතේ එකිනෙකට වෙනස් වුණු උඩරට සහ පහතරට දෙපළාතේ සංස්කෘතියේ හැඩහුරුකම් ඔවුන් තුළින් දක්නට ලැබුණත් මා තුළ පිහිටියේ අම්මාගේ ආරයයි. ඊට ගොඩාක්ම හේතුවුණේ තාත්තා රැකියාව සඳහා ගෙදරින් බැහැරව සිටීමයි.තාත්තා දුම්රිය දෙපාර්තමේන්තුවේ සේවය කළේ. ඒ හින්දම තාත්තට ලංකාව වටේම තිබෙන දුම්රිය ස්ථානවල සේවය කරන්න සිදුවුණා. එහි ප්‍රතිඵලයක් විදිහට තාත්තට අනුරාධපුරයට ස්ථාන මාරුවක් ලැබුණා. මේ අනුරාධපුර ගමන මගේ ජීවිතයටත් සුවිශේෂී සන්ධිස්ථානයක් වුණා. ඒ තාත්තත් එක්ක මටත් අනුරාධපුරයට පැමිණීමට සිදුවීමයි.අම්මා ගෙදර නැවතුණා. තාත්තයි, මමයි අනුරාධපුරයට ආවා. එහිදී තාත්තා මාව අම්මාගේ පාර්ශ්වයේ ඥාති ආච්චි අම්මා කෙනෙක් ළග නවත්වා අනුරාධපුර මහින්ද මහා විද්‍යාලයට ඇතුළත් කළා.මම පාසලට ඇතුළත් වුණේ අවුරුදු හයෙන්. පරම විඥානාර්ථ බෞද්ධ සමාගමේ, බෞද්ධ පාසලක් වූ මහින්ද විද්‍යාලය එවකට පළාතේ කීර්තිමත් සහ ජනපි‍්‍රය පාසලක්. මම පාසලට ඇතුළත් කළ දවසේ එවකට සිටි විදුහල්පතිතුමා අපේ තාත්තාගෙන් කදිම පොරොන්දුවක් ගත් හැටි මට අමතක නොවන සිද්ධියක්. ඒ පාසල් අධ්‍යාපනය අවසන් වනතුරුම මහින්දේ ඉගෙනගත යුතු බවයි. ඇත්තෙන්ම එතුමා ගත් ඒ පොරොන්දුව මගෙ හොඳටම බලපෑවා. උසස්පෙළ අධ්‍යාපනය දක්වාම මම ඉගෙනගත්තේ එකම පාසලකින්. අදටත් ඉතා ගෞරවයෙන් මගෙ පාසල මම සිහියට නඟනවා.ඔය අතරේ තාත්තා සේවයෙන් විශ්‍රාම ගියාට පසුව අම්මාත් අනුරාධපුරයට ඇවිත් අපි ස්ථිරවම එහි පදිංචි වුණා. මම පවුලේ එකම දරුවා නිසා දැණුනු තනිකම පාළුව අම්මාගේ පැමිණීමෙන් යම් තරමකට මඟහැරුණා.1966 අවුරුද්දේ සාමාන්‍යපෙළ විභාගයට පෙනී සිටීමෙන් මම විෂයන් අටක් සම්මාන හතරක් සහිතව සමත් වුණා. ඉන්පසු කලා අංශයෙන් උසස්පෙළ හැදෑරුවා. සිංහල බෞද්ධ සංස්කෘතිය, භූගෝල විද්‍යාව, දේශපාලන විද්‍යාව යන විෂයන් මං තෝරාගත්තේ, පාසලේ පැවති විෂය නිර්දේශයට අනුවයි. ඉතිහාසය හා ආර්ථික විද්‍යාව හදාරන්ඩ මගේ හිතේ තිබුණේ ලොකු ආසාවක්. ඒ ආසාව කවදාහෝ ඉටුකර ගැනීමේ අටියෙන් මම පළමු වතාවේ මුල් විෂයන් හතර සමත් කරගෙන දෙවැනි වතාවේදී ඉතිහාසයත් ආර්ථික විද්‍යාවත් විභාගයට ඉල්ලා සමත් වුණා.වැඩිදුර අධ්‍යාපනය සඳහා උපාධිය හැදෑරීමට මාව උනන්දුකළේ අම්මයි, තාත්තයි. ඒ අනුවයි 1970 අවුරුද්දේ දී මං විද්‍යෝදය විශ්ව විද්‍යාලයේ ලියාපදිංචි වුණේ. උපාධි අධ්‍යාපනය සඳහා කොළඹ යාමට මට සිදුවුණා. කොළඹ නැවතිලා ඉගෙන ගන්න අතරේ මගෙ මුල්ම රැකියාවටත් මගපෑදුනා. ඒ කොටිකාවත්තේ කර්මාන්ත නිෂ්පාදන පෞද්ගලික ආයතනයක සේවය කිරීමටයි. එහිදී මගේ මුල්ම වැටුප විදිහට රුපියල් හාරසිය හැට පහක් ලැබුණා. එදා හැටියට එය සැළකිය යුතු මට්ටමේ හොඳ වැටුපක්.එවකට මම කොළඹ සිටි සමයේ 71 කැරැල්ලේ භීෂණය තදින්ම පැවතුණා. විශ්වවිද්‍යාලයේ අභ්‍යන්තර ශිෂ්‍යයන්ගේ පන්ති පවා පැවැත්වුණේ ලුම්බිණි විද්‍යාලයේ. ඒ කාලේ භීෂකයන්ට වගේම ආරක්‍ෂක අංශවලටත් තරුණ පිරිස් වහකදුරු වගෙයි. මේ හින්දා හැම පැත්තෙන්ම ආරක්‍ෂා වෙන්ඩ අපි ලොකු පරිශ්‍රමයක් දැරුවා.1973 අවුරුද්දේ උපාධිය ලබාගත්තට පස්සේ, කොළඹ සියලු මතකයන් අමතක කරලා මං අනුරාධපුරයට ආවේ රස්සාවත් දමලයි. කොළඹ තියෙන කඨෝර බවින් මානසිකව හෙම්බත් වෙලා හිටිය මට අනුරාධපුර ගම්බද ජීවිතය ලොකු අස්වැසිල්ලක් වුණා. රස්සාවක් නැතිවුණාට මොකද මං යාළුවොත් එක්ක කුඹුරු වැඩට බැස්සා. අපිට කියලා කුඹුරු නැති වුණාට කුලියට වැඩකළා. ඉන් යම් මුදලක් මට ලැබුණා.හැමදාම කුඹුරු වැඩ නැති නිසා ස්ථිර ආදායම් මාර්ගයක් ගැන හිතන්නට මට සිදුවුණා. ඔය අතරේ මගේ යාළුවෝ කීපදෙනෙකුගෙන් අපූරු අදහසක් ආවා. ඒ සාමාන්‍ය පෙළ, උසස් පෙළ ළමයින්ට බාහිර පන්ති කරමු කියලා. එය අපූරු අදහසක් වුණා.අපේ බාහිර පන්තියට නම දැම්මේ ‘සරසවි විද්‍යාලය’ කියලා. ළමයින් අතර අපට ලැබුණු ජනපි‍්‍රයත්වය නිසාම පාසල්වලින් පවා දේශන සඳහා අපට ආරාධනා පැමිණීම ඒ උත්සාහයේ උපරිම ජයග්‍රහණයක්.මෙතෙක් මගේ ජීවිතයේ මා ලැබූ අත්දැකීම් විශාල පෙරළියකට පත්කළේ 1979 අවුරුද්දෙන් පසුවයි. එය සැබෑවටම දෛවෝපගත සිද්ධියක් වගෙයි. කවුරුත් දැන හඳුනන පුද්ගල චරිතයක් ලෙස ජෝතිපාල තෙබුවන කියන නම ගොඩනැඟුණේ මේ සන්ධිස්ථානයේදීයි.අපි බාහිර පන්ති කරමින් ඉන්න අතරේ දවසක් අනුරාධපුරයේ ප්‍රාදේශීය ගුවන්විදුලියක් පටන්ගන්න යන බවට ආරංචියක් ආවා. පුංචි කාලේ ඉඳන් ගුවන්විදුලියට තිබුණු ඇල්ම විතරක් නෙමෙයි ඉස්කෝලේ සමිති සමාගම්වල කතා පවත්වන්ඩ තිබුණු ආසාව නිසාම ඒ පණිවුඩයට අපි උනන්දු වුණා. ඒත් එක්කම මේ අලුත් ප්‍රාදේශීය ගුවන්විදුලියට සහන නිවේදකයන් බඳවා ගන්නා බවට ගුවන් විදුලියේ කෙටි නිවේදනයකුත් ගියා.මමයි, මගේ මිත්‍රයෙක් වන බ්‍රැඩ්මන්ඩ් ජයවීරයි අයැදුම්පතක් හදලා තැපෑලට දැම්මා. ඒ ගැන ලොකු බලාපොරොත්තුවක් අපට තිබුණේ් නෑ. ඒත් නොහිතුවට වැඩේ සාර්ථකයි, අපි දෙන්නව සම්මුඛ පරීක්‍ෂණවලට කැඳෙව්වා.මූලික කටහඬ පරීක්‍ෂණය පැවැත්වුණේ අනුරාධපුර ගුවන් හමුදා සංඥා බලකායේ විකාශනාගාරයේ දී. එවකට රජරට සේවයේ අධ්‍යක්‍ෂ සුනිල් රාජපක්‍ෂ, විජයානන්ද ජයවීර, ස්වර්ණ ශ්‍රී බණ්ඩාර, පේ‍්‍රමකීර්ති ද අල්විස් හා ප්‍රවීණ ගුවන්විදුලි ශිල්පීන් තමයි විනිශ්චය මණ්ඩලයේ හිටියේ. මූලික පරීක්‍ෂණ වට පහක් හයක් විතර තිබුණා. ඉන් විසිහතරදෙනෙක් අවසන් වටයට තේරුණා. අද රජරට සේවයේ සිටින ශි‍්‍රයානි සමරනායක, පාලිත නානායක්කාර, බණ්ඩාර රත්නායක, ටී. ජී. හේමලතා, ලිලී වඩුගේ වැනි ශිල්පීන් මේ විසි හතර දෙනා අතර සිටියා.අවසන් සම්මුඛ පරීක්‍ෂණයේ විනිසුරු මඩුල්ලට එවකට ජනමාධ්‍ය අමාත්‍යාංශයේ ලේකම්ව සිටි වත්මන් අමාත්‍ය සරත් අමුණුගම, එඩ්මන්ඩ් කාරියකරවන, ගුවන් විදුලියේ එවකට අධ්‍යක්‍ෂ ජනරාල් තේවිස් ගුරුගේ, විජයානන්ද ජයවීර වැනි ප්‍රවීණයන් අපි ඉදිරියේ වාඩිගෙන සිටියා. සාමාන්‍ය දැනීම, භාෂා දැනුම, ඉංගිරිසි දැනුම බලලා අපිව තෝරා ගත්තා. ඉන්පසු අපට ප්‍රායෝගික පුහුණුව ලැබුණේ කොළඹ අභ්‍යාස විද්‍යාලයේදීයි. පුහුණුවෙන් පසුව අපි සහන නිවේදකයන් ලෙස බඳවා ගත්තා.නිවේදන කටයුතුවලදී අපි බස හැසිරවීම, නිවේදන කලාව ගුරු හරුකම් ගත්තේ රොස්මන් ප්‍රනාන්දු, ලලිත් එස්. මෛත්‍රීපාල, චන්ද්‍රා වයමන්, බර්ටි ගලහිටියාව, තේවිස් ගුරුගේ, කරුණාරත්න අබේසේකර වැනි අයගෙන්.එවකට රජරට සේවයේ සිටි සිරිල් රාජපක්‍ෂ, විජයානන්ද ජයවීර, ස්වර්ණ ශශ්‍රී සේන ගුණසේකර, පේ‍්‍රමකීර්ති වැනි දක්‍ෂ ප්‍රවීණයන් එක්ක වැඩකළ කාලය ඉතා හරවත් අත්දැකීමක් වුණා.සහන නිවේදකයෙක් ලෙස කටයුතු කරද්දි ලැබූ අත්දැකීම් බොහොමයි. ඒ අතරින් මට ලැබුණු ප්‍රථම දැවැන්ත අභියෝගාත්මක කාර්යය මතකයට නැඟෙනවා. ඒ 1981 අවුරුද්දේ ශ්‍රී ලංකා රාමඤ්ඤ නිකායේ උපසම්පදා උත්සවය සජීවීව විස්තර ප්‍රචාරයට ලැබුණු අවස්ථාවයි. මල්වතු ඔය උදකුක්ඛේප සීමාමාලකයේ අති උත්සවශශ්‍රීයෙන් පැවැති මේ උත්සවයට එවකට ජනාධිපති ජේ. ආර්. ජයවර්ධන මහතා සහභාගි වුණා. එය මගේ පළමු සජීවි විස්තර ප්‍රචාරයයි. මම එය ඉතා හොඳීන් කළ බවට සතර අතින් පැසසුම් ආවා.මිහින්තලේ පැවති ත්‍රිපිටක ධර්ම සජ්ඣායනාවේ සජීවි විස්තර ප්‍රචාරයත් අමතක නොවන සිද්ධියක්. උත්සවයට පෙර දින පෙරහුරුවක් පැවැත්වුණා. ජනාධිපතිතුමා ද සහභාගි වන නිසා අපේ පෙරහුරුව බලන්ඩ අපේ අධ්‍යක්‍ෂ ජනරාල් තේවිස් ගුරුගේ මහත්තයත් ආවා. ආධුනිකයෙක් වුණු මාව මේ විස්තර ප්‍රචාරයට තෝරා නොගන්නා ලෙස එතුමා සියල්ලෝම ඉස්සරහ අපේ පාලකතුමාට දැඩිව කිව්වා. ඒ මොහොතේ මට විශාල කණගාටුවක් ඇති වුණා. නමුත් පෙරහුරුවේදි මගේ නිවේදන හැකියාව දැකලා පුදුමයට පත්වුණු එතුමා මා දෙවැනි ශ්‍රේණියේ නිවේදකයෙක් ලෙස ස්ථිර කරන ලෙස උපදෙස් දුන්නා.පළමු ශ්‍රේණියේ නිවේදකයෙක් ලෙස උසස්වීමක් ලැබුණාට පසුව මට පැවරුණු වගකීම තවත් පුළුල් වුණා. මේ වනවිට 1989 අවුරුද්දේ භීෂණය නිසා මාධ්‍යවේදීන්ට හතර අතින් මරණ තර්ජන නිර්නාමික ලියුම් එන්ඩ පටන් ගත්තා. එවකට අපේ පාලක විජයානන්ද ජයවීර මහත්තයා. කවුරුත් එක හඬින් එතුමට කිව්වේ රස්සාවට ඇවිත් වෙඩි කන්ඩ බෑ කියලා. අපි එහෙම කියද්දි විජයානන්ද මහත්තයා අපෙන් ඇහුව “පඩිය අරන් වෙඩි කනවද, රස්සාවට නාවොත් අපි වෙඩි තියනවා කියලා.” එතුමා එය විහිළුවට වගේ කිව්වත් ජීවිත පරදුවට තබා රස්සාව කරන ලෙසයි එතුමා ඉල්ලුවේ. අපි ඒ වචනයට පිටින් ගියේ නෑ.යුද හමුදාවේ ආරක්‍ෂාව මධ්‍යයේ ශශ්‍රී මහා බෝධිය අසළ පුරාවිද්‍යා සංචාරක නිවාසයේ නැවතිලා අපි විකාශන කටයුතු පවත්වාගෙන ගියා. කරුණාරත්න දිවුල්ගනේ, ජයතිලක බණ්ඩාර, ගුණදාස කපුගේ හා අපි කිහිපදෙනෙක් මරණ බයයි විනෝදයයි දෙකම විඳගෙන වැඩ කළා.රජරට සේවයේ පාලක නිව්ටන් ගුණසේකර මහත්තයගෙන් පසුව පාලක ලෙස මම වැඩභාර ගත්තා. ගුවන්විදුලියේ ජීවිතය රසමුසු අත්දැකීම් සේම භාරදූර වගකීම පිළිබඳ බරපතළකම දනවපු සිද්ධීන්ද අත්විඳ තිබෙනවා. මිරිසවැටිය චෛත්‍යයේ ධාතු නිධානෝත්සවය දින සිද්ධියත් එවැන්නක්.කොහොමහරි ධාතු නිධන් කිරීමට නියමිතව තිබුණු දිනට පෙර දින රෑ චෛත්‍යයේ කොත කඩා වැටුණා. එවකට ජනාධිපති ජේ. ආර්. ජයවර්ධන සහ අගමැති රණසිංහ පේ‍්‍රමදාස මහත්තුරු අතිනුයි ධාතු නිධන් කිරීමට සංවිධානය කර තිබුණේ.මේ පුවතින් රට තුළ යම් කටකතා පැතිර ගියා. මේ මොහොතේ උත්සවයේ සජීවි විස්තර ප්‍රචාරයක් දීමට අපිත් සූදානම්වයි සිටියේ. අපි මේ කනගාටුදායක අවස්ථාවේදී ඉතාමත් මැදහත්ව උපේක්ෂාවෙන් මාධ්‍ය වගකීම තේරුම් අරගෙන රටේ ජනතාවට කරුණු පැහැදිළි කළා.මේ තවත් සිද්ධියක්. එදා ප්‍රවෘත්ති කීමට භාරව සිටියේ මම. ප්‍රවෘත්ති සංස්කාරකගේ ‘නිවුස් බුලටින්’ එකේ තිබුණු විදිහටම මම ප්‍රවෘත්ති කියෙව්වා. මෙන්න පහුවදා හමුදාවෙන් ඇවිත් මා අරන් ගිහින් ෂෙල් එකට දැම්මා. බ්‍රිගේඩියර් ආනන්ද විජේසේකර මහත්තයගේ නියෝග මතයි මාව අරන් ගියේ. එවකට ත්‍රස්තවාදී කලබල හින්දා ආරක්‍ෂක රැස්වීමක් අද තිබෙන බවටයි ප්‍රවෘත්ති නිවේදනයේ සඳහන්ව තිබුණේ. නමුත් අපේ නිවුස් බුලටින් එකේ තිබුණේ අද වෙනුවට හෙට කියලයි. රජරට සේවය අහපු දේශපාලන, ආරක්‍ෂක වගකිවයුත්තෝ රැස්වීම අද නෙමෙයි හෙට කියලා ආපහු ගිහින්.මං රාත්‍රියක්ම හිරේ හිටියා. මගේ ජීවිතයේ විශාලම මානසික වේදනාව මා අත්වින්ඳේ එදා තමයි. නමුත් මගේ වැරැද්දක් නැති බව අවබෝධ කරගත් ආරක්‍ෂක අංශ මාව නිදහස් කළා. දවසකට හරි හිරේ යන බවට හඳහන බලා එක් ඡ්‍යොතිෂවේදියෙක් කී කතාව එදා පුදුම විදිහට සැබෑ වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=f1101183</link>
    <topic>රජ හත් කට්ටුව</topic>
    <author/>
    <content>කිරිගල්පොත්ත නම් උස් වූ පර්වතය ආසන්නයෙහි බෝපත්තලා නම් ග්‍රාමයක් තිබේ.සිංහල රජ කාලයේ මෙහි රජ හත් කට්ටුවක් සැඟවී සිටි බව පැවසේ. පරසතුරු ආක්‍රමණවලින් ආරක්ෂා වී සිටීම එහි අරමුණ විය. එසේ වුව ද එක රජ කට්ටුවක් සැඟවී සිටින බව අනෙක් රජ කට්ටුවක් නොදත්තේ ය. මේ ආකාරයට රජ හත් කට්ටුව ම සිතුවේ එහි සැඟවී සිටින්නේ තම රජ කට්ටුව පමණක් බව ය.කෙසේ මුත් රජ හත් කට්ටුවක් ම සැඟවී සිටින බව දන්නා එක ම එක පුද්ගලයෙක් ද එහි විසුවේ ය.ඔහු නම් රජ හත් කට්ටුවේ ම රෙදි සෝදන හළු පේඬියාය. තමන් එහි සැඟවී සිටින බව කිසිවකුටත් අනාවරණය නොකරන ලෙස එක එක රජ කට්ටුව හළු පේඬියා සමඟ ගිවිස ගෙන තිබුණි. හළු පේඬියා ද රහස කිසිකුටත් අනාවරණය නොකිරීමට තරයේ මා ඉටා ගත්තේ එය තම වගකීමක් වූ නිසා ම නො ව, එය එසේ වී නම් තම ජීවිතය ද අවදානමකට ලක්වීමට හොඳටම ඉඩ - කඩ ඇති බව ඔහු හොඳින් ම දැන සිටි බැවිනි. එක රජ කට්ටුවක සළු, තවත් රජ කට්ටුවකට මාරු වී යා හැකි යයි සිතූ හළු පේඬියා ඒවා ඇපිල්ලුවේ ද ඉතා ප්‍රවේශමෙනි.දිනක් හළු පේඬියා වෙතින් ගෙන එන ලද සළුවක් අඳින්නට සැරසෙත් ම, එය තම සළුවක් නොවන බව එක රජ කෙනෙකුට අවබෝධ විය. තවත් හොඳින් සළුව පරීක්ෂා කර බැලූ රජු එය නම් තමාට අයත් එකක් නොවේ යැ යි නිසැකව ම අවබෝධ කර ගත්තේ ය.මෙම සිද්ධියෙන් බොහෝ සේ තැති ගත් රජතුමා තමා පමණක් නොව තවත් රජවරුන් ද මෙහි වාසය කරන බව නිසැකම දැන ගත්තේ ය. වෙන රජෙකුගේ සළුවක් සියතට පත් වූවා සේ ම තම සළුව ද වෙනත් රජෙකු අතට පත් වීමෙන් ඔහු තමා ගැන හළු පේඬියාගෙන් විමසිය හැකි ය යි ද, එසේ වුව හොත් විශාල විනාශයක් සිදු විය හැකි ය යි ද එම රජු සිතුවේ ය. එසේ සිතා හළු පේඬියාගේ හිස ගසා දමා සිරුර ඉතා ගැඹුරු ළිඳකට ද දැමුවේ ය.මෙම ජනප්‍රවාදයේ සඳහන් ආකාරයට බොහෝ රජ කුමාරවරුන් පැමිණ විසූ බැවින් එම ග්‍රාමය බෝ - පත් - තලාව නම් වී යැ යි පැවසේ. මේ පිළිබඳව පවත්නා ජනප්‍රවාදගත කවියක් මෙසේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>11</day>
    </date>
    <link>http://www.dinamina.lk/2011/01/11/_art.asp?fn=f1101184</link>
    <topic>දැය විකසිත කළ ආනන්ද සමරකෝන්</topic>
    <author>ඉරෝෂිණි දීපිකා</author>
    <content>එගොඩහගේ ජෝර්ජ් විල්ප්‍රඩ් අල්විස් සමරකෝන් යැයි කියූ විට ඔහු ගැන කිසිවෙක් හෝ දන්නේ නැත. එහෙත් ආනන්ද සමරකෝන් යැයි පැවසු විට කුඩා දරුවාගේ පටන් වැඩිහිටියා දක්වාම හොඳින් අඳුරනු ඇත. ගීත ප්‍රබන්ධකයකු, ගායකයකු, චිත්‍ර ශිල්පියකු, සංගීතඥයකු, නාට්‍ය නිෂ්පාදකයකු, නැටුම් ශිල්පියෙකු, චිත්‍රපට තිර රචනය සහ පසුබිම් ගීත නිර්මාපකයකු, ගුරු භවතකු ඈ විවිධ ශිල්පයන්හි දස්කම් පෑ සමරකෝන් මහතා ‘ලොවෙන් එකෙක් එක් දෙයකට වෙයි සමත’ යන කියමන සත්‍යයෙන් තොර එකක් යැයි ලොවට කියා පෑ කෙනෙකු විය.1911 ජනවාරි 13 වැනි දින උපත ලද මෙතුමා අධිරාජ්‍යවාදීන්ගෙන් රට මුදා ගැනීමට ගීත, කවි, මුද්‍රා නාට්‍ය, චිත්‍ර ඈ නෙක කලාංග ඉදිරිපත් කරමින් ජනතාව පුබුදුවාලීය. පිළියන්දල වෑවල රජයේ විදුහලෙන් අධ්‍යාපනය ලබා කොළඹ කාර්මික විදුහලෙන් චිත්‍ර කලාව පිළිබඳ හැදෑරීම් කළේය.1934 දී චිත්‍ර හා සංගීත ගුරුවරයෙක් වශයෙන් කෝට්ටේ ක්‍රිස්තියානි විද්‍යාලයේ ආචාර්ය මණ්ඩලයට එක්වීමට සමරකෝන් මහතාට අවස්ථාව ලැබිණි. ඒ වන විට එතුමාට වයස අවුරුදු 23 ක් පමණ විය.රවින්ද්‍රනාත් තාගෝර්තුමා තෙවැනි වරට ලංකාවට පැමිණීම මෙතුමාගේ දිවියේ ආනන්දනීය අවස්ථාවක් වීමට බලපෑවා යැයි කීවොත් එය නොරහසකි. එයට හේතුව එතුමාගේ මග පෙන්වීම යටතේ ඉන්දියාවේ ශාන්ති නිකේතනයට එක්වීමට ලැබීමය. ඒ 1936 දීය. එහිදී නන්දලාල් බෝස් යටතේ් චිත්‍ර ශිල්පය ප්‍රගුණ කළ මෙතුමා ශාන්තිදේවි ඝෝෂ් යටතේ සංගීතයේ පරතෙර සොයා පියමං කළේය. මෙතුමාගේ වෙනත් කලා නිර්මාණවල මෙන් චිත්‍ර වලින් පිළිබිඹු වූයේ ද දේශානුරාගයයි.ජාතිය පිළිබඳ වූ හැඟීම්බරිත බවයි. ගීතවලින් පිළිබිඹු වූ සුන්දර ගැමිකම, බෞද්ධ හැඟීමෙන් පිබිදුණු බව, චිත්‍රවල පවා අන්තර්ගත වූ බව බොහෝ දෙනාගේ හැඟීම වී ඇත. කාන්තා රූප නිරූපණයේදී පවා එතුමාගේ තෙලි තුඩින් ඒවා නිර්මිත වී ඇත්තේ සියුම් සාහිත්‍යමය බවක් ධ්වනිත කරවමිනි. මෙරට ජනතාව අතර එතරම් ප්‍රකට නැතත් ආනන්ද සමරකෝන් මහතා ගෝවේ, බොම්බාය, මලයාව, නවදිල්ලිය, අලහාබාද්, බැංගලෝර්, සිංගප්පූරුව, ලක්නව්, ක්වාලාලම්පූර් වැනි ප්‍රදේශවල චිත්‍ර ප්‍රදර්ශන පවා පවත්වා තිබේ.පිළියන්දල, වෑවල රජයේ විදුහලේ ඉගෙනුම ලබමින් සිටින සංධියේදී පාසල අසලින් ගලා බසින සුන්දර වූ ‘වේරැහැ’ ගඟ සිහිපත් කරමින් ලියූ ගීතය තමන් තුළ සැඟව පැවති නිසඟ සහජ කුසලතා ඔප් නැංවීමක් ම විය. ගණිත ගුරුවරයාගේ උදහසට ලක්වී එතෙක් කුරුටු ගෑ ගීය පන්තිය ඉදිරියේ ගැයීමට ඔහුගේ අණ නිකුත් වූයේ ගුරුවරයා උදහසට ලක්වීම හේතුවෙනි.එහෙත් ඒ ගීය ගැයීමෙන් එතුමා පළ කළ කුසලතා නිසා ගුරුවරයා විමතියට පත් විය. ගීත රචකයකු විදිහට පමණක් නොව ළමා ගායන ශිල්පියකු ලෙස එදා පෑ පෙළහර ගුරුවරයා විමතියෙන් ඇලලීමට සමත් විණි. එතැන් සිට පාසල් මිතුරන් අතරේ ළමා ගායකයකු ලෙස කළ එළි බැසීමට ඔහුට හැකි විය. පසු කලෙක ප්‍රකට ගායන ශිල්පියකු බවට පත් කිරීමට ගී පද රචකයකු වීමට එම දක්ෂතා හේතුවක් වූ බව පෙනේ. මෙය සැබැවින්ම එතුමාගේ දිවියේ දෛවෝපගත සිදුවීමක් යැයි කීවොත් එය නිවැරැදිය.සමරකෝන් මහතා ජාතික ගීය ලියා ඇත්තේ ඉන්දියාවේ සිට ලංකාවට ගුවනින් පැමිණෙන අතරවාරයේදීය. ඒ. සී. පී. ජයසුරිය නමැති අයෙකු දේශාභිමානී ගීයක් කරන්නැයි කළ ඉල්ලීමට සාවධානව සවන් යොමු කිරීමක් වශයෙනි. 1940 ඔක්තෝබර් 20 වැනි දින මහ රාත්‍රියේදී මේ ගීතයේ උත්පත්තිය සිදු විය.එවකට ගාල්ල මහින්ද විද්‍යාලයේ සංගීත ගුරුවරයා ලෙස සේවය කරමින් සිටි මෙතුමා මේ ගීය ප්‍රථමයෙන්ම ගැයීම සඳහා ගාල්ල මහින්ද විද්‍යලායේ සිසුන්ට ඉඩකඩ ලබාදී තිබුණි. පසුව කව් ගී පබැදුම් එක්කර ඉදිරිපත් කළ ‘කුමුදුනී’ නිර්මාණ එකතුවට ‘නමෝ නමෝ මාතා’ නැමැති ගීය එක්තැන් කර තිබේ. පසුව 1950 ජාතික ගීය සඳහා දීප ව්‍යාප්තව පැවැත්වූ තරගයට මේ ගීය ඉදිරිපත් කරනු ලැබුවේ සමරකෝන් මහතාගේ ප්‍රිය බිරියයි. එයට හේතු වූයේ එවකට එතුමා ඉන්දියාවේ වාසය කළ නිසාය.සමරකෝන් මහතාගේ අනුදැනුම යටතේ ඉදිරිපත් කළ ‘නමෝ නමෝ’ ගීතය අවසන ජාතික ගීය ලෙස තේරී පත් විණි. මෙය ජාතික ගීය ලෙස නිර්දේශ කරනු ලැබුවේ එවකට ග්‍රාම සංවර්ධන ඇමැති වූ ශ්‍රීමත් ඔලිවර් ගුණතිලක මහතාය. 1951 දී කළ එම නිර්දේශය එම වසරේ නොවැම්බර් 22 දින කැබිනට් මණ්ඩලය මගින් සම්මත කෙරිණි. මේ පිළිබඳ වූ නිල නිවේදනය 1952 මාර්තු 22 වැනි දින ප්‍රකාශයට පත් කර ඇත.‘නමෝ නමෝ’ ගීය 1946 දී හිස් මාස්ටර් වොයිස්ලේබලය යටතේ WN 11 දරන තැටියට ඇතුළත් කර තිබේ. කෙසේ වෙතත් ජාතික ගීය ලෙස මේ ගීතය තේරී පත්වීමෙන් අනතුරුව එතුමන්ට රු. 2500 ක මුල්‍යමය ත්‍යාගයක් හිමිවී ඇත. තමන් ප්‍රකාශයට පත් කළ කෘතියක ඇති ගීයක් බව පවසමින් තෑගි මුදල් ඉල්ලා පොත් ප්‍රකාශක නඩු දැමීමටද පසුබට නොවිණි.මේ සමයේ මේ සිදුවීම නිර්දය ලෙස විවේචනය කරමින් කාටුන් ඇදීමට පවා සමහරු උත්සාහ කළේය. ජාතික ගීයේ ගණ වැරැදි බවත් අපායාක්ෂරයකින් (නමෝ නමෝ හි ‘න’) ආරම්භ වී ඇති නිසා රටට විනයක් වන බවක් පවසමින් සමහරු ‘නමෝ නමෝ’ යන්නට පෙර ශ්‍රී ලංකා මාතා යන වදන් එක් කර රචකයාගේ නිර්මාණය වෙනස් කිරීමත් මෙතුමාගේ සිත් තැවුලට පත් කිරීමට හේතු විය.ආණ්ඩු පෙරළියට ගීයේ වස් වැදීම හේතුවී ඇති බවත් ගීයේ මුලට එන ‘න’ අක්ෂරය අසුබ නිසා ඩී. එස්. සේනානායක මහතා මිය ගිය බවත් එකට සිදු වූ බොහෝ විපත්වලට මෙය හේතුවක් බව පැවසීමත් සමරකෝන් මහතාගේ ජීවිතය කලකිරවීමට හේතුවක් විණි. මේ බව එතුමා එවකට සිටි විපක්ෂ නායකවරයා වූ ඩඩ්ලි සේනානායක මහතාට 1962 අප්‍රේල් 3 දාතමින් යුතුව යැවූ ලිපියක පවා සඳහන්ව තිබේ.1957 දී තමන්ව රැකියාවෙන් නෙරපා යැවීම පවා සමරකෝන් මහතාගේ ජීවිතයට වද දුන් කරුණක් විය. ගුවන් විදුලි, ග්‍රැමෆෝන් ගීත කලාවට නව පණක් දුන් ‘පුංචි සුදා සුදු කැටියා කොයිබද උදයේ, විලේ මලක් පිපිලා කදිමයි, සුනිල ගුවනෙ පායා දිලෙන්නා, කෙල්ලනි නුඹලා දන්නෙ නටන්නයි, බැස සීතල ගඟුලේ, සිරු සරු සාර කෙතේ, පොඩි මල් එතනෝ, පුදමු මේ කුසුම්, ඇසේ මධුර ජීවනයේ ගීතා, සුමනෝ පොඩි සුමනෝ, එන්නද මැණිකේ මමත් දියඹටා, විලේ මලක් පිපිලා’ වැනි බොහෝ ගීත රසිකයාට පුද දී එපමණක් නොව රටට ජාතික ගීයක් පුද කර එතුමාණන්ට අවාසනාවන්ත ලෙස සිය ඉරණම් ගමන යාමට සැලැස්වීය. කොළඹ ජාතික රෝහලේ 23 වැනි වාට්ටුවේ නිදි පෙති පානය කිරීම නිසා රෝගාතුරව සයනයේ වැතිර සිටි සමරකෝන් මහතා 1962 අප්‍රේල් 05 වැනිදා සවස 6.15 ට පමණ අපෙන් සදහටම වෙන්ව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101122</link>
    <topic>හිඟයකින් තොරව සහල් සැපයීමටවී සංචිත රජය සතුයි</topic>
    <author>විජයානි එදිරිසිංහ</author>
    <content>මේ දිනවල ඇතිවෙන අධික වර්ෂාව නිසා වී ගොවිතැනට විශාල වශයෙන් හානි සිදුවූවත් තවත් කන්නයක් වගා කරගන්නා තුරු හිඟයකින් තොරව සහල් සැපයීමට තරම් වී සංචිතයක් රජය සතුව තිබෙන බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය. රජය සතු මේ වී සංචිතය මාස 2 – 3 ක් වැනි කාලයක් ප්‍රයෝජනයට ගැනීමට තරම් ප්‍රමාණවත් වෙයි.මේ වී සංචිතය ප්‍රමාණවත් අතර වී වගා කරන තවත් බොහෝ ප්‍රදේශවල කුඹුරු වලට වැස්සෙන් හානි සිදු වී නැත. අම්පාර, පොළොන්නරුව, ඇතුළු ප්‍රදේශවල හානි සිදුවී තිබේ. මේ වන විට වී කරල් පීදෙන කාලය එළැඹ ඇත. නිසි කලට වැස්ස ලැබී වී වගාව සාර්ථක ඵල නෙළන ලකුණු පෙන්වමින් තිබියදී මේ අයහපත් කාලගුණ තත්ත්වය ඇති විය.ස්වභාවධර්මයාගෙන් ඇතිවන හානි වලට අපට කළ හැකි දෙයක් නැත. එහෙත් අප ඒ අභියෝගයට මුහුණ දී රටේ ජනතාවට සහල් හිඟයක් ඇති නොවීමටත් වී ගොවියාට සිදුවන හානිවලට සහනයක් ලබාදීමටත් කටයුතු කළ යුතු බවද ඇමැති ජොන්ස්ටන් ප්‍රනාන්දු මහතා පැවසීය.මේ අතර එළවළු වගා කරන ප්‍රදේශවල සිට ආර්ථික මධ්‍යස්ථාන කරා එළවළු ප්‍රවාහනය කිරීම ගොවියන්ට ගැටලුවක් වී තිබේ එබැවින් ස.තො.ස ලොරි යොදා එම එළවළු ආර්ථික මධ්‍යස්ථාන කරා ගෙන ඒමටද ඊයේ (11) සිට ප්‍රවාහන සේවයක් යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101123</link>
    <topic>විපතට පත්වූවන්ටපිහිට වෙමු</topic>
    <author/>
    <content>අයහපත් කාලගුණය හේතුවෙන් පීඩාවට පත් ජනතාවට සහන සැලසීම සඳහා ඔවුන්ට අත්‍යවශ්‍ය භාණ්ඩ ලබාදීමේ වැඩපිළිවෙළක් පත්තර මහ ගෙදර වන ලේක් හවුස් ආයතනය මගින් ආරම්භ කර ඇත.ඒ සඳහා භාණ්ඩ ලබාදීමට කැමැති පරිත්‍යාගශීලීන්ට ලේක් හවුස් ශාඛා කාර්යාලවලට ගෙනැවිත් භාරදිය හැක. කතරගම, මාතර, අනුරාධපුර, යාපනය හා මහනුවර ලේක් හවුස් ශාඛා කාර්යාලවලට හෝ ලේක් හවුස් ප්‍රධාන කාර්යාලයේ සුබ සාධක අංශයට මේ ද්‍රව්‍ය ලබාදිය හැකිය.වියළි ආහාර, පැදුරු, මදුරු කොයිල්, පාවිච්චි නොකළ කාන්තා හා පිරිමි ඇඳුම්, බෙහෙත් වර්ග, ළමා ආහාර, සනීපාරක්ෂක ඇදුම්, බිස්කට්, කිරිපිටි, වතුර බෝතල්, වැනි දෑ ගෙනැවිත් භාරදෙන ලෙස ලේක් හවුස් සුබසාධක සංගමය ඉල්ලා සිටියි.භාණ්ඩ ලබාදීමට කැමැති පරිත්‍යාගශීලීන්ට වැඩි විස්තර 011 242963 – 33 දක්වා දුරකථනයෙන් ලබාගත හැකි අතර කළමනාකරු සුබ සාධන අංශය ලේක් හවුස් ආයතනය කොළඹ ලිපිනයෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101124</link>
    <topic>ජල ගැල්මෙන් විපතට පත්ඕස්ට්‍රේලියානුවන්ටඅපෙන් තේ තොගයක්</topic>
    <author>මහින්ද අලුත්ගෙදර</author>
    <content>ජල ගැලීම් හේතුවෙන් විපතට පත් ඕස්ට්‍රේලියානුවන්ට ශ්‍රී ලංකාවෙන් තේ තොගයක් පරිත්‍යාග කර ඇත.මේ තේ තොගය ඕස්ට්‍රේලියානු රජයට බාර දීම විදේශ කටයුතු අමාත්‍යාංශයේ දී සිදු කෙරුණු අතර විදේශ කටයුතු ඇමැති මහාචාර්ය ජී. එල්. පීරිස් මහතා එම තේ තොගය ශ්‍රී ලංකාවේ වැඩ බලන ඕස්ට්‍රේලියානු මහ කොමසාරිස් සොෆියා මැකන්ටයි මහත්මිය වෙත නිල වශයෙන් බාර දුන්නේය.මේ දිනවල ඇදහැලෙන ධාරානිපාත වර්ෂාව හේතුවෙන් ඕස්ටේ‍්‍රලියාවේ ප්‍රාන්ත කිහිපයකට හානි සිදු වී තිබෙන අතර ක්වීන්ලන්ත ප්‍රාන්තයේ පුද්ගලයෝ ලක්‍ෂ 2කට වඩා වැඩි ප්‍රමාණයක් අවතැන් වී සිටින බව වාර්තා වෙයි.පුද්ගලයන් ලක්‍ෂ දෙකකට ප්‍රමාණවත් තේ තොගයක් මෙහිදී ශ්‍රී ලංකාවෙන් ඕස්ට්‍රේලියාවට පරිත්‍යාග කර තිබෙන අතර මෙය දෙරට අතර තිබෙන මිත්‍රත්වය හා ද්වි පාර්ශ්වික සහයෝගීතාව තව තවත් වර්ධනය කරන්නක් බව ශ්‍රී ලංකා විදේශ කටයුතු අමාත්‍යාංශය සඳහන් කරයි.විදේශ කටයුතු අමාත්‍යාංශයේ ලේකම් රොමේෂ් ජයසිංහ, ඩිල්මා ලංකා පුද්ගලික සමාගමේ අධ්‍යක්‍ෂ දුලාන් ප්‍රනාන්දු මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101125</link>
    <topic>පෝය නිවාඩු අහෝසි කර නෑ</topic>
    <author>උදුලා පීරිස්</author>
    <content>පෝය නිවාඩුව සම්බන්ධයෙන් ඇතැම් මාධ්‍ය ගෙන යන සාවද්‍ය ප්‍රචාරවලට නොරැවටෙන ලෙසත් පෝය නිවාඩු කිසිවක් අහෝසි කර නොමැති බවත් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා “දිනමිණ” ට පැවැසීය.මේ නිසා රජයේ බැංකු හා දෙපාර්තමේන්තු සඳහා පෝය නිවාඩු ඒ අයුරින් ක්‍රියාත්මක කෙරෙන බව පවසන සෙනෙවිරත්න මහතා, කමිටුවක් මඟින් ඉදිරියේදී නිවාඩු පිළිබඳ ගැසට් නිවේදනයක් නිකුත් කරන බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101126</link>
    <topic>මහ බැංකුව පොලී අනුපාත අඩුකරයි</topic>
    <author>වෙල්ලස්සේ බණ්ඩාර සහ අනුර පේ‍්‍රමලාල්</author>
    <content>ශ්‍රීලංකා මහ බැංකුව වාණිජ බැංකු සමග සිදුකරන ගනුදෙණුවලදී මෙතෙක් භාවිත කළ පොළී අනුපාත තවදුරටත් අඩුකර තිබේ.මේ අනුව මහ බැංකුවෙන් ලබාගන්නා ණය සඳහා අය කරන පොළිය 9% සිට 8.5 දක්වාද වාණිජ බැංකු සතු අතිරික්ත මුදල් මහ බැංකුවේ ආයෝජනය කිරීමේදී ගෙවන පොළිය 7.25% සිට 7% දක්වා ද ඊයේ (11) සිට අඩුකර තිබේ.රටේ දැනට පවත්නා ශක්තිමත් සාර්ව ආර්ථික පරිසරය මෙසේ පොළී අනුපාත අඩු කිරීමට තුඩුදුන් බව ශ්‍රී ලංකා මහ බැංකුව පවසයි.මේ අනුව වාණිජ බැංකුවලින් ණය පහසුකම් ලබා ගැනීමේ දී අයකරනු ලබන පොළී අනුපාතිකයන්ද අඩුවෙනු ඇතැයි ශ්‍රී ලංකා මහ බැංකුව අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101127</link>
    <topic>ශ්‍රී ලංකාවේ දේශපාලන වාතාවරණයයහපත් වෙනසකට ලක්වෙලා</topic>
    <author>මහින්ද අලුත්ගෙදර</author>
    <content>පසුගිය මාස 18ක කාලය තුළ ශ්‍රී ලංකාවේ දේශපාලන වාතාවරණය යහපත් ආකාරයේ වෙනසකට ලක්ව ඇතැයි කැනඩාවේ සාංක්‍රමණික හා සරණාගත මණ්ඩලය පවසයි.එම මණ්ඩලයේ සරණාගත ආරක්ෂණ අංශයෙන් කැනේඩියානු සරණාගතභාවය ඉල්ලා සිටි ශ්‍රී ලාංකික ද්‍රවිඩ ජාතිකයකුගේ ඉල්ලීම ප්‍රතික්ෂේප කරමින් මේ බව ප්‍රකාශ කර ඇතැයි තානාපති ආරංචි මාර්ග සඳහන් කරයි. දේශපාලන වශයෙන් ශ්‍රී ලංකාව අස්ථාවර රාජ්‍යයක් බව ප්‍රකාශ කරමින් හා යළිත් වරක් ශ්‍රී ලංකාටව පැමිණිය හොත් විවිධ වධ හිංසාවලට ලක්වීමට සිදුවන බව ප්‍රකාශ කරමින් 25 හැවිරිදි මේ ද්‍රවිඩ ජාතිකයා එරට සරණාගතභාවය ඉල්ලා ඇත.ශ්‍රී ලංකාවේ ඇතිව තිබෙන වෙනස්කම් ඉතා අර්ථවත් හා කල්පවත්නා තත්ත්වයක් බැවින් මේ ද්‍රවිඩ ජාතිකයා ඉල්ලා සිටින පරිදි වාර්ගිකත්වයක්, දේශපාලන මතවාද හා ජාතිකත්වයක් නොමැති බව පෙන්වා දී ඇති කැනේඩියානු සංක්‍රමණික හා සරණාගත මණ්ඩලය මෙවැනි තත්ත්වයක් මත ශ්‍රී ලංකාවේ දී වධ හිංසා ඇති වේ යැයි කිසිදු ආකාරයකින් හෝ බියයුතු නැතැයි ද පවසා තිබේ.තවද මේ ද්‍රවිඩ ජාතිකයා සම්ප්‍රදායික සරණාගතයකු නොවන බවත් ඒ හේතුවෙන් ශ්‍රී ලංකාවට ගිය ද කිසිදු හානියක් සිදු නොවන බවත් අවධාරණය කර ඇති එම මණ්ඩලය එවැනි බියක් ඇතිවන පසුබිමක් ශ්‍රී ලංකාවේ නොමැති බවද අවධාරණය කර ඇත.මේ අතර එම සංක්‍රමණික හා සරණාගත මණ්ඩලය පෙන්වා දී තිබෙන්නේ කැනේඩියානු සංක්‍රමණික හා සරණාගත ආරක්ෂණ පනත අනුව වඩා අවධානම් තත්ත්වයකට මුහුණ දෙන පුද්ගලයන් සඳහා පමණක් ආරක්ෂාව සපයන බවත් මේ පුද්ගලයාට එවැනි අවධානමක් නොමැති බවත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101128</link>
    <topic>වැසි නිසා විපතට පත් ජනතාවටසියලු සහන වහාම සලසන්න</topic>
    <author>වෙල්ලස්සේ බණ්ඩාර, අනුර ප්‍රේමලාල් සහ නුවන් කොඩිකාර</author>
    <content>මහ වැසි නිසා විපතට පත් දිවයිනේ ලක්ෂ නවයකට අධික ජනතාවට සියලු සහන සලසන ලෙස ජනාධිපති මහින්ද රාජපක්ෂ මහතා අත්‍යඅවශ්‍ය සේවා කොමසාරිස් ජනරාල් එස්. බී. දිවාරත්න මහතා ඇතුළු සියලු නිලධාරීන්ට ඊයේ (11) උපදෙස් දුන්නේ ය.සහන සැලසීමේ දී සියලුම ඇමතිවරුන් ගේ හා අමාත්‍යාංශ නිලධාරීන් ගේ පූර්ණ සහය ලබා ගන්නා ලෙසද මෙහිදී දැනුම් දී තිබේ.අවතැන් හා විපතට පත් අයට පිසූ ආහාර ඇතුළු අත්‍යවශ්‍ය සේවා සැපයීමේ දී ත්‍රිවිධ හමුදාවේ සහය ද යොදා ගන්නා මෙන් ජනාධිපතිවරයා උපදෙස් දී ඇත. ගංවතුර නිසා ඇතිවී තිබෙන තත්ත්වය පිළිබඳ ඊයේ (11) අරලිය ගහ මන්දිරයේ පැවැති හදිසි සාකච්ඡාවක දී ජනාධිපතිවරයා මේ උපදෙස් ලබා දුන්නේ ය.මේ ආපදා අවස්ථාවේ දී ගංවතුරෙන් විපත් සිදුවූ ප්‍රදේශවලට ගොස් ජනතාවට සහන සැලසීමේ කටයුතුවලට සම්බන්ධ වන ලෙසද ජනාධිපතිවරයා ඇමැතිවරුන්ට උපදෙස් දී ඇත.ලෝක ආහාර සංවිධානය ඇතුළු ජාත්‍යන්තර ආයතන සමඟ සාකච්ඡා කර ආධාර ලබා ගැනීම සඳහා අවශ්‍ය පියවර ගන්නා බව මෙහිදී ආර්ථික සංවර්ධන ඇමති බැසිල් රාජක්ෂ මහතා සඳහන් කළේය.මේ සාකච්ඡාවට අගමැති දි. මු. ජයරත්න මහතා සහ කැබිනට් ඇමතිවරුන් වන බැසිල් රාජපක්ෂ, නිමල් සිරිපාල ද සිල්වා, කෙහෙළිය රඹුක්වැල්ල, ජොන්ස්ටන් ප්‍රනාන්දු, ආරුමුගම් තොණ්ඩමන් ඇතුළු ඇමතිවරුන් ද ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් ආචාර්ය පී. බී. ජයසුන්දර, අත්‍යාවශ්‍ය සේවා කොමසාරිස් ජනරාල් එස්. බී. දිවාරත්න, සමුපකාර හා අභ්‍යන්තර වෙළඳ අමාත්‍යාංශයේ ලේකම් සුනිල් එස්. සිරිසේන යන මහත්වරු ද සහභාගි වූහ.ඊට අමතරව ගංවතුර බැස ගොස් මසක් ඇතුළත කැඩී බිඳී ගිය සියලු වැව්, අමුණු ප්‍රතිසංස්කරණය කරන ලෙස ජනාධිපති මහින්ද රාජපක්‍ෂ මහතා ගොවිජන සේවා හා වන ජීවී ඇමැති එස්. එම්. චන්ද්‍රසේන මහතාට උපදෙස් ලබා දී තිබේ.ඊට අවශ්‍ය මුදල් ප්‍රතිපාදන ලබා දීමට ආර්ථික සංවර්ධන ඇමැති බැසිල් රාජපක්‍ෂ මහතා එකඟතාව පළ කළ බව එස්. එම්. චන්ද්‍රසේන මහතා ප්‍රකාශ කළේය. ගංවතුර හේතුවෙන් දිස්ත්‍රික් පහක කුඹුරු අක්කර ලක්ෂ හතරක් විනාශ වී ඇති අතර වැව්, අමුණු විශාල ප්‍රමාණයක් කැඩී බිඳී ගොස් ඇති බව ඒ මහතා සඳහන් කළේය.ගංවතුරට යට වූ කුඹුරු අක්කර ලක්ෂ හතරෙන්, ලක්ෂ දෙකක් ප්‍රතිසංස්කරණයකින් තොරව යළි තිබූ තත්ත්වයට ගත හැකි බවට තොරතුරු ලැබී ඇති බවද හෙතෙම කීවේය.ඉදිරි කන්නයේ වගා කළ හැකි පරිදි කුඹුරු සකස් කර රටට අවශ්‍ය වී ප්‍රමාණය සපුරා ගැනීමට කටයුතු කරන බවද ගොවිජන සේවා හා වනජීවී ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n1101129</link>
    <topic>කුඹුරු අක්කර හාර ලක්ෂයක් මහ වැස්සෙන් විනාශයි</topic>
    <author>නුවන් කොඩිකාර සහ උතුරු මැද පළාත්</author>
    <content>මේ දිනවල ඇදහැලෙන වර්ෂාව හේතුවෙන් මඩකළපුව, ත්‍රිකුණාමලය, අම්පාර, පොළොන්නරුව හා අනුරාධපුර දිස්ත්‍රික්කයන්හි කුඹුරු අක්කර හාර ලක්ෂයක් විනාශ වී ඇත.ගංවතුර නිසා මේ දිස්ත්‍රික්කවල පවුල් 1,70,000ක් අවතැන් වී ඇති බව ගොවිජන හා වනජීවි අමාත්‍යාංශය පැවැසීය.වැව් 118ක් සම්පූර්ණ වශයෙන් හා අර්ධ ලෙස වැව් 172ක් විනාශ වී ගොස් ඇති අතර ගොවිජන සේවා මධ්‍යස්ථාන 11ක් සම්පූර්ණයෙන් විනාශ වී තිබේ.ගංවතුර පිළිබඳ සොයා බැලීමට ගිය නිලධාරින් දෙදෙනකු අතුරුදහන්ව සිටින බව ගොවිජන හා වනජීවි අමාත්‍යාංශය සඳහන් කළේ ය. පොහොර ගබඩා ගංවතුරෙන් යටවීම නිසා පොහොර බෑග් 5000කට වැඩි ප්‍රමාණයක් විනාශ වී ඇති බව අමාත්‍යාංශය සඳහන් කළේ ය. ගංවතුරෙන් වැඩිම හානි සිදුව ඇත්තේ මඩකළපුව දිස්ත්‍රික්කයේ වන අතර දිස්ත්‍රික්කයේ කුඹුරු අක්කර 75,000ක්, වැව් 52ක්, ගොවිජනසේවා මධ්‍යස්ථාන 05ක්, පොහොර ගබඩා 03ක්, වැව් හා කුඹුරුවලට ගමන් ගන්නා ප්‍රධාන මාර්ග 26ක් සම්පූර්ණයෙන් විනාශ වී ඇත.අවතැන් වූ ජනතාවට පහසුකම් සැලසීම සඳහා ජනාධිපති මහින්ද රාජපක්ෂ මහතාගේ උපදෙස් මත ගොවිජන සේවා හා වනජීවි ඇමැති එස්. එම්. චන්ද්‍රසේන මහතා මේ වන විටත් කඩිනම් පියවරගෙන තිබේ.විනාශ වී ගිය වැව් අමුණු පිළිසකර කිරීම සඳහා මුදල් වෙන්කිරීමට අවශ්‍ය කටයුතු ආර්ථික සංවර්ධන කටයුතු ඇමැති බැසිල් රාජපක්ෂ මහතාගේ මැදිහත්වීමෙන් සිදුවන බව ඇමැති එස්. එම්. චන්ද්‍රසේන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011210</link>
    <topic>අම්පාරේ විදුලිය විසන්ධි කරයි</topic>
    <author>චමීර ඇල්ලදෙණිය</author>
    <content>නැඟෙනහිර පළාතේ පවතින අයහපත් කාලගුණය හේතුවෙන් අම්පාර දිස්ත්‍රික්කයේ අම්පාර වැව හා කොන්ඩවටවාන වැව පිටාර ගැලීම හේතුවෙන් අම්පාර නගරයට හැර අනෙක් සියලු ප්‍රදේශවලට විදුලිය විසන්ධි කිරීමට විදුලිබල මණ්ඩලය පියවර ගෙන ඇත.අම්පාර ආදල් ගඟ පිටාර ගැලීම හේතුවෙන් ඒ හරහා දිවෙන අධිබලැති විදුලි රැහැන් මාර්ගය වසා දමා ඇති අතර ඒ හේතුවෙන් උහන ගොනාගොල්ල ප්‍රදේශවලට ද විදුලිය නොමැති බව විදුලිබල මණ්ඩලය සඳහන් කරයි.නවගිරියාව වැව පිටාර ගැලීම හේතුන් ද අම්පාර මහඔය මාර්ගය ජලයෙන් යටවීම හේතුවෙන් රථවාහන ධාවනයට ද බාධා ඇති වී තිබේ. පවතින අයහපත් කාලගුණය අඩුවූ වහාම කඩිනමින් නැවත විදුලිය ලබාදෙන බව විදුලිබල මණ්ඩලය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011221</link>
    <topic>ගැටඹේ නාය යෑමෙන් මියගිය හත් දෙනාජනතා සෝසුසුම් මැද අවසන් ගමන් යති</topic>
    <author>සමන්ති වීරසේකර</author>
    <content>මහනුවර ගැටඹේ දෙවැනි රාජසිංහ මාවතේදී සිදුවූ නායයාමේ සිද්ධියෙන් මියගිය හත්දෙනාගේ අවසන් කටයුතු කන්ද උඩරට ජනතාවගේ සෝසුසුම් මැද ඊයේ (11) පස්වරුවේදී මහයියාව පොදු සුසාන භූමියේදී සිදු කෙරිණි.මියගිය අයගේ සිරුරු ගැටඹේ ශ්‍රී සුධර්මාරාම විහාරස්ථානයේ දින දෙකක් තැන්පත් කර තිබිණි.බෞද්ධ ආගමික වතාවත් ගැටඹේ රාජෝපවනාරාමයාධිපති කැප්පටියාගොඩ සිරිවිමල නාහිමියන් ප්‍රමුඛ මහා සංඝරත්නයේ ප්‍රධානත්වයෙන් එම විහාරස්ථානයේදී පැවැත්විණි. මියගිය පිරිස හින්දු භක්තිකයන් වුවත් ඔවුන්ගේ අවසන් කටයුතු සිදුකරන මොහොතේ බෞද්ධ හා හින්දු ආගම් දෙකෙහිම වත් පිළිිවෙත් අනුව ආගමික කටයුතු සිදු කිරීම විශේෂ සිද්ධියකි. මධ්‍යම පළාත් මහ ඇමැති සරත් ඒකනායක, නගරාධිපති රාජා පුෂ්පකුමාර ඇතුළු දස දහස් සංඛ්‍යාත පිරිසක් අවමංගල්‍ය උත්සවයට සහභාගි වී සිටියහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011211</link>
    <topic>තද සුළඟින්වතු නිවෙස්වලට හානි</topic>
    <author>පස්සර සමූහ – උබයරත්න වනසිංහ</author>
    <content>ලුණුගල හෝර්ටන් කෙහෙල්වත්ත සහ යපව්ව හරහා ඊයේ (10) හමා ගිය සුළි සුළඟක් නිසා අඹාවත්ත ප්‍රදේශයේ වතු නිවාස 05 කට අලාභ හානි සිදු වී ඇත. ඊට අමතරව පවතින අධික වර්ෂාව හේතුවෙන් එම ප්‍රදේශයේ කොටසක් නාය යෑමේ අවදානමකට ලක් වී ඇත.ප්‍රදේශයේ පදිංචි පුද්ගලයන් 65 ක් ඉවත් කිරීමට ලුණුගල ප්‍රාදේශීය ලේකම් කාර්යාලයේ හදිසි ආපදා සහන සේවා අංශය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011212</link>
    <topic>නාය යෑමේ අවදානම සහිත තැන් වලින්පුද්ගලයන් 480 දෙනෙක් ඉවත් කරලා</topic>
    <author>මහින්ද අලුත්ගෙදර</author>
    <content>නාය යාමේ දැඩි අවධානමක් පවතින නුවරඑළිය දිස්ත්‍රික්කයේ කුරුදුඔය – ඇල්මාවත්ත ප්‍රදේශයේ වතු නිවාස 12 කට අයත් පුද්ගලයෝ 48 ක් වහාම ඒ ස්ථානවලින් ඉවත් කර ආරක්ෂිත ස්ථානවල රැඳවීමට පියවර ගෙන ඇත.එම පුද්ගලයින් මේ වන විට මාවත්ත ප්‍රදේශයේ වසා දැමූ රෝහලක තාවකාලිකව රඳවා සිටින අතර ඔවුනට අවශ්‍ය පහසුකම් කඩිනමින් ලබා දීමට පියවර ගත් බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා “දිනමිණ” ට පැවැසීය.මේ වන විට එවැනි අවධානම් සහිත ප්‍රදේශයන් හි පදිංචි පවුල් 15කට අයත් පුද්ගලයෝ 62 ක් තාවකාලික ස්ථානවල රඳවා සිටින බවත්, නායයාමේ අවධානමක් පවතින කුඹල්ගමුව ප්‍රදේශයේ හා පදියපැලැල්ල ප්‍රාථමික විද්‍යාලය අසල ප්‍රදේශය පිළිබඳව ජනතාව දැනුවත් කළ බවත් හෙතෙම අවධාරණය කෙළේය.ඊට අමතරව කොත්මලේ වැවන්ඩන් හා ගැරඩි ඇල්ල ප්‍රදේශ ද මෙලෙස නාය යාමේ අවධානමක් පවතින බව කී ඩී. පී. කුමාරසිරි මහතා, ඊයේ (11) රැස්වූ දිස්ත්‍රික් ආපදා කමිටු රැස්වීමේ දී මේ සම්බන්ධයෙන් කඩිනම් සහන ක්‍රියාත්මක කිරීම සඳහා පියවර ගන්නා ලද බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011213</link>
    <topic>ගිනි අවියක් ළඟ තබාගත්තාට රු: ලක්‍ෂයක ශරීර ඇපයක්</topic>
    <author>සිරන්ජනි කුමාරි</author>
    <content>බලපත්‍රයක් නොමැතිව මෙරට නිෂ්පාදිත ගල්කටස් ගිනිඅවියක් හා බෝර 12 ජීව උණ්ඩ ළඟ තබා ගැනීමේ චෝදනාව මත අධිකරණයට ඉදිරිපත් කළ පුද්ගලයකු රුපියල් ලක්‍ෂයක ශරීර ඇපයක් මත මුදාහැරීමට මාලිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා නියම කෙළේය.මෙසේ ඇප නියම වූයේ දොන් බෝධිනායකලාගේ ප්‍රභාත් සදුන් කුමාර නැමැති අයටය.මරදාන සුගතවංශ මාවතේ නිවෙසක 2010 ජූනි 14 වන දින සැකකරු සතුව නිත්‍යානුකූල බලපත්‍ර නොමැතිව ගල්කටස් ගිනිඅවියක් තිබුණු බව සඳහන් කරමින් පොලිසිය චෝදනා ගොනු කර තිබිණි. 1996 අංක 22 දරන සංශෝධිත තුවක්කු ආඥා පනත යටතේ පොලිසිය සැකකරුට එරෙහිව නඩු පවරා තිබිණි.සැකකරු අදාල චෝදනාවට අධිකරණය හමුවේ නිවැරදිකරු බවට ප්‍රකාශ කරමින් පැවසුවේ තමා අත්අඩංගුවට ගත් ඉකුත් වසරේ ජූනි 14 වන දින සිට මේ දක්වා රක්‍ෂිත බන්ධනාගාර ගතව සිටි බවය.අදාළ කරුණු සලකා බැලූ මහේස්ත්‍රාත්වරයා සැකකරු රුපියල් ලක්‍ෂයක ශරීර ඇපයක් මත මුදාහැරීමට නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011214</link>
    <topic>දුම්රියේ දී රන් මාල කැඩූ සැක අයෙක් රක්‍ෂිතයට</topic>
    <author>කල්එළිය සමූහ එම්. මදනායක</author>
    <content>දුම්රියේ ගමන් ගන්නා කාන්තාවන්ගේ රන්මාල කඩාගැනීමේ නිරතව සිටි බව කියන රන් දම්වැල් එකොලහක් සමඟ පොලිස් අත්අඩංගුවට පත්වූ සැකකරුවකු මේ මස 13 වැනිදා දක්වා රක්ෂිත සිරබාරයේ තබන ලෙස අත්තනගල්ල අතිරේක දිසා විනිසුරු හා අතිරේක මහේස්ත්‍රාත් ඩී. ඒ. රුවන් පතිරණ මහතා නියෝග කෙළේය.මෙසේ රක්ෂිත බාරයට පත්වූයේ මීරිගම පල්ලෙවෙල කේ. පී. ජීවක පුෂ්පකුමාර නැමැත්තෙකි.සැකකරු විල්වත්ත දුම්රිය ස්ථානයේ දී දුම්රිය මගී කාන්තාවකගේ රන් දම්වැලක් කඩාගෙන පලා යමින් සිටියදී මීරිගම දංඕවිට හන්දියේ දී අත්අඩංගුවට පත්විය. සැකකරුගෙන් කළ ප්‍රශ්න කිරීම්වල දී ඔහු සිදුකළ රන් දම්වැල් පැහැරගැනීම් එකොලහකට සම්බන්ධ බව හෙලි කර ගත් පොලිසිය එසේ පැහැරගත් දේපළ විවිධ ස්ථානයන්හි උගස් කර තිබියදී සොයා ගෙන ඇත.මේ සැකකරු මෙවැනිම වැරදි සම්බන්ධයෙන් බන්ධනාගාරගතව සිට මාස දෙකකට පමණ ඉහත නිදහස්ව පැමිණ ඇති බවද අනාවරණයවී ඇත. මේ කාලය තුළ සැකකරු තවත් සොරකම් හා කොල්ලකෑම් රැසක් සිදු කර ඇති බවට පොලිසිය සැකකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011215</link>
    <topic>බැංකුවක් තැබූ විශ්වාසය කඩ කළැයිවංචා විමර්ශන අංශයෙන් පරීක්‍ෂණ</topic>
    <author>කුමුදු හෙට්ටිආරච්චි</author>
    <content>දෙමටගොඩ හන්දියේ සිට කැලණිතිස්ස විදුලි බලාගාරය දක්වා වූ මාර්ගයේ මැද තීරුවේ මල් පෝච්චි තබා අලංකාර කිරීමේ ව්‍යාපෘතියක් සඳහා පෞද්ගලික බැංකුවකින් රුපියල් දාහත් ලක්‍ෂ හැට හත් දහසක් ලබාගෙන ව්‍යාපෘතිය ක්‍රියාත්මක නොකර විශ්වාසය කඩ කළ බව කියන සිද්ධියක් සම්බන්ධයෙන් කොළඹ වංචා විමර්ශන අංශය පරීක්‍ෂණ පවත්වයි.අදාළ පෞද්ගලික බැංකුවේ විමර්ශන නිලධාරියකු කොළඹ වංචා විමර්ශන අංශයට කළ පැමිණිල්ලක් අනුව කොළඹ වංචා විමර්ශන අංශය මෙම පරීක්‍ෂණ ආරම්භ කැර ඇත.පාර මැද තීරුවේ අලංකාර ලෙස මල්පෝච්චි තැබීමේ මෙම කොන්ත්‍රාත්තුව ගොතටුව ප්‍රදේශයේ පුද්ගලයකුට භාර දී තිබූ බව ද පවසයි.පෞද්ගලික බැංකුව විසින් කොන්ත්‍රාත්කරු වෙත ලබාදුන් චෙක්පත හා අදාළව බැංකු වාර්තා ලබා ගනිමින් ඉදිරි විමර්ශන කටයුතු සිදු කරන බව සිද්ධිය සම්බන්ධව කොළඹ කොටුව මහේස්ත්‍රාත් ලංකා ජයරත්න මෙනෙවියට කරුණු වාර්තා කරමින් කොළඹ වංචා විමර්ශන අංශය ඊයේ (11) පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011220</link>
    <topic>ඝාතනයට සම්බන්ධ දෙදෙනෙක් අත්අඩංගුවට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>පාණදුර කෙසෙල්වත්ත පොලිස් වසමේදී මීට දින 21 පෙර පහරදී මරා ළිඳට දැමූ 68 හැවිරිදි සිවුදරු පියාගේ ඝාතනයට සම්බන්ධ තිදෙනාගෙන් දෙදෙනකු අත්අඩංගුවට ගත් බව පාණදුර කෙසෙල්වත්ත පොලිසිය කියයි.අත්අඩංගුවට පත් වූ සැකකරුවන් අතර එම නිවසේ මෙහෙකාරියද වෙයි.කසෙල්වත්ත පොලිසියේ ස්ථානාධිපති පොලිස් පරීක්ෂක තිස්ස කුමාර, බස්නාහිර පළාත් බුද්ධි කොට්ඨාසයේ පොලිස් කොස්තාපල් (9294) රෝහණ මහත්වරුට ලද තොරතුරකට අනුව සැකකාරිය සතු ජංගම දුරකථනයෙන් ඝාතනයට දිනකට පෙර ලබාගත් දුරකථන අංකයන් කිහිපයක් ඔස්සේ පරීක්ෂණ පවත්වා සැකකරුවන් අත්අඩගුවට ගත් බව පොලීසිය කියයි.විදේශ රටක සිටින මියගිය පියාගේ දියණිය සැකකාර මෙහෙකාරියට නිවසේ මෙහෙකාර සේවයෙන් ඉවත් වන ලෙස දැන්වීමෙන් අනතුරුව වෛරයෙන් පසු වී ඇත.සැකකාරියෙන් ලද දුරකථන ඇමතුමක් අනුව හැටන් හා කඩුවෙල ප්‍රදේශවල සිටින එම සැකකරුවන් දෙදෙනා ඝාතන දින රාත්‍රී සැකකාරියගේ උදවු උපකාර මත නිවසට ඇතුළු වී රන් භාණ්ඩ සොරා ගැනීමේදී ගෙහිමියා දැක ඇති අතර ඒ හේතුවෙන් මෙම ඝාතනය කර ඇති බව සැකකරුවන්ගෙන් ප්‍රශ්න කිරීමේදි හෙළි වූ බව පොලිසිය කියයි.සැකකරුවන් තිදෙනා සිවුදරු පියාගේ හිස හා මුහුණ වැසෙන ඇඳ ඇතිරිල්ලකින් තදකර ළිඳ ළඟට ඇදගෙන පැමිණ මෝල්ගසින් හිසට පහරදී ළිඳට දමා ඇති බව පරීක්ෂණවලදී හෙළි වූ බව පොලිසිය කියයි.අත්අඩංගුවට ගත් සැකකරුවන් වයස අවුරුදු 24 හා 38 පසුවන්නන් බව පොලිසිය කියයි.පාණදුර කොට්ඨාස භාර පොලිස් අධිකාරි එඩ්මන්ඩ් මහේන්ද්‍ර, සහකාර පොලිස් අධිකාරි (1) ග්‍රෙගරි කුරේ මහත්වරුන්ගේ අධීක්ෂණය යටතේ පාණදුර කෙසෙල්වත්ත පොලිසියේ ස්ථානාධිපති පොලිස් පරීක්ෂක තිස්ස කුමාර, පොලිස් පරීක්ෂක සිල්වා, උප පොලිස් පරීක්ෂක රත්නායක, බස්නාහිර පළාත් බුද්ධි කොට්ඨාසයේ කොස්තාපල් 9294 රොහන් මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011216</link>
    <topic>නිහාල් සිල්වා නම් අසහාය රංගධරයාගේ නිර්මාණ අමු අමුවේ වෙනත් අතකට යොමුකිරීම ඛේදවාචකයක්</topic>
    <author>වයිමන් හෙට්ටිආරච්චි</author>
    <content>සෞන්දර්යාත්මක - සම්භාව්‍ය හා හාස්‍යමය යන නාට්‍යකලාවේ තුන් ඉරියව්වේම එකසේ ප්‍රතිභාපූර්ණ කුසලතා දැක්වූ නිහාල් සිල්වා අසහාය රංගධරයාණන්ගේ නිර්මාණ අද එම ක්ෂේත්‍රයේ පෙනී සිටින ඇතැම් අය අමු අමුවේ වෙනත් අතකට යොමුකිරීම මහා ඛේදවාචකයක් වී ඇතැයි ප්‍රවීණ නාට්‍යවේදී ජයලත් මනෝරත්න මහතා ප්‍රකාශ කළේය.කොළඹ බෞද්ධාලෝක මාවතේ පිහිටි සිංහල සංස්කෘති ආයතනයේ එළිමහන් රඟමඩල අසළදී පැවති ප්‍රවීණ රංගධර නිහාල් සිල්වා ප්‍රණාම උලෙළේදී කතා කරමින් මනෝරත්න මහතා එසේ කීය.චාරිත්‍රානුකූලව පහන් දැල්වීමෙන් හා බෝගහවැව රතන හිමියන් විසින් පිරිස පන්සිල්හි පිහිටුවනු ලැබීමෙන් පසු ප්‍රණාම උලෙළ ආරම්භ විය. කලාවේ හෝ වෙනත් ඕනෑම ක්ෂේත්‍රයක අයෙකුගේ අභාවයෙන් පසු එම ගුණ අමතක කර දැමීම සිරිතක් වුණත් නිහාල් සිල්වා රංගධරයා එසේ අමතක නොවී සදා මතකයේ රැඳෙන අයුරින් තම ප්‍රතිභාව යළි යළිත් ඉස්මතු කළේයැයි කී ජයලත් මනෝරත්න මහතා අතිශය සංවේදී ශිල්පියෙකුගේ නිර්මාණවලට පෞද්ගලික ලාබ අපේක්ෂාවෙන් වෙනත් අතකට යොමුකිරීමෙන් ශ්‍රේෂ්ඨ නළුවන් අතරට යාමේ ඔහු ලබා තිබූ ප්‍රතිභාවට හානි සිදුවන්නේ යැයි ද කීය.ඒ මහතා මෙසේ ද කීය.නිහාල් සිල්වා අසහාය රංගධරයා චාම් එහෙත් ලොකු මිනිහෙක්. ලෝකයේ නාට්‍ය දහරාවන් විහිදෙන්නේ සමාජයේ අවශ්‍යතා අනුවයි. විවිධ අන්දමේ දස්කම් පා ඔහු මුහුණ පෑ හදිසි මරණයයි මගේ “අන්දරේලා” නාට්‍යයට වස්තු බීජය වූයේ.සිංහල සංස්කෘති ආයතනයේ ලේකම් මහාචාර්ය මුදියන්සේ දිසානායක මහතා නිහාල් ගෙ නළුකම හොඳින් හඳුනාගත් අයෙක් තමා දයා වයමන්.නෙයිනගෙ සූදුව ඔහු අතින් ප්‍රතිනිර්මාණය වුනා. නිහාල් විකට නළුවෙක් පමණක් නොවෙයි. සංකීර්ණ නළුවෙක්. ඔහුට සම්භාව්‍ය තත්ත්වයකුත් තිබුණා. ඔහුම කිව්වා මුලින් තමා නළු නිළියන්ට තේ ඇද්දා කියා. එසේ තේ අදින විටත් රඟපාමින්තමා එය කෙළේ. ඔහු තව කෙටි කලක් ජීවත් වූවානම් ඔස්කා සම්මානය පවා හිමිකරගන්න තිබුණා.ප්‍රේමදාස ජනාධිපති තුමා පවා ඔහු සම්මානයෙන් පිදුවා. ඔහුගේ සාජන්ට් නල්ලතම්බි නාට්‍යය ස්ව කැමැත්තෙන් පැමිණ නැරඹූ ජේ. ආර්. ජයවර්ධන ජනාධිපතිතුමා රුපියල් පනස් දාහක මුදලක් පිරිනැමුවා. නාගරිකය තුළ පමණක් වැඩිම වාර ගණනක් දහස්වරක් ප්‍රදර්ශනය කෙළේ සාජන්ට් නල්ලතම්බි නාට්‍යයයි. ඔහුට තිබුණෙත් නොනැසෙන චරිතයක්.දයා වයමන් මහතාඔහු නාට්‍ය කළේ ජීවිතය උගසට තබමිනුයි. අවුරුදු 3 ක් තිස්සේ මම ලියපු නාට්‍යයට චරිත නිරූපනයෙන් පණ දුන්නේ ඔහුයි. පරමාර්ථ ගණනාවක් ඔස්සේ ඔහු චරිත පණ ගැන්වූවා. ඔහුගේ සාජන්ට් නල්ලතම්බි නාට්‍යය ඝාතනය කරන්න කාටවත් බැහැ. එය දවසින් දවස පණගැන්වෙනවා. කිිසිවකු තුළ නොවූ ගති ලක්ෂණයි ඔහු තුළ වූයේ.නීතිඥ වසන්ත නවරත්න බණ්ඩාර මහතානිහාල්ගේ රංග කුසලතාවන් පළමුවෙන් හඳුනාගත්තේ හෙලේනා ලෙහතමතී මහත්මියයි. ඇය නිහාල් රංගධරයා කපා ඔය දැමූ මැණිකක් බවට පත් කළා. නිහාල් ප්‍රතිභා පූර්ණ සම්භාව්‍ය නළුවෙක්. විද්‍යානුකූ®ල නාට්‍ය කුසලතා හිමි අයෙක්. විධිමත් පුහුණුවක් ලැබුවෙක්. ඔහුගේ ප්‍රතිභාව පිළිබඳව එදිරිවීර සරච්චන්ද්‍රයන් පවා සඟරාවක ලිපියක් පළ කරමින් විදහා දැක්වූවා.ප්‍රවීණ රංගශිල්පි ජයලාල් රෝහණ මහතානිහාල් සිල්වා නාට්‍ය යුගයක් ලෙස මම හඳුන්වා දෙන්න කැමතියි. කලා කරුවො යම් යම් අය නම ආයුධකර ගන්න හදනවා. නාට්‍ය කලාව ගැන කතිකාවතක් ඇතිවිය යුතුයි. එය නිහාල් සිල්වා නමට දක්වන උපහාරයක්ද වනු ඇති.ප්‍රවීණ රංගධර පාලිත සිල්වා මහතානිහාල් ගෙ නාට්‍ය නිර්මාණ වත්මන් අංකුර ශිල්පීන් ඉදිරියට ගෙන යනවා. ඔහු මහා කුසල සම්භාරයක් රැස් කළ පින්වන්තයෙක්. පුන්තිලා හි ඔහු රඟපෑවේ ජාත්‍යන්තරයට අවශ්‍ය මට්ටමින් තම කාර්යය ඔහු කළේ ලොකු අභියෝග තුළින්. ඔහු රෝහල්වලට ළමා නිවාසවලට ආදායම් ලබාගන්න ඔහුගේ නාට්‍ය සතයකුදු අය නොකර ප්‍රදර්ශනය කළා. ඔහු කොතරම් සංවේදී - මානුෂික ගතිගුණවලින් හෙබි අයෙකුද යන්න හිතවත් අය දන්නවා.සමන්ප්‍රිය මාරසිංහ මහතාඔහුගේ සහජ කුසලතාවය ගැන එකට සිටි හැම දෙනාම ලොකු සතුටකිනුයි සිටියේ. සාජන්ට් නල්ලතම්බි නාට්‍යයේ පළමු දර්ශනය දිනයේදීම ප්‍රදර්ශන 116ක් සඳහා වෙන්කර ගැනීම් ලැබීමෙන්ම එය කොතරම් සාර්ථකදැයි වටහාගත හැකියි. පුන්තිලා මසකට වරක් හෝ වේදිකා ගතකළේ නාට්‍ය කලාවට දක්වන උපහාරයක් ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011217</link>
    <topic>දැදුරුඔය පිටාර ගලාපවුල් 239ක් පීඩාව</topic>
    <author>පොල්ගහවෙල සමූහ, කුරුණෑගල දකුණ සමූහ</author>
    <content>කුරුණෑගලට බලපෑ අධික වර්ෂවෙන් දැදුරුඔයේ ජල මට්ටම ඉහළ යෑම නිසා රස්නායක පුර සහ කොබෙයිගනේ ප්‍රාදේශීය ලේකම් කොට්ඨාස දෙකෙහි පවුල් 239ක් පීඩාවට පත්වූහ.රස්නායකපුර නම්මුවාව කොට්ඨාසයේ පවුල් 22ක්ද, කටියාවයාය 3 ප්‍රදේශයේ පවුල් 92ක්ද, කොබෙයිගනේ මා කෙලි යාව ප්‍රදේශයේ පවුල් 125ක්ද ජලගැලීම හේතුවෙන් අවතැන් විය.සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගේ මැදිහත්වීමෙන් හා දිස්ත්‍රික් ලේකම් කුසුම් හෙට්ටිගේ මහත්මියගේ මඟපෙන්වීම යටතේ අදාළ ප්‍රදේශවලට රතු කුරුස සමාජය මගින් බෝට්ටුවක් ලබා දීමට කටයුතු කරනු ලැබූ බව ආපදා කළමනාකරණ මධ්‍යස්ථානයේ කුරුණෑගල දිස්ත්‍රික් සම්බන්ධිකරණ නිලධාරී සිසිර වන්නිනායක මහතා “දිනමිණ’ට පැවසීය. ඊයේ (11) දින වනවිට අදාළ ප්‍රදේශවල ජලය බැස ගොස් ඇති අතර, අදාළ ප්‍රදේශවල තත්ත්වය සාමාන්‍ය තත්ත්වයට පත්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011218</link>
    <topic>අයහපත් කාලගුණය නිසා මධ්‍යම පළාතේ පාසල් 10කට අලාභානි</topic>
    <author>ඉන්දික පොල්කොටුව</author>
    <content>මධ්‍යම කඳුකරයට ඇදහැළුණු ධාරාණිපාත වර්ෂාව සහිත කාලගුණ තත්ත්වය හේතුවෙන් මධ්‍යම පළාතේ පාසල් 10ක පමණ ප්‍රමාණයකට අලාභ හානි සිදුව ඇතැයි මධ්‍යම පළාත් අධ්‍යාපන දෙපාර්තමේන්තුවට තොරතුරු ලැබී ඇත.මින් වැඩිම හානි සිදුව ඇත්තේ මහනුවර අධ්‍යාපන කලාපයේ පිහිටි පාසල්වලට වන අතර මහනුවර ධර්මරාජ උසස්බාලිකා, ඩී.එස්.සේනානායක හා ගෝතමී බාලිකා යන විදුහල් මින් ප්‍රධාන වේ.මෙහි අමතර වත්තේගම හා දඹුල්ල පිහිටි පාසල් කිහිපයකට ද අලාභ හානි සිදුව ඇත.ජල ගැලීම්, නායයාම්, ගල්පෙරළීම් වැනි ආපදා තත්ත්වයන් හේතුවෙන් මේ පාසල් වලට අලාභ හානි සිදුව ඇති අතර පළාතේ අලාභහානි සිදුවූ සියලු පාසල්හි තොරතුරු ලබා දෙන ලෙස අදාළ විදුහල්පතිවරුන්ට දැනුම් දී ඇතැයි මධ්‍යම පළාත් අධ්‍යාපන අධ්‍යක්ෂ විජේසිරි හේරත් මහතා පැවසීය.මේ අතර මහනුවර ධර්මරාජ විදුහලට දැඩි අලාභ හානි සිදුව ඇති අතර අලාභ හානි සිදුවූ ස්ථාන 10ක් පිළිබඳව අධ්‍යාපන අමාත්‍යාංශයේ ලේකම්වරයා වෙත ධර්මරාජ විදුහල්පති එච්.එම්. කීර්තිරත්න මහතා ලිඛිතව දැනුම් දී ඇත.ධර්මරාජ විදුහල ප්‍රදේශයට ගමන් කෙරෙන ධර්මරාජ මාවතට බරවාහන ඇතුළු කිරීමට නොහැකිව දැඩි අවදානම් තත්ත්වයක පවතින බැව් විදුහල්පති කීර්තිරත්න මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011219</link>
    <topic>දින විස්සක් ඇතුළත ලක් සළුසල රුපියල් කෝටි 2ක් ලාබ ලබයි</topic>
    <author>සිතාරා සේනානි</author>
    <content>ලක් සළුසල ආයතනය ඉකුත් අලුත් අවුරුදු හා නත්තල් උත්සව සමයේ දින 20 ක් ඇතුලත රුපියල් කෝටි දෙකක ලාභයක් උපයා ගැනීමට සමත්ව තිබේ.කොළඹ ජාවත්තේ පිහිටි ලක් සළුසල ප්‍රදර්ශනාගාරය, නුගේගොඩ, කුරුණෑගල, බදුල්ල, අම්පාර, රත්නපුර, අඟුණකොළපැලැස්ස ශාඛා හත එක්ව මේ ආදායම උපයා තිබේ.ලක් සළුසල ආයතනය පසුගිය සමයේ පාඩු ලබන ආයතනයක්ව පැවති අතර ඒ නිසාම සේවකයන් රැසකට සේවා විරහිතව සිටීමට සිදු විය. එහෙත් මේ වන විට ලක් සළුසල සේවකයන්ගෙන් බහුතරයක් සේවයේ යෙදී සිටිති.ලක් සළුසල ආයතනය මීට පෙර තුවා, ඇඳ ඇතිරිලි වැනි දේ අලෙවි කළ අතර මේ වන විට සියලු වයස් කාණ්ඩවල අය සඳහා නවීනතම විලාසිතාවලින් යුත් නිමි ඇඳුම්, පාවහන්, අත් බෑග් ආදිය සපයන ප්‍රමුඛ පෙළේ ආයතනයක් බවට පත්ව තිබේ.මීළඟ සළුසල ශාඛාව මීගමුවේ විවෘත කිරීමට රාජ්‍ය සම්පත් හා ව්‍යවසාය සංවර්ධන අමාත්‍යාංශය අපේක්‍ෂා කරයි. රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා, එම අමාත්‍යාංශයේ හිටපු ඇමැති පී. දයාරත්න, නියෝජ්‍ය ඇමැති සරත් ගුණරත්න හා ලේකම් ආචාර්ය විලී ගමගේ, ලක් සළුසල සභාපති රොෂාන් මද්දුමගේ මහත්වරුන්ගේ කැප වීම මත ලක් සළුසල ආයතනය ඉතා කෙටි කලකින් මෙවැනි තත්ත්වයකට පත් කිරීමට හැකි වූ බව රාජ්‍ය සම්පත් අමාත්‍යාංශයේ ප්‍රකාශකයකු දිනමිණ ට පැවැසීය.ම් අතර ලක් සළුසල ආයතනය ගොඩනැංවීම සඳහා චන්දික නානායක්කාර හා උමයංගනා වික්‍රමසිංහ යන කලාකරුවන් දෙපළ කිසිදු අය කිරීමකින් තොරව වසර 5 ක් ලක් සළුසල රෙදිපිළි නිරූපණය සඳහා එම ආයතනය සමඟ ගිවිසුමකට එළැඹ සිටීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011222</link>
    <topic>ගාලු සම්ප්‍රේෂණ ව්‍යාපෘතියටරුපියල් මිලියන තුන්දහසක්</topic>
    <author>චමීර ඇල්ලදෙණිය</author>
    <content>නව ගාලු සම්ප්‍රේෂණ ව්‍යාපෘතිය සංවර්ධන කිරීම සඳහා රුපියල් මිලියන තුන්දහසක් (3000) වැය කිරීමට විදුලිබල හා බලශක්ති අමාත්‍යාංශය පියවර ගෙන තිබේ.මෙමඟින් ගාල්ල ග්‍රිඩ් උප පොළ ඉදිකිරීම හා අම්බලන්ගොඩ සිට ගාල්ල දක්වා කිලෝ වොට් 132 සම්ප්‍රේෂණ මාර්ගය ඉදිකිරීමට නියමිතය.ආසියානු සංවර්ධන බැංකුවේ ආධාර මත ව්‍යාපෘතිය සිදු කෙරෙන අතර මේ වසරේදී මෙම ව්‍යාපෘතිය ආරම්භ කිරීමට නියමිතය. 2013 වසරේදී මේ ව්‍යාපෘතිය අවසන්වන අතර, ගාල්ල දිස්ත්‍රික්කයට කාර්යක්ෂම විදුලිය සැපයීමට මෙමඟින් හැකිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011223</link>
    <topic>ගංවතුර හා නාය යාමෙන් පවුල් 249,000 අවතැන්</topic>
    <author>ප්‍රාර්ථනා වීරසිංහ</author>
    <content>ගංවතුර සහ නායයෑමේ හේතුවෙන් මේ වන විට පීඩාවට පත් පවුල් සංඛ්‍යාව දෙලක්‍ෂ හතළිස් නවදහස් එකසිය හතක් බව ආපදා කළමනාකරණ මධ්‍යස්ථානය පවසයි. පීඩාවට පත් පුද්ගලයින් සංඛ්‍යාව නවලක්‍ෂ තිස්හත් දහස් පන්සිය දෙකකි.පූර්ණ හා අර්ධ වශයෙන් හානියට පත් නිවාස සංඛ්‍යාව 11,608ක් වන අතර තාවකාලික කඳවුරු 453 ක පවුල් 47,937ක් රැඳී සිටිති. එම කඳවුරුවල පුද්ගලයෝ 1,80,151ක් සිටිති. ගංවතුර සහ නායයාම් අනතුරුවලින් පුද්ගලයින් 16ක් මිය ගොස් තවත් 27 ක් තුවාල ලැබූහ. අතුරුදහන් වී ඇති පුද්ගලයින් සංඛ්‍යාව 2 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=n11011224</link>
    <topic>බස්නාහිරට සමුපකාර සංවර්ධන නිලධාරීන් 36ක් අලුතින්</topic>
    <author>ජීවනී පතිරණ</author>
    <content>වසර 30 කට පසු බස්නාහිර පළාත සඳහා ග්‍රාම සංවර්ධන නිලධාරීන් 09 දෙනෙක් හා සමුපකාර සංවර්ධන නිලධාරීන් 36 දෙනෙක් බඳවා ගැනීමට බස්නාහිර පළාත් සමුපකාර හා ග්‍රාම සංවර්ධන අමාත්‍යාංශය පියවර ගෙන තිබේ. 2010 වසරේ පැවැත්වූ තරඟ විභාගයකින් පසු මෙම පිරිස බඳවා ගැනීමට කටයුතු කර ඇත.බස්නාහිර පළාතේ ප්‍රාදේ්ශීය ලේකම් කොට්ඨාස වලට ග්‍රාම සංවර්ධන නිලධාරීන් අනුයුක්ත කර ඇති අතර, සමුපකාර සංවර්ධන නිලධාරීන් සහකාර කොමසාරිස් කාර්යාල වෙත අනුයුක්ත කර තිබේ.වසර 30 කට පසු අමාත්‍යාංශය මගින් මෙම පත්වීම් ලබා දීමට පියවර ගත් බව අමාත්‍යංශ ලේකම් බර්නාඩ් වසන්ත මහතා ‘දිනමිණ’ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101129</link>
    <topic>මත් ළඟ තබාගත්තාට දඩ</topic>
    <author>පාණදුර සමූහ</author>
    <content>හෙරොයින් මත්කුඩු ළඟ තබා ගැනීම සහ විකිණීම සම්බන්ධයෙන් වරද පිළිගත් ත්‍රීරෝද රථ රියදුරෙකුට අවුරුදු දහයකට අත්හිටවූ බරපතළ වැඩ ඇතිව අවුරුදු දෙකක සිරදඬුවමක් සහ රුපියල් ලක්ෂයක දඩයක් පාණදුර පළාත්බද මහාධිකරණ විනිසුරු මාලනී ගුණරත්න මහත්මිය නියම කළාය.ඔහු ත්‍රීරෝද රථයකින් මත්කුඩු ජාවාරමේ යෙදී සිටියදී අත්අඩංගුවට ගෙන ඇතැයි රජයේ නීතිඥ වසන්ත පෙරේරා පැමිණිල්ල වෙනුවෙන් අධිකරණයට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r11011210</link>
    <topic>රෙමුණ වැව ඉක්මනින් අලුත්වැඩියා කර දෙන්න</topic>
    <author>හෙරණ සමූහ බන්ධුල ආර්. ගුලවත්ත සහ බුලත්සිංහල සමූහ</author>
    <content>ගොවිජන සේවා දෙපාර්තමේන්තුවේ මදුරාවල කාර්යාල බල ප්‍රදේශයට අයත් රෙමුණ වැව ඉක්මනින් සංවර්ධනය කරන්න යැයි ප්‍රදේශයේ ගොවි ජනතාව පවසති.අක්කර 35 ක් ප්‍රදේශයක් පුරා පැතිර ඇති රෙමුණ වැවේ විශාල ප්‍රමාණයක් කුඹුරු ගොවිතැන්වලට හසුකර ගෙන ඇතැයි ප්‍රදේශවාසීහු චෝදනා නඟති. රෙමුණ ප්‍රදේශයේ අක්කර 250 ක් පමණ කුඹුරු ඉඩම්වලට ජලය සැපයූ රෙමුණ වැව ඉතා ඉක්මනින් ප්‍රතිසංස්කරණ කර දෙන්න යැයි ඔවුහු අදාළ බලධාරීන්ගෙන් ඉල්ලා සිටිති.මේ පිළිබඳ අදහස් දැක් වූ රෙමුණ එක්සත් ගොවි සංවිධානයේ සභාපති ජී. ගුණරත්න මහතාවැව වටා කොටස් අල්ලාගෙන මිනිසුන් කුඹුරු කරනවා. වැවේ දොර කඩල දාලා. අපේ ගොවි සංවිධානයෙන් දොර සකස් කරල දුන්නා. ස්නානය කිරීම සඳහා පිය ගැටපෙළක් සකස් කරල දුන්නා. රෙමුණ කන්දෙන් හා මාහේන ප්‍රදේශයේ පෝෂක ප්‍රදේශවලින් ගලා එන ජලයෙන් රෙමුණ වැව පිරෙන්නේ.අද විශාල ප්‍රමාණයක් වල්බිහිවෙලා. මෙම වැවේ වතුර ඇළ මාර්ග දෙකකින් ගලා බසිනවා. පොඩි ඇළ ලොකු ඇළ වශයෙන් ඒ ඇළ මාර්ග දෙක හැඳින්වෙන්නේ. රෙමුණ, යාල, වෙහෙරවත්ත, මදුරාවල වෙල් යායවල් හරහා කළු ගඟට ජලය ගලා බසිනවා.කුඹුරු අක්කර 250 ක් මේ වැවේ වතුරෙන් වැපිිරෙනවා. ඉතා ඉක්මනින් වැව ප්‍රතිසංස්කරණයක් කිරීම අවශ්‍යයි. වැවේ මායිම් ලකුණු කිරීමක් ද අවශ්‍යයි.පෙබරවාරි 04 වැනි දිනට යෙදෙන නිදහස් දිනයදා රෙමුණ ග්‍රාම සංවර්ධන සමිතිය, ගොවි සංවිධාන සමග එක්ව මදුරාවල ප්‍රාදේශීය ලේකම් කාර්යාලය මගින් රෙමුණ වැව පිළිසකර කරන්නට මහා ශ්‍රමදානයක් සිදුකිරීමට නියමිත බව මදුරාවල ප්‍රා. ලේ. කාර්යාලයට අනුබද්ධ ග්‍රාම සංවර්ධන නිලධාරී මහතාගෙන් කළ විමසුමකදී අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101121</link>
    <topic>සබරගමුව පළාතට කිරි ගම්මාන 40ක්ගොවිපොළ 23ක්</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>සබරගමුව පළාතේ දියර කිරි නිෂ්පාදනය සියයට 30 කින් වර්ධනය කිරීම සඳහා කිරි ගම්මාන 40 ක් සහ අභිජනන ගොවිපොළ 23 ක් ඇති කිරීමට පියවර ගැනේ.පළාතේ කිරි ගොවීන් 11195 කගේ ආදායම වැඩි කිරීමටද මේ වැඩපිළිවෙළෙන් බලාපොරොත්තු වන බව සබරගමුව පළාත් සභාව කියයි.සබරගමුව පළාතේ කෘෂිකර්ම පශු සම්පත් ඇමැති ශ්‍රීලාල් වික්‍රමසිංහ මහතාගේ උපදෙස් මත මේ වැඩසටහන ක්‍රියාත්මක කෙරේ.පසුගිය කාලයේදී රත්නපුර සහ කෑගල්ල දිස්ත්‍රික්කවල කිරි ගොවි ගම්මාන 48 පිහිටුවා තිබේ. අභිජනන ගොවි පොළවල් 25 කි. දියර කිරි අලෙවි සල් 26 ක් පළාතේ පිහිටුවා ඇත.සබරගමුවේ වාර්ෂික දියර කිරි නිෂ්පාදනය ලීටර මිලියන 4.5 කි. එය ඉදිරි දෙවර්ෂය තුළදී සියයට 30 කින් ඉහළ නැංවීමට බලාපොරොත්තු වෙන බව ඇමැති ශ්‍රී ලාල් වික්‍රමසිංහ මහතා පැවසීය.සබරගමුව පළාතට අවශ්‍ය කෘෂි නිෂ්පාදන හා දියර කිරි නිෂ්පාදනය පළාත තුළින්ම සොයා ගැනීම ඉලක්කය බව පළාත් මහ ඇමැති මහීපාල හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101122</link>
    <topic>පළිබෝධ නාශක විස වීමෙන්කුරුණෑගල 180ක් මිය ගිහින්</topic>
    <author>ආරියපාල වංශතිලක – කුරුණෑගල මධ්‍යම විශේෂ</author>
    <content>2010 වසරේ පළිබෝධනාශක විසවීමෙන් කුරුණෑගල දිස්ත්‍රික්කයේ 180 දෙනෙක් මියගොස් ඇති බැව් පොලිස් ආරංචි මාර්ග සඳහන් කරයි. පළිබෝධනාශක බෙදාහැරීමේ අනිසි ක්‍රම නිසා විෂ ශරීරගතවීම්වලට තුඩු දී ඇති බවත්. අලෙවි කරන වෙළෙඳුන් සිගරට්, පිටි, සීනි, කරවල, තෙල් වැනි ද්‍රව්‍ය මෙන්ම සමහර අවස්ථාවලදී ළදරු කිරිපිටි පවා අලෙවි කරන බවත්, මේ නිසා විශාල ප්‍රමාණයේ ආහාර විසවීමේ අවස්ථා සිදුවී තිබෙන බැව් පොලිස් ආරංචි මාර්ග උපුටා දක්වයි.ගංඟාවලට සේදී යන පළිබෝධනාශක ඉක්මනින්ම ජලජ ජීවින් උරාගන්නා බවත්, මේ නිසා සතුන්ටත්, මිනිස් ජීවිතවලටත් සිදුවෙන විවිධ අනතුරු වැළැක්වීම සඳහා පළිබෝධනාශක ප්‍රවේශමෙන් පරිහරණය කළ යුතු බවත්, එකී පොලිස් වාර්තාවේ සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101123</link>
    <topic>දකුණේ බුලත් කොරටුවලට‘කොළපුල්ලී’ රෝගයක්</topic>
    <author>බන්ධුල ගුණසේකර – ධම්මික වෙලේගොඩ සහ මාලිම්බඩ සමූහ</author>
    <content>දිගින් දිගටම පැතිරී යන “කොළපුල්ලි” රෝගයට නිසි පිළියමක් මෙතෙක් නොලැබීම නිසා රුහුණුකරයේ බුලත් කොරටු විශාල වශයෙන් විනාශයට පත්වීමේ තර්ජනයකට මුහුණපා ඇති බව බුලත් වගාකරුවෝ පවසති.”ෂැන්තොමොනාස් කැන්ටෙස්ට්‍රිස් බෙටිලිකෝලා” යන විද්‍යාත්මක නාමයෙන් හඳුන්වන බැක්ටීරියාවක් මගින් වැළඳෙන මේ “කොළපුල්ලි” රෝගය ආරම්භයේදී බුලත් කොළයක කලු පුල්ලියක් ලෙස හටගෙන පසුව බුලත් කොළ සියල්ලකම පැතිරී යන බවද වගාකරුවෝ සඳහන් කරති. මෙම රෝගයට නිසි පිළියම ලෙස අදාළ අංශවල නිලධාරීන් පෙන්වා දෙන්නේ රෝගී වූ බුලත් වගාවන් මුළුමනින්ම ගලවා පුළුස්සා දමා පස ද ජීවානුහරණය කිරීම හැර වෙනත් විකල්පයක් නොමැති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101124</link>
    <topic>වැලිඔය හමුදා මූලස්ථානයපදවි වැව් ජලයෙන් යටවෙයි</topic>
    <author>අනුරාධපුර සමූහ – අශෝක සේනාරත්න</author>
    <content>පදවිය වැව පිටාර ගැලීමෙන් වැලිඔය හමුදා මූලස්ථානයේ කොටසක් දින තුනක් තිස්සේ ජලයෙන් යටවී තිබේ.පෙරේදා (10 දා) රාත්‍රී ඇදහැළුණු ධාරාණිපාත වැස්සත් සමඟ පදවිය වැවේ වාන් දොරටුවලින් පිට කෙරෙන ජල ප්‍රමාණය වැඩිවී ඇති බව පදවිය වාරිමාර්ග ඉංජිනේරු ඩී. එම්. පියදාස මහතා පවසයි.වාන් ජලයට යටවීමෙන් පදවිය ව්‍යාපාරයේ බිසෝකොටුව ඩී. එක ඩී 42 ප්‍රදේශවල වී වගාවන් අක්කර දහසක් පමණ ජලයෙන් යටවී ඇති බව හෙතෙම කියයි.වාන් නොදමන වැවක් ලෙස හඳුන්වනු ලබන වාහල්කඩ ජලාශය තවත් අඩි තුනක් ජලයෙන් පිරුණොත් පිටාර ගලන බව පියදාස මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101125</link>
    <topic>පස්කන්දක් කඩා වැටී බදුල්ල - කොළඹ මාර්ගයේවාහන ධාවනයට බාධා</topic>
    <author>සොරණාතොට සමුහ සී. ගමගේ</author>
    <content>දෙමෝදර උඩුවර 8 කණුව ප්‍රදේශයේදී ඊයේ (11) උදෑසන පස්කන්දක් මාර්ගයට කඩා වැටීමෙන් බදුල්ල - කොළඹ මාර්ගයේ රථ වාහන ධාවනය පැය ගණනක් මුළුමනින්ම ඇණ හිටියේය.පස් කන්ද කඩා වැටී මාර්ගයේ රථ වාහන ධාවනය ඇණ හිටීම නිසා උදේ රැකියාවලට යන උදවිය මෙන්ම පාසල් සිසුන්ද අපහසුතාවයට පත්වූහ.දැනට ප්‍රදේශයේ පවතින වර්ෂාවත් සමග මාර්ගයට මෙසේ පස් කන්ද කඩා වැටී තිබූ අතර මේ නිසා උඩුවර 8 කණුව සිට බදුල්ල සහ බණ්ඩාරවෙල දෙසට දිගු රථ වාහන පෝලිමක්ද තිබිණ.මේ හේතුවෙන් ජනතාව වැස්සට තෙමි තෙමි මාර්ගයට වී සිටි අතර ඇල්ල පොලිසියේ නිලධාරීන් මාර්ග සංවර්ධන අධිකාරිය හා එක් වී බැකෝ යන්ත්‍ර යොදා මාර්ගය පිළිසකර කිරීමට කටයුතු කළේය.මාර්ගයේ පස් කඳු ඉවත්කර මාර්ගය යථා තත්ත්වයට පත් කිරීම සඳහා පැය තුනකට ආසන්න කාලයක් ගතවී තිබිණ.  .</content>
  </post></root>