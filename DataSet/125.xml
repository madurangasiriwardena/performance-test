<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r14032912</link>
    <topic>පොතුහැර වදාකඩ පුංචි පාලමේගමන අනතුරුදායකයි</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොතුහැර - වදාකඩ ප්‍රධාන මාර්ගයේ අහුගොඩ පුංචි පාලම ප්‍රතිසංස්කරණ කටයුතු සිදු නොකරන්නේ මන්දැයි ජනතාව ප්‍රශ්න කරති. වයඹ පළාත් සභාවට අයත් මෙම මාර්ගය කාපට් යොදා සංවර්ධනය කර ඇතත් මෙම අබලන් පාලම ප්‍රතිසංස්කරණයක් සිදුකර නොමැත.මෙම පාලම දෙපස යකඩ ඇඳි දැනටමත් දිරාපත් වී තිබේ.දිනකට රථවාහන දහස් ගණනක් එහා මෙහා ධාවනය කරන මෙම මාර්ගය ඔස්සේ වාහන ධාවනය කරවන්නේ ද සීමාව ඉක්මවූ වේගයෙනි.රථවාහන අධික වේගයෙන් ධාවනය කරවීම නිසා මාරක අනතුරු ගණනාවක් සිදු වී තිබේ.පාලම ප්‍රතිසංස්කරණය කරන මෙන් ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=r14032913</link>
    <topic>හාරිස්පත්තුව සංවර්ධන වැඩට දසලක්ෂ 500ක ප්‍රතිපාදන</topic>
    <author>ගාමිණී බී. දිසානායක - හාරිස්පත්තුව මධ්‍යම විශේෂ</author>
    <content>හාරිස්පත්තුව මැතිවරණ බලප්‍රදේශයට 2014 වසර සඳහා ගම නැඟුම යටතේ සිදුකෙරෙන විවිධ සංවර්ධන කටයුතු ක්‍රියාත්මක කිරීමට ආර්ථික සංවර්ධන අමාත්‍යාංශය රුපියල් මිලියන පන්සිය විසිඑකක (රු: මි. 521ක) මුදල් ප්‍රතිපාදන ලබාදී ඇත.මේ මුදල් ප්‍රතිපාදන හාරිස්පත්තුව, පූජාපිටිය සහ අකුරණ යන ප්‍රාදේශීය ලේකම් කොට්ඨාස ආවරණය කෙරෙන ගම්මාන එකසිය අසූහතක් වෙත ගමක එක් වැඩක් තේමාවට සමගාමීව රුපියල් ලක්ෂ 10 බැගින් ලබා දෙයි.මේ ප්‍රතිපාදනවලට අමතරව ග්‍රාමසේවා වසම් දෙක තුනක් ආවරණය කෙරෙමින් විශේෂිත පොදු සංවර්ධන ව්‍යාපෘති ක්‍රියාත්මක කිරීමට ද යෝජිතව ඇත. මේ ප්‍රතිපාදන යටතේ රු: මි. 20ක් ලබාදී ඇත්තේ ව්‍යවසායකයන්ගේ වෘත්තිමය ව්‍යාපෘති වැඩිදියුණු කරගැනීම සඳහා ණය ආධාර ලබාදීමටය.මේ අනුව පිළිගත් ව්‍යවසායකයන්ට රුපියල් තිස්දහසක උපරිමයකට යටත්ව මුදල් ලබාදීම සිදුකෙරේ.මේ මුදල් ප්‍රතිපාදන මඟින් අඩු ආදායම්ලාභි පවුල්වල සිසුන් ඉ‍ෙගනුම ලබනා පාසල්වල අධ්‍යාපන ගොඩනැගිලි, විදුහල්පති කාර්යාලය, ගේට්ටු ආදී සෑදීම සඳහා ඉල්ලීම් කළ පාසල් වෙත ප්‍රමුඛතාවය මත මුදල් ප්‍රතිපාදන ලබාදීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403291</link>
    <topic>අපේ පන්දු යවන්නන්ට උපරිම දස්කම් දක්වන්න බැරිවුණේ පින්න නිසායි</topic>
    <author/>
    <content>පින්න බාධකයක් වීම නිසා ශ්‍රී ලංකා පන්දු යවන්නන්ට ඔවුන්ගේ උපරිම දක්ෂතාවයෙන් පන්දු යැවීමට නොහැකි වීම එංගලන්තයට එරෙහි විස්සයි20 ලෝක කුසලාන ක්‍රිකට් තරගයේ පරාජයට ප්‍රධානතම හේතුව වූ බව ශ්‍රී ලංකා විස්සයි20 ක්‍රිකට් නායක දිනේෂ් චන්දිමාල් පවසයි.“පින්න නිසා අපේ පන්දු යවන්නන් අපහසුතාවයට පත්වුණා. අපට දඟ පන්දු යවන්නන් දෙදෙනෙකු සිටියා. විශේෂයෙන් අජන්ත මෙන්ඩිස් ඇතුළු මේ දඟ පන්දු යවන්නන්ට පන්දුව දැඩිකොට අල්ලා ගන්න බැරිවුණා” යැයි චන්දිමාල් තරගයෙන් පසුව කියා සිටියේය.මෙන්ඩිස් යැවූ එංගලන්ත ඉනිමේ 15 වැනි ඕවරයේදී ආරම්භක පිතිකරු ඇලෙක්ස් හේල්ස් හයේ පහර 3ක් හා හතරේ පහරක් එල්ල කළේය.එම ඕවරයේදී එංගලන්ත ලකුණු පුවරුවට ලකුණු 25ක් එකතු විණි. තරගයේ ජයග්‍රහණය එංගලන්තය දෙසට නැඹුරු වූයේ එම ඕවරයෙනි.මහේල ජයවර්ධන හා තිලකරත්න ඩිල්ෂාන් නිසා ශ්‍රී ලංකා කණ්ඩායමට හොඳ මුළු ලකුණු ප්‍රමාණයක් ලැබුනු බවත් එහෙත් පන්දු යැවීමේ හා පන්දු රැකීමේදී කණ්ඩායමේ අඩුලුහුඬුකම් නිසා එම මුළු ලකුණු සංඛ්‍යාව ආරක්ෂා කිරීමට නොහැකි වූ බවත් චන්දිමාල් ප්‍රකාශ කළේය.“අපි පැරදුනේ ඒ නිසායි. තරගාවලියේ අප අයත්ව සිටින කොටසේ අපේ අන්තිම තරගයට පෙර මේ වැරදි අපි නිවැරදි කර ගත යුතුයි.”විස්සයි20 ලෝක කුසලාන තරගාවලියේ ‘සුපිරි දහය’ වටයේ ශ්‍රී ලංකාවේ අවසාන තරගය නවසිලන්තය සමග ලබන 31 වැනිදා පැවැත්වේ.“නවසිලන්තය සමග තරගය අපි ජය ගත යුතුම තරගයක් බවට පත්වෙලා තියෙනවා. අපේ අඩුපාඩු හදාගෙන ඒ තරගය අපි ජයග්‍රහණය කළ යුතුමයි. දැන් අපේ එකම අවධානය ඒ ගැනයි. නවසිලන්ත තරගය සඳහා කණ්ඩායමේ වෙනස්කම් ඇති වෙන්න ඉඩ තියෙනවා. නමුත් අපි ඒ ගැන තවම කිසිම තීරණයක් ගෙන නැහැ. අපි එදාට තිබෙන ක්‍රීඩා තත්ත්වයන් ගැන බලලා අවශ්‍ය වුනොත් වෙනස්කම් සිදු කරනවා” යැයි චන්දිමාල් පවසා සිටියේය.පෙරේදා රාත්‍රියේ පැවති දේශගුණික තත්ත්වයන් යටතේ අජන්ත මෙන්ඩිස් ඔහුට හැකි උපරිමයෙන් පන්දු යැවීමට උත්සාහ කළ නමුත් අවාසනාවකට ඔහුට සාමාන්‍ය අවස්ථාවලදී මෙන් ඵලදායී වීමට නොහැකි වූ බව චන්දිමාල් කීවේය.“මෙන්ඩිස් යනු අපට කඩුලු ලබා දෙන පන්දු යවන්නෙක්. නායකයා හැටියට මම ඔහු කෙරෙහි ලොකු විශ්වාසයක් තබා සිටිනවා. අපට ඒ මොහොතේ කඩුලු අවශ්‍යව තිබුණා. අපි ඔහුට පන්දුව බාර දුන්නේ ඒ නිසායි. ඔහු අපට කඩුලු ලබා දේවි කියා අපි බලාපොරොත්තු වුණා. නමුත් අවාසනාවට එය සිද්ධ වුණේ නැහැ. ඩිල්ෂාන්වත් (තිලකරත්න ඩිල්ෂාන්) අපට පාවිච්චි කරන්න තිබුණා. නමුත් අපේ වැඩි කැමැත්ත වුණේ මෙන්ඩිස්. කණ්ඩායමක් ලෙසින් අපි සියළු දෙනාම පරාජයේ වරද බාරගත යුතුයි. අපි ඉතා හොඳින් පන්දු යැවුවේ නැහැ” යනුවෙන් චන්දිමාල් පැවසීය. ලසිත් මාලිංග කඩුලු ලබා නොගැනීම තරගයේ පරාජයට ප්‍රධානතම හේතුවක් වූ බවද ශ්‍රී ලංකා විස්සයි20 නායකයා කියා සිටියේය.“මාලිංග පන්දු යැවීමට එන සෑම අවස්ථාවකම ඔහු අපට කඩුලු අරගෙන දෙනවා. පසුගිය අවුරුදු දෙකේ අපි සාර්ථක වුනේ මාලිංග නිසායි. අවාසනාවට, එයා මේ තරගයේදී කඩුලු ලබා ගත්තේ නැහැ. සමහර විට එයාගෙ වාරය අපේ ඊළඟ තරගය විය හැකියි.”තරගයේ එංගලන්ත ඉනිමේ තිසර පෙරේරා යැවූ 13 වැනි ඕවරයේ අවසන් පන්දුවට ඇලෙක්ස් හේල්ස් එල්ල කළ උඩ පන්දුව හතරේ සීමාව අසළ ‘ඩීප් ස්කුවෙයාර් ලෙග්’ ස්ථානයේදී අල්ලා ගැනීමට දැරූ අසාර්ථක උත්සාහයේදී මහේල ජයවර්ධනගේ ඇඟිල්ලේ තුවාළය පෑරිනි. ඔහු වහාම පිටියෙන් ඉවත්ව ගියේය. “මහේලව එක්ස්–රේ පරීක්ෂණයකට ලක් කරනවා. අපේ ඊළඟ තරගය තියෙන්නේ සඳුදායි. මහේලට ඒ තරගයට ක්‍රීඩා කරන්න හැකිවේවි කියා අපි ප්‍රාර්ථනා කරනවා” යැයි චන්දිමාල් කියා සිටියේය.“අපි හොඳ ආරම්භයක් ලබා ගත්තා. අපි ඉතා හොඳින් ‘බැට්’ කළා. නමුත් ප්‍රධාන දෙය වුනේ මෝගන් (ඔයින්) මැද පෙලේ ඉතා හොඳින් පිතිහරඹයේ යෙදීමයි.ඔහු ලකුණු ලබා ගැනීමේ වේග ශක්තිය ලබා දුන්නා. ඊට පස්සේ හේල්ස් සුපිරි විදියට ක්‍රීඩා කළා. ඒ නිසා ඔවුන්ගේ පිතිකරුවන්ට ගෞරවය හිමිවිය යුතුයි.”එංගලන්ත පිතිකරුවෙකුගෙන් තමා දුටු හොඳම ඉනිම ඇලෙක්ස් හේල්ස්ගේ බව දිනේෂ් චන්දිමාල් වැඩි දුරටත් කියා සිටියේය.හේල්ස්ගේ පිතිහරඹය තමාද දුටු හොඳම ඉනිම බව ජයග්‍රහණයෙන් අමන්දානන්දයට පත්ව සිටි එංගලන්ත නායක ස්ටුවර්ට් බ්‍රොඩ් ද කියා සිටියේය.හතරේ පහර 11ක් හා හයේ පහර 6ක් එල්ල කළ හේල්ස් පන්දු 64කින් නොදැවී ලකුණු 116ක් ලබා ගනිමින් එංගලන්ත පිතිකරුවෙකුගේ වැඩිම විස්සයි20 ඉනිම වාර්තා පොතට ඇතුළත් කළේය.මේ තරගයේදී ශ්‍රී ලංකා කණ්ඩායමෙන් ගිලිහුනේ එක් උඩ පන්දුවක් පමණි. ඒ, හේල්ස් ලකුණු 55ක් ලබා ගෙන සිටියදී දුන් උඩ පන්දුවයි.එහෙත් එංගලන්ත පන්දු රකින්නෝ මහේල ජයවර්ධන, තිලකරත්න ඩිල්ෂාන් හා තිසර පෙරේරා දුන් උඩ පන්දු හතරක්ම අතහැරියහ. ඩිල්ෂාන් ලකුණු 21දීත්, මහේල ලකුණු 19 හා 80දීත්, තිසර පෙරේරා ලකුණු 16දීත් දැවී යාමෙන් බේරුණහ.“අපි පුහුණුවීම්වලදී තෙත පන්දුවෙන් පන්දු රැක්කා. නමුත් මා හිතනවා අපි ඒවාට තෙත සබන් ගාලා අල්ලන්න පුහුණු විය යුතුයි කියලා. පින්න ඒ තරමට. ශ්‍රී ලංකා පන්දු යවන්නන් මුහුණ දුන් අකරතැබ්බය ගැන මට තේරෙනවා. අපි ඉනිමේ හතර පස් වතාවක්ම පන්දු මාරු කළා” යැයි එංගලන්ත නායකයා පවසා සිටියේය. විස්සයි20 ලෝක කුසලාන තරගාවලියේ අද (29) නවසිලන්තය නෙදර්ලන්තය සමගත්, එංගලන්තය දකුණු අප්‍රිකාව සමගත් චිතගොංහිදී තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403296</link>
    <topic>කෙන්යාව හමුවේ ශ්‍රී ලංකාව පරදී</topic>
    <author>ෆවුස් මොහොමඩ් හොංකොං රාජ්‍ය යේ සිට...</author>
    <content>කෙන්යා ක්‍රීඩකයන්ගේ සටන්කාමී ක්‍රීඩා විලාසය හමුවේ දැඩි පසුබෑමකට ලක්වූ ශ්‍රී ලංකා කණ්ඩායම හොංකොං හී කෝස්වේ බේ නුවර හොංකොං රගර් ක්‍රීඩාංගණයේ දී ඊයේ ආරම්භ වූ හොංකොං සෙවන්ස් තරගාවලියේ මූලික වටයේ පළමු තරගයෙන් ලකුණු 41-0කින් පරාජයට පත්විය.තරගය පුරාම කැපී පෙනෙන දස්කම් දැක්වූ කෙන්යා කණ්ඩායම උත්සාහක දිනුම් 7ක් වාර්තා කිරීමට සමත්වූ අතර ඉන් තුනක් ගෝල බවට පත්කර ගත්තේය.තරගයේ පළමු භාගය නිමාවනවිට උත්සාහක දිනුම් තුනක් වාර්තා කළ කෙන්යාව ලකුණු 15-0කින් ඉදිරියෙන් සිටියේය. කෙන්යාව වෙනුවෙන් ඇන්ඩෘ අමෙන්ඩි, ඩෙනිස් ඔම්බැචි, කොලින්ස් ඉන්ජෙරා, හොරේස් ඔටියානෝ, බිකෝ අඩීමා සහ ඔස්කාර් අයෝඩි උත්සාහක දිනුම් වාර්තා කළහ.ශ්‍රී ලංකා ක්‍රීඩකයන්ගේ පන්දු හුවමාරුව තරගය පුරා දුර්වල මට්ටමක පැවතුණ අතර ක්‍රීඩකයන් අතර සම්බන්ධතාව යහපත් තත්ත්වයකින් සිදුනොවීම කැපී පෙනුණි. තරගය ආරම්භ වී මිනිත්තු කීපයකින්ම ඉදිරිපෙළ ක්‍රීඩක ශෙනාල් ඩයස් ආබාධයකට ලක්ව පිටියෙන් ඉවත්වීම කණගාටුදායක කරුණක් විය.ඔහුගේ වම්පාදයේ වළලුකරේ ආබාධයක් සිදුවූ අතර අද පැවැත්වෙන තරග සඳහා සහභාගිත්වීම අවිනිශ්චිත තත්ත්වයක ඇතැයි ශ්‍රී ලංකා පිලේ පුහුණුකරු නිල්ෆර් ඉබ්‍රාහිම් ‘දිනමිණ’ට ප්‍රකාශ කළේය. කෙසේවෙතත් අද පැවැත්වෙන තරග සඳහා සාර්ථකව මුහුණදීමට තම කණ්ඩායම බලාපොරොත්තු වන බව ඔහු කීවේය.අන්තර්ජාතික රගර් පිටියේ විශිෂ්ටතම කණ්ඩායම් 16ක් තරග වදින හොංකොං සෙවන්ස් ප්‍රධාන තරගාවලිය ආරම්භ වූයේ ඊයේ පස්වරුවේය. එහි ‘ඩී’ කාණ්ඩය යටතේ පැවැති පළමු තරගයෙන් ලකුණු 26-12ක් ලෙස සැමෝවා කණ්ඩායම පරාජය කිරීමට අමෙරිකා එක්සත් ජනපදය සමත්විය. කැනඩාව හා පෘතුගාලය අතර ‘සී’ කාණ්ඩය යටතේ පැවැති තරගයෙන් ලකුණු 35-7ක ජයක් කැනඩාවට හිමිවිය.‘බී’ කාණ්ඩය යටතේ පැවැති තරගයෙන් ඔස්ට්‍රේලියාව ලකුණු 28-14කින් ස්පාඤ්ඤය පරාජය කළ අතර නවසීලන්තය හා ස්කොට්ලන්තය අතර පැවැති තරගයෙන් ලකුණු 33-0ක ජයක් නවසීලන්තයට හිමිවිය. එංගලන්තය ලකුණු 19-12කින් ආජන්ටිනාව පරාජය කළ අතර දකුණු අප්‍රිකාව හා ප්‍රංශය අතර පැවැති තරගයෙන් ලකුණු 31-7 ක ජයක් දකුණු අප්‍රිකාවට හිමිවිය. ෆිජී කණ්ඩායම හා වේල්සය අතර පැවැති තරගයෙන් ලකුණු 42-7 ක ජයක් ෆිජී කණ්ඩායමට හිමිවිය.ලබන වසරේ හොංකොං සෙවන්ස් සඳහා සුදුසුකම් ලැබීම සඳහා රටවල් 12ක් අතර පැවැත්වෙන තරගාවලියේ මූලික තරග වටය ඊයේ පෙරවරුවේ පැවැත්විණි. එහිදී ජපානය, හොංකොං සහ සිම්බාබ්වේ කණ්ඩායම් අදාල කාණ්ඩවල පෙරමුණ ගැනීමට සමත්වූහ. සුදුසුකම් ලබාගැනීමේ තරගාවලියේ මූලික වටයේ ඉතිරි තරග අද පෙරවරුවේ පැවැත්වීමට නියමිතය.පිරිමි තරගාවලියට සමගාමීව ඊයේ පැවැති කාන්තා සත් සාමාජික තරගාවලියේ අවසන් මහා තරගයේදී ලකුණු 24-0 කින් ප්‍රංශය පරදවා කුසලානය අත්කර ගැනීමට කැනඩාව සමත්විය. ‘ඒ’ කාණ්ඩය යටතේ ශ්‍රී ලංකාව අද ෆිජී කණ්ඩායම සහ වේල්සය සමග තරග වැදීමට නියමිතය. ෆිජී කණ්ඩායම සමග තරගය ශ්‍රී ලංකා වේලාවෙන් අද පෙරවරු 10.54ටද, වේල්සය සමග තරගය පස්වරු 1.50ට ද පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403297</link>
    <topic>කොදෙව්-ඉන්දියාව ජය ලබති</topic>
    <author/>
    <content>විස්සයි20 ‍ලෝක කුසලාන ක්‍රිකට් තරගාවලියේ මීර්පූර්හිදී ඊයේ පැවැති දෙවැනි කොටසේ තරගවලින් ජයග්‍රහණ වාර්තා කිරීමට බටහිර ඉන්දීය කොදෙව් හා ඉන්දියාව සමත්විය.ඔස්ට්‍රේලියාව සමග පැවැති තරගයෙන් කඩුලු 6ක ජයක් බටහිර ඉන්දීය කොදෙව් පිලට හිමිවු අතර සත්කාරක බංග්ලාදේශය කඩුලු 8කින් පරාජය කිරීමට ඉන්දියාවට හැකිවිය.ක්‍රිස් ගේල්ගේ සහ නායක ඩැරන් සැමීගේ වේගවත් පිතිහරඹයන් හේතුවෙන් ඔස්ට්‍රේලියාව ලබාදුන් ලකුණු 179ක ජයග්‍රාහී ඉලක්කය ඉනිම නිමවීමට පන්දු 2ක් ඉතිරිව තිබියදී සපුරා ගැනීමට කොදෙව් පිලට හැකිවිය.ජයග්‍රාහී ඉලක්කය හඹාගිය කොදෙව් ඉනිමේ පළමු කඩුල්ලට ලකුණු 50ක් එක් කිරීමට ක්‍රිස් ගේල් හා ‍ඩ්වේන් ස්මිත් (17) සමත්විය. ලකුණු 53ක් ලබාසිටි ගේල් දෙවැනි කඩුල්ල ලෙස පිටියෙන් ඉවත් වනවිට මුළු ලකුණු සංඛ්‍යාව 101කි.පන්දු 35කට මුහුණදුන් ගේල් හතරේ පහර 6ක් හා හයේ පහර 2ක් එල්ල කර තිබිණි. ලකුණු 130කට කඩුලු 4ක් බිඳ වැටි තිබියදී ඩේවේන් බ්‍රාවෝ සමග එක්වු ඩැරන් සැමී වේගවත් ලකුණු 49ක (ඕවර 3.1) නොබිදුණු සබඳතාවක් ගොඩනගමින් තරගය ජයග්‍රහණය කරා ගෙන ගියේය. අවසන් ඕවරයේදී කොදෙව්වන්ට ලකුණු 12ක් අවශ්‍ය වු අතර සැමී පිට පිට හයේ පහර 2ක් එල්ල කරමින් පන්දු 2ක් ඉතිරිව තිබියදී තරගය ජයගත්තේය.තරගයේ වීරයා වූ සැමී පන්දු 13කින් හතරේ පහර 2ක් හා හයේ පහර 3ක් සමගින් නොදැවී ලකුණු 34ක් රැස්කළ අතර බ්‍රාවෝ පන්දු 12කින් ලකුණු 27ක් රැස්කළේය. පළමුව පන්දුවට පහරදුන් ඔස්ට්‍රේලියාව වෙනුවෙන් ග්ලේන් මැක්ස්වෙල් වේගවත් ලකුණු 45ක් හා බ්‍රැඩ් හොජ් ලකුණු 35ක් (පන්දු 26) රැස් කළේය.මේ අතර ඊයේ රාත්‍රියේ පැවැති තරඟෙය්දී බංග්ලාදේශය ලබාදුන් ලකුණු 139ක ජයග්‍රාහී ඉලක්කය ඕවර 18.3කදී සපුරාලීමට ඉන්දියාවට හැකිවිය. ඒ සඳහා ඔවුන්ට කඩුලු 2ක් අහිමි විය.පිළිතුරු ඉනිමේ විරාට් කෝලි හා රෝහිත් ශර්මා එක්ව දෙවැනි කඩුල්ලට ලකුණු 100ක් එක් කරමින් ඉන්දියාවට පහසු ජයක් හිමිකර දුන්නේය.රෝහිත් ශර්මා ලකුණු 56කට දෙවැනි කඩුල්ල‍ ලෙසින් දැවී ගියේය. විරාට් කෝලි නොදැවී ලකුණු 57ක් රැස් කළේය. ඊට හතරේ පහර 3ක් හා හයේ පහරක් ඇතුළත් වුයේ පන්දු 50කදීය. නායක මහේන්ද්‍ර සිං දෝනි පන්දු 12කින් නොදැවී ලකුණු 22ක් වාර්තා කළේය. ඉන්දීය පළමු කඩුල්ල ලෙස ශිකර් ධවාන් එක් ලකුණුකට දැවී ගියේ මුළු ලකුණු 13දී ය.ඉන්දියාවේ ආරාධනයෙන් පළමුව පන්දුවට පහරදුන් බංග්ලාදේශ රැස්කළ හැකිවුයේ ලකුණු 137ක් පමණි. එනාමුල් හක් ලකුණු 44ක් හා මහමුදුල්ලා පන්දු 23 නොදැවී ලකුණු 33ක් රැස් කළේය. අමිත් මිෂ්රා කඩුලු 3ක් දවාගත් අතර රවිචන්ද්‍රන් අශ්වින් කඩුලු 2ක් දවාගත්තේය. තරගයේ වීරයා ලෙස රවිචන්ද්‍රන් අවිශ්වින් නම් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403292</link>
    <topic>චෙන්නායි සුපර් කිංග්ස්ටරාජස්ථාන් රෝයල්ස්ට අයි.පී.එල්තහනම්</topic>
    <author/>
    <content>මේ වසරේ පැවැත්වීමට නියමිතය ඉන්දීය ප්‍රිමියර් ලීග් ක්‍රිකට් තරගාවලියේදී චෙන්නායි සුපර් කිංග්ස් හා ‍රාජස්ථාන් රෝයල්ස් යන කණ්ඩායම් සහභාගී කරගැනීමෙන් වළකින ලෙස ඉන්දීය ශ්‍රේෂ්ඨාධිකරණය එරට ක්‍රිකට් පාලක මණ්ඩලයට පෙරේදා යෝජනා කළේය.පසුගිය වසරේ පැවැති අයි.පී.එල් තරගාවලියේදී මේ කණ්ඩායම් දෙකටම මුදලට තරග පාවාදීමේ චෝදනා එල්ලවී ඇති හෙයින් තරගාවලියේ විනිවිදභාවය ආරක්ෂා කරගැනීම සඳහා එසේ සිදුකරන ලෙස ශ්‍රේෂ්ඨාධිකරණය ප්‍රකාශ කර තිබේ.මේ සඳහා ප්‍රධාන හේතුවක් වී ඇත්තේ චෙන්නායි කණ්ඩායමේ කළමනාකාර අධ්‍යක්ෂවරයා ලෙස කටයුතු කළ ඉන්දීය ක්‍රිකට් පාලක මණ්ඩයේ සභාපති එන්.ශ්‍රීනිවාසන්ගේ බෑණාවන ගුරුනාත් මෙයියප්පන් තරග පාවාදීමේ සිද්ධියට වදරකරු වීමයි.මේ පරික්ෂණ වලට බාධාවන බැවින් එන්.ශ්‍රීනිවාසන් මහතාටද සිය තනතුරුවලින් ඉල්ලා අස්වන වන ලෙස ඉන්දීය ශ්‍රේෂ්ඨාධිකරණය විසින් පසුගියදා ඉල්ලා සිටි අතර ඊට ප්‍රතිචාර දක්වමින් ඔහු පෙරේදා ක්‍රිකට් සභාපති තනතුරෙන් ඉල්ලා අස්වුනු බව ශ්‍රේෂ්ඨාධිකරණයට දැන්වීය.එරට ශ්‍රේෂ්ඨාධිකරණය වැඩි දුරටත් යෝජනා කරන්නේ ශ්‍රීනිවාසන් මහතාගේ ඉල්ලා අස්වීමෙන් පුරප්පාඩුවන ක්‍රිකට් සභාපති තනතුරට ඉන්දීය හිටපු ක්‍රිකට් සුපිරි ක්‍රිකට් ක්‍රීඩක සුනිල් ගවස්කාර් හෝ හිටපු ප්‍රවීණ ක්‍රිකට් ක්‍රීඩකයකු පත්කර ගන්නා ලෙසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403293</link>
    <topic>මාතලේ අන්තර් පාසල් නෙට්බෝල් තරගාවලියේ වැඩි දස්කම් ශ්‍රී සංඝමිත්තා බාලිකාවන්ගෙන්</topic>
    <author>අසෝක හිඳගොඩ -මාතලේ දිසා විශේෂ</author>
    <content>නන්දිමිත්‍ර ඒකනායක අභියෝගතා කුසලාන සඳහා මාතලේ අධ්‍යාපන කලාපීය අන්තර් පාසල් අතර පැවැති නෙට්බෝල් තරගාවලියේදී අවු-15 න් පහළ ශුරතාවය, 17න් පහළ තෙවන හා 19න් පහළ අනු ශුරතාවය දිනා ගනිමින් වැඩි දස්කම් දැක්වීමට ශ්‍රී සංඝමිත්තා බාලිකා ජාතික පාසල් කණ්ඩායම් සමත්වුහ.මෙහිදි වයස අවු 19න් පහළ ශුරතාවය මාතලේ රජයේ විද්‍යා විදුහලටද, වයස අවු 17 න් පහළ ශුරතාවය හා 15 න් පහළ අනු ශුරතාවය මාතලේ විජයපාල මහා විදුහලටද හිමිවුහ. අඩු පහසුකම් සහිත ග්‍රාමීය පාසලක් වන බණ්ඩාරපොළ මහා විදුහල මෙවර වයස අවු- 17 න් පහළ අනු ශුරතාවය සහ 15න් පහළ හා 19 න් පහළ තෙවන ස්ථාන දිනා ගැනීමට සමත් වුහ.තරගාවලියේ දක්ෂතම නෙට්බෝල් ශුරියන් ලෙස අවු- 15 න් පහළ - ඉෂාරා මධුමාලි අමරවංශ (විජයපාල ම.වි) 17න් පහළ - ගයත්‍රී ඩිල්ෂානි ජයසුරිය (විජයපාල ම.වි) සහ 19න් පහළ - තිළිණි යශෝධා සිල්වා (ශ්‍රී සංඝමිත්තා බා.ජා.ප) සම්මාන ලැබුහ. ශුරතාවයන් දිනු වයස අවු - 15 න් පහළ සංඝමිත්තා පිල කාවින්ද්‍යා දුලංජලි අත්තනපොල, 17න් පහළ විජයපාල පිල ලක්ෂි මලීෂා ආරියරත්න, සහ 19න් පහළ විද්‍යා විදුහල් පිල නවෝද්‍යා කැකුලන්දර විසින් මෙහෙයවුහ.තරගාවලිය පසුගියදා අලුවිහාරේ මහා විද්‍යාලයීය ක්‍රීඩාංගණයේදී මධ්‍යම පළාත් සභා මන්ත්‍රී චින්තන ඒකනායක මහතාගේ ප්‍රධානත්වයෙන් පැවැත්විණි. විශේෂ ආරාධිත අමුත්තිය ලෙස චින්තන ඒකනායක පදනමේ ජයලිය ව්‍යාපෘති අධ්‍යෂිකා මලිති ඒකනායක මහත්මිය සහභාගි වුවාය.මාතලේ අධ්‍යාපන කලාප ක්‍රීඩා ඉතිහාසයේ මුල්වරට මෙවර මේ තරගාවලියේ ජයග්‍රාහි කණ්ඩායම් සදහා රන්, රිදි හා ලෝකඩ පදක්කම් ප්‍රදානය කිරීමට පියවරගෙන තිබුණි. මධ්‍යම පළාත් සභා මන්ත්‍රී චින්තන ඒකනායක මහතා විසින් මාතලේ දිසාව තුළ දියත්කර ඇති ගමට ක්‍රීඩා ව්‍යාපෘතිය යටතේ ඒ සඳහා අනුග්‍රහය ලබාදී තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403294</link>
    <topic>දැරණියගල කොට්ඨාස ක්‍රීඩා හෙට</topic>
    <author>බුලත්කොහුපිටිය සමූහ</author>
    <content>දැරණියගල ප්‍රාදේශිය ලේකම් කොට්ඨාසයේ අවසන් ක්‍රීඩා තරග දැරණියගල සිරිසමන් විදුහල් ක්‍රීඩාපිටියේ දී හෙට (30) පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=s1403295</link>
    <topic>කරාටේ වැඩමුළුවක් ගම්පොල දී</topic>
    <author>ධනපාල එම්.පටබැඳි</author>
    <content>ආත්මාරක්ෂක සටන් ක්‍රම විදහා දැක්වෙන හැන්-මූ-ඩූ කරාටේ වැඩමුළුවක් හෙට (30) ගම්පොල ජාතික උරුම ශාලාවේදී පැවැත්වේ.කළු පටි පස්වැනි ශ්‍රේණියේ කරාටේ උපදේශක එම්.එච්.එස්.මනතුංග පෙරේරා මහතා වැඩමුළුව මෙහෙයවයි. ප්‍රධාන ආරාධිතයා ලෙසින් අගමැති දී.මූ.ජයරත්න මහතා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=f1403291</link>
    <topic>ලබන සැසිවාරයේදී ප්‍රතිඵලය වෙනස් කළ හැකියි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* ජිනීවාහිදී පැවැති එක්සත් ජාතීන්ගේ මානව හිමිකම් කවුන්සිල සැසිවාරයේදී ශ්‍රී ලංකාවට එරෙහි යෝජනාව සම්මත කර ගැනීම සඳහා අමෙරිකාව බලවත් පරිශ්‍රමයක් දැරුවා. අන්තිමේදී එය සම්මත වුණත් යෝජනාවට පක්ෂව ඡන්දය දුන්නේ රටවල් 23යි. බහුතර රටවල් යෝජනාවට විපක්ෂව හා ඡන්දය දීමෙන් වැළැකී සිටියා. මේ ප්‍රතිඵලය පිළිබඳ ඔබේ විග්‍රහය කෙබඳුද?අමෙරිකාව එහිදී වෑයම් කළේ ශ්‍රී ලංකාව අන්ත පරාජයකට ලක්කිරීමකටයි. නමුත් මේ යෝජනාවට පක්ෂව ඡන්දය ප්‍රකාශ කළේ රටවල් 23යි. දකුණු කොරියාව වගේ රටවල් පක්ෂව ඡන්දය ප්‍රකාශ කළත් ශ්‍රී ලංකාව දෙස සාධනීයව බලමින් ඔවුන් අදහස් දක්වා තිබුණා. යෝජනාවට විපක්ෂව රටවල් 12ක් ශ්‍රී ලංකාව වෙනුවෙන් ඡන්දය ප්‍රකාශ කළා. ඒ අතර චීනය, රුසියාව, ඔස්ට්‍රේලියාව, පාකිස්තානය, සවුදි අරාබිය ආදී රටවල් සිටිනවා.පසුගිය වතාවේ ඡන්දය දීමෙන් වැළැකී සිටි කෙන්යාව මේ වතාවේ අපට ඡන්දය දුන්නා.ගිය වතාවේ මධ්‍යස්ථව හිටපු බොට්ස්වානා මේ වතාවේ අපට විරුද්ධව ඡන්දය දුන්නා.මානව හිමිකම් කවුන්සිලයේ සාමාජික රටවල් ගණන 47ක්. ඒ අතරින් රටවල් 12ක් මේ යෝජනාවට පක්ෂව හෝ විපක්ෂව ඡන්දය දීමෙන් වැළැකී සිටියා. මෙහිදී ශ්‍රී ලංකාවට එරෙහිව නොයාමට වගේම අමෙරිකාව අමනාප කර නොගැනීමටත් ඔවුන් කල්පනා කළ බව පෙනෙනවා.මේ රටවල් 12 අතර ඉන්දියාව, ජපානය, දකුණු අප්‍රිකාව, පිලිපීනය, ඉන්දුනීසියාව, කුවේටය ආදී රටවල් සිටිනවා.අප බුද්ධිමත්ව කටයුතු කළොත් අනාගතයේදී මේ ඡන්ද 12න් බහුතරයක් අපට දිනාගැනීමට පුළුවන් මෙවර වැඩි ජන්ද ප්‍රමාණයක් ඔවුන් දිනා ගත්තත් කල්පනාකාරීව කටයුතු කිරීමෙන් 2016 වර්ෂයේදී පැවැත්වෙන මීළඟ මානව හිමිකම් කවුන්සිල සැසිවාරයේදී ශ්‍රී ලංකාවට මේ ප්‍රතිඵලය වෙනස් කළ හැකියි.* ඉන්දියාවේ ස්ථාවරය කුමක් වනු ඇති දැයි බොහෝ දෙනාගේ අවධානය යොමුවී තිබුණා. ඉන්දියාවේ ප්‍රතිචාරය ඔබ දකින්නේ මොන විදිහටද?මෙවර ඉන්දියාව ඡන්දය දීමෙන් වැළැකී සිටියා. කලින් දෙවතාවේදීම ඉන්දියාව ඡන්දය දුන්නේ යෝජනාවට පක්ෂව අමෙරිකාව සමඟයි. ඉන්දියාවේ තිරණයට එරට අභ්‍යන්තර දේශපාලන සාධකත් බොහෝ දුරට බලපානවා. ඒ සමඟම මෙවර ඔවුන් ශ්‍රී ලංකාවට එරෙහිව ඡන්දය නොදීම ගැන අප අවධානයෙන් බැලිය යුතුයි. ඉන්දියාවේ මේ ස්ථාවරය දෙමළ සන්ධානය සහ එල්.ටී.ටී.ඊ. හිතවාදී බලවේගවල නොසතුටට හේතුවී අැති බව පැහැදිලිව පෙනෙනවා.එ.ජා.මානව හිමිකම් මහ කොමසාරිස් නවනීදන් පිල්ලේ ශ්‍රී ලංකාවට එරෙහි ජාත්‍යන්තර පරීක්ෂණයක් කළ යුතු බවට දරන ස්ථාවරය ශ්‍රී ලංකාව තරයේ ප්‍රතික්ෂේප කළා. එවැනි බාහිර පාර්ශවයන්ගේ පරීක්ෂණ නොව අපේ රට තුළම අභ්‍යන්තර විමර්ශනයක් කිරීම මඟින් මෙවර ඡන්දය දීමෙන් වැළැකී සිටි රටවල් 12න් බහුතරයක් අපට දිනාගත හැකි බව මගේ විශ්වාසයයි. ඒ සඳහා අප බුද්ධිමත්ව කටයුතු කළ යුතුයි. පලස්තීනය, කියුබාව වගේ රටවල් මානව හිමිකම් කවුන්සිලයේදී තමන්ට වාසිදායක පසුබිමක් ගොඩනඟාගත් අන්දම අපේ අවධානයට ලක්විය යුතුයි.* මේ යෝජනාව සම්මත කර ගැනීම සඳහා අමෙරිකාව දැඩි පරිශ්‍රමයක් දැරුවා. සාමාජික රටවලට බලපෑම් කළා. එ.ජා.මානව හිමිකම් මහ කොමසාරිස්වරියත් දැඩි පක්ෂපාතී ස්ථාවරයක ක්‍රියා කළා. මේ ක්‍රියාකලාපයන් පිළිබඳ අදහස කුමක්ද?මෙවර ජිනීවාහිදී ශ්‍රී ලංකාවට දැඩි ප්‍රහාරයක් එල්ල කිරීම තමයි අමෙරිකාවේ වුවමනාව වුණේ. ඒ සඳහා ඔවුන් රටවල් ගණනාවකට තමන්ගේ පැත්තෙන් බලපෑම් කළා, මේ යෝජනාවට පක්ෂව ඡන්දය දුන් ඇතැම් රටවලට එසේ කිරීමට සිදුවුණේ ඇයි ද යන්න විග්‍රහ කර ගත්තොත් මෙය තේරුම් ගන්න පුළුවන්. නවනීදන් පිල්ලේ එ.ජා.මහ කොමසාරිස්වරිය තමන්ට ව්‍යවස්ථාමය වශයෙන් පැවරී ඇති බලතලවලින් පවා ඔබ්බට ගිය බවක් මෙහිදී පැහැදිලිව පෙනෙනවා.ඇය ජාත්‍යන්තර පරීක්ෂණයක් ගැන කතා කළේ ඒ විදිහටයි. නමුත්, මේ විදිහේ පරීක්ෂණයක් ශ්‍රී ලංකාවට එරෙහිව සිදුකළොත් අනාගතයේදී තමන්ටත් එය කවර අන්දමකින් බලපෑමට ඉඩ තිබෙනවාද කියන කාරණය ඇතැම් සාමාජික රටවල අවධානයට ලක්වූ බව අපට සිතන්න පුළුවන්. මානව හිමිකම් කවුන්සිලයේදී අද අපට එරෙහිව පහරදීම යනු අනාගතයේදී තමන්ටත් එල්ල විය හැකි ප්‍රහාරයක් වශයෙන් මේ රටවල් තේරුම්ගත් බවක් පෙනෙනවා.* ඉන්දියාව දෙසට අපි යළිත් හැරුණොත්, ඔවුන් මේ ප්‍රතිචාරය දක්වන්නේ මහ මැතිවරණය ආසන්නව තිබිය දී...?මං හිතන්නේ ඉන්දියාව මෙවර දරපු ස්ථාවරයෙන් අපට දෙන පණිවිඩය තමයි බාහිර පරීක්ෂණ නොව අභ්‍යන්තර විමර්ශනයක් මෙහි සිදු කිරීම සුදුසු බව. අපට එරෙහිව නඟන චෝදනා සම්බන්ධයෙන් ජාත්‍යන්තර පරීක්ෂණ අනවශ්‍ය බව ඉන්දියාව පිළිගෙන තිබෙනවා. ඊට තවත් ප්‍රධාන හේතුවක් ලෙස මං දකින්නේ ඉන්දීය මධ්‍යම රජයට එරෙහිවත් ඇතැම් චෝදනා එල්ල වී තිබීමයි. අද අපට එරෙහිව ජාත්‍යන්තර පරීක්ෂණ අවශ්‍ය බව ඔවුන් පිළිගත්තොත් අනාගතයේදී තමන්ට එරෙහිවත් එවැනි පරීක්ෂණ පැවැත්වේවි කියන කාරණය ඔවුන්ගේ අවධානයට ලක්වූ බව පෙනෙනවා.* අමෙරිකාවේ යෝජනාව සම්මත වීමත් සමඟ අපේ ඉදිරි ක්‍රියාමාර්ග කෙසේ විය යුතු දැයි ඔබ අදහස් කරනවාද?මෙහිදී මගේ විශ්වාසය නම්, අපට එරෙහිව සිටින්නේ අමෙරිකාවටත් වඩා යුරෝපා සංගමයට අයත් රටවල් බවයි. යුරෝපා සංගමය, එක්සත් රාජධානිය, කැනඩාව වගේ රටවල් ශ්‍රී ලංකාවට එරෙහි පැහැදිලි භූමිකාවක සිටිනවා. ඔවුන් අමෙරිකාවත් අභිභවා යමින් අපව යටපත් කිරීමට දරන වෑයම මෙයින් පැහැදිලියි.අපේ විදේශ ප්‍රතිපත්තියට අනුව අපගේ ස්ථාවරයන් ජාත්‍යන්තරයට රැගෙන යාමේදී විශේෂයෙන් රාජ්‍ය තාන්ත්‍රික ක්‍රියාදාමයන් මීට වඩා සාර්ථකව ඉදිරියට ගෙනයාමට අප වගබලාගත යුතු වෙනවා. මානව හිමිකම් සංවිධාන අපට එරෙහිව ක්‍රියාකරන ආකාරය අනුව අප මීට වඩා ශක්තිමත්ව හා සාර්ථකව අපේ ඉදිරි ක්‍රියාමාර්ග පෙරට ගත යුතුයි.* මෙවැනි යෝජනා මඟින් අමෙරිකාව සහ ඔවුන් සමඟ සිටින බටහිර රටවල් වෑයම් කරන්නේ කුමක් සඳහා ද?මේ රජය පෙරළා දැමීමට තමයි ඔවුන් වෑයම් කරන්නේ. ලෝකයේ නොයෙක් රටවල පාලන තන්ත්‍රයන්ගේ වෙනස්කම් ඇති කිරීමට අමෙරිකාව සහ ඔය රටවල් මුල්වුණා වගේ මෙහෙදීත් අපට එරෙහිව යුද අපරාධ ලේබලයක් අලවා අනාගතයේදී අපට ආර්ථික බලපෑම් ඇතිකර දේශීය වශයෙන් ජනතාවට ඒ පීඩනය දැනීමට සළස්වා ඔවුන් රජයට එරෙහිව කටයුතු කරන තැනට ගැනීම තමයි මේ අයගේ වුවමනාව.නමුත් පසුගිය කාලයේ දිගින් දිගටම ජනතාව පෙන්නුම් කරමින් සිටින්නේ තමන් රජයත් සමඟ සිටිමින් රට රැකගැනීමට කටයුතු කරන බවයි. එය විශාල පණිවිඩයක්. මේ ශක්තිය, විශ්වාසය බිඳ දැමීමටයි ඔය බලවේගවලට අවශ්‍ය වෙලා තියෙන්නෙ. ජනතාවගේ මේ පණිවිඩය මේ රටේ විපක්ෂයත් හරියට තේරුම්ගත යුතුයි. විපක්ෂයේ ක්‍රියාකලාපය අනුව පෙනෙන්න තියෙන්නෙ රට බේරාගැනීම, රට රැකගැනීම ඔවුන්ගේ න්‍යාය පත්‍රයේ නැති බවයි. මෙතැනදී ඔවුන්ට ජනතාවගෙන් පාඩමක් ඉගෙන ගන්න පුළුවන්.* අපි අන්තර්ජාතික යුද හා මානුෂීය නීතීන්ට අනුකූලව කටයුතු නොකළ බවට අපට එරෙහිව නඟන චෝදනා ගැන ඔබේ අදහස කෙබඳුද?ත්‍රස්තවාදය පරාජය කිරීමේදී ශ්‍රී ලංකා ආරක්ෂක හමුදා මේ සම්මුතීන්ට හා නීතිරීතිවලට අනුවත්, විනයානුකූලවත් කටයුතු කළ යුතු බව ශ්‍රී ලංකාව දිගින් දිගටම පෙන්වා දී තිබෙනවා. යුද්ධය නිමාකිරීමෙන් පසුවත් අපි විශාල කාර්යභාරයක් ඉටුකර තිබෙනවා. රජයට භාර වූ හා අත්අඩංගුවට පත් එල්.ටී.ටී.ඊ. සාමාජිකයන් පුනරුත්ථාපනය කර යළි සමාජගත කිරීම, යටිතල පහසුකම් නැංවීම, බිම් බෝම්බ ඉවත් කිරීම ආදී වශයෙන් විශාල වැඩකොටසක් ඉටුකළා. ඒ වගේම උගත් පාඩම් හා ප්‍රතිසන්ධානය සඳහා වූ කොමිෂමේ නිර්දේශයන්ට අනුවත් කටයුතු කරමින් සිටිනවා. අතුරුදහන් වූවන් පිළිබඳ සොයා බලමින් සිටිනවා.එල්.එල්. ආර්.සී.වාර්තාවේ සඳහන් නිර්දේශයන්ට අනුව රජය පැත්තෙන් වගකීමේ කාර්යය සම්බන්ධයෙන් වුණත් අප ආරම්භයක් ගෙන තිබෙනවා. ජනතාවගේ එකමුතුකම ශක්තිමත් කිරීම, සංහිඳියාව ගොඩනැඟීම ආදිය වෙනුවෙන් වැඩකොටසක් කර තිබෙනවා. තවදුරටත් කළ යුතු වැඩකොටසක්ද තිබෙනවා. එසේ තිබියදී තමයි, මෙවැනි යෝජනා මඟින් රට අස්ථාවර කිරීමට හා ගොඩනැඟී ඇති සංහිඳියාව බිඳ දැමීමට වෑයම් කරන්නේ. මේ ප්‍රයත්නයන් පරාජය කිරීමට නම් අපි අපේ වැඩකොටස ශක්තිමත්ව පෙරට ගෙන යා යුතුයි. ජාතික සමඟිය ගොඩ නඟමින් ජාතික අරමුණු දිනාගැනීම සඳහා ජනතාව තවදුරටත් පෙළ ගැස්විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=f1403292</link>
    <topic>නකල්ස් මිහිදුම් සේලයේ කළු පැල්ලම්</topic>
    <author>සටහන හා ඡායාරූප සමදරා ජයසිංහ</author>
    <content>වේලාව අලුයම 5.30 ට පමණ ඇත. හිරු රන්වන් පැහැ සළුවෙන් සැරැසී ඇත. කඳු වැටිය අතරෙන් එබිකම් කරන ඒ මොහොතේ අප රැඳී සිටියේ දුම්බර මිටියාවතේ නකල්ස් කඳු වැටිය සමීපයේ ය. ඝන මීදුම් පටලයකින් වසා ගත් කඳු වැටිය සිසාරා හමා යන සුළඟ ගත සිත කුල්මත් කළ ද, වරෙක එහි චණ්ඩ බව ගතට දරා ගැනීමට නොහැකි තරම් විය. මොහොතින්, මොහොත ක්ෂණිකව වෙනස් වන දේශගුණික තත්ත්වය හමුවේ සත් සමුදුරෙන් එහා සීතල රටක ඉන්නා සේ වරෙක අපට හැඟී ගියේ ය.එක් පසෙකින් පිටවල පතනත් අනෙක් පසෙන් කුඩා ලෝකාන්තයත්, අඩි 6248 ක් තරම් වූ උසකට විහිදී ඇති නකල්ස් කඳු වැටියත්, මවනා සොඳුරු දසුන සිත දැහැන්ගත කරවන තරම් අපූර්ව සෞන්දර්යයක් මවා පායි. සත්තකින් ම මේ නම් සොබා දහමේ තවත් එක් විශ්මිත නිමැවුමකි. හාත්පස ගැවැසි ගත් හිමිදිරි අඳුරුපට ඉරා දමමින් නැවුම් හිරු රැසින් වට පිට ඒකාලෝක වෙද්දි නකල්ස් කඳුවැටිය සිසාරා පැතිර පවතින නකල්ස් සංරක්ෂණ වනාන්තරයේ ආකර්ෂණීයත්වය අපට පැහැදිලිව දැක ගත හැකි විය.නිල්, කොළ, රන්වන් සහ දුඹුරු පැහැයෙන් වර්ණවත් වූ ස්ථර ලෙස පෙනෙන මේ වන පෙත කිලෝමීටර 180ක භූමි ප්‍රමාණයක් පුරා වසා පැතිරි ඇති අසිරිමත් වන පෙතකි.ඒ අසිරිමත් බව නෙතින් විදිමින් සිටින අතරවාරයේ තවත් බොහෝ දෑ දැන ගැනීමට අපට හැකි විය. තවමත් නොනවත්වා ගත පිරිමදිමින් ඇදී යන සුළං රැළි අපට ඒ දුක්මුසු කතාන්දරය පවසන්නට විය. සොබා දහමෙන් උරුම කර දුන් මේ දායාදයේ පංගුකාරයන් වන අපට මිහි මඬල රැක ගැනීමේ වගකීමක් සහ යුතුකමක් තිබෙන බව ඇසිල්ලකින් අපට සිහිපත් විය.එහෙත් එසේ නොසිතන ඇතැමුන්ගේ විවිධ වූ ක්‍රියාකාරකම් හමුවේ විනාශය කරා ඇදී යන නකල්ස් කඳු වැටියේ ශෝකාන්තය පරිසර වේදීන්ගේ ඇසට මෙතෙක් හසු නොවීමද පුදුමයකි.කිහිප ආකාරයකින් අද්විතීය සහ අතිවිශේෂ වූ නකල්ස් සංරක්ෂණ වනාන්තරයේ සොඳුරු බව වනසමින් තැන් තැන්වල ගොඩ ගැසෙන කසළ හෙට දිනයේ නකලස් වනාන්තරයේ ඉරණම ඇතැම් විට ඛේදජනක කරනු ඇත.පරිසරයට ආදරය කරන බොහෝ පිරිස් නකල්ස් නැරැඹීමට පැමිණ තම නෙතට මෙන්ම සිතට ආස්වාදයක් විඳ ගත්තා මිස පරිසරයට එයින් කිසිදු හානියක් නොවීය. එහෙත් පරිසරය පිළිබඳ කිසිඳු තැකීමක් නොමැති ඇතැමුන් තමන් රැගෙන ආ බෝතල්, පොලිතින් කවර ආදිය තැනින් තැන දමා ගොස් තිබුණේ සිත් පිත් නොමැති අයුරිනි. මෙයින් නකල්ස් වැනි සුන්දර වටපිටාවකට සිදුවන විනාශය පිළිබඳ යම් හෝ වැටහීමක් තිබුණේ නම් එසේත් නැත්නම් පරිසරය පිළිබඳ ආදරයක් තිබුණේ නම් මෙවැන්නක් ඔවුන් අතින් සිදු නොවුනු ඇත.නකල්ස් වනාන්තරය සංරක්ෂණය කිරීම ඉතාම වැදගත් කටයුත්තකි. එහෙත් මේ සුන්දර වන පෙත අද වන විට විවිධ තර්ජන රැසකට මුහුණ පා තිබේ. මේ තර්ජන අතර තෘණ බිම් ගවයන් විසින් උලා කෑම, අනවසර මැණික් ගැරීම, වනාන්තර වටා පිහිටි කෘෂිකාර්මික පද්ධතිවලට කෘමි නාශක යෙදීම මෙන්ම වසර ගණනාවක් පුරා සිදු කරන එනසාල් වගා කිරීම ද නිසා, මේ වනාන්තර පද්ධතියට දැඩි හානි සිදුවෙමින් පවතී.නකල්ස් වනාන්තර පද්ධතියේ අඩි 3500 ත් 4500 ත් අතර ප්‍රදේශය එනසාල් වගාව සඳහා බෙහෙවින් උචිත දේශගුණයකින් යුක්ත බැවින් එම ප්‍රදේ්ශය තුළ එනසාල් වගා කිරීම සඳහා 1995 දී අවසර ලබා දී ඇත. එහෙත් මේ වගාව සඳහා වනාන්තරයේ යටි වගාව එළි පෙහෙළි වීමෙන් වනාන්තරය දැඩි සේ විනාශයට ලක් වේ. මෙයින් වනාන්තරයේ ස්වභාවික පැවැත්මට බාධා ඇතිකර තිබෙන අතරම, වනාන්තරයේ ව්‍යුහය කෙරෙහි ද විශාල බලපෑමක් කර තිබේ.එනසාල් වගාවට මුවාවී දැව සඳහා ගස් කැපීම ද මේ වන විට වැඩි වී තිබීම තවත් එක් අභාග්‍යයකි. මහවැලි ගංගාවේ ජල පෝෂකයක් ලෙස වැදගත් කාර්යභාරයක් ඉටු කරන නකල්ස් කඳු වැටිය ආශ්‍රිතව වන පෙත සංරක්ෂණය කිරීම සඳහා කඩිනම් වැඩපිළිවෙළක අවශ්‍යතාව පවතී. සමස්ත මහවැලි ජලාධාර ප්‍රදේශයට ලැබෙන වර්ෂා පතනය අනුව ඉහළම වර්ෂාපතනයන් ලැබෙනුයේ ද නකල්ස් ප්‍රදේශයට ය. මේ කඳුවැටියෙන් උපත ලබන දිය දහරා සහ ගංගා නිසා සුවිසල් වටිනාකමක් ඇති ජල පෝෂක ප්‍රදේශයක් වන මෙය රැක ගැනීම යුතුකමක් සේම වගකීමකි.මධ්‍යම කඳුකරයේ කොටසක් වන මේ කඳුවැටිය නිරිතදිග සහ ඊසාන දිග මෝසම් සුළං සඳහා බාධකයක් ලෙස ක්‍රියා කරන අතර, මහවැලි ගංගාවේ ජල පෝෂක ප්‍රදේශයක් ලෙස විශාල කාර්ය භාරයක් ඉටු කරයි.ඉහළ බෑවුම් ප්‍රදේශ සහ කඳු මුදුන් වසා පැතිරී ඇති කඳුකර නිවර්තන තෙත් සදාහරිත වනාන්තර විවිධ වර්ගයේ ඕකිඩ් වර්ග, මී වන, පාසි සහ දුර්ලභ ශාක විශේෂයන්ගේ පැවැත්මට රැකවරණය සලසා දී ඇත. පිටවල පතනේ වැවී ඇති නිල් මොණරැස්ස, කඳුළැස්ස වැනි මාංශ භක්ෂක ශාක විශේෂ මෙන්ම පතන අල නමැති, ශ්‍රී ලංකාවට පමණක් ආවේණික වූ දුර්ලභ ඖෂධ පැළෑටිය ද නකල්ස් වන පෙතට වැඩි වටිනාකමක් එක් කොට ඇත. එය ආරක්ෂා කර ගැනීමට වන සංරක්ෂණ දෙපාර්තමේන්තුව විවිධ ක්‍රියාමාර්ග ගෙන තිබීම අගය කිරීම වටී.රිවර්ස්ටන් නැතහොත් කිරිමැටියා කන්ද, කුඩා ලෝකාන්තය, අළුගල්ලෙන, ‍ෙවඩිලුණු ගුහාව, දෝනළුගල ප්‍රවේශ මං පෙත, කෝබට් කපොල්ල මෙන්ම දියඇළි කිහිපයකින් සමන්විත නකල්ස් රක්ෂිතය සොබා සෞන්දර්යේ අපූර්වත්වය අත්විඳිය හැකි සුන්දර ස්ථානයක් විය.එසේ නම් මේ ගැන සිතන්නට බොහෝ දෑ තිබේ. පරිසරයේ සමතුලිත බව රැක දීමට විශාල දායකත්වයක් ලබා දෙන මේ වන භූමියට නිගරු නොකරන්න. වගාවන් කිරීම රටේ ආර්ථිකයට යහපත් වුව ද ඒ වෙනුවෙන් සුන්දර වන පෙතක් විනාශ කිරීම නම් ජාතික අපරාධයකි. ඒ නිසා මේ පිළිබඳ වගකිවයුතු සෑම දෙනකුගේම අවධානය යොමු විය යුතු කාලයකි.තවද සමස්ත පරිසර පද්ධතියට ම විශාල ගැටලුවක් වී ඇති පොලිතින් හා ප්ලාස්ටික් මඟින් නකල්ස් වන රක්ෂිතයේ පැවැත්මට ද තර්ජනයක් එල්ල වීමට ඉඩ නොතබන්න. ඔබ ඉවත දමන අපද්‍රව්‍ය ඒ සඳහා තබා ඇති කසළ බදුනට දමන්න. ඒවා කඩා බිඳ දමමින්, තැන් තැන්වලට කසළ විසි කරමින් යන ඔබ පරිසරය රස විඳින්නකු නොව පරිසර විනාශයට දායකවන්නකු බව සිහි තබා ගන්න. මොහොතක් සිතන්න. අසිරිමත් දසුන් මවනා මේ සුන්දර දුම්බර වන පෙතේ අසිරිය විඳින්නට ඔබත් කැමැති නම් පළමුව සොබා දහමට ආදරය කිරීම අරඹන්න. එවිට සොබා දහමෙන් පෙරළා ඔබට ආදරය ලැබේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=f1403293</link>
    <topic>උඩමළුවේ පාත්තරයශ්‍රද්ධාවෙන් පිරෙනා රජරට අලුත් සහල් මංගල්‍යය</topic>
    <author>කට්ටඹුවාගම විජයපාල කුමාරසිංහ</author>
    <content>නුවර කලාවියේ ජනතාව අති මහත් භක්තියකින් මෙන්ම අසීමිත ගෞරවයකින් පුද පූජා කරන අති උතුම් පූජා භූමියක් වන්නේ උඩමලුවයි. කෙතින් බතින් පෝෂණය ලද කෘෂි ආර්ථිකය හා බැඳුණ ජීවන රටාවක් ඔස්සේ පැවැත එන මේ වැව් බැඳි රට ජනතාව සිය භව භෝගවල සරුසාර බවත්, ආරක්ෂාවත් පතා නිරන්තරව දෙවියන්ගේ පිහිට අපේක්ෂා කළහ. ගම්භාර දෙවිවරු ඔවුන්ගේ ගම්බිම්, කෙත්වතු, ගව සම්පත මෙන්ම අඹු දරුවන් ද ආරක්ෂා කරන බව දැඩි සේ විශ්වාස කළ මේ ජනතාව සිය මුල්ම අස්වැන්නෙන් කොටසක් ගෙන කිරි ඉතුරුම් මංගල්‍යය වැනි දේව පූජා පවත්වන්නේ මේ නිසාවෙනි.එහෙත් මේ සියලු දෙවිදේවතා සංකල්පයන්ට පෙර ඔවුන් සිය අස්වැන්නේ මුල්ම කොටස ඉඳුල් නොකර විජය ශ්‍රී ජය ශ්‍රී මහ බෝ රජුන් වෙත පූජා කිරීමට උනන්දු වූහ. ඒ දේව පූජාවට ප්‍රථම බුද්ධ පූජාව කළ යුතු බවට ඔවුහු දැඩි සේ විශ්වාස කළහ.දෙවියන්ට කෙරෙන පූජාවන්ට කලින් බෝ රදුන් වෙත මෙම අග්‍රගණ්‍ය දානය පූජා කිරීමට හේතු වී ඇත්තේ මේ භූමිය ජය ශ්‍රී මහ බෝධීන් වහන්සේට පූජා කර ඇති බව ඔවුන් තුළ පවතින දැඩි විශ්වාසය නිසාය.ක්‍රි. පූ. තුන්වැනි සියවසේදී ජය ශ්‍රී මහා බෝධීන් වහන්සේ ශ්‍රී ලංකාවට වැඩම කරවූ පසු දේවානම්පියතිස්ස රජු විසින් ශ්‍රී ලංකා රාජ්‍යය බෝධීන් වහන්සේට පූජා කළ බව අපේ වංශකතාවල සඳහන් වෙයි. ඒ අනුව සමස්ත ශ්‍රී ලංකා භූමියම බුදු සසුනට අයත් බව විශ්වාස කෙරේ.එම භූමියේ උපදින ශස්‍ය සම්පත්වල අග්‍ර ඵලය බෝධීන් වහන්සේට පූජා කළ යුතුය යන දැඩි විශ්වාසය ඔවුන් සතුව පවතී. මේ විශ්වාසය අතීත රජවරුන්ගේ යුගයේ සිට පැවැති බව තහවුරු වනුයේ අනුරාධපුර යුගයේ රජ කළ රජවරුන් ද මෙම අගහස් දානමය පිංකම අති උත්කර්ශවත් ලෙස පවත්වා තිබීම නිසාය.උඩමලුවේ අලුත් සහල් මංගල්‍යය යනු සමස්ත නුවර කලාවියම නියෝජනය වූ සංවිධිත මහා පිංකමක් ලෙස පැවැති බව මෑත ඉතිහාසයේ ග්‍රාමීය තොරතුරුවලින් අනාවරණය වෙයි. එක්දහස් අටසිය ගණන්වල පැවැති ප්‍රාදේශීය වත්තිවරුන් (පත්තු භාර වන්නි උන්නැහේලා) ගේ යුගයේ සිට කෝරල හා වැයික්කි මට්ටමෙන් අලුත් සහල් මංගල්‍යයට දායකත්වය ලබා ගැනීමට ප්‍රාදේශීය නිලධාරීන් කටයුතු කළහ. එම යුගයේ සිටම අපේ ගැමි ජනතාව අලුත් සහල් මංගල්‍යය සඳහා උඩමලුවට යවන හාල් ලබාගැනීමට වී ඒකරාශී කළේ ද අසීමිත භක්තියකිනි.කුඹුරේ හොඳින්ම පැසී ඇති වී කරල් කඩා ඒවා ලී කඳක ගසා වී ටික රැස්කර ගත් අතර සම්ප්‍රදායානුකූලව එම ධාන්‍ය කොටස වහලයේ උස් තැනක තබා සුරක්ෂිත කළහ. මේ වී කොටස මිනිස් පාදයෙන් හෝ ගව කුරයකින් නොපාගා ඒකරාශී කළේ ද “උඩමලුවේ කොටහ” ඒ තරමටම අති පාරිශුද්ධව සකස් කර ගත යුතු නිසාය.ග්‍රාමීය දේව මංගල්‍යය සඳහා වෙන්කරන වී කොටස “දේයියන්ගේ කොටහ” ලෙස හැඳින්වූ අතර අලුත් සහල් මංගල්‍යය සඳහා වෙන්කරන කොටස උඩමලුවේ කොටහ විය. ඇතැම් ගම්වල එය හැඳින්වූයේ “මලුවේ පංගුව” යන නමිනි.මෙසේ ඒකරාශී කරගන්නා වී කොටස් එකතු කර අව්වේ වියළා ගන්නා අතර ගමේ ගමරාලගේ නිවසේ මහමඩුවේ උඩුවියන් බැඳ මේ වී කොටනු ලබන්නේ පිරිමි පක්ෂය විසිනි. මේ සඳහා කාන්තාවන් සහභාගි නොවන්නේ කාන්තා පක්ෂයෙන් කිලි (කිලුටු) ඇතිවේ යැයි පැවැති විශ්වාසය නිසාවෙනි.මෙසේ සකස් කරගන්නා හාල් නුවර වැව මහවන්නිය‍ාගේ දැනුම් දීම අනුව නියමිත දිනයක කෝරාලවරුන් විසින් ප්‍රාදේශීය වන්නි උන්නැහේලාට භාර කරනු ලබයි. අනතුරුව වන්නි උන්නැහේ සහ කෝරාලවරුන්ගේ සංවිධානය මත මෙම හාල් කත් පෙරහරකින් උඩමලුව කරා වඩම්මවනු ලබන්නේ අලුත් සහල් මංගල්‍යයට පෙර දිනයේය.තදාසන්න ප්‍රදේශවලින් මෙන්ම ඉතා දුර බැහැර ප්‍රදේශවලින් ද ගොන් කරත්තවලින් මේ සහල් වැඩමවා ඇති අතර ඒවා උඩමලුව කරා රැගෙන ගොස් ඇත්තේ ද හේවිසි පූජා සහිතවය.මෙසේ එක් එක් පත්තු භාර වන්නි උන්නැහේලා (වන්නි උන්නැහේ පසුව රටේ මහත්තයා වී මෑත යුගයේ ප්‍රාදේශී ආදායම් නිලධාරි ලෙස නම් කෙරිණ. අතීත පත්තුව නූතන ප්‍රාදේශීය ලේකම් කොට්ඨාසයක් ප්‍රමාණයේ හෝ ඊටත් වඩා විශාල භූමි භාගයකි) සමඟ එන ග්‍රාමීය ජනතාව අලුත් සහල් මංගල්‍යයට පෙරදින සවස පවත්වන හතරවාසල කිරි ඉතිරවීමේ දේව කාරියට සහභාගි වනුයේ ද දැඩි දේව භක්තියකිනි. මෙම දේව ඇදහිල්ලේ ද මූලික අපේක්ෂාව වන්නේ ආරක්ෂාව, නිරෝගී බව හා සශ්‍රීකත්වය බව පෙනේ.උඩමලුවේ කපු මහතුන්ගේ පූර්ණ දායකත්වය මත නාහිමිපාණන්ගේ අනුශාසනා අනුව කෙරෙන මේ දේව පූජාව බෝධීන් වහන්සේගේ සතරවාසල රැකවල් තිරසාර කිරීමට කෙරෙන පූජාවක් බව ද සිතිය හැක. අනුරාධපුර ජය ශ්‍රී මහා බෝ රජුන් වෙත කෙරෙන අලුත් සහල් මංගල්‍යයට සහභාගි වී මහ පාත්තරේට හාල් දෝතක් දැමීම මහත් පල මහානිසංස ලැබෙන පිංකමක් ලෙස සැලකූ අපේ ගැමියා වසර පුරාම උඩමලුවට සිදුකෙරුණු භාරහාර ඔප්පු කිරීමට ද මේ දිනය වෙන්කර ගනී.විශේෂයෙන්ම දරු ඵල අපේක්ෂිත විවාහක කාන්තාවන් මේ දිනය භාරහාර වීමට යොදාගන්නා අතර අතීතයේ සිටම මෙම විශ්වාසය දැඩි ලෙස ගැමියන් අතර පැවැතුණි. මහා පාත්තරේ අලුත් සහලින් පිරෙන්නා සේ කාන්තාවන් ගැබ්බර වීම ඉෂ්ට සිද්ධ වන බව පැරැණි ගැමියෝ පවසති. එම භාරහාර නිසා උපදින දරුවා පිංවත් හා වාසනාවන්ත දරුවකු වෙන බව ද ඔවුහු විශ්වාස කළහ.ගමේ සිටන් පේවි පේවි තිසා වැවට යඤ්ඤයි තිසා වැවේ රතු නෙළුමේ බත් ලබාන කඤ්ඤයි එතැන සිටන් පේවි පේවි උඩ මළුවට යඤ්ඤයි ජයසිරිමා බෝ රජුනේ පිරිමි පුතෙක් දෙඤ්ඤයිමෙවැනි කවි ජනතාව අතර ප්‍රචලිත වූයේ එම විශ්වාසයන් හේතුකොටගෙනය. මෙම අලුත් සහල් මංගල්‍යය අතීත රජ සමයේ සියලු ලක්වැසියන්ගේ සහභාගිත්වයෙන් පැවති බව පෙනේ. රුහුණු මායා පිහිටි රාජ්‍ය ත්‍රිත්වයේම ගොවිතැනින් ලැබුණු අස්වැන්නේ අග්‍ර ඵලය ප්‍රදේශබද පාලකයන් මඟින් උඩමලුව කරා රැගෙනවිත් පැවැත්වූ සුවිශාල අගසස් දානයක් වූ මේ මහා පිංකම රාජධානි වෙනස් වීම හා පරසතුරු ආක්‍රමණ හේතුවෙන් අභාවයට යමින් පැවතිණ.අනුරාධපුර දෙවැනි වරට ජනාවාස වූ මුල් යුගයේ සිට මෙය නුවර කලාවියේ ජන නායකයන්ගේ මූලිකත්වයෙන් පවත්වනු ලැබීය. එහිදී නියෝජනය වූයේ රජරට පමණි. ඉන් අනතුරුව ගොවිජන සේවා අංශවල මැදිහත්වීමෙන් මෙම මහා පිංකම රාජ්‍ය අනුග්‍රහයෙන් පැවැත්වෙන ප්‍රධාන බෞද්ධ උත්සවයක් ලෙස සංවිධිත විය. අද වන විට මෙම අලුත් සහල් මංගල්‍යය සඳහා සියලු පළාත්වලින් දායකත්වය ලැබෙන අතර එහිදී යළිත් අප පෙර කී වංශකතාවල එන කතා පුවත යථාර්ථයක් බවට පත් වේ.එනම් සමස්ත ශ්‍රී ලංකා රාජ්‍යයම ජය ශ්‍රී මහා බෝ රජුන්ට පූජා කළ නිසාම මේ ‍දිවයිනේ උපදින භව භෝගවල අග්‍ර ඵලය මහා බෝ රජුන් වෙත පූජා කිරීමේ යථාර්ථයයි.තුන් සිංහලයේ උපදින සියලු ශස්‍ය සම්පත්වල අග්‍ර ඵලය එක පාත්තරයකට ඒකරාශී වන මේ මහා මංගල්‍යය දේශයේ එකමුතුකමත්, ජාතියේ අනන්‍යතාවයත් පිළිබිඹු වන සුවිශේෂ බෞද්ධ මහෝත්සවයක් ලෙස හඳුන්වා දිය හැක..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=f1403294</link>
    <topic>ප්‍රාදේශීය ජන දිවියේ හඬ ප්‍රජා ගුවන් විදුලිය</topic>
    <author>විමල් ජේ. විජේසේකර</author>
    <content>සමාජය තුළ ජනමාධ්‍ය කොතරම් ප්‍රබලද යත් එය සිව් වන ආණ්ඩුව ලෙස තෝමස් කාලයිල් නමැති චින්තකයා දක්වා ඇත. රටක ප්‍රජාතන්ත්‍රවාදය ස්ථාපිත කිරීමේ දී ජනමතය සැකසීමේ වැදගත්කම ඉන් ඉස්මතුවේ. ජනමාධ්‍යයට ජනමතය ඇති කළ හැකි වනවා මෙන්ම, වෙනස්කම් ද කළ හැක. ජේ. හර්මස් මේ සම්බන්ධයෙන් මහජන පරි මණ්ඩල සංකල්පය (Public Sphere) හඳුන්වාදීමත් සමඟ මහජන සන්නිවේදන සංකල්පයට පර්යාය පදයක් ලෙසටත් එය සිද්ධාන්තයක් තරමටත් පිළිගෙන තිබේ. මහාචාර්ය විමල් දිසානායකයන් “පරිමණ්ඩල” සංකල්පය, සාහිත්‍ය විචාරයට යොදා කෘතියක් ලියා තිබේ.අද ජන සන්නිවේදනය මෙරට පාසල් හා සරසවි විෂය මාලාවට ඇතුළත් ජනප්‍රිය විෂයකි. ජනසන්නිවේදනය හා තොරතුරු තාක්ෂණය සෑම වෘත්තිය ක්‍ෂේත්‍රයකටම මෙන්ම, ධනවාදී හා සමාජවාදී සෑම සමාජ ක්‍රමයකටමත් අත්‍යවශ්‍ය පොදු විෂය ධාරාවක් ලෙස පිළිගැනේ. රාජ්‍ය පමණක් නොව පෞද්ගලික ආයතනවලද මේ විෂයයන් තරගකාරීව ඉගැන්වේ. නූතන ජනමාධ්‍ය බිහිවන්නේ කාර්මික විපර්යාසය තුළිනි.විප්ලවීය ප්‍රාතිහාර්යන් පාමින් ගෝලීය සීමා අබිබවා ගිය තාක්ෂණික දියුණුවක් එය ලබා සිටී. එබැවින් එය දැනුමේ විප්ලවීය ව්‍යාපාරයක් ලෙස ද සැලකිය හැක. එබැවින් එම ක්‍ෂේත්‍රයට අදාළ වූ ඕනෑම පොතක් පතක් එහි ආරම්භය හා විකාශනය හදාරන පාඨක ප්‍රසාදයට ලක්වනවා පමණක් නොව, එම දැනුම් ක්‍ෂේත්‍රය පෝෂණය කිරීමට ද දායක වේ.නූතන සන්නිවේදන භාවිතයට මඟ පෙන්වන සංකල්ප, න්‍යාය, ආකෘති හා ක්‍රම රැසක් විවිධ විද්වතුන් විසින් පර්යේෂණාත්මකව ඉදිරිපත් කර ඇත. ෂැනන් හාවීවර්, විල්බර් ශ්‍රාම්, ඩේවිඩ් බර්ලෝ ආදීන් විසින් සුප්‍රකට ආකෘති 03 ක් ඉදිරිපත් කිරීම එයට උදාහරණයකි. එම අර්ථ නිරූපණය නම් සන්නිවේදකයකු විසින් යම් නිශ්චිත පණිවිඩයක් (තොරතුරක්) කිසියම් නිශ්චිත මාධ්‍යයකින් ග්‍රාහකයෙකුට නිවැරැදිව ලබාදී, එකී ග්‍රාහකයාගෙන් සමාන ප්‍රතිපෝෂණයක් ලැබේ නම් එය සාර්ථක සන්නිවේදනයක් බවයි.මෙම ක්‍රියාවලිය බැලූ බැල්මට පහසු බව පෙනුනත්, එය ඉතා සංකීර්ණ ක්‍රියාවලියකි. ඒ අනුව සංකල්ප, න්‍යාය හා දර්ශනයක් අඩංගු විද්‍යාව හා තාක්ෂණය පදනම් වූ ඥාන විභාගමය පදනමක් සන්නිවේදන විෂය පථයට හිමි වේ. ඒ නිසාම ආචාර විද්‍යාත්මක හා නෛතික සීමාවන් ද මගින් එයට රැකවරණය සැපයේ. එසේම එය අවශ්‍යයෙන්ම ජනතා ව්‍යාපාරයක් මෙන්ම සමාජ ව්‍යාපාරයකි. රූපවාහිනිය හා මුද්‍රිත මාධ්‍යයට වඩා ගුවන් විදුලියේ මූලික වෙනස නම් තොරතුරු ගවේෂණය නිර්මාණය හා සම්ප්‍රේෂණයේ ඒකායන මාධ්‍ය මිනිස් කටහඬවීම යි. ශ්‍රව්‍ය මාධ්‍ය විශ්වය තුළ ඇති අපූර්වත්වය නම් ඒ අසමසම හඬය. කෘෂිකාර්මික සමාජයක් නවීකරණය කිරීමෙහිලා ප්‍රජා ගුවන් විදුලි සංකල්ප පැහැදිලිව ආදර්ශ මගින් ලබා දී ඇත.මෙබදු ප්‍රජා ගුවන් විදුලි සේවා මගින් සමාජ නවීකරණයන් කළ හැකි බව පර්යේෂණාත්මකව සනාථ කර ඇත. මහාචාර්ය ඩැනියල් ලර්නර් මැදපෙරදිග සිදු කළ පර්යේෂණ මගින්ද, මයිරන් වයිනර් ඉන්දියානු සමාජ නවීකරණය ගැන සිදුකළ පර්යේෂණ මගින් ද ඒ බව මැනවින් තහවුරු වී තිබේ. ශ්‍රී ලංකාවේ අත්දැකීම් සම්බන්ධයෙන් මහාචාර්ය රෝහණ ලක්ෂ්මන් පියදාසයන් විසින් පුරාණගම නවීකරණය සහ සන්නිවේදනය යන තේමාව යටතේ ලියා ඇති කෘතිය වැදගත් ය. මහවැලි කලාප දෙකක් ඇසුරෙන් ලබාගත් දත්ත හා තොරතුරු ඒ සඳහා යොදාගෙන ඇත.ගතානුගතික රදල වැඩවසම් සමාජය බිඳ දමා රුසියාවේ සමාජවාදී සමාජයක් ස්ථාපනය කිරීමේදීත්, දෙවන ලෝක යුද්ධයෙන් විනාශ වූ ජර්මනිය නූතන තත්වයට පත් කිරීමේදීත්, ගුවන් විදුලිය ඉටු කළ කාර්යභාරය 1973 හා 1974 යන වසරවලදී මාගේ අධ්‍යයනයට ලක්විය. එම රටවල් ලෝක බලවතුන් බවට පත්වූයේ එසේය. “මහවැලි ප්‍රජාව” පිළිබඳ සංකල්පය ජනමාධ්‍ය නිර්මිතයකි. මෙරට පාරම්පරික සමාජය ද නවීකරණය වූ එම නූතන සමාජය ද, ජලය මුල්කොට ඇති වූවකි.සිංහලයන් ගේ සංස්කෘතික ලකුණ එය බව “සිංහල ලකුණ” කෘතියේ මාර්ටින් වික්‍රමසිංහයන් විසින් දක්වා ඇත. මහවැලි කඩිනම් වැඩසටහන මගින් මෙරට කෘෂි සමාජ ප්‍රතිසංස්කරණයන් අපේක්ෂා කරන ලදී. වියළි කලාපයේ අක්කර දස ලක්ෂයකට ජලය සැපයීමට ත්, පංච විධ ජලාශ පද්ධතියක් ඉදි කිරීමටත් වර්ග සැතපුම් 4030 ක පමණ මහවැලි නමින් සංවර්ධන කලාපයක් බිහි විය. කෙසේ වුවද වාරි ඉංජිනේරුමය කාර්යයන් කඩිනමින් නිම කළත් ප්‍රජාවගේ සමාජ, ආර්ථික හා සංස්කෘතිමය සංවර්ධනය එසේ කඩිනමින් කළ නොහැකි බව පැහැදිලි වෙමින් තිබිණි.එවකට රාජ්‍ය අමාත්‍යංශයේ ලේකම්වරයාව සිටි වත්මන් අන්තර්ජාතික මූල්‍ය සහයෝගිතා ජ්‍යෙෂ්ඨ අමාත්‍ය හා මුදල් නියෝජ්‍ය අමාත්‍ය ආචාර්ය සරත් අමුණුගම මහතා ප්‍රජා ගුවන් විදුලි ව්‍යාපෘතියක් සැලසුම් කිරීමට පුරෝගාමී විය. මේ සඳහා ඩෙන්මාර්ක් ගුවන් විදුලි නාළිකාවේ ප්‍රධානියා වූ නූඩ් එබර්සන් මහතාගේ සේවය ලබාගන්නා ලදී.1924 වසරේ සිට මෙරට ක්‍රියාත්මක වූ ජාතික ගුවන් විදුලිය රජරට, රුහුණු හා කඳුරට සේවා ස්ථාපිත කිරීම සමඟ ප්‍රාදේශීය මට්ටමට ගුවන් විදුලි සේවා ව්‍යාප්ත කරන ලදී. මහවැලි කලාප ආශ්‍රිතව ප්‍රජා ගුවන් විදුලි සේවා පිහිටුවීම සිදුවිණි. ඒ සමඟ මහ ඉලුප්පල්ලම, ගිරාඳුරුකෝට්ටේ, කොත්මලේ යන ප්‍රජා ගුවන් විදුලි, ඍජුවම මහවැලි ප්‍රජාවගේ සහභාගීත්වයෙන් මහවැලි ජලාශ්‍රිත ගම්මානවල වැඩසටහන් සැල­ැසුම් කිරීම, නිෂ්පාදනය කිරීම හා ප්‍රචාරය කිරීම ආරම්භ කරන ලදී.ජාතික සංවර්ධනය උදෙසා මහවැලි නමින් කැබිනට් අමාත්‍යංශයක්, ශ්‍රී ලංකා මහවැලි අධිකාරිය නමින් රාජ්‍ය අධිකාරියක් පිහිටුවීම ද, මහවැලි ප්‍රජා ගුවන් විදුලිය නමින් ගුවන් විදුලි සේවාවක් පිහිටුවීම ද මහවැලි සංවර්ධන ව්‍යාපාරයේ විශේෂ ලක්ෂණ කිහිපයකි.නොබෝදා එළි දක්වන ලද “ප්‍රජා ගුවන් විදුලි සන්නිවේදන” කෘතිය ප්‍රජා ගුවන් විදුලියේ වංශ කතාව, ක්‍රියාකාරීත්වය, වැඩසටහන්, අන්තර්ගතය හා ප්‍රජා ගුවන් විදුලි සංකල්පය ආදිය සාරාංශ කර ලියන ලද්දකි. මෙහි කතුවරයා කොල්වින් ජයවීර ය. ඔහු ප්‍රජා ගුවන් විදුලි සේවාව භාරව සිටි ප්‍රධානියා මෙන්ම ශ්‍රී ලංකා ගුවන් විදුලි සංස්ථාවේ හිටපු නියෝජ්‍ය අධ්‍යක්ෂ ජනරාල්වරයෙකි. එබැවින් මෙවැනි කෘතියක් ලිවීමට ඔහු ඉතාම සුදුස්සා බවද සඳහන් කළ යුතුය. මෙම කෘතිය ජනසන්නිවේදනයට අදාළ කෘතියකි.වාරි ශිෂ්ටාචාරයකින් ඇරැඹි සම්ප්‍රදායානුකූල කෘෂිකර්මය හා යටත් විජිත සමයේ වල්මත් වූ කෘෂිකාර්මික සමාජයක් නවීකරණය වන අවස්ථාවක දී, ගොවි ජනතාවට දැනගත යුතු දේ, අත්හළ යුතු දේ, වෙනස් විය යුතු ආකල්ප, හැසිරීම් හා ඒ සඳහා පෙළඹීම් මෙන්ම උගත යුතු දේ ග්‍රාමීය, සමෘද්ධිමත් බවේ හැඩරුව නිසි පරිදි ලබාදීමේ වගකීමෙන් ගුවන් විදුලිය බැඳී සිටී. මෙවැනි වගකීම් සම්භාරයක් සාර්ථකව ඉටු කළ ප්‍රජා ගුවන් විදුලි සේවාවක් අලළා රචිත මෙම කෘතිය වෙහසකින් තොරව කිය විය හැක.ප්‍රජා ගුවන් විදුලියේ වැඩසටහන් අන්තර්ගතය, සන්නිවේදන අවශ්‍යතා පදනම් කොටගෙන සැකසු ආකාරය බෙහෙවින් ප්‍රයෝජනවත් ය. ඒ අනුව ප්‍රජාවගේ සමස්ත ජීවන ක්‍රමයේ කෘෂිකර්මය, පරිසරය, සෞඛ්‍ය, අධ්‍යාපනය, සංස්කෘතික හා ආගමික ආදී ලෙස වෙන් කළ සුවිශේෂ සන්නිවේදන ප්‍රවේශ විෂය අන්තර්ගතයට ඇතුළත් කර ඇත. තවද එක් එක් විෂය පථයන් තුළට රටේ ඓතිහාසික උරුමයන් ද අතුළත් කරමින් එක් එක් ප්‍රාදේශීය ප්‍රජා කොටස්වල සුවිශේ්ෂිතා හා අනන්‍යතා සලකා වෙන වෙනම වැඩසටහන් හඳුන්වා දුන් අයුරු දක්වා තිබේ. එමෙන්ම ළමා හා කාන්තා ප්‍රජාව වෙනුවෙන් ද වැඩසටහන් සම්පාදනය කිරීම සඳහා අවධානය යොමුවීම ද වැදගත් ය.කෘෂි රසායනික පොහොර හා පළිබෝධනාශක භාවිතයේ ප්‍රතිවිපාක පිළිබඳව අද පවතින අර්බුදය ගැන කල්තියා අවබෝධයක් ගොවි ජනතාවට ලබාදී ඇති බවට සාක්ෂි මෙහි කෘෂිකාර්මික, පාරිසරික හා සෞඛ්‍ය යන පරිච්ඡේදවල ඇතුළත් ය. එබැවින් අදට උචිත වැඩසටහන් ප්‍රතිනිර්මාණයෙහිලා මෙම කෘතිය ප්‍රමාණවත් මග පෙන්වීමක් කරන බව කිව හැක. වෙළෙඳපොළ බලවේග ජයගැනීමේ ක්‍රමවේද ගැනද ඇතුළත්ව ඇත. සාර්ථක නවීකරණයක් සඳහා පුද්ගල කණ්ඩායම් සන්නිවේදන ක්‍රමද ඊට උචිත මනෝභාවයක් ඇති කිරීමට ද එම අදහස් ප්‍රයෝජනවත් ය.පොදුජන රසාස්වාදය සඳහා නිර්මාණ ඉදිරිපත් විය යුතු අයුරුද මෙම කෘතියේ ඇතුළත්ය. සුභාවිත ගීතය ගුවන් විදුලිය ද, ගුවන් විදුලිය සුභාවිත ගීතය ද එකසේ පෝෂණය කිරීමට දායක වූ බව කිව හැක. එබැවින් භාෂාවේ වර්ධනය ද, ජනශ්‍රැතිය පිළිබඳ පර්යේෂණ සඳහා ද ඉමහත් සේවාවක් වූ බව කිව යුතුය. ගුවන් විදුලිය තරමට සීගිරි ගීත ද ජන සන්නිවේදන මාධ්‍යයක් වී ඇත්තේ මෙම සියලු කරුණු කාරණා නිසාය.තවද මහාචාර්ය රෝහණ ලක්ෂ්මන් පියදාස, හඩ්සන් සමරසිංහ, මොහාන් සමරනායක මහතුන් වැනි මාධ්‍ය දැවැන්තයින්ගේ හැඳින්වීම් මෙම කෘතිය වර්ණවත් කර ඇත. මහවැලි ප්‍රදේශවල ජනමාධ්‍ය ක්‍රම භාවිතය පිළිබඳ මහාචාර්ය රෝහණ ලක්ෂ්මන් පියදාසයන් තම පුරාණ ගම නවීකරණය පිළිබඳ කෘතියෙන් පර්යේෂණාත්මක කරුණු ඉදිරිපත් කර ඇති අතර ඒ අනුව බහුතර ජනතාවට පහසුවෙන් අවබෝධ වන වඩාත් සිත් ගන්නා මාධ්‍ය කවරේදැයි දක්වා ඇත. ප්‍රයෝජනවත්, හරවත් මාධ්‍ය කිසිවිටකත් ජනතාව විසින් ප්‍රතික්ෂේප නොකරන බව ඉන් පැහැදිලි වේ. මෙරට සිංහල මාධ්‍යයෙන් ජන සන්නිවේදන විෂයට අදාල තවත් කෘති සැපයීමෙහිලා කතුවරයාට ධෛර්ය ලබා දෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>29</day>
    </date>
    <link>http://www.dinamina.lk/2014/03/29/_art.asp?fn=f1403295</link>
    <topic>වසරකට පෙර අපෙන් සමුගත් සෞන්දර්යවේදියාණෝ සුචරිත ගම්ලත් මහාචාර්යතුමා</topic>
    <author>නාට්‍යවේදී මිල්ටන් ජයසූරිය</author>
    <content>සුචරිත ගම්ලත් මහාචාර්යතුමා යනු සාහිත්‍ය කෘති ඇතුළු සෞන්දර්යාත්මක කලාවන් තමා ද රසිකයකු සේ මනා ව අත්විඳ, තම පෙරාපර දෙදිග සෞන්දර්යාත්මක විචාර බුද්ධියෙන් විග්‍රහ කරමින් අප විචාර කලාව තුළ භාවපූර්ණ හා අර්ථපූර්ණ මහ තියුණු හඬක් නැඟූ ආන්දෝලනාත්මක චරිතයකි. මාක්ස්වාදි හා ට්‍රොට්ස්කිවාදි විචාර මූලධර්මයන් යටතේද වඩාත්ම හරවත්ව හා බරසාරව ඒ අනුසාරයෙන්ද මේ විග්‍රහකිරීම් සිදුවිය.ඔහු මානව හිතවාදී කලා විචාරකයෙකි. මාක්ස්වාදය හා ට්‍රොට්ස්කිවාදය ඇසුරුකරගත් චින්තකයෙකි. ජාතිවාදය ආදී විකෘති මතිමතාන්තර දැඩි සේ හෙළාදකිමින්, අප රටේ පැවැති යුද්ධයේ දී කිසිදු ජනවර්ග භේදයකින් තොර ව මානව අයිතීන් පිළිබඳ ව නිර්භය ව නැඟී සිටි වියතෙකි. එතුමා අප රටට ඉමහත් සාහිත්‍යමය සේවාවක් ඉටුකළ අප්‍රමාණ බහුශ්‍රැත පඬිවරයෙකි.දෙස් විදෙස්හි ද බොහෝ ඇසූ-පිරූ තැන් ඇති විද්වතෙකි. ගම්ලත් මහැදුරුතුමා සකළ ලෝකවාසී පීඩිත පන්තියෙහි ජනතාවට අසීමිත ව ආදරය කළ, ඒ වෙනුවෙන් ක්‍රියාකාරී ව තම පන්හිඳ මෙහෙය වූ මානව හිතවාදී සොහොයුරෙකි; යථාර්ථවාදියෙකි; විප්ලවවාදියෙකි. මාහාචාර්ය සුචරිත ගම්ලතුන් කළා වූ ඒ ශාස්ත්‍රීය සේවාව අප්‍රමාණ ය; අතිඋත්කෘෂ්ට ය.අප සුචරිත ගම්ලත් මහාචාර්යතුමා භාෂා විශාරදයෙකි; නිර්මාණශීලී පරිවර්තකයෙකි; පරිණත විචාරකයෙකි; වාග් විද්‍යාඥයෙකි; ඉංග­්‍රීසිි - සිංහල ශබ්දකෝෂ සම්පාදකවරයෙකි; භාෂා ව්‍යාකරණයෙහි පාරප්‍රාප්ත වූ කෘතහස්ත ලේඛකයෙකි; ආකර්ෂණීය, ප්‍රවීණ දේශකයෙකි; නාට්‍ය හා සිනමා විචාරකයෙකි; අපූරු, අසිරිමත් ගීත විචාරකයෙකි. මහාචාර්ය සුචරිත ගම්ලත්හු මෙකී කාර්යයන්හි දී එම විෂයන් පිළිබඳ ව තමා මැනැවින් දත් ඒ බොහෝ දර්ශනයන්හී අසිරිමත් වර්ණ මාලා අඹරේ පෑයූ දේදුන්නක් සේ ම අප සාහිත්‍ය අඹරේ ද අපූරුවට සිත්තම් කරමින් විදහා පෑවෝ ය.අප මහාචාර්යතුමන්ගේ ඒ බහුශ්‍රැත භාවයෙන් පිරී ඉතිරී ගිය පාණ්ඩිත්‍යයෙහි සුවිශේෂතාවන් හෝ එතුමා කළ කී ඒ වික්‍රමයන් පිළිබඳ ව හෝ මෙහි ලා අනාවරණය කිරීමක් නො කෙරේ. ඒ පිළිබඳ ව බොහෝ ලිපි ඒ දිනවල පුවත්පත්හි පළ වී තිබුණි. සැබැවින් ම එතුමා මනා පෞරුෂයකින් ‍ෙහබි, මනා පරිචයකින් යුතු, මනා දැක්මකින් පරිපූර්ණ ව, මදහස පාමින් හෘදයාංගම ව කළා වූ ඒ ගැඹුරු දේශන අපගේ මතකයේ නොමැකෙන සේ ම රැඳුණේ විය.මහාචාර්ය සුචරිත ගම්ලතුන් ලියූ ඒ බොහෝ පත පොත තුළින් හා ඔහු විශද කළ ඒ බොහෝ දේශන තුළින් ද ඔහුගේ ඒ සුවිශේෂී, මනරම් ප්‍රතිභා ප්‍රභා සුධීත්වය හා ප්‍රඥා මහිමය අපට මැනැවින් ම පසක් විණි. එතුමා අපට මහ නැණ පහනක් ම විය. අප නො දන්නා බොහෝ දේ අපට ඉතා මැනැවින් හා ළබැඳි සහෝදරත්වයෙන් යුතු ව කියා දුන් අපේ සහෝදර දුයිෂෙන් ගුරුතුමා එතුමා ය. එතුමා තුළ වූ ඒ දිදුලූ මහ ප්‍රඥා මහිමයෙන් අප ව ද සුපුෂ්පිතවත් කර හරවත්, නැණවත් විදග්ධ මිනිසුන් කිරීමට එතුමා දැරූ ඒ මහා වෑයම, වෙහෙස, පරිශ්‍රමය අප්‍රමාණ ය. එහෙත් අප කිසිවෙකුත් නම් එතුමාගේ පා දුහුවිල්ලකට තරම්වත් ළං නොවීය. ඒ එතුමා පිළිබඳ ව කළ අතිශයෝක්තිමය වර්ණනාවක්වත් වර්ණනා විෂයෝක්තියක්වත් නො වේ.අප ලාංකේය විචාර කලාවේ අභීත, අදීන විචාරක සිංහයා එතුමා ය. අවර ගණයේ බොහෝ කලා කෘතීන් එතුමාගේ දැඩි දෝෂ දර්ශනයට හා නිර්දය විවේචන ප්‍රහාරයට ලක්විය. ඒ හේතුවෙන් ම එතුමා කෙරෙහි දැඩි වෛරී සිත් ඇතිකර ගත්තෝ ද වූහ. එය එසේ වුවත්, එතුමා සමඟ ඉතා ළබැඳි ව හා ළෙන්ගතු ව බැඳුණු සහෘද පිරිසක් ද සැමදා එතුමා වටා රැඳුණි.2013 පෙබරවාරි මස අග දී පමණ හදිසියේ ම මතු වූ පෙණහලු පිළිකාවකින් එතුමා රෝගී විය. දිනෙන් දින ම එම රෝගී භාවය උත්සන්න වී අසාධ්‍ය තත්ත්වයට ම පත් වූ එතුමා 2013 මාර්තු මස 29 වැනිදා අලුයම සදහට ම අප අතරින් වියෝ විය. මහාචාර්ය සුචරිත ගම්ලත් (1934 - 2013) නම් වූ ඒ සත්‍යවාදී හෘදයාංගම මිනිසාට, අපේ ආදරණීය ගුරුතුමාණන්ට, ගෞරවනීය සහෘදයාණන්ට අපි අප සැමගේ සහෝදරාත්මක ආචාරය පුදකර සිටිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403312</link>
    <topic>සන්ධානයට වැඩිම ඡන්ද බණ්ඩාරගම ආසනයෙන්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>එක්සත් ජනතා නිදහස් සන්ධානයට වැඩි ඡන්ද 37932කින් ජයග්‍රහණය ලබා දුන් බණ්ඩාරගම ආසනය මෙවර බස්නාහිර හා දකුණ පළාත් සභා ඡන්ද විමසීමේ දී ඉහළම වැඩි ඡන්ද සංඛ්‍යාවකින් ජයග්‍රහණය කළ ආසනය බවට පත් විය.කෘතවේදී බණ්ඩාරගම ජනතාව සන්ධානයට බණ්ඩාරගමින් ඡන්ද 52019ක් ලබා දෙන විට එක්සත් ජාතික පක්ෂයට ලැබුණේ ඡන්ද 16087ක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403313</link>
    <topic>ප්‍රචණ්ඩත්ව‍ ශුන්‍ය සාමකාමී මැතිවරණයක්</topic>
    <author>නිරුෂි විමලවීර සහ මානෙල් පුෂ්ප කුමාරි</author>
    <content>බස්නාහිර හා දකුණ පළාත් සභා මැතිවරණය ඉතා සාමකාමී ප්‍රචණ්ඩත්ව‍ ශුන්‍ය මැතිවරණයක් බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කළේය.‍සැළකිය යුතු කිසිදු ප්‍රචණ්ඩ ක්‍රියාවක් සිදුනොවූ මැතිවරණයක් ලෙස මෙය වාර්තා වූ බව ඒ මහතා කීය. නිදහස් හා සාධාරණ මැතිවරණයක් පැවැත්වීමට දායකවූ රාජ්‍ය නිලධාරීනටත් අපේක්ෂකයන්ටත් ජනතාවටත් ජන්දදායකයන්ටත් කෘතවේදීත්වය පිරිනමන බව හෙතෙම සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033116</link>
    <topic>බස්නාහිර-දකුණු පළාත් සභා ජය රජයට ලැබුණු වටිනා සහතිකයක්</topic>
    <author/>
    <content>බස්නාහිර, දකුණු පළාත් සභා මැතිවරණයෙන් එක්සත් ජනතා නිදහස් සන්ධානයට හිමි වූ අතිවිශිෂ්ට ජයග්‍රහණය රජයේ ජනතාවාදී වැඩපිළිවෙළට ජනතාවගෙන් ලැබුණු වටිනා සහතිකයක් බවද මාතෘ භූමියට එරෙහිව ක්‍රියාත්මක වන බලවේගවලටද එය සුවිශේෂ පණිවිඩයක් වන බවද ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ බස්නාහිර සහ දකුණු පළාත් සභා මැතිවරණයේ දී එක්සත් ජනතා නිදහස් සන්ධානය ලැබූ ජයග්‍රහණය සම්බන්ධයෙන් සුබපැතුම් පණිවිඩයක් නිකුත් කරමිනි.ජනාධිපතිවරයා විසින් නිකුත් කරන ලද එම සුබපැතුම් පණිවිඩයේ වැඩිදුරටත් මෙසේ ද දැක්වේ.රට දිනෙන් දින පෙරට ගෙන යමින් දිනාගත් නිදහස තහවුරු කිරීමටත් රටේ ස්වාධීනත්වයත්, ස්වෛරීභාවයත් සුරැකීමටත් රජය ගෙන ඇති පියවරයන්ට ජනතාවගේ විශ්වාසය මෙම විජයග්‍රහණයෙන් තහවුරු කර තිබෙන බව මාගේ විශ්වාසයයි.රජයට එරෙහිව ක්‍රියාත්මක වූ බලවේගවලට ජාතියේ අවශ්‍යතාවන් පරාජය කළ නොහැකි බවත් ජාත්‍යන්තරයේ බලපෑම්වලට ජනතාව ඉඩ නොතබන බවත් මෙම පළාත් සභා මැතිවරණයේ ප්‍රතිඵල නැවතත් සන්නිවේදනය කරයි.අපට අන් සියල්ලටම වඩා වැදගත් වන්නේ මේ රටේ ජනතාවගේ කැමැත්ත බව දැඩිව අවධාරණය කළ යුතුය. එමෙන්ම රටේ ජනතාවගේ අවශ්‍යතාවන්, ජාතියේ අවශ්‍යතාවන් පරාජය කිරීමට කිසිවකුට ඉඩක් නොතැබීමට අප ඉදිරියේ දී ද කැපවන බවට අවධාරණය කරනු කැමැත්තෙමි.මේ සුවිශේෂි ජයග්‍රහණය වෙනුවෙන් අසීමිතව කැපවූ සියලුදෙනා වෙත මාගේ ප්‍රණාමය පුද කරන අතර ගෞරවයෙන් අභිෂේක වූ බලයන් ලබා ගැනීම සඳහා වෙහෙසුණු සියලු අපේක්ෂකයන් වෙත ආශිංසනය පිරිනැමීමටත් ඒ මාතෘ භූමියේ ස්වාධීනත්වය සුරැකීමට පෙළ ගැසුණු ජනතාවට කෘතවේදීත්වය පළ කිරීමටත් මම මෙය අවස්ථාවක් කර ගනිමි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403316</link>
    <topic>ජාති ආගම් භේදයෙන් තොරව ශ්‍රී ලාංකික ජනතාව ලබාදුන් ජයක්</topic>
    <author>නුවන් කොඩිකාර</author>
    <content>ජාති ආගම් පක්ෂ හා පාට භේදයෙන් තොරව සමස්ත ශ්‍රී ලාංකිකයන් ලැබූ ජයග්‍රහණයක් ලෙස බස්නාහිර හා දකුණ පළාත් සභා මැතිවරණ ජයග්‍රහණය පෙන්වා දිය හැකි බව අගමැති, ආචාර්ය දී. මු ජයරත්න මහතා පැවැසීය.කුරිරු ත්‍රස්තවාදය නිමා කොට ගතවූ සිවු වසරක කාලය තුළ ශ්‍රී ලංකාව අත්කරගෙන සිටින දැවැන්ත සංවර්ධනය යළි ජීවමාන කිරීම සඳහා ලබා දෙන අත්වැලක් ලෙස මේ ජයග්‍රහණය හඳුන්වා දිය හැකි බවද හෙතෙම කීවේය.රට බෙදීමේ අරමුණින් විවිධ කොටස් විවිධ උත්සහයන් ගත්ත ද රටට ආදරය කරන සමස්ත ජන කොටස්වල සාමූහික ජයග්‍රහණයේ ප්‍රතිඵලයක් වන්නේ මෙම මැතිවරණ ජයග්‍රහණය බවත් ඒ ජයග්‍රහණය අපට පමණක් නොව සංවර්ධනයේ සහ සහජීවනය පිළිබද පණිවුඩය ලෝකයාට විදහා දැක්වීමට අවස්ථාව අදාකර ගත හැකි බවත් ඒ මහතා ප්‍රකාශ කෙළේය.ජනාධිපති මහින්ද රාජපක්ෂ මහතා ආරම්භ කරන ජනතා හිතවාදී සංවර්ධන වැඩපිළිවෙළ තව දුරටත් ඉදිරියට ගෙන යාමේ ප්‍රයත්නයට මෙවර මැතිවරණ ජයග්‍රහණය දායක වන බව පැවැසු අගමැතිවරයා මේ ජයග්‍රහණය සඳහා දායකවූ සමස්ථ ඡන්ද දායකයන්ට මා කෘතවේදී වන අතර රට සංවර්ධනය කරා ගෙන යාමටත් විජාතික බලවේගයන්ගෙන් අපට එල්ලවන තර්ජනයන්ට මුහුණදීම සඳහා එක් වන ලෙසත් ආරාධනා කරන බව පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403314</link>
    <topic>සියලුම සිසු හෙදියන්ට සූතිකා පුහුණුව</topic>
    <author>සන්ධ්‍යා කරුණාරත්න</author>
    <content>සියලුම සිසු හෙදියන්ට සූතිකා පුහුණුව ලබාදීමට සෞඛ්‍ය අමාත්‍යාංශයේ එකඟතාව පළ කර ඇත.ඒ අනුව 2009 B කණ්ඩායමේ කාන්තා සිසු හෙදියන්ට සූතිකා පුහුණුවත්, පිරිමි හෙද සිසුන්ට මානසික හෙද පුහුණුවත් දීමනා සහිතව ලබාදීමට අමාත්‍යාංශය එකඟතාව පළ කළ බව රාජ්‍ය සේවා එක්සත් හෙද සංගමය පවසයි. පසුගිය මාස දෙ‍කක දීමනා එම සිසු හෙද හෙදියන්ට නොලැබීම නිසා හිඟ දීමනා ද ඔවුන්ට ලබාදීමට සෞඛ්‍ය ලේකම් වෛද්‍ය නිහාල් ජයතිලක මහතා එකඟතාව පළ කර තිබේ.හෙද සිසුන්ට ලබාදෙන සූතිකා පුහුණුව සම්බන්ධයෙන් පසුගිය දිනවල පැවැති ගැටලුකාරි තත්ත්වය විසඳීම සඳහා සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි සෞඛ්‍ය ලේකම්වරයා සහ සෞඛ්‍ය සේවා අධ්‍යක්ෂ ජනරාල්වරයා සමඟ කළ සාකච්ඡාවන්හි ප්‍රතිඵලයක් ලෙස මේ ඉල්ලීම් දිනා ගත් බව රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ පැවැසූහ.හෙද පුහුණුව අවසන් කළ 2009 B කණ්ඩායමේ සියලුම හෙද නිලධාරින්ට සූතිකා පුහුණුව හා මානසික හෙද පුහුණුව ලබාදෙන ලෙස රාජ්‍ය සේවා එක්සත් හෙද සංගමය සෞඛ්‍ය අමාත්‍යාංශයෙන් කළ ඉල්ලීමට එකඟත්වය පළ කර සිටියත්, රජයේ‍ වෛද්‍ය නිලධාරීන්ගේ සංගමය ඒ සම්බන්ධයෙන් දැක්වූ දැඩි විරෝධතාව හේතුවෙන් සූතිකා පුහුණුව සම්බන්ධයෙන් පසුගිය කාලය තුළදී විවිධ ගැටලුකාරී තත්ත්වයන් මතු වූ බව ද උන්වහන්සේ පැවැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403315</link>
    <topic>ජිනීවා යෝජනාවලට පැහැදිලි පිළිතුරක් ශ්‍රී ලංකාවේ ජනතාව ලබාදුන්නා</topic>
    <author>අනුර ප්‍රේමලාල්</author>
    <content>ජිනීවා හි මානව හිමිකම් මණ්ඩලයේදී ශ්‍රී ලංකාවට එරෙහිව ඉදිරිපත්වූ යෝජනාවලට ජනතාව මේ මැතිවරණයෙන් නිසි පිළිතුරක් ලබාදි ඇතැයි ලංකා සමසමාජ පක්ෂයේ ප්‍රධාන ලේකම් විද්‍යා හා තාක්ෂණ කටයුතු පිළිබඳ ජ්‍යෙෂ්ඨ ඇමැති මහචාර්ය තිස්ස විතාරණ මහතා ප්‍රකාශ කරයි.වසර 2009දී පැවැති පළාත් සභා මැතිවරණයේදී යුද ජයග්‍රහණයත් සමග එක්සත් ජනතා නිදහස් සන්ධානයට එදා සුවිශාල ජයක් ලැබුණත් මෙවර යම් අඩුවීමක් එහි දක්නට ලැ‍බේ.නමුත් ප්‍රධාන විපක්ෂයවූ එක්සත් ජාතික පක්ෂය පසු බෑමකට ලක්වී තිබෙන අතර ජනතා විමුක්ති පෙරමුණද සිතු ලෙස ඉදිරියට පැමිණ නැති බව ඒ මහතා පෙන්වාදුන්නේය. සමස්තයක් ලෙස ආණ්ඩුව මේ ප්‍රතිඵලය සැළකිල්ලට ගෙන බඩු මිලෙහි ප්‍රශ්නය වැනි දේවල් පිළිබඳ අවධානයට තම ගමන තවත් ශක්තිමත් කර ගැනිමට ක්‍රියාකළ යුතුවේ ජ්‍යෙෂ්ඨ ඇමතිවරයා පැවසීය.කොළඹ නගරයේ සුළු ජාතීන් රජයට එතරම්ම ඡන්දය ලබාදී නැති අතර ජාතික ගැටළුව ගැනද ආණ්ඩුව විශේෂ අවධානය යොමු කළ යුතු‍ යැයි ඒමහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403317</link>
    <topic>ප්‍රතිඵලවලින් පසු පෙළපාලි තහනම්</topic>
    <author>විජයානී එදිරිසිංහ</author>
    <content>ඡන්ද ප්‍රතිඵලවලින් පසු පෙළපාලි සම්පූර්ණයෙන් තහනම් කර ඇති අතර නීතිය හා සාමය කඩකරමින් කටයුතු කරන පුද්ගලයන් පොලිස් අත්අඩංගුවට ගන්නා බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.ප්‍රදේශවල නීතිය හා සාමය ආරක්ෂා කර ගැනීම සඳහා ඡන්ද අපේක්ෂකයන්ගේ සහ ඡන්ද දායකයන්ගේද සහාය අවශ්‍ය කෙරේ. ඡන්දය පැවැත්වූ කාලය තුළ බරපතළ සිදුවීම් කිසිවක් වාර්තා නොවූ අතර සාමකාමීව ඡන්දය පැවැත්වූ බවද අජිත් රෝහණ මහතා පැවසීය. සුළු සිදුවීම් කිහිපයක් පමණක් වාර්තා විනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403318</link>
    <topic>බටහිර රටවල බලවේගවලට පැහැදිලි පණිවිඩයක් දුන්නා</topic>
    <author>@ බන්ධුල ගුණසේකර</author>
    <content>දකුණ හා බස්නාහිර පළාත් සභා මැතිවරණ ප්‍රතිඵලයෙන් ශ්‍රී ලංකාවට එරෙහි බටහිර බලවේගවලට පැහැදිලි පණිවිඩයක් ලබා දී ඇති බව යෞවන කටයුතු පිළිබඳ ඇමැති ඩලස් අලහප්පෙරුම මහතා කියයි.මෙම පළාත් සභා ඡන්ද විමසීම වඩාත් නිදහස්, සාධාරණ සහ සාමකාමී අන්දමින් පැවැත්වීමට කටයුතු කිරීම සම්බන්ධයෙන් ජනාධිපති තුමන්ට, මැතිවරණ කොමසාරිස් වරයාට, දේශපාලන පක්ෂවලට සහ අපේක්ෂකයින්ට සිය ගෞරවය සහ කෘතඥතාවය පළ කර සිටින බවද ඇමැතිවරයා පවසයි. මැතිවරණ ප්‍රතිපලයෙන් ජනාධිපති මහින්ද රාජපක්ෂ මහතා ප්‍රමුඛ එජනිස ට අති විශිෂ්ඨ ජයග්‍රහණයක් ලබා දෙමින් සිය පණිවිඩය ලොව හමුවේ තැබීමට දකුණේ මෙන්ම බස්නාහිර පළාතේ ජනතාව එක එල්ලේම ප්‍රකාශ කර තිබේ.එමෙන්ම බටහිරට ගැති විපක්ෂයේ ඇතැම් පක්ෂ හා ඒවායේ මෙහෙයුම් කරුවනට පැහැදිලි පාඩමක් ඉගැන්වීමට මේ රටට ආදරය කරන ජනතාව ක්‍රියාකර ඇති බවද ඇමැතිවරයා වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n1403319</link>
    <topic>දෙස් විදෙස් බලවේගපැරදවීමට ජනතා සහයෝගයඇති බව මෙවරත් පෙන්වා දෙනවා</topic>
    <author>උපාලි කරුණාරත්න</author>
    <content>බස්නාහිර හා දකුණු පළාත් සභා මැතිවරණ ප්‍රතිඵලවලින් පෙන්නුම් කරනුයේ රට විනාශ කිරීමට කටයුතු කරන දේශීය හා විදේශීය බලවේග පරාජය කිරීමට වර්තමාන රජයට ජනතා සහයෝගය තිබෙන බව යයි ජාතික හෙළ උරුමයේ නායක ආචාර්ය ඕමල්පේ සෝභිත නාහිමියෝ පවසති.ත්‍රස්තවාදය නිමා කරන්න දිවි පරදුවට තබා කටයුතු කළ රණවිරුවන් රැක ගැනීමට සහ ඔවුන්ට කෘතගුණ සැලකීමට ලබා දුන් ජයග්‍රහණයක් වශයෙන්ද මේ ඡන්ද ප්‍රතිඵලය සැලකිය හැකි බවද උන්වහන්සේ ප්‍රකාශ කළහ.වර්තමාන රජය රට තුළ සංවර්ධන කටයුතු විවිධාකාරයෙන් සිදු කරනවා. ඒවා අප අගය කරන්න ඕනෙ.එසේම දූෂිතයින් පිටු දැකීමට තරාතිරම නොබලා කටයුතු කිරීම ඉතා වැදගත්. තිබෙන විවිධ අඩුපාඩුකම්ද ඉවත් කර ගනිමින් රට දිනවීමට තිර අදිටනින් පෙරටම ගමන්ගන්නා ලෙස තමන් රජයට යෝජනා කරන බව සෝභිත නාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033110</link>
    <topic>නිවැරැදි තීන්දුවකින් සන්ධානයට විශිෂ්ට ජයග්‍රහණයක් ලබා දුන්නා</topic>
    <author>@ ජස්ටින් කොඩිකාර මාතර දිසා විශේෂ සහ ජයසිරි පේදුරුආරච්චි ගන්දර සමූහ</author>
    <content>කළගුණ දත් දකුණේ ජනතාව මෙවරද නිවරදි තීන්දුවක් ගනිමින් එක්සත් ජනතා නිදහස් සන්ධානයට විශිෂ්ඨ ජයග්‍රහණයක් අත්කර දුන් බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය.එජනිසට ඡන්දය ලබාදුන් මාතර දිස්ත්‍රික්කයේ ජනතාවට මෙන්ම දකුණේ ජනතාවට රජයේ ගෞරවණීය ස්තූතිය පුදකරන බව හෙතෙම කීවේය.මාතර දිස්ත්‍රික්කයේ ඡන්ද ගණන් කිරීමේ මධ්‍යස්ථානයට ඊයේ (30) පැමිණි ඒ මහතා මාධ්‍යවේදීන් අමතමින් එසේ ප්‍රකාශ කෙළේය.යම් රජයක් දීර්ඝ කාලයක් පාලනය කරද්දි එම රජය ටිකෙන් ටික පිරිහෙන බව පැවැසු ඒ මහතා එහෙත් වත්මන් රජයට දවසින් දවස ජනතා ප්‍රසාදය වැඩිවෙන බව මැතිවරණ ප්‍රතිඵලවලින් තහවුරු කර ඇති බව ප්‍රකාශ කෙළේය.ඇමරිකාව ප්‍රමුඛ ඇතැම් බටහිර රටවල් විවිධ බොරු චෝදනා එල්ල කරමින් මෙරට සමගිය හා සංවර්ධනය බිඳ හෙළිමට නොයෙක් වැර වෑයම් යොදමින් සිටියදි දකුණේ ජනතාව ඊට නිසි පිළිතුරු මැතිවරණ ප්‍රතිඵලවලින් ලබාදී ඇති බව අබේවර්ධන මහතා කියා සිටියේය.විපක්ෂය කුමන බොරු ප්‍රචාර ගෙන ගියද දකුණේ බුද්ධිමත් ජනතාව ඊට හසු නොවී බුද්ධිමත්ව කටයුතු කළ බවත් එය අවබෝධ කරගෙන ඉදිරියේදී කටයුතු කරන ලෙස තමන් විපක්ෂයෙන් ඉල්ලා සිටින බවත් යාපා මහතා කීවේය. වත්මන් රජය දකුණේ ජනතාව වෙනුවෙන් සුවිශේෂී වැඩ කොටසක් කර ඇති බවත් ඉදිරියේදිද දැවැන්ත සංවර්ධන ව්‍යාපෘති රැසක් ඇරඹීමට සැලසුම් කර ඇති බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033111</link>
    <topic>ජනාධිපතිතුමා ක්‍රියාවට නංවන වැඩපිළිවෙළට මේ විශිෂ්ට ප්‍රතිඵලය යෝධ ශක්තියක්</topic>
    <author>නිරූෂි විමලවීර, අනුර ප්‍රේමලාල්, මහින්ද අලුත්ගෙදර</author>
    <content>බස්නාහිර සහ දකුණු පළාත් සභාවලින් එක්සත් ජනතා නිදහස් සන්ධානය ලැබූ අති විශිෂ්ට ජයග්‍රහණය ජනාධිපති මහින්ද රාජපක්ෂ මහතා ක්‍රියාත්මක කරන වැඩපිළිවෙළට යෝධබල යෝධ ශක්තියක් යැයි ආණ්ඩු පක්ෂයේ ප්‍රධාන සංවිධායක සහ ජල සම්පාදන හා ජලාපවහන ඇමැති දිනේෂ් ගුණවර්ධණ මහතා ප්‍රකාශ කරයි.ජනාධිපතිවරණ හා පාර්ලිමේන්තු මැතිවරණ මෙන් නොව පළාත් සභා මැතිවරණවලට ඡන්දය ප්‍රකා‍ශ කිරීම අඩුවන බව සඳහන් කළ ඒ මහතා එහෙත් මෙවර ඡන්දය ප්‍රකාශ කිරීම ප්‍රශස්ථ මට්ටමක පැවති බවද කියාසිටී. එක්සත් ජාතික පක්ෂයෙන් මෙවර ඡන්දය ගිලිහීයාමක් සිදුව තිබෙන බව කී ඒ මහතා පාක්ෂිකයන් පක්ෂය අතහැර ගොස් තිබෙන බවත් ඡන්ද ප්‍රතිඵලයෙන් එය මනාව පිළිබිඹු වන බවත් පෙන්වා දෙයි.සම්ප්‍රදායිකව කොළඹ නගරයේ බලය එක්සත් ජාතික පක්ෂයට හිමි වුවද එහි ඡන්දවල ප්‍රගතියක් දක්නට නැතැයි හෙතෙම සඳහන් කරයි.එක්සත් ජනතා නිදහස් සන්ධානයට ඡන්දය ලබාදුන් සැමට මෙන්ම නිදහස් හා සාධාරණ මැතිවරණයක් පැවැත්වීම වෙනුවෙන් ක්‍රියාකළ මැතිවරණ කොමසාරිස්වරයා ප්‍රමුඛ රාජ්‍ය නිලධාරීන්ටද ආරක්ෂක අංශයේ සියලු දෙනාටද තම ප්‍රණාමය පිරිනමන බවද දිනේෂ් ගුණවර්ධන මහතා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033112</link>
    <topic>දකුණේත් බස්නාහිරත් ජනතාව ජනපතිතුමා කෙරේ තැබූ විශ්වාසය එලෙ‍සම බව මෙවරත් පෙන්නුවා</topic>
    <author>හි‍ඳෝගම සමූහචිත්‍රාරත්න කළුආරච්චි</author>
    <content>‍ජනාධිපතිතුමා කෙරෙහි දකුණේ මෙන්ම බස්නාහිරත් ජනතාව තවදුරටත් විශ්වාසය තබා තිබෙන බව මෙම මැතිවරණයෙන් පෙනී යනවා යැයි උතුරු මැද පළාත් සෞඛ්‍ය අමාත්‍ය එච්. බී. සේමසිංහ මහතා සඳහන් කරයි.දකුණ සහ බස්නාහිර පළාත් සභා මැතිවරණය පිළිබඳව අදහස් දක්වමින් සේමසිංහ අමාත්‍යවරයා වැඩිදුරටත් මෙසේ කීය.අභියෝග හමුවේ පලා නොයන රාජ්‍ය නායකයෙක් රටට සිටින බව ජනතාව තවදුරටත් පෙන්නුම් කර තිබෙනවා.විදෙස් රටවල වංශක්කාරයනට වඩා ශ්‍රී ලංකාවේ ජනතාව කෙරෙහි වැඩි විශ්වාසය හැම විටම තැබුවා. ජනතාව කෘතගුණ සලකමින් පවත්වනු ලබන හැම මැතිවරණයකදීම වැඩි ප්‍රතිශතයකින් සන්ධාන රජය ජයග්‍රහණය කර දීමට ජනතාව කැප වී ක්‍රියා කළ බව අපට පැහැදිලියි. අනෙක් විපක්ෂ කණ්ඩායම්වල ඡන්ද ප්‍රතිශතය එකතු කර ගත්තත් සන්ධාන රජයේ ඡන්ද ප්‍රතිශතයට ලංවීමටවත් නොහැකිවී තිබෙනවා.කරදර බාධක මධ්‍යයේ වුවද ජනතාව තම මව් රට පිළිබඳ සිතා ඡන්දය පාවිච්චි කර තිබීම සතුටට කරුණක් දකුණ සහ බස්නාහිර පළාත්වල සන්ධාන රජය ජයග්‍රහණය කිරීමට බුලත් කොළයට ඡන්දය ලබාදුන් සැමටම උතුරු මැද පළාත් ජනතාවගේ ප්‍රණාමය අප පුද කරනවා.විදෙස් කුමන්ත්‍රණකරුවන්ට ශ්‍රී ලංකාව පිළිබඳවත් ශ්‍රී ලංකාවාසී ජනතාව පිළිබඳවත් යම් අවබෝධයක් මෙවර මැතිවරණයේ දී ලබා ගන්නට ඇති . ශ්‍රී ලංකා බහුතර ජනතාව ජනාධිපතිතුමා ප්‍රමුඛ සන්ධාන රජය සමඟ සිටින බව පැහැදිලිවම පෙනී යන කරුණක්. බලය තිබෙන්නේ ‍ෙපාදු ජනතාව‍ගේ යහපතට පමණක් යෙදවීමට පමණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033113</link>
    <topic>එජාප නායකත්ව මණ්ඩලයේ පළමු මැතිවරණයේදීම විශාල කඩා වැටීමක්</topic>
    <author>නිරුෂි විමලවීර සහ අනුර ප්‍රේමලාල්</author>
    <content>එක්සත් ජාතික පක්ෂයේ නායකත්ව මණ්ඩලයේ පළමු මැතිවරණයේදීම ඔවුන්ගේ බල කොටු පවා බිඳ වැටී ඇති බව එක්සත් ජනතා නිදහස් සන්ධාන මහ ලේකම් පරිසර හා පුණර්ජනිය ඇමැති සුසිල් ප්‍රේම්ජයන්ත මහතා මහතා ප්‍රකාශ කළේය.විපක්ෂයේ සියලු පක්ෂ එක්ව ඉදිරි මැතිවරණ තරග කළද එය එජනිසට අභියෝගයක් නොවන බවද කී ඒ මහතා එහෙත් ප්‍රධාන විපක්ෂය වන එක්සත් ජාතික පක්ෂයේ ඡන්ද පදනම දැවැන්ත ලෙස කඩාවැටී ඇති බවද සඳහන් කළේය.මෙවර සන්ධානයේ තැපැල් ඡන්ද ප්‍රතිඵලය සියයට හැට ඉක්මවන බව කී මහ ලේකම්වරයා ඇතැම් ආසනවල සමස්ත ඡන්ද ප්‍රතිඵලය එවැනිම ප්‍රතිශතක් ගන්නා බව අනාවරණය කළේය.වැඩිදුරටත් අදහස් දැක්වු ඒ මහතා මෙසේද කීය.වසර 2009 පළාත් සභා මැතිවරණය ප්‍රතිඵලවලට වඩා වැඩි ප්‍රතිඵලයක් සන්ධානයට හිමිව තිබෙනවා. එක්සත් ජාතික පක්ෂයට ඔවුන්ගේ බලකොටු පවා රැකගැනීමට නොහැකිවෙලා. හැම ආසනයකම ඔවුන්ගේ ඡන්ද අඩුවෙලා. එ.ජා.ප.ය නායකත්ව මණ්ඩලය හඳුන්වාදී මුහුණදුන් පළමු මැතිවරණය මෙයයි.ජනතා හදගැස්ම ජනතා ප්‍රශ්න ඔවුන්ට හඳුනා ගැනීමට නොහැකි වුණා. ජනතා විශ්වාසය කඩා වැටීමෙන් ඔවුන් පරාජයට පත්වුණා. ඔවුන්ගේ නායකත්ව මණ්ඩලයත් සජිතුත් සිටියේ කඳවුරු දෙකකයි‍. සජිත්ට තිස්සමහාරාමේ හැර හම්බන්තොට දිස්ත්‍රික්කයේ කිසිදු ආසනයකින් සියයට විස්ස ඉක්මවු ඡන්ද ප්‍රතිශතයක් ලබා ගතනොහැකි වුණා. ඉදිරි ජාතික මැතිවරණ සියල්ල අතිවිශිෂ්ඨ ලෙස ජයග්‍රහණය කිරීමට සන්ධානයට ශක්තිය තිබෙනවා. විපක්ෂයේ සියලු පක්ෂ එක්ව පැමිණියත් එ.ජ.නි.ස. ජරාජය කරන්න නොහැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033114</link>
    <topic>ජනපතිතුමාට ඇති ජනතාව‍ගේ සහාය බස්නා‍හිරත් දකුණත් පෙන්වා දුන්නා</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතා 30 වසරක් පුරා පැවැති රුදුරු ත්‍රස්තවාදය විනාශකර මේ රට දැවැන්ත සංවර්ධනයක් කරා යන ගමනට රටේ ජනතාව විශාල සහයෝගයක් දක්වන බව මෙවර බස්නාහිර සහ දකුණු පළාත් සභා ඡන්ද ප්‍රතිඵලවලින් පෙන්නුම් කළ බව කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා‍ මහතා පැවැසීය.ජනතාව ජනාධිපතිතුමා සමඟ සිටිමින් මේ රට ආසියාවේ ආශ්චර්ය කරා යන ගමනට එක්ව සිටිනවා. ඒ නිසා බටහිර රටවල් ජිනීවා කුමන්ත්‍රණ ඔස්සේ මේ රට විනාශ කිරීමට කරන යෝජනා හකුළාගෙන අපට මේ යන ගමන නිදහසේ යාමට ඉඩහැරිය යුතු බව ඔවුන් තේරුම්ගත යුතු යැයි ද දුමින්ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=n14033115</link>
    <topic>පිලිප් ගුණවර්ධන 42 වැනි ගුණ සමරු උත්සවයේදී</topic>
    <author>ඡායාරූප - මැදකොළඹ විශේෂ මොහොම්ඩ් ඉමිටියාස්</author>
    <content>බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පසුගියදා (25) පැවැති දිවංගත පිලිප් ගුණවර්ධන මහතාගේ 42 වැනි ගුණ සමරු උත්සවයේදී හිටපු අගවිනිසුරු සරත් එන් ද සිල්වා මහතා ගුණ සමරු දේශනය පැවැත්වූ අයුරු. ඉත්තෑපාන ධම්මාලංකාර අනුනාහිමියන්ගේ ප්‍රධානත්වයෙන් පැවැති මෙම උළෙලට දිනේෂ් ගුණවර්ධන, මෛත්‍රිපාල සිරිසේන, බැසිල් රාජපක්ෂ යන ඇමැතිවරුන් ද බස්නාහිර පළාත් ආණ්ඩුකාර අලෙවි මව්ලානා මහතාද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=r1403311</link>
    <topic>හිතුමතේ බෙහෙත් විකුණූ අනුරාධපුර ෆාමසියකට සීල්</topic>
    <author>@ අනුරාධපුර මධ්‍යම විශේෂ</author>
    <content>වෛද්‍ය නිර්දේශ නොමැතිව දිගින් දිගටම පුද්ගලයකුට ඖෂධ වර්ග ලබා දුන් අනුරාධපුර නගරයේ ඔසු සලක් උතුරු මැද පළාත භාර නියෝජ්‍ය පොලිස්පතිවරයා යටතේ ක්‍රියාත්මක වන විශේෂ විමර්ශන ඒකකයේ නිලධාරී හා ආහාර හා ඖෂධ පරීක්ෂකවරයා විසින් ඉකුත් 28 වැනිදා සවස වැටලූහ.උතුරු මැද පළාත භාර නියෝජ්‍ය පොලිස්පතිවරයාට අනුරාධපුර දිස්ත්‍රික්කයේ බොහෝ පාසල් සිසුන්ගේ මනස විකෘති කරන බටහිර ඖෂධ අලෙවි කරන පුද්ගලයකු සිටින බවට දිගින් දිගටම ලැබුණු පැමිණිලි මත විශේෂ විමර්ශන ඒකකය සිදු කළ විමර්ශනවල දී අනුරාධපුර මිහිඳුපුර ප්‍රදේශයේ තරුණයකු පිළිබඳව තොරතුරු ලැබී ඔහු අත්අඩංගුවට ගැනිණ. එහිදී සැකකරු ළඟ තිබී වෛද්‍ය නිර්දේශයක් නොමැතිව ලබා ගත් පැණි වර්ග සහ වේදනා නාශක පෙති තොගයක් තිබී හමු වී ඇත. ඒවා ලබා ගත්තේ කුමන ඔසු සලකින් දැයි ප්‍රශ්න කිරීමෙන් පසු සැකකරු පවසා ඇත්තේ අනුරාධපුර කඩ 12 ප්‍රදේශයේ පිහිටි ඔසු සලකින් හිතවත්කම් මත දීර්ඝ කාලයක් තිස්සේ වෛද්‍ය නිර්දේශ නොමැතිව ඖෂධ ලබා ගෙන අධික මිල ගණන් යටතේ ඒවා පාසල් සිසුන්ට අලෙවි කරන බවයි.ඒ අනුව විශේෂ විමර්ශන ඒකකයේ නිලධාරීන් මේ සම්බන්ධව අනුරාධපුර ආහාර හා ඖෂධ පරීක්ෂක ආනන්ද වේරගොඩ මහතාට ද දැන්වීමක් කර පොලිස් උපාය දුතයකු සමඟ අත්අඩංගුවට ගත් සැකකරුව ද අදාළ ඖෂධ හලට රැගෙන ගොස් අන්තරාකාරී ඖෂධ වෛද්‍ය නිර්දේශයක් නොමැතිව ලබා දෙද්දී ඖෂධ හල වටලා තිබේ. එහි තිබූ ඖෂධ විශාල ප්‍රමාණයක් ද අත්අඩංගුවට ගෙන මුද්‍රා තැබූ අතර වෛද්‍ය නිර්දේශයක් නොමැතිව ඖෂධ අලෙවි කළ ඔසු සලේ හිමිකරු ද පොලිස් අත්අඩංගුවට ගනු ලැබීය.පරීක්ෂණ සිදු කළ පොලිසිය පවසන්නේ මේ ඖෂධ හල අත්අඩංගුවට ගත් සැකකරුට දීර්ඝ කාලයක් තිස්සේ විවිධ රෝගාබාධ සඳහා ලබා ගන්නා වේදනා නාශක ඇතුළු ඖෂධ විශාල ප්‍රමාණයක් අලෙවි කර ඇති බවයි.මේ පුද්ගලයා එම ඖෂධ ලබාගෙන අධික මිලට පාසල් සිසුන්ට අලෙවි කරන බවත්,ඔහු ළඟ තිබී ගංජා සහ අසභ්‍ය වීඩියෝ දර්ශන ඇතුළත් ජංගම දුරකථනයක්ද අත්අඩංගුවට ගත් බවත් පොලිසිය පවසයි.මොහු පාසල් සිසුන්ට ඖෂධ අලෙවි කර මත් වූ පසු ගංජා ද පානය කිරීමට ලබා දී අසභ්‍ය වීඩියෝ දර්ශන පෙන්වා මුදල් උපයා ඇති බව ද පොලිසිය සඳහන් කරයි. උතුරු මැද පළාත භාර නියෝජ්‍ය පොලිස්පති රංජිත් පද්මසිරි මහතාගේ විශේෂ උපදෙස් මත සහකාර පොලිස් පරීක්ෂක සමන් කුමාර උලුවත්ත මහතා ඇතුළු නිලධාරීහු පිරිසක් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=r1403312</link>
    <topic>යතුරු පැදියේ ‍කුඩු කඩේ කුඩු</topic>
    <author>@ මුන්නේශ්වරම සමූහ ඊ.සී.ප්‍රනාන්දු</author>
    <content>තැනින් තැනට ට්‍රේල් වර්ගයේ සුඛෝපභෝගී යතුරු පැදියකින් යමින් මත්කුඩු ලෝලීන් සඳහා අවශ්‍ය හෙරෝයින් මත්කුඩු අලෙවි කිරිමේ ජංගම වෙළෙඳාමක් පවත්වා ගෙන ගිය තරුණයන් දෙදෙනකු මත්කුඩු තොගයක් සමඟ පෙරේදා (29) රාත්‍රී හලාවත මල්වත්ත ඉලිප්පදෙණිය මංසන්ධියේ දී අත්අඩංගුවට ගත් බව හලාවත මුලස්ථාන පොලිසිය කියයි.හලාවත පොලිසියේ අපරාධ අංශයේ නිලදාරීන් පිරිසත් රාජකාරී කටයුත්තකට ඉලිප්පදෙණිය ප්‍රදේශයට යන අතර අධි වේගයෙන් ධාවනය වූ ට්‍රේල් වර්ගයේ යතුරු පැදියක් පොලිස් ජිප් රථයට ද වෙට්ටු දමමින් ධාවනය විය.ඒ අනුව යතුරු පැදිය ලුහුබැඳ ගොස් නතර කර ඔවුන් අත්අඩංගුවට ගෙන ඇත.පසුව එම දෙදෙනා පරික්ෂා කළ විට ඔවුන් ගේ කලිසම් සාක්කුවේ වූ ගිනි පෙටිටි දෙකක මත්කුඩු පැකට් අටක් තිබී සොයා ගෙන තිබේ. ඒවායෙහි මත් කුඩු මිලි ග්‍රෑම් 1970ක ප්‍රමාණයක් තිබිණි.සැකකරුවන් දෙදෙනා හලාවත මයික්කුලමේ හා හලාවත ඉලිප්පදෙණිය ප්‍රදේශයේ පදිංචිකරුවන් වේ. දෙදෙනාම විවාහකයන් වන අතර රස්සාවක් වශයෙන් මෙසෙ‍් ට්‍රේල් යතුරු පැදියෙන් තැනිත් තැන යමින් මත්කුඩු ජංගම ජාවාරමක් පවත් වා ගෙන යන බවත් හෙළිවිය.ඉලිප්පදෙණියේ පදිංචිකරු ප්‍රධාන ජාවාරම්කරු වන අතර ක්‍රිකුණාමලය පොලිස් ස්ථානයේ සේවය කරන පොලිස් සැරයන්වරයෙක් ඔහුගේ පියා වන බවත් පොලිසිය කියයි.හලාවත ජ්‍යෙෂ්ඨ පොලිස් අධිකාරී පී.සාලිය ද සිල්වා, සහකාර පොලිස් අධිකාරී එස්.එස්.වික්‍රමසූරිය, හලාවත මූලස්ථාන ප්‍රධාන පොලිස් පරික්ෂක මනෝජ් රණගල මහත්වරුන්ගේ උපදෙස් මත අපරාධ අංශයේ උප පොලිස් පරීක්ෂක දිල්රුක්, සැරයන් චන්දන 7997 හා කොස්තාපල් ගාමිණි 3996 මහත්වරුන් සැකකරුවන් අත්අඩංගුවට ගත්හ.සැකකරුවන් ඊයේ (30) දහවල් හලාවත අධිකරණය හමුවට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=r1403313</link>
    <topic>ආඳාගල කඳුවැටියම ගින්නෙන් වැනසෙයි</topic>
    <author>කුරුණෑගල මධ්‍යම විශේෂආරියපාල වංශතිලක</author>
    <content>කුරුණෑගල ආඳාගල කඳුවැටියේ හටගත් ලැව් ගින්නෙන් අක්කර ගණනාවක ස්වභාවික වන සම්පත් ඇතුළු සිව්පා සතුන් දහස් ගණනක් මිය ගොස් ඇති බැව් කුරුණෑගල මූලස්ථාන පොලිසිය පවසයි.ඉකුත් 29 දින දහවල් 12.00ට පමණ හටගත් ගින්න නිවා දැමීමට ගිනි නිවන හමුදාව ඇතුළු ගුවන් භටයන් හෙලිකොප්ටර්වල ආධාරයෙන් කුරුණෑගල රත්නලය වැවේ සිට ජලය ගෙන ගොස් පස්වරු 5.00ට පමණ ගින්න මැඬ පැවැත්වීමට සමත් විය.ගින්න තව දුරටත් පැතිරී ගියා නම් මේ කඳුවැටියට සම්බන්ධ ඉබ්බාගල, යද්දෙස්සාගල කුරුමිණියාගල, සහ ඇතාගල කඳු පාමුල පිහිටි නිවෙස් සහ ජන ජීවිත ගණනාවක් ගින්නට හසුවීමට බොහෝ දුරට ඉඩ තිබූ බව මේ පිළිබඳ පරීක්ෂණ පවත්වන කුරුණෑගල පොලිසිය පවසයි.මෙය ලැව් ගින්නක්ද ගිනි තැබීමක්ද යන්න පිළිබඳ සොයා බැලීම සඳහා විශේෂ පොලිස් කණ්ඩායමක් කඳුවැටිය ආශ්‍රිතව පරීක්ෂණ කටයුතුවල යොදවා සිටින බැව් නියෝජ්‍ය පොලිස්පති අශෝක විජේතිලක මහතා ‘දිනමිණට’ පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=r1403314</link>
    <topic>පරණ බැටරි පිළිස්සීමෙන් කුඹුක්කඩවල වැසියන්ට ශ්වසන රෝග</topic>
    <author>පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>පුත්තලම දිස්ත්‍රික්කයට අයත් මහා කුඹුක්කඩවල ප්‍රාදේශීය ලේකම් කොට්ඨාසයේ පිහිටා තිබෙන රත්මල්යාය වැව අසල ආරච්චිකටුවේ එක්තරා පිරිසක් විසින් කලක සිට ඒ අසල පරණ බැටරි පිලිස්සීමෙන් එම දුම සහ කුඩ සුළඟින් පැතිර යාම නිසා ප්‍රදේශයේ ජනතාව අපහසුතාවයට පත්ව සිටිති.මේ පිළිබඳව අදහස් දැක් වූ එම්. එම්ලින්. නෝනා මහත්මිය.රාත්‍රී 10න් පසුව සුළඟ එක්ක එන දුම සහ බැටරි කුඩ අශ්වාස කිරීමෙන් අපේ දරුවන් තුන්දෙනාටම නවත්වා ගැනීමට බැරි කැස්සක් ඇති වුණා. මව්වරුන් සිඟිත්තන් පමණක් නොවෙයි වැඩිහිටියන් ලෙඩ වෙලා.තුෂාර පෙරේරා සිසුවා-උදේට පාසල් යාමේ දී සහ ඒමේදීත් නවත්වා ගැනීමට නොහැකි කැස්සක් හැදෙනවා. ප්‍රදේශවාසීන් මේ ගැන වගකිවයුත්තන්ට නවත්වන්න කිව්වත් පලක් වුණේ නැහැ.මේ නිසා පුත්තලම හලාවත මුන්දලම සහ මදුරන්කුලිය පාසල් යන සිසුන් 1000 වඩා මහත් අසාධාරණයක්.ජේ. ප්‍රනාන්දු මහතා- පුත්තලම දිස්ත්‍රික්කයේ ගවකුර ලෙඩ තිබෙන බව ප්‍රකාශ කර තිබෙනවා. ඒ මදිවට බැටරි කුඩ සහිත රත්මල්යාය වැවෙන් වතුර බොනවා.එයින් දැඩි හිරු රශ්මියට වතුර සිඳී යන ව‍ැවෙන් වතුර බීලා රෝගී වෙලා. දැන් සමහර‍කුට කතා කරගන්නන් බැරි තැනට කැස්ස හැදිලා මාලුන් මැරී යනවා.මෙයට හැකි ඉක්මණින් ජනතාව පිළියමක් ඉල්ලා සිටිති.මහාකුඹුක්කඩවල වැව අසල බැටරි පිළිස්සීමෙන් පවුල් 1000ක් දැඩි අසීරුතාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=r1403315</link>
    <topic>ආනමඩුවේ දිළිඳු පවුල්වල දරුවන් 250කට පාපැදි</topic>
    <author>ලංසගේ සිරිවර්ධන පුත්තලම දිසා විශේෂ</author>
    <content>ආණමඩුවේ පාසල් යන දිළිඳු දරුවන් 250කට පාපැදි ලබාදීම පසුගිය දා ආණමඩුව සුදම්පාය ශාලාභූමියේ දී සිවිල් ගුවන් සේවා ඇමැති පියංකර ජයරත්න මහතා අතින් සිදුකෙරුණි.රුපියල් දහසය දහසකින් පමණ වන පාපැදියක් ලබා ගැනීමට තබා සිතීමටවත් නොහැකි අහිංසක දෙමාපියන්ගේ පාසල් යන දූදරුවන් හදුනාගැනීම, විදුහල්පතිවරුන්ට පවරා ආණමඩුව මැතිවරණ කොට්ඨාසයෙන් ප්‍රාදේශීය ලේකම් කොට්ඨාස 08ක පාසල් යන දිළිඳු දරුවන් මෙසේ හඳුනාගැනීම ඇමැතිවරයාගේ දැනුම් දීම මත සිදුකර ඇත.ප්‍රවාහන සේවාවන් නොමැති අතුරු මාගර වලින් කිලෝමීටර් 4 ක් 5 දුර සිට පාසැල් වෙත පැමිණෙන මේ දරුවන්ට මෙසේ පාපැදි ලැබීම සැබැවින්ම උපකාරයකි.පෞද්ගලික ප්‍රවාහන සේවා ඇමැති සී.බී රත්නායක මහතාගෙන් ගමනාගමන කොමිෂන් සභාව හරහා ලබාගත් ලක්ෂ 37ක ප්‍රතිපාදන මඟින් මෙම පාපැදි තොගය ලබාගැනීමට ඇමැති පියංකර ජයරත්න මහතා කටයුතු කර ඇත.‍සිවිල් ගුවන්සේවා ඇමැති පියංකර ජයරත්න මහතා- මේ පරිත්‍යාගය දිළිඳු ඔබේ දරුවන්ගේ යහපත් අනාගතය සඳහා පක්ෂ භේදයෙන් තොරව සිදුකරන්නේ ගුණ, නුවණ පිරිපුන් පරපුරක් මේ රටට අවශ්‍ය නිසා බවත්, යම් පියෙක් බේබදු කමට හෝ සූදුවට මේ පාපැදියක් විකුණා අසුවුවහොත් නීතියේ රැහැනක ඔහු වෙත අනිවාර්ය වන බවද සිහියේ තබාගත යුතුයි.ගමනාගමන කොමිෂන් සභාවේ අධ්‍යක්ෂ විපුල හේවාවරුණ මහතා, ආණමඩුව ප්‍රාදේශීය සභාපති උදාර මදුශංක මහතා ඇමැති සම්බන්ධීකරණ ලේකම් සුමතිපාල ජයසිංහ මහතා යන අයද මෙහිදී අදහස් පළ කළහ.මේ උත්සවය සඳහා දෙමාපිය වැඩිහිටියන්, ගුරු භවතුන් විශාල පිරිසක් එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=r1403316</link>
    <topic>විසිතුරු මසුන්ට වැළ‍ඳෙන රෝගවලට ගම්පහ දී ප්‍රතිකාර ලබා ගැනීමේ අවස්ථාව</topic>
    <author>ගම්පහ සංචාරක නිමල් ජයසිංහ</author>
    <content>විසිතුරු මත්ස්‍ය වගාවේදී එම කර්මාන්තයේ යෙදෙන්නන්ට තිබූ ප්‍රධානතම ගැටලුවක් වූයේ විසිතුරු මසුන්ට වැළ‍ඳෙන රෝග හඳුනාගැනීමට හා අවශ්‍ය ප්‍රතිකාර සම්බන්ධයෙන් උපදෙස් ලබා ගැනීමට රසායනාගාර පහසුකම් නොතිබීමයි.මේ සම්බන්ධයෙන් ගම්පහ දිස්ත්‍රික් ජලජීවී ව්‍යාප්ත අධිකාරියේ ව්‍යාප්ත නිලධාරී විසින් ආර්ථික සංවර්ධන අමාත්‍යාංශයේ අවධානය යොමු කරනු ලදුව ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ‘නැක්ඩා’ ආයතනයෙන් රුපියල් ලක්ෂ 10ක් පමණ වටිනාකමක් ඇති විසිතුරු මසුන්ට වැළ‍ඳෙන රෝග හඳුනාගැනීමටත්, ප්‍රතිකාර කිරීමටත්, අවශ්‍ය මෙවලම් සමඟ පරීක්ෂණාගාරයට අවශ්‍ය උපකරණ තොගයක් ගම්පහ දිසාවේ විසිතුරු මත්ස්‍ය වගාකරුවන්ගේ සමිති නියෝජිතයකුට ලබා දී ඇත. ඔහු විසිතුරු මත්ස්‍ය වගාව පිළිබඳ ගම්පහ දිසාවේ ඉතා අත්දැකීම් ඇති කර්මාන්තකරුවෙකි. ඔහු ඒ.ජී. විජේසේනය. වැලිගම්පිටිය පාර, ජාඇළ පදිංචි ඔහු සිය නිවසේ ඉතා සාර්ථක විසිතුරු මත්ස්‍ය වගාවක් පවත්වාගෙන යයි.ගම්පහ දිසාවේ, ගම්පහ ජලජීවී අධිකාරියේ ලියාපදිංචි විසිතුරු මත්ස්‍ය වගාකරුවන්ට විසිතුරු මසුන්ට වැළ‍ඳෙන රෝගවලදී විජේසේන මහතා නොමිලේම අවශ්‍ය සියලු උපදෙස් ලබාදේ. රජයෙන් ලැබුණු පරීක්ෂණවලට අදාළ උපකරණ මඟින් මත්ස්‍යයින් පරීක්ෂා කිරීම, ජල පරීක්ෂණ, මත්ස්‍යයන්ට හානිකර පරපෝශිතයන් හඳුනා ගැනීම ආදියද සිදුකර දෙයි.විජේසේන මහතා මෙසේ කීය.විසිතුරු මසුන් වැඩිපුරම ඇත්තේ දකුණු ඇමරිකාවේ අමේසන් ගංඟාවේය. වසර 10ක පමණ සිට ශ්‍රී ලංකාවේ මේ විසිතුරු මසුන් වගාව සාර්ථකව සිදුකෙරෙනවා. සමහර මත්ස්‍යයකුගේ ආයු කාලය වසර 15ක් පමණ වේ. කුඩා පැටවෙකු, පරිණත වීමට වසරක් ගතවේ. මා වගා කරන්නේ මිල අධික “සන්ටෙරා” පව්ඩර් බ්ලූ, ටාර්පොයින්ට්, සුපර්රෙඩ්, පිජන්රෙඩ්, වයිට් ආදියයි.ඇතැම් මාළු ජෝඩුවක් රුපියල් 10000/-ක් පමණ වේ. මසුන්ගේ ප්‍රමාණය හා ප්‍රභේද අනුව මිල වෙනස් වෙනවා. මා විසිතුරු මසුන් අභිජනනයද කරනවා. ඒ සඳහා යොදා ගන්නේ “ඩිස්කස්” සහ “ජුවෙල්සිට්” වර්ග දෙකයි. අභිජනනය කිරීමෙන් විසිතුරු මසුන් අපනයනයට ද යොදා ගන්නවා. මත්ස්‍ය වගා කරන අයට ද අප‍ගේ විසිතුරු මත්ස්‍ය වගාකරුවන්ගේ සංගමයට බැඳී අවශ්‍ය උපදෙස් ලබා ගත හැකියි. අපගේ සංගමය පිහිටුවා වසර 04ක් වුණත් සේවය ඉතා පුළුල් ලෙස ව්‍යාප්ත වී ඇත.විසිතුරු මත්ස්‍ය වගාව සාර්ථක වන ලෙස පවත්වාගෙන යන්නේ නම් ඉතා හොඳ ආදායම් මාර්ගයක් බවටද, මෙම කතා බහේදී හෙළිවිය. ගම්පහ දිස්ත්‍රික් ජලජීවී අධිකාරියෙන් විසිතුරු මත්ස්‍ය වගාවට මෙන්ම, කෑමට ගන්නා වැව්වල හා පොකුණුවල ඇති කරන මත්ස්‍ය වගාවට ද, අවශ්‍ය සියලු උපදෙස් , සහනාධාර සහ අවශ්‍ය සියලු තොරතුරු ලබාදෙන අතර ගම්පහ දිස්ත්‍රික් ලේකම් කාර්යාලයේ පිහිටුවා ඇති එම කාර්යාලයේ දී වගා ව්‍යාප්ති නිලධාරි හමුවීමෙන් ද උපදෙස් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=s1403311</link>
    <topic>පළිහ ශූරතා අවසන් පූර්ව තරගයේ දී ශ්‍රී ලංකාවෙන් පෘතුගාලයට සටනක්</topic>
    <author>ෆවුස් මොහොමඩ් හොංකොං රාජ්‍යයේ සිට...</author>
    <content>හොංකොං සෙවන්ස් තරගාවලියේ අවසන් දිනය වූ ඊයේ (30) පැවැති බඳුන ශූරතා අර්ධ අවසන් පූර්ව වටයෙන් හා පළිහ ශූරතා අවසන් පූර්ව වටයෙන් පරාජයට පත්වූවද එම තරග 2දීම කැපී පෙනෙන දස්කම් දැක්වීමට ශ්‍රී ලංකා ක්‍රීඩකයෝ සමත්වූහ.ඊයේ පස්වරුවේ පැවැති පළිහ ශූරතා අවසන් පූර්ව තරගයේ දී පෘතුගාලයට දැඩි අභියෝගයක් එල්ල කළ ශ්‍රී ලංකාව එම තරගයෙන් පරාජය වූයේ ලකුණු 19-24ක් වශයෙනි. පළමු භාගය නිමාවනවිට පෘතුගාලය ලකුණු 12-7කින් පෙරමුණට පැමිණියද දෙවැනි භාගයේ එක් අවස්ථාවක දෙපිල අතර තිබුණේ ලකුණු තුනක පරතරයක් පමණි. අනතුරුව තරගයේ සිය තුන්වැනි උත්සාහක දිනුමත් වාර්තා කළ ඩුවාර්ති මොරෙයිරා පෘතුගාලයේ ලකුණු සංඛ්‍යාව 24 දක්වා ඉහළ නැංවීය.අවසන් මිනිත්තුවේ දී මිතුන් හපුගොඩ උත්සාහක දිනුමක් වාර්තා කළ ද එය ජයග්‍රහණය සඳහා ප්‍රමාණවත් නොවීය. තරගාවලිය පුරා ඔහු ශ්‍රී ලංකාව වෙනුවෙන් උත්සාහක දිනුම් 3ක් වාර්තා කිරීම කැපී පෙනුණි. පළමු භාගයේ දී නායක ෆසීල් මරිජා උත්සාහක දිනුමක් වාර්තා කළ අතර එය ඔහු විසින්ම ගෝලයක් බවට පත්කරනු ලැබීය. ශ්‍රී ලංකා පිලේ දෙවැනි උත්සාහක දිනුම වාර්තා කරනු ලැබුවේ දිනූෂ චතුරංග විසිනි. ශ්‍රීනාත් සූරියබණ්ඩාර එය ගෝලයක් බවට පත්කළේය. ශ්‍රී ලංකාව පළිහ ශූරතා අවසන් පූර්ව වටයට පිවිසියේ බඳුන ශූරතා අර්ධ අවසන් පූර්ව තරගයෙන් සැමෝවා කණ්ඩායම හමුවේ පරාජයට පත්වීම හේතුවෙනි.ලෝක සත් සාමාජික රගර් පිටියේ 6 වැනි ස්ථානයේ පසුවන ප්‍රබල සැමෝවා කණ්ඩායම සමග ඊයේ පෙරවරුවේ පැවැති බඳුන ශූරතා අර්ධ අවසන් පූර්ව තරගයේ දී ලකුණු 14 - 12කින් පෙරමුණ ගත් ශ්‍රී ලංකාව පළමු භාගයේ සියලු ගෞරව අත්කර ගත්තේය. තරගය ආරම්භයේ සිටම ශ්‍රී ලංකාව ආක්‍රමණශීලී ක්‍රීඩා රටාවක නිරත වූ අතර යොවුන් ක්‍රීඩක ධනුෂ්ක රංජන් ලංකා පිලට පළමු උත්සාහක දිනුම ලබා දුන්නේය. එය ඔහුගේ පළමු අන්තර්ජාතික උත්සාහක දිනුම ලෙස සටහන් විය. අනතුරුව සැමෝවා පිලේ අංක 8 ක්‍රීඩක කෙලී මෆූවා උත්සාහක දිනුමක් වාර්තා කරමින් ලකුණු සංඛ්‍යාව 7-7ක් ලෙස සමකර ගත්තේය. පළමු භාගයේ අවසන් මිනිත්තු කීපයේ දී ශ්‍රීනාත් සූරියබණ්ඩාර රැස් කළ උත්සාහක දිනුමත් සමග ලකුණු 14-7කින් නැවත පෙරමුණ ගැනීමට ශ්‍රී ලංකාවට හැකිවිය. දෙවැනි භාගයේ දී සුපුරුදු ක්‍රීඩා රටාවට අවතීර්ණ වු සැමෝවා ක්‍රීඩකයන් තරගය ජයගත්තේ ලකුණු 33-14ක් වශයෙනි.තරගාවලියේ පළමු දිනය වූ සිකුරාදා මූලික වටයේ පළමු තරගයේ දී කෙන්යාව හමුවේ දුර්වල ක්‍රීඩා රටාවක නිරතවූ ශ්‍රී ලංකා ක්‍රීඩකයන් පෙරේදා (29) පැවැති මූලික වටයේ සෙසු තරගවල දි සිය දස්කම් තරමක් දුරට ඉහළ නංවාගැනීමට සමත්වූහ. පසුගිය දෙවසරේ හොංකොං ශූරයන් වූ ෆිජී කණ්ඩායම සමග පෙරේදා උදෑසන පැවැති තරගයෙන් ලකුණු 56-0ක පරාජයක් අත්වූව ද පළමු මිනිත්තු කීපයේ දී ආක්‍රමණශීලී ක්‍රීඩා රටාවක් පෙන්නුම් කිරීමට ශ්‍රී ලංකාව සමත්විය. තරගය ආරම්භ වී මිනිත්තු 3ක පමණ කාලයක් ෆිජී ක්‍රීඩකයන්ට උත්සාහක දිනුමක් රැස් කිරීමට නොහැකිවූ අතර ශ්‍රී ලංකා සත් සාමාජික පිලේ හිටපු නායක යෝෂිත රාජපක්ෂ ෆිජී ඉදිරි ආරක්ෂක වළල්ල බිඳ දැමීමට අවස්ථා කීපයකදීම උත්සාහ කිරීම කැපී පෙනුණි. අනතුරුව වේල්සය සමග පැවැති තරගයේ දී ශ්‍රී ලංකාව පරාජයට පත්වූයේ ලකුණු 17-12ක් ලෙසය. තරගයේ දෙවැනි භාගය ආරම්භයේ දී පිට පිට උත්සාහක දිනුම් දෙකක් වාර්තා කරමින් මෙවර තරගාවලියේ පළමුවරට ලකුණු අතරට පිවිසීමට ශ්‍රී ලංකාවට හැකිවිය. එම උත්සාහක දිනුම් දෙකම වාර්තා කරනු ලැබුවේ මිතුන් හපුගොඩ විසිනි.හොංකොං හී කෝස්වේ බේ නුවර හොංකොං රගර් ක්‍රීඩාංගණයේ දී ඊයේ නිමාවට පත්වූ 38වැනි හොංකොං සෙවන්ස් තරගාවලියේ කුසලානය දිනා ගැනීමට 11වැනි වරටත් නවසීලන්තය සමත්විය.අවසන් මහා තරගයේ දී ඔවුන් වෙතින් ලකුණු 26-7කින් පරාජයට පත්වූයේ එංගලන්තය කණ්ඩායමය. ලකුණු 19-14කින් වේල්සය පරාජය කළ දකුණු අප්‍රිකාව තරගාවලියේ පළඟ ශූරතාව අත්කර ගත්තේය. බඳුන ශූරතාව හිමිවූයේ ලකුණු 31-5කින් ප්‍රංශය පැරදවූ ස්කොට්ලන්තයටය. පළිහ ශූරතාව දිනාගනු ලැබුවේ ලකුණු 17-10කින් පෘතුගාලය පරාජය කළ කෙන්යාව විසිනි.හොංකොං සෙවන්ස් තරගාවලියේ පසුගිය වසර 2දීම ශූරතාව දිනූ ෆිජී කණ්ඩායමට මෙවර හිමිවූයේ තුන්වැනි ස්ථානයයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=s1403312</link>
    <topic>ශ්‍රී ලංකා-නවසීලන්ත ගැටුම අදයි</topic>
    <author>වර්නන් ගුණසේකර බංග්ලාදේශයේ සිට..</author>
    <content>ලකුණු ලබා ගැනීම මෙන්ම ප්‍රතිවාදීන්ගේ ලකුණු ලබා ගැනීම නතර කිරීමද වැදගත් බැවින් දිනේෂ් චන්දිමාල්ගෙන් හිස්වූ ස්ථානයට ඇතුළත් කරන්නේ පිතිකරුවෙකුද එසේත් නැත්නම් පන්දු යවන්නෙකුද යන්න තීරණය කළ යුතුව ඇතැයි ලසිත් මාලිංග කියයි.බංග්ලාදේශයේ පැවැත්වෙන විස්සයි20 ලෝක කුසලාන ක්‍රිකට් තරගාවලියේදී ශ්‍රී ලංකාව අද නවසිලන්තය සමග තරග වදියි. මෙය දෙපිළටම අර්ධ අවසන් පූර්ව තරගයක් වැනිය. අද තරගයේ ජයග්‍රාහී කණ්ඩායම තරගාවලියේ අවසන් පූර්ව වටයට යයි. පරාජිත පිල තරගාවලියෙන් ඉවතට වීසි වෙයි.මේ තීරණාත්මක තරගයේ ශ්‍රී ලංකාව මෙහෙයවීමේ වගකීම පැවරී තිබෙන්නේ ලසිත් මාලිංග ට ය. ඒ, චිතගොංහිදී එංගලන්තයට එරෙහිව පැවැති විස්සයි20 ලෝක කුසලාන තරගයේ නියමිත ඕවර සංඛ්‍යාව සම්පූර්ණ නොකිරීමට දඬුවමක් ලෙසින් නායක චන්දිමාල් ට එක් තරගයක තහනමක් පනවා ඇති බැවිණි.චිතගොං නුවර සහුර් අහමඩ් චවුද්රි ක්‍රීඩාංගණයේ ඊයේ පැවැති මාධ්‍ය හමුවට පැමිණියේ මාලිංග ය.දිනේෂ් චන්දිමාල් වෙනුවට කණ්ඩායමට ඇතුළත් කරන්නේ පිතිකරුවෙකුද? පන්දු යවන්නෙකුද?“චන්දිමාල් පිතිකරුවෙක්. නමුත් ඔහුගේ ස්ථානයේ ක්‍රීඩා කරවන්නේ කවුරුන්ද කියා අපි තවමත් තීරණය කර නැහැ. මගේ දැක්ම හැටියට නම් අපි ලකුණු පුවරුවට සෑහෙන ලකුණු ප්‍රමාණයක් දැමීම අපට වැදගත්. නමුත් අනෙක් පැත්තෙන් බලන විට, ප්‍රතිවාදීන් ලකුණු ලබා ගැනීමත් නතර කළ යුතුයි. සුරංග ලක්මාල් මෑතකදී හොඳින් පන්දු යැවුවා කියා මා හිතනවා (විස්සයි20 ලෝක කුසලානයට පෙර)”“මීට අමතරව අපට සීකුගේ ප්‍රසන්න ඉන්නවා. රංගන හේරත් ඉන්නවා. ලහිරු තිරිමාන්න ඉන්නවා. අපට කළින් තියෙන තරගයේ පින්නේ තත්ත්වය බලලා ඒ අනුව අපි කණ්ඩායම තීරණය කරනවා” යැයි මාලිංග කියා සිටියේය.ශ්‍රී ලංකා – නවසිලන්ත තරගයට පෙර එංගලන්තය හා නෙදර්ලන්තය තරග වදිති. “විස්සයි20 තරගයක තියෙන්නේ ඕවර විස්සක් පමණයි. ඕවර විස්සක් එක්ක හොඳින් ගණුදෙනු කළ හැකි තරම් පිතිකරුවන් ප්‍රමාණයක් අපට සිටිනවා කියා මා හිතනවා. ඩිල්ෂාන්, මහේල, කුමාර්..මේ සියළු දෙනා ලකුණු අතර ඉන්නවා. ඕවර විස්සක් ක්‍රීඩා කරන්න ඕනෑවට පිතිකරුවන් අපට අවශ්‍ය නොවන්න ඉඩ තියෙනවා. කුලසේකර හා තිසර පෙරේරා ඉන්නවා කියන එකත් අමතක නොකළ යුතුයි. ඒ නිසා වඩාත් වැදගත් කරුණ වන්නේ අපට එරෙහිව ලකුණු ලබා ගැනීම නතර කිරීමයි. මම ඒ ගැන ලොකු අවධානයක් යොමුකර තියෙනවා. අපි බලමු හෙට (අද) වෙන්නේ මොකද කියලා” මාලිංග කියා සිටියේය.ලසිත් මාලිංග ජාත්‍යන්තර විස්සයි20 ක්‍රිකට් තරගයක ශ්‍රී ලංකාවට නායකත්වය දෙන්නේ ප්‍රථම වතාවටය. ඒ පිළිබඳව විමසූ විට ජගත් විස්සයි20 ක්‍රිකට් තරග බිමේ සිටින වඩාත්ම බියකරු පන්දු යවන්නා මෙසේ පවසා සිටියේය. “නායකත්වය ගැන මම ලොකුවට හිතන්නේ නැහැ. තරගය දිනන්නයි ඕන. පළපුරුදු නායකයන් කිහිප දෙනෙකුම කණ්ඩායමේ ඉන්නවා. මට ලැබුනු අභියෝගය මම හොඳින් බාර ගන්නවා. මම සැමවිටම මගේ ක්‍රීඩාවේ සියයට සියයම කණ්ඩායමට දෙනවා.”බ්‍රෙන්ඩන් මැකලම් අභියෝගයක්ද?“ඔහු හොඳ පිතිකරණ ශක්තියෙන් සිටිනවා. නමුත් පිතිකරුවා කවුද කියන එක අපට වැදගත් නැහැ. හරියට දාන එක බෝලයක් ඇති.”තම කණ්ඩායමට එතරම් පීඩනයක් නැති බවත් ශ්‍රී ලංකා කණ්ඩායම මීට පෙරත් මෙවැනි තීරණාත්මක අවස්ථාවන්ට මුහණ දී අවසාන තරගයට ගොස් ඇති බවත් මාලිංග කියා සිටියේය.“අවසන් පූර්ව වටයට සුදුසුකම් ලබා ගන්න නම් අපි තරගය දිනන්න ඕන. වෙනත් විකල්පයක් අපට නැහැ” යැයි පැවසූ ලසිත් මාලිංග පින්න සමග කටයුතු කිරීමේ සැලැස්මක්ද ශ්‍රී ලංකා කඳවුර විසින් සැලසුම් කර ඇති බවද ප්‍රකාශ කර සිටියේය.මේ මාධ්‍ය සාකච්ඡාවට නවසිලන්ත කණ්ඩායම වෙනුවෙන් සහභාගි වූයේ ආරම්භක පිතිකරු කේන් විලියම්සන් ය. ශ්‍රී ලංකාව මෑත කාලයේදී දක්ෂ අයුරින් ක්‍රිකට් ක්‍රීඩාක කරමින් සිටින බවත් ඒ නිසා තම කණ්ඩායම පෙර තරගවල ක්‍රීඩාවට වඩා තව ටිකක් ඉදිරියට යා යුතුව තිබෙන බවත් ඔහු කියා සිටියේය.“ලෝක විස්සයි20 ක්‍රිකට් ක්‍රීඩාවේ සිටින හොඳම පන්දු යවන්නා මාලිංග නෙවෙයි නම් ඔහු හොඳම පන්දු යවන්නන්ගෙන් කෙනෙක්. විශේෂයෙන්ම ඔහුගේ අවසන් ඕවරවලදී. ඒ නිසා අපිට අපේම සැලසුම් තියෙනවා. මාලිංග සැම විටම අභියෝගයකි. අපට අපේ සැලසුම් ක්‍රියාත්මක කරලා පුළුවන් තරම් ලකුණු එයාගෙන් ලබා ගත්තොත් (හානිය අවම කරගෙන), එය ඔහුට එරෙහිව අපි දියත් කරන සාර්ථක ක්‍රියාවක් වේවි. ඕනෑම ආකාරයේ පන්දු යවන්නෙක් ගැනම සැලසුම් අප ළඟ තියෙනවා.”“විස්සයි20 ක්‍රීඩාවේ සෑම තරගයක්ම එකිනෙකට වෙනස්. හෙට (අද) දිගහැරෙන්නේ මොනවගේ කතාන්දරයක්ද කියලා කවුද දන්නේ?” යැයි ප්‍රකාශ කරමින් කේන් විලියම්සන් ඔහුගේ කතාව නතර කළේය. ශ්‍රී ලංකාව හා නවසිලන්තය අතර ජාත්‍යන්තර විස්සයි20 ක්‍රිකට් තරග ඉතිහාසය දෙස බලන විට දිස්වන්නේ සම තත්ත්වයකි. මේ දෙරට අතර මෙතෙක් තරග 12ක් ක්‍රීඩා කර තිබෙන අතර එහිදී දෙපිලම තරග 5 බැගින් ජය ගෙන සම තත්ත්වයේ සිටිති. එක් තරගයක් විසඳුමකින් තොරවද අනෙක් තරගය සම ව ද අවසන් වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=s1403313</link>
    <topic>දකුණු අප්‍රිකාව අවසන් පූර්ව වටයට එංගලන්තය තරගාවලියෙන් ඉවතට</topic>
    <author>වර්නන් ගුණසේකර බංග්ලාදේශයේ චිතගොං නුවර සිට...</author>
    <content>දකුණු අපි‍්‍රකාව බංග්ලාදේශයේ චිතගොං නුවර සහුර් අහමඩ් චවුද්රි ක්‍රීඩාංගණයේදී පෙරේදා එංගලන්තයට එරෙහිව ලකුණු තුනක ජයක් වාර්තා කරමින් විස්සයි20 ලෝක කුසලාන ක්‍රිකට් තරගාවලියේ අවසන් පූර්ව වටයට පිවිසියේය. මේ පරාජයත් සමග එංගලන්තය තරගාවලියෙන් ඉවතට වීසි විය.ලකුණු 197ක ජයග්‍රාහී ඉලක්කයක් හඹා ගිය එංගලන්තයට අවසානයේ ලබා ගත හැකිවූයේ කඩුලු හතකට ලකුණු 193ක් පමණි.ලකුණු හඹා යාමේ එංගලන්ත ඉනිමේදී ඇලෙක්ස් හේල්ස් ලකුණු 38කට දැවී ගියේය. ඔයින් මෝගන දකුණු අප්‍රිකානුවෝ සමත් වූහ. මෝගන් ට ලබා ගත හැකිවූයේ පන්දු 14කින් ලකුණු 14ක් පමණි.පහළොස් වැනි ඕවරයේ මුළු ලකුණු 131දී ජොස් බට්ලර් දැවී ගියේය. පන්දු 24කට මුහුණ දුන් බට්ලර් හතරේ පහර 2ක් හා හයේ පහරක් සමග ලකුණු 34ක් ලබා ගත්තේය.තරගය ජය ගැනීම සඳහා එංගලන්තය අවසාන ඕවරයේදී ලකුණු 22ක් ලබා ගත යුතුව තිබිණි. ටිම් බ්‍රෙස්නන් හතරේ පහරක් හා හයේ පහර දෙකක් එල්ල කිරීමට සමත් වූවද එම ඕවරයේදී එංගලන්තයට ලබා ගත හැකිවූයේ ලකුණු 18ක් පමණි.හෂිම් අම්ලා හා කුයින්ටන් ඩි කොක් දකුණු අප්‍රිකානු ආරම්භක කඩුල්ල වෙනුවෙන් අගනා සබඳතාවක් පිහිටුවමින් ඕවර 10 යි පන්දු 5කදී ලකුණු 90ක් එක් කළහ. හතරේ පහර හයක් හා හතරේ පහර දෙකක් එල්ල කළ අම්ලා පන්දු 37කින් ලකුණු 56ක් රැස් කළේය.දකුණු අප්‍රිකානු ඉනිම කඩුලු පහකට ලකුණු 196කට අවසන් වූ අතර මෙය මේ තරගාවලියේ මෙතෙක් (පෙරේදා වන විට) වාර්තා වූ වැඩිම මුළු ලකුණු ප්‍රමාණය විය. ඔවුන් අවසන් ඕවර පහේදී ලකුණු 75ක් රැස් කළහ. ඩි විලියර්ස් හතරේ පහර 9ක් හා හයේ පහර 3ක් එල්ල කරමින් පන්දු 28කින් නොදැවී ලකුණු 69ක් රැස් කළේය.දකුණු අප්‍රිකාව මෙවර තරගාවලියේ ‘සුපිරි දහය’ වටයේ ඔවුන්ගේ මේ අවසාන තරගයට ක්‍රීඩා කළේ නායක ෆැෆ් ඩු ප්ලේසි නොමැතිවය. නෙදර්ලන්තයට එරෙහිව පැවැති තරගයේදී නියමිත කාලය ඇතුළත ඕවර විස්ස අවසන් නොකිරීම නිසා නායක ප්ලේසි ට එක් තරගයක තහනමක් පනවා තිබිණි.‘සුපිරි දහය’ වටයේ දකුණු අප්‍රිකාව පළමු තරගයේදී ශ්‍රී ලංකාවට පරාජය වූ අතර නවසිලන්තය හා නෙදර්ලන්තය සමග තරග දෙක ජයග්‍රහණය කළේය.බ්‍රෙන්ඩන් මැකලම්ගේ නායක ඉනිමක්නෙදර්ලන්තයට එරෙහිව පෙරේදා පැවැති තරගයේදී බ්‍රෙන්ඩන් මැකලම් නායක ඉනිමක් ක්‍රීඩා කරමින් නවසිලන්තය කඩුලු හයක ජයග්‍රහණයක් කරා ගෙන ගියේය.ලකුණු 152ක ජයග්‍රාහී ඉලක්කයක් හඹා ගිය නවසිලන්තය කඩුලු හතරක් පමණක් දැවී එම ඉලක්කය සපුරා ගත්තේ තරගයේ තවත් පන්දු හයක් ඉතිරිව තිබියදීය.මැකලම් හතරේ පහර 4ක් හා හයේ පහර 3ක් එල්ල කරමින් පන්දු 45කින් ලකුණු 65ක් ලබා ගත්තේය. මේ තරගයේදී ඔහු ජාත්‍යන්තර විස්සයි20 ක්‍රිකට් ක්‍රීඩාවේ ලකුණු 2,000 පසු කළ ලොව ප්‍රථම පිතිකරුවා බවට පත්විය.19 වැනි ඕවරයේ අවසානයේ ලකුණු 152ක් ලබා ගෙන නවසිලන්තය තරගය ජයග්‍රහණය කරන විට කොරී ඇන්ඩර්සන් හතරේ පහරක් හා හයේ පහරක් සමග පන්දු 14කින් නොදැවී ලකුණු 20ක්ද, ජිමී නිශාම් පන්දු 7කින් නොදැවී ලකුණු 7ක්ද ලබා ගෙන සිටියහ.පළමුව පන්දුවට පහර දුන් නෙදර්ලන්තය ඕවර 20 අවසානයේ කඩුලු 4කට ලකුණු 151ක් රැස්කර ගෙන සිටියේය. නායක පීටර් බොරන් හා ටොම් කූපර් සිවුවැනි කඩුල්ල වෙනුවෙන් ඕවර පහයි පන්දු පහක් ඇතුළත ලකුණු 60ක සබඳතාවක් ගොඩනැගූහ. පන්දු 35කට මුහුණ දුන් බොරන් හතරේ පහර 7ක් හා හයේ පහරක් එල්ල කරමින් ලකුණු 49ක් ලබා ගත්තේය.මේ අතර මෙවර විස්සයි20 ලෝක කුසලාන තරගාවලියේ අවසන් පූර්ව වටයට සුදුසුකම් ලබා ගත් පළමු කණ්ඩායම බවට ඉන්දියාව පත්ව සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=s1403314</link>
    <topic>ඉන්දියාව අපරාජිතව අවසන් පූර්ව වටයට</topic>
    <author/>
    <content>විස්සයි20 ලෝක කුසලාන ක්‍රිකට් තරගාවලියේ සුපිරි 10 වටයේ තරග 3ක් ජයගනිමින් දෙවැනි කොටසින් අවසන් පූර්ව වටයට පිවිස සිටින ඉන්දියාව ඊයේ ඔස්ට්‍රේලියාව සමග මීර්පූර්හිදී පැවැති තරගයෙන්ද ලකුණු 73ක විශිෂ්ට ජයක් හිමිකර ගත්තේය. මෙවර ලෝක කුසලාන තරගාවලියේ එකම අපරාජිත කණ්ඩායම බවට ඉන්දියාව පත්විය.තරගයේ වීරයා වු රවිචන්ද්‍රන් අශ්වින් ප්‍රමුඛ ඉන්දීය පන්දු බළඇණිය හමුවේ අසරණ වු ඔස්ට්‍රේලියානු පිලට ලකුණු 86ක් පමණි. ඉන්දියාව පළමුව පන්දුවට පහරදෙමින් ලකුණු 160ක් රැස් කළේ කඩුලු 7ක් අහිමිකර ගනිමිනි. ජයග්‍රාහී ඉලක්කය හඹාගිය ඔස්ට්‍රේලියානු මුල් කඩුලු ලකුණු 21ක් තුළ බිඳ වැටිණි. ඩේවිඩ් වෝනර් (19) හා ග්ලේන් මැක්ස්වෙල් එක්ව සිවුවැනි කඩුල්ලට ලකුණු 23ක් එක් කළේය. මැක්ස්වෙල් පන්දු 12කදී හයේ පහර 3ක් සමගින් ලකුණු 23ක් ලබාසිටියදී දැවී ගියේය. බැඩ් හොජ් ලකුණු 13ක් රැස් කළ අතර ඉන්දීය පන්දු යවන්නන් හමුවේ සෙසු පිතිකරුවන්ට ලකුණු 10 සීමාව පසු කිරීමට නොහැකි විය.ඔස්ට්‍රේලියානු ඉනිම බිඳ දැමු රවිචන්ද්‍රන් අශ්වින් ලකුණු 11කට කඩුලු 4ක් දවාගත් අතර අමිත් මිෂ්රා කඩුලු 2ක් දවාගත්තේය.ඉන්දියාව වෙනුවෙන් යුවරාජ් සිං පන්දු 43කින් ලකුණු 60ක් රැස්කළ අතර නායක මහේන්ද්‍ර සිං දෝනි ලකුණු 24ක් රැස් කළේය. දෙදෙනා එක්ව සිවුවැනි කඩුල්ලට ලකුණු 66ක සබඳතාවක් ගොඩනැගූහ. විරාට් කෝලි ලකුණු 23කට දැවී ගියේය.ශෙසාඩ්ගේ ශතකයෙන් පාකිස්තානයට ජයඅහමඩ් ශෙසාඩ්ගේ විශිෂ්ට පිතිහරඹය හේතුවෙන් විස්සයි20 ලෝක කුසාලන ක්‍රිකට් තරගාවලියේ සත්කාරක බංග්ලාදේශය සමග ඊයේ මීර්පූර්හිදී පැවැති තරගයෙන් ලකුණු 50ක ජයක් වාර්තා කිරීමට පාකිස්තානයට හැකිවිය.පළමුව පන්දුවට පහරදුන් පාකිස්තානය කඩුලු 5ක් දැවී ලකුණු 190ක් රැස්කළ අතර පිළිතුරු ලෙස බංග්ලාදේශය ඕවර 20 තුළදී කඩුලු 7ක් දැවී ලබාගත හැකිවුයේ ලකුණු 140ක් පමණි. තම මංගල ජාත්‍යන්තර විස්සයි20 ශතකය ඊයේ වාර්තා කළ අහමඩ් ෂෙසාඩ් නොදැවී ලකුණු 111ක් රැස් කළේය. ඊට පන්දු 62කදී හතරේ පහර 10ක් හා හයේ පහර 5ක් ඇතුළත් විය. මෙවර තරගාවලියේ දෙවැනි ශතකය ලෙසින්ද එය වාර්තා විය.ෂෙසාඩ් සමග එක්වු සොයිබ් මලික් (26) සිවුවැනි කඩුල්ලට ලකුණු 83ක් එක්කළේය. සහීඩ් අෆ්රිඩ් පන්දු 9කින් ලකුණු 22ක් රැස්කිරීමට සමත්විය. බංග්ලාදේශ පිළිතුරු ඉනිමේදී ෂකීබ් අල් හසන් ලකුණු 38ක් හා නසීර් හොසේන් ලකුණු 23ක් රැස් කළේය. බංග්ලාදේශ ඕවර 20අවසන් වනවිට ඔවුන් ලබාගත හැකිවුයේ කඩුලු 7ක් දැවී ලකුණු 140ක් පමණි. උමාර් ගුල් කඩුලු 3ක් හා සයීඩ් අජ්මාල් කඩුලු 2ක් දවාගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>31</day>
    </date>
    <link>http://www.dinamina.lk/2014/03/31/_art.asp?fn=f1403311</link>
    <topic>ආණ්ඩුව ගැන ජනතා ප්‍රසාදය අඩු වී නැති බව ඔප්පු වුණා</topic>
    <author/>
    <content>පළාත් සභා මැතිවරණයේ ප්‍රතිඵලය මඟින් හෙළිදරව් වන දේශපාලන යථාර්ථය කුමක් ද, මේ මැතිවරණ ප්‍රතිඵලය ආණ්ඩුවේ හා විපක්ෂයේ අනාගතයට බලපාන්නේ කෙසේද හා තවත් කාලීන හා සමාජ කරුණු පිළිබඳව ඇමැති සුසිල් ප්‍රේමජයන්ත් මහතා සමඟ කළ සාකච්ඡාවකි මේ.ආණ්ඩුව පිළිබඳව ජනතාව තුළ තිබූ විශ්වාසය තාමත් වෙනස් නොවී ඇති බව මේ ප්‍රතිඵලය මඟින් තහවුරු වෙලා තිබෙනවා. ආණ්ඩුව ඉෂ්ට කළ සංවර්ධන ක්‍රියාදාම පිළිබඳව ජනතාව තුළ විශාල ප්‍රසාදයක් හා විශ්වාසයක් ‍තිබෙනවා. මේ ප්‍රතිඵල මගින් ඒ ජනතා අදහස හොඳින් තහවුරු වෙලා තිබෙනවා.යුද්ධය නිමා කර සාමය ස්ථාපිත කිරීම ගැන ජනතාව තුළ එදා තිබූ ප්‍රසාදය අඩු වී නොමැති බව මේ ප්‍රතිඵල මඟින් තහවුරු වෙලා තිබෙනවා. ඒ වගේම ජනතාව, විපක්ෂය නැඟු තර්ක පිළි නොගත් බවත් මේ ඡන්ද ප්‍රතිඵලය මඟින් හෙළි වුණා.මේ ඉතාමත් වැරැදි සහගත සහ පදනමක් නැති චෝදනාවක් විදිහට පෙන්වා දීමට පුළුවන්. අපට එහෙම රාජ්‍ය සම්පත් පාවිච්චි කරමින් මැතිවරණ ව්‍යාපාරයක් කරගෙන යාමට ඕනෑ කමක් නැහැ. අපට ජනතා සහාය උපරිමයෙන් තිබුණා.ආණ්ඩුව කිසිදු විටෙක රාජ්‍ය දේපළ භාවිත කිරීමට කටයුතු කළේ නැහැ. ඒත් ඇමැතිවරයකු මැතිවරණ රැස්වීමකට යද්දි තමන්ගේ නිල රථයෙන් යනවා. ඒක රාජ්‍ය සම්පත් අවභාවිත කිරීමක් විදිහට හඳුන්වනවානම් ඒක වැරැදියි. එහෙනම් විපක්ෂයේ මන්ත්‍රීවරු, විපක්ෂනායකතුමත් තමන්ගේ නිල රථවල තමයි රැස්වීම්වලට යන්නේ. එහෙනම් ඒ අයත් රාජ්‍ය දේපළ පාවිච්චි කරනවානේ. මේ තත්ත්වය තුළ අපට එල්ල කරන චෝදනා අපට පිළිගැනීමට බැහැ.මේ චෝදනාවලට හේතුවෙලා තිබෙන්නේ අන් දෙයක් නොවෙයි විපක්ෂය මේ මැතිවරණයේදී ලැබූ පරාජය වසා ගැනීමයි. ඒ හැර මේ චෝදනාවලට කිසිදු පදනමක් නැහැ.ප්‍රජාතන්ත්‍රවාදය ගැන මහ ඉහළින් කතා කරන අය ජනතාව ප්‍රජාතන්ත්‍රවාදීව තීන්දුවක් ලබා දුන්නාම ඒක පිළිනොගැනීම කනගාටුවට කරුණක්.දකුණු හා බස්නාහිර මැතිවරණ අවසානයත් සමඟ අපට මීළඟට ඉතිරි වෙලා තිබෙන්නේ ඌව පළාත් සභා මැතිවරණයයි. ඒ මැතිවරණය ඉදිරි මාස කිහිපය තුළ පැවැත්වීමට නියමිතයි.ඡන්ද දායකයාගේ උනන්දුවේ පහළ යාමක් ඇතැයි කියන්න බැහැ. දිගටම පැවැත් වූ පළාත් සභා මැතිවරණවලින් ඡන්ද දායකයා ඡන්දය පාවිච්චි කළේ 55%, 60% වැනි ප්‍රතිශතවලින් තමයි. ඒක අමුතු දෙයක්වත් අලුත් දෙයක්වත් නොවෙයි. මහ මැතිවරණයකදී ජනාධිපතිවරණයකදී පාවිච්චි කරන තරම් ඉහළ ප්‍රතිශතයක් මේ විදිහේ පළාත් සභා මැතිවරණයක දී පාවිච්චි කරන්නේ නෑ. ඒක අසාමාන්‍ය තත්ත්වයක් විදියට හඳුන්වාදීම කිසිසේත්ම නිවැරැදි දෙයක් නොවෙයි. සාමාන්‍ය තත්ත්වයක් ගැන දීර්ඝ කාලීනව කතා කිරීම සුදුසුය කියා හඳුන්වන්න බැහැ.මේ විදිහේ චෝදනා එල්ල කරන්නේ කොහොමද කියන එකත් ගැටලුවක්. මෙරට තමයි අවුරුදු හැටකටත් අධික කාලයක සිට ප්‍රජාතන්ත්‍රවාදී මූලධර්ම ඉතාමත් ඉහළින් ආරක්ෂා කර තිබෙන්නේ. ඒ ගැන ඉතාමත් හොඳ කීර්තිනාමයක් තිබෙනවා. අප රට තුළ ප්‍රජාතන්ත්‍රවාදය පිළිබඳව ඇති කීර්ති නාමය නැති කිරීමට කිසිවකුට පුළුවන් කමක් නැහැ. ඒත් අද ඇතැමුන් උත්සාහ කරනවා අප රටේ ප්‍රජාතන්ත්‍රවාදය යහපාලනය නැතැයි මතයක් ඇති කිරීමට.මේ ආණ්ඩුව ගත්තත් එදා සිටම ප්‍රජාතන්ත්‍රවාදය ඉතාමත් හොඳින් ආරක්ෂා කර තිබෙනවා. කලට මැතිවරණ පවත්වා තිබෙනවා. එපමණක් නොවෙයි ඒ සියලු මැතිවරණ සාධාරණ ලෙස පැවැත්වීමටත් පුළුවන් වුණා.උතුරු පළාත් සභාව සඳහා මැතිවරණයක් පැවැත්වූවා පමණක් නොවෙයි. අපට ප්‍රතිවිරුද්ධ දේශපාලන කණ්ඩායමකට පළාත් සභාවේ බලය ලබා දුන්නා. මෙතැනදී කටයුතු සිද්ධ වුණේ ඉතාමත් ප්‍රජාතන්ත්‍රවාදී ක්‍රමයක් යටතේයි. ඒ නිසා අපට දිගින් දිගටම එල්ල කරන මේ චෝදනා පිළිගැනීමට බැහැ.ඕනෑම කෙනෙකුට එක් එක් විදිහට හිතන්න පුළුවන්. ඒත් මේ විදිහේ ජාතික මැතිවරණයකට මැතිවරණ කාලසටහන තුළ ඉඩක් නැහැ. ජනාධිපතිතුමා පවා ප්‍රකාශ කර තිබෙනවා ඉදිරි මැතිවරණ පැවැත්වෙන්නේ නියමිත කාලයට කියලා. ඒ නිසා ඉදිරියේදී නියමිත කාලසටහනෙන් පිට මැතිවරණයක් පැවැත්වීම ගැන මේ වනතුරු අදහසක් පළවෙලා නැහැ.එක්සත් ජනතා නිදහස් සන්ධානය කියන්නේ ශ්‍රී.ල.නි.ප.ය පමණක් නොවෙයි සියලු පක්ෂවල එකතුවක්. මෙහි ජාතික හෙළ උරුමයේ සිට මුස්ලිම් කොංග්‍රසය, ඊ. පී. ඩී. පී. දක්වා විවිධ මත දරන විවිධ ජාතීන් නියෝජනය කරන දේශපාලන පක්ෂ තිබෙනවා. මේ එක් එක් දේශපාලන පක්ෂවලට එක් එක් ප්‍රතිපත්ති තිබෙනවා. ඒ ප්‍රතිපත්ති ඒ ඒ දේශපාලන පක්ෂවලට අනුගමනය කරන්න පුළුවන්. ඒත් එක්සත් ජනතා නිදහස් සන්ධානය විදිහට අපට තිබෙන්නේ සියලු පක්ෂවලට එකඟතාවයකට එන්න පුළුවන් ප්‍රතිපත්තියක්. ඒ සියලු පක්ෂ මේ ප්‍රතිපත්තිය තමයි පිළිගන්නේ.ඒත් ප්‍රජාතන්ත්‍රවාදී මූලධර්ම අනුව ඒ පක්ෂවලට ඕනෑ නම් තම තමන්ගේ අදහස් නිදහසේ පළකිරීමට පුළුවන්. එක්සත් ජනතා නිදහස් සන්ධානයේ ප්‍රජාතන්ත්‍රවාදය තහවුරු වෙලා තිබෙන්නේ ඒ විදිහටයි.ඒත් අද විපක්ෂය උත්සාහ කරනවා ආණ්ඩුව ඇතුළත අර්බුද ඇතැයි ප්‍රකාශ කිරීමට. ඒත් මේ ප්‍රකාශවලට පදනමක් නැහැ. ඔවුන්ට අවශ්‍ය කරන්නේ කෙසේ හෝ ආණ්ඩුව ඇතුළත අර්බුදයක් ඇතිකිරීමයි. ඒ විදිහේ කටයුතු මඟින් තමයි විපක්ෂය තම පැවැත්ම ආරක්ෂා කරගැනීමට උත්සාහ කරන්නේ.අද විපක්ෂයට බැරිවෙලා තිබෙනවා තමන්ගේ පක්ෂවල සාමාජිකයන් හා සමඟිය ආරක්ෂා කර ගැනීමට. ඒ නිසා තමයි දිනෙන් දින පැයෙන් පැය මේ පක්ෂ දෙදරා යමින් තිබෙන්නේ. ඉදිරියේදී එජාපය තවදුරටත් දුර්වලවීමත් විපක්ෂය තවදුරටත් සෝදාපාළුවට ලක්වීමත් පමණයි වෙන්නේ. ඒ හැර අද ඇතිවී තිබෙන තත්ත්වය දුටුවාම එජාපයට පරාජයක් හැර කිසිදු දෙයක් ලැබෙන්නේ නැහැ.අප රට තුළ අස්ථාවර තත්ත්වයක් ඇතිකිරීමටයි මේ අය උත්සාහ කරන්නේ. අපට අස්ථාන චෝදනා එල්ල කරන්නේ නොකළ දෙයක් කළ බවට අදහස් පළකරන්නේ ඉතාමත් ද්වේෂ සහගත හා කුහක පිළිවෙතක සිටයි.ඒත් අප රටට බලපෑම් එල්ල කිරීමට කිසිදු විටක අප ආණ්ඩුවක් විදිහට ඉඩකඩ ලබා දෙන්නේ නැහැ. මේ චෝදනා සම්පූර්ණයෙන් අස්ථාන චෝදනා. මේ සමුළුවේදී අප රට නිවැරැදි බවට රටවල් දොළහක් පිළිගෙන තිබෙනවා. තවත් රටවල් දොළහක් ඡන්දය දීමෙන් වැළැකී සිටියා. මේ තත්ත්වය තුළ අපට අන්තර්ජාතිකව විශාල පීඩනයක් එල්ල වී ඇතැයි සඳහන් කිරීම වැරැදියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404011</link>
    <topic>බස්නාහිර-දකුණ පළාත් සභා මැතිවරණයේදී සන්ධානයට එජාපයට වඩා මිලියනයක වැඩි ඡන්ද</topic>
    <author>සිතාරා සේනානි,</author>
    <content>බස්නාහිර සහ දකුණු පළාත් සභා මැතිවරණයේදී එක්සත් ජනතා නිදහස් සන්ධානය ප්‍රධාන විපක්ෂය වන එක්සත් ජාතික පක්ෂයට වඩා මිලියනයක වැඩි ඡන්ද සංඛ්‍යාවක් හා ඒකාබද්ධ විපක්ෂයට වඩා පන්ලක්ෂ විසිපන්දහසක වැඩි ඡන්ද සංඛ්‍යාවක් ලබා ගෙන තිබෙන බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.බස්නාහිර සහ දකුණු පළාත් මැතිවරණයේදී රජය පරාජය කරන්නැයි බටහිර රටවල් අනියමින් දැනුම්දී තිබූ බව කී ඇමැතිවරයා, ඒ සම්බන්ධයෙන් රට ඇතුළත පිරිසකට ඇතිව තිබූ වුවමනාව හා බටහිර වුවමනාව යන දෙකම මෙම මැතිවරණ ප්‍රතිඵලයෙන් පරාජයට පත්ව තිබෙන බවද පෙන්වා දුන්නේය. ශ්‍රී ලංකා නිදහස් පක්ෂ මූලස්ථානයේ ඊයේ (31) පැවැති මාධ්‍ය හමුවේදී මාධ්‍යවේන් මතු කරන ලද ප්‍රශ්නවලට පිළිතුරු දෙමින් ඇමැතිවරයා මේ බව පැවැසීය. ඉතා සාධාරණ අන්දමින් පැවැති මෙම මැතිවරණයේ ප්‍රතිඵලය සුජාත මැතිවරණ ප්‍රතිඵලයක් යැයිද හෙතෙම පෙන්වා දුන්නේය.බස්නාහිර සහ දකුණු පළාත් මැතිවරණ ප්‍රතිඵලය අනුව එක්සත් ජනතා නිදහස් සන්ධානයේ කිසිදු පසුබෑමක් සිදුව නොමැති බව කී ඇමැතිවරයා, එහෙයින් එවැන්නක් සිදුව තිබෙන බවට විපක්ෂය ජනමාධ්‍ය හරහා සමාජගත කිරීමට දරන උත්සාහය සහ ඒ සම්බන්ධයෙන් කරන ප්‍රකාශ සියල්ල ප්‍රතික්ෂේප කරන බවද කීවේය.එසේම එක්සත් ජාතික පක්ෂයේ ජයග්‍රහණය සම්බන්ධයෙන් විවිධ දේ පවසන එක්සත් ජාතික පක්ෂය මෙවර පළාත් සභා මැතිවරණය වෙනුවෙන් ඉදිරිපත් කළ 'බල පෙරළියට කොළ එළියක්' නමැති මැතිවරණ ප්‍රකාශය හුදු තේමා පාඨයක් පමණක් බවට පත් කර අවසන් යැයි ද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404012</link>
    <topic>අවුරුදු සමයේහිඟයකින් තොරවඅත්‍යවශ්‍ය ආහාර</topic>
    <author>විජයානී එදිරිසිංහ</author>
    <content>සිංහල හින්දු අලුත් අවුරුදු උත්සව සමයේදී හිඟයකින් තොරව පාරිභෝගිකයන්ට අවශ්‍ය සියලුම අත්‍යාවශ්‍ය ආහාර වර්ග ලබාදීම සඳහා රජය ආහාර හා සමුපකාර අමාත්‍යංශය හරහා කටයුතු යොදා තිබේ. මේ යටතේ ලක් ස. තො. ස. වෙ‍ළඳ සල් 300ක් පමණ පාරිභෝගිකයන් වෙනුවෙන් සහන මිලට භාණ්ඩ මිලදී ගැනීමටත් විවෘත කර තිබේ.සහල්, පිටි, සීනි, කරවල, හාල් මැස්සන්, පරිප්පු, මුං ඇට, වියළි මිරිස්, අල, ටින්මාලු, ආදිය පමණක් නොව කුකුල් මස්, බිත්තර ආදියද හිඟයකින් තොරව මෙම ස. තො. ස වෙළඳ සල්වලින් ලබාගත හැකි වෙයි.ඇතැම් වෙළඳුන් උත්සව සමයේදී අත්‍යාවශ්‍ය භාණ්ඩවල මිල වැඩි කිරීමේ අරමුණින් කෘතීමව හිඟයක් ඇති කිරීමට භාණ්ඩ සැඟවීමට ඉඩ ඇති බැවින් කිසිම ආකාරයකින් එවැනි තත්ත්වයක් ඇති කිරීමට ඉඩ නොතබන බව අමාත්‍ය ජොන්ස්ටන් ප්‍රනාන්දු මහතා කීය.මේ වනවිට වෙළඳපලේ පෞද්ගලික තොග වෙළෙඳ මධ්‍යස්ථානවල පවා හිඟයකින් තොරව භාණ්ඩ මිලදී ගැනීමට භාණ්ඩ තිබෙන බව අමාත්‍යංශය පවසයි.අනවශ්‍ය ලෙස මිල වැඩි කිරීම, කල්ඉකුත්වූ නරක්වූ ආහාර ද්‍රව්‍ය අලෙවිය, ආහාර වර්ග අපිරිසිදුව අලෙවි කිරීම ඇතුලු වෙළෙඳුන් පාරිභෝගිකයා ගසා කන කිසිදු ආකාරයේ කූඨ වෙළඳාමක් සිදු කිරීමට ඉඩ නොතබන බවද අමාත්‍යවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404013</link>
    <topic>දකුණු පළාත් සභාව අඛණ්ඩව හයවැනි වරටත් සන්ධානයට</topic>
    <author>චමීර ඇල්ලදෙණිය</author>
    <content>ශ්‍රී ලංකා නිදහස් පක්ෂය 1993 සිට අඛණ්ඩව හය වැනි වරටත් දකුණු පළාත් සභාව ජය ගත් බව දකුණු පළාත් හිටපු මහ ඇමැති ශාන් විජේලාල් ද සිල්වා මහතා දිනමිණට ඊයේ (31) ප්‍රකාශ කළේය.අඛණ්ඩව හය වැනි වරට දකුණු පළාත් සභාව ජයග්‍රහණය කරවීමට කටයුතු කළා ජනතාවට ශ්‍රී ලංකා නිදහස් පක්ෂයේ ගෞරවය හිමි වන බවද ඇමැතිවරයා කීවේය. දකුණු පළාතේ ආසන 21න් ආසන 20ක්ම විශිෂ්ට ජයක් සන්ධානයට හිමි වූ බවද ගාල්ල ආසනය පමණක් සන්ධනයට ඉතා අඩු සංඛ්‍යා‍වකින් අහිම වූ බවද විජේලාල් මහතා පෙන්වාදුන්නේය.දකුණු පළාතෙන් සුවිශාල ජයග්‍රහණයක් කරමින් මහින්ද චින්තනය ඉදිරියට ගෙනයාමට ජනතාව ලබාදුන් ජනවරම ඉදිරියට ශක්තිමත්ව කරගෙන යන බවද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404014</link>
    <topic>වාස්ට-පුතුට අධි චෝදනා</topic>
    <author>රෝෂන් තුෂාර</author>
    <content>කෝටිපති ව්‍යාපාරික මොහොමඩ් සියාම් ඝාතනයේ සැකකරුවන් වන හිටපු නියෝජ්‍ය පොලිස්පති වාස් ගුණවර්ධන , ඔහුගේ පුත් රවිදු ගුණවර්ධන ඇතුළු පොලිස් නිලධාරීන්ට කොළඹ මහාධිකරණයේදී අධි චෝදනාපත්‍ර බාරදුන් මහාධිකරණ ත්‍රි පුද්ගල විනිසුරු මඩුල්ල නඩුව ජුනි මස 02 දින සිට දිනපතා විභාග කිරිමට ඊයේ (31) නියෝග කළේය.මහාධිකරණ විනිසුරුවන් වන රෝහිණි වල්ගම, ලියෝන් සෙනවිරත්න හා ලලිත් ජයසූරිය යන ත්‍රි පුද්ගල විනිසුරු මඩුල්ල ඉදිරියේ මේ අධි චෝදනා පත්‍ර බාරදීම සිදු කළහ.දැනට රජයේ සාක්ෂිකරුවන් ලෙස නම්කර සිටින මොහොමඩ් ෆවුස්දීන් හා ක්‍රිශාන්ත කොරලගේ යන අය සමඟ එක්ව සියාම් නමැති අය ඝාතනය කිරිම, ඊට අධාර අනුබල දීම , කුමන්ත්‍රණය කිරිම, පොදු අරමුණක් යටතේ මීනි මැරීම, ඇතුළු දණ්ඩ නීති සංග්‍රහයේ102 හා 296 යටතේ දඩුවම් ලැබිය යුතු වරදක් කිරීම යන චෝදනා දහයක් විත්තිකරුවන්ට ඉදිරිපත් කෙරිණි.චෝදනා දහය හා ඊට අදාල පිටු දහසකට අධික ලේඛණ විත්තිකරුවන්ට බාර දීමෙන් පසුව අදාල චෝදනාවන්ට වැරදි කරුද නිවැරදි කරුද යන්න අධිකරණය විමසු අතර එම චෝදනාවන්ට නිවැරදි කරුවන් බව විත්තිකරුවන් විසින් ප්‍රකාශ කරන ලදි.2013 මැයි මස 21 දින හෝ ඊට ආසන්න දිනක දී බම්බලපිටිය කෝටිපති ව්‍යාපාරික සියාම් පැහැරගෙන ගොස් ඝාතනය කිරීමේ සැකකරුවන් වන දැනට බන්ධනාගාරගත හිටපු නියෝජ්‍ය පොලිස්පති වාස් ගුණවර්ධන, ඔහුගේ පුත් රවිදු ගුණවර්ධන උප පොලිස් පරීක්ෂක ඉන්දික බමුණුසිංහ, පොලිස් කොස්තාපල්වරුන් වන ගාමිණි සනත් චන්ද්‍ර, ප්‍රියන්ත සංජිව හා කැළුම් රංගන දිසානායක විත්තිකරුවන්ට මෙසේ අධි චෝදනා ඉදිරිපත් කෙරිණි.ඉදිරිපත් කර ඇති අධි චෝදනා දහයෙන් චෝදනා හතක් හිටපු නියෝජ්‍ය පොලිස්පති වාස් ගුණවර්ධන විත්තිකරුට ඉදිරිපත් කර තිබු අතර දෙවැනි විත්තිකරු වු ඉන්දික බමුණුසිංහට චෝදනා තුනක් ද,සෙසු විත්තිකරුවන්ට චෝදනා දෙක බැගින්ද ඉදිරිපත් කර තිබිණි.පැමිණිල්ල වෙනුවෙන් පෙනී සිටි නියෝජ්‍ය සොලිසිටර් ජනරාල් අයේෂා ජිනසේන මහත්මිය කරුණු දක්වමින් විත්තිකරුවන්ට ඇප ලබාදීම ප්‍රතික්ෂේප කරන ලෙසට ඉල්ලා සිටියාය.නඩුවේ සාක්සිකරුවන් 148 දෙනාගෙන් 83 දෙනෙක්ම පොලිස් නිලධාරීන් බැවන් පළමු විත්තිකරුගේ කණිෂ්ඨ නිළධාරින් ලෙස කටයුතු කර ඇති බැවින් සාක්ෂිකරුවන්ට බලපෑම් එල්ල වීම සිදුවිය හැකි බව පෙන්වා දුන් ජිනසේන මහත්මිය වාස් ගුණවර්ධන විත්තිකරු මේ නඩුවේ පරීක්ෂණ කටයුතු මෙහෙයවන පොලිස් නිළධාරියකුට මරණිය තර්ජන එල්ලකර ඇති බවත් ඊට එරෙහි නඩුව කොළඹ මහාධිකර‍ණයේ මේ වන විට විභාග වෙමින් පවතින බවත් සඳහන් කළාය. නඩු භාණ්ඩ ලැයිස්තුවට පොලිස්පති වරයාට ලියන ලඳ ලිපියක් ඊයේ දින අධිකරණයේදි එක්කළ අතර සාක්ෂිකරුවන් දෙදෙනකුගේ නම්ද එක්කෙරිණි.විත්තිකරුවන් මාස දහයක කාලයක් රක්ෂිත බන්ධනාගාර ගත බව සඳහන් කළ විත්තියේ නීතිඥවරුන් 1988 අංක21 දරණ අපරාධ නඩු විධාන සංග්‍රහ පනත හා ඇප පනත අනුව විත්තිකරුවන්ට ඇප ලබාදෙන ලෙසට ඉල්ලා සිටි අතර විත්තිකරුවන් පොලිස් නිළධාරීන් බැවින් බන්ධනාගාර ගතව සිටිම ඔවුන්ට තර්ජනයක් විය හැකි බව පෙන්වා දුන්නේය. විත්තිකරුවන් රාජකාරි කටයුතු කළ අවධියේදි අත් අඩංගුවට පත් බන්ධනාගාර ගත සෙසු සැකකරුවන්ගෙන් එම තර්ජන එල්ලවිය හැකි බවද ඔවුහු සඳහන් කළහ.විත්තිකරුන් වෙනත් නඩු වල සාක්ෂි දිමට දිවයිනේ විවිධ පලාත් වල පිහිට අධිකරණවලට රැගෙන යන බවද නීතිඥවරු පැවසූහ.ඊට පිළිතුරු දුන් නියෝජ්‍ය සොලිසිටර් ජනරාල් වරිය මේ නඩුව දිනපතා විභාග කරන බැවින් අනෙක් නඩු වලට සාක්ෂි දිමට වෙනත් අධිකරණ වලට විත්තිකරුවන් ඉදිරිපත් කිරිමට නොහැකි බන බවත්, ඒ අනුව තර්ජන එල්ලවීම නොවන් බවත් පැවසුවාය.විත්තිකරුවන්ට අධි චෝදනාපත්‍ර කියවාදිම අවස්ථා දෙකකදී සිදු කෙරිණි. පළමු අවස්ථාවේදි අධි චෝදනා වලට මහාධිකරණ රෙජිස්ථාර්වරිය අත්සන් තබා නොතිබු බැවින් විත්තිය වෙනුවෙන් පෙනී සිටි ජනාධිපති නීතිඥ අනිල් සිල්වා මහතා ඊට විරොධය පලකරමින් සඳහන් කළේ මේ අධි චෝදනා පත්‍ර නිසි ලෙස සකස් නොකරන ලද කඩදාසි මිටියක් පමණක් බවය.ඉන් පසුව නියෝජ්‍ය සොලිසිටර් ජනරාල් වරිය‍ගේ ඉල්ලීම පරිදි රෙජිස්ඨාර් වරිය කැදවා විවෘත අධිකරණයේදි අධි චෝදනා පත්‍රවලට අත්සන් තැබීම සිදු කෙරිණි. එසේ අත්සන් කිරිමෙන් අනතුරුව නැවතත් විත්තිකරුවන්ට අධි චෝදනා කියවාදිම අධිකරණ භාෂණ පරිවර්තක විසින් සිදු කෙරිණි.සිදුවු මේ දෝෂයට සමාන සිද්ධියකට අදාල නඩු විභාගයක් අධිකරණ සංවිධාන පනත අනුව ශ්‍රේෂ්ඨාධිකරණය හමුවේ සිදුකෙරෙමින් පවතින බවත්, ඊට අදාල තීන්දුව ශ්‍රේෂ්ඨා‍ධිකරණය මගින් ලබන බදදා ප්‍රකාශයට පත්කිරිමට නියමිත බවත් අධිකරණයට දන්වා සිටි ජනාධිපති නීතිඥ අනිල් සිල්වා මහතා එම තීන්දුව අනුව මේ නඩුවේ විරෝධතා ඉදිරිපත් කරන බව දන්වා සිටියේය.කරුණු සලකා බැලු ත්‍රි පුද්ගල විනිසුරු මඩුල්ල විත්තිකරුවන්ට ඇප ලබාදීම පිළිබඳ නියෝගය මැයි මස 06 දින ඉදිරිපත් කරන බව ප්‍රකාශ කළහ.විත්තිකරුවන්ට එරෙහි නඩු විභාගය ජුනි මස 02 දින ආරම්භ කරන බවත්, දිනපතා විභාග කිරිම සිදුකරන බවත් නියෝග කළහ.පැමිණිල්ල වෙනුවෙන් රජයේ ජේ්‍යෂ්ඨ නීතිඥවරුන් වන තුසිත් මුදලිගේ, වසන්ත පෙරේරා රජයේ නීතිඥ නයෝමි වික්‍රමසේකර මෙනවිය ඇතුළු මහත්ම මහත්මිහුද පෙනී සිටියහ.විත්තිකරුවන් වෙනුවෙන් නීතිඥ අනුජ ප්‍රේමරත්න, ලාල් කුලරත්න, රන්ජන්ද සිල්වා හා සුමිත්‍ර වෛද්‍යසේකර නීතිඥවරුන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404015</link>
    <topic>සන්ධානයේ ප්‍රසාද මන්ත්‍රීධුර තීරණය අද</topic>
    <author>සිතාරා සේනානි,</author>
    <content>බස්නාහිර සහ දකුණු පළාත් සභා මැතිවරණයේ ප්‍රතිඵල අනුව එක්සත් ජනතා නිදහස් සන්ධානයට හිමි වන ප්‍රසාද මන්ත්‍රී ධුරවලට පත් කරන මන්ත්‍රීවරුන් සම්බන්ධයෙන් ශ්‍රී ලංකා නිදහස් පක්ෂයේ මධ්‍යම කාරක සභාව අද (1) රැස්වී සාකච්ඡා කරන බව එම පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.මැතිවරණය පැවැති ඒ ඒ දිස්ත්‍රික්කවල තේරීම් භාර නිලධාරීවරුන් එම ඡන්ද ප්‍රතිඵල මැතිවරණ කොමසාරිස්වරයා වෙත ලබා දෙනු ලැබීමෙන් පසු එම ප්‍රතිඵල ගැසට් කළ යුතු බවත්, ගැසට් නිවේදනය නිකුත් කිරීමෙන් පසු හෙට හෝ අනිද්දා වනවිට ප්‍රසාද මන්ත්‍රී ධුර නම් කර එවන මෙන් මැතිවරණ කොමසාරිස්වරයා තමන් වෙත දැනුම් දෙනු ඇතැයි එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බල ශක්ති ඇමැති සුසිල් ප්‍රේමජයන්ත මහතා පැවැසීය.ප්‍රසාද මන්ත්‍රී ධුර නම් කරනුයේ කුමන දිස්ත්‍රික්කවලට යන්න සන්ධානය වශයෙන් අවසන් තීරණය ගනු ඇතැයි ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404016</link>
    <topic>සීදුවේ බැංකුවකින් ලක්ෂ 13ක් කොල්ලකාලා</topic>
    <author>විජයානි එදිරිසිංහ සහ කොච්චිකඩේ විශේෂ</author>
    <content>සීදුව ප්‍රදේශයේ පෞද්ගලික බැංකුවකට ඊයේ (31) අලුයම කඩා වැදුණු ‍කොල්ල කල්ලියක් එහි කළමනාකරුට පිහියෙන් ඇන රුපියල් දහතුන් ලක්ෂ පනස් දහසක මුදලක් කොල්ල කා පලා ගොස් තිබේ.මෙම බැංකුව දිවා රාත්‍රී දෙකේදීම විවෘතව තබන එකක් වෙයි. ඊයේ අලුයම මුහුණු ආවරණය කර ගත් සිවුදෙනෙක් ආරක්ෂක නිලධාරියාට පහර දී කළමනාකරුට පිහියෙන් ඇන මෙසේ කොල්ලය සිදුකර පලා ගොස් ඇති බව පොලිසිය කියයි.සැකකරුවන්ගේ ඡායාරූප බැංකුවේ සී.සී.ටී.වී. කැමරා පද්ධතියේ සටහන්ව ඇතත් ඒවායේ ඡායාරූප සැකකරුවන් හඳුනාගත නොහැකි තත්ත්වයක ඇතැයි පැවැසේ.මේ සිද්ධියේ දී තුවාල ලැබූ බැංකු කළමනාකරු රෝහල් ගත කර තිබේ. සිද්ධිය පිළිබඳව පොලිසිය පරීක්ෂණ සිදුකරයි.G239037451 සිට G239037500 දක්වා අංක සඳහන් මුදල් නෝට්ටු මෙම කොල්ලකරුවන් විසින් සොරාගෙන ගොස් ඇති අතර ගනුදෙනු කිරීමේ දී ඒ පිළිබඳව අවධානය යොමු කරවන්නැයි පොලිසිය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404017</link>
    <topic>සන්ධානයට වැඩිම ඡන්ද ප්‍රතිශතය බුලත්සිංහලින්</topic>
    <author/>
    <content>බස්නාහිර හා දකුණු පළාත් සභා ඡන්ද විමසීමේදී එක්සත් ජනතා නිදහස් සන්ධානයට වැඩිම ප්‍රතිශතයක් ඡන්දය දුන් ආසනය ලෙස කලුතර දිස්ත්‍රික්කයේ බුලත්සිංහල ආසනය පත්ව ඇත.බුලත්සිංහල ආසනයේ 33,226 දෙනකු සන්ධානයට ඡන්දය ප්‍රකාශ කර ඇති අතර එහි ප්‍රතිශතය සියයට 66.28කි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404018</link>
    <topic>රටට ආදරය කරන ක්‍රියාශීලි පරපුරක් ඇති කිරීමට පියවර ගන්නවා</topic>
    <author/>
    <content>රටට ආදරය කරන කම්මැලි නැති ක්‍රියාශීලි තරුණ පරපුරක් ඇති කිරීම සඳහා ඔවුන් තුල ආකල්පමය වෙනසක් සිදු කිරීමේ වැඩ පිළිවෙළක් තමා සකස් කරන බව කොළඹ දිස්ත්‍රික්කයේ මනාප ලැයිස්තුවේ පළමු ස්ථානයට පැමිණි හිරුණිකා ප්‍රේමචන්ද්‍ර මෙනවිය ප්‍රකාශ කළාය.තමා ලැබු මෙම අතිවිශීෂ්ට ජයග්‍රහණයට සෑම අතින්ම දායකවූ සියලු දෙනාට ප්‍රණාමය පුදකිරීම සඳහා ශ්‍රී ලංකා පදනම් ආයතනයේ ඊයේ (31) පැවැති විශේෂ මාධ්‍ය හමුවක දී ඇය මේ බව ප්‍රකාශ කළාය.මෙහි දී වැඩි දුරටත් කතා කළ ප්‍රේමචන්ද්‍ර මෙනවිය, ජනාධිපති මහින්ද රාජපක්ෂ මහතා තමාට උපදෙස් ලබා දෙනවිට පැවසුවේ අපි කොපමණ මාර්ග සංවර්ධනය කළත් ගොඩනැඟිලි ඉඳිකෙරුවත් රටේ ජීවනාලිය බඳු තරුණ පරපුර නිසි මඟ නොයනවනම් ඒ සංවර්ධනයෙන් පලක් නැති බවයි. එබැවින් තරුණියක් ලෙස රටේ තරුණ කොටස්වල සිතුම් පැතුම් හඳුනාගෙන ඒ අයට රටට ආදරය කරන්න, තරුණ ශක්තිය නිසි අයුරින් ලබා දෙන ආකාරයට ඔවුන්ගේ ආකල්ප වෙනස් කරන බව පැවසුවාය.එදා මගේ පියාගේ ඝාතනය සිදුවූ මොහොතේ සිට සත්‍ය අතේ රඳවාගෙන සමාජ සාධාරණත්වය හා යුක්තිය වෙනුවෙන් කටයුතු කළ මට අද කොළඹ දිස්ත්‍රික්කයේ අහිංසක දෙමව්පියන්, සහෝදර සහෝදරියන් ලක්ෂ ගණනාවක් එක්ව සිටින අතර අද සිට ඒ අය වෙනුවෙන්ද මට සිදුකිරිමට විශාල කාර්ය භාර්යක් පැවරි තිබේ.කොළොන්නාවේ ආදරණීය ජනතාව වැඩි මනාප ප්‍රමාණයක් තමාට ලබා දී තිබෙන අතර ඒ ප්‍රදේශය මුලසිට හදන්න අවශ්‍යවී තිබෙන බව ඇය පෙන්වා දුන්නේය. එමෙන්ම මැද කොළඹ ජනතාව ද කිසිදු භේදයකින් තොරව ගෞරවයෙන් සිහිපත් කරන බව පැවසු ඇය තමා වෙනුවෙන් ඡන්දය දුන් සැමට ස්තූති කළාය.ජනාධිපති මහින්ද රාජපක්ෂ මහතා එම මැතිනිය තමාට දියණියක් ලෙස ආශිර්වාද කොට උපදෙස් ලබාදෙමින් මේ කාලය තුල තම අවශ්‍යතාවන් ඉටු කළ අතර නාමල් රාජපක්ෂ මහතා ඇතුළු ඒ සහෝදරයන් ලබාදුන් සහයෝගය ද ශ්‍රී ලංකා නිදහස් පක්ෂයේ මැතිඇමැතිවරු තම පියා දැක්වු ආදරය ද තමාට දක්වමින් මගේ දේශපාලන ව්‍යාපාරය ශක්තිමත් උපකාර කළ බව පැවසුවාය.ඉඳිකට්ටක්වත් නොබෙදා විශාල මුදලක් වැය නොකර ඉතා අහිංසකව ගෙන ගිය මගේ ඡන්ද ව්‍යාපාරයට දුප්පත් මෑණිවරුන් ඉතා අහිංසක ලෙස අධාර කළ අවස්ථා තිබෙන අතර ඒ අය වෙනුවෙන් පළාත් සභාව සත්‍යයේ හඬ නඟන බව අවධාරණය කෙරුවාය‍.ඉදිරියේ දී ජනාධිපති මහින්ද රාජපක්ෂ මහතාගේ උපදෙස් අනුව පාර්ලිමේන්තු මැතිවරණයට ඉදිරිපත් වීමටත්, කොළොන්නාව ආසනයේ කටයුතු කිරීමටත් බලපොරොත්තු වන අතර තමාව මේ තරම් ඉක්මනට ජනතාව අතරට ගෙන ගිය මාධ්‍යයට ස්තූතිවන බව පැවැසීය.නගර සභා ඡන්දයක්වත් දිනාගන්න නොහැකි පුද්ගලයෙක් එක්තරා මාධ්‍ය ජාලයක ඉත්තකුවි තමාට මඩ ගහන්න හැදුවත් ජනතාව ඒ සෑම දේ දැන් ප්‍රතික්ෂේප කර ඇතැයි පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n1404019</link>
    <topic>ජිනීවා ප්‍රහාර හමුවේ ජනතාව ඡන්දෙන් ලොවට පැහැදිලි පණිවිඩයක් දුන්නා</topic>
    <author>සිතාරා සේනානි</author>
    <content>ජිනීවා මානව හිමිකම් කොමිසම හරහා ආණ්ඩුවට එල්ල කරන ලද ප්‍රහාරය හමුවේ මෙරට ජනතාව රජය සමඟ සිටින බවට බස්නාහිර සහ දකුණු පළාත් සභා මැතිවරණ ප්‍රතිඵලයෙන් ජාත්‍යන්තර ප්‍රජාවට ඉතා පැහැදිලි පණිවුඩයක් ලබා දී තිබෙන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.බස්නාහිර සහ දකුණු පළාත් සභා මැතිවරණයෙන් එක්සත් ජනතා නිදහස් සන්ධානය ඉතා පැහැදිලි හා විශිෂ්ට ජයග්‍රහණයක් අත්කැර ගෙන තිබෙන බවද හෙතෙම පැවැසීය. මේ මැතිවරණයේ ප්‍රතිඵලය සම්බන්ධයෙන් විපක්ෂය කරන දේශපාලන විග්‍රහ එක්සත් ජනතා නිදහස් සන්ධානය සම්පූර්ණයෙන් ප්‍රතික්ෂේප කරන බවද කී ඒ මහතා රටේ ප්‍රධාන විපක්ෂය වන එක්සත් ජාතික පක්ෂයට ජනතාව මේ මැතිවරණයේදී ජන වරමක් ලබා දී නොමැති බවද, ජනතාව ජනවරම ලබා දී තිබෙන්නේ සන්ධානයට බවද කීවේය.ශ්‍රී ලංකා නිදහස් පක්ෂ මහ ලේකම්වරයා මෙසේද පැවැසීය.බස්නාහිර සහ දකුණු පළාත් සභා වෙනුවෙන් නිදහස්, සාධාරණ හා ප්‍රජාතන්ත්‍රවාදී මැතිවරණයක් පැවැත්වීමට හැකිවීම විශාල ජයග්‍රහණයක්.ජනාධිපතිතුමා සහ රජයේ වැඩපිළිවෙළ ඇතුළත පැවැති සියලු මැතිවරණ එක්සත් ජාතික පක්ෂය බලයේ සිටියදී පැවැති මැතිවරණ හා පශ්චාත් මැතිවරණ ප්‍රචණ්ඩ ක්‍රියා සමඟ සසඳා බලනවිට ඉතා සතුටුදායක තත්ත්වයක තිබෙන බව කිව යුතුයි.මෙවර මැතිවරණ ප්‍රචාරක ව්‍යාපාරය අතරතුරදී සිදුවූ මරණය ගැන අපි එක්සත් ජනතා නිදහස් සන්ධානය ලෙස ඉතා කනගාටු වෙනවා. එහෙත් මේ මැතිවරණයේ සියලු කටයුතු සිදුවූයේ සහ සිදු වන‍්නේ සාමකාමී අන්දමිනුයි.සාධාරණ, යුක්තිගරුක සහ ප්‍රජාතන්ත්‍රවාදී මැතිවරණයක් පැවැත්වීම සඳහා ලබා දුන් දායකත්වය සම්බන්ධයෙන් මැතිවරණ කොමසාරිස් ඇතුළු රාජ්‍ය නිලධාරීන්, පොලිස්පති තුමා ප්‍රධාන ආරක්ෂක අංශ, ජනාධිපතිතුමා ඇතුළු සියලු අංශවලට ස්තුතිය පළ කරනවා. සියලු ජනමාධ්‍ය ආයතන ලබා දුන් අනුග්‍රහය සහ දායකත්වය ද බෙහෙවින් අගය කරනවා. මෙවර මැතිවරණය පැවැති වකවානුව ජනාධිපතිතුමාගේ පාලන යුගයේ විශාල වෙනස්කම්වලට බඳුන්වෙමින් තිබෙන වකවානුවක්.දැන් රටේ යුද්ධයක් නැහැ. රට සංවර්ධනය වෙමින් තිබෙනවා. නිදහසින් පසු ගතවූ වසර 65කට පසු දැන් රටේ ඉතා සාමකාමී වාතාවරණයක් ඇතිවී තිබෙනවා.බස්නාහිර සහ දකුණු පළාත් සභා මැතිවරණ ප්‍රතිඵල නිකුත් වීමෙන් පසු අපේ ප්‍රතිවාදීන් මේ මැතිවරණ ප්‍රතිඵලය 2009 පළාත් සභා මැතිවරණයේ ප්‍රතිඵලය සමඟ සන්සන්දනය කරමින් කකා කරනවා.ප්‍රවෘත්ති සාකච්ඡාවලදීත් ඒ බව සඳහන් කැර තිබෙනවා.ඒ ප්‍රකාශ සියල්ල පැහැදිලිවම අපි ප්‍රතික්ෂේප කරනවා. මෙවර සන්ධානයට ඉතා පැහැදිලි සහ ස්ථිර ජයග්‍රහණයක් ලැබී තිබෙනවා.2009දී රටේ තිබූ පරිසරය අදට වඩා වෙනස්. එදා එල්.ටී.ටී.ඊ. යට එරෙහිව මානුෂීය මෙහෙයුමේ අවසන් අදියර ක්‍රියාත්මක වෙමිනුයි තිබුණේ. එදා සියලු ජනතාවගේ අවධානය ඒ වෙත යොමුවයි තිබුණේ. මැතිවරණ ප්‍රතිඵලයත් එයට බලපෑවා. එම නිසා එදා ලැබුණු ඡන්ද ප්‍රතිඵලය අද ප්‍රතිඵලය සමඟ සන්සන්දනය කළ නොහැකියි. එක්සත් ජාතික පක්ෂයට ලැබී තිබෙන්නේ මුළු ආසන 57න් පහක් පමණයි. අද ලබා ගෙන තිබෙන මැතිවරණ කොට්ඨාස ප්‍රමාණය එදා පොදුජන එක්සත් පෙරමුණටවත් ලබා ගැනීමට නොහැකි වුණා. මෙවර අපි ජයග්‍රහණය කළ සෑම මැතිවරණ කොට්ඨාසයකින් ම විසි දහසහක, තිස්දහසක පමණ වැඩි ඡන්ද ප්‍රමාණයක් ලබා ගෙන තිබෙනවා. මැතිවරණ ප්‍රතිඵල විග්‍රහ කිරීමේදී රටේ පවතින තත්ත්වය පිළිබඳ සැළකිල්ල යොමු කළ යුතුයි.ආණ්ඩුවක් වෙනස් කරන මැතිවරණයකදී කිසිසේත් මෙවැනි ප්‍රතිඵල ලැබෙන්නේ නැහැ. ජනතාවගේ වැඩි කැමැත්ත තවමත් තිබෙන්නේ ප්‍රධාන මැතිවරණවලටයි.බස්නාහිර පළාතෙන් රජයට පැහැදිලි ජයග්‍රහණයක් ලැබී තිබෙනවා. එහිදී විරුද්ධ පක්ෂයට සන්ධානය සමඟ ළඟ යන තරගකාරීත්වයක් ලබා දිමට හො නොහැකිව තිබෙනවා.එසේම දකුණු පළාත් සභාවේ දේශපාලන ස්ථාවරත්වයට ද ගැටලුවක් වී නැහැ. පළාත් දෙකේ ම ඉතා පැහැදිලිව වැඩි ආසන ප්‍රමාණයක් එක්සත් ජනතා නිදහස් සන්ධානය නියෝජනය කරනවා.එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, ශ්‍රී ලංකා නිදහස් පක්ෂයේ භාණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040110</link>
    <topic>ඡන්ද දායකයන්ට තොරතුරු දෙන්න කෙටි පණිඩිඩ ක්‍රමය කාලෝචිතයි</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>පොලිතීන් , පෝස්ටර් නොමැති පරිසර හිතකාමී මැතිවරණ ව්‍යාපාරයක දී අපේක්ෂකයන්ට තම තොරතුරු ඡන්ද දායකයන්ට දැනුම් දීම සඳහා ජංගම දුරකතනයේ කෙටි පණිඩිඩ ක්‍රමය යොදා ගැනීම කාලෝචිත බව තාක්ෂණ හා පර්යේෂණ ඇමැති පාඨලී චම්පික රණවක මහතා පැවැසීය.අන්තර්ජාලය භාවිතයෙන් සිදුවන අකටයුතු කම් වැළැක්වීම සඳහා යම් නියාමනයක් අවශ්‍යයි යන පදනමේ තමන් සිටිනා බවද ප්‍රකාශ කළ ඇමැතිවරයා වර්තමාන පරපුරට නවීන සන්නිවේදන උපක්‍රම භාවිත කිරීමට අනිවාර්යයෙන්ම ඉඩ සැලසිය යුතු යයි කීය.ජූලියන් හසාන් නමැත්තා හිරු, සඳු සහ සත්‍ය යටපත් කළ නොහැක යනුවෙන් පණිවිඩයක් එවූ බව ද ඇමැතිවරයා පැවැසීය. තම විද්‍යුත් තැපෑල ද විවිධ පුද්ගලයන්ගේ නිරීක්ෂණයට ලක් වෙමින් තිබෙන බවට තමා විශ්වාස කරන්නේ යයි ද හෙතෙම ප්‍රකාශ කළේය. තානාපති කාර්යාල යම් යම් පුද්ගලයන්ගේ තොරතුරු සෙවීමේ කොන්ත්‍රාත් සන්නිවේදනයට සම්බන්ධ සමාගම්වලට පවරා ඇතැයි ද පැවසූ ඇමැතිවරයා පාසල් සිසුන් අන්තර්ජාලය අයහපත් ආකාරයෙන් යොදා ගැනීම පිළිබඳ චෝදනා සෑම දිනකම අසන්නට ලැබෙන බව කීය.ඇමැතිවරයා මේ අදහස් පළ කළේ ඊයේ (31) කොළඹ ජාතික විද්‍යා පදනමේ පැවැති අන්තර්ජාලය භාවිතය පිළිබඳ සම්මන්ත්‍රණයට සහභාගි වෙමිනි.ෆේස් බුක් නිසා දරුවන් නොමඟ යනව කියල පාසල් තුළ මතයක් ගොඩනැඟී තිබෙනව. තාක්ෂණය භාවිත කිරීම පිළිබඳ බොහෝ නීති මැතිවරණ නීතියේ නැහැ. ඒවා අනාගතයේ එකතු වේවි. යුද්ධය නිසා විවිධ වකවානු වලදී තොරතුරු තාක්ෂණයේ දියුණුවීම් ඇතිවුණා.අන්තර්ජාලය තුල විවිධ අපචාර සිදු වන නිසා එය භාවිත කිරීමේ දී නීතියක් අවශ්‍ය බවට පිරිසක් පවසනවා. අන්තර්ජාලය භාවිතයට නීති දැමීම අසාධාරණ බවට තවත් පිරිසක් පවසනවා. මේවා පිළිබඳ සාකච්ඡා කළ යුතුයි. අන්තර්ජාලයෙන් අසභ්‍ය දර්ශන බලන දරුවන්ගේ මානසික විකෘති වීම් ඇතිවිය හැකියි. යහපත් දේ සඳහා අන්තර්ජාලය භාවිත කිරීමට දරුවන් යොමුකළ යුතු බව ද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040111</link>
    <topic>කතුනට අසුන දෙන්නට කී විට ඔහුටපෙන්නුවෙ කකුල නැති බව බොරුවට</topic>
    <author/>
    <content>හිමිදිරි පහට මහනුවරින් ගමන් අරඹා මාතර දක්වා ධාවනය වන දුම්රියකට මෙරට ප්‍රධාන පෙළේ පුවත්පත් ආයතනයක ප්‍රාදේශීය වාර්තාකරුවකු ගොඩවූයේ කොළඹට යාමටය.අගනුවර රජයේ හා පෞද්ගලික ආයතනවල රැකියාව කරන මහත්වරු වැඩි වශයෙන් ගමන් ගන්නා මේ දුම්රිය ‘කන්තෝරු කෝච්චිය’ ලෙසින් හඳුන්වා ගන්නා කන්තෝරු මහත්වරු ඒ දුම්රියේ වීරයන් වී සිටිති.කණ්ඩායම් වශයෙන් සෑම දුම්රිය ස්ථානයකින් ගොඩවන මේ මහත්වරු දුම්රිය මැදිරි ඔවුන්ගේ රාජධානිය කර ගන්නවා පමණක් නොව පිටස්තර මගීන්ට ඇනුම්පද කියමින් ඔවුන් එම මැදිරිවලින් එළවා දමන්නටද ගජ හපනුන් වෙති.මේ කියන දිනයේ ප්‍රාදේශීය වාර්තාකරු ගමන් කරමින් සිටි දුම්රිය මැදිරියටද කන්තෝරු මහත්වරු ගොඩවූහ. .සුපුරුදු පරිදි ඇනුම්පද කියන්නට පටන් ගත්හ.“සමහර පිරිමි ඉන්නවා කාන්තාවන් හිටගෙන යනවා දැක්කත් අහක බලන අය..නිදාගන්න ජාතියේ අය. අඩුගානේ ටික දුරකට හරි සීට් එක දෙන්නේ නැහැ....” මෙසේ කීවේ කාන්තාවන් දෙදෙනෙකි.මේ කතාවෙන් ‘චූන්’ වුණු තවත් කටහැකර පුද්ගලයෙක් වාර්තාකරුට තට්ටුවක් දමා, “යාළුවා, ගෑණු හිටගෙන යනකොට අපි නම් බලා ගෙන ඉන්නේ නැහැ... නැගිටලා ඉඩ දෙනවකෝ...ඔහෙත් පිරිමියෙක්ද? යනුවෙන් කීය.කාන්තාවකට මෙන්ම වැඩිහිටියකුටද තමන්ගේ අසුන පිරිනැමීමේ චාරිත්‍රය මේ වාර්තාකරු නොදැන සිටියා නොවේ. .එහෙත් තමන්ට ඇනුම් පද කියමින් තමන්ගේ ආසනය ලබා ගැනීමට දරණ මේ උත්සාහය ඔහුට රිස්සුවේ නැත. ඔහු නිහඬව සිටියේය.එහෙත් දෙවැනි වතාවටත් පෙර කී කටකාරයා ඔහුට ඇනුම් පද කියන්නට විය. එවිට වාර්තාකරු ඔහුගේ කටහඬ අවදි කළේය.“ඒක තමයි මමත් මෙච්චර වෙලාවක් කල්පනා කරමින් හිටියේ. කාන්තාවන් හිටගෙන යද්දී මම පිරිමියෙක් වෙලත් සීට් එක දෙන්න බැරි වීම ගැන...”“ඇයි තමුසෙට මක්වෙලාද...තමුසෙගෙ කොන්ද පණ නැද්ද? 'කියා කටකාරයා ඇසුවේ තර්ජනාත්මක ස්වරූපයකිනි.එවිට වාර්තාකරු මෙසේ පිළිතුරු දුන්නේය..“අනේ මහත්තයෝ, කොන්ද නෙමෙයි....මගේ එක කකුලක් නැහැ. මේ තියෙන්නේ ලී කකුලක්. පොඩ්ඩක් ඉන්න මම පෙන්නන්නම්.”එසේ කියමින් වාර්තාකරු ඔහුගේ කලිසම් කකුල ඉහළට ඉස්සීමට තැත් කරද්දීම ඊට හරස් වූ කටකාර පුද්ගලයා, “අනේ මහත්තයෝ අපිට සමාවෙන්න, අපි දන්නේ නැතුවයි එහෙම කතා කළේ..” කියමින් යළි යළිත් සමාව අයැද සිටියේය.දැන් දුම්රිය මැදිරියේ සියල්ලෝම යහළු වී සිටිති. එකිනෙකාගේ දුරකතන අංක ලියා ගනිති. වාර්තාකරුට ඔහුගේ කලින් ප්‍රතිවාදීන්ගෙන් කෑම බීම ද ලැබිණි.දුම්රිය කොළඹ කොටුව දුම්රිය ස්ථානයේ නතර විණි..සියලු දෙනා සමුගැනීමට සැරසෙද්දී වාර්තාකරු, කන්තෝරු පිරිස අමතා මෙසේ කීවේය.“අන්තිම වතාවට මහත්වරුන්ට ,නෝනලාට මට කියන්න දෙයක් තියෙනවා. මගේ කකුලට මොන හෙණයක්වත් නැහැ. මම වැඩ කරන්නේ මේ ළඟ පාත පත්තර කන්තෝරුවකයි. මම වාර්තාකරුවෙක්. මම මගේ සීට් එක දුන්නේ නැත්තේ ඔයාලා ඒක ඉල්ලපු විදිය වැරදි හින්දයි.”වාර්තාකරු එසේ කියමින් එතැනින් නික්ම යන විට ඒ රුව දෙස පිරිස බලා සිටියේ අහස ඔවුන් මත කඩා වැටුනාක් වැනි හැඟීමකිනි...</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040112</link>
    <topic>එජාප පසුබෑමට පිළියම් යෙදීමට පක්ෂයේ නායකත්ව මණ්ඩලය අසමත් වෙලා</topic>
    <author>සිතාරා සේනානි</author>
    <content>එක්සත් ජාතික පක්ෂයේ පසුබෑමට පිළියම් යෙදීමට පක්ෂයේ නායකත්ව මණ්ඩලය මෙවර පළාත් මැතිවරණයේදී ද අසමත්ව තිබෙන බව එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පෙන්වා දෙයි.මැතිවරණය පැවැති ප්‍රදේශ නියෝජනය කරන එක්සත් ජාතික පක්ෂයේ නායකත්ව මණ්ඩලයට අයත් සාමාජිකයන් සියලුදෙනා එකී ප්‍රදේශවලින් පරාජයවී ති‍බෙන බවද හෙතෙම සඳහන් කළේය. එක්සත් ජනතා නිදහස් සන්ධානයේ මහ ලේකම්වරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථානයේ ඊයේ (31) පැවැති මාධ්‍ය හමුවේදී ය. එක්සත් ජාතික පක්ෂයට මෙම මැතිවරණයෙන් කිසිදු උත්තේජනයක් ලැබී නොමැති බවද පැවැසූ ඒ මහතා මේ මැතිවරණ ප්‍රතිඵලය මත අද හෙටම එක්සත් ජාතික පක්ෂයේ අභ්‍යන්තර ගැටලු නැවත ආරම්භ වනු ඇති බවත් කීවේය.. ඒ මහතා මෙසේද පැවැසීය.මේ මැතිවරණය 2009 පළාත් සභා මැතිවරණයේ ප්‍රතිඵලය සමඟ සසඳන්න බැහැ. ඒ මැතිවරණය පැවැතියේ 2009 අප්‍රේල් 19වැනිදායි. මානුෂීය මෙහෙයුම අවසන් වූයේ එම වසරේ මැයි 19වැනිදායි. අපේ ආරක්ෂක හමුදාව කොටි නායකයන් නන්දිකඩාල්වලට සීමා කර සිටි අවස්ථාව ඒක. මේ නිසා එදා සමානුපාතික මැතිවරණ ක්‍රමය යටතේ පළමු වතාවට පළාත් සභාවකට තුනෙන් දෙකක බලයක් ලැබුණා. ‍එහෙම වුණේ රටේ පැවැති මේ සු‍විශේෂී තත්ත්වය නිසයි. දැන් ඒ තත්ත්වය වෙනස්. දැන් ලැබී තිබෙන ප්‍රතිඵලය විපක්ෂය විග්‍රහ කරන්නේ අද තත්ත්වයට වඩා සම්පූර්ණයෙන් ම වෙනස් තත්ත්වයක් සමඟයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040113</link>
    <topic>නව පළාත් සභා මන්ත්‍රීවරුන්ගේ නම් සතියක් ඇතුළත ගැසට් කෙරේ</topic>
    <author>නිරූෂි විමලවීර, මහින්ද අලුත්ගෙදර</author>
    <content>බස්නාහිර හා දකුණු පළාත් සභා මැතිවරණයෙන් තේරී පත් වූ මන්ත්‍රීවරුන්ගේ නම් සතියක් ඇතුළත ගැසට් කරන බව මැතිවරණ මහ ලේකම් කාර්යාලය සඳහන් කරයි.ඒ අනුව බස්නාහිර සහ දකුණු පළාත්සභා මැතිවරණයෙන් ජයගත් අපේක්ෂකයන් 159 දෙනකුගේ නා‍ම ලේඛනය ඇතුළත් ගැසට් පත්‍රය ඉදිරි සතිය ඇතුළත නිකුත් කිරීමට නියමිත බව මහලේකම් කාර්යාලය අනාවරණය කරයි.මනාප ඡන්දයෙන් තේරී පත් වූ මන්ත්‍රීවරු 155 දෙනා සහ ප්‍රසාද මන්ත්‍රීවරු සිවුදෙනාගේ නම් කඩිනමින් දැනුම්දෙන ලෙස මැතිවරණ කොමසාරිස් මහින්ද දේශප්‍රිය මහතා විසින් ඒ ඒ පක්ෂ ලේකම්වරුන් වෙත දැනුම් දීමට නියමිතව තිබේ.මනාප ඡන්දයෙන් තේරී පත් වූ මන්ත්‍රීවරු 155 දෙනාගේ නාම ලේඛනය ඒ ඒ දිස්ත්‍රික් ලේකම් කාර්යාල මඟින් පක්ෂ ලේකම්වරුන් වෙත කඩිනමින් ලබාදීමට නියමිත බව නියෝජ්‍ය මැතිවරණ කොමසාරිස් එම්.එම් මොහමඩ් මහතා සඳහන් කළේය. ඒ අනුව බස්නාහිර පළාත් සභාව සඳහා එක්සත් ජනතා නිදහස් සන්ධානයෙන් අපේක්ෂකයන් 54 දෙනකු හා ප්‍රසාද මන්ත්‍රී ආසන දෙකක් සමඟින් මන්ත්‍රී ආසන 56ක් ද දකුණු පළාත් සභාවෙන් එම පක්ෂයට මන්ත්‍රී ආසන 31ක් සමඟ ප්‍රසාද මන්ත්‍රී ආසන දෙකක් ඇතුළුව මන්ත්‍රී ආසන 33ක් ද දිනා සමස්ත මන්ත්‍රී ආසන 89ක් දිනාගෙන තිබේ.මේ අතර එක්සත් ජාතික පක්ෂය බස්නාහිර පළාතෙන් මන්ත්‍රීධූර 28ක් ද දකුණු පළාත් සභාවෙන් මන්ත්‍රී ආසන 14ක් ද දිනා ඇති අතර ප්‍රජාතන්ත්‍රවාදී පක්ෂය බස්නාහිර පළාත් සභාවෙන් මන්ත්‍රී ආසන 9ක් සහ දකුණු පළාත් සභාවෙන් මන්ත්‍රී ආසන 3ක් ද දිනා ඇත.ජනතා විමුක්ති පෙරමුණ බස්නාහිරින් ආසන 6ක් ද දකුණු පළාත් සභාවෙන් ආසන 5ක් ද දිනා තිබෙන අතර ශ්‍රී ලංකා මුස්ලිම් කොංග්‍රසය සහ ප්‍රජාතන්ත්‍රවාදී ජනතා පෙරමුණ ආසන දෙක බැඟින්ද ශ්‍රී ලංකා කම්කරු කොංග්‍රසය එක් මන්ත්‍රී ආසනයක් ද බස්නාහිර පළාත් සභාවෙන් ජයග්‍රහණයකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040114</link>
    <topic>ඔටිසම්වලින් පෙ‍ළෙන දරුවන් 4000ක් වසරකට ඉපදෙනවා</topic>
    <author>සන්ධ්‍යා කරුණාරත්න</author>
    <content>මනෝ වික්ෂිප්තභාවයෙන් (Autism) පෙ‍ළෙන දරුවන් 4000 ක් වාර්ෂිකව මෙරට දී ඉපදෙන බව සෞඛ්‍ය අමාත්‍යාංශයේ නවතම සමීක්ෂණවලින් වාර්තා වේ.ගැහැණු දරුවන් එක් අයකු මේ රෝගයට ගොදුරු වන විට පිරිමි දරවන් හතරදෙනකු රෝගයට ගොදුරු වන බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පවසයි‍.මොළයේ අසාමාන්‍ය වර්ධනයක් නිසා ඇති වන තත්ත්වයක් ලෙස ඔටිසම් තත්ත්වය හඳුන්වයි.ලෝක මනෝ වික්ෂිප්තභාවය පිළිබඳ දැනුවත් කිරීමේ දිනය හෙට (02) යෙදේ‍. ඒ දිනය නිමිත්තෙන් මාධ්‍යවේදීන් දැනුවත් කිරීම සඳහා සෞඛ්‍ය අමාත්‍යාංශයේ පැවැති මාධ්‍ය සාකච්ඡාව අමතමින් ඒ මහතා මේ බව ඊයේ (31) ප්‍රකාශ කළේය.ලෝක ඔටිසම් දිනය නිමිත්තෙන් පැවැත්වෙන නිල් පහන් දැල්වීමේ ජාතික වැඩසටහන කොළඹ නගර සභා ශාලාවේ දී ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පැවැත්වේ. ජාතික වැඩසටහන ලෙස නිල් පහන් දැල්වීම මෙරටදී සිදු කරන්නේ ප්‍රථම වතාවට බව සෞඛ්‍ය අමාත්‍යාංශය පවසයි. මේ දිනය සැමරීම සඳහා ගොඩනැඟිලි සහ නිවෙස් නිල් පැහැයෙන් ආලෝකවත් කරන ලෙස සෞඛ්‍ය අමාත්‍යාංශය මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040115</link>
    <topic>සිසුන් 11,300කට මහපොළ ශිෂ්‍යත්ව පිරිනැමේ</topic>
    <author/>
    <content>මහපොළ ශිෂ්‍යත්වලාභීන් 11,300කට බණ්ඩාරනායක සම්මන්ත්‍රණ ශාලාවේදී මේ මස (05) වැනි දින ශිෂ්‍යත්ව ප්‍රදානය කිරීමට කටයුතු යොදා ඇති බව මහපොළ ශිෂ්‍යත්ව භාරකාර අරමුද‍ෙල් අධ්‍යක්ෂ රංජිත් තේනුවර මහතා කියයි.පසුගිය වසරේ ශිෂ්‍යත්වලාභීන්ගේ ප්‍රමාණය දහසකින් වැඩිකර ඇතිබවත්, ඒ සියලු තොරතුරු ලබා ගැනීමේදී මහපොළ ලබාදීමට මාස 10ක් පමණ ගත වූ බවත් තේනුවර මහතා කීය.මහපොළ ප්‍රමාද වූ බවට ශිෂ්‍යයන් කරන චෝදනා ප්‍රතික්ෂේප කරන බව කී අධ්‍යක්ෂවරයා නිසිකලට ලබාදීමට පියවරගෙන ඇති බවද වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040116</link>
    <topic>හෙදියන්ට සූතිකා පුහුණුව ලබා නොදීමට ප්‍රසව හා නාරිවේද විශේෂඥ වෛද්‍යවරු තීරණයක</topic>
    <author>සන්ධ්‍යා කරුණාරත්න</author>
    <content>හෙදියන්ට සූතිකා පුහුණුව ලබා නොදීමට ප්‍රසව හා නාරිවේද විශේෂඥ වෛද්‍යවරු තීරණය කර ඇති බව රජයේ වෛද්‍ය නිලධාරීන්ගේ සංගමය පවසයි.වෛද්‍ය ආඥා පනතේ සඳහන්ව ඇති ආකාරයට ප්‍රසව හා නාරිවේද විශේෂඥ වෛද්‍යවරයකුට සූතිකා පුහුණුව ලබාදිය හැක්කේ පවුල් සෞඛ්‍ය‍ සේවා නිලධාරිනියකට පමණක් බවත් එම නීතිය වෙනස් කිරීමට නොහැකි බවත් සංගමයේ මාධ්‍ය ලේකම් වෛද්‍ය නවීන් ද සොයිසා මහතා පැවැසුවේය.සූතිකා පුහුණුවේදී හෙදියන්ට ලබාදෙන සූතිකා කර්මයට අඳාළ පුහුණුව පෙර පරිදිම ලබාදෙන බවත් හෙද සූතිකා පුහුණුව යනුවෙන් නව පුහුණුවක් හෙදියන්ට ලබාදෙන ලෙස රාජ්‍ය සේවා එක්සත් හෙද සංගමය කරන ඉල්ලීමට තම සංගමය එකඟතාව පළ නොකරන බවත් හෙතෙම පැවැසීය.සූතිකාගාරයකදී මවක් දරුවකු බිහි කිරීමේදී දරුවා‍ මෙලොවට ගැනීමට අවශ්‍ය කටයුතු පවුල් සෞඛ්‍ය සේවා නිලධාරිනිය විසින් මෙතෙක් කලක් කළ බවත් පවුල් සෞඛ්‍ය සේවා නිලධාරිනියන්ට අඳාළ පුහුණුව නොකඩවා ලබාදීමට ප්‍රසව හා නාරිවේද විශේෂඥ වෛද්‍යවරු එකඟතාව පළ කර ඇති බවත් ඒ මහතා කීය.පවුල් සෞඛ්‍ය සේවා නිලධාරිනියන්ට ලබාදෙන පුහුණුව හෙද විදුහල්වලින් ඉවත් කර කළුතර සෞඛ්‍ය විද්‍යායතනයේ වෙනම ඒකකයක් ඉදි කර එමඟින් ඔවුන්ට අඳාළ පුහුණුව ලබාදීමට සැලසුම් කරන ලෙස සෞඛ්‍ය අමාත්‍යාංශයට දැනුම් දී ඇති බවත් වෛද්‍ය සොයිසා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=n14040117</link>
    <topic>ලක්ෂපාන විදුලි බලාගාරයට ජලය රැගෙන යන උමං මාර්ගයේ ජල කාන්දුවක්</topic>
    <author>@ අසේල කුරුළුවංශ</author>
    <content>ජාතික විදුලි බල පද්ධතියට ප්‍රධාන වශයෙන් විදුලිය සැපයෙන ලක්ෂපාන විදුලි බලාගාර සංකීර්ණයට කැනියන් සිට නෝර්ටන් බ්‍රිජ් කිරිවන්එළිය දක්වා ජලය රැගෙන යන කිලෝමීටර හයක දිගින් යුත් උමං මාර්ගයේ වසර ගණනාවක් මුළුල්ලේ පැවති ජල කාන්දුවක් හේතුවෙන් එහි ජල විදුලි නිෂ්පාදනය 50% කින් පහළ වැටී ඇත.උමං මාර්ගයේ කිරිවන්එළිය දෙසට වන්නට වූ අවසන් කෙළවරේ හුණුගල් තට්ටුවක් දියවී අඩි 1 ½ ක් පලළට හා අඩි 06 ක් ගැඹුරට උමඟක් සෑදී එමඟින් තත්පරයට ඝන අඩි 300 ක වේගයෙන් ජල කාන්දුව ඔස්සේ පිටත‍ට ජලය පැමිණ තිබෙන බව ලක්ෂපාන ජල විදුලි බලාගාරයේ ලක්ෂපාන විදුලි බලාගාර සංකීර්ණයට කැනියන් සිට නෝර්ටන් බ්‍රිජ් කිරිවන්එළිය දක්වා ජලය රැගෙන යන කිලෝමීටර හයක දිගින් යුත් උමං මාර්ගයේ වසර ගණනාවක් මුළුල්ලේ පැවති ජල කාන්දුවක් හේතුවෙන් එහි ජල විදුලි නිෂ්පාදනය 50% කින් පහළ වැටී ඇත.මේ ජල කාන්දුව හේතුවෙන් ඉකුත් පෙබරවාරි මස සිට උමං මාර්ගයේ ජලය හිස්කර ජල කාන්දුව සිදුවූ ස්ථානය හඳුනාගැනීමේ පරීක්ෂණ සිදුකළ බවත් එමඟින් සොයාගත් උමං සිදුර වැසීමට වර්ග මීටර හැටක ‍ ප්‍රදේශයක් ආවරණය වන පරිදි කොන්ක්‍රීට්දමා ඇත.වසර 40 කට පසු උමං මාර්ගයේ සිදු කරනු ලබන ප්‍රතිසංස්කරණ කටයුතු යටතේ උමඟ තුළ එක්රැස් වී තිබෙන වැලි ඉවත් කිරීම ද සිදුකෙරෙන අතර මේ සඳහා මහවැලි අමාත්‍යාංශය හා ලංකා විදුලි බල මණ්ඩලය රුපියල් මිලියන 110 ක් වැය කෙරෙනු ඇත.උම‍‍‍ඟේ නඩත්තු කටයුතු මැයි මස අවසන් කරන බවත් ඉන් පසු මෙතෙක් ලක්ෂපාන විදුලි බලාගාරයේ දෛනිකව නිෂ්පාදනය කරන මෙගා වොට් 100 ක විදුලි ධාරිතාව 116 දක්වා වැඩි කෙරෙන බවත් ඒ සඳහා අවශ්‍ය නව විදුලි උත්පාදක යන්ත්‍ර සවි කිරීම සහ පැරණි ඒවා නවීකරණය කිරීම මේ දිනවල සිදුකෙරෙන බව ඉංඡිනේරුහේරත් මහතා ප්‍රකාශ කළේය.වසර ගණනාවක් අඛන්ඩව පැවති ජල කාන්දුව හේතුවෙන් පිටවූ ජලය නෝර්ටන් බ්‍රිජ් මාර්ගය ඔස්සේ සිරිපා කරුණා කරන වන්දනා කරුවන් මෙන්ම කිරිවන්එළිය ගම්මානයේ පවුල් 1000 ක පමණ ජනතාව දෛනික අවශ්‍යතා යොදාගෙන තිබේ.මෙම ජල කාන්දුව හේතුවෙන් පොළොව අභ්‍යන්තරයේ පස බුරුල් වී ජල විදුලි බලාගාරය ආශ්‍රිත ප්‍රදේශය නාය යෑමේ අවධානමක් පැවති බවත් මේ හේතුවෙන් දිනකට මෙගාවොට් 01ක විදුලි නිෂ්පාදනයක් කළ හැකි ජලය අපතේ ගොස් තිබෙන බවත් හේරත් මහතා පැවැසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=r1404011</link>
    <topic>අත්තනගල්ලේ ඩෙංගු මදුරු කීට ඝනත්වය ඉහළ මට්ටමක</topic>
    <author>අත්තනගල්ල විශේෂ - ජයවීර සුගතපාල</author>
    <content>අත්තනගල්ල සෞඛ්‍ය වෛද්‍ය නිලධාරි කාර්යාලය හා ඒකාබද්ධව ඩෙංගු උවදුර ප්‍රදේශයෙන් තුරන්කර දැමීමේ පුළුල් මෙහෙයුමක් ආරම්භ කිරීමට අත්තනගල්ල ප්‍රාදේශීය සභාව පියවර ගෙන ඇත.‍මාස හයක කාලසීමාවක් ඇතුළත ක්‍රියාත්මක වන මේ ඩෙංගු මර්දන ව්‍යාපෘතිය සඳහා දෛනික සේවයේ යෙදවීමට කම්කරුවන් ඇතුළු සේවකයන් 40 දෙනකු බඳවා ගැනීමටද තීරණය කර ඇත.ගම්පහ දිස්ත්‍රික්කයේ ඩෙංගු ව්‍යාපෘතිය වැඩිම පළාත් පාලන ආයතන අතුරින් හතරවන ස්ථානයට අත්තනගල්ල ප්‍රාදේශීය සභාව පත්ව තිබේ. දැනට කෙරීගෙන යන කීට විද්‍යා සමීක්ෂණවලට අනුව අත්තනගල්ල සීමාවේ ඩෙංගු රෝග වාහක මදුරු කීට ඝනත්වය තිබිය යුතු අවම ප්‍රමාණය වන 5%ට වඩා ඉතා ඉහළ මට්ටමක් වන 25%ක මට්ටමක පවතියි.එම නිසා ප්‍රදේශයේ ජීවත්වන ජනතාව සහ ළමා පරපුර මෙන්ම ප්‍රදේශයට සංක්‍රමණය වන ජනතාවගේද සෞඛ්‍යය හා සනීපාරක්ෂාව රැකදීමේ වගකීම දරන ආයතනය ලෙස අත්තනගල්ල ප්‍රාදේශීය සභාව, සෞඛ්‍ය වෛද්‍ය නිලධාරි කාර්යාලය හා එක්ව ඩෙංගු උවදුර ප්‍රදේශයෙන් තුරන්කර දැමීමේ අරමුණින් මේ වැඩසටහන ක්‍රියාත්මක කළ බව අත්තනගල්ල ප්‍රාදේශීය සභාවේ ප්‍රජා සංවර්ධන අංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=r1404012</link>
    <topic>කෑගල්ලේ ඇස් නොපෙනෙන 5000කට සුවදෑස වැඩසටහන පිහිට වෙයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාව හා සෞඛ්‍ය අමාත්‍යාංශය මඟින් කෑගල්ල දිස්ත්‍රික්කයේ ඇස් පෙනීමේ දුර්වලතා ඇති 5000ක් පමණ දෙනකුට ඇස් පෙනීම ලබා දීමට පියවර ගෙන ඇති බව කෑගල්ල දිස්ත්‍රික් සෞඛ්‍ය සේවා අධ්‍යක්ෂ වෛද්‍ය කුමාර වික්‍රමසිංහ මහතා පැවැසීය.සබරගමුව පළාත් සභාවේ ප්‍රධාන ඇමැති මහීපාල හේරත් මහතාගේ උපදෙස් අනුව පිහිටුවා ඇති “සුවදෑස” වැඩසටහන අනුව මෙම වැඩපිළිවෙල ක්‍රියාත්මක කර ඇත.පසුගියදා පැවැති දැයට කිරුළ වැඩසටහන අනුව කෑගල්ල දිස්ත්‍රික්කයේ ග්‍රාම නිලධාරී වසම් 573හි පවත්වන ලද ජංගම සේවා අක්ෂි සායනවලදී ඇස් පෙනීම දුර්වල හා ඇස් නොපෙනෙන අය 5000ක් පමණ දෙනා හඳුනාගෙන ඇත. මේ අනුව ඇස් පෙනීම දුර්වල අයගේ රුධිර පරීක්ෂණ ආදියද, ඇස්වල සුද ඉවත් කිරීම, කාච බද්ධ කිරීම, අවශ්‍ය බෙහෙත් වර්ග ලබාදීම රෝගීන් රෝහල්වලට වාහන වලින් කැඳවා ගෙන යාම ආදී සියලු කාර්යයන් නොමිලේ සිදුකෙරේ.මේ වන විට රෝගීන් 150,200ක් පමණ පිරිසකට ඇස්වල සුද ඉවත් කර කාච දමා ඇස් පෙනීම ලබාදී ඇත.කෑගල්ල දිස්ත්‍රික්කයේ කෑගල්ල මූලික රෝහලේ අක්ෂි වෛද්‍යවරයෙක් සිටින අතර මාවනැල්ල, කරවනැල්ල, රඹුක්කන, උඳුගොඩ ආදී රෝහල්වල අක්ෂි වෛද්‍යවරුන් ‍ෙනාමැති නිසා රත්නපුර රෝහලෙන් අක්ෂි වෛද්‍යවරුන් ගෙන්වා රඹුක්කන රෝහලේ දී මූලික ප්‍රතිකාර ලබා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=r1404013</link>
    <topic>රාත්‍රී හැසිරුණැයි අත්අඩංගුවට ගත් කතුන් ‍තිදෙනාගෙන් අයෙක් පිරි‍මියෙක්</topic>
    <author>ඇඹිලිපිටිය සංචාරක - ඩබ්ලිව්. විදානපතිරණ</author>
    <content>ඇඹිලිපිටිය මූලස්ථාන පොලිසියේ නව ස්ථානාධිපති ප්‍රධාන පොලිස් පරීක්ෂක ඩී. ඩබ්ලිව්. සී. ධර්මරත්න මහතාගේ උපදසේ මත ඇඹිලිපිටිය පොලිසියේ රථවාහන අංශය මඟින් පසුගිය දින රාත්‍රී 10ට පමණ සිදුකරන ලද සැකකටයුතු රථ වාහන පරීක්ෂා කිරීමේ දී ත්‍රිරෝද රථයක ගමන් ගත් සැකකටයුතු කාන්තාවන් තිදෙනකු අත්අඩංගුවට ගත් අතර එක් කාන්තාවක් පිරිමියකු බව හෙළිවී ඇත.ඔවුන් තිදෙනා පසුගියදා ඇඹිලිපිටිය මහේස්ත්‍රාත් අධිකර‍ණය වෙත ඉදිරිපත් කිරීමෙන් පසුව රක්ෂිත බන්ධනාගාර ගත කරන ලදී.මොවුන් තිදෙනා 34 – 33 – 21 වියේ පසුවන කඩුවෙල - ගනේමුල්ල - ගාල්ල ප්‍රදේශවල පදිංචිකරුවන් බවත්, ගාල්ල ප්‍රදේශයේ කාන්තාව පිරිමියකු බවත්, ඔහු වෙස් වලා ගෙන සිට ඇති බවත් පැවසේ. ඔවුන් අත තිබූ ගමන් බෑග්වල උපත් පාලන කොපු ඇතුළු උපකරණ ද පොලිසිය මඟින් සොයාගෙන ඇති අතර බන්ධනාගාර ගත කිරීමට සූදානම් වීමේ දී එහි කාන්තා නිලධාරීන් විසින් ද සිදුකළ පරීක්ෂාවේදී ගාල්ල ප්‍රදේශයේ පදිංචි අය මෙසේ කාන්තාවක් ලෙසට වෙස්වලාගෙන සිට ඇති බවට හෙළි වී ඇත.සිද්ධිය පිළිබඳ ඇඹිලිපිටිය මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක, ඩී.ඩබ්. සී. ධර්මරත්න මහතාගේ උපදෙස් මත ඇඹිලිපිටිය පොලිසිය මඟින් වැඩිදුරටත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=r1404014</link>
    <topic>බීමත් පියා පුතාගේ ගෙල සිඳින්න මන්න පහරක් ගසලා</topic>
    <author>මාතර සමූහඩබ්ලිව්. පී. ධර්මසේන</author>
    <content>පුටුවක හාන්සි වී රූපවාහිනිය බලමින් සිටි වැඩිමහල් පුතාගේ ගෙලට පියා විසින් පිහි පහරක් එල්ල කිරීමේ සිද්ධියක් මාතර වල්ගම හාමුගෙවත්ත ප්‍රදේශයෙන් හෙළිවේ.පසුගියදා දහවල් 2.30ට පමණ සිදුවූ මේ සිද්ධි‍ෙයන් බරපතළ තුවාල සහිතව මාතර මහ රෝහලට ඇතුළත් කර ඇත්තේ වල්ගම හාමුගෙවත්ත ප්‍රදේශ‍ෙය් පදිංචි ඩී. ඩබ්ලිව්. චතුරංග නමැති 28 හැවිරිදි අයෙකි. සිද්ධියට සම්බන්ධ වූ පියා මාතර පොලිසිය විසින් අත්අඩංගුවට ගෙන ඇත.සිද්ධිය සැලවෙන අයුරු මෙසේය. මේ සැකකාර 58 හැවිරිදි පියා දහවල් කාලයේ හොඳහැටි බීමත්ව නිවසට පැමිණ නිවසේ අයට සහ අසල්වාසීන්ට හිරිහැරයක් වෙන පරිදි අසභ්‍ය වචන කියමින් හැසිරී ඇත.මේ අවස්ථාවේ ඔහුගේ වැඩිමහල් පුතා මේ හැසිරීම සම්බන්ධයෙන් පියාට දොස් පැවරීම නිසා පියා පුතා සමඟ වචන හුවමාරුවේ යෙදී ඇත. ටික වේලාවකින් පසු පුතා රූපවාහිනිය බැලීම සඳහා පුටුවක දිගා වී සිටින අවස්ථාවේ මුළුතැන්ගෙයින් පිහියක් රැගෙන පැමිණ ඇති පියා, පුතාගේ බෙල්ල කපා දැමීම සඳහා පිහිපහරක් බෙල්ලට ඇද පිහියත් රැගෙන නිවසින් පලාගොස් ඇත.සිද්ධියෙන් තුවාල ලැබූ අය මාතර රෝහලේ අසාධ්‍ය තත්ත්වයේ පසුවේ. මාතර පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=r1404015</link>
    <topic>මධ්‍යම කඳුකරයටත් ලැව් ගිනි තර්ජන</topic>
    <author>@ මහනුවර දිසා සමුහ - කේ චන්ද්‍රරත්න</author>
    <content>මේ දිනවල පවතින දැඩි නියඟ සහිත කාලගුණය නිසා මධ්‍යම කදුකරයේ ලදු කැලෑවල නිතර ලැව්ගිනි හටගැනීමේ බරපතළ අනතුරක් පවතින බව පරිසර සංවිධාන හා ප්‍රාදේශීය දේශපාලන නායකයෝ පවසති. මේ තත්ත්වය යටතේ වන සතුන්ගේ ආරක්ෂාවට මෙන්ම එම ලදු කැලෑ ආසන්නයේ පවතින නිවාස ‚පාසල් හා වෙනත් ආයතනවල ආරක්ෂාවටද තර්ජනයක් වී තිබෙන බව ද කියති.දිවා කාලයේ මෙන්ම රාත්‍රි කාලයේ මේ ලැව්ගිනි හටගන්නා අතර රාත්‍රි කාලයේ හටගන්නා ලැව්ගිනි නිසා සිදුවිය හැකි හානිය අතිවිශාල බවද පවසති. මෙමගින් පරිසරයට ‚ජල මූලාශ්‍රවලට එල්ලවන විශාල හානිය ගැන හිතා යම් නීතිමය පියවරක් ගැනීමට ආරක්ෂක අංශ පියවරගත යුතු බවද කියා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=s1404011</link>
    <topic>හේරත්ගේ දඟ පන්දුවෙන් ශ්‍රී ලංකාව අවසන් පූර්ව වටයට</topic>
    <author>වර්නන් ගුණසේකර බංග්ලාදේශයේ සිට..</author>
    <content>නවසිලන්තයට එරෙහිව බංග්ලාදේශයේ චිතගොං නුවරව සහුර් අහමඩ් චවුද්රි ක්‍රීඩාංගණයේදී සුවිශේෂී දඟ පන්දු යැවීමේ රංගනයක යෙදුනු රංගන හේරත් ලකුණු තුනකට කඩුලු පහක් ලබා ගනිමින් ශ්‍රී ලංකාව විස්සයි20 ලෝක කුසලාන ක්‍රිකට් තරගාවලියේ අවසන් පූර්ව වටයට ගෙන ගියේය.ලකුණු 120ක ජයග්‍රාහී ඉලක්කයක් හඹා ගිය නවසිලන්තය ඕවර 15 යි පන්දු 3ක් ඇතුළත ලකුණු 60කට දවාලීමට ‘තරගයේ වීරයා’ හේරත් හා සචිත්‍ර සේනානායක යන දඟ පන්දු යවන්නෝ සමත් වූහ. සේනානායක ලකුණු 3කට කඩුලු 2ක් ලබා ගත්තේය.ශ්‍රී ලංකාව මේ තරගයේ ලබා ගත්තේ ලකුණු 119කි. මෙය ශ්‍රී ලංකා කණ්ඩායමක් ජාත්‍යන්තර විස්සයි20 තරග බිමේ ආරක්ෂා කර ගත් අඩුම මුළු ලකුණු සංඛ්‍යාව විය.ලකුණු හඹා යාමේදී නවසිලන්ත කඩුලු දෙකක් සිවුවැනි ඕවරයේදී බිඳ වැටිනි. ඒ වන විට ඔවුන්ගේ මුළු ලකුණු ප්‍රමාණය 18ක් විය.මේ තරගාවලියේ ප්‍රථම වතාවට ක්‍රීඩා කළ දඟ පන්දු යවන රංගන හේරත්ගේ පළමු පන්දුවේදී නවසිලන්තයට ඔවුන්ගේ පළමු කඩුල්ල අහිමි විය. හේරත් හා කුමාර් සංගක්කාරගේ සබඳතාවෙන් මාටින් ගප්ටිල් දුවද්දී දැවී ගියේය. පන්දු 9කට මුහුණ දෙමින් ගප්ටිල් ලබා ගත්තේ ලකුණු 5ක් පමණි. හේරත්ගේ එම ඕවරයේ අවසන් පන්දුවේදී නායක බ්‍රෙන්ඩන් මැකලම් බින්දුවට දැවී ගියේය. සීමාවෙන් ඉදිරියට පැමිණ පහරක් එල්ල කිරීමට ගත් උත්සාහය වැරදී බ්‍රෙන්ඩන්, සංගක්කාරගේ ‘ස්ටම්ප්’ කිරීමට හසුවිය.එතැනින් නොනැවතුනු හේරත් ඔහුගේ දෙවැනි ඕවරයේදී තවත් කඩුලු දෙකක් ලබා ගනිමින් ශ්‍රී ලංකාවට ජය මාවත විවර කර දුන්නේය. එම ඕවරයේදී ඔහුගේ පන්දුවලට ගොදුරු වූයේ රොස් ටේලර් හා ජිමී නීශාම් ය. දෙදෙනාම පිට පිට බින්දුවලට දැවී ගියහ. යැවෙමින් තිබුනේ හයවැනි ඕවරයයි. මුළු ලකුණු 23 යි. පන්දු පහකට මුහුණ දුන් ටේලර් කඩුල්ල මුවා කිරීමේ වරදට හසුවූ අතර නීශාම් පන්දුව කෙළින්ම කඩුල්ලේ වැදීමෙන් දැවී ගියේය.අට වැනි ඕවරයේ මුළු ලකුණු ප්‍රමාණය 29ක්ව තිබියදී ලූක් රොන්චි, හේරත්ගේ පන්දුවට කඩුල්ල මුවා කිරීමේ වරදට හසුවෙමින්ද, 10 වැනි ඕවරයේ මුළු ලකුණු සංඛ්‍යාව 33ක්ව තිබියදී නේදන් මැකලම්, සචිත්‍ර සේනානායකගේ පන්දුවට මැතිව්ස් වෙත උඩ පන්දුවක් ලබා දෙමින්ද දැවී ගියහ. මේ දෙදෙනාටම ලබා ගත හැකිවූයේ ලකුණු 2 බැගින් පමණි. ඕවර තුනක් ඇතුළත හේරත් කඩුලු හතරක් ලබා ගත්තේ එක් ලකුණක් පමණක් ලබා දෙමිනි.කේන් විලියම්සන් හා කයිල් මිල්ස් 7 වැනි කඩුල්ල වෙනුවෙන් එක්ව නවසිලන්ත මුළු ලකුණු ප්‍රමාණය 33 සිට 51 දක්වා ගෙන එමින් සිටියදී 14 වැනි ඕවරයේදී මිල්ස්, සේනානායකගේ පන්දුවට කඩුල්ල මුවා කර දැවී ගියේය. පන්දු 9කට මුහුණ දුන් මිල්ස් ලකුණු 4ක් ලබා ගත්තේය.ආරම්භක පිතිකරු කේන් විලියම්සන් දුවද්දී දැවී ගියේය. පන්දු 43කට මුහුණ දුන් ඔහු හතරේ පහර හයක් එල්ල කරමින් ලකුණු 42ක් ලබා ගත්තේය. මුළු ලකුණු 60දී විලියම්සන් දැවී යාමෙන් පසුව එම ඕවරයේදීම ට්‍රෙන්ට් බෝල්ට් (3), ‘ස්ලිප්’ හි මහේල අතට උඩ පන්දුවක් දෙමින් දැවී ගියේය. එම කඩුල්ල හිමිවූයේද හේරත් ට ය. ඔහු ඕවර තුනයි පන්දු තුනක් යවමින් නොඉඳුල් ඕවර දෙකක් වාර්තා කරමින් ලකුණු 3කට කඩුලු 5ක් ලබා ගත්තේය. මෙය ජාත්‍යන්තර විස්සයි20 තරගයක කඩුලු පහක් ලබා ගත් පන්දු යවන්නෙක් ලබා දුන් අඩුම ලකුණු ප්‍රමාණය විය.බෝල්ට් දැවී යාමෙන් පසුව නවසිලන්ත ඉනිම අවසන් වූයේ ඉතිරි ක්‍රීඩක කොරී ඇන්ඩර්සන්ගේ අත තුවාළ වී තිබීම නිසා ඔහු පන්දුවට පහර දීමට නොපැමිණි බැවිනි.මුළු චිතගොං නුවරම පාහේ රංචු පිටින් තරගය නැරඹීමට පැමිණ සිටි අතර ඔවුන් කුසල් ජනිත් පෙරේරා හා තිලකරත්න ඩිල්ෂාන් යන ශ්‍රී ලංකා ආරම්භක පිතිකරු යුගළය පිළිගත්තේ කෑගසමින් ජය ඝෝෂා නගමිනි.පළමුව පන්දුවට පහර දුන් කුසල් ජනිත් ජය ඝෝෂා නගන්නන් හොඳින් සංග්‍රහ කරමින් කයිල් මිල්ස්ගේ පළමු ඕවරයට හතරේ පහරක් හා හයේ පහරක් එල්ල කළේය. එහෙත් දෙවැනි ඕවරයේ ට්‍රෙන්ට් බෝල්ට්ගේ පස්වැනි පන්දුවට කුසල් අවාසනාවන්ත ලෙස දැවී ගියේය. පා පෙදෙසින් ආ පන්දුවට සුළු පහරක් එල්ල කිරීමට යාමේදී පන්දුව කුසල් පරදවා කඩුලු රකින ලූක් රොන්චි වෙත ගියේය. අලීම් ඩාර් තරග විනිසුරුවරයා එය දැවී යාමක් බවට තීන්දු කළේය. මෙයින් අන්දමන්ද වූ කුසල් ජනිත් ඔළුවේ අත ගසා ගත්තේය. පන්දුව පිත්තේ නොවැදී පා ආවරණයේ ගෑවී කඩුල්ල පිටුපසට යන අයුරු රූපවාහිනී පුනරූපනවලින් දිස්විණි. ලකුණු 16කට දැවී ගිය කුසල් ආපසු ක්‍රීඩාගාරයට ගියේ හිස වනමිනි. පන්දු 8කට මුහුණ දුන් ඔහු හතරේ පහර 2ක් හා හයේ පහරක් එල්ල කළේය. පළමු කඩුල්ල බිඳ වැටෙන විට මුළු ලකුණු ප්‍රමාණය 20ක් විය.සිවුවැනි ඕවරයේදී ඩිල්ෂාන් ‘ඩිල්-ස්කූප්’ පහරක් එල්ල කරද්දී එය සාර්ථක නොවිණි. ඉහළ නැගි පන්දුව කඩුලු රකින රොන්චි පස්සෙන් පස්සට ගොස් අල්ලා ගත්තේය. ඩිල්ෂාන් හතරේ පහරක් සමග ලබා ගත්තේ ලකුණු 8ක් පමණි. කුමාර් සංගක්කාර ද ඊයේ පිතිකරණයේ අසාර්ථක විය. පන්දු 11කට මුහුණ දුන් ඔහු ලකුණු ලබා ගත්තේ හතරේ පහරකින් පමණි. හය වැනි ඕවරයේදී ‘සංගා’ මුළු ලකුණු 35දී දැවී ගියේය. එය, වමතින් මඳ වේග පන්දු යවන බෝල්ට්ගේ තෙවැනි කඩුල්ල විය.සංගක්කාර දැවී යාමෙන් පසුව කඩුල්ලේ එක්වූ මහේල ජයවර්ධන හා ලහිරු තිරිමාන්න ඕවර පහයි පන්දුවකදී ලකුණු 30 ශ්‍රී ලංකා ඉනිමට එක් කරමින් සිටියදී 12 වැනි ඕවරයේ පළමු පන්දුවේදී එම සබඳතාව බිඳ වැටිනි. මඳ වේග පන්දු යවන ජිමී නීශාම් ඔහුගේ පළමු පන්දුවෙන්ම තිරිමාන්නගේ කඩුල්ල ලබා ගැනීමට සමත් විය.තිරිමාන්න දැවී යන විට හතරේ පහර 3ක් සමග පන්දු 18කින් ලකුණු 20ක් රැස්කර ගෙන සිටියේය. සිවුවැනි කඩුල්ල ශ්‍රී ලංකාවට මෙසේ අහිමි වන විට මුළු ලකුණු සංඛ්‍යාව 65ක් ලෙස සටහන්ව තිබිණි.මිචල් මැක්ලෙනගන්ගේ පන්දුවට ඇන්ජලෝ මැතිව්ස්ගේ පිත්තෙන් ඉපිළ ගුවනට ගිය පන්දුව රොන්චි කඩුලු රකින්නා දුව ගොස් පහසුවෙන් අල්ලා ගත්තේය.මැතිව්ස් ලකුණු 6කට (පන්දු 10) දැවී ගියේය. 14 වැනි ඕවරයේ පස්වැනි කඩුල්ල බිඳ වැටෙන විට මුළු ලකුණු ප්‍රමාණය වූයේ 81කි. පහළොස් වැනි ඕවරයේ අවසන් පන්දුවට ‘ස්වීප්’ පහරක් එල්ල කිරීමට ගත් අසාර්ථක උත්සාහයේදී මහේල ජයවර්ධන දැවී ගියේය. ඔහුගේ පිත්ත පැරදවූ නේදන් මැකලම්ගේ පන්දුව මහේලගේ පා ඉන්නේ වැදුනේය. හතරේ පහර දෙකක් එල්ල කළ මහේල පන්දු 32කින් ලකුණු 25ක් රැස්කර ගෙන දැවී යන විට මුළු ලකුණු සංඛ්‍යාව 85ක් විය.ඊළඟ ඕවරයේ මුළු ලකුණු 92දී ශ්‍රී ලංකා හත් වැනි කඩුල්ල බිඳ වැටෙමින් නුවන් කුලසේකර, මැක්ලෙනගන්ගේ පන්දුවට ‘ෂෝට් කවර්’ හි නේදන් මැකලම් අතට කෙළින්ම උඩ පන්දුවක් ලබා දෙමින් බින්දුවට දැවී ගියේය. කුලසේකර මුහුණ දුන්නේ එක් පන්දුවකට පමණි.තිසර පෙරේරා හා සචිත්‍ර සේනානායක ශ්‍රී ලංකා ඉනිම ලකුණු 92 සිට 116 දක්වා (ඕවර 2.4කදී) ඉහළ නංවමින් සිටියදී තිසර ඉහළ අහසට එල්ල කළ උඩ පන්දුව කේන් විලියම්සන් රැක ගත්තේය. එම කඩුල්ල හිමිවූයේ කයිල් මිල්ස් ට ය. හතරේ පහර 3ක් එල්ල කළ තිසර පන්දු 13කින් ලකුණු 16ක් ලබා ගත්තේය. අට වැනි කඩුල්ල බිඳ වැටෙන විය යැවෙමින් තිබුනේ 19 වැනි ඕවරයයි.සචිත්‍ර සේනානායක හතරේ පහරක් හා හයේ පහරක් සමග පන්දු 11කින් ලකුණු 17ක් රැස් කළේය. ඔහු දැවී යාමට පෙර උඩින් එල්ල කළ පහරින් පැමිණි උඩ පන්දුව හතරේ සීමාව අසල පන්දු රකිමින් සිටි කොරී ඇන්ඩර්සන්ට රැක ගැනීමට නොහැකි වූ අතර පන්දුව ඔහුගේ දෑතේ වැදී හතරේ සීමාවෙන් එපිටට ගියේ හයේ පහරක් සටහන් වෙමිනි. පන්දුව වැදී ඔහුගේ අත තුවාළ විය.19 වැනි ඕවරයේ පළමු පන්දුවේදී සේනානායක දැවී යාමෙන් පසුව ඊළඟ පන්දුවේදී ලසිත් මාලිංග දැවී ගියේය. නීශාම්ගේ පන්දුව කෙළින්ම කඩුල්ලේ වැදීමෙන් මාලිංග දැවී ගිය අතර මේ ශ්‍රී ලංකා අවසන් කඩුලු දෙකම බිඳ වැටුනේ මුළු ලකුණු 119දීය. ඉනිම අවසන් වන විට තවත් පන්දු හතරක් ඉතිරිව තිබිණි.බෝල්ට් ලකුණු 20කට කඩුලු 3ක් ලබා ගත් අතර නීශාම් ඕවර 2 යි පන්දු 2ක් පමණක් යවමින් ලකුණු 22කට කඩුලු 3ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=s1404012</link>
    <topic>ප්‍රමාණවත් තරමින් පුහුණුවීම් නොලැබීමෙන් අපිට ජයග්‍රහණ කීපයක් අහිමිවුණා</topic>
    <author>ෆවුස් මොහොමඩ් හොංකොං රාජ්‍යයේ සිට...</author>
    <content>හොංකොං සෙවන්ස් තරගාවලියේ දී සාර්ථක ලෙස දස්කම් දැක්වීමට නොලැබුණේ ප්‍රමාණවත් තරමින් පුහුණුවීම් නොලැබීමෙන් බව ශ්‍රී ලංකා සත් සාමාජික රගර් පිලේ නායක ෆසීල් මරිජා ‘දිනමිණ’ ට ප්‍රකාශ කළේය. හොංකොං සෙවන්ස් තරගාවලියේ අවසන් දිනය වූ පෙරේදා පෘතුගාලය සමග පැවැති පළිහ ශූරතා අවසන් පූර්ව තරගයෙන් පසුව ඔහු මේ බව කීවේය.‘මේ වගේ තරගාවලියකට සහභාගි වෙනකොට හොඳ පුහුණුවක් තියෙන්න ඕනා. අපි පසුගිය කාලේ දිගටම ගැහුවේ 15සාමාජික රගර් තරග. ඉතින් එකපාර ආපහු වේගවත් ක්‍රීඩා රටාවක් වන සත් සාමාජික රගර්වලට හුරුවීමේ දී පුහුණුවීම් හුඟාක් බලපානවා. ඒත් අපිට පෙර සූදානමකට කාලය මදිවුණා. එහෙම නොවුණානම් අපට තරග දෙකක්වත් දිනාගන්න තිබුණා’ මරිජා පැවැසීය.කෙසේවෙතත් හොංකොං සෙවන්ස් තරගාවලියෙන් ශ්‍රී ලංකා ක්‍රීඩකයන්ට විශාල අත්දැකීමක් ලැබුණු බව ඔහු සඳහන් කළේය.‘තරගාවලියෙන් අපේ ක්‍රීඩකයන්ට ලැබුණු අත්දැකීම් හුඟාක් ඉහළයි. අපි අන්තිම තරග කීපයේ (පෘතුගාලය හා සැමෝවා සමග) හොඳින් ක්‍රීඩා කළා. හොංකොං සෙවන්ස් තරගාවලියේ අපි හොඳින්ම දස්කම් දැක්වූයේ මෙවර කියලයි මම හිතන්නේ. අනික අපේ පළමු තරගයේ දීම (කෙන්යාව සමග) ශෙනාල් ඩයස් ආබාධයකට ලක්වීමත් අපිට පාඩුවක් වුණා’ මරිජා පැවැසීය. කෙන්යාව සමග පැවැති මූලික වටයේ පළමු තරගයේදීම ශෙනාල් ඩයස් වළලුකරේ ආබාධයකට ලක්වූ අතර ඉතිරි තරග 4ටම ඔහුට ක්‍රීඩා කිරීමට නොහැකි විය.නායක මරිජා සමග ගයාන් වීරරත්න සහ සාලිය කුමාර මීට පෙර හොංකොං සෙවන්ස් තරගාවලිය නියෝජනය කළ අතර සෙසු ක්‍රීඩකයන් සහභාගි වූයේ පළමුවරටය. මෙවර තරගාවලියේ දී හැව්ලොක්ස් ක්‍රීඩා සමාජයේ ධනුෂ්ක රංජන් ජාතික සත්සාමාජික කණ්ඩායමට පළමුවරට එක්විය. ඔහු සැමෝවා පිල සමග පැවැති තරගයේ දී විශිෂ්ට උත්සාහක දිනුමක් වාර්තා කිරීමට ද සමත්විය.‘ධනුෂ්කට හොඳ අනාගතයක් තියෙනවා. මම හිතන්නේ තව අවුරුදු 2ක් විතර යද්දී ඔහු විශිෂ්ට ක්‍රීඩකයෙක් වේවි’ මරිජා එසේ කීවේය.අන්තර්ජාතික රගර් සංගමයේ (IRB) සත් සාමාජික රගර් ශ්‍රේණිගත කිරීම්වල ඉදිරියෙන්ම පසුවන කණ්ඩායම් 15ක් සමග ශ්‍රී ලංකාව තරග වැදුණු මේ තරගාවලිය වාර්ෂිකව පැවැත්වෙන ලෝක සත් සාමාජික රගර් තරගමාලාවේ 7වැනි තරගාවලියයි. තරගාවලි 9කින් සමන්විත ලෝක සත් සාමාජික තරගමාලාවට ආසියාවෙන් සුදුසුකම් ලබන්නේ ජපානය හා හොංකොං රාජ්‍යය පමණි. එහෙත් පසුගිය වසරේ ආසියානු සත් සාමාජික තරගබිමේ විශිෂ්ට දස්කම් දක්වමින් තුන්වැනි තැන දිනා ගැනීම හේතුවෙන් ශ්‍රී ලංකාවට හොංකොං සෙවන්ස් තරගාවලිය නියෝජනය කිරීමේ අවස්ථාව හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=s1404013</link>
    <topic>දික්වැල්ල විජිත-වීරකැටිය රාජපක්ෂ රුහුණු මහ රන් හටන සූරියවැව දී</topic>
    <author>මාතර ක්‍රීඩා සහ දික්වැල්ල විශේෂ</author>
    <content>දික්වැල්ල විජිත විද්‍යාලය සහ වීරකැටිය රාජපක්ෂ විද්‍යාලය අතර පස්වැනි වරට පැවැත්වෙන 'රුහුණු මහ රන් හටන' වාර්ෂික ක්‍රිකට් තරගය මේ මස 4-5 දෙදින සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.විජිත විදුහල් පිලේ නායකයා ලෙස තෙවන වසරේ ක්‍රීඩක ප්‍රවීන් අබේසිංහත් උපනායකයා ලෙස ශෂික් ප්‍රවීන් කටයුතු කරයි. තෙවැනි වසරේ ක්‍රීඩක නාලක සඳරුවන් වීරකැටිය රාජපක්ෂ පිල මෙහෙයවන අතර යසංග මධුරංග උපනායකත්වය දරයි.මෙතෙක් පැවැති තරග 4ම ජය පරාජයෙන් තොරව කෙළවර වී තිබේ. වීරකැටිය රාජපක්ෂ විදුහල මෙවර තරගයේ සාත්කාරකත්වය දරයි.‍පසුගිය වසරේ විජිත විදුහල වෙනුවෙන් මහේල නම්බුහේවා නොදැවී රැස්කළ ලකුණු 103හා 2012 වසරේ රාජපක්ෂ විදුහලේ චරිත් සල්වතුර ලබාගත් කඩුලු 6 මෙතෙක් තරගාවලියේ වාර්තා වු හොඳම දක්ෂතා ලෙස සටහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=s1404014</link>
    <topic>ඌව මහා සංග්‍රාමය 4-5 බදුල්ලේ දී</topic>
    <author>ජ‍යසේන විජේනායක බදුල්ල දිස්ත්‍රික් සමූහ</author>
    <content>බදුල්ල ධර්මදූත මහ විදුහල සහ ඌව මහ විදුහල අතර 56 වැනි වරට පැවැත්වෙන වාර්ෂික 'ඌව මහ සංග්‍රාමය' ක්‍රිකට් තරගය මේ මස 4-5 දෙදින බදුල්ල ක්‍රිකට් ක්‍රීඩාංගණයේදී පැවැත්වේ. විදේශ සේවා නියුක්ති කාර්යාංශය හා ඩිලාන් පෙරේරා සහයෝගිතා පදනම මේ සදහා ප්‍රධාන අනුග්‍රහය ලබා දෙයි.ජනිත් චතුරංග ධර්මදුත කණ්ඩායම මෙහෙයවන අතර ඌව මහා විදුහල් කණ්ඩායමේ නායකයා ලෙස ටිරාන් රසල් ප්‍රනාන්දු කටයුතු කරයි.මෙතෙක් පැවැති තරගවලින් ඌව මහ විදුහල තරග 16 ක් ජයගෙන ඇති අතර බදුල්ල ධර්මදූත විදුහලට තරග 15 ක ජය හිමිවී ඇත. ධර්මදූත ආදි ශිෂ්‍ය ක්‍රීඩා සමාජය වන ඕල්ඩ්දූතියන්ස් ක්‍රීඩා සමාජය සහ ඌව මහ විදුහලේ ආදි ශිෂ්‍ය ක්‍රීඩා සමාජය වන ඌව වයිට්ස් ක්‍රීඩා සමාජය ඒකාබද්ධව ප්‍රථම වරට මෙවර තරගය සංවිධාන කර තිබේ. පුරා දෙදිනක් පැවැත්වෙන මේ තරගයේ රූපවාහිනී නිල ආවරණය කාර්ටන් ක්‍රීඩා චැනලය මගින් සිදු කරන අතර ඌව පළාතේ ක්‍රිකට් තරගයකට රූපවාහිනී චැනලයක් මගින් නිල ආවරණය ලබාදෙන ප්‍රථම අවස්ථාවද මෙය වන්නේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>01</day>
    </date>
    <link>http://www.dinamina.lk/2014/04/01/_art.asp?fn=f1404011</link>
    <topic>ජිනීවා තීන්දුව මැතිවරණ ප්‍රතිඵලයෙන් පුස්සක් වුණා</topic>
    <author/>
    <content>* ශ්‍රී ලංකාව පිළිබඳ අන්තර්ජාතික පරීක්ෂණයක අවශ්‍යතාව මතුකරමින් ජිනිවා මානව හිමිකම් කොමිසමේ ඡන්ද විමසීම සහ එයට පිළිතුරක් ලෙස සැලකිය හැකි දකුණ - බස්නාහිර පළාත් සභා මැතිවරණ ප්‍රතිඵලය ගැන ආචාර්ය ප්‍රතිභා මහානාමහේවා දැක්වූ අදහස් මෙසේය.පළාත් සභාව ව්‍යුහයේ මැද තිබෙන ආයතනයක්. ඊට ඉහළින් පාර්ලිමේන්තුවත් පහළින් පළාත් පාලන ආයතනත් පවතිනවා. පළාත් සභාවල බලය ගොඩනැඟෙන්නේ ප්‍රඥප්ති මඟින්. පළාත් සභාවට මධ්‍යම රජය සමඟ නිරන්තර ගනුදෙනුවක් පවත්වා ගැනීමට සිදුවෙනවා. ඒ නිසා සහයෝගයෙන් වැඩ කළ හැකි පිරිසකට බලය ලැබීම ස්ථාවරත්වය පැත්තෙන් වැදගත්.මැතිවරණ ප්‍රතිඵලයත් එක්ක ආණ්ඩුව ගෙන ගිය සංවර්ධන ක්‍රියාදාමය හා ප්‍රතිපත්ති නැවත වතාවක් අනුමත කර තිබෙන බව පෙනෙනවා. ඒ වගේම දේශීය හා විදේශීය බලවේගයන්ට ප්‍රබල පණිවිඩ කිහිපයක් මෙම මැතිවරණයෙන් ඡන්දදායකයන් ලබාදී තිබෙනවා.ජිනීවාවල තීන්දුව කුමක් වුවත් රජය සමඟ මෙරට ජනතාව සිටින බව මෙම මැතිවරණ ප්‍රතිඵලයෙන් පෙනෙනවා. වැදගත් වෙන්නේ ජිනීවාවලින් ලැබෙන තීන්දුව නෙමෙයි රටේ ජනතාව ලබාදෙන තීන්දුවයි. ආණ්ඩුව සමඟ ජනතාව සිටින බව ආසියා, අප්‍රිකා, මැදපෙරදිග කලාපයේ රටවල් රාශියක් දැක්කා. පකිස්ථානය ප්‍රමුඛ රටවල් රැසක සහය අපිට ලැබුණා. ඉන්දියාව වුවත් අපට විපක්ෂ වුණේ නෑ.අන්තර්ජාතික පරීක්ෂණයක් අවශ්‍ය නොවන බවටත්, එල්. එල්. ආර්. සී හා ජාතික මානව හිමිකම් වැඩසටහන වැනි දේශීය යාන්ත්‍රණයක් මගින් ප්‍රතිපසංවිධාන ක්‍රියාවලිය පවත්වාගෙන යා හැකි බවටත් මෙයින් අන්තර්ජාතික ප්‍රජාවට පණිවුඩයක් ලබාදී තිබෙනවා.බ්‍රිතාන්‍ය, අමෙරිකාව, කැනඩාව වැනි බටහිර රටවලට ජනතා තීන්දුවත් සමඟ නැවත සිතා බැලීමකට බල කෙරෙනවා. බටහිර බලවේග අපිට විරුද්ධව නැවත ක්‍රියාමාර්ග ගත්තත් මේ රටේ ජනතාව එක්සත්ව ආණ්ඩුවට සහය දෙන බව මෙම මැතිවරණයෙන් කියවෙනවා. එය ප්‍රබල ශක්තියකි.නිශ්චිත වශයෙන් රටවල් නම් කර මානව හිමිකම් චෝදනා ගෙන ඒම ගැන ඉන්දියාව මුලසිටම විරුද්ධත්වයක් දැක්වූවා. එහෙත් තමිල්නාඩු සාධකය නිසා 2012 හා 13දී ඉන්දියාව අපට විරුද්ධව ඡන්දය දුන්නා. දකුණු කොරියාව හැර ආසියාවේ සෑම රටක්ම ශ්‍රී ලංකාවට සහය ලබාදීම හෝ නැතහොත් නිහඬව සිටින බව ඉන්දියාවේ මානව හිමිකම් නියෝජිත දුලිප් සිං වටහා ගත්තා. ඉන්දියාව ආසියානු කලාපයේ බලවත් රටක් හැටියට ඔවුන්ගේ වගකීම අමතක කරනවා නම් එයින් ආසියානු රටවල සුහදතාවට හානියක් වන බව ඔවුන් වටහා ගත්තා. ඒ වගේම මෙවැනි යෝජනාවක් ඉන්දියාවට එරෙහිව කාශ්මීරය හෝ පන්ජාබය කේන්ද්‍ර කරගෙන බටහිර රටවලට ගෙන ආ හැකියි.ඒ වගේම මේ දිනවල ඉන්දියාවේ මැතිවරණය පැවැත්වෙනවා. එහිදී කිසිසේත් නැවත ලංකාවේ ඊළමක් හිස එසවීමට ඉඩ නොදෙන බවට නරේන්ද්‍ර සිං මෝඩි ප්‍රබල ප්‍රකාශයක් කළා. එයින් ඉන්දීය කොංග්‍රසයට බලවත් පණිවුඩයක් එරටින්ම ලැබුණා.මේ නිසා “තමිල්නාඩු පදයට නටන්නේ නැති බව” ඉන්දීය රජය පෙන්වූවා. ද්‍රවිඩ ජාතික සන්ධානයේත් රාජ්‍ය නොවන සංවිධානවලත් බලාපොරොත්තු මේ සිදුවීම් දෙකෙන්ම බිඳ වැටුණා.ජනතා සහය තිබෙන ආණ්ඩුවකට විරුද්ධව බලහත්කාරය පාවිච්චි කරන්න කොයිතරම් බලවත් රාජ්‍යයකට වුවත් හැකියාවක් නැහැ.එය ලෝක ඉතිහාසයේ නැවත නැවතත් තහවුරුව තිබෙන දෙයක්. අමෙරිකාවට, ලිබියාවට මැතිහත්වෙන්න හැකි වුණේ අරාබි ලීගයේ සහය ඔවුන්ට නොලැබුණ නිසයි. නමුත් ශ්‍රී ලංකාවේ තත්ත්වය එසේ නොවෙයි.සාක් කලාපයේ රටවල් ලංකාව සමඟ එකට සිටිනවා. ඉන්දියාව ඡන්දය දීමෙන් වැළකී සිටියත්, රටක් විශේෂිතව නම් කර යෝජනා ගෙන ඒම අසාධාරණ බවට කළ ප්‍රකාශය කුමන අ‍ර්ථයෙන් බැලුවත් වැදගත්. ඒ වගේම අන්තර්ජාතික ප්‍රජාව ප්‍රතිසංවිධාන ක්‍රියාවලියට උදව් කරනවා මිස එයට අකුල් නොහෙළිය යුතු බවට කියා සිටීමත් වැදගත්.සමඟි සන්ධානයක සාමාජික පක්ෂ ප්‍රතිපත්තිගරුක ලෙස එකට සිටිය යුතුයි. සමහර දේශපාලන පක්ෂ ආණ්ඩුව සමඟ සිටින අතරම මැතිවරණයේ දී තනි බලයක් පෙන්වීමට උත්සාහ කළා. එයට බස්නාහිර හා දකුණේ ජනතාව පිළිතුරක් දී තිබෙනවා. ඔවුන්ට දැන් ස්වයං තක්සේරුවකට යන්න වෙනවා.ආණ්ඩුව දිනවන අතරම ජනතාව එවැනි පක්ෂ ප්‍රතික්ෂේප කර තිබෙනවා. සන්ධානය සමඟ එකට සිටිය යුතු බව පෙන්වා තිබෙනවා. ආණ්ඩුව සමඟ එකට සිටින අතරම වෙනම තරග කර බලයක් පෙන්වීමට උත්සාහ කරනවා නම් එහෙම නැත්නම් සමඟිය දුර්වල කිරීමට උත්සාහ කරනවා නම් ජනතාව එය පිළිගන්නේ නැහැ.එය හොඳ දෙයක්. ජනතාව තමන්ගේ නියෝජිතයන් තෝරා ගැනීමේ දී අවධානයක් දක්වා තිබෙන බව පෙනෙනවා. ඕනෑම පක්ෂයක් අපේක්ෂකයෙක් නම් කිරීමේ දී ඒ ගැන කල්පනා කළ යුතුයි.පළාත් සභා ඡන්දය සම්බන්ධයෙන් ජනතාව උදාසීන ආකල්පයක සිටින බව මැතිවරණ ව්‍යාපාරය තුළදීත් දකින්න ලැබුණා. එයට හේතුව පළාත් සභා මැතිවරණය ජනාධිපතිවරණය හෝ මහ මැතිවරණය වැනි තීරණාත්මක ඡන්දයක් ලෙස නොසැලකීමයි. සමානුපාතික නියෝජන ක්‍රමය තුළ ජයග්‍රහණය කළ හැක්කේ යහමින් මුදල් වියදම් කළ හැකි අපේක්ෂකයන්ට බවට මතයක් ද තිබෙනවා. ඒ නිසා ඒ ගැන සිතාබැලීමක් කළ යුතුයි. මැතිවරණ ක්‍රමය වෙනස් කිරීම සඳහා පත් කළ දිනේෂ් ගුණවර්ධන කමිටුවේ වාර්තා සක්‍රීය කළ යුතු යි.ඕස්ට්‍රේලියාව, අමෙරිකාව වැනි රටවල ඡන්දය ප්‍රකාශ නොකළොත් දඩ මුදලක් අය කරනවා.ඒ නිසා ඡන්දය ප්‍රකාශ කිරීමට පෙලඹවීමක් ඇති කෙරෙනවා. ප්‍රජාතන්ත්‍රවාදයේ දී ජනතා සහභාගිත්වය වැදගත්.ඒ සඳහා මැතිවරණ හොඳම ක්‍රමයයි. තමන් කැමැති අපේක්ෂකයෙක්ට ඡන්දය ප්‍රකාශ කරන්න කියලා මැතිවරණ කොමසාරිස්වරයා ඉල්ලීමක් කළා. සෘජු ප්‍රජාතන්ත්‍රවාදය ක්‍රියාත්මක කිරීමට ඉඩ ලැබී ඇති මොහොතක එය භාවිතා කළ යුතුයි.උතුරු පළාත් සභා ඡන්දයේ දී එය ඊළමට කෙටි මාවතක් ලෙස භාවිතා කිරීමේ අවශ්‍යතාව ඔවුන් වටහා ගත්තා. නමුත් දකුණේ ජනතාව සැලකිය යුතු පිරිසක් ඡන්දය ප්‍රකාශ නොකිරීමෙන් ආණ්ඩුව ඉදිරිපත් කළ අදහස නොපිළිගත්තා කියලා කියන්න බැහැ. ඡන්දය ප්‍රකාශ කළ ඡන්ද දායකයින්ගෙන් බහුතරය ඉතාම ඉහළ අගයකින් ආණ්ඩුවේ මතය දිනවා තිබෙනවා.ත්‍රස්තවාදය අවසන් කර තිබෙන නිසා එහි ප්‍රතිඵල භුක්ති විඳිනවා මිස එය ආරක්ෂා කිරීමේ වගකීමක් සමහර දෙනෙක්ට අවබෝධ නොවෙන්න පුළුවන්. විපක්ෂයේ වේදිකාවෙන් මතු වුණේත් එවැනි තර්ක නමුත් ජනතාව එම මතය අනුමත කර නැති බව මැතිවරණ ප්‍රතිඵලයෙන් පෙනෙනවා.මේ මැතිවරණ ක්‍රමය තුළ අතුරු මැතිවරණ නැහැ. ඒ නිසා මහ මැතිවරණයක් අතර කාලයක ජනමතය දැන ගැනීමට හැකියාවක් නැහැ. ඒ නිසා කඩින් කඩ මැතිවරණ පැවැත්වීම එක්තරා විදිහක ජනමත විචාරණයක්.මැතිවරණය ජයගත් එක්සත් ජනතා නිදහස් සන්ධානය හා දෙවැනි තැනට පත් වූ එක්සත් ජාතික පක්ෂය අතර විශාල පරතරයක් තිබෙනවා. ශ්‍රී ලංකාවේ දේශපාලන යථාර්ථය අනුව තුන්වැනි බලවේගයකට ඉඩක් නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404022</link>
    <topic>මෙරට සරසවි සිසුන් 26 කට චීනයේඋසස් අධ්‍යාපනය හැදෑරීමට වරම්</topic>
    <author>සමන්මලී ප්‍රියශාන්ති</author>
    <content>මෙරට විශ්වවිද්‍යාල සිසුන් 26 දෙනකුට චීනයේ උසස් අධ්‍යාපනය හැදෑරීමට ශිෂ්‍යත්ව හිමි වේ.චීන රජය මගින් ශ්‍රී ලංකාවට පිරි නමා ඇති මෙම ශිෂ්‍යත්ව සඳහා සිසුන් තෝරා ගැනීම විවෘත සම්මුඛ සාකච්ඡාවක් පැවැත්වීමෙන් පසු සිදු කර තිබේ.ඒ අනුව මේ වසරේ දී වෛද්‍ය, ඉංජිනේරු, ගණකාධිකරණ, දෘශ්‍ය කලා සහ චීන භාෂාව ආදී ක්ෂේත්‍රයන් සඳහා පුර්ව උපාධි ශිෂ්‍යත්ව 10 ක්, පශ්චාත් උපාධි ශිෂ්‍යත්ව 16 ක් චීන රජය ශ්‍රී ලංකාවට ලබා දී ඇත.සුදුසුකම් ලැබු සිසුන්ට අදාළ ශිෂ්‍යත්ව ලිපි පිරි නැමීම පසුගිය දා උසස් අධ්‍යාපන ඇමැති එස්.බී.දිසානායක මහතාගේ ප්‍රධානත්වයෙන් සිදු කෙරිණි. එහිදී අදහස් දැක් වූ උසස් අධ්‍යාපන ඇමැති එස්.බී.දිසානායක මහතා සඳහන් කළේ ලෝකයේ ඉතා වේගයෙන් ඉහළට පැමිණෙන චීනය වැනි රටක උසස් අධ්‍යාපනය සඳහා පිටත්ව යන මෙම දරුවන් නැවත තම මව් රට වෙනුවෙන් සේවය කරනු ඇතැයි තමන් විශ්වාස කරන බවයි.මේ ශිෂ්‍යත්ව මෙරට දරුවන් වෙනුවෙන් ප්‍රදානය කිරීම පිළිබඳ ව චීන රජයට ස්තූතිවන්ත වන බවත් දිසානායක මහතා පැවසීය. මේ අවස්ථාවට උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න, අතිරේක ලේකම් (සංවර්ධන) පියසේන රණේපුර, සහකාර අධ්‍යක‍ෂ අරුණ ප්‍රභා පෙරේරා මහත්ම මහත්මිහු, ශිෂ්‍යත්ව ලාභිහු ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404023</link>
    <topic>ජාතික අලුත් සහල් මංගල්‍යයජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර, අමිල ප්‍රභාත් වනසිංහ සහ වෝල්ටර් දයාරත්න</author>
    <content>ජාතික අලුත් සහල් මංගල්‍යය ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුර ඵෙතිහාසික ශ්‍රී මහා බෝසමිඳු අභියස දී හෙට (3) උදෑසන පැවැත්වේ.අලුත් සහල් මංගල්‍යය මෙවර පැවැත්වෙන්නේ 47 වැනි වරට වන අතර මෙවර මංගල්‍යය සඳහා කෘෂි රසායනවලින් තොරව 2013-2014 මාස් කන්නයේ නිෂ්පාදනය කළ නැවුම් සහල් යොදා ගන්නා බව විශේෂ ව්‍යාපෘති ඇමැති එස්. එම්. චන්ද්‍රසේන මහතා ප්‍රකාශ කළේය.පසුගිය වසරේ අලුත් සහල් මංගල්‍යයට එක් වූ ජනාධිපති මහින්ද රාජපක්ෂ මහතා දුන් උපදෙසක් අනුව අලුත් සහල් මංගල්‍යයට කෘෂි රසායනවලින් තොර සහල් යොදා ගන්නා බවත් ඇමැතිවරයා පැවසීය.රට පුරා වෙසෙන ගොවි ජනතාව මාස් කන්නයේ නිෂ්පාදනය කළ සහල් ශ්‍රි මහා බෝ සමිඳුන් වෙත පූජා කිරීමට පැමිණෙන පෙරහැර උදෑසන 7ට ආරම්භ කිරීමට නියමිතය.අටමස්ථානාධිපති, උතුරු මැද පළාත් ප්‍රධාන සංඝනායක ආචාර්ය පල්ලේගම සිරිනිවාස නාහිමියන් ප්‍රමුඛ මහා සංඝරත්නයත් උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති එස්. එම්. රංජිත් සමරකෝන්, ඇමැති තිස්ස කරල්ලියැද්ද මහත්වරුන් ඇතුළු පිරිසක් ද මේ අවස්ථාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404024</link>
    <topic>අවතැන් වූ පවුල් 110කට ගෝඨාභය අතින් නව නිවාස</topic>
    <author>චන්ද්‍රිකා පෙරේරා</author>
    <content>මුලතිව් කෙප්පාපිලව් හා වෙල්ලමුල්ලවයික්කාල් ප්‍රදේශවල ඉදිකළ නව නිවාස 110ක් ත්‍රස්තවාදීන් හේතුවෙන් අවතැන්ව සිටි පවුල් වෙත ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතා අතින් හෙට(3) පරිත්‍යාග කරයි.නැවත පදිංචි කිරීමේ අමාත්‍යංශයේ සම්බන්ධීකරණයෙන් ලබාගත් මූල්‍ය ප්‍රතිපාදන මඟින් ශ්‍රී ලංකා යුද හමුදාවේ ශ්‍රමදායකත්වයෙන් ඉදිකළ මේ නිවාස 101ක් කෙප්පාපිලව් ප්‍රදේශයේ ඉදිකර ඇති අතර අනෙක් නවය වෙල්ලමුල්ලවයික්කාල් හි ස්ථාපිතය.මුලතිව් ගුවන් හමුදා කඳවුරට අයත් ප්‍රදේශයේ ඇති කඹුරු ඉඩම් ද ‍නිවාස පරිත්‍යාගයට සමගාමීව ප්‍රදේශයේ ගොවි ජනතාව වෙත වගාකිරීම සඳහා බාර ‍දීමට නියමිතය.කලක් එල්.ටී.ටී.ඊ ත්‍රස්තවාදීන් නතුකරගෙන තිබූ මේ ප්‍රදේශවල වගාබිම් හා නිවාස විනාශකර තිබුණු අතර පදිංචිකරුවන් දිවිගලවාගෙන රජයේ ප්‍රදේශ වෙත පලාවිත් අවතැන්ව සිටියහ.මානුෂික මෙහෙයුම මගින් ආරක්ෂක හමුදා 2009 වසරේදී මේ ප්‍රදේශ මුදාගෙන ත්‍රස්තවාදීන් අටවා තිබුණු මර උගුල් ඉවත්කර ආරක්ෂාව තහවුරු කර රජයට ලබාදීමෙන් පසු අවතැන්ව සිටි ප්‍රදේශවාසීන් වෙත හිමිකම පැවරිණි. මේ අනුව නැවත පදිංචියට පැමිණි නිවාසලාභීන් වෙත මෙසේ නව නිවාස තනා ලබාදීමේ කටයුතු සිදුකෙරෙන බව රාජ්‍ය ආරක්ෂක හා නාගරික සංවර්ධන අමාත්‍යංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404025</link>
    <topic>වියළි කාළගුණ තත්ත්වය හමුවේවිදුලිය කප්පාදුවක් නැහැ</topic>
    <author>චමීර ඇල්ලදෙණිය</author>
    <content>අධික වියළි කාළගුණ තත්ත්වය හමුවේ කප්පාදුවකින් තොරව විදුලිය ලබාදීමට සැලසුම් කර ඇති බව විදුලිබල මණ්ඩලයේ නියෝජ්‍ය සාමාන්‍ය අධිකාරී සෙනුජිත් දසනායක මහතා කියයි.දිවයිනට බලපා ඇති අධික නියං කාලගුණ තත්ත්වය හේතුවෙන් ජල විදුලි නිෂ්පාදනය මේ වන විට සියයට 15ක් පමණ දක්වා පහත වැටී ඇති බව විදුලිබල මණ්ඩලය පවසයි.සියයට 80ට වැඩි ප්‍රමාණයක් තාප බලාගාර වලින් විදුලි නිෂ්පාදනය කෙරෙන බව එම මණ්ඩලය සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040211</link>
    <topic>එජනිස ප්‍රසාද මන්ත්‍රී ධූරවලටනියෝජිතයෝ පත්කෙරේ</topic>
    <author>නිරූෂි විමලවීර සහ නුවන් කොඩිකාර</author>
    <content>බස්නාහිර හා දකුණු පළාත් සභා සඳහා එක්සත් ජනතා නිදහස් සන්ධානයට හිමි ප්‍රසාද මන්ත්‍රී ධූර සඳහා නියෝජිතයෝ පත්කෙරේ.ඒ අනුව බස්නාහිර පළාත් සභාවට කොළඹ දිස්ත්‍රික්කයෙන් තරග කළ නවුසර් ෆවුසි හා ගම්පහ දිස්ත්‍රික්කයෙන් තරග වැදුණු ඩී ලලන්ත ගුණසේකර මහත්වරුන් හා දකුණු පළාත් සභාවට ගාල්ල දිස්ත්‍රික්කයෙන් තරග වැද මනාප ඡන්ද 21019 ක් ලබාලත් දුල්ෂාන් කාරියවසම්, හම්බන්තොට දිස්ත්‍රික්කයෙන් තරග වැද මනාප ඡන්ද (19613) එස්. වී. පී පතිරණගේ මහත්වරුන්ගේ මෙසේ පත්කර ඇති බව එක්සත් ජනතා නිදහස් සන්ධානය පවසයි.මොවුන් සිව්දෙනා එම දිස්ත්‍රික්කවලින් තේරී පත්නොවූ ලයිස්තුවේ වැඩිම මනාප ඡන්ද ලබාගත් අපේක්ෂකයින් වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040212</link>
    <topic>සිංගප්පූරු විදේශ ඇමැතිශ්‍රී ලංකාවේ නිල සංචාරයක</topic>
    <author>මහින්ද අලුත්ගෙදර</author>
    <content>සිංගප්පූරු විදේශ කටයුතු සහ නීති කටයුතු පිළිබඳ ඇමැති කේ. ෂන්මුගම් මහතා සිවුදින නිල සංචාරයක් සඳහා අද (2) ශ්‍රී ලංකාවට පැමිණෙයි.ශ්‍රී ලංකාව සහ සිංගප්පූරුව අතර පවතින ද්වීපාර්ශ්වීය සබඳතා තවදුරටත් ශක්තිමත්කර ගැනීමේ අරමුණින් ශ්‍රී ලංකාවට පැමිණෙන ඇමැතිවරයා දෙරටට වැදගත්වන ගිවිසුම් කිහිපයකට අත්සන් තැබීමට ද නියමිත බව විදේශ කටයුතු අමාත්‍යාංශය පවසයි.ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා හමුවී ද්වීපාර්ශ්වික සාකච්ඡා පැවැත්වීමට බලාපොරොත්තුවන සිංගප්පූරු විදේශ කටයුතු සහ නීති කටයුතු පිළිබඳ ඇමැතිවරයා එයින් අනතුරුව ද්විත්ව බදුකරණය වැළැක්වීම සම්බන්ධයෙන් වන ගිවිසුමකට අත්සන් කිරීමට නියමිතව තිබේ. ශ්‍රී ලංකාවේ දේශීය ආදායම් දෙපාර්තමේන්තුව සහ සිංගප්පූරුවේ දේශීය ආදායම් අධිකාරිය ඒ වෙනුවෙන් අත්සන් තබයි.මේ අතර ශ්‍රී ලංකාවේ රැඳී සිටින කාලය තුළ ඒ මහතා කොළඹ දී පැවැත්වෙන විශේෂ උත්සවයකට සහභාගි වීමට නියමිත අතර ශ්‍රී ලංකාවේ ලක්ෂ්මන් කදිරගාමර් ජාත්‍යන්තර අධ්‍යයන ආයතනය සහ සිංගප්පූරුවේ දකුණු ආසියානු අධ්‍යයන ආයතනය ඒකාබද්ධව එය සංවිධානය කරයි. ශ්‍රී ලංකා ඩයස්පෝරාවේ විශ්වකෝෂය ද එළි දැක්වීමට නියමිතව ඇත.එළඹෙන 5 දා දක්වා කේ. ෂන්මුගම් මහතා ශ්‍රී ලංකාවේ රැඳී සිටින අතර ඒ අතරතුර අන්තර් ක්‍රියාකාරී සැසිවාරයකට ද සහභාගි වීමට නියමිත බව විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404026</link>
    <topic>සේරුවිල චෛත්‍යයේ පාදම හාරලා</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>පුරාවිද්‍යා දෙපාර්තමේන්තුවේ අවසරයකින් තොරව සේරුවිල චෛත්‍යයේ පාදම හාරා සිදුකර ඇති නවීකරණ කටයුතු පිළිබඳ පුරාවිද්‍යා අධ්‍යක්ෂ ජෙනරාල්ගේ නීරික්ෂණයන් තවදුරටත් විමර්ශන සිදුකර වාර්තාවක් ඉදිරිපත් කරන ලෙස මූතූර් මහේස්ත්‍රාත් අබ්දූල් පයාස් රසාක් සේරුනුවර පොලිසියට පෙරේදා (31) නියෝග කළේය.පාදම හාරා නවිකරණයන් කර ඇති බවත් ඒ සම්බන්ධයෙන් ප්‍රකාශ සටහන් කරගනිමින් පවතින බවත් සිද්ධිය සම්බන්ධයෙන් කිසිවකු අත්අඩංගුවට ගෙන නොමැති බවත් සේරුනුවර පොලිස් ස්ථානාධිපති පාදම හාරා ඇති සේරුවිල චෛත්‍ය ප්‍රධාන පොලිස් පරීක්ෂක පාලිත අමරතුංග මහතා අධිකරණය වෙත ඉදිරිපත්කළ වාර්තාව සලකා බලා මහේස්ත්‍රාත් වරයා මේ නියෝගය නිකුත් කෙරිණි.මේ සිදුවීම සම්බන්ධයෙන් පුරාවිද්‍යා දෙපාර්තමේන්තුව පොලිසියට කළ පැමිණිල්ලක් අනුව පොලිස් ස්ථානාධිපති වරයා බී වාර්තාවක් මඟින් අධිකරණයට කරුණු දක්වා තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404027</link>
    <topic>ලක්ෂ 27ක ව්‍යාජ මුදල් නෝට්ටු මුද්‍රණය කළ සැකකරුවකු කෑගල්ලේ දී අත්අඩංගුවට‍</topic>
    <author>රක්ෂණ ශ්‍රියන්ත හා බුලත්කොහුපිටිය සමූහ</author>
    <content>ලක්ෂ විසිහතක වටිනාකමින් යුතු ව්‍යාජ මුදල් නෝට්ටු තොගයක් සමඟ එම ව්‍යාජ මුදල් නෝට්ටු මුද්‍රණය කළ සැකකරුවකු කෑගල්ල ප්‍රදේශයේදී ඊයේ(01) අත්අඩංගුවට‍ ගෙන තිබේ.කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතාගේ අධීක්ෂණය යටතේ කරන ලද විශේෂ මෙහෙයුමකදී මේ ව්‍යාජ මුදල් නෝට්ටු තොගය හා සැකකරු අත්අඩංගුවට ගැනීමට හැකිවී තිබේ.අහස් ලියද්ද දීවල පල්ලෙගම කෑගල්ල ප්‍ර‍දේශයේ පදිංචිකරුවෙකු වන තිස් හැවිරිදි සැකකරු යුධ හමුදා සෙබළෙකු වන අතර මොහු යුධ හමුදා සෙබලෙකු ලෙස සේවය කරන්නෙකු බව පොලිස් මාධ්‍ය ප්‍රකාශක ජ්‍යේෂ්ඨ පොලිස් අධිකාරී අජිත් රෝහණ මහතා පවසයි.සැකකරුගේ නිවසේ තිබී රුපියල් ලක්ෂ විසි හතක ව්‍යාජ රුපියල් 5000 නෝට්ටු 520 ක්, ව්‍යජ රුපියල් දහසේ නෝට්ටු දහයක් , මුද්‍රණ යන්ත්‍රයක් , ලැප්ටෝප් පරිඝණකයක් ද අත්අඩංගුවට ගෙන ඇත.මේ ව්‍යජ රුපියල් පන්දහසේ නෝට්ටු වල අනුක්‍රමික අංකය වන්නේ R21-392082 වන අතර , ව්‍යාජ රුපියල් දහසේ නෝට්ටු වල අනුක්‍රමික අංකය වන්නේ S 37-686138 බව පොලිසිය පවසයි. ඉහත අංක සහිත ව්‍යාජ රුපියල් පන්දහසේ හෝ ව්‍යාජ රුපියල් දහසේ නෝට්ටු හමුවුවහොත් ළගම ඇති පොලිස් ස්ථානය වෙත භාරදෙන ලෙසට පොලිසිය ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404028</link>
    <topic>මහනුවර-මහියංගනය A 26 මාර්ගයේමාර්ග නීති කැඩූ රියැදුරන් 6කට දඩ</topic>
    <author>කරල්ලියද්ද සමුහ</author>
    <content>මහනුවර මහියංගනය A 26 මාර්ගයේ බීමතින් රිය ධාවනය කළ රියැදුරන් හා ජංගම දුරකථන භාවිත කරමින් බස් රථ ධාවනය කළ රියැදුරන් හය දෙනකුට තෙල්දෙනිය දිසා විනිසුරු රොහාන් ජයවර්ධන මහතා දැඩි ලෙස හා තරයේ අවවාද කරමින් ඊයේ දින රුපියල් තිස් දෙදහසක දඩයක් නියම කෙළේය.තෙල්දෙනිය නගරය හරහා මහනුවර දෙසට ධාවනය වු බස් රථ දෙකක රියදුරන් දෙදෙනක් ජංගම දුරකථන භාවිතා කරමින් එම බස් රථ ධාවනය කිරිම පිලිබඳ එම රියැදුරන් දෙදෙනාට රුපියල් දෙදහක (රුපියල් 2000/ක) දඩයක්ද, අධික ලෙස බීමත්ව ත්‍රි රෝද රථ ධාවනය කළ රියදුරන් දෙදෙනකුට රුපියල් විසිඑක් දහසක (රුපියල් 21,000/ක) දඩයක්ද, අනෙක් බීමත් රියදුරාට රුපියල් හත්දහස් පන්සියයක (7500/ක) දඩයක් නියමකරමින් ඔහු රියදුරු බල පත්‍රය මාස තුනකට අත්හිටු විමටත් තෙල්දෙනිය දිසා විනිසුරු රෝහාන් ජයවර්ධන මහතා එදිනම නියම කෙළේය.මේ ප්‍රධාන මාර්ගයේ දිවා කාලයේ දි හා රාත්‍රි කාලවල දී ජංගම දුරකථන භාවිතා කරමින් නොසැලකිලිමත් ලෙස තනි අතින් රිය ධාවනය කිරිම හා බීමතින් අධික වේගයෙන් රිය ධාවනය කිරිම හේතුවෙන් දිනපතා සිදුවන රිය අනතුරු වැඩි වී තිබෙන බව තෙල්දෙනිය පොලිසියේ රථවාහන අංශයේ ස්ථානාධිපති පොලිස් පරික්ෂක රණවීර මහතා ඇතුළු එම නිලධාරින් පවසයි. එවැනි රියැදුරන් දිවා රාත්‍රි දෙකේදිම වැටලිම් කරන බවත් ඒ මහතා වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n1404029</link>
    <topic>අගලවත්ත මූල්‍ය ආයතනයකට ගෙනයමින් තිබූලක්ෂ 50ක් කොල්ල කා පලායති</topic>
    <author>විජයානි එදිරිසිංහ</author>
    <content>අගලවත්ත ප්‍රදේශයේ පෞද්ගලික මූල්‍ය ආයතනයකට ගෙනයමින් තිබූ රුපියල් ලක්ෂ පනහක මුදලක් ඊයේ (1) පෙරවරුවේ අගලවත්ත ප්‍රදේශයේ දී නාඳුනන දෙදෙනකු විසින් කොල්ල කා පලාගොස් තිබේ.සැකකරුවන් දෙදෙනා යතුරු පැදියකින් පැමිණ මුදල් තිබූ වෑන් රථය හරස් කර එහි සිටි අයට මරණීය තර්ජන එල්ල කර මුදල් බෑගය පැහැරගෙන පලා ගොස් ඇත.මොවුන් හිස්වැසුම් සහ මුහුණු ආවරණ යොදාගෙන තිබූ නිසා මෙතෙක් හඳුනාගැනීමට නොහැකිව තිබේ.කෙසේ වුවද මේ වෑන් රථයේ මෙතරම් විශාල මුදලක් තිබෙන බවට කොල්ලකරුවන් යම් කිසි ආකාරයකින් දැනුවත්වීමක් සිදුවී ඇත. එම නිසා මේ කොල්ලය එම ආයතනයේ යම් කිසිවකුගේ සහාය මත සැලසුම් සහගතව සිදුවූවක්ද යන්න පිළිබඳව හෙළිකර ගැනීමටද පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040210</link>
    <topic>බස්නාහිරට තරඟ කළ කොළඹ නාගරික මන්ත්‍රීවරු 13ක් පරදී</topic>
    <author>නිරූෂි විමලවීර</author>
    <content>කොළඹ මහා නගර සභාවෙන් බස්නාහිර පළාත් සභාවට තරඟ කළ නාගරික මන්ත්‍රීවරු දහසය(16) දෙනෙක් අතරින් නාගරික මන්ත්‍රිවරු දහතුන් දෙනෙක් පරාජයට පත්ව තිබේ.පළාත් සභාවට තරඟ කළ නාගරික මන්ත්‍රීවරු අතරින් මන්ත්‍රිවරු තිදෙනෙක් පමණක් බස්නාහිර පළාත් සභාවට තේරී පත්වී ඇත.බස්නාහිර ජනතා පක්ෂය නියෝජනය කළ එස් .කුහවර්දන් ,එජාපය නියෝජනය කළ අනුරාධ විමලරත්න , හා ජවිපෙ නියෝජනය කළ සුනිල් වටගල යන නාගරික මන්ත්‍රිවරු එසේ බස්නාහිර පළාත් සභාවට තේරී පත් විය.බස්නාහිර ජනතා පක්ෂය නියෝජනය කරමින් නාගරික මන්ත්‍රිවරු පස් දෙනෙක්ද,එජාපය නියෝජනය කරමින් නාගරික මන්ත්‍රිවරු හතර දෙනෙක්ද, සන්ධානය නියෝජනය කරමින් නාගරික මන්ත්‍රිවරු දෙදෙනෙක්ද, මුස්ලිම් කොංග්‍රසය නියෝජනය කරමින් නාගරික මන්ත්‍රිවරු දෙදෙනෙක්ද,ජවිපෙ හා ස්වාධින කණ්ඩායමක් නියෝජනය කරමින් මන්ත්‍රිවරු දෙදෙනෙක්ද, බස්නාහිර පළාත් සභාවට තරඟ කොට පරාජයට පත්ව තිබේ.බස්නාහිර පළාත් සභාවට මන්ත්‍රිවරු තිදෙනෙක් තේරී පත්විමෙන් කොළඹ මහා නගර සභාවේ හිස් වන අසුන් තුන සඳහා එජාපයෙන් ‍‍එස් .ආනන්දන් මහතාද ජවිපෙන් හේමන්ත වීරකෝන් මහතාද අප්‍රේල් 28 වැනිදා රැස් වෙන කොළඹ මහා නගර සභාවේ මාසික රැස්විමේදි නවක මන්ත්‍රිවරු ලෙස දිවුරුම් දිමට නියමිතය.බස්නාහිර ජනතා පක්ෂයෙන් නගර සභාවට තෝරා පත් කෙරෙන මන්ත්‍රිවරයා කවුද යන්න ඉදිරි සතියේ රැස් වෙන පක්ෂ දේශපාලන මණ්ඩලය තිරණයක් බව එම පක්ෂයේ නායක මනෝ ගනේෂන් මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040213</link>
    <topic>නිසි කලට වර්ෂාව පතා විදුලිබල මණ්ඩලයේ පැන් පූජා මහෝත්සවයශ්‍රී මහා බෝ සමිඳුන් අබියස දී</topic>
    <author>චමීර ඇල්ලදෙනිය සහ හි‍ඳෝගම සමූහ</author>
    <content>වියලි කාලගුණය පහව ගොස්, නිසි කලට වර්ෂාව අපේක්ෂාවෙන් ලංකා විදුලිබල මණ්ඩලය වාර්ෂිකව සිදුකරන පැන් පූජා මහෝත්සවය විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ප්‍රධානත්වයෙන් පැන් පූජා මහෝත්ස‍වය ජය ශ්‍රී මහා බෝ සමිඳුන් අබියස දී පෙරේදා (31) පැවැත්විණි. ජල විදුලි බලාගාර ආශ්‍රිත ජලාශයන්ගෙන් රැගෙන ආ පැන් කල 12 ක් රුවන්වැලි සෑ රදුන් වටා පැදකුණු කිරීමෙන් අනතුරුව නීතිඥ පවිත්‍රා වන්නිආරච්චි මැතිනිය විසින් ජය ශ්‍රී මහා බෝ සමිඳුන්ට පිළිගන්වනු ලැබීය.ජය ශ්‍රී මහා බෝ මළුවේ නෙළුම් මල් අතුරා, එම පරිශ්‍රයේ සිට රුවන්වැලිසෑය දක්වා මගදෙපස පහන් 4000 ක් දල්වනු ලැබීය. මේ අතර 31 දින අළුයම ජය ශ්‍රී මහා බෝධීන් වහන්සේ අබියස, සතර වාහල්කඩ කිරි ඉතිරවීම සිදුකළ අතර දහවල් මහා සංඝරත්නය විෂයෙහි දානමය පින්කමක්ද පැවැත්විණි.අටමස්ථානාධිපති පල්ලේගම සිරිනිවාස මාහනායක ස්වාමීන් වහන්සේ සහ රුවන්වැලි සෑ අධිපති පල්ලේගම හේමරතන නායක හිමිපාණන් ඇතුළු මහා සංඝරත්නයේ සහභාගීත්වයෙන් පැවති මෙම පැන් පූජා මහෝත්සවයේ ප්‍රධාන අරමුණ වන්නේ, ජල විදුලි බලාගාර ආශ්‍රිත ප්‍රදේශ සඳහා වැසි අපේක්ෂා කිරීමයි.මෙම අවස්ථාවට වාරිමාර්ග හා ජල කළමනාකරණ නියෝජ්‍ය ඇමැති ඩබ්.බී. ඒකනායක, සබරගමුව පළාත්සභා සභාපති කංචන ජයරත්න, ලංකා විදුලිබල මණ්ඩලයේ සභාපති ඩබ්. බී. ගනේගල,සාමාන්‍යාධිකාරි ශවින්ද්‍රනාත් ප්‍රනාන්දු, ක්‍රියාකාරී අධ්‍යක්ෂ දීප්ති කුලරත්න, අතිරේක සාමාන්‍යාධිකාරි එම්.සී. වික්‍රමසේකර, උතුරුමැද පළාත් නියෝජ්‍ය සාමාන්‍යාධිකාරි පියසිරි ගුණසිංහ යන මහත්වරුන් ඇතුළු විදුලිබල හා බලශක්ති අමාත්‍යාංශයේත් ලංකා විදුලිබල මණ්ඩලයේත් ‍ජ්‍යේෂ්ඨ නිලධාරීන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040214</link>
    <topic>රාජ්‍ය නොවන පරිසර සංවිධානඅධිකාරියේ ලියාපදිංචි කෙරේ</topic>
    <author>ශීලා උඩුවර</author>
    <content>පරිසර සංරක්ෂණ කාර්යයේ නියැලී සිටින සියලුම රාජ්‍ය නොවන පරිසර සංවිධාන මධ්‍යම පරිසර අධිකාරියේ ලියාපදිංචි කිරීමට පියවර ගනී.එසේ ලියාපදිංචි කර එම සංවිධාන සමඟ ඒකාබද්ධ පරිසර සංවර්ධන වැඩපිළිවෙළක් ක්‍රියාත්මක කරන බව ද අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම මහතා පවසයි.පරිසර සංරක්ෂණ කාර්යයේ නිරතවන හා ඒ පිළිබඳ උනන්දුවක් දක්වන අති විශාල පිරිසක් මේ වන විට ශ්‍රී ලංකාවේ විවිධ ප්‍රදේශවල ක්‍රියාත්මක වෙමින් විශාල මෙහෙවරක් ඉටු කරන බවත්, එය අගය කරන බවත් පවසන මධ්‍යම පරසර අධිකාරිය එහෙත් යම් යම් ස්ථානයන්හි සිදුවන පරිසර දූෂණයන් හා සංවර්ධන ව්‍යාපෘති පිළිබඳ රාජ්‍ය නොවන සංවිධාන යැයි කියා ගන්නා ඇතැම් සංවිධාන නියම ස්වභාවය වෙනුවට අතිශයෝක්තියෙන් විද්‍යාත්මක නොවන තොරතුරු ඉදිරිපත් කරමින් හානිදායක කර්තව්‍යයක නිරතව සිටීම නිසා මෙම පියවර ගැනීමට සිදුවන බව පවසයි.පරිසර දූෂණයන් හා නීති විරෝධි පරිසර ක්‍රියාවන් සම්බන්ධයෙන් රාජ්‍ය නොවන සංවිධාන පෙන්වා දෙන ඇතැම් පරිසර දූෂණ තත්වයන් පිළිබඳ මධ්‍යම පරිසර අධිකාරිය කරනු ලබන නිරික්ෂණයන් මගින් පෙනී ගොස් ඇත්තේ ඒවා පදනම් විරහිත ඒවා බවත්, රාජ්‍ය නොවන සංවිධාන හෝ වෙනත් ප්‍රජා මූල සංවිධාන ප්‍රකාශ නිකුත් කළ යුත්තේ සමාජයට අගතියක් නොවන ආකාරයට බවත් අධිකාරිය කියයි.එසේම මධ්‍යම පරිසර අධිකාරියේ ලියාපදිංචි වී ඇති පරිසර සංවිධාන බොහොමයක් අක්‍රිය තත්ත්වයේ පවතින අතර ඒවා යාවත්කාලීන කරමින් ඔවුන් සියලු දෙනාම නැවත ලියාපදිංචි කිරිම ද මේ යටතේ සිදු කෙරෙයි.මෙසේ ලියාපදිංචි වීමට බලාපොරොත්තුවන සංවිධාන මධ්‍යම පරිසර අධිකාරියෙන් ලබාගත් අයදුම් පත්‍රයක් පුරවා එවිය යුතුය. මූලික අවශ්‍යතා සම්පූර්ණ කරන සංවිධාන වෙත මධ්‍යම පරිසර අධිකාරිය ලියාපදිංචි අංකයක් සමඟ ලිපියක් නිකුත් කරන බව අලහප්පෙරුම මහතා පැවැසීය.අයදුම්පත් එවිය යුතු ලිපිනය,නියෝජ්‍ය අධ්‍යක්ෂ ජනරාල්, (පරිසර අධ්‍යාපන හා දැනුවත් කිරීම් අංශය) මධ්‍යම පරිසර අධිකාරිය, ඩෙන්සිල් කොබ්බෑකඩුව මාවත, බත්තර මුල්ල.අවශ්‍ය අයට දුරකතන අංක 0112-2873449 වෙතින් වැඩි විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040215</link>
    <topic>ප්‍රජා අයිතිය අහිමි ‍ෆොන්සේකාට ඡන්දය භාවිත කිරීමට බෑ</topic>
    <author/>
    <content>ප්‍රජා අයිතිය අහිමි ‍ෆොන්සේකා මහතාට මෙරට ව්‍යවස්ථාවට අනුකූලව මැතිවරණයකට තරඟකිරීමට හෝ ඡන්දය භාවිතා කිරීමට අයිතියක් නොමැති බව ශ්‍රී ලංකා නීතිඥ සංගමයේ හිටපු ලේකම් සංජය ගමගේ මහතා පැවැසීය.ප්‍රජා අයිතිය අහිමි අයකුට යළි එය ලබාදිය හැක්කේ ජනාධිපතිවරයකුට පමණක් බවද හෙතෙම කීවේය.‍ෆොන්සේකා මහතාට ජනාධිපතිතුමන් සමාව ලබාදුන්නද ප්‍රජා අයිතිය ලබාදීමක් සිදු නොකර ඇති බව ගමගේ මහතා ප්‍රකාශ කළේය.ප්‍රජා අයිතිය අහිමි යම් අයකුට ඡන්දය භාවිතා කළ හැකිවුවත් මැතිවරණයකට ඉදිරිපත්විය නොහැකි බව නීතිඥ උදය ගම්මන්පිල මහතා පැවැසීය.සිරගෙදර මාස 6කට අධික කාලයක් දඬුවම් විඳ ඇත්නම් ප්‍රජා අයිතිය අහිමි වන බවත් ෆොන්සේකා මහතා මාස 06 වැඩි කාලයක් සිරදඬුවම් විඳ ඇති බවත් හෙතෙම කීවේය.ජනාධිපති සමාව ලබාදීමේදී පනවා ඇති කොන්දේසි අනුව ඡන්දයකට ඉදිරිපත් වන කාලසීමාව තීරණය වන බව පැවැසූ ඒ මහතා නිදහස් වූ දිනයේ සිට ද, සිරගෙදර සිටි කාලසීමාවේ සිට ද යන්න කොන්දේසිවල සඳහන්වී ඇති බව කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040216</link>
    <topic>මෙවර ලෝක තරුණ සමුළුව සංවිධානයට අන්තර්ජාතික කාර්ය සාධන බළකායක්</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පැවැත්වෙන ‘2014 ලෝක තරුණ සමුළුව‘ පිළිබඳ දැනුවත් කිරීම් සහ සංවිධාන කටයුතු සඳහා අන්තර් ජාතික කාර්ය සාධන බලකායක් ස්ථාපිත කිරීමට යෞවන කටයුතු හා නිපුණතා සංවර්ධන අමාත්‍යාංශය පියවර ගෙන ඇත.මෙම සමුළුව සඳහා විදෙස් රටවල තරුණ කටයුතු ඇමැතිවරුන් සහ තරුණයින් 1500ක් පමණ පැමිණීමට නියමිතය. මේ සඳහා ශ්‍රී ලංකාවේ තරුණ තරුණයින්ට සහභාගීවට අවස්ථාව ලබාදීමටද යෞවන කටයුතු අමාත්‍යාංශය පියවර ගෙන තිබේ. සමුළුව නැරඹීම සඳහා ද 1500ක අසාන්න තරුණ පිරිසකට අවස්ථාව ලබාදීමට කටයුතු කර ඇත.wcy2014.com වෙබ් අඩවියේ තිබෙන අයඳුම්පත පුරවා එවීමෙන් මෙම සමුළුවට සහභාගීවීමට අවස්ථාව ලබා ගත හැකිය. ලෝක තරුණ සමුළුව වෙනුවෙන් රුපියල් මිලියන 600ක් පමණ වැය කිරීමට යෞවන හා නිපුණතා සංවර්ධන අමාත්‍යාංශය සැලසුම් කර ඇති අතර, මේ සඳහා 2013 අය වැයෙන් හා 2014 අය වැයෙන් මුදල් ප්‍රතිපාදන වෙන් කර තිබේ .එම සමුළුවට අවශ්‍ය මූල්‍ය ප්‍රතිපාදන පෞද්ගලික අංශයෙන් හා ව්‍යාපාරික ප්‍රජාවගෙන් ලබා ගැනීමටද යෞවන කටයුතු අමාත්‍යාංශය පියවර ගෙන තිබේ. රටවල් සියයටකට පමණ මේ වන විට ලෝක තරුණ සමුළුව සඳහා ආරාධනා කර ඇති අතර, තරුණ තරුණියන් 3000ක් පමණ මෙයට සහභාගී වේ යැයි අපේක්ෂා කෙරේ.මෙම සමුළුවට සහභාගී වීම සඳහා රටවල් සියයකට ආරාධනා කර ඇති බව යෞවන හා නිපුණතා සංවර්ධන ඇමැති ඩලස් අලහප්පෙරුම මහතා පවසයි. ශ්‍රී ලාංකේය තරුණයට ජාත්‍යන්තරයේ අභිමානය ලබාදීමටත්, ඉතිහාසයේ මෙරට තරුණයාට සිදුවූ සමාජ, අධ්‍යාපනික හා සංස්කෘතික අසාධාරණ නැවත නොවීමට තරුණ ප්‍රඥප්තියක් මෙවර සමුළුවට ඉදිරිපත් කරනව බවද ඇමැතිවරයා අවධාරණය කළේය.කොළඹ ප්‍රකාශනය නමින් තරුණ සමුළුවේ යෝජනා අදහස් හා යෝජනා ඉදිරිපත් කිරීමට ද මෙම සමුළුවෙන් පසුව පියවර ගන්නා බව යෞවන හා නිපුණතා සංවර්ධන ඇමැති ඩලස් අලහප්පෙරුම මහතා කියයි.මීළඟ සියවසේ තරුණයා වෙනුවෙන් ඉදිරිපත් කරන හොඳම ලියවිල්ල වනු ඇතැයිද ඇමැතිවරයා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040217</link>
    <topic>දේවදාස ගේ නිවසේ සැදෑ සාදයක් ආපු කෙනෙක් සූර් වෙලා හැඳි ජරමරයක්</topic>
    <author>හල්දුම්මුල්ල සමූහ</author>
    <content>අපි ඔහු ‘දේවදාස’ නමින් හඳුන්වමු. නම මනංකල්පිත වූවද සිද්ධිය සැබෑ බවත් මේ ලියුම්කරුද මේ අවස්ථාවට සහභාගි වූ බවත් සඳහන් කෙරෙයි. මාතුඹුර ප්‍රදේශයේ තෙමහල් නිවසක් තැනූ දේවදාස ගෙට පිවිසෙන දිනයේදී සුහද සාදයක් පැවැත්වීය.මේ උත්සවයට ඔහු, ඔහුගේ නිවස ඉදිකළ කොන්ත්‍රාත්කරුට හා එහි වැඩ කළ සේවකයින් සියලු දෙනාටද ආරාධනා කිරීමට අමතක නොකළේය. සියලු දෙනාම පැමිණි හෙයින් එදින රාත්‍රී ආහාරයට පෙර රට බීමවලින් ඔවුනට සංග්‍රහ කිරීමට දේවදාස කටයුතු සූදානම් කර තිබිණි.පදමට වැදුනු තරුණ පිරිස ආහාර ගැනීමට ගියහ. මේ අය අතර සිටි එක් සේවකයෙකුට හොඳටම වැඩිය. රතු ඉර ඉක්මවා ගොසිනි. කතාවද අන් අයට වඩා වැඩි ය. හැඳි ගෑරපු සමග කෑම මේසය නියමාකාරයට පිළියෙල කර තිබිණි.වෙරි වී සිටි පුද්ගලයා එහෙට මෙහෙට වැනෙමින් තරමක් අපහසුවෙන් වෑංජන ඔහුගේ පිඟානට දමා ගත්තේය. ඇවිත් මේසයේ අසුන් ගත්තේය. දැන්, ඔහුට උභතෝකෝටික ප්‍රශ්නයකි.“කවුරු හරි කෙනෙක් මෙතන තියෙන හැඳි ඔක්කොම නමලා තියෙනවා!” ඔහු ඒ හැඳි දිගහැරීමට පටන් ගත්තේය. ඒ උත්සාහයේදී හැඳි කිහිපයක්ම කැඩිනි.මෙය බලා සිටි අනෙක් පිරිස නිවැසියන්ට නෑසෙන පරිදි මෙසේ කියා සිටියහ. “මෝඩයා...මේ හැඳි කවුරුවත් නමලා නැහැ. හැඳි හදලා තියෙන්නේ එහෙම තමයි.”එතැන සිනා සාගරයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040218</link>
    <topic>ජාතික මදුරු මර්දන සතිය අද සිට</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන සතිය අද (2) සිට 8 වැනිදා දක්වා කාලය තුළ ක්‍රියාත්මක කෙරේ.අප්‍රේල් මාසයේ දී ඩෙංගු මදුරු ව්‍යාප්තිය ඉහළ යාම සෑම වර්ෂයක දී ම සිදු වන අතර මැයි මාසය වන විට වර්ෂාව ලැබීමත් සමඟ මදුරු ඝනත්වය ඉහළ යාම සිදු වන්නේ යැයි ද සෞඛ්‍ය ඇමැති මෛත්‍රීපාල සිරි‍සේන මහතා පවසයි.ඒ නිමිත්තෙන් මෙවැනි ජාතික මදුරු මර්දන සතියක් ප්‍රකාශයට පත් කිරීමට කටයුතු කළ බව ද ඇමැතිවරයා පැවැසීය.බණ්ඩාරනායක අන්තර්ජාතික අනුස්මරණ සම්මන්ත්‍රණ ශාලාවේ පැවැති වාහක ජනක රෝග පාලනය පිළිබඳ සම්මන්‍ත්‍රණයට සහභාගි වෙමින් ඇමැතිවරයා මේ බව ඊයේ (1) ප්‍රකාශ කළේය.ඩෙංගු මදුරු මර්දනය සඳහා වන ‍ජනාධිපති කාර්ය සාධක බලකාය සහ ජාතික මදුරු මර්දන සති ප්‍රකාශයට පත් කිරීම නිසා මදුරු උවදුර සැලකිය යුතු මට්ටමකින් ජයග්‍රහණය කිරීමට හැකි වූ බව ද ඇමැතිවරයා පැවැසීය.ජාතික මදුරු මර්දන සතිය තුළ දී තමන්ගේ ආයතනයට පැවරී ඇති කාර්ය නිවැරදිව කළේ ද යන්න හෘද සාක්ෂියට එකඟව විමසා බැලීමෙන් මදුරු උවදුර ජයග්‍රහණය කළ හැකි යැයි ද ඇමැතිවරයා පැවැසුවේය.පසුගිය වසර හතර තුළ මදුරු මර්දන සති හතක් ප්‍රකාශයට පත් කළ බවත් ඒ සෑම අවස්ථාවක දී ම මදුරු මර්දන සතියක් ප්‍රකාශයට පත් කළේ මදුරු මර්දනය සඳහා සියලුදෙනාගේ දායකත්වය ලබා ගැනීමට බවත් ඇමැතිවරයා කීය.‍මදුරුවන්, මැස්සන් යනාදීන්ගෙන් බෝ වන රෝග වාහක රෝග ලෙස හඳුන්වන අතර සියලු අමාත්‍යාංශ සහ මහජනතාව එක්ව වාහක රෝග මර්දනයට කටයුතු කළ යුතු බව ඇමැතිවරයා මතක් කළේය.වාහක රෝග මර්දනය හා කළමනාකරණය සම්බන්ධයෙන් සාකච්ඡා කිරීම පමණක් ප්‍රමාණවත් නොවන බවත් ප්‍රායෝගිකව මේ වැඩසටහන් ක්‍රියාත්මක කිරීම සඳහා අවශ්‍ය වැඩපිළිවෙළ සැලසුම් කිරීම නිලධාරීන්ගේ වගකීමක් බවත් ඇමැතිවරයා කීය.මේ අවස්ථාවට ජ්‍යෙෂ්ඨ ඇමැති මහාචාර්ය තිස්ස විතාරණ, සෞඛ්‍ය ලේකම් වෛද්‍ය නිහාල් ජයතිලක, අතිරේක ලේකම් වෛද්‍ය අමල් හර්ෂ ද සිල්වා, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරු ද, ලෝක සෞඛ්‍ය සංවිධානයේ නියෝජිතයන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040219</link>
    <topic>ජීනීවා නව නිර්මාණ ප්‍රදර්ශනයට යනසිසුන්ට අමාත්‍යාංශය අනුග්‍රහය දක්වයි</topic>
    <author>සමන්මලි ප්‍රියශාන්ති</author>
    <content>ස්විස්ටර්ලන්තයේ ජීනීවා නුවර දී අද (2) සිට 6 වැනිදා දක්වා පැවැත්වෙන 42 වැනි ජාත්‍යන්තර නව නිර්මාණ ප්‍රදර්ශනය නියෝජනය කරන මෙරට විශ්වවිද්‍යාල සිසුන්ට උසස් අධ්‍යාපන අමාත්‍යංශයෙන් අනුග්‍රාහකත්වය සැපයීමට කටයුතු කරයි.පේරාදෙණිය විශ්වවිද්‍යාලයේ ජී.වී.එම්. පී. ගල්ගමුව සිසුවා සහ මොරටුව විශ්වවිද්‍යාලයේ එම්.ඒ. ෆිරෝස් සිසුවා මෙවර එම ප්‍රදර්ශනය සඳහා නව නිර්මාණ ඉදිරිපත් කරන අතර ඔවුන් දෙදෙනා වෙනුවෙන් උසස් අධ්‍යාපන අමාත්‍යාංශය පූර්ණ අනුග්‍රාහකත්වය සපයනු ලැබේ.ඊට අදාළ අනුග්‍රාහක ලිපි ප්‍රදානය පසුගියදා උසස් අධ්‍යාපන අමාත්‍ය එස්.බී. දිසානායක මහතාගේ සහ අමාත්‍යාංශ ලේකම් ආචාර්ය සුනිල් ජයන්ත නවරත්න මහතාගේ සහභාගීත්වයෙන් උසස් අධ්‍යාපන අමාත්‍යාංශයේ දී සිදු කෙරිණි.ශ්‍රී ලංකා නව නිර්මාණකරුවන්ගේ සංගමය සහ උසස් අධ්‍යාපන අමාත්‍යාංශය ඒකාබද්ධව සංවිධාන කරන ලද නව නිර්මාණ ඇගයීමේ වැඩසටහනක් මඟින් මෙම ශිෂ්‍යයන් තෝරා ගෙන තිබේ.පේරාදෙණිය විශ්වවිද්‍යාලයේ ජී.වී.එම්.පී. ගල්ගමුව සහ මොහොමඩ් ඉෂාඩ් යන ශිෂ්‍යයන්ගේ සාමූහික නිර්මාණයක් වන 'පසු ප්‍රසව රුධිර වහනය පාලනය කිරීමට යොදා ගත හැකි වැඩිදියුණු කළ කොණ්ඩම් කැතීටය' සහ මොරටුව විශ්වවිද්‍යාලයේ එම්.ඒ. ෆිරෝස් ශිෂ්‍යයා විසින් නිර්මාණය කරන ලද උෂ්ණත්වය අනූව ස්වයංක්‍රීයව වෙනස්වන විදුලි පංකාව මෙම ජාත්‍යන්තර ප්‍රදර්ශනය සඳහා ඉදිරිපත් කිරීමට නියමිතය.ලෝකයේ පැවැත්වෙන ප්‍රමුඛතම නව නිර්මාණ ප්‍රදර්ශනය වන ජිනීවා ජාත්‍යන්තර නව නිර්මාණ ප්‍රදර්ශනය සඳහා රටවල් 45ක් නියෝජනය කරමින් නිර්මාණකරුවන් 790 දෙනෙක් සහභාගී වන අතර නව නිර්මාණ දහසකට අධික ප්‍රමාණයක් ඉදිරිපත් කරයි. පසුගිය වසරේ දී මෙම ප්‍රදර්ශනයට ඉදිරිපත් වූ මංජු ගුණවර්ධන විසින් සිය නිර්මාණය සඳහා රන් පදක්කමක් සහ රිදී පදක්කමක් දිනා ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040220</link>
    <topic>මාස තුනකදී දුම්රිය දෙපාර්තමේන්තුවටරු.4,335,137ක දඩ ආදායමක්</topic>
    <author>නිමල් රාජපක්ෂ</author>
    <content>අධිබර ප්‍රවාහනය ,හිග බදු මුදල් , ප්‍රවේශ පත්‍ර නොමැතිව හා ඉහළ පන්තියේ ගමන් කළ මගීන් , 1228 ක් ගත වු මාස තුන ඇතුළත කොටු කැර රුපියල් හතළිස් තුන් ලක්ෂ තිස්පන්දාස් එකසිය තිස් හතක දඩ ආදායමක් ලබා ගැනීමට දුම්රිය දෙපාර්තමේන්තුව සමත්වී ඇත.මෙසේ දඩ ආදායමක් උපායාගෙන ඇත්තේ මුහුදු බඩ ,කැළණි වැලි, පුත්තලම් හා ප්‍රධාන මාර්ගයේ ධාවනය වු දුම්රියවලින් හා දුම්රිය ස්ථානවලින් හා දුම්රිය රක්ෂිතවලින් බව දුම්රිය ආරක්ෂක සේවා අධිකාරී සේනක ජයසේන මහතා පවසයි.දුම්රිය දේපලවලින් බදු අය කැර ගැනීම් ,දුම්රියේ අධිබර ප්‍රවාහනය කළ මගීන්, දුම්රියේ අනවසර වෙළෙදුන් , දුම්රියට ගල් ගැසු අය , දුම්රිය හරස් මාර්ගවල රේල් ගේට්ටු කැඩු අය ඇතුළු 119 දෙනකු කොටු කැර දුම්රිය දෙපාර්තුමේන්තුව මගින් අයකළ දඩ හා අධිකරණ වෙත ඉදිරිපත්කොට රුපියල් දොළොස් ලක්ෂ තිස් අටදාස් තුන්සිය හැටපහක දඩ මුදලක් අය කර ගැනීමට දුම්රිය ආරක්ෂක නිලධාරීන් සමත් වී ඇත.සාගරිකා ,රුහුණු කුමාරි , උඩරට මැණිකේ , පොඩි මැණිකේ ඇතුළු කාර්යාල දුම්රියවල කළ ප්‍රවේශ පත්‍ර පරීක්ෂාවේදී ‍ප්‍රවේශ පත්‍ර නොමැතිව හා ඉහළ පන්තියේ ගමන්කළ මගීන් 1209 ‍දෙනකු කොටු කැර රුපියල් 980862/= දඩ මුදලක් දුම්රිය දෙපාර්තමේන්තුව අයකර ගෙන ඇත. මෙසේ අත්අඩංගුවට ගත් මගීන් අතර කාන්තාවන් දෙසියකට වැඩි පිරිසක් සිටි බවද දුම්රිය ආරක්ෂක නිලධාරීන් පවසයි.දුම්රිය ආරක්ෂක සේවා අධිකාරී සේනක ජයසේන මහතාගේ උපදෙස් මත,සහකාර අධිකාරී මධ්‍යම අනුර ප්‍රේමරත්න,සහකාර අධිකාරී උතුර දීපාල් විජේසුරිය,සහකාර අධිකාරී ඉහළ ගාමිණී දිසානායක, සහකාර අධිකාරී දකුණ ජී .ඩබ්ලිව්. සුමිත් යන මහත්වරු දිවයින පුරා ඇති දුම්රිය ආරක්ෂක සේවා ස්ථානවල කාර්යභාර නිලධාරීන් ඇතුළු නිලධාරීන් මෙම වැටලිම් සිදු කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040221</link>
    <topic>ඉරිදා උදේ පන්ති නවත්වන්න වයඹ එකඟතාවක්</topic>
    <author>කුරුණෑගල දකුණ සමූහ</author>
    <content>වයඹ පළාත තුළ ඉරිදා දිනවල පෙරවරු 6 සිට පස්වරු 1.30 දක්වා කාලය තුළ උපකාරක පන්ති පැවැත්වීම අත්හිටුවීම සම්බන්ධයෙන් වූ විශේෂ යෝජනාව ඊයේ (1දා) වයඹ පළාත් සභාවේදී ඒකමතිකව සභා සම්මත විය.මෙම විශේෂ යෝජනාව පළාත් සභාවට ඉදිරිපත් කරන ලද්දේ ප්‍රධාන ඇමැති දයාසිරි ජයසේකර මහතා විසිනි. විවාදය සඳහා පැයක කාලයක් ද වෙන්කරදී තිබුණි.එහිදී ආණ්ඩු පක්ෂයේ මෙන්ම විරුද්ධ පක්ෂයේ මන්ත්‍රීවරුන් යෝජනාවට පක්ෂව කතා කළහ. අවසානයේ සියලුම මන්ත්‍රීවරුන්ගේ එකඟතාවයෙන් යෝජනාව ඒකමතිකව සම්මත විය.සම්මත වූ එම යෝජනාවට අදාළ විෂය කරුණු ක්‍රියාත්මක කිරීම වයඹ මානව සම්පත් සංවර්ධන අධිකාරියෙහි බලතල අනුව සිදු කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040222</link>
    <topic>ජාතික රෝහලේ විස තොරතුරු මධ්‍යස්ථානයට අලුතින් වෙබ් අඩවියක් හඳුන්වා දීමට පියවර</topic>
    <author>සන්ධ්‍යා කරුණාරත්න</author>
    <content>ජාතික රෝහලේ විස තොරතුරු මධ්‍යස්ථානය සඳහා අලුතින් වෙබ් අඩවියක් වෛද්‍යවරුනට සහ මහජනතාවට හඳුන්වා දීමට එම මධ්‍යස්ථානය පියවර ගෙන ඇත‍.විස තොරතුරු ඇතුළත් මෙවැනි අන්තර් ජාතික වෙබ් අඩවියක් මෙරටදී හඳුන්වාදීම සිදු කරනුයේ ප්‍රථම වතාවට බව එම මධ්‍යස්ථානයේ අංශ ප්‍රධානී විශේෂඥ වෛද්‍ය වරුණ ගුණතිලක මහතා පැවැසුවේය.ජාතික රෝහලට වසර 150 ක් පිරීම නිමිත්තෙන් මේ වෙබ් අඩවිය හඳුන්වාදීම සිදු කරන අතර අමෙරිකාව, එංගලන්තය වැනි බටහිර රටවල තිබෙන ආකාරයට මේ වෙබ් අඩවිය නිර්මාණය කරන බව ද හෙතෙම කීය.සර්පයින්ගේ විෂ, මල් වර්ගවල විෂ, ගස් වර්ගවල විස යනාදිය මේ වෙබ් අඩවියට ඇතුළත් කෙරේ. වෙබ් අඩවිය කොටස් දෙකකට ‍නිර්මාණය කරන අතර එක් එක් විෂ වර්ගවලට අදාළව ප්‍රතිකාර කරන ආකාරය සම්බන්ධයෙන් තොරතුරු ඇතුළත් වෛද්‍යවරුනට අවශ්‍ය එක් කොටසකුත්, සාමාන්‍ය මහජනතාවට බැලිය හැකි ආකා‍රයේ තවත් කොටසකුත් ලෙස නිර්මාණය කරන බව ද ඒ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040223</link>
    <topic>රනිල් හා එජාප නායකත්ව මණ්ඩලයදැන් හොම්බ බිම ඇන ගෙන තිබෙනවා</topic>
    <author> අසේල කුරුළුවංශ</author>
    <content>රනිල්ට බැරි දේ තමන්ට කළ හැකි බවට පාරම් බෑ එජාප නායකත්ව මණ්ඩලය මෙවර මැතිවරණයේදී හොම්බ බිම ඇනගෙන ඇතැයි වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පවසයි.රනිල් හා එජාප නායකත්ව මණ්ඩලය ජනතාව පැත්තට විසි කර දමා තිබෙන බවද ඒ මහතා කීය. දැන් යළිත් නායකත්වයට එරෙහි සුපුරුදු කැරැල්ල එජාපය තුළ ඇරැඹෙන බවද හෙතෙම අවධාරණය කෙළේය.මෙවර මැතිවරණයේදී ජනතාව රටට එරෙහිව අත්වැල් බැඳ ගන්නා කුමන්ත්‍රණ කාරයින්ට කදිම පාඩමක් උගන්වා ඇතැයිද දැන් හෝ ඔවුන් මෙම යථාර්ථය තේරුම් ගෙන රටට හා ජනතාවට ආ‍දරය කරන දේශපාලන ප්‍රවාහයකට අවතීර්ණ විය යුතුව ඇතැයි නියෝජ්‍ය ඇමැතිවරයා පැවසීය.ආණ්ඩුවට අභියෝග කිරීමට පෙර එජාපය විපක්ෂයේ සෙසු පක්ෂ වලින් තමන්ට එල්ලවන අභියෝගයට මුහුණ දීමට උනන්දු විය යුතු බවද ඒ මහතා පැවසුවේය.එජාපයේ ඊළඟ නායකයා වන්නට සිහින දකින අයද තම ආසන වලින් අන්ත පරාජයට පත්ව තිබෙන බවත් එජාපයට අනාගතයක් නොමැති බවත් එයින්ම පැහැදිලි වනවා යැයි හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=n14040224</link>
    <topic>අඩු ආදායම්ලාභී අසරණ පවුලකට රුපියල් ලක්ෂ 15ක නව නිවෙසක්</topic>
    <author>චන්දිමා එදිරිමාන්න</author>
    <content>ජනසෙවණ කැපකරු නිවාස වැඩ සටහන යටතේ අඩු ආදායම්ලාභී අසරණ පවුලක් වෙත රුපියල් ලක්ෂ 15කට අධික වටිනාකමකින් යුත් නව නිවසක් නොමිලේ ලබාදීමට ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය පියවර ගෙන තිබේ.මහින්ද චින්තන ඉදිරි දැක්ම යටතේ විමල් වීරවංශ ඇමැතිවරයාගේ උපදෙස් පරිදි ක්‍රියාත්මක ජනසෙවණ නිවාස දස ලක්ෂයේ ජාතික නිවාස හා ජනාවාස සංවර්ධන මෙහෙයුමට සමඟාමීව මෙම නව නිවස නොමිලේ ලබාදෙන ලදී.මිරිහාන නුගේගොඩ ප්‍රදේශයේ පදිංචි ඩී.එම්. ගාමිණි ජයනන්ද මහතාගේ පවුලේ සමාජිකයන් වෙත මෙම නිවස පසුගියදා විමල් වීරවංශ මහතා භාර දෙන ලදී.මෙම නව නිවස හිමිවීමට පෙර මෙම පවුලේ සමාජිකයන් පදිංචිව සිටියේ ඉතා කුඩා නිවසකවන අතර එම නිවසේ පවුල් 3ක පිරිසක් ජීවත් වුයේ ඉතා අසීරුවෙනි.මෙම පවුලේ සාමාජිකයන් පත් ව සිටි දුෂ්කරතාවය පිළිබදව අවධානය යොමු කැර නව නිවස ලබාදීමට තීරණය කරන ලදී. මාස 3යි, අවුරුදු 7, 11, 14 යන වයස් කාණ්ඩවල පසුවන දරුවන් සිවු දෙනකුගෙන්ද මෙම පවුල සමන්විත වේ.රුපියල් ලක්ෂ 15කට අධික වටිනාකමකින් යුත් මෙම කැපකරු නිවස ඉදිකරන ලද්දේ රජයට අනුබද්ධ ඕෂන් විව් ඩිවලප්මන්ට් ආයතනය විසිනි.මෙම අවස්ථාවට මහරගම නගර සභාවේ නාගරික මන්ත්‍රී තිලක් වීරසිංහ, විමල් වීරවංශ ඇමැතිවරයාගේ මහරගම ආසනයේ සම්බන්ධීකරණ ලේකම් දුලිප් රණසිංහ, ශ්‍රී ලංකා රාජ්‍ය ඉංජිනේරු සංස්ථාවේ හා ඕෂන් විව් ඩිවලප්මන්ට් ආයනයේ සභාපති ජගත් කුමාර පෙරේරා, එහි සමාන්‍යාධිකාරි ඩී.එම්.එන්.වී.බී. දිසාවේ යන මහත්වරු නිලධාරීන් ඇතුළු ප්‍රදේශවාසිහු විශාල පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404021</link>
    <topic>ව්‍යාජ මැණික් පෙන්වාලක්ෂ තුනකට විදලා</topic>
    <author>අනුරාධපුර මධ්‍යම විශේෂ</author>
    <content>කළුතර ප්‍රදේශයේ පදිංචි විදේශීකයන් හට මඟ පෙන්වන්නකුට නිධානයකින් ලබාගත් බව පවසා ව්‍යාජ ලෙස සැකසූ මැණික් ගල් 03ක් අලෙවිකර රුපියල් ලක්ෂ 03ක් වංචාකළ මිහින්තලේ ධීවරයන් තිදෙනෙක මිහින්තලේ පොලීසියේ අපරධ විමර්ශන අංශයේ නිලධාරීන් විසින් අත්අඩංගුවට ගෙන තිබේ.මීට දින කිහිපයකට ඉහතදී මිහින්තලය පොලිස් වසමේ මහකනදරාව 7 ඇළ ප්‍රදේශයේදී මේ ගනුදෙනුව සිදුව ඇති අතර විදේශිකයන්ට මඟ පෙන්වන්නා වංචාවකට හසුවී ඇති බව දැනගැනීමෙන් අනතුරුව මේ සම්බන්ධයෙන් මිහින්තලය පෙලිසියට පැමිණීල්ලක් ඉදිරිපත් කර ඇත.පැමිණිලිකරු පොලිසියට පවසා ඇත්තේ කළුතර ප්‍රදේශයේ පදිංචි තම හිතවතෙකු මර්ගයෙන් මේ ධීවරයන් හඳුනගෙන ඔවුන් ළඟ තිබූ මැණික් ගල් 03 මිලදී ගැනීම සඳහා මිහින්තලයට පැමිණී බවයි. මැණීක් ගල් 03 සඳහ රුපියල් ලක්ෂ 05ක මුදලක් ඉල්ලා සිටියත් ඉන් ලක්ෂ 03ක මුදලක් සැකකරුවන්ට ලබා දී එම මැණික් ගල් 03 මිලදී ගත්බවත්, ඒවා ව්‍යාජ මැණීක් බවට හඳුනාගත් පසුප පොලීසියට පැමිණීලි කිරීමට සිදුවූ බව පැමිණිලිකරු පොලීසියට පවසා ඇත.සැකකරුවන් මිහින්තලය නගරයේදී අත්අඩංගුවට ගෙන ඇති අතර පැමිණිලිකරුට ව්‍යාජ මැණික් ලබා දී ලබාගත් මුදල් වියදම් කළ බවද සැකකරුවන් තිදෙනා පොලීසියට පවසා ඇත. මිහින්තලේ පොලීසියේ වැඩබලන ස්ථනාධිපති උප පොලිස් පරික්ෂක අනුර ප්‍රියදර්ශන මහතගේ උපදෙස් මත සැකකරුවන් අත්අඩංගුවට ගෙන තිබුණී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404022</link>
    <topic>බිරිය සමඟ රණ්ඩු වී ගෙලට කම්බියක් දමාසාරියකින් ගැටගසා බාල්කයේ එල්ලූ සැමියා පෝරකයට</topic>
    <author>ගම්පහ සංචාරක - නිමල් ජයසිංහ</author>
    <content>සිය බිරිය සමඟ ඇතිකරගත් දබරයක් මත ඇගේ ගෙලට කම්බි වයරයක් දමා ගෙල සිරකර මරා දැමීමේ අධි චෝදනාවට වරදකරු වූ පුද්ගලයකුට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය මරණීය දණ්ඩනය නියම කළාය.1998 ජනවාරි 10 හෝ ඊට ආසන්න දිනයකදී කිරිඳිවැල පොලිස් බල ප්‍රදේශයේ රදාවාන 10 කණුව ප්‍රදේශයේ දී තම බිරිය සමඟ ඇතිකරගත් දබරයක දී ඇගේ ගෙලට කම්බි වයරයක් දමා ගෙල සිරකර ඝාතනය කිරීමෙන් අනතුරුව සාරියකින් ඇගේ ගෙලට දමා ඇය එල්ලී මිය‍ ගොස් ඇති බව ඒත්තු ගැන්වීමට සැකකරු කිරිඳිවැල පොලිසියට පැමිණිලි කර ඇත.ඝාතනයට ලක් වූ කාන්තාවගේ එකම පුත්‍රයා වූ වයස අවුරුදු පහක පුතා විසින් තම පියා මවගේ ගෙලට කම්බි වයරයක් දමා සිරකරනු දුටු බව කිරිඳිවැල පොලිසියේ පොලිස් පරීක්ෂණයේ දී සාක්ෂි ලබා දී ඇත. මෙම සාක්ෂි මත ඝාතනය වූ කාන්තාවගේ සැමියාට එරෙහිව නීතිපතිවරයා විසින් අධිචෝදනා ගොනු කොට තිබුණි.ගම්පහ මහාධිකරණයේ නඩු විභාගයේ දී චුදිත මිනීමැරීමේ චෝදනාවට වරදකරු බවට තීන්දු කළ ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය චුදිත වූ පේදුරු අතුකෝරළලාගේ ප්‍රේමචන්ද්‍ර (58) යන අයට මරණීය දණ්ඩනය කියම කළාය.පැමිණිල්ල වෙනුවෙන් රජයේ නීතිඥ උදාර කරුණාරත්න මහතා පෙනී සිටි අතර කිරිඳිවැල පොලිසියේ පො.සැ. 30614 වසන්ත කුමාර මහතා පෙනී සිටියේය. ඝාතනය වී තිබු‍ණේ හේමමාලාගේ නන්දු ගුණසීලි නැමැත්තියකි. මරණීය දණ්ඩනය නියම වූවේ පේදුරු අතුකොරළලාගේ ප්‍රේමචන්ද්‍ර යන අයටය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404023</link>
    <topic>තෙල් ගහන්න ඇවිත්සල්ලි මිටිය උස්සලා</topic>
    <author>විජිත සල්ගාදු අකුරැස්ස මධ්‍යම විශේෂ</author>
    <content>අකුරැස්ස නගරයේ ඉන්ධන පිරවුම් හලකින් ඉන්ධන ලබාගැනීමට පැමිණි විදේශිකයෙක් මුදල් මාරුකර ගැනීමට ගොස් කළමණාකරුගේ මේසය මත තිබූ රුපියල් 20,000/= ක මුදල් මිටියක් සොරකම් කරගෙන ගොස් ඇතැයි අකුරැස්ස පොලිසිය කියයි.පෙරේදා (31)සවස 6.00 ට පමණ මේ විදේශිකයා තමන් පැමිණි යතුරු පැදියට ඉන්ධන ලබාගැනීමෙන් පසු කළමණාකරු හමුවී රුපියල් පන්දහසේ නෝට්ටුව මාරුකර දෙන ලෙස ඉල්ලා ඇති අතර , කළමණාකාරු මුදල් මාරුකර දෙමින් සිටියදී , මේසය මත තිබූ රුපියල් විසිදහසක නෝට්ටු මිටිය සාක්කුවේ දමාගෙන ගොස් තිබේ. ඒ බව ආරක්ෂිත කැමරාවේ සටහන්වී තිබූ ‍ඇත.කළමණාකරු සොරකම පිළිබඳව දැනගෙන ඇත්තේ , මුදල් ගනුදෙනු පියවමින් තිබියදීය. මුදල් අඩුවීම පිළිබඳව දැනගත් ඔහු ආරක්ෂිත කැමරා පද්ධතිය ක්‍රියා කර බැලීමේදී , මේ විදේශිකයා මුදල් මිටිය සාක්කුවේ දමාගෙන යන අයුරු එහි සටහන්වී තිබූ බව පොලිසිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404024</link>
    <topic>තහනම් ආයුධ ළඟ:අයෙක් කොටු</topic>
    <author>මාකඳුරේ ධර්මසිංහ</author>
    <content>නීති විරෝධී ලෙස කොටන තුවක්කුවක් සහ බෝර දොළහ (12) උණ්ඩ 04ක් ළඟ තබා‍ෙගන සිටි පුද්ගලයකු කඹුරුපිටිය පොලිසිය මගින් අත්අඩංගුවට ගෙන තිබේ.කඹුරුපිටිය පොලිස් බල ප්‍රදේශයේ බමුණුගම නිවෙසක, මේ ගිනි අවි සහ උපකරණ ඇති බවට ලද තොරතුරක් මත කඹුරුපිටිය පොලිසියේ නිලධාරින් කණ්ඩායමක් විසින් කරන ලද මෙහෙයුමකදී කොටන තුවක්කුව සහ බෝර දොළහ උණ්ඩ සමඟ සැකකරු අත්අඩංගුවට ගෙන තිබේ.සැකකරු සහ අදාළ උපකරණ දෙයියන්දර මහේස්ත්‍රාත් අධිකරණය හමුවට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404025</link>
    <topic>බීමත් රියැදුරන් අල්ලන්නඇඹිලිපිටියේ විශේෂ මෙහෙයුමක්</topic>
    <author>ඇඹිලිපිටිය සංචාරක ඩබ්ලිව්. විදානපතිරණ</author>
    <content>ඇඹිලිපිටිය මූලස්ථාන පොලිසිය මගින් මේ වන විට ආරම්භ කර ඇති බීමත් රියැදුරන් අල්ලා ඔවුන්ට නඩු පැවරීමේ ක්‍රියාව සාර්ථක කරමින් පසුගිය මාසයේ 14 වැනි දින සිට 31 දක්වා බීමත් රියැදුරන් 43 දෙනකු අත්අඩංගුවට ගෙන තිබේ.මේ වන විට 28 දෙනකු අඹිලිපිටිය අති‍ෙර්ක මහේස්ත්‍රාත් අධිකරණය වෙත ඉදිරිපත් කිරීමෙන් පසුව රුපියල් එක්ලක්ෂ පනස් හත්දහසක මුදලක් දඩ ගසන ලදී. 15 දෙනකු සඳහාද නඩු පැවරීමට කටයුතු යොදා ඇත.ඇඹිලිපිටිය මූලස්ථාන පොලිසියේ නව මූලස්ථාන ස්ථානාධිපති ප්‍රධාන පොලිස් පරීක්ෂක ඩී. ඩබ්ලිව්. සී. ධර්මරත්න මහතා පසුගිය 14 දින වැඩ භාර ගැනීමෙන් පසු මේ කටයුත්ත ඔහු‍ෙග් උපදෙස් මත රථවාහන අංශයේ ස්ථානාධිපති උ. පො. ප. ජයසේන මහතා ඇතුළු නිලධාරින් විසින් සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404026</link>
    <topic>නාඋල දෙදරු පියෙක්ට පිහියකින් ඇන මරලා</topic>
    <author>දඹුල්ල මධ්‍යම</author>
    <content>නාඋල බොබැල්ල ප්‍රදේශයේ දී පෙරේදා (31 දින) රාත්‍රියේ තියුණු ආයුධයකින් පහරදී පුද්ගලයකු ඝාතනය කර තිබේ.40 හැවිරිදි දෙදරු පි‍යෙකු වු මියගිය පුද්ගලයා ගලේවෙල, යටිගල්පොත්ත,මලවියායම ප්‍රදේශයේ පදිංචි රත්නායක ආරච්චිලාගේ රණසිංහ නැමැත්තෙකි.දින කිපයකට පෙර නාඋල බොබැල්ල ප්‍රදේශයේ පෞද්ගලික වත්තක සේවයට පැමිණ ඇති ඔහු එහි සේවය කරමින් සිටියදි මෙසේ මරණයට පත්ව ඇත.මේ වත්තේ අයිතිකරු එංගලන්තයේ පදිංචිව සිටින අතර එදින මේ නිවස බලා ගන්නා කාන්තාවයක් හා මියගිය පුද්ගලයා රැදි සිටි බව පොලිසිය විසින් කරන ලද මුලික පරික්ෂණ වලින් හෙලි වී ඇත.මරණයට හේතුව මෙතෙක් අනාවරණය වි නොමැති අතර නාඋල පොලිස් ස්ථානාධිපති අජිත් චමින්ද රාජපක්ෂ මහතාගේ මෙහෙයවීමෙන් විශේෂ පොලිස් කණ්ඩායමක් සිද්ධිය පිලිබද වැඩ්දුර පරික්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404027</link>
    <topic>‘පොලිස් පාට්’ සල්ලාලයාට රැවටුණානම්විගස ඇවිත් පැමිණිලි කරන්න</topic>
    <author>මාතර සමූහ ඩබලිව්. පී. ධර්මසේන</author>
    <content>මාතර වෙරළේ පෙම්සුව විඳිමින් සිටි පෙම්වතුන්ට පොලිස් පාට් දමා තරුණියක් පැහැරගෙන ගොස් දූෂණය කළ දොස්තර සැමියාට එරෙහිව ඇඹිලිපිටිය පොලිසියට කුරුවිට ප්‍රදේශයේ 19 හැවිරිදි තරුණියක් ද පැමිණිල්ලක් ඉදිරිපත් කර ඇත.රත්නපුර කුරුවිට ප්‍රදේශයේ පදිංචි මෙම 19 හැවිරිදි තරුණිය ඇයගේ 20 හැවිරිදි පෙම්වතා සමඟ පසුගිය 14 වන දින ඇඹිලිපිටිය ප්‍රසිද්ධ විහාරස්ථානයක් ආසන්නයේ ගසක් මුල වාඩි වී පෙම්බස් දොඩමින් සිටින විට සැකකාර දොස්තර සැමියා එම ස්ථානයේ සිටි ජෝඩු ලඟට පැමිණ ඔහු පොලිස් පරීක්ෂකයකු බවත් මේ ස්ථානයේ අශෝභන ලෙස හැසිරෙන බවට විහාරාධිපති හිමියන් විසින් දුන් දුරකථන පණිවිඩයකට අනුව පරීක්ෂා කිරීම සඳහා පැමිණි බවත් පවසා ඇත.එම ස්ථානයේ සිටි පෙම්වතුන්ගේ හැඳුනුම්පත් ගෙන පරීක්ෂා කිරීමෙන් අනතුරුව රූමත් තරුණියක් වූ කුරුවිට තරුණිය සහ තරුණයාට පොලිසියට යාමට තම බිරිය වන දිස්ත්‍රික් වෛද්‍ය නිලධාරිනියට අයත් කාර් රථයට ගොඩවෙන ලෙස දන්වා ඇත.මේ යුවළ මෝටර් රථයට ගොඩවීමෙන් පසු තරුණයා මඟදී බස්සවා බස‍ෙයන් එන ලෙසත් එවිට පෙම්වතියද එම බස් රථයට නංවන බව පවසා මේ තරුණිය කාර් රථයේදීම දූෂණයට ලක්කර ඇත.මෙම 39 හැවිරිදි සල්ලාල කාමතුරයා පසුගිය මස 21 වැනි දින මාතර වෙරළේ පෙම්සුව විඳිමින් සිටි අකුරැස්ස ප්‍රදේශයේ තරුණියකට පොලිස් පාට් දමා පැහැරගෙන ගොස් තංගල්ල ප්‍රදේශයේ දී දූෂණයට ලක්කිරීම සම්බන්ධව මාතර කොට්ඨාස ළමා හා කාන්තා කාර්යාංශය විමර්ශනයක් සිදුකිරීමට කටයුතු කර තිබුණි.සැකකරු පසුගිය මස 23 වන දින සවස මාතර වෙර‍ෙළන් තවත් තරුණියක් පැහැරගෙන යාමට ඉව අල්ලමින් සිටින අවස්ථාවේ මාතර කොට්ඨාස ළමා හා කාන්තා කාර්යාංශයේ ස්ථානාධිපති පොලිස් පරීක්ෂක වරුණි බෝගහවත්ත මහත්මිය ඇතුළු පොලිස් කණ්ඩායමක් විසින් අත්අඩංගුවට ගන්නා ලදී.සැකකරු සම්බන්ධයෙන් තොරතුරු සහ වාහනයේ ඡායාරූප පුවත්පත් මඟින් ප්‍රදර්ශනය වීමෙන් පසු කුරුවිට තරුණිය මාතර පොලිසියට පැමිණ වාහනය හඳුනාගෙන ඇත.සැකකරු හම්බන‍්තොට දිස්ත්‍රික් වෛද්‍ය නිලධාරිනියකගේ සැමියා වෙති. මේ සැකකරු විවිධ ප්‍රදේශවලදී පොලිස් පාට් දමා තරුණියන් විශාල පිරිසක් අමාරුවේ දමා ඇති බව පොලිසියේ අදහස වී ඇති අතර මෙම බොරු පොලිස් පරීක්ෂක කාමාතුරයා අතින් කෙලසීමට පත් තරුණියන් සිටීනම් වහාම මාතර පොලිසියට හෝ ආසන්න පොලිසියකට පැමිණ පැමිණිලි ඉදිරිපත් කරන ලෙස පොලිසිය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404028</link>
    <topic>මහනුවර සාදික්කා වගාවට දිලීර රෝගයකින් හානි</topic>
    <author>හාරිස්පත්තුව මධ්‍යම විශේෂ මහනුවර ගාමිණි බී. දිසානායක</author>
    <content>දිස්ත්‍රික්කයේ ප්‍රදේශ කිහිපයක මේ දිනවල සාදික්කා ගස්වලට දිලීර රෝගයක් බෝවෙමින් පවතින අතර ගස්වල කොළ සම්පූර්ණයෙන් හැලී ගස් විනාශයට පත්වන බව පසුගියදා පැවැති මහනුවර දිස්ත්‍රික් කෘෂිකර්ම කමිටු රැස්වීමේදී පේරාදෙණිය අපනයන කෘෂිකර්ම දෙපාර්තමේන්තුවේ සහකාර අධ්‍යක්ෂ එස්. වී. යූ. එස්. කේ. රණවීර මහතා පැවැසීය. මෙම දිලීර රෝගය සුළං මගින් ව්‍යාප්තවීම සිදුකෙරෙන බවට වැඩිදුරටත් තොරතුරු අනාවරණය කෙරිණි.මෙම රෝගය වැළඳුණු ගස්වල කොළ හැලීම ප්‍රථමයෙන් සිදුවන බැවින් මෙම ‍රෝග ලක්ෂණ දුටුවහාම අපනයන කෘෂිකර්ම දෙපාර්තමේන්තුවට හෝ ප්‍රාදේශීය ලේකම් කාර්යාලයට හෝ දැන්වීමෙන් පසු අපනයන කෘෂිකර්ම දෙපාර්තමේන්තුව සතු ඉසීමේ යන්ත්‍ර උපයෝගී කොට නිර්දේශය සහිත රසායන ද්‍රව්‍ය ඉසීම සිදු කෙරේ.මේ සඳහා නිර්දේශිත රසායනික ද්‍රව්‍ය සතියකට හතර වතාවක් ඉසීමෙන් සාදික්කා වගාව ආරක්ෂා කර ගැනීමට හැකි බවත් මේ වනවිටත් හාරිස්පත්තුව ප්‍රදේශ රැසක මෙම දිලීරය පැතිරෙමින් පවතින බැවින් රෝග මර්දනය සඳහා කටයුතු කෙරෙන බවට තොරතුරු අනාවරණය කෙරිණි.මෙදින දිස්ත්‍රික් කෘෂිකර්ම කමිටු රැස්වීම මහනුවර දිස්ත්‍රික් ලේකම් ගාමිණී සෙනෙවිරත්න මහතාගේ ප්‍රධානත්වයෙන් දිස්ත්‍රික් ලේකම් ශ්‍රවණාගාරයේ දී පැවැති අතර මාසික ප්‍රගති සමා‍ලෝචනයේ දී මෙම කරුණු හෙළි කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r1404029</link>
    <topic>යක්කල තැපැල් කාර්යාලයනගරයෙන් බැහැර එපා</topic>
    <author>යක්කල විශේෂ රුවන් සමන්ත අධිකාරි</author>
    <content>දීර්ඝ කාලයක් තිස්සේ යක්කල නගර මධ්‍යයේ පිහිටා තිබූ උප තැපැල් කාර්යාලය මේ වනවිට පවත්වාගෙන යන්නේ කිරිඳිවැල මාර්ගයේ ස්ථානයකය. තැපැල් කාර්යාලයේ සේවය ලබා ගැනීමට පැමිණෙන ජනතාව ඉන් අසීරුතාවකට පත්ව සිටිති.ඔවුන්ට හිමි විශ්‍රාමික වැටුප, මෙන්ම රජයෙන් ලබාදෙන පිං පඩිය යනාදිය ලබා ගැනීම සඳහා අමතර මුදලක් වැයකර ත්‍රිරෝද රථයකින් පැමිණීමට සිදුවී ඇති බව පෙන්වා දෙන වැඩිහිටියෝ මේ තැපැල් කාර්යාලය නගර මධ්‍යයේ ස්ථානයක ස්ථාපිත කිරීමට කටයුතු කරන මෙන් අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=r14040210</link>
    <topic>ජා-ඇළ කාපට් මාර්ග දහයක් ජනතා අයිතියට</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>රන් අරුණ දෙවැනි පියවර යටතේ ජා-ඇළ ප්‍රාදේශීය ලේකම් කොට්ඨාසය තුළ කාපට්කර වැඩිදුරටත් සංවර්ධනය කළ මාර්ග ව්‍යාපෘති 10ක් පසුගිය දිනවල ජනතා අයිතියට පැවරූ බව සමාජසේවා ඇමැති ෆීලික්ස් පෙරේරා මහතා සඳහන් කළේය. මාර්ග සංවර්ධනය සඳහා රුපියල් කෝටි 54කට ආසන්න මුදලක් ඇස්තමේන්තු ගත කර තිබුණි. රුපියල් 24 කෝටි 1,750,166ක මුදලකින් ව්‍යාපෘතිය වැඩ අවසන් කිරීමට හැකිවීම නිසා රුපියල් කෝටි 29ක මුදලක් ඉතිරිකර ගැනීමට හැකිවී තිබේ.රිලඋල්ල බටගම, රාගම කරගහමුණ වල්පොල , කැන්දලියද්ද පාළුව, බටගම නිවන්දම යන පාරවල් සහ කඳාන, ගනේමුල්ල ප්‍රධාන මාර්ගයේ බොල්ලත දක්වා, ජා-ඇළ 278 ගණේමුල්ල ප්‍රධාන මාර්ගයේ කළුවිල දක්වා, උ.නො. මාතා පාර, ඒකල දඬුගම පාර, වැලිගම්පිටිය ගණේමුල්ල 266 මාර්ගයේ බොල්ලත දක්වා කඳාන උස්වැටකෙයියාව පාර සංවර්ධනය කළ මාර්ගයන්ය.එම ව්‍යාපෘති දිගින් සැතපුම් 16කි. ආර්ථික සංවර්ධන අමාත්‍යාංශය මගින් මෙයට මුදල් ප්‍රතිපාදන ලබාදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=s1404021</link>
    <topic>පාපන්දු ගමන් මඟ සකසන්නජර්මන් ලොක්කෙක් ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ පාපන්දු ක්‍රීඩාව ගමන් කළ යුතු මඟ සැලසුම් කිරීමට ලෝක පාපන්දු සම්මේලනය ජර්මනියේ පාපන්දු තාක්ෂණික විශේෂඥයකු ශ්‍රී ලංකාවට එවයි. ලෝක පාපන්දු විශේෂඥ හෝස්ට් ක්‍රීට් මහතා මාස දෙකක කාලයක් ශ්‍රී ලංකාවේ පාපන්දු දියුණුවේ ගමන් මඟ සැලසුම් කිරීමට බලාපොරොත්තු වෙයි.මේ අතර ශ්‍රී ලංකා පාපන්දු සම්මේලනයේ තාක්ෂණික අධ්‍යක්ෂ රුමී පකීර් අලී මහතාගේ ඉල්ලා අස්වීමෙන් හිස්වු තනතුරට ඩී.චන්ද්‍රසිරි මහතා පත්කිරීමට පියවර ගෙන තිබේ. ඩී.චන්ද්‍රසිරි මහතා සම්මේලනයේ සහාය තාක්ෂණික අධ්‍යක්ෂක ලෙස කටයුතු කළ අතර ශ්‍රී ලංකා පිලේ ගෝල් රකින්නාගේ උපදේශකවරයාද විය.රුමී පකීර් අලී මහතා තාක්ෂණික අධ්‍යක්ෂ ධුරයෙන් ඉල්ලා අස්වී ඇත්තේ පෞද්ගලික හේතුමත බව අප කළ විමසීමකදී පැවැසීය.“මා දැන් කුරුණෑගල පෙළිකන්ස් ක්‍රීඩා සමාජයේ පුහුණුකරු. මට පෙළිකන්ස් පිලෙන් හොඳ ගෙවීමක් කරනවා.ඉදිරි ප්‍රීමියර් ලීග් තරගාවලියේදී පෙළිකන්ස් පිල ජයග්‍රහණය කරවීම මගේ සැලස්මයි” පකීර් අලී මහතා පැවැසීය. පකීර් අලී මහතා ශ්‍රී ලංකා පිලේ පුහුණුකරු වු අතර විදෙස් ක්‍රීඩා සමාජ කිහිපයකම පුහුණුකරු ලෙසද කටයුතු කර ඇත.“මගේ පවුල් ප්‍රශ්න කිහිපයක් ඉක්මනින් විසඳා ගැනීම ඉල්ලා අස්වීමට තවත් හේතුවක්. මා තනතුරෙන් අස්වුවත් පාපන්දු ක්‍රීඩාවෙන් සමුගන්නේ නැ. පාපන්දු සභාපති රංජිත් රුද්‍රිගු මහතා යන සුබවාදී ගමනට පිටින් ඉදලා සහය දෙනවා. මට දුන් සහයෝගය ගැන පාපන්දු සම්මේලනයේ සියලු දෙනාට ස්තූතිය පුද කරනවා” පකීර් අලී මහතා පැවැසීය.මේ අතර ශ්‍රී ලංකාවට පැමිණ සිටින ලෝක පාපන්දු විශේෂඥයා පවසන්නේ කෙටි හා දිගු කාලීන සැලසුම් දෙකක් නිර්මාණය කිරීමට කටයුතු කරන බවයි. ‍ලෝක පාපන්දු විශේෂඥ ‍හෝස්ට් ක්‍රීට් මහතා නයිජීරියානු පාපන්දු තාක්ෂණික අධ්‍යක්ෂ ලෙස කටයුතු කළ අතර එම පාපන්දු කණ්ඩායම විශාල දියුණුවක් එමගින් ලබා ඇත. දකුණු අප්‍රිකානු ලෝක කුසලාන තරගාවලියට සුදුසුකම් ලබාගැනීමේදී ක්‍රීට් මහතා එම කණ්ඩායමේ තාක්ෂණික උපදේශක හා පුහුණු අධ්‍යක්ෂ ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=s1404026</link>
    <topic>කොදෙව් පිල අවසන් පූර්ව වටයට</topic>
    <author/>
    <content>පාකිස්තානය ලකුණු 84කින් පරාජය කරමින් 20 ලෝක කුසලාන ක්‍රිකට් තරගාවලියේ අවසන් පූර්ව වටයට සුදුසුකම් ලබාගැනීමට බටහිර ඉන්දීය කොදෙව් පිල සමත්විය.ඊයේ මීර්පූර් හිදී පැවැති තරගයේ පළමුව පන්දුවට පහරදුන් කොදෙව්වන් කඩුලු 6කට ලකුණු 166ක් රැස්කළ අතර පිළිතුරු ලෙස පාකිස්තානයට සියල්ලන් දැවී ලබාගත හැකිවුයේ ලකුණු 82 (ඕවර 17.5)ක් පමණි.තරගයේ වීරයා වු ඩ්වේන් බ්‍රාවෝ ලකුණු 46ක් හා නායක ඩැරන් සැමී නොදැවී ලකුණු 42ක් කොදෙව් ඉනිමට එක්කළ අතර පාකිස්තාන ඉනිමේ වැඩිම ලකුණු සංඛ්‍යාව වුයේ මොහොමඩ් හෆීස් වාර්තා කළ ලකුණු 19යි. පන්දු යැවීමේදී සැමුවෙල් බද්රි හා සුනිල් නරේන් කඩුලු 3 බැගින් බිඳ හෙලුහ.ඒ අනුව ශ්‍රී ලංකා පිල හා කොදෙව් පිල අතර අවසන් පූර්ව තරගය හෙට (3)දා මීර්පූර්හි දී ප‍.ව.6.30ට පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=s1404022</link>
    <topic>ක්‍රීඩාවට කළ මෙහෙවර අගයා බ්‍රිගේඩියර් ජයවර්ධනට ජාතික රගර් සංගමයේ යාවජීව සාමාජිකත්වය</topic>
    <author>- චන්ද්‍රා අත්තනගොඩ</author>
    <content>ශ්‍රී ලංකාවේ රගර් ක්‍රීඩාවේ උන්නතිය වෙනුවෙන් දීර්ඝකාලීන මෙහෙවරක නිරත බ්‍රිගේඩියර් ජේ.පී.ඒ.ජයවර්ධන මහතාට ශ්‍රී ලංකා රගර් සංගමය විසින් එහි යාවජීව සාමාජිකත්වය පිරිනැමීම පසුගියදා සිදු කෙරිණි.වසර 1966දී මහනුවර ත්‍රිත්ව විදුහලෙන් පාසල් රගර් පිටියට පිවිසි ඒ මහතා පසුව හැව්ලොක් හා යුද හමුදා කණ්ඩායමවලට එක්වී එහි නායකත්වයද දරමින් දෙස් විදෙස් තරග රැසකට එක්විය.රගර් පුහුණුකරුවකු වශයෙන් එක්සත් රාජධානියේ හා නවසීලන්තයේ විශේෂ පුහුණුව ලබා ඇති ජයවර්ධන මහතා යුද හමුදා රගර් පුහුණුකරු මෙන්ම ආරක්ෂක අංශ තුළ රගර් ක්‍රීඩාව වෙනුවෙන් විශේෂ මෙහෙවරක් ඉටුකර ඇත.වසර 1993-95 කාලයේදී ශ්‍රී ලංකා රගර් සංගමයේ සභාපතිවු ඒ මහතා තේරීම් කමිටු සභාපතිවරයා‍ මෙන්ම, 1999-00 රගර් විනිසුරුවන්ගේ සංගමයේ සභාපති ලෙසද කටයුතු කර තිබේ. කාන්තා රගර් ක්‍රීඩාව මෙරටට හඳුන්වාදීමේ පුරෝගාමියා වන්නේද බ්‍රිගේඩියර් ජයවර්ධන මහතාය.මෙලෙසින් වසර 45කට වැඩි කාලයක් තුළ රගර් ක්‍රීඩාව වෙනුවෙන් ඒ මහතා කළ සේවය අගයමින් ශ්‍රී ලංකා රගර් සංගමයේ යාවජීව සාමාජිකත්වය පිරිනැමීමට හේතුවිය. ජයවර්ධන මහතා වර්තමානයේ ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතාගේ පෞද්ගලික ලේකම්වරයා වශයෙන් කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=s1404023</link>
    <topic>ශ්‍රී ලංකාව අවසන් පූර්ව වටයට</topic>
    <author/>
    <content>නවසිලන්තයට එරෙහිව බංග්ලාදේශයේ චිතගොං නුවරව සහුර් අහමඩ් චවුද්රි ක්‍රීඩාංගණයේදී සුවිශේෂී දඟ පන්දු යැවීමේ රංගනයක යෙදුනු රංගන හේරත් ලකුණු තුනකට කඩුලු පහක් ලබා ගනිමින් ශ්‍රී ලංකාව විස්සයි20 ලෝක කුසලාන ක්‍රිකට් තරගාවලියේ අවසන් පූර්ව වටයට ගෙන ගියේය.ලකුණු 120ක ජයග්‍රාහී ඉලක්කයක් හඹා ගිය නවසිලන්තය ඕවර 15 යි පන්දු 3ක් ඇතුළත ලකුණු 60කට දවාලීමට ‘තරගයේ වීරයා’ හේරත් හා සචිත්‍ර සේනානායක යන දඟ පන්දු යවන්නෝ සමත් වූහ. සේනානායක ලකුණු 3කට කඩුලු 2ක් ලබා ගත්තේය.ශ්‍රී ලංකාව මේ තරගයේ ලබා ගත්තේ ලකුණු 119කි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=s1404024</link>
    <topic>මම මගේ දඟ පන්දු යවන්නන් විශ්වාස කළා</topic>
    <author>වර්නන් ගුණසේකර බංග්ලාදේශයේ සිට..</author>
    <content>“මම මගේ දඟ පන්දු යවන්නන් විශ්වාස කළා. රංගන හේරත් අදහා ගත නොහැකි පන්දු යවන්නෙකි” යැයි නවසිලන්තයට එරෙහිව ලකුණු 59ක ජයග්‍රහණයක් කරා ශ්‍රී ලංකාව මෙහෙයවූ ලසිත් මාලිංග කියා සිටී.තරගය පැවැති බංග්ලාදේශයේ චිතගොං නුවර සහුර් අහමඩ් චවුද්රි ක්‍රීඩාංගණයේ තණතිල්ල එක දිගට මන්දගාමීව තිබුණු බව මාලිංග පෙරේදා ජයග්‍රහණයෙන් පසුව කියා සිටියේය.“මේ වගේ අවස්ථාවක් එනකම් තමයි අපි බලාගෙන හිටියේ. අපි එයින් ප්‍රයෝජන ගත්තා. රංගනත් බලාගෙන හිටියේ එයාගෙ අවස්ථාව උදාවන තුරුයි. එයා එයාගෙ දක්ෂතාව ඔප්පු කළා. පින්න නොතිබුනු එකත් අපට අවසානයේ වාසියට හේතු වුණා.”අජන්ත මෙන්ඩිස් හා සීකුගේ ප්‍රසන්න වැනි තවත් දක්ෂ දඟ පන්දු යවන්නන් ශ්‍රී ලංකා කණ්ඩායමේ සිටින බවත් ඩකා නුවර පන්දුව දඟ කැවෙන තණතිලිවල කණ්ඩායමට හොඳ අවස්ථාවක් තිබෙන බවත් මාලිංග ප්‍රකාශ කළේය.“මට උදව් කරන්න ඇන්ජලෝ, මහේල, ඩිල්ෂාන් සිටීම මට හරි වාසනාවකි. ඔවුන්ට ගොඩක් පළපුරුද්ද තියෙනවා” යැයි මාලිංග කීවේය.“තරගය ක්‍රීඩා කරන්න කළින් අපි දැන සිටියා මේ තණතීරුවේ තරග පහක් හයක් සෙල්ලම් කරලා තියෙන නිසා අනිවාර්යයෙන්ම එහි මන්දගාමී ස්වරූපයක් තියෙනවා කියලා. අපේ තරගයට පෙර තිබුනු තරගයේදී අපි දැක්කා පන්දුවට පහර දීම ටිකක් අමාරුයි කියලා. පන්දුව හොඳට පිත්තට එන්නේ නැති බව අපි දුටුවා. ඉතින් අපි පිතිකරුවන්ගෙන් බලාපොරොත්තු වුනේ හැකි උපරිම ලකුණු සංඛ්‍යාවකට යන්නයි.අපි ලකුණු ප්‍රමාණයක් ‘ටාගට්’ කළේ නැහැ. ඕවර විස්ස ඇතුළත තමන්ට හැකි උපරිම ලකුණු ප්‍රමාණයට යන්නයි. මොකද අද පිටියේ වැඩිය වතුර තිබුනේ නැහැ. පින්න තිබුනේ නැහැ” යැයිද ලසිත් මාලිංග කියා සිටියේය.අසීරු වැඩ කොටසක් කරන්න තියෙන බව තම කණ්ඩායම දැන සිටි බව පරාජිත නායක බ්‍රෙන්ඩන් මැකලම් කියා සිටියේය.“පළමු ඕවර හයේදී ධනාත්මකව සිටිය යුතු බව අප දැන සිටියා. අපි හිතුවාට වඩා තණතිල්ල ටිකක් වේලිලා තිබුණා. හේරත් හා සචිත්‍ර පන්දු යැවූ අයුරු අති විශිෂ්ටයි. ලකුණු දහයක් වැනි සංඛ්‍යාවකට ඒ දෙන්නා අපේ කඩුලු අටක් පමණ මකලා දැමුවා. අපට වැඩිපුර පීඩනයක් තිබුනා කියලා කියන්න බැහැ. කොහොමටත් තරගය අර්ධ අවසන් පූර්ව එකක් වුණා. ඊට හරියට හැඩ ගැසෙන්න අපට බැරි වුණා. අප කළේ අමනෝඥ ක්‍රිකට් ක්‍රීඩාවකුයි. එහි ප්‍රතිඵලයක් ලෙසින් අපි දැන් ගුවන්යානයේ නැගලා ආපසු ගෙදර යනවා” යැයි නවසිලන්ත නායකයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=s1404025</link>
    <topic>ශ්‍රී ලංකා ක්‍රීඩකයන් ජගත් පැසසුමට</topic>
    <author>ෆවුස් මොහොමඩ්</author>
    <content>ලෝක පූජිත හොංකොං සෙවන්ස් රගර් තරගාවලියේ අවසන් දිනයේ සැමෝවා හා පෘතුගාලය සමග පැවැති තරගවලදී ශ්‍රී ලංකා ක්‍රීඩකයන් පෙන්නුම් කළ දස්කම් ජාත්‍යන්තර රගර් විචාරකයන්ගේ පැසසුමට ලක්විය. විශේෂයෙන් සැමෝවා පිල සමග පැවැති තරගයේ පළමු භාගයේ පෙරමුණ ගැනීමට ශ්‍රී ලංකාව සමත්වීම ඔවුන්ගේ ඇගැයීමට ලක්විය.තරගාවලියේ මූලික වටයේ දී කෙන්යාව හා ෆිජී කණ්ඩායම් හමුවේ පරාජයට පත්වූ ශ්‍රී ලංකාව වේල්සය සමග පැවැති තරගය නිමා කළේ ලකුණු 17-12ක් වශයෙනි. මෙවර තරගාවලියේ ශ්‍රී ලංකාව ලකුණු වාර්තා කළ පළමු අවස්ථාව එය විය. එම උත්සාහක දිනුම් 2ම රැස් කරනු ලැබුවේ මිතුන් හපුගොඩ විසිනි.කෙන්යාව හා ෆිජී කණ්ඩායම් සමග පැවැති තරගවලදී මිතුන් හපුගොඩ පිටියට පිවිසියේ දෙවැනි භාගයේ අවසන් මිනිත්තු කීපයේදීය. එහෙත් වේල්සය සමග පැවැති තරගයේ දී හපුගොඩ වේලාසනින්ම පිටියට යැවීමට පුහුණුකරු නිල්ෆර් ඉබ්‍රාහීම් කටයුතු කළේය. කණ්ඩායමේ නායකයාගේ හා පුහුණුකරුගේ බලාපොරොත්තු ඉටු කිරීමට හපුගොඩට හැකිවිය.ඊට පෙර ෆිජී කණ්ඩායම සමග පැවැති තරගයේ අවසන් මිනිත්තු කීපයේ පිටියට පිවිසි හපුගොඩ තරගය නිමාවීමට මොහොතකට පෙර ප්‍රතිවාදීන්ගේ උත්සාහක දිනුමක් වළක්වා ගත් අයුරු ප්‍රසංශනීය බැව් විචාරකයන් පවසති. තරගාවලිය පුරා හපුගොඩ උත්සාහක දිනුම් 3ක් වාර්තා කළේය.“අපිට ඕන කළේ මේක තමයි. ශ්‍රී ලංකාව කියන්නේ දැන් ආසියාවේ ‘රග්බි සෙවන්ස්’ වල හොඳම තුන්වැනි රට. මෙවර හොංකොං සෙවන්ස්වල 16වැනි කණ්ඩායම විදිහට ශ්‍රී ලංකාව තෝරාගත්තම හැමෝම පුදුමයට පත්වුණා. ඒ වගේම ප්‍රශ්න කරන්නට ගත්තා. නමුත් ඒ සඳහා අයි.ආර්.බී.ය (ලෝක රගර් සංගමය) අනුමැතිය පළ කළා. ඔවුන් දැනගෙන හිටියා ශ්‍රී ලංකාවට ආසියාවෙන් පිට තරගවලට යන්න පුළුවනි කියලා.අපිට ඕන කළේ ලෝකෙට පෙන්වන්න ශ්‍රී ලංකාවේ රගර් ක්‍රීඩාව තියෙන්නේ කොතැනද කියලා. ඒ නිසා තරගයක් ජයගැනීමට අසමත්වුණත් ශ්‍රී ලංකා ක්‍රීඩකයන්ගේ දස්කම් සම්බන්ධව අපි හුඟාක් සතුටු වෙනවා.” ආසියානු රගර් තරගාවලි අධ්‍යක්ෂ හා හොංකොං සෙවන්ස් තරගාවලියේ මාධ්‍ය අධ්‍යක්ෂ ෂෝන් මුවර් මහතා තරගාවලියෙන් අනතුරුව ‘දිනමිණ’ට ප්‍රකාශ කළේය.හොංකොං හී කෝස්වේ බේ නුවර හොංකොං ක්‍රීඩාංගණයේ දින තුනක් පුරා පැවැති මේ තරගාවලිය නැරැඹීමට 40,000කට ආසන්න ක්‍රීඩාලෝලීන් පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=f1404021</link>
    <topic>ජනතා කැමැත්තේ වෙනසක් නැහැ</topic>
    <author>සාකච්ඡා කළේ උදිත ගුණවර්ධන</author>
    <content>මෙවර මැතිවරණ ප්‍රතිඵලය මඟින් මතු වන්නේ කුමන දේශපාලන අර්ථයක්ද. මෙවර මැතිවරණයේ දී ලැබුණු ප්‍රතිඵලය ගැන විපක්ෂය නඟන තර්කය කෙතෙක් දුරට සාධාරණද. ආයෝජන ප්‍රවර්ධන ක්ෂේත්‍රයේ වර්ධනයට ගෙන ඇති පියවර සහ තවත් කාලීන කරුණු ගැන නියෝජ්‍ය ඇමැති ෆයිසර් මුස්තාපා මහතා සමඟ සිදුකළ සාකච්ඡාවකි මේ.* ඔබ මැතිවරණයට පෙර සඳහන් කළා එක්සත් ජනතා නිදහස් සන්ධානය මැද කොළඹ ඇතුළු කොළඹ නගරය ජයග්‍රහණය කරන බව. ඒත් මැතිවරණ ප්‍රතිඵලය අනුව එක්සත් ජනතා නිදහස් සන්ධානයේ එවැනි ප්‍රගතියක් දක්නට නැහැ. මෙවැනි තත්ත්වයක් ඇති වුණේ ඇයි?කොළඹ නගරය තුළ දීර්ග කාලීනව බලය තිබුණේ එක්සත් ජාතික පක්ෂයටයි. ඒ බලය එක් වරම පහළ දමන්න බැහැ. එය ක්‍රමිකව කළ යුතු දෙයක්. ඒත් මෙවර මැතිවරණයේ දී කොළඹ නගරය තුළ එජාප ඡන්ද ප්‍රතිශතය පහළ ගිහින් තියෙනවා. එද‍ා කොළඹ කියන්නේ කිසිසේත් සෙලවිය නොහැකි එවැනි බලයක් ඇති ප්‍රදේශයක්. ඒත් අද එහෙම නොවෙයි.එජාප ඡන්ද පදනම වෙනසක් ලෙස පහළ ගිහින් තිබෙනවා. ඔවුන් කොළඹ නගර සීමාව තුළ යම් ජයග්‍රහණයක් වාර්තා කළත් එම ජයග්‍රහණය විශාල ජයග්‍රහණයක් විදිහට හඳුන්වන්න බැහැ.අද එජාපය තමන් ලැබූ පරාජය වසා ගැනීමට යම් යම් ආකාරයෙන් ප්‍රකාශ කරනවා. ඒත් ඇත්ත තත්ත්වය මොකක්ද කියලා ජනතාව දන්නවා.* ඔබ එවැනි තර්කයක් ගොඩ නැඟුවත් එක්සත් ජනතා නිදහස් සන්ධානයේ ඡන්ද පදනම හා ප්‍රතිශතය 2009 මැතිවරණයට වඩා පහළ ගිහින් තිබෙනවා. මේ තත්ත්වය ආණ්ඩුවේ ඉදිරි දේශපාලන ගමන් මඟට බලපාන්නේ කොහොමද?2009දී රට තුළ තිබුණේ සාමාන්‍ය තත්ත්වයක් නොවෙයි. යුදමය තත්ත්වයක්. එහිදී රජය ත්‍රස්තවාදය පරාජය කිරීමට විශාල සහායක් ලබා දුන්නා. ඒ තත්ත්වය තුළ එක්සත් ජනතා නිදහස් සන්ධානයට විශාල ඡන්ද ප්‍රමාණයක් ලැබුණා. එදා ඡන්ද දායකයා දේශපාලන හේතු සලකා කටයුතු කළේ නැහැ. ඔවුන්ට අවශ්‍ය වුණේ රට තුළ යුදමය තත්ත්වය සමනය කිරීමත්, ත්‍රස්තවාදය පරාජය කිරීමත් යන කරුණුයි.එදා ‍රටේ තිබුණේ එවැනි විදිහේ වාතාවරණයක්. ඒත් අද වෙද්දී රට තුළ තිබෙන්නේ සාමාන්‍ය තත්ත්වයක්. ඒ සාමාන්‍ය තත්ත්වය තුළ ආණ්ඩු පක්ෂයකට ලැබිය හැකි හොඳ ඡන්ද ප්‍රතිශතයක් තමයි මෙවර ආණ්ඩු පක්ෂය ලබාගෙන තිබෙන්නේ.රට පුරාම හොඳ ඡන්ද පදනමක් අපට තිබෙනවා. ඒ ඡන්ද පදනම වෙනස් වෙලා නැහැ. අනෙක මේ මැතිවරණය ජාතික මට්ටමේ මැතිවරණයක් නෙවෙයි පළාත් සභා මැතිවරණයක්. මේ මැතිවරණයේ ප්‍රතිඵල ජාතික තලය සමඟ සැසැඳීමට පුළුවන්කමක් නැහැ.* ඒත් අපට දක්නට තිබෙන්නේ එක්සත් ජනතා නිදහස් සන්ධානයේ ගිලිහීයන ඡන්ද විශාල ප්‍රමාණයක් ප්‍රජාතන්ත්‍රවාදී පක්ෂය හා ජනතා විමුක්ති පෙරමුණ වෙත ඇදී යන බවයි. මේ ගැන ඔබේ මතය පැහැදිලි කළ හැකිද?ඉතිහාසය පුරාම සුළු පක්ෂවලට පළාත් සභා මැතිවරණවලදී මේ විදිහේ ඡන්ද ප්‍රමාණයක් ලබා ගැනීමට පුළුවන් වෙලා තියෙනවා. ඒත් ජාතික මැතිවරණයකදී තත්ත්වය ඊට හාත්පසින්ම වෙනස් වෙනවා. ඒ නිසා අද විපක්ෂ දේශපාලන පක්ෂවලට ලැබී ඇති ඡන්ද ප්‍රමාණය ස්ථාවර ඡන්ද පදනමක් විදිහට හඳුන්වා දීම සුදුසු දෙයක් නොවෙයි.* යටිතල පහසුකම් ඉහළ දැමීමත් සංවර්ධන ව්‍යාපෘති ඇති කිරීමත් යන කරුණු ආණ්ඩුවේ වාසියට බලපෑවේ නැත්තේ ඇයි?නැහැ අපි යටිතල පහසුකම් ඉහළ දැම්මේ සංවර්ධන කටයුතු සිදුකළේ මහජනතාව වෙත අවශ්‍ය පහසුකම් ඉහළ දැමීමටත් රටට සේවයක් ඉටුකිරීමත් අරමුණුකරගෙනයි. එහෙම නැතිව අපි මැතිවරණය ඉලක්ක කර සංවර්ධන කටයුතුවල නියැළෙන්නේ නැහැ.අපට තිබෙන්නේ ආණ්ඩුවක් විදිහට ඇති වගකීම හා සේවාවන් ඉටුකිරීමයි. සංවර්ධනය හා ඡන්දය එකිනෙකට සැසැඳීම හොඳ දෙයක් නොවෙයි.එපමණක් නොවෙයි ආණ්ඩු පක්ෂය විදිහට අපට ප්‍රධාන විපක්ෂයට වඩා වැඩි ඡන්ද ලක්ෂ ගණනක් ලැබී තිබෙනවා. ඒ නිසා ජනතා පිළිගැනීම ජනතා ආකර්ෂණ ගැන කිසිඳු සැකයක් නැහැ. අපට තිබෙන ජනතා පිළිගැනීමේ අඩුවක් වෙලා නැහැ.* ආයෝජන ප්‍රවර්ධන ක්ෂේත්‍රයේ දියුණුවට ආණ්ඩුව මොන විදිහේ වැඩපිළිවෙළක්ද ඉටුකර තිබෙන්නේ?යුදමය වාතාවරණය නැතිවීමත් සමඟ ආයෝජකයන්ගේ ආකර්ෂණය මෙරට වෙත ලැබෙමින් තිබෙනවා. ඒ ගැන අපට විශාල වැඩපිළිවෙළක් තිබෙනවා. ආයෝජන ප්‍රවර්ධනය ඉහළ දැමීමත් සමඟ මෙරට ආර්ථික තත්ත්වය විශාල ලෙස ඉහළ දමා ගැනීමට පුළුවන් වෙලා තිබෙනවා.අප වැනි රටක් දියුණු වීමට නම් කෘෂිකර්මය පමණක් මූලික කරගෙන කටයුතු කරන්න බැහැ. ආයෝජනවල ආකර්ෂණයක් ඇති කළ යුතුයි. අප ආයෝජන ප්‍රවර්ධන අමාත්‍යාංශය විදිහට මේ ගැන සැලසුම් ගත වැඩපිළිවෙළක් ආරම්භ කර තිබෙනවා. ඒත් මේ තත්ත්වය වැළැක්වීමට කුමන්ත්‍රණකාරී බලවේග කටයුතු කරනවා.* ඒ ගැන වැඩිදුර පැහැදිලි කිරීමක් කළ හැකිද?ආයෝජන සිදුකරන අය පැමිණීම වැළැක්වීමට විවිධ ආකාරයේ බාධා කිරීම් සිදුවුණ‍ා. රතුපස්වලදීත් හංවැල්ලේදීත් මේ විදිහේ කුමන්ත්‍රණ සිදුවුණා. අපට ආරංචි වෙන විදිහට මේ හැම දෙයක් පිටුපසම තෙවන බලවේගයක් කුමන්ත්‍රණ දියත් කළා. අප කළ සොයා බැලීම්වලදී මේ තත්ත්වය හොඳින්ම පැහැදිලි කර ගැනීමට පුළුවන් වුණා. මේ ප්‍රදේශවල ගම්මු දන්නේ නැහැ මේ ප්‍රචන්ඩක්‍රියා පිටිපස්සේ සිටියේ කවුද කියලා. මේ සිදුවීම්වලට මැදිහත් වෙලා තිබෙන්නේ පිටස්තර පුද්ගලයන්.ආයෝජන ක්ෂේත්‍රයට බාධා එල්ල කරමින් මෙරට නැඟී එන ආර්ථිකය බිඳ දැමීමේ උත්සාහයක් තමයි සිදුවන්නේ. මේක ඉතාමත් වැරැදි සහගත හා කුමන්ත්‍රණකාරී වැඩපිළිවෙළක් විදිහට හඳුන්වන්න පුළුවන්. මේ තත්ත්වය ජය ගැනීමට කටයුතු කළ යුතුයි.* ජිනීවා නුවරදී මෙරටට එරෙහිව තවත් යෝජනාවක් සම්මත වුණා. ඒ යෝජනා මෙරටට බලපාන්නේ කොහොමද?ආණ්ඩුවට එරෙහිව සිදුවන කුමන්ත්‍රණයක් විදිහට මේ තත්ත්වය හඳුන්වාදීමට පුළුවන්. අප රජයක් විදිහට රටේ ගෞරවය ආරක්ෂා වෙන විදිහේ වැඩපිළිවෙළක් තමයි ආරම්භකර තිබෙන්නේ. අපට පුළුවන්කම තිබෙනවා මේ අභියෝග ජයග්‍රහණය කිරීමට. ඒ සඳහා අන්තර් ජාතිකව විශාල සහායක් තිබෙනවා. එපමණක් නොවෙයි මුස්ලිම් රාජ්‍යවල පූර්ණ සහයෝගයත් අපට ලැබුණා.* පසුගිය කාලයේ දී රවුෆ් හකීම් මහතා හා ආණ්ඩුව අතර මත ගැටුම් නිර්මාණය වෙලා තිබුණා. ඒ ගැන ආණ්ඩු පක්ෂය නියෝජනය කරන මුස්ලිම් නියෝජිතයකු විදිහට ඔබේ මතය පැහැදිලි කළ හැකිද?මුස්ලිම් කොංග්‍රසයේ නිර්මාතෘ අෂ්රෆ් මහතා අතිශය ගෞරවනීය විදිහටයි කටයුතු කළේ. ඔහු අන්තවාදීව කටයුතු කළේ නැහැ. එහෙත් හකීම් මහතා අද නැට්ටුක්කාරයෙක් බවට පත්වෙලා ඉවරයි. ඒ ගැන අපට ඉතාමත් කනගාටුවක් තිබෙන්නේ. ඔහු මෙරට අභ්‍යන්තර කරුණු අන්තර් ජාතික ප්‍රජාව වෙත යොමු කිරීමට කටයුතු කර තිබෙනවා. මේක ඉතාමත් වැරැදි දෙයක්. ඕනෑම ජන කොටසක තමන්ට අනන්‍ය වූ ප්‍රශ්න තිබෙනවා. ඒත් ඒ ප්‍රශ්න විසඳා ගන්න ඕනෑ රට අභ්‍යන්තරයේ දී එහෙම නැතිව අන්තර් ජාතික තලයට රටේ ප්‍රශ්න රැගෙන යාම කිසිසේත්ම සුදුසු දෙයක් විදිහට හඳුන්වන්න බැහැ.* ආගමික සංහිඳියාව ගැන මේ දිනවල කතාබහක් ඇතිවෙලා තිබෙනවා. මේ ගැන ඉස්ලාම් භක්තිකයකු විදිහට ඔබේ මතය මොන වගේද?අනිවාර්යයෙන්ම ආගම් අතර සංහිඳියාව තිබිය යුතුයි. මගේ අදහස වන්නේ සියලු පාර්ශ්වවල අන්තවාදය පිටුදැකිය යුතුයි කියන අදහසයි.ළමා පරපුරට පවා ඇතැම් අය අන්තවාදී විෂ කැවීමට උත්සාහ කරනවා. මේක ඉතාමත් නරක දෙයක් විදිහටයි හඳුන්වන්න පුළුන්කම තිබෙන්නේ.දේශපාලන ඉලක්ක මූලික කරගෙන ආගමික අන්තවාද ප්‍රවර්ධනය කිරීම සුදුසු දෙයක් විදිහට හඳුන්වන්න බැහැ. සියලු ආගම් අතර සමඟිය සංහිඳියාව ඇති කළ යුතුයි. අද තවත් පිරිසක් දේශපාලන ඉලක්ක ඇතිව ආගම්වාද ඇති කිරීමට උත්සාහ කරනවා. දේශපාලනය හා ආගම් සම්බන්ධ කර ගැනීම නුසුදුසු හා වැරැදි දෙයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=f1404022</link>
    <topic/>
    <author>සටහන ඉරෝෂිණී දීපිකා</author>
    <content>“නායකත්වය” යනු එදා මෙදා සදා සමාජ පැවැත්මේ එක් සාධකයකි. නායකත්වය පිළිබඳ නෙක් විදග්ධ තතු අනාවරණය කරමින් රචනා වී ඇති “නායකත්වය” කෘතිය කුමන අරමුණු අරබයා රචනා වූවක් ද? සාවද්‍ය නායකත්වය සහ නිවැරැදි නායකත්වය සමාජයට බලපාන්නේ කුමනාකාරයටද? නායකයන් බිහිවන්නේ කෙසේ ද? ලංකාවේ එදා මෙදාතුර ක්‍රියා කළ නායකයන් නිවැරැදි දැක්මක් ඇතිව ක්‍රියාකර තිබේද? සහ අනාගත නායකත්වය පිළිබඳ හෘද රෝග විශේෂඥ වෛද්‍ය රොහාන් ජයසිංහ මහතා සමඟ කළ කතාබහකි මේ.* “නායකත්වය” මේ කෘතිය පිළිබඳ හැඳින්වීමක් කළොත්”මානව ඉතිහාසය ගතහොත් අන් කවරදාකටත් වඩා වර්තමානය වන විට නිවැරැදි නායකත්වයේ අවශ්‍යතාව ඉස්මතු වී තිබෙනවා. මේ තත්ත්වය අන්තර්ජාතික හා ජාතික මට්ටම්වලට පමණක් නෙමෙයි, ජන ජීවිතයේ සෑම තරාතිරමකටම, සංවිධානයකටම පොදුයි. ගමේ, පන්සලේ, පල්ලියේ, පාසලේ, රැකියා ස්ථානයේ මෙකී කී නොකී සෑම තැනකට ම නිවැරැදි නායකත්වයක් අවශ්‍යයි.මෙය මිනිසාගේ පමණක් නෙමෙයි, ගහකොළ, සතා සීපාවාගේ පැවැත්මටත් අදාළයි.නායකත්වය පිළිබඳ ලෝකයේ විවිධ රටවල පතපොත මගින් බොහෝ විට කතා කෙරෙනවා. ලේඛන දහස් ගණනින් යුතු විශාල සාහිත්‍යයක් බිහිව තිබෙනවා. නොයෙක් පැතිකඩ අනුව යමින් විවිධ පර්යේෂණ පවා සිදු වෙනවා. නායකත්ව සිද්ධාන්ත නොකඩවා ඉදිරිපත් වෙමින් පවතිනවා.මෙවන් තත්ත්වයක් ලෝකය තුළ පැවතියත් අපේ රට තුළ මෙවැනි දේ හා සම්බන්ධ පොතපත ඉඳහිට බිහිවුණත්, “නායකත්වය” පිළිබඳ සියලු පැතිකඩ අනාවරණය කරමින් ලියැවුණු පොතක් නොතිබීම නිසා මගේ පියා වන වඩනම්බි ජයසිංහ සහ මම මෙවැනි කෘතියක් රචනා කිරීමට තීරණය කළා. එහි ප්‍රතිඵලයක් විදිහට අපට සාර්ථක කෘතියක් සම්පාදනයට හැකියාව ලැබුණා.* මෙහි අන්තර්ගතය පිළිබඳ කතා කළොත්?නායකත්වය කියන්නේ මොකක්ද? කළමනාකරණයේ දී නායකත්වය ගැන අව‍ධානය යොමු කළ යුත්තේ ඇයි? නායකත්වය හා සම්බන්ධ සිද්ධාන්ත, නායකත්වයේ විශ්ව ව්‍යාප්තිය, එහි වැදගත්කම, නායකත්ව විකල්ප, ලෝක ඉතිහාසයේ හා කළමනාකරණයේ අද්විතීය නායකයන්, නායකයන් නොවන්නේ කවුද? නායකත්වය අර්ථකථනය, සංවිධාන සංස්කෘතිය හා නායකත්වයේ වැදගත්කම, අපුද්ගල නායකත්වය, කාන්තා නායකත්වය, නායකත්වය හා සාහිත්‍ය, නායකත්වය බිහිවීමේ පරිසරය, නායකත්ව පුහුණුව ආදී කරුණු කාරණා රාශියක් මේ කෘතියට අන්තර්ගත කළා.* මේ කෘතිය වැදගත් වන්නේ කුමන අයට ද?නායකත්වය දරන අයට අවබෝධයක් ලබාගැනීමට මෙය ඉතාමත් ම වටිනවා. ඒ වගේම ‍අනෙක් අයට තමන්ගේ ජීවිතය වඩාත් හොඳට පිළිවෙළක් ඇතිව පවත්වාගෙන යාමටත් මේ කෘතිය මහත් පිටිවහලක් වේවි.* මේ කෘතිය තුළ සාවද්‍ය නායකත්වය පිළිබඳ කතා කෙරෙනවා. එවැනි නායකත්වයක් සමාජයට බලපාන්නේ කුමන ආකාරයට ද?නායකත්වය සමාජයට යහපත් මෙන් ම අයහපත් වෙන්න පුළුවන්. විනාශකාරී නායකත්වය නිසා පුද්ගලයා මෙන් ම සමාජයත් විනාශය කරා යනවා. උදාහරණ ලෙස ප්‍රජාතන්ත්‍රවාදී නායකත්ව ශෛලියට වඩා පරස්පර විරෝධී ආඥාදායක ඒකාධිපතිවාදය ප්‍රදර්ශනය කළ, එය ඒ ආකාරයට ක්‍රියාත්මක කළ මුලු ලෝකයම හඳුනන නායකයා ජර්මනියේ ඇඩොල්ෆ් හිට්ලර් යැයි කීවොත් එය නිවැරැදියි. ඔහු පිරිසුදු ආර්යයන්ගෙන් සමන්විත ජර්මන් ජාතිකයන් ගැන කතා කළා. ඒත් ඔහු ලක්ෂ සංඛ්‍යාත යුදෙව්වන් ඝාතනය කළා. තවත් කෝටි ගණනකට දුක, වේදනාව ගෙනාවා.නායකයෙක් වශයෙන් ඔහුගේ දුර්වලතා ඔහුගේ ශක්තීන්ට වඩා ප්‍රබලව විද්‍යමාන කළා. මේ ආකාරයට ඔහු තුළ පැවතියේ සාවද්‍ය නායකත්වයක් නිසා සිදුවුණේ විනාශයක්. මේ නිසා නායකයෙක් වූ පමණින්, ඔහු තුළ නිවැරැදි නායකත්වයක් පවතිනවා යැයි අපට පවසන්න බෑ. සාවද්‍ය නායකත්වයක් පැවතීම සමාජයට හානිකරයි. එය ඉහත උදාහරණයෙන් ම අපට අවබෝධ කර ගන්න පුළුවන්.අල්කයිඩා නායක ඔසාමා බින් ලාඩ්න්, අපට ආසන්නම උදාහරණය වේළුපිල්ලේ ප්‍රභාකරන්.මේ අය ළඟ තිබුණෙත් සාවද්‍ය නායකත්වයක්. එවැනි නායකත්වයක් නිසා සිදුවූ විනාශය කොපමණ ද? ඒ නිසා සාවද්‍ය නායකත්වය ඉතාමත් ම හානිකරයි.ඒ වගේම තමයි නිවැරැදි නායකත්වය. මහත්මා ගාන්ධි වැනි කෙනෙක් පිළිබඳ සිතීමෙන්, ඔහුගේ චරිතය පිළිබඳ අවබෝධ කර ගැනීම මගින් නිවැරැදි නායකත්වය නිසා ජනතාවට, රටට වුණු සේවය කොපමණ ද කියා තේරුම් ගන්න පුළුවන්.* කළමනාකරණයේදී නායකත්වය පිළිබඳ අවධානය යොමු කළ යුතු වන්නේ ඇයි?කළමනාකරණයේදී සංවිධානවලට නායකත්වය ඉතාමත් ම වැදගත්. මිනිසුන් එකතුවුණු සෑම අවස්ථාවකම පාහේ නායකත්වයක් බිහිවෙනවා. සංවිධාන සැලසුම් කිරීම, තීරණ ගැනීම, පුද්ගල අන්තර් සම්බන්ධතා පවත්වාගෙන යාමට අතිරේකව සංවිධානයේ සෙසු පිරිස ලවා සංවිධාන පරමාර්ථ ඉටුකර ගැනීමට නම්, ඔවුන්ට නායකත්වය ලබාදිය යුතුයි. සංවිධානයක් තුළ කළමනාකරුගේ හා සෙසු අයගේ භූමිකාව අවබෝධ කර ගැනීමට නායකත්වය පිළිබඳ හැඟීමක් පැවතීම අතිශයින් ම වැදගත්.විවිධ සංවිධාන, සංස්කෘතීන්, වාතාවරණ, විවිධ මාදිලියේ නායකත්ව ගොඩනඟා ගන්නවා. ඒ ආකාරයට කිසියම් සංවිධානයකට අලුතෙන් එක්වන කළමනාකරුවකු, ඒ සංවිධානයට යෝග්‍ය නායකත්ව ශෛලීන් කවරේදැයි හඳුනාගෙන පැවතීම අතිශයින්ම වැදගත්. කළමනාකරණයේ දී නායකත්වය විශේෂයි.* නායකයකු ඉස්මතු වන්නේ මොන වගේ අවස්ථාවලදී ද?මානව ශිෂ්ටාචාරයේ ආරම්භය සිදු වූ දා පටන්, නායකත්වය බිහිවුණා. මානව ඉතිහාසයේ මුල්ම යුගයේදී අදෘශ්‍යමාන බලවේග පිළිබඳ බියක් ඇතිකරගෙන, ඒවාට දේවත්වයක් ආරෝපණය කර ගත්තා. ඒ අනුව මුල් යුගයේදී යකැදුරා සහ වෙදැදුරා ගමේ ජනතාවට පිහිට සැපැයූ එක්තරා ආකාරයක නායකයො බවට පත් වුණා. අර්බුදකාරී අවස්ථාවලදී, එහෙමත් නැත්නම් හදිසි තීරණ ගැනීමට අවශ්‍ය වුණහම, නායකත්වයක් බිහිවෙනවා. මේ විදිහට නායකත්වය ඉස්මතු වීම, ඒ ඒ මොහොතේදී, ඒ ඒ සමාජ කණ්ඩායම්වලදී අවස්ථානුකූලව සිදුවන්න පුළුවන්.* මෙතෙක් කාලයක් අපේ රට තුළ විවිධ නායකයන් බිහිවී තිබෙනවා. මේ සෑම කෙනෙක්ටම නිවැරැදි දැක්මක් ඇතිව නායකත්වයක් ලබාදීමට කටයුතු කළාද?රටක්, ජාතියක් විදිහට සලකා බැලුවොත් 1948 න් පස්සෙ ලංකාවේ අගමැතිවරු, ජනාධිපතිවරු වශයෙන් දේශපාලකයො කිහිප දෙනෙක් ජාතික නායකයො වශයෙන් සිටියා. ඒ හැර විවිධ මට්ටමේ ප්‍රාදේශීය නායකයො සිටියා. ෆිදෙල් කැස්ත්‍රෝගේ විග්‍රහය අනුව දේශපාලකයන් සැබෑ නායකයන් ලෙස ගන්න බැරි වුවත්, පසුගිය දසක හයකට වඩා වැඩි කාලයක් පුරා ලංකාවේ පාලන තන්ත්‍රය තුළ සිටි පිරිසෙන් කී දෙනෙක් ජාතික නායකයන් විදිහට සලකන්න පුළුවන් ද?ලංකාවේ පළමු අග්‍රාමාත්‍යවරයා වන ඩී. එස්. සේනානායකයන් පැහැදිලිවම ඉදිරි දැක්මක් ඇතිව, ජනතා අභිලාශ හඳුනාගෙන, කෘෂිකාර්මික සංවර්ධනය පදනම් වූ අර්ථ ක්‍රමයක් දියුණු කිරීමටත්, ජාතික සමඟිය ගොඩනැඟීමටත් උත්සාහ ගත් ජාතික න‍ායකයකු විදිහට සලකන්න පුළුවන්.‍රටේ වත්මන් නායකත්වය පිළිබඳ කතා කළොත්, සිංගප්පූරුවේ ලී ක්වාන් යූ වැනි දූරදර්ශී නායකත්වයක් ප්‍රදර්ශනය කරමින්, පාලනය ගෙන යන නායකයකු විදිහට මහින්ද රාජපක්ෂ ජනාධිපතිතුමා හඳුන්වන්න පුළුවන්.රටේ ආරක්ෂාව තහවුරු කරලා, ජාතියේ සමඟිය නැවත ගොඩනඟාගෙන ආර්ථික, සංස්කෘතික හා දේශපාලනික ස්ථාවරභාවය ළඟාකර ගැනීමේ ජනතා අභිලාශ හඳුනාගෙන, ඒ අනුව ඉදිරි දැක්මක් ඇතිව කටයුතු කරන කෙනෙක් විදිහට එතුමා හඳුන්වන්න පුළුවන්. යටත් විජිතයක් ලෙස පැවතිලා නිදහස ලැබූ ලංකාව තුළ බිහිවූ නායකයන් අතරින් හැම දෙනාම නිවැරැදි දැක්මක් ඇතිව කටයුතු කළ සැබෑ නායකයෝ ද යන්න නැවත සිතිය යුතු කරුණක්.* මේ කෘතිය තුළ අනාගත නායකත්වයක් පිළිබඳ කතා කෙරෙනවා. අනාගත නායකත්වය කුමනාකාර වෙයිද?අනාගත නායකත්වය කෙබඳු වෙයිද කියලා දැන්මම කියන්න බෑ. අනාගත නායකත්වයේ කාර්යභාරය හා භූමිකාව වර්තමානයට වඩා වෙනස් විය හැකියි. එසේම අනාගතයේ නායකයන් මුහුණ දෙන අභියෝග සහ වාතාවරණය අනුව නිගමනය කළ හැකියි.එසේ ම අනාගත නායකයන් වීමට අපේක්ෂා කරන අයට, හැකියාව හා ශක්‍යතාව ඇති අයට ඉගෙන ගැනීමට හා අත්දැකීම් ලැබීමට යෝග්‍ය පරිදි පුහුණුවීමට පහසුකම් සැලසීම වර්තමාන ප්‍රබුද්ධ නායකත්වයේ වගකීමක්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=f1404023</link>
    <topic>ගෝනවල ටෙනිසන් නිදන් හොරුන්ට පහර දෙයි!</topic>
    <author>රන්ජන් අමරරත්න</author>
    <content>ප්‍රවීණ ගත්කතුවර ගෝනවල ටෙනිසන් පෙරේරා මහතා තවත් නවකතාවක් ලියා තිබේ. “දණ්ඩ භූමි” යැයි නම් කොට ඇති මේ කෘතිය පිටු 320 කින් සමන්විත දීර්ඝ වෘත්තාන්තයකි. එහෙත් ප්‍රධාන කරුණු හතරක් නිසා එය පොත් ගෙඩියක් වන්නේ නැත.* මනාව ගළපාගත් කතා වස්තුවක් තිබේ.* විචිත්‍ර හා සංකීර්ණ චරිත නිරූපණයක් තිබේ.‍* සමාජ සංවාදයකට හේතුවන හෙළිදරව්වකින් සමන්විත ය.* නූතන සමාජයට අතිශය වැදගත් සමාජ විවේචනයක් ද ඇතුළත් ය.පුරාවස්තු කොල්ලය ලෝක මට්ටමෙන් සාකච්ඡා වන භයානක මාතෘකාවකි. එය භයානක වන්නේ ඊට සම්බන්ධ වන සියලු දෙනා ආකස්මික මරණ තර්ජනවලට ගොදුරු වන බැවින් ය. ඇතැම් විට හිටිහැටියේ අතුරුදන් වන බැවින් ය. තවත් බොහෝ දේවල් සිදුවිය හැකි බැවින් ය. ඊට ලෝක මට්ටමේ දේශපාලන බලපෑම් තිබේ. පාතාල බලපෑම් තිබේ. අත්භූත - මායාකාරී අතපෙවීම් ද තිබේ.ඊජිප්තුව, ඉරාකය, ඊශ්‍රායලය, ලිබියාව, සිරියාව වැනි රටවල් පුරාවස්තු කොල්ලයට ගොදුරු වී ඇත. මේ ප්‍රදේශ මිනිසාගේ පළමු ශිෂ්ටාචාරයට නිජබිම් වූ සුවිශේෂ කලාප ලෙස සැලැකිය හැකි ය. ඒ ඒ යුගවල, ඒ ඒ පාලකයෝ තමන්ගේ බූදලයක් ලෙස සලකා එම වස්තු ආරක්ෂා කළහ. එහෙත් බටහිර කොල්ලකාරයන් විසින් එම ප්‍රදේශ අවුල්කොට; උරුමක්කාරයන් පලවා හැර පුරාවස්තු කොල්ල කනු ලැබේ.ඊජිප්තුවේ ඒකාධිපති පාලක හොස්නි මුබාරක් පුරාණ මිසරයේ පුරා වස්තු ආරක්ෂා කළේ ය. ඉරාකයේ හිටපු ජනාධිපති සදාම් හුසේන් මෙසපොතේමියානු ශිෂ්ටාචාරයේ උරුමය ආරක්ෂා කළේ ය. මුවම්මර් ගඩාෆි කෙතරම් නාස්තිකාරයකු වුව ලිබියාවේ පුරා වස්තුවලට අත තබන්නට දුන්නේ නැත. එහෙත් අද සියල්ල වෙනස් වී ඇත. සදාම්ගේ පාලනය බිඳ වැටීමත් සමඟ බැග්ඩෑඩ් නුවර ප්‍රධාන කෞතුකාගාරයේ මහදොර කඩාගෙන කොල්ලකරුවෝ ඊට ඇතුළු වූහ. ඉනික්බිති ලන්ඩනයේ පුරාවස්තු වෙළෙඳ පොළක් පැවැති බව ප්‍රකට කරුණකි. ඊජිප්තු නායක මුබාරක්ගේ පාලනය බිඳවැටීමත් සමඟ පිරමීඩ පෙරළා පුරාවස්තු සෙවීම ආරම්භ විය.අධිරාජ්‍යවාදියා පය තබන්නේ කොතැන ද - එතැන පුරාවස්තු කොල්ලයක් සිදු වේ. ඊශ්‍රායලය බටහිර අධිරාජ්‍යවාදීන්ගේ කෙළිබිමකි. කෙතරම් අතීතයේ සිට ඊශ්‍රායලයේ පුරාවස්තු කොල්ලකෑමට යටත් වූයේ ද යත්; 1978 දී ඒ සම්බන්ධයෙන් වෙන ම නීතියක් හඳුන්වාදීමට ඊශ්‍රායල බලධාරීනට සිදු විණි. එහෙත් මේ නීති - රීති සූක්ෂ්ම ලෙස උල්ලංඝනය කරමින් පුරාවස්තු කොල්ලය අදටත් ජයට ම සිදු වේ. එය ලෝකය පුරා පවතින ආශ්චර්යවත් ගනුදෙනුවකි.අපේ මව්බිම ද දීර්ඝ ඉතිහාසයකට උරුමකම් කියන පුරාණ රාජ්‍යයෙකි. එහි විවිධ ප්‍රදේශවල නා - නා ආකාරයේ පුරාවස්තු හා නිදන් තිබේ. පරසතුරු ආක්‍රමණවලට මුහුණ දුන් ප්‍රභූහු තම වස්තුව ආරක්ෂා කර ගැනීම සඳහා විශේෂ ආරක්ෂිත ස්ථානවල ඒවා සඟවා තැබූහ. ඇතැම් පාලකයෝ මතු ප්‍රයෝජනය සඳහා ද වස්තුව සඟවා තැබූ හ. මේ හැරෙන්නට ඓතිහාසික වටිනාකමකින් යුතු බොහෝ දේවල් අපේ භූමියෙහි පස් යට ද, ගුහා අතර ද, පර්වත මධ්‍යයෙහි ද, තවත් විශේෂ ස්ථානවල ද පවතී. මේවායෙහි වටිනාකම් අංශ දෙකකින් තක්සේරුවට ලක්වේ. එකක් නම් ප්‍රතිමා රූප ආදිය ලෝහ බවට පත්කොට අලෙවි කිරීම ය. අනෙක නම් සම්පත් හා යසඉසුරු ලබා දෙන පූජා භාණ්ඩ ලෙස අලෙවි කිරීම ය. කුමක් වුව හැම පුරාවස්තුවක්ම ධන උල්පතක් සේ සැලැකිය හැකි ය.ටෙනිසන් පෙරේරා සිය කෘතිය ඔස්සේ විශ්ලේෂණයට ලක්කරන්නේ පුරාවස්තු කොල්ලය පසුපස ඇති මිනිස් ක්‍රියාකාරකම් ය. පුරාවස්තු කොල්ලය ඉඩම් සංවර්ධනයෙන් ආරම්භ විය හැකි ය. පුරාවිද්‍යා කැණීම් ඔස්සේ ආරම්භ විය හැකි ය. සංචාරක ව්‍යාපාරය ඔස්සේ ආරම්භ විය හැකි ය. මේ කොල්ලකෑමට ගැමියාගේ සිට පුරාවිද්‍යාඥයා දක්වා ද, දේශපාලකයාගේ සිට අන්තර්ජාතික සමාගම් දක්වා ද බොහෝ පුද්ගලයෝ හා බොහෝ සංවිධාන සම්බන්ධ වෙති. සමස්තයක් ලෙස ගත් කළ මෙය කොල්ලකෑම් ජාලයකි. කර්තෘවරයා ‍එම ජාලය සියුම් ලෙස හෙළිදරව් කරයි.ටෙනිසන් මේ හෙළිදරව්ව කරන්නේ අපූරු වෘත්තාන්තයක් ගොතමින් ය. එම වෘත්තාන්තය වැදගත් වන්නේ ධනපති මජර සංස්කෘතිය හා මනුෂ්‍යත්වය අතර ඇති ගැටුම කතාව තුළ මනාව නිරූපණය වන බැවින් ය. වරෙක ඔහු ධනපති වෙළෙඳ සමාජයේ දුෂ්ට උපාය මාර්ග උත්ප්‍රාසයෙන් නිරූපණය කරයි. තව වරෙක ඊට ගොදුරු වන ගැහැනුන්ගේ හා මිනිසුන්ගේ ඛේදවාචකය දක්වයි. තවත් වරෙක ඔවුනට දඬුවම් පමුණුවයි.හරි - අපූරු චරිත රැසක් දණ්ඩ - භූමි නවකතාව ඔස්සේ කරලියට එති. එළිසබෙත් මුම්බි, ප්‍රදීප් සිරිමෙවන්, සිරිමෙවන් කිත්සිරි, ලලිත් දැරණියගල, එරන්දිකා, කුවන්නා හා ආමි රවීන්ද්‍ර ඒ අතර ප්‍රධාන වෙති.එළිසබෙත් මුම්බි යනු කළු අප්‍රිකානු රූප සුන්දරියකි. ඇය සෙල්ලක්කාර ය. ලෝක අත්දැකීම් සහිත මේ තරුණිය ප්‍රදීප් සමඟ එකගෙයි වසති. එය සහතිකයක් හා චාරිත්‍ර - වාරිත්‍ර නැති කසාදයක් සේ සැලැකිය හැකි ය. ප්‍රදීප් යනු ධනපති කොල්ලකාර චින්තනයේ හොඳ ම සංකේතය වන්නේ ය. ඔහුට සංස්කෘතියක් නැත. පවුල් සංස්ථාවක් නැත. ධනය හා බලය ඔහු ගේ එක ම අපේක්ෂාව වේ. ඔහු ධනය හා බලය රැස්කිරීම සඳහා තම ප්‍රේමවන්තිය පවා ගණිකා සේවයෙහි යොදවයි.මුළු කතාව පුරා දිවෙන දැවැන්ත භූමිකාව වන්නේ මුම්බි ය. ඇගේ සුන්දරත්වය, සෙල්ලක්කාර ගතිය, හැසිරීම හා ඇගේ ස්ථානෝචිත ප්‍රඥාවත් පාඨකයා බැඳතබන රැහැන් පටක් සේ පවතී. නවකතාවේ එන සියලු චරිත මුම්බී දෙස බලා සිටිති. පොත කියවන සියලු දෙනා ද මුම්බීගේ අවසානය දකින්නට හෙවත් මුම්බීගේ ඊළඟ පියවර කුමක්දැ’යි දැනගැනීමට කුහුලෙන් පසුවෙති. මුම්බී අතගසන සෑම කාර්යයක් ම අති සාර්ථක වෙයි. ඈ සිටින තැනට ධනය ගලා එයි. එහෙත් මුම්බීගේ ඉලක්කය සල්ලි ගොඩක් ද?පැරඩයිස් හෝටලයේ සාර්ථක කළමනාකාරීත්වය වෙනුවෙන් මුම්බීට මහත් ගරු සැලැකිලි ලැබේ. ඒ අතර විශාල මුදල් ත්‍යාගයක් ද තිබේ. මේ සියල්ල දෙස බලා සිටින ඇගේ පෙම්වතා මුම්බීගෙන් ප්‍රශ්න කරයි.“ඔයාට හෝටලයෙන් සන්තෝෂම් කීයක් ලැබුණා ද?”“ලක්ෂ දහයක්!”ප්‍රදීප් කිසිදා නොනැඟූ හිනාවක් නැඟුවේ ය. ඒ හක හක හිනාව ඇය මීට පෙර අසා තිබුණේ නැත.“ඔන්න ඔය කබිහෝල් එක අරින්න! ඒක ඇතුළෙ චෙක් එකක් තියෙනවා අරන් බලන්ඩ!” ඔහු කීවේ ය.“ප්‍රදීප්ගේ හිනාව නිසා කුතුහලයට පත් ව සිටි මුම්බී චෙක්පත ගෙන බැලුවා ය. එය ඇය නමට ලියන ලද ලක්ෂ විස්සක චෙක්පතකි. “ඔයා මට කරපු සේවයට ගාස්තුව මදි නම් කියන්න”“මුම්බී කිසි දිනක නොකළ පරිදි ඉකිගසා අඬන්නට වූවා ය. වාහනය ඇගේ ඉකියෙන් දෙදරා ගියේ ය. ඇය ඩෑස් බෝඩ් එක මත හිස තබාගෙන දිගට ම ඇඬුවා ය. තමා හා එක් වී මෙතුවකට මේ ගැහැනියගේ දෑසින් කඳුළක් පිටවෙනු ප්‍රදීප් දැක තිබුණේ නැත......”“මුම්බී ඩෝන්ට් බී එ ලුනටික්ඔය සල්ලි ගන්නවා!”“අයි ඩෝන්ට් වෝන්ට් අ සින්ගල් කොයින්”“එහෙනම්”“ආදරය!”(189 – 190 පිටු)බැලූ - බැල්මට ඇය සෙල්ලක්කාර ය. ඕනෑම මගෝඩියකට ඈ යොමුකර ගත හැකි ය. එහෙත් ලෝකය පුරා කරක් ගැසූ මේ තරුණිය ඉල්ලා සිටින්නේ කුමක් ද? ආදරය යි. කතුවරයා එළිසබෙත් මුම්බීගේ චරිතය ඉතා සංකීර්ණ ලෙස නිරූපණය කරයි.මුම්බී වරෙක ජීවිතයේ යථාර්ථය සොයා බෞද්ධ දර්ශනය දෙසට හැරෙයි. තව වරෙක ඈ ආදරය සොයා ප්‍රදීප් සිරිමෙවන් ළඟ දණින් වැටෙයි. ඔහුට අවනත වෙයි. මුම්බි යනු පුදුමාකාර චරිතයකි.කතාවේ අනෙක් ප්‍රධාන භූමිකාව වන්නේ පුරාවිද්‍යාඥ සිරිමෙවන් කිත්සිරි ය. ඔහු දක්ෂ පුරාවිද්‍යාඥයකු වුව මේ ක්‍රමය තුළ ඉහළට නැඟීම සඳහා අයථා මාර්ග සොයා යන්නට සිදු වේ. වරෙක ඔහු ලේකම්වරියගේ අත්අඩංගුවට පත් වේ. තව වරෙක ඇමැතිවරයාගේ අත්අඩංගුවට පත් වේ. තවත් වරෙක පවුලේ අත්අඩංගුවට පත් වේ. පුරාවිද්‍යාඥයාට කිසිදු තැනෙකින් කිසිදු සහනයක් නො ලැබේ. ඔහු දුම්රියට පැන දිවි නසාගැනීමට යයි. එහෙත් එදින දුම්රිය වැඩ වර්ජනයක් පැවැත්වේ. රාජ්‍ය නිලධාරියා දේශපාලකයා හමුවේ කෙතරම් දීන විය යුතුදැ’යි ටෙනිසන් උත්ප්‍රාසයකින් යුතුව නිරූපණය කරයි.“ඇමැති සියල්ල දැන සිටියේ ය. මේ වගේ මෝඩයන් උසස් නිලතල දැරීම ගැන ඔහු මහත් සේ සතුටට පත් ව සිටියේ ය. නැණවතුන්, බුද්ධිමතුන් පිටතින් ඇගයූ ඇමැතිවරයා ඔය හැම එකා ම තමාගේ අතේ නටන රූකඩ වන තරමට ම ඔහුගේ ප්‍රතිරූපය ඉහළට යන සැටි මහා කන්දක් මුදුනේ සිට බලා සිටින්නකු සේ දුටුවේ ය.”“සිරිමෙවන් මහත්තයා නැගිටලා කඳුළු පිසදාගන්න. ඔබතුමාට පේනවා ඇති අට පාස් මම කොහොම කෙනෙක් ද කියලා. මට පුළුවන් ඔය ආචාර උපාධි තියෙන තමුන්නාන්සේලා වගේ ලොකු තානාන්තර දරන අයට පණ දෙන්න. ඒ ශක්තිය තමා මම ජනතා පරමාධිපත්‍ය වරමෙන් ලබාගත්ත එක ම ශක්තිය.... මගේ පාමුල වැඳ වැටුණට කාගෙවත් පාමුල ඔහෙම නිවට වෙන්ඩ යන්ඩ එපා”ඒ ඒ යුගවල දේශපාලනයට අනුව ශ්‍රී ලංකාවේ රාජ්‍ය සේවය ද එකල - මෙකල විය. ටෙනිසන් පෙරේරා මහතා එම තත්ත්වය මැනැවින් වටහාගෙන තිබේ. මේ පුරාවිද්‍යාඥයාගේ ජීවිතය ද එක ම ඛේදවාචකයකි. එය ‍මේ ක්‍රමයේ ස්වභාවය සේ සැලැකිය හැකි ය. කර්තෘ ඇතැම් ස්ථාන දක්වන්නේ සංකේත ලෙස ය. ඔහු වෙළෙඳ පොළ ආර්ථිකයේ ගොරබිරම් බව පිළිබඳ සමස්ත චිත්‍රය ගෙනහැර දැක්වීමට වෑයම් කරයි. අප ඔහු හා විරුද්ධ වන්නේ පෞද්ගලික දේශපාලන වෛරයක් ද මේ මගින් පිරිමසා ගැනීමට දරන වෑයම සමඟ පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=f1404024</link>
    <topic>රටේ සල්ලි රට නොයවන අපේ සීනි</topic>
    <author>අචලා ධර්ම</author>
    <content>අපිට අපේ ජීවිතේ පවත්වාගෙන ආහාර ගන්න සිද්ධ වෙනවා. සමහරු ජීවත් වෙන්න කනවා තවත් අය කන්න ජීවත් වෙනවා. මේ කෑම නිසා තියෙන ආණ්ඩු පෙරළෙනවා අලුත් ආණ්ඩු හැදෙනවා ප්‍රංශයේ මාරි රැජින පාන් නැත්නම් කේක් කාපල්ල කියන්න ගිහින් ප්‍රංශ විප්ලවේ ඇති වුණා.ඒ තරමට ආහාර අපේ ජීවිතය සමග බැදී තියෙනවා. සාමාන්‍ය කථා බහේදී හාල්, පිටි, සීනි කියලා කියලා අපි කියන්නෙ ඇයි? ඒ ආහාර ද්‍රව්‍ය අපේ ජීවිතේ වැදගත් තැනක් හිමි කරගෙන තියෙන නිසයි.ශ්‍රී ලංකාවේ එක පුද්ගලයෙක් වසරකට හාල් කිලෝග්රෑම් 150 ක් පිටි කිලෝග්රෑම් 35 ක් හා සීනි කිලෝග්රෑම් 30ත් 35 ත් අතර ප්‍රමාණයක් ආහාරයට ගන්නවා. ඒ කියන්නෙ පිටි හා සමාන සීනි ප්‍රමාණයක් අපි වසරකට අහාරයට ගන්නවා.ඉතින් මේ දත්ත දැකලා මේ රටේ ජනතාවට දියවැඩියාව හැදෙන එක අහන්නත් දෙයක් ද කියලා කෙනෙකුට සිතෙන්න පුඑවන්. නමුත් අපිට ආහාරයට අවශ්‍ය සීනි ප්‍රමාණය වෙළෙදපළට එන්නෙ කොහොමද ඒ සදහා වැයවන විදේශ විනිමය ප්‍රමාණය කොතරම් ද කියලා නිකමටවත් හිතිලා තියෙනවාද? සීනි කද්දි දැනෙන මිහිරි රසය ඇතුළෙ තියෙන තිත්ත කථාව තමයි ඛනිජ තෙල් වලට පසු වැඩිම විදේශ විනිමය ප්‍රමාණයක් අපි වැය කරන්නේ සීනි ආනයනය සදහා කියන එක.ශ්‍රී ලංකාවේ අප තරම් අහාරයට නොගත්තත් ලෝකයේත් සීනි වලට විශේෂ තැනක් හිමි වෙනවා. ලෝක සීනි නිෂ්පාදනය මෙට්‍රික් ටොන් මිලියන 183 ක් පමණ වනවිට ලෝක ඒක පුද්ගල සීනි පරිභෝජනය වසරකට කිලෝ ග්‍රෑම් 25 ක්. සීනි නිෂ්පාදනය අතින් පෙරමුණේ ඉන්න බ්‍රසීලය සීනි මෙට්‍රික් ටොන් මිලියන 30 ක් පමණ නිෂ්පාදනය කර අපනයනය කරනවා. ඉන්දියාව දෙවෙනි තැන ගන්නා අතර වාර්ෂික සීනි නිපැයුම මෙට්‍රික් ටොන් මිලියන 25ක්. ඉන්දියාවේ දේශීය පරිභෝජනය වැඩි නිසා අපනයනය කරනු ලබන්නේ මෙට්‍රික් ටොන් මිලියන 3 ක් පමණයි.ලෝක සීනි අවශ්‍යතාවය වර්ෂ 2030 වනවිට මෙට්‍රික් ටොන් මිලියන 200ක් දක්වා වැඩිවීමේ ප්‍රවණතාවක් දක්නට ලැබෙනවා. අවුරුද්දකට සියයට 2.5 බැගින් ලෝක සීනි අවශ්‍යතාවයේ වර්ධනයක් ඉදිරි කාලයේ අපේක්‍ෂිතයි. මෙහි දී ආසියාවේ සියයට 3 ක ඉහළ වර්ධනයක් ඇතිවන අතර යුරෝපා කලාපයේ එය සියයට 0.3 ක සුඑ වර්ධනයක්. මේ වනවිට ආසියානු කලාපයේ සීනි අවශ්‍යතාවය ගෝලීය නිෂ්පාදනයෙන් සියයට 40 ක් වන නමුත් වර්ෂ 2020 වනවිට එය සියයට 50 ක් දක්වා ඉහළ යන තත්වයක් දක්නට ලැබෙනවා.වර්ෂ 2006 දී මෙරට සීනි අවශ්‍යතාව මෙට්‍රික් ටොන් 581,000 (පන්ලක්ෂ අසූ එක් දාහක්) කි. වැඩිවන ජනගහනය ආදී හේතු නිසා වර්ෂ 2011 වනවිට එය මෙට්‍රික් ටොන් 640,000 (හයලක්ෂ හතලිස්දාහ) දක්වා වැඩි වුනා. එම වර්ෂයෙදි සීනි කර්මාන්තයට යොදාගත් සෙවණගල පැලවත්ත හා හි¼ගුරාන මගින් දේශීයව සීනි නිෂ්පාදනය වූයේ මෙට්‍රික් ටොන් 35,000 කි. එය දේශීය සීනි අවශ්‍යතාවයෙන් සියයට 6 කටත් වඩා අඩු ප්‍රමාණයක්. මෙම පරතරය පියවීමට සීනි මෙට්‍රික් ටොන් 600,000(හයලක්ෂයක්) එනම් සියයට 94 ක් බ්‍රසීලය තායිලන්තය හා ඉන්දියාව වැනි රටවලින් ආනයනය කිරීමට සිදුවුණා. ඒ සදහා රුපියල් බිලියන 50ක පමණ මුදලක් වැයවීම මෙරට සීනි වලින් ස්වයංපෝෂිත වීමේ වැදගත්කම පැහැදිලි කරනවා.වර්ෂ 2008 දී ඇති වූ ලෝක අහාර අර්බුදයත් සමග ලෝක වෙළදපළේ සීනි ඇතුළු අත්‍යවශ්‍ය ආහාර ද්‍රව්‍ය වල මිල ඉහල ගියා. ලෝක ජනගහනය වැඩි වීම චීනයේ හා ඉන්දියාවේ ශීඝ්‍ර වර්ධනය නිසා එම රටවල ඒක පුද්ගල ආහාර පරිභෝජනය ඉහළ යාම ලෝක වෙළදපළේ සීනි මිල ඉහළ යාමට බලපෑවා. එමෙන්ම යුරෝපා රටවල් ජීව ඉන්ධන වලට යොමු වීමේ ප්‍රවණතාවය ද මෙයට තවත් එක් හේතුවක් වුණා. සීනි නිෂ්පාදනයට යොදා ගන්නා උක්ගස ජීව ඉන්ධන සඳහා බහුලව යොදා ගැනෙවා.මෙම තත්වය නිසා ලෝක වෙළදපළේ සීනි මිල දිනෙන් දින ඉහළ යෑම සක්කරයා තියා සක්කරයගෙ පුතා වයිමා ආවත් නවත්වන්න බැහැ. එහි ප්‍රතිඵලය වන්නේ සීනි නිෂ්පාදනය කරන රටවල් අනෙක් රටවල් වලට සීනි අපනයනය නැවැත්වීම හෝ සිමාකිරීම සිදුවේවි. නමුත් සියළු කාරණා දිහා විවෘතව බලන මහින්ද චින්තනය ඒ සඳහා සාර්ථක විසදුමක් දුන්නා. ඒ අපට අවශ්‍ය සීනි දේශීය වශයෙන් නිෂ්පාදනය කරගැනීමට සීනි කර්මාන්ත සංවර්ධන අමාත්‍යාංශයක් පිහිටුවීමයි.වර්ෂ 2012 දී සීනි කර්මාන්ත සංවර්ධන අමාත්‍යාංශය පිහිටුවීමෙන් පසු ඒ යටතේ සියයට සියයක්ම රජයට අයිති ආයතනයක් හැටියට සීමාසහිත ලංකා සීනි සමාගම ආරම්භ වුණා. සීනි කර්මාන්තය තුළින් ග්‍රාමීය ජීවන තත්වය ඉහළ නංවා උක් ගොවීන් මෙරට කෘෂිකර්ම සංවර්ධනයට දායක කර ගැනීම තම දර්ශනය ලෙස තෝරාගත් ලංකා සීනි සමාගමේ දැක්ම වන්නේ වර්ෂ 2019 වනවිට මෙරට සීනි වලින් ස්වයංපෝෂිත කිරීමයි. එය කරන්න පුළුවන් කියන සීනි සමාගම ඒ සදහා රජයෙන් ඉල්ලා සිටින්නේ ඉඩම් පමණයි. ඉඩම් හෙක්ටයාර එක් ලක්ෂ තිස්පන්දාහක් පමණ ඒ සදහා අවශ්‍ය බව ආයතනයේ අදහසයි. මෙම ඉල්ලීමට අවධානය යොමුකළ ජනාධිපතිතුමා පසුගිය අයවැයේදි එම ඉඩම් ප්‍රමාණය සීනි කර්මාන්තයට වෙන්කර දුන්නා.ලංකා සීනි සමාගමේ සභාපතිවරයා වන්නේ දක්ෂ පරිපාලන නිලධාරියෙක් වන ආචාර්ය කීර්ති බී කොටගම මහතා.* සෙවණගල රජයේ පාලනයටසෙවණගල කර්මාන්තශාලාව රජයට පවරා ගැනීමට පෙර උක් ටොන් එකකින් ස්පී‍්‍රතු ලීටර් 29 ක් නිෂ්පාදනය කර සීනි නිෂ්පාදනය කර ඇත්තේ සියයට 5කි. එහෙත් රජයට පවරා ගත්පසු එහි සීනි නිෂ්පාදනය සියයට 8 ක් දක්වා වැඩිකර ස්පී‍්‍රතු නිෂ්පාදනය උක් ටොන් එකකට ලීටර් 14 දක්වා අඩු කෙරුණා.පසුගිය වසර දෙක තුල ලබාගත් සාර්ථකත්වය රජයට පවරා ගැනීමට පෙර වර්ෂ 2011 දී සෙවණගල හා පැලවත්ත කර්මාන්තශාලාවල උක් වගාකල ඉඩම් ප්‍රමාණය පැවතියේ ද පහළ තත්වයකය.විවිධ හේතු නිසා වර්ෂ 2011 වනවිට මෙරට සීනි නිෂ්පාදනය පැවතුණේ අඩපණ තත්වයකය. වර්ෂ 2013 දී හි¼ගුරාන සීනි කර්මාන්තශාලාවත් ඇතුඑව සෙවණගල හා පැලවත්ත සීනි කර්මාන්කශාලා මගින් සීනි මෙට්ට්‍රික් ටොන් 52,549 (පනස් දෙදහස් පන්සිය හතලිස් නමයක්) නිෂ්පාදනය කෙරුණා. එය වර්ෂ 2012 ට සාපේක්ෂව සියයට 31 කින් දේශීය සීනි නිෂ්පාදනයේ වැඩි වීමක්. මෙම වර්ෂයේ දී සීනි මෙට්‍රික් ටොන් 75,000 (හැත්තෑපන්දාහක්) නිෂ්පාදනය කිරීම ලංකා සීනි සමාගමේ ඉලක්කයයි.* සාර්ථකත්වයේ මිහිරදේශීය සීනි නිෂ්පාදනය ඉහළ නැංවීමේ ප්‍රතිඵලයක් ලෙස පැලවත්ත සීනි කර්මාන්තශාලාව රුපියල් මිලියන 819 ක ශුද්ධ ලාභයක් ලබාගැනීමට සමත් වුණා.සෙවණගල සීනි කරමාන්තශාලාව වර්ෂ 2012 දී ලංකා සීනි සමාගම යටතට ගත්පසු රුපියල් මිලියන 426ක ශුද්ධ ලාභයක් ලැබීය. වර්ෂ 2013 දී එය තවත් ඉහළ නංවමින් රුපියල් මිලියන 527 ක ශුද්ධ ලාභයක් වාර්තා කළා. සෙවණගල හා පැලවත්ත ආයතන දෙක පමණක් පසුගිය වර්ෂයේ දී රුපියල් මිලියන 1346 ක ශුද්ධ ලාභයක් උපයා ගත්තා.ලංකා සීනි සමාගම ලැබූ ලාභයෙන් කොටසක් පැලවත්ත හා සෙවණගල උක් ගොවියන්ට හා සීනි කර්මානතශාලා සේවකයන්ට නැවත බෙදා දෙන ලෙස ජනාධිපතිතුමා හා ඇමතිවරයා උපදෙස් ලබා දුන්නා. ඒ අනුව ගොවියන්ට සියයට 10 ක් හා සියයට 10 ක් සේවකයන්ට වශයෙන් රුපියල් මිලියන 269 ක් මේ මාසයේ දී ;බදාදීමට නියමිතයි. එය ප්‍රතිපත්තියක් ලෙස දිගටම ක්‍රියාත්මක කිරීමට ද අපේක්‍ෂිතයි.ගොවීන්ගෙන් උක් මිලදී ගන්නා මිල වැඩිකර තිබෙනවා.එදා රුපියල් 3200ට තිබූ උක් මිල රජය විසින් රුපියල් 4000 දක්වා වැඩිකර තිබෙනවා. ලංකා සීනි සමාගම විසින් ගොවීන්ගේ ගෙවීම් නිසි වෙලාවට කරනු ලබනවා. එයට අමතරව උක් ගොවීන්ගේ නිෂ්පාදන කාර්යයට දිරි දීමනාවක් ද ගෙවනු ලබනවා.සීනි නිෂ්පාදනයේ දී අතුරු එලයක් ලෙස ලැබෙන මොලෑසස් මගින් ජීව ඉන්ධන හෙවත් විදුලිය නිපදවීමට හැකිය අනාගතයේ රටපුරා සීනි කර්මාන්තශාලා ව්‍යාප්ත කිරීමෙන් පසු මෙගාවොට් 200 ක් ජාතික විදුලිබල පද්ධතියට දායක කිරීම ලංකා සීනි සමාගමේ ඉලක්කයයි.ඉදිරියේ දී පැලවත්ත මගින් මෙගාවොට් 15 ක් හා සෙවණගල මගින් මෙගාවොට් 10 ක් වශයෙන් මෙගාවොට් 25 ක් ජාතික විදුලිබල පද්ධතියට සැපයේ සීනි කර්මානතශාලාවන්හි උක් ඇඹරීම ජූනි ජූලි අගෝස්තු සැප්තැම්බර් යන මාසවල සිදුකෙරේ එම කාලය දී මෙරට පවතින්නේ වියලි කාලගුණයකි ඒ නිසා එම කාලයේ ඇතිවන ජල විදුලි ගැටඑව විසදීමට උක් මගින් ලබාදෙන හරිත බලශක්තිය සාර්ථක විසදුමකි.* මිෂන් ට්‍රිපල් සෙවන්ලංකා සීනි සමාගම විසින් මෙරටට අවශ්‍ය කරන සීනි මෙට්‍රික් ටොන් ලක්ෂ 7 අවුරුදු 7 ක් ඇතුළත නිෂ්පාදනය කර මෙරට සීනි වලින් ස්වයංපෝෂිත කිරීම අරමුණයි. රුපියල් බිලියන 70 ක විදේශ විනිමයක් රටට ඉතිරි කරදීම ට්‍රිපල් සෙවන් මෙහෙයුම ලෙස හැඳින්වේ. එම ඉලක්කයට යන ගමනේ දී ගොවීන්ට අවශ්‍ය සියළු පහසුකම් වන ඉඩම්, ඉඩම් සංවර්ධන උපදෙස් පොහොර බීජ ආදිය ලබාදී සීනි සමාගම විසින් නැවත එම උක් එම ගොවීන්ගෙන්ම මිලදී ගනියි.උක් ගොවි පවුල් ලක්ෂයකට පමණ මින් සෙත සැලසේ. ජනාධිපතිතුමාගෙ හා ඇමතිතුමාගෙ සංකල්පයකට අනුව රජයෙන් උක් වගාවට ලබාදෙන ඉඩම් හිමිවන්නේ පෞද්ගලික අංශයට නොව ගොවි මහතුන්ටය ගොවීන්ගේ ආදායම වැඩි කිරිම සදහා උක්ගස් වල එලදාව වැඩි කිරීමට අවශ්‍ය වන පර්යේෂණ කටයුතු උක් පර්යේෂණ ආයතනය මගින් සිදුකෙරේ.අලුතින් සීනි කරමාන්තශාලා 12 ක් 15 ක් පමණ රටපුරා සැලසුම් කර තිබෙනවා. ඒ සදහා කිලිනොච්චිය, වවුනියාව, මඩකලපුව, අනුරාධපුරය, පොලොන්නරුව, මොනරාගල ආදී ප්‍රදේශ වලින් දැනටමත් ඉඩම් හදුනාගෙන අවසන්.එම කර්මාන්තශාලා මගින් උපාධිධාරින් ඇතුඑ නිපුණතා සහිත පිරිසට රුකියා අවස්ථා 20,000ක් පමණ ලබා දීමට යෝජිතයි. ලංකා සීනි සමාගම විසින් අද වනවිට උක් ගොවිතැන මෙරට කෘෂිකර්මාන්තයේ ලාභදායීම බෝගය බවට පත්කර තිබෙනවා. සෙවණගල හා පැලවත්ත උක් ගොවියෙක්ගේ සමාන්‍ය අස්වැන්න හෙක්ටයාරයකට ටොන් 100 දක්වා වැඩි වී තිබෙනවා. රුපියල් ලක්ෂ 4 ක පමණ ආදායමක් වසරකට ඔවුන් උපයා ගනී. උක් වලට යන වියදම අඩුකළ විට ලක්ෂ 3 ක පමණ ශුද්ධ ලාභයක් ඔවුන් වසරකට උපයනවා. වසරකට ලක්ෂ පහට ඛ්යට වඩා ආදායම් ගන්නා උක් ගොවීන් ද මේ අතර සිටී.උක් ගොවි පවුලක ශුද්ධ මාසික අදායම රුපියල් 35,000 කින් වැඩි කිරීම ලංකා සීනි සමාගමේ අරමුණයි. එයට අමතරව විදේශ විනිමය රුපියල් බිලියන 70 ක් ඉතිරි කිරීමත් රුපියල් බිලියන 7 ක ලාභයක් ලැබීමත් එක් අපේක්ෂාවක්. පසුගිය කාලයේ දැඩි කථාබවට ලක් වූ පරිභෝජනයට නුසුදුසු කල් ඉකුත් වූ සීනි හා වස විෂ සහිත සීනි ආනයනය වැනි ගැටඑ වලට ද දේශීය සීනි නිෂ්පාදනය සාර්ථක පිලිතුරකි මන්ද දේශීයව නිපදවන්නේ ගුණාත්මක බවින් වැඩි රතු සීනි නිසාය. සියළු බාධක පරදා අභියෝග ජයගත් වර්තමාන රජයට මෙරට සීනි වලින් ස්වයංපෝෂිත කිරීමේ අභියෝගය ජය ගැනීම ද අසීරු ඉලක්කයක් නොවේ සිරි රට දේ සිරි සැප දේ ලෙස සිතමින් එම ගමනට ආශිර්වාද කිරීම ශ්‍රී ලාංකිකයන් වශයෙන් අපගේ යුතුකමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=f1404025</link>
    <topic>මම කඩේ යන්නෙ පොලිසියට</topic>
    <author>සාකච්ඡා කළේ විජයානි එදිරිසිංහ ඡායාරූප- රොෂාන් පිටිපන</author>
    <content>නීතියට අදාළ පොලිස් කටයුතු මෙන්ම පොලිසියේ තෙ‍ාරතුරු ද ජනතාව වෙත සන්නිවේදනය වනුයේ ඔහු හරහාය. එය භාරදූර කටයුත්තකි. එල්ලවන චෝදනාවන් ද නිමක් නැත. හේ පොලිස් මාධ්‍ය ප්‍රකාශකයා ය. අපි ඔහු විමසූවිට පැවසුවේ පැත්ත නොගෙන ඇත්ත කියන බවය. ඊට අමතරව අප ඇසූ දෑට තවත් පිළිතුරු ලැබුණේ මෙසේය.* මාධ්‍ය ප්‍රකාශක ධුරයේ සිටිමින් රජයට පක්ෂපාතී ලෙස වැඩ කරන බවට විපක්ෂයෙන් එල්ලවන චෝදනා පිළිබඳ ඔබ දෙන පිළිතුරසාමාන්‍යයෙන් පොලිස් මාධ්‍ය ප්‍රකාශකවරයා ලෙස මා රට තුළ වෙන සිදුවීම් විශේෂයෙන් පොලීසිය මගින් පරීක්ෂණ සිදුකෙරෙන සිදුවීම් පිළිබඳව ප්‍රකාශ නිකුත් කරනවා. එහිදී යම් පක්ෂයකට, පුද්ගලයකුට, රජයට පක්ෂපාතීව ප්‍රකාශ නිකුත් කරන්නේ නැහැ. යම් කෙනකු වැරැද්දක් සිදුකර ඇත්නම් ඔහු ආරක්ෂා කරන්නේ නැහැ. අපරාධයක් සිදුකළ පුද්ගලයාගේ තරාතිරම නොබලා පරීක්ෂණ සිදු කෙරෙන අතර ඒ සම්බන්ධව සත්‍ය තත්ත්වය අප මාධ්‍යයට ගෙන හැර දක්වනවා.* මීගමුව ප්‍රදේශයේ එක්තරා පුද්ගලයකු අත්අඩංගුවට ගැනීම පිළිබඳව ඔබ කළ ප්‍රකාශය රජයට කඩේ යාමක් කියන කතාවේ සත්‍ය කුමක්ද?පොලිස් පරීක්ෂණවලදී අනාවරණය වූ පරිදි එම පුද්ගලයා කොල්ල කෑම සම්බන්ධව අත්අඩංගුවට ගත්තා. ඔහු එක්සත් ජාතික පක්ෂයේ පුද්ගලයෙක් ද වෙනත් පක්ෂයක අයකුද යන්න නොවෙයි මෙහිදී බලන්නේ. ඔහු එම කොල්ලයට සම්බන්ධ බවට ලැබුණු තොරතුරු මත පරීක්ෂණ සිදුවූවා. ඒ සම්බන්ධව ප්‍රකාශ නිකුත් කිරීම මගේ රාජකාරියයි.ඔහු පමණක් නොවේ එක්සත් ජනතා නිදහස් සන්ධානයට සම්බන්ධව පළාත් සභා, ප්‍රාදේශීය සභා, මැති ඇමැතිවරු විවිධ අවස්ථාවල අත්අඩංගුවට ගෙන තිබෙනවා. ඒ සම්බන්ධවද තොරතුරු මා මාධ්‍යයට නිකුත් කර තිබෙනවා. අත්අඩංගුවට ගත් අවස්ථාවල කිසිදු කරුණක් නොසගවා මාධ්‍යයට නිකුත් කර තිබෙනවා.* මීගමුවේ රන්බඩු වෙළෙඳසැල කොල්ලකෑමේ සිද්ධියට එම පුද්ගලයා සම්බන්ධ බවට තොරතුරු ලැබී තිබෙනවාද?තොරතුරු මෙන්ම එම ආයතනයේ සී.සී.ටී.වී. කැමරා පද්ධතියේද සඳහන් වූ පරිදි පොලීසිය සැකකරුවන් අත්අඩංගුවට ගත්තා. එහිදී අනාවරණය වූයේ මෙම කොල්ලය මෙහෙයවූ ප්‍රධානියා එම දේශපාලනඥයා බවයි.* පොලිසියේ ඇතැම් නිලධාරින් සිදුකරන වංචනික ක්‍රියා හා සම්බන්ධ දේවල් එළියට නොදී යට ගසනවාද?එවැනි චෝදනාවක් කිසිම විටෙක කිසිවෙකුටත් එල්ල කළ නොහැකියි. වර්තමාන පොලිස්පති එන්.කේ.ඉලංගකෝන් මහතා සෑම පොලිස් ඬලධාරියකුටම උපදෙස් දී තිබෙන්නේ යමෙක් යම් කිසි වැරැද්දක් සිදු කර තිබේද ඒ සෑම පුද්ගලයකුගේම තරාතිරම නොබලා ඔවුන් සිදුකළ වරදට එරෙහිව නීතිය ක්‍රියාත්මක කරන ලෙසයි. ඒ අනුව පොලීසියේ අයට එක නීතියකුත් මේ රටේ සෙසු ජනතාවට තවත් නීතියක් ක්‍රියාත්මක වෙන්නේ නැහැ.කවුරු වැරැද්ද කළත් නීතිය එක සමාන බව පසුගිය කාලය තුළ පොලිස් අත්අඩංගුවට ගත් පිරිසගෙන් තේරුම් ගත හැකියි. උදාහරණ වශයෙන් හිටපු නියෝජ්‍ය පොලිස්පති වාස් ගුණවර්ධන මහතා අත්අඩංගුවට ගැනීම, මත්කුඩු ජාවාරමක් සම්බන්ධව වැල්ලම්පිටිය හිටපු පොලිස් ස්ථානාධිපතිවරයා, කෝටිපති කාන්තාවකගෙන් මුදල් ගෙන පරීක්ෂණ කටයුතු අකර්මන්‍ය කළ තලංගම පොලිස් ස්ථානාධිපතිවරයාගේ අත්අඩංගුවට ගැනීම ඇතුළු පොලිස් නිලධාරින් සිදු කළ වැරැදි සම්බන්ධව පොලීසිය ක්‍රියාත්මක වීම ඇතුළු සිදුවීම් ගණනාවක් තිබෙනවා.* ඔබට හෝ පොලිස්පතිවරයාට යම් පුද්ගලයකුට අදාළ සිදුවීම් වසන් කරන ලෙස හෝ ඔවුන් නිදහස් කරන ලෙස හෝ වෙනත් එවැනි යම් දෙයක් සිදු කිරීමට උපදෙස් ලැබී තිබෙනවාද?නැහැ. කිසිම දේශපාලනඥයෙක් හෝ වෙනත් පුද්ගලයෙක් එවැනි ඉල්ලීමක් කර නැහැ. පොලීසිය යම් පුද්ගලයෙක් අත්අඩංගුවට ගන්නේ එම පුද්ගලයා යම් වරදක් කර ඇති බවට සාක්ෂි, තොරතුරු ඇතොත් පමණයි. එසේ අත්අඩංගුවට ගත් කෙනකු සිදු කර ඇති වැරැදි වසා ඔහු නිදහස් කිරීමට පොලීසියට කිසිසේත් හැකියාවක් නැහැ. පොලීසිය එසේ කරන්නෙත් නැහැ.ඇතැම් පොලිස් නිලධාරීන් රාජකාරි අවස්ථාවලදී මහජනතාවගේ මානව අයිතිවාසිකම් උල්ලංඝනය වෙන ආකාරයෙන් කටයුතු කරන බවටත් හිරිහැර කරන බවටත් මහජනතාව චෝදනා කරනවා.එවැනි සිදුවීම්වලට ලක්වෙන මහජනතාව ඒ පිළිබඳව පොලිස්පතිවරයාට හෝ වෙනත් උසස් පොලිස් නිලධාරියකුට පැමිණිලි කළහොත් ඒ පිළිබඳව සොයා බලා එම නිලධාරියාට එරෙහිව විනය පරීක්ෂණයක් සිදුකරනවා. එවැනි වැරැදි කළ පොලිස් නිලධාරින්ගේ සේවය අත් හිටවූ අවස්ථා ගණනාවක්ම තිබෙනවා. මහජනතාවට හිරිහැර වෙන අයුරින් කටයුතු කිරීමට කිසිම පොලිස් නිලධාරියකුට හැකියාවක් නැහැ.* මාධ්‍ය ප්‍රකාශකවරයා වශයෙන් යම් සිදුවීම්වලට අදාළ ප්‍රකාශ නිකුත් කිරීමට පෙර පොලිස්පතිවරයා දැනුවත් කිරීමක් කරනවාද?එදිනෙදා රට පුරා සිදුවෙන බොහෝ සිදුවීම් පිළිබඳව පොලිස්පතිතුමා දැනගෙන සිටිනවා. බොහෝ විට එතුමා ඒවායේ පරීක්ෂණ කෙසේද සිදුවෙන්නේ මොනවාද යන්න සොයා බලා උපදෙස් දීම් සිදුකරනවා. ඔබට මතක ඇති මත්ද්‍රව්‍ය ජාවාරමට එරෙහිව දකුණේ පොලිස් ස්ථානයක සේවය කළ පොලිස් නිලධාරියකු සහ ඔහුගේ බිරිය අපරාධකරුවකුගේ සැළසුමින් ඝාතනයට ලක්වූ සිද්ධිය. මෙහිදී පොලිස්පතිතුමා කිහිපවතාවක් එම නිවසට එම ප්‍රදේශයට යමින් පොලිස් නිලධාරින්ට නිරතුරුවම උපදෙස් දෙමින් එම අපරාධකරුවන් සොයා ගැනීමට මෙහෙයුම් කරන ලෙසට උපදෙස් දුන්නා. ඒ වගේ බොහෝ අපරාධ සිදුවීම්වල පරීක්ෂණ කෙසේද කියා එතුමා නිරතුරුවම සොයා බලනවා. මාධ්‍ය ප්‍රකාශකවරයා වශයෙන් මා නිකුත් කරන තොරතුරු පිළිබඳව පොලිස්පතිතුමාට දැඩි විශ්වාසයක් තිබෙනවා. මා මේ රාජකාරිය සිදුකරන්නේ දැඩි වගකීමකින් සහ කැපවීමකින් යුක්තවයි.* ඔබ ආණ්ඩුවේ හොරනෑව යැයි කියන කතාවට ඔබ දෙන පිළිතුර?මම මීට පෙරත් පොලිස් මාධ්‍ය ප්‍රකාශක ලෙස කටයුතු කළා. මම එදත් අදත් මාධ්‍ය ප්‍රකාශක තනතුරට අදාළ සේවාව ඉටුකරනවා මිස ආණ්ඩුවේවත්, විපක්ෂයේවත් හොරනෑවක් බවට පත්වූයේ නැහැ. තවද මට මේ තනතුර ලැබුණාට අමුතුවෙන් කිසිම දෙයක් ලැබෙන්නේ නැහැ. මම පොලිස් නිලධාරියෙක් වශයෙන් ඒ තනතුරට තත්ත්වයට පත්වුණත් වෙනත් අයට හිමි දේ පමණයි මට ලැබෙන්නේ. මෙවැනි තනතුරක් පොලිස් දෙපාර්තමේන්තුවේ පත්වෙන්නේ යම් දෙයක සත්‍ය තොරතුරු සත්‍ය වශයෙන්ම මාධ්‍ය හරහා මහජනතාවට දැන ගැනීමට අවස්ථාව සළසා දීමටයි. මෙවැනි පුද්ගලයෙක් නොමැති විට කුමක් හෝ සිදුවීමක සත්‍ය තොරතුරු ඒ ආකාරයෙන්ම වාර්තා වෙන්නේ නැහැ. එම නිසා මෙවැනි මාධ්‍ය ප්‍රකාශක තනතුරකින් සිදුවෙන්නේ සිද්ධියට අදාළ සත්‍ය තොරතුරු හෙළිදැක්වීමයි.* ඇතැම් සිද්ධීන්වලට අදාළ තොරතුරු ඔබ විසින් සැඟ වූ බවට චෝදනා එල්ල වී තිබෙනවා.මා කිසිසේත් ඒවා පිළිගන්නේ නැහැ. සත්‍ය සත්‍ය වශයෙන්ම හෙළිකළා මිස මා සැඟවූ කිසිම දෙයක් හෝ එසේ සැඟවීමට කිසිම හේතුවක් නැහැ. මෙපමණ කාලයකට එවැනි දෙයක් සිදුවී නැහැ. අකුරැස්ස ප්‍රාදේශීය සභාවේ සභාපතිවරයාගේ සිද්ධිය, ජ්‍යෙෂ්ඨ ඇමැතිවරයකු වූ අතාවුද සෙනෙවිරත්න මහතාගේ සිද්ධිය පෙන්වාදිය හැකිය.* මත්ද්‍රව්‍ය මත්පැන් ඇතුළු පසුගිය කාලය පුරා මෙරට සිදුවූ විවිධ අපරාධ මැඩපැවැත්වීමට පොලීසිය ගෙන ඇති පියවර?2014 වර්ෂය අවසාන වන විට මෙරටින් මත්ද්‍රව්‍ය භාවිතය සම්පූර්ණයෙන්ම අවසන් කළ යුතු බව පොලිස්පතිවරයාගේ අදහසයි. ඒ සඳහා සියලුම පොලිස් ස්ථානාධිපතිවරු හා එම ප්‍රදේශවල ඉහළ පොලිස් නිලධාරීන් දැනුවත් කර උපදෙස් ලබා දී තිබෙනවා. පසුගියදා පොලිස් ස්ථානාධිපතිවරුන් හමුවූ අවස්ථාවේ පොලිස්පතිවරයා මේ පිළිබඳව ඔවුන් දැනුවත් කළා.තවද පසුගිය කාලය තුළ රට පුරා මත්ද්‍රව්‍ය වැටලීම් විශාල ප්‍රමාණයක් සිදුකළා. ඉතිහාසයේ කිසිම කලෙක මෙතරම් වැටලීම් ප්‍රමාණයක් සිදුකර නැහැ. ඒවායේ ප්‍රතිඵලයක් වශයෙන් මේ වන විට ජාත්‍යන්තර මත්කුඩු ජාලය හා මෙරට එම ජාලයට සම්බන්ධ වූවන් හඳුනාගෙන අත්අඩංගුවට ගැනීමටත් ඔවුන් හරහා මෙරටට ගෙන එමින් තිබූ සහ ගෙනවිත් සඟවා තිබූ මත්කුඩු තොග ගණන් සොයා ගැනීමටත් හැකිවුණා.* කුඩු කන්ටේනරය හා සම්බන්ධ පරීක්ෂණ යට ගැසී තිබෙනවාද?කිසිම ආකාරයකින් එම පරීක්ෂණ යට ගැසී නැහැ. මේ වන විට එම මත්කුඩු කන්ටේනරය මෙරටට එවූ පාකිස්තාන් ජාතික සයිබර් ඛාන් නමැති කෝටිපතියා පවා එරට මත්ද්‍රව්‍ය නාශක අංශයට කොටුකර ගැනීමට හැකිවූයේ එම කුඩු කන්ටේනරය පිළිබඳව මෙරට මත්ද්‍රව්‍ය නාශක අංශය සිදු කළ පරීක්ෂණවල ප්‍රතිඵලයක් ලෙසයි.* මෙරට මත්ද්‍රව්‍ය ජාවාරමේ මහා ජාවාරම්කරුවන් මෙරටින් පලාගොස් ඇති බවට තොරතුරු තිබෙනවාමෙරට ජාවාරම්කරුවන් අතරින් ප්‍රධානම පස් දෙනෙක් හොර රහසේ මෙරටින් පලාගොස් තිබෙනවා. මොවුන් අත්අඩංගුවට ගැනීමට අදාළ මෙහෙයුම් සිදුවෙනවා. මත්ද්‍රව්‍ය පනතට අනුව මෙම මත්කුඩු ජාවාරම්කරුවන්ගේ දේපළ පවා රාජ්‍යසන්තක කර තිබෙනවා. දැනට මත්ද්‍රව්‍ය උවදුර තුරන් කිරීමට ජනාධිපති කමිටුවක් පවා පත්කර තිබෙනවා. සුරාබදු නිලධාරින් අන්තරායකර ඖෂධ මණ්ඩලය, නාවුක හමුදාව, රේගුව, ආගමන විගමන නිලධාරින්, වෙරළ ආරක්ෂක අංශය ඇතුළු පරීක්ෂණ අංශ ගණනාවක් එකතුව මත්ද්‍රව්‍ය උවදුර මෙරටින් තුරන් කිරීමට කටයුතු කරගෙන යනවා.* මෙරට පාතාල අපරාධකරුවන් තවමත් ඔවුන්ගේ අපරාධ කරගෙන යනවද?මෙරට පාතාලයක් කියලා දෙයක් නැහැ. නමගිය නායකයෝ කිසිම කෙනෙක් නැහැ. පාතාල අපරාධකරුවන් කියා එක් එක් කාලවල විවිධ අපරාධ කරන අය නම් හදා ගන්නවා. පාතාලයා කියන්නේ ඉතාම දරුණු කොට්ඨාසයක්. ජාත්‍යන්තර ඇතුළු රටවල්වල එවැනි පාතාල අපරාධ ක්‍රියාත්මක වෙනවා.* පොලිස් නිලධාරින්ගේ උසස්වීම්, ස්ථාන මාරු වීම්වල ගැටලුවක් තිබෙනවාද?පොලිස් සේවයේ උසස්වීම් නොලැබ තිබූ සෑම කෙනකුටම මෙම මාස තුන ඇතුලත ඒවා ලබාදෙනවා. සහකාර පොලිස් අධිකාරි තනතුරු සහ ඊට පහලින් ඇති සෑම තනතුරක් සඳහාම ඒ ආකාරයට උසස්වීම් ලබා දීමට පොලිස්පතිවරයා පියවර ගෙන තිබෙනවා.ඊට අමතරව විශේෂ හේතුවක් හැර මින් ඉදිරියට පොලීසියේ ස්ථාන මාරු ක්‍රියාත්මක කරන්නේ ජනවාරි සහ ජුනි මාසවල පමණයි.* පසුගිය වසර තුළ රථවාහන අනතුරුවල අඩුවක් ඇති බව ඔබ ප්‍රකාශ කර තිබුණා?ලංකාවේ සාමාන්‍යයෙන් අවුරුද්දකට වාහන අනතුරුවලින් පුද්ගලයන් දෙදාස් දෙසීයක් මැරෙනවා. හයදහස් හත්සියයක පමණ තුවාල වෙනවා. තවත් පහළොස්දහසක් පමණ සුළු තුවාල ලබනවා. හතළිස්දහසක් අනතුරු සිදුවෙනවා. පසුගිය වසරේ එම ප්‍රමාණය 37,500 දක්වා අඩුවී තිබුණා. මෙතරම් ප්‍රමාණයකින් හෝ අඩුවුණේ රථවාහන පොලීසිය දැනුවත් කර අනතුරු වැළැක්වීමට නඩු වැඩියෙන් ලබා ගැනීමට පෙළඹවීමයි.ඊට අමතරව රට පුරා ප්‍රධාන නගරවල සී.සී.ටී.වී. කැමරා සවිකර රථවාහන වැරදිකරුවන් කොටුකර ගැනීමටත් පියවර ගැනීමට යනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>02</day>
    </date>
    <link>http://www.dinamina.lk/2014/04/02/_art.asp?fn=f1404026</link>
    <topic>ප්‍රථම පළාත් සභා ඡන්ද මංකොල්ලය</topic>
    <author>විශ්‍රාමික පරිපාලන නිලධාරි කරුණාසේන දේවප්‍රිය</author>
    <content>බස්නාහිර හා දකුණ පළාත් සභාවල ඡන්ද විමසීම සිදු වී අවසන් ය. ප්‍රතිඵලද නිකුත් වී අවසන් ය. ඒ පසක තිබිය දී මෙම අවස්ථාවේ දී ප්‍රථම පළාත් සභා ඡන්දය පැවැත් වූ ආකාරය පිළිබඳ සිහි ගැන්වීම මැනැවැයි සිතමු. 1988 දී පවත්වන ලද ශ්‍රී ලංකාවේ ප්‍රථම පළාත් සභා ඡන්ද විමසීම් පිළිබඳ මැතිවරණ කොමසාරිස්වරයාගේ වාර්තාව ඊට තෙවසරකට පසු ප්‍රසිද්ධ කර ඇත.එම වාර්තාව අධ්‍යයනය කර බලන විට අවබෝධ වනුයේ එම වසරේ පැවති පළාත් සභා ඡන්දය, ඡන්ද මංකොල්ලයක් බව ය. මෙම කියමන මැතිවරණ කොමසාරිස්වරයා සිය වාර්තාවෙන් මෙසේ සනාථ කරයි. ඡන්දය විමසීමට පෙර දින රාත්‍රිය කාර්ය මණ්ඩලයට මානසික වශයෙන් අසහනකාරී රාත්‍රියක් වූ බව එම වාර්තාවේ සඳහන් ය. තම තමන්ගේ නිරුපද්‍රිතභාවය සම්බන්ධයෙන් පැවති මානසික අසහනය නිසා කාර්ය මණ්ඩලයේ බොහෝ දෙනෙක් නිදිවර්ජිතව සිටියහ.ඡන්ද මධ්‍යස්ථානවලට ගල්මුල් දමා ගැසීමෙන් ආරම්භව අත් බෝම්බ ගැසීම සහ වෙඩි තැබීම් දක්වා පැතුරුණු අවස්ථා වූ අතර, එනිසා මහජනයාට මෙන් ම ආරක්ෂක නිලධාරීන්ට ද තුවාල සිදු විය.ඇතැම් ස්ථානවල නිලධාරීන් වඩාත් සුරක්ෂිත වූ අවට ස්ථානවලට ගෙන යන ලද අතර සමහර තේරීම් භාර නිලධරයන් විසින් අමතර පොලිස් සහ යුද්ධ හමුදා මුර සංචාර යොදවන ලදී.ඡන්ද මධ්‍යස්ථාන පුළුස්සා දමන ලද අවස්ථා තිබූ අතර ඡන්ද පත්‍රිකා සහ ඡන්ද පෙට්ටි ඇතුළු මැතිවරණ ද්‍රව්‍ය සියල්ල ම සමඟ ජීප් රථයක් ගිනි තබන ලද අවස්ථාවක් ද විය.වැඩිවශයෙන් ප්‍රහාරයන්ට ලක් වූ ස්්ථාන පෞද්ගලික වශයෙන් පරීක්ෂා කිරීමෙන් පසු තේරීම් භාර නිලධරයන් විසින් ඇතැම් අවස්ථාවල බියෙන් පීඩිතව සිටි නිලධාරීන් වෙනුවට අලුතෙන් නිලධාරීන් පත් කොට, තවත් අවස්්ථාවල වඩාත් සුරක්ෂිත ස්ථානවලට ඡන්ද මධ්‍යස්ථාන ගෙන ගොස් ඡන්දය පවත්වන ලදී.රාත්‍රියට තම ආහාර සඳහා ඇතැම් නිලධාරීන්ට කිසිවක් නොලැබුණු අතර සමහර අවස්ථාවල දී ලබාදිය හැකි වූ යම් සුළු ආහාරයකින් සෑහීමට පත්වීමට සිදු විය.කුරුණෑගල දිස්ත්‍රික්කයේ අංක 29 ඡන්ද මධ්‍යස්ථානය පිහිටා තිබූ යාපහුව කරඹ මහා විද්‍යාලයට රාත්‍රී 11.00 ට පමණ බෝම්බ ප්‍රහාරයක් එල්ල විය. එයින් එක් නිලධාරියෙකුට තුවාල සිදු විය.ගන්තිරියාගම මහා විද්‍යාලයේ පිහිටි ඡන්ද මධ්‍යස්්ථානයට ඡන්දය දිනට පෙරදින අලුයම වෙඩි තබන ලදී. මීට අමතරව කැලෑඅමුණුකොළ විද්‍යාලයේ පිහිටි ඡන්ද මධ්‍යස්ථානයටත්, අලුත්ගන්තිරියාගම විද්‍යාලයේ පිහිටි ඡන්ද මධ්‍යස්ථානයටත් ඡන්ද දිනට පෙර දින අලුයම වෙඩි තබන ලදී.ඡන්දය දින උදෑසනක හිඟුරක්දමන මහා විද්‍යාලයේ පිහිටි ඡන්ද මධ්‍යස්ථානය ආසන්නයේ බෝම්බ පිපිරීම් සිදු විය. සේනානායකපුර සිරි පැරකුම්බා පිරිවෙනේ පිහිටි ඡන්ද මධ්‍යස්ථානය අසල කලින් දා රාත්‍රියේ බෝම්බ පිපිරීම් සිදු විය. අබයපුර පිහිටි ඡන්ද මධ්‍යස්ථානය ආසන්නයේ ද අලුයම බෝම්බ පිපිරීම් සිදු විය.1988 ජූනි මස 02 වැනි දින පවත්වන ලද දෙවන ඡන්ද වටයේ දී සිදු වූ සිද්්ධීන් කිහිපයක් මෙසේ ය.(1) මැද කොළඹ - ශ්‍රී නාරායන ගුරු අනුස්මරණ ශාලාවට බෝම්බ ප්‍රහාරයක් එල්ල වූ අතර පැන ගිය ප්‍රහාරකයා වාහනයකට යට විය. තවත් බෝම්බයක් සමග හෙතෙම අල්ලා ගනු ලැබීය.(2) හෝමාගම – හිරිපිටිය පුරාණ විහාරස්ථානයේ ධර්ම ශාලාවේ පිහිටි ඡන්ද මධ්‍යස්ථානයට ජූනි මස 01 වැනි දින රාත්‍රී 9.25 ට දමා ගසන ලද බෝම්බයක් ගසක වැදී පිපිරිණි.(3) යටදොළවත්ත කනිෂ්ඨ විද්‍යාලයීය ගොඩනැගිල්ලේ වහළට බෝම්බ විසි කිරීමෙන් පසුව ඡන්ද මධ්‍යස්ථානයට වෙඩි තබන ලදී.(4) නාරාවිල කනිෂ්ඨ විද්‍යාලයේ පිහිටි ඡන්ද මධ්‍යස්ථානයට තබන ලද වෙඩි පහරකින් කොස්තාපල්වරයා මරුමුවට පත් විය.(5) රත්මීවල කනිෂ්ඨ විද්‍යාලයය – මාර්ග බාධක නිසා ග්‍රාම සේවා නිලධාරියාට හෝ සහකාර තේරීම් භාර නිලධරයන්ට ඡන්ද මධ්‍යස්ථානය කරා ළඟාවීමට නොහැකි විය. බීමට වතුර ලබා ගත නොහැකි විය.(6) නුවරඑළිය නව නගර ශාලා ක්‍රීඩා පිටියේ වැසිකිළියක බෝම්බ පිපිරීමක් සිදු විය. පොලිස් නිලධාරීන් 6 දෙනෙක් සහ මැතිවරණ නිලධාරීන් 6 දෙනෙක් තුවාල ලැබූහ.(7) කීර්ති බණ්ඩාර විද්‍යාලයේ ද, එගොඩකන්ද විද්‍යාලයේ ද, දැලිවල විද්‍යාලයේ ද බෝම්බ පිපිරීම් සිදු විය.(8) මාලිම්බොඩ පැරැණි ගම්සභා කාර්යාලයේ පිහිටි ඡන්ද මධ්‍යස්ථානයට බෝම්බ ගැසීම සහ වෙඩි තැබීම් සිදු විය. සාමාන්‍ය වැසියකු මරණයට පත් විය.ඡන්ද විමසීම් පැවැත්වෙන අතරතුර ඡන්ද මධ්‍යස්ථාන අවට අත් බෝම්බ පිපිරීම්, ඡන්ද මධ්‍යස්ථාන හෝ ඒ අසළ වෙඩි තැබීම් වැනි සිද්ධීන් සහ කායික වශයෙන් අවහිර පමුණුවා ඡන්දය නොදෙන ලෙස ඡන්දදායකයින්ට තර්ජනය කළ ඇතැම් අවස්ථා විය.ඡන්ද ස්ථාන නියෝජිතයන් බලෙන් ඉවත් කළ අවස්ථා සහ තුවක්කුවෙන් බිය ගන්වා ඡන්ද පෙට්ටිවලට ඡන්ද පත්‍රිකා බහාලීමෙන් ඡන්ද වංචා කිරීමට දරන ලද ප්‍රයත්නයන් ද දක්නට ලැබුණි. එවැනි සිදුවීම් වැළැක්වීම සඳහා එම ස්ථානවල සන්නද්ධ ආරක්ෂකයන්ගෙන් ලැබුණ සහාය අල්පමාත්‍ර විය.අයථා අන්දමින් ප්‍රයෝජනයට යොදා ගත් ඡන්ද පත්‍රිකා, පුද්ගල කණ්ඩායම්වල අනන්‍යතාවය සහ පාවිච්චි කළ වාහන පිළිබඳ විස්තර බොහෝමයක් පැමිණිලිකරුවන් විසින් සපයනු ලැබ තිබේ. තේරීම් භාර නිලධාරියාට මෙන් ම, මැතිවරණ සහ පොලිස් මූලස්ථානවලට ද ඇතැම් අවස්්ථාවල කෙලින් ම පැමිණිලි කොට ඇත.ඇතැම් ග්‍රාම සේවා නිලධාරීන් විසින් සපයන ලද ලැයිස්තු මත ඡන්දය ප්‍රකාශ කිරීම පිණිස ඡන්ද හිමි නාම ලේඛනවල ලියාපදිංචි නොවූ තැනැත්තන් ඡන්ද මධ්‍යස්ථාන වෙත සන්නද්ධ සේවා තර්ජන යටතේ ගෙන එන ලද බවට මඩකළපුව දිස්ත්‍රික්කයෙන් පැමිණිලි ලැබී තිබුණි. එවැනි ක්‍රියාවන් වැළැක්වීම සඳහා නිලධාරීන්ට සහායවීම වෙනුවට ඉන්දීය සාම සාධක හමුදාවේ ඇතැම් නිලධාරීන් මේ ආකාරයෙන් නීතිය උල්ලංඝනය කළ පුද්ගලයන්ට උනන්දුවෙන් ම සහාය වූ බවක් සඳහන් වේ.නැඟෙනහිර කොළඹ – බලපොකුණ පුරාණ විහාරයේ දහම් පාසලේ පිහිටි ඡන්ද මධ්‍යස්ථානයට නොහඳුනන පුද්ගලයින් 8 දෙනෙක් පැමිණ කාර්ය මණ්ඩලයට තර්ජනය කොට, ඡන්ද පත්‍රිකා පොත් කීපයක් ගෙන, සමහර ඒවා උප පත්‍රිකා ද සමග ඡන්ද පෙට්ටිය තුළට බහාලූහ. ඒ ඡන්ද පත්‍රිකා සියල්ල සිදුරු නොකළ ඒවා ය. ඒ පුද්ගලයන් ඉවත් කොට මේ සිද්ධිය වළක්වාලීම පිණිස පොලිසියේ සහාය සෙවීමේ දී පොලිස් නිලධාරීන් සොයා ගැනීමට නොසිටියහ.බටහිර කොළඹ ශාන්ත අන්තෝනි බාලිකා විද්‍යාලයේ ඡන්ද මධ්‍යස්ථානයට අපේක්ෂකයකු යයි සැක කටයුතු පුද්ගලයකු සමග පැමිණි කණ්ඩායමක් විසින් ඡන්ද නියෝජිතයකුට පහර දී ඔහු බලහත්කාරයෙන් ඡන්ද මධ්‍යස්ථානයෙන් පන්නා දමන ලදී.අකුරැස්ස සුල්තානාගොඩ මහා විද්‍යාලයේ (ශාලා අංක 1) පිහිටි ඡන්ද මධ්‍යස්ථානයට ප.ව. 12.40 ට පමණ බීමත්ව සිටි පුද්ගලයන් 20ක් පමණ පැමිණ ඇත. තමාට සිය නායකත්වයෙන් බලය ඇතැයි පවසමින් එක් පුද්ගලයෙක් ඡන්ද නිලධාරීන්ට තරවටු කරමින් පිස්තෝලයක් පපුවට තබා, පාවිච්චි නොකරන ලද ඡන්ද පත්‍රිකා ඉල්වා ඇත. ඔහු අපේක්ෂකයකු බව පසුව අනාවරණය වී තිබේ. මේ අන්දමින් 900 ට වැඩි ප්‍රමාණයක් ඡන්ද පත්‍රිකා කඩා වෙන් කොට, ලකුණු කර බලෙන් ඡන්ද පෙට්ටියට දමා ඇත.ඉහත මධ්‍යස්ථානයෙහි ම ශාලා අංක 2 හි තුවක්කු බලය පෙන්වා ඡන්ද පත්‍රිකා 1300 කට වැඩි ප්‍රමාණයක් බලයෙන් ඡන්ද පෙට්ටියට දැමූ එවැනි ම සිද්ධියක් වාර්තා වෙයි. එකම විද්‍යාලයේ පිහිටි මෙම මධ්‍යස්්ථානවල ආරක්ෂාව සඳහා හමුදාවේ 4ක් හා පොලිසියේ 10 දෙනෙක් රාජකාරියේ යෙදී ඇත. දෙවිනුවර බඹරැන්ද දකුණු කණිෂ්ඨ විද්‍යාලයේ පිහිටි ඡන්ද මධ්‍යස්ථානයට පුද්ගලයන් 25 දෙනෙකුගෙන් යුත් කණ්ඩායමක් පැමිණ තමන් දේශපාලන පක්ෂයක් නියෝජනය කරන බැව් ප්‍රකාශ කොට ඡන්ද පෙට්ටිවලට ඡන්ද පත්‍රිකා පිරවීමට තම නායකයන්ගෙන් අවසර ලබා ගෙන ඇති බැව් දන්වා සිටියහ. ඡන්ද පත්‍රිකා 900 ට වැඩි ප්‍රමාණයක් ලබා ගත් ඔවුන් විසින් ඒවා ඡන්ද පෙට්ටියට බහාලනු ලැබීය. මේ ඡන්ද මධ්‍යස්්ථානයේ දී නියම ලෙස ඡන්දය පාවිච්චි කොට තිබුණේ ඡන්දදායකයන් 308 දෙනෙක් පමණි. මේ ඡන්ද මධ්‍යස්ථානයේ සේවය කළ සියලු ම නිලධාරීන් විසින් මේ සිද්ධිය සම්බන්ධයෙන් වාර්තාවක් අත්සන් කොට තේරීම් භාර නිලධාරියා වෙත භාර දෙනු ලැබීය.ඡන්ද විමසීම් ක්‍රියාදාමය සඳහා ජාතික හැඳුනුම්පත අනිවාර්ය කළ යුතු යයි ඉකුත් වූ සෑම ජනාධිපතිවරණයකදී ම, මහ මැතිවරණයකදීම, පළාත් සභා ඡන්ද විමසීමක දී ම මහජන උද්ඝෝෂණයක් ඇති විය. “ඡන්ද බලය සහ මැතිවරණය පිළිබඳ පසුගිය තේරීම් කාරක සභාව වෙත ලැබුණු මහජන නියෝජන බොහොමයක් ම මේ සඳහා මිඩංගු කොට ඇත. තේරීම් කාරක සභාව එහි දෙවැනි අතුරු වාර්තාවෙන් ඡන්දය දීම සඳහා යාමේ දී ජාතික හැඳුනුම්පත රැගෙන යාම අනිවාර්ය කළ යුතු ය යන නිර්දේ්ශය පාර්ලිමේන්තුව වෙත ඉදිරිපත් කළා ය.ඡන්දයට හැඳුනුම්පත අනිවාර්ය කිරීමේ ඉල්ලීම ඡන්ද විමසීම්වලදී සිදුවූයේ යයි සඳහන් ක්‍රියාවන් පිළිබඳව අපේක්ෂාභංගත්වය කෙරෙහි දැක්වූ ප්‍රතිචාරයක් ලෙස පෙනේ.ඡන්ද විමසීම්වලදී කළා යයි කියන වැරැදි ක්‍රියාවන් අඩු කිරීමෙහිලා එක ප්‍රතිකර්මයක් ලෙස ඡන්ද විමසීම් පැවැත්වීමේ දී පැන නගින සියලු දූෂණ වළක්වාලීමට නොහැකි වුවත් හැකිතාක් එය අඩු කර ගැනීමේ අටියෙන්වත්, ඡන්ද හිමියන් ලියාපදිංචි කිරීමේ දී මෙන් ම අනාගත ඡන්ද විමසීම්වලදී ඡන්දය ප්‍රකාශ කිරීම පිණිස ද ජාතික හැඳුනුම්පත අනිවාර්ය කළ යුතු යයි ලියුම්කරු විසින් පෙන්වා දෙන ලදී. දැන් එය ක්‍රියාත්මකවීම සතුටට කරුණකි.පොලිස්පතිතුමනි? මැතිවරණ කොමසාරිස්වරයාගේ වාර්තාවෙන් පොලිස් නිලධාරීන් සමහරක් විසින් ක්‍රියා කර ඇති ආකාරය පැහැදිලි කර දී ඇත. ඡන්ද පොළ ආරක්ෂාවට පත් කර සිටින පොලිස් නිලධාරීන් අකුරට ම තම රාජකාරි කටයුතු කරන්නේ නම් බලෙන් ඡන්ද පෙට්ටි පිරවීමට එන ඕනෑම දාමරිකයකු මෙල්ල කළ හැකිවනු ඇත. අපට පෙනෙන කරුණු අනුව මේ රටේ හොර ඡන්ද දැමීම වැළැක්විය හැක්කේ ඡන්ද ස්ථානවල සේවය කරන පොලිස් හා ආරක්ෂක නිලධාරීන්ට පමණක් බව පෙන්වා දිය හැකිය. ඒ අතර එදා වූ බරපතළ මජර වැඩ දැන් සිදු නොවන බව ද සඳහන් කළ යුතුමය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404031</link>
    <topic>කෝටි 100ක දැව තොගය රේගු දැලේ</topic>
    <author>සුභාෂිණී සේනානායක</author>
    <content>නැඟෙනහිර අප්‍රිකානු රටක සිට ඈත පෙරදිග රටකට ප්‍රතිඅපනයනය කිරීමට සුදානම් කර තිබූ ලෝකයේ වටිනාම දැව වර්ගය වූ රුපියල් කෝටි සියය ඉක්ම වූ වටිනාකමකින් යුත් රෝස් වුඩ් මෙට්‍රක් ටොන් 420ක් ඊයේ (2) රේගු අත්අඩංගුවට ගනු ලැබීය.මෙතෙක් ලෝකයේ අත්අඩංගුවට ගත් විශාලතම දැව තොගය මෙය වන අතර මේ දැව අඩංගු කන්ටේනර් 28ක් රේගු භාරයට ගනු ලැබීය.අත්අඩංගුවට පත් කන්ටේනර් 28 තුළ රෝස් වුඩ් දැව කොටන් 3669ක් අසුරා තිබුණි. ශ්‍රී ලංකාවේදී අත්අඩංගුවට පත් වටිනාකමින් වැඩිම නීති විරෝධී භාණ්ඩ තොගයද මෙය වේ.එක්සත් ජාතීන්ගේ සංවිධානයේ අවධානයට පවා ලක් වූ මේ මහා පරිමාණ දැව ජාවාරම හෙළි කර ගැනීමේන් ශ්‍රී ලංකාවට අතිවිශාල කීර්තියක් හිමි වූ බව රේගු අධ්‍යක්ෂ ජනරාල් ජගත් පී. විජේවීර මහතා මේ අවස්ථාවට එක් වෙමින් ප්‍රකාශ කළේය.ශ්‍රී ලංකා රේගුවේ ජෛව විවධත්ව ඒකකයට කන්ටේනර් 6ක මේ දැව ඇති බවට ලැබුණු තොරතුරක් මත සිදු කළ පරීක්ෂනවලදී කන්ටේනර් 4ක දැව ඇති බවට තහවරු වී ඇති අතර දිගින් දිගටම සිදු කළ පරීක්ෂා කිරීම්වලින් අනතුරුව තවත් කන්ටේනර්24ක මේ දැව අඩංගු බව තහවරු කර ගෙන ඇත.ප්‍රතිඅපනයනයට සූදානමින් තිබියදී රේගුවේ ග්‍රේලයින්2 අංගනයේදී පරීක්ෂා කළ මේ දැව තොගයේ නීතිවිරෝධී හිමිකරුවා වෙත ලගාවීමට ප්‍රථම අත්අඩංගුවට ගැනීමට හැකි වූ අතර ප්‍රතිඅපනය ඇතුළුව ඕනෑම භාණ්ඩයක් හා භාණ්ඩ තොගයක් පරීක්ෂා කිරීමට රේගු අධ්‍යක්ෂ ජනරාල්වරයාට රේගු ආඥා පනතින් පැවරී ඇති බලතලවලට අනුව හා තර්ජනයට ලක් වූ ශාක හා සත්ත්ව විශේෂ පිළිබඳ ජාත්‍යන්තර සම්මුතියට අනුව මේ භාණ්ඩ අත්අඩංගුවට ගෙන ඇත.මේ දැවය කළුවර දැවයට වඩා ඉහළ වටිනාකමකින් යුක්ත වන අතර අති විශිෂ්ට භාණ්ඩ නිෂ්පාදනය මේ දැව යොදා ගන්නා අතර මේ දැව ප්‍රවාහනය මහා පරිමාණ මට්ටමින් දැව ජාවරම්කරුවන් විසින් සිදු කරනු ලබයි.රොස් වූඩ් දැව කියුබික් මීටරයක් ‍අමෙරිකානු ඩොලර් 10000 සිට 40000 දක්වා වටිනාකමින් යුක්ත වේ.ජාත්‍යන්තර මට්ටමින් මේ දැවය ප්‍රවාහනය තහනම් කර ඇතත් දැව ජාවාරම්කරුවන් විසින් දිගින් දිගටම ප්‍රවාහනය කිරීම ජාත්‍යන්තර මට්ටමින් තර්ජනයක්ව වසර ගණනාවක් පුරා ජාත්‍යන්තර නීති ක්‍රියාත්මක කිරීමේ ආයතන රාශියකට ඉතා අපහසු කාර්‍ය්‍යක්ව පැවැති රෝස් වූඩ් දැව වෙළදාම නතර කිරීමට ‍ලෝක රේගු සංවිධානය, අන්තර්ජාතික පොලීසිය , එක්සත් ජාතීන්ගේ පරිසර වැඩපිළිවෙළ වැනි සංවිධාන ක්‍රියාකාරීව එක්ව සිටින්නේ මැඩගස්කරය හා ඒ ආසන්න අප්‍රිකානු රටවල පාරසරක සමතුලිතතාව බිඳවැටීමට මෙන්ම මේ ශාකය වඳවී යාමේ අවධානමකට පත් වීමේ දැඩි අවධානමක් ඇති බැවිනි.මැඩගස්කරය, පෙරදිග අප්‍රිකාව, බ්‍රසීලය සහ ගිණිකොණ ආසියාතික රටවල බහුලව හමුවන ඉතා වටිනා නිවර්තන කලාපීය ශාකයක් වන රොස් වූඩ් ශාකය විශ්කම්භය අඟල් 8ක් වීමට වසර 300 ක් පමණ ගත වන අතර මේ ශාකය කැපීම හා විකිණීම පරිසර ප්‍රශ්නයක් පමණක් නොව ජාත්‍යන්තරව බලපාන දේශපාලන ප්‍රශ්නයක් ද වී ඇත.මේ අවස්ථාවට රේගු අධ්‍යක්ෂ ජනරාල් ජගත් පී. විජේවීර, රේගු අධ්‍යක්ෂ පී. පාස්කරන්,‍ ලෙස්ලි ගාමිණි, නි‍යෝජ්‍ය රේගු අධ්‍යක්ෂ සමන්ත ගුණසේකර මහත්වරුන් ඇතුළු නිලධාරීන් එක් වූහ.මේ වැටලීම සඳහා රේගු අධිකාරී ආර්. ඩී. ඒ. එම්. ජී. නියරේපොළ, නි‍යෝජ්‍ය රේගු අධිකාරී ජයලාල් ප්‍රනාන්දු, ප්‍රියන්ති විජ්නායක, සහකාර රේගු අධකාරී තිලංක සමරවීර, ඩිලාන් වීරරත්න, සමන්ත පුෂ්පකුමාර, අසංක ප්‍රියදර්ශන, ගයාන් විජේගුණරත්න, සහන් ජයසිංහ, දමින්ද ජයසිංහ, ඒ. එම්. කේ. බී. අතපත්තු චමින් ගයාෂාන්, රුවනි රූපසිංහ නිලධාරීන් එක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404032</link>
    <topic>ගෙවුණු මාස තුනේ ලොතරැයි පත් තුළින්කෝටිපතියන් 9ක්</topic>
    <author>ධනුෂ්ක ගොඩකුඹුර</author>
    <content>ජාතික ලොතරැයි මණ්ඩල‍යේ ලොතරැයි පත් තුළින් මේ වසරේ ජනවාරි 01 දා සිට මාර්තු 31 වැනිදා දක්වා මාස තුනක් තුළ කෝටිපතියන් 9 දෙනකු, විසි ලක්ෂපතියන් 67 දෙනකු සහ දස ලක්ෂපතියන් 99 දෙනකු බිහි කර තිබේ.ගොවිසෙත ලොතරැයියෙන් කෝටිපතියන් 4 දෙනකු බිහි වී ඇති අතර වාසනා සම්පත සහ සම්පත් රේඛා ලොතරැයි තුළින් කෝටිපතියන් එක් අයකු බැගින් බිහි කර තිබෙන බව ජාතික ලොතරැයි මණ්ඩලය පවසයි.ගෙවුණු මාර්තු මාසයේ පමණක් පිට පිටම සති තුනකදී ගොවිසෙත ලොතරැයියෙන් කෝටිපතියන් තිදෙනකු බිහි වී ඇති අතර මාර්තු මස 13 වැනි දා රුපියල් ‍හාර කෝටි විසි හතර ලක්ෂයක්, 21 වැනිදා හාර කෝටි හය ලක්ෂයක්, 27 වැනි දා හාර කෝටි හය ලක්ෂයක් ජයග්‍රාහකයන් වෙත ප්‍රදානය කර ඇත.මහජන සම්පතෙන් විසි ලක්ෂපතියන් 57 දෙනකු බිහි වන විට ජාතික සම්පතෙන් බිහි කර ඇති විසි ලක්ෂපතියන් සංඛ්‍යාව 10කි. ගොවිසෙත ලොතරැයියෙන් 26ක්, වාසනා සම්පතෙන් 22ක්, සුපිරි වාසනා සම්පතෙන් 23ක්, සම්පත් රේඛාවෙන් 28ක් වශයෙන් දශ ලක්ෂපතියන් බිහි කර තිබෙන බවත් එම මණ්ඩලයේ ප්‍රකාශකයකු පැවසීය.  .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404033</link>
    <topic>අඟුලාන පොලිසියේ හිටපු OIC ඇතුළුහතරකගේ මරණ දඬුවම යළි තහවුරුයි</topic>
    <author>ශිරෝමි අබයසිංහ</author>
    <content>අඟුලාන ප්‍රදේශයේ තරුණයන් දෙදෙනකු පැහැරගෙන ගොස් මරා දැමී යැයි අඟුලාන පොලිසියේ හිටපු ස්ථානාධිපතිවරයා ඇතුළු පොලිසියේ සිවුදෙනකුට මහාධිකරණ ත්‍රිපුද්ගල විනිශ්චය මණ්ඩලයක් විසින් පනවා තිබූ මරණීය දණ්ඩනය ශ්‍රේෂ්ඨාධිකරණය ඊයේ (2) තහවුරු කළේය.මහාධිකරණය විසින් විත්තිකරුවන් වරදකරුවන් කරමින් පනවා තිබූ මරණ දඬුවමට එරෙහිව විත්තිකරුවන් ගොනු කර තිබූ අභියාචනය විභාග කළ පංච පුද්ගල ශ්‍රේෂ්ඨාධිකරණ විනිශ්චය මණ්ඩලයේ ඒකමතික තීන්දුව විනිසුරු ශිරාණි තිලකවර්ධන මහත්මිය ප්‍රකාශයට පත් කළාය.චන්ද්‍රා ඒකනායක , සත්‍ය හෙට්ටිගේ , ප්‍රියසද් ‍‍ඩෙප් සහ ඊවා වනසුන්දර විනිශ්චය මණ්ඩලයේ අනෙකුත් සාමාජිකයයෝ වූහ.පිටු 71කින් සමන්විත තීන්දුව මගින් පෙත්සම්කරුවන්ගේ අභියාචනය නිශ්ප්‍රභා කෙරිණි. මරණ දඬුවමට අමතරව විත්තිකරුවන්ට පනවා තිබූ වසර හතළිහ බැගින් වූ බරපතළ වැඩ සහිත සිර දඬුවමද තහවුරු කෙරිණි. පොලිසි කොස්තාපල් ඉන්ද්‍රවංශ කුමාරසිරි , ස්ථානාධිපති ටී.ඩී. නිව්ටන් , කොස්තාපල් ජයරත්න ධම්මික නිහාල් සහ ග්‍රාමාරක්ෂක ජනප්‍රිය සේනාරත්න විත්තිකරුවෝ වෙති.දිනේෂ් තරංග ප්‍රනාන්දු සහ ධනුෂ්ක උදයකාන්ත අපෝන්සු නැමැති විසි හැවිරිදි වයස්වල පසු වූ තරුණයන් දෙදෙනා 2009 අගෝස්තු 12 දා පැහැර ගෙන ගොස් මරා දැමී යැයි නීතිපතිවරයා ඉදිරිපත් කර තිබූ අධිචෝදනා 8ක් යටතේ ඒවා විභාග කිරීමට එවකට අගවිනිසුරු අසෝක ද සිල්වා මහතා විසින් පත් කෙරුණු දිපාලි විජේසුන්දර, ඩබ්ලිව් .ටී.එම්.පි.බී. වරාවැව සහ කුමුදුණි වික්‍රමසිංහ මහාධිකරණ විනිශ්චය මණ්ඩලය හමුවේ 2010 අගෝස්ත 19 දා සිට කොළඹ මහාධිකරණය හමුවේ විභාග විය.හමුදා නිලධාරින් යැයි පවසා රාත්‍රි කාලයේදි නිවසකට ඇතුළු වී නිවසේ තරුණියකට අතවර කිරිමට තැත් කළේ යැයි එම තරුණි‍යගේ මව කළ පැමිණිල්ලක් අනුව මිය ගිය තරුණයන් දෙදෙනා විත්තිකරුවන් විසින් අත්අඩංගුවට ගෙන අඟුලාන පොලිසියට රැගෙන ගිය බව නඩු විභාගයේදී අනාවරණය විය.පොලිස් අත්අඩංගුවේ සිටියදි අත්වලට මාංචු දමා හිස් පොලිතින් කවරවලින් ආවරණය කර ජීප් රථයෙන් ලුනාව පාලම අසලට ගෙන ගොස් එක් තරුණයකු බස්සවා ඔහුට වෙඩි තැබූ බවත් අනෙක් තරුණයා රත්මලාන මුහුදු වෙරළටත් ගෙන ගොස් එහිදි වෙඩි තැබූ බවත් නඩු විභාගයේදි හෙළිදරව් විය.විත්තිකරුවන් තරුණයන්ට වෙඩි තබනු ඇසින් දුටු එකම සාක්කියක්වත් ඉදිරිපත් නොවුණු නමුදු වෙඩි තැබුවේ විත්තිකරුවන් බව පරිවේශනිය සාක්කි මගින් සාධාරණ සැකයකින් තොරව ඔප්පු වූ බව ත්‍රිපුද්ගල විනිශ්චය මණ්ඩලය තීරණය කර තිබිණි. 2011 අගෝස්තු 25 දින මහාධිකරණ ත්‍රිපුද්ගල විනිශ්චය මණ්ඩලය එළඹුණු එම තිරණය තහවුරු කළ ශ්‍රේෂ්ඨාධිකරණය විත්තිකරුවන්ට නියම වී තිබූ දඬුවම් සියල්ලම ඒකමතිකව ස්ථිර කළේය.රජයේ නිතීඥ චමින්ද අතුකෝරාල මහතා සමඟ අතිරේක සොලිසිටර් ජනරාල් ජනාධිපති නිතීඥ ජයන්ත ජයසූරිය මහතා නිතිපතිවරයා වෙනුවෙන් පෙනී සිටියේය.ජනාධිපති නිතීඥවරුන් වන ඩී.පී.කුමාරසිරි, අනිල් සිල්වා නීතීඥ සාලිය පීරිස් මහත්වරුන් විත්තිකරුවන්‍ වෙනුවෙන් පෙනී සිටි‍යේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404034</link>
    <topic>ලෙස්ටර්ගේ උපන් දිනයටසිනමා කෞතුකාගාරයක්</topic>
    <author>රත්නසිරි පතිරණ</author>
    <content>ආචාර්ය ලෙස්ටර් ජේම්ස් පීරිස් මහතාගේ 95 වැනි ජන්ම දිනය ‍සනිටුහන් කරමින් ජාතික උරුමයන් පිළිබඳ අමාත්‍යාංශය සහ ජනමාධ්‍ය හා ප්‍රවෘත්ති අමාත්‍යාංශය එක්ව ජාතික චිත්‍රපට රූපවාහිනී සහ ශබ්ද පට සංරක්ෂණාගාරය ජාතික ලේඛනාරක්ෂක දෙපාර්තමේන්තුවේ දී මේ මස 5දා උදේ 10ට විවෘත කිරීමට නියමිතය.ජනාධිපති මහින්ද රාජපක්ෂ මහතාගේ සංකල්පයකට අනුව ආචාර්ය ලෙස්ටර් ජේම්ස් පීරිස් මහතාගේ ඉල්ලීමක ප්‍රතිඵලයක් ලෙස මේ සංරක්ෂණාගාරය ආරම්භ කර ඇත.මෙම සංරක්ෂණාගාරය විවෘත කිරීමට සමගාමීව ජාතික ලේඛනාරක්ෂක දෙපාර්තමේන්තුව විසින් සංවිධාන කරන 'ආචාර්ය ලෙස්ටර් ජේම්ස් පීරිස් සිනමාවලෝකනය' නමින් ප්‍රදර්ශනයක්ද පවත්වන අතර එය ලෙස්ටර් ජේම්ස් පීරිස් සුමිත්‍රා පීරිස් යුවළ අතින් විවෘත කිරීමට නියමිතය.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල ජාතික උරුමයන් පිළිබඳ ඇමැති ජගත් බාලසූරිය සහ පාර්ලිමේන්තු මන්ත්‍රීනී සිනමා නිළි මාලනී ෆොන්සේකා මහත්ම මහත්මීන්ගේ සහභාගීත්වයෙන් මේ සංරක්ෂණාගාරය විවෘත කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404035</link>
    <topic>අප්‍රේල් 15 දිනරාජ්‍ය හා බැංකු නිවාඩු</topic>
    <author/>
    <content>එළඹෙන සිංහල හා දෙමළ අලුත් අවුරුද්ද නිමිත්තෙන් මේ මස 15 දින රාජ්‍ය බැංකු හා සියලුම රාජ්‍ය ආයතන නිවාඩු දිනයක් ලෙස රජය ප්‍රකාශයට පත් කරයි.මේ සම්බන්ධව චක්‍ර ලේඛය සියලුම රාජ්‍ය ආයතන සංස්ථා දෙපාර්තමේන්තු හා ව්‍යවස්ථාපිත මණ්ඩල ප්‍රධානීන් වෙත යැවීමට සූදානම්කර ඇතැයිද රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී. බී. අබේකෝන් මහතා ‘දිනමිණ’ට කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404036</link>
    <topic>රුහුණු රම්බා විහාර කැණීම්වලදීඉපැරැණි නගරයක නටබුන් මතුවෙයි</topic>
    <author>සූරියවැව සමූහ පී.එස්. ගුණසේකර</author>
    <content>ඓතිහාසික රුහුණු මානාවුළුපුර රම්බා විහාර පරිශ්‍රයේ සිදු කරගෙන යන පුරාවිද්‍යා කැණීම්වලදී සුවිශේෂී ඉපැරැණි ගොඩනැඟිලි සංකීර්ණයක් හමුවී තිබේ.ගරා වැටෙමින් පැවති ස්ථූපයක් වැනි ස්ථානයක සිදුකරන ලද පර්යේෂණාත්මක කැණීම් ආරම්භ කිරීමේ දී මේ ගොඩනැඟිලි සංකීර්ණය සොයාගෙන ඇත. දැනට එම ස්ථානයේ සිදු කරගෙන යන කැණීම්වලදී එම ගොඩනැඟිලි බිත්තිවලට යොදා ගන්නා ලද මැටියෙන් නිමා කළ හංස රූප හා සිංහ රූප සටහන් සහිත ගඩොල් කිහිපයක්ද හමුවී තිබේ.රුහුණු සංස්කෘතික ත්‍රිකෝණ පුරාවිද්‍යා කැණීම් සිදු කරන රම්බා විහාර ව්‍යාපෘතියට අයත් අක්කර 200ක ප්‍රදේශය පුරා පිහිටි ඉපැරැණි ගොඩනැඟිලි ස්ථාන 46ක කැණීම් සිදු කර ස්ථාපනය කර ඇත.දැනට නටඹුන් නගරයක් බවට පත්ව ඇති රම්බා විහාර කැණීම් වලදී හමුවූ සුවිශේෂී ගොඩනැගිලි සංකීර්ණය අවට තවත් ගොඩනැඟිලි රැසක් භූගතව ඇති බවත් පුරාවිද්‍යා පර්යේෂණ නිලධාරී සනත් ප්‍රියන්ත මහතා පැවසීය. රම්බා විහාර පුරාවිද්‍යා කැණීම් ස්ථානභාර නිලධාරී ඩබ්ලිව්. එම්. වීරසිංහ මහතාගේ මුලිකත්වයෙන් මෙහි කැණීම් සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404037</link>
    <topic>9 වසරේ සිසුවාප්‍රපාතයට වැටී මරුට</topic>
    <author/>
    <content>අධ්‍යාපන චාරිකාවක් සඳහා මහනුවරට ගොස් ආපසු නිවෙස් බලා එමින් සිටි බණ්ඩාරගම ගුංගමුව කනිෂ්ඨ විද්‍යාලයේ 9 වැනි ශ්‍රේණියේ ශිෂ්‍යයකු ඊයේ (2) රාත්‍රී පහළ කඩුගන්නාවේ දී අඩි දහසක පමණ ප්‍රපාතයකට වැටීමෙන් මරණයට පත්ව ඇත.මෙසේ මියගොස් ඇත්තේ වික්‍රමගේ චමෝද් නමැති සිසුවෙකි. මියගිය ශිෂ්‍යයා ඇතුළුව ළමයින් තිස්දෙනකු ඊයේ උදේ දෙමාපියන් 28 දෙනකු සහ ගුරුවරුන් සමඟ බණ්ඩාරගමින් අධ්‍යාපන චාරිකාවට පිටත්ව ගොස් ඇත.මහනුවර අධ්‍යාපන චාරිකාව නිමවා එන අතරේ දී පිරිස පලතුරු මිලදී ගැනීමට කඩුගන්නාවේ දී බස් රථය නවතා ඇත. එහිදී මෙම සිසුවා මුත්‍රා කිරීමට හෙළ අයිනට ගිය අවස්ථාවේ දී අනතුර සිදුව ඇතැයි වාර්තා වේ. මෙම සිසුවා සමඟ ඔහුගේ මව සහ නංගී ද අධ්‍යාපන චාරිකාවට එක්ව ඇති බවත් පැවසේ.මියගිය ශිෂ්‍යාගේ මළසිරුර ප්‍රදේශවාසීන් සහ පොලීසිය එක්ව සොය‍ාගෙ ඇති අතර එය ඊයේ රාත්‍රී මාවැනැල්ල රෝහලට ගෙනවිත් තිබිණි. සිද්ධිය සම්බන්ධයෙන් මැවනැල්ල පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404038</link>
    <topic>ලෝක තරුණ සමුළුව ශ්‍රී ලංකාවේ පැවැත්වීම අතිශය වැදගත්</topic>
    <author>මහින්ද අලුත්ගෙදර</author>
    <content>ශ්‍රී ලාංකීය තරුණ සමාජයේ බුද්ධිමත් බව සහ මැදිහත් බව ඉතා ඉහළ මට්ටමක පවතින මෙවැනි අවස්ථාවක ලෝක තරුණ සමුළුව ශ්‍රී ලංකාවේ දී පැවැත්වීම අතිශය වැදගත් බව ජනමාධ්‍ය හා ප්‍රවෘත්ති අමාත්‍යාංශයේ ලේකම් සහ ලෝක තරුණ සමුළුවේ මාධ්‍ය අනුකමිටුවේ සභාපති ආචාර්ය චරිත හේරත් මහතා ප්‍රකාශ කරයි.ජනාධිපති මහින්ද රාජපපක්ෂ මහතාගේ නායකත්වය යටතේ මේ රටේ තරුණ ප්‍රජාව විශාල දියුණුවක් ලබා තිබෙන බව පෙන්වාදෙන ඒ මහතා එළඹෙන 2015 පමණ වනවිට ලෝකයේ අපේක්ෂිත සහශ්‍රක සංවර්ධන අභිමතාර්ථයන්හි දිශානතිය සම්බන්ධයෙන් විධිමත් සාකච්ඡාවක් පැවැත්වීම මෙවර සමුළුවේ ප්‍රධාන අරමුණ වී තිබෙන බව ද කියා සිටී.ලෝකයේ රටවල් සියයකට වැඩි ප්‍රමාණයක තරුණ ඇමැතිවරුන් මෙන්ම තරුණ තරුණියන් මේ සමුළුව වෙනුවෙන් සහභාගි වන බව සඳහන් කරන ආචාර්ය චරිත හේරත් මහතා පසුගිය වසරේ නොවැම්බර් මාසයේ ශ්‍රී ලංකාවේ දී පැවැති පොදු රාජ්‍ය මණ්ඩලීය රාජ්‍ය නායක සමුළුව අති සාර්ථක ලෙස පැවැත්වීමෙන් අනතුරුව මෙවැනි ජාත්‍යන්තර මට්ටමේ සමුළුවක් ශ්‍රී ලංකාවේ දී පැවැත්වීමේ හැකියාව සම්බන්ධයෙන් විදේශ රටවල නියෝජිතයන් හොඳ අවබෝධයකින් පසුවන බව ද පෙන්වා දෙයි.මේ සමුළුව ද ඉතා සාර්ථක ලෙස පැවැත්වීම සඳහා ශ්‍රී ලංකාවේ යෞවන කටයුතු හා නිපුණතා සංවර්ධන අමාත්‍යාංශය ඉතා හොඳින් කටයුතු සිදුකරන බව ද ඒ වෙනුවෙන් හොඳ සූදානමක් පවතින බව ද ඒ මහතා පවසයි.එක්සත් ජාතීන්ගේ සංවිධානයේ සාමාජිකත්වය දරන රටවල් රැසක සහභාගිත්වයෙන් එළඹෙන මැයි මස 6 දා කොළඹ දී ආරම්භ වන '2014 ලෝක තරුණ සමුළුව' ආසියාවේ හෝ ශ්‍රී ලංකාවේ පැවැත්වෙන පළමු අවස්ථාව වන අතර ලෝක තරුණ සමුළුව හම්බන්තොට මහින්ද රාජපක්ෂ ජාත්‍යන්තර සම්මන්ත්‍රණ ශාලාවේ දී ආරම්භ කෙරේ. එම සමුළුව මැයි මස 7, 8 සහ 9 දිනයන්හි දී කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට නියමිත අතර එහි සමාප්ති උළෙල මැයි මස 9 දා කොළඹ, සුගතදාස ගෘහස්ත ක්‍රීඩාංගණයේ දී පැවැත්වීමට නියමිතය.මේ සඳහා ජාත්‍යන්තර තරුණ කාර්ය සාධක බළකායක් නිර්මාණයකර තිබෙන අතර එයින් දස දෙනකු ශ්‍රී ලංකාව නියෝජනය කරයි. සෙසු දසදෙනා ලෝකයේ සෑම කලාපයක්ම ආවරණය වන පරිදි තෝරා ගෙන තිබේ. මේ සඳහා තරුණ අමාත්‍යවරුන් රැසකගේ පැමිණීම මේ වනවිටත් තහවුරු කර තිබෙන අතර රටවල් 52ක නියෝජිතයන්ගේ පැමිණීම ද තහවුරු කර ඇත.මේ සමුළුව වෙනුවෙන් එක්සත් ජාතීන්ගේ සංවිධානයේ සාමාජිකත්වය දරන සෑම රටක්ම නියෝජනය කරමින් තරුණ කටයුතු ඇමැතිවරුන් සහ තරුණයන් 1,500ක් පමණ සහභාගි වීමට නියමිත අතර අවම වශයෙන් එක් රටකින් කාන්තාවන් දෙදෙනකු හා පිරිමි පුද්ගලයකු බැඟින් සහභාගිවීමට නියමිතව ඇත.ලෝකයේ රටවල් සියයකට පමණ මේ වනවිට ලෝක තරුණ සමුළුව සඳහා සහභාගි වන ලෙස ආරාධනා කර ඇති අතර, තරුණ තරුණියන් 3,000ක් පමණ මෙයට සහභාගී වේ යැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n1404039</link>
    <topic>අවුරුද්දට ගෙදර යන්න විශේෂ බස් සේවා</topic>
    <author>නිමල් රාජපක්ෂ</author>
    <content>සිංහල හා හින්දු අලුත් අවුරුදු සමයේ ගම් බිම් බලා යන මගී ජනතාවගේ ගමන් පහසුවට ශ්‍රී ලංකා ගමනාගමන මණ්ඩලය විශේෂ බස් රථ සේවාවක් ආරම්භ කොට ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා පවසයි.මෙම බස් රථ සේවාව මේ මස 7 වෙනි දින සිට 21 වෙනි දින දක්වා ක්‍රියාත්මක කෙරේ. දුර ගමන් සේවා අධිවේගී මාර්ගයේ ධාවනය වන බස් රථ නොඅඩුව ධාවනය කිරීමටත් අවශ්‍ය කටයුතු සලසන ලෙස මධ්‍යම බස් රථ කාර්යාලවල ඩීපෝ අධිකාරීවරුන් දැනුවත් කොට ඇත.අදාළ කාලසීමාව තුළ සියලුම සුබ සාධන චාරිකා හා විශේෂ චාරිකා සඳහා බස් රථ මුදා හැරීම අවලංගු කිරීමට පියවර ගන්නා ලෙස ඩිපෝ අධිකාරීවරුන් දැනුවත් කර තිබේ. හදිසි අවශ්‍යතාවක දී ත්‍රිවිධ හමුදාව හා පොලීසිය කරන ඉල්ලීම්වලදී විශේෂ සැලකිල්ලක් දැක්වීමට කටයුතු කරනු ඇතැයි ද ඇමැතිවරයා පවසයි.දක්ෂිණ අධිවේගී මාර්ගයේ ගමන් ගන්නා බස් ආරම්භක ස්ථානවලින් මගීන් රැගෙන යාම සඳහා පිටකොටුව, මහරගම, කඩුවෙල, ගම්පහ යන ස්ථානවලින් බස් රථ ධාවනය කිරීමට කටයුතු යොදා ඇත. උත්සව කාලසීමාව තුළ දී මධ්‍යම බස් රථ කාර්යාලයේ සිට පිටත් වන බස් රථ හා පිටස්තරින් නගරයට එන බස් රථ සඳහා ආසන වෙන් කිරීම තාවකාලිකව අත්හිටවා ඇත. අන්තර් පළාත් සියලුම බස් රථ ඒකාබද්ධ සේවාවන් ක්‍රියාත්මක කිරීම ද අත්හිටුවා ඇත.උත්සව සමය අවසානයේ කොළඹට පැමිණෙන ජනතාවගේ ගමන් පහසුව සඳහා ගාල්ල, මාතර, ඇඹිලිපිටිය, මොනරාගල, බදුල්ල, මහනුවර, හැටන්, කුරුණෑගල ප්‍රදේශවලින් වැඩි මගී සංඛ්‍යාවක් පැමිණිය හැකි බැවින් එම දිනවලට බස් රථ සියයේ සිට දෙසීයට වැඩි ප්‍රමාණයක් ධාවනයට එක් කිරීමට පියවර ගෙන ඇත.උත්සව කාලය තුළ මධ්‍යම බස් රථ කාර්යාලය පරිභාහිරව කටුනායක, බියගම වෙළෙඳ කලාප, පානදුර බදුල්ල විශේෂ සේවා හා සීතාවක අවිස්සාවේල්ල වෙළඳ කලාපය හා ඒ අවට අනුබද්ධ කර්මාන්ත පුරයට අවශ්‍ය ප්‍රවාහන පහසුකම් සැලසීමට අදාළ ප්‍රාදේශීය කළමනාකරුවන්ට උපදෙස් දී ඇතැයි ද දිසානායක මහතා 'දිනමිණ'ට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040322</link>
    <topic>අධික උණුසුම් කාලගුණයවෛරස් රෝගවලට අත වනයි</topic>
    <author>සන්ධ්‍යා කරුණාරත්න</author>
    <content>මේ දිනවල පවතින දැඩි උණුසුම් සහිත කාලගුණය හේතුවෙන් සරම්ප, පැපොල, ඇස් රෝග වැනි වෛරස් රෝග කුඩා දරුවන් අතර බහුලව පැතිර යාමේ අවදානමක් පවතින බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.අප්‍රේල් මාසයේ දී ශ්‍රී ලංකාවට ඉර මුදුන් වීමත් සමඟ දැඩි උණුසුම් සහිත කාලගුණයක් පවතින බවත් හිරු එළියට නිරාවරණය වීම නිසා විවිධ වෛරස් රෝග පැතිර යාමේ අවදානමක් පවතින බවත් ඒ මහතා ප්‍රකාශ කළේය.හිරු රැස්වල පවතින දැඩි උණුසුම් තත්ත්වය නිසා කුඩා දරුවන්ගේ සිරුරෙහි දහඩිය බිබිලි මතු වීම සිදු වන්නේ යැයි ද ඇතැම් විට එම බිබිලි පැසවීම හේතුවෙන් බැක්ටීරියා ආසාදනය වීම සිදු විය හැකි යැයි ද හෙතෙම කීය.බැක්ටීරියා ආසාදනය වීමෙන් ඇතැම් විට එය වකුගඩු, හෘදය, මොළය යනාදී ඉන්ද්‍රියන්ට අහිතකර බලපෑම් සිදු කරන බව ද වෛද්‍ය දීපාල් මහතා පැවැසුවේය.දිනකට දෙවරක් ස්නානය කිරීම මඟින් සිරුරෙහි පවතින දැඩි උණුසුම් ගතිය පාලනය කළ හැකි බවත් නිතර පිරිසිදුව සිටීමෙන් රෝග බෝ වීමෙන් වැළැකී සිටිය හැකි බවත් ඒ මහතා ප්‍රකාශ කළේය.දරුවන්ට විජලනය ඇති වීම ද මේ කාලගුණික තත්ත්වය යටතේ සිදු විය හැකි බවත් වැඩිපුර ජලය බීමට දීමෙන් මේ තත්ත්වයෙන් දරුවන් බේරා ගත හැකි බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040325</link>
    <topic>දිනමිණ පුවත්පතේ ලිපියට ඇමැති නිමල්ගේ අවධානය</topic>
    <author/>
    <content>“අක්කර 15 ක්ම මහවැලියට අරන් දුක කියන්න ඇමැති නිමල් හමුවන්න ගිය කත නිලධාරීන් ඉන් වළකා කාමරයකට ඇද දමලා” යන මැයෙන් දිනමිණ පුවත්පතේ ඊයේ (02) පළ වූ ලිපිය සම්බන්ධයෙන් වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතාගේ විශේෂ අවදානය යොමු වී ඇත.මේ සිදුවීම පිළිබඳව ඇමැතිවරයා දැනුවත් වී නොතිබීම නිසා මෙම තත්ත්වය උද්ගතව ඇති බව අමාත්‍යාංශයේ නිලධාරීන් කළ විමසුමේ දී පැහැදිලි වී ඇත.එම නිසා මෙම කාන්තාව පෞද්ගලිකවම හමු වී ඇය ඉදිරිපත් කළ කරුණු පුළුල්ව සලකා බලා කඩිනමින් තමන්ට වාර්තාවක් ලබා දෙන ලෙස වාරිමාර්ග හා ජලසම්පත් කළමනාකරණ අමාත්‍යාංශයේ ජ්‍යෙෂ්ඨ සහකාර ලේකම්, සුමිත් සුරවීර මහතාට ඊයේ (02) ඇමැතිවරයා උපදෙස් ලබා දීම සිදුකෙරිණි.අඳාළ කාන්තාව එම උත්සව භූමියේ කලබලකාරී හා කලහකාරී ලෙස හැසිරීම නිසා උත්සව කටයුතු බාධාවකින් තොරව කරගෙන යාමට අවශ්‍ය පියවර ගනිමින් එහි සිටි ආරක්ෂක අංශ නිලධාරින්ට ඇය පාලනය කිරීමට යම් යම් පියවර ගැනීමට සිදු වූ බව අප කළ විමසුමේ දී හෙලි විය.එහෙත් මේ පිළිබඳව තම බලවත් කණගාටුව ප්‍රකාශ කරන බව ඇමැතිවරයා දන්වා සිටින අතර ඇය ඉදිරිපත් කරන කරුණු සලකා බලා යම් අසාධාරණයක් සිදු වී ඇත්නම් එය නිවැරදි කිරීමට ඉතා ඉක්මණින් පියවර ගන්නා බව ඇමැතිවරයා දැනුම්දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040310</link>
    <topic>වෘත්තීයවේදීන් ලෝක දේශපාලනයේවිවිධ වෙනස්කම් රැසක් සිදු කළා</topic>
    <author>උපාලි කරුණාරත්න</author>
    <content>දේශපාලනයට පැමිණි වෘත්තියවේදීන් ලෝක දේශපාලනයේ විවිධ වෙනස්කම් ඇති කළ බව මෙවර පළාත් සභා මැතිවරණයේදී එක්සත් ජනතා නිදහස් සන්ධානයේ කොළඹ දිස්ත්‍රික් කණ්ඩායම් නායක නීතිඥ උදය ගම්මන්පිල මහතා පැවැසීය.මෙවර මැතිවරණයේදී ඡන්දය ලබාදීමේ අඩුවක් ඇතැයි යන මතය දේශපාලනය පිළිබඳ ගැඹුරු දැනුමකින් තොරව කරන පුද්ගලයන්ගේ ප්‍රකාශ යයි ද පොදුවේ සෑම දිසාවකින්ම ඡන්දය දීමේ කැපී පෙනෙන වර්ධනයක් සිදු වී තිබෙන බව ද කී ඒ මහතා ජනතාව ඉතා උනන්දුවෙන් සහභාගි වු මැතිවරණයක් වශයෙන් මෙවර පළාත් සභා මැතිවරණය හැදින්විය හැකිය. මේ පළාත් සභා මැතිවරණයේ දී රතු එළිය වැටුනේ එක්සත් ජාතික පක්ෂයට බව කී ඒ මහතා කොළඹ දිස්ත්‍රික්කයේ සියයට හැට හයක ඡන්දය ප්‍රකාශ වූ බව ද ප්‍රකාශ කළේය.මේ අදහස් පළ වූයේ ඊයේ ( 02 ) බත්තරමුල්ල ජාතික හෙළ උරුම ප්‍රධාන කාර්යාලයේ පැවති මාධ්‍ය හමුවකදීය.ඡන්දය ලබාදීමේ ගැටලුවක් නැහැ. මෙවර මැතිවරණයේදී ජනතා විමුක්ති පෙරමුණට යම් දෙයක් කිරීමට හැකි වුයේ එහි නායකත්වය මාරු වූ නිසයි. එක්සත් ජාතික පක්ෂයට ද එවැනි තීන්දුවක් නොගතහොත් සිදු වන්නේ විනාශයක්.මගේ ජයග්‍රහණයට සහයෝගය දුන් සියලු දෙනාට මම ස්තුතිය පුද කරනවා. කාටූන් ශිල්පීන් මා සම්බන්ධයෙන් විවිධ කාටූන් ඇන්දා‍. කුලී වැඩ කරන පුද්ගලයෙක් මගේ මැතිවරණ කටයුතු සඳහා රුපියල් පන්දහසක් එව්වා. පාසල් දරුවන් මට රුපියල් සීයය බැගින් දී ආධාර කළා. මේ ජනතාවගේ සිතුම් පැතුම් ඉටු කරන්න මම කැපවෙනවා. මගේ ජයග්‍රහණය මට මහා පිඩනයක් යැයි පැවසුවොත් වඩාත් නිවැරැදියි.මැතිවරණ නීති රැකීමට මැතිවරණ කොමසාරිස්වරයා බැඳී සිටිනවා. එම නීති තුළ විවිද අඩුපාඩු කම් තිබෙනවා. ඒවා නිවැරැදි කරන්න දේශපාලනඥයන් කටයුතු කරන්න ඕනෙ.පාර්ලිමේන්තුවේ සිටින මන්ත්‍රීවරුන්ට ඇමැතිවරුන්ට මම කියන්නෙ ඒ සඳහා කටයුතු කරන්න කියායි. ඒ වගේම මැතිවරණ නීති පිළිබඳව මැතිවරණ නිලධාරීන් පොලිස් නිලධාරීන්ද දැනුවත් කරන්න ඕනෙ.මෙවර මැතිවරණයේදී වෘත්තීයවේදින් ගණනාවක්ද ප්‍රතික්ෂේප වී තිබෙනවා. තනතුරු තමා සොයාගෙන ආවා මිස තනතුරු සොයා තමන් නොගිය බව ද නීතිඥ උදය ගම්මන්පිල මහතා පැවසීය. මැතිවරණය සඳහා ජනතාවගෙන් තමන්ට ලැබුණ මුදල් පිළිබඳ සියලු තොරතුරු ඉදිරි දිනයකදී ප්‍රකාශ කරන බව මෙහිදී ඒ මහතා කීය.මෙවර පළාත් සභා මැතිවරණයේ කොළඹ දිස්ත්‍රික් අපේක්ෂක ජාතික හෙළ උරුමයේ ප්‍රධාන සංවිධායක නිශාන්ත ශ්‍රී වර්ණසිංහ මහතා -මම මේ මැතිවරණයට නවකයෙක් වූවාට මේ රටේ ජාතික ව්‍යාපාරයට නවකයෙක් නොවෙයි. අප ඉතා ආදර්ශවත් මැතිවරණ ව්‍යාපාරයක් ගෙන ගියා. මැතිවරණ නීති හැකි උපරිමයෙන් පිළිපැද්දා. ඉදිරියේදී මේ රටට ආදර්ශවත් මැතිවරණ ව්‍යාපාර අවශ්‍යයි. ඉදිරියටත් රටට හැකි උපරිමයෙන් මම සේවය කරනවා. රටට එරෙහිව එල්ලවන බොරු චෝදනා වලට එරෙහිව කටයුතු කරනවා.මෙවර පළාත් සභා මැතිවරණයේ එක්සත් ජනතා නිදහස් සන්ධානයේ කොළඹ දිස්ත්‍රික් අපේක්ෂිකා නිරෝෂා අතුකෝරල මහත්මිය අදහස් දක්වමින් ප්‍රකාශ කළේ ඉදිරියේදී මේ රටේ කාන්තාවන් වෙනුවෙන් විශාල සේවයක් කිරීමට බලාපොරොත්තු වන බවයි . හිටපු පළාත් සභා මන්ත්‍රී තෙබුවන පියනන්ද හිමියෝද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040311</link>
    <topic>කැලණි සරසවි මහා ශිෂ්‍ය සංගමයේ සිසුන් පහළොවකට එරෙහි නඩුව කල්යයි</topic>
    <author>මල්වාන සමූහ මහානාම විතානගේ</author>
    <content>අධිකරණ නියෝග කඩකිරීම හා අධිකරණයට අපහාස කිරීම යන චෝදනා මත කැලණිය විශ්වවිද්‍යාලයේ මහා ශිෂ්‍ය සංගමයේ ක්‍රියාකාරී සිසුන් පහළොස් දෙනකුට එරෙහිව මහර මහේස්ත්‍රාත් අධිකරණයේ පවරා තිබෙන නඩුව ඊයේ (01) මහර මහේස්ත්‍රාත් දර්ශිකා විමලසිරි මෙනෙවිය ඉදිරියේ යළි කැඳවූ අවස්ථාවේ එහි වැඩිදුර විභාගය ලබන අගෝස්තු මස 26 වැනි දිනට කල් තබමින් එදිනට තම මවුපියන් සමඟ අධිකරණයට පැමිණිය යුතු බවට මහේස්ත්‍රාත්වරිය එම සිසුන්ට නියෝග කළාය.තවද මහේස්ත්‍රාත්වරිය එම සිසුන්ට තරයේ අවවාද කොට මෙය අන්තිම අවස්ථාව වන බවද ඔවුනට පැවසුවාය.කැලණිය විශ්වවිද්‍යාලයේ මහා ශිෂ්‍ය සංගමයේ ක්‍රියාකාරී සිසුන් වන බද්දේගම විශුද්ධි හිමි ඇතුළු සිසුන් පහළොස් දෙනකු මේ නඩුවේ චෝදනා ලැබූවන් වන අතර ඔවුනට නඟා තිබුණේ මහජන පීඩාවන් ඇතිවන පරිදි උද්‍ඝෝෂණ හා විරෝධතාවල නොයෙදෙන ලෙසට අධිකරණයෙන් දුන් නියෝගය කඩ කිරීම සම්බන්ධයෙනි.මෙහිදී සැකකාර සිසුන් වෙනුවෙන් පෙනී සිටි නීතිඥ බර්නි අල්විස් මහත්මිය අධිකරණයට කියා සිටියේ මේ සිසුන්ට තවත් මෙවැනි නඩුවක් ඉදිරි දිනයක මේ අධිකරණයේ විභාග වෙනවා. ඒ නිසා මේ නඩුවද එදිනට කැඳවන ලෙසට ඉල්ලනවා.මේ අනුව මහේස්ත්‍රාත්වරිය මෙම නඩුව ලබන අගෝස්තු මස 26 වැනි දිනට කල් තැබිණ.දැනට මේ සිසුන් රුපියල් පනස් දහස බැගින් වූ ශරීර ඇප මත මුදා හැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040312</link>
    <topic>ඉන්දියානු සාගර ටූනා කොමිසමේ18 වැනි සැසිය ශ්‍රී ලංකාවේ දී</topic>
    <author>බුද්ධිකා ඉඹුලාන</author>
    <content>ලෝක ආහාර හා කෘෂිකර්ම සංවිධානයේ ඉන්දියානු සාගර ටූනා කොමිසමේ (IOTC) 18 වැනි සැසිවාරය මෙවර ශ්‍රීලංකාවේදී පැවැත්වීමට කටයුතු යොදා ඇත. මේ සමුළුව මෙරටදී පැවැත්වෙන දෙවැනි වාරය මෙය වන අතර මෙයට පෙර එම සමුළුව 2011 වසරේදී පැවැත්විණි.ලබන ජූනිමස 01 දා ඇරැඹෙන මේ සමුළුවෙහි ප්‍රධාන ආරාධිතයා වන්නේ ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාය.ඉන්දියානු සාගර ටූනා කොමිසමේ (IOTC) අන්තර් රාජ්‍ය සංවිධානයක් වන අතර එය ලෝක ආහාර හා කෘෂිකර්ම සංවිධානයේ 14 වන වගන්තිය යටතේ 1980 දී පිහිටුවන ලද්දකි.ඉන්දියානු සාගරයේ පවත්නා ටූනා මත්ස්‍ය සමිපත කළමනාකරණය කරමින් ආරක්ෂා කිරීම මේ සමුළුවේ ප්‍රධාන කාර්ය භාරය වන අතර මෙවර ශ්‍රීලංකාවේ දී පැවැත්වෙන 18 වැනි සමුළුවට රටවල් 31ක් සහභාගී වන බව ධීවර අමාත්‍යාංශය කියයි.ඉන්දියානු සාගරය ආශ්‍රිතව මත්ස්‍ය කර්මාන්තයේ යෙදෙන ශ්‍රීලංකා,ඕස්ට්‍රේලියාව,බෙලීස් ,චීනය ,කොමරොස් ,එරිත්‍රියාව,යුරෝපය ප්‍රංශය, ගුනියාව, ඉන්දියාව, ඉන්දුනීසියාව, ඉරානය, ජපානය, කෙන්යාව, කොරියාව,මැඩගස්කරය,මැලේසියාව,මාලදිවයින,මොරිසස්,මොසැම්බික්, ඕමානය,පකිස්ථානය,පිලිපීනය සිෂෙල්ස්,සියෙරාලියොන්,සුඩානය,ටැන්සානියාව,තායිලන්තය, එක්සත් රාජධානිය,වනාටු,සහ යේමනය මේ කොමිසම ට ඇතුළත් වන අතර ෂෙනගල් ,උරුගුවේ ,රාජ්‍යයන්ටද මෙහි ඡන්ද බලය හිමිවී ඇත.ඉන්දියානු සාගර ටූනා කොමිසමේ (IOTC) උපදේශක කමිටුවේ උප සභාපති ධූරයද දරන ශ්‍රීලංකාව,මෙහි ආරම්භක සාමාජිකයෙකි.අප රට පසුගිය කාලයේ ධීවර කර්මාන්තයෙන් දැක්වූ ප්‍රගතිය නිසා දෙවැනි වරටත් මෙහි ජාත්‍යන්තර සැසිවාරය පැවැත්වීමට යෝජනා සම්මත වී තිබේ.මේ කොමිසම සහ අප රට අතර පැවැති සබඳතා කලක් දුරස් වී .තිබුණද‍ වෛද්‍ය රාජිත සේනාරත්න මහතා ධීවර ඇමැතිවරයා වශයෙන් පත්වූ පසු 2010 දී බ්‍රිස්බෙන් හිදී පැවැත්වූ (IOTC) සමුළුවේදී පැවැත්වූ කතාවත් සමඟ අප රටට පැවැති අයහපත් අවාසි සහගත තත්ත්වය මඟ හැරිණි.මේ පිළිබඳ මතකය අවදි කරන ඇමැති රාජිත සේනාරත්න මහතා මෙසේ පැවසීය.'ඕස‍්ට්‍රේලියාවේ බ්‍රිස්බේන් නුවර පැවැත්වුණු ඉන්දියානු සාගර ටූනා කොමිසමේ ජාත්‍යන්තර සමුළුවට ‍මම 2010 වසරේදී සහභාගී වුණා. එහිදී මට දැන ගන්නට ලැබුණේ අපි මීට පෙරවසර 4ක කාලය තුළ මේ ජාත්‍යන්තර සමුළුවට සහභාගී වී නොමැති බවයි. ඒ නිසා එම සමුළුව අපට විරුද්ධව චෝදනා රැසක් ඉදිරිපත් කර තිබුණා.එනම් නීති විරෝධී ආම්පන්න භාවිත කරමින් ධීවර කර්මාන්තයේ යෙදෙන බවටත්, අපි ප්‍රංශය, බ්‍රිතාන්‍ය, අප්‍රිකාව ආශ්‍රිත මුහුදු සීමා නීති විරෝධී ලෙස ආක්‍රමණය කරමින් මසුන් අල්ලන බවටත්, ලියාපදිංචි නොවූ යාත්‍රා ධීවර කර්මාන්තයට යොදවන බවත්, එමෙන්ම වාර්තා නොවන ආකාරයට අක්‍රමවත් ලෙස ධීවර කර්මාන්තයේ යෙදෙන බවටත්, අපට දිගින් දිගටම චෝදනා එල්ල වි තිබෙනවා. නමුත් එයට පිළිතුරු දෙන්න අපේ රටේ කිසිම නියෝජිතයෙක් 2010ට පෙර එම සමුළුවට සහභාගී වී නැහැ. ‍මම මේ සමුළුවට සහභාගී වීම නිසා අපේ ධීවර කර්මාන්තයට ජාත්‍යන්තරව සිදු වීමට තිබූ විශාලතම අනතුර හෙවත් යුරෝපීය සමාජයේ බලපත්‍ර සහතිකය අවලංගු කිරීමේ අවදානමෙන් ධීවර කර්මාන්තය ආරක්ෂා කර ගැනීමට හැකි වුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040313</link>
    <topic>ජනතාවට සැබෑ නිදහස ලබාදුන්නේජනපති මහින්ද රාජපක්ෂයි</topic>
    <author>ඉන්ද්‍රාණි තෝරදෙනිය</author>
    <content>අපේ රටට 1948 වසරේ නිදහස ලබා දුන්නද එය ජාතීන් අතර විරසකයෙන් හා අසමගියෙන් පිරුණු නිසා ත්‍රස්තවාදය මෙරට හිස එසවූ බවත් මෙරට ජනතාවට නියම නිදහස ලබා දුන්නේ ජනාධිපති මහින්ද රාජපක්ෂ මහතා බවත් මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසීය.ආණ්ඩුකාරවරයා එම අදහස් පළකළේ පසුගියදා (31) මධ්‍යම පළාත් ආණ්ඩුකාර කාර්යාලීය ශ්‍රවණාගාරයේ පැවැති සංවර්ධනය පිළිබඳව රැස්වීම අමතමිනි.එහිදී ඒ මහතා මෙසේද කීය. බ්‍රිතාන්‍ය විසින් අපේ රට 1815දී මුලුමනින්ම බිලිබා ගත්තා. එවකට කන්දඋඩරට නායකයන් කිහිපදෙනකුගේ දුර්වලකම් මත එය එසේ සිදුවුවත් එම යටත්වීමට වර්ෂ 200ක් පිරෙන මේ වකවානුවේත් බ්‍රිතාන්‍ය ඇතුළු බටහිර රටවල් මෙරට පිළිබඳ ආකල්පය ආසාව ඩැහැගැනීම තවම අවසන් වී නෑ. ජිනීවා සමුළුවට ගෙනඒමට නියමිත චෝදනාවන්වලින් එය මනාව ඔප්පු වෙනවා. නමුත් අද එදාට වඩා ‍බොහෝ වෙනස්වී තිබෙනවා.ඔවුන් ලබාදුන් නිදහස අස්සේ අසමගිකම් විරසකකම් පැවති නිසා මෙරට යුද ගිනි දැල් ඇවිළුණා. ත්‍රස්තවාදීන් අපේ නිල හමුදාව සමඟ යුද්ධයට පැටළුණා. රජයක් විදියට සියලු රටවැසියා රැකගැනීමේ වගකීම, යුතුකම ඉටුකළා. තිස්වසරක් පුරාවට ඇවිළුණු යුද ගිනිදැල් නිවාලීමට ජනාධිපති මහින්ද රාජපක්ෂ මහතාගේ නායකත්වයට හැකිවුණා.තිස් වසරක් පුරාවට තම ළමාවිය තරුණවිය මරබියෙන් ගෙවුණු ජනතාව දෑතම ඔසවමින් මහින්ද රාජපක්ෂ මහතාට මෙරට බාරකළේ දැඩි විශ්වාසයකින්. ඒ විශ්වාසය රැක්ක තම නායකයා සමඟ මේ ර‍ටේ ජනතාව නැවතත් මේ රට පාවාදීමට බිලිදීමට කිසිවිට සූදානම් නැතිබව ජාත්‍යන්තරය හොඳින් තේරුම් ගත යුතුයි. මෙරට පවත්වන මැතිවරණවලට ලබාදෙන සහයෝගය ජයග්‍රහණය තුළින් ඒ බව මනාව ඔප්පු වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040314</link>
    <topic>සිංහල අවුරුද්දට පෙර මාතර-කොළඹඅධිවේගයේ බස් ධාවනය ආරම්භ කරනවා</topic>
    <author>මාකඳුරේ ධර්මසිංහ</author>
    <content>මේ දිනවල සිදුකෙරෙන මගීන් පිළිබඳව සමීක්ෂණය අවසන් වූ වහාම එළැඹෙන සිංහල අලුත් අවුරුද්දට පෙර, මාතර කොළඹ අධිවේගී මාර්ගයේ බස් රථ ධාවනය ආරම්භ කරන බව මාතර මගී ප්‍රවාහන සංගමයේ සභාපති ඒ‍.කේ. එච්.හල්පගේ මහතා කියයි.මාතර, ගාල්ල දක්ෂිණ අධිවේගී මාර්ගය විවෘත කොට මාසයකට අධික කාලයක් ගතවී ඇතත් මාතර සිට කොළඹ දක්වා බස් රථ ධාවනය ප්‍රමාද වීම සම්බන්ධයෙන් අදහස් දැක්වූ හල්පගේ මහතා, මේ වනවිටත් ජනාධිපතිතුමා සමඟ බස් රථ ධාවනය සම්බන්ධව සාකච්ඡා කොට තීරණයකට එළඹ ඇති නිසා සිංහල අවුරුද්දට පෙර දක්ෂිණ අධිවේගී මාර්ගයේ බස් රථ ධාවනය කිරීමට හැකියාව ලැබී තියෙනවා.බස් ධාවනය සම්බන්ධයෙන් අප සංගමය ජනාධිපතිතුමා සමඟ පැවැති විශේෂ සාකච්ඡාවේදී තීරණය වුණා ඒකාබද්ධ චක්‍රීය කාලසටහනක් සකස් කොට ජාතික ගමනා ගමන මණ්ඩලයේ බස් රථ සහ පෞද්ගලික අංශයේ බස් රථ අධිවේගී මාර්ගයේ ධාවනය කිරීමට කටයුතු කරන බවට ජනාධිපතිවරයා අප සමඟ ප්‍රකාශ කළා.මේ දිනවල පවතින මඟීන් අඩුකම තේරුම් ගැනීමට සමීක්ෂණයක් සිදුකරමින් පවතින අතර ‍ එය අවසන් වූ වහාම අනවශ්‍ය බස්රථ ධාවනයෙන් ඉවත් කිරීමට සහ මාර්ග බලපත් සංශෝධනය කොට සුඛෝපභෝගී බස්රථ සේවයක් සඳහා මගී ජනතාවට ඉඩකඩ සලසා දෙන බවත් ජාතික ගමනා ගමන කොමිෂන් සභාවේ උසස් නිලධාරියෙක් පැවසීය.කෙසේ වුවද මගී ජනතාවගේ අවශ්‍යතාවය මත බස් රථ ධාවනයේ යෙදවීම ජනාධිපතිතුමාගේ ප්‍රධාන අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040315</link>
    <topic>ත්‍රස්තවාදීන් සතු මුදල්, ගිණුම් සහ දේපළතහනම් කිරීමේ නියෝග නිකුත් කිරීමට පියවර</topic>
    <author>මහින්ද අලුත්ගෙදර</author>
    <content>ත්‍රස්තවාදීන් සතු මුදල්, ගිණුම් හා දේපළ තහනම් කිරීමේ නියෝග නිකුත් කිරීමට රජය තීරණය කරයි.එක්සත් ජාතීන්ගේ ආරක්‍ෂක මණ්ඩල යෝජනා අංක 1373 ප්‍රකාරව ත්‍රස්තවාදයට එරෙහිව සටන් කිරීම සහ ත්‍රස්තවායට අරමුදල් ලැබීම පාලනය කිරීමට අදාළ නියෝගයන් සඳහා විදේශ කටයුතු ඇමැති මහාචාර්ය ජී.එල් පීරිස් මහතා අත්සන් තබයි. ඒ සම්බන්ධයෙන් වන ගැසට් නිවේදනය කඩිනමින් නිකුත් කිරීමට පියවර ගන්නා බව විදේශ කටයුතු අමාත්‍යාංශය අවධාරණය කරයි.ත්‍රස්ත ක්‍රියා සිදුකරන, සිදුකිරීමට තැත් කරන ඒවාට හවුල්වන සහ පහසුකම් සපයන පුද්ගලයන් හා කණ්ඩායම් වෙන්කර හඳුනා ගැනීමේ බලයලත් නිලධාරියා වශයෙන් රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම්වරයාගේ නිර්දේශය මත මෙම නියෝගය නිකුත් කෙරේ.ඒ අනුව එවැනි පුද්ගලයන් හා කණ්ඩායම් සතුව ඇති සියලුම අරමුදල්, වත්කම් සහ ආර්ථික සම්පත් එකී හඳුනා ගැනීමේ ලැයිස්තුවෙන් ඔවුන්ගේ නම් ඉවත් කරන තෙක් තහනම්කර තැබීමෙන් බලයලත් නිලධාරීවරයාගේ අවසරයකින් තොරව ඒවා පරිහරණය, හුවමාරුව සහ ඒ සම්බන්ධයෙන් වෙනත් අයුරකින් ක්‍රියාකිරීම සපුරා තහනම් වෙයි.මේ නියෝගයන්ට අනුව අරමුදල් තහනම් කිරීමට අපොහොසත් වන ඕනෑම පුද්ගලයකු බරපතළ දඬුවමකට යටත් වන බවද රජය පෙන්වා දෙයි.ත්‍රස්ත සංවිධානවලට ආධාර සහ අනුබල ලබාදෙන විදේශ සංවිධාන 16ක් ශ්‍රී ලංකාවේ සහ විදේශයන්හී ක්‍රියාත්මක වීම වහාම ක‍්‍රියාත්මක වන පරිදි තහනම් කිරීමට ශ්‍රී ලංකා රජය පියවර ගෙන තිබෙන අතර එම සංවිධාන එක්සත් ජනපදය, කැනඩාව, බ්‍රිතාන්‍යය, නෝර්වේ, ඉතාලිය, ස්විට්සර්ලන්තය, ප්‍රංශය සහ ඔස්ට්‍රේලියාව ඇතුළු රටවල් රැසක ක්‍රියාත්මකව පවතින බවට අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040316</link>
    <topic>රෝහණ විජේවීර ගේ මස්සිනා විවෘත අධිකරණය හමුවේ සමාව ගන්න කැමති වෙයි</topic>
    <author>සිරන්ජනි කුමාරි</author>
    <content>ජනතා විමුක්ති පෙරමුණේ නිර්මාතෘ රෝහණ විජේවීර මහතාගේ මස්සිනා වන වෛද්‍ය සුභාෂ් චන්ද්‍ර ප්‍රනාන්දු යන අය අධිකරණය ඉදිරිපිට කලහාකාරී ලෙස හැසීරීමෙන් මුළු වෛද්‍ය වෘත්තියටම අපහාසයක් කළ බව පැවසූ කොළඹ ප්‍රධාන මහෙස්ත්‍රාත් ගිහාන් පිලපිටිය මහතා සැකකරු පොලිස් දෙපාර්තමේන්තුවෙන් ම විවෘත අධිකරණය හමුවේ සමාව ගත යුතු බව පැවැසීය.සැකකැරු ඊයේ (2) අධිකරණය හමුවේ මෝසමක් ගොනු කරමින් පැවසූවේ තමා විසින් අදාළ චෝදනාවට අධිකරණය හමුවේ වරද පිළිගැනීමට සුදානම් බවත් ලිහිල් දඩුවමක් තමා වෙත පනවන ලෙසය.මේ ඉල්ලීම සළකා බැලු මහෙස්ත්‍රාත්වරයා සඳහන් කළේ සැකකරුගේ මේ ක්‍රියාව හේතුවෙන් පොලිස් නිලධාරියෙකුගේ රැකියාව පවා අහිමිව ඇති බවය.සැකකරු-මා මේ සිද්ධිය සම්බන්ධයෙන් මාසයක කාලයක් රක්ෂිතබන්ධනාගාරව ගත ව සිටියා.ඒ කාලයේ දී ජිවිතය කුමක්ද ? කියා මා ඉගෙන ගත්තා.දැන් මා අසරණ මිනිසුන්ට නොමිලේ වෛද්‍ය ප්‍රතිකාර ලබා දෙනවා.මහෙස්ත්‍රාත්- තමාට කොළඹ රථවාහන අධිකරණය මඟින් නිකුත් කළ තවත් විවෘත වරෙන්තුවක් තිබෙනවා. එය පිළිගන්නවාද ? මා ළඟ තොරතුරු තිබෙනවා. සැකකරු මෙහොතක් කල්පනා කොට නැවත පිළිගන්නා බව පවසමින් ඉකුත් දිනක දී තමාට අත්හිටවු සිරදඩුවම් ලබා දුන්නේ එම පුවත්පතට අදාළ නඩුව විභාගයට ගත් කාලයේ දි තමා විදේශගතව සිටි නිසා බව පැවැසීය .එම පුවත්පත් කර්තෘවරයා තමාට ද පහර දුන් බව පැවසූ සැකකරු මේ සඳහා ප්‍රතිශෝධනයක් ඉදිරිපත් කර ඇති බව පැවසුවේය.භික්ෂුන් වහන්සේලාගෙන් හා පොලිස් නිලධාරින්ගෙන් විවෘත අධිකරණයේ සමාවගත යුතු බව පැවසූ මහෙස්ත්‍රාත්වරයා රැකියාව අහිමි වු පොලිස් නිලධාරියා යළි සේවයේ පිහිටවු බවට පොලිස්පතිවරයාගෙන් වාර්තාවක් කැඳවා නඩුව යළි කැඳවිම අප්‍රේල් 21 වන දිනට කල් තැබිණ.ඉකුත් 24 වන දින අධිකරණ කටයුත්තක් සඳහා කොළඹ මහෙස්ත්‍රාත් අධිකරණය වෙත පැමිණ එම දොරටුව ඉදිරිපිට රැඳි සිටි හිමිවරු පිරිසකට සැකකරු දිගු පිහියක් පෙන්වා අසභ්‍ය වචනයෙන් බැණවැදී තර්ජනය කිරිමේ සිද්ධියක් සම්බන්ධයෙන් අධිකරණය හමුවේ මේ නඩුව පවරා තිබිණ.පැමිණිල්ල වෙනුවෙන් කෙසෙල්වත්ත පොලිසියේ (22923)ඒ විජේසුරිය මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040317</link>
    <topic>කැලණි ගඟ හරහා පෑලියගොඩට මංතීරු 6ක නව පාලමක්</topic>
    <author> මහින්ද අලුත්ගෙදර</author>
    <content>ලොව දියුණු නගර අතරට කොළඹ නරගයද එක් කරමින් නගරයට පිවිසුමක් වන යෝජිත නව කැළණි පාලම ඉදිකිරීමේ කටයුතු වෙනුවෙන් ජපන් තාක්ෂණය හා ශිල්පීය ක්‍රම උපරිමයෙන් ප්‍රයෝජනයට ගන්නා බව ජපානය ප්‍රකාශ කරයි.මංතීරු හයකින් සමන්විත වන සේ කැලණි ගඟ හරහා පෑලියගොඩ ඉදිකිරීමට යෝජිත මේ නව පාලම වෙනුවෙන් ජපන් රජය ආයෝජනය කරන මුදල රුපියල් මිලියන 45,000ක් වන අතර යෝජිත නව පාලම ලොව දියුණුම තාක්ෂණය යටතේ ඉදිකෙරෙන බව ජපන් ජාත්‍යන්තර සහයෝඟීතා ඒජන්සිය පවසයි.එය කොළඹ - කටුනායක අධිවේගී මාර්ගයෙන් දකුණු දෙසට විහිදෙන අතර මේ හේතුවෙන් වරාය පිවිසුම් මාර්ගය සහ බේස්ලයින් මාර්ගය කොටස් දෙකකට බෙදෙ බවද පාලම ඉදිකිරීම සඳහා ගඟ තුළ කුළුණු ඉදිකිරීමක් සිදුනොවන අතර පාරිසරික සමතුලිතතාවය ඇතිවන අයුරින් ජලය ගලායාමට ඇති බාධක අවම කරමින් ඉදිකිරීම් සිදුවන බවද ජපන් ජාත්‍යන්තර සහයෝඟීතා ඒජන්සියේ මෙරට ප්‍රධාන නියෝජිත කියොෂි අමඩා මහතා ප්‍රකාශ කරයි. ඒ මහතා මේ බව සඳහන් කළේ කොළඹදී ඊයේ (2) පැවැති විශේෂ මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් පළකරමින් ඒ මහතා සඳහන් කළේ ශ්‍රී ලංකාවේ සංවර්ධනයට මෙය වැදගත් වන බවත් තවදුරටත් ශ්‍රී ලංකාවේ සංවර්ධන කටයුතු වෙනුවෙන් සහයෝඟය ලබාදෙන බවත්ය.ජපන් තාක්ෂණයට අනුව ඉදිකෙරෙන නව පාලම කොළඹ නගරයට පිවිසෙන නව දොරටුවක් වන අතර මේ සඳහා ජපන් ජාත්‍යන්තර සහයෝඟීතා ඒජන්සියෙන් ලබාදෙන ණය ආධාරය සියයට 0.1ක වාර්ෂික පොළී අනුපාතිකයක් යටතේ වසර 40කින් ආපසු ගෙවීමේ හැකියාව තිබේ. මෙම නව පාලම සහ අන්තර් හුවමාරු මධ්‍යස්ථානය හේතුවෙන් දැනට පවතින පරමානු බලශක්ති ඒජන්සි සහ ජාතික ආධුනිකත්ව හා කර්මාන්ත පුහුණු අධිකාරි ගොඩනැඟිලි එම ස්ථානයෙන් ඉවත්කොට නව ස්ථානවල ඉදිකෙරේ. ඊට අමතරව අඩු ආදායම්ලාභී පුද්ගලයන්ගේ නිවාස 400 ක් පමණ එම ස්ථානයෙන් ඉවත් කොට නාගරික සංවර්ධන අධිකාරිය විසින් ආසන්න ප්‍රදේශයන්හි සියලු පහසුකම් සහිත නිවාස ලබාදීමට නියමිතව තිබේ.ජපන් ජාත්‍යන්තර සහයෝඟීතා ඒජන්සිය සහ ශ්‍රී ලංකා රජය අතර ක්‍රියාත්මක 44වැනි ණය ආධාර වැඩසටහන මෙය වන අතර එම ව්‍යාපෘතිය එළඹෙන 2020 වනවිට අවසන් කිරීමට නියමිත බවද ජපන් ජාත්‍යන්තර සහයෝඟීතා ඒජන්සියේ මෙරට ප්‍රධාන නියෝජිතවරයා සඳහන් කළේය.රටේ සංවර්ධනය වේගවත් කරමින් පවතින මාර්ග තදබදයට විසඳුමක් ලබාදීම වෙනුවෙන් කැළණි ගඟ හරහා මේ නව පාලම ඉදිකිරීමට නියමිත අතර එය ඉදිකිරීම වෙනුවෙන් ජපන් ජාත්‍යන්තර සහයෝගීතා ඒජන්සිය හරහා ශ්‍රී ලංකාවට ආධාර ලබාදෙයි. ඒ වෙනුවෙන් ගිවිසුමට අත්සන් කිරීම මුදල් හා ක්‍රමසම්පාදන අමාත්‍යාංශ ශ්‍රවණාගාරයේදී සිදුකෙරුණු අතර ඊට අදාළ මූල්‍ය ප්‍රදාන එකඟතාවය සඳහා මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී ජයසුන්දර සහ ශ්‍රී ලංකාවේ ජපන් තානාපති නොබුහිතෝ හොබෝ මහත්වරුන්ද ඊට අමතරව ණය ගිවිසුම සඳහා මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී. ජයසුන්දර සහ ජපන් ජාත්‍යන්තර සහයෝඟීතා ඒජන්සියේ ප්‍රධාන නියෝජිත කියෝෂි ආමඩා මහත්වරු අත්සන් කළහ.ශ්‍රී ලංකා රජයේ සංවර්ධන ප්‍රතිපත්ති රාමුව තුළින් මුළු රටම ආවරණය වන පරිදි විහිදුනු නවීන ආර්ථික යටිතල පහසුකම් පද්ධතියක් අපේක්ෂා කරනු ලබන අතර මැදි ආදායම් සහිත ආර්ථිකයකට ගැලපෙන පරිදි අධිවේගී මාර්ග ජාලයක් සමඟ රටපුරා පැතිරුණු මාර්ග පද්ධතිය සංවර්ධනය කිරීමට සමගාමීව මහින්ද චින්තන ප්‍රතිපත්ති රාමුව මඟින් හඳුනාගෙන ඇති රජයේ උපාය මාර්ගික නගර සංවර්ධන වැඩසටහනද මේ වනවිට ක්‍රියාවට නැංවෙමින් පවතින බව මුදල් හා ක්‍රමසම්පාදන අමාත්‍යාංශය පවසයි.මෙම වැඩසටහන යටතේ උපාය මාර්ගික වශයෙන් වැදගත් වන්නා වූ නගර සියල්ල ඒවායේ අනන්‍යතාවය තහවුරු වන ආකාරයට සැලසුම්ගත නගර ලෙස සංවර්ධනය කෙරේ.රජයේ උපායමාර්ගික නගර සංවර්ධනය යටතේ කොළඹ නගරය නවීන නගරයක් බවට පරිවර්තනය වීමත්, අධිවේගී මාර්ග ජාලය සාර්ථක ලෙස නිමකරමින් පැවතීමත් නිසා දැනට භාවිතයේ පවතින කැළණි පාලම ආශ්‍රිතව ඉදිරියේදී ඇතිවිය හැකි රථවාහන තදබදය පාලනය කිරීමට හා කොළඹ නගරයේ සිට අධිවේගී මාර්ග ජාලය සඳහා‍ ඇති පිවිසුම් මාර්ග වැඩිකර ගැනීම සඳහා මේ වනවිට සැලසුම් සකස් කරමින් පවතින බවද එම අමාත්‍යාංශය පෙන්වා දෙයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040318</link>
    <topic>රෝගීන්ට යහපත සළසන සාධාරණ මිල පාලන ක්‍රමවේදයක්</topic>
    <author/>
    <content>ශ්‍රී ලංකා ඖෂධ කර්මාන්ත වාණිජ සංසදය ඖෂධ මිල පාලනය සඳහා වෙළඳ හා වාණිජ අමාත්‍යංශය විසින් මෑතකදී ගනු ලැබූ තීරණය ප්‍රගතිශීලි තීරණයක් බව ශ්‍රී ලංකා ඖෂධ කර්මාන්ත වාණිජ සංසදය ප්‍රකාශ කරයි.සියලු රෝගීන්ගේ යහපත ‍‍උදෙසා සාධාරණ හා නිසි නියාමනයකින් යුතුව මෙම තීරණය ක්‍රියාවට නැංවීමට වාණිජ අමාත්‍යංශයට හා සෞඛ්‍ය අමාත්‍යංශයට තම උපරිම සහයෝගය ලබාදීමට ශ්‍රී ලංකා ඖෂධ කර්මාන්ත වාණිජ සංසදය අපේක්ෂා කරයි.සමුපකාර හා අභ්‍යන්තර වෙළඳ අමාත්‍යංශය පසුගියදා නිකුත් කළ ගැසට් පත්‍රිකාවට අනුකූලව ඖෂධ පාලන අධිකාරිය යටතේ ලියාපදිංචි කළ සියලුම ඖෂධ විශේෂිත අයිතමයන් ලෙස ‍නම් කර ඇති අතර ඒවායේ සිදුවන සියලු මිල වෙනස්වීම් සඳහා පාරිභෝගික කටයුතු පිළිබඳ අධිකාරියේ අවසරය ගතයුතු වේ.මීට සමගාමීව සමුපකාර හා අභ්‍යන්තර වෙළඳ අමාත්‍යංශය ඖෂධ මිල පාලනය සම්බන්ධයෙන් සියලු ඖෂධ ආනයනකරුවන් සඳහා දැනුවත් කිරීමේ වැඩසටහනක් පසුගියදා පවත්වන ලදී. වෙළඳ කටයුතු පිළිබඳ අමාත්‍යවරයා මෙහිදී අදහස් දක්වමින් කියා සිටියේ රෝගීන්ට හා ආනයනකරුවන්ට අපහසුතාවයක් නොවන පරිදි මෙම මිල පාලනය ක්‍රියාත්මක කිරීමට අමාත්‍යංශය අපේක්ෂා කරන බවයි.මිල පාලනය සඳහා අවශ්‍ය සියලු සහය අමාත්‍යංශයට ලබාදෙන බව ඖෂධ අපනයනකරුවන් මෙහිදී පවසා සිටි අතර, ශ්‍රී ලංකා ඖෂධ කර්මාන්ත වාණිජ සංසදය පවසා සිටියේ මේ සම්බන්ධයෙන් වැඩිදුරටත් සාකච්ඡා කිරීමට සංසදය අපේක්ෂා කරන බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040319</link>
    <topic>භික්ෂුන් වහන්සේලා 3ක් හා විත්තිකරුවන්10ක් චෝදනාවලින් නිදොස් කොට නිදහස්</topic>
    <author>රෝෂන් තුෂාර</author>
    <content>තලංගම මා‍ලබේ තලාහේන ප්‍රදේශයේ ආගමික මධ්‍යස්ථානයකට පහරදිමේ සිද්ධිය සම්බන්ධයෙන් චෝදනා ලැබ සිටි බොදු බල සේනා සංවිධානයේ මහ ලේකම් ගලබොඩඅත්තේ ඥාණසාර හිමි ඇතුළු භික්ෂුන් වහන්සේලා තුන්නමක් හා විත්තිකරුවන් දසදෙනෙක් එම චෝදනාවලින් නිදොස් කොට නිදහස් කිරිමට කොළඹ මහාධිකරණ විනිසුරු පද්මිණි එන් රණවක ගුණතිලක මහත්මිය ඊයේ(02) නියෝග කළාය.විත්තිකරුවන්ට ඉදිරිපත් කරතිබු අධි චෝදනා සාධාරණ සැකයකින් තොරව ඹප්පු කිරිමට පැමිණිල්ල සමත් වී නොමැති බවත් ,පොලීසිය ඉදිරිපත් කළ සාක්ෂි විශ්වනීයත්වයෙන් තොර බවත් සඳහන් කරමින් සිය තීන්දුව ඉදිරිපත් කළ විනිසුරුවරිය විත්තිකරුවන්ව සියළු අධි චෝදනාවලින් නිදොස් කොට ‍නිදහස් කරනබව සඳහන් කළාය.තලාහේන අරලිය පෙදෙසේපර්චස් හතරක පිහිටි ගොඩනැගිල්ලක පවත්වාගෙන ගිය ආගමික ම්‍ධ්‍යස්ථානයකට2008 ජුනි 06 දින පහර දී රුපියල් 50 ක අලාභයක් සිදුකිරිම,ආගමික ම්‍ධ්‍යස්ථානය පවත්වාගෙන ගිය රෝෂාන් ඉන්දිස්ඨ් නමැති අයට පහරදී තුවාල සිදුකිරිම, ජංගම දුරකථනයක් හා මුදල් සොරාගැනීමේ චෝදනා යටතේ මේ නඩුව පවරා තිබිණි.ගලබොඩ අත්තේ ඥානසාර හිමි, අත්තනගම ඥානවිමල හිමි ,ධිරානන්ද හිමි හා සැකකරුවන් දහතුන් දෙනකුට එරෙහිව මේ නඩුව පවරා තිබිණි.අත්තනගම ඥානවිමල හිමි හා ධිරානන්ද හිමි විත්තිකූඩුවේ සිට ප්‍රකාශයක් කරමින් සඳහන් කළේ බෞද්ධ ගම්මානයක් මැද පිහිටි මේ අනවසර ආගමික මධ්‍යස්ථානයට ජනතාව කුපිත මී පහර‍දෙන විට තමන් එය මැඩ පැවැත්වීමට ක්‍රියා කළ බවය. එම අවස්ථාවේදි පොලීසියට එය මැඩ පැවැත්වීමට නොහැකි වු බවත්, පොලීසිය අමනෝඥ අන්දමින් ක්‍රියා ක ල බවත් එසේ ක්‍රියා කළේ නම් මේ සිද්ධිය මීට වඩා දුරදිය යන්න ඉඩ තිබු බවත්ය. ඥානසාර හිම සාක්ෂි දෙමින් මේ මධ්‍යස්ථානය පවත්වාගෙන ගිය පාස්ටර්වරයාව බේරා ගැනීමට තමන් වහන්සේ ඉදිරිපත් වු බව පැවසුවේය.එස් ඒ අතුල සෙනවිරත්න, එච් එම් සුදුබන්ඩා, තමරා බ්‍රියටිස්,ඒ කේ ඩෙන්සිල් ප්‍රේමකුමාර පෙරේරා, ඩිඑස්පි කදනාරච්චි, කේ ඩබ් කරුණානන්ද, ඊ එම් කේ රත්නායක, හා ධනුෂ්ක සංජීව අධි චෝදනාවලින් නිදහස් කළ සෙසු විත්තිකරුවන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040320</link>
    <topic>රතුපස්වල ජලය දූෂණය වීමේ ගැටලුව :පෙත්සමට විරෝධතා ගොනු කරන ලෙස නියෝග</topic>
    <author>නෙල්කා මැදගෙදර</author>
    <content>රතුපස්වල ජලය දූෂණය වීමේ ගැටලුව සම්බන්ධයෙන් මුල් වි වෙනින්ග්‍රොස් කර්මාන්ත ශාලාවට එරෙහි නිතිමය පියවර ගන්නා ලෙස බලධාරින්ට නියෝග කරන ලෙස ඉල්ලා ගොනු කර ඇති පෙත්සම සම්බන්ධයෙන් වන විරෝධතා ලබන ජූනි මස 4 වැනිදා හෝ ඊට පෙර ගොනු කරන ලෙස එම පෙත්සමෙහි වග උත්තරකරුවන්ට අභියාචනාධිකරණය ඊයේ (2) නියෝග කෙළේය.එම පෙත්සම ඊයේ (2) සිසර ද ආබෲ සහ පී.ඩබ්ලිව්.ඩී. සී. ජයතිලක යන අභියාචනාධිකරණ විනිසුරු මඩුල්ල ඉදිරියෙහි කැඳවූ අවස්ථාවේදී මේ නියෝගය කරන ලදි.සිමා සහිත පාරිසරික යුක්ති කේන්ද්‍රය සහ සිය නෑ ජලය සුරැකීමේ ජන නැඟුමෙහි කැඳවුම්කරු වන ප්‍රමිත කුමාර විසින් මේ පෙත්සම් ඉදිරි පත් කර තිබුණි. වෙනින්ග්‍රොස් කර්මාන්තශාලාව , මධ්‍යම පරිසර අධිකාරිය , සහ ශ්‍රී ලංකා ආයෝජන මණ්ඩලය පෙත්සම මඟින් වගඋත්තරකරුවන් කොට තිබිණි.වැලිවේරිය ප්‍රදේශයෙහි අක්කර 13 ක ඉඩමක විසිරි ඇති මේ කර්මාන්ත ශාලාව නිසා එම ප්‍රදේශයෙහි ජලය පරිහරණය කළ නොහැකි තත්ත්වයට පත්ව ඇතැයි පෙත්සම මඟින් පෙන්වා දි තිබිණි.මේ නිසා පාරිසරික මෙන්ම සෞඛ්‍ය ගැටලු ද මතුව ඇතැයි එහි සඳහන් විය. මේ සම්බන්ධයෙන් වන පැමිණිලි පොලිසියට ඉදිරිපත්ව ඇති අතර ජනතා උද්ඝෝෂණ ද පැවැත්විණි.කෙසේ වුව ද මේ ජල ගැටලුවට විසඳුමක් මෙතෙක් ලබා දි නොමැති බැවින් එම කරුමාන්ත ශාලාව වෙනත් ස්ථානයක ස්ථාපිත කරන ලෙස වගඋත්තර කරුවන්ට නියෝග කරන්නැයි පෙත්සම මඟින් අධිකරණයෙන් ඉල්ලා තිබේ.නිතිඥ රවින්ද්‍රනාත් දාබරේ මහතා පෙත්සම වෙනුවෙන් කරුණු දැක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040321</link>
    <topic>වකුගඩු රෝග නිවාරණය ශක්තිමත් කරයි</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කයේ පැතිර යමින් පවත්නා වකුගඩු රෝග නිවාරණය කිරීමේ වැඩ පිළිවෙළ තවදුරටත් ශක්තිමත් කෙරේ. . මෙහි ප්‍රථම පියවර වශයෙන් අද (03) පෙරවරුවේ ජනාධිපති මහින්ද රාජපක්ෂ මැතිතුමා අතින් ජල සම්පාදන හා ජලාපවහන මණ්ඩලය වෙත නවීන අංගෝපාංග සහිත වතුර බවුසර් 11ක් සහ නවතම ජල පෙරහන් පද්ධතියක් ‍සේ සැළකෙන රිවර්ස් ඔස්මොසිස් ඒකක 50ක් දිස්ත්‍රික්කයේ ජල හිඟය බල පවත්නා පාසල් 50කට ප්‍රදානය කිරීම සිදු කෙරේ.වතුර බවුසර් ලබාදෙනුයේ ජපාන ජාත්‍යන්තර සහයෝගීතා ඒජන්සියේ (ජයිකා) අනුගහයෙනි. එක් බවුසරයක වටිනාකම රුපියල් මිලියන 06ක් වන අතර කුඩා ප්‍රමාණයේ රිවර්ස් ඔස්මොසිස් ජලපෙරණ යාන්ත්‍රණයක් සඳහා රුපියල් ලක්ෂ 03ක පමණ මුදලක් වැයවේ. ‍ජයිකා අනුග්‍රහයෙන් අනුරාධපුර දිස්ත්‍රික්කයේ ජල සම්පාදන ව්‍යාපෘති කිහිපයක් ආරම්භ කිරීමටද නියමිතව ඇත. වාහල්කඩ සහ මහකනදරාව ජලාශ ජල මූලාශ්‍ර‍ ලෙස යොදා ගනිමින් ඉදිකිරීමට යෝජිත අනුරාධපුර උතුර ඒකාබද්ධ ජලසම්පාදන යෝජනා ක්‍රමය සඳහා රුපියල් මිලියන 25000ක මූල්‍ය පහසුකම් සළසා දීමටද ජයිකා ආයතනය එකඟත්වය පල කර ඇති අතර මෙම සුවිසල් ජල යෝජනා ක්‍රමයේ මූලික ඉදිකිරීම් කටයුතු ආරම්භ කොට තිබේ..ජල සම්පාදන හා ජලපවහන මණ්ඩලය (උතුරු මැද) මගින් මේ වන විටත් බවුසර් පද්ධතියක් යොදවා කැබිති‍ගොල්ලෑව, පදවිය, මහවිලච්චිය, ඔයාමඩුව සහ තන්තිරිමලය වැනි පානීය ජලය හිඟ සහ වකුගඩු රෝගීන් බහුලව වෙසෙන ප්‍රදේශ ගණනාවකට පිරිසිදු ජලය සපයා දීමේ කටයුතු ආරම්භ කර ඇති අතර අලුතින් එක්වන ජල බවුසර් 11 යොදවා වැඩිපුර ජල ප්‍රමාණයක් වකුගඩු රෝගය මෙන්ම ඉඩෝරය නිසා විපතට පත්ව සිටින ග්‍රාමීය ප්‍රජාව හට ලබා දීමට කටයුතු යොදන බව මණ්ඩලීය ප්‍රකාශකයෙකු දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040323</link>
    <topic>මැතිවරණ රාජකාරි කළසේවකයන්ට දිනක නිවාඩුවක්</topic>
    <author>චමීර ඇල්ලදෙණිය</author>
    <content>ඡන්දය ගණන් කිරීමේ රාජකාරියේ නියලුණු සේවකයන්ට පසුදින නිවාඩුවක් ලබාදීමට හෝ 31 වැනිදා රාජකාරි කළ සේවයන්ට වෙනත් දිනයක නිවාඩුවක් ලාබදීමට මැතිවරණ කොමසාරිස් මහින්ද දේශප්‍රිය මහතා ඉල්ලීමක් කර ඇත.සමහර ගුරුවරුන් ඡන්දය ගණන් කිරීමෙන් අනතුරුව 31 වැනිදා පාසල්වල පැවැති වාර විභාගය නිසා රාජකාරියට වාර්තා කළ අතර ඔවුන්ට ඒ සඳහා වෙනත් දිනයක් ලබා දීමට කටයුතු කරන ලෙස මැතිවරණ කොමසාරිස්වරයා ඉල්ලීමක් කර තිබේ.මැතිවරණ ලේකම් කාර්යාලයේ දී ඊයේ (2) පැවැති මාධ්‍ය හමුවේ දී මෙම කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=n14040324</link>
    <topic>මහපොළ ශිෂ්‍යත්ව ලබා දීම ප්‍රමාද වූ බවට කෙරෙන චෝදනා ප්‍රතික්ෂේප කරනවා</topic>
    <author/>
    <content>මහපොළ ශිෂ්‍යත්ව ලබා දීම වසරකින් ප්‍රමාද වූ බවට කෙරෙන චෝදනා මුළුමනින් ම ප්‍රතික්ෂේප කරන බව මහපෙළෙ ශිෂ්‍යත්ව භාරකාර අරමුදලේ අධ්‍යක්ෂ රංජිත් තේනුවර මහතා පවසයි.මහපොළ ශිෂ්‍යත්ව ලාභීන්ගේ ප්‍රමාණය පසුගිය වසරේ 1000කින් වැඩි කළ බවත්, ඒ අනුව ශිෂ්‍ය ශිෂ්‍යවන් 11,300කට මහපොළ ශිෂ්‍යත්ව ප්‍රදානය කිරීම බණ්ඩාරනායක අනුස්මරණ සම්මන්ත්‍රණ ශාලාවේදී අනිද්දා (5) සිදුකෙරෙන බවත් හෙතෙම පවසයි.විශ්ව විද්‍යාලවලට ඇතුළත් වූ සිසුන්ගෙන් මහපොළ ශිෂ්‍යත්ව සඳහා ඉල්ලුම් පත් කැඳවීම, එම ඉල්ලුම්පත් ලබා ගැනීම හා ඒවා තෝරා ගැනීම සඳහා මාස 6ක පමණ කාලයක් ගත වේ. මහපොළ ශිෂ්‍යත්ව භාරකාර අරමුදලෙන් විශ්ව විද්‍යාල ශිෂ්‍යයන්ට මහපොළ ශිෂ්‍යත්ව ලබා දීම සඳහා මාස 10 කට ආසන්න කාලයක් ගත වේ.අනිද්දා (5) පැවැත්වෙන මහපොළ ශිෂ්‍යත්ව පිරිනැමීමේ සමාරම්භක උළෙලේ දී කොළඹ දිස්ත්‍රික්කයේ මහපොළ ශිෂ්‍යත්වලාභී විශ්ව විද්‍යාල සිසු සිසුවියන්ට පමණක් සංකේතාත්මකව ශිෂ්‍යත්ව පිරිනැමේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404031</link>
    <topic>බොරැල්ල කනත්ත ඉදිරිපිටඅනවසර මල් ශාලාව ඉවත් කිරීමට පියවර</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>බොරැල්ල පොදු සුසානභූමිය ඉදිරිපිට අනවසරයෙන් ඉදිකර ඇති මල්ශාලාව වහාම එම ස්ථානයෙන් ඉවත්කර කොළඹ මහනගර සභාව මඟින් නාගරික බල ප්‍රදේශයේ අඩු ආදායම්ලාභී ජනතාවගේ අවමංගල්‍ය කටයුතු කිරීමට සහන අයකිරීමක් මත ලබාදීමට කොළඹ මහනගර සභාව කටයුතු කරගෙන යයි.අවමංගල්‍ය අධ්‍යක්ෂකවරුන්ගේ එම අනවසර ගොඩනැගිල්ල කොළඹ මහ නගර සභාව වෙත පවරාගෙන එය සැලසුම් අංශය හා නාගරික ඉංජිනේරු දෙපාර්තමේන්තුව මඟින් ගොඩනැගිලි රෙගුලාසි අනුව අදාළ වෙනස්කම් සිදුකොට එය නීත්‍යානුකූල ගොඩනැගිල්ලක් බවට පරිවර්තනය කර ජන සෞඛ්‍ය දෙපාර්තමේන්තුව මගින් මෙම සත්කාර සේවය ඉටුකළ යුතු බවට ප්‍රධාන සෞඛ්‍ය වෛද්‍ය නිලධාරිවරයා ඉදිරිපත් කර තිබූ නිර්දේශය අනුව මෙම කාර්යය සිදුවෙයි.මෙම කරුණ පිළිබඳ නගර සභාවේ අවධානය මුලින්ම යොමුකොට ඇත්තේ අපරාධ පරීක්ෂණ දෙපාර්තමේන්තුව විසිනි.බොරැල්ල සුසානභූමිය සෞඛ්‍ය වෛද්‍ය නිලධාරිගේ ඍජු පාලනය යටතේ ඇති බැවින්ද මෙකී මල් ශාලාව සුසානභූමි පාලක නිවෙසට අදාළ ඉඩම් කොටසේ ඉදිකර ඇති බැවින්ද අදාළ සුසානභූමි පාලක ප්‍රධාන සෞඛ්‍ය වෛද්‍ය නිලධාරි යටතේ සේවය කිරීම පිළිබඳ කළමනාකරණ කමිටුවේ සාකච්ඡා කර අවශ්‍ය උපදෙස් මුදල් කාරක සභාව වෙත යොමු කර ඇත්තේ නාගරික කොමසාරිස්වරියගේ ද අනුමැතිය ඇතිව ප්‍රධාන සෞඛ්‍ය වෛද්‍ය නිලධාරි තැන විසිනි.ස්ථාවර කමිටුවේ සභාපති ද වන නගරාධිපති ඒ. ජේ. එම්. මුසම්මිල් මහතාගේ ප්‍රධානත්වයෙන් පැවැති මුදල් පිළිබඳ ස්ථාවර කමිටුව එම ඉල්ලීම පිළිගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404032</link>
    <topic>දැඩි නියඟයෙන් පොල්ගහවෙල ළිං සිඳී ප්‍රදේශවාසීහු දැඩි අසීරුවක</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රදේශයේ මේ දිනවල දැඩි නියං කාලගුණයක් පවතින අතර මේ නිසා ප්‍රදේශයේ ජනතාවට දුෂ්කරතා රැසකට මුහුණ පෑමට සිදුවී තිබේ.දිවාකාලයට ඉතා උණුසුම් කාලගුණයක් පවතින මේ ප්‍රදේශයේ බොහෝ ළිංවල ජල මට්ටමද විශාල වශයෙන් පහත බැස ඇති අතර ප්‍රදේශයේ ඇතැම් ළිං සිඳීයාමේ තර්ජනයටද ලක්වෙමින් පවතී. ප්‍රදේශයේ ඇළ දොළද සිඳීයමින් පවතී. මේ නිසා ප්‍රදේශයේ ගම්මානවල ජනතාවට දිය නෑමට හා පානීය ජලය සොයා දුර බැහැර යාමට සිදුව තිබේ.යලකන්නයේ වී වගාව සඳහා කුඹුරු සකස් කිරීමේ කාලය දැනට එළඹී ඇති අතර මේ සඳහා අවශ්‍ය ජලය ලැබෙන වර්ෂාව මෙතෙක් මේ ප්‍රදේශයට නොමැතිකම ගොවිජනතාවගේ ඉමහත් නොසන්සුන්තාවයට හේතු වී ඇත.දැනට පවතින මෙම වැසිරහිත කාලගුණය තවත් සතියක්, දෙකක් පමණ පැවතුනහොත් මේ ප්‍රදේශයේ පිටිසර ගම්මාන රැසක වෙසෙන ජනතාවට විශාල වශයෙන් පානීයජල හිඟයකට මුහුණපෑමට සිදුවිය හැකියයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404033</link>
    <topic>බුළුගහගොඩ අනාරක්ෂිත දුම්රිය මාර්ගයට ගේට්ටුවක් සහ සංඥා පද්ධතියක්</topic>
    <author>ගලහිටියාව සමූහඑච්. කේ. එස්. වික්‍රමනායක</author>
    <content>කොළඹ - නුවර ප්‍රධාන දුම්රිය මාර්ගයේ ගනේමුල්ල බුලුගහගොඩ දුම්රිය ස්ථාන අතර ඇති අනාරක්ෂිත හරස් මාර්ගයට ඛනිජතෙල් කර්මාන්ත නියෝජ්‍ය ඇමැති සරණ ගුණවර්ධන මහතාගේ ප්‍රතිපාදනවලින් රුපියල් ලක්ෂ පනහක් වැයකර දුම්රිය දෙපාර්තමේන්තුව සමග ඒකාබද්ධ වී ආරක්ෂිත ගේට්ටුවක් හා විදුලි සංඥා පද්ධතියක් සවිකිරීමේ කටයුතු මේ වනවිට ආරම්භ කර ඇත.මෙහි ඇති අනාරක්ෂිත තත්ත්වය හේතුවෙන් මෙම ස්ථානයේ දුම්රිය අනතුරුවලින් පුද්ගලයන් විශාල සංඛ්‍යාවක් ජීවිතක්ෂයට පත්වී ඇත.ගලහිටියාව මධ්‍ය මහා විද්‍යාලය, හේමමාලී විද්‍යාලය, ගොවිජන සේවා මධ්‍යස්ථානය, විහාරස්ථානය, උතුරු ගලහිටියාවේ පිහිටා ඇති හෙයින් දකුණු ගලහිටියාවේ හා නැගෙනහිර ගලහිටියාවේ පාසල් දරුවන් හා ගම්වාසීන් මෙම අනාරක්ෂිත මාර්ගයේ පැමිණිය යුතුය.තවද උතුරු ගලහිටියාව ගම්වාසීන්ට ඇති සුසාන භූමිය දකුණු ගලහිටියාවේ පිහිටා ඇති හෙයින් උතුරු ගලහිටියාව ගම්වාසීන් මෘත දේහය රැගෙන මෙම අනාරක්ෂිත මාර්ගයේ ගමන් කළ යුතුව තිබුණි.එහෙත් එම මාර්ගයේ වාහනයකින් ගමන් කළ නොහැකි වුවත්, මේ වන විට මෙම ස්ථානයට ආරක්ෂිත ගේට්ටුවක් හා විදුලි සංඥා පද්ධතියක් සවිකර, දුම්රිය මාර්ගය හරහා වාහන යාමට මග පාදාදුන් ඛනිජ තෙල් කර්මාන්ත නියෝජ්‍ය අමාත්‍ය සරණ ගුණවර්ධන මහතාට ගම්වාසීහු සිය ප්‍රසාදය පළකර සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404034</link>
    <topic>කෑගල්ල සෞඛ්‍ය කළමනාකරණ වැඩමුළුව</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කෑගල්ල දිස්ත්‍රික්කයේ සියලුම සෞඛ්‍ය ආයතනවල කළමනාකරණ තත්ත්ව ක්‍රම පිහිටුවීම සහ පවත්වාගෙන යෑම පිළිබඳව දෙදින පුහුණු වැඩමුළුව කෑගල්ල දිස්ත්‍රික් සෞඛ්‍ය සේවා අධ්‍යක්ෂ කාර්යාල ශ්‍රවණාගාරයෙදී පැවැත්විණී.සබරගමු පළාත් සෞඛ්‍ය ඇමැති සහ ප්‍රධාන ඇමැති මහීපාල හේරත්, කෑගල්ල දිස්ත්‍රික් පාර්ලිමේන්ත්‍ර මන්ත්‍රී කතක හේරත් මහත්වරුන්ගේ උපදෙස් පරිදි කෑගල්ල සෞඛ්‍ය සේවා අධ්‍යක්ෂ වෛද්‍ය කුමාර් වික්‍රමසිංහ මහතාගේ ප්‍රධානත්වයෙන් පැවැති මෙම වැඩමුළුව එම කාර්යාල කළමනාකරණ තත්ත්ව ක්‍රමය එක්ව සංවිධාන කර තිබිණි.සබරගමුව පළාත් සෞඛ්‍ය අධ්‍යක්ෂ කපිල කන්නන්ගර මහතාද අදහස් දැක්වීය. වැඩසටහන මෙහෙයවීම ප්‍රාදේශීය මැලේරියා මර්දන නිලධාරි වෛද්‍ය සනත් ප්‍රනාන්දු මහතා සමඟ ආයතනයේ තත්ත්ව කළමනාකරණ ඒකකය සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404035</link>
    <topic>කටුගස්තොට නගරයට සනීපාරක්ෂකපහසුකම් නෑ</topic>
    <author>කේ චන්ද්‍රරත්න මහනුවර දිසා සමුහ</author>
    <content>කටුගස්තොට නගරය සදහා මුලික සනිපාරක්ෂක පහසුකම්වත් නොමැති තත්වය යටතේ කගරය වෙත දිනපතා පැමිණෙන දස දහස් ගණනක් වන ජනතාව දැඩිදුෂ්කර තාවන්ට මුහුණදෙතිමෙම නගරය සදහා දැනට වසර ගණනාවක පටන් සනීපාරක්ෂකපහසුකම් නොමැති අතර පොදු ජල කරාම හා පොදු මගි ආවරණ කිසිවක් මෙම නගරය සදහා ලබා දි නැත මහනුවර නගර සභාවට අයත් මෙම නගරය වෙත දිනපතා පැමිණෙන ජනතාව අතරින් කාන්තා පක්ෂය පොදුවැසිකිළි පහසුකම් නොමැතිතත්වය යටතේ මහත් අකරතැබ්බයන්ට මුහුණදෙන බවද පවසන නගරවාසි ජනතාව එම තත්වය යන්තමින් අවම කර ගැනිමට සමස්ත ලංකා රණවිරු පදනයමට අයත් වැසිකිළි කැසිකිළි පාවිච්ච් කිරිමට තිබුණ අවස්ථාවත් එම ස්ථානය වැසියාමත් සමග මගහැරිගොස් තිබෙන බවද පවසන අත ර නගර සභාව මෙම තත්වය ගැන කිසිදු තැකිමක් නොකිරිම බරපතල ගැටලුවක් බව ද කියා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404036</link>
    <topic>දිනමිණ පුවතින් පසු පාර හැදෙයි</topic>
    <author>පෝරුවදණ්ඩ සමුහඑච්.කුලතිලක</author>
    <content>අප පුවත්පතේ හෙළි දරව්වෙන් පසුව හොරණ ප්‍රාදේශීය සභාවට අයත් කිරිගල මීගැත්තර පාර රුපියල් ලක්‍ෂ 03 ක මුදලක් වැය කර ප්‍රතිසංස්කරණය කිරීමට හොරණ ප්‍රාදේශීය සභාව පියවර ගෙන ඇත.පාරේ අබලන් පාලම සෑදීමට දැනටමත් මහා මාර්ග,වරාය හා නාවික ව්‍යාපෘති ඇමැති නිර්මල කොතලාවල මහතා ප්‍රතිපාදන වෙන් කර ඇති බවත් ඉදිකිරිම් කටයුතු ඇරඹෙන බව ප්‍රාදේශීය සභා සභාපති යාමිත් චන්දන හතුරුසිංහ මහතා දිනමිණට පැවසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404037</link>
    <topic>ජල කාන්දුව ගැන තවම අවධානයක් නෑ</topic>
    <author>ඡායාරුපය- බුලත්කොහුපිටිය සමූහ - ඩබ්ලිව්.රෝහණ</author>
    <content>කොළඹ මහනුවර ප්‍රධාන මාර්ගයේ, කෑගල්ල නගරයේ ඇති මෙම ජල කාන්දුව සතියකට වැඩි කාලයක සිට පවතින අතර එයට විසදුමක් ලබා දීමට බලධාරින්මෙතෙක් පියවර ගෙන නොමැති කමින් දෛනිකව විශාල ජල ප්‍රමාණයක් අපතේ යන අතර සමහර අවස්ථාවල මාර්ගයේ රථ වාහන තදබදයට ද මෙය හේතුවක් වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404038</link>
    <topic>කොට්ටාව ධර්මපාලයේ පුංචි පැටවුන් 80ක් ලියූ ළමා කතා පොත් 80ක් දොරට වඩී</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r1404039</link>
    <topic>පොල්ගහවෙල සංවර්ධනයටරජයෙන්කෝටි 36ක්</topic>
    <author>එම්. මහරුෆ් කුරුණෑගල සමූහ</author>
    <content>පොල්ගහවෙල සංවර්ධනය වෙනුවෙන් රජයෙන් රුපියල් කෝටි තිස්හයහමාරක් ලැබී ති‍ෙබන බවත්, ප්‍රා‍ෙද්ශීය සංවර්ධන කමිටුවේ සභාපති පදවිය හිමි වී ඇති තමා එහි පදිංචි වී ජනතාව සමඟම සංවර්ධන කටයුතු ආරම්භ කරන බවත් පාර්ලිමේන්තු මන්ත්‍රී නිමල් වි‍ෙජ්සිංහ මහතා පැවැසීය.කුරුණෑගල පැවැති මාධ්‍ය හමුවකදී කරුණු දැක්වූ ඒ මහතා නුදුරු අනාගතයේදී තමාට පොල්ගහවෙල සංවිධායක තනතුර ලැබීමට නියමිත බවත්, අල්ප වශයෙන් මේ දක්වා සංවර්ධන කටයුතු සිදුවී ඇති පොල්ගහවෙල සංවර්ධනය කොට ප්‍රගතිශීලී ජනතාව සමඟ රජයේ ඉදිරි ගමනට පූර්ණ සහාය ලබාදෙන බවත් වැඩිදුරටත් සඳහන් කළේය.‘මගේ බලාපොරොත්තුව පොල්ගහවෙල පදිංචි වීමටයි. එහි ජනතාව සමඟ එකතු වී ප්‍රදේශයේ සංවර්ධනයට එවිට කටයුතු කළ හැකියි. ජල ප්‍රශ්නය මෙහි උග්‍ර වී තිබෙන හෙයින් ඉක්මනින් ජල ව්‍යාපෘතියක් ආරම්භ කිරීමට කටයුතු කළ යුතුයි. දිනකට පැය හය හමාරක් වසා තැබෙන දුම්රිය පොළ අසල රේල් ගේට්ටුව සම්බන්ධයෙන්ද විධිමත් ක්‍රියාමාර්ගයක් ගෙන එම ස්ථානයට සුදුසු පරිදි ගුවන් පාලමක් ලබාදීමට කටයුතු කළ යුතුව ඇතැයි ද ඒ මහතා සඳහන් කෙ‍ෙළ්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=r14040310</link>
    <topic>පාරවල් ටික ගොඩ දාන්න දස ලක්ෂ 25,347ක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>මධ්‍යම රජයේ 2013 අයවැය යටතේ ආර්ථික සංවර්ධන අමාත්‍යාංශය මඟින් වෙන්කර ඇති ප්‍රතිපාදනවලින් බස්නාහිර පළාත, වයඹ සහ සබරගමුව පළාත් තුළ මාර්ග කිලෝමීටර් 1492ක් සංවර්ධනය කිරීමට කටයුතු යොදා ඇත.‍ඒ සඳහා වැය කරන මුදල රුපියල් දසලක්ෂ 25347කි. අමාත්‍යාංශ ප්‍රතිපාදන මඟින්ම බස්නාහිර පළාතට අයත් දිස්ත්‍රික්ක තුන තුළ මාර්ග කිලෝමීටර් 682ක් දැනටමත් කාපට් අතුරා සංවර්ධනය කර තිබේ. ඒ වෙනුවෙන් වැය කළ මුදල රුපියල් දස ලක්ෂ 10726කි.ගම්පහ දිස්ත්‍රික්කයේ කිලෝමීටර් 321ක් ද කොළඹ දිස්ත්‍රික්කයේ කිලෝමීටර් 173ක් ද කළුතර දිස්ත්‍රික්කයේ කිලෝමීටර් 199ක් ද ඊට අයත් බව අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404031</link>
    <topic>විස්සයි20 ලෝක ශූරයෝ හා අනු ශූරයෝ ගැටෙන දවස අදයි</topic>
    <author>වර්නන් ගු ණසේකර බංග්ලාදේශයේ සිට</author>
    <content>නවසිලන්තයට එරෙහිව ලබා ගත් සුවිශේෂී ජයග්‍රහණයෙන් ප්‍රාණවත්ව සිටින ශ්‍රී ලංකා කණ්ඩායම බටහිර ඉන්දීය කොදෙව් පිල සමග අද පැවැත්වෙන තරගයට ක්‍රීඩා කිරීමට මහත් උනන්දුවෙන් සිටින බව ශ්‍රී ලංකා පුහුණුකරු පෝල් ෆාබ්‍රේස් පවසයි.බංග්ලාදේශයේ පැවැත්වෙන 2014 විස්සයි20 ලෝක කුසලාන ක්‍රිකට් තරගාවලියේ පළමු අවසන් පූර්ව තරගය විස්සයි20 ලෝක ශූර කොදෙව්වන් හා අනුශූර ශ්‍රී ලංකාව අතර අද ඩකා අගනුවර මිර්පූර්හිදී පැවැත්වේ.ශ්‍රී ලංකාව අවසන් පූර්ව වටයට පිවිසියේ චිතගොංහිදී ලකුණු 119ක් වැනි අඩු මුළු ලකුණු සංඛ්‍යාවක් රැක ගනිමින් අවසානයේ නවසිලන්තය ලකුණු 60කට දවාලමිනි. මෙය ශ්‍රී ලංකා කණ්ඩායමට ලැබුණු අළුත් ශක්තියක් බවත් ශ්‍රී ලංකා කණ්ඩායමේ සටන්කාමිත්වය ප්‍රදර්ශනය කළ තරගයක් බවත් මිර්පූර් හි ෂරී බංග්ලා ජාතික ක්‍රීඩාංගණයේ ඊයේ පැවැති මාධ්‍ය හමුවේදී ෆාබ්‍රේස් කියා සිටියේය.“දැන් අපි අවසන් පූර්ව තරගයට ඇවිත් ඉන්නවා. අපේ ක්‍රීඩකයන්ට වුවමානා වුනෙත් මෙයයි. ලොකු තරගයේ සිටින්නයි. නවසිලන්තයට පෙන්වූ සටන්කාමිත්වය තවමත් ක්‍රීඩකයන්ගේ ඇඟේ තියෙනවා. එය අද තරගයට හොඳ පන්නරයකි” යැයි ශ්‍රී ලංකා පුහුණුකරු පැවසීය.මිර්පූර් තණතීරුව දඟ පන්දු යවන්නන්ට වඩාත් මනාපයක් දක්වන බව මේ තරගාවලියේ එහි මෙතෙක් පැවැති තරගවලදී ප්‍රදර්ශනය වී තිබේ. “අගයෙන් වඩාත් උසස් දඟ පන්දු යවන්නන් අපට සිටිනවා. තරගයට ඉදිරිපත් කරන කණ්ඩායම ගැන අපි සාකච්ඡා කර තියෙනවා. සාකච්ඡා පවත්වමින් යනවා” ෆාබ්‍රේස් සඳහන් කළේය.ආසියානු කුසලාන තරගාවලියේදී ශ්‍රී ලංකාවට හිමිවූයේ වටිනා ජයග්‍රහණයක් බවත් මේ තරගාවලියේදී තම කණ්ඩායමට තියුණු තරග කිහිපයක් තිබුණු බවද කී පෝල් ෆාබ්‍රේස්, “එවැනි තියුණු තරග දිනුවාම විශ්වාසය ඇති වෙනවා. නවසිලන්තය සමග තරගය ජයගත්තේත් තරගයේ පිටුපස සිටියදීත් එය දිනන බවට ඇති කරගත් විශ්වාසය නිසායි” පවසා සිටියේය.“වැදගත් කාරණය වන්නේ පැය තුනක කාලය තුළ වඩාත් හොඳින් ක්‍රීඩා කරන්නේ කවුද කියන එකයි. විස්සයි20 තරගයකදී නොයෙකුත් දේවල් නිමේෂයකින් ඇතිවිය හැකියි. සෑම කණ්ඩායමක්ම තරගයට එන්නේ සැලසුමක් ඇතිවයි. කොදෙව් පිල සමග පෙරේදා තරගයට පාකිස්තානය ආවේත් සැලැස්මක් ඇතිව විය යුතුයි. නමුත් අනපේක්ෂිත ලෙසින් කඩුලු බිඳ වැටුනා.”මහේල ජයවර්ධන හා කුමාර් සංගක්කාර ලෝක මට්ටමේ ක්‍රීඩකයන් බවත් ඔවුන්ගේ පළපුරුද්ද හා වාර්තා නිසා ඔවුන් ක්‍රීඩා කරන්නේ බොහෝ දෙනාගේ බලාපොරොත්තු ඔවුන් මත රඳවා ගෙන බවත් ෆාබ්‍රේස් කීවේය. “ජ්‍යෙෂ්ට ක්‍රීඩකයන් මෙන්ම නායකයන්ද කණ්ඩායමේ සිටීම ගැන තරුණ ක්‍රීඩකයන් ඔවුන්ට ස්තූතිවන්ත වෙනවා. සංගා, මහේල, ඩිල්ෂාන් සිටීම ශ්‍රී ලංකා කණ්ඩායමට මහත් ශක්තියක්. ක්‍රීඩකයන් ඉගෙන ගන්නේ ක්‍රීඩකයන්ගෙනුයි” ශ්‍රී ලංකා පුහුණුකරු ප්‍රකාශ කළේය.දිනේෂ් චන්දිමාල් උනන්දුවෙන් පිරුණු තරුණ ක්‍රිකට් ක්‍රීඩකයෙක් බවත් ජගත් ක්‍රිකට් මාවතේ මං සළකුණු සොයමින් යන ඔහු ඉදිරියේ ඇත්තේ ලොකු අනාගතයක් බවත් පෝල් ෆාබ්‍රේස් වැඩි දුරටත් කියා සිටියේය.චිතගොං නුවර සහුර් අහමඩ් චවුද්රි ක්‍රීඩාංගණයේ තරග වදිමින් ‘සුපිරි දහය’ වටයේ 1 කොටසින් අවසන් පූර්ව වටයට පිවිස දැන් ඩකා අගනුවරට පැමිණ සිටින ශ්‍රී ලංකාව හා දකුණු අප්‍රිකාව ඉදිරියේ ඇත්තේ අළුත් අභියෝගයකි. මේ කණ්ඩායම් දෙක ඩකා හි ෂරී බන්ග්ලා ජාතික ක්‍රීඩාංගණයේ තණතීරුවට කොතරම් ඉක්මනින් හුරුවේවිද යන්න ඒ අළුත් අභියෝගය වී තිබේ.කණ්ඩායම් දෙකටම තරග වැදීමට සිදුව තිබෙන්නේ රාත්‍රි කාලයේ බැවින් ඔවුනට මඳ පින්න සමග සටන් කිරීමට සිදුවනු ඇත. නමුත් ඒ සම්බන්ධයෙන් මේ කණ්ඩායම් දෙකට කළ හැක්කේ අනුමාන කිරීමක් පමණකි.ඩකා අගනුවර මිර්පූර් හි තණතීරුව සැලකිය යුතු තරමේ දඟ කැවීමක් හා ‘බවුන්ස්’ වීමක් ලබා දෙමින් දඟ පන්දු යවන්නන්ට උපකාරී වී තිබේ. චිතගොං හි තණතීරුව මීට වඩා හාත්පසින්ම වෙනස් එකක් විය. කෙසේ වෙතත්, ශ්‍රී ලංකාවට හා දකුණු අප්‍රිකාවට මිර්පූර්හිදීත් ලකුණු අපේක්ෂා කළ හැක.ඇෆ්ගනිස්තානය ලකුණු 72කට දැවී යාම හා ඉන්දියාවට එරෙහිව ඔස්ට්‍රේලියාව ලකුණු 86කට දැවී යාම හැරෙන්නට මේ තරගාවලියේ මිර්පූර්හිදී අඩු මුළු ලකුණු වාර්තා වූ තරග එතරම් නැත. ඔස්ට්‍රේලියාවට හා බංග්ලාදේශයට එරෙහිව පාකිස්තානය රැස් කළ ලකුණු 191 හා 190 සමග ලකුණු 150ට වැඩි මුළු ලකුණු ප්‍රමාණයන් දහයක් මේ ක්‍රීඩාංගණයේදී ලබා ගෙන තිබේ.තරග දහයකදී කණ්ඩායම් පහක් ඉලක්ක හඹා යමින් ජය ගෙන තිබේ. මින් දෙවතාවකම ජයග්‍රහණ අත්කර ගැනුණේ අවසන් ඕවරයේදීය. එහෙත් පළමුව පන්දුවට පහර දෙමින් තරග ජයගත් කණ්ඩායම් බොහොමයක් එම ජයග්‍රහණ අත්කර ගෙන ඇත්තේ ලොකු ලකුණු පරතරයකිනි. ඒ, ලකුණු 16, 73, 50, 73 හා 84 වශයෙනි. මිර්පූර්හි වැඩිම කඩුලු ලබා ගත් පන්දු යවන්නන් පස් දෙනාගෙන් තිදෙනෙකුම දඟ පන්දු යවන්නෝ වෙති.ඒ, අමිත් මිෂ්රා, ආර්.අශ්වින් හා සැමුවල් බද්රි ය. මෙය අපේක්ෂා කෙරුණු දෙයකි. උමාර් ගුල් හා අල්-අමින් හොසේන් වැඩිම කඩුලු ලබා ගත් වේග පන්දු යවන්නෝ වෙති. මිර්පූර් හි දෙවැනියට පන්දුවට පහර දුන් කණ්ඩායම් ‘පවර් ප්ලේ’ අවස්ථාවේදී පළමුව පන්දුවට පහර දුන් කණ්ඩායම්වලට වඩා වේගවත් ආරම්භයක් ලබා ගෙන වැඩියෙන් හයේ පහරද එල්ල කර තිබේ.මෙහිදී ශ්‍රී ලංකාව මීට පෙර විස්සයි20 ලෝක කුසලාන අවසන් තරගයේදී කොදෙව්වන් මුණගැසුනු අවස්ථාව සම්පූර්ණයෙන්ම අමතක කර තරගයට පිවිසිය යුතු වෙයි. එසේත් නැත්නම්, එම පරාජයේ වාඩුව මෙවර ගැනීමේ ඒකායන අරමුණින් යුතුව තරගයේ පළමු පන්දුවේ සිටම ක්‍රීඩා කළ යුතු වෙයි.2012–13 විස්සයි20 ලෝක කුසලාන තරගාවලියේ අවසාන මහා තරගයේදී කොදෙව්වෝ පළමුව පහර දෙමින් රැස්කර ගත් කඩුලු හයට ලකුණු 137 ට පිළිතුරු ලෙසින් ශ්‍රී ලංකාවට ලබා ගත හැකිවූයේ ලකුණු 101ක් පමණි. කොදෙව් පිල ලකුණු 36කින් තරගය ජය ගෙන කුසලානය දිනා ගත්තේය.“එදා අපි අපේ රටෙන් පිටවුනේ එක් පරමාර්ථයක් ඇතුවයි. ‘එක කණ්ඩායමක්!..එක ඉලක්කයක්!..ලෝක කුසලානය දිනා ගැනීම!’ ඒ පරමාර්ථය වුණා. මේ පාර අපි ආවේත් එක පරමාර්ථයකිනුයි. ඒ, ‘එක කණ්ඩායමක්!..එක ඉලක්කයක්!..ලෝක කුසලානය රැක ගැනීමයි!’” යනුවෙන් බටහිර ඉන්දීය කොදෙව් නායක ඩැරන් සැමී ඊයේ මාධ්‍ය හමුවේදී අවධාරණය කර සිටියේය.කොදෙව්වෝ අවසන් පූර්ව වටයට පිවිසියේ ඔවුන්ගේ ලොකුම ජයග්‍රහණය වාර්තා කරමිණි. ලකුණු 84කින් පාකිස්තානය පැරදවූ කොදෙව් පිලෙන් පෙරේදා දිස්වූයේ අනුකම්පා විරහිත පිතිහරඹයකි. පළමු ඕවර පහළොවේදී ලකුණු 84ක් පමණක් රැස්කර ගෙන සිටි කොදෙව්වෝ ඉන්පසුව ඒ මුළු ලකුණු ප්‍රමාණය දෙගුණ කරමින් අවසන් ඕවර පහේදී ලකුණු 82ක් ලබා ගත්හ. ජගත් ක්‍රිකට් කවුන්සලයේ පූර්ණ සාමාජිකත්වය දරණ කිසිම කණ්ඩායමක් විස්සයි20 තරගයක අවසාන ඕවර පහේදී එතරම් ලකුණු සංඛ්‍යාවක් ලබා දී නැත.නායක සැමී, මාලන් සැමුවල්ස්, පිල් සිමන්ස් හා ඩ්වේන් බ්‍රාවෝ යන පිතිකරුවන් ඉක්මනින් දවාලීම මත අද තරගයේ ශ්‍රී ලංකා ජයග්‍රහණය රැඳී තිබේ. ආරම්භක පිතිකරු ක්‍රිස් ගේල් ට කඩුල්ලේ ස්ථාවර වීමට තරම් කාලයක් ලබා නොදීමට ශ්‍රී ලංකා පන්දු යවන්නන් වගබලා ගත යුතුය. මන්ද යත්, පිති ප්‍රහාරයට ප්‍රවිශ්ට වීමට ගේල් ට ටික වේලාවක් ගතවන බැවිණි. ඒ අවස්ථාව ඔහුට ලබා නොදිය යුතුම වෙයි. අද තරගය තම කණ්ඩායමට තවත් එක් ක්‍රිකට් තරගයක් පමණකැයි සැමී කියා සිටියේය.“විවිධාකාර ප්‍රතිවාදීන් සමග අපි තරගාවලියක ක්‍රීඩා කරද්දී ඒ ඒ ප්‍රතිවාදීන් ගැන අපි අවධානය යොමු කරනවා. ක්‍රිකට් යනු මීට පෙර සිදුවූ දෙය නොවේ. ක්‍රිකට් යනු ක්‍රිකට් පිටියේ එදා දවසේ සිදුවන දෙයයි. අපි පසුගිය අවසාන තරගයේදී ශ්‍රී ලංකාව පරාජය කළා. හොඳ ක්‍රිකට් ක්‍රීඩාවක් මේ තරගයේදීත් කරන්න පුළුවන් වුනොත් හොඳයි. ශ්‍රී ලංකා කණ්ඩායම ගැන අපේ ලොකු ගෞරවයක් තියෙනවා. ඒ අතරම, තරගය ජය ගැනීම සඳහා අප විසින් කළ යුතුව තිබෙන දේවල් මොනවාද කියා අපි දන්නවා. ” සැමී ප්‍රකාශ කළේය.රංගන හේරත් තම කණ්ඩායමට අභියෝගයක් බවත් නවසිලන්තයට වඩා හොඳින් ඔහුට මුහුණ දීමට තම කණ්ඩායමට හැකිවනු ඇතැයි තමා අපේක්ෂා කරන බවත් සැමී කීවේය. “ඉන්දියාව සමග තරගය අපි පැරදුනයින් පස්සේ (කඩුලු හතකින්) සෑම කෙනෙකුම කීවේ බටහිර ඉන්දීය කොදෙව් පිල තරගාවලියේ වැඩි දුර යන්නේ නැහැ කියලයි. නමුත් ආවාම බටහිර ඉන්දීය කොදෙව්වන් කියන්නේ භයානක කණ්ඩායමක්” යැයි නායක ඩැරන් සැමී වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404032</link>
    <topic>‘යුත්’ පාපැදි පළමු අදියරේ ජය නාවික හමුදාවේ සුරේෂ්ට</topic>
    <author/>
    <content>ජාතික තරුණ සේවා සභාව සංවිධාන කරන ‘ටුවර් ඩී ශ්‍රී ලංකා යුත්’ පාපැදි තරගාවලිය ඊයේ ආරම්භ කෙරිණි. යාපනය සිට වවුනියාව දක්වා පැවැති පළමු අදියර ජය ගැනීමට ශ්‍රී ලංකා නාවික හමුදාවේ සුරේෂ් ප්‍රසංග පෙරේරා සමත්විය. අසේල සිසිරි කුමාර (යුද හමුදාව), සුරංග කුමාර (දෙහිවල-ගල්කිස්ස නගර සභාව) දෙවැනි හා තෙවැනි ස්ථාන හිමිකර ගතතේය. තරගයේ දෙවැනි අදියර අද මැදවච්චිය සිට වාරියපොළ දක්වා පැවැත්වේ. තරගයේ ආරම්භක අවස්ථාව හා පළමු අදියර ජයගත් සුරේෂ් තරගය නිමාකළ අයුරු. ඡායාරූප-වාසිත පටබැඳිගේ.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404033</link>
    <topic>දෙහිවල ශාස්ත්‍රානන්ද-මොරටුව මෙතෝදිස්ත ක්‍රිකට් ගැටුම හෙට සිට</topic>
    <author>ඩිල්වින් මෙන්ඩිස්-මොරටුව ක්‍රීඩා</author>
    <content>දෙහිවල ශාස්ත්‍රානන්ද මහා විදුහල සහ මොරටුව පුවක්අරඹ මෙතෝදිස්ත උසස් විදුහල අතර දෙවැනි වරට පැවැත්වෙන වාර්ෂික ක්‍රිකට් තරගය හෙට(4) සහ අනිද්දා (5) දෙදින මොරටුව ද සොයිසා ක්‍රීඩාංගණයේදී පැවැත්වේ. දෙපිල අතර එක්දින තරගය 6වැනිදා එම ක්‍රීඩාංගණයේදී පැවැත්වේ.දෙහිවල ශාස්ත්‍රානන්ද කණ්ඩායම වෙරංග මනෝජ්ගේ නායකත්වයෙන් තරග වදින අතර උපනායකයා ලෙස රවිඳු දුෂ්මන්ත කටයුතු කරයි. හෂේන් කණිෂ්ක මෙතෝදිස්ත කණ්ඩායම මෙහෙයවන අතර සහන් චතුරංග උපනායකයා වේ.දෙපිළ අතර පසුගිය වසරේ පැවැති දෙදින තරගය ජය පරාජයෙන් තොරව නිමාවට පත්වු අතර එක්දින තරගයේ ජය හිමිකර ගැනීමට ශාස්ත්‍රානන්ද විදුහල සමත්විය. ශාස්ත්‍රානන්ද විදුහල ‍ශ්‍රී ලංකා ක්‍රිකට් ආයතනය සංවිධාන කරන පාසල් ක්‍රිකට් තරගාවලියේ දෙවැනි කොටසින් තරග වදින අතර මෙතෝදිස්ත විදුහල එම තරගාවලියට සහභාගී ‍නොවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404034</link>
    <topic>මැංගුස් සටන හෙට සිට කළුතර දී</topic>
    <author/>
    <content>කළුතර දිස්ත්‍රික්කයේ ප්‍රධාන පාසල් දෙකක් වන කළුතර විද්‍යාලය සහ කළුතර තිස්ස විද්‍යාලය අතර 56වැනි වරට පැවැත්වෙන 'මැංගුස් සටන' වර්ෂික මහා ක්‍රිකට් තරගය හෙට (4) සහ අනිද්දා (5) දෙදින කළුතර මහජන ක්‍රීඩාංගණයේදී පැවැත්වේ.මෙතෙක් පැවැති තරගවලින් 21ක් ජයැගනීමට කළුතර විද්‍යාලය සමත්ව ඇති අතර තිස්ස විදුහල තරග 6ක් ජයගෙන ඇත.‍ තරග 28ක් ජය පරාජයෙන් තොරව නිමාවී තිබේ. මෙවර තරගාවලියේ තුන් ඉරියව්වෙන් දස්කම් දක්වන සිවුවැනි වසරේ වර්ණලාභියකු වන දුලාන් වීරසූරිය (ලකුණු 370, කඩුලු 56) කළුතර විද්‍යාලයීය කණ්ඩායම මෙහෙයවන අතර ඇති කසුන් බුද්ධික (ලකුණු 440, කඩුලු 20) උපනායකයා ලෙස කටයුතු කරයි.තිස්ස විදුහල් කණ්ඩායම විලිඳු සම්පත්ගේ නායකත්වයෙන් තරගයට පිවිසෙන අතර සංඛ චතුරංග උපනායකයා වේ. මෙවර තරගවාරයේ දී සම්පත් ලකුණු 500 ඉක්මවා ඇති අතර කඩුලු 65ක් දවාගෙන තිබේ. සංඛ චතුරංග ලකුණු 450ක් රැස්කර තිබේ. කළුතර විද්‍යාලයීය ආදි ශිෂ්‍ය සංගමය මෙවර තරගය සංවිධාන කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404035</link>
    <topic>කඹ ඇදීමේ සම්මේලනයේ කඹ ඇදිල්ලක්</topic>
    <author>ෆවුස් මොහොමඩ්</author>
    <content>කඹ ඇදීමේ සම්මේලනයේ පක්ෂග්‍රාහී ක්‍රියා කලාපය හේතුවෙන් දේශීය කඹ ඇදීමේ ක්‍රීඩා ක්ෂේත්‍රයේ අනාගතය අවදානම් තත්ත්වයකට පත්ව ඇතැයි ද ඔවුන් මෙසේ කටයුතු කිරීම තරගකරුවන්ගේ කළකිරීමට හා අප්‍රසාදයට හේතුවී ඇතැයි ද කඹ ඇදීමේ ක්‍රීඩා ආරංචි මාර්ග සඳහන් කරයි.තිස්සමහාරාමයේ පසුගියදා පැවැති කාල්ටන් සුපර් ස්පෝට්ස් විවෘත කඹ ඇදීමේ තරගාවලියේ තරග කාල සටහන වෙනස් කිරීමක් සම්බන්ධවත් පසුගියදා වාර්තා විය. අවසන් පූර්ව වටයට සුදුසුකම් ලැබූ ජනාධිපති ආරක්ෂක කොට්ඨාස කණ්ඩායම තරග කාලසටහන වෙනස්කිරීම සම්බන්ධව සිය විරෝධතාව පළ කරමින් ඉන් ඉවත්වී තිබිණි.තරග කාලසටහනට අනුව පළමු අවසන් පූර්ව තරගය යුද හමුදා ‘ඒ’ හා ‘බී’ කණ්ඩායම් අතර පැවැත්වීමට නියමිත තිබූ බවත්, දෙවැනි අවසන් පූර්ව තරගය පැවැත්විය යුතුව තිබුණේ ජනාධිපති ආරක්ෂක කොට්ඨාස කණ්ඩායම හා ගුවන් හමුදා කණ්ඩායම අතර බවත් නිවේදනයක් නිකුත් කරමින් ජනාධිපති ආරක්ෂක කොට්ඨාස කණ්ඩායම කියා සිටියි.එහෙත් තරගාවලියේ කඹ ඇදීමේ තරග කමිටුව පක්ෂපාතීව කටයුතු කරමින් ගුවන් හමුදා කණ්ඩායම හා තරග වැදීමට යුද හමුදා ‘බී’ කණ්ඩායමට අවස්ථාව ලබාදුන් බවත්, ජනාධිපති ආරක්ෂක කොට්ඨාස කණ්ඩායම් හා තරග කිරීමේ අවස්ථාව යුද හමුදා ‘ඒ’ කණ්ඩායමට ලබා දීමට පියවර ගත් බවත් එම නිවේදනයේ සඳහන් වේ. කඹ ඇදීමේ සම්මේලනයේ නිලධාරීන් දැනුවත්ව එම තරග කමිටුව මෙවැනි තීරණයකට එළැඹියේ යුද හමුදා කණ්ඩායම් දෙකටම අවසන් මහා තරගයට සුදුසුකම් ලැබීමේ අවස්ථාව ලබාදීමේ අරමුණින් බව ද එම නිවේදනයේ වැඩිදුරටත් දැක්වෙයි.මේ සම්බන්ධව ජාතික කඹ ඇදීමේ සම්මේලනයේ සභාපති කොමදෝරු හෙට්ටිආරච්චි මහතාගෙන් ‘දිනමිණ’ කළ විමසීමකදී ඒ මහතා කියා සිටියේ අදාළ තරගාවලියේ එසේ තරග කාලසටහන වෙනස් කිරීමක් සිදුවී ඇත්නම් එය විශාල වරදක් බවය. මීට සම්බන්ධ පාර්ශව කැඳවා විධිමත් පරික්ෂණයක් පැවැත්වීමට කටයුතු කරන බවත්. මින් ඉදිරියේ දී මෙවැනි ක්‍රියා සිදුනොවීමට වග බලාගන්නා බවත් හෙට්ටිආරච්චි මහතා පැවැසීය.එහෙත් කඹ ඇදීමේ සම්මේලනයේ ලේකම් උපාලි ලියනගේ මහතා අප කළ විමසුමකට පිළිතුරු දෙමින් කියා සිටියේ අදාළ තරගාවලියේ දී එවැන්නක් සිදුනොවුණු බවය. එමෙන්ම මාධ්‍යයට ප්‍රකාශයක් ලබාදීමට පෙර විධායක කමිටුවෙන් අවසර ගත යුතු බවත් ඒ මහතා ‘දිනමිණ’ට කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404036</link>
    <topic>තර්ස්ටන් - ඉසිපතන ක්‍රිකට් ගැටුම එස්.එස්.සී පිටියේ දී</topic>
    <author>නිරෝෂාන් ප්‍රියංකර</author>
    <content>කොළඹ තර්ස්ටන් විදුහල සහ ඉසිපතන විදුහල අතර 51වැනි වරට පැවැත්වෙන මහා ක්‍රිකට් තරගය හෙට(4) සහ අනිද්දා (5) දෙදින එස්.එස්.සී ක්‍රීඩාංගණයේදී පැවැත්වේ. ඊට සමගාමීව දෙපිළ අතර 34වැනි එක්දින තරගය 6 වැනිදා පී.සරවනමුත්තු පිටියේදීත් පැවැත්වේ.කාමින්ද ධනංජයගේ නායකත්වයෙන් තරග වදින ඉසිපතන කණ්ඩායමේ උපනායකයා ලෙස කැලුම් බැස්ටියන් කටයුතු කරයි. තර්ස්ටන් කණ්ඩායම කවිඳු කුලසේකර මෙහෙයවන අතර මින්හාජ් ජලීල් උපනායකයා වේ.තර්ස්ටන් කණ්ඩායමේ මිනාජ් ජලීල්, සජිත් ගුණතිලක, තිමිර ජයසිංහ හා නායක කවිඳු කුලසේකර පිතිකරණ අංශයෙන්ද, අයෙෂ් වීරරත්න හා අචින්ත කල්පන පන්දු යැවීමේ අංශයෙන්ද ඉදිරියෙන් පසුවෙති. ශාලින්ද උෂාන්, සචින් ජයසිංහ හා ප්‍රමෝද් මදුවත්ත පිතිකරණයෙන්ද, චමීර දිසානායක, ටි.තරිඳු හා කැලුම් බැස්ටියන් පන්දු යැවීමේ අංශයෙන්ද ඉසිපතන පිල ශක්තිමත් කරති.දෙදින තරගය 51න් පහක් ජයගැනීමට තර්ස්ටන් විදුහල සමත්ව ඇති අතර ඉසිපතන විදුහලට තරග 4ක ජය හිමිවී ඇත. අනෙක් තරග ජය පරාජයෙන් තොරව නිමාවිය.මේ අතර දෙපිළ අතර පසුගියදා පැවැති 7වැනි විස්සයි20 තරගයෙන් තර්ස්ටන් විදුහල කඩුලු 9ක පහසු ජයක් හිමිකර ගත්තේය. තරගයේ පළමුව පන්දුවට පහරදුන් ඉසිපතන විදුහලට ඕවර 19.5කදී රැස්කළ හැකිවුයේ ලකුණු 92ක් පමණි. දුෂාන් පෙරේරා ලකුණු 29ක් රැස්කළ අතර අයේෂ් වීරරත්න කඩුලු 3ක් හා අර්ජුන් ගුණවර්ධන, චරන නානායක්කාර කඩුලු 2 බැගින් දවාලුහ.එක් කඩුල්ලක් අහිමිවී තිබියදී ඕවර 15කින් තරගය ජයගත් තර්ස්ටන් විදුහල වෙනුවෙන් සජිත් ගුණතිලක ලකුණු 40ක් හා මිනාජ් ජලීල් ලකුණු 36ක් රැස් කළේය.ශ්‍රී ලංකා ටෙලිකොම් ආයතනය තරගාවලියේ ප්‍රධාන අනුග්‍රහකයන් ලෙස කටයුතු කරන අතර තර්ස්ටන් විදුහල් ආදි ශිෂ්‍ය සංගමය තරගාවලියේ සත්කාරක කටයුතු සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=s1404037</link>
    <topic>නේෂන් පිහිනුම් හෙට</topic>
    <author>මල්වාන සමූහ‍</author>
    <content>ගනේමුල්ල බොල්ලන ඕල් නේෂන් ජාත්‍යන්තර පාසලේ වාර්ෂික පිහිනුම් තරගාවලිය හෙට විදුහල් පිහිනුම් තටාකාංගනයේදී පැවැත්වේ. තරග ඉසව් 50කට ක්‍රීඩක ක්‍රීඩිකාවන් 300කට අධික පිරිසක් සහභාගී වෙති.කොටිකාවත්ත වැලිවල එක්සත් ක්‍රීඩා සමාජය 7වැනි වරටත් සංවිධාන කරන විවෘත ස්ටෑන්ඩර්ඩ් පාපැදි තරගය මේ මස 6වැනිදා කොටිකාවත්ත වැලිවල මංසන්ධිය අසලින් ආරම්භ කෙරේ. තරගයේ මුල් ජයග්‍රාහකයන්ට පිරිනැමෙන කුසලාන හා මුදල් ත්‍යාග වලට අමතරව මුලින් තරගය අවසන් කරන තරගකරුවන් 20 දෙනකුට මුදලින් ත්‍යාග පිරිනැමෙන බව සංවිධායකයෝ පවසති.කොළඹ ආනන්ද විදුහල හා මරදාන සහිරා විදුහල අතර සිංහල මුස්ලිම් මිත්‍රත්තවය සංකේතවත් කරමින් ටී.බී.ජයා කුසලානය සඳහා පැවැති එක්දින ක්‍රිකට් තරගයෙන් කඩුලු 4ක ජයක් හිමිකර ගැනීමට ආන්නද විදුහල සමත්විය.කෝල්ට්ස් පිටියේදී පසුගියදා පැවැති තරගයේ ප්‍රධාන ආරධිතයන් ලෙස හිටපු ක්‍රිකට් නායක, පාර්ලිමේන්තු මන්ත්‍රී අර්ජුන රණතුංග, හිටපු මාධ්‍ය ඇමැති ඊම්තියාස් බාකීර් මාකාර් හා ජනමාධ්‍ය හා ප්‍රවෘත්ති අමාත්‍යාංශයේ අධික්ෂණ මන්ත්‍රී ඒ.එච්.එම්.අස්වර් මහත්වරු සහභාගී වුහ.වසර 25කට පෙර මරදානේ මහා ක්‍රිකට් සංදර්ශනය ලෙස හැදින්වු මේ තරගය යළිත් වරක් සංවිධානය කරමින් සිංහල-මුස්ලිම් සම්බන්ධතාවය, සහෝදරත්වය හා සහජීවනය ඇති කිරීමට කටයුතු කිරීම සම්බන්ධ‍යෙන් විදුහල් දෙකෙහිම ආදි ශිෂ්‍ය සංගම්වලට ස්තුතිවන්ත වන බව ත්‍යාග ප්‍රදානෝත්සවයේදී පාර්ලිමේන්තු මන්ත්‍රී අස්වර් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=f1404031</link>
    <topic>ළඟ-ළඟ සටනක් අවුරුදු ගණනකට නෑ</topic>
    <author>රාමන්</author>
    <content>මේ වන විට පළාත් සභා මැතිවරණ ක්‍රියාවලිය ආණ්ඩුවකට තම ගමන් මඟ පිළිබඳව ජනමතය විටින් විට විමසා බලන ප්‍රජාතන්ත්‍රවාදී ක්‍රමවේදයක් බවට පත්ව තිබෙනවා. එහි වරදක් නැහැ. පසුගිය දා අවසන් වූ දකුණ හා බස්නාහිර පළාත් සභා මැතිවරණවලින් ද රජය තම පාලනය සම්බන්ධයෙන් ඇති ජනමතය විමර්ශනයට ලක් කළා.පවතින මැතිවරණ ක්‍රමය තුළ අතුරු මැතිවරණවලට ඉඩක් නැහැ. කේවල ඡන්ද ක්‍රමයේ අවසානයක් සමඟම එම අතුරු මැතිවරණ සම්ප්‍රදාය අවසන් වුණා. මේ නිසා ආණ්ඩුවකට ජනමතය විමසා බැලීමට සිදුවන්නේ කඩින් කඩ හා විටින් විට පවත්වනු ලබන පළාත් සභා මැතිවරණ මඟින්.සමහර පළාත් සභාවල නිල කාලය අවසන් වීමට සාපේක්ෂ ව හෝ ඊට ටිකක් කල් වේලා ඇති ව ද මැතිවරණ පැවැත්වීමේ ඉඩකඩ පවතිනවා. සමහර අවස්ථාවල නියමිත කාලයට කලින් ද කැඳවනු ලබන මැතිවරණ මඟින් ජනමතය විමසා බැලෙනවා.සාමාන්‍යයෙන් පළාත් සභා මැතිවරණයක් ජාතික මට්ටමේ මැතිවරණයක් සේ සැලකෙන්නේ නැහැ. මුළු රට පුරා ම එකවර පළාත් සභා මැතිවරණ පැවැත්විය යුතු- බවට නීතියේ නියමයක් නැහැ. ඊට හේතුව නිල කාලයේ වෙනස්වීම් ගණනය වන්නේ පළාත් සභාවෙන් පළාත් සභාවට වන නිසායි.මෙහි දී වඩාත් ම කතාබහට ලක් විය යුත්තේ දිස්ත්‍රික් මට්ටමින් හා පළාත් මට්ටමින් සිදු වී ඇති සංවර්ධන කටයුතු පිළිබඳවයි. එහෙත් මේ වන විට ක්‍රමයෙන් පළාත් සභා වේදිකාවේ දී ජාතික මට්ටමේ දේශපාලන කාරණා ද කතාබහට ලක් වෙනවා.එසේ ම එක් අවස්ථාවක දී පළාත් සභා මැතිවරණයක ජයග්‍රහණයක් එවකට පැවැති ආණ්ඩුවේ අවසානය සටහන් කළා. එය 1994 මහ මැතිවරණයට පෙර පැවැති දකුණු පළාත් සභා මැතිවරණයයි. 17 අවුරුදු එක්සත් ජාතික පක්ෂ පාලනය අවසන් කිරීමේ ප්‍රථම වෙඩි මුරය පත්තු වූයේ මෙම දකුණු පළාත් සභා මැතිවරණයෙන්. මේ නිසා අවශ්‍ය නම් ආණ්ඩුවක දේශපාලන ගමනේ හැරවුම් ලක්ෂය බවට වුව ද පළාත් සභා මැතිවරණ ප්‍රතිඵල උපයෝගී කර ගත හැකියි.13 වැනි සංශෝධනයෙන් පසු පිහිටුවනු ලැබූ පළාත් සභාවල බලය උතුරේ කෙසේ වෙතත් දකුණේ හැම විට ම එක්සත් ජාතික පක්ෂය සතු වේ යැයි මුල දී එම පක්ෂයේ නායකයන් කල්පනා කරන්නට ඇති. එහෙත් මේ වන විට සිදු වි ඇත්තේ එහි අනෙක් පැත්තයි. 1987 සිට මේ දක්වා පැවැති පළාත් සභා මැතිවරණවලින් වැඩි වාර ගණනක් ජය ලබා ඇත්තේ එක්සත් ජාතික පක්ෂයට විකල්ප වූ දේශපාලන පක්ෂ බව පැහැදිලියි. නැත්නම් පොදුජන එක්සත් පෙරමුණ හා එක්සක් ජනතා නිදහස් සන්ධානයයි.මේ වන විට පළාත් සභා මැතිවරණ ක්‍රියාවලිය ආණ්ඩුවකට තම ගමන් මඟ පිළිබඳව ජනමතය විටින් විට විමසා බලන ප්‍රජාතන්ත්‍රවාදී ක්‍රමවේදයක් බවට පත්ව තිබෙනවා. එහි වරදක් නැහැ. පසුගිය දා අවසන් වූ දකුණ හා බස්නාහිර පළාත් සභා මැතිවරණවලින් ද රජය තම පාලනය සම්බන්ධයෙන් ඇති ජනමතය විමර්ශනයට ලක් කළා.සාමාන්‍යයෙන් ජාතික තලයේ මැතිවරණයක් නොවුණ නිසා පළාත් සභා මැතිවරණයක දී ඡන්දය පාවිච්චි කරන ප්‍රතිශතයේ යම් අඩුවක් දක්නට ලැබෙනවා. එහෙත් එය 6-0%- 65%ක පමණ ප්‍රතිශතයක රැඳී පැවැතීම හොඳ මට්ටමක්, සාධනීය ප්‍රවණතාවක්. මෙවර දකුණු හා බස්නාහිර එම ප්‍රතිශතය ද ඉක්මවා ගොස් තිබුණා.ඡන්දය ප්‍රකාශිත ප්‍රතිශතය 66% ක් ලෙසින් වාර්තා වුණා. මෙහි දී වත්මන් රජය නියෝජනය කරන එක්සත් ජනතා නිදහස් සන්ධානය අඩු පාඩුවකින් තොරව පැහැදිලි ජයග්‍රහණයක් අත්පත් කර ගෙන තිබෙනවා. එය අති විශිෂ්ට නොවුණ ද විශිෂ්ට ජයක්. පළාත් සභා මැතිවරණ ක්‍රමයක් තුළ උපරිම ජයග්‍රහණයක් අත්පත් කර ගැනීමක්. මීට ඉහත එක්සත් ජාතික පක්ෂ හා ශ්‍රී ලංකා නිදහස් පක්ෂයේ චන්ද්‍රිකා බණ්ඩාරනායක කුමාරණතුංග යුගයේවත් මෙතරම් ප්‍රතිශතයක ජයග්‍රහණයක් ප්‍රධාන විපක්ෂයට සාපේක්ෂව ආණ්ඩු පක්ෂයක් අත්පත් කර ගෙන නැහැ.සමස්ත ආණ්ඩු විරෝධී ඡන්දයට සාපේක්ෂව දකුණේ 58%ක ජයක්, බස්නාහිර දී 56%ක ජයක් අණ්ඩුව අත්පත් කර ගෙන තිබෙනවා. එසේම 56%ක් වාර්තා වෙන්නේ සියලූම ආණ්ඩු විරෝධී ඡන්ද එක ගොඩකට දමා ගණන් බැලීමේ දී බව පෙනෙනවා.එහෙත් ප්‍රධාන පක්ෂය වන එක්සත් ජාතික පක්ෂයට සාපේක්ෂව ආණ්ඩුව මේ පළාත් සභා දෙකෙන් වැඩි ඡන්ද 1,072,970ක් ඉදිරියෙන් සිටිනවා. එය දකුණේ දී 388,977ක් ලෙසින් ද බස්නාහිර දී 683,993ක් ලෙසින් ද වාර්තා වෙනවා.ඡන්ද පරතරය දෙස බලන විට ප්‍රධාන විපක්ෂය සමඟ ළඟ ළඟ සටනක් නැහැ. ආණ්ඩුව 58%ක ජයක් වාර්තා කරන විට ප්‍රධාන විපක්ෂය සිටින්නේ 26%ක් තරම් ඇතින්. ඒ අනුව ආණ්ඩුව සිටිනනේ ප්‍රධාන විපක්ෂයට වඩා 32%ක් ඉදිරියෙන්. සාමාන්‍යයෙන් ආණ්ඩුවක් දීර්ඝ කාලයක් බලය දරමින් ම පැවැත්වෙන මෙවන් මැතිවරණයක දී 55%කට වඩා මැතිවරණ ජයක් වාර්තා කිරීම හොඳ ස්ථාවරයක් මෙන් ම ජයග්රාහී මට්ටමක්.මේ මැතිවරණයේ දී සාමාන්‍යයෙන් එක්සත් ජාතික පක්ෂය තමන්ගේ සාම්ප්‍රදායික ඡන්ද පදනම පවා බිඳ දමා ගෙන තිබෙනවා. අන්ත පරාජයක දී වුව ද එක්සත් ජාතික පක්ෂය 30%ක තම සාම්ප්‍රදායික ඡන්ද පදනම රැක ගත්තා. එය තනි පක්ෂයක් ලෙස වැදගත්. එහෙත් පසුගිය වයඹ පළාත් සභා මැතිවරණයේදී මෙම 30% ඡන්ද පදනම ද නාය යෑමට පටන් ගත්තා.මේ මැතිවරණයේ දී එහි වෙනසක් සිදු වී නැහැ.පසුගිය සමයේ එම පක්ෂයට නායකත්ව මණ්ඩලයක් යෝජනා වූයේ මෙම පසුබෑම වළක්වා ගෙන ක්‍රියාශීලිව ඉදිරියට යෑමට බව පැහැදිලියි. එක් නායකයකු වෙනුවට නායකත්ව මණ්ඩලයක් සමඟින් මෙවර යූ.ඇන්.පී.ය දකුණට හා බස්නාහිරට සටන් වැදුණා.නායකත්ව මණ්ඩලය මුහුණ දෙන ප්‍රථම මැතිවරණයේ දී අඩුම ගානේ එක්සත් ජාතික පක්ෂයට පරාජයක දී ආවේණික ඡන්ද පදනමවත් රැක ගැනීමට නායකත්වයක් සැපයීමට හැකි වී නැහැ. නායකත්වය මණ්ඩලයේ එක් සභිකයකු වන පාර්ලිමේන්තු මන්ත්‍රී විජේදාස රාජපක්ෂ මහතා සංවිධායක ධුරය දරන මහරගම ආසනයෙන් එ.ජා. පක්ෂයට හිමි වී ඇත්තේ 19%ක ඡන්ද ප්‍රතිශතයක්.මහරගම ආසනය එක්සත් ජනතා නිදහස් සන්ධානය ලබන්නේ වැඩි ඡන්ද 28,217කින්. මේ කිසිදු නායකත්ව මණ්ඩල තනතුරු නොමැතිව තද වාමාංශික ආසනයක් වන මාතර අකුරැස්සේ ඡන්ද පදනම 30%ක රඳවා ගැනීමට එහි එ.ජා.ප. සංවිධායක බුද්ධික පතිරණ මන්ත්‍රීවරයාට හැකිවී තිබෙනවා.මේ නිසා තනතුරක් නොමැති තරුණ බුද්ධික පතිරණට කළ හැකි දේවත් තමන් නියෝජනය කරන දේශපාලන බල ප්‍රදේශයට පක්ෂය වෙනුවෙන් ඉටු කිරීමට නායකත්වය මණ්ඩලයේ නායකකාරකාදීන්ට හැකි වී නැහැ.ආණ්ඩුවට රතු එළි කෙසේ වෙතත් යු. එන්. පීයේ නායකත්ව මණ්ඩලයට නම් රතු එළියක් එල්ල කිරීමට එම පාක්ෂිකයන් තීන්දු කර තිබෙනවා. කිසිදු දේශපාලන පදනමක් නොමැතිව ප්‍රජාතන්ත්‍රවාදි පක්ෂය 6%ක ඡන්ද ප්‍රතිශතයක් දකුණින් හා 7%ක ඡන්ද ප්‍රතිශතයක් බස්නාහිරින් ලබා ගෙන තිබෙන්නේ යු.ඇන්.පීයේ පසුබෑම නිසා බව නම් පැහැදිලි ය. එම පක්ෂය වැඩි වශයෙන් ම අත්පත් කර ගෙන තිබෙන්නේ එක්සත් ජාතික පක්ෂයේ ඡන්දයි.මේ නිසා යු.එන්.පී.කාරයන් එම පක්ෂයේ නායකයනට දී තිබෙන්නේ බොරු නායකත්ව මණ්ඩල මගින් විහිළු සපයන්නේ නැතිව පක්ෂය ශක්තිමත් කර ගනිල්ලා යන පණිවිඩයයි. හම්බන්තොට දී එක්සත් ජාතික පක්ෂය සුළුවෙන් හෝ ඉදිරියට ඒමෙන් එය පැහැදිලි වෙනවා. වැදගත් වන්නේ ‘මණ්ඩල අච්චාරු’ නොව නායකත්වයයි.මේ නිසා එක්සත් ජාතික පක්ෂයට මෙය සතුටු විය හැකි ප්‍රතිඵලයක් වන්නේ නැහැ. සතුටු විය හැකි ප්‍රතිඵලය වාර්තා වන්නේ ජනතා විමුක්ති පෙරමුණෙන්. ජනතාව ආණ්ඩුවේ ගමන් මග අනුමත කරන ගමන් ම ජනතා විමුක්ති පෙරමුණට ද යම් ශක්තියක් ලබා දී තිබෙනවා. එය පාඩමක් වන්නේ එක්සත් ජාතික පක්ෂයට යි.සාමාන්‍යයෙන් යුද ජයග්‍රහණයක් අබියස එළඹෙන මැතිවරණයක දී පාවිච්චි වන ඡන්ද ප්‍රමාණයට වඩා සාමකාමී මැතිවරණයකදී ඡන්ද දායකයාගේ හැසිරීම වෙනස්. ඒ අනුව ගත් කල 2009 ට වඩා මේ වන විට රටේ දේශපාලන සමාජ වටාපිටාව වෙනස්. මේ නිසා 2009 හා සංසන්දනයක යෙදීම එතරම් තර්කානුකූල වන්නේ නැහැ.එසේ ම එක්සත් ජනතා නිදහස් සන්ධානයෙන් ගියවර මෙම පළාත් සභාවට තේරී පත් වූ මන්ත්‍රීවරු 37 දෙනකු මෙම මැතිවරණයේ දී පරාජයට පත් වීම ද සාකච්ඡාවට භාජනය විය යුතු කරුණක්. ඔවුන්ගේ දේශපාලනය පක්ෂයට ඡන්ද අඩුවීමට හේතුවක් විය හැකියි. එය සන්ධාන රජයට ගියවර ලබා ගත් ආසන සංඛ්‍යාවම ලබා නොගැනීමට හේතු විය හැකියි. එය ආණ්ඩුවේ ගමන් මගේ ප්‍රශ්නයක් ලෙස ගණන් බැලීම වැරැදියි.එසේම ආණ්ඩුවක දීර්ඝකාලීන පැවැත්ම සමඟින් මතුවන ප්‍රාදේශීය කාරණා සම්බන්ධයෙන් ද ජනතාව සැලකිලිමත් වෙනවා. හිටපු අය මනාප අඩු කර පරාජයට පත් කරන්නේ ඒ නිසා බව පැහැදිලියි.එක්සත් ජාතික පක්ෂය වත්මන් පළාත් සභා ඡන්ද ප්‍රතිඵලය ආණ්ඩුවට රතු එළියක් යැයි සඳහන් කරන්නේ විපක්ෂයේ අනෙක් පක්ෂවල ඡන්ද උපයෝගී කර ගනිමින්. මේ නිසා යු.ඇන්.පීය රතු එළි දැල්වීමට සූදානම් වන්නේ අනුන්ගේ පහනින් බව පැහැදිලියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=f1404032</link>
    <topic/>
    <author>කාංචනා අමිලානි</author>
    <content>අප්‍රේල් 05 වැනිදාට යෙදී තිබෙන ආචාර්ය ලෙස්ටර් ජේම්ස් පීරිස්ගේ 95 වැනි ජන්ම දින නිමිත්තෙන් සිනමා සංරක්ෂණාගාරයක් ලේඛණාරක්ෂක දෙපාර්තමේන්තු පරිශ්‍රයේදී විවෘත වේ. ශ්‍රී ලාංකේය සිනමාවේ ලෙස්ටර් සලකුණ වෙනුවෙන් මේ කෙටි ලිපිය ලියැවෙයි.ඔහු උපන්නේ ‘සිහගිර’ නම් නිවසකය. උප්පත්තිය ලබන්නට දින දෙකක් තිබියදී වේලාසනින් උපන් බිළිඳා බෞතීස්ම කරනු ලැබුවේ ලෙස්ටර් ජේම්ස් පීරිස් නමිනි. සිංහල ක‍තෝලික මවුපියන් ලෙස්ටර්ගේ හදහන බො‍රැලේ ක්ලිෆර්ඩ් පෙරේරා වෙතින් බැලූයෙන් කියැවුණේ ‘මොහු කවදා හෝ සිනමාකරුවකු වෙනවා’ කියාය.මේ එහෙව් අනාවැකියක් ලත්,පසු කලෙක එකී අනාවැකිය සත්‍යයක් බවට පත් කළ ලංකාවේ සිනමා සිතියම උඩු යටිකුරු කළ අපූරු මිනිසෙකි. සිය පියා ගෙනැවිත් දුන් කොඩැස්කෝප් ප්‍රක්ශේපන යන්ත්‍රයෙන් චාලි චැප්ලින්ගේ නිහඬ චිත්‍රපට දු‍ටු කුඩා ලෙස්ටර් උගත්තේ ඉංගිරිසියෙනි. ඒ මදිවාට වයලින් ගහන්නද පෙ‍රැත්තෙන් තල්ලු වී ගිය කුඩා ලෙස්ටර් සිහින දැක්කේ දැවැන්ත වාද්‍ය වෘන්දයක් මෙහෙයවීමටය. එහෙත් දෛවය ඔහුව වයලීනයෙන් ගලවා බයිස්කෝප් තැනීමට තල්ලු කරනු ලැබීය.The Line Of Destiny නමින් ඉංගිරිසියෙන් තිර නාටකය ලියා කේ.ඒ.ඩබ්ලිව්.පෙරේරා එය සිංහලට පෙරලූයෙන් ‘රේඛාව’ නම් ඒ දිගු පිම්ම සිංහල සිනමාවට එකතු විය. මේ ඉතා දිගු පිම්මක් වන්නේ සමකාලීන ලෝක සිනමාව හා එවකට පැවැති අනුකාරකවාදී,බාල සිනමාපට මෙරට සිනමා කර්මාන්තය වසා ගෙන සිටි හෙයිනි.සිංහලෙන් කතා කරන දමිළ හා හින්දි චිත්‍රපට කොපි අතර වල්මත්ව සිටි ප්‍රේක්ෂකයාට රේඛාව මෘදු වැස්සක්ව පතිත විය යුතුව තිබුණද ඒ එවන් වැස්සක්ව ඔවුනට නොදැනුණි. සිනමාව කියැවීමට හුරු කර නොතිබුණු ප්‍රේක්ෂකාගාරය රේඛාව දෙස බැලූයේ වපැ‍රැසිනි. ජනප්‍රිය වට්ටෝරුවේ නළු,නිළියන් නොසිටි,වේග රිද්ම අනුකාරක ගී නොතිබුණු පීරිසුන්ගේ කලාත්මක සිනමාව එකල මහත් අමුත්තක් මිස ආශිර්වාදයක් සේ පොදු රසිකයා පිළි නොගත්හ.රේඛාවට නළු,නිළියන් තේරීමේ සිට සියල්ල සිදු වූයේ ආපස්සටය. ඒ ගැන ලෙස්ටරුන්ගේම වචනයෙන් කියන්නේ මේ අයුරිනි.‘රේඛාවේ නළු,නිළියන් දෙතුන් දෙනකු හැරෙන්නට අන් සියල්ලෝම ආධුනිකයෝය. නැත්නම් වෘත්තීය නොවන නළු,නිළියන්ය.’(37 පි‍ටුව) ලෙස්ටර්-ශ්‍රී ලංකාවේ අග්‍රගණ්‍ය සිනමාවේදියාසුනිල් ආරියරත්නසෘජු පටිගතකිරීම් නොතිබි කාලයක රූපයත්,ශබ්දයත් එකට පටිගත කළ රේඛාවට එක දිගට සති තුනක් වැසි වැ‍ටුණේය. ලෙස්ටරුන් විපිළිසර විය. බොරු කකුල්කාරයා පසුපසින් යාමට ‍රැගෙන ආ බේබදු රිලවාට දිනපතා අඩි ගසන්නට ඕනෑ විය. සුරාව නොලැබුණොත් හේ විප්‍රකාර කරන්නට විය. එතැනින් වෑවලට විතැන් වුණ රූගත කිරීම් නතර වූයේ පැපොල වැළදීමෙනි. මාස තුනක් ඇණ හිටි රේඛාවේ වැඩ පටන් ගෙන 1956 දෙසැම්බර් 28 සිට රීගල් ඇතුළු සිලෝන් තියටර්ස් මණ්ඩලයේ සිනමාහල්වල රේඛාව තිරගත විය. සැබෑ සිංහල සිනමාව පටන් ගත්තේ මෙතැනිනි.ලෝක සිනමාවේ සිංහල සිනමාවට ආවේණික හැඩයක් ඇතැයි නොසිතූ යුගයක හිතුවක්කාර ලෙස්ටරුන් ඒ අනන්‍ය හැඩය සකස් කර එක් වරම මුදා හැරියෙන් ක්‍රම ක්‍රමයෙන් බොළඳ අනුකාරකවාදී ලාංකීය සිනමාව තිගැස්සුනි. ඒ තිගැස්මේ සැබෑ අරුත ලාංකිකයාට වැටහුණේ ඉන් බෝ කල් ගත වී ගිය පසුය.ඉංගිරිසියෙන් ටයිප් කරනු ලදුව චිත්‍රපටයට නඟන්නට වුවමනා කළ සංදේශය ලෙස්ටරුන්ගේ ඊළඟ සිනමා බෝම්බයයි. 1960 මාර්තු 30 වැනිදා සිට සිනමාහල් 25ක තිරගත කෙරුණු සංදේශය සිනමාපටය, නිකුත් වෙන්නට පෙර ග්‍රැමෆෝන් තැටිය නිකුත් විය.පුරුතුගීසිකාරයා නම් ප්‍රකට ගීතය අන්තර්ගත වූයේ එහිය. විචාරකයෝ හොඳ,නරක දෙකම කී සංදේශය මෙන් නොව ගීත නොමැතිව නිර්මාණය කළ ගම්පෙරළිය සිනමාපටය අගයමින් දිනමිණ පත්‍රයට එදිරිවීර සරච්චන්ද්‍රයන් විචාරයක් ලිවීෙමන් ඒ නියත විවරණයක්ම විය. එහෙයින්ම 1965 දී දිල්ලියේ අන්තර්ජාතික චිත්‍රපට උළෙලේදි හොඳම චිත්‍රපටයට හිමි රණ මයුර සම්මානය ලෙස්ටර් ජේම්ස් පීරිසුන් වෙත හිමි විය.මේ සිනමා ගමනේ කූටප්‍රාප්තිය සිදු වන්නේ නිධානයකිනි. විලී හාමුගේ තණ්හාධික සිතත්,අයිරින්ගේ ප්‍රේමාන්විත සිතත් අතර හැපෙමින්,තැවෙමින් සිටින ප්‍රේක්ෂකයා පිහි ඇනුම් කන්නේ හොඳ සිනමාපට නරඹන්නට නොහැකිව ගියෙන්ය. ලෙස්ටර් ජේම්ස් පීරිසුන් සමඟ ප්‍රේක්ෂකයා නිධානය ලබන්නේ 1972 නිධානය තිරගත වීමත් සමඟය. ලංකාව කුඩා දූපතක් හෙයින්ම ලෝකය ශ්‍රී ලංකාව දෙස නොබැලූ හෙයින්ම ඔහු තැනූ සිනමාපට නිසා ලෝකය ලංකාව දෙස හැරී බලන්නට පටන් ගති.ඒ උත්කර්ෂයට පත් වන්නේ ප්‍රංශයේ Cinematheque ආයතනය විසින් ලෝක සිනමාවට වසර 100ක් පිරීම නිමිත්තෙන් 1995දී ලෝක සිනමාවේ හොඳම චිත්‍රපට 100 ප්‍රකාශයට පත් කරනු ලැබීමෙනි. ඒ සිනමාපට සියය අතර නිධානයද තිබූයෙන් ලෙස්ටර් ජේම්ස් පීරිසුන්ගේ හිතුවක්කාර සිනමා ගමන සුපසන් ආලෝකයක්ම විය. ඒ මතුද නොවේ, 4 වැනි පූසාන් අන්තර්ජාතික චිත්‍රපට උළෙලේදී 20 වැනි සියවසේ ආසියාවේ නිර්මාණය වූ හොඳම සිනමාපට 13න් එකක් ලෙස නිධානය නම් කරනු ලැබීය. ඒ ප්‍රහර්ෂයකි.ඔහුට අනන්‍ය රටාවක් මෙන්ම ඔහුට අනන්‍ය සිනමා භාෂාවක් තිබූයෙන් ලෙස්ටරුන්ගේ නම සමකාලීන සිනමා අධ්‍යක්ෂවරුන්ගේ නම් අතරින් ඉහළට එසැවී පෙනෙන්නට විය. සැබැවින්ම එකල ඔහු පමණක්ම විය. අන් අය නොපෙනෙන තරමට කාව්‍යාත්මක සිනමා භාෂාවක් ඔහු හසුරුවන්නට විය.‘අහසින් පොළොවට’ ද දැඩි අවධානයක් දිනා ගත් තවත් සිනමාපටයකි. තුන්වැනි කයිරෝ ජාත්‍යන්තර සිනමා සම්මාන උළෙලේ තුන්වැනි ලෝකයේ හොඳම සිනමාපටය සඳහා වූ අක්නටොන් සම්මානය අහසින් පොළොවට හිමි වීම සුළුව තැකිය හැකි නොවේ. බැද්දෙගම ලෙස්ටර්ගේ සිත පැහැර ගත්තෙන් ඒද ඔහු සිනමාවට නඟන්නට තීරණය කර ගති. ග්‍රීක ශෝකාන්තයක් ලෙස ලෙස්ටර්ට පෙනුණ බැද්දෙගමට විජය කුමාරතුංග,මාලනී ෆොන්සේකා,නදීකා ගුණසේකර,ටෝනි රණසිංහ පමණක් නොව ආතර් සී.ක්ලාර්ක් ආදීන් රංගනයෙන් එකතු විය. බැද්දෙගම 1981 පෙබරවාරි 20 තිරගත විය.එපමණක් නොව රන් සළු,අක්කර පහ,දෑස නිසා,ද ගෝඩ් කිංග්,මඩොල් දූව ආදී සිනමාපට රාශියක් අධ්‍යක්ෂණය කළ ඔහු දෑස නිසා සිනමාපටයෙන් යළිත් ආදර බෝම්බයක් ලාංකේය සිනමාවට හෙළීය. ජෝ අබේවික්‍රම විරූපී මිනිසෙකු කර ශ්‍රියානි අමරසේන සුරූපී අන්ධ තරුණියක කරන මේ අපූරු පෙම් කතාව සද්ධර්මරත්නාවලියේ එන චක්ඛුපාල කතා වස්තුවෙන් වස්තුබීජ ලබා ගත්තකි. මේ නමින් ගුණසේන ගලප්පත්ති වේදිකා නාට්‍යයක් නිර්මාණය කෙරුණි. ලෙස්ටර්ගේ සිනමාපටයට මූලික වූයේ මෙකී වේදිකා නාට්‍යයයි. මේ ඔහු වේදිකා නාට්‍යයක් ඇසුරින් නිර්මිත පළමු හා එකම සළරුවයි.ඒ සිනමාවට ඔහු දායාද කළ දේය. එතැනින් ඔහු විතැන් වූයේ ටෙලි නාටක වෙතටය. ඒද සුළුපහසු කතාවක් නොව පුණ්‍යකාන්ති විජේනායක ලියූ ගිරය නවකතාව ඇසුරිනි. කොටස් 14ක් ලෙස රූපවාහිනියෙන් විකාශනය වූ ගිරය යනු අතිශය කලාත්මක ටෙලි නාටකයකි. ට්‍රිලීෂියා ගුණවර්ධන ලුසියාහාමි ලෙස කළ රංගනය අමතක කළ හැකි තරම් නොවේ.ඈ ගැහැනියකගේ හැඩයට තැනූ ගිරයක් ඉණේ ගසාගෙන රූපවාහිනී තිරය මත ඇවිදිනු පෙනේ. ලෙස්ටර් පසු කලෙක ප්‍රකාශ කළේ ‘ගිරය නවකතාවෙන් චිත්‍රපටියක් කරන්න නොලැබීම ගැන මම අදත් දුක් වෙමි’ කියාය. සිනමාත්මක ගති ලක්ෂණ බහුලව ප්‍රකට කළ ගිරය ටෙලි නාටකයක් ලෙස නිර්මාණය වීම දුකට කාරණාවක් යැයි අදද සිතන ප්‍රේක්ෂකයෝ ඇති බවට සැකක් නැත. එහෙත් ඔහු අතින් අවසන් වරට නිර්මාණය වූ වෑකන්ද වලව්ව ගැන එතරම් ප්‍රසාදයක් නම් ඇති කර ගැනීමට කිසිදා මට නොහැකි විය. ඒ අඥානභාවය නිසාද සිනමාව ගැන ඇසූ පිරූ තැන් නැති නිසාදැයි නිශ්චිත නැත.ලෙස්ටර් ජේම්ස් පීරිසුන්ගේ ජිවිතය එතරම්ම විචිත්‍රවත් හෙයින් ඔහුගේ සිනමා ජීවිතය අළලා ඉන්දියානුවෙකු වූ වික්‍රම් සිං අධ්‍යක්ෂණය කළ The World Of Peries නම් කෙටි සිනමාපටය 2002 අප්‍රේල් මස 05 වැනිදාට යෙදී තිබුණු ඔහුගේ ජන්ම දිනය නිමිත්තෙන් තිරගත විය. එපමණක් නොව The footsteps of and Asian Master නමින් නීල් අයි.පෙරේරා අධ්‍යක්ෂණය කළ කෙටි සිනමාපටයක්ද තිරගත විය. ඒ විස්මිත බුහුමනකි. ලැබිය යුතු බුහුමනකි.ඔහු උඩුගං බලා පිහිනුවේ මහත් අභාග්‍යසම්පන්න සමයකය. ලාංකේය සිනමාවට සුජාතභාවයක් නොතිබි කාලයකය. කලාත්මක සිනමා රසවින්දනයක් අහිමි ජන සමාජයකය. එහෙයින් හින්දි සිනමාවේ ප්‍රාන්ත රාජ්‍යයක්ව අදටත් පැවතෙන්නට තිබුණු සිංහල සිනමාව ඉන් ගලවා ගැනීමේ මහත් පුණ්‍යකර්මයට ඔහුට පින් පෙත් දිය යුතුය.ඔහු හෙළි පෙහෙළි කළ මාර්ගය දිගේ වර්තමානය වන විට සිංහල සිනමාව බෝ දුර ගමන් කර ඇත. තරුණ සිනමාකරුවන් රාශියක් ජාත්‍යන්තර සම්මාන දිනා ගෙන ඇත. ලාංකේය සිනමාව වෙනත් ශානරයකට අයිති වූවකැයි පිළිගන්නා පිට‍රැටියන් අතර හිස කෙලින් තබා ගෙන සිටින්නට ඉඩ සලසා ඇත්තේ රේඛාවෙන් මහත් වූ කුළුගෙඩි පහරක් අපට ගැසූ ලෙස්ටර් ජේම්ස් පීරිසුන්මය. ඒ කම්පනය තව බොහෝ කල් පවතිනු ඇත.බාගදා ඔහු අලුතින් නම් කරන්නට නියමිත තරුවක්ව අපට ආලෝකය සපයනවා විය යුතුය.චිරං ජයතු !!  .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=f1404033</link>
    <topic/>
    <author>සාකච්ඡා කළේ බුද්ධිකා බ්‍රාහ්මණ</author>
    <content>සරසවිය පුවත්පත් ඉතිහාසයෙහි කිසිකලෙක බිඳ නොදැමිය හැකි වාර්තාවක් තැබූ සිනමාකරුවකු වෙත්නම් ඒ ආචාර්ය ලෙස්ටර් ජේම්ස් පීරිස් ය. ඒ ඔහු මෙරට සිනමාවේ උන්නතිය වෙනුවෙන් කළ මෙහෙවර සලකා කියන්නක් නොවේ. මුල්ම සරසවිය සම්මාන උළෙලේ හොඳම අධ්‍යක්ෂවරයාට හිමි සම්මානය දිනා ගැනීමෙන් ආචාර්ය ලෙස්ටර් ජේම්ස් පීරිස් තැබූ වාර්තාව යළි කිසිවකුට හෝ උදුරා ගත හැක්කක් නොවේ. ඔහු සම්මානය දිනාගත්තේ ගම්පෙරළිය චිත්‍රපටය වෙනුවෙනි. විශේෂත්වය වන්නේ ඒ වනවිට ගම්පෙරළිය අන්තර්ජාතික කීර්තියට පත්ව නොතිබීමයි.ගම්පෙරළියට මුල්ම සරසවි සම්මානය දිනා ලබන ජූනි මාසයට අවුරුදු 50 කි. ලෙස්ටර් හා සුමිත්‍රා යුවළගේ විවෘත මංගල්‍යයට අවුරුදු 50 පිරෙන්නේ මේ වසරේදී යි. අපේ සිනමා වංශ කථාව පුරාම මේ යුවළගේ සිනමා ප්‍රභාව ඉස්මතුව තිබේ. එහෙත් මගේ වෑයම ඒ පිළිබඳව සඳහන් කිරීම නො වේ.අවුරුදු 20 ක කාලයක් මේ මහා සිනමාකරුවා සමඟ මට පවත්වන්නට ලැබුණ ඇසුර පිළිබඳව කියන්නට ය. එකී ඇසුර සිනමාකරුවකු සහ පුවත්පත් කලාවේදියකු අතර ඇති සබඳතාවයට වඩා දුර ගිය එකකි.මා ආචාර්ය ලෙස්ටර් ජේම්ස් පීරිස් මුල්වරට අඳුනා ගත්තේ 1992 වසරේදී යි. එවකට සරසවිය කර්තෘ මණ්ඩලයේ පොඩිඑකා වූ මට ආචාර්ය ලෙස්ටර් හමුවන්නට සිදුවූයේ ඔහු සමඟ සම්මුඛ සාකච්ඡාවක් පවත්වන්නටයි. එවකට සරසවිය කතුවරයාව සිටි ඒ. ඩී. රංජිත් කුමාර මහතා නියම කළේය. ඊට නිමිත්ත වූ ඒ වසරේ පැවැති කාන් අන්තර් ජාතික සිනමා උළලේ ජූරි සභිකයකු ලෙස ආචාර්ය ලෙස්ටර් ජේම්ස් පීරිස් කටයුතු කර තිබීමයි.එම සිනමා උළෙලේ එතුමා ලද අත්දැකීම් මගේ ලිපියට පාදක කරගත යුතු විය. පුවත්පතේ නම් දැරූ ජ්‍යෙෂ්ඨයන් සිටියත් ‍ෙම් වගකීම පැවරුණේ මටයි. ඒ සඳහා ආචාර්ය ලෙස්ටර්ගෙන් කාලය වෙන් කර දුන්නේ රංජිත් අයියායි.මහා සිනමාකරුවා හමුවීමට මම ගියේ කිසියම් චකිතයකින් යුතුවයි. ලෝකයේ විශිෂ්ටතම සිනමා උළෙලේ ජුරි සභිකයකුව කටයුතු කර ඒ පිළිබඳව අත්දැකීම් ලියන්නට මා වැනි පොඩි එකෙකු එනු දුටුවතින් ආචාර්ය ලෙස්ටර්ට කවර හැඟීමක් ඇතිවුණි දැයි මම නොදනිමි. හුදු සාමාන්‍ය සාකච්ඡාවක් ලෙස එය නීරස අන්දමින් ආරම්භ වූ වග නම් මතකයි. ආචාර්ය ලෙස්ටර් ජුරි සභාවේ සාමාජිකයන් ගැන විස්තර කළේ ය.සභාපති පදවිය හෙබ වූයේ සුප්‍රකට ප්‍රංශ නළු “ජෙරාඩ් දෙපාදෝ විසිනි. බ්‍රිතාන්‍ය සිනමාකරුවකු වූ ජෝන් බුර්චන් ද එහි සාමාජිකයකුව සිටි බව ආචාර්ය ලෙස්ටර් පැවැසීය. මා බුමන්ගේ එවරල්ඩ් ෆොරස්ටි, ලීවරන්ස්, එක්ස් කැලිබර් වැනි චිත්‍රපට නැරඹූ හැටි සිහිපත් කළෙමි. ආචාර්ය ලෙස්ටර් ඒ මොහොතේ නැඟිට ඔහුගේ පොත් රාක්කයෙන් තිබූ පොතක් මා වෙත ගෙන හැර පෑවේය. එහි ඉංග්‍රීසි බසින් සඳහන් ව තිබුණේ “අපි මවිතයට පත් කළ ඔබගේ දැනුම් සම්භාරයටයි” අස්සන් කර තිබුණේ ජෝන් බූර්මන් යනුවෙනි.අනතුරුව තවත් සාමාජිකයකු හඳුන්වා දෙමින් අලුත් පරම්පරාවේ ස්පාඤ්ඤ සිනමාකරුවකු බවට සඳහන් කළේ ය. වාසනාවකට මෙන් මගේ කට ඉස්සර විය. මම මෙන්දෝ අල්මදෝවා දැයි ඇසීය. සිය ස්වරූපය වෙනස් කළ ආචාර්ය ලෙස්ටර් ඔබ අල්වදෝවා ගැන දන්නවා දැයි ඇසී ය. මම අල්මදෝවාගේ ‘චිකා’ සහ ‘හයිහිල්’ යන චිත්‍රපට නරඹා ඇති වග පැවසීමි. එතැන් පටන් පැයක් ඇතුළත නිම කළ හැකිව තිබූ අපේ සංවාදය පැය හතරකට වැඩි කාලයක් ඇද ගියේ ය. එදා සුමිත්‍රා පීරිස් මහත්මිය නිවසේ සිටියේ නැත.මා පසුදා කාර්යාලයට පැමිණීමට පෙර ලෙස්ටර් රංජිත් අයියාට කතා කොට හොඳ රෙකමදාරුවක් දී තිබුණේ ය. එයින් කලකට පසු මම ලොකු දුව චිත්‍රපටයේ රූගත කිරීම් බැලීමට කළුතර නාගොඩ ප්‍රදේශයට ගියෙමි. නිෂ්පාදිකා ගීතා කුමාරසිංහ මා සුමිත්‍රා පීරිස් මහත්මියට හඳුන්වා දුන්නේ මා සරසවිය පුවත්පතින් පැමිණ සිටින අලුත් මල්ලි කෙනෙකු හැටියටයි. සුමිත්‍රා මහත්මිය පැවසුවේ “‍මම මෙයා ගැන දන්නවා ලෙස්ටර් මා සමඟ කියා තියෙනවා යනුවෙනි” මේ ඇරැඹුම මට කිසි කලෙක අමතක නොවේ.එතැන් පටන් සරසවි පුවත්පත වෙනුවෙන් ලෙස්ටර් හා සුමිත්‍රා සමඟ සාකච්ඡා පැවැත්වීම මගේ උරුමයක්ව පැවතිණි. එයින් පසු උදාවූ සෑම අප්‍රේල් පස් වැනිදාකම අනාරාධිතව සැදෑකළ ආචාර්ය ලෙස්ටර්ගේ නිවසට ගොඩ වදින අය අතර මමද කෙනෙකු වූවෙමි. සිනමාව පිළිබඳ මා තුළ නැගුණ අතොරක් ගැටලු කිසිවිටෙකත් කරදරයක් යැයි නොසිතා පහදා දෙන්නට ආචාර්ය ලෙස්ටර් සහ සුමිත්‍රාට ඕනෑතරම් කාලය තිබිණ.වෑකන්ද වලව්ව රූගත කරද්දී මම දර්ශන තලයට ගියේ පුවත්පත සඳහා ලිපියක් ලියන්නටම නොව සිනමාකරණය පිළිබඳ අත්දැකීම් ලබන්නයි. තම ඇසින් දකින රූපය අතිශය දුෂ්කර වුවද තම ඇස සාක්ෂි නොගන්නා කිසිදු රූපයක් කැමරාවට නොනැඟීමට තරම් ආචාර්ය ලෙස්ටර් සූක්ෂම විය. දර්ශන තලයේ දී කිසිවකුටත් හඬ නගා උපදෙස් දීමක් සිදුනොවුණි. ඔහු නළු නිළියන්ගේ රංගනය උකහා ගත්තේ ඉතා සියුම් ආකාරයටයි. වරක් කැමරාව සවිකර තිබුණේ අට්ටාලයක් මුදුනේ ය. ඒ වනවිට ද වයෝවෘද්ධ ඔහු ඒ රූපයේ නිවැරදිතාවය හඳුනා ගත්තේ කැමරාවට ඇස තැබීමෙන් පමණි.වර්තමානයේ භාවිතා වන මොනිටරයක් එකල නොතිබුණි. කැමරා ශිල්පී කේ. ඒ. ධර්මසිරිගේ ද දෙවන සහාය අධ්‍යක්ෂ රංජිත් රූපසිංහගේද වාරුවෙන් අට්ටාලයට ගොඩවැදුණු ලෙස්ටර් කැමරාවට ඇස තබා බැලීය. සිනමාව යනු අධ්‍යක්ෂවරයාගේ මාධ්‍ය බව ඔහු පෙන්වා දුන්නේ ය.ආචාර්ය ලෙස්ටර් ජේම්ස් පීරිස්ට නවදිල්ලි අන්තර්ජාතික සිනමා උළලේ යාවජීව සිනමා සම්මානය පිරිනැමූවේ 2000 වසරේදී යි. එම සම්මානය ඊට පෙර වසරේ පිරිනමා තිබුණේ ඉතාලි මහා සිනමාකරු බර්නාඩෝ බර්චෝලීචිටයි. මෙම අවස්ථා දෙකටම සහභාගි වීමේ භාග්‍ය මට හිමිවිණි.ආචාර්ය ලෙස්ටර්ට ඇති ජාත්‍යන්තර පිළිගැනීම කෙතරම් දැයි මා වටහා ගත්තේ එදායි. සම්මානය ලබා අවසන අප නැවතී සිටි අශෝක් හෝටලයට එන විට බරැති සම්මානය ඔසවාගෙන ඒමේ වගකීම පැවරුණේත් මා හටයි. එක් අතකින් ආචාර්ය ලෙස්ටර් අල්ලාගෙන අනෙක් අතින් සම්මානය ඔසවාගෙන මම එදා පැමිණියේ ලෙස්ටර්ට ලැබු සම්මානයේ ආඩම්බරයෙන් මගේ සිතද පුරවාගෙනයි.ඒ දිනවල නවදිල්ලියේ පැවැති සීතල පිළිබඳව සඳහන් වූයේ ඉතිහාසයේ වාර්තා වූ අධික සීත දේශගුණයකින් යුතු කාලයක් ලෙසයි. සීතල උසුලා ගැනීමට නොහැකිව මිනිසුන් මියගිය බව ද අසන්නට ලැබුණි.එහෙත් මේ සීතල පිළිබඳව ආචාර්ය ලෙස්ටර් නම් තුට්ටුවකට මායිම් කළේ නැත. සිනමා දැක්ම ආරම්භ වූයේ දිනපතා උදේ 9.30 ටයි. ඇතැම් කීර්තිමත් චිත්‍රපටයක් තිරගතවීමට නියමිතව තිබුණේ ඒ මොහොතේයි. චිත්‍රපට තබා මසුරන් දෙනවා කීවත් එකී කට්ට සීතලේ සිනමාහලට යනවාට වඩා හොඳට ගුලිවී නිදා ගැනීම යෙහෙකැයි අදින් 14 වසරකට පෙර තරුණයකුව සිටියදී ද හැඟුණ බවත් මම විශ්වාස කරමි.එහෙත් ඒ වනවිටත් අසු හැවිරිදි වියේ පසුවූ ආචාර්ය ලෙස්ටර් නම් තරුණයාට අදාළ හොඳ චිත්‍රපටය නැරැඹීමට එම දේශගුණ තත්ත්වය ගැටලුවක් වූයේ නැත. වසර 14කට පසු අදද චිත්‍රපට සම්බන්ධයෙන් ආචාර්ය ලෙස්ටර්ගේ උනන්දුව අතිවිශාලය. ලෝකයේ තැනෙන ඕනෑම චිත්‍රපටයක් පිළිබඳව ආචාර්ය ලෙස්ටර්ගේ මතකය නිරවුල් ය. අද වැඩිපුර සිනමාහලට ගොඩ නොවැදුණත් දිනපතාම පාහේ චිත්‍රපටයක් නැරැඹීමට ඔහු කැමැතිය. චිත්‍රපට පිළිබඳව පැය ගණනක් වුව කතා කිරීමටත් ඔහු කැමතිය.දිවිමඟ අවුරුදු 95ක් පසු කළද ආචාර්ය ලෙස්ටර්ගේ මතකය හා දැනුම දිනෙන් දින වර්ධනය වන්නකි. කෙනකුගේ ජීවිතයේ ඉතා සුළු සිදුවීමක් පවා ආචාර්ය ලෙස්ටර්ට දින වකවානු සහිතව මතකයි. වසර 60කට පමණ පෙර ඇතැම් චිත්‍රපට රූපරාමු මෙයට පැයකට පමණ පෙර නැරැඹූ චිත්‍රපටයක මෙන් පහසුවෙන් සිහිපත් කිරීමට ඔහුට හැකි ය. සිනමා සංරක්ෂණාගාරය පිළිබඳව මෙන්ම ඩිජිටල් තාක්ෂණය භාවිතය පිළිබඳවත් මුලින්ම සඳහන් කළේ ඔහුයි.මේ සියල්ල මෙන්ම අනුන්ගේ ජීවිතවලට වැදගත් ඇතැම් කරුණු ද ඔහුට මතකයි. ඉතා මෑත දිනෙක 14 වසරකට පෙර අතීතයක් ඔහු මාගේ දියණියට කියා දුන්නේය. “ඔයා දන්නවද ඔයාගේ තාත්තා අම්මාව එක්කගෙන එන දවසේ මම හිටියා”.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=f1404034</link>
    <topic/>
    <author>සටහන සමදරා ජයසිංහ</author>
    <content>ශ්‍රී ලාංකේය සිනමාවේ අද්විතීය සිනමාවේදියා වූ ලෙස්ටර් ජේම්ස් පීරිස්ගේ විශිෂ්ට සිනමා නිර්මාණ අතරින් නිධානය, අක්කරපහ, බැද්දේගම ඇතුළු නිර්මාණ කිහිපයකම ප්‍රධාන චරිත නිරූපණයෙ යෙදුණු හෙළ සිනමාවේ නිළි රැජින මාලිනී ෆොන්සේකා ආචාර්ය ලෙස්ටර් ‍පිළිබඳ තම හදවතේ උපන් කෘතවේදීත්වය පළකර සිටියේ මෙසේය.ආචාර්ය ලෙස්ටර් ජේම්ස් පීරිස් මහතාගේ 95 වැනි ජන්ම දිනය සමරන මේ මොහොතේ එතුමා වෙනුවෙන් මෙසේ කෘතගුණ සැලැකීමට හැකිවීම මා ලද භාග්‍යයක්. එතුමන් වැනි විශිෂ්ට සිනමාවේදියකු යටතේ සිනමා රංගනයේ යෙදීමට හැකිවීමත් ඒ හා සමානම භාග්‍යයක්. එතෙක් ලංකාවේ තිරගත වූ ඉන්දීය සිනමාවේ කොපි වෙනුවට රේඛාව හරහා සිංහල සිනමාවට අනන්‍යතාවක් එක්කිරීමට එතුමාට හැකි වුණා.‍ගම්පෙරළිය, යුගාන්තය, කලියුගය, සංදේශය, දෑස නිසා, අහසින් පොළොවට, නිධානය, අක්කර පහ ඇතුළු ඔහු නිර්මාණය කළ විශිෂ්ට නිර්මාණ ගොන්නෙන් චිත්‍රපට හයකට රංගනයෙන් එක්වන්න මට අවස්ථාව ලැබුණා. රේඛාව හරහා ගොඩනඟා ගත් විශිෂ්ට ප්‍රතිරූපය සමඟ ඔහු සිනමාවේ දැවැන්ත චරිතයක් බවට පත්වෙද්දී එතුමා විසින් නිර්මාණය කළ “අක්කර පහ” චිත්‍රපටයේ සහය නිළියක් ලෙස මම රංගනයේ යෙදුණා.එය මගේ සිනමා දිවිය තුළ මා ලැබූ සුවිශේෂී අවස්ථාව ලෙස සලකන්න පුළුවන්. එතැන් සිට ඔහු අධ්‍යක්ෂණය කළ සිනමා නිර්මාණ අතරින් අති විශිෂ්ට සිනමා නිර්මාණ කිහිපයකට සම්බන්ධ වෙන්න ලැබුණා. ආචාර්ය ලෙස්ටර් ඉතාම වෙනස් ගතිගුණවලින් හෙබි අයෙක්. වසර 50 ක් වූ මගේ සිනමා දිවියේ මා මෙතෙක් දුටු වෙනස්ම අධ්‍යක්ෂවරයා ලෙස ඔහුව හඳුන්වන්න කැමැතියි. ආචාර්ය ලෙස්ටර් සමඟ වැඩ කිරීම හරිම පහසුයි.රංගන ශිල්පියකුට හෝ ශිල්පිනියකට සිය නිරූපණය නිදහසේ, පීඩනයකින් තොරව ඉදිරිපත් කරන්න ඔහු සෑම විටම ඉඩ දුන්නා. අපි ෙනාදුටු අපේ නිර්මාණශීලීත්වය උකහාගෙන ඉතා සියුම්ව එය නිර්මාණයට එක්කර ගැනීමට ඔහුට තිබුණේ හරි අපූරු හැකියාවක්. ආචාර්ය ලෙස්ටර් ‍භාවිතා කළේ නිදහස් රංග වීදියක්. රංගන ශිල්පීන්ව නොතලා ඔවුන් තුළ ඇති රංගන හැකියාව එළියට ගන්න ඔහුට හැකි වුණා. එය හරියට මැණික් ගලක් සියුම්ව ඔප මට්ටම් කරනවා වගේ. එතුමාගේ චිත්‍රපට මෙතරම් සාර්ථක වීමේ රහසත් එයයි කියලා මම විශ්වාස කරනවා.ඉතාම සුහද, මිත්‍රශීලී අධ්‍යක්ෂවරයෙක් වගේම, ඒ ඒ චරිතයට ගැළැපෙන නිවැරැදිම නළුවා හෝ නිළිය යොදාගන්න වගේම ඒ චරිතයට අවශ්‍ය වෙනස සිදුකළ යුත්තේ කෙසේද යන්න වහා වටහා ගැනීමේ හැකියාවන් ඔහු තුළ තිබුණා. විශේෂයෙන් කැමරා කෝණ පිළිබඳ ඔහුට තිබූ දැනුම අති විශාලයි. ආචාර්ය ලෙස්ටර්ගේ නිධානය චිත්‍රපටයට මා එක්වීමත් අහම්බයක්. නිධානය චිත්‍රපටය ගොඩනැඟුණේ “පළිගැනීම” කියන කෙටි කතාව ආශ්‍රයෙන්.නිධානය ලබාගැනීමට නම් ඒ සඳහා බිලි දෙන කාන්තාවගේ මුහුණේ හා නිකටේ ලප තුනක් තිබිය යුතු බවට එහි සඳහන් වී තිබෙනවා. නිධානයේ අයිරින්ගේ චරිතයට මාව තෝරාගැනීමටත් ආචාර්ය ලෙස්ටර්ට එක් හේතුවක් වූයේ ස්වභාවිකව මගේ මුහුණේ එවැනි ලප තුනක් පිහිටා තිබීම. එය හරිම අහම්බයක්. චරිතයක් ගැන ඔහු කෙතරම් සිතුවාද යන්න එයින් පැහැදිලි වෙනවා. ශ්‍රී ලංකාවේ මෙතෙක් කෙරුණු හොඳම චිත්‍රපටය ලෙස අදටත් ආචාර්ය ලෙස්ටර්ගේ නිධානය විචාරකයන්ගේ ගෞරවයට පාත්‍ර වී තිබෙනවා.රංගන කාර්යයේදී එතුමා මා කෙරෙහි තබා තිබූ විශ්වාසය මාගේ සිනමා දිවියට ලැබූ විශාල ශක්තියක්. මානුෂීය ගුණාංග අතින් පිරිපුන් එවැනි අධ්‍යක්ෂවරයකු යටතේ රංගනයෙන් එක්වෙන්න ලැබීමේ අවස්ථාව මිල කළ නොහැකි තරම්.සිනමා සංරක්ෂණය පිළිබඳ එතුමාගේ තිබුණේ සිහිනයක්. ඒ සිහිනය සැබෑවක් කරන්න ඔහු බොහෝ උත්සාහ දැරුවා. සිනමා සංරක්ෂණය ගැන එතුමාගේ සිතට පිවි‍සියේ මා දන්නා හැටියට නිධානය චිත්‍රපට‍ෙය් දළ සේයා පට පිලිස්සුනාට පසුවයි.සිනමා සංරක්ෂණය හරහා නිර්මාණකරුවන්ගේ වටිනා නිර්මාණ මතු පරපුරට ප්‍රයෝජනවත් වන ලෙසට සංරක්ෂණය කර තැබිය යුතුයි කියන අදහසත් සමඟ එතුමා ඒ පිළිබඳ විවිධ තොරතුරු එක්රැස් කරන්න පටන් ගත්තා. වසර ගණනක් ඒ පිළිබඳ සොයන්න පටන් ගත්තා.පසුගිය දවසක එතුමා බැහැදකින්න මම ගිය අවස්ථාවේ සිනමා සංරක්ෂණය පිළිබඳ පළවූ පොතක් කියවමින් සිටින අයුරු මා දුටුවා. ඒ තරමට ඔහු ඒ පිළිබඳ උනන්දු වුණා.එදා හඳුනාගත් ආචාර්ය ලෙස්ටර් සිතින් අදත් තරුණයි. සිනමාව පිළිබඳ ඔහුගේ දැනුම එන්න එන්නම තරුණ වෙනවා. දැනුවත් වෙනවා. තමන් දැනුම ලබාගන්නවා වගේම අන් අයට ඒ දැනුම බෙදා දෙනවා. ඇත්තටම ලෙස්ටර් ජේම්ස් පීරිස් කියන්නේ අපේ දේශීය සිනමාවේ ආඩම්බරය. 95 වැනි වියට එළැඹුණත් එතුමාගේ සිනමා ඥානය තවමත් නොනැසී පවතිනවා. අලුත් පරම්පරාව එයින් ප්‍රයෝජනය ගත යුතුයි.ජාත්‍යන්තර ඇගැයීමට පාත්‍ර වූ සිනමාවේදියකු ලෙස එතුමාගේ ජන්ම දිනය අපි විතරක් නොවෙයි මුළු ලෝකයම දැනගන්න ඕනේ. ඒ වගේම එතුමා කලක් තිස්සේ දුටු සිනමා සංරක්ෂණය පිළිබඳ සිහිනය එතුමාගේ 95 වැනි ජන්ම දිනය සමරන මේ අවස්ථාවේ යථාර්ථයක් බවට පත්වීම අපට විශාල සතුටක්. එතුමාට නිදුක් නිරෝගී සුවයෙන් තව බොහෝ කලක් ආයු වළඳන්නට හැකි ෙව්වායි මම ඉත සිතින් සුබ පතමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=f1404035</link>
    <topic/>
    <author>නිලූෂා නිරංජලා ඡායාරූප සිරිපාල හල්වල</author>
    <content>ජාතික සිනමා, රූපවාහිනී ශබ්ද පට අධිලේඛනාගාරය ආචාර්ය ලෙස්ටර් ජේම්ස් පීරිස් නමින් නම් කිරීම 5දා පෙරවරුවේ සිදු කෙරෙන අතර ඒ නිමිත්තෙන් එතුමන්ගේ 'රේඛාව' සහ 'ගෝඩ් කිං' යන චිත්‍රපට ද්විත්වයේ ප්‍රතිසංස්කරණය කරන ලද හා ඊට පෙර දර්ශන සංසදනාත්මකව තිර ගත කෙරේ. ඉන්පසු එදින පස්වරුවේ ජාතික සිනමා සංරක්ෂණාගාරය පිහිටුවීම පිළිබඳ ආචාර්ය ලෙස්ටර් ජේම්ස් පීරිස් මහතාට දැනුම්දීම හා ඒ පිළිබඳ ප්‍රතිෂ්ඨාව ප්‍රදානය කිරීම එතුමන්ගේ නිවසේ දි රාජ්‍යතාන්ත්‍රික මට්ටමින් සිදු කෙරේ.'හොඳ හෝ නරක යැයි ලේබල් ගසා තිබුණ ද සිනමා කෘති විනාශ කර දැමිය නොහැක. මන්ද චිත්‍රපටය ද ජීවිතයක් බැවිණි. එය කාහට කෙලෙසක හෝ නැති කර දැමිය නොහැක්කේය. ඒවා පැවැත්මක් ඉල්ලා සිටින බැවිනි." මේ සිය නිර්මාණ තමාගේම දරුවන් යැයි ඇදහූ හෙළ සිනමාවේ පුරෝගාමී සිනමාකරුවාගේ අදහසය.නිර්මාණකරු කෙදිනක හෝ නැතිව ගිය ද ඔහුගේ නිර්මාණ සදාකාලයටම සුරැකිව තිබිය යුතු බව තදබල සේ ඇදහූ හේ ආචාර්ය ලෙස්ටර් ජේම්ස් පීරිස් සිනමාවේදියාණන්ය. දශක ගණනාවක් පුරා ඔහු දුටු සිහිනය අනිද්දා (05) සැබෑ වන්නේය. හෙළයේ මහා සිනමාකරුවාගේ එම සිහිනය අද සැබෑවන්නේය. හෙළයේ මහා සිනමාකරුවාගේ එම සිහිනය ඉටුකරමින් ජාතික වගකීමට උරදෙන ආයතනය ජාතික ලේඛනාරක්ෂක දෙපාර්තමේන්තුවයි. එහි මෙන්ම මෙම ව්‍යපෘතියේද නියාමකවරිය වන ආචාර්ය සරෝජා වෙත්තසිංහය.තම සිනමා පට අනාගත ප්‍රේක්ෂකාගාරය වෙනුවෙන් රැකගැනීම, එනම් සිනමා පට සංරක්ෂණය කිරීම සෑම සිනමාකරුවකුම අපේක්ෂා කරන්නකි. අපේ රටේ අග්‍රගණ්‍ය සිනමාවේදී ලෙස්ටර් ජේම්ස් පීරිස් මහතා ද සිනමා පට සංරක්ෂණය සම්බන්ධයෙන් ‍මහත් උනන්දුවකින් කටයුතු කළේය.ශ්‍රී ලංකාවේ දේශගුණික තත්ත්වයන් යටතේ සිනමා පටලයක ආයු කාලය කෙටිවීම පිළිබඳත්, ජාත්‍යන්තර ඇගැයීමට ලක්වූ නිර්මාණ විනාශවීමේ තර්ජනය පිළිබඳත් වටහා ගත් හෙතෙම 1957 දී සිනමා පට සංරක්ෂණය පිළිබඳ අදහසක් ප්‍රථම වරට මෙරට ජනතාවට ඉදිරිපත් කළේය. එදා මෙදාතුර කාලයේදී සිනමාපට සංරක්ෂණාගාරයක් ආරම්භ කිරීමේ අදහස ක්‍රියාත්මක තලයට ගෙන ඒමට හේ නොයෙක්වර උත්සාහ දැරීය. එබඳු සංරක්ෂණාගාරයක් ඇරැඹීම ඔහු තුළ පැවැති සිහිනයක් විය.එම සිහිනය තවදුරටත් සිහිනයක්ම නොවී සැබෑවක් බවට පත්වීමේ සතුටුදායක ප්‍රවෘත්තිය අපට අසන්නට ලැබෙන්නේ ලෙස්ටර් ජේම්ස් පීරිස් මහතාගේ 95 වැනි උපන් දිනයට සමගාමීවයි. අප්‍රේල් 05 වැනිදාට යෙදෙන එතුමාගේ ජන්ම දිනය නිමිත්තෙන් සිනමාපට සංරක්ෂණාගාරය ඇරැඹීමට ජාතික ලේඛනාරක්ෂක දෙපාර්තමේන්තුව කටයුතු යොදා ඇත. ජාතික චිත්‍රපට සංස්ථාවේත් සිනමාවට සම්බන්ධ තවත් පාර්ශ්වවලත් සහයෝගයෙන් මේ කටයුත්ත සිදු කෙරේ.ජාතික ලේඛනාගාර අධ්‍යක්ෂිකා ආචාර්ය සරෝජා වෙත්තසිංහ මහත්මිය, මේ නව ඇරැඹුමෙහි පසුබිම පිළිබඳ අදහස් දක්වමින් කියා සිටින්නේ මෙරට ජාතික අවශ්‍යතාවක් මෙමඟින් සම්පූර්ණ වන බවයි.“අපි ආරම්භ කිරීමට සැරසෙන්නේ චිත්‍රපට සංරක්ෂණාගාරයක් පමණක්ම නොවෙයි. එය ජාතික චිත්‍රපට, රූපවාහිනි සහ ශබ්දපට අධිලේඛනාගාරයක් (National Film Television and sound Archives) ලෙස හැඳින්වීම වඩාත් නිවැරැදියි.මෑතකදී පාර්ලිමේන්තු මන්ත්‍රිනි මාලිනී ෆොන්සේකා මහත්මියත් ජාතික උරුමයන් පිළිබඳ අමාත්‍ය ආචාර්ය ජගත් බාලසූරිය මහතාත් ජාතික චිත්‍රපට සංස්ථාවත් සමඟ පැවැති සාකච්ඡාවකදී චිත්‍රපට සංරක්ෂණාගාරයක අවශ්‍යතාව යළිත් සාකච්ඡාවට බඳුන් වුණා.ජනාධිපති මහින්ද රාජපක්ෂ මහතා වාර්ෂික අයවැය සාකච්ඡාවකදී මට උපදෙස් දී තිබුණා. චිත්‍රපට ආරක්ෂා කර ගැනීම සඳහා විශේෂයෙන් යමක් කළ යුතු බවට. ඒ අනුව අපේ ආයතනයේ දැනට තිබෙන ශ්‍රව්‍ය දෘෂ්‍ය අංශයේම කොටසක් ලෙස නව ගොඩනැගිල්ලක වැඩි ඉඩකඩක් චිත්‍රපට, රූපවාහිනි සහ ශබ්දපට අධිලේඛනාගාරය සඳහා වෙන්කොට තිබෙනවා. එහි උෂ්ණත්වය, සාපේක්ෂ ආර්ද්‍රතාව ආදි තත්ත්ව සිනමා පට සංරක්ෂණය සඳහා ගැළපෙන ආකාරයට විධිමත්ව පාලනය කොට තිබෙනවා.”ජාතික ලේඛනාරක්ෂක පනත අනුව සෑම රාජ්‍ය ආයතනයකම හා රාජ්‍ය අනුබද්ධ ආයතනයකම වැදගත් ලේඛන වසර 25 ක් ගතවීමෙන් ඉක්බිති ජාතික ලේඛනාරක්ෂක දෙපාර්තමේන්තුවට පැවරිය යුතුය. එම පනතෙහි දැක්වෙන “ලේඛනය” යන අර්ථ නිරූපණයට සියලුම තොරතුරු ඇතුළත් මාධ්‍ය (ගලේ කොටන ලද හැර) අයත් වෙයි. එබැවින් ඊට චිත්‍රපට, ශබ්ද පට, රූපවාහිනි පට ආදී සියල්ලම ඇතුළත්ය.ඒ අනුව ජාතික රූපවාහිනි සංස්ථාව, ජාතික ගුවන් විදුලිය සහ ජාතික චිත්‍රපට සංස්ථාව තමන් සතු චිත්‍රපට, රූපවාහිනි සහ ශබ්ද පට වසර 25 ක් ගතවීමෙන් පසු ජාතික ලේඛනාරක්ෂක දෙපාර්තමේන්තුවට පැවරිය යුතු වේ.මේ කටයුත්ත දැන් වඩාත් විධිමත්ව ක්‍රියාත්මක කිරීමට කටයුතු සලසා ඇති බවත්, ජාතික චිත්‍රපට සංස්ථාව විශේෂයෙන් චිත්‍රපට සුරක්ෂිත කිරීම සඳහා ලේඛනාරක්ෂක දෙපාර්තමේන්තුවට පැවැරීමට සුවිශේෂ ක්‍රමවේදයක් සලසමින් සිටින බවත් ආචාර්ය සරෝජා වෙත්තසිංහ මහත්මිය කියා සිටියාය. සෑම අංශයකම ලේඛන සංරක්ෂණය සම්බන්ධයෙන් පරිණත භාවයක් උසුලන ජාතික ලේඛනාරක්ෂක දෙපාර්තමේන්තුව චිත්‍රපට සංරක්ෂණය වෙනුවෙන් තමන් සතු ඒ ප්‍රවීණත්වය උපරිමයෙන් භාවිත කරනු ඇත. සරෝජා වෙත්තසිංහ මහත්මිය කියා සිටින්නේ ඊට සුවිශේෂී තාක්ෂණයක් භාවිත කරන බවයි.“ශ්‍රව්‍ය දෘෂ්‍ය ලේඛන සංරක්ෂණය කියන්නේ විශාල කටයුත්තක්. කඩදාසි ලේඛන සංරක්ෂණයට අදාළව භාවිත කරන ක්‍රමවේද ඊට වෙනස්. ඒවායේදී අදාළ වන ආචාරධර්මත් වෙනස්. කඩදාසි ලේඛනයක් නම් සමහර විට අපට ප්‍රතිසංස්කරණය කරන්න පුළුවන්. ඒත් ශ්‍රව්‍ය, දෘෂ්‍ය ලේඛන ප්‍රතිසංස්කරණය කිරීම ටිකක් අසීරු කටයුත්තක්. එසේ කරනවාට වඩා හොඳයි ඒ මාධ්‍යයේම වෙනත් පිටපතක් හදාගැනීම. එහෙම නැත්නම් වෙනත් මාධ්‍යයකට පිටපත් කිරීම වඩාත් හොඳයි.ඊට අදාළ වන වෙනස් ක්‍රමවේද, ආචාරධර්ම තිබෙනවා. ඒ වාගේම මේ සංරක්ෂණ කටයුත්තේදී ඊට අදාළ දේශගුණික තත්ත්ව හොඳින් පවත්වාගෙන යන්න ඕන. නිතර නඩත්තු කිරීම්, පරීක්ෂා කිරීම් අවශ්‍ය වෙනවා. ඒ වගේම පරීක්ෂා කරන, නරඹන යන්ත්‍ර නියම විධියට තිබෙන්නට ඕන. යම් විධියකින් යන්ත්‍රයේ දෝෂයක් ඇතිවු‍ණත් චිත්‍රපට ආදියට හානිවෙන්න පුළුවන්. ඒ නිසා සංරක්ෂණය කිරීමේ සුවිශේෂ ක්‍රමවේද අපි භාවිත කරනවා. ජාතික චිත්‍රපට සංස්ථාව අපට ඒ සඳහා පූර්ණ සහයෝගය ලබාදීමට ඉදිරිපත්ව සිටිනවා.”මෙවැනි තාක්ෂණයක් පවත්වාගෙන යෑම සඳහා වැයවන පිරිවැය විශාල වුවත් සිනමා සංරක්ෂණය සම්බන්ධ ජාතික අවශ්‍යතාව සමඟ සසඳන කල එය කෙසේ හෝ කළ යුතු කටයුත්තක්ව තිබේ.විශේෂයෙන් ලෙස්ටර් ජේම්ස් පීරිස් වැනි අග්‍රගණ්‍ය සිනමාවේදියකු මෙතෙක් කලක් මතුකර පෙන්වා දුන් ඒ අවශ්‍යතාව ඉටුකිරීමට අප කැපවිය යුතුය.ඒ අනුව අප්‍රේල් 5 වැනිදා උදෑසන ජාතික චිත්‍රපට, රූපවාහිනි සහ ශබ්දපට අධිලේඛණාගාරය සුබ මොහොතෙන් ඇරැඹෙනු ඇත. ඒ වෙනුවෙන් සුවිශේෂී උත්සවයක් පැවැත්වීමට ද නියමිතය. ලෙස්ටර් ජේම්ස් පීරිස් මහතාගේ ජන්ම දිනයට සමගාමීව පැවැත්වෙන මේ උත්සවයට ජනමාධ්‍ය අමාත්‍යාංශය සහ ජාතික චිත්‍රපට සංස්ථාව ද සුවිසෙස් දායකත්වයක් සපයන අතර සිනමා තොරතුරු ඇතුළත් ප්‍රදර්ශනයක් ද, දෙසුමක් ද පැවැත්වීමට සූදානම් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>03</day>
    </date>
    <link>http://www.dinamina.lk/2014/04/03/_art.asp?fn=f1404036</link>
    <topic/>
    <author>පරිවර්තනය නුවන් නයනජිත් කුමාර (ලෙස්ටර් විරචිත ලේඛන සංහිතා ග්‍රන්ථයෙන් උපුටා ගැනිණ.)</author>
    <content>සිනමා සංරක්ෂණය පිළිබඳ පුරෝගාමී මෙහෙවරක නිරතවෙමින් ඒ පිළිබඳ බරපතළ ලෙස පෙනීසිටි ආචාර්ය ලෙස්ටර් ජේම්ස් පීරිස් මීට දශක කිහිපයකට පෙර Arts magazine සඟරාවට ඉංග්‍රීසි බසින් ලිපියක් සම්පාදනය කළේය.The Need for a National Film Arhive හිසින් වූ එම ලිපිය 1957 වසරේ පළවූ අදාළ සඟරාවේ ඇතුළත්ව තිබිණි.මාධ්‍යවේදී නුවන් නයනජිත් කුමාර විසින් පරිවර්තනය කරන ලදුව ඔහු විසින් පළකරන ලද “ලෙස්ටර් විරචිත ලේඛන සංහිතා ග්‍රන්ථයේ මේ ලිපිය පළවිණි. එහි කොටසක් පමණක් උපුටා ගනිමින් අප මෙහි පළකරනුයේ ආචාර්ය ලෙස්ටර් ජේම්ස් පීරිස් එදා දුටු සිහිනය ඉටුවන මොහොතේ සතුට හා මේ මහා කලාකරුවාගේ මෙහෙවරට බුහුමන් පිණිසය.සිංහල චිත්‍රපටයේ සුබසාධනය හා සංවර්ධනය පිළිබඳ සැලකිලිමත් වූවෝ පවා ජාතික චිත්‍රපට සංරක්ෂණාගාරයක් පිහිටුවීමට පමා වූවා වැඩි යැයි සිතති. චිත්‍රපට සංරක්ෂණාගාරයක් පිහිටුවීමෙන් රැකගත යුතු තරමේ දෙයක් පසුගිය දස වසරෙහි (1947 – 1957) බිහි විණිදැයි යන සාධාරණ පැනය නැඟීමට ද ඇතැමුන්ට බැරිකමක් නොමැත. ප්‍රත්‍යක්ෂ කොටගත් සහජාසයෙන් මඩනා ලද අනාගත පරපුරක් මේවායෙහි තිබෙන මතුපිට ඔපය බැහැරකොට මේ සියල්ල රැකගැනීමට පෙ‍ලඹේ යැයි කොහෙත්ම සිතිය හැකිද?මේවා සත්‍ය වශයෙන්ම එම විෂයට අදාළව මතු විය හැකි පැනයන්ය. චිත්‍රපට සංරක්ෂණාගාරයක සැබෑ ‍වැදගත්කම මෑතකදී මා හට පසක් වන තෙක් මවිසින් ද මේ ප්‍රශ්න බොහෝ විට නඟන ලදී.ප්‍රංශයේ පැරිස් නගරයේ පිහිටි “සිනමැතකේ ප්‍රාන්කේ” (Cinematheque Francaise) නම් වූ සිනමා සංරක්ෂණාගාරය අද ලොව තිබෙන හොඳම සිනමා කෞතුකාගාරවලින් එකකි. එහි සිටි නිලධාරියකු මා කැඳවාගෙන ගොස් ඔවුන්ගේ කුඩා සිනමාහලකදී පෙන්වූ ඉතා පෞරාණික නිහඬ චිත්‍රපට පෙළ නැරැඹීමෙන් පසුව මෙතෙක් මා සිතූ දේහී වරද අවබෝධ විය. මෙම චිත්‍රපට බිහිවූයේ විවිධ අත්හදා බැලීම් ඔස්සේ චලන චිත්‍රයේ නව බස සොයා ගිය සමයකදීය.මේ ක්ෂේත්‍රයේ නව නිපදවීම් අනාවරණය වූයේ සමච්චලයෙන් හා අවමානයෙන් යුක්තවය. අවශේෂ කලාවන්හි රැකවලුන් විසින් සිනමාව අවර ගණයේ විනෝදාස්වාදය සපයන උපක්‍රමයක් ලෙස පෙන්වා දෙන ලදී. එහෙත් අරුමය නම් මෙකී රළු පරළු පැරැණි චිත්‍රපටවලට ලොව ශ්‍රේෂ්ඨ සිනමා සංරක්ෂණාගාරයන්හි උසස් තැනක වැජඹීමට හැකි වීමය.ඉතිහාසඥයන්ට, සමාජ විද්‍යාඥයන්ට හා විචාරකයන්ට මෙමඟින් සපුරාම අධ්‍යාපනික ආස්වාදයක් ලද හැකි වූ අතර වැදගත් දෙය නම් මේවා සංරක්ෂණය කිරීමේ වටිනාකම ඔවුන් වටහා ගැනීමය.මෙමඟින් අප උගත යුතු දේ පැහැදිලිය. සත්‍ය වශයෙන්ම චිත්‍රපට සංරක්ෂණය කිරීමේ වගකීම අනාගත පරපුරට පවරා අපට නිහඬව සිටිය හැකිද? අනෙක් අතට අනාගත පරපුරෙන් එය ඉටුවනු ඇතැයි අපට ස්ථිර ලෙස කිව නොහැකිය. පසුගිය දස වසරෙහි සිංහල චිත්‍රපට නිෂ්පාදනය දෙස ආපසු හැරී බැලුවහොත් චිත්‍රපට නාමයෙන් මෙරට බිහි වී ඇත්තේ අවර ගණයේ වල්පල් සමුදායකැයි ඒත්තු යනවා ඇත.මැදහත්ව විමසා බැලුවොත් අපගේ චිත්‍රපට රඟපෑම් කෙතරම් පැරැණි පන්නයෙන් හා අස්වාභාවික ගෘඪ ස්වරූපයෙන් යුක්තද? මෙරට චිත්‍රපටවල කථා කෙතරම් ළාමකද? එහි ඇතුළත් සංගීතය මොන තරම් මනසට පීඩා ගෙන දෙන කඨෝර බවකින් යුක්තද? එසේම හාස්‍යය කෙතරම් අසභ්‍යයද? කොටින්ම කිවහොත් මෙරට සිනමාවේ සමස්ත ව්‍යුහය කෙතරම් අප්‍රසන්න දැයි සිතීමෙහි වරදක් නැත.එහෙත් දේශීය සිනමාව පියවරක් හෝ ඉදිරියට තබන්නා වූ ද, හරවත් දෙයකට මඟ සකස් කරන්නා වූ ද දර්ශනයක්, රඟපෑමෙන් කොටසක්, එය වඩාත් ඔපලන ශිල්ප ක්‍රමයක් එහි තිබේදැයි කවුරු දනිත්ද? අවර ගණයේ නාට්‍යාතිශය දර්ශන තිබිය හැකි මුත් කිසිදු ප්‍රවෘත්ති චිත්‍රපටයක නොදක්නා ලැබෙන සත්‍යය අනාවරණය කෙරෙන, ජන ජීවිතයේ සිතුවිලි හා ආකල්ප රැගත් වාර්තාවක් එහි තිබිය හැකිය. එසේම මේවා චිත්‍රපට සංරක්ෂණාගාරයක නිත්‍ය ස්ථානයක් අත්පත්කොට ගන්නා අනර්ඝ දේවල් වීමට පිළිවන.මෙතැන් සිට වසර පනහක් ගත වූ කල්හි මේ යුගයේ චිත්‍රපට ප්‍රාථමිකයන්ගේ කාර්යයන් සේ සැලකෙතත් ඒවා අතරින් ඇතැම් චිත්‍රපට විද්‍යාර්ථින්ට සප‍්‍රයෝජනවත් විය හැකි අතරම ඉතිහාසඥයන්ට හා සමාජ විද්‍යාඥයන්ට අත්‍යවශ්‍ය සේවාවක් සලසා දෙන බැව් නිසැකය. අනෙක් අතට හුදෙක් ඓතිහාසික අගය පමණක් සලකා හෝ චිත්‍රපටයක් සංරක්ෂණයට ක්‍රියා නොකිරීම අතිශයින් සංවේගජනක තත්ත්වයකි.අපි මෑතකාලීන දෘෂ්ටාන්තයක් ගනිමු. යම් කලකට ඉහත ඉන්දියානු චිත්‍රපට කර්මාන්තය විසින් ඔවුන්ගේ කථානාද සිනමාවේ රිදී ජුබිලිය (25 වසර) සමරනු පිණිස උත්සවයක් සංවිධානය කරන ලදී. නමුත් ඔවුන්ගේ ප්‍රථම චිත්‍රපටයේ කිසිදු පිටපතක් කොතැනකින්වත් සොයාගත නොහැකි විය. මුළු රටෙහිම සෙවීමෙන් ද ඵලක් නොවූ හෙයින් අවසාන මොහොතේදී මුල් පිටපතෙහි දිරාපත් වූ පැරැණි කොටස් කිහිපයක් මෙකී උත්සවය උදෙසා ඉදිරිපත් කිරීමෙන් සෑහීමට පත් වීමට සිදුවිය.සිංහල වෘත්තාන්ත චිත්‍රපටයෙහි සංරක්ෂණය කිරීමට තරම් වටිනා කිසිම දෙයක් නැතැයි අපි මොහොතකට සිතමු. එසේ නම් විත්ති කථා හා වාර්තා චිත්‍රපට පිළිබඳ කවර කථා ද? සෑම දෙයක් පිළිබඳ සැක උපදවන සංශයවාදීන් පවා මේවා අතරින් ඇතැම් චිත්‍රපටවල පවතින අනගි වටිනාකම පිළිගන්නා බව මට සහතික කළ හැකිය.නිදර්ශනයක් ගෙන බැලුවහොත් ජාතියේ පියා වූ ඩී. එස්. සේනානායකයන්ගේ අවමංගල්‍යය, නව සමාජ යුගයක් කරා මෙහෙය වූ මහජන එක්සත් පෙරමුණෙහි මැතිවරණ ජයග්‍රහණය, බස් සේවාව ජන සතු කිරීම ආදී සුවිශේෂී අවස්ථාවන් විශ්වසනීය ලෙසින් වාර්තා කරනු ලැබුවේ රජයෙහිම කැමරා ශිල්පියෙකි. විධිමත් වූ ද, විද්‍යානුකූල වූ ද වැඩපිළිවෙළක් අනුව මෙහෙය වනු ලබන චිත්‍රපට කෞතුකාගාරයක් පිහිටුවාලීමට කටයුතු යෙදුවහොත් එමඟින් මේවා සියවස් ගණනාවක් සුරක්ෂිතව තබා ගත හැකි වේ.චිත්‍රපට සංරක්ෂණාගාරයක් අරභයා අතිශය වැදගත් එක් අංගයක් පිළිබඳ මෙතෙක් මම කරුණු ගෙන හැර පෑවෙමි. එනම් දේශීය චිත්‍රපට පිළිබඳ සප්‍රයෝජනවත් වූ ද, වටිනා වූ ද අංගය වන සංරක්ෂණ කාර්යය වේ. කෙසේ නමුත් ඒ හා සමානව වැදගත් වන්නා වූ ලංකාව බඳු රටකට අත්‍යවශ්‍ය වූ තවත් අංගයක් තිබේ. සංරක්ෂිත චිත්‍රපට වනාහී ජාතික වස්තුවක් මතු නොව ජාත්‍යන්තර වස්තුවක් ද වේ.කිසියම් රටකට සීමා වන චිත්‍රපට සේම ලෝකයේ ශ්‍රේෂ්ඨ සිනමා අධි කෘතීන් ද (Masterpieces) මෙමඟින් සුරක්ෂිත කෙරේ. අතක් දිගු කිරීමෙන් වුවත් ප්‍රකට පුස්තකාලයකින් ඕනෑම ජගත් සම්භාව්‍ය සාහිත්‍ය කෘතියක් ලබාගත හැකිය. එහෙත් අභාග්‍යයකට ලොව ශ්‍රේෂ්ඨ අධ්‍යක්ෂවරුන්ගේ සිනමා කෘතීන්හි පිටපත් එතරම් පහසුවෙන් ලබාගත හැකි නොහේ. චිත්‍රපට ණයට ලබාදීම හා චිත්‍රපට ප්‍රදර්ශනය කිරීම යන කාර්යයන් ද්වයම චිත්‍රපට කෞතුකාගාරයකින් ඉටුවන මෙහෙවරක් ලෙස සැලකෙන්නේ ‍එහෙයිනි...!සිනමා සංරක්ෂණය පිළිබඳ ඇල්මක් ඇති පුද්ගලයන් දැනටමත් සිනමාව පිළිබඳ නිශ්චල ඡායාරූප සහිත පුස්තකාල, ලේඛනගත දත්ත හා තොරතුරු එක්රැස් කිරීම ආරම්භ කොට තිබේ. මේවා සිනමා සංරක්ෂණාගාරයක කාර්යයන් අතර වැදගත් කොටසක් වන මුත් එපමණක් ප්‍රමාණවත් නැත.වායු සමනය කළ සුරක්ෂිත ස්ථානවල විද්‍යාත්මක ක්‍රමවේදයකට අනුව චිත්‍රපට සංරක්ෂණය කර තැබීම ද, චිත්‍රපට ණයට ලබා දෙන මධ්‍යම පුස්තකාලයක් ද, මුදල් ඉපැයීම සඳහා නොවන චිත්‍රපට ප්‍රදර්ශනාගාරයක් ද, දේශීය සිනමා කෞතුකාගාරයක අත්‍යවශ්‍ය අංගෝපාංග වේ. හොඳට හෝ නරකට හෝ මෙකල තිබෙන ඉතාම බලසම්පන්න මාධ්‍යය සිනමාව බැව් කවුරුත් අවිවාදයෙන් පිළි ගනිති. ඊට අදාළ මතිමතාන්තර පහළ කර ගැනීමෙන් ද ජන කලාවක ස්වභාවය ආරූඪ කර ගැනීමෙන් ද අවශේෂ සියලු විනෝදාස්වාද ක්‍රම අබිබවා නැඟී සිටින ලංකාවේ එකම විනෝදාස්වාද මාධ්‍යය ‍(මෙම ලිපිය ලියැවුණු 1957 වසර අනුව) චිත්‍රපටය බැව් නිරනුමානය.යොවුන් පරපුරෙහි මනෝභාවයන්, රුචි අරුචිකම් හා ආකල්ප හැඩගැස්වීමෙහිලා විශාල ශක්තියක් සිංහල සිනමාවට තිබෙන බවට කිසිවකුගේ සැකයක් නොමැත. මෙය මෙසේ සලකත් නම් චිත්‍රපට ප්‍රේක්ෂකයන්ගේ රසඥතාව දියුණු කිරීමටත් සිංහල චිත්‍රපටවල හා සිනමාකරුවන්ගේ ප්‍රමිතිය ඉහළ නැංවීමටත් මෙරට ඉතිහාසයේ චමත්කාරජනක වාර්තාවක් මතු පරපුරෙහි ප්‍රයෝජනය උදෙසා දායාද කිරීමටත් අවංක චේතනාවෙන් පසුවන සියල්ලන්ම අඩු තරමෙන් ලංකාවේ දේශීය සිනමා සංරක්ෂණාගාරයක් පිහිටුවීමේ ශක්‍යතාව විමර්ශනය කළ යුතු වේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404041</link>
    <topic>යුද්ධයෙන් අවතැන් වූ 98%ක් මුල් ගම්බිම්වල පදිංචි කරලා</topic>
    <author>නුවන් කොඩිකාර මුලතිව් සිට</author>
    <content>යුද්ධය නිසා අවතැන් වු උතුරු නැඟෙනහිර ජනතාවගෙන් සියයට 98ක් මේ වන විට ඔවුන්ගේ මුල්ගම්වල පදිංචිකර අවසන් කර ඇතැයි රාජ්‍ය හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පැවැසීය.එහෙත් නොවැළැක්විය හේතූන් නිසා සුළු පිරිසක් ඔවුන්ගේ මුල් ගම්වල පදිංචි කිරීමට නොහැකි වී ඇති බවත් එහෙත් ඔවුන්ට ද ඊට ආසන්න ප්‍රදේශවල මුල්බිම් ප්‍රමාණයම ලබා දිමට පියවර ගෙන ඇති බවත් හෙතෙම කීවේය. යළි පදිංචි කරනු ලැබූ සෑම පවුලකටම අක්කර කාලක භූමි භාගයක්, රුපියල් තුන්ලක්ෂ හැත්තෑ පන්දහසක වටිනාකමින් යුතු නව නිවසක්, ඊට අවශ්‍ය උපකරණ හා ජීවන තත්ත්වය නඟා සිටුවීමට අවශ්‍ය සහය හා වගා කිරීම සඳහා කුඹුරක් ලබාදීමටද කටයුතු කර ඇති බවද ඒ මහතා ප්‍රකාශ කෙළේය.නැවත පදිංචිකිරීමේ අමාත්‍යාංශයේ අරමුදලින් හා යුද හමුදා ශ්‍රම දායකත්වයෙන් මුලතිව් කේප්පිලව් ප්‍රදේශයේ ඉදිකළ නිවාස 101 ක් ජනතාව අතර බෙදාදීමේ හා තෙවන අදිරිය සඳහා නිවාස 66 ක් ඉදිකිරිමට මුල්ගල් තැබීමේ අවස්ථාවට ඊයේ (03) සහභාගිවෙමින් ගෝඨාභය රාජපක්ෂ මහතා එසේ කියා සිටියේය.මෙම ප්‍රදේශවල නැවත පදිංචිකිරීම් සිදු කිරීමේදි යම් පුද්ගයකුට ගැටලුවක් ඇති වී ඇත්නම් ඒ පිළිබඳ සොයාබලා ඊට කඩිනම් විසදුම් ලබාදීමට රාජ්‍ය නිලධාරීන් පියවර ගතයුතු බවත් එසේ නොමැතිව යම් යම් නීති රීති පෙන්වා ඉන් මඟහැරීම් නොකරන්නැයි හෙතෙම නිලධාරීන්ගෙන් ඉල්ලා සිටියේය.මහජනතාවගෙන් පඩි ගන්නා වු රාජ්‍ය සේවකයින් මහජනතාවගේ ප්‍රශ්නවලට ඇහුම්කම් ඊට අවශ්‍ය විසදුම් කඩිනමින් ලබාදීමේ වගකීමක් හා යුතුකමක් තිබෙන බව පැවැසු ලේකම්වරයා යළි පදිංචිකිරීමේ පවුලකට ඉඩම් කැබැල්ලක් හා නිවසක් ලබාදීමේ ජනාධිපතිතුමාගේ සංකල්පය සාක්ෂාත් කරගැනීමට ඒ මඟින් හැකිවනු ඇති බව පැවැසීය.දශක තුනත් පුරා පැවැති යුද්ධය අවසන් කිරීමෙන් පසුව වුවද හමුදා කඳවුරු ස්ථාපිත කර තිබෙන්නේ යළි එවැනි හෙවනැළි වැලක්වීමට බවත් ඊට සහය ලබාදී ත්‍රිවිද හමුදාව සහ පොලිසිය සමඟ සහයෝගයෙන් කටයතු කරන ලෙසත් ගෝඨාභය රාජපක්ෂ මහතා ඉල්ලා සිටියේය.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම්වරයා මෙසේද කියා සිටියේය.යුද්ධය අවසන් කර සාමය උදාකරදීමෙන් අනතුරුව අවතැන් වු සෑම පවුලකටම ඔවුන්ගේ මුල්ගම්වල පදිංචිකර නව නිවසක් ලබාදීම ජනාධිපතිතුමන්ගේ අභිලාෂය වී තිබුනා. එහි ප්‍රතිඵලයක් ලෙස මේ වන විට උතුරු නැගෙනහිර ප්‍රදේශවල සියයට 98 යළි පදිංචිකිරීමට හැකිවී තිබෙනවා. මුලතිව් දිස්ත්‍රික් ලේකම්වරයා එතුමන්ගේ කතාවේදි සඳහන් කර පරිදි මේ වන විට පළමු අදියරේ නව නිවාස 50 ක්, දෙවන අදියරේ නිවාස 101 ක් තනා ජනතාවට බාරදෙන්න හැකිවුනා. ඒ වගේම තුන්වන අදියර ලෙස අද නිවාස 66 ක් ඉදිකිරීම සඳහා මුල්ගල තැබීම සිදුකළා.නිවසක් හිමිවුන අය වගේම ඊට හිමිකම් කිවයුතු පිරිසක් මේ අතර සිටිනවා. ඒ අයට අවශ්‍ය නිවාස තනාදෙන්න මුදල් මෙන්ම රජයේ අනුමැතිය ලැබී තිබෙනවා. එම නිසා මේ ප්‍රදේශයේ සිටින නිලධාරීන්ට වගකීමක් තිබෙනවා ඒ ගැන සොයාබලා ඉක්මනින් ඒ කටයුතු නිමකර දෙන්න.ත්‍රස්තවාදය නිසා දුක්වින්ද, බැටකාපු අය මෙන්ම එම තත්ත්වය නිසා නොමඟ ගිය පිරිස්වල දෙමාපියන් මෙහි සිටිනවා. මම ඒ අයගෙන් ඉල්ලා සිටිනවා ඒ අතීතය අමතකර ශ්‍රී ලාංකිකයන් ලෙස එක්ව ජීවත් වෙන්න කියළා. මේ ප්‍රදේශයේ හමුදාව ඉන්න නිසා ආරක්ෂාව වගේම ආර්ථික වශයෙනුත් දියුනුවක් ලබාගන්න ප්‍රදේශයේ ජනතාවට හැකිව තිබෙනවා. ඒ වගේම ඔබේ දරුවන්ට රැකියා ලබාදෙන්න, ආර්ථිකය ගොඩනංවා ගැනීමට ශක්තිය ලබාදෙන් රජයක් ලෙස අප කටයුතු කරමින් සිටිනවා. හමුදාව සිටීම නිසා එවැනි දේ කිරීමට තවක් වී ති ශක්තියක් ලැබෙනවා.ජනාධිපතිතුමා ගැන රජය හා හමුදාවන් ගැන විශ්වාසය ඇතිව කටයතු කරන්න කියා ජනතාවගෙන් මා ඉල්ලා සිටිනවා. එසේ කටයුතු කළහොත් අපි සියළුදෙනාට හොඳ මිත්‍රයන් සේ සහයෝගයෙන් වැඩකළ හැකියි. මම ඉපදුනේ දකුණු පළාතේ හම්බන්තොට දිස්ත්‍රික්කයේ. ජනාධිපතිතුමත් එම දිස්ත්‍රික්කයේමයි. අපේ දිස්ත්‍රික්කයෙත් සිංහල, දෙමළ හා මුස්ලිම් ජනතාව සහයෝගයෙන් ජීවත්වෙනවා. කොළඹ නගරයෙත් එහෙමයි. ඕනෑම කෙනෙකුට රටේ ඕනෑම තැනක ජීවත් වීමේ අයිතිය තිබෙනවා. අවුරුදු 30 ක් පුරා තිබුන යුද්ධය නිසා විවිධ මත භේද තිබුනා. නමුත් අද වන විට ඒ තත්ත්වය සහමුලින් වෙනස් වී තිබෙනවා. භාෂාවලින් වෙනස් වුනාට අපි සියළුදෙනාම ශ්‍රී ලාංකිකයෝ. සෑම දරුවෙකුටම භාෂා තුනක් උගන්වන්න ජනාධිපතිතුමන් උපදෙස් දී තිබෙනවා. ඒ වගේම ත්‍රිවිද හමුදාවන්ට සහ පොලිසියට දෙමළ භාෂාවන් උගන්වන්න කටයුතු කරමින් සිටිනවා.එවිට බොහෝ ප්‍රශ්නවලට විසඳුම් ලබාගැනිමට හැකිවනු ඇතැයි විශ්වාස කරනවා.යුද හමුදාපති ලුතිතන් ජනරාල් දයා රත්නායක, මුලතිව් ආරක්ෂක සේවා අඥාපති මේජර් ජනරාල් ජගත් ඩයස්, මුලතිව් දිස්ත්‍රික් ලේකම් එන්.වේදනායගම් 59 වැනි සේනාංකාධිපති මේජර් ජනරාල් ඉසෙඩ්. වික්‍රමරත්න මහත්වරුන් ඇතුලු ත්‍රිවිධ හමුදා හා පොලිස් ජ්‍යෙෂ්ඨ නිලධාරීහු රැසක් එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404042</link>
    <topic>විවෘත ආර්ථිකය ගොඩනැඟුනේ ගහ කොළට ඇසිඩ් වැසි වස්සවමින්</topic>
    <author># ධනුෂ්ක ගොඩකුඹුර සහ කිත්සිරි වනසිංහ, නිලූකා. ඩී. තිලකරත්න, අමිල ප්‍රභාත් වනසිංහ රඹෑව සිට.</author>
    <content>ගහ කොළ, සතාසීපාවාට අනුකම්පාවක් නොතිබූ විවෘත ආර්ථිකය ගොඩනැඟුවේ ගහ කොළට ඇසිඩ් වර්ෂා වස්සවමින් බව ජනාධිපති මහින්ද රාජපක්ෂ මහතා අවධාරණය කළේය.ඒ හේතුවෙන් වැව් බැඳි රටේ යෝධ බල යෝධ වීර්යය තිබුණු ජනතාව වකුගඩු රෝගීන් වූ බවද වත්මන් රජයේ උත්සාහය එම තත්ත්වය ආපසු හැරවීම බවද ඒ මහතා සඳහන් කළේය.කුමන අභියෝග පැමිණියත් අප මාතෘ භූමිය ලත් ජයග්‍රහණය ආපසු හැරවීමට ඉඩ නොතබන බව සඳහන් කරන ජනාධිපතිවරයා මේ රටේ ජනතාව ස්වාධීනව ගොඩනැඟෙනු දැකීමට අකමැති ඇතැම් රටවල් අප ලත් ජයග්‍රහණ ආපසු හැරවීමට උත්සාහ කරන බවද රට ඉදිරියට ගෙන යනවිට යම් යම් අභියෝග පැමිණියත් ආපස්සට යාමට තමා සූදානම් නොමැති බවද ජනපතිවරයා පැවසීය.ඇතැම් රටවල් අපට හදවතින්ම උපකාර කරන අතර තවත් පිරිසක් අපේ ගමන ආපසු හැරීමට කටයුතු කරන බව පෙන්වා දුන් ජනාධිපතිවරයා යුද්ධයේ දී සිදුවූයේත් මෙයම බවත් අපේ සම්ප්‍රදායන් ආරක්ෂා කිරීම අසීරු කාර්යයක් වුවත් ඒ අභියෝගය අප ජය ගත යුතු බවත් කීය. ජනාධිපති මහින්ද රාජපක්ෂ මහතා මේ අදහස් පළ කළේ කාලික වකුගඩු රෝග නිවාරණ ව්‍යාපෘතිය යටතේ පාසල් දරුවන්ට පානීය ජලය සැපයීමේ ජාතික වැඩසටහනේ සමාරම්භක උළෙලට රඹෑව මහා විද්‍යාලයේ දී ඊයේ (3) එක්වෙමිනි.මේ යටතේ අනුරාධපුර දිස්ත්‍රික්කයේ තෝරා ගත් පාසල් 50කට සෞඛ්‍යාරක්ෂිත ජල පවිත්‍ර ඒකක ජනාධිපතිවරයාගේ අතින් ප්‍රදානය කෙරණු අතර ඒ සඳහා වැය කර ඇති මුදල රුපියල් මිලියන 14කි.ජපාන සහයෝගිතා ඒජන්සියේ ආධාර යටතේ පිරිනැමුණු ජල බවුසර් 11ක් අනුරාධපුරයේ ප්‍රාදේශීය ලේකම් කොට්ඨාස වෙත බෙදා දීම සඳහා ජනාධිපතිවරයාගේ අතින් ජල සම්පාදන හා ජලාපවාහන මණ්ඩලය වෙත බාර කෙරිණි.රට පුරා පාසල්වල මහින්දෝදය තාක්ෂණ විද්‍යාගාර දහසක් ඉදිකිරීමේ වැඩපිළිවෙළ යටතේ මැදවච්චිය ආසනයේ ඉදිකෙරුණු ප්‍රථම විද්‍යාගාරය වශයෙන් රඹෑව මහා විද්‍යාලයේ මහින්දෝදය තාක්ෂණ විද්‍යාගාරය ද ජනාධිපතිවරයාගේ අතින් සිසු අයිතියට පවරා දෙනු ලැබිණි.එම අවස්ථාවට එක්ව සිටි සිසුන් හා මවුපියන් අමතමින් ජනාධිපතිවරයා ප්‍රකාශ කළේ ලෝකය ජය ගත හැකි දරු පරපුරක් බිහි කිරීමට අවස්ථාව ලැබී ඇත්තේ බියෙන් සැකෙන් තොරව ජීවත් විය හැකි සමාජයක් නිර්මාණය කරන්නට රජයට හැකි වූ නිසා බවයි.අද මේ රටේ ජනතාවට බියෙන් සැකෙන් තොරව ජීවත් වන්නට, දරුවන්ට අධ්‍යාපනය ලබන්නට පමණක් නොව ආගම් අදහන්නටත් නිදහස තිබෙන බව පැවසූ ජනාධිපතිවරයා ඒ නිදහස නිසා දරුවන්ට තමන්ගේ දස්කම් විස්කම් දක්වන්නට අවස්ථාවට උදා වී තිබෙන බවත් ප්‍රකාශ කළේය.ඡන්දයෙන් පැරුදුණු විපක්ෂය දැන් විවිධ ගණන් පෙන්වමින් දිනුවා සේ සිටින්නට උත්සාහ කරමින් සිටින බවත් පැරදුණත් දිනුම් කියා සිතන එම අදහස රටක් ජාතියක් වශයෙන් ඉතා යහපත් සිතුවිල්ලක් බවත් පැවසීය.උතුරු මැද පළාත් ආණ්ඩුකාර කරුණාරත්න දිවුල්ගනේ, මහ ඇමැති එස්. එම්. රංජිත් සමරකෝන්, ඇමැතිවරුන් වන තිස්ස කරල්ලියැද්ද, එස්. එම්. චන්ද්‍රසේන, දුමින්ද දිසානායක, නියෝජ්‍ය ඇමැතිවරුන් වන ඩබ්ලිව්. බී. ඒකනායක, වීරකුමාර දිසානායක, පාර්ලිමේන්තු මන්ත්‍රී රොෂාන් රණසිංහ, පළාත් ඇමැතිවරුන් වන කේ. එච්. නන්දසේන, එච්. බී. සේමසිංහ මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404043</link>
    <topic>ඉන්දියාවේ පන්සල්වලට පඬුරු ඉන්දීය මුදල්වලින් දමන්න</topic>
    <author>මහින්ද අලුත්ගෙදර</author>
    <content>බෞද්ධ සිද්ධස්ථාන වැඳපුදා ගැනීමට ඉන්දියාව බලා යන ශ්‍රී ලාංකික බැතිමතුන් එම සිද්ධස්ථාන වලට දැමීම සඳහා ශ්‍රී ලංකා මුදල් වෙනුවට ඉන්දීය මුදල් රැගෙන යන ලෙස ශ්‍රී ලංකා මහා බැංකුව බැතිමතුන්ගෙන් ඉල්ලීමක් කරයි.බැතිමතුන් රැගෙන යන මුදල් ශ්‍රී ලංකා වාණිජ ආයතනයක් මගින් ඩොලර් ලෙස මාරුකර ගැනීමෙන් අනතුරුව නැවත ඉන්දියාවේ දී ඉන්දීය මුදල් ලෙස ලබාගෙන ඒ ඒ සිද්ධස්ථාන වෙත රැගෙන යන ලෙස ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා පවසයි.එමගින් ශ්‍රී ලංකාවේ කාසි වෙනත් රටවල සිද්ධස්ථානවල එකතු වීමක් සිදුනොවන බව රයේ කාසි හිඟයක් ඇති නොවන බවද මහ බැකුවේ අධිපතිවරයා පෙන්වා දෙයි.එමෙන්ම මේ හේතුව නිසා ශ්‍රී ලංකාවේ සංසරණය වන කාසි හිඟ වීමක් සිදු නොවන බවද සඳහන් කරන අජිත් නිවාඩ් කබ්රාල් මහතා බැතිමතුන් ඉන්දියාවේ සිද්ධස්ථානවලට රැගෙන යන කාසිවලින් විශාල ප්‍රමාණයක් මේ වනවිට එම සිද්ධස්ථානවල එකතුවී තිබෙන බවට අනාවරණය කරගෙන තිබෙන බවද කියා සිටී.එමනිසා මෙලෙස ඉන්දීය මුදල් රැගෙන යාමෙන් එම රටට මෙන්ම මෙරටට ද ඒ සම්බන්ධයෙන් මතුවන ගැටළුකාරී තත්ත්වයන් මගගහරවා ගත හැකි බවද ශ්‍රී ලංකා මහ බැංකුවේ අධිපතිවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404044</link>
    <topic>ශ්‍රී ලංකාව-සිංගප්පූරුව අතර අවබෝධතා ගිවිසුමකට අස්සන්</topic>
    <author>මහින්ද අලුත්ගෙදර</author>
    <content>දීර්ඝ කාලයක සිට පවතින ද්වීපාර්ශවික සහයෝඟීතාවය තව දුරටත් ශක්තිමත් කරමින් ක්ෂේත්‍ර රැසක් සම්බන්ධයෙන් ශ්‍රී ලංකාව සහ සිංගප්පූරුව අවබෝධතා ගිවිසුමකට අස්සන් තබයි. දෙරටට වැදගත්වන ක්ෂේත්‍ර රැසක් මේ අවබෝධතා ගිවිසුම හරහා ආවරණය කෙරෙන අතර එය ශ්‍රී ලංකාවේ ලක්ෂ්මන් කදිරගාමර් ජාත්‍යන්තර අධ්‍යයන ආයතනය සහ සිංගප්පූරුවේ දකුණු ආසියානු අධ්‍යයන ආයතනය අතර ඇති කර ගෙන තිබේ.මේ ගිවිසුමට අස්සන් තැබීම ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් සහ සිංගප්පූරුවේ විදේශ කටයුතු ඇමැති කේ.ෂන්මුගම් මහත්වරුන් ඉදිරියේ කොළඹ දී ඊයේ (3) සිදුකෙරුණු අතර ලක්ෂ්මන් කදිරගාමර් ජාත්‍යන්තර අධ්‍යයන ආයතනයේ විධායක අධ්‍යක්ෂ අසංග අබේගුණසේකර සහ දකුණු ආසියානු අධ්‍යයන ආයතනයේ අධ්‍යක්ෂ මහාචාර්ය ටැන් තායි යන්ග් මහත්වරුන් ඒ සඳහා අත්සන් කළහ.ශ්‍රී ලංකාව සහ සිංගප්පූරුව අතර මේ වනවිට පවතින ද්වීපාර්ශවීය සහයෝගීතාව තව දුරටත් ශක්තිමත් කරමින් ක්ෂේත්‍ර රැසක් සම්බන්ධයෙන් විශේෂ අවධානය යොමුකර තිබෙන අතර දකුණු ආසියාව, අග්නිදිග ආසියාව සහ ශ්‍රී ලංකාව අතර වඩා අවබෝධාත්මක සබඳතාවකට ඉවහල් වන ක්‍රියාවලීන් සඳහා සහාය දැක්වීම මෙන්ම රාජ්‍යතාන්ත්‍රික, සංස්කෘතික, ආර්ථික, වෙළෙඳ, අධ්‍යාපනික, අන්තර්ජාතික සබඳතා, විද්‍යා, සන්නිවේදන හා මාධ්‍ය අංශයන්හි වැදගත් පුද්ගලයන්ගේ සංචාරමය හුවමාරු කටයුතු ප්‍රවර්ධනය හා ආධාර කිරීම ඊට අයත් වෙයි.ඊට අමතරව අන්‍යෝන්‍ය වශයෙන් වැදගත්වන ගෝලීය හා කලාපීය ප්‍රශ්න සම්බන්ධයෙන් ද්වීපාර්ශවිය සම්මන්ත්‍රණ, සාකච්ඡා සඳහා සම අනුග්‍රහය දැක්වීම, දෙපාර්ශවයෙන්ම විවිධ ප්‍රකාශන වියදමකින් තොරව හුවමාරුකර ගැනීම, එක් එක් ආයතනවල වෙබ් අඩවි අතර සබඳතා තහවුරු කිරීම මෙන්ම දෙපාර්ශවයේ එකඟතාවය ඇතිව විවිධ ක්ෂේත්‍රයන්හි සබඳතා ගොඩනඟා ගැනීමද ඒ අතර වෙයි.දකුණු ආසියානු ආයතනය මීට පෙර ලෝකයේ රටවල් 30ක් සමඟ මෙවැනි අවබෝධතා ගිවිසුම් වෙනුවෙන් අත්සන්කර තිබෙන අතර ශ්‍රී ලංකාව සමඟ නව ගිවිසුමක් ඇතිකර ගැනීමත් සමඟ ඒ ඒ ක්ෂේත්‍රයන්හි සබඳතා පවත්වාගෙන යාම වඩා යහපත් වනු ඇත.දකුණු ආසියානු අධ්‍යයන ආයතනයේ සභාපති හා තානාපති ගෝපිනාදන් පිල්ලෙයි, විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා, ශ්‍රී ලංකා මානව හිමිකම් කොමිෂන් සභාවේ කොමසාරිස් ආචාර්ය ප්‍රතිභා මහානාමහේවා මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404045</link>
    <topic>ශ්‍රී ලාංකික ඩයස්පෝරාව විශ්ව කෝෂය එළි දකියි</topic>
    <author>මහින්ද අලුත්ගෙදර</author>
    <content>විදෙස් රටවල සේවය කරන මෙන්ම වාසය කරන ශ්‍රී ලාංකික ඩයස්පෝරාව සම්බන්ධ විශ්ව කෝෂය (The Encyclopedia of the Sri Lankan Diaspora) එළි දැක්වෙයි. ලෝකයේ විවිධ රටවල වෙසෙන සහ සේවය කරන ශ්‍රී ලාංකිකයන් සම්බන්ධයෙන් සදම්පාදිත මෙම විශ්ව කෝෂය එළිදැක්වීමේ උළෙල විදේශ කටයුතු ඇමැති මහාචාර්ය ජී.එල් පීරිස් සහ සිංගප්පූරු විදේශ කටයුතු හා නීති කටයුතු පිළිබඳ ඇමැති කේ. ෂන්මුගම් මහත්වරුන්ගේ ප්‍රධානත්වයෙන් කොළඹ දී ඊයේ (3) සිදුකෙරිණි.ශ්‍රී ලංකාව යටත් විජිත සමය, පශ්චාත් යටත් විජිත සමය හා තත්කාලීන කාල පරිච්ඡේදයන්හිදී සිංහල, දෙමල, මුස්ලිම්, ක්‍රිස්තියානි සහ බර්ගර් ජනතාව විදේශයන්හි ජීවත්වීමට හා රැකියාවන් සිදුකිරීමට යාම සම්බන්ධයෙන් ඇතිව තිබෙන වර්ධනයන් සම්බන්ධයෙන් මේ විශ්ව කෝෂය මගින් විග්‍රහ කරයි.දකුණු ආසියානු අධ්‍යයන ආයතනය මඟින් මෙය සම්බන්ධීකරණය කරන අතර එය Editions Didier Millet නැමැති ආයතනය මඟින් ප්‍රකාශයට පත්කර තිබෙන බව විදේශ කටයුතු අමාත්‍යාංශය පවසයි. පිටු 200කින් සමන්විත The Encyclopedia of the Sri Lankan Diaspora විශ්ව කෝෂය වෙනුවෙන් ලොව පුරා පුද්ගලයින් 50 දෙනෙකුගේ දායකත්වය ලබාගෙන තිබෙන අතර එය සෑම පුරවැසියෙකුටම එකසේ වැදගත් වන ලෙස සම්පාදනය කර තිබේ.මේ වෙනුවෙන් දීර්ඝ ලිපි (වචන 4,000 - 6,000) සහ කෙටි ලිපි (වචන 250 - 750) සපයා තිබෙන අතර සය දෙනෙකුගෙන් යුතු අන්තර්ජාතික උපදේශන මණ්ඩලයක් විසින් මේ සඳහා මාර්ගෝපදේශනය සපයා ඇත. ප්‍රවීන විද්වත් මණ්ඩලයක් ඒ වෙනුවෙන් තෝරාගෙන තිබෙන අතර මහාචාර්ය අරුල්කුමාරන් සබාරත්නම්, මහාචාර්ය ඩේවිඩ් ද ක්‍රෙට්සර්, ජේ.වයි පිල්ලේ, ආචාර්ය රසීන් සැලේ, මහාචාර්ය පැට්‍රික් මෙන්ඩිස් සහ මහාචාර්ය වී නවරත්නම් මහත්වරු ඊට අයත් වෙති.මෙය කොටස් දෙකකින් සමන්විත වන අතර එහි පළමුවැනි කොටස ශ්‍රී ලාංකීය අන්තර්ගතය වෙයි. එහිදී පූර්ව යටත් විජිතවාදී, යටත් විජිත යුගය, පශ්චාත් යටත් විජිත යුගය ආදී කාල පරිච්ඡේදයන්හිදී ශ්‍රී ලංකාවේ ඇතිවූ වර්ධනයන් හා එයින් ශ්‍රී ලංකාවේ ආර්ථික, දේශපාලනික, සමාජ, සංස්කෘතිය ආදියට ඇතිවූ බලපෑම සම්බන්ධයෙන් පුළුල් වශයෙන් සාකච්ඡාකර තිබේ.මේ අතර ශ්‍රී ලාංකික ඩයස්පෝරාවේ ආහාර ක්‍රම, සාහිත්‍යය, ආගමික ක්‍රම, ව්‍යාපාර කටයුතු ආදී ලිපි කිහිපයක්ද අන්තර්ගත කර තිබෙන අතර එහි දෙවැනි කොටස විවිධ රටවල් පදනම් කරගත් සිද්ධි අධ්‍යයනයන් දක්වා ඇත. ඒ අනුව ආසියාව, ඕස්ට්‍රෙල්ෂියාව, යුරෝපය හා උතුරු ඇමෙරිකාවේ සිටින ශ්‍රී ලාංකීය ප්‍රජාවගේ සැකැස්ම හා වර්ධනය සම්බන්ධයෙන් අවධානය යොමු කරයි.ඒ ඒ රටවල සේවය කරන සහ වාසය කරන ශ්‍රී ලාංකික ප්‍රජාවගේ ඉතිහාසය, සත්කාරක රට සමඟ පවත්නා සබඳතාව, ප්‍රමුඛ පුද්ගලයන්ගේ ජයග්‍රහණ, මවුබිමට ඇති දායකත්වය ආදිය සම්බන්ධයෙන් ද විශේෂයෙන් සඳහන්කර තිබේ.The Encyclopedia of the Sri Lankan Diaspora විශ්ව කෝෂය එළිදැක්වීමේ අවස්ථාවට දකුණු ආසියානු අධ්‍යයන ආයතනයේ සභාපති හා තානාපති ගෝපිනාදන් පිල්ලෙයි, අධ්‍යක්ෂ මහාචාර්ය ටැන් තායි යන්ග්, විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා, ශ්‍රී ලංකා මානව හිමිකම් කොමිෂන් සභාවේ කොමසාරිස් ආචාර්ය ප්‍රතිභා මහානාමහේවා, ලක්ෂ්මන් කදිරගාමර් ජාත්‍යන්තර අධ්‍යයන ආයතනයේ විධායක අධ්‍යක්ෂ අසංග අබේගුණසේකර මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404046</link>
    <topic>තහනම් NGO ත්‍රස්ත වැඩට 500කට වැඩි පිරිසකට මුදල් එවලා</topic>
    <author>විජයානි එදිරිසිංහ</author>
    <content>රජය මඟින් පසුගියදා තහනම් කළ රාජ්‍ය නොවන සංවිධානවලින් මෙරට ත්‍රස්තවාදී කටයුතු කරගෙනයාම සඳහා පුද්ගලයන් පන්සියයකට වැඩි පිරිසකට මුදල් ‍එවා ඇති අතර ඉන් සියයකට වැඩි ප්‍රමාණයක් සොයාගෙන ඇති අතර 20ක් පමණ අත්අඩංගුවට ගෙන තිබේ. ඔවුන් රුපියල් ලක්ෂ ගණනින් මෙසේ මුදල් එවා ඇති අතර මේ වන විට ඉන් විශාල පිරිසක් හඳුනාගැනීමට ත්‍රස්ත විමර්ශන ඒකකයට හැකිවී ඇත.වසර ගණනාවක් තිස්සේ ඔවුන් මෙම පුද්ගලයන්ගේ ගිණුම්වලට එම මුදල් එවා ඒවා ඔවුන් හරහා ත්‍රස්තවාදී නායකයන් අතට එම මුදල් ලබාදීම කරගෙන ගොස් ඇති බව දැනටමත් ඒ සම්බන්ධව අත්අඩංගුවට ගෙන ඇති කොටි සාමාජිකයන් 20 දෙනෙකුගෙන් පමණ ප්‍රශ්න කිරීමේදී හෙළිවී තිබේ.කාලයක් තිස්සේ මෙරටින් පලා ගොස් ජාත්‍යන්තර කොටි සංවිධානයට සම්බන්ධ වී සිට යළි මෙරට ත්‍රස්තවාදී කටයුතු කරගෙන යාමේ අරමුණින් පසුගිය දින ගණනාවක් තිස්සේ මෙරටට පැමිණි කොටි සාමාජිකයන් දස දෙනකු පමණ කටුනායක ගුවන් තොටුපළින්ද ඔවුන්ගේ මුදල් දැමූ ගිණුම් හිමි වූ තවත් දස දෙනකු ඇතුළු 20 දෙනකුට වැඩි පිරිසක් මෙසේ අත්අඩංගුවට ගෙන තිබේ.මෙම කොටි සාමාජිකයන් විදේශගතවීමට පෙර උතුරු නැ‍ඟෙනහිර ප්‍රදේශවල රහසිගත ස්ථානවල සඟවා තිබූ පුපුරන ද්‍රව්‍ය තොග ගණනාවක්ද මොවුන්ගේ ප්‍රකාශ ඔස්සේ සොයා ගැනීමටද ත්‍රස්ත විමර්ශන ඒකකයට හැකිවී ඇත.තහනම් කරන ලද ත්‍රස්තවාදී රාජ්‍ය නොවන සංවිධාන ඇතැම් දෙමළ ජාතිකයන් හා සම්බන්ධ වී ඔවුන්ගේ ගිණුම් වලට මුදල් දමා ඒවා කොටි සංවිධානයට ලබාදීම කරගෙන ගොස් ඇත්තේ එම ගිණුම් හිමි පුද්ගලයාටද තවත් මුදලක් ගෙවීමෙන් බව ප්‍රශ්න කිරීම් වලදී හෙළිවී ඇත.මෙම සංවිධාන විවිධ ත්‍රස්තවාදී කටයුතු වලට බන්ධනාගාරගතව සිටින කොටි සාමාජිකයන් සමඟද දුරකථන‍ වලින් සබඳකම් පවත්වා ඔවුන් හරහාද ත්‍රස්තවාදී කටයුතු කරගෙන ‍යාමට මුදල් ලබාදී තිබේ. මෙම ත්‍රස්තවාදී රාජ්‍ය නොවන සංවිධාන 15න් වැඩි ප්‍රමාණයක් විදෙස් ගත ද්‍රවිඩ පුද්ගලයන්ගෙන් එල්.ටී.ටී.ඊ. සංවිධානයේ නමින් කප්පම් එකතු කිරීමද කරගෙන ගොස් ඇති බවද හෙළිවී ඇත.මොවුන් රාජ්‍ය නොවන සංවිධාන ලෙස පෙනී සිටිමින් එල්.ටී.ටී.ඊ. ත්‍රස්තවාදී සංගමය ඔවුන්ගේ මව් සංගමය ලෙස සලකා එය රැක ගැනීමට අවශ්‍ය බොහෝ දෑ වසර 30ක් පුරා කරගෙන ගොස් මෙරට මානුෂික මෙහෙයුමෙන් ත්‍රස්තවාදය අවසන් කළ පසුවද එය යළි ගොඩනැගීම සඳහා විවිධ වැඩපිළිවෙළවල් වැඩසටහන් රැසක් කරගෙන ගොස් තිබේ.මොවුන් සෘජුවම ජාත්‍යන්තර එල්.ටී.ටී.ඊ. නායකයන්ට සම්බන්ධ වී කටයුතු කරගෙන ගොස් ඇත.මෙම රාජ්‍ය නොවන සංවිධාන මෙරටට මුදල් එවූ ගිණුම් අතර එක් සිංහලයකුගේ ගිණුමටද මුදල් එවා ඇති බව ත්‍රස්ත විමර්ශන ඒකකය මඟින් කරුණු අනාවරණය කරගෙන ඇත. අත්අඩංගුවට පත්ව ඇති පිරිසගෙන් ප්‍රශ්න කිරීමේදී හෙළිවී ඇත්තේ රාජ්‍ය නොවන සංවිධාන ඔවුන්ගේ ගිණුම්වලට මුදල් එවා ඔවුන් හරහා මෙරට ත්‍රස්තවාදය යළි ඇති කිරීමට දැඩි සූදානමක් තිබූ බවයි.මෙම සංවිධාන 15ට අමතරව කොටින්ට සහාය දෙන තවත් සංවිධාන කිහිපයක් පිළිබඳව ත්‍රස්ත විමර්ශන ඒකකය පරීක්ෂණ සිදු කරගෙන යයි.එලෙස තහනම් කරන ලද රාජ්‍ය නොවන සංවිධාන 16 මෙසේය. එල්.ටී.ටී.ඊ. සංවිධානය, දෙමළ පුනරුත්ථාපන සංවිධානය, දෙමළ සම්බන්ධීකරණ කමිටුව, බ්‍රිතාන්‍ය දෙමළ සංවිධානය, ලෝක දෙමළ ව්‍යාපාරය, කැනේඩියානු දෙමළ කොංග්‍රසය, කැනේඩියානු ද්‍රවිඩ ජාතික කවුන්සිලය, ද්‍රවිඩ ජාතික සභාව, ද්‍රවිඩ තරුණ සංවිධානය, ලෝක ද්‍රවිඩ සම්බන්ධීකරණ කමිටුව, දේශසීමා දෙමළ සංවිධානය, ද්‍රවිඩ ඊලාම් ජනතා සංසදය, ලෝක ද්‍රවිඩ සංසදය, ලෝක ද්‍රවිඩ මූලස්ථාන කාර්යාලය, ඕස්ට්‍රේලියා දෙමළ සංවිධානය සහ ප්‍රධාන මූලස්ථාන කණ්ඩායම..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404047</link>
    <topic>ජාතික අලුත් සහල් මංගල්‍යය උත්කර්ෂවත්ව</topic>
    <author>ධනුෂ්ක ගොඩකුඹුර,කිත්සිරි වනසිංහ, අමිල ප්‍රභාත් වනසිංහ, වොල්ටර් දයාරත්න</author>
    <content>හෙළයේ මහා ගොවි පිළිවෙත ජාතික අලුත් සහල් මංගල්‍යය ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුර ඓතිහාසික ශ්‍රී මහා බෝ සමිඳු අභියස දී ඊයේ (3) උදෑසන මහත් උත්කර්ෂවත් අයුරින් පැවැත්විණි.ශ්‍රී මහා බෝ සමිඳු ලක්දිවට වැඩමවීමත් සමඟ ඇරැඹුණු බවට සැළකෙන අලුත් සහල් මංගල්‍ය පුරාණ චාරිත්‍රය වසර 47ක් තිස්සේ රාජ්‍ය අනුග්‍රහයෙන් පැවැත්වෙන අතර කෘෂි රසායනික ද්‍රව්‍යවලින් තොර සහල් යොදා ගැනීම මෙවර මංගල්‍යයේ සුවිශේෂී ලක්ෂණය වේ.පසුගිය වසරේ අලුත් සහල් මංගල්‍යයට එක් වූ ජනාධිපතිතුමා දුන් උපදෙසක් අනුව අලුත් සහල් මංගල්‍යයට කෘෂි රසායනවලින් තොර සහල් යොදා ගැනීමට කටයුතු යොදා තිබිණ.ඈත අතීතයේ දී ජනී ජනයා තමන් වෙත අර්ථයෙන් ධර්මයෙන් අනුශාසනා කළ බුදුරජාණන් වහන්සේ ප්‍රමුඛ මහා සංඝරත්නය වෙත අස්වැන්නේ ප්‍රථම කොටස පූජා කිරීම සිරිතක් වශයෙන් කරගෙන ආ අතර එය සංකේතවත් කරමින් වර්තමානයේ ජය ශ්‍රී මහා බෝ සමිඳුන් අභියස වාර්ෂිකව අලුත් සහල් මංගල්‍ය පැවැත්වේ.නිසි කලට වර්ෂාව ලබා ගැනීම, කන්නය සාර්ථකව පවත්වා ගැනීම, සහලින් රට ස්වයංපෝෂිත වීම යනාදී කරුණු රැසක් ඉටු කර ගැනීමට අලුත් සහලින් ජය ශ්‍රී මහා බෝ සමිඳු පුදන ගොවියෝ ප්‍රාර්ථනා කරති.හෙළ චාරිත්‍රානුකූලව මඟුල් බෙර සහ හේවිසි නාද මැද නැගෙනහිර වාහල්කඩින් ඇතුළු වුණු පෙරහැරින් රැගෙන එන ලද අලුත් සහල් ජය ශ්‍රී මහා බෝ සමිඳු පැදකුණු කරවන ලද්දේ රැස්ව සිටි ජනතාවගේ සාදුකාර මධ්‍යයේය.අනතුරුව ජය ශ්‍රී මහා බෝ සමිඳු අභියස වැලි මළුවේ උඩු වියනින් සහ පාවඩින් සරසන ලද විශේෂ පීඨිකාවේ තැන්පත් කර තිබුණු පාත්‍රයට ප්‍රථම සහල් මිට දමන ලද්දේ අටමස්ථානාධිපති පල්ලේගම සිරිනිවාස නාහිමියන් සහ ඇමැතිවරුන් වන තිස්ස කරල්ලියැද්ද, එස්. එම්. චන්ද්‍රසේන, නියෝජ්‍ය ඇමැතිවරුන් වන ඩබ්ලිව්. බී. ඒකනායක, වීරකුමාර දිසානායක, එස්. සී. මුතුකුමාරණ, නගරාධිපති එච්. පී. සෝමදාස මහත්වරුන් ප්‍රමුඛ ගොවීන් විසිනි. ඒ මහා සංඝරත්නයේ සෙත් පිරිත් සජ්ජායනා සහ මඟුල් බෙර නාදය මධ්‍යයේය.අනතුරුව උත්සව භූමිය වෙත සපැමිණි ජනාධිපතිතුමා පාත්‍රයට සහල් දැමීමට එක් වූ අතර ජය ශ්‍රී මහා බෝ සමිඳු වැඳ පුදාගෙන ආශිර්වාද ලබා ගත්තේය.හෙළ සිරිතට අනුව ආදි වාසී නායක ඌරු වරිගේ වන්නිලැත්තෝ මහා සංඝරත්නය වෙත මී පැණි පූජා කළ අතර ගිතෙල් පූජාව ද සිදු කෙරිණ. මහා සංඝරත්නය ජනාධිපතිතුමා ප්‍රමුඛ රටටත් ජාතියටත් සෙත් පැතීමෙන් අනතුරුව මෙම ඵෙතිහාසික අලුත් සහල් මංගල්‍ය නිමාවට පත් කෙරිණ. වැඩම කළ මහා සංඝරත්නය සමඟ මෙන්ම පැමිණ සිටි ජනතාව සමඟ සුහද කතා බහක නියැලීමටත් ජනාධිපතිතුමා අමතක කළේ නැත. රුවන්වැලි සෑය විහාරාධිපති පල්ලේගම හේමරතන නායක හිමිපාණන් වහන්සේ ප්‍රමුඛ මහා සංඝරත්නය ද උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය එස්.එම්. රංජිත් සමරකෝන්, නියෝජ්‍ය ඇමැතිවරුන් වන ඩබ්.බී. ඒකනායක, වීරකුමාර දිසානායක, සරත් චන්ද්‍රසිරි, හේමාල් ගුණසේකර යන මහත්වරුන් ඇතුළු පිරිසක්ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404048</link>
    <topic>ලෝක තරුණ සමුළුවට තව දින 32යි</topic>
    <author>චමීර ඇල්ලදෙණිය</author>
    <content>ලෝක තරුණ සමුළුවේ සමාරම්භක අවස්ථාව හම්බන්තොට ජාත්‍යන්තර සම්මන්ත්‍රණ ශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන මස (6) පැවැත්වීමට කටයුතු යොදා ඇත. මෙම සමුළුව මැයි 6වැනි දා සිට 10වැනි දා දක්වා පැවැත්වෙන අතර, 07, 08 හා 09 වැනි දින කොළඹ බණ්ඩාරනායක සම්මන්ත්‍රණ ශාලාවේ දී සමුළු පැවැත්වීමට සංවිධාන කර ඇත. ශ්‍රී ලංකේය තරුණයා ජාත්‍යන්තරයට ගෙන යාමට මෙමගින් හැකි බව වැඩබලන යෞවන කටයුතු හා නිපුනතා සංවර්ධන ඇමැති මොහාන් ලාල් ග්‍රේරු මහතා පවසයි.ඇමැතිවරයා මෙම අදහස් පළ කළේ රජයේ ප්‍රවෘත්ති දෙපාර්තමේන්තුවේ දී ඊයේ (3) පැවැති මාධ්‍ය හමුවකට එක් වෙමිනි.තරුණ සමුළුවේ දී මෙරට තරුණ ප්‍රජාවේ හැකියාවන් එළිදැක්වීම සඳහා වැඩි අවස්ථාවක් ලබාදී තිබෙන බව පෙන්වා දුන් ඇමැතිවරයා ජාත්‍යන්තර සංවර්ධන සහස්‍රයට ඔවුන්ගේ දායකත්වය ලබාගැනීමට හැකියාව තිබෙන බවද කීය.මේ සඳහා රටවල් 196ක තරුණයන් සහ තරුණ කටයුතු ඇමැතිවරුන් සහභාගීවිමට නියමිත අතර, මුළු සංඛ්‍යාව 1500ක් වනු ඇතැයි ද ඇමැතවරයා අනාවැකි පළ කළේය. තරුණ සමුළුව සාර්ථක කර ගැනීමට ජාත්‍යන්තර තරුණ කාර්ය සාධන බලකායක් ස්ථාපිත කර ඇති බවද එයට විදෙස් රටවලින් 10 දෙනකුද, දේශීය තරුණයන් 10නෙකුගෙන් ද සමන්විත බවද ග්‍රේරෝ මහතා වැඩිදුරටත් සඳහන් කළේය. ජනමාධ්‍ය අමාත්‍යාංශයේ අධීක්ෂණ මන්ත්‍රී ඒ එච් එම් අස්වර්, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, කරුණාරත්න පරණවිතාන යන මහත්වරු අතුළු නිලධාරීන් පිරිසක් මෙම වස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n1404049</link>
    <topic>අනුරපුර දිසාවේ පොල් වගාව මයිටා උවදුර හේතුවෙන් අනතුරේ</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර දිස්ත්‍රික්කයේ පොල් වගා කිරීමේ කටයුතු මයිටා උවදුර හේතුවෙන් අඩපණ වී ඇතැයි පොල් වගා කරුවෝ මැසිවිලි නගති.අනුරාධපුර දිස්ත්‍රික්කය පුරා බොහෝ ප්‍රදේශවල මයිටා ව්‍යාප්තිය උග්‍ර වීමේ ගැටලුවක් පවතින බවත්, ඒ හේතුවෙන් පොල් අස්වන්න පහළ වැටී ඇති බවත් පොල් වගාකරුවෝ පවසති.පොල් වගාව සඳහා රජය මඟින් වෙනමම පොල් සංවර්ධන අමාත්‍යාංශය නමින් අමාත්‍යාංශයක් වෙන් කර තිබූවද මයිටා වසංගතයෙන් පොල් වගාව මුදා ගැනීමට සාර්ථක මෙහෙයුමක් පොල් වගා කිරීමේ මණ්ඩලය මඟින් ක්‍රියාත්මක කර නොමැති බවද ගොවීහු අවධාරණය කරති.මේ සම්බන්ධයෙන් අප පොල් වගා කිරීමේ මණ්ඩලයේ ප්‍රාදේශිය කළමනාකාර එස්.එම්.පී විජේරත්න මහතාගෙන් කළ විමසීමකදී ඒ මහතා කියා සිටියේ මයිටා ව්‍යසනය මැඩලීම පිණිස අවශ්‍ය විලෝපීය මයිටාවන් දුරබැහැර කුරුණෑගල වැනි ප්‍රදේශ වලින් අනුරාධපුරයට ප්‍රවාහනය කිරීම සඳහා පොල් වගාකරුවන්ට පහසුකම් සලසා තිබෙන බවයි. නාච්චාදූව ඇතුළුව අනුරාධපුර දිස්ත්‍රික්කයේ ප්‍රදේශ කිහිපයක මේ වන විටත් මයිටාවන් මර්දනය කිරීමේ වැඩසටහන් ක්‍රියාත්මක වන බවද ඔහු පැවසූහ. අනුරාධපුර දිස්ත්‍රික්කයේ කළාවැව ප්‍රදේශයේ විලෝපීය මයිටා අභිජණන මධ්‍යස්ථානයක් ආරම්භ කිරීමට සැලසුම් කර ඇතත් ,මේ දක්වා එය ක්‍රියාත්මක කිරීමට නොහැකිව පවතින බවද එය ආරම්භ කිරීම පිණිස අනුරාධපුර දිසාපතිවරයා ඇතුළුව දිස්ත්‍රික් කෘෂිකර්ම කමිටුවේ අනුග්‍රහය ලබා දෙන මෙන් ඉල්ලා ඇතැයිද විජේරත්න මහතා අනාවරණය කළේය.2014 වසර තුළ පොල් අක්කර 540 කට යටි වගා සහනාධාර ලබා දී ඇති බවත්,දිවි නැගුම හා කප්රුකයි, සිප්නැනයි වැඩසටහන යටතේ පොල් පැළ 118000 ක් අනුරාධපුර දිස්ත්‍රික්කය තුළ වගා කිරීමට සහ කප්රුක පුරවර වැඩසටහන යටතේ අනුරාධපුර දිස්ත්‍රික්කයේ පොල් පැළ 52000 ක් රෝපණය කිරීමට කටයුතු කරන බවද ඒ මහතා පැවසීය.දැනට අනුරාධපුර දිස්ත්‍රික්කයේ බලපවත්නා දැඩි ඉඩෝරය නිසා පොල් වගා කිරීමේ වැඩසටහන් වලට බාධාවක් වී ඇති බවත්,පොල් වගා කිරීමේ මණ්ඩලය නවක්‍රමෝපාය හදුන්වා දෙමින් අනුරාධපුර දිස්ත්‍රික්කය ප්‍රමුඛ පෙළේ පොල් සංවර්ධන කලාපයක් බවට පත් කිරීමට පියවර ගන්නා බවත්,අනුරාධපුර දිස්ත්‍රික්කයේ පරිභෝජනය සඳහා වාර්ෂිකව පොල් ගෙඩි මිලියන 82ක් අවශ්‍ය වන බවට ගණන් බලා තිබෙන නමුත් පොල් ගෙඩි මිලියන 72ක් පමණ අනුරාධපුර දිස්ත්‍රික්කයේ නිෂ්පාදනය වන බවත් ඒ හේතුවෙන් පොල් සංවර්ධන කලාපයක් බවට අනුරාධපුර දිස්ත්‍රික්කය සංවර්ධන කිරීමට කටයුතු කරන බවත් විජේරත්න මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040410</link>
    <topic>ගමේ ජනතාව ආණ්ඩුවට සිය යුතුකම් ඉටු කළා</topic>
    <author>උදුලා පීරිස්</author>
    <content>මෙවර බස්නාහිර හා දකුණු පළාත් සභා මැතිවරණවලදී ගමේ ජනතාව ආණ්ඩුව වෙනුවෙන් තම යුතුකම් ඉටු කළ බවත්, ඉදිරියේදී අප මෙයට වඩා ගමේ දියුණුවට කටයුතු කළ යුතු බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා පැවසීය.රත්නපුර උතුරු ගිලිමලේ නව සේවා පියස කාර්යාලය විවෘත කරමින් ඇමැතිවරයා එසේ පැවසීය.තවදුරටත් කතා කළ ඇමැතිවරයා මෙසේද කීය.අපේ ආණ්ඩුවේ ‍පදනම තමයි ගම. එය කිසිවිටකත් අමතක කරන්න බැහැ.රුපියල් ලක්ෂ 20ක වියදමින් නවීකරණය කරන ලද මෙම නේවාසික ගොඩනැගිල්ල තුළ ග්‍රාම නිලධාරී, සංවර්ධන නිලධාරී, පවුල් සෞඛ්‍ය නිලධාරී, කෘෂි පර්යේෂණ නිලධාරී සහ සමෘද්ධි සංවර්ධන නිලධාරී කාර්යාල ස්ථාපිත කිරීමට නියමිතයි. මෙම සේවා පියස ඉදිකිරීමෙන් ග්‍රාමීය ජනතාවගේ විවිධ වූ සේවා එකම වහලක් යටින් ඉටු කැර ගැනීමේ පහසුකම් සැලසී තිබෙනවා.ගමට සම්බන්ධ රාජ්‍ය නිලධාරීන් එකම ස්ථානයකට ගෙනවිත් ගමේ ජනතාවට සියලු සේවා සපයා දීමේ මූලික අරමුණ ඇතිව ආණ්ඩුව රට පුරා සේවා පියසවල් ඉදි කරනවා.ජනතාවට අතීතයේ විවිධ සේවා ලබාගැනීමට විවිධ ස්ථාන වෙත යෑමට සිදු වුණා. එහෙත් ආණ්ඩුව විශේෂ වැඩපිළිවෙළක් දැන් ක්‍රියාත්මක කැර තිබෙනවා. මේ සේවා පියස ඉදිකිරීමට ලක්ෂ 5ක් ආණ්ඩුවෙන් වැය කළා.මෙම අවස්ථාවට සමගාමීව උතුරු ගිලිමලේ ග්‍රාම නිලධාරී වසමේ පදිංචි පවුල් 200ක් වෙත ඉඩම් බලපත්‍ර ප්‍රදානය ඇමැතිවරයා අතින් සිදු විය. පළාත් සභා මන්ත්‍රී ප්‍රභාත් මහේෂ්ද අල්විස් මහතා ඇතුළු පළාත් පාලන නියෝජිතයන් ඇතුළු විශාල පිරිසක් මෙම අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040411</link>
    <topic>පාත්ෆයින්ඩර් සහ ඉන්දියාවේ විවේකානන්ද අතර ගිවිසුමක්</topic>
    <author/>
    <content>ශ්‍රී ලාංකික ආර්ථික පර්යේෂණ ආයතනයක් වන පාත්ෆයින්ඩර් පදනම ඉන්දියාවේ නවදිල්ලි නුවර පිහිටි විවේකානන්ද ජාත්‍යන්තර පදනම සමඟ සහයෝගිතා ගිවිසුමක් අත්සන් කරයි.මෙම ගිවිසුමට අනුව දෙරට අතර පවතින ප්‍රධාන කරුණු සම්බන්ධ අවබෝධතාවය පුළුල් කිරීම වෙනුවෙන් ආයතන දෙක පෙනී සිටින අතර මහජනතාව දැනුවත් කැර දෙරටටම ගැළපෙන ආකාරයට ගැටලු විසඳා ගැනීමේ යෝජනා ඉදිරිපත් කරන යාන්ත්‍රණයක් සකස් කිරීමට එකඟ වී ඇත.ඉන්දියාව සහ ශ්‍රී ලංකාව අතර ආර්ථික සහයෝගිතාව ඇති වන ආකාරයට නව ගිවිසුම අනුව කටයුතු කෙ‍රේ. බුද්ධාගම සහ හින්දු දර්ශනය සම්බන්ධව හැදෑරීම, සිවිල් සම්බන්ධතා ගොඩනැඟීම, ආර්ථික සහ සමාජයීය කරුණු හමුවේ සංවාද වෙනුවෙන් පෙනී සිටීම යන කරුණු ද මෙම ගිවිසුමට ඇතුළත්ය. දේශපාලන සහ විශේෂයෙන් එකිනෙකා අතර අවබෝධය ඇති කිරීමට ගන්නා ක්‍රියාමාර්ගවලට ද ගිවිසුමෙන් ඉඩ සැපයෙයි. පාත්ෆයින්ඩර් නිර්මාතෘ මිලින්ද මොරගොඩ මහතා සහ විවේකානන්ද ජාත්‍යන්තර පදනමේ අධ්‍යක්ෂක අජිට් දොවාල් මහතා අතර පසුගියදා පැවැති සාකච්ඡාවකට පසු මෙම ගිවිසුම අත්සන් කැර තිබේ. ගිවිසුම සම්බන්ධව ඒකාබද්ධ නිවේදනයක් නිකුත් කැර ඇති අතර අජිට් දොවාල් සහ පාත්ෆයින්ඩර් ආයතනයේ අධ්‍යක්ෂක බර්නාඩ් ගුණතිලක යන මහත්වරු මෙම ගිවිසුමට නිල වශයෙන් අත්සන් කැර ඇතැයි එහි දැක්වේ. පාත්ෆයින්ඩර් නිර්මාතෘ මිලින්ද මොරගොඩ මහතා සහ විවේකානන්ද ජාත්‍යන්තර පද‍නමේ අධ්‍යක්ෂක අජිට් දොවාල් මහතා පසුගියදා ඉන්දියාවේ දී මුණ ගැසුුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040412</link>
    <topic>සූතිකා පුහුණුවට එරෙහි වුණොත් ඉන්දියාවෙන් වෛද්‍යවරු ගෙන්වනවා</topic>
    <author>අනුර ප්‍රේමලාල්</author>
    <content>සූතිකා පුහුණුව හෙද නිලධාරිණියන්ට ලබාදීමට ආණ්ඩුවේ අනුමැතිය ලැබි තිබෙන මේ අවස්ථාවේදි ඊට එරෙහිව ප්‍රසව හා නාරි විශේෂඥ වෛරද්‍යවරු කුමන හෝ කඩකප්පල්කාරි ක්‍රියාවක් කළ හොත් ආණ්ඩුවේ අවසරය මත ඉන්දියාවෙන් හරි එම වෛද්‍යවරු ගෙන්වා එම පුහුණුව ලබා ගැනිමට කටයුතු කරන බව රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ පවසති.උන්වහන්සේ මේ බව ප්‍රකාශ කෙළේ ඊයේ(03) නාරහේන්පිට අභයාරාම‍ විහාරස්ථානයේ පැවැති මාධ්‍ය හමුවක් පවත්වමින්ය. එහිදි වැඩිදුරටත් කතා කළ මුරුත‍්තෙට්ටුවේ හමුදුරුවෝ සූතිකා පුහුණුව හෙද නිලධාරිණියන්ට ලබාදිම අලුත් කාර්යක් නොවන අතර එය එදා සිට සිදු වූවක් බවද මෙවර තම සංගමය ඉල්ලා සිටියේ එම පුහුණුව විධිමත් කරන ලෙස යැයි පෙන්වාදුන්හ. වෛද්‍යවරුන් හා හෙද නිලධාරිණියන් ඉතා සුහදව තම රාජකාරි ඉටුකරමින් රෝගීන්ට ප්‍රතිකාර ලබාදිය යුතු යන්න දැඩි ස්ථාවරයේ තම සංගමය සිටින අතර සූතිකා පුහුණුව සම්බන්ධව රජයේ වෛද්‍ය නිලධාරින්ගේ සංගමය හා රජයේ පවුල් සෞඛ්‍ය සේවා සංගමය වැරදි මතයක් රට පුරා ගෙන ගියා යැයි උන්වහන්සේ කරුණු අනාවරණය කෙළේය.සෞඛ්‍ය අමත්‍යාංශය ඉකුත් (2) හෙද නිලධාරින්ට විධිමත් සූතිකා පුහුණුවක් ලබාදීමට අනුමැතිය ලබාදීම සතුටු වන අතර ඒ සම්බන්ධව මෛත්‍රීපාල සිරිසේන ඇමැතිට සිය සංගමයේ කෘතඥතාවය පල කරන බව කීහ. ඒ අනුව හෙද සේවාවේ ගුණාත්මක බව තවතවත් උසස් මට්ටමකට ගෙන එමින් ජනතාවට එහි ප්‍රතිඵල ලබාදෙන බව පොරොන්දුවූහ.හෙද විදුහල්වල පුහුණුව ලබන හෙද සිසු සිසුවියන්ට ලබා‍‍දෙන දීමනා වෙනුවෙන් ඉකුත් මාස දෙකේ හිඟ මුදල් ගෙවිමට රුපියල් කෝටි අටකට ආසන්න මුදලක්ද අමාත්‍යාංශය ලබාදි ඇත. එක් සිසුවකුට රුපියල් විසිතුන් දහසකට අධික මුදලක දීමනාවක් මසකට ගෙවනු ලැබෙන බව මුරුත්තෙට්ටුවේ ආනන්ද හිමියෝ පැවසූහ. හෙදියන්ගේ උසස් අධ්‍යාපන අයිතිය දිනාගත් පසු ‍රෝගීන්ගේ අයිතීන් සම්බන්ධව ඒ අය දැනුවත් කරන අතර ඉන් පසු හෙද සේවාවේ අයිතීන් සඳහා ජනතාව පෙනි සිටින යුගයක් උදාකරන බව කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040413</link>
    <topic>අපේ සංස්කෘතිය ඉදිරියට ගියේ මිහිඳු මා හිමියන් නිසයි</topic>
    <author>@ හිඳෝගම සමූහ - නිලූකා තිලකරත්නඅනුරාධපුර දිසා විශේෂ හා අනුරාධපුර උතුර විශේෂ</author>
    <content>අපේ සංස්කෘතිය රැගෙන ලෝකයා ඉදිරියට අභීතව යාමට හැකි වූයේ මිහිඳු මහ රහතන් වහන්සේ ශ්‍රී ලංකාවට පැමිණීමත් සමඟ බව අනුරාධපුර ලංකාරාමාධිපති රළපනාවේ ධම්මජෝති නාහිමි පවසති. 2014 වසරේ පොසොන් ‍සතියේ වැඩපිළිවෙළ අනුරාධපුර අටමස්ථානාධිපති පල්ලේගම සිරිනිවාස නාහිමියන්ගේ අනුශාසනාව පරිදි ප්‍රකාශයට පත් කරමින් පැවැත්වූ මූලික සාකච්ඡාව රුවන්වැලි චෛත්‍යරාමාධිපති පළාත් ප්‍රධාන ඇමැති එස්.එම්. රංජිත් සමරකෝන්, අනුරාධපුර මහ දිසාපති මහින්ද සෙනෙවිරත්න යන මහත්වරුන්ගේ ප්‍රධානත්වයෙන් පසුගියදා අනුරාධපුර දිසාපති කාර්යාල ශ්‍රවණාගාරයේදී පැවැත්විණි.එහිදී රළපනාවේ ධම්මජෝති නාහිමි මෙසේද කීහ.වසර 2500ක ඉතිහාසයේ උරුමකම් කියන පොසොන් උත්සවය අපට වැදගත්. ජනාධිපති මහින්ද රාජපක්ෂ මහතාගේ පූර්ණ අනුග්‍රහය සහ උපදෙස් මත මෙම කටයුතු සිදු කෙරෙනවා. දිවයිනේ ඇති ප්‍රධානතම උත්සවය තමයි පොසොන් උත්සවය. ශ්‍රී ලංකාවේ සතරදිග් භාගයෙන් අනුරාධපුරය, මිහින්තලය, තන්තිරිමලය ආගමික සිද්ධස්ථාන මුල් කැරගෙන අති විශාල ජනතාවක් පැමිණෙනවා. ඒ අයට ආරක්ෂාව පහසුකම් අප සැපයිය යුතුයි. දිසාපතිතුමාට මේ කටයුතු තනිවම කළ නොහැකියි. ඒ නිසා අපි හැමෝම එක්ව උදව් කළ යුතුයි.උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතා- කුමන අභියෝග පැමිණියත් අනුරාධපුරයට පොසොන් උත්සවයට පැමිණෙන බැතිමතුන්ට අවශ්‍ය සියලුම පහසුකම් සැපයීමට අප සූදානම්. ඒ සඳහා අපි සැමම එක්ව කටයුතු කරමු. 2013 වසරට වඩා උසස්ම අයුරින් 2014 වසරේ පොසොන් උත්සවය සැමරීමට අප කටයුතු කරනවා.අනුරාධපුර මහ දිසාපති මහින්ද සෙනෙවිරත්න මහතා- ලබන ජුනි මස 9 වැනි දින සිට 15 වැනි දින දක්වා පොසොන් සතිය පවත්වනවා. පොසොන් සති පිරිත ජුනි මස 9 වැනිදා ඉසුරුමුණි රජමහා විහාරයේ සිට පවත්වනු ලබන පැන් පෙරහරින් ආරම්භ කැර මහමෙව්නාවේ සති පිරිත් මණ්ඩපයේදී පිරිත් පේ කිරීම සිදු කරමින් සති පිරිත් පින්කම ආරම්භ වෙනවා. ජුනි මස 14 වැනි දින දොරකඩඅස්න පවත්වා 15 වැනි දින මහා දානය පිරිනැමීමෙන් පසු පොසොන් සතිය අවසන් වෙනවා.අටමස්ථානාධිපති නායක ස්වාමීන් වහන්සේගේ උපදෙස් පරිදි සංවිධානය හා සම්බන්ධීකරණය මධ්‍යම නුවරගම්පළාත ප්‍රාදේශීය ලේකම්, පිරිත් පින්කම් කමිටුව, මිහින්තලා ප්‍රාදේශීය ලේකම්, මිහින්තලා ප්‍රාදේශීය සභාව කරනු ලබයි.පොසොන් පොහොය දින ආගමික වතාවත්, කිරි ආහාර පූජාව, සිල් සමාදම් කිරීම, ධර්ම දේශනාව සංවිධානය මධ්‍යම නුවරගම් පළාත ප්‍රාදේශීය ලේකම් 25000ක පමණ පිරිසට දානය පිරිනැමීම මහජන බැංකුව සිදු කරනවා. මහා සංඝරත්නයට දානය පිරිනැමීම පිරිත් පින්කම් කමිටුව සහ ම.නු.ප.ප්‍රා. ලේකම් කාර්යාලීය නිලධාරීන් සිදු කරනවා. සිල් පිරිස සඳහා දහවල් දානය 60000කට පමණ ජය ශ්‍රී මහා බෝධිය අසල උතුරු මැද පළාත් සභාව, නැඟෙනහිර නුවරගම් පළාත ප්‍රා‍.ලේ. කාර්යාලය, මැදවච්චිය, නාච්චාදූව, තලාව, නොච්චියාගම, ප්‍රා.ලේ. කාර්යාල, මිහින්තලය සිල් සමාදම් වූ පිරිසට මිහින්තලය, කහටගස්දිගිලිය, ‍ගලෙන්බිඳුණුවැව, හොරොව්පතාන, රඹෑව, තිරප්පනේ, ප්‍රා. ලේ. කාර්යාල වල දායකත්වයෙන් සිදු කරන අතර දානය බෙදීම, නියෝජ්‍ය පොලිස්පති සහ ම.නු.ප.ප්‍රා. ලේකම් සිදු කරනවා. සවස ගිලන් පස ලංකා බැංකුව ලබා දෙනවා. සවස 4.00ට ධර්ම දේශනය අටමස්ථානාධිපති නාහිමි උපදෙස් පරිදි දකුණු පළාත් ආණ්ඩුකාර කුමාරි බාලසූරිය මහත්මිය අනුග්‍රහය ලබා දෙනවා.ආලෝක පූජාව මිහින්ත‍ලේ, ලේක්හවුස් ආයතනය, ලංකා විදුලි බල මණ්ඩලය, සිංහ කණුව සිට ජය ශ්‍රී මහා බෝධිය දක්වා අනුරාධපුර නගරාධිපතිතුමා ඇතුළු කාර්යය මණ්ඩලය රුවන්වැලි සෑය දන්සල් පෙත් මග, උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතා, ජේතවනාරාමය, රුවන්වැලි සෑ මළුව, අභයගිරිය, ලංකාරාමය, මිරිසවැටිය, ලක්දනවි ආයතනය, පෙත්මග ආලෝකකරණය ලංකා විදුලිබල මණ්ඩලය, ඉසුරුමුණි විහාරය, පරාක්‍රම ඉලෙක්ට්‍රිකල්ස් යන ආයතන දායකත්වය දෙනවා. ශීල වැඩසටහන් ජය ශ්‍රී මහ මළුව, රුවන්වැලිසෑය, සමාධි පිළිමය, ශ්‍රී සම්බුද්ධ ජයන්ති විහාරය, මිහින්තලේ පුදබිම, තන්තිරිමලේ පුදබිම පැවැත්වේ.රුවන්වැලි සෑ මළුවේදී සර්ව රාත්‍රික හේවිසි පූජාව ශිල්පීන් 50 දෙනකුගේ සහභාගීත්වයෙන් පැවැත්වෙනවා.භක්ති ගීත, රුවන්වැලි සෑය අභියස, මහජන බැංකුව, පොදු වෙළෙඳ සංකීර්ණ මන්සන්ධිය රජරට සේවය මිහින්තලය ජාතික තරුණ සේවා සභාව පවත්වනු ලබනවා.ශ්‍රව්‍ය දෘශ්‍ය මාධ්‍ය ආවරණය, ආගමික වතාවත් සහ සජීවී විකාශන සිදු කෙරෙනවා.ජාතික ජල සම්පාදන හා ජලාපවහන මණ්ඩලය පානීය ජලය සපයනවා. සනීපාරක්ෂක සේවා, ජීවිතාරක්ෂක සේවා, මාර්ග සංවර්ධනය, සෞඛ්‍ය සේවා, (උතුරුමැද පළාත් සෞඛ්‍ය සේවා අධ්‍යක්ෂ කාර්යාලය, ශික්ෂණ රෝහල අනුරාධපුර, ශ්‍රී ලංකා රතු කුරුස, සෞඛ්‍යදාන, ශ්‍රී ලංකා ශාන්ත ජෝන් ගිලන් රථ, ආයුර්වේදය, සර්වෝදය, ඉන්ටර්නැෂනල් මෙඩිකල් සෙන්ටර්) ප්‍රවාහන පහසුකම්, සැරසිලි, ගිනිනිවන, ආරක්ෂක කටයුතු, දන්සල් ආදිය සකස් කරන අතර 2014 ජුනි මස 8 වැනිදා සිට 16 වැනි දින දක්වා සුරා සල් මස් කඩ වසා තැබේ.මෙම අවස්ථාවට මිහින්තලා රජමහා විහාරාධිපති වලවාහැංගුනවැවේ ධම්මරතන නාහිමි, අභයගිරි විහාරාධිකාරී නාහිමි, මිහින්තලේ ප්‍රාදේශීය සභා සභාපති යු.බී. සිරිසේන, පළාත් සභා ප්‍රධාන අමාත්‍යාංශ ලේකම් ආනන්ද කුලරත්න, ලේක්හවුස් ආයතනයේ අනුරාධපුර කළමනාකරු, අනුරාධපුර ප්‍රාදේශීය කර්තෘ කිත්සිරි වනසිංහ යන මහත්වරුන් ඇතුළුව රාජ්‍ය නිලධාරීන් විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040414</link>
    <topic>බස්නාහිර හා දකුණ පළාත් සභා මැතිවරණ ගැන සෙවීමට කොමිසමක් පත් කළ යුතුයි</topic>
    <author>@ ගාල්ල ඩේලි නිවුස්</author>
    <content>පසුගිය බස්නාහිර හා දකුණු පළාත් සභා මැතිවරණවලදි එක්සත් ජනතා නිදහස් සන්ධානය ලැබූ සුවිශේෂී මැතිවරණ ජයග්‍රහනය දේශමාමක අප සැමගේ මහත්වු සතුටට කරුණක් බවත් පසුගිය මැතිවරණයේදී සැලකිය යුතු පිරිසක් ඡන්දය දීමෙන් වැලකී ඇති බව පෙනි ගිය නිසා මෙම තත්ත්වය සොයා බලා පිළියම් යෙදිමට විශේෂ කොමිෂන් සභාවක් පත් කළ යුතු යැයි ගාලු කෝරළේ ප්‍රධාන සංඝනායක හා ශ්‍රී.ල.නි.ප පැවිදි සංවිධානයේ ගාලු දිස්ත්‍රික් සභාපති ආචාර්ය බද්දේගම දෙවරක්ඛිත නායක ස්වාමීන්වහන්සේ දිණමිණට ප්‍රකාශයක් කරමින්පැවසූහ.පසුගිය පළාත් සභා මැතිවරණවලදි එක්සත් ජනාතා නිදහස් සන්ධානය ලැබු සුවිසල් ජයග්‍රහණය පිළිබද මෙරට ජනතාව මහත් සේ සතුටට පත්වෙනවා. නමුත් සත්‍යවාදීවත් අවංකවත් කියනවා නම් මේ ජයග්‍රහණය ලැබුනේ මහින්ද රාජපක්ෂ මැතිතුමාගේ තියෙන ජනතා ආකර්ෂණයත් ජනප්‍රියත්වයත් නිසායි. මේ රටේ ජනතාව තුළ ජනාධිපති තුමා කෙරෙහි ඇත්තේ නොසැලෙන භක්තියක් හා ආදරයක්.නමුත් පසුගිය පළාත් සභා මැතිවරණයේදී ජන්දය දැමීමේ ප්‍රතිශතවල සැලකිය යුතු අඩුවක් පෙන්නුම් කරනවා. සමහර මැති ඇමැතිවරුන්ගේ කටයුතු පීළිබද ජනතාව ඉන්නෙ විශාල කලකිරීමෙන් යුතුවයි. එනිසාම බොහෝ දෙනෙක් ඡන්දය දාන්න ගියේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040415</link>
    <topic>මිනිස් පරිභෝජනයට අහිතකර හෝටලය වසා දමයි</topic>
    <author>@ හිරියාල සමුහ</author>
    <content>මිනිස් පරිභෝජනයට අහිතකර අන්දමින් ආහාර පාන සකස්කිරීම,සනීපාරක්ෂක ක්‍රම කිසිවක් භාවිතා නොකර හෝටලයක් පවත්වාගෙන යාම සහ එම හෝටලය ට නීත්‍යානුකූල බලපත්‍රයක් ලබා නොගැනීම යන චෝදනාවලට වරදකරුවී එම තත්ත්වය නිවැරදි කර ගැනීමට අධිකරණය මගින් ලබාදුන් කාලයේදී එසේ කිරීමට අපොහොසත්වූ හෝටල් හිමියෙක්ට සිය හෝටලය වසා දමන ලෙසට කුරුණෑගල අතිරේක මහේ ස්ත්‍රාත් ශිලනි චතුරංගි පෙරේරා මහත්මිය නියෝග කළාය.2013 නොවැම්බර් 22 වැනි දින ඉහත චෝදනා යටතේ මෙම හෝටලයේ හිමිකරු සෞඛ්‍ය නිලධාරීන් විසින් අධිකරණය වෙත ඉදිරිපත් කළ පසු රුපියල් 30,000 ක දඩයක් නියම කරමින් 2014 පෙබරවාරි 21 වැනි දින වනවිට එම වැරදි නිවැරදි කර අධිකරණයට කරුණු වාර්තා කරන ලෙස නියෝග කර තිබිණ. එහෙත් එම නියෝගය ප්‍රකාර කටයුතු කිරීමට හෝටල් හිමිකරු අපොහොසත් වීම නිසා මෙම හෝටලය වසා දැමීම සඳහා නියෝගයක් නිකුත් කරන ලෙස මහජන සෞඛ්‍ය පරීක්ෂකවරු අධිකරණයෙන් ඉල්ලා සිටියහ. ඒ අනුව මහේස්ත්‍රාත්වරිය මෙම නියෝගය නිකුත් කළාය.මෙම හෝටලය දිනකට දුර ගමන් සේවා බස් රථ 100 ක් පමණ නතර කරන ස්ථානයකි.ඉබ්බාගමුව සෞඛ්‍ය වෛද්‍ය නිලධාරී කේ.බී.රත්නායක මහතාගේ මෙහෙයවීම යටතේ මැල්සිරිපුර මහජන සෞඛ්‍ය පරීක්ෂක නිහාල් ජයවීර සහ ඉබ්බාගමුව මහජන සෞඛ්‍ය පරීක්ෂක එන්.පී.ජේ.ගුණවර්ධන යන මහත්වරු පැමිණිල්ල මෙහෙයවූහ. විත්තිකරු වෙනුවෙන් නීතිඥ සෙනරත් බණ්ඩාර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040416</link>
    <topic>ව්‍යාජ මුදල් නෝට්ටු ගැසූ අච්චු කන්තෝරුවක් වටලයි</topic>
    <author>@ ගාල්ල දිස්ත්‍රික් සංචාරකධර්‍මදාස සිරිවර්‍ධන</author>
    <content>වඳුරඹ ප්‍රදේශයේ ඉන්ධන පිරවුම් හලකට ව්‍යාජ දහසේ මුදල් නෝට්ටුවක් ලැබී ඒ පිළිබඳ වඳුරඹ පොළිසිය දැනුවත් කිරීමෙන් පසු ක්ෂණිකව ක්‍රියාත්මක වූ වඳුරඹ පොළිසියේ නිලධාරීන් අදාල සැකකරුවන්ගේ නිවෙස් පරීක්ෂා කර ඇත.ඒ අනුව සොයාගත් තොරතුරු මත මුදල් අච්චු ගසන අච්චු කන්තෝරුවක් වටලා සැකකරුවන් තිදෙනෙක් සමඟ එම ස්ථානයේ තිබූ විද්‍යුත් උපකරණ තොගයක් හා ව්‍යාජ මුදල් නෝට්ටු අත් අඩංගුවට ගැනීමට ඊයේ (03) දින වඳුරඹ පොලීසියේ නිලධාරීහූ සමත් වූහ.මෙම ස්ථානයේ තිබී වැඩ අවසන් නොකළ මුදල් නෝට්ටු හා එයට උපයෝගී කර ගන්නා කඩදාසි බණ්ඩල් ද අත් අඩංගුවට පත්වීම විශේෂත්වයකි.ඒ අනුව රු.1000 නෝට්ටු 10 ක්, 2000 නෝට්ටු 02 ක්, 5000 නෝට්ටු 01 ක් ද ඇතුළුව පරිගණක 02 ක්, මොනිටර් 02ක්, කී බෝඩ් 02 ක්, සී.පී.යූ. 02 ක්, යූ.පී.එස් 02 ක්, මවුස් 02ක්, කලර් ප්‍රින්ටර් යන්ත්‍ර 01ක්, මුදල් නෝට්ටු මුද්‍රණය කිරීම සඳහා යොදා ගන්නා කොළ බණ්ඩලයක් ඇතුළු භාණ්ඩ රැසක් අත්අඩංගුවට ගෙන ඇත.මේ සමඟ තණමල්විල ජන උදාන ගම්මානයේ පදිංචිඅයෙක් ,ගල්පොත්දෙණිය මාබොටුවාන වඳුරඹ පදිංචි අයෙක්, ගුළුගහකන්ද මාබොටුවාන වඳුරඹ පදිංචි අයෙක් ,බද්දේගම අයෙක්අත් අඩංගුවට ගෙන ඇත.සහකාර පොලිස් අධිකාරී,කීර්තිරත්න මහතාගේ උපදෙස් පරිදි වඳුරඹ පොලිස් ස්ථානාධිපති, පොලිස් පරීක්ෂක රුවන් විජේසිංහ,උප පොලිස් පරීක්ෂක ලක්මාල් කුමාර, උ.පො.ප. සමරජීව, පො.සැ.34604 පුෂ්පකුමාර,පො.කො. 70341චමින්ද, පො.කො.58391 තුෂාන්ත, යන නිලධාරීහු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040417</link>
    <topic>එල්ටීටීඊය හා එයට සහාය දෙන NGO තහනම ජාතික අවශ්‍යතාවක්</topic>
    <author/>
    <content>එල්.ටී.ටී.ඊ. සංවිධානය ඇතුළු එයට සහාය දෙන රාජ්‍ය නොවන සංවිධාන 16ක් මෙරට තුළ ක්‍රියාත්මක වීම තහනම් කිරීමට රජය ගත් තීරණය පැසසුම් සහගත බව ජාතික නිදහස් පෙරමුණ ප්‍රකාශ කරයි.මෙම තීරණය මෙවර ජිනීවා එක්සත් ජාතීන්ගේ මානව හිමිකම් සමුළුව ආරම්භ කිරීමට පෙර ගනු ලැබුවා නම් මෙයට වඩා ඵලදායී වීමට ඉඩ තිබූ බව පෙන්වා දෙන ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා වෙනම රාජ්‍යයක් පිහිටුවීම අරමුණු කර ගත් මෙවැනි විධාන තහනම් කිරීමට ගත් තීරණය ඉතා ප්‍රශස්ත බව අවධාරණය කරයි.මේ පිළිබඳව මොහොමඩ් මුසම්මිල් මහතා නිකුත් කර ඇති නිවේදනයේ වැඩිදුරටත් මෙසේ ද සඳහන් වේ. ශ්‍රී ලංකාව තුළ වෙනම රාජ්‍යයක් පිහිටුවීමට කෙලින්ම හෝ අන්‍යාකාරයකින් කටයුතු කිරීම එනම් ශ්‍රී ලංකාවේ දේශපූර්ණත්වය උල්ලංඝනය කිරීම මෙරට ආණ්ඩුක්‍රම ව්‍යවස්ථාව මගින්ම තහනම් කොට ඇත්තකි. එසේ වුවත් බෙදුම්වාදී දේශපාලන පක්ෂ ඇතුළු සංවිධාන මේ වරද දිගින් දිගටම සිදුකරති. එවන් දේශපාලන පක්ෂ හා සංවිධාන මේ වරද සිදු කළ වහාම නීතිය හමුවට ගෙන යාමට අවශ්‍ය පියවර ගැනීම ඉහත තීරණය මෙන්ම මේ මොහොතේ දී ගත යුතුව ඇති ඉතා වැදගත් තීරණයක් බව රජයට පෙන්වා දීමට අපි කැමැත්තෙමු.කොටින්ගේ අවි බලයෙන් ගොඩනඟා ගැනීමට නොහැකි වූ ඊළම එක්සත් ජාතීන්ගේ සහ බටහිර බලවතුන්ගේ බලය යොදා ගනිමින් ගොඩනඟා ගැනීමේ න්‍යාය පත්‍රයක් මුල්කොට ගත් මෙවර ඇමරිකා එක්සත් ජනපද ජිනීවා යෝජනාව සමඟ ඇරඹී ඇත්තේ දෙවන දෙමළ ඊළාම් මෙහෙයුමයි.එම දෙවන දෙමළ ඊළාම් මෙහෙයුම පැරදවීම පිණිස ජාතියක් ලෙස පටුවාද භේද අතහැර එකමුතු වීමට ජනතාව පෙළගැස්වීම ආණ්ඩුවේ මෙන්ම විපක්ෂයේද රටට හිතැති සියලු දේශපාලන පක්ෂවල මේ මොහොතේ අත්හළ නොහැකි වගකීමකි.එසේ තිබියදී ශ්‍රී ලංකාවේ විපක්ෂ නායකවරයා මේ මොහොතේදී කටයුතු කරන්නේ ඊට හාත්පසින්ම වෙනස් අයුරකිනි. ඔහු මේ ශ්‍රී ලංකාව බෙදා වෙන් කිරීමේ සතුරු මෙහෙයුමේ ‘මහ මොළකරු’ වන ඇමෙරිකා එක්සත් ජනපදයෙන් ශ්‍රී ලංකා රජය පෙරළීමට උපදෙස් ගැනීමට එරටට ගොස් තිබේ. මේ දේශද්‍රෝහී පිළිවෙත කෙරෙහිද ජනතා අවධානය යොමු විය යුතුව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040418</link>
    <topic>සිප්පුකුලම පොතාන පාර බාගෙට හදලා</topic>
    <author>@ මිහින්තලේ සමුහ ප්‍රියදර්ශනි කරුණාරත්න</author>
    <content>සීප්පුකුලම සිට පොතාන දක්වා වැටී ඇති මාර්ගය කාපට් කර සංවර්ධන කළත් කිලෝ මීටරයක පමණ ප්‍රමාණයක් ඉතිරි කර සංවර්ධන කටයුතු අවසන් කිරිම තුලින් මගිහු දැඩි අපහාසු තාවයකට පත්ව සිටිති.මිහින්තලේ ප්‍රාදේශිය ලේකම් කොට්ඨාශයේ පොතාන ග්‍රාම සේවා තුලානට අයත් සිප්පුකුලම සිට පොතාන දක්වා වැටී ඇති මාර්ගය කිලෝමීටර 07කට ආසන්නව පවති..එහි සංවර්ධන කටයුතු ආරම්භ කරනු ලැබ්වේ 2012 වර්ෂයේ දීය.2014 වර්ෂයේ මුල්ම කාලය වන විට එහි සංවර්ධන කටයුතු අවසන් කිරිමට මෙහි කොන්ත්‍රාත් කරු සමත්වූයේය.සිප්පුකුලම සිට පොතාන දක්වා මාර්ගය සංවර්ධන කටයුතු කිරිමට පෙර පයින්වත් යෑමට නොහැකි තත්ත්වයක තිබුණ අවධියක ඇති කළ මේ මාර්ග සංවර්ධන කටයුතු හේතුවෙන් ගම්මාන කිහිපයක ජනතාව ඉතාපහසුවෙන් ගමන් කිරිමට කටයුතු යොදා ගන්නා අතර වාරයේ දි තවත් ගම්මාන කිහිපයක ජනතාව අපහාසුතාවයට පත්වන්නේ කිලෝමිටරයක පමණ දුරක් මාර්ගයේ හරි මැදින් ඉතිරි කර මාර්ග සංවර්ධන අවසන් කිරිමෙනි.මාර්ගය සංවර්ධනය නොකර අතහැරදමා ඇති කොටස අනිවාර්යෙන්ම සංවර්ධනය කළයුතු කොටසක් හේතුවෙන් පෙර තිබුණාට වඩා ගැටලු කිහිපයකට ජනතාවට මුහුණ දීමට සිදුව ඇති බව ඔවුහු පවසති.කුඹුරු අක්කර සියගණනකින් බැසයන ජලය මහකනදරාව වෙත ගලා බසින්නේ සංවර්ධනය නොකර අත්හැරදමා ඇති භුමියෙනි.කිලෝමිටයරක පමණ කොටස සංවර්ධනය කිරිම සඳහා සම්පුර්ණයෙන්ම වෙල්බිම සහිත පස ඉවත් කර අලුතින් පස් දමා සම්පුර්ණයෙන්ම සංවර්ධනය කලයුතු වීම හේතුවෙන් මෙම කොටසේ සංවර්ධන කටයුතු ඇණ හිටඇත.මෙම තත්ත්වය හේතුවෙන් මෙම දුර ප්‍රමාණය තුල පදිංචිකරුවන් හා මෙහි ගමන් කරන පුද්ගලයන් ගැටලු කිහිපයකට මුහුණ දිමට සිදුව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040419</link>
    <topic>වාසි ගන්න අාගම් ෙකාටවන අයට එරෙහිව දැඩි නීති හදනවා</topic>
    <author>අනුර ප්‍රේමලාල්</author>
    <content>දේශපාලන වාසි ලබන්න හෝ විවිධ පුද්ගලයින්ගේ, කණ්ඩායම්වල වුවමනාවන් සඳහා ජාති හා ආගම් අතර භේද ඇති කිරිමට සිදු කරන විවිධ ක්‍රියා හා ප්‍රකාශ සම්බන්ධයෙන් දැඩි නීතිරිති සකස් කරමින් ක්‍රියාවට නැංවීමට පියවර ගන්නා බව ජාතික භෂෘ සමාජ ඒකාබද්ධතා ඇමති වාසුදේව නානයක්කාර මහතා ප්‍රකාශ කරයි.ඒ මහතා මේ බව ප්‍රකාශ කළේ ලබන (07) බණ්ඩාරනායක අනුස්මරණ ජාත්‍යාන්තර සම්මන්ත්‍රණ ශෘලාවේදි පැවැත්වීමට නියමිත 'ජාතික සමගියේ මහා සමුළුව' සම්බන්ධයෙන් මාධ්‍ය දැනුවත් කිරීමේ අවස්ථාවකට එක්වෙමින්ය. මෙය ජාතික භාෂා හා සමාජ ඒකාබද්ධතා අමාත්‍යාංශයේදි පැවැත්විණි.මෙහිදි වැඩිදුරටත් කතා කළ ඇමතිවරයා ජාතීන් අතර එක්සත් බව ඇති කිරීම සඳහා ගන්නා මූලික පියවරක් ලෙස මෙය හැඳින්වූයේය. අමාත්‍යාංශය මීට ඉහතදි අගමික නායකයෝ, විද්වතුන් ඇතුළුය සමාජයේ විවිධ ස්ථර නියෝජනය කරමින් පුද්ගලයින් සහ කණ්ඩායම් කැඳවා ඔවුන්ගෙන් ලබාගත් අදහස් අනුව මේ සමුළුව පවත්වන බව පැවසීය. මින් ඉදිරියේදි ජනවර්ග හා ආගම් අතර වෛරය වපුරන අන්දමේ ප්‍රකාශ සිදුකිරීම, එක් එක් ආගම්වලට හා ජනවර්ගවලට පරිභව කොට අපහස කිරීම වැනි ක්‍රීයා සම්බන්ධව දැඩි නීතිරිති සකස් කොට ක්‍රියාත්මක කිරීමට වැඩපිළිවෙලක් ඇති කරන බව පැවසීය.මෙහිදි අදහස් දැක්වු අමාත්‍යාංශ ලේකම් මල්කාන්ති වික්‍රමසිංහ මහත්මිය ජාතික සමගියේ ප්‍රඥ්ප්තිය දැනටමත් වාසුදේව ඇමතිගේ උපදෙස් අනුව සකස් කොට තිබෙන අතර එය වතුකරයේ හා තවත් ජනකොටස්වල, විවිධ පුද්ගලයින්ගේ අදහස් අනුව සංශෝධනය කිරීමේ අදහසක් තිබෙන බව කීවාය. මෙය එක් පියවරකින් නොනවතින අතර දෙවැන්න ලබන ජූලි මාසයේ පැවැත්වෙන ජාතික සමාජ ඒකාබද්ධතා සතියේදී ක්‍රියාත්මක වන පෙන්වාදුන්නාය.ජාතික සමගි සමුළු වැඩසටහනේ කැඳවුම්කරු කුමාර රූපසිංහ මහතා විවිධ ජාතීන් අවමානයෙන් සිතීම නැවැත්වීම සඳහා වැඩ සටහනක් මින් ඇරඹෙන අතර විවිධ ප්‍රදේශවල සිදුවෙන ජාතිවාදි හෝ ආගම්වාදි ක්‍රියා නැවත්වීමට පියවර ගැනීම මෙහිදි සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040420</link>
    <topic>සාගරිකා දුම්රියේ හොරට ගිය 56ක් ෙකාල්ලුපිටිෙය් දී අත්අඩංගුවට</topic>
    <author>ශීලා උඩුවර</author>
    <content>මුහුදුබඩ දුම්රිය මාර්ගයේ ධාවනය කෙරෙන සාගරිකා දුම්රියේ හා ‍කොල්ලුපිටිය දුම්රිය ස්ථානයේ ඊයේ ( 3) උදේ කරන ලද ප්‍රවේශපත්‍ර පරීක්ෂාවකදී ප්‍රවේශ පත්‍ර නොමැතිව හා තුන්වැනි පන්තියේ ප්‍රවේශපත් වලින් දෙවැනි පන්තියේ මැදිරිවල ගමන් ගත් මගීන් 56 දෙනෙකු දුම්රිය ආරක්ෂක නිලධාරින් විසින් අල්ලාගෙන තිබේ.මේ අයගෙන් පිරිසක් එවෙලේම දඩ මුදල් ගෙවූ අතර ඹවුන්ගෙන් දුම්රිය දෙපාර්තමේන්තුවට රුපියල් 120300 ක පමණ මුදලක් ලැබී තිබේ.ඉතිරි අය පසුව දඩ මුදල් ගෙවීමේ පොරොන්දුව මත මුදා හැර තිබේ.මෙයින් තුන්වැනි පන්තියේ ප්‍රවේශපත් ලබා දෙවැනි පන්තියේ මැදිරිවල ගමන්ගත් අයගෙන් ලැබූ දඩ ප්‍රමණය රුපියල් 72320 කි‍.අල්ලා ගනු ලැබූ අයගෙන් 30 ක් සාගරිකා දුම්රියේ තුන්වැනි පන්තියේ ප්‍රවේශපත්වලින් දෙවැනි පන්තියේ මැදිරිවල ගමන් කළ අය වන අතර, 26 දෙනෙක් ප්‍රවේශ පත් නොමැතිව කොල්ලුපිටිය දුම්රිය ස්ථානයේදී අල්ලාගත් අයයි. .ප්‍රවේශපත්‍ර නොමැතිව අසුවූ අයගෙන් 19 දෙනෙක් එවෙලේම දඩමුදල් ගෙවා ඇති අතර එමගින් දුම්රිය දෙපාර්තමේන්තුවට ලැබී ඇති මුදල රුපියල් 48408 කි. සාගරිකා දුම්රියේ කළ වැටලීමකදි ආරක්ෂක නිලධාරින් විසින් අල්ලාගනු ලැබූ අයගෙන් දෙදෙනෙක් දුම්රිය අරෙක්ෂක නිලධාරින්ගෙන් බේරි කොල්ලුපිටිය දුම්රිය ස්ථානයට පළා ගොස් ඇති අතර එම දුම්රිය ස්ථානයේ කළ වැටලීමේදී ඹවුන් දෙදෙනා යළිත් ආරක්ෂක නිලධාරින්ට අසුවී තිබේ.දුම්රිය සාමාන්‍යාධිකාරි බී. ඒ. පී . ආරියරත්න මහතාගේ උපදෙස් මත දුම්රිය ආරක්ෂක සේවා අධිකාරි සේනක ජයසේන මහතාගේ මෙහෙය වීමෙන් මෙහෙයුම් ඒකකයේ කාර්යභාර නිලධාරි ඩන්ස්ටන් සිඩේරා, උපපරික්ෂක නිමල් යට්ඇල්ල, සැරයන් නානායක්කාර, හා ආරක්ෂක නිලධාරින් වන සමන්කීර්ති,නන්දනතිලක, නවීන්ද්‍ර පුෂ්පකුමාර ඇතුළු නිලධාරින් 13 දෙනෙක් කොල්ලුපිටිය දුම්රිය ස්ථානයේ වැටලීම කළ අතර සාගරිකා දුම්රියේ පරික්ෂාව රත්මලාන සේවා ස්ථානයේ කාර්යභාර නිලධාරි එම්. කේ. අබේරත්න මහතාගේ ප්‍රධානත්වයෙන් සහකාර ආරක්ෂක අධිකාරි ( දකුණ) ඊ. ඩබ්ලිව්. සුම්ත්මහතා ඇතුළු කිලධාරින් විසින් කළ බව දුම්රිය සේවා අධිකාරි ‍පෞද්ගලික සහකාර එන්.කේ . රණවීර මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040421</link>
    <topic>ජෝන් කොතලාවල විදුහල මහ ඇමැති නියමයෙන් දින නියමයක් නොමැතිව වසා දමයි</topic>
    <author>කුරුණෑගල මධ්‍යම විශේෂ</author>
    <content>කුරුණෑගල ශ්‍රීමත් ජෝන් කොතලාවල විදුහල දින නියමයක් නොමැතිව වහාම වසා දමන ලෙස වයඹ ප්‍රධාන ඇමැති දයාසිරි ජයසේකර මහතා ඊයේ (03) පළාත් අධ්‍යාපන ඇමැතිවරයාට නියෝග කළේය.මෙම විදුහලේ විදුහල්පතිවරයාව සිටි සමන් ඉන්ද්‍රරත්න මහතා නැවත විදුහල්පති ලෙස පත් කරන ලෙස ඉල්ලා ඊයේ (3) උදේ විදුහල ඉදිරිපිට පැවැති උද්ඝෝෂණය පිළිබඳ කරුණු සොයා බලා මහ ඇමැතිවරයා මෙම පියවර ගෙන තිබේ.මෙම විදුහල්පතිවරයා අධිකරණ නියෝගයක් මත දැනට රිමාන්ඩ් භාරයට පත් කර ඇත. “අපේ විදුහල්පති අපට දෙන්න”, “ජාලිය සර් අපට එපා”, “උපුල් සර් අපට එපා” යනුවෙන් පුවරු උස්සා ගත් සිසුන් කෑ කෝ ගසන්න විය.මෙම සිසු උද්ඝෝෂණය මැඩපැවැත්වීම සඳහා අවට පොලිස් ස්ථාන 08 කින් පොලිස් නිලධාරින් 700කට ආසන්න පිරිසක් කැඳවා තිබිණි.උද්ඝෝෂණය වාර්තා කිරීමට ගිය මාධ්‍යවේදීන් සමගද දෙමව්පියන් බහින්බස් වී ඔවුන්ට ද පහර දීමට උත්සාහ කළත් පොලීසිය මැදිහත්වී‍ෙමන් එය සමථයකට පත්වූ අතර උද්ඝෝෂණය නිසා කුරුණෑගල - දඹුල්ල මාර්ගයේ බස් ධාවනයද නතර කොට තිබිණි. අපේ ළමයි පාසල් එන්නේ ඉගෙන ගන්නට මිස බෝඩ් උස්සන්නට නොවේ යැයි පාසල් ගේට්ටුව අසලට රැස්ව සිටි දෙමව්පියන් පිරිසක් ද මෙහිදී කෑකෝ ගසන්නට විය.පාසල් සිසුන් මේ අයුරින් ගේට්ටුව ඉදිරිපිට මහ පාර අසලට කැඳවා මෙසේ පුවරු උස්සාගෙන සිටියේ පෙ. ව. 8.30ට පමණය. පාසල් සිසුන් පාර අසලට කැඳවා මේ අයුරින් උසි ගැන්නුවේ කවුද කියා දෙමව්පියන් අ‍ඳෝනා නගන්න විය.මේ ගැන දැනට වැඩබලන විදුහල්පතිනියගෙන් විමසූ විට ඇය කියා සිටියේ කලාප අධ්‍යාපන අධ්‍යක්ෂවරයාගේ අවසරයක් නොමැතිව කිසිවක් හෙළිදරව් කිරීමට බැරි බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040422</link>
    <topic>ඇමැති රංජිත් සියඹලාපිටියට ‘දේශකීර්ති ශ්‍රී ශාසන විභූෂණ’ ගෞරව සම්මානයක්</topic>
    <author>ජයසිරි මුණසිංහ</author>
    <content>දැයට කිරුළ ජාතික සංවර්ධන හා ප්‍රදර්ශන කමිටු සභාපති සහ විදුලි සංදේශ හා තොරතුරැ තාක්ෂණ ඇමැති රංජිත් සියඹලාපිටිය මහතා විසින් ඉටු කරනු ලබන විශිෂ්ට ජාතික, ආගමික හා සමාජ සේවය අගය කරමින් ශ්‍රී ලංකා රාමඤ්ඤ මහා නිකායේ මහා නායක අතිපූජ්‍ය නාපානේ පේමසිරි නාහිමියෝ ප්‍රධාන කාරක පාලක මහා සංඝ සභාව ඒ මහතාට ගෞරව නාම ප්‍රදානයක් සිදු කොට තිබේ.“දේශකීර්ති ශ්‍රි ශාසන විභූශන” යන ගෞරව උපාධි සම්මානය පිරිනැමීමේ උත්සවය ඉකුත් දා පොල්ගහවෙල ශ්‍රී විජයානන්ද පිරිවෙනේදී පැවැත්විණි. කෑගල්ල දිස්ත්‍රික්කයේ රුවන්වැල්ල, වැන්දල ග්‍රාමයේ උපන් රංජිත් සියඹලාපිටිය මහතා මූලික අධ්‍යාපනය ගමේ විදුහලින් ලබා, අනතුරුව කොළඹ රාජකීය විදුහලින් ශිල්ප ඥානය උගත් අයෙකි. කුඩා කල සිටම සමාජ, ආගමික, දේශපාලන සේවාවලට මූලිකත්වය ගෙන කටයුතු කළ රංජිත් සියඹලාපිටිය මහතා ශ්‍රී ලංකා නිදහස් පක්ෂයේ දේශපාලන පිළිවෙත් ගරු කරමින් සබරගමුව පළාත් සභාව, ශී ලංකා පාර්ලිමේන්තුව, ජයගත් අයෙකි.ජනාධිපති මහින්ද රාජපක්ෂ මහතාගේ නිර්මාතෘත්වයෙන් එළිදැක්වූ දැයට කිරුළ ජාතික සංවර්ධන හා ප්‍රදර්ශන කමිටුවේ සභාපතිත්වය දරමින් පුරා වසර අටක් එම ක්‍රියාවලිය සාර්ථක කරලීමට ගත් උත්සාහයන් හා සේවාවන් අගය කරමින් නව ගෞරව නාමය පිරිනමා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040423</link>
    <topic>හෙට ජාතියට දායාද වන චිත්‍රපට සංරක්ෂණාගාරය කාලීන අවශ්‍යතාවක්</topic>
    <author>ස්වර්ණා විජේකෝන්</author>
    <content>දශක ගණනාවක අවශ්‍යතාවක් බවට පත්ව තිබූ චිත්‍රපට රූපවාහිනී සහ ශබ්ද පට සංරක්ෂණාගාරය ප්‍රවීණ සිනමාවේදී, ආචාර්ය ලෙස්ටර් ජේම්ස් පීරිස් මහතාගේ 95 වැනි ජන්ම දිනය සනිටුහන් කරමින් හෙට (05) දිනයේදී විවෘත කිරීමට හැකිවීම සුවිශේෂී ජයග්‍රහණයක් බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ආචාර්ය ලෙස්ටර් ජේම්ස් පීරිස් මහතා මෙම සංරක්ෂණාගාරය ඇති කිරීම සඳහා බොහෝ කලෙක පටන් උත්සාහ කළ බවත් එය යථාර්ථයක් බවට පත්කිරීමට ජනාධිපති මහින්ද රාජපක්ෂ මහතා කටයුතු කළ බවත් ඇමැතිවරයා ප්‍රකාශ කළේය.1983 වසරේදී ඇති වූ කලු ජූලියේදීත් චිත්‍රපට ශාලා මෙන්ම චිත්‍රපට පිටපත් රැසක් විනාශ වූ අතර මෙම සංරක්ෂණාගාරය කාලීන අවශ්‍යතාවක් බවද ඇමැතිවරයා සඳහන් කළේය.ඇමැතිවරයා මේ බව සඳහන් කළේ චිත්‍රපට රූපවාහිනී සහ ශබ්ද පට සංරක්ෂණාගාරය හෙට (05) විවෘත කිරීම නිමිත්තෙන් මාධ්‍ය දැනුවත් කිරීම සඳහා ජනමාධ්‍ය හා ප්‍රවෘත්ති අමාත්‍යාංශයේ දී පැවැති මාධ්‍ය සාකච්ඡාවකදීය.එහිදී වැඩිදුරටත් අදහස් දැක්වූ ඇමැතිවරයා සඳහන් කළේ මෙම සංරක්ෂණාගාරය ඇති කිරීම වෙනුවෙන් ප්‍රවීණ සිනමා නිළි මාලිනී ෆොන්සේකා මහත්මිය ප්‍රමුඛ නළු නිළියන්ද සුවිශේෂී කාර්ය භාරයක් ඉටු කළ බවයි.ආචාර්ය ලෙස්ටර් ජේම්ස් පීරිස් මහතාගේ 95 වැනි ජන්ම දිනය නිමිත්තෙන් මෙම සංරක්ෂණාගාරය ස්ථාපිත කිරීමට හැකිවීම අප සැමගේම භාග්‍යයක් බවත් ඇමැතිවරයා සඳහන් කළේය.මෙහිදී අදහස් දැක්වූ ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා සඳහන් කළේ චිත්‍රපට දළ සේයාපට, රූපවාහිනී තැටි ආදිය සංරක්ෂණයට අවශ්‍ය දේශගුණික තත්ත්වයන් කෙරෙහිද වැඩි අවධානයක් යොමු කරමින් මෙම සංරක්ෂණාගාරය ඉදිකර ඇති බවයි.චිත්‍රපට පමණක් නොව රූපවාහිනී තැටි ද මෙම සංරක්ෂණාගාරය යටතේ සංරක්ෂණයට ලක් කෙරෙන අතර මෙම සංරක්ෂණාගාරය වසර විසිපහකට ප්‍රමාණවත් බවද ඇමැතිවරයා කීය.ලෙස්ටර් ජෙම්ස් පීරිස් මහතා මෙන්ම බො‍හෝ සිනමාකරුවන්ගේ ඇතැම් චිත්‍රපට අද වන විට අපට අහිමි වී ඇති අතර මෙවැනි සංරක්ෂණාගාරයක් පැවතියේ නම් එවැනි තත්ත්වයක් ඇති නොවන්නට ඉඩ තිබූ බවද බාලසූරිය මහතා සඳහන් කළේය.මෙහිදී අදහස් දැක්වූ ජාතික චිත්‍රපට සංස්ථාවේ සභාපති අශෝක සේරසිංහ මහතා මෙම සංරක්ෂණාගාරය යටතේ දැනට සංස්ථාව යටතේ පවතින චිත්‍රපට 210ක් සංරක්ෂණය කරන බව කීය.ජාතික චිත්‍රපට සංස්ථාවේ සේවකයින්ගේ කැපවීම මත චිත්‍රපට 210ක් චිත්‍රපට සංස්ථාව විසින් ආරක්ෂාකරගෙන තිබූ බවද කී ඒ මහතා 1958 වකවානුවේ සිට මෙවැනි සංරක්ෂණාගාරයක අවශ්‍යතාව ඇතිව තිබූ බවත් එය යථාර්ථයක් බවට පත් කර ගැනීමට හැකිවීම සිනමා ක්ෂේත්‍රයේ භාග්‍යයක් බවත් සේරසිංහ මහතා සඳහන් කළේය.ජාතික ලේඛනාරක්ෂක දෙපාර්තමේන්තුවේ අධ්‍යක්ෂිකා සරෝජා වෙත්තසිංහ මහත්මියමෙවැනි චිත්‍රපට සංරක්ෂණාගාරයක් අප සතුව පවතින බැවින් අපට අහිමි ව ඇති විදේශයන් හි පවතින ශ්‍රීලාංකික චිත්‍රපට වල අයිතිය නැවත ඉල්ලා සිටීමේ අයිතියද අපට හිමිවන බවත්, මෙම සංරක්ෂණාගාරය පළමු අදියර සේ ආරම්භ වන බවත් මෙය ඉදිරියේ දී තවදුරටත් පුළුල් කරන බවත් වෙත්තසිංහ මහත්මිය සඳහන් කළාය.මෙහිදී අදහස් දැක්වූ ප්‍රවීණ රංගවේදී රවීන්ද්‍ර රන්දෙණිය මහතා සඳහන් කළේ 1983 දී අපගේ චිත්‍රපට විශාල ප්‍රමාණයක් විනාශ වූ බවයි. එබැවින් විනාශ වූ දේ ගැන හිතමින් ‘ගිය හකුරට නාඩා තියෙන හකුර රැක ගැනීමට කටයුතු කළ යුතු බව සඳහන් කළේය. එමෙන්ම අපගේ බොහෝ චිත්‍රපට විදෙස් රටවල පවතින බවත් තවත් ප්‍රමාණයක් පෞද්ගලික අයිතිය යටතේ යම් යම් පුද්ගලයින් යටතේ පවතින බවත් ඒවායේ අයිතිය ලබා ගැනීම වෙනුවෙන් අවශ්‍ය මැදිහත්වීම් සිදු කළ යුතු බවත් සඳහන් කළේය.මෙම අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ.එච්.එම්. අශ්වර් මහතා, අමාත්‍යාංශ ලේකම් ආචාර්ය චරිත හේරත් මහතා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040424</link>
    <topic>RMVඑකේ අභ්‍යන්තර දුර්වලතා රැසක් :‍ රජයට ලැබිය යුතු විශාල මුදලක් අහිමිවෙලා</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>මෝටර් රථ ප්‍රවාහන දෙපාර්තමේන්තුවේ පවතින අභ්‍යන්තර පාලන දුර්වලතා හා එහි වැරදි ක්‍රියාකාරිත්වයේ හේතුවෙන් අය විය යුතු විශාල මුදලක් අහිමි වී යන බව විගණකාධිපතිවරයා පෙන්වා දෙයි. ශ්‍රීලංකා රේගුව විසින් මෝටර් රථ ආනයනයේ දී එකතු කරනු ලබන බදු ආදායමට ඉතාම අහිතකර ලෙස බලපාන සිද්ධීන් රැසක් ද විගණකාධිපතිවරයා සිය 2012 වර්ෂය සඳහා වූ වාර්තාව මඟින් හෙළි කරයි.දෙපාර්තමේන්තුවේ කටයුතු පරිගණක කර ඇතත් පරිගණක පද්ධතියේ පවතින දුර්වලතාවයන් නිසා වැරදි හා අක්‍රමිකතාවන් සිදුවීමේ හැකියාව බහුලව පවතින බව අවස්ථා ගණනාවක දී පෙන්වා දුන් නමුත් එය මේ වන තෙක් නිවැරදි කර නොතිබූ බවද වාර්තාව කියයි.දෙපාර්තමේන්තුවේ ආදායම් එකතු කිරීමේ කාර්යයේ දී නිරීක්ෂණය කරන ලද දුර්වලතා රැසක් මෙම වාර්තාව මගින් හෙළි කර ඇත. අලුතින් වාහන ලියාපදිංචි කිරීම සඳහා ඉදිරිපත් කළ යුතු රේගු නිශ්කාශන ලියවිලි වංචනික ලෙස සකස් කර මෝටර් රථ ලියාපදිංචි කර තිබීම මෙන්ම වෙනත් ආකාරයට වංචනික ආකාරයෙන් ‍ මෝටර් රථ ලියාපදිංචි කිරීමට හැකි වන අයුරින් පවතින අභ්‍යන්තර පාලන ක්‍රමය දුර්වල වීම.G . N සහ J ඉංග්‍රීසි අක්ෂර කාණ්ඩ හා 325 ඉලක්කම් කාණ්ඩය යටතේ සියලු වාහන පංති සඳහා පොදුවේ වාහන හඳුනා ගැනීමේ අංකයක් ලබාදීමේ ක්‍රමවේදයක් තුළ වංචනික ලෙස වාහන ලියාපදිංචිය සිදුකිරීමේදී ඉඩ කඩ පැවතීම පෙන්වා දී තිබුණ ද ඒවා නිවැරදි කරගෙන තිබුණේ නැත.ලියාපදිංචි කළ වාහනවල මුල් ලිපිගොනු ආරක්ෂිතව පවත්වාගෙන යාම සඳහා ක්‍රමවත් වූ වැඩපිළිවෙළක් නොමැති වීම දෙපාර්තමේන්තුව තුළ බොහෝ අක්‍රමිකතා ඇතිවීමට ප්‍රධාන වශයෙන් ම හේතු වී තිබීම හා ලිපිගොනු අස්ථාන ගතවීම සම්බන්ධයෙන් වග කිව යුතු නිලධාරීන් සොයා ඔවුන් පිළිබඳව දෙපාර්තමේන්තුව විසින් විධිමත් වූ ක්‍රියාදාමයක් ගෙන නොතිබීම. දෙපාර්තමේන්තුවේ වාහන පැවරුම් ක්‍රියාවලියේ පවත්නා පාලන ක්‍රමවේදයන්හි දුර්වලතා හේතුවෙන් නීත්‍යානුකූලව වාහනවල අයිතිය හුවමාරු සිදු නොවී විවෘත පැවරුම් මඟින් වාහනවල හුවමාරුවීම් බහුලව සිදුවීම සහ එමගින් දළ වශයෙන් රුපියල් මිලින 200ක ආදායමක් අහිමිවීම හා වාහනවල සත්‍යවූ අතීත තොරතුරු වසන් කිරීම තුළින් වාහන මිලදී ගැනීමට උනන්දුවක් දක්වන පාර්ශ්වයන් නොමග යැවීමක් ද සිදුවිය හැකිවීම.1995 අංක 16 දරන මුදල් පනත හා සංශෝධිත පනත් යටතේ අය කෙරෙන සුඛෝපභෝගී ද්විත්ව කාර්ය කාර්ය බදු යනාදියට අදාළව බදු අය කිරීම සිදු කරන රක්ෂණ ආයතනවල කළමනාකරණය හා මගපෙන්වීම බදු ගෙවීම පිළිබඳ වාහන හිමියන් දැනුවත් කිරීම හිඟබදු අය කිරීම බදු ගෙවීම සම්බන්ධ ඒ වාහන වෙනුවෙන් පරිගණක පද්ධතිය පවත්වා ගැනීම ඇතුළු කටයුතු ඉටුකිරීම ඉතාමත් දුර්වල තත්ත්වයක පැවතීම පනතට අනුකූලව බදු මුදල් අය නොකිරීම..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040425</link>
    <topic>බස්නාහිර-දකුණ පළාත් මහ ඇමැතිවරු අද දිවුරුම් දෙති</topic>
    <author>@ ධනුෂ්ක ගොඩකුඹුර</author>
    <content>බස්නාහිර සහ දකුණ පළාත් සභා මහ ඇමැතිවරු ජනාධිපති මහින්ද රාජපක්ෂ මහතා ඉදිරියේ ජනාධිපති ලේකම් කාර්යාලයේ දී අද (04) සුබ මොහොතින් දිවුරුම් දෙති.එම පළාත් සභාවල ඇමැතිවරු ද ජනාධිපතිතුමා ඉදිරියේ අද දිවුරුම් දීමට නියමිත බව ජනාධිපති මාධ්‍ය ඒකකය සඳහන් කළේය. මාර්තු මස 29වැනි දින පැවැති බස්නාහිර සහ දකුණු පළාත් සභා ඡන්ද විමසීමෙන් අතිවිශිෂ්ට ජයග්‍රහණයක් හිමි කර ගත් එක්සත් ජනතා නිදහස් සන්ධානය බස්නාහිර පළාත් සභාවේ ආසන 56ක් ද දකුණු පළාත් සභාවේ ආසන 33ක් ද හිමි කර ගත්තේය. මැති ඇමැතිවරුන්, ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ සහෝදර පක්ෂ නායකයන් ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040426</link>
    <topic>උතුරු-නැ‍ඟෙනහිර සා. පෙළ ඉහළම ප්‍රතිඵලය මෙවර පෙන්නලා</topic>
    <author>සුභාෂිණී සේනානායක සහ පණ්ඩුක සමරසේකර</author>
    <content>තිස් වසරක් පුරා යුද්ධයට මැදි වූ උතුරු නැ‍ඟෙනහිර ප්‍රදේශයන්හි ඉතිහාසයේ ඉහළම ප්‍රතිඵලය මෙවර අධ්‍යයන පොදු සහතික පත්‍ර සාමාන්‍ය පෙළ විභාගයෙන් පෙන්නුම් කර ඇතැයි විභාග දෙපාර්තමේන්තු 2013 විශ්ලේෂණ වාර්තාව පෙන්වා දෙයි. අධ්‍යයන පොදු සහතික පත්‍ර සාමාන්‍ය පෙළ ප්‍රතිඵලවලට අනුව 2013 වසරේ සිසුන් සමත් වීමේ ප්‍රතිශතය පසුගිය වසරට සාපේක්ෂව සියයට 78.59 ක වර්ධනයක් පෙන්වා ඇතැයි විභාග දෙපාර්තමේන්තු විශ්ලේෂණ වාර්තා පෙන්වා දෙයි.2012 වසරේ A සාමාර්ථ 9 ලබා ගත් සිසුන් ගණන 4509ක් වන අතර 2013 වසරේ එය 5737 දක්වා ඉහළ ගොස් ඇත.වසර 2012 දී සියලු විෂයයන් අසමත් සිසුන් 11100ක් වාර්තා වූ අතර 2013 දී එය 9444 දක්වා පහළ බැස ඇත.සාමාන්‍ය පෙළ සඳහා මෙවර පෙනී සිටි 4744483ක් වූ සියලු අයදුම්කරුවන්ගෙන් උසස් පෙළ හැදෑරීම සඳහා 192274ක් සුදුසුකම් ලබා ඇත.ඉන් පාසල් අයදුම්කරුවන්ගෙන් උසස් පෙළ හැදෑරීම සඳහා 184317ක් සුදුසුකම් ලබා ඇත.එය ප්‍රතිශතයක් ලෙස සියයට 64.21ක් වේ.මෙවර සාමාන්‍ය පෙළ ප්‍රතිපලවල විශේෂත්වය වන්නේ 2012 වසර ප්‍රතිඵලවලට සාපේක්ෂව 2013 වසරේ උතුරු නැගෙනහිර ප්‍රදේශයන්හි ප්‍රතිපල ඉහළ ගොස් ඇත.2012 වසරේ නැගෙනහිර පළාතේ සාමාන්‍ය පෙළ සඳහා පෙනීසිටි සිසුන්20701න් උසස් පෙළ හැදෑරීම සඳහා 12875 ක් සුදුසුකම් ලබා ඇති අතර 2013 වසරේ නැගෙනහිර පළාතේ සාමාන්‍ය පෙළ සඳහා පෙනීසිටි සිසුන් 20525න් උසස් පෙළ හැදෑරීම සඳහා13430ක් සුදුසුකම් ලබා ඇත.2012 වසරේ උතුරු පළාතේ සාමාන්‍ය පෙළ සඳහා පෙනීසිටි සිසුන් 15720න් උසස් පෙළ හැදෑරීම සඳහා 9430 ක් සුදුසුකම් ලැබූ අතර2013 වසරේ සාමාන්‍ය පෙළ සඳහා පෙනී සිටි සිසුන්15280න් උසස් පෙළ හැදෑරීමට 9982 ක් සුදුසුකම් ලබා ඇත.මෙවර බස්නාහිර පළාතේ උසස් පෙළ සඳහා සිසුන් 49521ක් ද දකුණු පළාතේ 22521ක් ද මධ්‍යම පළාතේ 21878ක් ද, උතුරු මැද පළාතේ 21209ක් ද සබරගමුව පළාතේ 15956ක් ද නැගෙනහිර පළාතේ 13430ක් ද ඌව පළාතේ 11419ක් ද උතුරු නැගෙනහිර පළාතේ 10548ක්ද උතුරු පළාතේ 9982ක් ද උසස් පෙළ හැදෑරීම සඳහා සුදුසුකම් ලබා ඇත.මෙයට අමතරව කොළඹ දිස්ත්‍රික්කයේ උසස්පෙළ සඳහා පෙනී සිටීමට සුදුසුකම් ලැබූ ප්‍රතිශතය 73.38ක්ද කුරුණෑගල දිස්ත්‍රික්කයේ ප්‍රතිශතය 70.78ක්ද වවුනියා දිස්ත්‍රික්කයේ 70.70ක් ද මන්නාරම දිස්ත්‍රික්කයේ 70.47ක් ද වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040427</link>
    <topic>ගම්පහ රත්නාවලී-මෙනුෂිකා කොළඹ විශාඛා-හරින්දි</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2013 විභාග ප්‍රතිඵල ඊයේ (4) නිකුත් කිරීමට විභාග දෙපාර්තමේන්තුව පියවර ගත් අතර දිවයිනෙන් පළමු වන ස්ථානය හිමි කර ගැනීමට ගම්පහ රත්නාවලී බාලිකා විද්‍යාලයේ කේ. ඒ. මෙනුෂිකා ජයනී කාරියවසම් සහ කොළඹ විශාඛා විද්‍යාලයේ තපෝධා හරින්දි ගංගොඩවිල සිසුවියන් සමත් වී ඇත.මාතර රාහුල විද‍්‍යාලයේ එම්. ඩබ්ලිව්. උචිත තේජාන් ගුණසේකර දෙවන ස්ථානය ද කොළඹ ආනන්ද මහා විද්‍යාලයේ එම් රවීන් ලසිදු තෙන්නකෝන් තෙවන ස්ථානයද හිමි කරගෙන ඇත .කොළඹ රාජකීය විද්‍යාලයේ කළිදු චේතික වික්‍රමසිංහ , ගාල්ල සවුත්ලන්ඩ්ස් විද්‍යාලයේ ඩී. එච්. රොෂානා තරින්දි ,කොළඹ විශාඛා විද්‍යාලයේ එන් එච් දිලිනි ඉදුනිල් ෆොන්සේකා සිසු සිසුවියන් හතර වන ස්ථානය හිමි කර ගෙන ඇති අතර මහනුවර මහාමායා බාලිකා විද්‍යාලයේ ආර් එන් සෞම්‍යා කුමාරිහාමි අබේරත්න, කුරුණෑගල මලියදේව බාලිකා විදුහලේ කේ. දුලංජනා මිණිකිරනි අමායා ධර්මසිරි සිසුවියන් හට පස්වන ස්ථානය හිම වී ඇත. මෙවර සාමාන්‍ය පෙල සමස්ත ප්‍රතිපලයම ඉහළ ගොස් ඇති අතර පළමු ස්ථාන දෙකක් ද හතරවන ස්ථාන තුනක් ද පස්වන ස්ථාන දෙකක් ද හිමි වී ඇත. කොළඹ දේවී බාලිකා විදුහලේ අපොස සාමාන්‍ය පෙළ සඳහා පෙනී සිටි සිසුවියන් 245 දෙනා අතරින් A සාමාර්ථ 9 ලබා ගත් සිසුවියන් 209ක් සහ A සාමාර්ථ 8ක් සමත් සිසුවියන් 79 දෙනකු සිටී. අපොස සාමාන්‍ය පෙළ 2013 විභාගය සඳහා සිසුන් 474483ක් පෙනී සිටියහ.විභාග ප්‍රතිඵල විභාග දෙපාර්තමේන්තුවේ නිල වෙබ් අඩවිය වන www.donets.lk යන වෙබි අඩවියට පිවිසීමෙන් ලබා ගත හැකි වේ. විභාග ප්‍රතිඵල ඊයේ දහවල් 12න් පසු කොළඹ ශ්‍රී ජයවර්ධනපුර සහ හෝමාගම කලාපවලට අයත් පාසල්වලට නිකුත් කිරීමට විභාග දෙපාර්තමේන්තුව කටයුතු කළ අතර දිවයිනේ පිහිටි සියලු පාසල්වලට අද (5) තැපැල් කරන බව විභාග දෙපාර්තමේන්තුව කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040428</link>
    <topic>නැවත සමීක්ෂණය 25ට පෙර</topic>
    <author>සුභාෂිණි සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රතිඵල නැවත සමීක්ෂණය සඳහා ලබන 25 වන දිනට පෙර අයදුම් කළ යුතු බව විභාග දෙපාර්තමේන්තුව කියයි.  පසුගිය වසරේ පැවැති අධ්‍යයන පොදු සහතික පත්‍ර සාමාන්‍යය පෙළ විභාගයේ ප්‍රතිඵල ඊයේ(3) නිකුත් කෙරිණි.විභාගයට පෙනී සිටි පාසල් අයදුම්කරුවන් නැවත සමීක්ෂණය සඳහා අයදුම් කරන්නේ නම් විදුහල්පතිවරුන් මාර්ගයෙන් එම අයදුම්පත් යොමු කළ යුතු බව විභාග දෙපාර්තමේන්තුව දැනුම්දෙයි.පෞද්ගලික අයදුම්කරුවන් ලබන 7 වන දින ජාතික පුවත්පත්වල පළකරන දැන්වීම් අනුව නැවත සමීක්ෂණ අයදුම් පත්‍ර සම්පූර්ණ කර විභාග දෙපාර්තමේන්තුව වෙත යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=n14040429</link>
    <topic>සා. පෙළ හපන්නු ජනපති හමු වී...</topic>
    <author/>
    <content>අපොස (සා.පෙළ) 2013 විභාගයේ ශ්‍රී ලංකාවේ ඉහළ ම ලකුණු ලබාගත් සිසුන් ඊයේ (3) පස්වරුවේ දී සිය මවුපියන් හා විදුහල්පතිවරුන් සමඟ අරලිය ගහ මන්දිරයේ දී ජනාධිපති මහින්ද රාජපක්ෂ මහතා හමුවී ආශිර්වාදය ලබා ගත්තේය.එහිදී මෙම සිසු දරුවන්ට මහජන බැංකුවේ අනුග්‍රහයෙන් අධ්‍යාපන ශිෂ්‍යත්ව හා මුදල් ද ශබ්ද කෝෂයක් හා ලැප්ටොප් පරිගණකයක් ද ජනාධිපතිතුමා පිරිනැමීය. පළමු ස්ථානය දිනාගත් ගම්පහ රත්නාවලි බාලිකා විද්‍යාලයේ මෙනුෂිකා ජයනි කාරියවසම් හා කොළඹ විශාඛා විද්‍යාලයේ තපෝධා හරින්දි ගංගොඩවිල, තුන්වන ස්ථානය කොළඹ ආනන්ද විද්‍යාලයේ රවින් ලසිදු තෙන්නකෝන්, හතරවන ස්ථානය දිනාගත් කොළඹ රාජකීය විද්‍යාලයේ කළිදු චේතික වික්‍රමසිංහ, කොළඹ විශාඛා විද්‍යාලයේ දිලිනි ඉඳුනිල් ෆොන්සේකා හා ගාල්ල සවුත්ලන්ඩ්ස් බාලිකා විද්‍යාලයේ ‍ෙරාෂානා තරින්දි, පස්වන ස්ථානය කුරුණෑගල මලියදේව බාලිකා විද්‍යාලයේ දුලංජනා මිනිකිරනි අමායා ධර්මසිරි ශිෂ්‍ය ශිෂ්‍යාවන් ජනාධිපති මහින්ද රාජපක්ෂ මහතා සමඟ සමූහ ඡායාරූපයකට පෙනී සිටි අයුරු.අධ්‍යාපන ඇමැති බන්දුල ගුණවර්ධන, ජනාධිපති කාර්ය මණ්ඩල ප්‍රධානි ගාමිණී සෙනරත්, අමාත්‍යාංශයේ ලේකම් අනුර දිසානායක, විභාග කොමසාරිස් එන්.ජේ. පුෂ්පකුමාර මහත්වරු, විදුහල්පතිවරු සහ මවුපියෝ ද මෙම අවස්ථාවට සහභාගි වූහ. ඡායාරූපය සුදත් සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404041</link>
    <topic>බස්නාහිර රජයේ රෝහල්වලට එන රෝගීන් e-රෝහල් ව්‍යාපෘතියට ඇතුළත් කරයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>රෝහල්වල සායන සඳහා පැමිණෙන රෝගීන්ගේ රෝග පිළිබඳ සියලු තොරතුරු පද්ධතියක් තාක්ෂණය මගින් සටහන් කෙරෙන ‘e-රෝහල් ව්‍යාපෘතිය’ නමින් වන අලුත් වැඩපිළිවෙල බස්නාහිර පළාත් මූලික රෝහල්වල ක්‍රියාත්මක කිරීම ආරම්භ කෙරේ.මුලින්ම දොම්පේ රෝහලෙන් ආරම්භ කළ මේ “e-රෝහල් ව්‍යාපෘතිය” මේ වර්ෂය තුළදී පළාතේ සියලුම මූලික රෝහල්වල ක්‍රියාත්මක කිරීමට පළාත් සෞඛ්‍ය දෙපාර්තමේන්තුව කටයුතු යොදාගෙන යයි.තොරතුරු තාක්ෂණය රෝහල්වල දෛනික කටයුතු පහසු කිරීම සඳහා භාවිතා කරන ක්‍රමයක් ලෙස සැලකෙන “e-රෝහල් ව්‍යාපෘතිය මගින් සායන රෝගීන් පිළිබඳ තොරතුරු පද්ධතියක් තුළට ඇතුලත් කර ගන්නා අතර හඳුනා ගැනීම සඳහා නිශ්චිත කේතයක් ලබාදීම සිදුවෙයි. ඉන්පසු එම රෝගියාට ලබාදෙන ඖෂධ පරීක්ෂණ වාර්තා ආදියේ සියලු තොරතුරුද එම කෝනය යටතේ ඇතුලත් කිරීම සිදු කෙරෙයි.රෝගියා සායන සඳහා පැමිණෙන සෑම අවස්ථාවකදීම අදාළ දත්ත යාවත්කාලීන කිරීම සිදුවන අතර ප්‍රතිකාර නියම කිරීමේදී වෛද්‍යවරුන්ට අදාළ රෝගියාගේ දත්ත ගොනුව පරීක්ෂා කිරීම තුළින් රෝග නිධානය රෝග ඉතිහාසය හා නියම කරන ලද ඖෂධ ආදි සියලු තොරතුරු ලබා ගැනීමේ හැකියාව ලැබෙන බව සෞඛ්‍ය අංශය කියයි. මේ මගින් වෛද්‍යවරයාට කඩිනමින් අදාළ රෝගියාට ප්‍රතිකාර කිරී‍ෙම් හැකියාව ලැබෙන අතර ඖෂධ නියම කිරී‍ෙම් නිරවද්‍යතාවයද තහවුරු කර ගත හැකි බව සඳහන් වෙයි. එමෙන්ම රෝගියාට ප්‍රතිකාර ලබා ගැනීම සඳහා ගත කිරීමට වන කාලය අඩුවන අතර වඩාත් නිවැරදි පරිදි ප්‍රතිකාර ලබාගැනීමේ හැකියාව ලැබේ.එමෙන්ම ඖෂධ ගබඩාවද මේ මෘදුකාංගය මගින් සම්බන්ධ වන අතර වෛද්‍යවරුන්ට ඖෂධ නියම කිරීමේදී ඖෂධ ගබඩාව සතු ඖෂධ වර්ග පමණක් රෝගීන්ට නියම කිරීමටද හැකියාව ලැබේ. මෙම මෘදුකාංගය මගින් හිඟ තොග පිළිබඳව දැනුවත්වී ඒ සඳහා කඩිනමින් පිළියම් යෙදීමටද හැකියාව ලැබෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404042</link>
    <topic>තහනම් කුණු දොඩම් තවමත් වෙළෙඳ පොළේ</topic>
    <author>තෙල්වත්ත සමූහ ප්‍රෙඩ් සිල්වා ජිනසේන</author>
    <content>ආහාරයට නුසුදුසු හා නරක් වූ ඕස්ට්‍රේලියානු කහ දොඩම් ඉතාමත් අඩු මිලට දැනට දිවයිනේ නොයෙක් ප්‍රදේශවල පදිකවේදිකා, බස් නැවතුම්පොළවල්, දුම්රිය මැදිරි තුළ සහ පලතුරු බීමහල්වල විකිණීමට තබා ඇති බැව් දක්නට ලැ‍ෙබ්.මේ දොඩම් ගෙඩි 5-6 බැගින් රුපියල් 100 වැනි මුදලකට ලබා ගැනීමට හැකිවේ.මේ ආනයනික දොඩම් බහාලුම් නොහොත් කන්ටේනර් පිටින් පසුගියදා රේගුව විසින් මෙරටට ගොඩබෑම තහනම් කරමින්, රාජසන්තක කර විනාශ කර දැමීමට නියෝග කළ ද දොඩම් තොග ඇතැම් වෙළෙඳ සල්වල තිබේ.ඇතැම් රේගු නිලධාරි මාර්ගයෙන් මේ ‍දොඩම් කන්ටේනර් එළියට ගැනීමට ඒවා ගෙන්වා ඇති ජාවාරම්කරුවන් සමත්වී ඇති නිසා නරක් වූ කහ දොඩම් ඉතා අඩු මිලට වෙළෙඳ සලේ තිබීමට හේතුවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404043</link>
    <topic>මේ වසරේ කළුතර සංවර්ධනයට රුපියල් දසලක්ෂ 3647ක් වෙන් කරයි</topic>
    <author>නාගොඩ විශේෂ එන්. විජේරත්න</author>
    <content>කළුතර දිස්ත්‍රික්කයේ 2014 ක්‍රියාකාරී සැලැස්ම සඳහා ආර්ථික සංවර්ධන අමාත්‍යාංශය මඟින් රුපියල් මිලියන 3647.50ක ප්‍රතිපාදන වෙන් කර තිබේ.කළුතර දිස්ත්‍රික්කයට අයත් මතුගම, අගලවත්ත, බේරුවල, පානදුර, බුලත්සිංහල, කළුතර, බණ්ඩාරගම, හොරණ, මැතිවරණ කොට්ඨාස අට සඳහා මෙම ප්‍රතිපාදන වෙන් කෙරේ.ඒ අනුව මතුගමට රුපියල් මිලියන 447.40යි. අගලවත්තට රුපියල් මිලියන 481‍.10යි. බේරුවලට රුපියල් මිලියන 398.00යි. පානදුරයට රුපියල් මිලියන 408.70යි. බුලත් සිංහලට රුපියල් මිලියන 393.50යි. කළුතරට රුපියල් මිලියන 441.40යි. බණ්ඩාරගමට රුපියල් මිලියන 521.30යි . හොරණ‍ට රුපියල් මිලියන 510.00 වශයෙනි.මෙම මැතිවරණ කොට්ඨාස අට තුළ දිවිනැඟුම ජීවනෝපාය සංවර්ධනය, ගමනැඟුම එක ගමකට එකවැඩක්, ගම නැඟුම වෙනත්, සුළු වාර්මාර්ග වැඩසටහන, ග්‍රාමීය පාලම් හා ප්‍රවේශ මාර්ග, පළාත් නැඟුම ග්‍රාමීය පාසල් සංවර්ධනය, මන්ත්‍රීවරුන්ට වෙන්වන ප්‍රතිපාදන සහ විමධ්‍යගත අයවැය යන වැඩ සටහන් යටතේ 2014 ක්‍රියාකාරි සැලැස්ම ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404044</link>
    <topic>මූන්දලම මුක්කුතොඩුවාව වෙරළට අභිරහස් වස්තුවක් පාවී ඇවිත්</topic>
    <author>@ මුන්නේශ්වරම සමුහ ඊ.සි.ප්‍රනාන්දු සහ කල්පිටිය සමුහ</author>
    <content>මුන්දලම සින්නපාඩුව මුක්කුතොඩුවාව වෙරළට පා වි පැමිණ තිබු අභිරහස් වස්තුවක් ප්‍රදේශවාසින් විසින් අහුලා තම භාරයට ඊයේ ( 2 දා ) දහවල් ලබා දුන් බව මුන්දලම පොලිසිය කියයි.එම ගමේ දරුවන් පිරිසක් මුහුදුවෙරළේසෙල්ලම් තරමින් ඉන්නා විට මුහුදෙහි පාවි පැමිණ වෙරළට ගොඩ ගසා තිබු මෙම අපූරුවස්තුව මුලින් දැක එය එක් දරුවකුගේ නිවෙසට ගෙන ගොස් ඇත. පසුව දරුවන් එකතුව එය කැඩිමට උත්සහ කළ විට වැඩිහිටියන් දැක වහාම එම වස්තුව තම භාරයට ගෙන මේ බව මුන්දලම පොලිසියට දන්වා ඇත.පොලිසිය පැමිණ එය සිය භාරයට ගෙන පරික්ෂා කළ විට එම වස්තුව ප්ලාස්ටික් බටයක් වැනි අඩි එකහමාරක් දිගකින් හා කිලෝවක බරකින් තිබු බව අනාවරණය කර ගෙන ඇත. ඒ මතු පිට ඉංග්‍රිසි අක්ෂර සටහන් ව ඇති තඅර ඒ ප්‍රංශ භාෂාව විය හැකි බ වත් ඒ අනුව මෙම වස්තුව කිසියම් බෝමිබයක් විය හැකි බවත් පොලිසිය කියයි.මෙම වස්තුව පුපරුවා හැරිම පිණිස පුත්තලම යුද හමුදා ඒකකයේ බෝම්බ නිෂ්ක්‍රිය අංශය කැදවු බවත් මුන්දලම පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404045</link>
    <topic>මාස 3ක් ඇතුළත හොරෙන් ටිකට් නැතිව දුම්රියෙන් ගිය මගීන් 1209ක් අල්ලයි</topic>
    <author>ගම්පොළ සමූහ</author>
    <content>දුම්රිය ඉතිහාසයේ ප්‍රථම වතාවට මාස 03ක් තුළ දුම්රිය ප්‍රවේශපත් නොමැතිව ගමන්ගත් මඟීන් 1209ක් හසුවී රුපියල් ඔවුන්ගෙන් තිස්ලක්ෂ අනූහයදහස් තුන්සිය හැටදෙකක දඩමුදලක් අයකර ගැනීමට හැකි වී තිබේ.මෙම වසරේ ජනවාරි මස සිට මාර්තු දක්වා කළ වැටලීම් වලදී පමණක් මෙවැනි විශාල දඩමුදලක් අයවී ඇති අතර එයින් මාර්තු මාසය තුළ පමණක් ප්‍රවේශපත් නොමැතිව අත්අඩංගුවට ගත් මගීන් සංඛ්‍යාව 511 වන අතර එයද වාර්තාගත ප්‍රමාණයක් වේ.උඩරට හා මුහුදුබඩ දුම්රිය ගමන්වාර වලින් වැඩිපුරම හොරට යන මගීන් වාර්තා වී ඇත්තේ මුහුදුබඩ දුම්රිය මාර්ග වලින් වන අතර එයට‍ හේතු වී ඇත්තේ බොහෝ දෙනෙකු මෙය පුරුද්දක් ලෙස සිදුකිරීම බවද අනාවරණය වී තිබේ.මීට අමතරව කොම්පඤ්ඤවීදිය , කොල්ලුපිටිය, බම්බලපිටිය, මහලේකම් කාර්යාලය යන දුම්රිය ස්ථානවල ඇති අවිධිමත් භාවය නිසා හොරට යන මගීන් හට මෙම ස්ථානවලින් බැස ප්‍රධාන දොරටුවෙන් හැර පිටවීමට හැකිවීම ද මෙයට තවත් හේතුවක් වී තිබේ. කෙසේ නමුත් දුම්රිය සාමාන්‍ය පන්තිය හා ඉහළ පන්තියේ යන සියලුම මගීන් මෙම වංචාව සිදුකර ඇති අතර ඒ අනුව ‍ජනවාරි මස සාමාන්‍ය පන්තිය මගීන් 231ක් අත්අඩංගුවට ගෙන ඇති අතර ඔවුන්ගෙන් රුපියල් 596545ක් ඉහළ පන්තිය මගීන් 172ක් අත්අඩංගුවට ගෙන ඇති අතර ඔවුන්ගෙන් රුපියල් 447905ක් ද පෙබරවාරි මස සාමාන්‍ය පන්ති මගීන් 198 දෙදෙනකු රුපියල් 494705ක් ද ඉහළ පන්තිය මගීන් 97 දෙනෙකුගෙන් රුපියල් 251540ක් ද මාර්තු මස සාමාන්‍ය පන්ති මගීන් 342කුගෙන් රුපියල් 885560ක් ද ඉහළ පන්තිය මගීන් 169 දෙනෙකුගෙන් රුපියල් 420605 ක්ද මෙසේ දඩ මුදල් ලෙස අයකරගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404046</link>
    <topic>කොක්අඩිචෝලෙයි විදුහලක ශිෂ්‍යයකුට ගුරුවරයෙක් තල් අත්තකින් පහර දීලා</topic>
    <author>මලිගයිකාඩු සමූහ</author>
    <content>කොක්කඩිචෝලෙයි පොලිස් වසමට අයත් පන්ඩාරියා වෙලිනාමහල් විදුහලේ ශිෂ්‍යයකුට තල් අත්තකින් පහර දුන් ගුරුවරයකු අත්අඩංගුවට ගෙන පසුව ඇප මත නිදහස් කර ඇත.‍අදාළ පාසලේ පස්වැනි ශ්‍රේණියේ ඉගෙනුම ලබන ශිෂ්‍යයාට තල් අත්තකින් පහර දී තුවාල සිදුකර ඇති බව ශිෂ්‍යයාගේ පියා කොක්කඩිචෝලෙයි පොලිසියට පැමිණිලි කර තිබුණි.පසුගිය සඳුදා (31) පොලිසිය විසින් අත්අඩංගුවට ගත් ගුරුවරයා මඩකළපුව උසාවියට ඉදිරිපත් කිරීමෙන් පසු රුපියල් ලක්ෂයක ශරීර ඇප මත නිදහස් කර ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404047</link>
    <topic>අධික වේගයෙන් රිය පදවා දැරියක් මරාදැමූ රියැදුරා හිරේ</topic>
    <author>@ දිලීප් නිශ්ශංක - බළපිටිය සමූහ</author>
    <content>අපරික්ෂාකාරි ලෙස අධික වේගයෙන් ජීප්රථයක්පදවා කොස්ගොඩ දූවේමෝදර ප්‍රදේශයේදී පාසල් දැරියක් අනතුරට පත් කර මරණය සිදු කළ රියදුරකුට බළපිටිය මහාධිකරණ විනිසුරු මොහාන් සෙනෙවිරත්න මහතා බරපතළ වැඩ සහිත වසර එකක සිරදඩුවමක් සහ රුපියල් එක්ලක්ෂ පනස්දහසක වන්දියක් ගෙවන ලෙස ද නියම කර සිරදඩුවම වසර පහකට අත්හිටුවන ලදී.මෙසේ දඩුවම් නියම වූයේ අංගොඩ බුත්ගමුව පදිංචි මොහොමඩ් හිල්ර මොහොමඩ් පයිසාර් නැමැති විත්තිකරුටය.2009 ඔක්තෝම්බර් මස 06 දින හෝ ඊට ආසන්න දිනයකදී ළමා ආරක්ෂක අධිකාරියේ සහකාර පොලිස් අධිකාරි ලංකා රාජිනි අමරසේන මහත්මියගේ වයස අවුරුදු හතක දියණිය පාසලට ගොස් නිවෙසට යමින් සිටියදී මෙම මාරක රිය අනතුරට ලක් විය.විත්තිකරු අපරික්ෂාකාරීව අධික වේගයෙන් රිය පැදවීම නිසා පාර මාරුවෙමින් සිටි දැරිය ජීප් රථයේ ගැටීමෙන් එම ස්ථානයේදීම මියගියාය.රජයේ අධි නීතිඥ ශ්‍රියානි අබේගුණවර්ධන මහත්මිය පැමිණිල්ල මෙහෙය වූවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404048</link>
    <topic>78හැවිරිදි විශ්‍රාමික ගුරුවරයකුගෙන් 11හැවිරිදි දැරියකට අතවර</topic>
    <author>කළුතර මධ්‍යම සමූහ</author>
    <content>ඉංග්‍රීසි ඉගැන්වීමට යැයි කියා 11 හැවිරිදි දැරියක් නිවෙසට කැඳවාගෙන ගොස් ලිංගික අතවර කර පුරුෂලිංගය ප්‍රදර්ශනය කළැයි අධිකරණය හමුවට පමුණුවනු ලැබූ 78 හැවිරිදි විශ්‍රාමික ඉංග්‍රීසි ගුරුවරයකු රුපියල් ලක්ෂ 2 බැගින් වූ ශරීර ඇප දෙකක් මත මුදාහරින ලෙස කළුතර අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.මෙසේ ඇප නියම වූයේ කුඩා පයාගල පදිංචිකරුවකු වූ පල්ලියරාළලාගේ දොන් ඇන්ටන් පැට්‍රික් නම් වූ අයටය.සිද්ධියට අදාළ දැරියගේ මව මේ පිළිබඳව පැමිණිල්ලක් කළ අතර එම දැරියගෙන් ද ප්‍රකාශයක් ලබාගත් බවත්. පයාගල පොලිස් ස්ථානාධිපති පොලිස් පරීක්ෂක සුනෙත් ශාන්ත මහතා අධිකරණයට වාර්තා කර තිබුණි.මෙම දැරිය තම නැගණිය සමඟ ඉංග්‍රීසි ඉගෙන ගැනීමට ගොස් ඇති බවත්, නැගණියට ගෙදර ගොස් නිදාගන්න කියා සැකකරු දැරියට අසභ්‍ය වචන කියා දී ඇති බවත්, උප පොලිස් පරීක්ෂක විජේපාල සහ සැරයන් විජේරත්න මහත්වරු අධිකරණය හමුවේ පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r1404049</link>
    <topic>ප්‍රවීණ රංගන ශිල්පී සුමින්ද සිරිසේනට උපහාර ...</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>දැනට අසනීපව සිටින ප්‍රවීණ රංගන ශිල්පී සුමින්ද සිරිසේන මහතාට කහවත්තේ දී උපහාර පිරිනැමිණි.සබරගමුව පළාතේ කෑගල්ල දිස්ත්‍රික්කයේ උපන් සුමින්ද සිරිසේන කලාකරුවාට මෙහිදී සබරගමුව පළාත් සංස්කෘතික අමාත්‍යාංශය විසින් “සොඳුරු දිවියට සවියක්” වැඩසටහනට අනුව රුපියල් පනස්දහසක මුදල් පරිත්‍යාගයක් ද කළේය.සුමින්ද සිරිසේන මහතාට උපහාර දැක්වීමේ උත්සවය සංවිධානය කළේ කහවත්තේ තුරුණු කලාකරුවකු වන අරුණ රාජපක්ෂ මහතාය. ඔහු විසින් නිර්මාණය කළ ඩෙංගු රෝගය සම්බන්ධව සැකසූ “ ගම්මානය ගිම්හානය” ටෙලි චිත්‍රපටයේ මංගල දර්ශනය ද මෙහිදී ප්‍රදර්ශනය කෙරිණි.සබරගමුව පළාතේ අධ්‍යාපන සහ සංස්කෘතික ඇමැති භානු මුණුප්‍රිය මහතා අතින් සුමින්ද සිරිසේන මහතාට උපහාර සම්මානයක් ද පිරිනමන ලදී.අරුණ රාජපක්ෂ විසින් ඩෙංගු ව්‍යවසනය තේමා කරගනිමින් නිර්මාණය කරන ලද ගම්මානයට ගිම්හානය ටෙලි චිත්‍රපටයේ ද සුමින්ද සිරිසේන මහතා ප්‍රධාන චරිතයක් නිරූපණය කළේය.ප්‍රවීණ රංගන ශිල්පීන් රැසකගේ රංගන දායකත්වයෙන් නිර්මාණය කරන ලද මෙම ටෙලි චිත්‍රපටයේ මංගල දර්ශනය නොමිලේ පැවැත්විණි. මංගල දර්ශනයට පැමිණි ආරාධිතයින් විසින් ලබාදුන් මුදල් තිළිණද භාර නොගත් බව එහි නිෂ්පාදක අරුණ රාජපක්ෂ කීවේය.කහවත්තේ ජනතාව දැක් වූ උපහාරය තමාට මහත් සතුටක් බව ප්‍රවීණ රංගන ශිල්පී සුමින්ද සිරිසේන මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=r14040410</link>
    <topic>ඉංගිරි‍ෙය් 276කට ගොවි විශ්‍රාම වැටුප්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය ප්‍රාදේශීය ලේකම් කොට්ඨාසය ආශ්‍රිත පුද්ගලයන් 276 දෙනෙකුට ගොවි විශ්‍රාම වැටුප් ප්‍රදානය කිරීමේ උත්සවයක්, විශේෂ ව්‍යාපෘති ඇමැති සහ ආර්ථික සංවර්ධන කටයුතු පිළිබඳ නියෝජ්‍ය ඇමැති එස්. එම්. චන්ද්‍රසේන මහතාගේ ප්‍රධානත්වයෙන් ඉංගිරිය ප්‍රාදේශීය ලේකම් කාර්යාල පරිශ්‍රයේ දී පැවැත්විණි.මෙහිදි රුපියල් දහස, දෙදහස සහ පන්දහස යන මුදල් කාණ්ඩ යටතේ රුපියල් ලක්ෂ පහමාරක වටිනාකමැති ගොවි විශ්‍රාම වැටුප් බෙදා දීම සිදුවිය.මෙහිදී අදහස් දැක්වූ එස්. එම්. චන්ද්‍රසේන මහතා, “කාලයක් තිස්සේ නැවතී තිබුණු ගොවි විශ්‍රාම වැටුප නැවත ලබා දීමට පාර්ලිමේන්තු මන්ත්‍රී විදුර වික්‍රමනායක මහතා පාර්ලිමේන්තුව තුළ විශාල කාර්යභාරයක් සිදු කළ බවත්, එතුමා කෘෂිකර්මය පිළිබඳ පශ්චාත් උපාධිධාරියකු හෙයින් ගොවිතැන පිළිබඳව මෙන්ම ගොවි ජනතාව ගැනද එතුමාට විශාල කැක්කුමක් ඇති බවත් පවසා සිටියේය.මෙහිදී අදහස් දැක්වීමට එක් වූ කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා, අපේ රටේ බත සපුරන, සංවර්ධනයට පිටිවහලක් වන ගොවි ජනතාවගේ ජීවන තත්වය නඟා සිටුවීමේ අරමුණින් තමයි ගොවි විශ්‍රාම වැටුප් පිළිබඳ තීරණය ගත්තේ. ගොවිතැන රැකගත් හැක්කේ ගොවි ජනතාව රැක ගැනීමෙනුයි. ඔවුන් විශ්‍රාම යන වයසේ දී මෙලෙස ගොවි විශ්‍රාම වැටුප් ලබාදීම අනාගත ‍ෙගාවි පරපුරට විශාල උත්තේජනයක්” යැයි පැවසීය.කෘෂිකර්ම හා ගොවිජන රක්ෂණ මණ්ඩලයේ අධ්‍යක්ෂ ජනරාල්, කළුතර දිස්ත්‍රික් අධ්‍යක්ෂක නන්දලාල් පෙරේරා, හොරණ ප්‍රාදේශීය සභාවේ උප සභාපති අශෝක රණතුංග මහත්වරු ඇතුළු විශාල පිරිසක් මෙම අවස්ථාව සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=s1404041</link>
    <topic>ශ්‍රී ලංකාව විස්සයි20 ලෝක කුසලාන අවසන් තරගයට</topic>
    <author>වර්නන් ගු ණසේකර බංග්ලාදේශයේ සිට</author>
    <content>ශ්‍රී ලංකාව ඩක්වර්ත්/ලුවිස් ක්‍රමවේදයට අනුව ලකුණු 27කින් බටහිර ඉන්දීය කොදෙව් පිල පරදවමින් විස්සයි20 ලෝක කුසලාන තරගාවලියේ අවසාන තරගයට පිවිසියේය.බංග්ලාදේශයේ ෂෙරේ බංග්ලා ජාතික ක්‍රීඩාංගණයේදී ඊයේ පැවැති අවසන් පූර්ව තරගයේදී ලකුණු 161ක ජයග්‍රාහී ඉලක්කයක් හඹා යමින් සිටි කොදෙව් කණ්ඩායමේ කඩුලු හතරක් ඕවර 13 යි පන්දු 5කදී ලකුණු 80කට බිඳ වැටී තිබියදී වැසි පතිත වීම හේතුවෙන් ශ්‍රී ලංකාවට මේ ඩක්වර්ත්/ලුවිස් ජයග්‍රහණය හිමි විය.නායක ලසිත් මාලිංග ලකුණු 5කට කඩුලු 2ක් ලබා ගත්තේය. නොදැවී ලකුණු 40ක් ලබා ගත් ඇන්ජලෝ මැතිව්ස් තරගයේ වීරයා ලෙස නම් කෙරිණි.ජයග්‍රාහී ඉලක්කය හඹා යාමේදී කොදෙව් කඩුලු 2ක් පළමු ඕවර පහ ඇතුළත බිඳ වැටිනි. ලසිත් මාලිංග ඔහුගේ දෙවැනි ඕවරයේ පළමු හා පස්වැනි පන්දුවලින් ක්‍රිස් ගේල් හා ඩ්වේන් ස්මිත් යන ආරම්භක පිතිකරුවන් දවාලුවේය. මාලිංග මේ කඩුලු දෙක ඕවර දෙකක් පන්දු යවමින් සිට ලබා ගත්තේ ලකුණු පහක් පමණක් ලබා දෙමිණි.මුළු ලකුණු 25දී මාලිංග ගේ පන්දුව පිත්තේ අග වැදී කඩුල්ලේ ගැටීමෙන් ගේල් ලකුණු 3කට දැවී ගියේය. ඔහු පන්දු 13කට මුහුණ දුන්නේය. ශ්‍රී ලංකාවට එරෙහි 2012 වසරේ විස්සයි20 ලෝක කුසලාන අවසාන තරගයේදීද ගේල් ට ලබා ගත හැකිවූයේ ලකුණු 3ක් පමණක් වීම දෛවෝපගත සිදුවීමකි.මාලිංග යැවූ තරගයේ මේ පස්වැනි ඕවරයේම ස්මිත් දැවී යන විට මුළු ලකුණු ප්‍රමාණය 28ක් විය. මාලිංගගේ පන්දුව ස්මිත්ගේ පිට ඉන්න මුදුනේ වැදුනේය. නුවන් කුලසේකර යැවූ කොදෙව් ඉනිමේ පළමු ඕවරයේදීම හතරේ පහරක් හා හයේ පහරක් එල්ල කළ ඩ්වේන් ස්මිත් පන්දු 14කින් ලකුණු 17ක් රැස් කළේය. පළමු ඕවර පහ අවසානයේ බටහිර ඉන්දීය කොදෙව් ඉනිම කඩුලු 2 ට ලකුණු 28ක් විය. ශ්‍රී ලංකා ඉනිම මේ අවස්ථාව වන විට කඩුලු 2 ට ලකුණු 43ක් වී තිබිණි.පළමු ඕවර හය ‘පවර් ප්ලේ’ ක්‍රීඩාව අවසානයේ ශ්‍රී ලංකාව ලබා ගෙන සිටි කඩුලු 2 ට ලකුණු 48 ට එරෙහිව කොදෙව්වන් ලබා ගෙන සිටියේ කඩුලු 2 ට ලකුණු 30කි.අට වැනි ඕවරයේ මුළු ලකුණු 34දී තෙවැනි කොදෙව් කඩුල්ල බිඳ වැටෙමින් ලෙන්ඩ්ල් සිමන්ස් (4) සීකුගේ ප්‍රසන්න යැවූ පන්දුවට කඩුල්ල මුවා කරමින් දැවී ගියේය. ඕවර 10 අවසන් වන විට කොදෙව් ඉනිම ලකුණු 53ක් විය. ශ්‍රී ලංකාව ඒ වන විට කඩුලු 3කට ලකුණු 65ක් රැස්කර ගෙන සිටියේය.මාලන් සැමුවල්ස් හා ඩ්වේන් බ්‍රාවෝ සිවුවැනි කඩුල්ල වෙනුවෙන් ඕවර 6 යි පන්දුවකදී ගොඩනැගූ ලකුණු 43ක සබඳතාව කුලසේකර 14 වැනි ඕවරයේදී බිඳ දැමුවේය. ‘ඩීප් ස්කුවෙයාර් ලෙග්’ ස්ථානයේ සිට ඉදිරියට දිව එමින් උඩ පන්දුව මහේල ජයවර්ධන අල්ලා ගැනීමත් සමග බ්‍රාවෝගේ ඉනිම ලකුණු 30කින් අවසන් විය. හතරේ පහර 3ක් හා හයේ පහරක් එල්ල කළ බ්‍රාවෝ පන්දු 19කින් ලකුණු 30ක් ලබා ගත්තේය. සිවුවැනි කඩුල්ල බිඳ වැටෙන විට කොදෙව් මුළු ලකුණු ප්‍රමාණය 77ක් ලෙස සටහන්ව තිබිණි.14 වැනි ඕවරයේ පස්වැනි පන්දුව යවා අවසන් වනවාත් සමගම අධික වර්ෂාව සමග ‘කල්බොයිෂකි’ කුණාටුව පැමිණියේය. වැසි සමග අයිස් කැට ද පතිත වන්නට විය. දූවිල්ලත් සමග වේගයෙන් හැමූ සුළඟට හසුව පිටියේ තරග විනිසුරු රොඩ් ටකර්ගේ තොප්පිය ගුවනේ පාවී ගියේය. පිටියේ සිටි ක්‍රීඩකයෝ වහාම ක්‍රීඩාගාරය වෙත දිව ගියහ. ඒ වන විට බටහිර ඉන්දීය කොදෙව් පිල ඕවර 13 යි පන්දු 5කට මුහුණ දෙමින් කඩුලු 4ක් දැවී ලකුණු 80ක් රැස්කර ගෙන සිටියේය.මේ අනුව ඩක්වර්ත්/ලුවිස් ක්‍රමවේදයෙන් ශ්‍රී ලංකාව තරගයේ ලකුණු 27ක් ඉදිරියෙන් සිටියේය. 2012 විස්සයි20 ලෝක කුසලාන අවසන් තරගයේ වීරයා මාලන් සැමුවල්ස් හතරේ පහරක් සමග පන්දු 29කින් නොදැවී ලකුණු 18ක් රැස්කර ගෙන සිටි අතර කඩුල්ලේ සිටි අනෙක් පිතිකරු නායක ඩැරන් සාමි පන්දුවට මුහුණ දී සිටියේ නැත.කුලසේකර ලකුණු 22කට කඩුලු 1ක්ද (ඕවර 2.5), සීකුගේ ප්‍රසන්න ලකුණු 15කට කඩුලු 1ක්ද (ඕවර 2) ලබා ගත්හ.ශ්‍රී ලංකාව ඩක්වර්ත්/ලුවිස් ක්‍රමවේදයට අනුව ලකුණු 27කින් තරගය ජය ගෙන අවසාන තරගයට පිවිසි බව රාත්‍රි 10.26 ට නිළ වශයෙන් ප්‍රකාශයට පත් කෙරිණි.කාසියේ වාසිය දිනා ගත් ලසිත් මාලිංග තම කණ්ඩායම පළමුව පන්දුවට පහර දිය යුතු බවට තීරණය කළේය. ශ්‍රී ලංකාව කණ්ඩායමේ එක් වෙනසක් සිදු කරමින් තිසර පෙරේරා වෙනුවට සීකුගේ ප්‍රසන්න කැඳවා තිබිණි. බටහිර ඉන්දීය කොදෙව් පිල මීට පෙර තරගයේදී පාකිස්තානය පැරදවූ කණ්ඩායම ම නම් කර තිබිණි. කොදෙව්වෝ ඔවුන්ගේ පන්දු ප්‍රහාරය ඇරැඹුවේ පා දඟ පන්දු යවන සැමුවල් බද්රීගෙනි. කුසල් ජනිත් පෙරේරා හා තිලකරත්න ඩිල්ෂාන් ඔහුට හතරේ හා හයේ පහරවලින් සංග්‍රහ කළහ. බද්රිගේ පළමු ඕවර දෙකෙන් ලකුණු 20ක් උදුරා ගැනිණි. එහෙත් ඔහු, ඔහුගේ ඊළඟ ඕවර දෙකේදී ලබා දුන්නේ ලකුණු 3ක් පමණි.ක්‍රිෂ්මා සන්ටොකී දෙවැනි ඕවරයේදී කුසල් ජනිත් හා ඩිල්ෂාන් ආරම්භක කඩුල්ල වෙනුවෙන් ඕවර හතරකදී ලබා ගත් ලකුණු 41ක ආරම්භය අවසන් කරමින් කුසල් ජනිත්ගේ කඩුල්ල බිඳ දැමුවේය. පන්දු 12කට මුහුණ දුන් කුසල් ජනිත් හතරේ හා හයේ පහර දෙක බැගින් එල්ල කරමින් ලකුණු 26ක් ලබා ගත්තේය.ඊළඟ ඕවරයේදී මහේල ජයවර්ධන එකම පන්දුවකට හෝ මුහුණ නොදී දැවී ගියේය. බද්රීගේ පන්දුවට ඩිල්ෂාන් ‘පොයින්ට්’ ස්ථානයට පහරක් එල්ල කර දිවීම ආරම්භ කළද අනෙක් අන්තයෙන් මහේල දිවීම ආරම්භ කළේ මඳ ප්‍රමාදයකින් පසුවය. ඩැරන් සැමී පන්දුව රැගෙන කඩුලු රකින්නා වෙත යොමු කිරීමට පෙර සීමාවට ඒමට මහේලට අවස්ථාව නොලැබිනි.මහේල දැවී යාමෙන් පසුව කඩුල්ලට පිවිසි ශ්‍රී ලංකා කණ්ඩායමේ අනෙක් ජ්‍යෙෂ්ඨ පිතිකරු කුමාර් සංගක්කාර ට ලබා ගත හැකිවූයේ එක් ලකුණක් පමණි. ඒ, පන්දු හයකිනි. බද්රීගේ පන්දුවට පෙරළා ඔහු වෙතටම උඩ පන්දුවක් දෙමින් ‘සංගා’ තෙවැනි කඩුල්ල ලෙසින් 7 වැනි ඕවරයේදී දැවී යන විට ලකුණු පුවරුවේ සටහන්ව තිබුනේ මුළු ලකුණු 49ක් පමණි. ලකුණු 23කට කඩුල්ලක් ලබා ගනිමින් බද්රී ඔහුගේ ඕවර හතර අවසන් කළේය.ඕවර 10ක් අවසානයේ ශ්‍රී ලංකාව කඩුලු 3කට ලකුණු 65ක් රැස්කර ගෙන සිටියේය. එකොළොස් වැනි ඕවරය යැවුයේ ක්‍රිස් ගේල් ය. එය ගේල් 2012 වසරේ දෙසැම්බරයෙන් පසුව යැවූ පළමු ඕවරය විය. ගේල් ගේ පළමු පන්දුවට ලහිරු තිරිමාන්න හතරේ පහරක් එල්ල කළ අතර එම ඕවරයෙන් ලකුණු 9ක් උදුරා ගැනිණි.ඩිල්ෂාන් හා තිරිමාන්න සිවුවැනි කඩුල්ල වෙනුවෙන් ඕවර 7 යි පන්දුවකදී ලකුණු 42ක සබඳතාවක් ගොඩනගමින් සිටියදී ඩිල්ෂාන් දුවද්දී දැවී ගියේය. 14 වැනි ඕවරයේ මාලන් සැමුවල්ස් යැවූ තෙවැනි පන්දුවට ‘මිඩ් ඕෆ්’ ස්ථානයට පන්දුව තල්ලු කළ ඩිල්ෂාන් ලකුණක් කරා දිව ගියද අනෙක් අන්තයේ තිරිමාන්නට ඒ ගැන උනන්දුවක් නොතිබිණි. ඩිල්ෂාන් ආපසු තම අන්තයට පිවිසීමට නම් ඔහුට ටික වේලාවක් අවශ්‍යව තිබිණි. එහෙත් කඩුලු රකින්නා මත යැපීම පසෙක දැමූ ලෙන්ඩ්ල් සිමන්ස් පන්දුව කෙළින්ම කඩුල්ලට යොමු කළේය. හතරේ පහර 2ක් හා හයේ පහරක් එල්ල කළ ඩිල්ෂාන් පන්දු 39කින් ලකුණු 39ක් ලබා ගත්තේය. ශ්‍රී ලංකාව කඩුලු 4 යි. ලකුණු 91 යි. පහළොස් වැනි ඕවරය නිමා වෙද්දී ශ්‍රී ලංකා මුළු ලකුණු ප්‍රමාණය 107ක් විය.සාර්ථකව පන්දුවට පහර දෙමින් සිටි තිරිමාන්න 17 වැනි ඕවරයේදී සන්ටොකීගේ පන්දුවට සිමන්ස් අතට උඩ පන්දුවක් දෙමින් දැවී ගියේය. පන්දු 35කට මුහුණ දුන් තිරිමාන්න වැදගත් කාර්යභාරයක් ඉටු කරමින් හතරේ පහර 3ක් හා හයේ පහර 2ක් සමග ලකුණු 44ක් රැස් කළේය.මුළු ලකුණු 121දී තිරිමාන්න දැවී යාමෙන් පසුව පිටියේ එක්වූ ඇන්ජලෝ මැතිව්ස් හා සීකුගේ ප්‍රසන්න (නොදැවී 6 යි) මුළු ලකුණු ප්‍රමාණය 160 දක්වා ගෙන ආහ. මැතිව්ස් වේගවත් පිතිහරඹයක නිරත වෙමින් පන්දු 23කින් ලකුණු 40ක් ලබා ගත්තේ හතරේ පහර 3ක් හා හයේ පහර 2ක් එල්ල කරමිණි. ඇන්ඩ්‍රි රසල් එවූ ඉනිමේ අවසාන ඕවරයේදී මැතිව්ස් පිට පිට හයේ පහරක් හා හතරේ පහරක් එල්ල කළේය. අවසන් පන්දුවේදී ‘ඩීප් මිඩ් විකට්’ හි ඩ්වේන් බ්‍රාවෝ ප්‍රදර්ශනය කළ අපූරු උඩ පන්දු රැකීමකින් මැතිව්ස් දැවී ගියේය. කුසල් ජනිත් හා ඩිල්ෂාන් ශ්‍රී ලංකා ඉනිමට ලබා දුන් සාර්ථක ආරම්භයට හොඳ නිමාවක් එක් කළ මැතිව්ස්ගේ පිතිහරඹය මත ශ්‍රී ලංකා ඉනිමට අවසාන ඕවර දෙකේදී ලකුණු 32ක් එකතු විණි. සන්ටොකී ලකුණු 46කට කඩුලු 2ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=s1404042</link>
    <topic>ඉන්දියා දඟ පන්දුව හමුවේ දකුණු අප්‍රිකාවේ ඉරණම කුමක් වේවිද?</topic>
    <author>වර්නන් ගු ණසේකර බංග්ලාදේශයේ සිට</author>
    <content>“ඉන්දියාව සමග තරගය මහත් අභියෝගයක් බව අපි දන්නවා. ඒත්, ඔවුන්ගේ දඟ පන්දු යවන්නන් මෙල්ල කිරීමට අපේ පිතිකරුවන් සූදානම්” යැයි දකුණු අප්‍රිකානු කණ්ඩායමේ ආක්‍රමණශීලී පිතිකරු ජීන් පෝල් ඩුමිනි කියයි.බංග්ලාදේශයේ පැවැත්වෙන විස්සයි20 ලෝක කුසලාන ක්‍රිකට් තරගාවලියේ දෙවැනි අවසන් පූර්ව තරගය ඉන්දියාව හා දකුණු අප්‍රිකාව අතර අද මීර්පූර් හි දී පැවැත්වේ.දඟ පන්දු යවන්නන් ඉන්දියා කණ්ඩායමේ ප්‍රධාන කොටසක් බව තම කණ්ඩායම හොඳින් දන්නා බව ඩුමිනි පවසයි.දකුණු අප්‍රිකානු පිතිකරුවන් පසුගිය දින කිහිපයේම කළේ ඉන්දියා දඟ පන්දු යවන්නන්ට මුහුණ දීම සඳහා පුහුණුවීමය. නෙට් පුහුණුවීම්වලදී තම කණ්ඩායමේ දඟ පන්දු අවිය වන ඉම්රාන් ටහිර් ට උපදෙස් ලබා දීම සඳහා දකුණු අප්‍රිකානු කඳවුර ඔස්ට්‍රේලියාවේ හිටපු සුපිරි දඟ පන්දු යවන්නා වන ෂේන් වෝන්ගේ සහාය ලබා ගත්තේය.ඉන්දියාව අද තරගයේදී අවම වශයෙන් දඟ පන්දු යවන්නන් තිදෙනෙකු දකුණු අප්‍රිකාවට එරෙහිව යොදා ගනු ඇත. මේ තිදෙනා අතරින් අමිත් මිෂ්්රා පැහැදිළිවම තර්ජනයකි.“ඔහු මේ තරගාවලියේදී ඉන්දියාව වෙනුවෙන් උපරිම දක්ෂතා මට්ටමේ සිටිනවා. ඇත්ත වශයෙන්ම අපි එයාව සැහැල්ලුවට ගන්නේ නැහැ. අපේ අය එයාට එරෙහිව ක්‍රීඩා කර තියෙනවා. අපිට එයාගෙන් බලාපොරොත්තු විය හැක්කේ මොනවගේ දේවල්ද කියලා අපි දන්නවා” ඩුමිනි කියයි.කණ්ඩායමක් වශයෙන් දකුණු අපි‍්‍රකාව මිෂ්රාට එරෙහිව ක්‍රීඩා කර ඇත්තේ දෙවතාවක් පමණි. එයද,මීට දස වසරකට ඉහතදීය. ඒ, 2003 වසරේ පැවැති ජාත්‍යන්තර එක්දින තරග දෙකකදීය. එහෙත් තනි තනිවම, දකුණු අප්‍රිකානු ක්‍රීඩකයන් බොහෝ දෙනෙකු අයි.පී.එල්. තරග බිමේදී මිෂ්රා ට මුහුණ දී ඇති අතර අද නැවතත් මිෂ්රා ට මුහුණ දීමේදී ඔවුන් ඒ දැනුම උපයෝගී කර ගනු ඇත. මීර්පූර් තණතීරුව පොරොන්දු වන්නේ දඟ පන්දු යවන්නන්ට සහායකි. දකුණු අප්‍රිකාව අවසන් පූර්ව වටයට එන්නේ චිතගොං හි ක්‍රීඩා කිරීමෙන් පසුවය. ඔවුන්ගේ ආරම්භක පිතිකරු හෂිම් අම්ලා පවසන්නේ, “ඒ තණතිරුවල පන්දුව දඟ කැවීමක් හා බවුන්ස් වීමක් තිබුණා” යනුවෙනි. ඩකා තණතීරුව ඊට වඩා වෙනස් බවට ඔහු හඳුනා ගෙන තිබේ.අම්ලා, ඒ.බී.ඩි විලියර්ස් හා ඩුමිනි ඇතුළු දඟ පන්දු යවන්නන්ට ඉතා හොඳින් මුහුණ දෙන දක්ෂතම පිතිකරුවන් දකුණු අප්‍රිකාව සතුව සිටියද ඔවුන්ගේ සැලකිල්ලට භාජන වී ඇති කරුණු කිහිපයක්ද තිබේ.පන්දුව දඟ කවන්නන් හමුවේ කුයින්ටන් ඩි කොක් හා ඩේවිඩ් මිලර් සමහර අවස්ථාවලදී අසීරුතාවට පත්ව ඇති අතර ඉන්දියාව මේ පිතිකරුවන් දෙදෙනාගේ මේ දුර්වලතාව අමතක නොකරනු ඇත. එහෙත් ඩි කොක් බිය නොවන ක්‍රිකට් ක්‍රීඩකයෙකු බවත් ඉන්දියාවට එරෙහිව විශේෂ දස්කම් පෑමට ඔහු ඉතා වෙහෙස මහන්සියෙන් පුහුණු වී ඇති බවත් අම්ලා පවසයි.ඉන්දියා දඟ පන්දුවට එරෙහි දකුණු අප්‍රිකානු ලකුණු ලබා ගැනීමේ මෙහෙයුමට නායකත්වය දීමට පමණක් නොව උදාහරණයක් ලෙසින් ලකුණු ලබා ගැනීමද හෂිම් අම්ලා විසින් කළ යුතුව තිබේ. අසීරු අවස්ථාවන්හිදී ඔහුගේ නිසල බව තමන්ගේ මනසටද ලබා ගැනීමට දකුණු අප්‍රිකානු කණ්ඩායමේ සෑම ක්‍රීඩකයෙකුම කැමති වනු ඇත.දකුණු අප්‍රිකානුවෝ ඔවුන්ගේම හතරමං හන්දියකට පිවිස සිටින්නේ පසුගිය වසර 16 මුළුල්ලේම ඔවුන් ක්‍රීඩා කළ සෑම ජගත් ක්‍රිකට් කවුන්සල තරගාවලියකම දකුණු අප්‍රිකාව ඉවතට වීසි වුනේ මේ මට්ටමේදී..එනම් පිළිමළුන් පිටු දැකීමේ තරග වටයේදී වීම නිසාවෙනි.“මේ තරගයේ ජයග්‍රාහී ප්‍රතිඵලය දිහා බලන විට ජනප්‍රිය කණ්ඩායම ඉන්දියාව කියා බොහෝ දෙනා කියනවා. ඒක එහෙම නම් මම හිතනවා මගේ කණ්ඩායම දුර්වලයෝ කියලා. නමුත් අපිට එකමුතු වෙලා සටනක් දෙන්න පුළුවන් වේවි කියා මා හිතනවා” යනුවෙන් දකුණු අප්‍රිකානු නායක ෆැෆ් ඩු ප්ලේසි ඊයේ මීර්පූර් හි ෂෙරී බංග්ලා ජාතික ක්‍රීඩාංගණයේ පැවැති මාධ්‍ය හමුවේදී කියා සිටියේය.මේ තරගාවලියේ මෙතෙක් තම කණ්ඩායම චිතගොංහි ක්‍රීඩා කරද්දී ඉන්දියාව තරග වැදුනේ මීර්පූර්හි වුවද තම කණ්ඩායම අද තරගයට පිවිසෙන්නේ දැඩි විශ්වාසයකින් යුතුව බවද ඩු ප්ලේසි පැවසීය.ඕනෑම කණ්ඩායමකට සැමදා ජය ගත නොහැකි බවත් නැගීම් හා බැසීම් තිබෙන බවත් මේ මාධ්‍ය හමුවේදී කියා සිටි ඉන්දියා දඟ පන්දු යවන ක්‍රීඩක රවිචන්ද්‍රන් අශ්වින්, අවසන් පූර්ව වැනි මෙවැනි තීරණාත්මක තරගයකදී ඕනෑම කණ්ඩායමක් ක්‍රීඩා කරන්නේ ජය ගැනීමට බව පවසා සිටියේය.“කණ්ඩායම් දෙකේම දඟ පන්දු යවන්නන් සිටිනවා. අපට වැඩි වාසි තියෙනවා කියලා මම කියන්නේ නැහැ. නමුත් ඉන්දියාවට පීඩනයක් නැහැ. බියක් නැහැ. මොකද, පසුගිය කාලයේ අපි හොඳින් ක්‍රීඩා කර තියෙනවා” යැයි අශ්වින් වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=s1404043</link>
    <topic>දෙවැනි අදියරේ ජය ගුවන් හමුදාවේ බුද්ධිකට</topic>
    <author>ඡායාරූප -වාසිත පටබැඳිගේ</author>
    <content>ජාතික තරුණ සේවා සභාව සංවිධාන කරන ටුවර් ඩී යුත් පාපැදි සවාරියේ ‍ඊයේ නිමාවු දෙවැනි අදියරේ ජය හිමිකර ගැනීමට ශ්‍රී ලංකා ගුවන් හමුදාවේ බුද්ධික වර්ණකුලසූරිය සමත්විය.මැදවච්චිය සිට වාරියපොළ දක්වා කි.මී 119.8කින් යුත් දෙවැනි අදියර නිමකිරීමට බුද්ධිකට පැය 2:45.52ක කාලයක් ගත විය. ශ්‍රී ලංකා නාවික හමුදාවේ ක්‍රීෂාන් මධුසංඛ දෙවැනි ස්ථානය දිනාගත් අතර ජානක හේමන්ත කුමාර (නාවික) තෙවැනි ස්ථානයට පත්විය.තරගය තෙවැනි දිනට හෙට කුරුණෑගල සිට අවිස්සාවේල්ල දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=s1404044</link>
    <topic>මාතර රාහුල-පන්නිපිටිය ධර්මපාල රන් සිංහ හටන අද-හෙට උයන්වත්තේ දී</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මෙරට ප්‍රධාන බෞද්ධ විදුහල් දෙකක් වන මාතර රාහුල විද්‍යාලය සහ පන්නිපිටිය ධර්මපාල විදුහල අතර තෙවැනි වරට පැවැත්වෙන රන් සිංහ හටන මහා ක්‍රිකට් තරගය අද (4) සහ හෙට (5) දෙදින මාතර උයන්වත්ත පිටියේදී පැවැත්වේ. ආරම්භයේදී රුහුණු මායා හටන ලෙසින් හැඳින්වු මේ තරගයේ පෙර පැවැති තරග 2ම ජය පරාජයෙන් තොරව නිමාවී ඇත.ධර්මපාල විදුහල කුෂාන් ජයලත්ගේ නායකත්වයෙන් තරගයට පිවිසෙන අතර උපනායකයා ලෙස ප්‍රශාන් රත්නායක කටයුතු කරයි. ශ්‍රී ලංකා 19න් පහළ ක්‍රිකට් කණ්ඩායම නියෝජනය කළ හර්ෂ රාජපක්ෂ රාහුල විදුහලේ නායකත්වය දරණ අතර සහන් හෙන්දාවිතාරණ උපනායකයා වේ.මෙවර පාසල් තරග වාරයේ රාහුල විදුහල වෙනුවෙන් කඩුලු 109ක් දවාගෙන ඇති යසිරු හේවානාඳුගල හා කඩුලු 75ක් දවාගෙන සිටින පසන් සමරතුංග ධර්මපාල පිලට අභියෝගක් වනු ඇත. ඊට අමතරව හර්ෂ රාජපක්ෂ හා සහන් හෙන්දාවිතාරණද තුන් ඉදිරියව් දක්ෂතා දක්වති. නායක කුෂාන් ජයලත්, ප්‍රශාන් රත්නායක හා හිමාශ ලියනගේ තුන් ඉරියව් ක්‍රීඩකයන් ලෙසින් ධර්මපාල පිල ශක්තිමත් කරති. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=s1404045</link>
    <topic>මාතර නිල් මහ සටන ජය පරාජ නෑ</topic>
    <author>මාතර ක්‍රීඩා</author>
    <content>මාතර සාන්ත තෝමස් විදුහල සහ සාන්ත සර්වේශස් විදුහල අතර පැවැති නිල් මහ සටන ක්‍රිකට් තරගය ජය පරාජයෙන් තොරව නිමාවට පත්විය. තෝමස් පිල පළමු ඉනිම ලකුණු 81ක් හා දෙවැනි ඉනිමට 322ක් රැස් කළ අතර සර්වේශස් පළමු ඉනිමේදී ලකුණු 269ක් දෙවැනි ඉනිමට කඩුලු 2ක් දැවී ලකුණු 27ක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=s1404046</link>
    <topic>ශ්‍රීපාලි-රාජකීය කපුකුල හටන අද හොරණ දී</topic>
    <author>පද්ම ශ්‍රී දසනායකගෝනපොල සමූහ</author>
    <content>හොරණ ශ්‍රීපාලි විදුහල සහ හොරණ රාජකීය විදුහල අතර පැවැත්වෙන 'කපුකුල හටන' මහා ක්‍රිකට් තරගය අද (4) ශ්‍රීපාලි විද්‍යාලයීය ක්‍රීඩාංගණයේදී පැවැත්වේ.ශ්‍රීපාලි විදුහල රිද්ම මිෂාරගේ නායකත්වයෙන් තරග වදින අතර උපනායකයා ලෙස ඉෂාන් මධුසංඛ කටයුතු කරයි. හිරංග ප්‍රදීප් රාජකීය විදුහල් ‍පිල මෙහෙයවන අතර අමිල මධුරංග උපනායකත්වය දරයි.ශ්‍රීපාලි විදුහල් කණ්ඩායම මෙවර තරගවාරයේ තෙවැනි කාණ්ඩයෙන් තරග 8කට සහභාගිවී තරග 3ක පූර්ණ ජයග්‍රහණ හිමිකරගෙන ඇති අතර රාජකීය විදුහල් කණ්ඩායම තරග 7කින් 2ක පූර්ණ ජයග්‍රහණ ලබා තිබේ.ශ්‍රීපාලි විදුහල් කණ්ඩායම- රිද්ම මිෂාර (නායක), ඉෂාන් මධුසංඛ (උපනායක), කුෂාන් දර්ශන, පසිඳු ඩිලෝෂන, සඳුන් නිරෝෂ්, නිෂාන් චතුරංග, ලක්ෂාන් උදයංග, සෙනෙත් ලක්ෂාන්, නිර්මාල් කණිෂ්ක, නිෂාන් මධුසංඛ, චානුක ලක්ෂාන්, දුමිද මහේෂ්, ගරුක ජනංග, කුසල් සම්පත්, මධුර රුවන්, දේවින්ද ජයරුවන්, සිතිර මනෝරත්න, අෂාන් ප්‍රියංකර, සුපුන් සුරංග, ඉසුර නිම්සර, චමින්ද කුමාර (පුහුණුකරු), බැසිල් ගුණසේකර (ක්‍රිකට් භාර ආචාර්ය).රාජකීය විදුහල් කණ්ඩායම- හිරංග ප්‍රදීප් (නායක), අමිල මධුරංග (උපනායක), ශානක නුවන් කුමාර, වජිර පෙරේරා, සුපුන් මතිල්ක, ජේ.ළහිරු සම්පත්, ඕ.ළහිරු සම්පත්, ළහිරු දිල්ෂාන්, ඩිනිත් නවීන්, අසිත මධුසංඛ, ධනුජ පියුමාල්, තරිඳු රණසිංහ, දුල්ෂාන් සඳරුවන්, මතිල්ක සන්දීප්, කවින්ද චතුරංග, නිපුන අබේවර්ධන (පුහුණුකරු), සමීරා සකුන්තලා (ක්‍රිකට් භාර ආචාරිනි).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=f1404041</link>
    <topic>ජයග්‍රහණයේ රහස ජනතා විශ්වාසයයි</topic>
    <author>සාකච්ඡා ‍ෙකළේ</author>
    <content>දකුණු පළාත් සභා මැතිවරණය පසුගිය අවස්ථාවේ පැවැත්වූයේ මව්බිමෙන් ත්‍රස්තවාදය අතුගාදැමීමෙන් පසුවයි. එදා අප ලබාගත් ජයග්‍රහණයට එහා ගිය ජයග්‍රහණයක් මෙවර අපට ලබාගැනීමට හැකිවූයේ එතෙක් පැවැති යුද්ධය නිමා කර ජනාධිපතිතුමා අපට ලබාදුන් සතුටයි නිදහසයි සාමයයි.1993 සිට දකුණු පළාත් සභාවේ එක්සත් ජනතා නිදහස් සන්ධානය බලයේ ඉන්නවා. මේ රජය වැඩ කරන රජයක්. මේ රටේ නායකයා වන ජනාධිපතිතුමා සැලසුමක් හා දැක්මක් ඇතිව වැඩ කරන නායකයෙක් කියන හැඟීම පළාතෙත් ගමේත් ජනතාව තුළ තිබෙනවා. ඊට එරෙහිව දේශීය හා විදේශීය බලවේග තදින් ක්‍රියාත්මක වෙන පසුබිමක් තුළ මේ ජනතාවාදි රජය ආරක්ෂා කරගත යුතුය යන හැඟීමෙන් ජනතාව වෙනදාට වඩා වැඩි උනන්දුවකින් හැඟීමෙන් පෙරට ආවා.දකුණු පළාත් සභාවේ මන්ත්‍රිධුර 55න් 33ක් අද එක්සත් ජනතා නිදහස් සන්ධානයට හා ඊට සහය දෙන පක්ෂවලට හිමිව තිබෙනවා. මෙය 3/2 කට එහා ගිය බලයක්. මේ විශිෂ්ට ජයග්‍රහණය අප ලැබුවේ දකුණේ ජනතාව පාලන තන්ත්‍රය පිළිබඳව තැබූ විශ්වාසයත් ජනතාව රටේ නායකයා සමඟ සිිටින නිසා මිස එක්සත් ජාතික පක්ෂය ඇතුළු විපක්ෂය දුර්වල මට්ටමකට වැටී තිබීම නිසාම පමණක් නොවෙයි.දකුණු පළාතේ මේ දක්වා පළාත් සභා මැතිවරණ 1988, 1993, 1994, 1999, 2004, 2009 පවත්වා තිබෙනවා.මේ මැතිවරණ හයෙන් 1988 පැවැත්වූ පළවෙනි පළාත් සභා මැතිවරණයට ශ්‍රී ලංකා නිදහස් පක්ෂය ගත්තු ප්‍රතිපත්ති තීන්දුවක් මත තරග කළේ නැහැ. ඒ මැතිවරණය හැර ශ්‍රී ලංකා නිදහස් පක්ෂය හැටියට පෙරමුණක් හැටියට සන්ධානයක් හැටියට තරග කරපු ගෙවී ගිය මැතිවරණ 06 දීම අපි පාලන බලය හිමිකර ගත්තා.එහිදී විශාල බලයක් දකුණේ ජනතාව අපට ලබා දුන්නා. ඒ නිසා දකුණේ ජනතාව අපි කෙරෙහි වැඩි විශ්වාසයක් තබා කටයුතු කර අැති බව පැහැදිලියි. 1993 සිට මේ දක්වා අඛණ්ඩව පාලන තන්ත්‍ර 06ක් තුළ කටයුතු කළා කියන්නේ සුවිශේෂි ජයග්‍රහණයක්.මේක අලුත් දෙයක් නොවෙයි. සෑම මැතිවරණයකම මහ ඇමැති අපේක්ෂකයෝ ඒ වගේම ඇමැතිවරු ඉන්නවා. තමන්ගේ ඡන්ද ව්‍යාපාරය තුළ අපේක්ෂකයෝ මේ වැනි ප්‍රකාශ කරනවා. ප්‍රධාන ඇමැති ධුරයට කෙනෙක් පත් වන තෙක් ඕනෑම කෙනෙකුට අපේක්ෂාවක් තබාගත හැකියි. ඒත් ඔක්කෝටම තනතුරු දෙන්න පළාත් සභා ව්‍යවස්ථාවට අනුව බැහැ. මහ ඇමැතිවරයාට අමතරව පත්කරන්න පුළුවන් ඇමැති තනතුරු හතරක් පමණයි.සමානුපාතික ඡන්ද ක්‍රමය තුළ අනුන්ට මඩ ගැසීම සිදු වෙනවා. මට කොපමණ මඩ ගැසුවත් උත්තර දෙන්න ගියේ නැහැ. එක්සත් ජාතික පක්ෂයත් ජනතා විමුක්ති පෙරමුණත් වෛරයෙන් ද්වේෂයෙන් බොරු චෝදනා එල්ල කළා. ඒවාට උත්තර දීමට නොගිහින් අපේ ඉලක්කයට අපි ගියා. ඔය මඩ ගහන අයගේ අතෙත් මඩ තැවරිලා තියෙන්නේ.මැතිවරණ කාලයේ තිබූ ගැටුමත් ඉවරයි. මැතිවරණයත් ඉවරයි. තනතුරුවලට පුද්ගලයන් පත්වීම ඉදිරි දිනවල සිදුවෙනවා. අපි දැන් කණ්ඩායමක් ලෙස එකට වැඩකරන්න ඕනෑ. මනාප වෙනුවෙන් පැවැති අමනාපකම් ඉවර කරලා අපි එකතු වෙන්න ඕන. ඡන්ද දායකයන් බුලත් කොළය දිනවල තමන්ගේ යුතුකම රට වෙනුවෙන් ඉටු කරලා ඉවරයි. දැන් තිබෙන්නේ අපි ඊට කෘතගුණ දක්වා ඔවුන් වෙනුවෙන් අපෙන් විය යුතු යුතුකම් ඉටු කරන්නයි.රට ආසියාවේ ආශ්චර්ය කරන්න ජනාධිපතිතුමන් වැඩ කරන විට රටේ ආශ්චර්ය බවට දකුණු පළාත පත්කිරීම අපේ අරමුණයි.ඡන්ද දායකයන්ගේ උනන්දුවේ අඩුවක් තිබුණේ නැහැ කියලා කියන්න බැහැ. විපක්ෂයේ පක්ෂවල තිබෙන උනන්දුව අඩුකම නිසා අපේ ඡන්ද දායකයන්ගේත් යම් අඩුවක් තිබුණා. 2009 පැවැති පළාත් සභා මැතිවරණයේදී ජනතාව තුළ විශාල උනන්දුවක් තිබුණා.වසර තිහක් පැවැති කුරිරු යුද්ධය අවසන් කරලා රටට සාමය උදාවී තිබුණු නිසා මේ මැතිවරණය සිංහල අලුත් අවුරුද්ද කිට්ටුවම පැවැත්වීම නිසා පිට පළාත්වල තිබූ බොහොමයක් ඡන්ද ඡන්ද පොළට පැමිණියේ නැහැ. අගනුවර, නිදහස් වෙළෙඳ කලාපවල සේවය කරන අය ගමට එන්නේ සිංහල අලුත් අවුරුද්දට, අලුත් අවුරුද්ද කිට්ටුව තිබියදී ඇවිත් යන්න එන්නේ නැහැ.ගෙවී ගිය වසර පහ තුළදී දකුණේ ජනතාවට දැනෙන සංවර්ධනයක් ඉටුකිරීමට අපට හැකියාව ලැබුණා. එහිදී පළමුවෙන්ම පහේ ශිෂ්‍යත්ව සමතුන් ඇගැයීමේ වැඩපිළිවෙළ හඳුන්වන්න පුළුවන්. ඒ වන විට කිසිදු පළාත් සභාවක් පහේ ශිෂ්‍යත්ව වැඩපිළිවෙළ ආරම්භ කර තිබුෙණ් නැහැ.ශිෂ්‍යත්ව සමතුන් ඇගැයීමේ වැඩපිළිවෙළක් සකස් කිරීම නිසා දකුණේ දරුවන්ගේ අධ්‍යාපනයට තිබූ උනන්දුව දිනෙන් දින වැඩි වුණා. සාමාන්‍ය පෙළ, උසස් පෙළ සමතුන් ඇගැයීමේ වැඩපිළිවෙළ නිසා සාමාන්‍ය පෙළ සහ උසස් පෙළ ප්‍රතිඵලවල වසරින් වසර ඉහළ යාමක් දක්නට ලැබුණා.ඒ වගේම පළාත් සෞඛ්‍ය අමාත්‍යාංශ දකුණේ ජනතාව වෙනුවෙන් ආරම්භ කරන ලද දක්ෂිණ ජිවනි සුව ප්‍රජා වැඩසටහන් මඟින් පළාතේ ජනතාවගේ සෞඛ්‍ය තත්ත්වය ඉහළට ගෙන ඒමට හැකියාව ලැබුණා.දක්ෂිණ ජිවනි වැඩසටහන මඟින් ගම්බද ජනතාව ජීවත් වන ප්‍රදේශවලටම ගොස් ප්‍රතිකාර කිරීම සායන පවත්වා රෝගි තත්ත්වය අඩුවෙන තෙක් බලා ගැනීමේ වැඩපිළිවෙළක් ද සකස් කර තිබෙනවා. ඉදිරි පළාත් සභාවේ ආයුකාලය වසර පහයි.ඒ ධුර කාලයේදී වැඩ කිරීමට දීර්ඝ කාලීන සහ කෙටි කාලීන වශයෙන් සැලසුම් කර තිබෙනවා. එහිදී පළාත් සභාව සතු බලතල සහ මූල්‍ය ප්‍රතිපාදන අනුව කටයුතු කරනවා. දීර්ඝ කාලීන සංවර්ධන සැලැසුම් සකස් කළත් කෙටි සැලසුම් මඟින් ජනතාවට එදිනෙදා අවශ්‍ය කරන නිවාස ආධාර, ස්වයං රැකියා උපකරණ, ආපදා අවස්ථාවකදී සහන සැලසීම ආදි කටයුතු සිදු කිරීමට බලාපොරොත්තු වෙනවා.1993 මුලින්ම පළාත් සභාවට ඉදිරිපත් වූ අවස්ථාවේ මනාප 21,000 ලබා ගත්තා සෑම ඡන්දයකදීම මනාප වැඩිකර ගැනීමක් මිසක් අඩුවීමක් සිදුවුනේ නැහැ. පසුගිය දා පැවැති පළාත් සභා මැතිවරණයේදී අනූහය දහසක පමණ මනාප ලබා ගත්තා.අඛණ්ඩව මනාප වැඩි කර ගැනීමට හැකියාව ලැබුෙණ් ජනතාවට ලබා දුන් පොරොන්දු එකෙන් එක ඉටු කළ නිසා. ජනතාවට දුන් වරම අයුතු ලෙස පාවිච්චි කළා නම් වැරැදි ආකාරයෙන් කටයුතු කළා නම් ජනතාව නැවත බලය දෙන්නේ නැහැ. ජනතාවගේ අපේක්ෂා හඳුනන අපේක්ෂකයෙකු ලෙස කටයුතු කළ නිසා ඉදිරිපත් වෙන හැම මැතිවරණයකදීම ලැබෙන මනාප වැඩි වී තිබෙනවා.අපි එක්සත් ජනතා නිදහස් සන්ධානය ලෙස බුලත් කොළය යටතේ පක්ෂ කිහිපයක් එකතුව තරග කර මන්ත්‍රී ධුර 33ක් ලබාගෙන තියෙනවා. පළාත් සභාවේ කටයුතු කරගෙන යාමට අවශ්‍ය බලය හිමිව තිබෙනවා.මම කවදාවත් පදවි තනතුරු බලාගෙන දේශපාලනය කළේ නැහැ. ඒ වගේම පදවි තනතුරු දීමේදී බලපෑම් කළෙත් නැහැ. පක්ෂය දෙන දෙය බාරගෙන කටයුතු කළා. ඒ වගේම පක්ෂය දෙන තීන්දුව හිස නමලා බාරගත්තා.ඒ වගේම පක්ෂයේ මතය වගේම ජනතාවගේ මතයට ගරු කළා. මේ පක්ෂය අග්නිදිග ආසියාවේ තිබෙන දැවැන්ත පක්ෂයක්. මම ශ්‍රී ලංකා නිදහස් පක්ෂයේ නායකයෝ තිදෙනෙක් සමඟ කටයුතු කළා. සිරිමාවෝ මැතිනිය දුරදක්නා නුවණින් වැඩ කළ නායිකාවක්. ඒ වගේ අපේ ජනාධිපතිතුමත් දුරදක්නා නුවණක් ඇති දේශපාලන නායකයෙක්. එතුමා සමඟ වැඩ කිරීමට ලැබීම භාග්‍යයක් ලෙස සලකනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=f1404042</link>
    <topic>සියනෑ කෝරලයේ නෑසිය විශ්වාසය</topic>
    <author>විස්තර හා ඡායාරූප - ප්‍රදීප් අනුර කුමාර</author>
    <content>දිනය 1977 ජූලි මාසයේ මහ මැතිවරණයට පසු දිනයකි. මුළු රටම භීෂණය වෙළාගෙන තිබුණි. අලුතින් බලයට පත් වූ එක්සත් ජාතික පක්ෂ මැරයෝ ප්‍රතිවාදීන් ඝාතනය කරමින් ඔවුන්ගේ දේපළ විනාශ කරමින් රට අමු සොහොනක් බවට පත්කරමින් තිබුණි.උඩුගම්පොල රෙජී රණතුංග නිවස ද ගිනිබත් වෙමින් තිබුණේ එක්සත් ජාතික පක්ෂයේ නව ප්‍රජාතන්ත්‍රවාදයට ඉන්ධන එකතු කරමිනි. රෙජී රණතුංග යනු මිනුවන්ගොඩ ශ්‍රී ලංකා නිදහස් පක්ෂ සංවිධායකවරයා වේ. ඔහුට ධම්මික, අර්ජුන, නිශාන්ත, ප්‍රසන්න, සංජීව සහ රුවන් ලෙස දරුවන් හය දෙනෙකු වූහ.රෙජී රණතුංගයන්ගේ බිරිඳ වූ නයනා නන්දනී රණතුංග මහත්මිය කුඩා වියේ පසු වූ මේ දරුවන්ගේ අතින් අල්ලාගෙන හඬමින් නිවස පිටුපසින් සිය හිතවතකුගේ නිවසකට යමින් සිටියා ය. පිටුපසින් රෙජී රණතුංගයන් ද විය. එක්වරම තමන්ට පිටුපසින් ඇසුණු හඬකින් ඉදිරියට යමින් සිටි කුඩා ප්‍රසන්න ආපසු හැරී බැලුවේය.ඔහු දුටුවේ කිසිවිටකත් දරුවෙකු නොදැකිය යුතු දසුනකි. රෙජී රණතුංගයන් පිටුපසින් පැමිණි එක්සත් ජාතික පක්ෂ මැරයෙකු සිය ආදරණීය තාත්තාට බිම දමාගෙන පහර දෙනු ප්‍රසන්න දුටුවේ ය. කෑගසා හැඬීමටවත් නොහැකි තරමටවත් බිය වී සිටියද තාත්තාට පහර දෙනු දැකිය නොහැකි වූ ඔහු අම්මාගේ අත ගසා දමා තාත්තා දෙසට දුවන්නට විය.බිම වැටී පහර කමින් සිටි රෙජී රණතුංගයන් සිය පුත්‍රයාට තමා දෙසට නොඑන්නැයි අතින් සංඥා කළේය. ඒ මොහොතේ එතනට පැමිණි ඔවුන්ගේ ආධාරකරුවන් නොවන්නට අද අප මේ කතා කරන කතානායකයාගේ ආදරණීය තාත්තා එදිනම මෙලොවින් සමුගන්නට ඉඩ තිබුණි.නිවස ගිනිබත් වූ පසු තම දරුවන් සහ බිරිඳ කොළඹ නතර කළ රෙජී රණතුංගයන් නැවත උඩුගම්පොලට පැමිණියේ එක්සත් ජාතික පක්ෂයේ මැර ප්‍රහාරයෙන් විනාශ වූ සිය ආදරණීය ආධාරකරුවන්ගේ සුවදුක් විමසීමටය.එක්සත් ජාතික පක්ෂය බිමට සමතලා කළ නිවස අසල තහඩු මඩුවක කටයුතු ඇරඹූ රෙජී රණතුංගයාණෝ ආසනයේ ශ්‍රී ලංකා‍ නිදහස් පක්ෂ ක්‍රියාකාරීන්ගේ නිවෙස්වලටම ගොස් ඔවුන් දිරිමත් කළේය. ඇතැම් දිනවල තාත්තා බැලීමට ගෙදරට පැමිණි කුඩා ප්‍රසන්න තාත්තාගේ යතුරුපැදියේ පෙට්‍රල් ටැංකිය මත හිඳගෙන මේ ගමන් බිමන් ගියේ ය. තාත්තා තම ආධාරකරුවන්ගේ සිත් සනසනු ඔහු දුටුවේ ය.අපි මේ කියන්නේ සියනෑවේ වෙනස් නොවූ සියනෑයකු වන ප්‍රසන්න රණතුංග වත්මන් බස්නාහිර පළාත් ප්‍රධාන අමාත්‍යවරයාගේ කුඩා කල මතකයෙක් බිඳකි. ඔහුට අනුව මේ මතකය අද ඔහු දරන තනතුරු වෙත ඔහු කැඳවාගෙන ආවේය.කොළඹ අශෝක විද්‍යාලයෙන් සහ ආනන්ද විද්‍යාලයෙන් අධ්‍යාපනය හැදෑරූ ප්‍රසන්න රණතුංග මහතා මෙරට ප්‍රමුඛතම මුල්‍ය හා රක්ෂණ සමාගමක ප්‍රාදේශීය කළමනාකරුවකු ලෙස මුලින්ම සේවය කළේය. පසුව සිය පියා සමඟ මිනුවන්ගොඩ මැතිවරණ බල ප්‍රදේශයේ ක්‍රියාකාරී දේශපාලනයට පිවිසි ඔහු 1989/90 රාජ්‍ය භීෂණයෙන් තරුණයන් මුදා ගැනීම සඳහා සිය පියාගේ මෙහෙවරට ක්‍රියාකාරීව දායක වූවෙකි.ඒ දිනවල තරුණ තරුණියන් සියදෙනකු පමණ ඔහුගේ නිවසේ සිටියේ මරණයෙන් ගැලවීමටය. ඔවුන් සමඟ එක්ව තියෙන දෙයක් ආහාරයට ගනිමින් වාද විවාද කරමින් තම සහෝදරයන් ලෙස ප්‍රසන්න ඔවුන් රැකගත්තේ සිය පියාගේ උපදෙස් අනුවය. මිනුවන්ගොඩ නිල් බලකොටුවක් ලෙස ගොඩ නැඟූ ගමනේදී ප්‍රසන්න රණතුංග නම් වූ මේ දේශපාලනඥයා විඳි දුක් ගැහැට අනන්තය. අප්‍රමාණය.ජනාධිපති මහින්ද රාජපක්ෂ මහතා විපක්ෂයේ සිටියදී සංවිධානය කළ පාද යාත්‍රාව, ජනඝෝෂාව සහ මිනිස් දම්වැල වැනි ජනතා ක්‍රියාකාරිත්වයන්හි සියනෑවේ පෙරමුණ ගෙන සිටි තරුණයා වූයේ ප්‍රසන්න රණතුංග මහතායි. ඔහු වසර 17ක එක්සත් ජාතික පක්ෂ භීෂණයට එරෙහිව තමන්ගේ ක්‍රමයට දේශපාලනය කළ දේශපාලනඥයෙකි.ඔහුගේ පදනම වූයේ ජනතාවයි. එක්සත් ජාතික පක්ෂයට එරෙහිව වචනයක් හෝ කියන්නට දේශපාලනඥයන් පරිස්සම් වන යුගයක කියන දේ කෙළින් කියමින් කළ යුතු දේ කළ රණතුංග මහතා 94 පළාත් සභා මැතිවරණයට ඉදිරිපත් වූයේ එවකට ළාබාලම අපේක්ෂකයා ලෙසය.ඉන් ඉහළම මනාප ලබාගනිමින් මුල් සිවුදෙනා අතරට පැමිණි ප්‍රසන්න රණතුංග මහතා 1994 වසරේ සිට මේ දක්වා බස්නාහිර පළා‍ෙත් අමාත්‍යාංශ ගණනාවක අමාත්‍යවරයකු ලෙස කටයුතු කර තිබේ. ඔහු මුලින්ම දැරූවේ ප්‍රවාහන, මහාමාර්ග, නිවාස, විදුලිබල, ක්‍රීඩා හා යෞවන කටයුතු අමාත්‍යාංශයයි.සෞඛ්‍ය දේශීය වෛද්‍ය, සමාජ සුභසාධන, පරිවාස හා ළමාරක්ෂක කටයුතු අමාත්‍යවරයා ලෙස ඔහු කටයුතු කර තිබේ. 2009 මැතිවරණයේ දී 186000කට අධික මනාප ලබාගනිමින් බස්නාහිර පළාතේ ප්‍රධාන අමාත්‍යවරයා ලෙස පත්වූ රණතුංග මහතා සුදු අලියෙකු යැයි චෝදනා ලැබූ පළාත් සභාව මහජන සේවයට කැපවූ පළාත් සභාවක් ලෙස ජනතාඅභිෂේක කළේය.බස්නාහිර පළාත් ප්‍රධාන අමාත්‍යවරයා ලෙස සුපසන් නිම්තෙර, සරුදම් අරුණැල්ල, නෙතට අරුණක්, රැකියා වැස්ස, සුපසන් ගුරු පවුර ඇතුළු වැඩසටහන් ගණනාවක් හඳුන්වා දුන් රණතුංග මහතා විශේෂ අවධානයක් යොමු කළේ පාසල් අධ්‍යාපනය නංවාලීම සඳහායි.ඔහු කිසිදු පළාත් සභාවක් නොකළ ආකාරයෙන් දහම් අධ්‍යාපනය දියුණු කිරීම සඳහා ‘සරුදම් අරුණැල්ල’ වැඩසටහන ආරම්භ කොට වසරකට රුපියල් 100,000 බැගින් බස්නාහිර පළාතේ සියලු දහම් පාසල් සඳහා ලබාදීමට පියවර ගත්තේය.පළාත් සභාවකින් නිවැරදි මහජන සේවාවක් ඉටුවීමට නම් මධ්‍යම රජයේ අනුග්‍රහය සහ සහාය අනිවාර්ය බව විශ්වාස කළ රණතුංග මහතා විසි වසරක මහජන මෙහෙවරේ පදනම බවට පත්කර ගත්තේ මාතෘභූමියේ අනාගතය ගොඩනැගීමයි.ඒ වෙනුවෙන් සුපසන් ගුරු පවුර සංවිධානය පිහිටුවා ගුරු පවුර රක්ෂණ යෝජනා ක්‍රමය හඳුන්වා දී ගුරු සේවයට දස දහසකට අධික උපාධිධාරින් බඳව‍ාගෙන අධ්‍යාපන සේවාව නංවාලීමට කටයුතු කළේය.සූපසන් ගුරු අභිමානී වැඩසටහන හරහා ගුරුවරුන් ඇගයීමකට ලක් කිරීමෙන් පාසල් අධ්‍යාපනය ගුණාත්මක ලෙස සංවර්ධනය කිරීමේ මූලික අඩිතාලම දැමූ ඔහු පසුගිය වසර 4ක කාල සීමාව තුළ රුපියල් මිලියන 595,3839 ක මුදලක් අධ්‍යාපනය වෙනුවෙන් වෙන් කළේය.පාසල් ගොඩනැගිලි අලුත්වැඩියාව, අඩක් නිම කළ ගොඩනැගිලි සම්පූර්ණ කිරීම, සිසු දරුවන්ගේ ප්‍රතිඵල නංවාලීමේ වැඩසටහන්, නව පාසල් ඉදිකිරීම මෙන්ම වැසුණු පාසල් නැවත විවෘත කිරීම ද මහ ඇමැතිවරයාගේ කාලය තුළ අධ්‍යාපනයට සිදුවූ සුවිශේෂ මෙහෙවර වේ.මෙම කටයුතු ක්‍රියාත්මක කිරීමේ දී ඔහු විනිවිද භාවයට මුල්තැන දුන්නේ ය. මැතිවරණයේ දී වාර්තාගත මනාප 249,678 ක ලබා ගත් ඔහු පළාත් සභා මැතිවරණයකදී 200,000 කට වඩා මනාප ලබා ගත් සිව්වැන්නා ලෙස වාර්තාවක් ද පිහිටුවා තිබේ. මහින්ද චින්තන ඉදිරි දැක්ම මත පදනම්ව ඇති කිරීම රණතුංග මහතාගේ අපේක්ෂාවයි. ඒ වෙනුවෙන් තමන් කැපවන බව ප්‍රසන්න රණතුංග මහතා කියා සිටියි.1. සුපසන් ගුරු පවුර සංවිධානයපිහිටුවීම.2. ගුරු පවුර රක්ෂණ යෝජනා ක්‍රමය හඳුන්වාදීම.3. ගුරු වැටුප් වර්ධක ගැටලු විසඳීම.4. ගුරු විශ්‍රාම වැටුප් ගෙවීමට තිබූ ප්‍රමාදයන් ඉවත් කිරීම.5. ගුරු සේවය සඳහා දස දහසකට අධික රැකියා විරහිත උපාධිධාරින් බඳවා ගැනීම.6. අනධ්‍යයන කාර්ය මණ්ඩල නිලධාරින් බඳවා ගැනීම.7. සුපසන් ගුරු අභිමානී වැඩසටහන මඟින් විදුහල්පතිවරුන්, ගුරුවරුන් ඇගයීමට ලක්කිරීම.8. වඩා විධිමත් සේවා පරිසරයක් ඇති කිරීම සඳහා දියුණු පහසුකම්වලින් සමන්විත අධ්‍යාපන කලාප කාර්යාල ස්ථාපිත කිරීම.9. දැනුම, ආකල්ප හා කුසලතා වර්ධන වැඩසටහන් මෙහෙයවීම.10. විදේශ ශිෂ්‍යත්ව හා සම්මන්ත්‍රණ සඳහා නිලධාරින්ට අවස්ථාව සැලසීම.11. පවුල් සෞඛ්‍ය සේවා නිලධාරිනියන්ට යතුරුපැදි ලබාදීම හා පළාත් සෞඛ්‍ය සේවයට සේවකයන් බඳවා ගැනීම.12. බස්නාහිර පළාත් ප්‍රවාහන සේවයේ සේවක මහත්මීන්ගේ වැටුප් වැඩිකිරීම 1994/9813. බස්නාහිර පළාත් ප්‍රවාහන අධිකාරියට නව සේවක සේවිකාවන් බඳවා ගැනීම.14. කාර්යාලීය දුම්රිය සේවා විධිමත් කිරීමට මැදිහත්වීම.15.පළාත් රාජ්‍ය සේවයේ නිලධාරින්ට අභ්‍යන්තර උසස්වීම්, විධායක නිලධාරින්ට ප්‍රවාහන පහසුකම්, පළාත් රාජ්‍ය ‍සේ‍වයේ නිලධාරින්ට ලැප්ටොප් පරිගණක ලබාදීම.16. සියලුම පළාත් රාජ්‍ය සේවකයන්ට රක්ෂණ ක්‍රමයක් ඇති කිරීම.17. දිවි නැඟම පනත පළාත් සභාව තුළින් මුල්වරට සම්මත කිරීමට මැදිහත්වීම.18. නෙතට අරුණක් වැඩසටහන සඳහා නොමිලේ ඇස්කණ්ණාඩි ලබාදීම.19. අපේ පාසල අපේ දෑතින් සුරකිමු වැඩසටහන යටතේ බස්නාහිර පළාතේ සියලු පාසල්, ගොඩනැගිලි අලුත්වැඩියා කිරීම හා වර්ණාලේපය කිරීම.20. කාන්තාවන් සඳහා ස්වයංරැකියා ණය ලබාදීම.21. වැසී තිබූ පාසල් සහ වැසීමට ආසන්න පාසල් නැවත ආරම්භ කිරීම.22. දරුවන් දහම් පාසල්ගත කිරීමේ ව්‍යාපෘති ක්‍රියාත්මක කිරීම.23. සරුදම් අරුණැල්ල හරහා දහම් අධ්‍යාපනය නංවාලීමේ වැඩසටහන්24. පළාත් පාලන ආයතන සඳහා පහසුකම් සැලසීම.මෙවර ප්‍රසන්න රණතුංග මහ ඇමැතිතුමාගේ මැතිවරණ තේමාව වූයේ “අපි ගොඩනඟන්නේ රටේ අනාගතය” යන්නයි. පසුගිය වසර 4 ½ක කාලසීමාව තුළ ක්‍රියාත්මක කෙරුණු බස්නාහිර පළාතේ වැඩසටහන් තවදුරටත් ජනතාවාදීව ඉදිරියට ගෙන යාම ඔහුගේ අපේක්ෂාව වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>04</day>
    </date>
    <link>http://www.dinamina.lk/2014/04/04/_art.asp?fn=f1404043</link>
    <topic>රබර් මිලේ කතාව</topic>
    <author>ධම්මික රණතුංග</author>
    <content>රබර් මිලෙහි සාපේක්ෂ පහත යාමක් පසුගිය මාස කීපය තුළ දක්නට ලැබුණු බව රබර් කර්මාන්තය පිළිබඳ උනන්දුවක් දක්වන කාහටත් නොරහසකි. කොළඹ රබර් වෙන්දේසියේ ෂීට් රබර් ඇතුළු අනෙකුත් අමු රබර් සඳහා ලැබුණු මිල රු. 300/= ත් 400/= අතර විචලනය විය.පසුගිය වසර තුනක කාලය තුළ රබර් නිෂ්පාදන සඳහා දැනට වඩා ඉහළ මිලක් ලැබුණු අතර 2011 වසරේ පෙබරවාරි මාසයේ දී රබර් ෂීට් සඳහා රු. 600/= කට ඉහළ මිලක් වගාකරුවන්ට ලැබිණි.මෙම තත්ත්වය තුළ රබර් මිල රු. 300/= රු. 400/= ක මට්ටමක පැවතීම රබර් මිලෙහි බරපතළ කඩාවැටීමක් ලෙසද, රබර් කර්මාන්තයේ දැවැන්ත අර්බුදයක් අර්ථ දැක්වීමට ඇතැම්හු උත්සුක වෙති.එසේම රබර් මිල මෙසේ පහළ වැටෙන්නේ රබර් භාණ්ඩ නිෂ්පාදකයන් විසින් විශාල වශයෙන් රබර් පිටරටින් ගෙන්වීම නිසා බවට පැතිරයන රාවයක් හේතුවෙන් රබර් වගාකරුවන් අතර යම් නොසන්සුන්තාවයක්ද ඇතිවී තිබේ.ඇතැම් ජනමාධ්‍ය මඟින්ද මෙබඳු අදහසක් ගම්‍යවන පුවත් වාර්තා කර තිබිණි. මෙම ලිපියේ අරමුණ වන්නේ රබර් මිලෙහි බරපතළ කඩාවැටීමක් සිදුවී තිබේද සහ පිටරටින් රබර් ගෙන්වීම එයට හේතුවී තිබේද යන්න පිළිබඳව විමසා බැලීමය.ශ්‍රී ලංකාවේ කුඩා රබර් වතු හිමියන් විසින් බහුලවම නිෂ්පාදනය කරනු ලබන ආර්. එස්. එස්. 3 කාණ්ඩයේ සිට රබර්වල මිල පසුගිය වසර 10 තුළ විචලනය වී ඇති ආකාරය මෙහිදී අපේ සැලකිල්ලට භාජනය කළ හැකිය.එවිට පැහැදිලි ලෙසම පෙනීයන්නේ රබර් සඳහා රු. 300/= ට ඉහළ මිලක් ලැබීම ඇරඹි ඇත්තේ 2010 වසරේ සිට බවයි. 1 වගුවෙහි දැක්වෙන සංඛ්‍යාලේඛන මඟින් මේ පිළිබඳව පැහැදිලි වේ. වගුව 1 - අාර්.එස්.එස්.3කාණ්ඩයේ රබර්වල සාමාන්‍ය මිල, නිෂ්පාදන පිරිවැය සහ වගාකරුගේ ලාභ ආන්තිකය.ඉහත 1 වගුවට අනුව 2011 වර්ෂයට සාපේක්‍ෂව යම් පහළයාමක් සිදුව ඇති නමුදු රබර් මිලේ අසාමාන්‍ය පහත වැටීමක් සිදුවී නොමැති බව තේරුම් ගත හැකිය.එහෙත් 2013 වසරේ දී වගාකරුවන්ගේ ලාභය 2012 වර්ෂයට සාපේක්ෂව 18% කින් පමණ පහළ ගොස් ඇත.එසේ වුවද මෙම තත්ත්වය යටතේද රබර් වගාව පාඩුදායක තත්ත්වයට පත්ව ඇත යන්න කිසිසේත්ම පිළිගත නොහැකිය.මෙම වගුවේ දැක්වෙන නිෂ්පාදන පිරිවැය ගණනය කිරීමේදී කිරි කැපීමට පෙර කාලය තුළ සිදුකරන ලද ආයෝජනයන් ද ඇතුළත් කර ඇත.තවද බොහෝ කුඩා රබර් වතු හිමියන් තම පවුලේ ශ්‍රමයම වගා සහ කිරි කැපීමේ කටයුතු සඳහා යොදන බැවින් එබඳු වගාකරුවන්ගේ සත්‍ය පිරිවැය මෙහි දැක්වෙන අගයටද වඩා අඩුය.තත්ත්වය එසේ වුවද රබර් වගාවේ ලාභයෙහි පැහැදිලි පහත වැටීමක් සිදුව ඇති බව නම් සත්‍යයකි.මා මෙම ලිපියේ මුලින්ම සඳහන් කළ පරිදි මෙසේ රබර් මිල අඩුවීමට පසුගිය කාලය තුළ විශාල වශයෙන් පිටරටින් රබර් ගෙන්වීම හේතුවී ඇති බවට මතයක් ඇතැම් වගාකරුවන් අතර පැතිර පවතී.මෙහි සත්‍ය අසත්‍යතාවයද සංඛ්‍යාලේඛන මඟින් තහවුරු කරගත හැකිය. ශ්‍රී ලංකාවේ රබර් භාණ්ඩ නිෂ්පාදන ක්ෂේත්‍රයේ විශාල දියුණුවක් පසුගිය වසර කීපය තුළ සිදුව තිබේ.ඒ අනුව අමු රබර් සඳහා දේශීය කර්මාන්තකරුවන් අතර ඇති ඉල්ලුම සහ තරගය ද ඉහළ ගොස් ඇත.සැබැවින්ම මෙය රබර් වගාකරුවන්ට ඉතා හිතකර වාතාවරණයකි.මෙම තරගකාරී වාතාවරණය තුළ ඇතැම් මාසවල ඇතිවන හිඟයන් වළක්වා ගැනීම සඳහා යම් රබර් ප්‍රමාණයක් පිටරටින් ගෙන්වීම දැනට සෑහෙන කලක සිටම ක්‍රියාත්මක වන වැඩපිළිවෙළකි.එහෙත් මෙසේ අමු රබර් පිටරටින් ගෙන්වීම රජය විසින් කිසිසේත්ම දිරිමත් නොකරන අතර ඒ සඳහා ඉතා අධික බදු මුදලක්ද අයකරනු ලබයි.පසුගිය වසර 10 ක කාලය තුළ පිටරටින් ගෙන්වනු ලැබූ ස්වාභාවික අමු රබර් ප්‍රමාණය 2 වගුවෙන් දැක්වේ.වගුව 2 – ආනයනය කරනු ලැබූ ස්වාභාවික අමු රබර් ප්‍රමාණය (මෙට්‍රික් ටොන්)වගුව 2 හි සංඛ්‍යාලේඛන මඟින් පැහැදිලිවම පෙනීයන්නේ ශ්‍රී ලංකාවට අමු රබර් ගෙන්වීම පසුගිය කාලය තුළ කිසිසේත් වැඩිවී නොමැති බවයි.ඇත්තෙන්ම 2013 වසරේ අමු රබර් ආනයනය කර ඇත්තේ ඉතිහාසයේ ඉහළම රබර් මිලක් වාර්තා වූ 2011 වර්ෂයේ ආනයනය කරන ලද රබර් ප්‍රමාණයට ද වඩා අඩුවෙනි.පිටරටින් රබර් ගෙන්වීම ශ්‍රී ලංකාවේ රබර් මිල පහළ යාමට හේතුවක් වී ඇතැයි යන අදහසෙහි කිසිදු සත්‍යතාවයක් නොමැති බව මෙම සංඛ්‍යාලේඛන අනුව තහවුරු වේ.තවද රබර් යනු, ලොව කුමන රටක නිෂ්පාදනය කළත් බොහෝදුරට සමාන ගුණාංගවලින් සමන්විත ද්‍රව්‍යයකි. එසේම එය නිමි භාණ්ඩයක් නොව නිමි භාණ්ඩ සැකසීමට භාවිතා කරන අමුද්‍රව්‍යයක් පමණි. එබැවින් ලොව කුමන රටක නිෂ්පාදනය කළ ද රබර්වලට හිමිවන්නේ බොහෝදුරට එක හා සමාන මිලකි.එබැවින් පිටරටවලින් ලාභයට රබර් මිලදීගෙන ශ්‍රී ලංකාවට ගෙනඒමට හැකියැයි අපේක්‍ෂා කළ නොහැකිය. තේ වැනි නිෂ්පාදනයන් සැලකීමේ දී ඉහළ ගුණාත්මය, සුවිශේෂි රසය සහ ලොව ප්‍රචලිත කීර්තිනාමය හේතුවෙන් ශ්‍රී ලංකාවේ තේ වලට ලොව වෙනත් රටවලට වඩා ඉහළ මිලක් හිමිවේ.එබඳු වාතාවරණයකදී වෙනත් රටවලින් ශ්‍රී ලංකාවට අඩු මිලට තේ ගෙනා ආ හැකිය. එහෙත් රබර් සම්බන්ධයෙන් එබඳු තත්ත්වයක් කිසිසේත්ම අපේක්‍ෂා කළ නොහැකිය.ලොව ප්‍රධාන රබර් නිෂ්පාදනය කරන රටවල් කිසිවක රබර් ඳ;ලහි අසාමාන්‍ය පහත යාමක් කිසිවිටකත් වාර්තා වී නොමැත.එබැවින් ශ්‍රී ලංකාවේ පවතින මිලට වඩා අඩු මිලකට විදේශයන්ගෙන් රබර් මිලට ගැනීමට රබර් ගැනුම්කරුවන්ට අවස්ථාවක් නොමැති අතර එසේ මිලදී ගන්නා රබර් ශ්‍රී ලංකාවට ගෙනඒමේදී අයකරන බදු මුදලද එක්වූ විට ශ්‍රී ලංකාවේ රබර් මිලට ගැනීම ගැනුම්කරුවන්ට වඩාත් වාසිදායකය.කෙසේ වුවද, ඉහත පැහැදිලි කර තිබෙන පරිදි 2011 වසරට සාපේක්ෂව රබර් මිලෙහි යම් අඩුවීමක් තිබෙන බව සත්‍යයකි. එයට එකම හේතුව ලෝක වෙළෙඳ පොළේ රබර්වල මිලෙහි සිදුවන වෙනස්කම් ය.ශ්‍රී ලංකාවේ රබර් කර්මාන්තය ඉතා සම්ප්‍රදායික හා දීර්ඝකාලීනව ස්ථාවර තත්ත්වයට පත්වූ කර්මාන්තයක් බව සත්‍යයක් නමුදු අප නිෂ්පාදනය කරනු ලබන්නේ ලෝකයේ සමස්ත රබර් නිෂ්පාදනයෙන් 1.3% ක් පමණි.මෙම තත්ත්වය තුළ ලෝක වෙළඳපළේ රබර් මිල සඳහා බලපෑමක් කිරීමේ හැකියාවක් ශ්‍රී ලංකාවට නොමැති අතර අප කළ යුත්තේ ලෝක වෙළෙඳ පොළේ සිදුවන වෙනස්කම්වලට ගැළපෙන පරිදි අපගේ උපායමාර්ග සකස් කර ගැනීමයි.විශේෂයෙන්ම යුරෝපයේ පවතින ආර්ථික අවපාතය හේතුවෙන් මෝටර් රථ වෙළෙඳ පොළේ සිදුවී තිබෙන වෙනස්වීම් රබර් කර්මාන්තය සඳහා දැඩි බලපෑමක් එල්ල කර තිබේ.ලොව නිෂ්පාදනය කරන වැඩිම රබර් ප්‍රමාණයක් භාවිතා වන්නේ ටයර් නිෂ්පාදනය කිරීමටය. එබැවින් වාහන භාවිතය අඩුවීම රබර් කර්මාන්තයට බලපෑමක් සිදුකරන අතර රබර් සඳහා ඇති ඉල්ලුමෙහි අඩුවීමක් සඳහා හේතුවෙයි.එහෙත් මෙය දීර්ඝකාලීන ප්‍රවණතාවයක් නොවන බව ආර්ථික විශ්ලේෂකයන්ගේ අදහසයි. ලෝක ආර්ථිකය යහපත් අතට හැරීමේ පෙරනිමිති දැනටමත් පහළවී ඇති බැවින් ඉක්මනින්ම රබර් සඳහා වගාකරුවන්ට මීට වඩා ඉහළ මිලක් හිමිවනු ඇති බවට බලාපොරොත්තු තබා ගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404051</link>
    <topic>තනතුරු ගැන නොසිතා ජනතාව වෙනුවෙන් යුතුකම් ඉටු කරමු</topic>
    <author>ධනුෂ්ක ගොඩකුඹුර</author>
    <content>මැතිවරණයේ දී ලැබූ ජයග්‍රහණය භුක්ති විඳීමට ජනතාවට ඉඩ ලැබෙන අයුරින් සියලු මහජන නියෝජිතයන් ජනතා සේවය වෙනුවෙන් උපරිම කැපවීමෙන් කටයුතු කළ යුතු බව ජනාධිපති මහින්ද රාජපක්ෂ මහතා අවධාරණය කෙළේය.තනතුරු සම්බන්ධයෙන් නොසිතා ජනතාව වෙනුවෙන් ඉටු කළ යුතු යුතුකම් පිළිබඳ සිතන ලෙසත් ජයග්‍රහණයෙන් උදම් නොවී සේවයට කැප වන ලෙසත් ජනාධිපතිවරයා ඉල්ලා සිටියේය.ජනාධිපති මහින්ද රාජපක්ෂ මහතා මේ අදහස් පළ කළේ බස්නාහිර සහ දකුණු පළාත් සභාවල මහ ඇමැතිවරුන්, ඇමැතිවරුන් හා මන්ත්‍රීවරුන් දිවුරුම් දීමේ උළෙලට ජනාධිපති ලේකම් කාර්යාලයේ දී ඊයේ (04) එක් වෙමිනි.හයවැනි බස්නාහිර සහ දකුණු පළාත් සභා සඳහා මාර්තු මස 29 වැනිදා පැවැති ඡන්ද විමසීමේදී ජනතා මනාපයෙන් තෝරා පත් කැර ගත් මහජන නියෝජිතයෝ ජනාධිපතිතුමා ඉදිරියේ මෙසේ දිවුරුම් දුන්හ. තමන්ට ලැබුණු මනාප සියල්ල පක්ෂය වෙනුවෙන් ලැබුණු ඒවා බව කවුරුත් සිහි තබාගත යුතු යැයි අවධාරණය කළ ජනාධිපතිවරයා කාටත් තනතුරු දරන්නට හැකියාව ලැබුණේ එක්සත් ජනතා නිදහස් සන්ධානය ජයග්‍රහණය කළ නිසා බව මතක තබා ගත යුතු බව කීවේය.තමන්ට මනාප නොදුන් එහෙත් පක්ෂයට වැඩ කළ අයට එම තනතුරු යෙදා ගෙන අසාධාරණයක් කළහොත් එය පක්ෂයට කරන අසාධාරණයක් සේ සළකන බවත් ඇමැතිකම් කරනවා මෙන්ම තමන්ගේ දේශපාලන කටයුතුවල නිරත වීම වැදගත් බවත් ජනාධිපතිවරයා පැවසීය.පළාත් සභාවල තිබෙන ක්‍රමවේදය අනුව සැමටම තනතුරු ලබා දීමට නොහැකි බවත් ඇමැති ධූර ලැබුණු අය වසර දෙකකින් පසුව ජ්‍යෙෂ්ඨයන්ට ඇමැති ධූර ලබා දෙන්නේ නම් ඊට උපකාර කිරීමට පක්ෂය සූදානම් බවත් ප්‍රකාශ කෙළේය.එසේම ඇමැතිකම් කරනවා මෙන්ම මහජන නියෝජිතයන් වශයෙන් තමන්ගේ දේශපාලන කටයුතුවල නිරතවීමේ වැදගත්කමත් ජනාධිපතිවරයා පෙන්වා දුන්නේය. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ශ්‍රී ලංකා නිදහස් පක්ෂයේ මහලේකම්, ඇමැති මෛත්‍රීපාල සිරිසේන, එක්සත් ජනතා නිදහස් සන්ධානයේ මහලේකම්, ඇමැති සුසිල් ප්‍රේමජයන්ත් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404053</link>
    <topic>උතුර-නැ‍ඟෙනහිර ඇති හමුදා කඳවුරු ඉවත් කරන්න කිසිම ඉල්ලීමක් කෙළේ නෑ</topic>
    <author>නුවන් කොඩිකාර පුදුකුඩුඉරුප්පු සිට---</author>
    <content>උතුර-නැගෙනහිර ප්‍රදේශයන්හි ආරක්ෂාවට යොදවා ඇති හමුදා කඳවුරු ඉවත් කරන්නැයි තමන් කිසිවිටෙකත් ඉල්ලා නොමැති බව එම ප්‍රදේශයන්හි දෙමළ ජනතාව පැවැසුහ.දෙමළ ජාතික සන්ධානය හා ඊට අනුබල දෙන රාජ්‍ය නොවන සංවිධාන ඔවුන්ගේ දේශපාලන වාසි වෙනුවෙන් එවැනි ප්‍රකාශ කරමින් සිටින බවත් එහෙත් එය නොකරන්නැයි ආණ්ඩුවෙන් ඉල්ලා සිටින බවත් ඔවුන් පැවැසුහ.තිස් වසරක කුරිරු යුද්ධය නිමා කරමින් සාමය ඇතිකළා සේම ජන ජීවිතය නඟා සිටුවීමටද මේ වන විශාල කාර්ය භාර්යක් ත්‍රිවිද හමුදාව හා පොලිසිය සිදු කරමින් සිටින බව පැවැසු එම ජනතාව එය දරාගත නොහැකි ඇතැම් පිරිසක් සමස්ත දෙමළ ජාතියම පවා දෙමින් ඔවුන්ගේ ඕනෑ එපාකම් ඉටුකරගනිමින් සිටින බව ප්‍රකාශ කළහ.පුද්ගයන් කිහිපදෙනකුගේ හා සංවිධාන කිහිපයකගේ අපේක්ෂාවන් වෙනුවෙන් සමස්ත දෙමළ ජාතිකයන්ගේ ආරක්ෂාව නැති කිරීමට ඉඩ නොදෙන බවත් ඊට එරෙහිව ඕනෑම වෙලාවක පාරට බැහීමට දෙමළ ජනතාව සූදානම් බවත් ඔවුන් කීහ.“දිනමිණ“ අප උතුරු පළාතේ සිදු කළ සංචාරයේදි අදහස් දක්වමින් දෙමළ ජනතාව එසේ කියා සිටියහ.උතුරු පළාත් සභා මැතිවරණ අවස්ථාවේදි දෙමළ ජාතික සංවිධානය උතුරේ අසරණ ජනතාවට මුදල් හා වෙනත් වරප්‍රසාද ලබාදෙමින් ඡන්දය මංකොල්ල කෑ බව පුදුකුඩුඉරුප්පු සිවිල් ආරක්ෂක කමිටුවේ සභාපති අයියාතුරෙයි මාතවරාජා මහතා පැවැසීය.ඡන්දයෙන් පසු දෙමළ ජාතික සංවිධානයේ කිසිඳු නියෝජිතයකු මේ වන තෙක් තම ප්‍රදේශවලට නොපැමිණි බව පැවැසු ඒ මහතා එහෙත් සීතල කාමරවලට වී දෙමළ ජනතාව වෙනුවෙන් කුඹුල් කඳුලු හෙලමින් සිටින බව කිවේය.යුද සමයේදි එල්. ටී. ටී. ඊ සංවිධානයෙන් සිදු වු අමානුෂික ඝාතනයන් ගැන කිසිවකු මේ වෙන තෙක් ජිනීවා තියා කිසිඳු සමුළුවක කතා කර නොමැති බවත් ජාත්‍යන්තරයේ ඇතැම් පිරිස් සිදු කරන්නේ දෙමළ ඩයස්පෝරාවේ ඕනෑ එපාකම් බව ඒ අයගේ කතා බහෙන් හැසිරීමෙන් තේරෙන බවත් මාතවරාජා මහතා ප්‍රකාශ කෙළේය.තිස් වසරක් පුරා ගිලිහි තිබු සංවර්ධනය සිව් වසරක් ගෙවීමට මත්තෙන් වත්මන් රජය ලබාදීමට සමත්ව ඇති බවත් එය කඩාකප්පල් කිරිමට ඉඩ නොදෙන්නැයි දෙමළ ජනතාවගෙන් තමන් ඉල්ලා සිටින බවත් හෙතෙම කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404054</link>
    <topic>ලෝක තරුණ සමුළුවට තව දින 31යි</topic>
    <author>චමීර ඇල්ලදෙණිය</author>
    <content>ලෝක තරුණ සමුළුවේ සමාරම්භක අවස්ථාව හම්බන්තොට ජාත්‍යන්තර සම්මන්ත්‍රණ ශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන මස (6) පැවැත්වීමට කටයුතු යොදා ඇත.මෙම සමුළුව මැයි 6වැනි දා සිට 10වැනි දා දක්වා පැවැත්වෙන අතර, 07, 08 හා 09 වැනි දින කොළඹ බණ්ඩාරනායක සම්මන්ත්‍රණ ශාලාවේ දී සමුළු පැවැත්වීමට සංවිධාන කර ඇත.ශ්‍රී ලංකේය තරුණයා ජාත්‍යන්තරයට ගෙන යාමට මෙමගින් හැකි බව වැඩබලන යෞවන කටයුතු හා නිපුනතා සංවර්ධන ඇමැති මොහාන් ලාල් ග්‍රේරු මහතා පවසයි.ඇමැතිවරයා මෙම අදහස් පළ කළේ රජයේ ප්‍රවෘත්ති දෙපාර්තමේන්තුවේ දී ඊයේ (3) පැවැති මාධ්‍ය හමුවකට එක් වෙමිනි.තරුණ සමුළුවේ දී මෙරට තරුණ ප්‍රජාවේ හැකියාවන් එළිදැක්වීම සඳහා වැඩි අවස්ථාවක් ලබාදී තිබෙන බව පෙන්වා දුන් ඇමැතිවරයා ජාත්‍යන්තර සංවර්ධන සහස්‍රයට ඔවුන්ගේ දායකත්වය ලබාගැනීමට හැකියාව තිබෙන බවද කීය.මේ සඳහා රටවල් 196ක තරුණයන් සහ තරුණ කටයුතු ඇමැතිවරුන් සහභාගීවිමට නියමිත අතර, මුළු සංඛ්‍යාව 1500ක් වනු ඇතැයි ද ඇමැතවරයා අනාවැකි පළ කළේය.තරුණ සමුළුව සාර්ථක කර ගැනීමට ජාත්‍යන්තර තරුණ කාර්ය සාධන බලකායක් ස්ථාපිත කර ඇති බවද එයට විදෙස් රටවලින් 10 දෙනකුද, දේශීය තරුණයන් 10නෙකුගෙන් ද සමන්විත බවද ග්‍රේරෝ මහතා වැඩිදුරටත් සඳහන් කළේය.ජනමාධ්‍ය අමාත්‍යාංශයේ අධීක්ෂණ මන්ත්‍රී ඒ එච් එම් අස්වර්, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, කරුණාරත්න පරණවිතාන යන මහත්වරු අතුළු නිලධාරීන් පිරිසක් මෙම වස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404055</link>
    <topic>පළාත් සභා දෙකේ ප්‍රධාන තනතුරු සාකච්ඡාවලින් පසුවයි</topic>
    <author>ධනුෂ්ක ගොඩකුඹුර.</author>
    <content>බස්නාහිර සහ දකුණු පළාත් සභාවල ප්‍රධාන තනතුරු සඳහා නියෝජිතයන් පත් කිරීම, එම පළාත් සභාවල ආණ්ඩු පක්ෂ මන්ත්‍රීවරුන් කැඳවා කෙරෙන සාකච්ඡාවකින් අනතුරුව සිදු කරන බව ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.පළාත් සභා දෙකේ සභාපති, සභා නායක සහ ආණ්ඩු පක්ෂයේ ප්‍රධාන සංවිධායක යන තනතුරු සඳහා සුදුස්සන් මේ අනුව ආණ්ඩු පක්ෂයේ මන්ත්‍රීවරුන්ගේ එකඟතාව මත සිදු කෙරෙන බව පළාත් දෙකේ මහ ඇමැතිවරු, ඇමැතිවරු සහ මන්ත්‍රීවරු දිවුරුම් දීමේ උළෙලට ජනාධිපති ලේකම් කාර්යාලයේ දී එක් වෙමින් ඇමැතිවරයා ඊයේ (04) ප්‍රකාශ කෙළේය.ශ්‍රී ලංකා නිදහස් පක්ෂය හැර එක්සත් ජනතා නිදහස් සන්ධානයේ අනකුත් පක්ෂවලට හිමි තනතුරු සම්බන්ධයෙන් එම පක්ෂ සමඟ කෙරෙන සාකච්ඡාවකින් අනතුරුව තීරණය කරන බවත් ඇමැතිවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404056</link>
    <topic>යල කන්න පොහොර සහනාධාරය ගොවීන්ට ලබා දෙන්න කටයුතු සුදානම්</topic>
    <author>සමන්මලී ප්‍රියශාන්ති</author>
    <content>මෙවර යල කන්නය සඳහා ගොවීන්ට පොහොර සහනාධාරය ලබා දීමේ කටයුතු මේ වන විට සුදානම් බව කෘෂිකර්ම අමාත්‍යාංශය පවසයි.පොහොර සහනාධාරය නිසි කලට ගොවීන්ට ලබා දීම අරමුණ බැවින් සහනාධාරය බලාපොරොත්තු වන ගොවීන් නිසි පරිදි සම්පුර්ණ කළ අයදුම්පත් අදාළ ගොවි සංවිධානයේ සමාජිකයකු බවට නිර්දේශයක් සහිතව කෘෂිකර්ම පර්යේෂණ නිෂ්පාදන සහකාර වෙත යොමු කරන ලෙස අමාත්‍යාංශය ඉල්ලීමක් කරයි.ආණ්ඩුව ක්‍රියාත්මක කරන ජාතික පොහොර සහනාධාර වැඩසටහන යටතේ 2014 යල කන්නයේ පොහොර බෙදා හැරීම සම්බන්ධයෙන් විශේෂ සාකච්ඡාවක් පසුගියදා කෘෂිකර්ම අමාත්‍යාංශයේදී පැවැත් විණි.. මෙහිදී පොහොර බෙදා හැරීම, ප්‍රවාහනය සම්බන්ධ ක්‍රියාවලිය කාර්යක්ෂම විය යුතු බවට සාකච්ඡා කෙරිණි.‍එසේ නොමැති වුවහොත් ගොවීන් වෙත පොහොර බෙදා දීමට බාධා ඇති විය හැකි බව අමාත්‍යාංශය අවධාරණය කරයි.පොහොර සහනාධාරයට හිමිකම් ලබන ගොවියා සතු වකකීම වන්නේ අදාළ සුදුසුකම් නිසි පරිදි ඉදිරිපත් කිරීම බවත් පෙන්වා දෙන කෘෂිකර්ම අමාත්‍යාංශය නිලධාරීන්ගේ වගකීම වන්නේ ගොවීන්ගේ නාම ලේඛනය, සාරාංශ වාර්තාවක් දිස්ත්‍රික් පොහොර අනුකමිටුව වෙත ලබාදීම බවත් කියයි.වී වගා කරන රජයේ ආයතන අවශ්‍ය පොහොර ප්‍රමාණය වෙනුවෙන් ඉල්ලුම්පත් යොමු කළ යුතු බවත් නිවැරදි තොරතුරු මත පමණක් පොහොර සහනාධාරය හිමි වන බවත් අමාත්‍යාංශය පවසයි.වගා ඉලක්ක, ලබාදී ඇති පොහොර ප්‍රමාණය, පොහොර ලබා ගත යුතු සමාගම, වාණිජ වටිනාකම වැනි මුලික කරුණු පොහොර බෙදා හැරීමේ සැලැස්මේදී සැළකිල්ලට ගනු ලබන බවත් පෙහොර මිලදී ගැනීම, බෙදාහැරීම, ගොවීන්ට ලබාදීම සැලැස්මේ ඉලක්ක පදනම් කර ගෙන දිස්ත්‍රික්කය තුළ පොහොර බෙදා හැරීම ක්‍රියාත්මක වන බවත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404057</link>
    <topic>චිරං ජයතු</topic>
    <author/>
    <content>හෙළයේ මහා සිනමාකරු ආචාර්ය ලෙස්ටර් ජේම්ස් පීරිස් මහතාගේ 95 වැනි ජන්ම දිනය අදට යෙදී ඇත.ඒ නිමිත්තෙන් අද ජාතික ලේඛනාගාර පරිශ්‍රයේ දී චිත්‍රපට රූපවාහිනී සහ ශබ්දපට සංරක්ෂණාගාරයක් ද විවෘත කෙරේ.ලෙස්ටර් ජේම්ස් පීරිස් මහතාට නිදුක් නිරෝගී සුබ උපන්දිනයක් වේවායි දිනමිණ ඉතසිතින් ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404058</link>
    <topic>RMVයේ අභ්‍යන්තර දුර්වලතා රැසක්:‍ රජයට ලැබිය යුතු විශාල මුදලක් අහිමිවෙලා</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>මෝටර් රථ ප්‍රවාහන දෙපාර්තමේන්තුවේ පවතින අභ්‍යන්තර පාලන දුර්වලතා හා එහි වැරදි ක්‍රියාකාරිත්වයේ හේතුවෙන් අය විය යුතු විශාල මුදලක් අහිමි වී යන බව විගණකාධිපතිවරයා පෙන්වා දෙයි. ශ්‍රීලංකා රේගුව විසින් මෝටර් රථ ආනයනයේ දී එකතු කරනු ලබන බදු ආදායමට ඉතාම අහිතකර ලෙස බලපාන සිද්ධීන් රැසක් ද විගණකාධිපතිවරයා සිය 2012 වර්ෂය සඳහා වූ වාර්තාව මඟින් හෙළි කරයි.දෙපාර්තමේන්තුවේ කටයුතු පරිගණක කර ඇතත් පරිගණක පද්ධතියේ පවතින දුර්වලතාවයන් නිසා වැරදි හා අක්‍රමිකතාවන් සිදුවීමේ හැකියාව බහුලව පවතින බව අවස්ථා ගණනාවක දී පෙන්වා දුන් නමුත් එය මේ වන තෙක් නිවැරදි කර නොතිබූ බවද වාර්තාව කියයි.දෙපාර්තමේන්තුවේ ආදායම් එකතු කිරීමේ කාර්යයේ දී නිරීක්ෂණය කරන ලද දුර්වලතා රැසක් මෙම වාර්තාව මගින් හෙළි කර ඇත. අලුතින් වාහන ලියාපදිංචි කිරීම සඳහා ඉදිරිපත් කළ යුතු රේගු නිශ්කාශන ලියවිලි වංචනික ලෙස සකස් කර මෝටර් රථ ලියාපදිංචි කර තිබීම මෙන්ම වෙනත් ආකාරයට වංචනික ආකාරයෙන් ‍ මෝටර් රථ ලියාපදිංචි කිරීමට හැකි වන අයුරින් පවතින අභ්‍යන්තර පාලන ක්‍රමය දුර්වල වීම.G . N සහ J ඉංග්‍රීසි අක්ෂර කාණ්ඩ හා 325 ඉලක්කම් කාණ්ඩය යටතේ සියලු වාහන පංති සඳහා පොදුවේ වාහන හඳුනා ගැනීමේ අංකයක් ලබාදීමේ ක්‍රමවේදයක් තුළ වංචනික ලෙස වාහන ලියාපදිංචිය සිදුකිරීමේදී ඉඩ කඩ පැවතීම පෙන්වා දී තිබුණ ද ඒවා නිවැරදි කරගෙන තිබුණේ නැත.ලියාපදිංචි කළ වාහනවල මුල් ලිපිගොනු ආරක්ෂිතව පවත්වාගෙන යාම සඳහා ක්‍රමවත් වූ වැඩපිළිවෙළක් නොමැති වීම දෙපාර්තමේන්තුව තුළ බොහෝ අක්‍රමිකතා ඇතිවීමට ප්‍රධාන වශයෙන් ම හේතු වී තිබීම හා ලිපිගොනු අස්ථාන ගතවීම සම්බන්ධයෙන් වග කිව යුතු නිලධාරීන් සොයා ඔවුන් පිළිබඳව දෙපාර්තමේන්තුව විසින් විධිමත් වූ ක්‍රියාදාමයක් ගෙන නොතිබීම.දෙපාර්තමේන්තුවේ වාහන පැවරුම් ක්‍රියාවලියේ පවත්නා පාලන ක්‍රමවේදයන්හි දුර්වලතා හේතුවෙන් නීත්‍යානුකූලව වාහනවල අයිතිය හුවමාරු සිදු නොවී විවෘත පැවරුම් මඟින් වාහනවල හුවමාරුවීම් බහුලව සිදුවීම සහ එමගින් දළ වශයෙන් රුපියල් මිලින 200ක ආදායමක් අහිමිවීම හා වාහනවල සත්‍යවූ අතීත තොරතුරු වසන් කිරීම තුළින් වාහන මිලදී ගැනීමට උනන්දුවක් දක්වන පාර්ශ්වයන් නොමග යැවීමක් ද සිදුවිය හැකිවීම.1995 අංක 16 දරන මුදල් පනත හා සංශෝධිත පනත් යටතේ අය කෙරෙන සුඛෝපභෝගී ද්විත්ව කාර්ය කාර්ය බදු යනාදියට අදාළව බදු අය කිරීම සිදු කරන රක්ෂණ ආයතනවල කළමනාකරණය හා මගපෙන්වීම බදු ගෙවීම පිළිබඳ වාහන හිමියන් දැනුවත් කිරීම හිඟබදු අය කිරීම බදු ගෙවීම සම්බන්ධ ඒ වාහන වෙනුවෙන් පරිගණක පද්ධතිය පවත්වා ගැනීම ඇතුළු කටයුතු ඉටුකිරීම ඉතාමත් දුර්වල තත්ත්වයක පැවතීම පනතට අනුකූලව බදු මුදල් අය නොකිරීම..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n1404059</link>
    <topic>පොළොන්නරුව දිස්ත්‍රික්කයේ ජනතාවදැඩි නියඟයෙන් පීඩාවට</topic>
    <author>පණ්ඩුක සමරසේකර</author>
    <content>දැනට පවතින දැඩි නියඟය හේතුවෙන් පොළොන්නරුව දිස්ත්‍රික්කයේ ලක්ෂ දෙකක පමණ ජනතාවක් පීඩනයට පත්ව ඇතැයි දිස්ත්‍රික් ලේකම් නිමල් අබේසිරි මහතා ප්‍රකාශ කරයි.නියඟය නිසා කුඹුරු අක්කර 1,15000ක් පමණද මේ වන විට වගාකළ නොහැකි තත්ත්වයට පත්ව ඇති බවද දිස්ත්‍රික් ලේකම්වරයා පැවැසීය.වැලිකන්ද, දිඹුලාගල, හිඟුරක්ගොඩ ඇතුළු ප්‍රාදේශීය ලේකම් කොට්ඨාශවල 85,000ක පමණ පිරිසක් පානීය ජල ගැටලුවට ද මුහුණ දී ඇති බව දිස්ත්‍රික් ලේකම්වරයා ප්‍රකාශ කරයි.පරාක්‍රම සමුද්‍රයෙන් ජල පෝෂණය ලබන ප්‍රදේශහැර අන් සෑම ප්‍රදේශයකම මෙම දැඩි නියං තත්ත්වය හටගෙන ඇති බවත් මාදුරු ඔය ජලාශයේ මේ වන විට 50% දක්වා ජල මට්ටම අඩු වී ඇති බවත් දිස්ත්‍රික් ලේකම්වරයා ප්‍රකාශ කරයි.ජල හියඟයෙන් පීඩා විඳින ප්‍රදේශවලට බවුසර් මඟින් ජලය සැපයීමට පියවර ගන්නා බවද දිස්ත්‍රික් ලේකම්වරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040510</link>
    <topic>සාමාන්‍ය පෙළ පළමුවැනියෝ ගම්පහ රත්නාවලී-මෙනුෂිකා කොළඹ විශාඛා-හරින්දි</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2013 විභාග ප්‍රතිඵල ඊයේ (4) නිකුත් කිරීමට විභාග දෙපාර්තමේන්තුව පියවර ගත් අතර දිවයිනෙන් පළමු වන ස්ථානය හිමි කර ගැනීමට ගම්පහ රත්නාවලී බාලිකා විද්‍යාලයේ කේ. ඒ. මෙනුෂිකා ජයනී කාරියවසම් සහ කොළඹ විශාඛා විද්‍යාලයේ තපෝධා හරින්දි ගංගොඩවිල සිසුවියන් සමත් වී ඇත.මාතර රාහුල විද‍්‍යාලයේ එම්. ඩබ්ලිව්. උචිත තේජාන් ගුණසේකර දෙවන ස්ථානය ද කොළඹ ආනන්ද මහා විද්‍යාලයේ එම් රවීන් ලසිදු තෙන්නකෝන් තෙවන ස්ථානයද හිමි කරගෙන ඇත.කොළඹ රාජකීය විද්‍යාලයේ කළිදු චේතික වික්‍රමසිංහ , ගාල්ල සවුත්ලන්ඩ්ස් විද්‍යාලයේ ඩී. එච්. රොෂානා තරින්දි ,කොළඹ විශාඛා විද්‍යාලයේ එන් එච් දිලිනි ඉදුනිල් ෆොන්සේකා සිසු සිසුවියන් හතර වන ස්ථානය හිමි කර ගෙන ඇති අතර මහනුවර මහාමායා බාලිකා විද්‍යාලයේ ආර් එන් සෞම්‍යා කුමාරිහාමි අබේරත්න, කුරුණෑගල මලියදේව බාලිකා විදුහලේ කේ. දුලංජනා මිණිකිරනි අමායා ධර්මසිරි සිසුවියන් හට පස්වන ස්ථානය හිම වී ඇත.මෙවර සාමාන්‍ය පෙල සමස්ත ප්‍රතිපලයම ඉහළ ගොස් ඇති අතර පළමු ස්ථාන දෙකක් ද හතරවන ස්ථාන තුනක් ද පස්වන ස්ථාන දෙකක් ද හිමි වී ඇත. කොළඹ දේවී බාලිකා විදුහලේ අපොස සාමාන්‍ය පෙළ සඳහා පෙනී සිටි සිසුවියන් 245 දෙනා අතරින් A සාමාර්ථ 9 ලබා ගත් සිසුවියන් 209ක් සහ A සාමාර්ථ 8ක් සමත් සිසුවියන් 79 දෙනකු සිටී. අපොස සාමාන්‍ය පෙළ 2013 විභාගය සඳහා සිසුන් 474483ක් පෙනී සිටියහ.විභාග ප්‍රතිඵල විභාග දෙපාර්තමේන්තුවේ නිල වෙබ් අඩවිය වන www.donets.lk යන වෙබි අඩවියට පිවිසීමෙන් ලබා ගත හැකි වේ. විභාග ප්‍රතිඵල ඊයේ දහවල් 12න් පසු කොළඹ ශ්‍රී ජයවර්ධනපුර සහ හෝමාගම කලාපවලට අයත් පාසල්වලට නිකුත් කිරීමට විභාග දෙපාර්තමේන්තුව කටයුතු කළ අතර දිවයිනේ පිහිටි සියලු පාසල්වලට අද (5) තැපැල් කරන බව විභාග දෙපාර්තමේන්තුව කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040511</link>
    <topic>නැවත සමීක්ෂණය 25ට පෙර</topic>
    <author>සුභාෂිණි සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රතිඵල නැවත සමීක්ෂණය සඳහා ලබන 25 වන දිනට පෙර අයදුම් කළ යුතු බව විභාග දෙපාර්තමේන්තුව කියයි. පසුගිය වසරේ පැවැති අධ්‍යයන පොදු සහතික පත්‍ර සාමාන්‍යය පෙළ විභාගයේ ප්‍රතිඵල ඊයේ(3) නිකුත් කෙරිණි.විභාගයට පෙනී සිටි පාසල් අයදුම්කරුවන් නැවත සමීක්ෂණය සඳහා අයදුම් කරන්නේ නම් විදුහල්පතිවරුන් මාර්ගයෙන් එම අයදුම්පත් යොමු කළ යුතු බව විභාග දෙපාර්තමේන්තුව දැනුම්දෙයි.පෞද්ගලික අයදුම්කරුවන් ලබන 7 වන දින ජාතික පුවත්පත්වල පළකරන දැන්වීම් අනුව නැවත සමීක්ෂණ අයදුම් පත්‍ර සම්පූර්ණ කර විභාග දෙපාර්තමේන්තුව වෙත යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040512</link>
    <topic>කොළඹ - කටුනායකඅධි‍‍වේගී මාර්ගයේ බස් ගාස්තු අඩුවේ</topic>
    <author/>
    <content>කොළඹ කටුනායක අධිවේගී මාර්ගයේ බස් ගාස්තු ඊයේ (04) සිට අඩුකළ බව ගමනා ගමන මණ්ඩලය සඳහන් කරයි.ඒ අනුව මීගමුවේ සිට කොළඹ දක්වා රුපියල් 150.00 වූ ගාස්තුව රුපියල් 120.00 දක්වාත්, කටුනායක සිට කොළඹ දක්වා රුපියල් 130.00ක් වූ ගාස්තුව රුපියල් 120.00 දක්වාත් අඩුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040513</link>
    <topic>ආරක්ෂක ලේකම්ගේ නම විකුණා ඉතාලි යවනවා කියා තිදෙනකු මුදල් ගරලා</topic>
    <author>ඉන්දික පොල්කොටුව</author>
    <content>ආරක්ෂක ලේකම් ගෝඨාභය රාජපක්ෂ මහතාගේ නම විකුණමින් පුද්ගලයන් ඉතාලි රාජ්‍යයේ රැකියා සඳහා යවන බවට පොරොන්දු වී ප්‍රදේශ රැසක පුද්ගලයන්ගෙන් රුපියල් ලක්ෂ පහළොවක පමණ මුදල් වංචා කළ බව කියන තිදෙනෙකු මහනුවර මූලස්ථාන පොලිසිය මඟින් අත්අඩංගුවට ගෙන තිබේ.විශ්‍රාමික ග්‍රාම නිලධාරියකු, කාන්තාවක ඇතුළු තිදෙනකු මෙලෙස අත්අඩංගුවට ගෙන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, නියෝජ්‍ය පොලිස්පති ජී. බී. පෙරමුණේ, මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොළ යන මහත්වරුන්ගේ උපදෙස් මත මහනුවර පොලිසියේ විවිධ පැමිණිලි අංශයේ ස්ථානාධිපති පොලිස් පරීක්ෂක ඉන්දික සෝමනුවර මහතාගේ මෙහෙයවීමෙන් මෙහි පරීක්ෂණ පැවැත්වේ.මහනුවර තලාතුඔය මහියංගණය ආදී පොලිස් ස්ථානායන්හි සැකකරුවන් සම්බන්ධ තොරතුරු රැසක් ලැබී ඇතැයි විමර්ශනවලින් හෙළිවේ.මේ අතර සිද්ධියට සම්බන්ධ හිටපු පොලිස් කොස්තාපල්වරයකු ද අත්අඩංගුවට ගැනීමට පොලිසිය පරීක්ෂණ ආරම්භ කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040514</link>
    <topic>යුද්ධයෙන් පසු රටේ ඇතිවී තිබෙන අපරාධ රැල්ල පොලීසියට අභියෝගයක්</topic>
    <author>පස්සර සමුහ උබයරත්න වනසිංහ</author>
    <content>“30 වසරක් තිස්සේ මෙරට පැවැති කුරිරු යුද්ධය මෙරට රාජ්‍ය නායකත්වය විසින් නැති කර දමා රටට හා රට වැසියන්ට සාමය ළඟා කර දුන්නා.නමුත් ඉන් පසුව වුවද ක්‍රම ක්‍රමයෙන් රට තුළ වර්ධනය වීමට පටන් ගෙන ඇති දුෂණ හා අපරාධ රැල්ල අද පොලීසියටද විශාල අභියෝගයක් වී තිබෙනවා.මෙම තත්ත්වයද අප සමාජයෙන් තුරන් කිරීමට සමස්ථ සමාජයේම ආකල්පමය වෙනසක් සමඟ සාමුහික වැඩ පිළිවෙලකට ප්‍රවේශවීම යුගයේ අවශ්‍යතාවයක් වී තිබෙනවා” යයි බදුල්ල කොට්ඨාශ ප්‍රජා පොලිස් ස්ථානාධිපති ප්‍රධාන පොලිස් පරීක්ෂක ජානක විතානාච්චි මහතා පැවසීය.ඒ මහතා එසේ ප්‍රකාශ කළේ,පස්සර,මඩොල්සිම සහ ලුණුගල යන පොලිස්ථානාධිපතිවරුන්ගේ සංවිධනත්වයෙන් හා කොළඹ ප්‍රජා පොලිස් කොට්ඨාශයේ සහභාගිත්වයෙන් ඊයේ(3) පස්සර ප්‍රාදේශීය පස්සර ප්‍රාදේශීය ලේකම් කාර්ලයාල ශ්‍රවණාගාරයේ පොලිස් බල ප්‍රදේශ තුනේම ග්‍රාමීය සිවිල් ආරක්ෂක කමිටු සාමාජිකයන් 400 ක් පමණ දැනුවත් කිරීම සඳහා පැවැති වැඩ සටහනක් අමතමිනි.එහිදි වැඩි දුරටත් අදහස් දැක්වු හෙතෙම මෙසේද කීය.ඒ සාමුහික වැඩ පිළිවෙළ සදහා අපට කෙළින්ම දෑත් දිගු කිරීමට සිදු වී ඇත්තේ ග්‍රාමීය සිවිල් ආරක්ෂක කමිටු වෙතය.ඒවා මේ රටේ ග්‍රාමීය ප්‍රදේශයන්හි අද තිබෙන ප්‍රබල සංවිධානයක්.ඒ තුළ බුද්ධිමතුන් හා සමාජ ක්‍රියාකාරීන් ඒකරාශී වී සිටිනවා.මේ දුෂණ හා අපරාධ රැල්ලට විසඳුම් ඒ හරහා ලබා ගත යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040515</link>
    <topic>සාර්ක් කතානායක සමුළුව හම්බන්තොට පැවැත්වීමට සැලැසුම්</topic>
    <author>ඇම්.පි.චන්ද්‍රපාල තංගල්ල විශේෂ</author>
    <content>සාර්ක් රටවල කතානායක වරුන්ගේ සහාභාගිත්වයෙන් විශේෂ සමුළුවක් ශ්‍රි ලංකාවේ පැවැත්විමට රජය කටයුතු කර ගෙන යයි.මෙම විශේෂ කතානායක සමුළුව ලබන මැයි මාසයේ හම්බන්තොට මාගම්පුර ජාත්‍යන්තර සම්මන්ත්‍රණ ශාලාවේදි පැවැත්වේ.මෙම කතානායක සමුළුව සාර්ථක කර ගැනිම සදහා ගත යුතු ක්‍රියා මාර්ග ගැන සාකච්ඡාවක් ඉකුත් 3 වන දින හම්බන්තොට දිස්ත්‍රික් ලේකම් ආර්.සි.ද.සොයිසා මහතාගේ ප්‍රධානත්වයෙන් හම්බන්තොට දිස්ත්‍රික් ලේකම් කාර්යාලයේදි පවත්වන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040516</link>
    <topic>සෞදි රට ඉඳිවලටරජයේ ස්තූතිය</topic>
    <author/>
    <content>ඉස්ලාම් ආගමික උත්සව සඳහා ශ්‍රී ලංකාවට රටඉඳි මෙට්‍රික් ටොන් 200 ක් ලබාදීම සම්බන්ධයෙන් සෞදි අරාබි රජයට ශ්‍රී ලංකා රජය සිය ප්‍රසාදය පළකර තිබේ.මේ රට ඉඳි ලංකාවේ දිස්ත්‍රික්ක 25 ඉස්ලාම් භක්තිකයන්ට ලබා දෙන අතර සෞදි අරාබියේ අබ්දුල්ලා බින් අබ්දුල් අසීස් රජ ඇතුළු එරට ජනතාව ත්‍යාගයක් ලෙස මෙරට ජනතාව වෙත මේ රටඉඳි පිරිනමා ඇත.දෙරට අතර ඇති දැඩි මිත්‍රත්වය සනිටුහන් කරමින් ලබා දුන් මෙම රටඉඳි තොගය පිළිබඳව ප්‍රසාදය පළකරන බව විදේශ අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040517</link>
    <topic>රසායනික - න්‍යෂ්ටික අවි ලෝකයේසාමයටත් සෞඛ්‍යයටත් තර්ජනයක්</topic>
    <author>චන්ද්‍රිකා පෙරේරා</author>
    <content>රසායනික ජෛව විද්‍යාත්මක විකිරණ හා න්‍යෂ්ටික අවි අද ලෝක ප්‍රජාවගේ සෞඛ්‍ය හා සාමයට විශාල තර්ජනයක්වී ඇතැයි ආරක්ෂක මාණ්ඬළික ප්‍රධානී ජෙනරාල් ජගත් ජයසූරිය මහතා පැවසීය.මේ අනුව සමස්ත ලෝකයම අද පෙර නොවූ විරූ විශාල හා සංකීර්ණ තර්ජනාත්මක අභියෝගයන්ට මුහුණ දී ඇති බවත් ජාතික හා ගෝලීය ආරක්ෂක කටයුතු සම්බන්ධයෙන් මෑත දශකවල දී ලෝකයේ වෙනස්ම ප්‍රවනතාවක් දැකිය හැකි බවත් ඒමහතා කීය.එවැනි සමූල ඝාතන අවි ත්‍රස්තවාදීන් සිය අරමුණු යථාර්ථයක් බවට පත්කර ගැනිමට යොදාගැනීමේ හැකියාව ඇති අතර මේ නිසා මහජන ආරක්ෂාව හා සෞඛ්‍ය සුරක්ෂිතතාව රැකගැනීම වර්තමානයේ අන්තර්ජාතික ගැටලුවක් බවට පත්ව ඇත බව ද හෙතෙම පෙන්වා දෙයි.අද ඇති තාක්ෂණික හැකියාවන් හේතුවෙන් ත්‍රස්තවාදීන් පසුගිය කාලයට වඩා වැඩි ප්‍රයත්නයක් රසායනික මෙන්ම අධි පිපිරුම් ද්‍රව්‍ය උපයෝගී කර ගනිමින් සිය අභිමථාර්ථ යථාර්තයක් බවට පත්කර ගැනීමට පෙළ‍ඹීමේ හැකියාව පවතී. මෙවැනි අවිවලින් ජනතාව කෙරෙහි දැඩි මානසික බලපෑමක් ඇතිකළ හැකි වුවද ඒවා විනාශ කිරීම අද විශාල අභියෝගයක් බවට පත්ව ඇති බව ජයසූරිය මහතා පෙන්වා දෙයි.අද සාමයට කැමති ලෝක ප්‍රජාව මෙවැනි රසායනික ජෛව විද්‍යාත්මක විකිරණ හා න්‍යෂ්ටික අවි සහ අධි පිපිරුම් හෝ විෂ කාර්මික ද්‍රව්‍ය පිළිබඳ මෙහෙයුම් කළ යුතුය. ඊට සමගාමීව ඔවුන්ගේ උපක්‍රම සහ සැලසුම් පිළිබඳව ද අවධානය යොමු කිරීම අනිවාර්යය වේ.සමහර රාජ්‍ය හා ‍රාජ්‍ය නොවන සංවිධාන ක්‍රියාකාරිකයන් ත්‍රස්තවාදීන්ගේ කටයුතුවල දී ක්‍රියාකාරීව සිටින බවට හෙළිවෙයි. කෙසේ වුවද මේ වනතෙක් සමූල ඝාතන අවි භාවිතයෙන් මහා විනාශයක් සිදුකර නැතත් එමගින් සමාජයට සැළකිය යුතු බලපෑමක් ඇති බව ජගත් ජයසූරිය මහතා සඳහන් කෙළේය.ලෝක සාමය හා සෞඛ්‍ය ආරක්ෂා කර ගැනීමට ඇති අභියෝග ජයගැනීමට නම් රජයන් විද්‍යාත්මක දැනුම ඇත්තන් හා උනන්දුව දක්වන පිරිස් අතර විවෘත සාකච්ඡාවක් පැවතිය යුතුවාක් මෙන් ම සියලුදෙනා එක්ව කටයුතු කළයුතු බවද හෙතෙම අවධාරණය කෙළේය.බහුජාතික සැලසුම් වර්ධක කණඩායමේ 24වැනි මාණ්ඩළික වැඩමුළුවේ සමාරම්භක උළෙලට එක්වෙමින් ජයසූරිය මහතා මේ අදහස් පළ කෙළේය.ආරක්ෂක හා නාගරික සංවර්ධන අමාත්‍යංශය මගින් කොළඹ ගලධාරි හෝටලයේ පවත්වන මේ වැඩමුළුව ලබන නව වැනි දා දක්වා පැවැත්වෙයි.ත්‍රිවිධ හමුදා හා වෙරළ ආරක්ෂක නිලධාරීන් ද මෙයට එක්ව සිටින අතර එක්සත් ජනපද පැසිපික් කලාපීය හමුදා අංශයේ සහයෝගයෙන් පැවැත්වෙන මේ වැඩමුළුවට රටවල් අනූවක පමණ සාමාජිකයෝ සහභාගි‍වෙති.රසායනික ජෛව විද්‍යාත්මක විකිරණ හා න්‍යෂ්ටික අවි, අධි පිපිරුම් හෝ විෂ කාර්මික ද්‍රව්‍ය පිළිබඳ මෙහෙයුම් හා උපක්‍රම සැලසුම් පිළිබඳ මෙහිදී විශේෂයෙන් අවධානය‍ යොමු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040518</link>
    <topic>වල්ලපට්ටා ප්‍රවාහනය කළඅයට 25,000 ක දඩ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වල්ලපට්ට ග්‍රෑම් 950 ක් නීති විරෝධී ලෙස ලංගම බස් රියකින් ප්‍රවාහනය කළ පුද්ගලයෙක් රුපියල් 25,000 ක දඩයකට යටත් කළ කුරුණෑගල අතිරේක මහේස්ත්‍රාත් සිලිනි චතුරන්ති පෙරේරා මහත්මිය වල්ලපට්ටා තොගය රාජසන්තක කරන ලදී.මහනුවර සිට කුරුණෑගල නගරය දක්වා ලංගම බස් රියකින් රැගෙන ආ වල්ලපට්ට තොගය පොලිසියට ලැබුණු දුරකතන පණිවුඩයක් ඔස්සේ කුරුණෑගල ගැට්ටුවාන ප්‍රදේශයේදී පසුගියදා (2 සවස) අත්අඩංගුවට ගෙන ඇත.ගලගෙදර එම්. රාෂික් මොහමඩ් නමැත්තෙක් මෙම නඩුවෙන් චෝදනා ලැබ සිටියේය.කුරුණෑගල පොලිසියේ අපරාධ හා දූෂණ විමර්ශන අංශයේ ස්ථානාධිපති අජිත් වංශනාථ මහතා ඇතුළු පොලිස් නිලධාරීන් කණ්ඩායමක් විසින් මෙම වැටලීම සිදුකරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040519</link>
    <topic>මීගමුව කළපුවේ දියනාමින් සිට අතුරුදන් වූ තරුණයාගේ මළසිරුර සොයාගනී</topic>
    <author>චන්ද්‍රිකා පෙරේරා</author>
    <content>මීගමුව කලපුවේ දියනාමින් සිටියදී දියේ ගිලී අතුරුදන් වූ දහනව හැවරිදි තරුණයකුගේ මළ සිරුර පෙරේදා (3)සවස සොයාගෙන තිබේ.මෙසේ මියගොස් ඇත්තේ මීගමුව ඒත්තුකාල ප්‍රදේශයේ පදිංචිව සි‍ටි සංජය රුද්‍රිගු (19) නමැත්තෙක් බව පොලිසිය පවසයි.මේ තරුණයා තවත් පස්දෙනෙක් සමඟ පෙරේදා උදේ කලපුවේ දියනාන්නට ගොස් තිබේ. කලපුවේ නාමින් සිටි මරණකරු එදින උදේ දියේ ගිලී අතුරුදන්ව තිබිණි. තරුණයා සොයා කිමිදුම්කරුවන් සවස් වනතෙක් කලපුව ආසන්න ප්‍රදේශයේ කළ සෝදිසියේ දී මළසිරුර සොයා‍ගෙන ඇත.මීගමුව රෝහලට රැගෙන ගිය සිරුර පිළිබඳ පශ්චාත් මරණ පරීක්ෂණය ඊයේ පෙරවරුවේ පවත්වා ඥාතීන් වෙත බාරදීමට කටයුතු කළ බව පොලිසිය සඳහන් කරයි.සිද්ධිය පිළිබඳ මීගමුව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=n14040520</link>
    <topic>අතුරුගිරියේ කානුවකපිරිමි මළසිරුරක්</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>අතුරුගිරිය පොලිස් වසමේ අරංගල ඉන්ධන පිරවුම්හලට ආසන්න පළවෙනි පටුමගේ කානුවක තිබූ පිරිමි මළසිරුරක් අතුරුගිරිය පොලිසිය විසින් සොයා‍ගත් බව අතුරුගිරිය පොලිසිය පවසයි.වයස අවුරුදු 46 ක් පමණ වන මොහු හිඹුටාන ප්‍රදේශයේ පදිංචි ඩන්ස්ටන් රෝස් ඩෙලින්ජර් නමැත්තකු බව සහෝදරියක් වන ටෙක්ලා රෝස් පෙරේරා නමැති අය හඳුනාගත් බව පොලිසිය පවසයි.අද උදේ පෙ. ව. 9.30 ට පමණ අංක 119 පොලිස් ඒකක‍ය මඟින් අතුරුගිරිය පොලිසිය දැනුවත් කිරීමෙන් පසු පොලිසිය එම සිරුර සොයාගත් බවත්, වැඩිදුර පරීක්ෂණ සඳහා කොළඹ රෝහලට යැවූ බවත් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404051</link>
    <topic>බුදු රුවට අපහාස එපා!</topic>
    <author>සීගිරිය විශේෂ</author>
    <content>බුද්ධ රූප දේව රූප මුද්‍රණයේ දී සිදුවන හානිය හා අපහාස වැළැක්වීමට නීති පනවන ලෙස ඉල්ලා ජනතා පෙත්සමකට අස්සන් ගැනීම සඳහා වසර තුනක කාලයක් රට පුරා ගම් නියම්ගම් සිසාරා පයින් ඇවිදයන අපූරු තරුණයකු පසුගියදා මාතලේ දඹුල්ල ප්‍රධාන මාර්ගයේ දී අපට හමුවිය. මොහු අතුරුගිරිය පදිංචි යූ. ජී. සුගත් අයෙකි. තරුණවියේ පසුවන මොහු දැනට ලබාගෙන ඇති ජනතා අස්සන් කුඩා කරත්තයක දමාගෙන කරත්තයද තල්ලු කැරගෙන ගමන් කරමින් සිටී. මේ පිළිබඳව අදහස් දැක්වූ මොහු මෙසේ කීය.මෙම කටයුත්ත 2011 -අප්‍රේල් මස පස්වන දින ආරම්භකැර 2014-අප්‍රේල් 05 දිනට වසර තුනක් වෙනවා. රටේ සෑම දෙයක්මඅතහැර අඩුම තරමින් අම්මාවත් බලන්න ගෙදර නොගිහින් රාට් සෑම තැනම ඇවිදලා මෙම අත්දැකීම් සහිත සිතුවිල්ල ජනතාවට පහදා දී අස්සන් ලබා ගැනීම මගේ එකම බලාපොරොත්තුවයි.දැනට මා ළඟ අස්සන් ලක්ෂ 10ත් 15ත් අතර ප්‍රමාණයක් තිබෙනවා. දිවයිනේ පිහිටි සෑම විහාරස්ථානයකටම යනවා. අවසානයේ මෙම අස්සන් සහිත පෙත්සම අස්ගිරිය මහනායක හිමියන්ට භාර දී ජනාධිපතිවරයාගේ අවධානය යොමු කරවා මගේ අරමුණ ඉටුකර ගැනීමයි අවසාන බලාපොරොත්තුව.මොහු හෝටලයක කොත්තු ගැසීමේ අයකු ලෙස සේවය කරමින් සිටියදී පත්තර කැබැලිවල ආහාර හා මස් මාළු පවා ඔතද්දී අතපිස දැමීම සිදුකරද්දී බුදුන්ගේ මෙන්ම දෙවිවරුන්ගේ පින්තූර වලට ඉන් සිදුවන අපරාධය දැක පසුව හඳුන්කූරු පෙට්ටි වෙසක් කාඩ්වලට සිදුවන දේ දැක මෙවැනි දෙයක් කිරීමට පෙළඹී ඇත.යන ගමනේ දී ලැබෙන සුළු මුදලකින් ආහාර පමණක් ලබාගෙන ක්‍රියා කළ බව කීය. “ මට අ‍පේ ගමේ අය කතා කරන්නේ “කොත්තුවා” කියලා. මම කොත්තු කඩේ වැඩකරනකොට තමයි දැක්කේ බුදු රූප, දේව රූප සහිත පත්තර වලින් ආහාර අසුරනවා.අත පිස දමනවා. අතු ගාලා දානවා. හොයල බැලුවම රට පුරාම මේ තත්ත්වය අඩු වැඩි වශයෙන් ක්‍රියාත්මකයි. මම ජනාධිපතිතුමාගෙන් ඉල්ලා සිටින්නේ දේව රූප, බුදු රූප මුද්‍රණයේ දී නීති පනවන්න කියලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404052</link>
    <topic>මම විභාගෙට පාඩම් කළේඅන්තිම මාස තුනේදී විතරයි</topic>
    <author>තිලක් පුෂ්පකුමාර සේනානායක</author>
    <content>ගුරුවරුන්ට දෙමාපියන්ට කීකරු වීමෙන් හා පන්තියේ අභ්‍යාස වැඩ දිනපතා ඉවර කර පතපොත කියවා දැනුම ලබාගත් නිසා මෙවර අපොස සාමාන්‍ය පෙළ විභාගයෙන් ලංකාවෙන් පස්වැනි තැනට ඒමට ලැබුණු බව මහනුවර මහාමායා විදුහ‍ෙල් ශිෂ්‍යාවක වන රත්නායක මුදියන්සේලාගේ සෞම්‍යා කුමාරිහාමි අබේරත්න සිසුවිය පැවසුවාය.ඇගේ පියා මාතලේ පදිංචි වෙළෙඳ ව්‍යාපාරික සම්පත් අබේරත්න මහතාය. ඇගේ මව වන උදාරි සමරකෝන් මහත්මිය ගෘහණියකි.සිය ජයග්‍රහණය පිළිබඳ අදහස් දැක් වූ ඇය මෙසේ කීවාය.ජයග්‍රහණය ගැන සතුටුයි. මම සාමාන්‍ය පෙළ විභාගය ගැන කිසිම බරක් අරන් කටයුතු කළේ නැහැ. දිනපතා පාඩම් අභ්‍යාස වැඩ අතපසු නොකර කළා. යම් දෙයක් අතපසු වූවානම් දින කීපයක් ඇතුළත ඒවා සම්පූර්ණ කළා. හය වසරේ සිට දහය වසර දක්වා පන්තියේ පස්දෙනා අතර හිටියා. පතපොත කියවා මා ලබාගත් දැනුම මගේ මේ ජයග්‍රහණයට විශාල අත්වැළක් වුණා. මම විභාගයට සූදානම් වුණේ අන්තිම මාස තුනේදී.මගේ එකම අපේක්ෂාව ගණිත අංශයෙන් උසස් පෙළ හදාරා සිවිල් ඉංජිනේරුවරියක් වීම.මගේ ජයග්‍රහණයට ගුරුවරුන් හා මහාමායා විදුහල්පතිනිය විතානාච්චි මහත්මිය ලබාදුන් සහාය විශාල රුකුලක්. ඒ වගේම මගේ ජයග්‍රහණයට අම්මාත්, තාත්තාත් නොමඳව උදවු කළා. සෞම්‍යා කුමාරිහාමි අබේරත්න ශිෂ්‍යාවගේ මව වන උදාරි සමරකෝන් මහත්මිය සිය දියණියගේ ජයග්‍රහණය ගැන මෙසේ පැවසුවාය.දුවගේ සමත්වීමේ ජයග්‍රහණය මට වචනයෙන් විස්තර කරන්න බරි තරම් සතුටක්. මට කියාගන්න වචන නැහැ. මට දුව ගැන ආඩම්බරයි. දුව ලංකාවෙන්ම පස්වැනියා වුණා කියලා දැනගත්තහම මට දැනුන සතුට විස්තර කරන්න බැහැ.මෙවර සාමාන්‍ය පෙළ විභාගයෙන් දිවයිනේ හතරවන ස්ථානය සහ ගාල්ල දිස්ත්‍රික්කයේ ප්‍රථම ස්ථානය හිමිව ඇත්තේ ගාල්ල සවුත්ලන්ඩ්ස් විද්‍යාලයේ ඩී.එච්.රොෂානා තරින්දි ශිෂ්‍යාවටයි.ගාල්ල කරාපිටිය ප්‍රදේශයේ පදංචි ඇයට සවුත්ලන්ඩ්ස් විද්‍යාලයේම ඉගෙනුම ලබන සහෝදරියන් දෙදෙනෙකු සිටී. රොෂානාගේ මව මදුකා නිරෝෂනී මහත්මිය හා පියා ඩී.එච්. සුනිල් ප්‍රෙම මහතා ගාල්ල කරාපිටිය රෝහලේ හෙද නිළධාරීන් ලෙස කටයුතු කරයි.සාමාන්‍ය පෙළ විභාගයේ ලංකාවෙන්ම හතරවෙනියා වීම පිළිබද ඇය මෙසේ අදහස් පලකරයි,මම එක වසරේ සිටම ඉගෙන ගත්තේ ගාල්ල සවුත්ලන්ඩ්ස් විද්‍යාලයේ. ශිෂ්‍යත්ව විභාගයටත් මට ලකුණු 185 තිබුණා. මම හිතාගෙන නම් හිටියේ නෑ. ලංකාවේ පළමු කීප දෙනා අතරට එන්න. නමුත් කැපවීමෙන් පාඩම් කරා. පාසලේ විදුහල්පතිතුමිය ඇතුළු ආචාර්ය මණ්ඩලය මට මේ සදහා ගොඩක් උදව් කරා.. රූපවාහිණිය භාවිතා කරේ අධ්‍යාපන හා ප්‍රවෘර්ති වගේ දේවල් බලන්න විතරයි.එදිනෙදා පසලේ වැඩ හොදින් කරා. අමතර පන්ති වලටත් සහභාගී වුණා.හැබැයි හොදට හොයලා බලලා විභාග පිළිතුරු පත් බලන ගුරුවරුන්ගේ පංති සදහා සහභාගී වුණා. නමුත් වැඩියෙන්ම මට උදව් වුණේ මගේ පාසල.මම පාසලේ අමතර ක්‍රියාකාරකම් ලෙස චෙස් ක්‍රීඩාව කරනවා. එයින් සමස්ත ලංකා මට්ටමේ ජයග්‍රහණ ලබා ගෙන තිබෙනවා. ඊට අමතරව ඉන්දියානු ශංකර් ජාත්‍යන්තර චිත්‍ර තරඟයේ රීදී පදක්කම 2012 වර්ෂයේ දී ලබා ගැනීමට මට හැකිවුණා.විද්‍යා, ගණිත හා ඉංශ්‍රීසි දින තරඟ වලටත් පාසල වෙනුවෙන් ඉදිරිපත් වී ජයග්‍රහණ ලබා ගෙන තිබෙනවා. “ඉලක්කයක් අනුව වැඩකරමින් එදිනෙදා දුන් වැඩ එදිනෙදාම ඉටුකළ නිසා මේ ජයග්‍රහණය ලබාන්න හැකිවුණා. මම කිසිම දිනක ඔළුවේ ලොකු බරක් තියාගෙන බාහිර වැඩ එකක්වත් ඇතහැරියේත් නෑ. හොඳ විවේකයකින්, නිදහසේ විභාගයට සූදානම්වුණා. ඒ නිසා මම අද ගොඩාක් සතුටු වෙනවා ,, යැයි මෙවර අ.පො.ස. (සා.පෙළ) විභාගයෙන් ලංකාවෙන්ම දෙවැනි තැනට පත් මාතර රාහුල විද්‍යාලයේ මද්දුම විදානාච්චිගේ උචිත තේජාන් ගුණසේකර ශිෂ්‍යයා පවසයි.පවුලේ එකම දරුවා වූ උචිත 2007 වර්ෂයේ පැවති ශිෂ්‍යත්ව විභාගයෙන් තෙලිජ්ජවිල රාජකීය විද්‍යාලය නියෝජනය කරමින් මාතර දිස්ත්‍රික්කයේ ප්‍රථමයා මෙන්ම ලංකාවෙන්ම දහවැනියා වශයෙන් විභාගය සමත්ව මාතර රාහුල විද්‍යාලයට ඇතුලත්ව මේ වටිනා ජයග්‍රහණය පෙන්වා ඇත. පාසලේ පැමිණීමේ පොතේ කිසි දිනක නොපැමිණීම සටහන් නොකර වාර්තාවක්ද තබා ඇති උචිත රාහුලයේ ශිෂ්‍ය නායකයකු ලෙසද කැපීපෙනෙන සේවාවක් සිදුකර ඇත.“මම ක්‍රිකට් වලට හරිම ආසයි ඒ නිසා විභාගය බරක් කරගෙන මැච් බලන එකනම් අතහැරියේ නෑ. හැම තරගයක්ම බැලුවා. අම්මා, තාත්තා, නෑදෑයො මේ ඔක්කොම එක්ක ගතකරමින් එදිනෙදා වැඩවලට සම්බන්ධවෙමින් තමයි වැඩකළේ. ඒ නිසා මට ගොඩාක් සතුටුයි. මම මුලින් ඉගෙනගත් තෙලිජ්ජවිල රාජකීය විද්‍යාලයේ විදුහල්පති තුමා සහ මට ඉගැන්වූ ගුරු මාපියන් මෙන්ම රාහුල විද්‍යාලයේ විදුහල්පති තුමා ඇතුළු මට ඉගැන්වූ ගුරු මාපියන් මේ ජයග්‍රහණයට මට ලොකු සවියක් වුණා.එමෙන්ම බාහිර පන්තිවල ගුරු මාපියන් මේ ජයග්‍රහණයේ කොටස්කරුවන්. මම ඒ හැමට පින් දෙනවා. එමෙන්ම මගේ පන්ති භාර ගුරුතුමියවූ ප්‍රියන්ති සමරවික්‍රම ගුරු මෑණියන් හා මගේ මාපියන් මේ ජයග්‍රහණය වෙනුවෙන් කළ මෙහෙය වචනයෙන් කියන්න බැරිතරම්. මේ හැමෝම හැමදාම මගේ මතකයේ ඉඳිවි. උචිත තේජාන් සතුටු කඳුළු මැද යළි යළිත් පවසන්නේ ඒ හැමට ගෞරව පිණිසය.චිත්‍ර විෂයට ඉහළ දක්ෂතා පෙන්වා ඇති උචිත ජාතික මට්ටමේ තරග වලින් ජයග්‍රහණ රැසක්ද ලබාගෙන ඇත. කලාවට දක්ෂයෙක් වුවද උචිතගෙ ඊළඟ ඉලක්කය ජීවවිද්‍යා අංශයෙන් උසස්පෙළ හදාරා වෛද්‍ය වරයකුවී රටට සේවට කිරිමයි. උචිත ඊළඟ අ.පො.ස. (සා.පෙළ) විභාගයට සූදානම් වන නංගිලා මල්ලිලාට දෙන පණිවුඩය වන්නේ ඉලක්කයක් ඇතිකරගෙන එදිනෙදා වැඩ එදිනෙදාම ඉටුකර අනවශ්‍ය බරක් හිතට නොගෙන විභාග ජයගන්නා ලෙසයි.මෙවර විභාගයෙන් විශිෂ්ට ජයක් පැතුවත් ශ්‍රී ලංකාවෙන්ම පළමුවැනියා වේ යැයි සිතුවේ නැහැ. මේ උණුසුම් ජයග්‍රහණය මට දැනගන්න ලැබුණේත් අධ්‍යාපන චාරිකාවක නිරතවන මොහොතේය.ජයග්‍රහණය අසන්න ලැබීමෙන් මගේ සතුට කියාගන්න බැරි තරම් වුණා යැයි සා. පෙළ විභාග‍ෙයන් ලංකාවෙන්ම ප්‍රථම ස්ථානය ලැබූ රත්නාවලී විදුහලේ කේ. ඒ. එම්. ජයනි කාරියවසම් සිසුවිය පැවසුවාය.ඇගේ ජයග්‍රහණය කරා මෙහෙයවූවන් අතර දෙමාපියන්, රත්නාවලි විදුහලේ විදුහල්පතිනිය ඇතුළු ගුරු මණ්ඩලය, පවුලේ ඥාතීන් හද පත්ලෙන් බැතියෙන් යුතුව ඇය සිහිපත් කරයි.ඇය සිය ජයග්‍රහණය පිළිබඳ මෙසේ පැවසුවාය.විභාගය වෙනුවෙන් මා උපරිම මහන්සියෙන් බලාපොරොත්තු ඇතිව අධ්‍යාපන කටයුතු කළා. පොතපතටම සීමා වුණේ නැහැ. පාසලේ කථික හා විවාද සංගමයේත්, මාධ්‍ය සංගමයේත් ක්‍රියාකාරී ලෙස සහභාගි වුණා. පාසලේ දැනුම මිනුම වැඩසටහන්වලට දායක වුණා. පාසලේ නෙට්බෝල් කණ්ඩායමේ සාමාජිකාවක් ලෙස ද කටයුතු කළා. පාසල් වැඩවලට කිසිම දෙයකින් බාධා ඇතිකර ගත්තේ නැහැ.මගේ අරමුණ වූයේ අධ්‍යාපනයෙන් ඉහළ තැනක් ලබා රටට ‍ෙස්වයක් කිරීමට වෛද්‍යවරියක් වීමයි. අපේ ජනාධිපතිතුමා අපේ රටට ආශීර්වාදයක්. අධ්‍යාපනයේ උසස් ප්‍රතිඵල ඇසූ සැනෙකින් අපිව කැඳවා තිළිණ පිරිනමා ආශීර්වාද කළා.අපේ පාසල ගම්පහ රත්නාවලිය මේ වන විට මුළු දිවයිනේම ප්‍රසිද්ධ පාසලක් බවට පත් වී ඇත. ඒ සෑම වසරකම අප විදුහලේ ශිෂ්‍යාවන්ගේ අධ්‍යාපන අංශයේ ඉහළම ප්‍රතිඵල නිසාය. මටත් එම පාසලට යම් ගෞරවයක් ලබාදීමට හැකිවීම ගැන මා අපමණ සතුටට පත්වෙනවා.මගේ ජයග්‍රහණය රටටම හෙළිකරන්න මාධ්‍යවේදීන් දැක්වූ සහායට ඒ සැමටත් මගේ ප්‍රණාමය දක්වනවා. ඇගේ පියා වූ කේ. ඒ. ජී. කාරියවසම් මහතා ද, මෑණියන් වූ ඒ. ජී. මාලා මංගලිකා මහත්මිය ද ගුරු වෘත්තියේ යෙදී සිටින අතර සිය දියණියගේ ජයග්‍රහණය ගැන නිහතමානීව සතුටු වන්නීය.කුරුණෑගල මලියදේව බාලිකා මහා විද්‍යාලයේ කේ. දුලංජනා මිණිකිරණී අමායා ධර්මසිරි ශිෂ්‍යාව ජීව විද්‍යා මෙවර සාමාන්‍ය පෙළ විභාගයෙන් ලංකාවෙන් පස්වැනි තැන ලබාගෙන ඇත. වෛද්‍යවරියක් වීමට බලාපොරොත්තුවෙන් සිටින ඇය විදුහලේ දීප්තිමත් ශිෂ්‍යාවකි.කුඩා අවධියේ සිටම ඉගෙනීමට දස්කම් දැක්වූ මෙම ශිෂ්‍යාව 2007 වර්ෂයේදී පහ වසර ශිෂ්‍යත්ව විභාගය සමත් වී ඇත්තේ ලකුණු 191 ක් ලබා ගනිමිනි. දැනට විද්‍යාලයේ ශිෂ්‍ය නායිකාවක ද වන ඇය අධ්‍යාපන කටයුතුවලට අමතරව බාහිර ක්‍රියාකාරකම්වලට ද දස්කම් දක්වන බව විදුහල්පතිනි සෝමා රත්නායක මහත්මිය සඳහන් කළාය. ඇය ‘ඒ’ සාමාර්ථ නවයක් සහිතව ඉංග්‍රීසි මාධ්‍යයෙන් මෙවර අ. පො. ස. සාමාන්‍ය පෙළ සමත් වී ඇත.සංගීත විශාරද විභාගයේ අවසන් පරීක්ෂණයට ද පෙනී සිට ඇති මෙම ශිෂ්‍යාව චෙස් හා ගණිත විෂයයට අදාළ අංශයන්හි ද විශේෂ දස්කම් දක්වා ඇත. රංගනයට ද දස්කම් දක්වන ඇය ඉන්දුනීසියාවේ පැවති ඔලිම්පියාඩ් විද්‍යා තරගාවලියට 2008 වර්ෂයේදී සහභාගි වී ඇත. එහිදී විදුහල වෙනුවෙන් කුසලතා සහතිකයක් දිනාගෙන ඇත.අධ්‍යාපන කටයුතුවලදී ඇයට නොමද සහය දුන් විදුහල්පති හා ගුරු මණ්ඩලය ඇය සිහිපත් කරනුයේ බැතිබර සිතිනි. සෑම කාර්යයකම පසුවිපරමක යෙදුණු බවත්, විදුහල තුළදී ඇගයීම් ක්‍රම රාශියක්ම අනුගමනය කිරීමට ඇයට අවකාශ ලැබුණු බවත් ඇය පවසන්නේ සතුටු සිතිනි.ඇගේ පියා වන ආනන්ද ධර්මසිරි මහතා පුත්තලම ලුණු සංස්ථාවට අනුයුක්තව සේවය කරන අතර ඇගේ මව වන ගීතා ධර්මසිරි මහත්මිය වයඹ පළාතේ නියෝජ්‍ය ප්‍රධාන ලේකම් වශයෙන් කටයුතු කරන්නීය.ඇගේ ජයග්‍රහණය පිළිබඳ මලියදේව බාලිකාවේ විදුහල්පතිනි සෝමා රත්නායක මහත්මිය මෙසේ සිය අදහස් දැක්වීය. මෙයට ප්‍රථම පැවති අ. පො. ස. සාමාන්‍ය පෙළ හා අ. පො. ස. උසස් පෙළ විභාගවලදී සිසුන් රාශියක්ම ඒ අයුරින් විශේෂ දක්ෂතා පෙන්වූවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404053</link>
    <topic>ගැට්ටුවාන රජයේ නිවාසවලට දින 4කින් වතුර නැහැ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>දින හතරකින් බීමට ජල බිඳක් සොයා ගැනීමට නොහැකිව කුරුණෑගල ගැට්ටුවාන රජයේ නිවාසවල ජීවත්වන රාජ්‍ය සේවකයින් දැඩි අපහසුතාවක පත්වී සිටිති‍.‍නාගරික ජල කළමණාකාර මණ්ඩලය කිසිම දැනුම්දීමකින් තොරව ජල නළ පද්ධතිය වසා දැමීමේ හේතුවෙන් මෙම තත්ත්වය උදාවී ඇති අතර ප්‍රදේශවාසීන් බීමට ජලය සොයා මල්ලවපිටිය, තෙලියගොන්න මුත්තෙට්ටුගල යන තදාසන්න ප්‍රදේශ කරා යාමට පටන් ගෙන ඇති අතර දිය නෑම සඳහා තෙලියගොන්න වෙන්නරුවැවට ඇදී ඒමට පටන් ගෙන ඇත.බව්සර් මගින් ජලය ලබා දෙන බවට නගර සභාව පොරොන්දු වී ඇතත් මෙතෙක් කිසිම ජල බව්සරයක් ගැට්ටුවාන ප්‍රදේශයට පැමිණියේ නැති බැව් රාජ්‍ය සේවකයෝ පවසති.කාලයක් තිස්සේ කුරුණෑගල මහ රෝහලට සහ ගැට්ටුවාන ප්‍රදේශයට ජලය සැපයූ හදුරුක්කන්ද ආශ්‍රිතව පිහිටා තිබෙන තැම්බාන ජලාශයේද වතුර මට්ටම අඩි 2 ½ දක්වා පහළ වැටීම නිසා ජල අර්බුදය පැනනැගීමට තවත් හේතුවක් වී ඇත.දැනට අවුරුදු කීපයකට උඩදී ජලාශය මතට පෙරළී තිබෙන විශාල ගල් පර්වතයද තවමත් එසේම පවතින නිසා ජල උල්පත් කීපයක් ද වැසී ගොස් ඇති බැව් නාගරික ජල කළමනාකාර අංශය පවසයි.තවද ජලාශය ඉස්මත්තේ කඳුවැටියේ තිබෙන දැව කැපීමේ හේතුවෙන් දස ජල මූල සිඳී ගොස් ඇත.‍ගෙවල් දොරවල් අතහැර දමා දරුවන්ගේ යහපත සඳහා නගරයට සේන්දු වූ අප කබලෙන් ලිපට වැටුණා හා සමාන යැයි විධායක ශ්‍රේණියේ නිලධාරියෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404054</link>
    <topic>හැම ගහකටම කොටන මනමාල කොට්ටෝරුවට හොට පැටලිලා</topic>
    <author>අලව්ව විශේෂ - ඒ. කීර්තිසේන</author>
    <content>‍හෙතෙම කොළඹ රැකියාව සඳහා යනුයේ දුම්රියෙනි. කෙතෙක් ඉඩ කඩ තිබුණද ඔහු වාඩිවෙන්නේ කාන්තාවන් දෙදෙනෙක් අතර සුළු ඉඩක් තිබුණොත් එතැනය. මේ නිසා ඔහුගේ යහළුවෝ මොහුට විවිධ නම් පටබැඳ තිබුණි.දිනක් එසේ වාඩිවීමට තැනක් සොයමින් ගිය මොහු එක් ස්ථානයක බිම බලාගෙන ගොස් වාඩිවීය. එසේ වාඩිවී හරිබරි ගැසෙනවාත් සමගම එතැන සිටි කාන්තාවක් “ඇයි මල්ලියේ ඉස්සරහ ඉඩ තිබුණේ නැද්දැයි” ඇසුවාය.එම හඬින් තිගැස්සී වහා හැරී බැලූ ඔහු දුටුවේ වැඩිමහල් සහෝදරියයි. ඇයද රැකියාව සඳහා යන්නේ මේ දුම්රියෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404055</link>
    <topic>අරණායක-ගල්බොක්ක ගමේ පවුල් 500කට නියඟයෙන් පීඩා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ අරණායක ප්‍රාදේශීය ලේකම් කොට්ඨාසයේ ගල්බොක්ක ජනපදයේ පවුල් 500ක් පමණ ජනතාවට සති 2-3ක් පෑවුවහොත් නෑමට හෝ බීමට ජල බිඳක් නොමැතිවීම නිසා නොයෙකුත් දුෂ්කරතා රැසකට මුහුණ පෑමට සිදුවන බව ගම් වැසියෝ පවසති.මෙහි දැනට ජනගහනය 1852 දෙනෙක් පමණ සිටිති. මේ දිස්ත්‍රික්කයට මාස 2 පමණ කාලයක් පවත්නා දැඩි නියඟය නිසා මේ ජනපදවාසීන් උග්‍ර ජල හිඟයකට මුහුණ පා සිටිති.මේ නිසා මෙහි වෙසෙන අයට සැතපුම් දෙකක් පමණ දුර ගෙවා බීමට අවශ්‍ය ජලය ත්‍රිරෝද රථ හෝ වෙනත් වාහනයකට මුදල් ගෙවා ගෙන්වා ගැනීමට සිදුවී ඇත.අඩු ආදායම්ලාභීන් විශාල පිරිසක් මෙහි වාසය කරති. මේ ගම්මානයේ ළිං කීපයක්ම ඇතත් ඒවායේ ජලය සුළු පෑවිල්ලකදී පවා සිඳී යයි.මේ නිසා ප්‍රදේශවාසීන්ට දිය නෑමට ද සැතපුම් දෙකක් පමණ දුර ගෙවා මාවනැල්ල අරණායක පාරේ නාගහමුල හන්දිය අසලින් “ මා ඔයට” යාමට සිදු වී ති‍‍බේ. ගම්මානය තුළ විහාරස්ථානයන්හි පෝය දිනවල සිල් සමාදන් වන උපාසක උපාසිකාවන්ට අවශ්‍ය ජලය තමා විසින්ම රැගෙන යාමට සිදු වී ඇත.ආසියානු සංවර්ධන බැංකුව මඟින් ජල ප්‍රශ්නය විසඳීම සඳහා නිවෙස්වලට වැසි ජල ටැංකි ලබාදුන් නමුත් අධික නියඟය නිසා ටැංකි පුපුරා ගොස් මදුරුවන් බෝවීමට ද පටන් ගෙන ඇති බව ගම් වැසියෝ පවසති.ගම් පුළුල් කිරීම යටතේ අග්‍රාමාත්‍ය ඩී. එස්. සේනානායක මහතා ඉඩම් නොමැති පවුල්වලට අක්කර දෙක බැගින් මෙහි ඉඩම් ලබා දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404056</link>
    <topic>කෑගල්ල සුලු අපනයන භෝග වගා කරයි</topic>
    <author>බුලත්කොහුපිටිය සමූහ ඩබ්ලිව් රෝහණ</author>
    <content>අපනයන කෘෂිකර්ම දෙපාර්තමේන්තුවේ මේ වසරේ නව වගා වැඩසටහන යටතේ කෑගල්ල දිස්ත්‍රික්කයේ සාදික්කා, කරාඹු, ගම්මිරිස්, කුරුදු, කෝපි හා පුවක් යන බෝග හෙක්ටයාර 177ක වගා කරන බව එම දෙපාර්තමේන්තුවේ කෑගල්ල දිස්ත්‍රික් කාර්යාලයේ සහකාර අධ්‍යක්ෂ රංකෙත්කුඹුර මහතා පවසයි.ඒ සඳහා අවශ්‍ය පැළ වගාකරුවන්ට නොමිලේ නිකුත් කෙරෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=r1404057</link>
    <topic>මහරගම ලෝක තරුණ සමුළුවටසමගාමීව තරුණ ප්‍රජාවට නිවාස</topic>
    <author>මහරගම විශේෂ වේහැල්ලේ පියතිලක</author>
    <content>2014 මැයි මස 4 දින සිට 10 වන දින දක්වා ශ්‍රී ලංකාවේදී පැවැත්වීමට නියමිත ලෝක තරුණ සමුළුව නිමිත්තෙන් ජාතික ‍තරුණ සේවා සභාව සහ යෞවන කටයුතු හා නිපුණතා සංවර්ධන අමාත්‍යාංශය තරුණ නිවාස වැඩසටහනක් ක්‍රියාත්මක කරන බව ජාතික තරුණ සේවා සභාවේ සභාපති, තරුණ කටයුතු අධ්‍යක්ෂ ජනරාල් නීතිඥ ලලිත් පියුම් පෙරේරා මහතා පැවැසීය.තරුණ කටයුතුවල විශේෂ ලැදියාවකින් කටයුතු කරන තරුණ තරුණියන් 246 දෙනෙකුට මේ ව්‍යාපෘතිය යටතේ නිවාස හිමිකම් ලැබේ.මේ නිවාස ව්‍යාපෘතිය සඳහා වෙන්කර ඇති මුදල රුපියල් දසලක්ෂ 46 කි. එක් නිවසක් සඳහා රජයේ ආධාරයක් ලෙස රුපියල් 1,50,000 ක් ලැබේ.මේ තොරතුරු ලබා දුන්නේ තරුණ සංවර්ධන අංශයේ සහකාර අධ්‍යක්ෂ ප්‍රේමරත්න රත්නායක මහතා විසිනි. ලෝක තරුණ සමුළුව අවසන් වීමත් සමඟ මේ නිවාස ඉදිකිරීම් ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=s1404051</link>
    <topic>අවසන් ගැටුමට කවුරු ආවත් අපි ඔවුන් පැරදවිය යුතුයි</topic>
    <author>වර්නන් ගුණසේකර බංග්ලාදේශයේ සිට</author>
    <content>ශ්‍රී ලංකාව සමග විස්සයි20 ලෝක කුසලාන අවසාන තරගයට පිවිසෙන්නේ කුමන කණ්ඩායමද යන කාරණය වැදගත් නැතැයිද, “ඉන්දියාව ආවත් දකුණු අප්‍රිකාව ආවත් අපි ඔවුන් පැරදවිය යුතුයි” යැයිද ඇන්ජලෝ මැතිව්ස් පවසයි.බංග්ලාදේශයේ පැවැත්වෙන විස්සයි20 ලෝක කුසලාන ක්‍රිකට් තරගාවලියේ අවසාන මහා තරගය ඩකා අගනුවර මීර්පූර් හි ෂෙරී බංග්ලා ජාතික ක්‍රීඩාංගණයේදී හෙට පැවැත්වේ.“මේ තරගය අපේ තවත් එක් තරගයක් පමණක් ලෙස අපි බාර ගත යුතුයි. මොකද, අපි ගොඩාක් දුරට හිතන්න ගියොත් කරදරේ වැටෙන්න පුළුවනි. අපට වුවමනා වන්නේ පිටියට ගොස් ධනාත්මක ක්‍රිකට් ක්‍රීඩාවක් කිරීමයි.තරගයේ වින්දනයක් ලබමින් පැහිදිළිවම එය ජය ගැනීමයි. අපි වුවමනාවට වඩා වැඩි දුරට හිතන්න හොඳ නැහැ. මූලික දේවල් හරියට කරමින් තරගය ජය ගැනීමට උත්සාහ කළ යුතුයි. අවසන් තරගයට ඉන්දියාව ආවත් දකුණු අප්‍රිකාව ආවත් අපි ඔවුන් පැරදවිය යුතුයි. ඒ නිසා අපිත් එක්ක තරගයට එන්නේ කවුද කියන එක අපට එතරම් වැදගත් නැහැ.”ශ්‍රී ලංකා ටෙස්ට් හා ජාත්‍යන්තර එක්දින ක්‍රිකට් නායකයා මේ අදහස් පළ කළේ පෙරේදා විස්සයි20 ලෝක කුසලාන අවසන් පූර්ව තරගයේදී බටහිර ඉන්දීය කොදෙව් පිල පරාජය කිරීමෙන් පසුව එම තරගයේ වීරයා ලෙස මාධ්‍යවේදීන් හමුවට පැමිණි අවස්ථාවේදීය.මහේල ජයවර්ධන හා කුමාර් සංගක්කාර පිතිකරණයේ අසාර්ථක වූ හා තමන්ද දැවී යමින් තිලකරත්න ඩිල්ෂාන් දුවද්දී දැවී යාම් දෙකකට සම්බන්ධ වූ පෙරේදා දිනයේ ශ්‍රී ලංකාවේ වීරයා වූයේ ඇන්ජලෝ මැතිව්ස් ය. අංක 6 පිතිකරු ලෙසින් කඩුල්ලට පිවිසි මැතිව්ස් ශ්‍රී ලංකාව ලකුණු 160ක මුළු ලකුණු සංඛ්‍යාවක් කරා ගෙන යමින් තරගයේ පීඩනය යළිත් ප්‍රතිවාදීන් දෙසට හැරවීමට සමත් විය.වර්ෂාව, හිමකැට වැස්ස, සැඩ සුළං, ගිගුරුම හා අකුණු සැර මිශ්‍රණයක් මගින් බටහිර ඉන්දීය කොදෙව්වන්ගේ ලකුණු හඹා යාම ඕවර 13 යි පන්දු 5කින් අවසන් වී ඩක්වර්ත්/ලුවිස් ක්‍රමවේදයට අනුව ශ්‍රී ලංකාවට ලකුණු 27ක ජයක් හිමි විය. තරගය නතර කෙරෙන අවස්ථාව වන විට ශ්‍රී ලංකාව ඉදිරියෙන් සිටියද කොදෙව්වන්ගේ ශක්තිමත් පිතිකරුවන් තවමත් කඩුල්ලට පිවිස සිටියේ නැත. සියල්ල අවසානයට ඉතුරු කිරීමේ කොදෙව් පිලේ අභිරුචිය ඔවුන්ගේ පරාජයට හේතු විය.“අපි ඕවර විස්සම සෙල්ලම් කළා නම් මරු. එවිට එය හොඳ, ඉතාමත් තියුණු තරගයක් වෙන්න තිබුණා. කාලගුණයට ස්තූතිවන්ත වෙන්න අපි දැන් අවසාන තරගයට ගියා. අවසාන තරගයේ ඉන්න අපට අයිතියක් තියෙනවා. මොකද, අපි ඉතාමත් හොඳ ක්‍රිකට් ක්‍රීඩාවක් කළා” යැයි පන්දු 23කින් නොදැවී ලකුණු 40ක් ලබා ගත් තරගයේ වීරයා මැතිව්ස් කියා සිටියේය.“වැස්ස ටිකක් තියේවි කියලා තරගයේ පළමු භාගයට පසුව අපට දැනගන්න ලැබුණා. නමුත් අපි වැස්ස බලාගෙන සෙල්ලම් කළේ නැහැ. මොකද, වැස්ස එනවා කියලා කෙනෙකුට පේන කියන්න බැහැ. කොදෙව්වන්ව හිරකරලා කඩුලු ලබා ගන්නයි අපට වුවමනා වුනේ. හේතුව, ඔවුන් සතුව වේගවත් පිතිකරුවන් සිටීමයි. ඔවුන් පටන් ගත්තොත් අපට එයාලව නවත්තන් බැහැ.ඔවුන් පස්සට තල්ලු කරන්න නම් අපි ඔවුන්ගේ කඩුලු ලබා ගත යුතුව තිබුණා. ලසිත් (මාලිංග) පළමු ඕවර හයේදී පන්දු යවන්න ආවා. සාමාන්‍යයෙන් එයා එහෙම කරන්නේ නැහැ. නමුත් එයාට ඒ අවස්ථාවේ එන්න වුනා. මොකද, අපි වෙනුවෙන් ප්‍රහාරයක් එල්ල කරන්න අපට අපේ හොඳම පන්දු යවන්නා අවශ්‍ය වුනා. ඔහු ඇවිත් ඒ දේ කළා.”මෙවැනි අවසන් පූර්ව තරගයකදී ලකුණු පුවරුවට වැඩියෙන් ලකුණු දැමීමෙන් දෙවැනියට පන්දුවට පහර දෙන කණ්ඩායමට පීඩනයක් එල්ල වන බවත් ශ්‍රී ලංකාවේ ඉලක්කය වී තිබුනේ ලකුණු 150–160ක් බවත් ප්‍රකාශ කළ මැතිව්ස්, “ඒ ලකුණු ප්‍රමාණය ලබා ගන්න පුළුවන් වුන එක ගැන මට සන්තෝෂයි” යනුවෙන් පවසා සිටියේය.මේ කාර්යයේදී, දිනේෂ් චන්දිමාල් වෙනුවට කණ්ඩායමට එක් කර එහිම රඳවා ගත් ලහිරු තිරිමාන්නගේ නොමඳ සහාය මැතිව්ස් ට ලැබිණි.“තිරි මේ දවස්වල හොඳින් පන්දුවට පහර දෙනවා. පන්දුවට පහර දීමේ වාරය මාරු කරගෙන ලකුණු එකක් හා දෙකක් ලබා ගැනීමේ උත්සාහය කරගෙන යමු කියලා අපි දෙන්නා කතා වුණා. මොකද, එක් කඩුලු අන්තයක සිට හතරේ සීමාවට තියෙන දුර ටිකක් වැඩියි.ඒ නිසා අර ලකුණු දෙකේ ඒවා ගැනීමේ අවස්ථාවක් තිබුණා” යැයි මැතිව්ස් ඔහුගේ සහායක පිතිකරුවා පිළිබඳව අදහස් දක්වමින් කියා සිටියේය. “අපට සබඳතාවක් ගොඩනැගීමට අවශ්‍ය වුනා. නැවත වතාවක් තිරි ඉතා හොඳින් ‘බැට්’ කළා. අවසාන තරගයේදීත් ඔහු ඒ විදියටම ක්‍රීඩා කරාවි කියා මම ප්‍රාර්ථනා කරනවා.” දිනේෂ් චන්දිමාල් හා ශ්‍රී ලංකා කණ්ඩායමේ යහපත වෙනුවෙන් ඔහුගේ ස්ථානය වෙනත් ක්‍රීඩකයෙකුට පිරිනැමීමට ගත් තීරණය පිළිබඳව චන්දිමාල් වර්ණනා කරමින් මැතිව්ස් අදහස් දැක්වීය.“එය, ක්‍රිකට් තේරීම් නිළධාරීන්. කළමනාකාරිත්වය හා චන්දිමාල් එක්ව ගත් සාමුහික තීරණයකි. තමා කවුරු වුනත් සෑම අවස්ථාවකම කණ්ඩායමට ඉතාමත් හොඳ දේ කළ යුතුයි. ඔහු කණ්ඩායමෙන් ඉවත් වෙන්න තීරණය කළා කියා මා හිතනවා. ඒ අතින් ඔහු විශිෂ්ටයි. ඔහුට වුවමනා වුනේ හොඳම එකොළොස් දෙනා පිටියට යවන්නයි. එය ඉතාම උසස් හා නිර්භීත තීරණයක් කියා මා හිතනවා.”ශ්‍රී ලංකා කණ්ඩායමේ සෙසු ක්‍රීඩකයන්ද හෙට තරගයේදී යම් විශේෂ දෙයක් ඉටු කිරීමට වගබලා ගත යුතු වෙයි. ඒ, ශ්‍රී ලංකා ක්‍රිකට් ක්ෂේත්‍රයට අමරණීය සේවාවක් ඉටු කළ ශ්‍රේෂ්ට පිතිකරුවන් දෙදෙනෙකුට ගෞරවය පුද කිරීමයි.කුමාර් සංගක්කාර හා මහේල ජයවර්ධනට පිදිය හැකි ලොකුම ගෞරවය වන්නේ මේ ලෝක කුසලානය දිනා ගැනීමයි. මන්ද යත්, මේ ක්‍රීඩකයන් දෙදෙන ශ්‍රී ලංකාව වෙනුවෙන් සහභාගි වන අවසාන ජාත්‍යන්තර විස්සයි20 තරගය මෙය වන බැවිණි. පෙරේදා තරගයෙන් පරාජය වී යළි සියරට බලා යාමට පෙර මහේල හා ‘සංගා’ පිළිබඳව සඳහන් කිරීමට බටහිර ඉන්දියා කොදෙව් නායක ඩැරන් සැමී ද අමතක නොකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=s1404052</link>
    <topic>වැසි දේවතාවුන් තරගයට මැදිහත් වුණේ මහේලටයි සංගාටයි නම්බුකාර සමුගැනීමකට මඟ පාදන්නයි</topic>
    <author/>
    <content>ශ්‍රී ලංකාවට එරෙහිව බංග්ලාදේශයේ පෙරේදා පැවැති විස්සයි20 ලෝක කුසලාන අවසන් පූර්ව තරගයට වැසි දේවතාවුන් මැදිහත් වූයේ මේ තරගාවලියෙන් පසුව ජාත්‍යන්තර විස්සයි20 තරග බිමෙන් සමුගන්නා මහේල ජයවර්ධන හා කුමාර් සංගක්කාර ට ලෝක කුසලානයක් දිනා ගැනීමේ තවත් එක අවසන් වාරයක් ලබා දීමට ඔවුන්ට අවශ්‍ය වූ නිසා බව බටහිර ඉන්දීය කොදෙව් නායක ඩැරන් සැමී කියා සිටියේය.2007, 2009, 2011 හා 2012 වසරවල විස්සයි20 ලෝක කුසලාන අවසාන තරගයේදී සිවු වතාවක්ම ශ්‍රී ලංකාවට කිරුළ අහිමි විය.“අපි යාඥා කරන කණ්ඩායමකි. සාමාන්‍යයෙන් දෙවියන් වහන්සේ අපේ යාඥාවලට ඇහුම්කන් දෙන බව අපි දන්නවා.නමුත් අද (පෙරේදා)....ශ්‍රී ලංකාව වෙනුවෙන් ක්‍රිකට් ක්‍රීඩා කළ මහත්වරු දෙදෙනෙක්, ශ්‍රී ලංකා ක්‍රිකට් ක්ෂේත්‍රයට පමණක් නොව මුළු මහත් ක්‍රිකට් ලෝකයටම විශාල මෙහෙවරක් කළ දෙදෙනෙකු ඉතාමත් උසස් තත්ත්වයෙන් සමුගන්නවා බලන්න සර්වබලධාරී දෙවියන් වහන්සේට වුවමනා වී තියෙනවා කියා මා සිතනවා.ඒ නිසා, තවත් එක වතාවක් උත්සාහ කර ලෝක කුසලානය දිනා ගෙන නම්බු පිටින් සමුගෙන යන්න මේ දෙදෙනාට අවස්ථාවක් ලැබී තියෙනවා. බොහෝ විට (පෙරේදා) මේ තරගයට දෙවියන් වහන්සේ අත දමන්න හේතුව එය වෙන්න ඇති” සැමී ප්‍රකාශ කළේය.ශ්‍රී ලංකාව ක්‍රීඩා කළ ආකාරය පිළිබඳව සැමී ප්‍රශංසා කළේය.“මේ විදියට තරගාවලියෙන් ඉවත් වෙන්න සිදුවීම ගැන තිබෙන්නේ කලකිරීමකි. නමුත් ශ්‍රී ලංකාවට ගෞරවය හිමිවිය යුතුයි. ඔවුන් කාසියේ වාසිය දිනා ගත්තා. පළමුව පන්දුවට පහර දුන්නා. නරක කාලගුණික තත්ත්වයක් වටේ කැරකෙමින් තිබෙන බව සමහර විට ඔවුන් දැන සිටින්නට ඇති.නමුත් මේ තරගාවලියේ අපිට සාර්ථකත්වයක් තිබුණා. ඩක්වර්ත්/ලුවිස් ක්‍රමවේදයෙන් අපට තරගාවලියෙන් ඉවත් වීමට සිදුවීම ගැන අපිට හරි දුකයි. නමුත් ජීවිතය එයයි. අපි ඊළඟ ඉලක්කය කරා යනවා. ලබන විස්සයි20 ලෝක කුසලානයට සැලසුම් කරන්න පටන් ගන්නවා” යැයි කොදෙව් නායකයා වැඩි දුරටත් පවසා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=s1404054</link>
    <topic>ශ්‍රී ලංකාව සමඟ අවසන් තරගයට ඉන්දියාව</topic>
    <author>වර්නන් ගුණසේකර බංග්ලාදේශයේ ඩකා අගනුවර සිට</author>
    <content>බංග්ලාදේශයේ මීර්පූර්හි ෂෙරී බංග්ලා ජාතික ක්‍රීඩාංගණයේ ඊයේ පැවැති විස්සයි20 ලෝක කුසලාන ක්‍රිකට් දෙවැනි අවසන් පූර්ව තරගයේදී ඉන්දියාව කඩුලු හයකින් දකුණු අප්‍රිකාව පරදවමින් ශ්‍රී ලංකාව සමග අවසාන මහා තරගයට පිවිසියේය.රටවල් 16ක් සහභාගි වූ මේ තරගාවලියේ අවසාන තරගයට පිවිසීමට ඉන්දියා උප මහාද්වීපයේ අසල්වැසි රටවල් දෙකක් සමත් වීම විශේෂත්වයකි.ලකුණු 173ක ජයග්‍රාහී ඉලක්කය හඹා ගිය ඉන්දියාව තරගයේ තවත් පන්දු පහක් ඉතිරිව තිබියදී කඩුලු 4ක් පමණක් දැවී ලකුණු 176ක් ලබා ගනිමින් ජය වාර්තා කළේය.විරාට් කෝලි හතරේ පහර 5ක් හා හයේ පහර 2ක් එල්ල කරමින් පන්දු 44කින් නොදැවී ලකුණු 72ක් ලබා ගත්තේය.ඉලක්කය හඹා යාමේදී ඉන්දියාව මුල සිටම ආක්‍රමණශීලී පිතිහරඹයක නිරත විය. රෝහිත් ෂර්මා හා අජින්ක්යා රහානි ආරම්භක කඩුල්ල වෙනුවෙන් ඕවර 3 යි පන්දු 5ක් ඇතුළත ලකුණු 39ක් රැස් කළහ. හතරේ පහර 4ක් හා හයේ පහරක් එල්ල කළ ෂර්මා පන්දු 13කින් ලකුණු 24ක් ලබා ගත්තේය.ඉන්දියාව ආරම්භයේ සිටම ලකුණු ලබා ගැනීමේ වේගය අතින් දකුණු අප්‍රිකාවට වඩා ඉදිරියෙන් සිටීමට වගබලා ගත්තේය. ඒ, පෙරේදා ශ්‍රී ලංකා – කොදෙව් තරගයට මෙන් වර්ෂාවෙන් බාධා පැමිණියහොත් ඩක්වර්ත්/ලුවිස් ක්‍රමවේදයට අනුව තරගයේ පෙරමුණේ සිටීමේ අරමුණ කර ගෙනය.ඔවුන් පළමු ඕවර හය ‘පවර් ප්ලේ’ ක්‍රීඩාව අවසානයේ එක් කඩුල්ලක් පමණක් දැවී ලකුණු 56ක් රැස්කර ගෙන සිටි අතර දකුණු අප්‍රිකාව ඔවුන්ගේ ‘පවර් ප්ලේ’ ක්‍රීඩාවේදී ලබා ගෙන තිබුනේ ලකුණු 44ක් පමණි. එයද, කඩුලු දෙකක් අහිමි කරගෙනය.රහානි හා විරාට් කෝලි දෙවැනි කඩුල්ල වෙනුවෙන් ඕවර 5.4කදී ලකුණු 38ක් එක් කළහ. හතරේ පහර 2ක් හා හයේ පහරක් එල්ල කළ රහානි පන්දු 30කින් ලකුණු 32ක් ලබා ගත්තේය. ඕවර 10 අවසානයේ ඉන්දියාව කඩුලු 2කට ලකුණු 80ක් ලබා ගෙන සිටියේය. ඒ, දකුණුු අප්‍රිකාව ලබා ගත් කඩුලු 2කට ලකුණු 66 ට පිළිතුරු වශයෙනි. ඉන්දියාව පන්දු 75කින් මුළු ලකුණු 100 වාර්තා කළේය.රහානි දැවී යාමෙන් පසුව යුව්රාජ් සිං කඩුල්ලට පැමිණ කෝලි සමග එක්වෙමින් ඕවර 6 යි පන්දු 3ක් ඇතුළත ලකුණු 56ක සබඳතාවක් ගොඩනැගූහ. ‘ලෝන්ග් ඕෆ්’ ස්ථානයේ පන්දු රකිමින් සිටි ඒ.බී. ඩි විලියර්ස් ඉදිරියට දිව එමින් ගුවනේ පාවෙමින් අල්ලා ගත් උඩ පන්දුවෙන් යුව්රාජ් දැවී යන විට ලකුණු 18ක් රැස්කර ගෙන සිටියේය. හතරේ පහර දෙකක් ඔහු එල්ල කළේය. ඉන්දියාව පන්දු 101කින් මුළු ලකුණු 150 ලබා ගත්තේය.අංක 5 පිතිකරු සුරේෂ් රයිනා කඩුල්ලට පැමිණ මුහුණ දුන් පළමු ඕවරයේදීම වේන් පානෙල් ට හයේ පහරක් හා හතරේ පහර දෙකක් එල්ල කළේය. රයිනා හා කෝලි පන්දු 15කින් ලකුණු 34ක් ඉන්දියා ඉනිමට එක් කළහ. හතරේ පහර 3ක් හා හයේ පහරක් එල්ල කළ රයිනා පන්දු 10කින් ලකුණු 21ක් රැස් කළේය.කාසියේ වාසිය දිනා ගෙන පළමුව පන්දුවට පහර දීමට තීරණය කළ දකුණු අප්‍රිකාවේ කඩුලු 4 ට ලකුණු 172ක ඉනිම නායක ෆැෆ් ඩු ප්ලේසි හා ජීන් පෝල් ඩුමිනිගේ පිතිහරඹය මත ගොඩනැගී තිබිණි.ඩු ප්ලේසි හා ඩුමිනි තෙවැනි කඩුල්ල වෙනුවෙන් ඕවර 8.4කදී ලකුණු 71ක් දකුණු අප්‍රිකානු ලකුණු පුවරුවට එක් කළහ. ඩු ප්ලේසි හතරේ පහර 5ක් හා හයේ පහර 2ක් එල්ල කරමින් පන්දු 41කින් ලකුණු 58ක් රැස් කළේය.ඊට කළින් ආරම්භක පිතිකරු හෂිම් අම්ලා හා ඩු ප්ලේසි දෙවැනි කඩුල්ල වෙනුවෙන් ඕවර 4.3ක් ඇතුළත ලකුණු 35ක් එක් කළහ. අම්ලා හතරේ පහර 4ක් සමග පන්දු 16කින් ලකුණු 22ක් ලබා ගෙන සිටියදී දඟ පන්දු යවන රවිචන්ද්‍රන් අශ්වින්ගේ පන්දුව කෙළින්ම කඩුල්ලේ වැදීමෙන් දැවී ගියේය. අනෙක් ආරම්භක පිතිකරු කුයින්ටන් ඩි කොක් ට ලබා ගත හැකිවූයේ ලකුණු 6ක් පමණි.ඩු ප්ලේසි දැවී ගියේද අශ්වින්ගේ පන්දුව කෙළින්ම කඩුල්ලේ වැදීමෙනි. අශ්වින් මේ තරගයේදී ලකුණු 22කට කඩුලු 3ක් ලබා ගත්තේය. ඔහුගේ පන්දුවලට දැවී ගිය අනෙක් පිතිකරුවා වූයේ ඒ.බී. ඩි විලියර්ස් ය. රෝහිත් ෂර්මා වෙත උඩ පන්දුවක් ලබා දෙමින් ඩි විලියර්ස් දැවී යන විට රැස්කර ගෙන සිටියේ ලකුණු 10ක් පමණි.පස්වැනි කඩුල්ල වෙනුවෙන් එක්වූ ඩුමිනි හා ඩේවිඩ් මිලර් දකුණු අප්‍රිකානු මුළු ලකුණු සංඛ්‍යාව 129 සිට 172 දක්වා ගෙන ඒමට සමත් වූහ. ඩුමිනි හතරේ පහරක් හා හයේ පහර 3ක් එල්ල කරමින් පන්දු 40කින් ලකුණු 45ක් රැස් කළ අතර මිලර් හතරේ පහර 2ක් හා හයේ පහරක් සමග පන්දු 12කින් ලකුණු 23ක් ලබා ගත්හ. දකුණු අප්‍රිකානු ඉනිම අවසන් වන විට මේ දෙදෙනාම නොදැවී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=s1404053</link>
    <topic>'ටුවර් ඩී යූත්' ශ්‍රී ලංකා තෙවැනි අදියර</topic>
    <author>ඡායාරූප-වාසිත පටබැඳිගේ</author>
    <content>ජාතික තරුණ සේවා සභාව සංවිධාන කරන ටුවර් ඩී යූත් ශ්‍රී ලංකා පාපැදි සවාරියේ තෙවැනි අදියර ඊයේ කුරුණෑගල සිට අවිස්සාවේල්ල දක්වා පැවැත්විණි. සවාරියේ සිවුවැනි අදියර අද රත්නපුර සිට මාතර දක්වා පැවැත්වේ. තෙවැනි අදියර ජයගත් ගුවන් හමුදාවේ නිදූෂ් නිරන්ත (දකුණේ) ....</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=s1404055</link>
    <topic>ආනන්ද පිල ලකුණු 170යි</topic>
    <author/>
    <content>සුලෝහිත සංග්‍රාම 85වැනි මහා ක්‍රිකට් තරගයේ ඊයේ ආරම්භක දිනට තරගය නතර කරනවිට පළමු ඉනිම ක්‍රීඩා කරන නාලන්ද විදුහල කිසිවකු නොදැවී එක් ලකුණක් රැස් කරගෙන සිටියේය.කාසියේ වාසිය දිනාගත් නාලන්ද පිලේ ආරාධනයෙන් පළමුව පන්දුවට පහරදුන් ආනන්ද විදුහල් පිල ලකුණු 170කට සීමාවිය.සහන් ආරච්චි ලකුණු 40ක් රැස්කරමින් ආනන්ද ඉනිමේ වැඩිම ලකුණු ලාභියා වු අතර ලක්කන ජයසේකර ලකුණු 36ක් රැස් කළේය. ආනන්ද ඉනිම බිඳ දැමූ මාධව අනුත්තර ලකුණු 32කට කඩුලු 4ක් දවාගත් අතර ඔහුට අනගි සහයක් ලබාදුන් කවිඳු බණ්ඩාර හා ප්‍රමුද් හෙට්ටිවත්ත කඩුලු 2 බැගින් බිඳ හෙලුහ.ආනන්ද පළමු ඉනිම-170 (ඕවර 55.3) සහන් ආරච්චි 40, ලක්කන ජයසේකර 36, කුෂිල් පෙරේරා 23 (මාධව අනුත්තර 32/4)නාලන්ද පළමු ඉනිම - කිසිවකු නොදැවී 1යි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=s1404056</link>
    <topic>ජලීල්-තිමිරගෙන් අර්ධ ශතක</topic>
    <author/>
    <content>උපනායක මින්හාජ් ජලීල් හා තිමිර ජයසිංහ වාර්තා කළ අර්ධ ශතක හේතුවෙන් කොළඹ ඉසිපතන විදුහල සමග 51වැනි වරට පැවැත්වෙන මහා ක්‍රිකට් තරගයේ පළමු ඉනිම ක්‍රීඩා කරන තර්ස්ටන් විදුහල ඊයේ තරගය නතර කරනවිට කඩුලු 5ක් දැවී ලකුණු 206ක් රැස්කරගෙන සිටියේය.එස්.එස්.සී පිටියේ පැවැත්වෙන තරගයේ කාසියේ වාසිය දිනාගත් ඉසිපතන විදුහල පළමුව පන්දුවට පහරදීමේ අවස්ථාව තර්ස්ටන් විදුහලට ලබා දුන්නේය. අයහපත් ආලෝක තත්ත්වය හේතුවෙන් ඊයේ තරගය නතර කරනවිට කවිඳු කුලසේකර නොදැවී ලකුණු 47ක් රැස්කර ගෙන සිටියේය.මින්හාජ් ජලීල් ලකුණු 61ක් හා තිමිර ජයසිංහ ලකුණු 56ක් රැස්කිරීමට සමත්වුහ.තර්ස්ටන් පළමු ඉනිම-206/5යි (ඕවර 55) මින්හාජ් ජලීල් 61, තිමිර ජයසිංහ 56, කවිඳු කුලසේකර නොදැවී 47.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=f1404051</link>
    <topic>විකල්පවල ආයුෂ කෙටියි</topic>
    <author>සාකච්ඡා කෙළේ උදිත ගුණවර්ධන</author>
    <content>පසු ගිය පළාත්සභා මැතිවරණ ප්‍රතිඵල මඟින් කියැවෙන දේශපාලන යථාර්ථය කුමක්ද, ආණ්ඩුවේ ඉදිරි දේශපාලන සැලසුම් සහ තවත් කාලීන හා සමාජ කරුණු පිළිබඳව ශ්‍රීලනිපය නියෝජනය කරන ජ්‍යෙෂ්ඨ දේශපාලනඥයකු වන ඇමැති ඩබ්ලිව්. ඩී. ජේ. සෙනෙවිරත්න මහතා සමඟ සිදුකළ සාකච්ඡාවකි මේ.* 2009 මැතිවරණයේ දී එක්සත් ජනතා නිදහස් සන්ධානය ලැබූ ඡන්ද ප්‍රතිශතය මෙවර මැතිවරණයේ දී යම් කිසි අඩුවීමක් ඇතැයි ඇතමුන් කියනවා. මේ තත්ත්වය ආණ්ඩුව ලැබූ ප්‍රබල පරාජයක් විදිහට විපක්‍ෂය පෙන්වා දෙනවා. මේ ගැන ජ්‍යෙෂ්ඨ දේශපාලනඥයකු විදිහට ඔබේ අදහස පැහැදිලි කළ හැකි ද?2009 දී අප බස්නාහිර දී හා දකුණේ දී 65% ඉක්මවා ගිය ඡන්ද ප්‍රතිශතයක් ලබා ගත්තා. මෙය ඉතාමත් ඉහළ ප්‍රතිශතයක් විදිහට හඳුන්වා දෙන්න පුළුවන්. ඒ අවස්ථාව වන විට කොටි සංවිධානය පරාජය අභිමුවයි සිටියේ. ඒ වනවිට කිලිනොච්චිය බිඳ වැටීමට ඔන්න මෙන්න කියලා තිබුණේ. ඒ තත්ත්වය තුළ එක්සත් ජනතා නිදහස් සන්ධානය වෙත දේශපාලන භේදයකින් තොරව විශාල සහයෝගයක් ලැබෙමින් තිබුණා.එදා එජාප යේ අයත් ජනතා විමුක්ති පෙරමුණේ අයත් ජාතික විදියට කල්පනා කරලා මොහොතකට දේශපාලනය අතහැරලා බුලත් කොළය ඉදිරියේ කතිරය ගැහුවා. එහිදී තවත් කණ්ඩායමක් ඡන්ද පොළට නොගිහින් සිටියා. ඒ වගේම යුද ජයග්‍රහණය නිසා ජනතාව අමන්දානන්දයට පත්වෙලා සිටියේ. ඒත් මෙවර මැතිවරණය වන විට රට තුළ එවැනි තත්ත්වයක් තිබුණේ නැහැ.අද රටේ තිබෙන්නේ සාමාන්‍ය දේශපාලන වාතාවරණයක්. සාමාන්‍ය වාතාවරණයක් තුළ ලබන්න පුළුවන් උපරිම ජයග්‍රහණය තමයි මෙවර ලබාගෙන තිබෙන්නේ. දකුණේදි 57% කියන්නේ බස්නාහිරදි 53% කියන්නේ විශාල ප්‍රතිශතයක් විදිහටයි පෙන්වා දීමට පුළුවන් වෙන්නේ.* ඔබ මෙවැනි තර්කයක් ගොඩනඟන්නේ කොහොම ද?සාමාන්‍ය තත්ත්වයක දී අවුරුදු හයක් ගත වෙද්දි ආණ්ඩුවක් අප්‍රසාදයට පත්වෙනවා ජනතා ප්‍රසාදය පහළ යනවා. ඒක ලෝක දේශපාලනයේ යථාර්ථයක් විදිහට හඳුන්වන්න පුළුවන්. ඒත් මේ ආණ්ඩුව එවැනි පිරිහීමකට ලක්වෙලා නැහැ. අද වුණත් ප්‍රධාන විපක්‍ෂය වූ එජාපය හා අප අතර වැඩි ඡන්ද ලක්‍ෂ දහයකට ආසන්න පරතරයක් තිබෙනවා. ඒ වගේම එජාපය, ජවිපෙ හා ප්‍රජාතන්ත්‍රවාදී පක්‍ෂයේ ඡන්ද ප්‍රමාණය එකට ගෙන බැලුවත් එක්සත් ජනතා නිදහස් සන්ධානය අති විශාල ඡන්ද ප්‍රමාණයකින් ජයග්‍රහණය කර තිබෙනවා.ඒ වගේම ලෝකයම පිළිගත් මැතිවරණ ප්‍රතිඵල නිර්නායකයක් වන්නේ ආසන මට්ටමින් ලබන ජයග්‍රහණ විශ්ලේෂණය කිරීමයි. ඒ විදිහට ගත්තොත් මැතිවරණය පැවැති කොට්ඨාස 57න් 51 කම බලය ලැබිලා තිබෙන්නේ එක්සත් ජනතා නිදහස් සන්ධානයට යි. ඒ අනුව සලකා බැලුවත් ආණ්ඩුව විශිෂ්ට ජයග්‍රහණයක් ලබලා තිබෙනවා වගේම විපක්‍ෂය ප්‍රබල පසුබෑමකට ලක්වෙලා තිබෙනවා.ඒ වගේම එජාපයට තිබූ ප්‍රබල අවාසිසහගත තත්ත්වයක් තුළ පවා 2009 දී 29% එහා ගිය ඡන්ද ප්‍රතිශතයක් බස්නාහිර දී ලබාගත්තා.ඒත් ඒ ප්‍රතිශතය අද 26% දක්වා පහළ ගිහින් තිබෙනවා. එජාපය මෙවර ජයග්‍රහණය කළේ ඔවුන් හැමදාමත් ජය ගන්නා කොළඹ ආසන පහ සහ සම්ප්‍රදායික එජාපයට වාසි සහගත ගාල්ල ආසනය පමණයි. මේ තත්ත්වය තුළ විපක්‍ෂය ජයග්‍රහණයක් ලැබුවා යැයි තර්කයක් ගොඩනඟන්නේ කොහොම ද කියලා අපට නම් සිතා ගැනීමට බැහැ. ඒ විතරක් නොවෙයි කොළඹ නගරයේ එජාප බල කොටුවේ එජාප ඡන්ද ප්‍රතිශතය පහළ ගිහින් තිබෙනවා.* ආණ්ඩු පක්‍ෂයේ යම් ඡන්ද ප්‍රමාණයක් ගිලිහී යද්දී එම ගිලිහී යන ඡන්ද ප්‍රමාණය එකතු වී ඇත්තේ ප්‍රධාන විපක්‍ෂය වන එජාපයට නොවෙයි ජනතා විමුක්ති පෙරමුණට හා ප්‍රජාතන්ත්‍රවාදී පක්‍ෂයට යි. මේ අලුත් දේශපාලන තත්ත්වය පිළිබඳ ඔබේ මතය මොන වගේ්ද?අප මේ තත්ත්වය සලකා බැලිය යුත්තේ අතීතයේ දේශපාලන පෙළ ගැසීම් ද සලකා බැලීමෙන් අනතුරුවයි. අපේ රටේ ඇති දේශපාලන ප්‍රවනතාවයක් වන්නේ අලුත් දේශපාලන පක්‍ෂයක් කරලියට පැමිණි විගස ඒ පක්‍ෂය වෙත ඡන්දදායකයන් විශාල ලෙස ආකර්ෂණය වනවා. ඒකට මට උදාහරණ කිහිපයක් පෙන්වා දිය හැකියි. 1990 දශකයේ දී විජය කුමාරතුංග මහතා මහජන පක්‍ෂය පිහිට වූ පසු විශාල ඡන්ද ප්‍රමාණයක් ලබා ගත්තා. එදා මහජන පක්‍ෂය දේශපාලන ප්‍රවනතාවක් බවට පත් වුණා. ඉන් පසු 1990 දශකයේ දී ලලිත් ඇතුලත්මුදලි, ගාමිණි දිසානායක මහත්වරුන්ගේ ප්‍රධානත්වයෙන් ප්‍රජාතන්ත්‍රවාදී එක්සත් ජාතික පෙරමුණ පිහිටෙව්වා.ඉන්පසු පැවැති පළමු පළාත් සභා මැතිවරණයේ දී මෙම දේශපාලන පක්‍ෂය බස්නාහිරදී, වයඹ දී හා දකුණේ දී විශාල ඡන්ද ප්‍රමාණයක් ලබා ගත්තා. මන්ත්‍රී ධුර විදිහට ගත්තහම ඔවුන් ප්‍රජාතන්ත්‍රවාදී පක්‍ෂයටත් වඩා විශාල ඡන්ද ප්‍රමාණයක් ලබා ගත්තා ඒත් ඉතාමත් කෙටි කාලයක් ඇතුළත මේ දේශපාලන ප්‍රවණතාවය නිශ්ක්‍රීය වෙලා ගියා. ඉන්පසු 1994 දී ජනතා විමුක්ති පෙරමුණ එක් ආසනයක් ජයග්‍රහණය කරමින් දේශපාලන ගමන පටන් ගත්තා. ඔවුන් 1999 දී පාර්ලිමේන්තු ආසන දහයක් ද 2001 දී ආසන දහසයක්ද ජයග්‍රහණය කළා. ඒ ප්‍රමාණය 2004 මැතිවරණයේ දී ආසන තිස්නවය දක්වා ඉහළ ගියා ඒත් 2010 දී ආසන හතර දක්වා පහළ ගියා.මේ විදිහට අලුත් දේශපාලන ප්‍රවණතාවලට දීර්ග කාලීන පැවැත්මක් නැති බව හොඳින් තහවුරු වුණා. අද මතුවෙලා තිබෙන ප්‍රජාතන්ත්‍රවාදී පක්‍ෂය වැනි දේශපාලන පක්‍ෂවලටත් අත් වෙන්නේ මේ විදිහේ තත්ත්වයක්ම තමයි.ජනතා විමුක්ති පෙරමුණ ට ලැබුණේ ඔවුන්ගේ සම්ප්‍රදායික ඡන්ද පදනම පමණයි. ඒත් එක්සත් ජාතික පක්‍ෂයට ඡන්ද ප්‍රමාණය ආකර්ෂණය කර ගැනීමට බැරි වුණා. ඒකට හේතුවෙලා තිබෙන්නේ ඔවුන්ගේ සංවිධානාත්මක ව්‍යුහයේ දුර්වලකම් හා නායකත්වයේ දුර්වලකම්. මේ තත්ත්වය නිවැරැදි කර ගන්නා තුරු එජාපයට ඉහළට පැමිණීමට පුළුවන්කමක් ලැබෙන්නේ නැහැ.* මෙවර මැතිවරණයේ දී ඡන්දය ප්‍රකාශ කිරීමේ ප්‍රතිශතය පහළ ගිහින් තිබෙනවා. මේ තත්ත්වය ආණ්ඩුව කෙරෙහි ඇති අප්‍රසාදය පළවීමක් විදිහට ඇතැම් අය මත පළ කරනවා. මේ ගැන ඔබේ මතය මොනවගේ ද?මේ තර්කය ඉතාමත් වැරැදියි. සාමාන්‍යයෙන් ජනාධිපතිවරණයක දී හෝ මහ මැතිවරණයක දී ලබන තරම් ඉහළ ඡන්ද දායකයන් ප්‍රමාණයක් ඡන්ද පොළට යන්නේ නැහැ. පළාත් සභා මැතිවරණයක දී පළාත් පාලන මැතිවරණයක දී ඡන්ද පොළට යන්නේ 60% 65% තරම් වූ ඡන්ද ප්‍රතිශතයක්. ඒ ප්‍රතිශතය මෙවරත් ඡන්දය පාවිච්චි කළා. ඒ නිසා ඡන්ද භාවිතයේ ප්‍රතිශතය පහළ යාමක් ඇතැයි අඩුවක් ඇතැයි කිසිවකු කියනවා නම් ඒ තර්කය පිළිගැනීමට බැහැ. මෙවර මැතිවරණයේ දී සාමාන්‍යයෙන් ඡන්ද පොළට යන ඡන්ද දායකයන් ප්‍රමාණය ඡන්ද පොළට ගිහින් තිබෙනවා.නිසි විදිහට සලකා බැලුවොත් 2009 ට වඩා ඡන්ද ප්‍රතිශතයක් මෙවර පාවිච්චි වෙලා තිබෙනවා. ඒ නිසා ඡන්දය කෙරෙහි ඡන්දදායක උනන්දුව පහළ ගිහින් ඇතැයි කිසිවකු කියනවා නම් ඒක වැරැදි ආර්ථකථනයක් විදිහට හඳුන්වන්න පුළුවන්.* මැතිවරණ කටයුතුවල දී හා ප්‍රචාරක කටයුතුවල දී රාජ්‍ය සම්පත් භාවිතා කළ බවට විපක්‍ෂයෙන් චෝදනා එල්ල කරනවා. මේ ගැන ඔබේ මතය මොනවගේ්ද?ඒ අදහසත් වැරැදි අර්ථකථනවල සිට නඟන තර්කයක් විතරයි. ප්‍රජාතන්ත්‍රවාදි ආකාරයටත් සාධාරණ ආකාරයටත් තමයි අප මැතිවරණ කටයුතු සිදු කරන්නේ. රාජ්‍ය සම්පත් අපහරණය පිළිබඳ එල්ල කරන චෝදනා වැරැදි සහගත හා පදනමක් නැති තර්ක විදිහටයි පෙන්වා දීමට පුළුවන්කම ඇත්තේ.මේ ආණ්ඩුව ඉතාමත් සාධාරණ විදිහටයි මැතිවරණ ව්‍යාපාරය වෙත එළැඹිලා සිටියේ. අප එවැනි සාධාරණ මැතිවරණ ව්‍යාපාරයක් කරද්දි තමයි විපක්‍ෂය අපට චෝදනා එල්ල කළේ.* පසුගිය මැතිවරණ ප්‍රතිඵලය ඉදිරි ජනාධිපතිවරණයක දී තීරණාත්මක ප්‍රතිඵලයක් අත්පත් කර ගැනීමට හේතුවක් විය හැකි බවට විශ්ලේෂකයෝ අදහස් පළ කරනවා. මේ ගැන ඔබේ අදහස කුමක් ද?ඉදිරි ජනාධිපතිවරණයක දී කිසිදු තීරණාත්මක තත්ත්වයක් ඇතිවීමට හෝ එක්සත් ජනතා නිදහස් සන්ධානයට අවාසි සහගත තත්ත්වයක් ඇතිවීමට කිසිදු හේතුවක් නැහැ. ජනාධිපතිතුමාට ඉතාමත් හොඳ ප්‍රතිරූපයක් වගේම මහජන පිළිගැනීමක් ද තිබෙනවා. ඒ නිසා ජනාධිපතිතුමාට ඉදිරි ජනාධිපති මැතිවරණයක දී ඉතාමත් පහසුවෙන් ජයග්‍රණයක් ලබා ගැනීමට පුළුවන්. එතුමාට තරගයක් ලබා දිය හැකි තරගකරුවකු දේ්ශපාලන කරළියේ නැහැ. මේ තත්ත්වය තුළ විශ්ලේෂකයෝ මොන අදහස් පළ කළත්, ජනාධිපතිවරණයක දී අපට අපේ ජනාධිපතිතුමාට ලබා ගැනීමට ඇති ජයග්‍රහණය ස්ථිරයි. එපමණක් නොවෙයි මහ මැතිවරණයක දී වුණත් එක්සත් ජනතා නිදහස් සන්ධානයට පහසු ජයග්‍රහණයක් ලබා ගැනීමට පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>05</day>
    </date>
    <link>http://www.dinamina.lk/2014/04/05/_art.asp?fn=f1404052</link>
    <topic>දැයේ නැණ පහන් දැල්වූමුවඇටගම ආනන්ද නාහිමි</topic>
    <author>සටහන - ජයසිරි මුණසිංහ</author>
    <content>වවුනියාව, මඩුකන්ද ඓතිහාසික ශ්‍රී දළදා රජමහා විහාරාධිපති උතුරු - නැඟෙනහිර දෙපළාතේ ප්‍රධාන අධිකරණ සංඝනායක ගෞරව ශාස්ත්‍රවේදී මුවඇටගම ආනන්ද හිමිපාණන් වෙත ශ්‍යාමෝපාලි වාංශික මහා නිකායේ මල්වතු පාර්ශවයේ උත්තරීතර කාරක මහා සංඝ සභාවෙන් “උතුරු - නැෙඟනහිර දෙපළාතේ ප්‍රධාන අධිකරණ සංඝනායක” පදවිය පිරිනැමිණි. නව පදවියෙන් පිදුම් ලැබූ උන්වහන්සේ ගෞරව බහුමානයෙන් පිළිගැනීමේ මහෝත්සවයක් හෙට (06) මඩුකන්ද ශ්‍රී දළදා රජමහා විහාරයේ දී පැවැත්වේ. මේ ලිපිය ඒ නිමිත්තෙනි.උතුරුකරයේ ඈත ගම්බිම් සිසාරා වෙඩි හඬ, කාල තුවක්කු හඬ, බෝම්බ පිපිරෙන හඩ සවන් වැකෙද්දී වෙඩි හඬට, ගැහෙන දරුවන්ගේ හදවත හඳුනාගත් උන්වහන්සේ අතීත සිංහරාජයකු පරිද්දෙන් ද ඉල්ද්‍රඛීලයක් සේ නොසැලී ස්වකීය කලා ලොවේ දොරටු විවර කරමින් වන්නි තුලානේ දරුවන්ට ගුරු ගෙදරට පා තැබීමට අවස්ථාව උදාකළ සේක.උන්වහන්සේගේ නායකත්වය ගුරු උපදේශනය හා එඩිය බලය තුළින් නැණ පහන් දල්වාගත් සුවහසක් බුදු පුතුන් වහන්සේලා හා දැයේ දූ පුතුන් මේ වන විට ජාතික හා ජාත්‍යන්තර වශයෙන් කීර්තිමත් මිනිසුන් වී හමාරය. උතුරේ එකම විද්‍යායතන පිරිවෙන එදා ආරම්භ වූයේ මූලික පිරිවෙනක් ලෙසිනි. ඒ 1981 වර්ෂයේදීය. ප්‍රදේශයේ භික්ෂූන් වහන්සේලාගේ අඩුව මකාදමමින් අනේකවිධ දුෂ්කරතා මැද ජීවත් වන ප්‍රදේශයේ දුප්පත් දූ දරුවන්ගේ අධ්‍යාපනයට අත්වැලක් වීමට පිරිවනක් ආරම්භ කළහ.එහි ආදී කර්තෘ ශ්‍රී ධම්මරතන විද්‍යායතන පිරිවෙන් කෘත්‍යාධිකාරී උතුරු නැඟෙනහිර දෙපළාතේ ප්‍රධාන අධිකරණ සංඝනායක ත්‍රිපිටකාචාර්ය අභිධර්ම විශාරද කුරුඳුගොඩ රතනසාර නායක මාහිමිපාණන්ගේ ප්‍රාර්ථනාත්මක අපේක්ෂාව මල්ඵල ගැන්වීමට උන්වහන්සේගේ ජ්‍යෙෂ්ඨ ශිෂ්‍ය රත්නය වන මුවඇටගම ආනන්ද මාහිමිපාණන් වහන්සේ‍ මූලික පිරිවෙනේ සිට මහ පිරිවන දක්වාත් එය විද්‍යායතන පිරිවන දක්වාත් පිරිවෙන් ආරම්භ කළ දා සිටම පරිවේණාධිපති ධුරය දරමින් පවත්වාගෙන ඒමේ ගෞරවය හිමිකරගත් සේක.වැව් බැඳි දනව්වේ රජරට කඩවත් කෝරළයේ මැදවච්චිය ප්‍රාදේශීය ලේකම් කොට්ඨාශයේ 72 තුලානේ මුවඇටගම නැමැති සුන්දර ගම්පියස අතීතයේ සිට රාජ රාජ මහා මාත්‍යාදීන්ට කෙම්බිමක් විය. උන්වහන්සේ එදා වාඩි වැව කෝරළේ පරම්පරාවේ අවසන් පුරුක ලෙස ජීවත් වූ චන්ද්‍රසේකර මුදියන්සේලාගේ සුද්දහාමි මහතාගේ හා සීලවතී මහත්මියගේ දෙටුපුත් රුවන ලෙස 1948 දෙසැම්බර් මස විසි හය වැනි දින මෙලොව එළිය දුටුවේය.මවුපියන්ගේ සෙනෙහස විඳිමින් ඉතා හොඳින් වැටුණ මෙම කුල දරුවා පෙර සංසාර පුරුද්ද ඉස්මතු වීමෙන් 1963 අප්‍රේල් මස සසුන් බිමට ඇතුළත්විය. පැවිදි බව ලබාගත් අප මාහිමියෝ කොළඹ මාළිගාකන්දේ විද්‍යෝදය මහා පිරිවෙනෙන් උසස් අධ්‍යාපනය ලබා ප්‍රාචීණ භාෂා හා අනෙකුත් භාෂා ශාස්ත්‍ර මැනවින් හදාරා ගෞරව ශාස්ත්‍රවේදී උපාධියෙන් පිදුම් ලැබූ සේක. උගතමනා බණ දහමින් සම්පූර්ණ වූ අවස්ථාවේදී 1976 වසරේදී මහනුවර මල්වතු මහාවිහාරීය උපෝසථාගාරයේදී අධිශීල සංඛ්‍යාත උපසම්පදා ශීලයට පත්වූහ.ශාසනභාරධාරී මහතෙර කෙනකු බවට පත්වූ දා සිට උන්වහන්සේගේ ශාස්ත්‍රීය ආගමික හා සමාජ සේවා ආරම්භ කොට එහි කූටප්‍රාප්තියට පැමිණ ඇති අවධියේදී විශ්‍රාම සුවයට පත් වුවද එම ගමන නිමා වී නොමැත. ආයතන ප්‍රධානියකුට තිබිය යුතු පාලන ගුණාංග සියල්ල ගෞරවණීය ආනන්ද මාහිමියන් සතුව පවතී. ඉවසීම, දුරදක්නා නුවණ, අන්මත ගරු කිරීම, අභියෝග ජයගැනීමේ හැකියාව, ආත්ම ගෞරවය, නින්දා අපහාස දරාගැනීමේ හැකියාව, නොසැලෙන අධිෂ්ඨානය, චරිත ශක්තිය, පිරිස් පාලනය ආදී පාලකයකු සතු පාලන උපකරණ වලින් උන්වහන්සේ සන්නද්ධය.ශාසනයට ප්‍රතිබල සම්පන්න භික්ෂූන් වහන්සේලා බිහි කිරීමට කුලදරුවන් මහණ පැවිදි උපසම්පදා කරමින් ධර්ම දේශනා, පිරිත් දේශනා, අනුශාසනා පුරුදු පුහුණු කරමින් දශක තුනකට ආසන්න කාලයක් පාරිවේණික ශිෂ්‍ය භික්ෂූන් වහන්සේලා භික්ෂු ශාසනයට දායාද කිරීමට අප පරිවේණාධිපති හිමියෝ ධෛර්යයෙන් හා නොපසුබස්නා වීර්යයෙන් කටයුතු කළහ. පුංචි හාමුදුරුවන් වහන්සේලාගේ කුදුමහත් අවශ්‍යතා ඉටු කළේ දැඩි කැමැත්තෙනි. සිවුරු පවා‍ සෝදා කුඩා සාමණේර හිමිවරුන් නාවා කවා පොවා ඇති දැඩි කළේ පිය කෙනකු මෙන් පුත්‍ර දාරක සෙනෙහසිනි.ලැබෙන හැම සතයක්ම වියදම් කළේ ආයතනයේ බුදු පුතුන් හදා ගැනීමටය. ලෝභකම අත්හැර අවශ්‍යතා වෙනුවෙන් නිර්ලෝභීව පොරවගෙන සිටින සිවුර පවා පරිත්‍යාග කිරීමට වුවද අප මාහිමිපාණන් වහන්සේ සූදානම්ය. මුදලට වේතනයට රැකියාව නොකළ අතර හදවතින්ම ශිෂ්‍ය දරුවන්ට ආයතනයේ දියුණුවට ඇප කැපවී ක්‍රියා කළහ.හිසට වහලක් නැති අසරණ අයට තම මුදල් පවා පරිත්‍යාග කොට ගෙවල් සාදා දී, යුද වාතාවරණය තුළ වන්නි ජනතාවට විශේෂයෙන්ම සිංහල ගම්මාන වල ආරක්ෂාව සපයාදී ඇත. සිංහල ගමකට සිදුවූ ත්‍රස්තවාදී උවදුරකදී තම ජීවිතය ගැනවත් නොතකා නිමේෂයකින් එම ස්ථානයට ගොස් විපතට ලක්වූවන්ගේ සුවදුක් විමසා බලයි. අප මාහිමියෝ විශිෂ්ට ගණයේ මහ පඬිරුවනකි. එපමණක් නොව කලාකාමී හදවතක් ඇති සංවේදී හිමිනමකි. උන්වහන්සේ ප්‍රතිභා පූර්ණ කවියෙකි. ගීත රචකයකි. කතුවරයකි. උන්වහන්සේගේ නිර්මාණ අද සිංහල ගී කෙත හා කවිකෙත අස්වනු නෙළා ගන්නා සුවහසක් රසිකයින් අතර රැව් පිළිරැව් දෙයි.වවුනියාව මඩුකන්ද ඓතිහාසික ශ්‍රී දළදා විහාරාධිපති උතුරු නැෙඟනහිර දෙපළාතේ ප්‍රධාන අධිකරණ සංඝනායක ත්‍රිපිටකාචාර්ය අභිධර්ම විශාරද කුරුඳුගොඩ රතනසාර නායක මාහිමිපාණන් වහන්සේගේ අපවත්වීමෙන් පුරප්පාඩු වූ ශ්‍රී දළදා විහාරාධිපති පදවියට පත් ගෞරව ශාස්ත්‍රවේදී මුවඇටගම ආනන්ද හිමිපාණන් වෙත ශ්‍යාමෝපාලි වංශික මහා නිකායේ මල්වතු පාර්ශවයේ උත්තරීතර කාරක මහා සංඝ සභාවෙන් උතුරු නැඟෙනහිර දෙපළාතේ ප්‍රධාන අධිකරණ සංඝනායක පදවිය පිරිනැමීම ඉමහත් සතුටට කරුණකි.රට දැය සමයට වැඩදායී, සම්බුද්ධ ශාසනය පෝෂණය කිරීමට සමත් භික්ෂුන් වහන්සේලා රටට දායාද කරමින්, සිවිල් ප්‍රජාව දැනුවත් කරමින් එදා සිට අද දක්වාම තම මාතෘභූමියට අප්‍රමාදව හා නොපිරිහෙළා තම යුතුකම් ඉටුකරමින් සිය කාලය හා ශ්‍රමය සැමවිට සමාජයේ යහපත වෙනුවෙන් වැයකරන උන්වහන්සේ තම ප්‍රව්‍රජ්‍යා දිවිය අර්ථාන්විතව හා පරාර්ථකාමිව ගතකරන ආකාරය සමස්ත මානව ප්‍රජාවටම ආදර්ශයක් බව සතුටින් සඳහන් කරනු කැමැත්තෙමි.සම්බුදු සසුන ඒකාලෝක කරමින් චිරාත් කාලයක් සම්බුද්ධ ශාසනයටත්, ශ්‍රී ලංකාද්වීපයට හා සමස්ත මානව වර්ගයාටම මහඟු මෙහෙවරක් සිදුකිරීමට අවශ්‍ය නිදුක් නිරෝගීභාවයත් චිරජීවනයත් ගෞරවාර්හ මුවඇටගම ආනන්ද ස්වාමීන්ද්‍රයන් වහන්සේට ලැබේවා! යි මෙත් සිත් පෙරටුව ප්‍රාර්ථනා කරමි.අනුරාධපුර වව්නියාව පරිවේණාධිපති හා කෘත්‍යාධිකාරි සංගමයේ ගරු සභාපති, සාමය සුරැකීමේ සර්වාගමික සංගමයේ වව්නියාව දිස්ත්‍රික් සංගමයේ ගරු ලේඛකාධිකාරී, මඩුකන්ද ශ්‍රී දළදා විහාරාධිපති, ශ්‍රී ධම්මරතන විද්‍යායතන පිරිවෙනේ විශ්‍රාමික ගරු පරිවේණාධිපති ත්‍රිපිටකාචාර්ය ගෞරව ශාස්ත්‍රවේදී ගෞරවාර්හ මුවඇටගම ආනන්ද නායක ස්වාමීන්ද්‍රයන් වහන්සේ වෙත උතුරු නැඟෙනහිර දෙපළාතේ ප්‍රධාන අධිකරණ සංඝනායක පදවිය පිරිනැමීම වෙනුවෙන් ශුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත් වෙමි.වර්ෂ 1948 දෙසැම්බර් මස 22 වැනි දින මැදවච්චිය මුවඇටගම ග්‍රාමයේ දී ජන්ම ලාභය ලැබ වර්ෂ 1963 අප්‍රේල් මස 26 වැනි දින ප්‍රව්‍රජ්‍යා භූමියට පත් උන්වහන්සේ වර්ෂ 1975 ජුනි මස 18 වැනි දින මල්වතු මහා විහාරයේ දී උපසම්පදා භූමියට පත්වූහ.තම ගුරුදේවයන් වහන්සේලා වෙතින් මූලික ධර්ම ශාස්ත්‍ර මැනවින් හදාරා පැපිළියාන සුනේත්‍රා මහා දේවි පිරිවෙන, ගංගොඩවිල සුභද්‍රාරාම පිරිවෙන හා මාළිගාකන්ද විද්‍යාලංකාර පිරිවෙන් තුළින් එවකට වැඩ සිටි කීර්තිමත් ධර්මධර යතිවරයාණන් වහන්සේලාගේ මඟපෙන්වීම යටතේ ධර්ම ශාස්ත්‍ර ඥානය ලබා ගත් උන්වහන්සේ පිරිවෙන් අවසානය හා ත්‍රිපිටකාචාර්ය උපාධිය මෙන්ම පේරාදෙණිය විශ්වවිද්‍යාලයෙන් ගෞරව ශාස්ත්‍රවේදී උපාධිය ද ලබා ගනිමින් සාර්ථක උසස් අධ්‍යාපනයක් ලබා ගත්හ.වර්ෂ 1981 දී මඩුකන්ද ශ්‍රී ධම්මරතන මූලික පිරිවෙනෙහි පරිවේණාධිපති ධුරය දරමින් දැඩි උත්සාහයෙන් හා කැපවීමෙන් මූලික පිරිවෙනක්ව පැවැති එම පිරිවෙන විද්‍යායතන පිරිවෙනක් බවට පත් කළ උන්වහන්සේ පුරා වසර 27ක කාලයක් දුෂ්කර හා කටුක බව ද නොතකා සේවය කරමින් අධ්‍යාපන තත්ත්වයෙන් ඉහළ මට්ටමකට ගෙන ඒමට කටයුතු කළ ආකාරය මම ඉතා අගය කොට සලකමි.කුරිරු ත්‍රස්තවාදයෙන් මුළු රටම පීඩාවට පත්ව තිබූ කාලය තුළ වව්නියාව දිස්ත්‍රික්කයේ සිංහල ගම්මාන හා ගම්වැසියන් ආරක්ෂා කර ගැනීමට උන්වහන්සේ දිවි නොතකා කැප වූ ආකාරය හා ඔවුන්ගේ චිත්ත ධෛර්යය වඩවමින් ආරක්ෂක හමුදාවන් හා එක්ව ප්‍රදේශවාසීන්ගේ ජීවත්වීමේ අයිතිය උදෙසා නිර්භීතව කටයුතු කළ ආකාරය ප්‍රශංසනීය ය.තමන් ඉපිද හැදී වැඩුණු මාතෘභූමියට යහපතක් කිරීමේ උදාර අධිෂ්ඨානයෙන් යුතු උන්වහන්සේට අභිනව පදවිය තුළින් ද උතුරු නැඟෙනහිර ප්‍රදේශයට සුවිශේෂි සේවාවක් කිරීමට හැකි වනු ඇති බව ද මම විශ්වාස කරමි.සම්බුදු සසුන ඒකාලෝක කරමින් චිරාත් කාලයක් සම්බුද්ධ ශාසනයටත්, ශ්‍රී ලංකාද්වීපයට හා සමස්ත මානව වර්ගයාටම මහඟු මෙහෙවරක් සිදු කිරීමට අවශ්‍ය නිදුක් නිරෝගි භාවයත් චිරජීවනයත් ගෞරවාර්හ මුවඇටගම ආනන්ද නායක ස්වාමීන්ද්‍රයන් වහන්සේට ලැබේවා! යි මෙත් සිත් පෙරටුව ප්‍රාර්ථනා කරමි.වවුනියාව, මඩුකන්ද ශ්‍රී දළදා විහාරාධිපති, ත්‍රිපිටකාචාර්ය ගෞරව ශාස්ත්‍රවේදී මුවඇටගම ආනන්ද නායක ස්වාමින්ද්‍රයන් වහන්සේ වෙත උතුරු නැගෙනහිර දෙපළාතේ ප්‍රධාන අධිකරණ සංඝනායක පදවිය පිරිනමා ඇත. ඒ පුවත අසා මම සතුටට පත්වීමි.අනුරාධපුර වවුනියාව පරිවේණාධිපති කෘත්‍යාධිකාරි සංගමයේ ගරු සභාපති ලෙසින්, සාමය සුරැකීමේ සර්වාගමික සංගමයේ වවුනියාව දිස්ත්‍රික් සංගමයේ ලේඛකාධිකාරි වශයෙන් ද දැනට කටයුතු කරන උන්වහන්සේ 1973 සිට වසර 30ක් දක්වා පදවි ශ්‍රී පුර හා වවුනියාව ශාසනාරක්ෂක බල මණ්ඩලයේ ලේඛකාධිකාරි ලෙස ද කටයුතු කර ඇත.කුරිරු යුද සමයේ දී සිංහල ගම්මාන සුරැකීමට මෙන්ම සිවිල් ජනතාව සමඟ නොබියව මෙහෙවරක් ඉටු කළ උන්වහන්සේ පෙර පාසල් ළමුන්ගේ අධ්‍යාපනයට මහඟු මෙහෙවරක් සිදුකළහ. ආරක්‍ෂක හමුදාවන්ගේ චිත්ත ධෛර්්‍යය වැඩවීමට නිර්භීතව කටයුතු කළ ගෞරව ශාස්ත්‍රවේදී මුවඇටගම ආනන්ද නායක හිමියනට සුබ පැතුම් එක් කරමි.ගෞරව ශාස්ත්‍රවේදී මුවඇටගම ආනන්ද හිමිපාණන් වෙත ශ්‍යාමෝපාලි වංශික මහා නිකායේ මල්වතු පාර්ශවයේ උත්තරීතර කාරක මහා සංඝ සභාවෙන් උතුරු නැඟෙනහිර දෙපළාතේ ප්‍රධාන අධිකරණ සංඝනායක පදවිය පිරිනැමීම ඉමහත් සතුටට කරුණකි.1981.01.15 වන දින වවුනියාව ශ්‍රී දළදා විහාරස්ථානය කේන්ද්‍ර කර ගෙන ආරම්භ කරන්නට යෙදුනු උතුරු පළාතටම ඇති එකම පරිවේණාස්ථානය වන ශ්‍රී ධම්මරතන පිරිවෙනේ ආරම්භක පරිවේණාධිපතින් වහන්සේ ලෙස පත්වන මුවඇටගම ආනන්ද ස්වාමින්ද්‍රයන් වහන්සේ වසර 28ක කාලයක් ශිෂ්‍ය භික්‍ෂූන් වහන්සේලාගේ සහ ප්‍රදේශයේ දරු දැරියන්ගේ ගුණ නුවණ වඩවන්නට ඉමහත් කැපවීමකින් ක්‍රියා කළහ.දක්ෂ ගේය පද රචකයකු, කවියකු, සාහිත්‍යධරයකු වන මුන්වහන්සේ 2011 වසරේ දී රාජ්‍ය සාහිත්‍ය උළෙලේ දී කලා භූෂණ සම්මානයෙන් ද පිදුම් ලැබූහ.උදාර සේවාවන් රැසක් සිදුකරන මුවඇටගම ආනන්ද ස්වාමින්ද්‍රයන් වහන්සේ වෙත උතුරු නැඟෙනහිර දෙපළාතේ ප්‍රධාන අධිකරණ සංඝනායක පදවිය පිරිනැමීම උන්වහන්සේගේ සේවය අගය කිරීමක් මෙන්ම තව තවත් ධෛර්ය දීමකි.වවුනියාව දිස්ත්‍රික් ශාසනාරක්‍ෂක බල මණ්ඩලයේ සියලු දෙනා වෙනුවෙන් මම උන්වහන්සේට තෙරුවන්ගේ ආශීර්වාදය ප්‍රාර්ථනා කරමි.ප්‍රදේශයේ ආගමික සහජීවනය වෙනුවෙන් දැඩි කැපවීමකින් කටයුතු කළ උන්වහන්සේ ප්‍රදේශයේ සියලු ආගමික නායකයන්ගේ ප්‍රසාදයට හා ගෞරවයට පාත්‍ර වූ පඬිරුවනක් වශයෙන් සාමය සුරැකීමේ සර්වාගමික සංගමයේ වවුනියාව දිස්ත්‍රික් සංගමයේ ගරු ලේඛකාධිකාරී වශයෙන් ඉටු කළ සේවය සැබවින්ම අගය කළ යුතුයි.මේ මොහොතේ නාහිමිපාණන් වහන්සේ වෙත පිදෙන උතුරු නැඟෙනහිර දෙපළාතේ ප්‍රධාන අධිකරණ සංඝනායක ධුරය උන්වහන්සේ වෙත ප්‍රදානය කිරීමට ස්ව නිකාය අදහස් කළේ, මෙරට සිංහල බෞද්ධ ජනතාව වෙත උන්වහන්සේ සිදුකරන ලද අපරිමිත සේවය හා කැපවීම අගය කිරීමක් වශයෙන්. මෙය පූජ්‍ය මුවඇටගම ආනන්ද නායක ස්වාමින්ද්‍රයන් වහන්සේ විසින් සිදු කරගෙන යනු ලබන සේවය ලෝක ශාසනික සේවාවට මහත් පිටිවහලක් වනවා නොඅනුමාන ය.අනුරාධපුර දිස්ත්‍රික්කයේ මැදවච්චිය ප්‍රාදේශීය ලේකම් කොට්ඨාශයට අයත් මුවඇටගම ග්‍රාමයේ දී 1948 දෙසැම්බර් 22 දින උපත ලබා 1963 අප්‍රේල් 26 දින ප්‍රව්‍රජ්‍යා භූමියට පත් පූජ්‍ය මුවඇටගම ආනන්ද ස්වාමීන් වහන්සේගේ ආගමික හා සමාජ සේවා කටයුතු අගයමින් පැවැත්වෙන පුණ්‍ය කටයුත්තට සුභපැතුම් පණිවිඩයක් එක් කරන්නට ලැබීම ගැන සතුටු වෙමි.පේරාදෙණිය සරසවියෙන් ගෞරව ශාස්ත්‍රවේදී උපාධිය සම්පූර්ණ කළ උන් වහන්සේ මඩුකන්ද ධම්මරතන මූලික පිරිවෙනෙහි පරිවේණාධිපති ධුරයට පත්වූහ. එතැන් පටන් ශීෂ්‍ය භික්ෂූන් වහන්සේගේ දැනුම දියුණු කර ගැනීමට පහසුකම් වැඩිකරමින් පිරිවෙන විද්‍යායතන පිරිවෙනක් බවට පත් කරන්නට උන්වහන්සේට හැකිවිය.වසර 27ක පරිවේණාධිපති ධුරය දැරූ අප නාහිමි එයින් විශ්‍රාම ලබා මඩුකන්ද ශ්‍රී දළදා විහාරාධිපතිත්වය හොබවමින් ශාසනික මෙහෙයක් ඉටු කරන මහා යතිවරයාණන් වහන්සේ නමකි.2011 වර්ෂයේ රාජ්‍ය කලාභූෂණ සම්මානයෙන් පිදුම් ලැබූ උන්වහන්සේගේ සමාජික අධ්‍යාපනික ආගමික සේවාවන් රැසකි. එවන් උතුම් සේවාවන් ඉටුකළ අප නාහිමිට නිදුක් නිරෝගි චිර ජීවනයක් ලැබේවායි පතමි.වවුනියාව ශ්‍රී ධම්මරතන විද්‍යායතන පිරිවෙනේ විශ්‍රාමික පරිවෙණාධිපති වවුනියාව අනුරාධපුර කෘත්‍යාධිකාරි / පරිවෙණාධිපති සංගමයේ ගරු සභාපති මඩුකන්ද ශ්‍රී දළදා විහාරාධිපති ගෞරව ශාස්ත්‍රවේදී පූජ්‍ය මුවඇටගම ආනන්ද නායක ස්වාමින්ද්‍රයන් වහන්සේ වෙත උතුරු නැෙඟනහිර දෙපළාතේ ප්‍රධාන අධිකරණ සංඝනායක පදවිය පිරිනැමීම නිමිත්තෙන් පවත්වනු ලබන උත්සවය වෙනුවෙන් සුබ පැතුම් පණිවුඩයක් එක් කිරීමට ලැබීම පිළිබඳ සතුටට පත්වෙමි.ශ්‍රී ලාංකේය පිරිවෙන් ක්‍ෂේත්‍රය තුළ කීර්තිමත් පරිවේණාධිපතිවරයකු වශයෙන් උන්වහන්සේ ඉටුකළ සේවය ප්‍රශංසනීයය.එල්.ටී.ටී.ඊ. මිනීමරු ත්‍රස්තවාදීන්ගෙන් පීඩාවට පත් ජනතාව සමඟ දශක කිහිපයක් තිස්සේ රැඳී සිටිමින් මායිම් ගම්මාන ලෙස ලංකා සිතියමෙහි හැඳීන් වූ වවුනියාවේ මඩුකන්ද ප්‍රදේශයේ සිවුපසය පවා නොලැබ ඉතා කටුක දිවි පෙවතක් ගතකරමින් අසරණ සිංහල බෞද්ධ ජනතාව සමඟ වෙසෙමින් කළ මෙහෙය හාාකැප කිරීම සදානුස්මරණීය ය.අභිනව උතුරු නැගෙනහිර දෙපළාතේ ප්‍රධාන අධිකරණ සංඝනායක පූජ්‍ය මුවඇටගම ආනන්ද නායක ස්වාමින්ද්‍රයන් වහන්සේට තෙරුවන් ගුණ බෙලෙන් දිගාසිරි සම්පත් ලැබේවා! යි ප්‍රාර්ථනා කරමි.ඓතිහාසික අනුරාධපුර ගමන් මාර්ගයේ භූමියක ස්ථාපිත කළ පළමු විහාරස්ථානය වනුයේ, වවුනියාව, මඩුකන්ද ඓතිහාසික සිරි දළදා රජමහා විහාරස්ථානයයි. එදා පටන් මෙසිරිලක ඓතිහාසික ගම්වරයක්, ජනාවාසයක් වූ මෙහි ස්ථාපිත පින් බිම ලංකාවේ සම්බුද්ධ ශාසනයේ සංවර්ධනය, පෝෂණය ඇතිකරලීම හා සිල්වත් සංඝ පරපුරක් බිහි කිරීම සඳහා ලබා දුන් දායකත්වය ද අතිමහත් ය. මෙය උතුරු පළාතේ පිහිටි එකම මහා පිරිවෙන හා පරිපූර්ණ බෞද්ධ සිද්ධස්ථානය ද වේ.මෙම ඓතිහාසික විහාරස්ථානයේ වැඩ විසූ උතුරු නැඟෙනහිර දෙපළාතේ ප්‍රධාන අධිකරණ සංඝනායක ත්‍රිපිටකාචාර්ය අභිධර්ම විශාරද කුරුඳුගොඩ රතනසාර නායක මාහිමිපාණන්ගේ අපවත්වීමෙන් අනතුරුව, ගෞරවාර්හ මුවඇටගම ආනන්ද නායක හාමුදුරුවෝ විහාරාධිපති තනතුරට පත් වූහ. එදා පටන් ප්‍රදේශයේ ගරුතර භික්‍ෂු, භික්‍ෂුනී මහා සංඝරත්නය, සතරපේරුවේ දායක දායිකාවෝ යන සිව්වනක් පිරිස සමඟ ඉතා සුහඳව, මිත්‍රශීලීව කටයුතු කරමින් විහාරස්ථානයේ දියුණුව ඇති කළහ.මුවඇටගම ආනන්ද නාහිමියෝ ප්‍රධාන භික්‍ෂු පිරිස සමඟ අපද දහම් පාසල් අධ්‍යාපනය ලැබීමට මෙහි අලංකෘත බෝ සමිඳු අභියස රැඳී සිටිමින් කුඩා කළ ගත කළ ආකාරය දැනුදු සිහිපත් වේ.උන්වහන්සේ ගෙන් රටට, දැයට, ප්‍රදේශයට සිදුවන්නා වූ ශාසනික, ආගමික සේවාව වඩ වඩාත් පුළුල්ව සිදුකිරීමට අවශ්‍ය ශක්තිය, ධෛර්යය, නිරෝගී සුවය, චිර ජීවනය අත්වේවායි ප්‍රාර්ථනා කරමි.ශ්‍රී ලංකාධරණීතලය සුරක්ෂිත කරනු වස් යුද්ධයේ ජයග්‍රහණය කරා මෙහෙයවීමේ යුග අවශ්‍යතාවය සපුරමින් ත්‍රිවිධ හමුදාව හා පොලිසිය සිවිල් ආරක්ෂක බලමුළුවලට උපස්ථම්භ ලබාදෙමින් හුදී ජනයාට දිරිය නිස්සරණාධ්‍යාශයෙන් ප්‍රේෂණය කළ ප්‍රාදේශීය, ජාතික, ආර්ථික, ආගමික, සමාජ­ික ආදී සමස්ත අංශ කෙරෙහි තම දිරිය කැප කළ උතුරු නැඟෙනහිර දෙපළාතේ ප්‍රධාන අධිකරණ සංඝනායක තනතුරින් පිදුම් ලබන මුවඇටගම ‘විනය කීර්ති ශ්‍රී රතනසාර ආනන්දාභිධාන’ නාහිමියන් වහන්සේට නිරෝගී සුවය හා යෝධ ශක්තිය තව තවත් වර්ධනය වේවායි ශුභාශිංසනය කරමි.‍ෙඑතිහාසික වවුනියාව මඩුකන්ද ශශ්‍රී දළදා විහාරස්ථ ගෞරව ශාස්ත්‍රවේදී මුවඇටගම විනය කීර්ති ශ්‍රී රතනසාර ආනන්දාභිධාන නායක මාහිමිපාණන් වහන්සේ උතුරු නැඟෙනහිර දෙපළාතේ ආගමික, ශාසනික, සාමාජීය මෙන්ම ජාතීන් අතර සහයෝගීතාවය වැඩි දියුණු කිරීම උදෙසා කැපවීමෙන් ක්‍රියා කළ බෞද්ධ භික්ෂුන් වහන්සේ නමකි.‍ෙඑතිහාසිකව විශාල වටිනාකමකින් යුත් වවුනියාව මඩුකන්ද ශ්‍රී දළදා විහාරය උතුරු පළාත තුළ ස්්ථාපිතව ඇති ප්‍රධාන බෞද්ධ විහාරස්ථානයකි.උන්වහන්සේ එහි වැඩ වාසය කරමින් ගම් ප්‍රදේශයට පමණක් නොව පළාත් දෙකටම මහත් සේවාවක් සිදුකරන අතර උතුරු නැඟෙනහිර යුද සමයේ දී ද ජාති ආගම් භේද නොසලකා සැමගේ චිරස්ථිතිය උදෙසා උන්වහන්සේ ක්‍රියා කළ ආකාරය අගය කළ යුතුය.උතුරු නැඟෙනහිර දෙපළාතේ ප්‍රධාන අධිකරණ සංඝ නායක පදවියෙන් පිදුම් ලද ගෞරව ශාස්ත්‍රවේදී මුවඇටගම විනය කීර්ති ශ්‍රී රතනසාර ආනන්දාභිධාන නායක හිමිපාණන් වහන්සේට ගෞරවනීය සුබ පැතුම් පිරිනමමි.වවුනියාව, මඩුකන්ද ඓතිහාසික ශ්‍රී දළදා රජමහා විහාරාධිපති ත්‍රිපිටකාචාර්ය ගෞරව ශාස්ත්‍රවේදී ගෞරවාර්හ මුවඇටගම ආනන්ද නායක ස්වාමීන්ද්‍රයාණන් වහන්සේ වෙත උතුරු නැඟෙනහිර දෙපළාතේ ප්‍රධාන අධිකරණ සංඝනායක පදවිය පිරිනැමීම වෙනුවෙන් ශුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත්වෙමි.ප්‍රෞඪ ඉතිහාසයකට හිමිකම් කියන මඩුකන්ද ශ්‍රී දළදා රජමහා විහාරස්ථානයේ අධිපතිත්වය දරමින් එම ප්‍රදේශයටත්, ඉන් එහා ගිය සීමා බිම්වලටත් ආගමික, සාමාජීය හා අධ්‍යාත්මික සේවා සපයන්නා වූ ගෞරවාර්හ මුවඇටගම ආනන්ද නායක හිමියෝ නව පදවියෙන් පිදුම් ලැබීම උන්වහන්සේ ගේ සේවා ඇගැයීමක් ලෙස මම දකිමි.රට, ජාතිය, ආගම සුරක්‍ෂිත කොට මතු පරපුරට භාරදීමට කැපවීමෙන්, වෙහෙස නොබලා කටයුතු කරන නව පදවියෙන් පිදුම් ලබන මුවඇටගම ආනන්ද නාහිමියන්ට සුබ පැතුම් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040716</link>
    <topic>‍ලෝක කුසලානය ශ්‍රී ලංකාවට</topic>
    <author>වර්නන් ගුණසේකර බංග්ලාදේශයේ සිට...</author>
    <content>බංග්ලාදේශයේ මීර්පූර්හි ෂෙරී බංග්ලා ජාතික ක්‍රීඩාංගණයේ ඊයේ පැවැති අවසන් මහා තරගයෙන් ඉන්දියාවට එරෙහිව කඩුලු 6ක ජයක් වාර්තා කළ ශ්‍රී ලංකා කණ්ඩායම පළමු වරට විස්සයි20 ලෝක කුසලානය හිමිකර ගත්තේය.තරගයේ පළමුව පන්දුවට පහරදුන් ඉන්දිය පිල කඩුලු 4ක් දැවී ලකුණු 130කට සීමාකළ ශ්‍රී ලංකා පිල කඩුලු 6කින් තරගයේ ජයහිමිකර ගත්තේ තරගයේ තවත් පන්දු 13ක් ඉතිරිව තිබියදීය.විස්සයි20 අවසන් තරගයට එක්වු කුමාර් සංගක්කාර නොදැවී ලකුණු 52ක් රැස්කරමින් තරගයේ වීරයා සම්මානය දිනාගත්තේය. තම අවසන් ජාත්‍යන්තර විස්සයි20 තරගයේදී මහේල ජයවර්ධන ලකුණු 24ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040717</link>
    <topic>විස්සයි20 ලෝක සූරයන්ට ජනපතිගේ සුභාෂිංසන</topic>
    <author>මහින්ද අලුත්ගෙදර</author>
    <content>ඉන්දීය කණ්ඩායම පරාජයට පත් කරමින් විස්සයි20 ලෝක කුසලානය දිනාගත් ශ්‍රී ලංකා ක්‍රිකට් විරුවන්ට ජනාධිපති මහින්ද රාජපක්ෂ මහතා සිය සුභාෂිංසන එක් කරයි.බංග්ලාදේශයේ මීර්පූර් හි ෂෙරී බංග්ලා ක්‍රීඩාංගණයේ දී ඊයේ (6) රාත්‍රියේ පැවැති විස්සයි20 ලෝක කුසලාන ක්‍රිකට් තරගයෙන් ඉන්දීය කණ්ඩායම පරාජයට පත් කරමින් විශිෂ්ට ජයග්‍රහණයක් ලබාගැනීමට ශ්‍රී ලංකා ක්‍රිකට් කණ්ඩායම සමත් වූ අතර ඒ මොහොතේම දුරකතනයෙන් අමතා ජනාධිපති මහින්ද රාජපක්ෂ මහතා සිය සුබපැතුම් එක් කළේය.තම මාතෘ භූමියට ඉමහත් ගෞරවයක් අත්කරදුන් ශ්‍රී ලංකා‍ ක්‍රිකට් කණ්ඩායමට සුබ පැතූ ජනාධිපති මහින්ද රාජපක්ෂ මහතාගේ වඳන් ශ්‍රී ලංකා ක්‍රිකට් කණ්ඩායමට දිරියක්, ශක්තියක් වනු නො අනුමානය.ලසිත් මාලිංගගේ නායකත්වයෙන් යුතු ශ්‍රී ලංකා ක්‍රිකට් කණ්ඩායමට ‘දිනමිණ’ ද සිය සුබ පැතුම් එක් කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404072</link>
    <topic> ලෙස්ටර් ජේම්ස් පීරිස්ට ජනපතිගෙන් සුබ පැතුම්...</topic>
    <author>ඡායාරූපය - නිශාංක ද සිල්වා</author>
    <content>සිය 95 වැනි ජන්ම දිනය සැමරූ ප්‍රවීණ සිනමාවේදී ආචාර්ය ලෙස්ටර් ජේම්ස් පීරිස් මහතාට සුබ පැතීමට ජනාධිපති මහින්ද රාජපක්ෂ මහතා ද පෙරේදා (04) එක්විය. කොළඹ පිහිටි ඒ මහතාගේ නි‍ෙවසට ගිය ජනාධිපතිතුමා සිය හෘදයාංගම සුබපැතුම් එක් කළ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404073</link>
    <topic>ශ්‍රී ලංකාවේ විරැකියා අනුපාතය පහළට</topic>
    <author>මහින්ද අලුත්ගෙදර</author>
    <content>ලෝකයේ රටවල් රැසක ආර්ථික අර්බුද පැවතිය ද සංවර්ධනය අතින් ඉදිරියට යන ශ්‍රී ලංකාවේ විරැකියා අනුපාතය සියයට 4.1 දක්වා පහත වැටී තිබෙන බව රජය පෙන්වා දෙයි.ඒ අනුව පසුගිය 2013 වසරේ අවසන් කාර්තුව වනවිට ශ්‍රී ලංකාවේ විරැකියා අනුපාතය පහළ අගයක් ගෙන තිබෙන අතර එම කාර්තුව වනවිට ශ්‍රී ලංකාවේ කාන්තා විරැකියා අනුපාතය සියයට 6.4ක් බවද පිරිමින්ගේ විරැකියා අනුපාතය සියයට 2.8ක් බවද ජනලේඛන හා සංඛ්‍යාලේඛන දෙපාර්තමේන්තුව පවසයි.පසුගිය 2013 වසරේ මුල් කාර්තුවේදී ශ්‍රී ලංකාවේ රැකියා ව්‍යුක්තිය සියයට 4.6ක අගයක් ගෙන තිබූ බවද එයින් පිරිමින්ගේ විරැකියාව සියයට 3.3ක් සහ කාන්තාවන්ගේ විරැකියාව සියයට 7.0ක අගයක් ගෙන තිබු බවද එම දෙපාර්තුමේන්තුව නිකුත්කළ නවතම වාර්තාවක් මඟින් පෙන්වා දෙයි.එම වර්ෂයේ අවසානය වනවිට විරැකියාවෙන් සියයට 8.1ක් උසස් පෙළ විභාගයෙන් සමතුන් සහ ඉන් ඉහළ කාණ්ඩයට අයත්වන අතර එයින් පිරිමින් සියයට 5.0ක් සහ කාන්තාවන් සියයට 11.2ක් අයත්වන බවද ජනලේඛන හා සංඛ්‍යාලේඛන දෙපාර්තමේන්තුව සඳහන් කරයි.මේ අතර ශ්‍රී ලංකාවේ රැකියා ව්‍යුක්තිකයන්ගෙන් අවුරුදු 30 වැඩි වයසසේ පසුවන පිරිස සියයට 1.3ක් බව පෙන්වා දෙන ජනලේඛන හා සංඛ්‍යාලේඛන දෙපාර්තමේන්තුව එයින් සියයට 0.6ක් පිරිමින් බවද සියයට 2.5ක් කාන්තාවන් බවද කියාසිටී.2013 වසරේ අවසන් කාර්තුවේදී මෙරට ආර්ථික වශයෙන් සක්‍රීය ජනගහනය මිලියන 8.7ක් වූ අතර එයින් සියයට 44.2ක් සේවා අංශයේ නිරත වී සිටි බවද ජනලේඛන හා සංඛ්‍යාලේඛන දෙපාර්තමේන්තුව සඳහන් කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404074</link>
    <topic>අධිවේගී බස් රථවල ගාස්තු පහළට</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>අධිවේගී මාර්ගවල ධාවනය කෙරෙන ලංගම සහ පෞද්ගලික බස් රථවල ගාස්තු වහාම අඩු කරන්නැයි ජනාධිපති මහින්ද රාජපක්ෂ මහතා අමාත්‍යාංශ ප්‍රධානීන්ට දැනුම් දී ඇත.සිංහල හා හින්දු අලුත් අවුරුද්දට පෙර දක්ෂිණ අධිවේගී මාර්ගයේ සහ කටුනායක අධිවේගී මාර්ගයේ ධාවනය කෙරෙන සියලු බස් ගාස්තු සංශෝධනය කිරීමට එම අමාත්‍යාංශ තීරණය කර තිබේ.ඒ අනුව කොළඹ - කටුනායක අධිවේගී මාර්ගයේ මෙතෙක් අය කළ රුපියල් 150 ක ගාස්තුව රුපියල් 120 දක්වා සංශෝධනය කිරීමට එම අමාත්‍යාංශ තීරණය කර ඇත.දක්ෂිණ අධිවේගී මාර්ගයේ මහරගම සිට ගාල්ල (පින්නදූව) දක්වා මෙතෙක් අය කළ 420 ක ගාස්තුව රුපියල් 350 දක්වා සංශෝධනය කිරීමටත් මහරගම සිට මාතර( ගොඩගම) දක්වා මෙකෙත් අය කළ රුපියල් 500 ක ගාස්තුව රුපියල් 400 දක්වා සංශෝධනය කිරීමටත් රජය තීරණය කර තිබේ. මෙම බස් ගාස්තුවල අඩුවීම සිංහල හා හින්දු අලුත් අවුරුද්දෙන් පසුවද ‍දිගටම ක්‍රියාත්මක වන බව රජය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404075</link>
    <topic>ලෝක සෞඛ්‍ය දිනය අදයි</topic>
    <author>සන්ධ්‍යා කරුණාරත්න</author>
    <content>ලෝක සෞඛ්‍ය දිනය අදට ‍(7) යෙදී ඇත. වාහක ජනක රෝග තුරන් කිරීමේ අරමුණෙන් ‘පුංචි දෂ්ට කිරීමක් - ලොකු බලපෑමක්’ යන තේමාව යටතේ මෙවර ලෝක සෞඛ්‍ය දිනය සමරයි.ගෝලීය උණුසුම ඉහළ යාමත් සමඟ වාහක ජනක රෝග වැඩි වීමේ අවදානමක් පවතියි. මදුරුවන්, මැස්සන්, වැලි මැක්කන්, කිණිතුල්ලන්, මකුණන් රෝග වාහකයින් අතර ප්‍රධාන වේ.ඩෙංගු, මැලේරියා, බරවා, චිකුන්ගුන්යා, කහ උණ, ලයිම් ඩිසීස්, ලිෂ්මානියාසිස් යනාදි වාහක රෝග මේ වන විට මුළු ලෝකයටම අභියෝගයක්ව පවතියි‍.බරවා, මැලේරියාව යන රෝග මෙරටින් තුරන් කර ඇති අතර වසර 1935 දී මාස හයක් තුළ මැලේරියාවෙන් ලක්ෂ 15 ක් පීඩාවට පත්ව 80,000 ක් මරණයට පත්වූ බව සෞඛ්‍ය අමාත්‍යාංශය පවසයි.වසර 2000 දී මැලේරියාව රෝගීන් ලක්ෂ දෙකක් වාර්තා වූ අතර පසුගිය වසරේදී කිසිදු රෝගියෙක් වාර්තා නොවීම ශ්‍රී ලංකාව ලබා ඇති ජයග්‍රහණයකි.වාහක රෝග අතරින් වැඩිපුරම මෙරටට බලපෑමක් කර තිබෙන්නේ ඩෙංගු සහ ලිෂ්මානියාසිස් වන අතර එම රෝග තුරන් කිරීම සඳහා සෞඛ්‍ය අමාත්‍යාංශය අන්තර් අමාත්‍යාංශ සහයෝගය යටතේ පුළුල් ජාතික වැඩපිළිවෙළක් ක්‍රියාත්මක කර ඇතැයි ද සෞඛ්‍ය ඇමැති මෛත්‍රීපාල සිරිසේන මහතා පවසයි.වාහක රෝග නිසා වාර්ෂිකව දස ලක්ෂයක් ලෝකය පුරා ජනතාව මරණයට පත් වන අතර ‍ලෝක ජනගහනයෙන් හරි අඩක් වාහක රෝග තර්ජනයට ලක්ව ඇත.ලෝක සෞඛ්‍ය දිනය නිමිත්තෙන් වාහක රෝග සම්බන්ධයෙන් පැවැත්වෙන සම්මන්ත්‍රණයක් සෞඛ්‍ය ඇමැති මෛත්‍රීපාල සිරි‍සේන මහතාගේ ප්‍රධානත්වයෙන් හෙට (08) කොළඹදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404076</link>
    <topic>ලෝක බැංකුවේ සැසියට ඇමැති අමුණුගම අමෙරිකාවට</topic>
    <author>මහින්ද අලුත්ගෙදර</author>
    <content>ජාත්‍යන්තර මූල්‍ය අරමුදලේ සහ ලෝක බැංකුවේ 2014 සැසිවාරය අමෙරිකාවේ වොෂිංටන් නුවරදී අද (7) ආරම්භ වෙයි.එම සැසිවාරය සඳහා ශ්‍රී ලංකාව නියෝජනය කරමින් ජාත්‍යන්තර මූල්‍ය සහයෝගීතාවය පිළිබඳ ජ්‍යෙෂ්ඨ ඇමැති සහ මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා සහභාගි වන අතර ඒ වෙනුවෙන් ඇමැතිවරයා අද (07) ඇමෙරිකාවේ වොෂිංටන් නුවර බලා පිටත්ව යාමට නියමිතයි.එළඹෙන 16 දා දක්වා එම සමුළුව පැවැත්වෙන අතර එය අතරතුර ආචාර්ය සරත් අමුණුගම මහතා විදෙස් රටවල් රැසක නායකයන් සහ ජාත්‍යන්තර මූල්‍ය අරමුදලේ සහ ලෝක බැංකුවේ ප්‍රධානීන් හමුවී සාකච්ඡා කරන බව මුදල් හා ක්‍රමසම්පාදන අමාත්‍යාංශය පවසයි.ශ්‍රී ලංකාවේ සිදුවන සංවර්ධනයේ ප්‍රගතිය මෙන්ම උතුරු හා නැඟෙනහිර ක්‍රියාත්මක වන වැඩසටහන් සම්බන්ධයෙන් මෙහිදී සාකච්ඡා කරන බවද ඒ ඒ මූල්‍ය ආයතනයන්ගෙන් ශ්‍රී ලංකාවට ලැබෙන ණය ආධාර මෙන්ම ඒ මඟින් සිදුවන රටේ සංවර්ධන කටයුතුවලට ප්‍රගතිය සම්බන්ධයෙන්ද අවධානය යොමු කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404077</link>
    <topic>වි‍ශ්‍රාම ගන්නා හෙද හෙදියන් කොන්ත්‍රාත් පදනමින් යළි සේවයට</topic>
    <author>සන්ධ්‍යා කරුණාරත්න</author>
    <content>වි‍ශ්‍රාම ගන්නා හෙද හෙදියන්ගේ කැමැත්ත මත කොන්ත්‍රාත් පදනම යටතේ නැවතත් සේවයට කැඳවීමට සෞඛ්‍ය අමාත්‍යාංශය තීරණය කර ඇත.‍රෝහල්වල පවතින හෙද හිඟය මඟ හැරීමේ අරමුණෙන් මේ තීරණය ගත් බව සෞඛ්‍ය ඇමැති මෛත්‍රීපාල සි‍රිසේන මහතාපවසයි.වෛද්‍යවරුන්, හෙද හෙදියන් විදේශගත වීම සහ වාර්ෂිකව විශාල පිරිසක් විශ්‍රාම ගැනීම යනාදී හේතූන් නිසා මේ හිඟය පවතියි.හෙද හෙදියන් සහ වෛද්‍යවරුන් විදේශගත වීම සඳහා ඉල්ලා ඇති ලිපිගොනු 50 ක් සතියකට අත්සන් කිරීමට තමාට සිදු වන බවත් තමා කැමති රටක‍ට ගොස් රැකියාවක් කිරීමේ මානව හිමිකම ඔවුන්ට තිබෙන නිසා එම ලිපිගොනු අත්සන් කිරීමට සිදු වන බවත් ඇමැතිවරයා කීය.රට පුරා රෝහල්වල හෙදියන්ගේ හිඟය දස දහසකට වැඩි බවත් මේ අභියෝගය ජයග්‍රහණය කිරීම සඳහා කුමන හෝ වැඩපිළිවෙළක් යෙදිය යුතු බවත් ඇමැතිවරයා පවසයි.හෙද හෙදියන් සහ වෛද්‍යවරුන් වි‍ශාල සංඛ්‍යාවක් වාර්ෂිකව විශ්‍රාම ගන්නා අතර විශ්‍රාම ගන්නා පුද්ගලයන්ගේ අඩුව පිරවීමට අවශ්‍ය මානව සම්පත නොමැතිකම බරපතළ ගැටලුවක් බව සෞඛ්‍ය අමාත්‍යාංශය ප්‍රකාශ කරයි. අදාළ පුරප්පාඩු පිරවීම සඳහා අයදුම්පත් කැඳවූ විට පුරප්පාඩු පිර‍වීමට අවශ්‍ය පිරිසගෙන් සියයට 50 ක්වත් අයදුම් නොකරන බවත් උසස් පෙළ විද්‍යා විෂය හැදෑරු පිරිසගෙන් බොහෝ පිරිසක් වෙනත් රැකියාවලට යොමු වීම ඊ‍ට හේතුව බවත් අමාත්‍යාංශය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404078</link>
    <topic>අවුරුද්දට ගම්-බිම්බලා යන මගීන්ට විශේෂ දුම්රිය හා බස් රථ</topic>
    <author>ශීලා උඩුවර, නිරූෂි විමලවිර සහ මානෙල් පුෂ්ප කුමාරි</author>
    <content>සිංහල හා හින්දු අලුත් අවුරුද්ද නිමිත්තෙන් ගම් බිම්බලා යන මගීන්ගේ පහසුවට විශේෂ දුම්රිය හා බස් රථ සේවාවක් ආරම්භ කිරීමට රජය තීරණය කර තිබේ.අප්‍රේල් 9 (බදාදා) සිට ක්‍රියාත්මක බස්රථ හා දුම්රිය සේවා මගීන්ගේ පහසුව පිණිස තවදුරටත් වැඩි කිරීමට රජයේ අවධානය යොමුව ඇත.දුර ගමන් සේවා ලංගම බස් රථ 600 ක් මෙම 09 වැනිදා සිට අළුතින් ධාවනය කිරීමට කටයුතු යොදා ඇති බවත් මගී පහසුව පිණිස එය තවදුරටත් වැඩි අවධානය යොමු කර ඇති බවත් ලංකා ගමනා ගමන මණ්ඩලයේ නියෝජ්‍ය සභාපති විමලරත්න මහතා දිනමිණට ප්‍රකාශ කළේ ය.අලුත් අවුරුද්ද වෙනුවෙන් බදුල්ල , මාතර හා ගාල්ල දුර ගමන් සේවා විශේෂ දුම්රිය කීපයක් අප්‍රේල් 9 වැනි දා සිට 20 වැනිදා දක්වා ධාවනය වන බව දුම්රිය සාමාන්‍යාධිකාරී බී.ඒ. ඩී.ආරියරත්න මහතා සඳහන් කළේ ය.කොළඹ කොටුවෙන් මේ මස 9,11,13,17 සහ 19 රාත්‍රී 7.20 ට බදුල්ල බලා ධාවනය වන දුම්රිය බදුල්ලෙන් අප්‍රේල් 10,12,16,18 සහ 20 සවස 4.45 ට කොළඹ බලා පිටත්වන බවද ඒ මහතා කීය.මෙම 9,10,11,12,16 සහ 17 දිනවල විශේෂ දුම්රිය දෙකක්මරදානේ සිට ගාල්ල බලා පෙරවරු 9.20 ට හා 11.45 ට ධාවනය කෙරෙන බව කී ඒ මහතා එම දුම්රියයන් එදිනම දහවල් 1.00 හා 5.45 ට ගාල්ලේ සිට කොළඹ බලා ධාවනය කරන බව ප්‍රකාශ කළේ ය.මේ මස 09,10,11,12,16,17,18,19 සහ 20 විශේෂ දුම්රියන් මරදාන සිට මාතර බලා සවස 3.10 ට ධාවනය කෙරෙන අතර එය එදින රාත්‍රී 7.00 මාතර සිට කොළඹ බලා පිටත් වේ .රජයේ නිවාඩු දිනවල පාන්දර 6.05 ට මරදානේ සිට මාතර බලා ධාවනය කෙරෙන ශීඝ්‍රගාමී දුම්රිය පසුගිය සෙනසුරාදා (05) සිට මෙම 20 වැනි දක්වා දිනපතා මරදාන සිට මාතර දක්වාධාවනය කෙරෙන බවත් එය එදින සවස 3.00 ට නැවත මාතර සිට කොළඹ බලා ධාවනය වන බවත් වැඩිදුරටත් හෙතෙම සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n1404079</link>
    <topic>ලෝක තරුණ සමුළුවට තව දින 29යි</topic>
    <author>මහින්ද අලුත්ගෙදර</author>
    <content>‘ලෝක තරුණ සමුළුව - 2014’ ශ්‍රී ලංකාවේ දී පැවැත්වීම, ජාත්‍යන්තරය වෙනුවෙන් අපේ මාතෘභූමිය තම යුතුකම ඉටුකරන තවත් එක් අවස්ථාවක් බව කැනඩාවේ ටොරොන්ටෝහි හිටපු ශ්‍රී ලංකා කොන්සල් ජනරාල් කරුණාරත්න පරණවිතාන මහතා ප්‍රකාශ කරයි.මෙවර සමුළුව සමස්ත ලෝකයටම වැදගත් අවස්ථාවක් බව පෙන්වාදෙන ඒ මහතා එළඹෙන 2015න් පසුව තරුණයින් වෙනුවෙන් වන කොළඹ ප්‍රකාශනය එළිදැක්වීමට නියමිත බවද එය අනාගතයේදී එක්සත් ජාතීන්ගේ සංවිධානයේ තරුණයින් සම්බන්ධයෙන් වන පදනම් ලියවිල්ල බවට පත්වන බවද පෙන්වා දෙයි.මේ අතර ඒ මහතා සඳහන් කරන්නේ මෙය ලෝකයේම තරුණ සංවර්ධනයට අදාළව සකස් කරන සිතියමක් වනු ඇති බවත් රටක් වශයෙන් ඒ අවස්ථාවට දායකවීමට හැකිවීම අතිශය වැදගත් බවත්ය. මේ සමුළුවේ මෙහෙයුම් කටයුතු තරුණයින් විසින්ම නිර්මාණය වීම විශේෂත්වයක් බවද කරුණාරත්න පරණවිතාන මහතා කියාසිටී.එළඹෙන 2015 වර්ෂයෙන් ඔබ්බට යන විසිඑක් වැනි සියවස ගත්කළ මේ තරුණ සමුළුව ශ්‍රී ලංකාවට, ආසියානු කලාපයට මෙන්ම සමස්ත ලෝකයටම විශේෂ වැදගත්කමක් ගන්නා බව සඳහන් කරන ටොරොන්ටෝහි හිටපු ශ්‍රී ලංකා කොන්සල් ජනරාල්වරයා එක්සත් ජාතීන්ගේ සංවිධානය විසින් ප්‍රකාශයට පත්කළ සහශ්‍රක සංවර්ධන ඉලක්ක සම්බන්ධයෙන් පසුවිපරම් කරමින් නව සංවර්ධන ඉලක්ක කරා ලෝකය රැගෙන යාම පිළිබඳව මෙහිදී සාකච්ඡා කිරීම අරමුණ වී තිබෙන බවද අවධාරණය කරයි.නව සංවර්ධන ඉලක්ක නිර්මාණය කිරීමෙහිලා ලෝකයේ විවිධ රටවල තරුණ තරුණියන්ගේ අදහස්, යෝජනා මෙහිදී ලැබෙන බව පෙන්වාදෙන ඒ මහතා මෙවැන්නක් ආසියානු රටක පැවැත්වෙන පළමු අවස්ථාව බවද මෙතෙක් එම සමුළුව ආසියානු රටක පැවැත්වීම වෙනුවෙන් ඉල්ලීමක් ඉදිරිපත් වී නොමැති බවද සිහිපත් කරයි. කෙසේ වුවද ශ්‍රී ලංකාවේදී මෙවර පැවැත්වෙන ලෝක තරුණ සමුළුව ආසියානු කලාපයේ පැවැත්වෙන පළමු අවස්ථාව බවද එය ජාත්‍යන්තර මට්ටමේ වැදගත් සමුළුවක් බවද හෙතෙම සඳහන් කරයි.ජාත්‍යන්තර මට්ටමේ සමුළු ශ්‍රී ලංකාවේදී පැවැත්වීමේ හැකියාව තිබෙන බව සඳහන් කරන කරුණාරත්න පරණවිතාන මහතා මීට පෙර පැවැති පොදුරාජ්‍ය මණ්ඩලීය රාජ්‍ය නායක සමුළුව මෙන්ම පොදුරාජ්‍ය මණ්ඩලීය තරුණ සමුළුව ද අති සාර්ථක ලෙස පවත්වන්නට හැකියාව ලැබුණු බවද සිහිපත් කරයි.එක්සත් ජාතීන්ගේ සංවිධානයේ සාමාජිකත්වය දරන රටවල් රැසක සහභාගිත්වයෙන් එළඹෙන මැයි මස 6 දා කොළඹදී ආරම්භ වන "2014 ලෝක තරුණ සමුළුව" ආසියාවේ හෝ ශ්‍රී ලංකාවේ පැවැත්වෙන පළමු අවස්ථාව වන අතර ලෝක තරුණ සමුළුව හම්බන්තොට මහින්ද රාජපක්ෂ ජාත්‍යන්තර සම්මන්ත්‍රණ ශාලාවේදී ආරම්භ කෙරේ. එම සමුළුව මැයි මස 7, 8 සහ 9 දිනයන්හිදී කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වීමට නියමිත අතර එහි සමාප්ති උළෙල මැයි මස 9 දා කොළඹ, සුගතදාස ගෘහස්ත ක්‍රීඩාංගණයේදී පැවැත්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040710</link>
    <topic>උණට බෙහෙත් ගන්න ගිය පස් හැවිරිදි දරුවාට වෛද්‍යවරයාගෙන් ප්‍රහාරයක්</topic>
    <author>අසේල කුරුළුවංශ</author>
    <content>මාතලේ මූලික රෝහලේ බාහිර රෝගී අංශයෙන් ප්‍රතිකාර ලබා ගැනීමට ගිය පස්හැවිරිදි දරුවකුට එම රෝහලේ වෛද්‍යවරයකු අතින් පයින් පහරදීමේ සිද්ධියක් සම්බන්ධයෙන් මාතලේ පොලිසියේ කාන්තා හා ළමා කාර්යාංශය පරීක්ෂණ පවත්වයි.උණ රෝග තත්ත්වයක් හේතුවෙන් මෙම දරුවා ඉකුත් 4 දා පස්වරු 4.30ට පමණ තම මව සමඟ රෝහලට ගිය අවස්ථාවේ වෛද්‍යරයා මෙම පහරදීම සිදුකළබවට පොලිස් පරීක්ෂණ මඟින් අනාවරණය වී ඇත.මාතලේ ඉකිරියගොල්ල ප්‍රදේශයේ පදිංචි මෙම දරුවා බාහිර ‍රෝගී අංශයේ කාමරයක දොරට තට්ටු කිරීම ‍ නිසා උරණවී වෛද්‍යවරයා මෙම පහරදීම සිදුකළ බව දරුවාගේ මව පොලිසියට පවසා ඇත. වෛද්‍යවරයා කාමරයේ සිටියදී පිටත පෝලිමේ සිටි ළමුන් පිරිසක් එහි දොරට ගැසූ බවත් කෝපයෙන් පිටතට පැමිණි වෛද්‍යවරයා කිසිවක් නොවිමසා තම දරුවාට පයින් පහරවල් දෙකක් ගැසූ බවත් මව වැඩිදුරටත් පොලිසියට ප්‍රකාශ කැර තිබේ.සිද්ධියෙන් පසු එම මව පෞද්ගලික බෙහෙත් ශාලාවකින් ප්‍රතිකාර ගෙන තිබෙන අතර පොලිසිය අදාළ සිද්ධිය සම්බන්ධයෙන් ඊයේ (06) වෛද්‍යවරයාගෙන් ප්‍රකාශයක් ලබාගෙන ඇත. සැකකාර වෛද්‍යවරයා ඊයේ (06) මාතලේ මහේස්ත්‍රාත්තුමා හමුවට ඉදිරිපත්කිරීමෙන් පසු රුපියල් ලකෂයක ශරීර ඇප මත මුදාහැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040711</link>
    <topic>වන අලියා මහ පාරේ</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර පාදෙනිය ප්‍රධාන මාර්ගයේ ශ්‍රාවස්තිපුර මොරගොඩ ප්‍රදේශයට වන අලියෙකු හදිසියේ කඩා වැදීම හේතුවෙන් පෙරේදා (5) වනදා උදෑසන ප්‍රධාන මාර්ගයේ වාහන ගමනා ගමනයට බාධා එල්ල විය. වන අලියා තුරුවිල කැලෑ ප්‍රදේශයක සිටමොරගොඩ දෙසට පැමිණ තේකක කැලෑව දෙසට ගමන් කිරීමට නොහැකි වීම නිසා අනුරාධපුර පාදෙනිය ප්‍රධාන මාර්ගයේ එහා මෙහා ගමන් කිරීම හේතුවෙන් මාර්ගයේ ගමන් ගත් රථවාහන රැසකට බාධා එල්ල විය.වන අලියා තේකක කැලෑවට ඇතුලු වීමට උත්සහ දැරුවත් ඉදිකර තිබෙන විදුලි වැට හේතුවෙන් වන අලියාට තේකක කැලෑවට ඇතුළු වීමට නොහැකි වු නිසා කලබලයට පත් වී මාර්ගය පුරා එහා මෙහා දිව ගියේය. අනුරාධපුර නගරයේ සිට කුරුණෑගල දෙසට ධාවය වූ රථවාහනත් කුරුණැගල දෙස සිට අනුරාධපුර දෙසට ධාවනය වූ රථ වාහනත් පැයකට වැඩි කාලයක් මාර්ගය දෙපස නවතා ගෙන සිටියහ.වන අලියා විටක කේන්ති ගොස් නවතා තිබෙන රථවාහන දෙසට දිව ආවත් කිසිදු වාහනයකට අලාභ හානියක් සිදු නොකළේය. වන අලියා මාර්ගයේ එහා මෙහා යන අවස්තාවලදී යතුරු පැදිවලින් පැමිණි පුද්ගලයන් අලියා අසලින්ම ගමන් කළත් ඔවුන්ටද කිසිදු හානියක් සිදුකර නැත. පැය එකහමාරකට පමණ පසුව ප්‍රදේශවාසීන් මැදිහත් වී වන අලියාව විදුලි වැට නොමැති ස්ථානයකින් තේකක කැලෑවට ඇතුළු කර පලවා හැරීමට කටයුතු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040712</link>
    <topic>අපේක්ෂකයා මනාපයෙන් ජයග්‍රහණය කළත් ජනතාව ඡන්දය දුන්නේ සන්ධානයටයි</topic>
    <author>ධනුෂ්ක ගොඩකුඹුර</author>
    <content>තමන්ට තනතුරු දරන්නට අවස්ථාව උදා වුණේ එක්සත් ජනතා නිදහස් සන්ධානය ජයග්‍රහණය කළ නිසා බව සෑම කෙනෙක්ම සිහිතබා ගත යුතු යැයි ජනාධිපති මහින්ද රාජපක්ෂ මහතා අවධාරණය කළේය.අපේක්ෂකයන්ට මනාප ලැබුණත් ජනතාව මුලින් ඡන්දය ප්‍රකාශ කරන්නේ සන්ධානයට යැයි කී ජනාධිපතිවරයා මනාප දුන්නත් නැතැත් ජනතාව වෙනුවෙන් සේවය කිරීමට කැපවන ලෙසත් ඉල්ලා සිටියේය.ජනාධිපති මහින්ද රාජපක්ෂ මහතා මේ අදහස් පළ කළේ බස්නාහිර සහ දකුණ පළාත් සභාවල මහ ඇමැතිවරුන්, ඇමැතිවරුන් හා මන්ත්‍රීවරුන් දිවුරුම් දීමේ උළෙලට ජනාධිපති ලේකම් කාර්යාලයේ දී පසුගියදා (04) එක්වෙමිනි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කළේය.මම මුලින්ම සුබ පතනවා ඔබ සියලු දෙනාටම. විශේෂයෙන්ම නවකයන්ට මගේ සුබපැතුම් මේ අවස්ථාවේදී ප්‍රකාශ කරනවා. මේ ප්‍රතිඵලය පිළිබඳව විපක්ෂයෙන් හා ආණ්ඩු පක්ෂයෙන් විවිධ මත ප්‍රකාශ කරනවා. ඊයේ රැස්වීමක දී මම දරුවන්ට කීවා මේ ප්‍රතිඵලය විශ්ලේෂණය කරන අය වගේ, විපක්ෂය වගේ හිතන්න දරුවොත් පුරුදු වෙන්න ඕනෑ කියලා.විපක්ෂය පැරැදුනත් දිනලා කියලා හිතනවා. ගණන් ශාස්ත්‍රය අනුව දිනලා කියලා පෙන්වනවා. එහෙම හිතන එක හොඳයි. ධනාත්මකව හිතනවා ඒ අය. ආණ්ඩු පක්ෂය දින්නත් පැරදුණා වගේ. එයත් ජනතාවට හොඳයි. දිනුමෙන් උදම් වෙලා ඉන්නවාට වඩා හොඳයි පැරදිලා කියලා හිතලා ජනතාවට වඩාත් කිට්ටු වෙලා වැඩ කරන්න. දෙකම හොඳයි. විපක්ෂය වගේ හිතන එක හොඳයි. නමුත් ඒ ප්‍රතිපත්ති අනුව කටයුතු කරන්න නම් හිතන්න එපා. හැමදේම විවේචනය කරන, හැමදේම ගැනම වැරදි ඇසකින් බලන්න පුරුදු වෙන්න එපා.මෙතැන ජ්‍යෙෂ්ඨයෝ විශාල පිරිසක් ඉන්නවා. ඒ අය හැමෝම ඇමැතිකමක්, තනතුරක් බලාපොරොත්තු වෙනවා. නමුත් මේ ක්‍රමය යටතේ පත් කරන්න පුළුවන් ප්‍රධාන ඇමැතිවරයාට අමතරව ඇමතිවරුන් හතර දෙනයි. ඉතින් මේ ඇමැතිවරුන් හතරදෙනා ගැන පක්ෂය සාකච්ඡා කරලා ගත් තීන්දුව තමයි මේ. නමුත් මම හිතනවා මේ ඇමතිකම් භාරගත් අය ටික කලෙකින් ජ්‍යෙෂ්ඨයන්ටත් අවස්ථාව ලබාදෙයි කියලා. ඒ සඳහා අපට උදව් කරන්න පුළුවන්. එය අප බලාපොරොත්තු වෙනවා.දැන් ජනගහනය වැඩියි. වැඩ වැඩියි. පළාත් සභාවලට දැන් වැඩි වැඩියෙන් වගකීම් භාර දෙනවා. මේ ඇමැතිවරුන්ට තිබෙන අමාත්‍යාංශ ප්‍රමාණය වැඩියි. ඒ අමාත්‍යාංශවලට අයිති ආයතනවලට යන්න නොහැකිවුණු ඇමතිවරුනුත් ඉන්නවා. ඒ නිසා මේවා පිළිබඳ වෙනස් තීන්දු ගන්න අවස්ථාව තිබෙනවා. මේ පිළිබඳ කලකිරෙන්නේ නැතිව තමන්ගේ යුතුකම ජනතාවට ඉටු කරන්න. ඔබ පත් කළේ ජනතාව. ලබාගත් ඡන්ද ප්‍රමාණයට වඩා ලබාගත් මනාප ප්‍රමාණය අඩු වූ අය ඉන්නවා. පසුගිය වතාවේ දිනලා මේ අවස්ථාවේ තේරුණේ නැති අය ඉන්නවා. මේ පිළිබඳ අවබෝධ කරගන්න.මේ ජනතාවගේ ජයග්‍රහණය ජනතාවට භුක්ති විඳින්න වුවමනා ආකාරයට ඔබලා කටයුතු කරන්න කියලා මම ඉල්ලා සිටිනවා. ඔබගේ ක්‍රියාවලියේ අවසානයේ හොඳ හා නරක ලැබෙන්නේ පක්ෂයට හා සංවිධායකවරුන්ට. ඒ නිසා මේ අවස්ථාවේ ජයග්‍රහණයෙන් උදම් නොවී ඔබ ජනතාවත් සමඟ සිටින්න. ඔවුන් ඔබට මනාප ලබාදුන්නත් නැතත් ඔවුන් වෙනුවෙන් කටයුතු කරන්න. මීට පෙර එහෙම වැඩ නොකළ අවස්ථා ගැන මට පැමිණිලි ලැබුණා. පක්ෂයට වැඩ කළ අයට අසාධාරණයක් කරන්න සූදානම් වෙන්න එපා. එය අපි ඉතිහාසයේ දැකපු දේවල්.ජනතාව ඔබට වැඩ කරලා තිබෙනවා. මනාප දීලා තිබෙනවා. මතක තබාගන්න මේ මනාපය මුලින්ම ලැබුණේ පක්ෂයට. පක්ෂය ජයග්‍රහණය නොකළා නම් ඔබ කිසිවෙකුට මෙතැනට එන්න බැහැ. පක්ෂය ජයග්‍රහණය කළ නිසා තමයි, සන්ධානය ජයග්‍රහණය කළ නිසා තමයි අපට පුළුවන්කම ලැබිලා තිබෙන්නේ මේ තනතුරු ගන්න. ඒ තනතුරු නිසා තමන්ගේම පක්ෂයේ උදවියට කෙනෙක් අසාධාරණයක් සිදු කරනවා නම් ඒ අසාධාරණය පක්ෂයට කරන අසාධාරණයක් ලෙසයි අප දකින්නේ.එය ඔබ මතක තබාගෙන ප්‍රදේශයේ අමාත්‍ය තනතුරු දරනවා වගේම තමන්ගේ දේශපාලන කටයුතුවලත් යෙදෙන්න. සමහර අවස්ථාවල අමාත්‍ය තනතුරු ලැබුණාම දේශපාලනය අමතක වෙනවා. අපේ යුතුකම අපි පක්ෂයට ඉටු කරන්න ඕනෑ. ඒ නිසා ඔබේ අමාත්‍යාංශයේ කටයුතු කරන ගමන්ම දේශපාලන කටයුතුත් කරන්න ඔබ සූදානම් වෙන්න. ජනතාවට වඩාත් කිට්ටු වී සේවය කරන්න ඔබට ශක්තිය ලැබේවා කියා මම ප‍්‍රාර්ථනා කරනවා.ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා.අපි බස්නාහිර හා දකුණු පළාත් සභා මැතිවරණ ව්‍යාපාරය ඉතා සාර්ථකව ඉටු කරමින් අතිවිශිෂ්ට ජයග්‍රහණයක් ලබන්නට එක්සත් ජනතා නිදහස් සන්ධානය සමත් වුණා. මේ ජයග්‍රහණය ලබන්නට ප්‍රධාන වශයෙන් පක්ෂයේ හා රටේ නායකයා ලෙස ජනාධිපති මහින්ද රාජපක්ෂ මහතා ප්‍රමුඛ ලෙස කටයුතු කළා. මේ මැතිවරණ ව්‍යාපාරයේදී අපට සහයෝගය දැක් වූ සන්ධානයේ සියලු සහෝදර දේශපාලන පක්ෂ නායකයන්ට අපගේ ස්තුතිය පුද කරනවා.මැතිවරණ ව්‍යාපාරය අවසන් වීමෙන් පසුවත් ඉහළම ජයග්‍රහණයක් ලැබූ පුද්ගලයා පවා සතුටට පත් නොවන මැතිවරණ ක්‍රමයක් තුළ තමයි මේ මැතිවරණ පැවැත්වෙන්නේ. දිස්ත්‍රික්කයේ ඉහළම මනාප ලැබූ අයත් මේ තුළ සෑහීමකට පත් වෙන්නේ නැහැ ජයග්‍රහණය ගැන. මැතිවරණය කොට්ඨාස ක්‍රමයට පැවැත්වුවහොත් අපේක්ෂකයා එක් කොට්ඨාසයක දී පැහැදිලි ජයග්‍රහණයක් ලබනවා.2005 වසරේ සිට මේ දක්වා කාලය තුළ ජනාධිපති මහින්ද රාජපක්ෂ මහතාගේ නායකත්වයෙන් මේ රටේ සිදු වූ සංවර්ධනයේ ප්‍රතිඵල ඇහැට පෙනෙන ජනතාවක් ලෙසයි මේ මැතිවරණයේ දී ඡන්දය ප්‍රකාශ කළේ. නමුත් මේ මැතිවරණ ක්‍රමය තුළ සිදු වන්නේ පුද්ගල ප්‍රතිරූප ගොඩනැඟිමක්. දේශපාලන ප්‍රතිපත්ති, රජයක් ලෙස ඉටු කරන සංවර්ධනය මේ තුළ බොහෝ විට යටපත් වෙනවා. නමුත් පක්ෂයක් ලෙස තමන් බලයේ සිටින විට කරන ලබන කාර්යයන් ජනතා සිත් තුළට කාවැද්දීම වැදගත්.ඒ නිසා බස්නාහිර සහ දකුණු පළාත් සභාවලින් ලැබූ විශිෂ්ට ජයග්‍රහණත් සමඟ අපි ඉදිරියේ දේශපාලන ව්‍යාපාරය ශක්තිමත් කිරීමට අපේ අත්දැකීම් ප්‍රයෝජනයට ගත යුතුයි. පැහැදිලිවම විපක්ෂය මේ මැතිවරණයෙන් අන්ත පරාජයක් ලැබුවා. පවතින දේශපාලන ක්‍රමය තුළ සන්ධානය විශිෂ්ට ජයග්‍රහණයක් ලැබුවා. සන්ධානය ගෙන තිබෙන තීරණ අනුව මේ පළාත් සභාවල සභාපති, උප සභාපති, ආණ්ඩු පක්ෂයේ ප්‍රධාන සංවිධායක හා සභානායක කියන තනතුරු ආණ්ඩු පක්ෂයේ මන්ත්‍රීවරුන්ගේ රැස්වීමකදී තීන්දු කළ යුතුයි. ඒ වගේම අනෙකුත් පක්ෂවලට හිමි වන තනතුරු සම්බන්ධවත් එම පක්ෂ සමඟ සාකච්ඡා කොට තීන්දුවක් ගත යුතුයි.එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත් මහතා.අපේ රටේ පළාත් සභා ඉතිහාසයේ හයවැනි පළාත් සභා වෙනුවෙන් තමයි 29 වැනි දින බස්නාහිර සහ දකුණු පළාත් සභා මැතිවරණය පැවැත් වුණේ. එම මැතිවරණයේදී මහජනතාව විසින් තෝරා ගත් මන්ත්‍රීවරුන් අද මේ ශාලාවේ රැස් වී සිටිනවා. මේ මැතිවරණයට අපි එක්සත් ජනතා නිදහස් සන්ධානය ලෙස පක්ෂ 12ක් සමඟ එක්ව තරග කළා. අපේ පක්ෂ අතර පැවැති සුහදතාව ආරක්ෂා කරගනිමින් තරග කරලා මේ මැතිවරණයෙන් විශිෂ්ට ජයග්‍රහණයක් ලබන්නට අපට හැකියාව ලැබුණා.මැතිවරණය පැවැති මැතිවරණ කොට්ඨාස 57න් 51කම ජයග්‍රහණය ලබන්නට අපට හැකියාව ලැබුණා. කොළඹ නගරයේ ඡන්දය පැවැති ආකාරය ඔබ දන්නවා. එක්සත් ජනතා නිදහස් සන්ධානය කොළඹ නගරයේ සෑම මැතිවරණය බල ප්‍රදේශයකින්ම ඉදිරියට පැමිණ තිබෙනවා. පසුගිය වතාවේ වැඩි ඡන්ද පරතරයක් තිබුණු නැගෙනහිර කොළඹ බල ප්‍රදේශයේ වැඩි ඡන්ද ප්‍රමාණය ඡන්ද 300ක වගේ මට්ටමකට ගෙනෙන්නට සන්ධානයට හැකි වුණා.කොළඹ නගරයේ විශාල ඉදිරි පියවරක් තබන්නට අපට හැකි වී තිබෙනවා.බොහෝ මැතිවරණ බල ප්‍රදේශ වැඩි ඡන්ද විශාල ප්‍රමාණයකින් ජයග්‍රහණය කරන්නට අපට හැකි වුණා. සන්ධානය පසුගිය වතාවට වඩා ඉදිරියට පැමිණෙන විට විපක්ෂය තිබුණාට වැඩිය පසුබෑමකට ලක් ව තිබෙනවා. මේ පළාත් දෙකේ ඡන්ද ප්‍රමාණය සළකා බලන විට රටේ මුළු ජනගහණයෙන් සියයට 40ක වගේ ප්‍රමාණයක් නියෝජනය කරනවා. ඒ නිසා මේ පළාත් දෙකේ සංවර්ධනය ඉදිරියට රැගෙන යමින් ජනතාවට සේවය කරන්නට ප්‍රධාන ඇමැතිවරුන්ට හා අනෙකුත් නියෝජිතයන්ට ශක්තිය, ධෛර්ය ප්‍රාර්ථනා කරනවා.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යෙෂ්ඨ ඇමැති රත්නසිරි වික්‍රමනායක මහතා ප්‍රමුඛ ජ්‍යේෂ්ඨ ඇමැතිවරුන්, ඇමැතිවරුන්, නියෝජ්‍ය ඇමැතිවරුන්, පළාත් ආණ්ඩුකාරවරුන්, පාර්ලිමේන්තු මන්ත්‍රීවරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040713</link>
    <topic>සිවිල් ආරක්ෂක බළකායේ සාමාජිකයන්ට සහ ඔවුන්ගේ දරුවන්ට තුන්කෝටි පනස් අට ලක්ෂයක ප්‍රතිපාදන ලබා දුන්නා</topic>
    <author>පණ්ඩුක සමරසේකර</author>
    <content>ගතවූ වසර 4ක කාලයක් තුළ සිවිල් ආරක්ෂක බළකායේ සේවා වනිතා ඒකකය මඟින් එහි සාමාජිකයන් සහ ඔවුන්ගේ දුවා දරුවන් වෙනුවෙන් රුපියල් තුන්කෝටි පනස්අට ලක්ෂයකට අධික ප්‍රතිපාදන සහ සහන ලබාදී ඇතැයි සිවිල් ආරක්ෂක බලකායේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතා ප්‍රකාශ කරයි.ඒ අනුව 2010 වසරේ සිට මේ දක්වා තම බළකායේ සාමාජික සාමාජිකාවන් සහ පවුලේ ඥාතීන් සහ පාසල් දරු දැරියන් වෙනුවෙන් මෙම මුදල් ප්‍රමාණයට අදාළව අභ්‍යාස පොත් සඳහා සිසුන් 95,747කට රුපියල් තුන්කෝටි විසි හතර ලක්ෂයක් ද 5 වසර ශිෂ්‍යත්වය සමත් සියලු දරුවන්ට රුපියල් 15000 බැගින් රුපියල් 14,70,000ක් ද සාමාන්‍ය පෙළ විශිෂ්ට ලෙස සමත් වූ දරුවන් සඳහා රුපියල් 50,000 බැගින් රුපියල් ලක්ෂ 19ක් ද ප්‍රදානය කැර ඇති අතර මෙයට අමතරව විශ්වවිද්‍යාල වරම් ලැබූ සිසු දරුවන් 37 දෙනෙකුට ලැප්ටොප් පරිගණකය බැගින් ද ලබාදී ඇති බව පසුගියදා කොළඹ සිවිල් ආරක්ෂක මූලස්ථානයේ පැවැති සේවා වනිතා අවුරුදු පොළ විවෘත කිරීමේ උත්සවයේ දී ආනන්ද පීරිස් මහතා ප්‍රකාශ කෙළේය.සිවිල් ආරක්ෂක බළකායේ සේවා වනිතා ඒකකය මඟින් 5වැනි වරටත් සංවිධානය කරන ලද මෙම අලුත් අවුරුදු මහපොළ ආරක්ෂක අමාත්‍යාංශයේ සේවා වනිතා ඒකකයේ සභාපතිනී අයෝමා රාජපක්ෂ මහත්මියගේ ප්‍රධානත්වයෙන් පසුගියදා (04) දා කොළඹ සිවිල් ආරක්ෂක බළකා මූලස්ථානයේ දී උත්සවාකාරයෙන් විවෘත කෙරිණි.එම අවස්ථාවට එක්වෙමින් සිවිල් ආරක්ෂක බළකායේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතා මෙසේ ද ප්‍රකාශ කළේය.සිවිල් ආරක්ෂක බළකාය පිහිටුවීමේ පුරෝගාමියා වූයේ ආරක්ෂක ලේකම් ගෝඨාභය රාජපක්ෂ මහතායි. එතුමාගේ සංකල්පයකට අනුව බිහිවුණු මෙම බළකාය 30 වසරක යුද්ධය නිමා කරන්නට ත්‍රිවිධ හමුදාවටම විශාල ශක්තියක් ලබා දුන්නා. අපේ වාසනාවකට 2009 මැයි මාසයෙන් යුද්ධයේ අවසානය දකින්නට ලැබුණා. ඉන්පසුවයි සිවිල් ආරක්ෂක බළකායේ සේවා වනිතා ඒකකයට ශක්ති සම්පන්නව නැගී සිටින්නට අවස්ථාව ලැබුණේ. එයට විශාල දායකත්වයක් අයෝමා රාජපක්ෂ මැතිනිය ලබා දුන්නා. අපේ පුංචි හෝ උත්සවයක් තියෙනවා නම් එතුමියගේ සහභාගිත්වය අපි බලාපොරොත්තු වෙනවා. ඒ වගේම එතුමියගේ මුලිකත්වයෙන් ආරම්භ කරපු හැම කටයුත්තක් ම සියයට සියකින් ම අතිසාර්ථකත්වයට පත්වුණා. ඒ නිසාම අපේ හැම උත්සව අවස්ථාවක ම ප්‍රධාන ආරාධිත අමුත්තිය වන්නේ අයෝමා මැතිනියයි.අද අපි අපේ සාමාජික සාමාජිකාවන් අතරේ අලෙවි කිරීමට ලොතරැයි ටිකට් පතක් හඳුන්වා දෙනවා. එහි පළමු ලොතරැයි පත අලෙවි කරන්නේත් අයෝමා රාජපක්ෂ මැතිනියටයි. එහි පළමු ත්‍යාගය සඳහා සෙනුරි ආයතනය මඟින් මෙරටට හඳුන්වා දුන් නවතම ත්‍රීවිල් රථයක් අප ලබා දෙනවා.එම ත්‍රීවිල් රථයත් අපට ලබා දුන්නේ සෙනුරි ආයතනය මඟිනුයි. එහි අධ්‍යක්ෂ මණ්ඩලය වෙනුවෙන් මෙහි පැමිණ සිටින රෝෂණ ගමගේ මහතාට සිවිල් ආරක්ෂක බළකාය වෙනුවෙන් මාගේ ප්‍රණාමය පුද කරනවා. මෙම ටිකට්පත් අලෙවියෙන් ලැබෙන සියලූම ආදායම් සේවා වනිතා ඒකකයේ මුදල් ප්‍රතිපාදන කටයුතු සඳහා අප වැය කරනවා.එමෙන්ම සිවිල් ආරක්ෂක බළකායේ රාජකාරි නියුතු නිවාස නොමැති භටයින් හා භටවරියන් වෙනුවෙන් නිවාස ඉදිකරදීම සඳහා රුපියල් මිලියන ගණනක් අපි වැය කැර තිබෙනවා. 2011 වසරේ සිට මේ දක්වා අපි නිවාස 632ක් අලුතින් ඉදිකර දී තිබෙනවා.මාසිකව රුපියල් 100ක අවම ගාස්තුවකට යටත්ව සේවා වනිතා ඒකකය මඟින් මේ වනවිට පෙර පාසල් 598ක් ආරම්භ කැර ඉතා හොඳ මට්ටමකින් පවත්වාගෙන යනවා. මින් කිලිනොච්චිය ප‍්‍රදේශයේ පමණක් පෙර පාසල් 288ක් ස්ථාපනය කැර තිබෙනවා. මෙම සියලුම පෙර පාසල් සඳහා සිවිල් ආරක්ෂක දෙපාර්තමේන්තු පෙර පාසල් ගුරුවරියන් 1070ක් අනුයුක්ත කොට තිබෙනවා. මින් සෙවණ ලබන අපේ රටේ දරු දැරියන්ගේ සංඛ්‍යාව 15708 දෙනෙක්.මෙම සියලුම පෙර පාසල් සඳහා අඩුපාඩු සකස් කිරීම සේවා වනිතා ඒකකය මඟින් සිදුකෙරෙනවා. ඊට අමතරව එක් බළකායකට එක් පෙර පාසලක් සඳහා තූර්යවාදක භාණ්ඩ කට්ටලය බැගින් බෙදාදී තිබෙනවා.මෙයට අමතරව අප දෙපාර්තමේන්තුව මගින් රෝද පුටු හා අත්වාරු පරිත්‍යාග කිරීමත්, විවිධ ශල්‍යකර්මයන් සඳහා මූල්‍යමය ආධාර ලබාදීමත් ගැබිනි මව්වරුන් සඳහා පෝෂණ මල්ලක් බැගින් ප්‍රදානය කිරීම, අඩක් නිමවූ නිවාස සඳහා මූල්‍ය ආධාර සැපයීම, පුණ්‍ය කටයුතු සිදුකිරීම ආගමික පුනරුදයට අතහිතදීම, දුටුවැව විහාරස්ථානයේ චෛත්‍යය ඉදිකිරීමට ආධාර ලබාදීම, නොමිලේ ඇස්කණ්ණාඩි ලබාදීම, සූප ශාස්ත්‍ර වැඩමුළු පැවැත්වීම ආදී සමාජ සත්කාර වැඩසටහන් රැසක් මෙම සේවා වනිතා ඒකකය මඟින් ඉටුකෙරෙන බව ද ප්‍රකාශ කළේය.මෙම උත්සව අවස්ථා සඳහා සිවිල් ආරක්ෂක දෙපාර්තමේන්තුවේ සේවා වනිතා ඒකකයේ සභාපති කුමුදුනී පීරිස් මහත්මිය ඇතුළු ආරක්ෂක අමාත්‍යාංශයේ ජ්‍යෙෂ්ඨ අතිරේක ලේකම්වරියන් වන ඉන්දු රත්නායක සහ දමයන්ති ජයරත්න මහත්මීන් ද නියෝජ්‍ය අධ්‍යක්ෂ ජෙනරාල් මේජර් ජෙනරාල් මොහාන් සුමනසේන යන මහත්වරුන් ඇතුළු සම්භාවනීය අමුත්තන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040714</link>
    <topic>ජනපති මහින්ද ආචාර්ය ලෙස්ටර්ගේ සිහිනය සැබෑ කළා</topic>
    <author>අනුර ප්‍රේමලාල්</author>
    <content>ශ්‍රී ලාංකීය මහා සිනමාකරු ආචාර්ය ලෙස්ටර් ජේම්ස් පීරිස් මහතා දුටු සිහිනයක් වූ චිත්‍රපට සංරක්ෂණාගාරයක් ඉදිකිරීම ජනාධිපති මහින්ද රාජපක්ෂ මහතාගේ පාලන යුගයේ ඉටුවූ තවත් ඓතිහාසික සිදුවීමක් බව පාර්ලිමේන්තු මන්ත්‍රීනි හා ප්‍රවීණ රංගන ශිල්පිණි මාලනි ෆොන්සේකා මහත්මිය ප්‍රකාශ කළාය.ඒ මහත්මිය මේ බව ප්‍රකාශ කෙළේ පෙරේදා (05) ජාතික ලේඛනාරක්ෂක දෙපාර්තමේන්තුවේදී ජාතික චිත්‍රපට, රූපවාහිනි සහ ශබ්දපට අධිලේඛනාගාරයක් විවෘත කිරීමේ අවස්ථාවට එක්වෙමිනි.එහිදී වැඩිදුරටත් කතා කළ මාලනි ‍ෆොන්සේකා මහත්මිය මෙසේද කීය.ජනාධිපති මහින්ද රාජපක්ෂ මහතාගේ සංකල්පයක් මත ඉදිවූ මේ සංරක්ෂණාගාරය මහා සිනමාකරු ආචාර්ය ලෙස්ටර් ජේම්ස් පීරිස් මහතාගේ 95 වැනි උපන්දිනයදා විවෘත කොට එතුමාගේ නමින් එය නම් කිරීම වැදගත්.වසර 67ක් සම්පූරණ වන දේශීය සිනමාවේ රැඳී සිටි නිර්මාණකරුවන් කාලයක සිට කළ ඉල්ලීමක් ඉටුවූ අවස්ථාවක් ලෙස මෙය හැඳින්විය හැකි.සිනමාවේ නියැළි සිටි අපිට මෙවැනි සංරක්ෂණාගාරයක් නොතිබීම ගැන ඉතා වේදනාවක් දැනුනු අතර සංවේදී නායකයකු ලෙස ජනාධිපති මහින්ද රාජපක්ෂ මහතා ඒ අඩුපාඩුව මනාව හඳුනාගනිමින් එතුමන් කලාකරුවකු ලෙස මේ ඓතිහාසික කාර්යය ඉටුකළා. කලාකරුවන් වන අපි එතුමාට ප්‍රණාමය පුද කරනවා.බලයට ආ ආණ්ඩු මේ සමාජ වගකීම මග හැරියත් වත්මන් ආණ්ඩුව එහි වැදගත්කම දැනගෙන මේ සංරක්ෂණාගාරය ආරම්භ කළා. මෙහි සුළු සුළු අඩුපාඩු තිබෙන්න පුළුවන්. අද ආරම්භ කළ සංරක්ෂණාගාරය තවතවත් ශක්තිමත් කිරීමට එකමුතුවී කටයුතු කරන ලෙස අප ඉල්ලා සිටිනවා.ප්‍රවීණ චිත්‍රපට අධ්‍යක්ෂිකා සුමිත්‍රා පීරිස් මහත්මිය,මගේ සැමියාවූ ලෙස්ටර්ගේ උපන්දියදා ජාතික වශයෙන් වැදගත්වූ මෙවැනි සුවිශේෂි කාර්යභාර්යක් ඉටු කිරීමට එක්වූ සියලු දෙනාට ස්තුතිය පළ කරනවා.මාධ්‍ය වෙත කෙටි අදහස් දැක්වීමක් කළ ආචාර්ය ලෙස්ටර් ජේම්ස් පීරිස් මහතා කියා සිටියේ කෙටි වාර්තා චිත්‍රපටයක් ප්‍රදර්ශනය කරමින් දැක්වූ උපහාරයට සියලු දෙනාම ස්තුති කෙළේය.ජාතික ලේඛනාරක්ෂණාගාරයේ අධ්‍යක්ෂ ආචාර්ය සරෝජා වෙත්තසිංහ මහත්මිය - වසර 2011 දී චිත්‍රපට සංරක්ෂණාගාරයක් ඉදිකිරීමට කටයුතු කරන්නැයි ජනාධිපති මහින්ද රාජපක්ෂ මහතාගේ අදහස ද ඉදිරිපත් කරමින් ඉතා උනන් දුවුණා. 2011 අයවැයෙන් මුදල් වෙන්කැර දුන්නා.මේ සම්බන්ධයෙන් කටයුතු කළ පාර්ලිමේන්තු මන්ත්‍රිනී මාලනී ෆොන්සේකා මහත්මිය හා මුදල් අමාත්‍යාංශ ලේකම් පී. බී. ජයසුන්දර මහතා ද හිටපු ලේඛනාරක්ෂණාගාර‍යේ අධ්‍යක්ෂවරුන් ඇතුළු සියලු දෙනාගේ කාර්ය භාරය මා අගය කොට සලකනවා.ශ්‍රී ලංකා ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා,කාලයක් තිස්සේ පෙරුම්පුරමින් ඉටුකර ගත නොහැකිවූ මේ ජාතික සුවිශේෂි කාර්ය භාර්ය ජනාධිපති මහින්ද රාජපක්ෂ මහතාගේ දැඩි උනන්දුව වගේම ඇමැතිවරුන් වන ආචාර්ය කෙහෙළිය රඹුක්වැල්ල, ආචාර්ය ජගත් බාලසූරිය, අමාත්‍යාංශ ලේකම් ආචාර්ය චරිත හේරත් යන මහත්වරු සහ මා ඇතුළු තවත් පිරිසක මේ සඳහා දායක වුණා.ජනාධිපති මහින්ද රාජපක්ෂ මහතා ආණ්ඩුව මේ රටේ පරිවර්තන රැසක් ඉටුකළා. ඉන් වඩාත් වැදගත් දෙයක් වන්නේ මේ චිත්‍රපට සංරක්ෂණාගාරය විවෘත කිරීමයි. එබැවින් පරිවර්තන යුගයක කල්ගත කරන අපට මේ සංරක්ෂණාගාරය තවතවත් පුළුල් කොට දියුණු කිරීමට කටයුතු කළ හැකියි.අද ලෙස්ටර් මහතා අතින් සංරක්ෂණයට භාරදුන් ඒ ‘නිධානය’ ඇතුළු තවත් චිත්‍රපට රැසක් සංස්ථාව භාරයේ තිබෙනවා. ඉතාමත් අඩුපාඩුකම් මැද්දේ ඒවා සංරක්ෂණය කිරීම සම්බන්ධව චිත්‍රපට සංස්ථාවේ සේවකයින් සියලු දෙනාටම කෘතඥතාව පළ කරනවා.එමෙන්ම ‘සත් සමුදුර’ චිත්‍රපටයේ පිටපතක් ලබන ජූනි මාසයේදී ප්‍රදර්ශනය කිරීමට කටයුතු යොදා තිබෙනවා. චිත්‍රපට 281ක් සංරක්ෂණය කැර තිබෙන අතර ‘දැයේ උරුමය දරුවන්ටයි’ යන පාඨය අනුව ඒ සියලු සිනමා පට සංරක්ෂණාගාරයට භාර දෙනවා. මේ අවස්ථාවට ඇමැති ආචාර්ය ජගත් බාලසූරිය, පාර්ලිමේන්තු මන්ත්‍රී ඒ. එච්. එම්. අස්වර්, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, ජනාධිපති සිනමා උපදේශක රවීන්ද්‍ර රන්දෙණිය, අයිරාංගනී සේරසිංහ, ප්‍රවීණ ගායිකා සුජාතා අත්තනායක ඇතුළු නිලධාරි මහත්ම මහත්මීහු ද කලාකරුවන් රැසක්ද එක්ව සටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=n14040715</link>
    <topic>ජනතාවගේ යෝජනා විමසා අයවැය සැකසීමෙන් ප්‍රගතිශීලි යෝජනා රැසක් ඉදිරිපත් කිරීමට හැකි වුණා</topic>
    <author> මහින්ද අලුත්ගෙදර</author>
    <content>ජනතාවගේ අදහස් සහ යෝජනා විමසා අයවැය ලේඛනය සැකසීම හේතුවෙන් ප්‍රගතිශීලි යෝජනා රැසක් ඉදිරිපත් කිරීමට හැකි වු බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.ජනතාවගේ අදහස් සහ යෝජනා විමසමින් අයවැය ලේඛනය සැකසීමට ජනාධිපති මහින්ද රාජපක්‍ෂ මහතා කටයුතු කිරීම හේතුවෙන් මෙලෙස ප්‍රගතිශීලි යෝජනා රැසක් ඉදිරිපත් කිරීමට හැකියාව ලැබුණු බවද එය ඉතා වැදගත් අවස්ථාවක් බවද ඒ මහතා පෙන්වා දෙයි.ඇමැතිවරයා මේ අදහස් ප්‍රකාශ කළේ 2014 වර්ෂයේදී ආර්ථික සංවර්ධන අමාත්‍යාංශය මඟින් ක්‍රියාත්මක කිරීමට නියමිත සංවර්ධන සැලැස්ම පිළිබඳ කොළඹ දිස්ත්‍රික්කයේ දේශපාලන අධිකාරිය, රාජ්‍ය නිළධාරීන් සහ ප්‍රජා සංවිධානවල නායකයින් දැනුවත් කිරීම සඳහා නාරාහේන්පිට ශාලිකා ක්‍රිඩාංගනයේ පැවති ජනහමුව අමතමිනි.මෙහිදී වැඩිදුරටත් අදහස් දක්වමින් ඒ මහතා සඳහන් කළේ මීට පෙර අයවැය ලේඛනය සැකසූවේ මුදල් අමාත්‍යවරයාත්, මුදල් අමාත්‍යාංශයේ ලේකම්වරයාත් ඉතා රහසිගතව බවත් ජනාධිපති මහින්ද රාජපක්ෂ මහතා එම ක්‍රමය වෙනස්කර ආගමික නායකයන්, දේශපාලඥයන්, විවිධ සංවිධානවල නායකයින්, ඇතුළු රටේ විවිධ පැතිවල ජනතාව නියෝජනය කරන කණ්ඩායම්වල අදහස් යෝජනා විමසමින් 2014 අයවැය ලේඛනය සැකසූ බවත්යි.එම නිසා අයවැය මඟින් ජනතා අවශ්‍යතාවයන්ට මුල්තැන ලබාදීමට හැකියාව ලැබුණු බවද ඇමැතිවරයා පෙන්වා දුන්නේයය. ආර්ථික සංවර්ධන අමාත්‍යාංශයට 2014 වර්ෂයේ අයවැය මඟින් ලැබුණු ප්‍රතිපාදන මැතිවරණ කොට්ඨාස 160 ට බෙදාදුන් බව සිහිපත් කළ බැසිල් රාජපක්ෂ මහතා මේ වසරේ මුලදී මැතිවරණ කොට්ඨාස මට්ටමින් දැනුවත් කිරීම් සිදුකළ බව ද මේ මුදල් වෙන් කිරීමේදී කොළඹ දිස්ත්‍රික්කය තුළ ජීවනෝපාය සංවර්ධන වැඩසටහන් ක්‍රියාත්මක කිරීම සඳහා දිවි නැගුම දෙපාර්තමේන්තුවට රුපියල් මිලියන 300ක්, ගම නැඟුම වැඩසටහන යටතේ රුපියල් මිලියන 13,230 ක්, පළාත් නැඟුම වැඩසටහන යටතේ බස්නාහිර රන් අරුණ වැඩසටහනේ තුන්වන අදියර ක්‍රියාත්මක කිරීම වෙනුවෙන් රුපියල් මිලියන 2,232ක්, වාරි මාර්ග ප්‍රතිසංස්කරණය කිරීම සඳහා රුපියල් මිලියන 280ක්, ප්‍රවේශ මාර්ග ඉදිකිරීම සඳහා රුපියල් මිලියන 390ක්, පාසල්වල් සනීපාරක්‍ෂණ පහසුකම් වැඩි දියුණු කිරීම සඳහා රුපියල් මිලියන 90ක් සහ විමධ්‍යගත අයවැය යටතේ පක්‍ෂ විපක්‍ෂ පාර්ලිමේන්තු මන්ත්‍රීවරුන් සඳහා රුපියල් මිලියන 100ක් වශයෙන් කොළඹ දිස්ත්‍රික්කය සංවර්ධනය කිරීම සඳහා ආර්ථික සංවර්ධන අමාත්‍යාංශය මඟින් රුපියල් මිලියන 4,813ක් වෙන් කළ බවද පෙන්වා දුන්නේය.කොළඹ දිස්ත්‍රික්කය තුළ යටිතල පහසුකම් රැසක් සංවර්ධනය කර ඇති හෙයින් ව්‍යාපෘති තෝරා ගැනීමේදී ජනතාවගේ ජීවනෝපාය සංවර්ධනය සඳහා වැඩි වශයෙන් මුදල් යෙදවීමේ අවශ්‍යතාවයද ඒ මහතා පෙන්වා දුන්නේය. ක්‍රියාත්මක කරනු ලබන සෑම ව්‍යාපෘතියකදීම වැඩ හදුනා ගැනීම සහ ඒවා ප්‍රමුඛතාගත කිරීම, සැලසුම් කිරීම, ඇස්තමේන්තු කිරීම, ක්‍රියාත්මක කරනු ලබන ආයතන තෝරා ගැනීම සහ පසුවිපරම් කිරීම යන අංශ පහ වෙනුවෙන් මහජන නියෝජිතයන්, ප්‍රජාමුල සංවිධාන සහ රාජ්‍ය නිලධාරීන් සම්බන්ධ වියයුතු යැයි ද ඒ මහතා අවධාරණය කළේය.ජ්‍යෙෂ්ඨ ඇමැති ඒ.එච්.එම්. ෆවුසි, ඇමැතිවරුන් වන සුසිල් ප්‍රේමජයන්ත, බන්දුල ගුණවර්ධන, විමල් වීරවංශ, ජීවන් කුමාරතුංග, දිනේෂ් ගූණවර්ධන, ගාමිණී ලොකුගේ, නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රීවරුන් වන තිලංග සුමතිපාල, දුමින්ද සිල්වා මහතුවරුන් ඇතුළු ප්‍රාදේශීය සභා සහ පළාත් සභා මහජන නියෝජිතයන් විශාල පිරිසක් මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404071</link>
    <topic>රට යවන මිල අධික නූල් තොග උස්සා දේශීය වෙළෙඳ පොළට ලාබෙට දෙන ජාවාරමක්</topic>
    <author>කොච්චික‍ඩේ විශේෂ ඩී. මිහිඳුකුල</author>
    <content>ජාත්‍යන්තර වෙළෙඳ පොළට නිමි ඇඳුම් සපයන මැහුම් කර්මාන්ත ශාලාවලින් මිල අධික නූල්වර්ග සොරකම් කර දේශීය වෙළෙඳ පොළට අඩු මුදලට බෙදා හරින ජාවාරමක් පවත්වාගෙන ගිය කල්ලියක තිදෙනෙක් සොරකම් කළ ලක්ෂ 5ක නූල් සමඟ මීගමුව පොලිසියේ අපරාධ අංශය මඟින් අත්අඩංගුවට ගෙන ඇත.අත්අඩංගුවට ගෙන ඇත්තේ තොටිල්ලගහවත්ත කටුවැල්ලේගම පදිංචි චරිත් නිදර්ශන හා උතුරු බටගම ජා-ඇළ පදිංචි අනුර සමන්ත නමැති තිදෙනෙකි.කටුවැල්ලේගම සීසල් ර්මාන්ත ශාලාවෙන් කලක සිට නූල් අතුරුදන් වෙමින් තිබී ඇත. එහි ගබඩා භාර ක්‍රියාකරු චරිත් නිදර්ශන නමැති අයව අත්අඩංගුවට ගෙන ප්‍රශ්න කිරී‍මේදී සිද්ධියට සම්බන්ධ රියදුරන් දෙදෙනකු හා නූල් තොගය අත්අඩංගුවට ගැනීමට හැකි වූ බව මීගමුව පොලිසිය කියයි. උතුරු බටගම පදිංචි අනුර සමන්ත යන අයගේ නිවසෙහි නූල් තොගය තිබී ඇත.සොරකම් කරන ලද නූල්වර්ග කලක සිට ලංකාව පුරා අලෙවි කර ඇති බවට තොරතුරු ලැබී තිබුණි. ලියනගේ මහතාගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක සජිත් රත්නායක, උප පොලිස් පරීක්ෂක ඩී.එම්. එස්. රාජපක්ෂ පොලිස් කොස්තාපල්වරුන් වන 61088 චාමර, 697611 ඉන්දික යන කණ්ඩායම මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404072</link>
    <topic>මඩු ගිය නඩය ආපසු එද්දී දේව බැල්මෙන් නියඟයත් අවසන්</topic>
    <author>සටහන සහ ජායාරූප - @ මුන්නේශ්වරම සමූහ.</author>
    <content>ගොණුන් බැඳි කරත්තවලින් මරද මඩු සිද්ධස්ථානය වැඳ පුදා ගැනීම පිණිස නාත්තන්ඩිය මාවිල ප්‍රදේශයේ සිට ගිය වන්දනා නඩය මඩු පුදබිම වැඳ පුදා ගැනීමෙන් පසු පෙරේදා (5) රාත්‍රී පෙරළා සිය ගම්බිම් කරා සේන්දු විය.ප්‍රදේශයේ කරත්ත බාස් කෙනකු වන මාවිල දෙව් මැදුරේ සන්ක්‍රිස්තියන් වන සීබට් අබේරත්න මහතා ප්‍රමුඛ හත් දෙනකු කරත්ත හයකින් පසුගිය මර්තු මස 25 වැනි දින මඩු පුද බිම බලා මාවිල ජයලත් අප ස්වාමිදු දෙව් මැදුරේ සියලු ආගමික චාරිත්‍රවලින් පසු ගමනාරම්භ කළහ.හලාවත පුත්තලම නොච්චියාගම ඔයාමඩුව සෙට්ටිකුලම මඩු පාර හරහා මේ පිරිස මාර්තු මස 30 වැනි දින මඩු පුද බිම වෙත ළඟා වී ඇත. ගිය මගෙන්ම ආපසු ඔවුන් ගමන නිම කරන විට කිලෝ මීටර් 500 කට ආසන්න දුරක් කරත්තවලින් මඟ ගෙවා තිබිණි.මේ නඩය සිය ගම්බිම් කරා සේන්දු වූ අවස්ථාවේ දී මාස දහයක පමණ කාලයක් මේ ප්‍රදේශයට බල පෑ නියඟය අවසන් කරමින් මහා වර්ෂාවක් ඇද හැලුණු බවත් මේ අතර වාර්තා විය. එම වන්දනා නඩය පෙරලා පැමිණි අයුරුයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404073</link>
    <topic>පුත්තලම ආනන්දේ විදුහල්පතිපැහැර ගෙන පෙට්‍රල් දමා ගිනි තියන්න හදලා</topic>
    <author>මිහිර විජේසේකර - මාරවිල සමූහ</author>
    <content>පුත්තලම ආනන්ද ජාතික පාසලේ විදුහල්පතිවරයා කිසියම් පිරිසක් විසින් පැහැර ගෙන ගොස් පෙට්‍රල් දමා තමාට ගිනි තැබීමට උත්සාහ කළ බව පුත්තලම රෝහල් පොලිසියට පවසා ඇත.මේ සිද්ධිය හේතුවෙන් විදුහල්පතිවරයා පුත්තලම මූලික රෝහලට ඇතුළත් වී තිබේ.ඉකුත් 04 දා රාත්‍රියේ පුත්තලම අනුරාාධපුර මාර්ගයේ 05 කණුව ප්‍රදේශයේ දී මේ සිද්ධියට මුහුණ දුන් බව විදුහල්පතිවරයා පවසා සිටී.පුත්තලම නගරයේ පැවැති නාට්‍ය සංදර්ශනයකට සහභාගි වී නිවෙස බලා යමින් සිටියදී සිව්දෙනෙකුගෙන් යුත් පිරිසක් වෑන් රථයකින් පැමිණ පහරදී තමාව වෑන් රථයට නංවාගෙන එක් පුද්ගලයෙක් විදුහල්පතිවරයා පැමිණි යතුරු පැදිය රැගෙන ඇවිත් 05 කණුව අසල ලඳු කැලෑවකට ගෙන ගොස් පෙට්‍ට්‍රල් වත් කර ගිනි තැබීමට උත්සාහ කළ අවස්ථාවේ ඔවුන් ගෙන් මිදී පලා ආ බවද විදුහල්පතිවරයා පොලිසියට පවසා තිබේ.සිද්ධිය සම්බන්ධව පුත්තලම පොලීසිය පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404074</link>
    <topic>අත්අඩංගුවේ සිටි අයෙක් අ’පුර පොලිසියේ දී මිය යයි</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර කොට්ඨාශ දුෂණ මර්දන අංශය මඟින් අත්අඩංගුවට ගෙන අනුරාධපුර මුලස්ථාන පොලිසිය වෙත රැගෙන ආ සැකකරුවකු හදිසියේම රෝගාතුර වී ප්‍රතිකාර සඳහා අනුරාධපුර ශික්ෂණ රෝහල වෙත ඇතුළත් කිරීමෙන් අනතුරුව ඉකුත් 05 වැනිදා අලුයම ජීවිතක්ෂයට පත් වී ඇත.අනුරාධපුර කොට්ඨාශ දුෂණ මර්දන අංශයේ නිලධාරීන් පොලිසියට පැමිණෙමින් සිටියදී අනුරාධපුර නිවත්තකචේතිය මාවත ප්‍රදේශයේ පිහිටි නිවාඩු නිකේතනයක් ආසන්නයේ පුද්ගලයන් දෙදෙනකු අධික ලෙස බීමත්ව සිටින අයුරු දැක අලුයම් කාලයේ බීමතින් මාර්ගයේ ගමන් කිරීම නිසා ඔවුන්ව අත්අඩංගුවට ගෙන ඇත.ඔවුන් කොට්ඨාශ දුෂණ මර්දන අංශය වෙත රැගෙනවිත් ඇති අතර මියගිය පුද්ගලයා හදිසියේම එම අංශයේ දී රෝගාතූර වීම නිසා කඩිනමින් ප්‍රතිකාර සදහා අනුරාධපුර ශික්ෂණ රෝහල වෙත පොලිස් නිලධාරීන් රැගෙන ගොස් ඇත. අනතුරුව ඔහු ජීවිතක්ෂයට පත් වී තිබේ.මෙසේ ජීවිතක්ෂයට පත් වී ඇත්තේ අනුරාධපුර වන්නිතම්මැන්නාව ප්‍රදේශයේ පදිංචි මුද්‍රණාලයක් පවත්වාගෙන යන ජොන් ජූඩ් චන්දන (45)නමැති අයෙකි.මියගිය පුද්ගලයා පොලිසිය තුළ දී රෝගාතූර වන අවස්ථාවේ ඔහු සමඟ අත්අඩංගුවට ගත් මිතුරාත් තවත් පුද්ගලයන් දෙදෙනකුත් එම ස්ථානයේ සිට ඇති අතර ඔවුන් පවසා ඇත්තේ කිසිඳු අවස්ථාවක පොලිස් නිලධාරීන් මියගිය පුද්ගලයාට පහර නොදුන් බවත් බීමතින් සිටීම සම්බන්ධයෙන් පමණක් දොස් නැඟූ බවත්ය.අනුරාධපුර කොට්ඨාශභාර ජේෂ්ඨ පොලිස් අධිකාරි මහේෂ් සේනාරත් මහතාගේ විශේෂ උපදෙස් මත අනුරාධපුර සහකාර පොලිස් අධිකාරී එච්.සමුද්‍රජීව මහතා විසින් මේ මරණය සම්බන්ධයෙන් විශේෂ පරීක්ෂණයක් සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404075</link>
    <topic>ඉස්සන් ගොවිපොළක අභිරහස් මරණයක්</topic>
    <author>මිහිර විජේසේකර - මාරවිල සමූහ</author>
    <content>මුන්දලම පොලිස් වසමට අයත් සින්නපාඩුව (Sinnapaduwa) ප්‍රදේශයේ ඉස්සන් ගොවිපළක අභිරහස් ලෙස මිය ගිය අයෙකුගේ මළසිරුරක් හමු වී තිබේ.මේ මරණය දින කීපයකිකට ඉහත දී සිදු වී ඇති බවට මළසිරුර පරීක්ෂා කිරීමෙන් අනතුරුව නිගමනය කළ හැකි බව පොලිසිය කියයි.මියගිය අය මේ වනතෙක් හඳුනාගෙන නොමැත.මේ මරණයට හේතුව නිශ්චිතවම හඳුනාගෙන නොමැත. මළසිරුරේ බොහෝ කොටස් සතුන් විසින් විනාශ කිරීම නිසා වයස ප්‍රමාණයද නිශ්චිතවම කිව නොහැකි බවද පොලිසිය පවසයි.මුන්දලම පොලිසිය පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404076</link>
    <topic>උත්සව සමය ආරම්භ වීමත් සමඟම ‘ඊසි කෑෂ්’ ජාවාරමකටත් පණ ඇවිත්</topic>
    <author>@ අනුරාධපුර මධ්‍යම විශේෂ</author>
    <content>උත්සව සමය ආරම්භ වීමත් සමඟම වංචනිකයන් පිරිසක් නැවතත් 'ඊසි කෑෂ්' (Eazy Cash) ඔස්සේ ජංගම දුරකථනයන් වලට මුදල් බැරකර ගැනීමේ ජාවාරමක් අනුරාධපුර දිස්ත්‍රික්කය පුරා ආරම්භ කර තිබේ. විවිධ පුද්ගලයන්ගේ ජංගම දුරකථනවලට ඇමතුම් ලබා දෙමින් රුපියල් ලක්ෂ ගණනින් තෑගි ලැබී ඇති බව කියා ජංගම දුරකථන අංකවලට මුදල් ගෙන්වා ගැනීම ජාවාරම්කරුවන්ගේ උපක්‍රමය වී ඇත.පෙරේදා (05) උදෑසන අනුරාධපුර තුන්වැනි පියවර ප්‍රදේශයේ පදිංචි අනුරාධපුර ශික්ෂණ රෝහලට අනුයුක්තව පිරිසිදු කිරීමේ පෞද්ගලික ආයතනයක සේවය කරන කාන්තාවක් හට හදිසියේම දිවයිනේ ප්‍රසිද්ධ ජංගම දුරකථන සමාගමක් බව පවසමින් ඇමැතූ පුද්ගලයකු පවසා ඇත්තේ අප ආයතනය විසින් පැවැත් වූ දිනුම් ඇදීමකින් රුපියල් විසි ලක්ෂයක මුදලක් ඇය ජයග්‍රහණය කර තිබෙන බවය.එම ජයග්‍රාහී මුදල ලබා ගැනීම සඳහා ලියාපදිංචි වීම ඇතුළු අවශතාවන් කිහිපයකට රුපියල් විසිදහසක මුදලක් අවශ්‍ය බව ද ඇයට දන්වා වංචනිකයන් විසින් අදාළ කාන්තාවගෙන් බැංකු ගිණුම් අංක , හැදුනුම්පත් අංකයන් ද ලබාගෙන දිනුමක් ඇදී ඇති බවට තහවුරු කිරීම සඳහා දැඩි උත්සහයක නිරත වී තිබේ. දිනුම් ඇදීමෙන් ලැබුණු රුපියල් ලක්ෂ 20 ක මුදල කඩිනමින් ලබා ගැනීම සඳහා 05 වැනිදා සවස 05.00ට පෙර අදාළ ලියාපදිංචි මුදල (20 000) ඊසි කෑෂ් කරන ලෙසත් එසේ නොකොළහොත් දිනුම් ඇදීමෙන් ලැබුණු මුදල අවලංගු වන බවත් පවසා ඇත.අදාළ කාන්තාව මේ මුදල ලබා ගැනීම සඳහා රුපියල් විසිදහසක මුදලක් යැවිය යුතුද යන්න සම්බන්ධයෙන් අනුරාධපුර නගරයේ ව්‍යාපාරිකයකුගෙන් උපදෙස් ලබා ගෙන ඇති අතර ඔහු පවසා ඇත්තේ මෙය වංචනික ව්‍යාපාරයක් හෙයින් ඊට නොරැවටෙන ලෙසයි. කාන්තාවට වංචනිකයන් ඇමතුම් ලබාදීමෙන් අනතුරුව ජංගම දුරකථන අංක දෙකම ක්‍රියා විරහිත කර තිබුණි.මේ ජාවාරම සම්බන්ධයෙන් අනුරාධපුර මුලස්ථාන පොලිසිය පවසන්නේ කිසිදු අවස්ථාවක දී දිනුම් ඇදී ඇති බව පවසමින් ප්‍රසිද්ධ ආයතනවල නම් පවසා මුදල් ඊසි කෑෂ් කරන ලෙස අංකයන් ලබා දුනහොත් එම අංකවලට මුදල් ඊසි කෑෂ් කිරීමෙන් වළකින ලෙසයි. අදාළ සමාගම් ද මේ සමබන්ධයෙන් පාරිභෝගියන් දැනුවත් කර තිබෙන නිසා තමන්ගේ මුදල් වංචනිකයන්ට පුජා නොකිරීමට වග බලා ගත යුතුයැයි ද පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404077</link>
    <topic>ගම්පහට පලතුරු කලාපඌරාපොළට දූරියන් ගම්මාන දෙකක්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>පලතුරු ගම්මාන වැඩසටහන ගම්පහ දිසාවේ පලතුරු බෝග කලාප දක්වා පුළුල් කිරීමට කටයුතු කරගෙන යන බව ගම්පහ දිස්ත්‍රික් කෘෂිකර්ම අධ්‍යක්ෂ නෙල්සන් ද සිල්වා මහතා පැවැසීය.මේ වසර ඇතුළත ගම්පහ දිස්ත්‍රික්කයේ පලතුරු නිෂ්පාදනය ඉහළ දැමීමේ පියවරක් වශයෙන් ගම්පහ දිසා ලේකම් ජේ. ජේ. රත්නසිරි මහතාගේ උපදෙස් හා අධීක්ෂණය යටතේ මේ වන විටත් ක්‍රියාත්මක පලතුරු ගම්මාන වැඩසටහන පලතුරු කලාප දක්වා පුළුල් කිරීමට පියවර ගන්නා බව දිස්ත්‍රික් කෘෂිකර්ම අධ්‍යක්ෂවරයා කීවේය.එම වැඩසටහන යටතේ මේ වන විටත් ක්‍රියාත්මක මාබෝදල දූරියන් ගම්මානයට අමතරව දොම්පේ මැතිවරණ බලප්‍රදේශයේ වෑකේ සහ අත්තනගල්ල කොට්ඨාසයේ ඌරාපොළ දූරියන් ගම්මාන 2 ක් ආරම්භ කිරීමට නියමිතය. මේ ප්‍රදේශ 2 ට දූරියන් වගාවට බෙහෙවින් හිතකර නිසා නව දූරියන් ගම්මාන පිහිටුවීමට තෝරාගෙන ඇත.දිවුලපිටිය, මීරිගම, අත්තනගල්ල යන කොට්ඨාසවල වැල්දොඩම් ගම්මාන 3 ක් ආරම්භ කිරීමට ද, 2014 වසරේදී ක්‍රියාත්මක බව කෘෂිකර්ම අධ්‍යක්ෂවරයා පවසා සිටින අතර, පැළ 400 කින් යුත් කටු අනෝදා වගා කලාපයක් දිවුලපිටියේ ජමනාරං කලාපයක් ද මේ වැඩසටහන යටතේ ආරම්භ කිරීමට පියවර ගන්නා බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=r1404078</link>
    <topic>කැස්බෑව පවුල්වලට දෙමුහුන් පොල් පැළ 1000ක් බෙදා දෙයි</topic>
    <author>කැස්බෑව සංචාරක - ‍ධර්මසිරි සුරවීර</author>
    <content>අද මෙරටේ පොල් කර්මාන්තය වේගයෙන් ඉදිරියට ගිහින් තිබෙන නිසා මේ වන විට පොල් වතුර ටික පවා ජාත්‍යන්තර වෙ‍ළඳපොළ කරා යවන බව පොල් සංවර්ධන හා ජනතා වතු සංවර්ධන නියෝජ්‍ය ඇමැති බී. වික්ටර් ඇන්ටනී පෙරේරා මහතා පැවැසීය.ඒ මහතා එසේ පැවසුවේ පොල් සංවර්ධන හා ජනතා වතු සංවර්ධන අමාත්‍යාංශය කැස්බෑව නගර සභාව හා ඒකාබද්ධව කැස්බෑව නගර සභා බලප්‍රදේශයේ ආරම්භ කරන ලද කප්රුක ගෙවතු පොල් වගා වැඩසටහනට සහභාගි වෙමිනි.පිළියන්දල මාවිත්තර ප්‍රදේශයේදී ආරම්භ කළ මේ වැඩසටහනේදී පොල් වගාකිරීමේ මණ්ඩලය මඟින් දෙමුහුන් පොල් පැළ දහසක් ප්‍රදේශයේ පවුල් අතර බෙදා දීම සිදුකෙරිණි.මෙහිදී වැඩිදුරටත් අදහස් දැක්වූ නියෝජ්‍ය ‍ඇමැතිවරයා මෙසේ ද කීය.පොල් සංවර්ධන අමාත්‍යාංශය පිහිටුවීම ගැන පළමුවෙන්ම ජනාධිපතිතුමාට ස්තූතිවන්ත විය යුතුයි. එතුමාගේ පූර්වාදර්ශී හා ආශ්චර්යමත් වැඩසටහන් යටතේ විවිධ වැඩසටහන් අද අප රටේ ක්‍රියාත්මක වෙමින් පවතිනවා.ජනාධිපතිතුමා වසර 30 ක් පුරා පැවැති යුද්ධය වසර 3 කින් අවසන් කළා. ඒ අවුරුදු 3 මැද්දේ රටට අවශ්‍ය ආර්ථික පදනම සකස් කිරීමට අවශ්‍ය විදුලි බලාගාර, තාප බලාගාර, සුළං බලාගාර, ගුවන් තොටුපොළවල්, නැව් තොටවල් ආදී මේවා සියල්ලම නිර්මාණය කරලා අද නිර්මාණශීලී නායකයෙක් හැටියට එතුමා අනාගත දරු පරපුරට කිසිවකුට අත නොපා ජීවත්වන්න රටක් සකස් කර තිබෙනවා.ජනාධිපතිතුමා සෑම අමාත්‍යාංශයක්ම ආශ්චර්යමත් වැඩසටහන් ක්‍රියාත්මක කළ යුතු ආකාරයට ඉතාමත් ලස්සනට ගොඩනඟලා තිබෙනවා. අපගේ මේ පොල් සංවර්ධන හා ජනතා වතු සංවර්ධන අමාත්‍යාංශයත් ඒවාගෙයි.අද මේ රටේ පොල් කර්මාන්තය මේ වන විට ඉහළම තලයට ගෙන යමින් පවතිනවා. පසුගිය වසරේ අපි පොල් පැළ දසලක්ෂ 19 ක් සිටවනු ලැබුවා. ඒවාගේම උතුරේත්, නැඟෙනහිරත් හෙක්ටයාර් 2000 කට වැඩි ප්‍රමාණයක පොල් පැළ සිටුවීම සඳහා අප මේ වන විට කටයුතු ආරම්භ කර තිබෙනවා.පොල් කර්මාන්තයේ විවිධාංගීකරණ කර්මාන්ත අද ආරම්භ කර තිබෙනවා.පොල් ආශ්‍රිත කර්මාන්ත සඳහා සියයට 6 ක පොලිය මත රුපියල් ලක්ෂ 20 දක්වා ණය ලබා දෙනවා. කැස්බෑවේ මේ කප්රුක සමිති ගාමිණී ලොකුගේ ඇමැතිතුමාගේ ප්‍රධානත්වයෙන් පිහිටවූ පසුව මේ කටයුතු ආරම්භ කරනවා.කම්කරු හා කම්කරු සබඳතා ඇමැති ගාමිණී ලොකුගේ, කැස්බෑව නගර සභාවේ සභාපති සුමන රණවීර, පොල් වගාකිරීමේ මණ්ඩලයේ නියෝජ්‍ය සාමාන්‍යාධිකාරී බන්දුල කුමාර යන මහත්වරු ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404071</link>
    <topic>ශ්‍රී ලංකාව ප්‍රථම වතාවට විස්සයි20 ලෝක කුසලානය දිනා ගනී</topic>
    <author>වර්නන් ගු ණසේකර බංග්ලාදේශයේ සිට</author>
    <content>තරගයේ වීරයා කුමාර් සංගක්කාර සිය අවසාන ජාත්‍යන්තර විස්සයි20 තරගයේදී දර්ශනීය පිතිහරඹයක නිරත වෙමින් නොදැවී ලබා ගත් ලකුණු 52 මත ශ්‍රී ලංකාව ඊයේ බංග්ලාදේශයේ ඩකා අගනුවර මීර්පූර් හි ෂෙරී බංග්ලා ජාතික ක්‍රීඩාංගණයේදී ඉන්දියාව කඩුලු හයකින් පරාජය කරමින් ප්‍රථම වතාවට විස්සයි20 ලෝක කුසලානය දිනා ගත්තේය.අවසාන මහා තරගයේදී ඉන්දියාව ලකුණු 130කට සීමා කළ ශ්‍රී ලංකාව තරගයේ තවත් පන්දු 13ක් ඉතිරිව තිබියදී කඩුලු 4ක් පමණක් දැවී ලකුණු 134ක් රැස්කර ගනිමින් තරගයේ ජය වාර්තා කළේය.පන්දු 35කට මුහුණ දුන් සංගක්කාර හතරේ පහර 6ක් හා හයේ පහරක් එල්ල කළේය. ‘සංගා’ගේ සමීප සගයා වන මහේල ජයවර්ධන ද ඔහුගේ අවසන් ජාත්‍යන්තර විස්සයි20 තරගයේදී ලකුණු 24ක් ලබා ගත්තේය. ශ්‍රී ලංකාව දිනා ගත් මේ ලෝක කුසලානය මේ ශ්‍රේෂ්ට පිතිකරු යුගළයට ලබා දුන් අමතක නොවන සමුගැනීමේ ත්‍යාගයක් විය.ඉන්දියා ඉනිමේ අවසන් ඕවරවලදී ශ්‍රී ලංකා පන්දු යැවීම අති විශිෂ්ට විය. අවසාන ඕවර හතරේදී එකම හතරේ පහරක් හෝ ඉන්දියා ඉනිමේ වාර්තා නොවිණි.ශ්‍රී ලංකා ඉනිමේ පළමු කඩුල්ල දෙවැනි ඕවරයේ මුළු ලකුණු 5දී බිඳ වැටිනි. කුසල් ජනිත් පෙරේරා, මොහිත් ෂර්මාගේ පන්දුවට දුන් පහසු උඩ පන්දුව ‘මිඩ් ඕෆ්’ ස්ථානයේ පන්දු රකිමින් සිටි රවින්ද්‍ර ජඩේජා රැක ගත්තේය. පන්දු 7කට මුහුණ දුන් කුසල් ජනිත් හතරේ පහරක් සමග ලකුණු 5ක් ලබා ගත්තේය.අනෙක් ආරම්භක පිතිකරු තිලකරත්න ඩිල්ෂාන් ලකුණු 18කට දැවී ගියේය. පන්දු 16කට මුහුණ දුන් ඔහු හතරේ පහර 4ක් එල්ල කළේය. හය වැනි ඕවරයේ මුළු ලකුණු සංඛ්‍යාව 41ක් ලෙස සටහන්ව තිබියදී ‘ස්වීප්’ පහරකට ගිය ඩිල්ෂාන්ගේ පිත්තෙන් නික්ම ගුවනට ගිය පන්දුව හතරේ සීමාව අසල ‘ඩීප් ස්කුවෙයාර් ලෙග්’ ස්ථානයේදී අල්ලා ගැනීමට විරාට් කෝලි සමත් විය. පළමු ඕවර හය ‘පවර් ප්ලේ’ ක්‍රීඩාව අවසන් වන විට ශ්‍රී ලංකාව කඩුලු 2කට ලකුණු 41ක් රැස්කර ගෙන සිටියේය. ඉන්දියාව ඔවුන්ගේ ඉනිමේ මේ අවස්ථාව වන විට ලබා ගෙන සිටියේ එක් කඩුල්ලක් දැවී ලකුණු 31කි.මහේල ජයවර්ධනගේ අවසන් ජාත්‍යන්තර විස්සයි20 ඉනිම ලකුණු 24කට සීමා විය. පන්දුවකට ලකුණක් බැගින් වූ ලකුණු 24ක ඒ ඉනිමේ හතරේ පහර 4ක් ඇතුළත්ව තිබිණි. සුරේෂ් රයිනාගේ පන්දුවට මහේල දුන් උඩ පන්දුව දර්ශනීය අයුරින් ‘මිඩ් විකට්’හිදී අශ්වින් විසින් රැක ගන්නා විට මුළු ලකුණු ප්‍රමාණය 65ක් විය.ශ්‍රී ලංකාව පළමු ඕවර 10 අවසන් වන විට කඩුලු 3ක් දැවී ලකුණු 69ක් රැස්කර ගෙන සිටියේය. ඉන්දියාව ඔවුන්ගේ පළමු ඕවර 10 අවසානයේ ලබා ගෙන සිටියේ එක් කඩුල්ලක් පමණක් දැවී ලකුණු 64කි.ලහිරු තිරිමාන්න ලබා ගත්තේ ලකුණු 7ක් පමණි. මුහුණ දුන්නේ පන්දු 11කටය. අමිත් මිෂ්රාගේ පන්දුව තිරිමාන්නගේ පිත්තේ අග වැදී කඩුලු රකින මහේන්ද්‍ර සිං දෝනි අතට ගියේය. මුළු ලකුණු 78දී ශ්‍රී ලංකාවට සිවුවැනි කඩුල්ල අහිමි වන විට මුළු ලකුණු සංඛ්‍යාව 78ක් විය. පහළොස් වැනි ඕවරය අවසන් වන විටත් ශ්‍රී ලංකාව කඩුලු 4කට ලකුණු 98ක් රැස්කර ගෙන ලකුණු අතින් පෙරමුණේ සිටියේය. මේ අවස්ථාව වන විට ඉන්දියාව ලබා ගෙන සිටියේ කඩුලු 2ක් දැවී ලකුණු 95කි.තිසර පෙරේරා ලකුණු 15ක් ලබා ගෙන සිටියදී දැවී යාමෙන් බේරිණි. 17 වැනි ඕවරයේ මිෂ්රාගේ පන්දුවකට හයේ පහරක් එල්ල කළ තිසර ඊළඟ පන්දුවටද එවැනිම පහරක් එල්ල කිරීමට යාමේදී ඉහළ නැගි පන්දුව අල්ලා ගැනීමට ඉන්දියා පන්දු යවන්නෝ දැඩි උත්සාහයක් කළද එය රැක ගැනීමට අපහසු උඩ පන්දුවක් විය.ඊළඟ ඕවරයේදී (18) කුමාර් සංගක්කාර, අශ්වින් ට පිට පිට හතරේ පහර දෙකක් එල්ලක කරමින් ඔහුගේ අර්ධ ශතකය වාර්තා කළේය. එම ඕවරයේ පස්වැනි පන්දුවට තිසර පෙරේරා එල්ල කළ හයේ පහරත් සමග ශ්‍රී ලංකා ජයග්‍රහණය තහවුරු විය. තිසර පෙරේරා හතරේ පහරක් හා හයේ පහර 2ක් එල්ල කරමින් පන්දු 14කින් නොදැවී ලකුණු 21ක් ලබා ගත්තේය. මේ තරගය සඳහා ශ්‍රී ලංකා කණ්ඩායමේ එක් වෙනසක් සිදුවෙමින් සීකුගේ ප්‍රසන්න වෙනුවට තිසර පෙරේරා කැඳවා තිබූ අතර ඉන්දියා කණ්ඩායමේ කිසිම වෙනසක් සිදුකර නොතිබිණි. වර්ෂාව හේතුවෙන් තරග ආරම්භය මිනිත්තු හතළිහකින් පමා විය.කාසියේ වාසිය දිනා ගෙන පළමුව පන්දු යැවීමට තීරණය කළ ශ්‍රී ලංකාව දෙවැනි ඕවරයේදීම ඉන්දියා කඩුල්ලක් ලබා ගැනීමට සමත් විය. සිය තෙවැනි පන්දුවෙන් එම කඩුල්ල ලබා ගත්තේ ඇන්ජලෝ මැතිව්ස් ය. ඔහුගේ පන්දුවට අජින්ක්යා රහානි හරවා පහරක් එල්ල කිරීමට ගත් අසාර්ථක උත්සාහයේදී පන්දුව කෙළින්ම කඩුල්ලේ වැදුනේය. රහානි ලකුණු 3කට දැවී යන විට මුළු ලකුණු ප්‍රමාණය 4ක් විය. රංගන හේරත් යැවූ තරගයේ හත් වැනි ඕවරයේ පළමු පන්දුවෙන්ම විරාට් කෝලි දවාගැනීමට තිබූ අවස්ථාවක් ශ්‍රී ලංකා කණ්ඩායමෙන් ගිලිහිණි. පිතිකරුවා දුන් උඩ පන්දුව අල්ලා ගැනීමට ‘මිඩ් විකට්’ ස්ථානයේ පන්දු රකිමින් සිටි ලසිත් මාලිංග අසමත් විය. ඒ වන විට කෝලි ලබා ගෙන සිටියේ ලකුණු 11ක් පමණි. මුළු ලකුණු ප්‍රමාණය 31ක් විය.රෝහිත් ෂර්මා හා විරාට් කෝලි දෙවැනි කඩුල්ල වෙනුවෙන් ඕවර 9කදී ලකුණු 60ක සබඳතාවක් ගොඩනැගූහ. එකොළොස් වැනි ඕවරයේදී එම සබඳතාව බිඳ දැමුවේ හේරත් ය. ඔහුගේ පන්දුවට ‘ෂෝට් කවර්’ හි සචිත්‍ර සේනානායක අතට උඩ පන්දුවක් ලබා දෙමින් ෂර්මා මුළු ලකුණු 64දී දැවී ගියේය. හතරේ පහර 3ක් එල්ල කළ ෂර්මා පන්දු 26කින් ලකුණු 29ක් ලබා ගත්තේය.නුවන් කුලසේකර යැවූ තරගයේ 16 වැනි ඕවරය ලකුණු අධික එකක් විය. එම ඕවරයේදී කෝලි පිට පිට හයේ පහරක් හා හතරේ පහර 2ක් එල්ල කළේය.කෝලි හා යුව්රාජ් සිං මුළු ලකුණු ප්‍රමාණය 119 දක්වා ඉහළ නංවමින් සිටියදී 19 වැනි ඕවරයේ කුලසේකරගේ පන්දුවට කෙළින්ම ‘ලෝන්ග් ඕෆ්’ හි තිසර පෙරේරා අතට උඩ පන්දුවක් ලබා දෙමින් යුව්රාජ් දැවී ගියේය. පන්දු 21කට මුහුණ දුන් ඔහුට ලබා ගත හැකිවූයේ ලකුණු 11ක් පමණි. ඉන්දියා ඉනිමේ අවසාන පන්දුවේ විරාට් කෝලි දුවද්දී දැවී යන විට මුළු ලකුණු ප්‍රමාණය 130ක් විය. ‘මිඩ් විකට්’ ස්ථානයේ සිට සචිත්‍ර සේනානයක කෙළින්ම කඩුල්ල වෙත පන්දුව එල්ල කිරීමෙන් කෝලි දැවී ගියේය. පන්දු 58කට මුහුණ දුන් කෝලි හතරේ පහර 5ක් හා හයේ පහර 4ක් සමග ලකුණු 77ක් රැස් කළේය. යුව්රාජ් සිංගේ මන්දගාමී ඉනිම නිසා ඊළඟට පිටියට පිවිසි නායක මහේන්ද්‍ර සිං දෝනි ට මුහුණ දීමට අවස්ථාව ලැබුනේ පන්දු 7කට පමණි. ඔහු නොදැවී ලකුණු 4ක් ලබා ගත්තේය.කුලසේකර, මැතිව්ස් හා හේරත් කඩුල්ලක් බැගින් ලබා ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404078</link>
    <topic>විස්සයි20 ‍ලෝක කුසලාන කාන්තා ක්‍රිකට් ශූරතාව තෙවැනි වරටත් ඔස්ට්‍රේලියාවට</topic>
    <author/>
    <content>බංග්ලාදේශයේ මීර්පූර්හි ෂෙරී බංග්ලා ජාතික ක්‍රීඩාංගණයේදී ඊයේ පැවැති විස්සයි20 ලෝක කුසලාන කාන්තා ක්‍රිකට් තරගාවලියේ ශූරතාව හිමිකර ගැනීමට ඔස්ට්‍රේලියානු කාන්තා පිල සමත්විය. ඔස්ට්‍රේලියාව ශූරතාව හිමිකරගත් තෙවැනි අවස්ථාව මෙය විය.එංගලන්තය සමග ඊයේ පැවැති අවසන් තරගයෙන් ඔස්ට්‍රේලියානු පිලට කඩුලු 6ක ජයක් හිමිකර ගත්තේය. පළමුව පන්දුවට පහරදුන් එංගලන්ත ක්‍රීඩිකාවෝ කඩුලු 8ක් දැවී ලකුණු 105ක් රැස්කළ අතර ජයග්‍රාහී ඉලක්කය තවත් පන්දු 29ක් ඉතිරිව තිබියදී සපුරාගත් ඔස්ට්‍රේලියානු ක්‍රීඩිකාවන්ට අහිමිවුයේ කඩුලු 4ක් පමණි.ජයග්‍රාහී ඉලක්කකය හඹායෑමේදී ඔස්ට්‍රේලියානු නායිකා මෙග් ලැනින්ග් ලකුණු 44ක් හා ඇලිස් පෙරී නොදැවී ලකුණු 31ක් රැස්කළාය. දෙදෙනා එක්ව තෙවැනි කඩුල්ලට ලකුණු 60 සබඳතාවක් ගොඩනගමින් තරගය ජයග්‍රහණය කරා ගෙන ගියාය.ලැනින්ගේ ඉනිමට පන්දු 30කදී හතරේ පහර 4ක් හා හයේ පහර 2ක් ඇතුළත් වු අතර පෙරී පන්දු 32කට මුහුණදුන්නේ හතරේ පහර 3ක් හා හයේ පහරක් සමගිනි. නෙතලි පීටර් ලකුණු 12කට කඩුලු 2ක් දවාගත්තාය.ඔස්ට්‍රේලියානු පිලේ ආරාධනයෙන් පළමුව පන්දුවට පහරදුන් එංගලන්ත පිල වෙනුවෙන් හේදර් නයිට් ලකුණු 29ක් රැස්කළ අතර සාරා ටේලර් ලකුණු 18ක් හා නායිකා චාලට් එඩ්වඩ් ලකුණු 13ක් එක් කළාය. පන්දු යැවීමේදී සාරා කොයිට් කඩුලු 3ක් දවාගත් අතර අනගි සහයක් ලබාදුන් ඇලිස් පෙරී හා රෙස් කොරල් කඩුලු 2 බැගින් දවාලුහ.මින් පෙර 2010 වසරේ බටහිර ඉන්දීය කොදෙව් හිදී හා 2012/13 ශ්‍රී ලංකාවේ පැවැති ලෝක ශූරතාවලියන්හිදී ශූරියන් බවට පත්වුයේ ඔස්ට්‍රේලියාවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404072</link>
    <topic>සුලෝහිත සංග්‍රාමයට වර්ෂාවෙන් බාධා</topic>
    <author/>
    <content>ආනන්ද – නාලන්ද විදුහල් අතර 85වැනි වරටත් පැවැති 'සුලෝහිත සංග්‍රාම' මහා ක්‍රිකට් ගැටුම ජය පරාජයෙන් තොරව නිමාවට පත්විය.ආර්.ප්‍රේමදාස පිටියේ පසුගිය සිකුරාදා ආරම්භ වූ මේ තරග‍යේ දෙවැනි හා අවසන් දිනය නිමාවට පත්වූයේ නාලන්ද විදුහලට සියලු ගෞරව අත්කර දෙමිනි. විශිෂ්ට පිතිහරඹයක නිරතවූ නාලන්දාවේ මාලිංග අමරසිංහ නොදැවී ලකුණු 90ක් රැස් කරමින් නාලන්දා විදුහල් ඉනිම වර්ණවත් කළ අතර සෙනුර අමරසිංහ සමග එක්ව ලකුණු 95ක සම්බන්ධතාවක් ගොඩ නැගීමට ද සමත්විය.ඔහුගේ ඉනිමට පන්දු 155ක් වැය වූ අතර හතරේ පහර 7ක් සහ හයේ පහරක් ඉනිමට ඇතුලත් විය. සෙනුර අමරසිංහ ලකුණු 62ක් රැස් කළේය. ඔහු හතරේ පහර 6ක් එල්ල කළේය. වේගවත් ඉනිමක් ක්‍රීඩා කළ ප්‍රමූද් හෙට්ටිවත්ත පන්දු 42කදී ලකුණු 46ක් රැස් කිරීමට සමත්විය. වර්ෂාව හේතුවෙන් තරගය නිමා කරන විට නාලන්දාව කඩුලු 5ක් දැවී ලකුණු 248ක් ලබා සිටියේය.කාසියේ වාසිය දිනාගත් නාලන්ද පිලේ ආරාධනයෙන් පළමුව පන්දුවට පහරදුන් ආනන්ද විදුහල් පිල ලකුණු 170කට සීමාවිය.සහන් ආරච්චි ලකුණු 40ක් රැස්කරමින් ආනන්ද ඉනිමේ වැඩිම ලකුණු ලාභියා වු අතර ලක්කන ජයසේකර ලකුණු 36ක් රැස් කළේය. ආනන්ද ඉනිම බිඳ දැමූ මාධව අනුත්තර ලකුණු 32කට කඩුලු 4ක් දවාගත් අතර ඔහුට අනගි සහයක් ලබාදුන් කවිඳු බණ්ඩාර හා ප්‍රමුද් හෙට්ටිවත්ත කඩුලු 2 බැගින් බිඳ හෙලුහ.ආනන්ද පළමු ඉනිම-170 (ඕවර 55.3) සහන් ආරච්චි 40, ලක්කන ජයසේකර 36, කුෂිල් පෙරේරා 23 (මාධව අනුත්තර 32/4)නාලන්ද පළමු ඉනිම- 248/5 (ඕවර 72) මාලිංග අමරසිංහ නොදැවී 90, සෙනුර අමරසිංහ 62, ප්‍රමූද් හෙට්ටිවත්ත 46, වොෂාන්ත සිල්වා 28 (කවීෂ් අංජුල 59/9).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404074</link>
    <topic>ගම්පොල පාපන්දු ජය රෙඩ්සන් ට</topic>
    <author>ගම්පොල සමූහ</author>
    <content>ගම්පොල පාපන්දු සංගමය සංවිධාන කළ ශ්‍රී ලංකා පාපන්දු සංගම් සභාපති කුසලාන පාපන්දු තරගාවලියේ ශූරතාව දිනාගැනීමට ගම්පොල රෙඩ්සන් ක්‍රීඩා සමාජය සමත්විය.නාවලපිටිය ජයතිලක ක්‍රීඩාංගණයේදී පැවැති අවසන් තරගයේදී ගම්පොල රෙඩ්සන් කණ්ඩායම හමුවේ ගම්පොල නැෂනල් යුනයිටඩ් කණ්ඩායම 5-0ක් ලෙස පරාජයට පත්විය. ජයග්‍රාහී රෙඩ්සන් වෙනුවෙන් තාරක සඳරුවන් ගෝල් 3ක් හා සංජීව ජයවික්‍රම ගෝල් 2ක් ලබාගත්හ.ශූරතාව දිනු කණ්ඩායමට පාපන්දු සංගම් සභාපති රංජිත් රුද්‍රිගු කුසලානය සමගින් රු.25000ක් පිරිනැමුණු අතර අනුශූරයන්ට රු.10000ක් හිමිවිය. මේ අවස්ථාවට පාපන්දු සංගමයේ විධායක අධ්‍යක්ෂ අනුර සිල්වා හා ජාත්‍යන්තර විනිසුරු සුනිල් සෙනවීර මහත්වරුන් සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404073</link>
    <topic>සහෝදරයන්ගේ සටන ජය පරාජයෙන් තොරයි</topic>
    <author>ප්‍රින්ස් ගුණසේකර</author>
    <content>තර්ස්ටන්-ඉසිපතන 51වැනි සහෝදරයන්ගේ සටන ජය පරාජයෙන් තොරව නිමාවට පත්විය. කොළඹ එස්.එස්.සී පිටියේදී “බ්ලැක්හැම් විජේවර්ධන අනුස්මරණ කුසලානය” වෙනුවෙන් පැවැති මේ මහා ක්‍රිකට් තරගයට වර්ෂාවෙන් බාධාගෙන දුන්නේය.කාසියේ වාසිය දිනු ඉසිපතනය මුලින් පන්දුවට පහරදීමට තර්ස්ටන් පිල ආරාධනා කළ අතර ඕවර 65කදී තර්ස්ටන් පිතිකරුවන් 8ක් දැවී ලකුණු 240ක් වාර්තා විය.තර්ස්ටන් ක්‍රිකට් නායක මින්හාජ් ජලීල් වේගවත් ලකුණු 61ක් ලැබු අතර කවිඳු කුලසේකර හා තිමිර ජයසිංහ අර්ධ ශතක වාර්තා කළහ. ඉසිපතනයේ චමීර දිසානායක, අවිදු සොයිසා හා කැලුම් බැස්ටියන් කඩුලු දෙක බැගින් බිඳ හෙලුහ. ඉසිපතන විදුහල පළමු ඉනිමට කඩුලු 6ක් දැවී ලකුණු 136ක් ලබාසිටියදී වර්ෂාව ඇද හැලීමෙන් තරගය නවතා දැමීමට සිදුවිය. සචින් ජයසිංහ පන්දු 107කදී ලකුණු 34ක් හා කැලුම් බැස්ටියන් පන්දු 108කදී ලකුණු 44ක් ලබා ඉසිපතන ඉනිමට ආරක්ෂාවක් ලබා දුන්හ.තරගයේ වීරයා සම්මානය දිනාගත් කවිඳු කුලසේකර ලකුණු හතකට කඩුලු 2ක් බිඳහෙලා ගත්තේය. හොඳම පිතිකරු ලෙස මින්හාජ් ජලීල්, හොඳම පන්දු යවන්නා ලෙස සෙනාල් විජේසිංහ සම්මාන දිනාගත් අතර ඉසිපතනයේ සචින් ජයසූරිය හොඳම පන්දු රකින්නාට හිමි සම්මානය දිනා ගත්තේය.තර්ස්ටන් විදුහල පළමු ඉනිම කඩුලු 8කට ලකුණු 240 (65)-මින්හාජ් ජලීල් 61, තිමිර ජයසිංහ 56, කවිඳු කුලසේකර 55 (චමීර දිසානායක 61/2, අවිදු සොයිසා 51/2, කැලුම් බැස්ටියන් 48/2)ඉසිපතන පළමු ඉනිම කඩුලු 6කට ලකුණු 136 (57)-සචින් ජයසූරිය 36, දිනුක් ෂෙහාන් 24, කැලුම් බැස්ටියන් 44 (ෂෙනාල් විජේසිංහ 36/2, කවිදු කුලසේකර 7/2).</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404075</link>
    <topic>මිස්ටර් තලාතුඔය කිරුළ ශෙහාන්ට</topic>
    <author>තලාතුඔය විශේෂ</author>
    <content>තලාතුඔය බැරන් බොඩ් කිංග්ඩම් ශරීරවර්ධන ආයතනය සංවිධාන කළ මිස්ටර් තලාතුඔය 2014 කිරුළ දිනාගැනීමට එම්.ඒ.ශෙහාන් දිනල්ක මුදලිගේ සමත්විය. තරගාවලියේ හොඳම මස්පිඩු ප්‍රදර්ශක සම්මානයද ශෙහාන්ට හිමිවිය. තරගාලියේ දෙවැනි ස්ථානය ඩබ්.ජි.කේ.යු.කේ.ආරියරත්න දිනාගත් අතර සී.කේ.ජයසුන්දර තෙවැනි ස්ථානය දිනාගත්තේය.මධ්‍යම පළාත් සභා සභාපති මහින්ද අබේකෝන් සහ පළාත් සභා මන්ත්‍රී ගාමිණි විජයබණ්ඩාර මහත්වරුන්ගේ ප්‍රධානත්වයෙන් තරගාවලිය පසුගියදා තලාතුඔය හේවාහැට මධ්‍ය විද්‍යල ශාලාවේදී පැවැත්විණි.තරගාවලියේ ප්‍රතිඵල- කි.ග්‍රෑ 55 බර පංතිය-1.එම්.ජී.රංජිත් දයානන්ද, 2.ආර්.ඩබ්.එම්.එස්.අයි.බී.කපුකොටුව, ඩී‍‍.එම්.දිනුෂ දිසානායක, කි.ග්‍රෑ 60 බර පංතිය-1.ඩබ්.ජීකේ.යු.ආරියරත්න, 2.කේ.ඒ.ජී.ඉෂාන් කුමාර, 3.ඩී‍.එම්.ඩී.එස්.දිසානායක, කි.ග්‍රෑ 65 බර පංතිය-1.සී.කේ.ජයසුන්දර, 2.ඩබ්.එම්.එම්.මිහිරංග, 3.කේ.ජී.එස්.එම්.සේනාරත්න, කි.ග්‍රෑ 70 බර පංතිය-1.එම්.ඒ.ශෙහාන් දිනල්ක, 2.ඩබ්.එම්.මලීත් හර්ෂණ, 3.එම්.වික්‍රමආරච්චි, කි.ග්‍රෑ 75 බර පංතිය-1.කේ.එම්.ආර්.චමිල සාරංග, 2.ඩබ්.ජී.එන්.ඩී.වික්‍රමරත්න, 3.එම්.ජී.එන්.ජේ.මොරවාලියද්ද.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404076</link>
    <topic>පඩුවස්නුවර මධ්‍ය මහ විදුහලට කොට්ඨාස ක්‍රීඩා ශූරතාව</topic>
    <author>බී.ඒ.එන්.එස්.කුමාර-කටුපොත විශේෂ</author>
    <content>පඩුවස්නුවර අධ්‍යාපන කොට්ඨාස අන්තර් පාසල් ජවන හා පිටිය මලල ක්‍රීඩා ශූරතාව දිනාගැනීමට පඩුවස්නුවර මධ්‍ය මහා විද්‍යාලය සමත්විය. තරගාවලියේ අනුශූරතාව හෙට්ටිපොල මහා විද්‍යාලයට හිමිවිය.කණ්ඩායම් තරග ප්‍රතිඵල - වොලිබෝල් බාලක:15න් පහළ-1.පලුගහවෙල කනිෂ්ඨ විද්‍යායල, 2.පඩුවස්නුවර මධ්‍ය මහා විද්‍යාලය, 17න් පහළ-1.පඩුවස්නුවර මධ්‍ය මහා විද්‍යාලය, 2.පඩුවස්නුවර කනිෂ්ඨ විද්‍යාලය, 19න් පහළ-1.කොස්දෙනිය මහා විද්‍යාලය, 2.හෙට්ටිපොල මහා විද්‍යාලය, බාලිකා-15න් පහළ-1.රත්මල්ල මහා විද්‍යාලය, 2.පඩුවස්නුවර මධ්‍ය මහා විද්‍යාලය, 17න් පහළ-1.පඩුවස්නුවර මධ්‍ය මහා විද්‍යාලය, 2.හුන්නලෙම්බුව කනිෂ්ඨ විද්‍යාලය, 19න් පහළ-1.පඩුවස්නුවර මධ්‍ය මහා විද්‍යාලය, 2.හෙට්ටිපොල මහා විද්‍යාලය.එල්ලේ බාලක-1.පඩුවස්නුවර මධ්‍ය මහා විද්‍යාලය, 2.හිදගහවැව කනිෂ්ඨ විද්‍යාලය, බාලිකා - 1.පඩුවස්නුවර මධ්‍ය මහා විද්‍යාලය, 2.හෙට්ටිපොල මහා විද්‍යාලය.නෙට්බෝල් 15න් පහළ-1.කඩවලගෙදර මහා විද්‍යාලය, 2.පඩුවස්නුවර මධ්‍ය මහා විද්‍යාලය, 17න් පහළ-1.පඩුවස්නුවර මධ්‍ය මහා විද්‍යාලය, 2.හිදගහවැව කනිෂ්ඨ විද්‍යාලය, 19න් පහළ-1.පඩුවස්නුවර මධ්‍ය මහා විද්‍යාලය, 2.හෙට්ටිපොල මහා විද්‍යාලය.ක්‍රිකට් බාලක- 1.පඩුවස්නුවර මධ්‍ය මහා විද්‍යාලය, 2.හෙට්ටිපොල මහා විද්‍යාලය, බාලිකා-1.පඩුවස්නුවර මධ්‍ය මහා විද්‍යාලය, 2.හෙට්ටිපොල මහා විද්‍යාලය.පොල්පිතිගම ශූරතාව ජාතික පාසලටපොල්පිතිගම අධ්‍යාපන කොට්ඨාස අන්තර් පාසල් මලල ක්‍රීඩා සමස්ත ශූරතාව දිනාගැනීමට පොල්පිතිගම ජාතික පාසල් කණ්ඩායම සමත්විය. තරගාවලියේ අනුශූරතාව පන්සියගම මහා විද්‍යාලය හිමිවු අතර තෙවැන් ස්ථානය කෝරුවැව මහානාම විද්‍යාලය හිමිකර ගත්තේය.කණඩායම් තරග ප්‍රතිඵල- ක්‍රිකට් බාලක-1.පොල්පිතිගම ජාතික පාසල, 2.තලාකොලවැව මහා විද්‍යාලය, බාලිකා-1.පොල්පිතිගම ජාතික පාසල, 2.පල්ලේකැලේ කනිෂ්ඨ විද්‍යාලය.එල්ලේ බාලක-1.මඩාහපොල මහින්ද මහ විද්‍යාලය, 2.නිකවැව දේවානම් පියතිස්ස ම.ම.වි, බාලිකා-1.මඩහාපොල මහින්ද ම,වි, 2.මාපේගමුව ම.වි.වොලිබෝල් බාලක:15න් පහළ-1.පල්ලේකැලේ ක.වි, 2.පන්සියගම ම.වි, 17න් පහළ-1.මඩාහපොල කන්ද ක.වි, 2.තරුණගොල්ල ක.වි, 19න් පහළ-1.මකුල්පොත ම.වි, 2.නිකවැව දේවානම් පියතිස්ස ම.ම.වි, බාලිකා-15න් පහළ-1.පන්සියගම ම.වි, 2.මාපේගමුව ම.වි, 17න් පහළ-1.පන්සියගම ම.වි, 2.මඩහාපොල කන්ද ක.වි, 19න් පහළ-1.පන්සියගම ම.වි, 2.මඩහාපොල මහින්ද විද්‍යාලය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=s1404077</link>
    <topic>රාජකීය-කිංග්ස්වුඩ් දෙවැනි ජයත් ලබති</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ සිංගර් ලීග් රගර් තරගමාලාවේ පළමු කොටස නියෝජනය කරන කොළඹ රාජකීය විදුහල් කණ්ඩායම ලකුණු 14-11කින් සාන්ත ‍ජෝශප් විදුහල් පිල පරදවා මෙවර තරගාවලියේ සිය දෙවැනි ජයග්‍රහණය අත්කර ගැනීමට සමත්විය. සී.ආර්.පිටියේ පසුගියදා පැවැති මේ තරගයේ දී රාජකීය ක්‍රීඩකයන් උත්සාහක දිනුමක් සහ දඬුවම් පහර 3ක් වාර්තා කළ අතර සාන්ත ජෝශප් විදුහල් පිල වාර්තා කළේ උත්සාහක දිනුමක් සහ දඬුවම් පහර 2ක් පමණි.මෙවර තරගාවලියේ රාජකීය විදුහල මුහුණ දුන් පළමු තරගයෙන් ඉසිපතනය හමුවේ ලකුණු 15-14කින් පරාජයට පත්වූ අතර දෙවැනි තරගයේ දී වෙස්ලි විදුහලට එරෙහිව ලකුණු 22-20ක තියුණු ජයක් ලැබීය. මේ අතර ගල්කිස්ස විද්‍යා විද්‍යාලයට එරෙහිව මහනුවර පැවැති තරගය ලකුණු 29-10කින් ජය ගැනීමට කිංග්ස්වුඩ් විදුහල් පිල සමත්විය.කිංග්ස්වුඩ් විදුහල ලැබූ ලකුණු සංඛ්‍යාවට ගෝල් 3ක්, උත්සාහක දිනුමක් හා දඬුවම් පහරක් ඇතුලත් වූ අතර විද්‍යා විදුහල් පිල ගෝලයක් සහ දඬුවම් පහරක් මගින් ලකුණු රැස් කළේය. පළමු තරගයේ සාන්ත පීතර විදුහල සමග පැවැති තරගය ලකුණු 14-14ක් ලෙස ජයපරාජයෙන් තොරව නිමාකර ගත් කිංග්ස්වුඩ් විදුහල දෙවැනි තරගයේ දී පසුගිය වසරේ ලීග් ශූරයන් වූ ධර්මරාජයට එරෙහිව ලකුණු 50-10කින් ජය ගත්තේය.මේ අතර ධර්මරාජ විදුහල සමග පැවැති තරගය ලකුණු 39-16කින් ජයගත් සාන්ත අන්තෝනි විදුහල මෙවර තරගාවලියේ සිය පළමු ජයග්‍රහණය වාර්තා කළේය. තුන්වැනි වටය යටතේ වෙස්ලි හා ඩී.එස්. විදුහල් අතර තරගය අද (7) සී‍.ආර්.පිටියේ පැවැත්වෙන අතර සාන්ත ‍තෝමස් විදුහල හා සාන්ත පීතර විදුහල අතර තරගය ලබන 10වැනිදා හැව්ලොක්ස් පිටියේ පැවැත්වේ. තුන්වැනි වටයේ අවසන් තරගය ලෙස ඉසිපතනය හා ත්‍රිත්ව විදුහල ලබන 25වැනිදා සී.ආර්.පිටියේ දී තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=f1404071</link>
    <topic>මහවැලියට වඩා මුදලක් අධ්‍යාපනයට යෙදෙව්වා</topic>
    <author/>
    <content>මහින්දෝදය පාසල් දහසේ ව්‍යාපෘතිය ඇතුළු අධ්‍යාපනය දියුණු කිරීමට වර්තමාන ආණ්ඩුව ගත් පියවර නිසා මෑතකාලීනව එම ක්ෂේත්‍රයේ විශාල වර්ධනයක් සිදුව ඇති බවත්, එය විභාග ප්‍රතිඵලවලින් මනාව දිස් වන බවත් අධ්‍යාපන ඇමැති බන්දුල ගුණවර්ධන මෙසේ පෙන්වා දෙයි.අධ්‍යාපන අමාත්‍යංශය විභාග දෙපාර්තමේන්තුව සහ ජාතික අධ්‍යාපන ආයතනය එක්ව විභාග ප්‍රතිඵල උසස් මට්ටමකට ගෙනඒම සඳහා ක්‍රියාමාර්ග රැසක් ක්‍රියාත්මක කළා. එහිදී ප්‍රධාන විභාග තුන වන අ. පො. ස. උසස් පෙළ, සාමාන්‍ය පෙළ සහ 5 වසර ශිෂ්‍යත්ව විභාගය සඳහා සිසුන්ට පසුගිය විභාග ප්‍රශ්න පත්‍ර, ගුරු අත්පොත්, විෂය නිර්දේශ, පාඨ ග්‍රන්ථ, ඇගයීම් වාර්තා නිකුත් කළා.මේවා නිකුත් කිරීම මඟින් පසුගිය වසරවලට සාපේක්ෂව විශාල ප්‍රගතියක් ලබා තිබෙනවා. 2012 වසරට සාපේක්ෂව මෙවර සාමාන්‍ය පෙළ විභාගය සමත්වීම සියයට තුනක පමණ වර්ධනයක් පෙන්නුම් කරනවා. 2013 වසරේ විභාගය සමත්වීමේ ප්‍රතිශතය සියයට 66.67ක් 2012දී එය සියයට 64.74ක්. 2009දී සියයට 52.51ක්.1994 වසරේදී සාමාන්‍ය පෙළ සමත්වීම සියයට 22‍.51ක්. දිගින් දිගටම සිදුකළ විවිධ ක්‍රියාමාර්ග නිසයි මෙවන් ප්‍රතිඵලයක් අපිට අත්කර ගැනීමට හැකි වී තිබෙන්නේ. ප්‍රතිඵල වර්ධනය සඳහා අධ්‍යාපන අමාත්‍යාංශය, විභාග දෙපාර්තමේන්තුව, ජාතික අධ්‍යාපන ආයතනය සියලුම පාසල්වල විදුහල්පතිවරුන්, ගුරුමණ්ඩලය, දෙමාපියන්ගේ දායකත්වය ලැබී තිබෙනවා.වසර 2016දී සිසුන් අසමත්වීම සියයට 1 දක්වා ගෙන ඒමටත්, සියලු විෂයන්ගෙන් සිසුන් සමත්වීම සියයට 75 දක්වා වර්ධනය කිරීමත් අපේ ඉලක්කයයි.2013 වසරේ සියලු විෂයන් අසමත්වීමේ ප්‍රතිශතය 3.57ක් 2012 විභාගයට පෙනී සිටි පාසල් අයදුම්කරුවන් 264772කින් සියලුම විෂයන් අසමත්වී ඇත්තේ 9444ක්. 2012 වසරේදී 268995ක් සිසුන්ගෙන් 11100ක් අසමත්වී තිබෙනවා. 2009දී එය 18997ක්. මේ වනවිට සියලු විෂයන්ගෙන් සිසුන් අසමත්වීම ක්‍රමයෙන් අඩුකරගැනීමට අපට හැකිවී තිබෙනවා.ඒ වගේමයි සියලු විෂයන්ට A සාමාර්ථ ලැබීමත් මේ වසරේ ඉහළ ගොස් තිබෙනවා. 2013 වසරේ A - සාමාර්ථ 9 ලබාගත් සිසුන් 5737ක් වාර්තා වෙනවා. 2012දී එය 4509ක්. 2009දී එය 2038ක්. ඉතින් මේ සංඛ්‍යාලේඛන මේ දරුවන් ඉහළ සාමාර්ථ ලබා ඇති බවට සාක්ෂියක්.විභාග කේන්ද්‍රීය අධ්‍යාපනය දරුවන්ට බරක් තමයි. ඒ නිසයි අධ්‍යාපනයේ යම් යම් වෙනස්කම් සිදුකළේ. සිසුන් බාහිර ක්‍රියාකාරකම්වලට යොමු කළා. ඔවුන්ට වැඩි බරක් නොදී පහසු ලෙස පැවරුම් සහිත අධ්‍යාපන ක්‍රමයක් දැන් හඳුන්වා දී තිබෙනවා.කටපාඩම් කරනවාට වඩා දරුවන් ප්‍ර‍ායෝගික පැත්තට යොමු කරවීමටයි මේ ර‍ජය උත්සහ දරන්නේ. ඒ නිසයි විද්‍යාගාර දහසක්, භාෂාගාර දහසක් සහ ගණිතාගාර දහසක් රටපුරා ඉදිකරන්නේ. මේ තුළින් දරුවන්ට ප්‍රායෝගික පැත්ත සාර්ථක කර ගැනීමට හැකි වෙනවා. විභාග බර ඔළුවට නොගෙන සැහැල්ලුවෙන් දැනුම ලබාගන්න මේ මඟින් හැකි වන බව අපේ විශ්වාසයයි.ඉදිරි මාස තුන හතර තුළ මේ සියල්ලම අවසන් කරනවා. මේ වනවිට මෙම විද්‍යාගාර 888ක් නිමකර අවසන්. ඉතිරිය ඉදිරි මාස කීපය තුළ නිම වෙනවා. එකම විද්‍යාගාරයක් හෝ නොමැති ප්‍රාදේශීය ලේකම් කොට්ඨාස 81ක් තිබුණා. ජනාධිපති මහින්ද රාජපක්ෂ මහතා ඉදිරිය ගැන හිතලයි වැඩපිළිවෙළ ක්‍රියාත්මක කළේ. මේ සෑම පාසලකටම තට්ටු තුනේ ගොඩනැගිල්ලක් ලැබෙනවා.පරිගණක 64ක් පමණ එක් පාසලකට ලැබෙනවා. විද්‍යාගාරය සියලු පහසුකම් සහිත විද්‍යා උපකරණ සහිතව නිමකෙරෙනවා. භාෂාගාරය ඉංග්‍රීසි ඇතුළු භාෂාවන් පිළිබඳ දැනුම ලබාදීමටත් ගණිතාගාරය ගණිත විෂය ආශ්‍රිත දැනුම ලබාදීමටත් සුදුසු ලෙස ඉදිකෙරෙනවා. මේ සියල්ල ලැබෙන්නේ ග්‍රාමීය දරුවන්ට.ඔවුන් රටේ ඉහළට ඔසවා තැබීමයි ජනාධිපති මහින්ද රාජපක්ෂ මහතාගේ අරමුණ. මහින්දෝදය තාක්ෂණික විද්‍යාගාර 1000 තුළින් අධ්‍යාපනයේ නව වෙනසක් සිදුකෙරෙනවා. එය මහවැලි ගඟ උතුරට හැරවීමට යෙදූ මුදලට වඩා වැඩි මුදලක්. ඉහළ ප්‍රමිතියෙන් යුතු නිපුණතා සංවර්ධනය හා තාක්ෂණික විප්ලවයකට යොමුවෙමින් තිබෙනවා.ඒ තමයි රට දැනුමේ කේන්ද්‍රස්ථානයට ළඟාවීමේ මූලික ඉලක්කය. මේ පාසල් දහස තුළ මහින්දෝදය තාක්ෂණ විද්‍යාගාර, උසස් පෙළ විද්‍යාගාර, වාණිජ විද්‍යාගාර, හරිතාගාර, දන්ත ශල්‍යාගාර, ක්‍රීඩා සංකීර්ණ, සෞන්දර්ය ඒකක, ශ්‍රවණාගාර මෙන්ම තාක්ෂණික ඒකකද ස්ථාපිත කර තිබෙනවා. මේ එක් පාසලකට රුපියල් මිලියන 150ක් වැය කරනවා. ඉතිහාසය පුරාම අධ්‍යාපනයට වැය කළ මුදලට වඩා වැඩි මුදලක් තමයි ජනාධිපති මහින්ද රාජපක්ෂ මහතා මේ සඳහා වැයකරන්නේ.‍රට පාවා දෙන රට විනාශ කරන්න වෑයම් කරන අතළොස්සක් පිරිස තමයි අධ්‍යාපනය විනාශ කරන්නට උත්සාහ කරන්නේ. ඉන් සිදුවන්නේ මේ දරුවන්ගේ ජීවිතවලට විශාල හානියක්. මෙයට පෙර මෙවන් චෝදනා එල්ල කළ අය නීතියේ රැහැනට හසුවුණා.මේ විනාශකාරීන්ට නීතියෙන් පමණක් නෙමෙයි ස්වභාවධර්මයෙනුත් දඬුවම් ලබාදේවි. පසුගිය වසරේ විද්‍යාව විෂයට සම්බන්ධ ප්‍රශ්න පත්‍ර කිහිපයක් පිට කර තිබුණා. ඒ අය නීතියේ රැහැනට හසුවුණා. අසාධාරණයට ලක්වූ සිසුන්ට ලකුණු ලබා දුන්නා. මේ පිරිස තේරුම් නොගෙන සිදු කරන මේ ක්‍රියා පාපකාරී ක්‍රියා. දරුවන්ගේ හෙට දවස තීරණය කරන්නේ මේ විභාග මතයි. මේ සඳහා ද්‍රෝහිකම් කරන මේ පිරිස ත්‍රස්තවාදීන්ට වඩා බරපතළ බලපෑමක් රටට සිදුකරන්නේ.ඇයි නැත්තේ. ශ්‍රී ලංකාවේ විභාග සහතිකය ලෝකයේම පිළිගැනීමට ලක්වී තිබෙනවා. ඉතිහාසයේ සිට මෙතෙක් පැවැත්වූ විභාග සම්බන්ධව විභාග දෙපාර්තමේන්තුවට ඇඟිල්ල දික්වෙලා නැහැ. මම ඇමැතිවරයා වුණාට මට විභාග සම්බන්ධව තීරණ ගන්න බැහැ. මම විභාග දෙපාර්තමේන්තුවේ විභාග ප්‍රතිඵල අංශයට කවදාවත් ගිහින් නැහැ.එහෙමනම් ඇමැතිවරුන්ගේ දරුවන් විභාගවලින් පළමු වැනියා වේවිනේ. සමහර දරුවන් විභාග අසමත් වෙනවා. ඇමැති කියලා බලපෑම් කරන්න බැහැ. ඒ තමයි විභාග ඇගයීම් කරන ආකාරය. පසුගිය වසරේ විද්‍යාව ප්‍රශ්න පත්‍රයේ ප්‍රශ්න කීපයක් පිටතට ගියා. ඒ සම්බන්ධව සිදුකළ පුළුල් පරීක්ෂණ මගින් වරදකරුවන් නීතියට කොටු වුණා.මේ වනවිට විභාග කොමසාරිස් ජනරාල්වරයා විශේෂ රහස්‍ය වැඩපිළිවෙළක් ඇති කොට තිබෙනවා. විභාග ඇගයීම් අදියර කීපයක් ඔස්සේ සිදුකරනවා. ඉතින් වරදක් සිදුවීමට ඉඩක් නැහැ. රහස්‍යභාවය සුරැකීමට නව වැඩපිළිවෙළක් දැන් ක්‍රියාත්මක වෙනවා. මේවා තවතවත් දියුණු කරමින් සියලු විභාග මෙන්ම ප්‍රතිඵලත් නිවැරැදි භාවයෙන් යුතුව නිකුත් කරනු ලබනවා.විභාග සඳහා මෙතෙක් තිබූ බර අඩුකිරීමටයි අපි කටයුතු කර තිබෙන්නේ. ඇතැම් මාපියන් පළමු ශ්‍රේණියේ සිට දරුවන්ට මේ බර තබනවා. එය හොඳ දෙයක් නෙමෙයි. ළමා කාලයේදී දරුවාට සෙල්ලම් කිරීමට නීරෝගීව වැඩීමට ඉඩ ලබාදිය යුතුයි. 5 වසර ශිෂ්‍යත්වය පවත්වන්නේ අඩු ආදායම් දරුවන්ට ශිෂ්‍යාධාර ලබාදීමටයි. මේ දරුවන්ට විවේකයක් නොදී අමතර පන්ති සඳහා යොමුකිරීමෙන් දරුවා පීඩනයට පත් වෙනවා.ඒ වගේමයි සාමාන්‍ය පෙළ උසස් පෙළ දරුවන්. පන්ති ගණනාවකට යවනවා. ඉන් දරුවන් වෙහෙසට පත් වෙනවා. මේ නිසයි විභාගයට සතියකට පෙර අමතර පන්ති පැවැත්වීම තහනම් කිරීමට චක්‍රලේඛ නිකුත් කළේ. මේ තත්ත්වය මේ රටේ මාපියන් අවබෝධ කරගත යුතුයි. ඕනෑම දරුවෙකුට ඕනෑවට වඩා වැඩි පීඩනයක් ලබාදීම හොඳ නැහැ. මේ නිසයි පාසල තුළදී අමතරව ක්‍රීඩාවක් කරන්න, පැවරුම් ආදිය දරුවන්ට පවරා තිබෙන්නේ. මේ තත්ත්වය දෙමාපියන් වටහා ගෙන ක්‍රියා කිරීමෙන් දරුවන්ගේ ප්‍රතිඵල ඉහළ නංවාලීමට හැකි වේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=f1404072</link>
    <topic>අපි එක්ක ගහගන්න කාටවත් බැහැ</topic>
    <author/>
    <content>අප හා කතා බහට එක්වූ මේ මල්ලවපොර ශූරයා දිගින් දිගටම ප්‍රකාශ කළේ මල්ලවපොර සටන්කරුවෙකු සතු ප්‍රබලතාවයයි. නියම මල්ලවපොර සටන්කරුවා යකෙකුටවත් බය නැති බව මොහුගේ කතා බහට සවන්දෙන ඕනෑම පුද්ගලයෙකුට සිතෙයි. මොහු ඕනෑම අභියෝගයකට සූදානම්ය. මෙවර ගුස්ති පිටුවේ සංවාදයට එක් වනුයේ ප්‍රබල මල්ලවපොර ගුරුවරයෙකු , ශූරයෙකු වන නෙවිල් උයන්හේවා යි.මගේ පළමු මල්ලවපොර ගුරුවරයා එම්. ආර් වික්‍රමාරච්චි. ඔහු නාවුක හමුදාවේ ප්‍රධාන පුහුණුකරුවෙක්. දෙවෙනි ගුරුවරයා ශාන්ති ලාල් ඔබේසේකර.1976 වර්ෂයේදී. ඒ මගේ පාසැල් අවධියයි. තිඹිරිගස්යාය ප්‍රජා ශාලාවේදීයි මල්ලවපොර පුහුණු වීම් කළේ. එතකොට මට අවුරුදු 11 ක් විතර ඇති. හැබැයි මම මල්ලවපොර ශූරයෙක් වශයෙන් ප්‍රසිද්ධ වුණේ වනාතමුල්ල ප්‍රජා ශාලාවේදී.දිස්ත්‍රික් , විවෘත, සමස්ත ලංකා තරඟ මම දිනල තිබෙනවා. වැඩි වාර ගණනක් ජයග්‍රහණ ලබා ඇති නිසා සංඛ්‍යාව කොපමණද කියා කියන්න අමාරුයි. වර්ෂ ගණනාවක් ජාතික මල්ලවපොර ශූරතාද ජයග්‍රහණය කර තිබෙනවා.ඒ දෙයාකාරයටම මල්ලවපොර යොදා ගන්න පුළුවන්. අතීතයේ සටන් ක්‍රමයක් ලෙසයි මල්ලවපොර යොදාගෙන තිබෙන්නෙ.ග්‍රීක රෝම ක්‍රමය , බෙල්ට් රෙස්ලින් , බිච් රෙස්ලින් , සූමෝ ක්‍රමය. මේ ක්‍රමය ජපානයේ තිබෙනවා. අපි කරන්නෙ ෆ්‍රී ස්ටයිල් ක්‍රමය.අතීතයේ ශක්තිය උරගා ගැනීමේ සටන් ක්‍රමයක් , ක්‍රීඩාවක් ලෙස මෙය භාවිත වුණා. ලිඳක් හාරල ඒක ඇතුළට මල්ලවපොරකරුවන් දෙදෙනා දමා සටන් කරන්න කියනවා.අංගම්පොර හා මල්ලවපොර වෙනස්.ඔව්. අතීත රජවරුන් තම හමුදාවන්වලට සෙබළුන් බඳවා ගැනීමේදී මල්ලවපොර ශූරයින්ට ප්‍රමුඛස්ථානය ලබා දී තිබෙනවා. රජ කෙනෙකු කඩු ශිල්ප , දුනු ශිල්ප වගේම මල්ලවපොරත් දැන සිටිය යුතුයි.එහි යම් සත්‍යයක් තිබෙනවා. නමුත් මේ වන විට මල්ලවපොර සියලු දිස්ත්‍රික්කයන්හි ව්‍යාප්ත වෙමින් තිබෙනවා. මම ජාතික සංගමයේ උප සභාපතිවරයා සහ තීරක විනිසුරු සංගමයේ සභාපතිවරයා ලෙසයි ඒ පිළිබඳ ප්‍රකාශ කරන්නෙ. මල්ලවපොර රට පුරා ව්‍යාප්ත කිරීම සඳහා අප මේ වන විට විශාල වැඩ කොටසක් ඉටු කරමින් සිටිනවා.ඔව්. ඔවුන් කොළඹට පැමිණ සෙල්ලම් කරනවා මට මතකයි.රුසියානු ජාතික ඇලෙක්සැන්ඩර් ජුමාට් , ඉන්දියානු ජාතික ශෂි කුමාර් , ජපානයේ සෝ ඉනදි .හැබැයි මට මල්ලවපොර ශූරයො ගැන එතරම් මතක නැහැ. මොකද විවිධ අවස්ථාවලදී මට මල්ලවපොර ශූරයින් විශාල ගණනක් හමු වෙලා තිබෙනවා. පොර බදන කොට මට කොයි ශූරයාත් එකයි. මම ඒ ශුරයාව බිම දමන්න පරාජය කරන්න තමා උත්සාහ කරන්නෙ.මම හා ජපානයේදී තරඟ කරපු ඇමෙරිකාවේ ජොන් ස්මිත් දක්ෂ මල්ලවපොර ශූරයෙකු වශයෙන් හඳුන්වන්න පුළුවන්. ඔහු ලෝක ශූරයෙක් , ඔලිම්පික් ශූරයෙක්. මල්වා කියන මල්ලවපොර ශූරයාත් දක්ෂයෙක් වශයෙන් හඳුන්වන්න පුළුවන්. සයිතෝ ඉඳ හැරෝ ද දක්ෂයෙක්.1990 දී ලංකා කණ්ඩායම නියෝජනය කරමින් ජපානයේදී 27ත් වන ලෝක මල්ලවපොර තරඟාවලියට සහභාගි වුණා. එහිදී මම ජෝන් ස්මිත් කියන ඇමරිකානු ජාතික ලෝක ශූරයාත් සමග විනාඩි පහකට ආසන්න කාලයක් තරඟ කළා. පළමු විනාඩි තුන හමාර තුළ ඔහුට කිසිදු ලකුණක් ලබා ගන්න මා ඉඩ දුන්නෙ නැහැ. ඔහුට හොඳ තරඟයක් දුන්න. මේක මට අමතක නොවන සිදුවීමක්.මල්ලවරපොරයකදී දරා ගැනීමේ ශක්තිය , වේගය අවශ්‍යයි , උපක්‍රමශීලිත්වය අවශ්‍යයි. අපට එදා ඉතා හොඳ පුහුණුවක් තිබුනෙ නැහැ. ශක්තිජනක ආහාර තිබුනෙ නැහැ. මම එම තරඟයේ අවසාන විනාඩි කිහිපයේදී ජෝන් ස්මිත්ට පරාජය වුණා.ඔව්. ඔහු මට වඩා බොහොම උස මහත පුද්ගලයෙක්. මගෙන් පළමුවෙන්ම ඇහුවෙ ශ්‍රී ලංකාව තිබෙන්නෙ කොහෙද කියල. මම ඔහුට මගේ රට සිතියමකින් පෙන්නුවා. නැවතත් ඔහු ඇහුව උඹ කොහොමද මෙච්චර හොඳ තරඟයක් දුන්නෙ කියල. මල්ලවපොර ඉගෙන ගැනීමට තිබෙන පහසුකම් මොනවාදැයි ඇහුවා. මම එහිදී ඔහුට පැවසුවා අතීතයේත් වර්තමානයේත් දක්ෂ මිනිසුන් අපේ රටේ සිටින බව. මට ඉතා ඉහළ මට්ටමේ මල්ලවපොර පුහුණුවක් ලැබුනොත් ඉතා ඉහළට යා හැකි බවද ඔහු කීවා.අනිවාර්යයෙන්ම. මට එම තරඟාවලියේදී විවිධ රටවල මල්ලවපොර ශූරයින් මුණ ගැසුණා. එම ශූරයින් ගණනාවක් සමග මා තරඟ කළා. සමහරෙකු මා අතින් පරාජය වුණා.ඉරානය , ඉරාකය , ජපානය ,කොරියාව , ඇමෙරිකා එක්සත් ජනපදය ආදී රටවල් හි මල්ලවපොර පුහුණුවීමට හොඳ පහසුකම් තිබෙනවා.මම එවැනි ප්‍රකාශ අනුමත කරන්නෙ නැහැ. හැබැයි මම කිසිම සටන් ශෛලියක් පහත් කරල කතා කරන්නෙත් නැහැ.මම අභියෝග කරන්නෙත් නැහැ කිසිම සටන් ශිල්පියෙකුට. කවුරුන් හෝ අභියෝග කළොත් මම ඒක භාරගන්නවා. මම හිතනවා මල්ලවපොර ශූරයෙක් එක්ක කිසිම සටන් ශිල්පියෙකුට ගහගන්න බැහැ කියල.ජිට් කුන් ඩෝ සටන් ක්‍රමය හදාරා ඇති ප්‍රබලයෙකු හා මල්ලවපොර ප්‍රබලයෙකු සටන් කළහොත් මට විශ්වාසයි මල්ලවපොර ශූරයා ජයග්‍රහණය කරන බව. මීට පෙර ප්‍රකාශ කලා වගේ ශක්තිය වේගය උපක්‍රමය නිවැරදිව යොදා ගත් මල්ලවපොර ශූරයෙකුට අනිවාර්යයෙන් ඕනෙම සටන් ක්‍රමයක් හදාරා ඇති සටන් ශිල්පියෙක් හා සටන් කරන්න පුළුවන්.ඒක ඔප්පු වී ඇති අවස්ථා ගණනාවක් තිබෙනවා. මම ජපානයේ ජීවත් වූ කාලයේ දී දැක තිබෙනවා විවෘත සටන් ශූරතාවලදී විවිධ සටන් ශිල්ප හදාරපු සටන් කරුවන් මල්ලවපොර සටන්කරුවන්ට පරාජය වන අන්දම.ජපානයේ ඔකිනාවා හි ඉන්න කරාතේ සටන් කරුවන් මල්ලවපොර ශූරයින්ට පරාජය වූ අවස්ථා තිබෙනවා. ඔප්පු කරන්න අවශ්‍ය නම් වීඩියෝ පට මා ළඟ තිබෙනවා.අපි භාවිත කරන ෆ්‍රී ස්ටයිල් ක්‍රමයෙන් සූමෝ ශූරයාව බිම දමන්න අපට පුළුවන්.කෙන්ඩො , ජුජුට්සු , ජූඩෝ , කරාතේ , බොක්ෂින් ඉගෙන ගෙන තිබෙනවා. මේ සටන් ක්‍රමයන් සමග සංසන්දනය කිරීමේදී මල්ලවපොරවල සුවිශේෂත්වය මම දකිනවා. ඉහත සටන් ක්‍රමවලටත් මා ගරු කරනවා.මම අභියෝග කරල සටන් කරන්නෙ මල්ලවපොරවලින්.මා එම සටන් ශිල්පය කරන ආකාරය දැකල තියෙනවා. මෙය අපේ රටට ආවේනික වූ ඉතා වටිනා සටන් ශෛලියක්. ඒ වගේම අංගම්පොර කියන්නේ ප්‍රබල සටන් ශෛලියක් වශයෙන්ද හඳුන්වන් පුළුවන්.මල්ලවපොර ශූරයෙක් ළඟත් එවැනි අතපය සිර කිරීමේ උපක්‍රම තිබෙනවා. ඒ වගේම සතුරාගේ අතපය කඩා දමන්නත් මල්ලවපොර සටන් කරුවෙකුට පුළුවන්.සටනකදී මම එවැනි උපක්‍රම භාවිත කරනවා. සංඛ්‍යාව නම් කියන්න බැහැ.ජපන් , රුසියානු , කැනේඩියන් පුහුණු කරුවන්ගෙන් පුහුණුවිම් ලබල තිබෙනවා.සාර්ථකව මුහුණ දෙන්න පුළුවන්.සියලු පාසැල්වලට මල්ලවපොර ගෙන යන්න ඕනෙ. පාසැල් ශූරයින් තමා ජාතික ශූරයින් වී ලෝක ශූරයන් බවට පත් වන්නෙ. සමහර රටවල මල්ලවපොර ශූරයින්ට විශාල පිළිගැනීමක් තිබෙනවා.කොළඹ , කුරුණෑගල , මහනුවර.පොඩි දරුවෙක් මවගෙන් කිරිබොන අවස්ථාවේත් අතපය හසුරුවන්නෙ මල්ලවපොර ශූරයෙක් වගෙයි. ඒ තරම් මිනිසාගේ ජීවිතයට මල්ලවපොර සමීපයි. කුමන සටන් කරුවෙකු වුවත් අවසානයේ පොරයකටයි වැටෙන්නෙ. පහරවල් දෙක තුනක් එල්ල කර ඉන් පසුව බදා ගෙන පොර බැදීමක් තමයි සිදු වන්නෙ. මල්ලවපොර කියන්නෙ ලෝකයේ පැ‍රැණිම සටන් ක්‍රමයක්, ක්‍රීඩාවක් ලෙස හඳුන්වන් පුළුවන්.මම පදවාගෙන ගිය වාහනය නවත්වා වරක් මාව මංකොල්ල කෑමට පුද්ගලයින් ‍දෙදෙනෙක් උත්සාහ කළා . මා ක්ෂණයකින් වාහනයෙන් බැහැල මල්ලවපොර ශිල්පයේ උපක්‍රම භාවිත කර ඔවුන් එලවා දැම්මා. එක් පුද්ගලයෙක් ළඟ පිහියකුත් තිබුණා. ඒ වගේම පාසැල් යන කාලයෙත් මම මල්ලවපොර ශූරයෙකු වශයෙන් ප්‍රසිද්ධයි. තවත් පාසැලක කණ්ඩායමක් සමග රණ්ඩුවකට යනවා නම් මමත් අනිවාර්යයෙන් යනවා.ලංකාවට දුරකතන ඇමතුම් ගන්න ගිය අවස්ථාවලදී ඉරාන , පාකිස්තාන් ජාතිකයො අපට විවිධ බාධා ඇති කළ අවස්ථාවන්හිදී ඔවුන් සමඟ සටන් කර තිබෙනවා. දුවන්න ගහල තිබෙනව. ඔවුන්ගේ කණ්ඩායම වැඩි නිසා බොහෝ දෙනා ඔවුන්ට බයයි. ඒ වගේම මට වඩා ඉතා උස මහතින් වැඩි පුද්ගලයින්ට ජපානයේදී මම වැටෙන්න පහරදී තිබෙනවා.දක්ෂ මල්ලවපොර ක්‍රීඩකයෙකු , ස‍ටන්කරුවෙකු බිහි කරන්න දක්ෂ ගුරුවරයෙකු සිටිය යුතුයි. ඒ වගේම හොඳ මානසික පරිසරයකුත් තිබෙන්න ඕනෙ. මම මේ වන විට කැලණිය විශ්ව විද්‍යාලයේ මල්ලවපොර උපදේශකවරයෙකු ලෙසද කටයුතු කරමින් දක්ෂයින් බිහි කිරීමට කටයුතු කරනවා.මල්ලවපොර උපක්‍රම භාවිත කරමින් මම බේරෙනවා. සටන් කරන්න දක්ෂයින් කාගෙන්වත් ගුටි කන්නෙ නැහැ.දරුණු හානි කරන්න පුළුවන්. ‍මල්ලවපොර සටනකදී සතුරාගේ හද ගැස්ම පවා අපට දැනෙනවා. ඒ වගේම මල්ලවපොර තරඟාවලියක් අවසානයේ මල්ලවයන් දෙදෙනා අනිවාර්යයෙන්ම හොඳ මිතුරන් වන බවද මනෝ විද්‍යාඥයින් සොයා ගෙන තිබෙනවා.මම අභියෝග මග හැර යන පුද්ගලයෙක් නොවෙයි. හැබැයි සටන් කරන්න ඕනෙ නීතිමය රාමුවක් තුළයි. එවැනි අභියෝගයක් ආවොත් මම ලැහැස්තියි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>07</day>
    </date>
    <link>http://www.dinamina.lk/2014/04/07/_art.asp?fn=f1404073</link>
    <topic>ජනමතය පිළිනොගන්නා විරුද්ධ පක්ෂයේ ජිල්මාට්</topic>
    <author>ජනතා මිත්‍ර</author>
    <content>ආණ්ඩුවේ ඡන්ද ප්‍රතිශතය අඩුවෙලා. ජනතාව ආණ්ඩුවට රතු එළියක් දල්වලා තියෙනවා” යනුවෙන් මාධ්‍ය හමු හා සාකච්ඡා පවත්වමින් මේ දිනවල මෝඩ විනෝදයක් ගනිමින් සිටින්නේ විරුද්ධ පක්ෂයයි. ආණ්ඩුවට මේ ආකාරයෙන් චෝදනා එල්ල කරන විරුද්ධ පක්ෂයේ ඡන්ද පදනම ගැන කතා කළොත් ඔවුන්ට යන්නට සිදුවන්නේ රෙදිත් නැතිව බව විරුද්ධ පක්ෂයේ නායකයෝ දනිති. එම නිසා ඔවුන්ගේ ඡන්ද පදනම නොව ආණ්ඩුවේ ඡන්ද පදනම ගැන පමණක් ඔවුහු කතා කරති.නමුත් බස්නාහිර සහ දකුණු පළාත් සභා මැතිවරණවලින් විරුද්ධ පක්ෂය පරාජය කර අති විශිෂ්ට ජයග්‍රහණයක් ලබා ගැනීමට එක්සත් ජනතා නිදහස් සන්ධානයට හැකිවිය. එය ඕනෑම කෙනෙකුට ඉතා පැහැදිලිව පෙනෙන දෙයකි. විරුද්ධ පක්ෂය පරාජයට පත් වී තිබෙන්නේ ඇපත් නැති ගාණටය. නමුත් එක්සත් ජාතික පක්ෂයටත්, ජනතා විමුක්ති පෙරමුණටත් අවශ්‍ය වී ඇත්තේ තම පක්ෂවල කඩා වැටීම වසා ගැනීම සඳහා එක්සත් ජනතා නිදහස් සන්ධානයේ ඡන්ද ප්‍රතිශතය ගැන අසත්‍ය කරුණු ඉදිරිපත් කිරීම පමණි.සාමාන්‍යයෙන් ඕනෑම මැතිවරණයක් අවසන් වීමෙන් පසු පරාජයට පත් වන පාර්ශව නිතරම ප්‍රකාශ කරන්නේ එම මැතිවරණයේ සාධාරණත්වයක් නොතිබුණු බවකි. සමහර අවස්ථාවලදී මැතිවරණය පවත්වන දිනට පෙර සිටම මැතිවරණයේ ජය පරාජයන් ගැන විවිධ ප්‍රකාශ කරති. 1982 ජනමත විචාරණය, 1999 වයඹ පළාත් සභා මැතිවරණය වැනි මැතිවරණ සාධාරණව නොපැවැත්වූ බවට ඕනෑ තරම් සාක්ෂි තිබේ.එම මැතිවරණ දෙක හැරෙන්නට 1988 පැවති ජනාධිපතිවරණය සහ 1989 පැවති මහ මැතිවරණය ද භීෂණ සමයේදී පැවැත්වූ නිසා නිදහසේ ඡන්දය භාවිත කිරීමේ අවස්ථාව විශාල පිරිසකට නොලැබිණි. මෙම මැතිවරණ හැරෙන්නට මෙරට සියලු මැතිවරණ නිදහස් හා සාධාරණව පැවැත් වූ බව අති බහුතරයක් පිළිගනිති. එම නිසා මෙවර බස්නාහිර හා දකුණු පළාත් සභා මැතිවරණ ඉතා සාමකාමීව හා නිදහස්ව පැවැත්වුණු බවද දේශපාලන විචාරකයෝ ඇතුළු සියලු දේශපාලන නායකයෝද පිළිගනිති.මැතිවරණ පරාජය වසා ගැනීම සඳහා ඕනෑම දේශපාලන පක්ෂයක් ප්‍රකාශ කරනුයේ මැතිවරණය අසාධාරණ එකක් බවයි. නැත්නම් ඡන්ද අක්‍රමිකතා සිදුවූ බවයි. එසේත් නොමැතිනම් පරිගණක අක්‍රමිකතාවක් (කොම්පියුටර් ජිල්මාට්) සිදු වූ බවයි. පසුගිය 2010 ජනාධිපතිවරණයේදීත්, පාර්ලිමේන්තු මහ මැතිවරණයේදීත් පරාජයට පත් වූ දේශපාලන පක්ෂ දිගින් දිගටම ප්‍රකාශ කළේ මෙම කම්පියුටර් ජිල්මාට් කතාමයි.නමුත් අධිකරණය විසින් තීන්දු කළේ එවැනි ජිල්මාට් සිදු නොවූ බවයි. ඊට අමතරව සරත් ෆොන්සේකා මහතා වෙනුවෙන් ජනාධිපතිවරණයේදී පෙනී සිටි පක්ෂ කිහිපයකම නියෝජිතයින් කියා සිටියේ කම්පියුටර් ජිල්මාට් කතාව තමන් නොදන්නා බවයි. එමඟින් ඉතා මැනවින් පෙන්නුම් කරනුයේ කම්පියුටර් ජිල්මාට් කතාව ගොතන ලද කටකතාවක් බවයි. එම ජනප්‍රිය කටකතාවෙන් පරාජය වසා ගැනීමට සරත් ෆොන්සේකා මහතා උත්සාහ කළ අතර ටික කාලයක් යන විට කම්පියුටර් ජිල්මාට් කතාවට කිසිදු වලංගුභාවයක් හෝ ප්‍රතිචාරයක් ලැබුණේ නැත.අවසානයේදී හෙළිවූයේ ‘කම්පියුටර් ජිල්මාට්’ කතාව ෆොන්සේකා මහතාගේ පරාජය වසා ගැනීමට ගොතන ලද ජිල්මාට් කතාවක් බවයි. ඉන්පසුව ජිල්මාට් කතා කෙතරම් කීවද මේ රටේ පොදු ජනතාව එය විශ්වාස කළේ නැත. එම නිසා ජිල්මාට් කතා මෙවර මැතිවරණයෙන් පසුව විහිළුවටවත් ප්‍රකාශ නොකිරීමට විරුද්ධ පක්ෂය පරිස්සම් විය.මෙවර බස්නාහිර, දකුණු පළාත් සභා මැතිවරණ ගැන විරුද්ධ පක්ෂයට ප්‍රකාශ කිරීමට කිසිදු ජිල්මාට් කතාවක් නැත. එක්සත් ජාතික පක්ෂය ඡන්දයට පෙර ප්‍රකාශ කළේ බල පෙරළියට කොළ එළියක් ලබාදීමට ජනතාව තම පක්ෂය වටා පෙළගැසෙන බවයි. නමුත් ඔවුන්ට ලැබුණේ කොළ එළියක් නොව රතු එළියකි.රතු එළිය කෙතරම්ද යන්න කීවොත් එක්සත් ජාතික පක්ෂයේ නායකයා ටික කාලයකට විදෙස්ගතවීමටද තීරණය කර ඇති අතර පක්ෂයේ අභ්‍යන්තර අර්බුදය තව තවත් උග්‍රවී ඇත. නායකත්ව මණ්ඩලයේ සාමාජිකයින් අතරද ගැටුම් ඇතිවීම උත්සන්න වී ඇති අතර නායකත්ව මණ්ඩලය එක් මේසයකට කැඳවීමද වික්‍රමසිංහ මහතාට අභියෝගයක් වී ඇත.රනිල් වික්‍රමසිංහ මහතාට ප්‍රශ්න විසඳීම සඳහා වෙනම ක්‍රමවේදයක් ඇත. ඒ අනුව විසඳීමට නොහැකි බොහෝ බරපතළ ප්‍රශ්න වික්‍රමසිංහ මහතා විසැඳීමට උත්සාහ ගන්නේ ඒවා විසැඳීම කාලයට බාර දෙමිනි. ඕනෑම ගැටලුවක් විසඳීමට අවංකවම ප්‍රබල උත්සාහයන් කිහිපයක්ම ගෙන එමගින් සාර්ථක විසඳුම් ලබාදීමට නොහැකි වුවහොත් එම ගැටලු විසඳීම සඳහා යම් කාල සීමාවක් ලබා දුන්නාට කමක් නැත. නමුත් එම ගැටලු විසඳීම කාලයට පමණක් බාරදීම නොකළ යුතුය. රටක ප්‍රධානතම දේශපාලන පක්ෂයක නායකයෙකුගෙන් එවැනි තත්ත්වයක් කිසිසේත්ම බලාපොරොත්තු විය ‍ෙනාහැක. රටක රාජ්‍ය නායකයෙකු හෝ ප්‍රධානතම දේශපාලනපක්ෂයක නායකයෙකු ප්‍රශ්න විසැඳීම කාලයාට පමණක් බාරදුන්නොත් සිදුවෙන්නේ කුමක්ද?1993 මැයි 01 වෙනිදා කොටි ත්‍රස්තවාදීන්ගේ බෝම්බ ප්‍රහාරයෙන් එවකට ජනාධිපතිව සිටි රණසිංහ ප්‍රේමදාස මහතා මරුමුවට පත් විය. එවකට අග්‍රාමාත්‍යව සිටි ඩී.බී.විජේතුංග මහතා ජනාධිපති ධුරයට පත් වූ අතර අග්‍රාමාත්‍යධුරයට පත්වූයේ එවකට සභානායකව සිටි රනිල් වික්‍රමසිංහ මහතාය.2001 වසරේ මේ රටේ අග්‍රාමාත්‍යධුරයට රනිල් වික්‍රමසිංහ මහතා පත්වෙන්නේ දෙවෙනිවරටය. එසේ බලයට පත්වන රනිල් වික්‍රමසිංහ මහතා රටේ බරපතළ ගැටලු බොහොමයකට ප්‍රායෝගික විසඳුම් ලබා දෙනවා වෙනුවට සිදුකළේ ඒවාට විසඳුම් ලබාදීම කාලයට බාර දීමයි. ප්‍රතිඵලය වූයේ 2004 වසරේ පැවති පාර්ලිමේන්තු මහ මැතිවරණයේ ජය එක්සත් ජනතා නිදහස් සන්ධානයට හිමිවීමයි. ඊට පෙර 1993 අග්‍රාමාත්‍ය ධුරයට පත් වූ රනිල් වික්‍රමසිංහ මහතාට එම ධුරයේ රැඳී සිටීමට හැකිවූයේ වසරකට ආසන්න කාලයක් පමණි.1994 පැවති පාර්ලිමේන්තු මහ මැතිවරණයේ බලය හිමිවූයේ පොදු ජන එක්සත් පෙරමුණටයි. ඒ දක්වා වසර 17ක් පැවති එක්සත් ජාතික පක්ෂ ආණ්ඩුව පෙරළුණේ 1994 දී පොදු ජන එක්සත් පෙරමුණ බහුතර ජනවරම දිනාගත් නිසාය. 2001 වසරේදී අග්‍රාමාත්‍ය ධුරයට රනිල් වික්‍රමසිංහ මහතා පත්වුණත් වසර 3ක්වත් එම ධුරයේ රැඳී සිටීමට නොහැකි වන්නේ 2004 පාර්ලිමේන්තු මහ මැතිවරණයෙන් එක්සත් ජනතා නිදහස් සන්ධානය ජයග්‍රහණය කරන නිසා ය.1993 අග්‍රාමාත්‍ය ධුරයටත් යළි 2001 අග්‍රාමාත්‍ය ධුරයටත්පත් වන රනිල් වික්‍රමසිංහ මහතාට වැඩි කාලයක් රට පාලනය කිරීමට නොහැකි වන්නේ ඇයි? එයට හේතුවත් ඊට විසඳුම් රනිල් වික්‍රමසිංහ මහතා සොයා ගන්නා තුරු මැතිවරණවලින් ජයග්‍රහණය කිරීම එක්සත් ජාතික පක්ෂයට එතරම් පහසු නොවනු ඇත. එදා එක්සත් ජාතික පක්ෂයේ පරාජයන් ගැන එදා හිටපු නායකයින් ප්‍රකාශ කරන්නේද රනිල් වික්‍රමසිංහ මහතාගේ අද ඉන්නා ගෝලයින් ප්‍රකාශ කරන කතාවයි.1993 දී වික්‍රමසිංහ මහතා අග්‍රාමාත්‍යධුරයට පත්වන විට ජනතාවට වෙනසක අවශ්‍යතාවය තදින්ම දැනෙමින් තිබිණ. 17 වසරක එක්සත් ජාතික පක්ෂ පාලනය වෙනස් කිරීමට ජනතාවට වැඩියෙන්ම වුවමනා වී තිබුණේ 1988 - 89 යන වකවානුවලදී මෙරට ඇති වූ භීෂණයයි. මෙම භීෂණය තුරන් කිරීම සඳහා එක්සත් ජාතික පක්ෂ ආණ්ඩුව අනුගමනය කළ බොහෝ ක්‍රියාමාර්ග වලින් මේ රටේ පොදු මහජනතාවට දුෂ්කරතා රැසකට මුහුණදීමට සිදුවිය. ජනතාවගේ තිබුණු එම මානසික තත්ත්වයන්ට සාර්ථකව පිළිතුරු ලබාදීමට රනිල් වික්‍රමසිංහ මහතාට නොහැකි විය. ප්‍රතිඵලය වූයේ 17 වසරක පාලන බලයේ සිටි එක්සත් ජාතික පක්ෂය වෙනුවට පොදු ජන එක්සත් පෙරමුණට බලය ලබාදීමට මේ රටේ අතිබහුතරයක් පොදු මහජනතාව තීරණය කිරීමයි.2001 බලයට පත් වූ එක්සත් ජාතික පක්ෂ ආණ්ඩුවෙන්ද ජනතාවගේ ගැටලුවලට විසඳුම් ලබාදීමට රනිල් වික්‍රමසිංහ අග්‍රාමාත්‍යවරයා එතරම් උත්සාහ ගන්නේ නැත. කොටි ත්‍රස්තවාදී ගැටලුවට ඔහුගේ විසඳුම වූයේ සටන් විරාම ගිවිසුමක් ඇති කිරීමයි. මීට පෙර ක්‍රියාත්මක වූ සටන් විරාම ගිවිසුම්වලින් කොටි සංවිධානය උපරිම වාසි ලබා ගෙන ගිවිසුම් උල්ලංඝනය කරමින් ඒවායින් ඉවත් වූ ආකාර රනිල් වික්‍රමසිංහ මහතා එතරම් සැලකිල්ලට ගත්තේ නැත.ඔහුට අවශ්‍ය වූයේ තාවකාලිකව එම ගැටලුව යටපත්කර කාලයාට ඉඩ ලබාදී රට පාලනය කිරීමයි. අවසානයේ දී සිදු වූයේ එම ඊනියා සටන් විරාම ගිවිසුම හරහා කොටි ත්‍රස්තවාදී සංවිධානය උපරිම වාසි ලබා ගැනීමයි. කරූ ජයසූරිය, සජිත් ප්‍රේමදාස වැනි මුහුණු මාරු කළාට වැඩක් නැත. මුහුණු වෙනුවට මෙම වෙනස සිදු විය යුත්තේ එක්සත් ජාතික පක්ෂයේ චින්තනයෙනි. එසේ සිදුවනතුරු එක්සත් ජාතික පක්ෂය මේ රටේ පාලනයක් ගැන සිහින මැවීම සිහිනයකටම පමණක් සීමා වන බව පෙන්වා දිය හැකිය.එක්සත් ජනතා නිදහස් සන්ධානයේ ඡන්ද අඩු වූ බව ප්‍රකාශ කරන එක්සත් ජාතික පක්ෂයේ නායකයා තම පක්ෂයේ අන්ත පරාජය වසා ගැනීමට නොහැකිව විදෙස් ගතවීමට තීරණය කර තිබේ. නව දර්ශනයක් බිහිකිරීමට සහ එම දර්ශනය ක්‍රියාත්මක කිරීමට අවශ්‍ය මිනිස් සම්බන්ධතා සොයාගැනීම සඳහා රනිල් වික්‍රමසිංහ මහතා ඇමෙරිකාවට යන බව රනිල් වික්‍රමසිංහ මහතා උපුටා දක්වමින් පසුගියදා පුවත්පත් වාර්තා කර තිබුණේය. ඇමෙරිකා එක්සත් ජනපදයේ මැසචුසෙට්ස් විශ්වවිද්‍යාලයේ දේශකයෙකු ලෙසත් බොස්ටන් සහ හාවඩ් විශ්වවිද්‍යාලයන්ගෙන් දැනුම ලබා ගැනීම මෙම විදෙස් සංචාරයේ අරමුණ බව කියවේ.කුමන රටවලට ගොස් කුමන දැනුමක් ලබා ගත්තද වරදක් නැත. නමුත් මේ පොළවේ පයගසා ජීවත්වන ජනතාවගේ සැබෑ චින්තනය, සැබෑ ගැටලු, රට හමුවේ ඇති අභියෝග, යළි බෙදුම්වාදය හිස එසවීමට තිබෙන අවස්ථා හා ඒවා පරාජය කළ යුත්තේ කෙසේද? කියා වික්‍රමසිංහ මහතා තවම දන්නේ නැත. එසේ දන්නවානම් එක පිට එක පිට මෙසේ මැතිවරණ රැසක් එක්සත් ජාතික පක්ෂය පරාජයට පත්වෙන්නේ නැත. එසේ නොදන්නා දේ ඉගෙන ගැනීමට ඇමෙරිකාව බලා පිටත්වෙනවාද? එහි දී ශ්‍රී ලංකාවේ පවතින තත්ත්වයන් ගැන අවබෝධයක් ලබාගන්නේ කෙසේ ද? යන ගැටලු පැන නැගීම වැළැක්විය නොහැක.රනිල් වික්‍රමසිංහ මහතා සේ රටේ පවතින ගැටලු හා ජනතා ගැටලු විසඳීමට කාලයාට බාරදීමට මහින්ද රාජපක්ෂ මහතා ක්‍රියා කළේ නම් අද රටේ පවතින තත්ත්වය ගැන අමුතුවෙන් කීමට අවශ්‍ය නැත. එසේ කාලයාට බාරදුන්නේ නම් බලයට පත් වී වසර 4ක් වැනි කෙටි කාලයක් ඇතුළතදී ලෝකයේ දරුණුතම ත්‍රස්තවාදය මුළුමනින්ම පරාජයට පත් කිරීම සඳහා නායකත්වය ලබාදීමට මහින්ද රාජපක්ෂ ජනාධිපතිතුමාට නොහැකි වනු ඇත. එසේ වූවා නම් වසර 30කට අධික කාලයක් මේ රට ආපස්සට ගෙනගිය ත්‍රස්තවාදය මුළුමනින්ම පරාජය කිරීමට නොහැකි වනු ඇත. ත්‍රස්තවාදයෙන් මුළුමනින්ම වෙළාගත් රටකට අත්වන ඉරණම ගැන අමුතුවෙන් කිවයුතු නැත.එම නිසා රනිල් වික්‍රමසිංහ මහතා සේ මහින්ද රාජපක්ෂ මහතාද ගැටලු විසඳීම කාලයාට බාරදී බලාගෙන සිටියා නම් රටට දෙවියන්ගේම පිහිටය. එම නිසා ඇමෙරිකාවේ මැසචුසෙට්ස් නොගියාට මහින්ද රාජපක්ෂ මහතාට මේ රට, ජනතාව ගැන ඉතා හොඳ හැඟීමක් දැනීමක් තිබෙන බව රාජපක්ෂ ජනාධිපතිතුමා ප්‍රායෝගිකවම පෙන්වා දී ඇත. එම නිසා රනිල් වික්‍රමසිංහ මහතාට ප්‍රායෝගික දේශපාලනය ගැන රටේ ජනතාවගේ විඥානය ගැන රටේ පොළොවේ පවතින ගැටලු ගැන හා ඒවා විසඳන ක්‍රම ගැන, ත්‍රස්තවාදය පරාජය කිරීමේ අභියෝග ජයගන්නා හැටි දැන ගැනීමට ඇමෙරිකා එක්සත් ජනපදයට යෑම අවශ්‍ය නොවේ.ඉතා ඉක්මන් ප්‍රතිඵල ලබාගැනීම සඳහා කළ යුත්තේ කේම්බ්‍රිජ් ටෙරස්හි සිට අරලියගහ මන්දිරය දක්වා ගොස් මහින්ද රාජපක්ෂ ජනාධිපතිතුමාගෙන් හවසට හවසට පාඩම් ඉගෙන ගැනීම පමණි. මහින්ද රාජපක්ෂ ජනාධිපතිතුමා ගුරුමුෂ්ටි තියා නොගන්නා නිසා ඉතා හොඳින් මෙම පාඩම්වලට ඇහුම්කන් දුනහොත් රනිල් වික්‍රමසිංහ මහතාට එය හොඳ පාඩමක් වනු නොඅනුමානයි.ජනතා විමුක්ති පෙරමුණේ නව නායක අනුර කුමාර දිසානායක මහතා ප්‍රකාශ කරන්නේ ඡන්ද ප්‍රතිඵල ආණ්ඩුවේ හැරවුම් ලක්ෂය බවට පත් වී ඇති බවයි. ආණ්ඩුවේ හැරවුම් ලක්ෂය කෙසේ වෙතත් ජනතා විමුක්ති පෙරමුණේ නම් හැරවුම් ලක්ෂය බවට නම් ඡන්ද ප්‍රතිඵල පත්වී හමාරය. එහෙම වෙන්නේ ඇයි? ජනතා විමුක්ති පෙරමුණ ඉතිහාසයේ සිට බලන විට 2014 වර්ෂයේදී ඔවුන් සිටිය යුතුව තිබුණු ස්ථානයක් විය. ඒ අන් කිසිවක් නොව මෙරට ප්‍රධාන විපක්ෂය බවට පත්වීමට ඕනෑවටත් වඩා අවස්ථාව තිබුණි. එම ස්ථානය 2008 වර්ෂයේදී ජනතා විමුක්ති පෙරමුණ දෙකඩවීමත් සමඟම නැතිකරගත්තේද ජනතා විමුක්ති පෙරමුණයි.අනුර කුමාර දිසානායක මහතා කෙතරම් තර්ක විතර්ක දැම්මත් 2004 වර්ෂයේ සිට ජනතා විමුක්ති පෙරමුණ පැමිණ සිටින්නේ ඉදිරියටද? නැත්නම් ආපස්සටද? යන්න ගැන රටට නිවැරැදිව කරුණු ඉදිරිපත් කළ යුතුයි. එසේ නොකර මෙසේ කිසිදු තර්කයකින් තොරව ආණ්ඩුවේ ඡන්ද අඩු වී ඇති බව පවසන අනුර කුමාර දිසානායක මහතාගේ ජිල්මාට් ක්‍රියාව බොහෝ දෙනෙකුට පැහැදිලිව පෙනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404082</link>
    <topic>ශ්‍රී ලංකාවෙන් Balck List කළ තිහ‍ක කණ්ඩායමක් ඉන්දියාවේ වැඩ</topic>
    <author>මහින්ද අලුත්ගෙදර</author>
    <content>ශ්‍රී ලංකාව තුළ ක්‍රියාකාරකම් තහනම් කරමින් අසාදු ලේඛනයට ඇතුළත් කෙරුණු පුද්ගලයන් තිස් දෙදෙනෙකු පමණ ඉන්දියාවේ වෙසෙන බවට එරට ආරක්ෂක අංශ තොරතුරු අනාවරණය කරගෙන ඇත.එල්.ටී.ටී.ඊ සංවිධානය සහ ඊට සම්බන්ධ වෙනත් ත්‍රස්ත සංවිධාන සමඟ සබඳතා පැවැත්වීම සම්බන්ධයෙන් ශ්‍රී ලංකාව තුළ තහනමට ලක්වූ පුද්ගලයන් පිරිසක් මෙලෙස රැදී සිටින අතර එල්.ටී.ටී.ඊ සංවිධානයේ විවිධ ක්‍රියාකාරකම් වෙනුවෙන් ඔවුන්ගේ සහාය ලබාදී තිබෙන බවද වාර්තා වෙයි.එල්.ටී.ටී.ඊ ත්‍රස්ත සංවිධානය සහ එම සංවිධානය සමඟ සබඳතා පවත්වමින් විවිධ ත්‍රස්ත ක්‍රියාකාරකම්වල නිරතව සංවිධාන15ක් තහනම් කිරීමට ශ්‍රී ලංකා රජය පියවර ගෙන තිබෙන අතර එවැනි සංවිධානයන්ට සම්බන්ධ පුද්ගලයන් 422 දෙනෙකු අසාදු ලේඛනයට ඇතුළත්කර තිබේ. එවැනි පුද්ගලයන් ඔස්ටේ‍්‍රලියාව, බෙල්ජියම, කැනඩාව, ඩෙන්මාර්කය සහ ෆින්ලන්තය ඇතුළු රටවල ජීවත්වන බවට අනාවරණය කරගෙන තිබේ. එවැනි පුද්ගලයන්ගෙන් ඇතැමුන් දැනට ප්‍රංශය, ජර්මනිය, ඉතාලිය, මැලේසියාව, නෙදර්ලන්තය හා නෝර්වේ රාජ්‍යයන්හිද වෙසෙන අතර ස්විට්සර්ලන්තයේ, බ්‍රිතාන්‍යයේ සහ තායිලන්තයේ ජීවත්වන කිහිපදෙනකුද එම ලේඛනයට ඇතුළත් කර ඇතැයි වාර්තා වෙයි. එල්.ටී.ටී.ඊ.ය සමඟ සබඳතා පවත්වමින් බෙදුම්වාදයට සහායදීම ඔවුන්ට එරෙහි එල්ල වී ඇති චෝදනාවයි. බෙදුම්වාදී ක්‍රියාකාරකම් සිදුකරන බව පවසන සංවිධාන 15ක්ද අදාළ ගැසට් නිවේදනයෙන් ශී‍්‍ර ලකාව තුළ තහනම් කර තිබේ.ත්‍රස්තවාදයට එරෙහිව සටන් කිරීම සහ ත්‍රස්තවාදීන්ට අරමුදල් ලැබීම පාලනය කිරීමට අදාල නියෝග වෙනුවෙන් ගැසට් පත්‍රය නිකුත් කිරීමට පියවර ගෙන තිබෙන අතර ත්‍රස්තවාදී ක්‍රියාවන් සිදුකරන, කිරිමට තැත් කරන, ඒවාට හවුල් වන හා පහසුකම් සපයන පුද්ගලයින් හා කණ්ඩායම් වෙන්කර හඳුනා ගැනීමේ බලයලත් බලධාරියා ලෙස රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම්ගේ නිර්දේශය මත මෙම නියෝගය නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404083</link>
    <topic>අද තිබෙන මානව හිමිකම් පිළිබඳ ඕනෑම ප්‍රඥප්තියකට වඩා පොහොසත්</topic>
    <author>ධනුෂ්ක ගොඩකුඹුර.</author>
    <content>සතා සිවුපාවාටත් මේ මිහිතලය මත ජීවත් වීමට අයිතියක් ඇතැයි සලකන තරමට අප මානව හිතවාදී හැඟුමින් පොහොසත් ජාතියක් බැවින් පිටරටින් මුදල් ලැබෙන නිසා ක්‍රියාත්මක කරන ව්‍යාජ ජාතික සමඟි හෝ සාම වැඩපිළිවෙළ මේ රටේදී ඵල දරන්නේ නැති බව ජනාධිපති මහින්ද රාජපක්ෂ මහතා පැවසීය.ජාතියක් වශයෙන් අප ආගමික සහජීවනය හදවතින් පිළිගත්තේ ආගමික සහජීවන පිළිබඳ අද අපට දේශන පවත්වන අයට වඩා වසර දහස් ගණනකට පෙර බව පෙන්වා දුන් ජනාධිපතිවරයා අපේ මානව අයිතිවාසිකම් පිළිබඳ සංකල්පය අද තිබෙන මානව හිමිකම් පිළිබඳ ඕනෑම ප්‍රඥප්තියකට වඩා පොහොසත් බව ප්‍රකාශ කළේය.ජාතික සමඟිය ගොඩනඟන්නට උත්සාහ කරන අප මේ ශ්‍රේෂ්ඨ මානව හිතවාදී චින්තනය තේරුම් ගෙන ඒ සඳහා යොමු විය යුතු බව පැවසූ ජනාධිපතිවරයා ත්‍රස්තවාදයෙන් පසුව දහස් ගණනකට සමාව දී ළමා සොල්දාදුවන් මවුපියන්ට යළි භාර දුන්නේ අපේ රටේ ජාතික ඉතිහාසය හදවත්වල තිබෙන නිසා බව පෙන්වා දුන්නේය.ජනාධිපතිවරයා මේ අදහස් පළ කළේ ජාතික සමඟියේ මහා සමුළුවට කොළඹ, බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී ඊයේ (07) එක්වෙමිනි. ජාතික භාෂා සහ සමාජ ඒකාබද්ධතා අමාත්‍යාංශයේ මැදිහත්වීමෙන් සකස් කෙරුණු ජාතික සමගිය උදෙසා ජනතා ප්‍රඥප්තිය ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ජනාධිපතිවරයා වෙත මෙහිදී පිළිගැන්වීය.මේ නිමිත්තෙන් සංවිධාන කෙරුණු දීපව්‍යාපත් රචනා සහ චිත්‍ර තරගෙය් ජයග්‍රාහක ජයග්‍රාහිකාවන්ට තිළිණ ප්‍රදානය ද ජනාධිපතිවරයාගේ අතින් සිදු කෙරිණි.අද අපට ජාතික සමඟිය සහ ජාතික ඒකාබද්ධතාව පිළිබඳ කථා කරන්නට හැකියාව ලැබී ඇත්තේ නිදහස් රටක් ගොඩනඟන්නට හැකි වූ නිසා බවත් නිදහස ගොඩනැඟීමෙන් උදා වූ සාමය නිසා අද මේ රටේ ඕනෑම තැනක යන්නට, පදිංචි වෙන්නට හැකි සහජීවනයක් රට තුළ තිබෙන බවත් පැවසීය.ජාතික සමඟිය ගොඩනැඟීමට නම් අපේ රටේ ජනතාව පිළිබඳ හොඳ වැටහීමක් ලබා ගත යුතු බව පෙන්වා දුන් ජනාධිපතිවරයා අපේ අතීත ආදර්ශ මඟ පෙන්වන්නේ ජාතික සමගියට බවත් පෙන්වා දුන්නේය.ජාතිය, ආගම, කුලය හෝ භාෂාව අනුව මේ රටේ ජනතාව වෙන් නොවිය යුතු බව පැවසූ ජනාධිපතිවරයා මේ රටේ ජීවත් වන සෑමකෙනකුටම එක හා සමාන අයිතිවාසිකම් තිබෙන බවත් එකම රටක්, එකම ජනතාවක්, එකම නීතියක්, එක හා සමාන පහසුකම් යන්න තමාගේ ඒකායන මාර්ගය බවත් අවධාරණය කළේය.ජාති, ආගම්, කුල භේද අවුස්සමින් ජනතාව කුලප්පු කරන්නට ඇතැමුන් උත්සාහ කළත් ඒවා කිසිදිනෙක ඉටු වන්නේ නැති බවත් ජනාධිපතිවරයා මෙහිදී දෙමළ භාෂාවෙන් අදහස් දක්වමින් කියා සිටියේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යේෂ්ඨ ඇමැතිවරුන්, ඇමැතිවරුන්, නියෝජ්‍ය ඇමැතිවරුන්, පාර්ලිමේන්තු මන්ත්‍රීවරුන්, දේශපාලන පක්ෂ නායකයන්, පළාත් ආණ්ඩුකාරවරුන්, මහඇමැතිවරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404084</link>
    <topic>හයිවේ ඩ්‍රීම් ලොතරැයියේ දිනුම් ඇදීම අද</topic>
    <author/>
    <content>හයිවේ ඩ්‍රීම් ප්‍රථම ටිකට්පතෙන් සියලුම ත්‍යාග ශ්‍රී ලාංකේය ජනතාවට බෙදාදුන් සංවර්ධන ලොතරුයි මණ්ඩලය හයිවේ ඩ්‍රීම් දෙවන වාරයේ දිනුම් ඇදීම අද (08) රාත්‍රී ජාතික රූපවාහිනියේ විකාශනය වේ.මේ දිනුම් ඇදීමේදී රුපියල් කෝටි 10ක සුපිරි ජයමල්ලක් ද දෙවන ත්‍යාගය ලෙස රුපියල් කෝටියක ජයමල්ලක් ද සහ තෙවන ත්‍යාගය වශයෙන් රුපියල් ලක්ෂ 10 ත්‍යාග 50ක් ද සෙසු ත්‍යාග ලෙස රුපියල් 1000 සහ රුපියල් 100 ත්‍යාග කන්දරාවක්ද ඇති බව සංවර්ධන ලොතරැයි මණ්ඩලය නිවේදනය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404085</link>
    <topic>අධිවේගය හරහා ලංගමයෙන් බස් සේවා 4ක්</topic>
    <author>ශීලා උඩුවර</author>
    <content>අධිවේගී මාර්ගය හරහා ධාවනය කෙරෙන අධි සුඛෝපභෝගී බස් සේවා 04 ක් හා මහනුවර-තොළඹ බස් සේවාවක් ශ්‍රී ලංකා ගමනා ගමන මණ්ඩලය අරඹයි. මෙයින් කුලියාපිටිය-කොළඹ, හලාවත-කොළඹ, මතුගම-කොළඹ බස් සේවා ඊයේ (07) ආරම්භ කළ අතර ජා ඇළ-කොළඹ කොටුව අධිසුඛෝපභෝගි බස් සේවාව අද (08) අරඹන බව ශ්‍රි ලංගම ප්‍රධාන මෙහෙයුම් අධිකාරි එච්.එම්. චන්ද්‍රසිරි මහතා පැවසීය.මහනුවර-කොළඹ බස් සේවාව පමණක් අධිවේගි මාර්ගය හරහා ධාවනය නොවේ.මේ සඳහා යොදවා ඇත්තේ චෝගම් සමුළුව සඳහා ගෙන්වන ලද බස් රථයන්ය.මේ අතර දකුණු පළාත් පෞද්ගලික බස් රථ සමාගමේ ලේකම් චන්දන ද සොයිසා මහතා පවසන්නේ මාතර-කොළඹ අතර ධාවනය කෙරෙන පෞද්ගලික බස්වලින් බස් රථ 25ක් පමණ එම සේවාවෙන් ඉවත්කර එම බස්රථවලට අධිවේගී මාර්ගයේ ධාවනය සඳහා බලපත්‍ර ලබාදෙන ලෙසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040817</link>
    <topic>මහජන නියෝජිතයන්ගේ ඉල්ලීම්වලට කන් දෙන්න</topic>
    <author/>
    <content>මහජන නියෝජිතයන්ගේ ඉල්ලීම් දේශපාලන මැදිහත්වීම් ලෙස නොසළකන්නැයි ජනාධිපති මහින්ද රාජපක්ෂ මහතා අමාත්‍යාංශ ලේකම්වරුන් වෙත දැනුම් දී ඇත.ඇමැතිවරුන් ප්‍රමුඛ මහජන නියෝජිතයන්, රාජ්‍ය ආයතන ප්‍රධානීන් වෙත යොමු කරන ජනතා ඉල්ලීම් දේශපාලන මැදිහත්වීම් ලෙස නොසළකන ලෙස පවසන ඒ මහතා මේ සම්බන්ධයෙන් සියලු අමාත්‍යාංශ ලේකම්වරුන් වෙත දැනුම් දී තිබෙන බව ද ජනාධිපති ප්‍රකාශක හා ජාත්‍යන්තර මාධ්‍ය ඒකකය පවසයි.එවැනි ඉල්ලීම් සම්බන්ධයෙන් ප්‍රමුඛතා පදනමෙන් ක්‍රියාකරන ලෙස ද ඒ මහතා අදාළ අමාත්‍යාංශ ලේකම්වරුන් වෙත දැනුම් දී තිබෙන බවත් නිවේදනයක් නිකුත් කරමින් කියා සිටී. ජනාධිපති මහින්ද රාජපක්ෂ මහතාගේ උපදෙස් ජනාධිපති ලේකම් ලලිත් වීරතුංග මහතා විසින් අමාත්‍යාංශ ලේකම්වරුන් වෙත ලිඛිතව දැනුම් දී තිබෙන අතර අමාත්‍යවරුන්, නියෝජ්‍ය අමාත්‍යවරුන්, පාර්ලිමේන්තු මන්ත්‍රීවරුන් ඇතුළු මහජන නියෝජිතයන්, අමාත්‍යාංශ ලේකම්වරුන්, දෙපාර්තමේන්තු, සංස්ථා සහ ව්‍යවස්ථාපිත මණ්ඩල ප්‍රධානීන් වෙත යොමු කරන ජනතාවගේ ඉල්ලීම් අනිසි දේශපාලන මැදිහත්වීම් ලෙස සැළකීමට නිලධාරීන් පුරුදු වී සිටිතියි ජනාධිපතිවරයා වෙත වාර්තා වී ඇතැයි වීරතුංග මහතා සිය ලිපිය මඟින් පෙන්වා දෙයි.මේ ආකල්පය හේතුවෙන් එබඳූ ඉල්ලීම්වලට නිසි ප්‍රතිචාරය නොලැබෙන බව ද දැන ගැනීමට ලැබී තිබෙන අතර ජනතාවගේ ඉල්ලීම් ආයතන ප්‍රධානීන් වෙත යොමු කිරීමට මහජන නියෝජිතයන්ට අයිතියක්, යුතුකමක් සහ වගකීමක් ඇති බව ද ජනාධිපති මහින්ද රාජපක්ෂ මහතා පෙන්වා දෙයි.අමාත්‍යාංශ ලේකම්වරු, දෙපාර්තමේන්තු සහ රාජ්‍ය ආයතන ප්‍රධානීන් මහජන නියෝජිතයන්ගේ ඉල්ලීම්වලට ප්‍රතිචාර දැක්වීමට බැඳී සිටින බව ද එබැවින් එවැනි ඉල්ලීම් සම්බන්ධයෙන් ප්‍රමුඛත්වය දී ක්‍රියා කළයුතු බව ද පවසන ජනාධිපති මාධ්‍ය අංශය ඉල්ලීම රැකියා සම්බන්ධයෙන් නම් ඒ පිළිබඳ යථා තත්ත්වය මහජන නියෝජිතයන්ට පැහැදිලි කළයුතු බව ද ජනාධිපති ලේකම්වරයා සිය ලිපියේ වැඩිදුරටත් සඳහන් කර ඇත. රැකියාවට බඳවා ගනුයේ තරග විභාගයකින් නම් විභාගය සමත් වීම අනිවාර්යය බව ද පෙන්වා දිය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404086</link>
    <topic>ලෝක තරුණ සමුළුවට තව දින 28යි</topic>
    <author>චමීර ඇල්ලදෙණිය</author>
    <content>ශ්‍රී ලංකේය තරුණයට ජාත්‍යන්තරයේ අභිමානය ලබාදීමටත්, ඉතිහාසයේ මෙර තරුණයාට සිදුවූ සමාජ, අධ්‍යාපනික හා සංස්කෘතික අසාධාරණ නැවත නොවීමට තරුණ ප්‍රඥප්තියක් ලෝකතරුණ සමුළුවට ඉදිරිපත් කරනව බව යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතා අවධාරණය කළේය.මේ තරුණ සමුළුව ලෝකයේ සෙසු රටවල තරුණ තරුණියන්ට මෙන්ම ශ්‍රී ලංකාවේ තරුණ තරුණියන්ට ද සුවිශේෂී අවස්ථාවක් වනු ඇතැයි තමන් විශ්වාස කරන බවද ඇමැතිවරයා කීවේයමේ සමුළුව සඳහා විදෙස් රටවල තරුණ කටයුතු ඇමැතිවරුන් සහ තරුණයන්1500ක් පමණ පැමිණිමට නියමිතය. මේ සඳහා ශ්‍රී ලංකාවේ තරුණ තරුණයින්ට සහභාගීවට අවස්ථාව ලබාදීමටද යෞවන කටයුතු අමාත්‍යාංශය පියවර ගෙන තිබේ. සමුළුව නැරඹීම සඳහාද 1500ක අසාන්න තරුණ පිරිසකට අවස්ථාව ලබාදීමට කටයුතු කර ඇත.wcy2014.com වෙබ් අඩවියේ තිබෙන අයඳුම්පත පුරවා එවීමෙන් මේ සමුළුවට සහභාගීවීමට අවස්ථාව ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404087</link>
    <topic>ජාතික සමගියේ මහා සමුළුව</topic>
    <author>ඡායාරූපය ජනාධිපති මාධ්‍ය අංශය</author>
    <content>ජාතික සමගියේ මහා සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (07) පැවැත්විණි. ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ජාතික සමගිය උදෙසා ජනතා ප්‍රඥප්තිය ජනාධිපතිවරයා වෙත පිළිගැන්වූ අයුරු. අමාත්‍යාංශ ලේකම් මල්කාන්ති වික්‍රමසිංහ මහත්මිය ද මෙහි සිටින්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404088</link>
    <topic>යුද්ධය පැවති වසර 30ක් නිහඬව සිටි බටහිර බලවතුන්ගෙන් දැන් රටට බලපෑම් වැඩියි</topic>
    <author/>
    <content>පුරා තිස් වසක් යුද්ධය පැවැති සමයේ නිහඬව සිටි ඇතැම් බටහිර බලවතුන් යුද්ධය අවසන් කර සාමය උදාකරගත් පසු රටට එරෙහිව යෝජනා පිට යෝජනා ගෙන එමින් ඇතැයි ආර්ථික සංවර්ධන ඇමැති බැසිල් රාජපක්ෂ මහතා පැවසීය. ඒ මහතා මෙසේ සඳහන් කළේ පසුගියදා (05) කෑගල්ල මහජන ක්‍රීඩාංගණයේ පැවති සම්මන්ත්‍රණයක් අමතමිනි.ඇමැති බැසිල් රාජපක්ෂ මහතා වැඩිදුරටත් කතා කරමින් මෙසේද කීය. මෙවර අය වැය යෝජනාවලින් ආර්ථික සංවර්ධන අමාත්‍යාංශය කෑගල්ල දිස්ත්‍රික්කය සඳහා රුපියල් මිලියන 2686ක් වෙන් කර තිබෙනවා.එම දැවැන්ත මුදලින් උපරිම ඵල ලබාගැනීමට දේශපාලන අධිකාරිය, රාජ්‍ය සේවකයන් මෙන්ම ප්‍රජා මූල සංවිධාන මෙන්ම සමස්ත ප්‍රජාවම සාමූහික හැඟුමකින් කටයුතු කළ යුතුයි.ඉතිහාසයේ පළමු වතාවට දිස්ත්‍රික්කයක් පාසා ග්‍රාම නිලධාරී වසමක් දක්වා මේසා විශාල මුදලක් රජයට වැය කිරීමට හැකි වූයේ යුද්ධයෙන් පසු උදාවූ සාමකාමී වාතාවරණය සහහ රජයේ මනා ආර්ථික පිළිවෙත නිසායි. එදා මෙරට වාර්ෂික විදේශ ආයෝජනය ඇ.ඩො. මිලියන 200ක් විය. එහෙත් එය මේ වන විට මිලියන 2000 දක්වා වර්ධනය කිරීමට අපට හැකි වුණා.බටහිර රටවල රැකියා නියුක්තිය, ආර්ථික වර්ධනය ශීඝ්‍ර පසුබෑමකට ලක්ව තිබිය දී අප රටේ එම දර්ශක දිනෙන් දින ඉහළ යයි. මේවා අපට සතුට ගෙන දුන්නත් ඇතැම් විදෙස් රටවල ක්‍රෝධ‍යටත් වෛරයටත් කරුණු කාරණා වී ඇත. දැන් ඔවුන් අපට එරෙහිව විවිධ බලවේග හරහා විවිධ උපක්‍රම යොදනවා.පුරා තිස් වසක් මේ රටේ මිනිසුන් එකිනෙකා මරා ගන්නා විට එදා ඊට මැදිහත් නොවූ බටහිර ජාතීන් යුද්ධය නිමා කොට සාමය උදා කර ගත් පසු ජිනීවා නුවර මානව හිමිකම් කොමිසම හමුවේ අපට එරෙහි යෝජනා එක පිට එක ගෙන එන්නේ අප ලද ජයග්‍රහණ ඔවුන්ට ඉවසුම් නොදෙන නිසායි.මෙරට සශ්‍රීකව සෞභාග්‍ය සම්පන්න ඒකීය රටක් වශයෙන් ඉතිහාසය පුරා කිසියම් දිනෙක හිස එසවූයේ නම් ඒ රාජ්‍ය පාලකයා සංඝරත්නයට හිස නැමූ වකවානුවලයි. අද සිදු වන්නේද එම කටයුත්තමයි.එහෙත් මොන තරම් භෞතික හා ආර්ථික වශයෙන් සංවර්ධනයක් වුවද සදාචාරාත්මක හානි සිදු වන්නේ නම් එය යහපත් තත්ත්වයක් නොවේ. එවැනි සදාචාර විරෝධී විෂමාචාර මැඬලීම පොලිසියේ වගකීමක්.මේ වසරේ ආර්ථික සංවර්ධන අමාත්‍යාංශයේ ප්‍රතිපාදන බෙදාදීම සංකේතවත් කරමින් කෑගල්ල දිස්ත්‍රික්කයේ ආණ්ඩු පක්ෂයේ සංවිධායකයන්ට හිමිකම්පත් බෙදාදීමද මෙදින සිදු කෙරිණි.සබරගමුව පළාත් ආණ්ඩුකාර වි.ජ.මු. ලොකුබණ්ඩාර, මහ ඇමැති මහීපාල හේරත්, ඇමැතිවරුන් වන අතාවුද සෙ‍නවිරත්න, රංජිත් සියඹලාපිටිය, තිස්ස විතාරණ, නියෝජ්‍ය අමාත්‍යවරුන් වන ලලිත් දිසානායක, එච්.ආර්. මිත්‍රපාල, වයි. ජී. පද්මසිරි, පාර්ලිමේන්තු මන්ත්‍රී කනක හේරත් ප්‍රධාන ලේකම් එච්.පී. කුලරත්න, දිසා ලේකම් තුසිත පී. වනිගසිංහ යන මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n1404089</link>
    <topic>ජිනීවා සතුරන්ගේ පරීක්‍ෂණ උගුලට අහුවුණොත් රට ඉන්දියන් සාගරයේ කඳුළු කැටය විය හැකියි</topic>
    <author>චන්දිමා එදිරිමාන්න</author>
    <content>ජිනීවා සතුරු මෙහෙයුමට අනුව යෝජිත ජාත්‍යන්තර පරීක‍ෂණ උගුලට පය තැබුවොත් මේ රට ඉන්දියන් සාගරයේ කඳුළු කැටය බවට පත්වේ යැයි ජාතික නිදහස් පෙරමුණ අනතුරු අඟවයි.ඉන්දියන් සාගරයේ මුතු ඇටය ලෙස ශ්‍රී ලංකාව ලබා ඇති විරුදාවලිය ඉන්දියන් සාගරයේ කඳුළු කැටය ලෙස වෙනස් කිරීමට දියත්ව ඇති මේ සතුරු මෙහෙයුම පැරදවීමට මේ රටට ආදරය කරන සිංහල, දෙමළ, මුස්ලිම් ජනතාව අත්වැල් බැඳගත යුතු බවද අවධාරණය කරයි.බත්තරමුල්ල ජාතික නිදහස් පෙරමුණේ මාධ්‍ය හමුවට එක්වෙමින් එහි මාධ්‍ය ප්‍රකාශක මොහොමඩ් මුස්ම්මිල් මහතා එම අදහස් ප්‍රකාශ කළ අතර ඒ මහතා මෙසේද සඳහන් කළේය.අමෙරිකා එක්සත් ජනපදය ජිනීවා මානව හිමිකම් කවුන්සිලයට ඉදිරිපත් කර සම්මතකර ගත් යෝජනාව පිළිබඳව විවිධ කරුණු සමාජගත වෙමින් තිබෙනවා. ශ්‍රී ලංකාවට සතුරු යෝජනාවෙන් කියන්නේ, 2002 - 2009 කාලවකවානුවේ ශ්‍රී ලංකාවේ සිදුවූවේ යැයි කියන ඊනියා යුද අපරාධ පිළිබඳ ජාත්‍යන්තර පරීක‍ෂණයක් පැවැත්විය යුතුයි කියලයි.මෙම යෝජනාව ශ්‍රී ලංකා රජය ප්‍රතික්ෂේප කර තිබුණත් ඊට එකග කරවා ගැනීමට විවිධ සැලසුම් අදත් ක්‍රියාත්මක වෙනවා. ඉන්දියාව වැනි රටවල්, මේ සඳහා සැලසුම් සකසා තිබෙනවා. ශ්‍රී ලංකාවේ බෙල්ලට තොණ්ඩුව දැමීමේ මේ මෙහෙයුමට අමෙරිකා එක්සත් ජනපදයට නොදෙවැනි දායකත්වයක් දුන් රට තමයි ඉන්දියාව.2012, 2013 යන වසරවල ගෙන ආ ජිනීවා සතුරු යෝජනාවලට පක‍්ෂව ඉන්දියාව ඡන්දය දුන්නා පමණක් නොවෙයි, අනෙකුත් රටවල් ඒ සඳහා පොළඹවා ගැනීමට ද දායක වූවා.අපි බැරි වෙලාවත් දැන් ඉන්දියාවේ මේ සටකපටකමට අහුවුණොත් මුල සිටම මේ ජිනීවා සතුරු මෙහෙයුමට විරුද්ධව අපට සහයෝගය දුන් චීනය, රුසියාව හා පාකිස්තානය වැනි අපේ සැබෑ මිතුරන් අප හැර යාවි.අද ශ්‍රී ලංකා මුස්ලිම් කොංග්‍රසය, හිටපු යුද හමුදාපති සරත් ෆොන්සේකා වැනි අයත් පවසනවා, මේ අමෙරිකා එක්සත් ජනපදය සම්මත කරගත් ජිනීවා යෝජනාවට අප සහාය දිය යුතුයි කියලා. මේ සියල්ලෙන් සිදු වන්නේ ශ්‍රී ලංකාවේ සිදු වූ ඊනියා යුද අපරාධ පිළිබඳ ජාත්‍යන්තර පරික‍ෂණයක් අවශ්‍යයි කියන ජිනීවා යෝජනාවට සුජාතභාවය ලැබීමයි.අමෙරිකා එක්සත් ජනපදය ඇතුළු බටහිර බලවතුන් මේ හදන්නේ ස්වාධීන ජාත්‍යන්තර පරීක‍ෂණයක් පැවැත්වීමට නොවෙයි. ඔවුන් දරුස්මාන් වාර්තාව මගින්, ඒ වගේම නවී පිල්ලේගේ වාර්තාව මගින් ශ්‍රී ලංකාව යුද අපරාධ චෝදනාවලට වරදකරුවකු බවට පූර්ව නිගමනයකට එළඹී සිටිනවා.මෙවර පළාත් සභා මැතිවරණයේ දී ලැබී ඇති ප්‍රතිඵලයෙන් පැහැදිලිව පෙනෙන්නේ ජනතාව විපක‍ෂය විකල්පයක් ලෙස තෝරා ගෙන නැති බවයි. නමුත් ජනතාව ආණ්ඩුවට යම් සංඥාවක් ලබා දී තිබෙනවා, මෙතෙක් ඉටුකර නොමැති දේවල් ඉටුකර දෙන්න කියලා.ජනතා විමුක්ති පෙරමුණ අද කියනවා ආණ්ඩු පෙරළිය හැක්කේ ඡන්දවලින් පමණක් නොවෙයි කියලා. ලිබියාව, ඊජිප්තුව, සිරියාව වැනි රටවල දියත් වූ අරාබි වසන්තය, රෝස වසන්තය යන නම් වලින් හැඳින් වූ ව්‍යාජ විප්ලවවල සැබෑ තතු අද හෙළිදරව් වී තිබෙනවා. මේවා දියත් වූයේ අමෙරිකා එක්සත් ජනපදයේ සෘජු හා වක්‍ර මැදිහත්වීම් අනුවයි. මේ පිළිබඳවත් අප සමාජය අවධානයෙන් සිටිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040810</link>
    <topic>දෑස නොපෙනුණත් මගේ වැඩිය පාඩු නෑ ඇඟිලි තුඩින් අතගගා ඉගෙන ගන්නෙ මා</topic>
    <author>ලංකින්ද නානායක්කාර ඉමදුව සමුහ</author>
    <content>උපතින්ම ලද අන්ධ භාවයට අභියෝග කරමින් මෙවර සාමාන්‍ය පෙල විභාගයේ දී ගාල්ල ඇලවීසියස් විද්‍යාලයේ ඉසුරු පුර්ණ පන්ඩිත සිසුවා බේල් ක්‍රමයට විභාගයට පෙනී සිට ඉහළින්ම සමත් වී ඇත.ගාල්ල ගිණිමැල්ලගහ පදිංචි මේ සිසුවා මෙවර විභාගයේ දී ඒ සාමාර්ථ අටක් සහ එක් බී සාමාර්ථයක් ලබා ඇත.මෙම සිසුවා ලිඛිත කටයුතුවල දී හැර අන් කවර සිදුවීමකදීවත් අනිත් සිසුවන්ගෙන් වෙන් කිරීමට නිර්නායක නොමැති බවයි ඇලවීසියස් විද්‍යාලයේ විදුහල්පති පියසිරි කුමාරගේ මහතා පැවසුවේය. වැඩි දුරටත් ඒ මහතා මෙසේ ද පැවසීය, අන්ධ දරුවෙක් වුණත් පාසලේ උදෑසන ප්‍රධාන රැස්වීම මෙහෙය වන්නෙත් මොහු. අපි යුද්දය දිනපු දාට පහු වෙනිදා යුද්දය පටන් ගත්ත දවසේ සිට දිනපු විධිය දක්වා දේශනයක් පාසලේ ප්‍රධාන රැස්වීමේ කළා. ඒක අහපු අපට කඳුළුත් ආවා.මොහුගේ විශේෂත්වය වන්නේ සාමාන්‍ය ළමයි සමඟ එක පන්තියේ එකට සිටිමින් බේල් ක්‍රමයට ඉතා ඉහළින් සාමාන්‍ය පෙළ විභාගය සමත් වීමයි.මේ ගැන අදහස් දැක් වු ඉසුරු පුර්ණ සිසුවා මෙසේ පැවසීය,මම ඒ සාමාර්ථ නවයක්ම බලාපොරොත්තු වුණා. ඉංශ්‍රීසි සාහිත්‍යයට තමයි බී එකක් තියෙන්නේ. මම ඒක නැවත සමීක්ෂණය කරනවා. මම පළමු වසරේ සිටම ගියේ ශාන්ත ඇලවීසියස් විද්‍යාලයට අපේ විද්‍යාලයේ මා වගේ අයට වෙනම ඒකකයක් නෑ. නමුත් කේ.එච් කරුණාදාස ගුරු මහතා මට බේල් ක්‍රමය කියලා දුන්නා. මම ඒක ඉක්මණින් ඉගෙන ගත්තා. තුන වසරේ සිට පහ වසර දක්වා මම රත්මලාන අන්ධ විද්‍යාලයට ඇතුළත් වුණා.ඊට පස්සේ හය වසරේ සිට යළිත් ඇලවීසියස් විද්‍යාලයේ මේ වෙනකම් අනිත් ළමයින් එක්ක එක පන්තියේ ඉගෙන ගන්නවා. මම විද්‍යාලයේ විවාද කණ්ඩායමේ සමාජිකයෙක්. සමස්ත ලංකා ගායනා තරගයේ 2010 වර්ෂයේ දෙවැනියා මම. ඒ වගේම විශේෂ අවශ්‍යතා සහිත දරුවන්ගේ පළමුවෙනියා මම. 2012 වර්ෂයේ රටවල් 27ක සහභාගීත්වයෙන් පැවති ග්ලොබල් අයි.ටී. තරගාවලියේ පලමු ස්ථානය දිනා ගත්තේ මම.ඒ සඳහා සහභාගී වුණේ විශේෂ අවශ්‍යතා සහිත දරුවන්. මට පාඩම් කරන්න අච්චු පොත් අපේ පාසලේ නෑ. සාමාන්‍ය අච්චු පොත් අම්මා කියවනවා. ඒවා මම අහගෙන ඉදලා තමයි මතක තබා ගන්නේ. අවශ්‍යම දෙයක් වුණොත් මම බේල් ක්‍රමයට ලියා ගන්නවා. අන්තර් ජාලයෙන් ගොඩක් දේවල් හොයා ගන්නවා. අන්තර්ජාලයේ ජෝයි මෘදුකාංගය යටතේ එහි තියෙන සියලු දේවල් මට ඇහෙනවා. පාසලේ මිතුරන් මට ගොඩක් උදව් කළා.සාමාන්‍ය ළමයි සිටින පන්තියේ සිටි මම හත වසරේ ඉදලම හැමදාම පන්තියේ පළමු වෙනියා.රූපවාහිනියේ හොඳ වැඩ සටහන් බලනවා. ප්‍රවෘත්ති නම් අනිවාර්යයෙන්ම බලනවා. පුවත් පත් අන්තර්ජාලයෙන් කියවනවා. ඒවායින් මට හොඳ දැනුමක් ලැබුණා.මගේ අනාගත බලාපොරොත්තුව විදේශ තානාපති සේවය වැනි සේවාවකට යන්නයි.ඉසුරුගේ මව ජී.එම්. නිලන්ති මහත්මිය දරුවා ගැන මෙසේ පවසයි,අපිට ඉන්න එකම දරුවා තමයි ඉසුරු. මම නම් රැකියාවක් කරන්නේ නෑ. පියා කනිෂ්ක යසලාල් එයා අධ්‍යාපන දෙපාර්ථමේන්තුවේ රියදුරෙක් විධියට වැඩ කරනවා. ඒත් මේ දරුවා හොඳ කරගන්න අපි රටේ තියෙන හැම රෝහලකටම ගෙන ගියා. දේශීය වෛද්‍ය විද්‍යාව ගැනත් බැලුවා. දොස්තරවරු කිව්වා ලොකු වෙනකොට සමහර විට හරි යයි කියලා. අපි එහෙම වෙනකම් බලා ඉන්නවා. මට පුදුම සතුටුයි අද. මගේ මහන්සියේ ප්‍රතිඵල ලැබිලා. මෙයාට කවන්නෙත් , පාඩම් කියා දෙන්නෙත් මම. අපේ උත්සාහය කොහොම හරි පෙනීම ලබා දෙන්න. මෙයාට ඡායාව වගේ දෙයක් පේනවා කියලා එයා කියලා තියෙනවා. කොහොමටත් එහෙම පේන්නේ නෑ කියලා ඒක එයා බාධාවක් කර ගන්නේ නෑ. අනිත් අයවගේම වැඩ කරනවා. යැයි ඒ මහත්මිය පවසන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040811</link>
    <topic>බාස්මතී හැඩයෙන් බාල හාල් වෙළෙඳපොළේ</topic>
    <author>සමන්මලී ප්‍රියශාන්ති</author>
    <content>බාස්මතී සහල්වලට සමාන දිගැටි හැඩයෙන් යුතු තත්ත්වයෙන් බාල සහල් වර්ගයක් වෙළෙඳපොළට නිකුත් කර ඇතැයි කෘෂිකර්ම අමාත්‍යාංශය පවසයි.විදේශ රටවල්වලින් ආනයනය කරන බාස්මතී සහල් ඉතා කුඩා ප්‍රමාණයකට මෙසේ බාල සහල් විශාල ප්‍රමාණයක් කලවම් කර මෙසේ වෙළෙඳපොළට නිකුත් කර තිබේ.ප්‍රමිතියෙන් බාල බාස්මතී සහල් සම්බන්ධයෙන් අමාත්‍යාංශය සිදු කරන ලද විමර්ශනයක දී මේ බව හෙළි වී ඇත.මේ නිසා උත්සව සමයේ දී මිල දී ගන්නා බාස්මතී සහල් පිළිබඳව වැඩි අවධානයක් යොමු කරන ලෙස ඇමැතිවරයා ජනතාවට දන්වා සිටියි.බාස්මතී සහල් ශීඝ්‍රයෙන් ජනතාව අතර ප්‍රචලිතව පවතින නිසා ඒ සම්බන්ධයෙන් විමර්ශනය කිරීමට මෙන්ම ආනයනික ප්‍රමිතිය විධිමත් කිරීමට කෘෂිකර්ම අමාත්‍යාංශය මඟින් මේ වන විට විශේෂ නිලධාරීන් පුහුණු කර තිබෙන බවත් ඇමැතිවරයා කියයි.බාස්මතී සහල් නිෂ්පාදනයට දහවලේ උණුස්ම සහිත ඉන්දියාව පකිස්ථානය වැනි රටවල නිෂ්පාදනය කෙරෙන බාස්මතී සහල් වගාවට කාලගුණයක් ද රාති‍්‍රයේ ශීත කාලගුණයක් ද අවශ්‍ය වන බවත් බාස්මතී වී වගාවේ අස්වනු නෙළීමට වී වපුරා මාස 4ක පමණ කාලයක් ගත වන බවත් හෙතෙම පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040812</link>
    <topic>භික්ෂු සමාජයේ පවතින ගැටලු නිරාකරණයට පුළුල් කතිකාවතක්</topic>
    <author>නුවන් කොඩිකාර</author>
    <content>භික්ෂු සමාජයේ පවතින ගැටලු නිරාකරණය කර ගැනීමේ අරමුණින් පුළුල් කතිකාවතක් ඇති කිරිමට ත්‍රෛනිකායික ලේඛකාධිකාරි නාහිමිවරු තීරණය කරති. භික්ෂූ සමාජයේ ඇතැම් භික්ෂූන් වහන්සේලාගේ ක්‍රියා කලාපයන් හා ඒතුළින් පැන නැගී ඇති ගැටලු හා ඒවා අවම කර ගැනීමට ගතයුතු ක්‍රියාමාර්ග මෙම කතිකාවේදි සාකච්ඡා කිරීමට ලේඛකාධිකාරි නාහිමිවරු තීරණයට එළඹියහ.ඇතැම් භීක්ෂූන් වහන්සේලාගේ විවිධ ක්‍රියාකාරකම් ගැන කරුණු ඉදිරිපත් වී තිබෙන බවත් දැන් ඇතැම් නිකායන් භික්ෂූන් දේශපාලනයෙන් ඈත් විය යුතු බවට තීරණ ගෙන තිබෙන බවත් අස්ගිරි පාර්ශ්වයේ ලේඛකාධිකාරි ආනමඩුවේ ධම්මදස්සී හිමියෝ පැවසුහ. අද භික්ෂූ සමාජයේ පැන නැගී ඇති හුඟක් ගැටලුවලට දැනට පාර්ලිමේන්තුවට ඉදිරිපත් කිරීමට නියමිත පනත් සම්මත කර ගැනීමෙන් විසදුම් ලැබෙන බවත් ඒ පනත් ඉක්මනින් සම්මත කර ගත යුතු බවත් මල්වතු පාර්ශ්වයේ ලේඛකාධිකාරි වල්ගොව්වාගොඩ ශ්‍රි මේධංකර විමලබුද්ධි හිමියෝ කීහ. ඒ වගේම නිකායත්‍රයේ මහා නාහිමිවරුන් හා ආවේගශිලීව ක්‍රියා කරන භික්ෂූන් වහන්සේලා අතර කථිකාවක් ඇති කර ඊට අවශ්‍ය විසදුම් ලබාදිය යුතු බවත් උන්වහන්සේ ප්‍රකාශ කළහ.බෞද්ධ කටයුතු කොමසාරිස් ජෙනරාල්, චන්ද්‍රප්‍රේම ගමගේ මහතා- පනත් හයක් දැනටමත් සියලු කටයුතු නිමා කර පාර්ලිමේන්තුවට ඉදිරිපත් කරන්න නියමිතව තිබෙනවා. මෙයින් පනත් තුනකට දැනටමත් කැබ්නට් මණ්ඩලයේ අනුමැතිය ලැබි තිබෙනවා.පනත් දෙකක් නීතිපති දෙපාර්තමේන්තුවේ විමර්ශනය සඳහා ඉදිරිපත් කර තිබෙනවා. ශාසනාරක්ෂක මණ්ඩල පනත දැනටමත් පාර්ලිමේන්තුවට ඉදිරිපත් කර තිබෙනවා.විහාරවල අයිතිය පිළිබඳව ගැටලු ඇති අවස්ථාවලදී වසර 05ක් අඛණ්ඩව විහාරය දියුණු කරගෙන ආගමක වතාවත් පවත්වන්නේ නම් එම විහාරස්ථානවලට වෙනත් අයිතිවාසිකම් ඉදිරිපත් නොවන අවස්ථාවල එහි අයිතිය වර්තමාන වැඩ සිටින භික්ෂූන් වහන්සේට පැවරීමට සුදුසු බවද මෙම සාකච්ඡාවේදි තීරණය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040813</link>
    <topic>රෙදි වෙළෙඳසලක් ගිනිබත් වෙයි</topic>
    <author>මල්වාන සමූහ - මහානාම විතානගේ</author>
    <content>මල්වානේ වල්ගම, කරාබුගස්හන්දිය අසල රෙදි අලෙවි සලක පෙරේදා (06) රාත්‍රියේ හටගත් ගින්නකින් එහි තිබූ නිමි ඇඳුම්, රෙදි හා රෙදි කැබලි සම්පූර්ණයෙන් විනාශවී ඇත.මෙයින් සිදුවූ අලාභය තවම ගණන්බලා නැතත් එහි අලාභය රුපියල් ලක්ෂ හතළිහකට අධික වන බවද කියැවේ. මේ ගින්නෙන් එම වෙ‍ළඳ සලත් සමඟ තිබෙන නිවෙසටද හානි සිදුවී තිබෙන අතර ගින්නට හේතුව තවම අනාවරණය වී නැත. නමුත් එම වෙළෙඳසලේ විදුලිය විසන්ධි කර තිබූ අවස්ථාවක මෙය සිදුවී තිබීම මහත් ප්‍රහේලිකාවක් වන බවත් කියති.මේ ගින්න හටගත් වහාම ගම්පහ හා කොළඹ මහා නගර සභාවල ගිනි නිවන රථ පැමිණ ගින්න අවට පෙදෙස්වලට පැතිරයාම වළක්වා ගින්න නිවා දැමීමට පියවර ගත්හ. මේ අතර බියගම නිදහස් වෙළඳ කලාපයේ ගිනි නිවන රථය අනුමැතිය ලබා ගෙන පැමිණීමට ප්‍රමාද වූ හෙයින් තම නිවෙස ගින්නෙන් බේරාගැනීමට තිබූ අවස්ථාව මගහැරීගිය බව එම වෙළෙඳසලේ හිමිකරු වන සබීර් හසන් මහතා දිනමිණට කීය.මේ ගින්න ගැන බියගම පොලිසිය තවදුරටත් පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040814</link>
    <topic>දකුණු පළාත් ඇමැති වීරසුමන වීරසිංහ ජනපති අතින් පත්වීම් ලිපිය ලබයි</topic>
    <author>ධනුෂ්ක ගොඩකුඹුර</author>
    <content>දකුණු පළාත් සභාවේ ඇමැතිවරයකු වශයෙන් පත් කෙරුණු වීරසුමන වීරසිංහ මහතා ජනාධිපති මහින්ද රාජපක්ෂ මහතා අතින් අරලියගහ මන්දිරයේ දී ඊයේ (07) පත්වීම් ලිපිය ලබා ගත්තේය . ඒ මහතා පත් කර ඇත්තේ දකුණු පළාත් සභාවේ ‍ක්‍රීඩා, යෞවන කටයුතු, සංස්කෘතික හා කලා කටයුතු, සමාජ සුබසාධන, පරිවාස හා ළමාරක්ෂක, කාන්තා කටයුතු, නිවාස හා ඉදිකිරීම් සහ රැකිරක්ෂා ඇමැතිවරයා වශයෙනි.ශ්‍රී ලංකා කොමියුනිස්ට් පක්ෂයේ අපේක්ෂකයා වශයෙන් පසුගිය දකුණු පළාත් සභා ඡන්ද විමසීමේ දී එක්සත් ජනතා නිදහස් සන්ධානයෙන් මාතර දිස්ත්‍රික්කයට තරග කළ වීරසිංහ මහතා මනාප 29326ක් ලබා ගත්තේය. දකුණු පළාත් සභාවේ සෙසු ඇමැතිවරු, පළාත් දෙකේ මහ ඇමැතිවරුන්, ඇමැතිවරුන් සහ මන්ත්‍රීවරුන් සමඟ පසුගිය සිකුරාදා (04) ජනාධිපතිවරයා ඉදිරියේ දිවුරුම් දුන්හ.ශ්‍රී ලංකා කොමියුනිස්ට් පක්ෂයේ නායක, ජ්‍යෙෂ්ඨ ඇමැති ‍ඩිව් ගුණසේකර, ඇමැති චන්ද්‍රසිරි ගජධීර, ජනාධිපති ලේකම් ලලිත් වීරතුංග මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040815</link>
    <topic>අපරාධකරුවන් හුවමාරුවට ශ්‍රී ලංකා-වියට්නාම් ගිවිසුමක්</topic>
    <author>විජයානී එදිරිසිංහ</author>
    <content>මත්ද්‍රව්‍ය ජාවාරම, මිනීමැරුම්, ස්ත්‍රීදූෂණ, මූල්‍ය වංචා, පාතාල අපරාධ ඇතුළු විවිධ ආකාරයේ භයානක අපරාධ සිදුකර මෙරටින් වියට්නාමයට පැනගෙන සිටින අපරාධකරුවෝ අත්අඩංගුවට ගැනීම සහ වියට්නාම අධිකරණයෙන් දඬුවම් ලබා එරට සිරදඬුවම් විඳින ශ්‍රී ලාංකික සිරකරුවන් මෙරටට බාරදීම සඳහා වියට්නාම රජය පියවර ගෙන තිබේ.ඒ අතර ඉහත සඳහන් ආකාරයේම විවිධ අපරාධ සිදුකර මෙරටට පැනගෙන සිටින වියට්නාම අපරාධකරුවන් අත්අඩංගුවට ගැනීමේ මෙහෙයුම් මෙරට පොලිසිය මඟින්ද ආරම්භ කෙරේ.මේ ආකාරයේ අපරාධ සිදුකළ අපරාධකරුවන් විශාල පිරිසක් මෙම දෙරට තුළ කාලයක් තිස්සේ සැඟවී සිටින බවට සහ සිරදඬුවම් විඳින බවට දෙරටේම ජාත්‍යන්තර පොලිසිය මඟින් තහවුරු කරගෙන තිබේ.‍එහෙත් මොවුන් අත්අඩංගුවට ගෙන නිල වශයෙන් එම රටවල් වල රජයන් වෙත බාර දීම සඳහා මෙතෙක් ගිවිසුමක් නොතිබිණි. එබැවින් මොවුන් අත්අඩංගුවට ගැනීමටත් ඒ සඳහා මෙහෙයුම් සිදුකර ගැනීමටත්, රජයන් වෙත බාර දීම සඳහාත් දෙරට අතර මෙතෙක් කාලයක් ගිවිසුමක් නොතිබුණි.එම නිසා අපරාධකරුවන් අත්අඩංගුවට ගෙන ඒ ඒ රටවලට බාර දීමට අදාළ ගිවිසුම ඊයේ (07) මෙරටදී අස්සන් කෙරිණි. එම ගිවිසුම් දෙක අස්සන් කිරීම කොළඹ තරුපහේ හෝටලයකදී මෙරට පොලිස්පති එන්.කේ. ඉලංගකෝන් සහ වියට්නාම ජනරජයේ මහජන ආරක්ෂාව පිළිබඳ අමාත්‍ය ජෙනරාල් ත්‍රායි ඩයි ක්වාන් අතර සිදුකෙරුණි.මෙම ගිවිසුම අස්සන් කිරීමෙන් අනතුරුව දෙරටේ සිරදඬුවම් විඳින සිරකරුවන් හුවමාරු කිරීම ඉතා කෙටි දින ගණණාවක් තුළ සිදුවීමට නියමිතය. ඒ සමඟම සැඟවී සිටින අපරාධකරුවන් අත්අඩංගුවට ගැනීමද සිදුවෙයි.මෑතක සිට නොව මීට වසර ගණනාවකට පෙර කාලයක් තිස්සේ සිටම විවිධ අපරාධ සිදුකළ පුද්ගලයන් එරට වියට්නාම අධිකරණයෙන් දඬුවම් ලබා සිරගතව සිටිති.ඒ ආකාරයෙන් මෙරට දී විවිධ අපරාධවලට දඬුවම් ලැබූ අපරාධකරුවන් මෙරට නීතිය මඟින් දඬුවම් ලබා මෙරට සිරකඳවුරුවල දඬුවම් විඳින බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවැසීය. වියට්නාම රජයේ අධිකරණයෙන් දඬුවම් ලබා එරට සිරගතව සිටින ශ්‍රී ලාංකිකයන් සහ මෙරට අධිකරණයෙන් දඬුවම් ලබා සිටින වියට්නාම ජාතිකයන් හුවමාරු කිරීම සඳහා වූ ගිවිසුමක් අස්සන් කිරීම ඊයේ (07) කොළඹදී සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040816</link>
    <topic>යුද ගිනිදැල් නොමැති ලක්දෙරණේ අවුරුදු සමරන්න ජනතාව රොක්වේ</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>එළබෙන සිංහල හා හින්දු අලුත් අවුරුද්ද උත්සවශ්‍රීයෙන් සැමරීමට පොදු ජනතාව ලහි ලහියේ සූදානම් වෙමින් සිටිති.මේ අයුරු පිටකොටුව ප්‍රදේශයේ ඊයේ(7) සංචාරයේ යෙදුණු අප 'දිනමිණ' කණ්ඩායමට දැකගන්නට ලැබිණි.තිස්වසරක යුද්ධය නිමවී සාමකාමීව ජීවත්වන ජනතාව වසර 18 කට පසු දිනාගත් ලෝක කුසලානයේ සතුට සමරමින් ද මෙවර සිංහල හා හින්දු අලුත් අවුරුද්ද ඉතාමත් ප්‍රීතියෙන් සැමරීමට සූදානම්වන බව අප සමඟ අදහස් දැක්වූ බොහෝ දෙනෙක් කියා සිටියහ.පිටකොටුව මල්වත්ත පාර, පළමු, දෙවන, තෙවන හරස් වීදි හා කෙලින් වීදිය ඇතුළු මාර්ග ආසන්නයේ පිහිටි වෙළෙඳ සල්වල හා වෙළෙඳ සංකීර්ණවල හා ස්වයංරුකියා වෙළෙඳ සල් අසල ජනතාව රැස් කමින් භාණ්ඩ ගන්නා අයුරු අපට දැකගන්නට ලැබිණි. මේ දිනවල පවතින දැඩි අව් රශ්මිය ද නොතකා සිංහල හා හින්දු අලුත් අවුරුද්දේ නිවෙසට අවශ්‍ය රෙදිපිළි, ආහාර හා අත්‍යවශ්‍ය භාණ්ඩ මිල දී ගන්නා අයුරු අපට දක්නට ලැබුණු අතර මෙහි දී ජනතාව පැවසූවේ භාණ්ඩ මිල එතරම්ම ඉහළ යාමක් නොමැති බවයි.අප වෙත අදහස් දැක්වූ තොග වෙ‍ළෙඳුන් පැවසූවේ තමන් භාණ්ඩ සඳහා සුළු ලාභයක් තබා විකුණන බැවින් පිට පළාත්වල වෙළෙඳ මහතුන් පැමිණ තමන්ගෙන් භාණ්ඩ වැඩි වැඩියෙන් රුගෙන ගිය බැවින් තමන් ගේ මුල් තොග අවසන් වෙමින් පවතින බවයි.මැතිවරණ සමයේ සමහර දේශපාලනඥයන් භාණ්ඩවල මිල ඉහළ යන බව පවසමින් මැතිවරණ ව්‍යාපාරය ගෙන ගිය ද වෙළෙඳ පොළට පැමිණි තමන්ට වෙනදා මෙන් පහසු මිලට භාණ්ඩ මිල දී ගැනීමට හැකියාව තිබූ බව පාරිභෝගිකයෝ රැසක් අප සමඟ පැවසූහ. අවුරුදු සමයට අවශ්‍ය එළවළු, කෙසෙල්, හාල් ඇතුළු අවරුදු සමයට අවශ්‍ය සියලු ද්‍රව්‍ය තොග ගබඩා කර ඇති බවත් සමහර එළවළු තොග තමන්ට තවතවත් ලැබෙමින් පවතින බවත් ව්‍යාපාරිකයෝ පෙන්වා දුන්හ.එබැවින් ‍අවුරුදු සමයේ භාණ්ඩවල කිසිදු හිඟයක් ඇති නොවන බව ‍ව්‍යාපාරිකයෝ අවධාරණය කර සිටියහ.මැනි වෙළෙඳ පොලේ ද එළවළුවල මිල ගනන් සාමාන්‍ය ජනතාවට මිල දී ගැනීමට හැකි මට්ටමේ පවතින බව පැවසූ පාරිභොගිකයන් තමන්ට මෙසේ නිදහස් පරිසරයක් උදාකළ වත්මන් රජයට ද ස්තුති කිරීමට අමතක නො කළහ.පාරිභොගිකයන්ගේ ආරක්ෂාව සහ රථවාහන හැසිරවීමට නිළ ඇඳුමෙන් හා සිවිල් ඇඳුමෙන් යොදවා ඇති පොලිස් නිලධාරීන් ද අපට දැක ගත හැකිවිය. එබැවින් ගැට කපන්නන්ගෙන් හා විවිධ විසමාචාරවල යෙදෙන පුද්ගලයන්ගෙන් ජනතාව ආරක්ෂාකර ගැනීමට පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040818</link>
    <topic>උදය ගම්මන්පිල පාර්ලිමේන්තුවේ සිටිය යුතු පුද්ගලයෙක්</topic>
    <author>උපාලි කරුණාරත්න</author>
    <content>උදය ගම්මන්පිල මහතා පාර්ලිමේන්තුවේ සිටිය යුතු පුද්ගලයෙක් බව බස්නාහිර පළාත් ආණ්ඩුකාර අලෙවි මව්ලානා මහතා පැවසීය.ආණ්ඩුකාරවරයා එසේ ප්‍රකාශ කෙළේ ඊයේ ( 07 ) ජාතික හෙළ උරුමයේ නියෝජ්‍ය ලේකම් නිතිඥ උදය ගම්මන්පිල මහතා බස්නාහිර පළාත් සභාවේ කෘෂිකර්ම , ගොවිජන සංවර්ධන , සුළු වාරිමාර්ග , කර්මාන්ත . පරිසර , සංස්කෘතික සහ කලා කටයුතු අමාත්‍යවරයා වශයෙන් අමාත්‍යාංශයේ වැඩ බාර ගැනීමෙන් අනතුරුව පැවති හමුව අමතමිණි.ගම්මන්පිල ඇමැතිවරයා රටට බස්නාහිර ජනතාවට විශාල සේවයක් කළ පුද්ගලයෙක්. රටට අවශ්‍ය නායකයින් අප සාදා ගන්න ඕනෙ.ජනාධිපති මහින්ද රාජපක්ෂ මහතා ගේ වේගවත් සංවර්ධන වැඩ පිළිවෙළට ගම්මන්පිල මහතා ප්‍රබල සහයෝගයක් ලබා දෙන බවද ආණ්ඩුකාරවරයා මෙහිදී ප්‍රකාශ කෙළේය.ජාතික හෙළ උරුමයේ සභාපති පාර්ලිමේන්තු මන්ත්‍රී අතුරලියේ රතන හිමි -පළාත් සභා ඇමැතිවරයකුට , මන්ත්‍රීවරයකුට විශාල වගකීම් පැවරෙනවා. ලෝකයේ සමහරක් රටවල රාජ්‍ය නායකයින් ක්‍රියා කරන්නෙ එම රටවල ආර්ථික බලවතුන්ට අවශ්‍ය ආකාරයටයි. හැබැයි අපේ රටේ දේශපාලනඥයින්ට විවිධ දේ සමාජයට කරන්න පුලුවන්.එම තත්ත්වය තුළ උදය විශාල කාර්යය භාරයක් කළා.භික්ෂූන් වහන්සේලා නායකත්වය දරණ ජාතික හෙළ උරුමය තුළින් උදය ගම්මන්පිල වැනි පුද්ගලයකු ඉදිරියට පැමිණීම පිළිබඳව අප සංතෝෂ වෙනවා. ඔහුට ලැබී තිබෙන විෂය පතය තුළින් බස්නාහිර පළාතට විශාල සේවයක් කරන්න පුලුවන්.තාක්ෂණ හා පර්යේෂණ ඇමැති පාඨලී චම්පික රණවක මහතා -ජනතා සහයෝගයෙන් ලබා ගත් අරමුදල් වලින් පරිසර හිතකාමීව අවිහිංසාවාදීව උදය තම මැතිවරණ ව්‍යාපාරය කරගෙන ගියා. මොහු ප්‍රදර්ශනාත්මක මැතිවරණ ක්‍රමය ප්‍රතික්ෂේප කරමින් උඩුගං බලා පීනන්න උත්සාහ කරන පුද්ගලයෙක් වශයෙන් හඳුන්වන්න පුලුවන්.වර්තමාන දේශපාලනය රියැලිටි ෂෝ එකක් බවට පත් වෙලා . එයට එරෙහිව ප්‍රතිපත්ති දේශපාලනයයි උදය ගම්මන්පිල මහතා ක්‍රියාත්මක කරන්නෙ.ඉදිරි වසර හතක කාලය මේ රටේ දේශපාලනයේ ඉතා තීරණාත්මක කාලයක් වශයෙන් හඳුන්වන්න පුලුවන්. .විවිධ හැල හැප්පීම් මේ රට තුළ සිදු වේවි. ද්‍රෝහී විදෙස් බලවේග සහ රට තුළ සිටින ද්‍රෝහී බලවේග රටට විවිධ විනාශ කිරීමට උත්සාහ ගනීවි . මේවාට මුහුණ දීමට බුද්ධිමත් නායකයින් අවශ්‍යයි.පළාත් ඇමැති උදය ගම්මන්පිල මහතා ඉතා ආදර්ශමත්ව පළාත් සභාව තුළ කටයුතු කරාවි.බස්නාහිර පළාත් ඇමැති රංජිත් සෝමවංශ -හෙළ උරුමය බස්නාහිර පළාත් සභාවේ පෙරහර පෙලහරක් කරන්න උත්සාහ කරනවා. රටට නිවැරදි දේ පෙන්වා දීමට උත්සාහ කරනවා.උදය මෙයට පෙරත් බස්නාහිර පළාත් සභාවේ ඇමැතිවරයකු වශයෙකු පළාත් සහභාවට නැවුම් හැඩයක් එක් කළා. ඔහු රටේ ගැටලු , පළාත් සභාවේ ගැටලු පිළිබඳව විවෘතව කතා කරනවා.බස්නාහිර පළාත් ඇමැති උදය ගම්මන්පිල -මේ අමාත්‍යාංශය ඉතා ආදර්ශමත්ව ඉදිරියට ගෙන යන්න ඕනෙ.වැඩ කරනවාට වඩා ලකුණු දා ගන්නයි බොහෝ දෙනා කටයුතු කරන්නෙ. මිනිසුන් අතින් අත්වැරදීම් , අතපසු වීම් සිදු වෙනවා. ඒක මිනිස් ගතියක්. හැබැයි බොරු කියන්න හොඳ නැහැ.මෙම අවස්ථාව සඳහා නායක හිමිවරුන් ඇතුලු මහා සංඝරත්නය බස්නාහිර පළාත් ඇමැතිවරුන් වන උපාලි කොඩිකාර , නිමල් ලන්සා , පළාත් මන්ත්‍රීවරුන්,බස්නාහිර පළාත් කෘෂිකර්ම , ගොවිජන සංවර්ධන , සුළු වාරිමාර්ග , කර්මාන්ත . පරිසර , සංස්කෘතික සහ කලා කටයුතු අමාත්‍යවරයා වශයෙන් අමාත්‍යාංශයේ ලේකම් එම්. නීල්වල මහත්වරුන් ඇතුලු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040819</link>
    <topic>චැනල්වල වෙබ් අඩවිවල පළවන මතවාදවලින් ජාතික සමගිය ගොඩනැඟීමට පුළුවන්කමක් නෑ</topic>
    <author>ධනුෂ්ක ගොඩකුඹුර.</author>
    <content>රටේ ඉතිහාසය පිළිබඳව කල්පනා නොකර සමගි සංකල්ප ගොඩනැඟිමෙන් ජාතික සමගියට සේවයක් නොවන බවත් රටට එරෙහි චැනල්වල වෙබ් අඩවිවල පළවන මතවාදවලින් ජාතික සමගිය ගොඩනැඟීමට පුළුවන්කමක් නැති බවත් ජනාධිපති මහින්ද රාජපක්ෂ මහතා පැවසීය.සිංහල ජනතාවට දෙමළත්, දෙමළ ජනතාවට සිංහලත් උගන්වන්න යෝධ වැඩපිළිවෙළක් අප ආරම්භ ‍ෙකළේ එනිසා බව පෙන්වා දුන් ජනාධිපතිවරයා ජාතික සමගියට තිබෙන ලොකුම බාධාව කුමක්දැයි අප හඳුනාගෙන කටයුතු කළ යුතුව තිබෙන බවත් ප්‍රකා කෙළේය.ජනාධිපතිවරයා මේ අදහස් පළ කළේ ජාතික මහා සමගි සමුළුවට කොළඹ, බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී ඊයේ (07) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කෙළේය.අද ජාතික සමගිය මහ සමුළුවට සහභාගී වන අවස්ථාවේ ඊයේ ජාතික සමගිය ඉතා ඉහළින් පෙන්නපු අවස්ථාවක් මට මතක් වෙනවා. ඒ ලෝක කුසලානය දිනපු අවස්ථාව. ඒ වෙලාවේ කිසිදු සිංහල, දෙමළ, මුස්ලිම් භේදයක් තිබුණේ නැහැ. ආගම් භේදයක් තිබුණේ නැහැ. සියලු දෙනා එකට අත්වැල් බැඳගෙන සතුටු වුණා. ජාතික සමගිය අපට පෙන්වූවා. උතුරෙන්, නැගෙනහිරින්, කඳුරටින්, දකුණෙන් මේ හැම පළාතකින්ම ඒ පෙන්වූයේ තමන්ගේ රට, මාතෘ භූමිය ගැන හැඟීම කියලයි මම විශ්වාස කරන්නේ.ජාතික සමඟිය මහා සමුළුවට සහභාගි වන සියලු දෙනාට මම ඉතාමත් උණුසුම් ලෙස සුබ පතනවා. ශ්‍රී ලංකාව මාතෘ භූමිය කරගත්ත නොයෙක් වියතුන්, වෘත්තිකයින් වගේම නොයෙක් ජාතිකයන්, ආගමිකයන් අද මෙතනට ඒකරාශිවෙලා ඉන්නවා. මේක අපේ ලංකා සමාජයේ පිළිබිඹුවක් බව කිව්වොත් එහි වරදක් නැහැ. අද මෙතැන නොයෙක් ජාතින්, ආගමිකයින් වගේම ආබාධිත බවට පත්වූවන් එකට සමගියෙන් ඉන්නවා වගේම මේ රටේ නොයෙක් ජාතීන් හා ආගමිකයින් ඉතාම සමගියෙන් ජීවත් වෙන බව තමුන්නාන්සේලා පිළිගන්නවා ඇති.ජාතික සමගිය පිළිබඳ මේ වාගේ මහා සමුළුවක් පවත්වන කොට අපි රටේ පවතින වර්තමාන තත්වය ගැන සැලකිල්ලට ගන්න ඕනෑ. අද අපිට ජාතික සමගිය ගැන කතා කරන්න, ජාතික ඒකාබද්ධතාවය ගැන කතා කරන්න පුළුවන් නිදහස් රටක් ගොඩනැගිලා තියෙන නිසා. නිදහස ගොඩනගපු නිසා සාමය උදාවෙලා තියෙනවා. සාමය නිසා අද මේ රටේ ඕනෑම තැනක යන්න, පදිංචි වෙන්න, කරදරයක් නැතිව ගමන් කරන්න පුළුවන්කම තියෙනවා. මේ නිසාම අපි සහජීවනයට වුවමනා පසුබිම ගොඩ නගලා තියෙනවා. මේ වාගේ සමුළුවක් පවත්වන්න ලාංකික හදවත්වලට පෙළඹීම ලැබෙන්නේ ඒ සඳහා ගැලපෙන වාතාවරණයක්, රටක් ගොඩ නගලා තියෙන නිසායි.ජාතික සමගිය ගොඩනඟන්න නම් අපේ රටේ ජනතාව ගැන හොඳ වැටහීමක් ලබා ගන්න ඕනෑ. අපේ ජාතික උරුමය මඟ පෙන්වන්නේ ජාතික සමගියටයි. අපේ අතීත ආදර්ශ මඟ පෙන්වන්නෙත් ජාතික සමගියට බව මම කියන්න ඕනෑ. රටකට එන අය තමන්ගේ ගෙලේ එල්ලෙන ආගමික ලාංඡනය එහෙමත් නැතිනම් තමන් අදහන ශාස්තෘවරයාණන්ගේ ප්‍රතිමාව අරගෙන යන අවස්ථාවල රේගුවේදී අත්අඩංගුවට අරගෙන පැත්තකට කරලා රටට ඇතුල්වෙන්න ඉඩදෙන රටවල් තිබෙනවා. එහෙම සිරිතක් අපේ දෙදහස් වසරක ඉතිහාසේ කවදාවත් අපේ රටේ තිබුණේ නැහැ. නොයෙක් ජාතීන් ආගමිකයන් ඉතාම නිදහසේ මේ රටට ආවා ගියා. ලෝකයේ ඕනෑම ජාතිකයෙකුට ආගමිකයෙකුට ලංකාවට ඇවිත් තමන්ගේ ආගම අදහාගෙන තමන්ගේ ජාතික සිරිත් විරිත් අනුගමනය කරමින් ජීවත් වෙන්න පුළුවන් වාතාවරණයක් මේ රටේ එදා ඉඳන් තිබුණා.එදා පෘතුගීසීන් ලංකාවට ඇවිත් මුස්ලිම්වරුන්ට කරදර කළ අවස්ථාවේ සෙනරත් රජතුමා ඒ අය නැගෙනහිර පළාතට ගෙනිහින් පදිංචි කළා. නමුත් ඒ අයව බෞද්ධයන් කරන්න වුවමනාවක් අතීතයේ අපට තිබුණේ නෑ. ලන්දේසීන් කතෝලිකයින්ට හිරිහැර කරන කොට සිංහල රජ්ජුරුවෝ කතෝලිකයින්ව මාතලේ වහකෝට්ටේට ගෙනිහින් පදිංචි කෙරෙව්වා. කාටවත් රාජ්‍ය අනුග්‍රහය ලැබුණයි කියලා තමන්ගේ ආගම වෙනස් කරලා මේ රටේ පදිංචි කරවන්න එදා හිටපු නායකයින්, රජවරුන් කටයුතු කළේ නැහැ. අද මේ රටේ මුස්ලිම්වරු ඉස්ලාම් ආගම අදහනවා. වහකෝට්ටේ අය කතෝලික ආගම අදහනවා. අවුරුදු සිය ගණනක් ඔවුන් එකට ජීවත් වෙනවා. ඒ නිසා අද ආගමික සහජීවනය ගැන අපට දේශන පවත්වන අයට වඩා වසර දහස් ගණනකට කලින් අපි ආගමික සහජීවනය හදවතින් පිළිගත්ත රටක්.අපේ මානව අයිතිවාසිකම් පිළිබඳ සංකල්පය අද තියෙන මානව හිමිකම් පිළිබඳ ඕනෑම ප්‍රඥප්තියකට වඩා පොහොසත්. ඔබ දන්නවා ලෝක ජනතාව සතා සීපාවා, ගහකොළ ආරක්ෂා කරගත යුතුයි කියලා කියන්නේ මෙහෙම ගියොත් ලෝකයේ සත්ව ප්‍රජාව නැතිවෙයි කියන බිය නිසා. ගහකොළ විනාශ වෙලා, රට කාන්තාරයක් බවට පත්වෙන නිසා. ඒ නිසා සතා සීපාවා ආරක්ෂා කරන්න ප්‍රඥප්ති හැදිලා තියෙන්නේ සත්තු වඳවී ගියොත් අනාගත පරපුරට දැක ගන්න සත්තු අහිමි වෙයි කියන විශ්වාසය නිසා. නමුත් මීට වසර දෙදාස් ගණනකට උඩදී අපි ලෝකයේ මුල්ම අභයභූමිය අනුරාධපුරේ ගොඩනඟලා සතුන් මැරීම නතර කළේ සත්තු වඳවෙයි කියන පදනමේ ඉඳගෙන නෙවෙයි. එදා ඕනෑතරම් වනයේ සතා සිව්පාවා හිටියා. අපි සතුන් මැරීමෙන් වැළකුණේ සතා සීපාවටත් මේ මිහිපිට ජීවත්වෙන්න අයිතියක් තියනවා කියන පදනම මතයි. උන්ටත් ජීවත්වීමේ අයිතියක් තියෙනවා කියන මහා මානව හිතවාදී හැඟීමයි අපිට තිබුණේ. එහෙම බැලුවොත් අපිට මොනතරම් පොහොසත් චින්තනයක් තිබෙනවා ද?අද ජාතික සමගිය ගොඩනගන්න උත්සාහ කරන අපි අපේ මේ ශ්‍රේෂ්ඨ මානව හිතවාදී චින්තනය තේරුම් අරගෙන ඒ සඳහා යොමු වෙනවා නම් හොඳයි කියලා මම විශ්වාස කරනවා. අපි පොහොසත් චින්තනයකින් පිරුණ ජාතියක් නිසා අපේ රටට පිටරටින් මුදල් ලැබෙන නිසා ක්‍රියාත්මක කරන ව්‍යාජ ජාතික සමගි හෝ සාම වැඩපිළිවෙළ එල දරන්නේ නෑ. මට මතකයි ඒ කාලයේ සාමය ගොඩනගන්න කටයුතු කරනවා කියපු සමහරුන් දුටුගැමුණු මහ රජතුමා මතක් කරන්නෙවත් නැතුව එතුමා ජාතිවාදී කියලා නමුත් ඉතිහාස පොතෙන් මකලා දමන්න උත්සාහ කළා. ලෝකයේ යුද්ධ ඉතිහාසයේ ඉතාම ශ්‍රේෂ්ඨ මානව හිමිකම් ගරු කරන සටන කළේ දුටුගැමුණු රජතුමා බව අපිට නොබියව කියන්න පුළුවන් වෙන්න ඕනෑ. එළාර මහ රජතුමාට සැළකුව ආකාරය, ගරු කළ ආකාරය වගේම සොහොනට ගෞරව කළ ආකාරය විතරක් නොවෙයි, රුවන්වැලි සෑය බඳින කොට සියලුදෙනාට කුලී වැටුප් ගෙවිය යුතුයි කියලා ආඥාවක් පැනවූවා. අදත් මිහින්තලේ ගලක කොටලා තිබෙනවා “ගුරුවරයාට ද වැටුපක් ගෙවිය යුතුයි” කියලා. අපි ජාතීන් යටත් කර ගෙන, වහලුන් හැටියට යොදවා ගත්තේ නැහැ.රටේ ජාතික ඉතිහාසය හදවත්වල තියෙන නිසා තමයි අපි අදත් ත්‍රස්තවාදයෙන් පස්සේ දහස් දස දහස් ගණනකට සමාව ලබා දුන්නේ. ළමා සොල්දාදුවන් අපි දෙමාපියන්ට භාර දුන්නා. සාමය ගොඩ නගන්න, ජාතික සමගිය ඇති කරගන්න හදවතින්ම. ඒවා ව්‍යාජ දේවල් වලින් කරන්න බෑ. මට මතකයි පසුගිය යුගයේ දෙමළ ජනතාවට දෙමළ කියන්නේ නැතිව දමිළ කියන වචනේ කියන්න කණ්ඩායමක් ලෑස්ති වුණා. අපේ සමහර ඉතිහාස පොත් වල දමිළ කියලා හඳුන්වලා තියෙන්නෙ ආක්‍රමණිකයා කියන අර්ථයෙන්. අපි ඉතිහාසයේ යුද්ධ කළේ ආක්‍රමණිකයින්ට එරෙහිවයි. මහා වංශයේ දුටුගැමුණු රජතුමා කටයුතු කළේ දමිළයින්ට එරෙහිව කියලා කියනවා. ඒ වගේම කෝට්ටේ යුගයේ, නුවර යුගයේත් එභෙම කියවෙනවා. කෝට්ටේ යුගයේ, නුවර යුගයේ යුද්ධ කළේ පරංගින්ට එරෙහිව. වචනවලින් බොහෝ දේ වෙනස් කරන්න පුළුවන්. ඉතිහාසය නොදන්නා අය එහෙම කරලා සිදුකළේ අපහාස කරන එක.රටේ ඉතිහාසය පිළිබඳව කල්පනා නොකර සමගි සංකල්ප ගොඩනැගුවට ඒවයින් ජාතික සමගියට සේවයක් වෙන්නෙ නැහැ. අපේ රටේ දේශීය සිතුම් පැතුම් පිළිබඳව තේරුම් ගන්න ඕනෑ. රටට එරෙහි චැනල්වල වෙබ් සයිට්වල යන මතවාද වලින් ජාතික සමගිය ගොඩනගන්න පුළුවන්කමක් නැහැ. භාෂාවේ වචන වෙනස් කරලා හෝ වෙනත් දෙයකින් ජාතික සමගිය ගොඩනැඟෙන්නේ නෑ. සිංහල ජනතාවට දෙමළත්, දෙමළ උදවියට සිංහලත් උගන්වන්න යෝධ වැඩපිළිවෙළක් අපි ආරම්භ කළේ ඒකයි. දෙමළ කෙනෙක් රජයේ කන්තෝරුවකට ගියොත් එයාගේ භාෂාවෙන් වැඩ ගන්න අවශ්‍ය කටයුතු කළේ ජාතීන්ගේ භාෂාවන්ට හිමිතැන ලබාදෙන්න ඕනෑ නිසා.ජාතික සමගිය ගොඩනගන්න තියන ලොකුම බාධාව මොකක්ද කියන එක අපි තේරුම් ගන්න ඕනැ. 1915 දි 1958 දි 1983 දි මේ රටේ අරගල ඇති වුණා. නමුත් ඒ සියල්ලටම වඩා වෙනස් විදිහේ අරගලයක් ඇති කරවන්න සූදානම් වන බලවේග තිබෙනවා. පසුගිය කාලේ ග්‍රීස් යකා මතුවෙලා මේ සමාජය වාර්ගික අර්බුදයකට තල්ලු කරගෙන යන්න හැදුවා. ජාතිවාදී අරගල බවට පත්කරන්න මහන්සි ගත්තා. වෛරය, ක්‍රෝධය ආගම් තුළ ඇතිකරලා සමගිය ඇති කරන්න පුළුවන් කමක් නැහැ. ජාතික සමගියේ සැබෑ සතුරා කවුද කියලා අපි ඉස්සෙල්ලාම හඳුනා ගන්න ඕනෑ. මේ ජාතික සමගියේ මහා සමුළුව තුළ කි‍්‍රයාත්මක කරනු ලබන ප්‍රයත්නයට අපි ගරු කරනවා.ජනාධිපතිවරයා දෙමළ භාෂාවෙන් අදහස් දක්වමින්... ජාතික සමගිය සඳහා වූ මෙම මහා සමුළුවේ දී ඔබ ඉදිරියේ කථා කිරීම මට ලොකු සතුටක්. ඒ වගේම මේ සමුළුව රජයේ අනුග්‍රහයෙන් සිදු වීම ඊටත් වඩා ලොකු සතුටක්. මෙය ඉතාමත්ම වැදගත් සම්මේලනයක්. සහෝදර සමුළුවක්. අප අතර කිසිම බේදයක් තියෙන්න බැහැ. ජාතිය, ආගම, කුලය හා භාෂාව අනුව අපි වෙන්වීම හොඳ නැහැ. අපි හැමෝම එකට ජීවත් වෙන්න ඕනෑ. සහෝදර හැඟීම ඇතුව ජීවත් වෙන්න ඕනෑ. මේ රටේ ජීවත් වෙන හැමෝටම එක හා සමාන අයිතිවාසිකම් තියෙනවා. සම අයිතිවාසිකම් ඇතිව ජීවත් වෙන්න පුළුවන්. එකම රටක්, එකම ජනතාවක්, එකම නීතියක්, එක හා සමාන පහසුකම් මේකයි මගේ මාර්ගය. මහින්ද චින්තන මාර්ගය.මේ රටේ සුළු ජාතීන් කියලා කිසිම කෙනෙක් නැහැ. එහෙම ඉන්නත් බැහැ. මේ රටට ආදරය කරන හැමෝම ශ්‍රී ලංකා මාතාවගේ දරුවෝ. මේක කාටවත් නැහැයි කියන්න බැහැ. මේකයි යතාර්ථය. පළමුවත්, දෙවනුවත්, තෙවනුවත් මව්බිම තමයි වැදගත් වන්නේ. සෑම ජන කොට්ඨාසයකම සංස්කෘතිය අපි ආරක්ෂා කරනවා. ජාති ආගම්, කුල භේදය අවුස්සමින් ජනතාව කුලප්පු කරන්න සමහර අය උත්සාහ කරනවා. කිසිමදාක ඒවා හරියන්නේ නැහැ. කවදාවත් සැක සංකා හිතේ තියාගන්න එපා. අපි හැමෝම එකට ජීවත් වෙමු. හැමදාම ස්නේහයෙන් ජීවත් වෙමු.ජාතික භාෂා හා ඒකාබද්ධතා ඇමැති වාසුදේව නානායක්කාර මහතා- මේ ජාතික සමගියේ මහා සමුළුවේ අර්ථය හා දර්ශනය සැකවින් පැහැදිලි කිරිම මට භාර වී ඇති කාර්යයි. ජාතික සමගිය, ජාතික එක්සත්කම යනු කවර ප්‍රපංචයක්ද? එය ලෝක ඉතිහාසයේ මතු වන්නේ කවර සන්දර්භයකින්ද? යටත් විජිතයන් ලෙස පැවති රාජ්‍යන් මෙම ප්‍රශ්නයට මුහුණ දෙන්නේ කෙසේද? ලංකාවේ අපට ජාතික එක්සත්කම යනු කුමන ක්‍රියාදාමයක ප්‍රතිඵලයක්ද? ජාතික රාජ්‍යය ගොඩනැගිම අනිවර්ය වන්නේද? ජාතික එක්සත්කම එහි අත්‍යවශ්‍ය කොන්දේසියක්ද? දැන් වනවිට ලංකාවේ ජාතික එක්සත්කම ගොඩනැංවීම නැත්තේ කුමක් නිසාද? ලංකාවේ ජාතික එක්සත්කම උදෙසා ජය ගත යුතු බාධකයන් කවරේද? එම බාධකයන් ජය ගන්නේ කෙසේද? මේ ආදිවු ප්‍රශ්න රාශියකට යොමු වෙමින් ආරම්භ කළ යුතු ජාතික මහා සංවාදයකට මුල පිරිම සඳහා අපගේ ජාතික භාෂා හා සමාජ ඒකාබද්ධතා අමාත්‍යාංශ සමග එක්වු සමාජ සංවිධාන සමුහයක් කාලයක් තිස්සේ මෙම සමුළුව සුදානම් කිරිමට කටයුතු කළා.ඔබ අතට පත් කර ඇති ප්‍රඥප්තිය පුළුල් විමසුමකින් පසු බොහෝ දෙනෙකුගේ අදහස එකතු කර සකස් කරන ලද්දකි. එය මෙම මහා ජාතික සංවාදයට පිටුවහලක් වන ලේඛනයක් විනා එය අවසානාත්මක වු ප්‍රකාශයක් ලෙස සැලකිය යුතු නැත. මෙම සමුළුවෙන් පසුව දිග හැරෙන ක්‍රියාදාමය මගින් මෙම සාකච්ඡාව සමාජයේ සෑම තලයකටම ගෙන යාම අපගේ අපේක්ෂාවයි. මෙම සංවාදයේ පෙල ගැස්මත් සමග ජාතික සමගිය ගැන පුළුල් සමාජ විඥානයක් මතු වි ජාතික සමගිය ජය ගැනීමට අවශ්‍ය ජන මතය හැඩ ගැසෙනු ඇතැයි ද අප විශ්වාස කරමු.ජාතික සමගිය නැතහොත් දෙමළ බසින් දේශිය වෛක්යිම් නැමැති යෙදුමට ජාතික එක්සත්කමට වඩා ගැඹුරු අර්ථයක් තිබෙනවා. එමෙන්ම හෘදයංගම වු සුහදත්වයක අන්තර්ගතයක් ද තියෙනවා. ජාතික සමගිය ජාතික එක්සත්කමේ ඉහලම අවශ්‍යතාවයක් ලෙස සැලකිය හැකිය. රටක් ලෙස එක්සත්වී සිතිමෙන් හා ක්‍රියා කිරිමෙන් අපි ජාතික එක්සත්කම හෙවත් ජාතික සමගිය කරා පැමිණෙනවා. ඒ කරන විට ශ්‍රී ලාංකේය ජාතික විඥානයක් ඇති වෙනවා. ජාතික එක්සත්කමට නිශ්චිත අදාළ වු ප්‍රධාන සාධක කිහිපයක් දෙස බලමු. ජනවර්ගයන් හා කණ්ඩායම් අතර සමීපතාවය සුහදත්වය ඇති කර ගැනීම, සමානාත්මතාවයේ සමාජ රිතිය පිලිපැදීම හා භාෂා භාවිතය, ආණ්ඩුපාලනය සඳහා වු දේශපාලන ව්‍යුහයක් හාදා ගැනීම ඒ අතර දැකිය හැකිවේ.ආණ්ඩු පාලනයකට අවශ්‍ය දේශපාලන ව්‍යුහයක් හදා ගැනිමට බැරි වු නිසා ලංකාව අද වනතුරු අපට එක්සත් ප්‍රජාතන්ත්‍රවාදී නවීන රාජ්‍යයක් ලෙස ගොඩනංවා ගැනීමට නොහැකි වී තිබෙනවා. රාජාණ්ඩු සමයේ හෝ යටත් විජිත යුගයේ තිබුණේ ප්‍රජාතන්ත්‍රවාදී එක්සත්කමක් නොව එක්සේසත් කිරිමකි. එනම් යටත් කරනු ලැබු රාජ්‍යයන් එකට ගැටගසා තබා ගැනීමකි. යටත් විජිත සමයේ සිදුවුයේ ආක්‍රමණයෙන් ඉක්බිතිව විදේශ ආධිපත්‍යය පිහිටුවා සියලු ජන කොටස් ඊට යටත් කර ගැනීමයි.අද දවසේ අප ඉදිරියේ ඇති ජනතාවගේ ප්‍රජාතන්ත්‍රවාදී අනුමැතියෙන් සියලු ජනයා එකට එක්වී ජිවත් වන එකම දේශයක් හදා ගැනීමේ අභියෝගයයි. අද අපි දිනා ගත යුතු එක්සත්කමය. ජනතාවගේ එක්සත්කමය. මෙම කාර්යය රාජධානි යුගයෙන් පසු යටත් විජිත අවධියෙන් පසු සැම රටක්ම මුහුණ දී විසඳා ගත යුතු වු ප්‍රශ්නය වේ. යටත් විජිත සමයෙන් පසු සංස්කෘතික සම්මිශ්‍රණයෙන් ද අන්න්‍යෝන්‍ය සුහදත්වයෙන් ද සැලකීමේ සමානාත්වයෙන්ද ප්‍රබල ගැටලුවක් නොතිබුණු අපගේ ජනතාවට විසඳා ගත නොහැකි වු ප්‍රශ්නය වුයේ කෙබදු ව්‍යුහයක් තුළ කුමන භාෂාවකින් අපි පාලනය විය යුතු ද යන්නයි.සිංහල දෙමළ ද්විභාෂා පාලනයක් පිළිගැනීම කලක් ගත වී නමුත් සිද්ධ විය.එහෙත් එය ක්‍රියාත්මක වී ඇත්තේ තවමත් අඩ වශයෙන්ය. ද්විභාෂා පරිපාලනය පරිපුර්ණ ලෙස ක්‍රියාත්මක කිරිම ජනාධිපතිතුමා ඇතුලු සන්ධාන රජය භාර ගෙන ඇති අභියෝගයයි. තවමත් නොවිසඳී ඇති ගැටලුව පාලන ව්‍යුහය පිළිබඳ එකඟත්වය මේ වනවිට පළාත් සභා බලයක් සහිත ඒකිය රාජ්‍යයක් යන සංකල්පය ගැන ව්‍යුහය පිලිබඳව සාකච්ඡාවේ මාතෘකාව වී තිබේ. අද වන විට දෙමළ ජාතික සන්ධානය ඇතුළු ලංකාවේ වෙසෙන සියලු දෙමළ ජනයා නොබෙදුණු එක්සත් ලංකාවක් තුළ උතුරු හා නැගෙනහිර දෙමළ ජනතාවට හා ඔවුන්ගේ නියෝජිතයන්ට යම් බලතල ඉල්ලා සිටි. එක්සත් ලාංකේය ජාතියක් ගොඩනැගිමේ ඉතිහාස කථාවේ එක්තරා සන්ධිස්ථානයකට මේ අනුව අපි සේන්දු වී සිටිමුයි මට සිතේ.බලතල පිළිබඳ සාකච්ඡාවක් දැනට තිබෙන බලතල ක්‍රියාත්මක කිරිමේ අත්දැකීමත් එකට එකතුවීමෙන් ජාතික එක්සත්කමේ අනාගත විසඳුම අපට සොයා ගත හැකි වේ යැයි මම විශ්වාස කරමි. එය අපට සොයා දීමට කිසිම බටහිර විදේශිය රාජ්‍යයකට පෙන්විය හැකි යැයි මම නොසිතමි. එහෙත් ඵෙතිහාසිකව අප ලංකාව සමග එකට බැඳි සිටින අසල්වැසි ඉන්දිය රාජ්‍යයට ඒ ගැන අපට පිහිට විය හැකි යැයි මම සිතමි. වෙනම දෙමළ රාජ්‍යයක් මේ දිවයින තුල පිහිටුවීමට එරෙහිව අපි ද, නිදහස් දෙමළ රාජ්‍යයක් පිහිටුවිම සඳහා එල්.ටි.ටී.ඊ සංවිධානය ද මුහුණට මුහුණලා කළ තිස් අවුරුදු යුද්ධය නිමා වී ඇත. යුද්ධයකින් දෙමළ ජනයාට නිදහස දිනා ගැනීමට නොහැකි බවත්, යුද්ධයෙන් ලංකාව එක්සත් කළ නොහැකි බවත් දැන් අපට දැකිය හැකිය. තවද දෙමළ හා දෙමළ කථා කරන ජනතාවගේ සහයෝගය නැතිව ලංකාව එක්සත් කළ නොහැකි බව ද සිංහල ජනතාවගේ එකඟත්වය නැතිව දෙමළ ජනතාවට සිය නිදහස දිනා ගත නොහැකි බව ද යුද්ධය අවසානයේ අපට ප්‍රත්‍යක්ෂ වී ඇත.යුද්ධයෙන් පසු ජන ජිවිතය නැවත දළුලමින් ඇත. ජනතාව අතර ජනවාර්ගික සුහදතාවය වේගයෙන් පැතිරෙමින් ඇත. ඔවුනොවුන්ගේ භාෂාව හා සංස්කෘතිය ගැන දැන ගැනීමට හා සංස්කාතිය රසවිදිමට විශේෂයෙන් තරුණ පරපුර මඟ බලා සිටින්නේය. දෙමළ කථා කරන ජනයාට දෙමළ බසින් රාජ්‍ය සේවය ලබා දීමට ද දැකීමට හා ඇසීමට තිබෙන සියලු දේ ද්විභාෂාවෙන්ම පළ වීම ද සහතික කිරිමට අපගේ ජාතික භාෂා හා සමාජ ඒකාබද්ධතා අමාත්‍යාංශය සමාජයට නායකත්වය දෙනු ඇත.සිංහල බහුතර ජන ප්‍රදේශයන්හි ජිවත්වන දෙමළ කථා කරන ජනතාවට දෙමළ භාවිතයේ පහසුවද, දෙමළ බහුතර ජන ප්‍රදේශයන්හි සිටින සිංහල කථා කරන ජනතාවට සිංහල භාෂාවේ පහසුව ලබා දිම අපගේ අනික් වගකිමය. ජනාධිපතිතුමා අපේක්ෂා කරන පරිදි 2020 වන විට ශ්‍රී ලංකාවේ සියලු වැසියන්ට භාෂා දෙකම පමණක් නොව ඉංග්‍රීසි භාෂාව ද හසුරුවා ගත හැකි තැනකට පැමිණීම අපගේ අධිෂ්ඨානය වේ.පළාත් සභා බලය පිළිබඳ සාකච්ඡාව පෙර මඟ බලද්දි සියලුම දෙමළ කථා කරන වැසියන් සඳහා රාජකාරි සේවා දෙමළ බසින් ලබා දෙමින් දැක්මට හා ඇසිමට ඇති සියලු දේ ලංකාව පුරා ද්විභාෂාවෙන් පමණක් නොව ත්‍රෛභාෂාවෙන්ම සැපයෙමින් ජන ගහණයෙන් හා රාජකාරියෙන් අවශ්‍යතාවය මවු බස දෙමළ වු පිරිස් රාජ්‍ය සේවයට බඳවා ගනිමින් රට වැසියන් සියලු දෙනා සිංහලෙන් හා දෙමළෙන් ඔවුනොවුන් ඇමතීමට හැකියාව ලබද්දි, උගත් පාඩම් කොමිසමේ නිර්දේශ එකින් එක ක්‍රියාවට නැගෙද්දී, සර්ව පාර්ශික කමිටුවේ ඇති වු එකඟත්වයන් පාර්ලිමේන්තුවේ විශේෂ කාරක සභාව තුල ප්‍රතිරාවය වී ඇසෙද්දි, මානව හිමිකම් ජාතික ක්‍රියාකාරී සැලසුමේ යෝජනා භාවිතයට හැරවෙද්දී, සියලුම ආගමික කණ්ඩායම්වලට ඇති නිදහස තහවුරු වෙද්දී, යුද්ධය ඇවිලි ගිය ප්‍රදේශයන්හි ඉඩම් පිළිබඳ හා නැවත පදිංචිය පිලිබඳ කාර්යයන් ඉටු වෙද්දී, සිය විමර්ශනයන් ඵලදායීව අවසන් වෙද්දී, පළාත් සභා බලය පිලිබඳ එකඟත්වයකට පැමිණීමේ ආශ්චර්යය අප වෙත උදා වේවායි හෘදයංගමව ප්‍රාර්ථනා කරමින් සහ ජාතික සමඟියේ සංවාදය පෙරට ගැනීම සඳහා ඔබ සැමට ආරාධනය කරමින් මාගේ කථාව මෙයින් අවසන් කරමි.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජ්‍යේෂ්ඨ ඇමැතිවරුන්, ඇමැතිවරුන්, නියෝජ්‍ය ඇමැතිවරුන්, පාර්ලිමේන්තු මන්ත්‍රීවරුන්, දේශපාලන පක්ෂ නායකයන්, පළාත් ආණ්ඩුකාරවරුන්, මහඇමැතිවරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=n14040820</link>
    <topic>ජනතාවගේ අවශ්‍යතා ඉටු කරන සංවේදී ආයතනයක් බවට බස්නාහිර පළාත් සභාව පත් කිරීමේ වගකීම අප සතුයි</topic>
    <author>නිරූෂි විමලවීර</author>
    <content>බස්නාහිර ජනතාවගේ අවශ්‍යතා ඉටුකරන සංවේදී ආයතනයක් ලෙස බස්නාහිර පළාත් සභාව පත් කිරීමේ වගකීම අප සතුව ඇතැයි බස්නාහිර පළාත් ප්‍රධාන ඇමැති ප්‍රසන්න රණතුංග මහතා ප්‍රකාශ කෙළේය. ග්‍රාමීය කාන්තාවන්ගේ ආර්ථීකය ශක්තිමත් කිරීමේ දැවැන්ත වැඩපිළිවෙළක් මහින්ද චින්තය තුළින් ඇතිකරන බව පෙන්වාදුන් ඒ මහතා රාජ්‍ය සේවකයින්, ගොවීන්, ධීවරයින් ඇතුළු සියලු වෘත්තිකයන් සහ පාසල් දරුවන් නඟාසිටුවීමේ වැඩපිළිවෙලක්ද බස්නාහිර පළාතේ ක්‍රියාත්මක කරන බව සඳහන් කෙළේය.කොළඹ ශ්‍රාවස්ති මන්දිරයේදී ඊයේ (07) පැවැති බස්නාහිර පළාත් ප්‍රධාන ඇමැතිවරයා ලෙස වැඩ බාරගැනීමේ උත්සවයට එක් වෙමින් ඒ මහතා මේ බව සඳහන් කෙළේය.පෙරවරු 11.18 ට යෙදුණු සුබ හෝරාවේදී මහ ඇමැතිවරයා වැඩ බාර ගැනීමෙන් අනතුරුව පැමිණ සිටි සම්භාවණීය අමුත්තන් අභිනව මහ ඇමැතිවරයාට සුභාෂිංශන එක් කළහ. වැඩිදුරටත් අදහස් දැක්වූ මහ ඇමැතිවරයා මෙසේද සඳහන් කෙළේය.පසුගිය වසර පහතුළ ලැබූ ජයග්‍රහණ මගේ ජයග්‍රහණය ලෙස මා දකින්නේ නැහැ.එය අපි ලැබු ජයග්‍රහනයක් .පළාත් සභාව මධ්‍යම රජය එක්ක සහයෝගයෙන් වැඩකළ යුතුයි. මහින්ද චින්තන වැඩපිළිවෙළ ශක්තිමත් කිරීම අපේ වගකීමයි. මහින්ද චින්තන වැඩපිළිවෙළ මඟින් අපි වැඩි අවධානයක් අධ්‍යාපනයට යොමුකර තිබෙනවා.දරුවන්ගේ අධ්‍යාපනයේ ගුණාත්මක බව වැඩි කිරීමට අපි ක්‍රියාකර තිබෙනවා . ඒ යටතේ දහම් අධ්‍යාපනය වැඩිදියුණු කරන්නට, රාජ්‍ය සේවය ශක්තිමත් කරන්නට රාජ්‍ය සේවකයන් වන ඔබලාට සහන දෙන්න, සේවය අගයන්න පළාත් සේවකයන් ලෙස ආඩම්බරයෙන් ජීවත් වියහැකි පසුබිමක් ඇති කරන්නට අපි ක්‍රියාකරනවා.කාන්තාවන් සඳහා විශේෂ වැඩසටහනක් ඇතිකර ග්‍රාමීය කාන්තාවන්ගේ ආර්ථිකය ශක්තිමත් කරනවා. මහින්ද චින්තනය යටතේ මේ සියලු වැඩපිළිවෙළවල් ක්‍රියාත්මක රන්නේ සෑම අංශයක් කෙරෙහිම අවධානය යොමු කරමිනුයි. මහින්ද චින්තන වැඩපිළිවෙ ළ පළාත් සභාව යටතේ තවදුරටත් ක්‍රියාත්මක කරනවා. පසුගිය කාලයේ අපෙන් වරදක් වූවානම් ඒවා නිවැරැදි කරගෙන ඉදිරියට කටයුතු කිරීමට අපේක්ෂා කරනවා. ඒ සඳහා මට සැමදා උදව්කරන බස්නාහිර පළාත් සභාවට සහ ආණ්ඩුකාර අලෙවි මවුලානා මහතාට හා මැති ඇමැතිවරුන්ටත්, ප්‍රධාන ලේකම්තුමිය ඇතුළු රාජ්‍ය නිලධාරීන්ටද ස්තුත්වන්ත වෙනවා.කැළණිය විශ්ව විද්‍යාලයේ කුලපති ආචාර්ය වැලමිටියාවේ කුසලධම්ම අනුනාහිමි අනුශාසනාවක් කළ අතර බස්නාහිර පළාත් ආණ්ඩුකාර අලෙවි මවුලානා මහතා පළාත් ප්‍රධාන ලේකම් ජයන්ති විජේතුංග මහත්මියද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=r1404081</link>
    <topic>අහුංගල්ල පෞද්ගලික උද්‍යානයක වන සතුන් රැසක් කූඩු කරලා</topic>
    <author>@ දිලීප් නිශ්ශංක - බලපිටිය සමූහ</author>
    <content>අහුංගල්ල නගරයේ පෞද්ගලික උද්‍යානයක බලපත්‍රයක් නොමැතිව ශ්‍රී ලංකාවේ ආරක්ෂිත සතුන් තබාගෙන සිටීමේ චෝදනාවට වරදකරු වූ සැකකාරියකට රුපියල් තුන්ලක්ෂ අනූදහසක දඩයක් ගෙවන ලෙස බළපිටිය මහේස්ත්‍රාත් අසංග බෝදරගම මහතා (31) නියම කළේය.එසේ දඩ නියම වූයේ අහුන්ගල්ල උද්‍යානයේ නියෝජිතවරියකටය. මේ උද්‍යානයේ ශ්‍රී ලංකාවේ ආවේණික සතුන් රැසක් නීතිවිරෝධි ලෙස රඳවාගෙන සිටින බවට වනජීවි දෙපාර්තමේන්තුවට ලැබුණු තොරතුරකට මේ වැටලීම සිදුකර තිබේ.බලපත්‍රයක් නොමැතිව මෙහි රඳවාගෙන සිටි පිඹුරන්, දඩුලේනන්, උකුස්සන්, ගිරවුන්, කළු වදුරන්, ගල් ඉබ්බන්, තාරකා ඉබ්බන්, ගැට කිඹුලන්, මොනරුන් ආදි සතුන් රැසක් අධිකරණ නියෝගය මත අත්අඩංගුවට ගෙන මහේස්ත්‍රාත්වරයාගේ නියෝගය මත වනජීවි අධ්‍යක්ෂ ජනරාල්වරයාට භාර දීමට අධිකරණය නියම කළේය.නඩුවේ පළමු විත්තිකරු නිදොස් කොට නිදහස් කර අහුන්ගල්ල උද්‍යානයේ නියෝජිතවරිය වැරදිකරු කරමින් ඉහත දඩය නියම කළේය.අහුන්ගල්ල පොලීසිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=r1404082</link>
    <topic>හෙළ අසිරිය විඳගන්න කැවිලිගමට එන්න</topic>
    <author>ඡායාරූප-කටුගස්තොට සමූහ - ගාමිණී චන්ද්‍රසේන</author>
    <content>එළඹෙන සිංහල හින්දු නව අවුරුද්ද වෙනුවෙන් ජනතාවට අවශ්‍ය රෙදිපිළි පාවහන් ආහාර ද්‍රව්‍ය ආදිය අඩුමිලට පහසුවෙන් එකම ස්ථානයකින් ලබා ගැනීම සඳහා මහනුවර ද කැන්ඩි සිටි සෙන්ටර් පරිශ්‍රයේ වාර්ෂිකව පැවැත්වෙන පොළ 2014 සුර්ය මංගල්‍යය නමින් මෙවරද ලබන 12 දා දක්වා දිනපතා උදෑසන සිට රාත්‍රිය දක්වා පැවැත්වේ.හෙළසිරිතට කැවුම්, කොකිස්, අලුවා, වැලිතලප අලෙවි කරන කැවිලි ගම විදේශිකයන් අතර ජනප්‍රිය වී තිබේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=r1404083</link>
    <topic>අබිරහස් ලෙස මියගිය දෙදෙනකුගේ මළසිරුරු නාවලපිටියෙන් සොයාගනී</topic>
    <author>ගම්පොළ සමූහ</author>
    <content>සැකකටයුතු අන්දමින් මියගොස් සිටි දෙදෙනකුගේ මළ සිරුරු දෙකක් නාවලපිටිය පොලිසිය මගින් ඊයේ 07 දින සොයාගෙන ඇත.මෙහි එක් අ‍යකුගේ මළ සිරුර නාවලපිටිය මී පිටිය ප්‍රදේශයේ අඩි 2ක් පමණ පළලකින් යුත් බෝක්කුවක් තුළ හිස පහළට සිටින සේ තිබී හමුවී ඇති අතර අනෙක් මළ සිරුර නාවලපිටිය උලපනේ ගඩොල් බෝක්කුව ප්‍රදේශයේ රේල් පාර මත තිබී හමුවී ඇත.මළ සිරුර හඳුනා නොගත් මළ සිරුරක් වන අතර පාලු ස්ථානයක බෝක්කුව යට තිබූ මේ මළ සිරුරට දැඩි ලෙස හානි වී තිබුණි.මළ සිරුර දකින අවස්ථාවේ එහි හිස මතුපිටට නොපෙනෙන ලෙස තිබූ අතර ඊට මදක් නුදුරින් වෙන්වී ගිය පාදයක් හමුවී ඇත.නාවලපිටිය, මීපිටිය ප්‍රදේශයේ හමුවූ මළ සිරුර හඳුනාගෙන ඇති අතර ඔහු එම ප්‍රදේශයේ පදිංචි ඊ. ඉලංගෝවන් නැමැති අවුරුදු 50ක් පමණ වූ එක්දරු පියෙකි.අඩි 2ක් පමණ පළල අඩි 4ක් පමණ උස කුඩා බෝක්කුව තුළ තිබූ මෙම මළ සිරුර කෙසේ මෙයට වැටුනේදැයි සෙවීමට පොලිසිය පරීක්ෂණ ආරම්භ කොට ඇත.මෙහි මහේස්ත්‍රාත් පරීක්ෂණය නාවලපිටිය වැඩබලන මහේස්ත්‍රාත් තුෂාරිකා ජයසිංහ මහත්මිය විසින් පවත්වා මරණයට හේතුව සොයා ගැනීම සඳහා පශ්චාත් මරණ පරීක්ෂණ කටයුතු පැවැත්වීමට මේ සිරුර නාවලපිටිය රෝහල වෙත රැගෙන යන ලෙස නියෝග කරනු ලැබීය.ගම්පොල කොට්ඨාස බාර ජ්‍යෙෂ්ඨ පොලිස් අධිකාරී ගාමිණී පෙරේරා, ස. පො. අ. වරුන් වන කපිල සෙනෙවිරත්න, චූලනී වීරරත්න, නාවලපිටිය පොලිස් ස්ථානාධිපති විජිත කුමාර යන මහත්වරුන්ගේ උපදෙස් මත නාවලපිටිය පොලිස් කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=r1404084</link>
    <topic>ගම්පහ සංවර්ධනයට රුපියල් කෝටි 54 ක්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ ප්‍රාදේශීය ලේකම් කොට්ඨාසයේ සංවර්ධන කටයුතු වෙනුවෙන් මේ වසර සඳහා රුපියල් කෝටි 54 ක මුදලක් ලැබී ඇති බව ප්‍රාදේශීය ලේකම් කාර්යාල සැලසුම් අධ්‍යක්ෂවරිය කීවාය.ආර්ථික සංවර්ධන අමාත්‍යාංශය මඟින් රුපියල් පනස්එක්කෝටි හතළිස් ලක්ෂයක් ද, විමධ්‍යගත අරමුදලින් නියෝජ්‍ය ඇමැති පණ්ඩු බණ්ඩාරනායක මහතාගෙන් රුපියල් පනස්ලක්ෂයක් ද, ජනාධිපති අරමුදල යටතේ රුපියල් දෙකෝටි පනස්ලක්ෂයක් ද මෙලෙස ලැබී තිබේ.ආර්ථීක සංවර්ධන අමාත්‍යාංශය මඟින් ලබා දී ඇති ප්‍රතිපාදන යටතේ දිවි නැඟුම, එක ගමකට එක වැඩක්, පළාත් නැඟුම, මාතෘ සායන, සතිපොළ හා නගර සංවර්ධන, සුළු වාරිමාර්ග සංවර්ධන හා පුරන් කුඹුරු අස්වැද්දීම, ග්‍රාමීය පාසල් සංවර්ධනය, ග්‍රාමීය පාලම් හා ප්‍රවේශ මාර්ග සංවර්ධනය සිදුකරන බව ද සහකාර සැලසුම් අධ්‍යක්ෂිකා සමන්තා සේනානායක මහත්මිය පැවසුවාය.ලැබී ඇති ප්‍රතිපාදන යටතේ ඒ ඒ ව්‍යාපෘති අදාළ බලධාරීන්ගේ අධීක්ෂණය යටතේ වසරක් ඇතුළත දී ඉටුකළ යුතුව ඇති බව ද සේනානායක මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=r1404085</link>
    <topic>කෑගල්ලේ සංවර්ධනයට දස ලක්ෂ 2689ක්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>දෙදහස් දහ හතරේ අය වැය මඟින් කෑගල්ල දිස්ත්‍රික්කයේ සංවර්ධනය සඳහා මිලියන දෙදහස් හයසිය අසූ නවයක මුදලක් වෙන්කර ඇති බවත්, දැයට කිරුළ වැඩසටහන මඟින් කෑගල්ල දිස්ත්‍රික්කයේ සංවර්ධනයට ඒ හා සමාන මුදලක් ලැබුණු බවත් ආර්ථික සංවර්ධන ඇමැති බැසිල් රාජපක්ෂ මහතා පැවැසීය.ඇමැතිවරයා එසේ ප්‍රකාශ කළේ 2014 අය වැය මගින් කෑගල්ල දිස්ත්‍රික්කයට ලැබුණු ප්‍රතිලාභ සංවර්ධනය සඳහා යොදවන ආකාරය පිළිබඳව මහජන නියෝජිතයන් හා රාජ්‍ය නිලධාරින් දැනුවත් කිරීමේ වැඩසටහනකට සහභාගි වෙමිනි.මෙම වැඩසටහන කෑගල්ල නගර සභා ක්‍රීඩාංගණයේ දී පැවැත්විණි.තවදුරටත් කතා කළ ඇමැතිවරයා මෙසේ ද පැවැසීය.අද කෑගල්ල දිසාවේ ආර්ථිකය ශක්තිමත් වෙලා. ජීවන තත්ත්වය උසස් වෙලා. විදුලිය ජලය ලැබිලා ආදායම් තත්ත්වය ඉහළ තත්ත්වයක පවතිනවා. අද රජය පුද්ගලයා ගම පවුල ඉහළ තැනකට ගෙන ඒමට ක්‍රියා කරනවා.මේවා දියුණු කරන්න ආර්ථික සංවර්ධන අමාත්‍යාංශයෙන් දිවි නැඟුමට ලක්ෂ එක්දහස් අටසියයක්, ගම නැඟුමට ලක්ෂ පන්දහස් හත්සිය තිහක්, වාරිමාර්ග යෝජනා සඳහා මිලියන එක්දහස් හතළිස් පහක්, ගොවිජන සේවා සඳහා ලක්ෂ පන්සිය හැත්තෑවක්, ග්‍රාමීය මාර්ග සඳහා ලක්ෂ දෙදහස් දෙසිය පනහක්, නගර සහ පාසල් සංවර්ධනයට ලක්ෂ පන්සිය හතළිහක්, අතිරේක පරිභෝජනයට ලක්ෂ එක්දහස් තුන්සිය දහයක්, අරුනෝදය වැඩසටහනට ලක්ෂ අටදහස් අටසිය හතළිහක මුදලක් වෙන්කර තිබෙනවා. ඊට අමතරව පාසල් පද්ධතිය සංවර්ධනය සඳහා ලක්ෂ දෙසීයක මුදලක් වෙන්කරලා තියෙනවා.මේ තුළින් අපි සතුටු වුණාට ඇතැම් අය අපට ක්‍රෝධ කරනවා. වෛර කරනවා. වපර ඇසින් බලනවා. මීට පෙර රහසිගත ලේඛන තුළින් තමයි අය වැය ඉදිරිපත් කළේ. ජනාධිපතිතුමා ඒ ක්‍රමය වෙනස් කළා. සියලු ජන කොටස්වලත්, වෘත්තීයවේදීන්, වාණිජ මණ්ඩල, කර්මාන්ත, ව්‍යාපාරිකයින්, රාජ්‍ය ලේකම්වරු, දිසාපතිවරුන්, පළාත් සභා, ප්‍රාදේශීය සභා පාර්ලිමේන්තු මැති ඇමැතිවරු සහ පෞද්ගලික ආයතනවලින් අදහස් හා යෝජනා ලබාගත්තා. ඊට අමතරව මාධ්‍ය මඟින් පුළුල් ප්‍රචාරයක් දී මහජන අදහස් ද ලබා ගත්තා.ඒ අනුව රජය 2014 ප්‍රගතිශීලී ජනතා අය වැයක් ඉදිරිපත් කළා. ඒ අනුව විවිධ ක්ෂේත්‍ර සඳහා අතිවිශාල මුදල් සම්භාරයක් ලබා දුන්නා. මැතිවරණ කොට්ඨාස එකසිය හැටෙහි මැති ඇමැතිවරු සහ රාජ්‍ය නිලධාරින් ගෙන්වලා ආසනවලට ප්‍රතිපාදන වෙන් කළා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=s1404081</link>
    <topic>වාසනාවට වඩා දක්ෂතා ඉස්මතු වුණා</topic>
    <author>වර්නන් ගුණසේකර බංග්ලාදේශයේ සිට..</author>
    <content>ශ්‍රී ලංකා ක්‍රිකට් කණ්ඩායම ප්‍රබල ඉන්දියාව පරදා විස්සයි20 ලෝක කුසලානය දිනා ගත්තේ වාසනාව නිසා යැයි තමා කිසිසේත්ම නොසිතන බවත් ශ්‍රී ලංකාව ජයග්‍රාහකයන් වූයේ ඉතාමත් වෙහෙස මහන්සි වී සැලසුම් කරමින් ක්‍රියාත්මක කළ දක්ෂතාව නිසා බවත් ශ්‍රී ලංකා විස්සයි20 නායක ලසිත් මාලිංග පෙරේදා ජයග්‍රහණයෙන් පසුව කියා සිටියේය.බංග්ලාදේශයේ ඩකා අගනුවර මීර්පූර්හි ෂෙරී බංග්ලා ජාතික ක්‍රීඩාංගණයේ පෙරේදා රාත්‍රියේ පැවැති විස්සයි20 ලෝක කුසලාන ක්‍රිකට් අවසාන තරගයේදී මෙතෙක් අපරාජිතව සිටි මහේන්ද්‍ර සිං දෝනිගේ ඉන්දියා කණ්ඩායම ලකුණු 130කට සීමා කළ ලසිත් මාලිංගගේ ශ්‍රී ලංකා කණ්ඩායම තරගයේ තවත් පන්දු 13ක් ඉතිරිය තිබියදී කඩුලු 4ක් පමණක් අහිමි කරගෙන ලකුණු 134ක් ලබා ගනිමින් ප්‍රථම වතාවට විස්සයි20 ලෝක කුසලානය දිනා ගත්තේය.“ශ්‍රී ලංකා ක්‍රිකට් තේරීම් කමිටුව සාකච්ඡා කරලා මේ තරගාවලියේ අවසන් තරග තුන සඳහා ශ්‍රී ලංකා කණ්ඩායමේ නායකත්වය මට ලබා දුන්නා. එයාලා මට බාර දුන්න කාර්යය මම ඉෂ්ට කරලා ඉවරයි. මින් ඉදිරියට මොකක්ද වෙන්නේ කියලා මම දන්නේ නැහැ. එය තියෙන්නේ තේරීම් කමිටුව අතේයි” මාලිංග පැවසීය.ඉන්දියා ප්‍රිමියර් ලීගයේ (අයි.පී.එල්.) ක්‍රීඩා කරමින් තම ලැබූ අත්දැකීම් මේ ජයග්‍රහණයට මනා පිටුවහලක් වූ බව ලසිත් මාලිංග කියා සිටියේය. “මම අයි.පී.එල්. ක්‍රීඩා කිරීම ගොඩක් වටිනවා කියා මා හිතනවා. මම අයි.පී.එල්. ක්‍රීඩා කළ නිසා තමයි මට ඉන්දියා කණ්ඩායමත් එක්ක පන්දු යවන්නන් හසුරුවා ගැනීමටත්, ඔවුන්ගේ පිතිකරුවන්ගේ පන්දුවට පහර දෙන තැන් දැන ගැනීමත් වගේ ගොඩක් දේවල් ගැන දැනුමක් මට ලැබුනේ අයි.පී.එල්. ක්‍රීඩා කළ නිසායි. ඉන්දියා කණ්ඩායම පරාජය කරන්න අවශ්‍ය දැනුම මට ලැබුනේ අයි.පී.එල්. ක්‍රීඩා කිරීමෙනුයි. මම ඒ තරගාවලියට ක්‍රීඩා කිරීම ගැන මම ගොඩක් සතුටු වනවා” යැයි මාලිංග කීවේය.ලකුණු හඹා යාමේදී ඇන්ජලෝ මැතිව්ස්ට පෙර තිසර පෙරේරා අංක 6 පිතිකරු ලෙසින් කඩුල්ලට පිවිසියේය. ඒ වන විට ඕවර 12 යි පන්දු 3ක් අවසන්ව තිබූ අතර ශ්‍රී ලංකා මුළු ලකුණු ප්‍රමාණය 78ක් පමණක් වී තිබිණි.“හතරේ සීමාවේ පන්දු රකින්නෙක් සිටියත් නැතත් හතරේ හා හයේ පහර එල්ල කිරීමේ හැකියාව තිසර පෙරේරාට තියෙනවා. එයා ගැන අපේ විශ්වාසය තියෙනවා. ඇන්ජලෝට ඉස්සෙල්ලා පන්දුවට පහර දෙන්න මම තිසර එව්වේ ඒ නිසායි. ඔහු අපි වෙනුවෙන් සාර්ථක කාර්යයක් කළා. අපි තරගය දිනන තැනට ආවේ ඒ නිසායි” මාලිංග කියා සිටියේය.විස්සයි20 ලෝක කුසලානය දිනා ගත් නායකයා ලෙස ඔබේ හැඟීම්?“කණ්ඩායමේ නායකයෙක් ලෙස ජ්‍යෙෂ්ඨයාගේ සිට නවකයා දක්වා සෑම ක්‍රීඩකයෙකුගේම සහයෝගය ලබා ගැනීමේ හැකියාව තිබිය යුතුයි. කණ්ඩායම උපරිම තලයට ගෙන ආ හැක්කේ එවිටයි. ඕනෑම තරගයක නායකයෙක් වන්නේ ජ්‍යෙෂ්ඨයන්ගේ අනුදැනුම ඇතුවයි. ඔවුන්ගේ අත්දැකීම් ලබා ගනිමිනුයි ඕනෑම නව නායකයෙක් පරිණත නායකයෙක් බවට පත්වන්නේ. කුමාර් සංගක්කාර, මහේල ජයවර්ධන වැනි නායකයන් බිහිවුනේ ඊට කළින් සිටි අර්ජුන රණතුංග, හෂාන් තිලකරත්න, සනත් ජයසූරිය වැනි නායකයන් හිටපු නිසායි. මමත් ඒ අත්දැකීම් ලැබුවා. ඒක ලොකු පිටුවහලක් වුනා අපිට මේ තරගාවලියට එනකොට. අත්දැකීම් බහුල, ලෝක කුසලාන තරගාවලියට සහභාගි වුනු හතර පස් දෙනෙක් අපේ කණ්ඩායමේ හිටියා. චන්දිමාල්ගෙන් (දිනේෂ්) පස්සේ මට නායකත්වය ලැබුණා. මම නායකත්වය දරණ විට මම හිතුවා කණ්ඩායමේ සියළු දෙනාගේම සහයෝගය ලබා ගන්න ඕන කියලා. මට ඒ සහයෝගය ලැබුණා.”1996 වසරට පසුව තමාගේ නායකත්වය යටතේ ශ්‍රී ලංකාවට ලෝක කුසලානයක් දිනා ගැනීමට හැකිවීම පිළිබඳව තමා ඉතාමත් සතුටු වන බව කී ලසිත් මාලිංග මෙසේද ප්‍රකාශ කළේය. “මතයක් තිබුණා වේග පන්දු යවන්නෙකුට කණ්ඩායමේ නායකත්වය දරන්න බැහැ කියලා. මම හිතනවා මේ ජයග්‍රහණයෙන් මම වේග පන්දු යවන්නන්ට සාධාරණයක් ඉටු කළා කියලා.”ශ්‍රී ලංකා ක්‍රිකට් ක්‍රීඩාවට පමණක් නොව ජගත් ක්‍රිකට් ක්‍රීඩාවටද මහඟු සේවයක් කළ පිතිකරුවන් දෙදෙනෙකුට ඔවුන් විස්සයි20 ක්‍රීඩාවෙන් සමුගනිද්දී ලෝක කුසලානයක් දිනා දීමට හැකිවීම පිළිබඳව තමා මෙන්ම තම කණ්ඩායමද ආඩම්බර වන බව මාලිංග කීවේය.“මුත්තයියා මුරලිදරන් ටෙස්ට් ක්‍රීඩාවෙන් සමුගැනීමේ තරගයේදී එයාට කඩුලු 800 ලබා දෙන්න අපට හැකිවුණා. ඒ වගේම අද මහේලට හා සංගාට ඔවුන්ගේ සමුගැනීමේ තරගයේදී ලෝක කුසලානය දිනා දෙන්න අපට හැකිවුණා.”මහේල ජයවර්ධන හා කුමාර් සංගක්කාර විස්සයි20 ක්‍රිකට් ක්‍රීඩාවෙන් සමුගත්තද ඔවුන් ටෙස්ට් හා එක්දින තරගවලට තව දුරටත් සහභාගි වන බවත් එබැවින් මේ දෙදෙනාගෙන් හිස්වන විස්සයි20 කණ්ඩායමේ ස්ථානවලට පැමිණෙන නවක ක්‍රීඩකයන් මහේල හා සංගා සමග කතාබස් කොට ඔවුන්ගේ දැනුම් සම්භාරය ලබා ගනු ඇතැයි තමා බලාපොරොත්තු වන බවද මාලිංග කියා සිටියේය.අවසාන මහා තරගයේ වීරයා වූයේ හතරේ පහර හයක් හා හයේ පහරක් එල්ල කරමින් පන්දු 35කින් නොදැවී ලකුණු 52ක් ලබා ගනිමින් ශ්‍රී ලංකාව ජයග්‍රහණය කරා ගෙන ගිය කුමාර් සංගක්කාර ය. තරගයෙන් පසුව ඔහුද මාධ්‍ය හමුවට එක් වෙමින් කියා සිටියේ තමාගේ විස්සයි20 ක්‍රිකට් ක්‍රීඩා දිවිය මෙවැනි ලෝක කුසලාන ජයග්‍රහණයකින් අවසන් කිරීමට හැකිවීම පිළිබඳව තමා ඉතාමත් සතුටු වන බවය.“මේ වගේ කණ්ඩායමක සාමාජිකයෙකුව සිටීම ගැන මම ආඩම්බර වෙනවා. ශ්‍රී ලංකාව නියෝජනය කරන්න ලැබුනු භාග්‍යය ගැනත් මම ආඩම්බර වෙනවා. අපේ ක්‍රීඩකයන් මේ මුළු තරගාවලියේදීම ඉතා විශේෂ දෙයක් කළා. අදත් කළා. අපේ ළාබාල ක්‍රීඩකයන් ඉතාමත් විශිෂ්ට සේවයක් කරලා දුන්නා. ඔවුන්ටත්, සියළුම ශ්‍රී ලාංකික නරඹන්නන්ටත් මම මගේ විශේෂ ස්තූතිය පුද කරනවා. එයාලගේ උදව් නැතුව අපට මේ කුසලානය දිනන්න බැහැ.” මහේල හා තමා නොව කවුරු හිටියත් නැතත් ශ්‍රී ලංකා කණ්ඩායම ඉදිරියට ගෙන යාමේ හැකියාව තමන්ට තිබෙන බව ළාබාල ක්‍රීඩකයන් විසින් ඔප්පු කර ඇතැයි සංගක්කාර කියා සිටියේය.“ඒ ගමනට යම් කිසි සහයෝගයක් අපට දීමට හැකි වීම ගැන සන්තෝෂ වෙනවා. මේ ක්‍රීඩකයන් ඉතාමත් දක්ෂයි. මේ ක්‍රීඩකයන් නිසා අනාගතයේ ශ්‍රී ලංකා කණ්ඩායම ඉතාමත් සරුසාර වෙයි. ඔවුන් ඉදිරියේදී ශ්‍රී ලංකාවට මීටත් වඩා විශේෂ දේවල් කරලා දෙයි.”කෙනෙක් ලොව හොඳම පිතිකරුවා හෝ පන්දු යවන්නා වී සිටියද මෙතරම් දුරක් ඒමට නම් ඔහුට කණ්ඩායමේ ක්‍රීඩකයන්ගේ, සහාය අංශයේ, පවුලේ හා ක්‍රීඩා ලෝලීන්ගේ සහාය ලැබිය යුතු බවත් තනිවම කිසිවක් කළ නොහැකි බවත් සංගක්කාර කීවේය.දිනේෂ් චන්දිමාල්ට ඉතාමත් හොඳ ක්‍රිකට් අනාගතයක් තිබෙන බවත් ඔහු තවමත් සිටින්නේ ඉතා තරුණ වියේ බවත් සංගක්කාර කියා සිටියේය.“ඉන්දියා ක්‍රිකට් ලෝලීන් කෝපයට පත්වෙලා ඇති. නමුත් මට එක දෙයක් පැහැදිළිව කියන්න පුළුවනි. ක්‍රීඩා ලෝලීන්ට වඩා කලකිරීමට පත්ව සිටින්නේ වැරැද්ද කළ යුව්රාජ්” යැයි ඉන්දියා නායක මහේන්ද්‍ර සිං දෝනි තරගයෙන් පසුව කියා සිටියේය.ජයග්‍රහණයත් සමග ශ්‍රී ලංකා ක්‍රීඩකයෝ එකිනෙකා සිප ගත්හ. ක්‍රීඩාංගණයට රැස්ව සිටි අති විශාල ක්‍රීඩා ලෝලීන් පිරිසගේ ජය ඝෝෂා හඬ සෑහෙන වේලාවක් පැවතිණි. මල් වෙඩි පත්තු විණි. මුළු පිටියම සැණින් සැණකෙළි සිරි ගත්තේය. මෙවන් පරිසරයේ ශ්‍රී ලංකා ක්‍රීඩකයන් ඔවුන්ගේ කර පිට මහේල ජයවර්ධන හා කුමාර් සංගක්කාර තබා ගෙන පිටිය වටා ගියහ.විස්සයි 20 ලෝක කුසලානය දිනූ ශ්‍රී ලංකා ක්‍රිකට් පිලට ක්‍රීඩා ඇමැති මහින්දානන්ද අලුත්ගමගේ මහතා සුබ පැතුම් එක් කළේය. විස්සයි20 තරග බිමෙන් සමුගත් මහේල හා සංගක්කාර යන ක්‍රීඩකයන් දෙදෙනාට විශේෂ ස්තූතියක් ද ඇමැතිවරයා පිරිනැමීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=s1404082</link>
    <topic>සීගීරි රැලි ක්‍රොස් ශූරතා අරවින්ද්-අශාන් දිනති</topic>
    <author/>
    <content>ශ්‍රී ලංකා ගුවන් හමුදාව, ශ්‍රී ලංකා මෝටර් රථ ක්‍රීඩා හා ධාවකයින්ගේ සංගමය (SLADA) සමග එක්ව සංවිධාන කළ සීගිරිය රැළි ක්‍රොස් මෝටර් රථ හා යතුරු පැදි ධාවන තරගාවලිය දක්ෂතම යතුරු පැදි ධාවකයාට හිමි කුසලානය කේ.පී අරවින්ද් විසින් ද දක්ෂතම මෝටර් රථ ධාවකයාට හිමි කුසලානය අශාන් සිල්වා විසින් දිනාගත්තේය.සීගිරිය ගුවන් හමුදා ධාවන පථයේ පසුගියදා පැවැති තරගාවලියේ 'සියැට් ස්ලාඩා ශූරතාවලිය' ආරම්භ කරමින් සියැට් කණ්ඩායම ජයග්‍රාහී ස්ථාන 13ක් වාර්තා කිරීම කැපී පෙනුණි.සියැට් කණ්ඩායම ප්‍රථම ස්ථාන 4ක්, දෙවැනි ස්ථාන 4ක්, තෙවැනි ස්ථාන 4ක් හා එක් පස්වැනි ස්ථානයක් දිනාගත්තේය.එහිදී පසිඳු පීරිස් SLGT3500cc තරගය ජයගත් අතර ජනක ඩයස් SL H 1600cc තරග දෙකේදීම ප්‍රථම ස්ථානය දිනාගත්තේය. යතුරු පැදි ධාවන ශූර ජාක්ස් ගුණවර්ධන MX 85cc තරගය ජයගැනීමට සමත්විය. උපුල්වන් සේරසිංහ, පසිඳු පීරිස් මෝටර් රථ අංශයේ දෙවැනි ස්ථාන දිනාගත් අතර ලෙෆ්ටිනන්ට් කර්නල් ඉන්දු සමරකෝන් ට්‍රක් හා ජීප් රථ කාණයේ දෙවැනි ස්ථානයට පත්විය.සියැට් කණ්ඩායම නියෝජනය කරමින් තරග කළ ලලින්ද කිරින්ද, ජනක ඩයස්, උෂාන් පෙරේරා තෙවැනි ස්ථාන දිනාගත්හ. මෙය තවත් ධාවන තරග සමයක් සඳහා ලැබුණු අති විශිෂ්ට ආරම්භයක් බවත්, ධාවන තරග ක්ෂේත්‍රයේ අනුග්‍රාහකයකු ලෙසත් ටයර් නිෂ්පාදකයකු ලෙස සියැට් අනන්‍යතාව තවදුරටත් ශක්තිමත් වන බවත්, සියැට් කණ්ඩායමේ ජයග්‍රහණ පිළිබඳ අදහස් දැක්වු සියැට් කැලණි හෝල්ඩින්ග්ස් කළමනාකාර අධ්‍යක්ෂ සහ ප්‍රධාන විධායක නිලධාරී රාමන් රාජගෝපාලන් මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=s1404084</link>
    <topic>කොළඹ දිස්ත්‍රික් පිහිනුම් තරගාවලිය 9දා</topic>
    <author>වයිමන් හෙට්ටිආරච්චිමැද කොළඹ සමූහ</author>
    <content>ජාතික මහා ක්‍රීඩා උළෙලේ කොළඹ දිස්ත්‍රික් පිරිමි/කාන්තා පිහිනුම් තරගාවලිය මේ මස 9වැනිදා දහවල් 12.30ට කොළඹ 10 සාන්ත ජෝශප් විද්‍යාලයීය පිහිනුම් තටාකයේදී පැවැත්වේ.පිරිමි තරගකරුවන් සඳහා තරග ඉසව් 17ක් සහ කාන්තාට තරග ඉසව් 14ක් පැවැත්වෙන අතර මේ සඳහා එක්වන ක්‍රීඩක ක්‍රීඩිකාවන් තමන් එක්වන ඉසව් සඳහන් කොට 0718231165 දු.ක අංකයට කෙටි පණිවිඩයක් (SMS) මගින් දැන්විය යුතු බව සංවිධායක මණ්ඩලය දන්වා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=s1404083</link>
    <topic>ජාතික කනිෂ්ඨ මලල ක්‍රීඩා මැයි මස දී</topic>
    <author/>
    <content>ශ්‍රී ලංකා මලල ක්‍රීඩා සංගමය සංවිධාන කරන ජාතික කනිෂ්ඨ මලල ක්‍රීඩා ශූරතාවලිය මැයි මස 2,3,4 හා 5 දිනවල සුගතදාස ක්‍රීඩාංගණයේදී පැවැත්වේ.අවු.16, 18, 20 හා 23න් පහළ ලෙස පැවැත්වෙන තරගාවලියේ දක්ෂතා අනුව මේ වසරේ ජුනි මස තායිවානයේ පැවැත්වෙන ආසියානු කනිෂ්ඨ මලල ක්‍රීඩා ශූරතාවලිය හා ජුලි මස අමරිකාවේ පැවැත්වෙන ලෝක කනිෂ්ඨ මලල ක්‍රීඩා ශූරතාවලියට සහභාගීවන ක්‍රීඩක ක්‍රීඩිකාවන් තෝරා ගැනීම සිදු කෙරේ.තරගාවලිය සඳහා අයැදුම්පත් ශ්‍රී ලංකා මලල ක්‍රීඩා සංගම් මූලස්ථානයේ ලබාගත හැකි අතර අයැදුම්පත් භාර ගැනීම මේ 20 වැනිදායින් අවසන් වේ. අයැදුම්පත් යොමුකළ යුතු ලිපිනය බර්නාඩ් පෙරේරා මහතා, සහකාර ලේකම්, ශ්‍රී ලංකා මලල ක්‍රීඩා සංගමය, 8/100, ක්‍රීඩා නේවාසිකාගාරය, ශ්‍රී ලංකා පදනම් මාවත, ටොරිංටන් චතුරස්‍රය, කොළඹ 07..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>08</day>
    </date>
    <link>http://www.dinamina.lk/2014/04/08/_art.asp?fn=f1404081</link>
    <topic>රතු එළිය වැටුණේ විපක්ෂයටයි</topic>
    <author/>
    <content>දකුණ සහ බස්නාහිර පළාත් සභා මැතිවරණයේ ප්‍රතිඵලය මඟින් ජනතාව ලබාදී ඇති පණිවුඩය සහ අලුතෙන් පත්වන පළාත් සභාවල ජනතා නියෝජිත කාර්යභාරය කුමක් විය යුතු ද යන්න අවධාරණය කරමින් ශ්‍රී ලංකා පදනමේ සභාපති, ආර්ථික විද්‍යා මහාචාර්ය රංජිත් බණ්ඩාර මහතා සමඟ කළ සාකච්ඡාවකි.ඕනෑම රටක ප්‍රජාතන්ත්‍රවාදය ශක්තිමත් වෙන්නේ රජය වගේම විපක්ෂයත් ශක්තිමත් වන තරමටයි. විපක්ෂය දුර්වල වෙනකොට රජයේ ශක්තිය වැඩිවීමෙන් ම ප්‍රජාතන්ත්‍රවාදය ශක්තිමත් වෙන්නේ නෑ. මේ නිසා සෑම මැතිවරණයකදී ම මහජනයාගේ අපේක්ෂාව ශක්තිමත් ආණ්ඩුවක් සමඟ ශක්තිමත් විපක්ෂයක් ද මහජන නියෝජන ආයතන සඳහා පත්කර යැවීමයි.නමුත්, අපට පෙනෙනවා අපේ රටේ මේ ක්‍රියාවලිය තුළ මහජනයා විපක්ෂය තවදුරටත් දුර්වල කරමින් සිටින බව. ඒ අතරම මහජනයා දිගින් දිගටම පවතින රජය ශක්තිමත් කිරීමටත් කටයුතු කර තිබෙනවා. 2005 න් පසු පැවැති සෑම මැතිවරණයකදී ම රජය ශක්තිමත් කිරීම සඳහා මහජනයා විශාල උනන්දුවකින් කටයුතු කළා. දිගින් දිගටම විපක්ෂය දුර්වල කළා.ඒ නිසා පසුගියදා පැවැති බස්නාහිර හා දකුණ පළාත් සභා මැතිවරණයත් මා දකින්නේ මේ රටේ මහජනයා විපක්ෂයට දැල්වූ රතු එළියක් හැටියටයි. ඒ රතු එළිය මඟින් කියා සිටිනවා, ඔබ ශක්තිමත් වෙන්න කියලා, ඔබට ශක්තිමත් වීමට අප අවශ්‍ය තරම් කාලය දුන්නා ඒත් ඔබ එන්න එන්නම දුර්වල වෙමින් සිටිනවා කියලා. ඒ නිසා දැන් ඔබට ඡන්දය දීමෙන් ඵලයක් නැතැයි ද මේ රතු එළියෙන් කියැවෙනවා.ඒක හරියටම තහවුරු කරගන්න පුළුවන් මේ මැතිවරණයේ සමස්ත ප්‍රතිඵල අනුව වැඩි ඡන්ද සංඛ්‍යාව දිහා බැලුවාම. ආණ්ඩු පක්ෂය හා ප්‍රධාන විපක්ෂය වන එක්සත් ජාතික පක්ෂය අතර ඡන්ද පරතරය නැත්නම් වැඩි ඡන්ද සංඛ්‍යාව මිලියනයක් පමණ. සම්ප්‍රදායිකව විපක්ෂයට වාසිදායක මැතිවරණ කොට්ඨාස කිහිපයක් හැරුණු විට අන් සියල්ලම ජයග්‍රහණය කළේ ආණ්ඩු පක්ෂයයි. ඒ නිසා තමයි මේ පළාත් සභා දෙකේම බලය නැවතත් ආණ්ඩු පක්ෂයට හිමිවුණේ. මීට අමතරව විපක්ෂයට අවම වශයෙන් එක් අමතර මැතිවරණ කොට්ඨාසයක් තමන්ගේ ගොඩට එකතු කර ගැනීමට බැරිවුණා.විපක්ෂය මේ වෙලාවේ කරන්න ඕන සංඛ්‍යාන විද්‍යාව හෝ ගණිතය පිළිබඳ තම දැනුම මහජනයාට ප්‍රදර්ශනය කරමින් තමන්ගේ දුර්වලතාව වසා ගැනීම නෙවෙයි, මහජනයා අතරට ගොස් රජයේ වැඩපිළිවෙළට විකල්ප ප්‍රතිපත්ති මාලාවක් ඉදිරිපත් කිරීමයි. එමඟින් මේ රටේ ප්‍රජාතන්ත්‍රවාදී ප්‍රවාහය තුළට සාධනීයව එක්වීමේ අවකාශයක් විපක්ෂයට ලැබෙනවා. එපමණක් නොව, ජනතාව තුළ විශාල පිළිගැනීමකුත් ඇති වෙනවා. නමුත්, මේ කාර්යභාරය අපේ රටේ විපක්ෂය තේරුම් ගන්නා බවක් නම් පෙනෙන්නේ නෑ.ජාතික වශයෙන් සමනය කළ යුතු සමහර ප්‍රශ්න ආණ්ඩුවේ ප්‍රශ්න ලෙස සලකමින් හා ජාත්‍යන්තර වශයෙන් රට මුහුණදෙන ගැටලු ජාත්‍යන්තරයත් සමඟ එක්ව තව තවත් බැරෑරුම් කිරීමටත් අපේ රටේ විපක්ෂය අවාසනාවන්ත අන්දමින් කටයුතු කරමින් සිටිනවා.මෙය පැහැදිලි කිරීමට උදාහරණ කිහිපයක් ගත හැකියි. පළමුවැන්න යටිතල පහසුකම් නැංවීම සහ සංවර්ධන ක්‍රියාමාර්ග පිළිබඳ විපක්ෂය කරන විවේචනය. දිගුකාලීන ආයෝජන අවස්ථා නිර්මාණය වන ව්‍යාපෘති සඳහා ආයෝජනය නොකර රටකට දිගුකාලීන සංවර්ධන ඉලක්ක කරා යාමට නොහැකියි. එම නිසා දුම්රිය, මහාමාර්ග, වරාය, ගුවන්තොටුපොළ, කර්මාන්ත ව්‍යාපෘති වැනි දේ සඳහා ආයෝජන කළ යුතුයි. ඉතිහාසයේ අපට එය කළ නොහැකි වුණු නිසා තමයි, නිදහසින් අවුරුදු 50ක් ගත වනවිටත් අපිට අපේ දළ ජාතික නිෂ්පාදන ඇ.ඩො. 1000ට ගන්න බැරි වුණේ. අපේ රටේ දිළිඳුබව සමස්ත ජනගහනයෙන් 20% ක් විතර වුණේ. ශ්‍රම බළකායට අනුපාතිකව විරැකියාව සෑම අවස්ථාවකදී ම 10%ට වැඩි වුණේ. දකුණේ තරුණ නැඟිටීම් දෙකක්ම අපි අත්වින්දා.මේ සියල්ලට මෙහායින් ‍ෙම් රටේ දැන උගත් පිරිස මව්රට හැර ගියා. ඒකට තමයි බුද්ධිගලනය කිව්වේ. ඒ නිසා බුද්ධිමතුන් නැති හැඟීම්බර පිරිස් පමණක් රටේ තීන්දු තීරණ ගන්නා තැනට අපේ සමාජය වැටුණා. එක පුංචි කඩදාසි කැබැල්ලක ලියපු නිර්ණාමික පණිවුඩයකින් රට අරාජික කරන තැනට මේ රට පත්වුණා. මිනිස් ඝාතන වැළැක්විය නොහැකි සාමාන්‍ය දේවල් බවට පත්වුණා. රට තුළ පැවැති යුදමය වාතාවරණය සාමාන්‍ය දෙයක් වුණා.කල්ලිවාදීන්, අන්තවාදීන්, සොරුන්, මිනීමරුවන් විවිධ රාජ්‍ය නොවන සංවිධානවලට මුවාවෙලා, රටට විරුද්ධව කුමන්ත්‍රණ කරන්න පටන් ගත්තා. රට පිළිබඳ වැරැදි මත ලෝකය පුරා ගෙනියන්න පටන් ගත්තා. ජාතික නායකත්වය කේන්ද්‍ර කරගනිමින් ජාත්‍යන්තරය රටට එරෙහිව පොළඹවන තැනට මේ අය තමන්ගේ උත්සාහයන් ඉදිරියට ගත්තා. මේකට කදිම උදාහරණයක් තමයි පසුගියදා ජිනීවා නුවර එක්සත් ජාතීන්ගේ මානව හිමිකම් කවුන්සිල සැසිවාරයේ දී ශ්‍රී ලංකාවට එරෙහිව සම්මත කරගත් යෝජනාව. අපේ රටට විරුද්ධව අපේ රටේ අයම තමන්ගේ පෞද්ගලික වාසි ප්‍රයෝජන තකා රට පිළිබඳ වැරදි මතවාදයක් එහිදී ගොඩනැඟුවා.ප්‍රධාන විපක්ෂ දේශපාලන පක්ෂය ලෙස එජාපය මේ වගේ කුමන්ත්‍රණකාරී වැඩපිළිවෙළකට එරෙහිව කටයුතු කරන්නේ කොහොමද කියන එක ගැන දැනගන්න මේ රටේ ජනතාව කැමැතියි. මා විශ්වාස කරන පරිදි, විපක්ෂ නායකතුමාට හෝ නායකත්ව මණ්ඩලයට මෙවැනි කාරණා පිළිබඳ නිවැරදි දැක්මක් නෑ. එම නිසා ඔවුන් අදහස් ප්‍රකාශ කිරීමෙන් වැළැකී සිට වෙනත් වෙනත් අහුලාගත් කාරණා පිළිබඳ මහජනයා ආමන්ත්‍රණය කරන්න වෑයම් කරනවා.ඔහු මෙවැනි ජාතික වශයෙන් වැදගත් කාරණා පිළිබඳ කිසිවක්ම කතා කරන්නේ නෑ. ඒ වෙනුවට ප්‍රාදේශීය ‍හෝ ග්‍රාමීයව වැදගත් යැයි ඔහුට සිතෙන හා හැඟෙන ග්‍රාමීය ජනයා පිනවීමට ඉවහල් කරගත හැකි කාරණා ගැන ඔහු ජාතික මාධ්‍ය අමතනවා. මේක හරියට පයබාරවායට පිටිකර බෙහෙත් බඳිනවා වගේ වැඩක්. ප්‍රශ්නය ඇති තැන පිළිබඳ කතා නොකර ප්‍රශ්නයක් ඇතැයි තමන්ට සිතෙන තැනක් පිළිබඳ කතා කරනවා.මේ නිසා අපේ රටේ විපක්ෂයට ජාතික නායකත්වයකට පැමිණීම සඳහා වන ජාතික වශයෙන් වැදගත් මතවාදීමය දැක්මක් හෝ වැඩපිළිවෙළක් නැති බවයි මගේ විශ්වාසය. අවම වශයෙන් මහජනයා ආණ්ඩුවට එරෙහිව පෙළ ගැස්වීම සඳහා වන ඵලදායි සටන් පාඨ හෝ සොයා ගැනීමට ඔවුන් අපොහොසත්. ඒ ‍වෙනුවට රාජපක්ෂ රෙජිමයක් පිළිබඳ රාජපක්ෂවරුන් කළ කී දෑ පිළිබඳ වගකීමෙන් තොර ගැලරියට පමණක් උචිත තර්ක ඉදිරිපත් කරනවා. මේවා මහජනයා ප්‍රතික්ෂේප කරන බව ආසන්න පළාත් සභා මැතිවරණ ප්‍රතිඵලයෙනුත් එජාපය ලැබූ පරාජයෙන් හොඳටම පැහැදිලියි. එපමණක් නොවෙයි, විපක්ෂය වෙනුවෙන් ජනතාව අතරට විවේචනාත්මක මතවාදයක් රැගෙන යන විපක්ෂයේ ප්‍රබල මන්ත්‍රීවරු ගණනාවකටත් තමන්ගේ ආසනයවත් ජයග්‍රහණය කරවීමට මේ මැතිවරණයේ දී නොහැකිවුණා. නිදසුනක් ලෙස කොළඹ කෝට්ටේ මැතිවරණ කොට්ඨාසය ගත්-තොත්, උගත් බුද්ධිමත් මධ්‍යම පාංතික ජනයා බහුලව පදිංචි ප්‍රදේශයක්. එම ප්‍රදේශයේ ජනතාව හෝ අවම වශයෙන් ආණ්ඩු විරෝධී මතවාදයක් ඔස්සේ විපක්ෂයේ ජයග්‍රහණය සඳහා පෙළගැස්සවීමට නොහැකිවුණා.සමස්තයක් ලෙස පසුගිය මාස 2 – 3 තුළ අප අත්විඳින දෑ අනුවත් අපට පෙනෙන්නේ ආණ්ඩුව තව තවත් ශක්තිමත් වන බවයි. අවාසනාවන්ත ලෙස ඊට ප්‍රතිචාර වශයෙන් විපක්ෂය තව තවත් දුර්වල වෙමින් තියෙනවා.ආණ්ඩුව කරන සෑම සියලු දෙයක්ම මහජනතාව අනුමත කරන බව හෝ සෑම කාරණයකදීම ආණ්ඩුව සමඟ එකපෙළට සිටින බව මේ කාරණාවලින් ගම්‍ය වෙන්නේ නෑ. එම නිසා මේ මහජන නියෝජිතයන්ට මේ අවස්ථාවේ අතිරේක වගකීමකුත් පැවරෙනවා. මා සිතන්නේ එය ගරු ජනාධිපතිතුමා ‍ෙම් මහජන නියෝජිතයන් දිවුරුම් දුන් අවස්ථාවේ පැහැදිලිව ප්‍රකාශ කළා. ජනතා ඡන්දයෙන් බලයට පත්වීමෙන් පසුව මේ නියෝජිතයන් ක්‍රියා කළ යුත්තේ කෙසේද යන්න පෙන්වා දෙමින් එතුමා දැක්වූ කාරණා සිහි තබා ගනිමින් ඔවුන් ඉදිරියේ දී කටයුතු කළ යුතු යැයි මා විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040913</link>
    <topic>ක්‍රිකට් සූරයන් පිළිගන්න ක්‍රීඩා ලෝලීහුලක්ෂ 20ක්</topic>
    <author>ප්‍රින්ස් ගුණසේකර</author>
    <content>විස්සයි-20 ක්‍රිකට් ශූරතාව දිනු ලෝක ශුර ශ්‍රී ලංකා ක්‍රිකට් පිලට ගෞරව දැක්වීමට ලක්ෂ 20ක පමණ ක්‍රීඩා ලෝලීහු පිරිසක් වීදි බසිති.කටුනායක බණ්ඩාරනායක ජාත්‍යන්තර ගුවන් තොටුපොලේ සිට මීගමු පාර ඔස්සේ ඊයේ (8) පස්වරුවේ විවෘත බස් රථයකින් පැමිණි ක්‍රිකට් ක්‍රීඩකයන්ට ශ්‍රී ලංකා ජාතික ධජය ලෙළ දෙවමින් ප්‍රීති ඝෝෂා නඟමින් හා රතිඤ්ඤා දල්වමින් ක්‍රීඩා ලෝලීහු ප්‍රණාමය පුද කළහ.විශාල වාහන පෙළපාලියකින් ගමන් කළ රිය පෙරහර ගාලු මුවදොර පිටිය දක්වා පැමිණීමට පැය 5ක පමණ කාලයක් ගතවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404092</link>
    <topic>රටේ පවතින ස්ථාවරත්වය 2020 නොව2050 වන තුරුම පවත්වාගත හැකියි</topic>
    <author>ධනුෂ්ක ගොඩකුඹුර.</author>
    <content>අද රට තුළ පවතින දියුණුවත් සමඟ බලන විට අප අනාගත සැලසුම් සැකසිය යුත්තේ අද පිළිබඳ සිතා නොව වර්ෂ 2050 පිළිබඳ සිතා බව ජනාධිපති මහින්ද රාජපක්ෂ මහතා පැවසීය.මේ පවතින ස්ථාවරත්වය 2020 නොව 2050 වන තුරුම පවත්වාගත හැකි බවත් ආණ්ඩුව දේශපාලන ස්ථාවරත්වය රැකගන්නා විට රටේ දියුණුව ආරක්ෂා කර ගැනීම රාජ්‍ය නිලධාරීන් ඇතුළු සියලුදෙනාගේ වගකීම බවත් ජනාධිපතිවරයා ප්‍රකාශ කළේය.රටක කලබල ඇත්නම්, දේශපාලන ස්ථාවරත්වයක් නොමැති නම් ආර්ථිකය ගොඩනැඟීමට පුළුවන්කමක් නැති බව පෙන්වා දුන් ජනාධිපතිවරයා තිස් වසරක ත්‍රස්තවාදය නිමා කිරීමෙන් අනතුරුව අප හමුවේ අද ඇත්තේ රට සංවර්ධනය කිරීමේ අභියෝගය බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ ශ්‍රී ලංකා මහ බැංකුවේ වාර්ෂික වාර්තාව පිළිගැන්වීමේ උළෙලට මහ බැංකු පරිශ්‍රයේදී ඊයේ (8) එක්වෙමිනි.මුදල් නීති පනතේ 35 වන වගන්තිය ප්‍රකාරව මහ බැංකුව සෑම මුදල් වර්ෂයක්ම අවසන්ව මාස හතරක් ඇතුළත වාර්ෂික වාර්තාව මුදල් ඇමැතිවරයා වෙත ප්‍රදානය කළ යුතු අතරම ඒ අනුව යමින් මහ බැංකු අධිපති අජිත් නිවාඩ් කබ්රාල් මහතා ජනාධිපතිවරයා වෙත මෙවර පිළිගන්වන ලද්දේ මහ බැංකුවේ 64 වන වාර්ෂික වාර්තාවයි.රටේ රාජ්‍ය නායකයා වශයෙන් මෙන්ම මුදල් හා ක්‍රමසම්පාදන ඇමැතිවරයා වශයෙන් ද ජනාධිපතිතුමා 2007 වසරේ දී ප්‍රථම වරට ශ්‍රී ලංකා මහ බැංකුව වෙත පැමිණ වාර්ෂික වාර්තාව පිළිගන්නා ලද අතර මෙවර එතුමා මහ බැංකුව වෙත පැමිණියේ අට වැනි වතාවටයි.දේශපාලනඥයකු වශයෙන් තමා ප්‍රතිපත්ති රහසේ සඟවාගෙන කටයුතු නොකරන බව පෙන්වා දුන් ජනාධිපතිවරයා ඒ ප්‍රතිපත්ති අනුව කටයුතු කිරිමට නිලධාරීන්ට නිදහස දී තිබෙන බවත් පැවසීය.රට දියුණුවත්ම ජනතාවගේ අවශ්‍යතාවන් මෙන්ම සිතුම් පැතුම් පවා වෙනස් වී ඇති අතර තමන් බිය වන්නේ ජනතාව අතර ඇති නැති පරතරය වැඩීවීමක් සිදු වේදැයි යන්න පිළිබඳව බවත් අප ඒ කෙරෙහිත් අවධානය යොමු කළ යුතු බවත් ජනාධිපතිවරයා පැවසීය.ගාලු පාරේ කතරගමටම පාගමනින් ගිය තමන්ට රටේ සිදුවන්නේ කුමක්දැයි යන්න පිළිබඳ හොඳ අවබෝධයක් ඇති බව කී ජනාධිපතිවරයා අද රට තුළ ජීවත් වීමට මෙන්ම ව්‍යාපාර කිරීමටත් නිදහස තිබෙන බවත් පැවසීය.සෑම වසරකම මාර්තු මාසය වන විට ආණ්ඩුත් ආර්ථිකයත් කඩා වැටෙතැයි විපක්ෂය බලා සිටින බව පැවසූ ජනාධිපතිවරයා එහෙත් වසර දහයක් ගෙවුණත් තවමත් එවැන්නක් සිදු නොවුණු බවත් ආණ්ඩු පෙරළා දැමිය හැක්කේ ජනතා කැමැත්තෙන් මිස බලහත්කාරයෙන් නොවන බවත් කීවේය.ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම, ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග, අග්‍රාමාත්‍ය ලේකම් එස්. අමරසේකර, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404093</link>
    <topic>ජනපතිගේ දූරදර්ශී නායකත්වයෙන් 2013 දී 7. 3%ක ආර්ථික වර්ධන වේගයක්</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදයෙන් රට නිදහස් කරගෙන කිසිවකුත් නොසිතූ මාවතකට රට යොමු කළ ජනාධිපති මහින්ද රාජපක්ෂ මහතාගේ දූරදර්ශී නායකත්වය මත 2013 වර්ෂයේ දී සියයට 7. 3ක දැවැන්ත ආර්ථික වර්ධන වේගයක් අත්පත් කර ගැනීමට ශ්‍රී ලංකාව සමත්ව ඇති බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කළේය.පසුගිය වසරේ වාර්තා වූ 6. 7%ක ආර්ථික වර්ධන වේගය මේ අනුව ඉක්මවා යාමට 2013 වර්ෂයේ දී හැකියාව ලැබී ඇති බව පෙන්වා දුන් ඒ මහතා මහින්ද චින්තන ප්‍රතිපත්තියෙන් රටට හඳුන්වා දුන් සාර්ථක ආර්ථික ක්‍රමවේදයන් අනුව යමින් 2006 - 2013 දක්වා අතර කාලය තුළ සියයට 7. 5ක සාමාන්‍ය ආර්ථික වර්ධනයක් ළඟා කර ගැනීමට සමත්ව වී ඇති බවත් පැවැසීය.ශ්‍රී ලංකා මහ බැංකුවේ 64 වැනි වාර්ෂික වාර්තාව ජනාධිපති මහින්ද රාජපක්ෂ මහතා වෙත පිළිගැන්වීමේ උළෙලට එක්වෙමින් මහ බැංකු අධිපති අජිත් නිවාඩ් කබ්රාල් මහතා මෙම කරුණු අනාවරණය කළේය.එසේම ඒක පුද්ගල ආදායම අමෙරිකානු ඩොලර් 3280 දක්වා ඉහළ ගොස් ඇති අතර 2016 වන විට මෙරට ඒක පුද්ගල ආදායම අමෙරිකානු ඩොලර් 4400 ඉක්මවා යනු ඇතැයි මහ බැංකු අධිපතිවරයා ප්‍රකාශ කළේය.වර්ෂ 2016 වන විට ඒක පුද්ගල ආදායම අමෙරිකානු ඩොලර් 4000ක් දක්වා ඉහළ දැමීමට රජය කලින් සැලසුම් කර තිබුණත් වර්තමානයේ පවතින තත්ත්වය අනුව 2016 වන විට මෙරට ඒක පුද්ගල ආදායම අමෙරිකානු ඩොලර් 4825 දක්වා ඉහළ යනු ඇතැයි පුරෝකථනය කර ඇත.2005 දී මේ රටේ ඒක පුද්ගල ආදායම අමෙරිකානු ඩොලර් 1241ක් වූ අතර 2006- 2013 කාලසීමාව අතර ඒක පුද්ගල ආදායම සියයට 13කින් වර්ධනය වී තිබෙන බවත් ඒ මහතා පෙන්වා දුන්නේය. 1978 සිට 2005 දක්වා ඒක පුද්ගල ආදායම වර්ධන වී ඇත්තේ සියයට 5. 8කින් පමණි.නොකඩවා පස් වන වසරටත් උද්ධමනය තනි ඉලක්කමක පැවැති වසරක් ලෙස 2013 වර්ෂය වාර්තා වන අතර 2013 අවසානය වන විට උද්ධමනය සියයට 4. 7ක් බව කබ්රාල් මහතා ප්‍රකාශ කළේය. දරිද්‍රතාව සියයට 6. 5ක් දක්වා පහළ වැටී ඇති අතර සේවා වියුක්තිය සියයට 4. 4ක් වැනි පහළ අගයක පවතින බවත් පැවසූ කබ්රාල් මහතා විදෙස් රැකියාලාභීන්ගේ ආදායම සියයට 7කින් ද සංචාරක ව්‍යාපාරයේ ඉපැයීම් සියයට 65කින් ද ඉහළ ගොස් තිබෙන බව පෙන්වා දෙයි.එසේම ශ්‍රී ලංකාවේ විදෙස් සංචිත අමෙරිකානු ඩොලර් බිලියන 7. 5ක් දක්වා වර්ධනය වි තිබේ. 2006 වර්ෂය වන තුරු කිසිම විටෙක විදෙස් සංචිත අමෙරිකානු ඩොලර් බිලියන 3 ඉක්මවා නොගිය අතර පසුගිය වසර පහ තුළ මෙරට විදෙස් සංචිත අමෙරිකානු ඩොලර් බිලියන 5ට නොඅඩු ප්‍රමාණයක් විය.2013 වර්ෂයේ දී අමෙරිකානු ඩොලරයට සාපෙක්ෂව රුපියල 130. 75ක මට්ටමේ පැවැතිණි. පසුගිය වසර අට තුළ රුපියල අවප්‍රමාණ වූයේ සියයට 3. 3කින් පමණක් වුවත් 1976- 2005 අතර කාලය තුළ රුපියල ඩොලරයට සාපේක්ෂව සියයට 10ක සාමන්‍ය අගයකින් අවප්‍රමාණ වී ඇති බවත් ඒ මහතා පෙන්වා දුන්නේය.එසේම නිදහසින් පසු අයවැය හිඟය අඩුම වර්ෂය ලෙස 2013 වර්ෂය වාර්තා පොත් අතරට එකතු වුණේ සියයට 5. 9ක අයවැය හිඟයක් වාර්තා කරමිනි. 2012 වසරේ අයවැය හිඟය සියයට 6. 5ක් විය. දළ දේශීය නිෂ්පාදිතයේ ප්‍රතිශතයක් ලෙස රාජ්‍ය ණය සියයට 78. 3 දක්වා පහළ වැටී ඇත. එය 2013 වසරේ සියයට 79. 2ක් විය.රාජ්‍ය මූල්‍ය කළමනාකරණය සියයට සියයක්ම නිවැරැදිව පාලනය කෙරෙන අතර සේව අර්ථ සාධක අරමුදල තුන් ගුණයකින් වර්ධනය වී 2013 වර්ෂාවසානය වන විට රුපියල් බිලියන 1300ක් වැනි දැවැන්ත අගයකට ගෙනැවිත් තිබෙන බවත් එහි සක්‍රීය සාමාජිකයන් සංඛ්‍යාව මිලියන 2. 4ක් බවත් කබ්රාල් මහතා ප්‍රකාශ කළේය.ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම, ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග, අගමැති ලේකම් එස්. අමරසේකර, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404094</link>
    <topic>ලෝක තරුණ සමුළුවට තව දින 27යි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පැවැත්වෙන ලෝක තරුණ සමුළුව වෙනුවෙන් රුපියල් මිලියන 600ක් පමණ වැය කිරිමට යෞවන කටයුතු නිපුණතා සංවර්ධන අමාත්‍යාංශය සැලසුම් කර ඇත.මේ සඳහා 2013 අය වැයෙන් හා 2014 අය වැයෙන් මුදල් ප්‍රතිපාදන වෙන් කර තිබේ. එම සමුළුවට අවශ්‍ය මූල්‍ය ප්‍රතිපාදන පෞද්ගලික අංශයෙන් හා ව්‍යාපාරික ප්‍රජාවගෙන් ලබා ගැනීමට ද යෞවන කටයුතු අමාත්‍යාංශය පියවර ගෙන තිබේ.රටවල් සියයටකට පමණ මේ වන විට ලෝක තරුණ සමුළුව සඳහා ආරාධනා කර ඇති අතර, තරුණ තරුණියන් 3000ක් පමණ මෙයට සහභාගී වේ යැයි අපේක්ෂා කෙරේ.කොළඹ ප්‍රකාශනය නමින් තරුණ සමුළුවේ යෝජනා අදහස් හා යෝජනා ඉදිරිපත් කිරීමට ද මේ සමුළුවෙන් පසුව පියවර ගන්නා බව යෞවන හා නිපුණතා සංවර්ධන ඇමැති ඩලස් අලහප්පෙරුම මහතා කියයි.මීළඟ සියවසේ තරුණයා වෙනුවෙන් ඉදිරිපත් කරන හොඳම ලියවිල්ල වනු ඇතැයි ද ඇමැතිවරයා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404095</link>
    <topic>බුද්ධංගල හිමිගේආදාහනය හෙටඅම්පාරේ දි</topic>
    <author/>
    <content>අපවත් වී වදාළ අම්පාර බුද්ධංගල ආරණ්‍ය සේනාධිපති කළුතර ධම්මානන්ද හිමියන්ගේ ආදාහන පූජෝත්සවය හෙට(10) සවස අම්පාර එච් එම් විරසිංහ ක්‍රිඩාංගණයේ දී රාජ්‍ය අනුග්‍රහයෙන් සිදු කෙරේ.කලක් කොළඹ ජාතික රෝහලේ ප්‍රතිකාර ලබමින් සිටි උන්වහන්සේ අපවත්වන විට අසු අට වන වියේ පසු වුහ.බුද්ධංගල ආරණ්‍ය සේනාශන භූමියේ ඊයේ (7)තෙක් තැම්පත් කොට තිබු දේහය අම්පාර දහම් මැදුරට වැඩමවා හෙට (10) තෙක් මහජන ගෞරව සඳහා තැම්පත් කර තැබීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404096</link>
    <topic>අවුරුදු සමයේ පාරි‍‍‍භෝගිකයන්ටපොලිස් ආරක්ෂාව</topic>
    <author>චන්ද්‍රිකා පෙරේරා</author>
    <content>උත්සව සමයේ භාණ්ඩ මිල දී ගැනීමට නගරයට පැමිණෙන පාරි‍‍‍භෝගිකයන්ගේ ආරක්ෂාව වෙනුවෙන් නිල ඇඳුමෙන් මෙන්ම සිවිල් ඇඳුමෙන් සැරසුණු විශේෂ පොලිස් කණ්ඩායම් රටපුරා යොදා ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පවසයි.බීමත් රියැදුරන් අත්අඩංගුවට ගැනීමේ මෙහෙයුම් මේ දසවැනිදා සිට විසිවෙනි දා දක්වා දින දහය තුළ පැය විසිහතර පුරාම ක්‍රියාත්මක බව ද හෙතෙම අවධාරණය කරයි.බිමතින් රිය පැදවීමේ දී විය හැකි අනතුරු වැඩි බැවින් එයින් වළකින ලෙස රියදුරන්ගෙන් ඔහු ඉල්ලීමක් කරයි.එළඹෙන උත්සව සමයේ දී දුර බැහැර ගමන් බිමන්වල යෙදෙන්නේ නම් තම නිවසේ ආරක්ෂාව පිළිබඳ විධිමත් පියවර ගන්නා ලෙස ද දැනුම් දෙයි.මෙසේ දුරබැහැර ගොස් නොදන්නා ස්ථානවලින් දියනෑමට නොයන ලෙසත් ඇළ දොළ ගංගා හා මුහුදේ දිය නෑමේ දී ප්‍රවේශම් වන‍ ලෙසත් පැවසූ අතර තම දරුවන් පිළිබඳ වඩාත් සැළකිළිමත්ව ඔවුන්ගේ ආරක්ෂාව පිළිබඳ අවධානයෙන් සිටින ලෙස ද කීය.අධිවේගී මාර්ග‍වල ගමන් ගැනීමේ දී මාර්ග නීති රීති උල්ලංඝනය නොවන පරිදි ගමන් ගෙන අනතුරු වළකා ගන්නා ලෙස ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404097</link>
    <topic>බස්නාහිර-දකුණජය ගත් මන්ත්‍රීවරු වත්කම් ප්‍රකාශ දෙති</topic>
    <author>නිරූෂි විමලවීර</author>
    <content>බස්නාහිර හා දකුණු පළාත් සභා මැතිවරණයේ පක්ෂ හා ස්වාධින කණ්ඩායම් යටතේ තරඟ කොට ජයග්‍රහණය කළ සියලුම මන්ත්‍රිවරු සිය වත්කම් ප්‍රකාශ කොට අවසන් බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කෙළේය.පළාත්සභා දෙකට තේරීපත් වු මන්ත්‍රිවරු 159 දෙනා මැතිවරණ ජයග්‍රහණයට පෙර සිය වත්කම් ප්‍රකාශ කළ බව දේශප්‍රිය මහතා අනාවරණය කෙළේය.ඒ අනුව එක්සත් ජනතා නිදහස් සන්ධාන යටතේ තරඟ කොට ජයග්‍රහණය කළ මන්ත්‍රිවරු 89 දෙනාද , එක්සත් ජාතික පක්ෂය යටතේතරඟ කොට ජයග්‍රහණය කළ මන්ත්‍රිවරු 42 දෙනෙක්ද, ප්‍රජාතන්ත්‍රවාදි පක්ෂය ය‍ටතේ තරඟ කොට ජයග්‍රහණය කළ මන්ත්‍රිවරු 12 දෙනකුද,ජනතා විමුක්ති පෙරමුණ ය‍ටතේ තරඟ කොට ජයග්‍රහණය කළ මන්ත්‍රිවරු 11 දෙනකු ද ප්‍රජාතන්ත්‍රනවාදි මහජන පෙරමුණ ය‍ටතේ තරඟ කොට ජයග්‍රහණය කළ මන්ත්‍රිවරු දෙදෙනකු ද,ශ්‍රි ලංකා මුස්ලිම් කොංග්‍රසය යටතේ තරඟ කොට ජයග්‍රහණය කළ මන්ත්‍රිවරු දෙදෙනකු ද හා සමස්ත ලංකා මහජන පක්ෂය ය‍ටතේ තරඟ කොට ජයග්‍රහණය කළ මන්ත්‍රිවරු එක් අයෙකු මෙසේ සිය වත්කම් ප්‍රකාශ කොට ඇතැයි හෙතෙම කීය.මන්ත්‍රිවරුන්ගේ වත්කම් ප්‍රකාශ කිරීම අනිවාර්ය කර ඇතැයි ද ඒ මහතා වැඩිදුරටත් සඳහන්කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040920</link>
    <topic>විස්සයි 20 ලෝක ශූරයනටපාර්ලිමේන්තුවේ උපහාර දැක්වීම අද</topic>
    <author>රංජිත් පත්මසිරි සහ සුභාෂිණී සේනානායක</author>
    <content>විස්සයි 20 ලෝක ක්‍රිකට් කිරුළ හිමිකරගත් ශ්‍රී ලංකා ක්‍රිකට් කණ්ඩායමට ශ්‍රී ලංකා පාර්ලිමේන්තුවේ උපහාර දැක්වීම අද (09) සිදු කෙරේ.විස්සයි 20 ලෝක කුසලාන ක්‍රිකට් තරගයෙන් ශ්‍රී ලංකාවට ජයග්‍රහණය ලබා දුන් ක්‍රිකට් ශූරයින්ට කතානායක චමල් රාජපක්ෂ මහතා ඇතුළු පක්ෂ විපක්ෂ මැති ඇමැතිවරුන් ඊයේ (08) පාර්ලිමේන්තුවේදී සුබපැතුම් පිරිනැමීය.ඒ අනුව ජයග්‍රාහී කණ්ඩායම අද පාර්ලිමේන්තු සංකීර්ණයට පැමිණෙන අතර ක්‍රිකට් කණ්ඩායම රතු පලස මතින් කතානායකවරයාගේ අමුත්තන්ට අසුන් ගැනීමට වෙන් කැර තිබෙන ගැලරි වෙත කැඳවාගෙන යාමට නියමිතය.කතානායක චමල් රාජපක්ෂ මහතා, සභානායක නිමල් සිරිපාල ද සිල්වා මහතා ඇතුළු පක්ෂ විපක්ෂ මන්ත්‍රීවරුන් ජයග්‍රාහී කණ්ඩායමට පාර්ලිමේන්තුව වෙත පැමිණෙන ලෙස ආරාධනා කැර තිබේ. ජයග්‍රාහී ක්‍රිකට් කණ්ඩායම පාර්ලිමේන්තු ගැලරියේ අසුන් ගැනීමෙන් අනතුරුව සවස 5.00 සිට 7.00 දක්වා ඔවුන්ට සුබ පැතීමේ යෝජනාවක් ඉදිරිපත් කිරීමට නියමිතය.සභානායක නිමල් සිරිපාල ද සිල්වා මහතා සුබ පැතීමේ යෝජනාව සභාවට ඉදිරිපත් කිරීමට නියමිත අතර වැඩ බලන විපක්ෂ නායක ජෝන් අමරතුංග මහතා යෝජනාව ස්ථිර කිරීමෙන් අනතුරුව පක්ෂ විපක්ෂ මන්ත්‍රීවරුන් මෙහිදී අදහස් දැක්වීමට නියමිතය.මීට වසර 18කට පෙර 1996 දී ලෝක කුසලානය ශ්‍රී ලංකාවට අත්කර දුන් අවස්ථාවේදී ද ලෝක ශූරයින් පාර්ලිමේන්තුවට කැඳවා සුබ පැතුම් පිරිනමා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404098</link>
    <topic>ජෙලග්නයිට් කූරු 189ක් සමඟතරුණයන් දෙදෙනකු දැලේ</topic>
    <author>චන්ද්‍රිකා පෙරේරා</author>
    <content>වාරියපොළ කනත්තේවැව ප්‍රදේශයේ පවත්වාගෙන යන ත්‍රිරෝද වැඩපළක සඟවා තිබූ ජෙලග්නයිට් කූරු 189ක් සමඟ තරුණයන් දෙදෙනකු වාරියපොළ පොලිසිය ඊයේ(08) අත්අඩංගුව‍ට ගෙන තිබේ.බලපත් රහිතව සඟවාගෙන සි‍ටි බව කියන මෙම කූරු තොගය සමඟ අත්අ‍ඩංගුවට ගත් සැක දෙදෙනා වාරියපොළ පදිංචි අවුරුදු 23හා 28 වයසේ පසුවන්නන් බව පොලිසිය පවසයි.මේවා කාගෙන් ලබාගත්තාද යන්න‍ හෝ කුමක් සඳහා සඟවාගෙන සි‍ටියේද යන්න මෙතෙක් අණාවරණය වී නැත.මේ තොරතුරු හෙළිකර ගැනීම‍ට සැකකරුවන්ගෙන් වාරියපොළ පොලිසිය ප්‍රශ්න කරගෙන යයි.මොවුන් වාරියපොළ මහේස්ත්‍රාත් අධිකරණය වෙත ඉදිරිපත් කිරීම‍ට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n1404099</link>
    <topic>දක්ෂිණ අධිවේගයේ මහරගම සිට මාතර දක්වා අධිසුඛෝපභෝගීබස් සේවාව යළි ඇරැඹේ</topic>
    <author>ශීලා උඩුවර</author>
    <content>දක්ෂිණ අධිවේගි මාර්ගයේ මහරගම සිට මාතර දක්වා අධිසුඛෝපභෝගී බස් සේවාව ඊයේ (8) සිට යළිත් ආරම්භ කළ බව ශ්‍රී ලංගම ප්‍රධාන මෙහෙයුම් අධිකාරි එච්.එම්. චන්ද්‍රසිරි මහතා පැවසීය.මේ සඳහා බස් රථ 20 ක් යොදවා ඇති අතර එයින් 11ක් ශ්‍රී ලංගම බස් රථද, 9 ක් පෞද්ගලික බස් රථද වෙයි.සිංහල හින්දු උත්සව සමය නිමිත්තෙන් ගම්බ්ම් බලායන ජනතාවගේ ගමන් පහසුව මේ නිසා සැලසෙන බව චන්ද්‍රසිරි මහතා පැවසීය.ධාවනයට යොදන පෞද්ගලික බස් රථවල පෙරගෙවුම් කාඩ් ක්‍රමය, කොන්දොස්තර වරුන් විනය ගරුක වීම හා නිල ඇඳුම් පැළඳගෙන සිටීම, බස් සමාගමේ ස්ටිකරය බස් රථයේ අලවා තිබිම ආදි කරුණු පෞද්ගලික බස් රථවල ක්‍රියාත්මක කරන බව දකුණු පළාත් පෞද්ගලික බස්රථ ආයෝජක සමාගමේ ලේකම් චන්දන ද සොයිසා මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040910</link>
    <topic>දුම්රිය 2කට අමතර මැදිරිය බැගින් අද සිට යෙදවීමට පියවර</topic>
    <author>ශීලා උඩුවර</author>
    <content>කොළඹ කොටුව හා වවුනියාව අතර ධාවනය කෙරෙන අංක 4003 /4004 නගරාන්තර ශීඝ්‍රගාමි දුම්රියට හා කොළඹ කොටුව මඩකළපුව අතර ධාවනය වන අංක 6079 /6080 දරන මීනගයා නගරාන්තර ශීඝ්‍රගාමි දුම්රියන්ට අද ( 9 ) සිට මේ 20 වැනිදා දක්වා දෙවන පන්තියේ අමතර මැදිරිය බැගින් යෙදවීමට දුම්රිය දෙපාර්තමේන්තුව පියවර ගෙන ඇත.මීට අමතරව කොළඹ කොටුව හා ත්‍රිකුණාමලය අතර ධාවනය වනඅංක 7083 / 7084 ශීඝ්‍රගාම් දුම්රියට තුන්වැනි පන්තියේ අමතර මැදිරියක්ද,යොදවනු ලැබේ‍..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040911</link>
    <topic>බස්නාහිර නව සෞඛ්‍ය ඇමැතිඅද රාජකාරි අරඹයි</topic>
    <author/>
    <content>බස්නාහිර පළාත් සෞඛ්‍ය, දේශීය වෛද්‍ය, පරිවාස හා ළමාරක්ෂක සේවා සහ සභා කටයුතු ඇමැති රංජිත් සෝමවංස මහතා අද (9) පෙ.ව. 9.07ට යෙදෙන සුබ මොහොතින් නුගේගොඩ, ස්ටැන්ලි තිලකරත්න මාවතේ, අංක 175 දරන ස්ථානයේ පිහිටි අමාත්‍යාංශ ගොඩනැගිල්ලේ 4 වන මහල කාර්යාලයේදී නිල වශයෙන් රාජකාරි කටයුතු ආරම්භ කරයි.ඒ නිමිත්තෙන් බස්නාහිර පළාත් සෞඛ්‍ය අමාත්‍යාංශ ලේකම්වරයා ප්‍රමුඛ කාර්ය මණ්ඩලය විශේෂ පිළිගැනීමේ උත්සවයක් පැවැත්වීමට ද කටයුතු යොදා තිබේ.බස්නාහිර පළාත් ආණ්ඩුකාර අලවි මවුලානා, සෞඛ්‍ය ඇමැති මෛත්‍රීපාල සිරිසේන, නියෝජ්‍ය අමාත්‍ය ලලිත් දිසානායක, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහත්වරුන් ද කළුතර දිස්ත්‍රික්කය නියෝජනය කරන අමාත්‍යවරුන්, බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා ඇතුළු බස්නාහිර පළාතේ අනෙකුත් අමාත්‍යාංශයන්හි නව අමාත්‍යවරුන් සහ බස්නාහිර පළාත් සභාවේ නව මන්ත්‍රීවරුන්, මන්ත්‍රීවරියන් ද මේ අවස්ථාවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040912</link>
    <topic>විදේශීය සිගරැට් තොගයක්දෙහිවලින් අත්අඩංගුවට</topic>
    <author>නිමල් රාජපක්ෂ</author>
    <content>තීරුබදු ‍‍‍‍‍‍‍‍‍නොගෙවු මෙරටට ගෙන්වු විදේශීය සිගරැට් තොගයක් අලෙවිකරමින් සිටි දෙහිවල ප්‍රදේශයේ වෙළෙද සැලක් වටලා රුපියල් දෙලක්ෂයක් ව‍‍ටිනා සිගරුට් 7600 ක් සමඟ එක් සැකකරුවකු සුරාබදු මත්ද්‍රව්‍ය නාශන අංශය මඟින් අත්අඩංගුවට ගෙන ඇත.අත්අඩංගුවට ගත් සිගරැට් තොගයේ මාලදිවයින, ඩුබායි හා පකිස්තාන් යන රටවලින් ගෙන්වු ගෝල්සීල් , මල්‍බරෝ, බෙන්සන් හෙජස්,කැමල් ,ඩන්හිල් යන විදේශීය සිගරුට් තිබු බව සුරාබදු මත්ද්‍රව්‍ය නාශක අංශයේ පරීක්ෂක තිලක් දිසානායක මහතා පවසයි.සුරාබදු කොමසාරිස් ජෙනරාල් වසන්ත හපුආරච්චි මහතාට ලද තොරතුරකට අනුව මේ වැටලීම සිදු කොට ඇත.සැකකරු බදු නොගෙවා ගෙන්වු සිගරුට් විදේශිකයනට වැඩිමිලට අලෙවි කොට විශාල වශයෙන් මුදල් උපයන බවද සුරාබදු නිලධාරීන් ඉදිරියේ පාපොච්චාරණය කොට ඇත.අත්අඩංගුවට ගත් විදේශීය සිගරැට් තොගය සමඟ සැකකරු සුරාබදු කොමසාරිස් ජෙනරාල් වසන්ත හපුආරච්චි මහතා වෙත ඉදිරිපත් කිරීමෙන් පසු සැකකරුට රුපියල් ලක්ෂයක දඩමුදලක් ගෙවන ලෙස නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040914</link>
    <topic>මධ්‍යම රජය බඳවා ගත් උපාධිධාරීන්ස්ථිර කිරීමට පළාත් සභාවල සහය ලබා දෙන්න</topic>
    <author>උඳුලා පීරිස්</author>
    <content>මධ්‍යම රජය යටතේ ඇති අමාත්‍යාංශ හා දෙපාර්තමේන්තු සඳහා බඳවා, ගෙන ඇති උපාධිධාරීන් ස්ථිර සේවයේ පිහිටුවීමට පළාත් සභාවේ සහය ලබාදෙන ලෙස ආණ්ඩුව ඉල්ලා සිටියි.මේ වනවිට රජයේ ආයතන වෙත උපාධිධාරීන් 40,564ක් අනුයුක්ත කැර ඇතැයිද උපාධිධාරීන් 16680ක පිරිසක් අනුයුක්ත කර ඇත්තේ ආර්ථික සංවර්ධන අමාත්‍යාංශයට බවත් රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පැවැසීය.ඇමැතිවරයා මේ බව පැවසුවේ කොළඹ සංවර්ධන පරිපාලන ආයතනයේ පැවැති දිසාපති සමුළුව අමතමිනි.මේවන විට බඳවා ගෙන ඇති සෙසු උපාධිධාරීන් අතරින් නාගරික සංර්ධන අමාත්‍යාංශයට 2125ක්ද, ගොවිජන සංවර්ධන දෙපාර්තමේන්තුවට 1699ක්ද පුද්ගලයන් ලියාපදිංචි කිරීමේ දෙපාර්තමේන්තුවට 1530ක්ද, කෘෂි කර්ම අමාත්‍යාංශයට 1151ක්ද, අධ්‍යාපන අමාත්‍යාංශයට 879ක්ද වශයෙන් බඳවාගෙන ස්ථිර පත්වීම් ලබාදී තිබේ.රාජ්‍ය සේවයට බඳවාගෙන ඇති උපාධිධාරීන් මේවන විට ස්ථිර සේවයේ පිහිටුවා ඇතැයි පෙන්වාදුන් ඇමැතිවරයා, ඇතැම් පළාත් සභා උපාධිධාරි වැඩ සටහන මධ්‍යම රජයේ වැඩක් යැයි කියා අවශ්‍ය සහයෝගය රජයට ලබාදීම මග හරිමින් සිටින බවද කීය.ජනාධිපතිතුමාගේ සංකල්පයක් ක්‍රියාත්මක කරමින් රජයට බඳවාගත් උපාධිධාරීන් සඳහා දොරටු විවර කෙළේ මධ්‍යම රජයට පමණක් නොව සමස්ත රාජ්‍ය සේවය සඳහා බව සඳහන් කළ ඇමැතිවරයා එම නිසා ඒ වැඩ පිළිවෙළින් බැහැර වෙන්න පළාත් සභා වලට හැකියාවක් නැතැයිද කීය.මෙහිදී මේසා විශාල උපාධිධාරීන් පිරිසකට ස්ථිර පත්වීම් ලබාදීම දුෂ්කර කාර්යක් බව පෙන්වාදුන් ඇමැතිවරයා ස්ථිර පත්වීම් ගන්නා බොහෝ දෙනෙක් මාසයක් දෙකක් යනවිට විවාහ වෙනවා. ඊට පස්සෙ මාරුවීම් ඉල්ලනවා. නමුත් රාජ්‍ය සේ‍වයේ එවැනි දේ සඳහා මාරුවීම් ප්‍රතිපත්තියක් සකස් කැර නැතැයිද කීය.රාජ්‍ය සේවයට බඳවාගෙන ඇති උපාධිධාරීන් තමන්ගේ දිස්ත්‍රික්කයේ පුරප්පාඩු ඇතිවෙනකම් නොසිට තමන්ට ආසන්න දිස්ත්‍රික්කයේ පුරප්පාඩු පිරවීමටද කටයුතු කරන ලෙස ඉල්ලා සිටින බවද ඇමැතිවරයා කීය.කොළඹ දිස්ත්‍රික්කයේ පමණක් දැනට පුරප්පාඩු 500ක් පමණ පවතින බව කී ඇමැතිවරයා පුරප්පාඩු පවතින සෙසු දිස්ත්‍රික්කද සැලකිල්ලට ගෙන පළාත් සභා වෙත බඳවා ගෙන ඇති සෙසු උපාධිධාරීන්ද ස්ථිර සේවයේ පිහිටුවීමට අවශ්‍ය සහයෝගය ලබා දෙන ලෙසද අමාත්‍යවරයා සියලු දිස්ත්‍රික් ලේකම් වරුන්වෙතින් හා පළාත් සභා ලේකම්වරුන්ගෙන් ඉල්ලා සිටියේය.දිසාපති සමුළුවේ සාකච්ඡාවල ප්‍රථිඵලයක් ලෙස උතුරු නැගෙනහිර පළාත්වල අතිරික්ත දමිළ උපාධිධාරීන් පිරිසක් සබරගමු පළාතේ වතු පාසල්වල ගුරුවරුන් ලෙස බඳවා ගැනීමට එකඟතාව පළකරන ලදී.මෙහිදී ආර්ථික සංවර්ධන ඇමැති බැසිල් රාජපක්ෂ මහතා කතා කරමින් මෙසේද කීය.මේවන විට රජයේ යෝධ සංවර්ධන ව්‍යාපෘති ක්‍රියාත්මක වෙමින් පවතින බැවින් ඒ සඳහා දිවි නැගුම නිලධාරීන් වෙත අවශ්‍ය සහයෝගය ලබාදෙන ලෙසද ඇමැතිවරයා ඉල්ලා සිටියේය.රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී. බී. අබේකෝන්, සියලුම දිස්ත්‍රික් ලේකම්වරු ප්‍රාදේශීය ලේකම්වරු මෙම අවස්ථාවට සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040915</link>
    <topic>ගම්පහ රත්නාවලී බාලිකා විද්‍යාල‍යෙන් සා. පෙළ විභාගයට පෙනී සිටි 304 දෙනාටමඋසස් පෙළට වරම්</topic>
    <author/>
    <content>ගම්පහ රත්නාවලී බාලිකා විද්‍යාලයෙන් 2013 අ. පො. ස. විභාගයට ඉදිරිපත් වූ 304 දෙනාම උසස් පෙළ හැදෑරීමට සමත් වී ඇත. 100% ක ප්‍රතිශත මට්ටමෙන් දිවයිනේ දෙවැනි ස්ථානය ලබාගෙන ඇත.විෂයන් 9 කටම A සම්මාන ලබාගත් සිසුන් 139 දෙනෙක් ද, විෂයයන් 8 කට A සම්මාන ලබාගත් සිසුන් 97 ක් ද, විෂයයන් හතකට A සම්මාන ගත් සිසුන් 28 දෙනෙක් ද සිටින බව ගම්පහ රත්නාවලී බාලිකා විදුහල්පතිතුමිය ප්‍රකාශ කළාය. විදුහල්පතිතුමිය ඇතුළු ආචාර්ය මණ්ඩලයේ කැපවීම තුළින් මෙවැනි ප්‍රතිඵලයක් ලැබූ බව දෙමව්පියන් පවසති.මෙසේ විශිෂ්ට ලෙස සමත් වූ දියණියන්ට සුබපතන බව ද විදුහල්පතිතුමිය ප්‍රකාශ කෙළේය. රත්නාවලී බාලිකා විද්‍යාලය අ. පො. ස. සාමාන්‍ය පෙළ සහ උසස් පෙළ සෑම වසරකම දිවයිනේ විශිෂ්ටතම ප්‍රතිඵල පෙන්නුම් කරයි.මෙවර අ. පො. ස. සාමාන්‍ය පෙළ විභාගයේ දිවයිනේ ප්‍රථම ස්ථානය ලබා ගනු ලැබුවේ රත්නාවලී බාලිකා විද්‍යාලයේ කේ. ඒ. මෙනුෂිකා ජයනි කාරියවසම් ශිෂ්‍යාවයි. මෙම දියණිය මිනුවන්ගොඩ නාලන්දා බාලිකා විද්‍යාලයෙන් ශිෂ්‍යත්වය සමත් වී ගම්පහ රත්නාවලී බාලිකා විද්‍යාලයට ඇතුළත් වී ඇත.මෙම දියණිය ශිෂ්‍ය නායිකාවක් බවත්, දිනපතා පාසලට පැමිණෙන බවත්, අධ්‍යාපන කටයුතු මෙන්ම ක්‍රීඩා හා බාහිර කටයුතු කැපවීමෙන් කරන කීකරු දියණියක් බව විදුහල්පතිතුමිය වන කර්නල් එච්. ඒ. ජයවර්ධන මහත්මිය ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040916</link>
    <topic>ඉලන්ගෛ තමිල් අරසු කච්චි පක්ෂයව්‍යවස්ථාවට යටත් වන පක්ෂයක් කරන්න</topic>
    <author>ශිරෝමි අබයසිංහ</author>
    <content>ශ්‍රී ලංකාව තුළ වෙනම ‍රාජ්‍යයක් බිහි කිරීම ඉලන්ෙෙග තමිල් අරසු කච්චි (අයි.ටී.ඒ.කේ.) දේශපාලන පක්ෂයේ ප්‍රධාන අරමුණක් බවත් එම පක්ෂය ආණ්ඩුක්‍රම ව්‍යවස්ථාවේ 6 වැනි සංශෝධනයේ 4 සහ 5 වැනි ව්‍යවස්ථාවන්ට යටත් වන දේශපාලන පක්ෂයක් බවත් ප්‍රකාශ කරන්නැයි ඉල්ලමින් කැලණිය, පොල්හේනේ පදිංචි එච්.කේ.ඩී.චන්ද්‍රසෝම මහතා ශ්‍රේෂ්ඨාධිකරණය හමුවේ පසුගියදා විශේෂ පෙත්සමක් ගොනු කළේය.ලියාපදිංචි ඕනෑම දේශපාලන පක්ෂයක් හෝ සංවිධානයක් ශ්‍රී ලංකාව තුළ වෙනම රාජ්‍යයක් බිහි කිරීම එහි එක් අරමුණක් ලෙස සලකන්නේ නම් එම පක්ෂයේ ලේකම්වරයාට හෝ වෙනත් බලධාරින්ට එරෙහිව ශ්‍රේෂ්ඨාධිකරණය හමුවේ නඩු පැවරීමට ආණ්ඩු ක්‍රම ව්‍යවස්ථාවේ 6 වැනි සංශෝධනයේ 4 වැනි ව්‍යවස්ථාව අනුව නිතීමය ප්‍රතිපාදන පවතින බව පෙත්සම්කරු සඳහන් කරයි..අයි.ටී.ඒ.කේ. පක්ෂයේ ලේකම් මාවෙයි සේනාධිරාජා ,මැතිවරණ කොමසාරිස් මහින්ද දේශප්‍රිය මහත්වරුන් සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කර තිබේ.ශ්‍රී ලංකාව තුළ වෙනම රාජ්‍යයක් පිහිටුවීම ඔවුන‍්ගේ අරමුණක් බව අයි.ටී.ඒ.කේ. පක්ෂ ව්‍යවස්ථාවේ පැහැදිලිවම දක්වා ඇති බවත් පක්ෂයට නීතිමය පිළිගැනීමක් ලබා දෙන ලියවිල්ල පක්ෂ ව්‍යවස්ථාව බවත් පෙත්සම්කරු සඳහන් කරයි.එම පක්ෂයේ ව්‍යවස්ථාවේ පිටපතක් මැතිවරණ කොමසාරිස්වරයාටත් ලබා දී ඇතැයි සඳහන් කරන පෙත්සම්කරු දෙමළ කතා කරන ජනතාව වෙනුවෙන් ස්වයං තීරණ ගැනීමේ අයිතිය ඇති දේශපාලන,ආර්ථික,සංස්කෘතික වශයෙන් නිදහස් රාජ්‍යයක් බිහි කිරීම පක්ෂයේ අරමුණක් බව එම පක්ෂ ව්‍යවස්ථාවේ සඳහන් වන බව පවසයි.ජාත්‍යන්තර නිතීයේ සංකල්පය අනුව ස්වයං තිරණ ගැනීමේ අයිතිය යනු පුද්ගලයන් සිය දේශපාලන තත්ත්වය ආර්ථික ,සමාජයිය ,සංස්කෘතික සංවර්ධනයක් ඔවුන්ට සුදුසු යැයි සිතෙන ලෙස සාක්ෂාත් කර ගැනීම බවද පෙත්සම්කරු සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040917</link>
    <topic>හොරණ ශ්‍රී පාලියට අ.පො.ස. ප්‍රතිඵලවලින් විශිෂ්ට ජයක්</topic>
    <author>ගෝනපොල සමූහ</author>
    <content>මෙවර අ. පො. ස. සාමාන්‍ය පෙළ විභාග ප්‍රතිඵල තුළින් හොරණ ශ්‍රීපාලි විද්‍යාලයට විශිෂ්ට ජයග්‍රහණයක් හිමිව තිබේ.හොරණ ශ්‍රීපාලි විදුහලින් එම විභාගය සඳහා සිසු සිසුවියන් 264 දෙනකු පෙනී සිටි අතර, ඉන් උසස් පෙළ හැදෑරීම සඳහා 230 දෙනෙක් සුදුසුකම් ලබා සිටිති. එය එම සමස්ත ප්‍රතිඵලයෙන් සියයට 87 කි.A සාමාර්ථ 9 ක් ලබාගත් සිසුන් පහක් ද, A සාමාර්ථ 8 ක් ලබාගත් සිසුන් 24 ක් ද, A සාමාර්ථ 6 ක් ලබාගත් සිසුන් 21 ක් ද, A සාමාර්ථ 5 ක් ලබාගත් සිසුන් 11 ක් ද සිටිති.මෙම අති විශිෂ්ට ජය ලබාගැනීමට සිසුන් මෙහෙයවූ ගුරු පිරිසට හා එම සාමාර්ථයන් ලබාගත් සිසුනට විද්‍යාලයේ ගෞරවය හා ප්‍රණාමය හිමිවන බව හොරණ ශ්‍රීපාලියේ විදුහල්පති එම්. ඒ. චන්ද්‍රසේන මහතා කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040918</link>
    <topic>ජපානයේ බෝයින් 747 ගුවන් සේවා නවතී</topic>
    <author>කුමාරසිරි ප්‍රසාද් - ගුවන් තොටුපොළ</author>
    <content>වසර 40 ක් පමණ ජපානයේ ගුවන් සේවා සඳහා දායකවූ බෝයින් 747 වාණිජ ගුවන් සේවා ඉකුත් මාර්තු 31 සිට මෙහෙයුම් අත්හිටුවා ඇත.ජපානයේ ඕල් නිපොන් ගුවන් සේවයට (All Nippon Airways) අයත්ව තිබූ අවසාන බෝයින් 747 400D වර්ගයේ ගුවන් යානය සිය අවසාන ගුවන් ගමන නාහා සිට ටෝකියෝ බලා ගමන් කරමින් ජපානයට අයත් බෝයින් 747 වාණිජ ගුවන් ගමන් නිල වශයෙන් අවසන් කළ බව එම ගුවන් සේවයේ නියෝජිතයෙකු කටුනායක සංචාරක හෝටලයක දී දිනමිණ ට පැවසීය.ජපානයට පැමිණි පළමු බෝයින් 747 යානය ලෙස පෑන් ඇමරිකන් ගුවන් සේවයට අයත් බෝයින් 747 s ගුවන් යානයක් අමෙරිකාවේ සිට 1970 මාර්තු පැමිණ ඇත. එම අවස්ථාව නැරඹීම සඳහා දස දහසකට ආසන්න ජනතාවක් හනේඩා ගුවන් තොටුපොළට පැමිණ ඇත.ජපාන ආර්ථිකය ගොඩනැංවීම්ට හා 21 වන සියවසට අඛණ්ඩව පියාසර කිරීමට කැපවූ වෙහෙසකර කාර්යයට ස්තුතිය බෝයින් 747 වෙත පළ කරන බව නම හෙලිකිරීමට අකමැති වූ ජපාන ගුවන් නියමුවා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=n14040919</link>
    <topic>ශ්‍රී ලංකාවේ තරුණ ක්‍රියාකාරකම්ජගත් ප්‍රජාවේ පැසසුමට</topic>
    <author/>
    <content>ලෝක තරුණ සමුළුවට සමගාමීව ගෝලිය තරුණ වැඩසටහනේ සම සභාපතීත්වය උසුලන එක්සත් ජාතීන්ගේ කාර්මික සංවර්ධන සංවිධානයේ අධ්‍යක්ෂ ජනරාල්, ලීයෝන්ග් මහතා සහ ශ්‍රී ලංකාවේ යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා අතර විශේෂ නිල හමුවක් ඔස්ට්‍රියාවේ වියානා නුවර එක්සත් ජාතීන්ගේ මෙහෙයුම් මූලස්ථානයේදී පැවැත්විණි.2014 ලෝක තරුණ සමුළුවේ ප්‍රධාන තේමාව වන 2015න් ඔබ්බට ගෝලීය සංවර්ධන වැඩසටහන පිළිබඳව සාකච්ඡා කිරීම සඳහා ඔස්ට්‍රිලියාවේ වියානා හි පැවති සමුළුව අවසානයේ මෙම විශේෂ හමුව සිදුවුණි.සමුළු වාරය අතරතුරදි අධ්‍යක්ෂ ජනරාල්ලී - යෝන්ග් මහතා සිය ප්‍රධාන දෙසුමේදී ශ්‍රී ලංකාවේදී පැවැත්වෙන ලෝක තරුණ සමුළුවේ සංවිධාන කටයුතු සහ ශ්‍රී ලංකාවේ තරුණ ක්‍රියාකාරකම් පිළිබඳව විශේෂ ඇගැයීමක් සිදුකළ අතර ඇමැති ඩලස් අලහප්පෙරුම මහතා සමඟ පැවති නිල හමුවේදී ඔහුගේ ප්‍රසාදය ද පළ කර සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404091</link>
    <topic>සන්නද්ධ කල්ලියක් ගොපල්ලකු ගසක බැඳ පහර දීලා</topic>
    <author>මලිහයිකාඩු සමූහ</author>
    <content>අම්පාර කළවන්චිකුඩියාරු කැලෑ ප්‍රදේශයේ හරකුන් දක්කාගෙන ගිය ගොපල්ලෙකු සන්නද්ධ කල්ලියක් විසින් කොහොඹ ගසක බැඳ දමා පහර දී ගොස් ඇත.පසුගියදා තිරුක්කෝවිල් ගායත්‍රී ග්‍රාමයේ පදිංචිකරුවකු හරකුන් දක්කාගෙන කැලයට ගිය අවස්ථාවේ නාඳුනන 4 දෙනෙකු ආයුධ සමඟ පැමිණ කිසිදු හේතුවක් නොකියා මොහුව කොහොඹ ගසක බැද දමා පහර දී පලාගොස් ඇත.දහවල් 12.30ට පමණ වැලි පටවන්න ට්‍රැක්ටරයෙන් ගිය අය මොහුව බේරාගත් බව වාර්තා වේ. මෙසේ පසුගිය මාසයේ 25 වැනිදා හරකුන් දක්කාගෙන ගිය අයෙක් ආගිය අතක් නොමැති බවත් මොහුගේ ඇඳුම් හා පාවහන් කංචිත්කුඩියාරු වේප්පයඩි වැව අසල දක්නට තිබුණු බවත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404092</link>
    <topic>අයියාගේ පොරෝ පහරින් මල්ලී ජීවිතක්ෂයට</topic>
    <author>ඇඹිලිපිටිය සංචාරක - ඩබ්ලිව් . විදානපතිරණ</author>
    <content>ඇඹිලිපිටිය පොලිස් බල ප්‍රදේශයට අයත් 96 ප්‍රදේශයේ කොට්ටවත්ත විලේජ් ඉදිරිපිට නිවෙසක පදිංචි ගාල්ලගේ නිහාල් නොහොත් චුල්ලේ පසුගියදා රාත්‍රී 9.30ට පමණ තම මල්ලීගේ හිසට (ගාල්‍ලගේ නෙවිල්) පොරොවෙන් පහර දීම නිසා බරපතළ තුවාල ලබා ඇඹිලිපිටිය මූලික රෝහලට ඇතුළත් කිරීමෙන් පසු කොළඹ ජාතික රෝහලට මාරුකර එහි දැඩිසත්කාර ඒකකයේ ප්‍රතිකාර ලබමින් සිටියදී ඊයේ මිය ගියේය.සිද්ධිය පිළිබඳ ඇඹිලිපිටිය මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ඩී. ඩබ්ලිව්. සී. ධර්මරත්න මහතාගේ උපදෙස් මත අපරාධ අංශයේ ස්ථානාධිපති පො.ප. ආනන්ද උයන්ගොඩ මහතා ඇතුළු නිලධාරි කණ්ඩායමක් විසින් සිදුකරන ලද පරීක්ෂණ‍යේ දී හෙළි වී ඇත්තේ මියගිය ගාල්ලගේ නෙවිල් අවිවාහක වන අතර මොහු බීමත්ව සිය නිවසේ අය සමඟ ආරවුලක් ඇතිකරගෙන ඇති බවත්, මත්පැන් පානය කර කලහකාරී ලෙස හැසිරීම නිසාවෙන් එම ස්ථානයට පොරවක් අතැතිව පැමිණී ගාල්ලගේ නිහාල් අයියා විසින් තම මල්ලීගේ හිසට පොරොවෙන් පහර දීමෙන් පසු බරපතළ තුවාල සිදුවී ඇති බවත් හෙළි වී ඇති අතර, මේ වන විට සැකකාර ගාල්ලගේ නිහාල් පලාගොස් ඇති අතර ඔහු අත්අඩංගුවට ගැනීමට පොලිසියේ අපරාධ අංශය කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404093</link>
    <topic>වරෙන්තුකරුවන්6ක් දැලේ</topic>
    <author>පුත්තලම සමූහ</author>
    <content>මුන්දලම පොලිසියේ නිලධාරී කණ්ඩායමක් මුක්කුතොඩුවාව, පාලවෝල, සහ කොට්ටත්තිව් ප්‍රදේශවල සිදුකළ හදිසි සෝදිසි මෙහෙයුමකදී අධිකරණයත්, පොලිසියත් මගහරිමින් සිටි වරෙන්තුකරුවන් හය දෙනෙක් අත්අඩංගුවට ගැනීමට හැකිවී ඇත.ඉකුත් 7දා රාත්‍රියේ සිදුකළ හදිසි සෝදිසි මෙහෙයුමේදී මෙසේ අත්අඩංගුවට ගනුලැබූ වරෙන්තුකරුවන්ගෙන් තුන්දෙනෙක් කාන්තාවන් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404094</link>
    <topic>දෙසතියක් ඇතුළත දෙවැනි වතාවටත්අධිවේගී මඟේ ආරක්ෂක දැල කපලා</topic>
    <author>මාකඳුරේ ධර්මසිංහ - බන්ධුල ගුණසේකර</author>
    <content>සංවිධානාත්මක කණ්ඩායමක් විසින් සිදුකරනු ලබන ජාවාරමක් බවට තොරතුරු අනාවරණය වී ඇති මාතර - කොළඹ දක්ෂිණ අධිවේගී මාර්ගයේ යකඩ දැල කැපිල්ල සම්බන්ධයෙන් පුළුල් පරීක්ෂණයක් සිදුකරන ලෙස මාතර ජ්‍යෙෂ්ඨ පොලිස් අධිකාරි දේශ බන්දු තෙන්නකෝන් මහතා වැලිගම මූලස්ථාන පොලිසියට උපදෙස් දී ඇත.දෙසතියක් තුළ මේ ආරක්ෂක යකඩ දැල, දෙවැනි වරටත් කිසියම් පිරිසක් විසින් කපා සොරකම් කරගෙන ගොස් ඇති බවට දක්ෂිණ අධිවේගී මාර්ගයේ රථවාහන පාලකවරයා විසින් පොලිසියට පැමිණිලි කොට තිබේ.මුල්වරට වැලිගම කොක්මාදුව ආශ්‍රිත ප්‍රදේශයේ මේ ආරක්ෂක දැල් කැපීම සිදුවූ අතර, දෙවැනි වරට දැල් කැපීම සිදුකර ඇත්තේ අකුරුගොඩ ආශ්‍රිත ප්‍රදේශයේ දී බව ද වැලිගම මූලස්ථාන පොලිසිය කියයි.අධිවේගී මාර්ගයට අතර මැද ප්‍රදේශයෙන් කිසිවකුටවත් ඇතුලුවිය නොහැකිවන පරිද්දෙන් මේ දැල සවිකොට තිබෙන අතර දෙවතාවකදී සිදුකර ඇති මෙම හොර ජාවාරම සම්බන්ධයෙන් කිසිදු සැකකරුවකු මේ දක්වා අත්අඩංගුවට ගෙන නොමැත.වැලිගම මූලස්ථාන පොලිස් පරීක්ෂක බී.ද . එස්. කාලිංග මහතා ප්‍රමුඛ පොලිස් නිලධාරීන් කණ්ඩායමක් සිද්ධිය සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404095</link>
    <topic>ගංජා ඇද්ද ලොරියබඩුත් එක්ක මාට්ටු</topic>
    <author>ඌව පළාත් සමූහ ප්‍රසන්න බණ්ඩාර</author>
    <content>කතරගම බුත්තල මාර්ගයේ ගෝනගංආර ප්‍රදේශයේ දී ලොරි රථයක් පරීක්ෂාකිරීමේ දී එහි තිබී ගංජා කිලෝ 42ක් සමඟ සැකකරුවකු අත්අඩංගුවට ගත් බව පොලිසිය කියයි.යාල රක්ෂිතයට මායිම්ව තිබෙන ගල්ගේ ප්‍රදේශයේ සිට සැකසුම් කර සූක්ෂම ලෙස සඟවා ප්‍රවාහනය කරන අතර තුර මෙසේ අත්අඩංගුවට ගෙන තිබේ.යාල වනෝද්‍යානයේ මේ ගංජා වගා කරන්නට ඇතැයි පොලිසිය සැක කරයි. අත්අඩංගුවට ගත් සැකකරු අධිකරණයට ඉදිරිපත් කිරීමට නියමිතය.ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු මහතාගේ උපදෙස් පරිදි ගෝනගංආර පොලිසිය මේ වැටලීම සිදුකර වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404096</link>
    <topic>රජරට සරසවියේ ගුටි බැට ඇනගත්සිසුන් 13කගේ පන්ති තහනම්</topic>
    <author>අනුරාධපුර මධ්‍යම විශේෂ</author>
    <content>මිහින්තලයේ පිහිටි ශ්‍රී ලංකා රජරට විශ්ව විද්‍යාලයේ ඉගෙනුම ලබන සිසුන් 13දෙනෙකුගේ පන්ති තාවකාලික තහනම් කිරීමට එම විශ්ව විද්‍යාලයේ පාලන අධිකාරිය තීරණය කර තිබේ.පසුගිය මාර්තු මස 29 වැනිදා අලුයම් කාලයේ විශ්ව විද්‍යාලයේ කළමනාකරණ අධ්‍යන පීඨයේ සිසුන් පිරිසක් පෞද්ගලික හේතුවක් මුල් කර ගනිමින් කළහාකාරී ලෙස හැසිරෙමින් ගුටිබැට හුවමාරුවක් සිදු කර ගැනීම සම්බන්ධයෙන් විශ්ව විද්‍යාල විනය කමිටුව සිදු කළ පරීක්ෂණ වලින් අනතුරුව මේ පන්ති තහනම ක්‍රියාත්මක කිරීමට පාලන අධිකාරිය තීරණය කර තිබේ.ඒ අනුව මිහින්තලා රජරට විශ්ව විද්‍යාලයේ කළමනාකරණ අධ්‍යන පීඨයේ දෙවන හා තෙවන වසරවල සිසුන් 12 දෙනෙකුගේත්, කළමනාකාරණ අධ්‍යන පීඨයේ පළමුවන වසර එක් සිසුවකුගේත් පන්ති තහනමට ලක් කර ඇත.මේ පන්ති තහනම 7දා සිට ක්‍රියාත්මක කර ඇති අතර, ඉදිරි සති 5ක කාලය තුළ එම පන්ති තහනම ක්‍රියාත්මක වේ.මේ කාලයේ විශ්ව විද්‍යාල නේවාසිකාගාර භාවිතා කිරීම හා විශ්ව විද්‍යාල දේශන වලට සහභාගී වීමද ඔවුන් ට තහනම් කර තිබෙන අතර, පන්ති තහනම සම්බන්ධයෙන් විශ්ව විද්‍යාල පාලන අධිකාරිය පන්ති තහනමට ලක්වූ සිසුන්ට ලිඛිතව දැනුම් දීමක්ද කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404097</link>
    <topic>ත්‍රිරෝද රථය ප්‍රපාතයකටරියැදුරුට බරපතළ තුවාල</topic>
    <author>සොරණාතොට සමූහ සී. ගමගේ</author>
    <content>හාලිඇල වැලිමඩ මාර්ගයේ අඹවක ප්‍රදේශයේ දී ත්‍රිරෝද රථයක් මාර්ගයෙන් ඉවතට පැන අඩි 70ක ප්‍රපාතයකින් පහළ නිවෙසකට පෙරළීයෑමෙන් ත්‍රිරෝද රථයේ තුවාල ලැබු බදුල්ල මහ රෝහලට ඇතුළත් කර ඇත.පෙරේදා (7) රාත්‍රි ත්‍රිරෝද රථය නිවසට පෙරළීමෙන් නිවෙසටත් දේපළවලටත් අලාභහානි වී තිබේ.මෙම අනතුරින් නිවැසියන්ට තුවාල වී නොමැති අතර හාලිඇළ මොරේතොට ප්‍රදේශයේ 36 හැවිරිදි පුද්ගලයකු තුවාල ලබා ඇතැයි පොලිසිය කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404098</link>
    <topic>හංවැල්ල රබර් කම්හලේ ගැටලුවටපිළියම් සෙවීමට නිලධාරීන් සාකච්ඡාවක</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>පසුගිය දිනවල ආන්දෝලනාත්මක සිදුවීමකට ලක්වූ හංවැල්ල පෞද්ගලික රබර් කර්මාන්ත ශාලාවකින් බැහැර කළ අපජලය පිළිබඳ ගැටලුව කොළඹ දිස්ත්‍රික් ලේකම් එච්.ටී.කමල් පත්මසිරි මහතාගේ ප්‍රධානත්වයෙන් සහ ඊට සම්බන්ධ සියලු පාර්ශ්ව කරුවන්ගේ සහභාගිත්වයෙන්ද සාකච්ඡාවක් පැවැත්විණි. එහිදී එම අංශ නියෝජිතයින් පළ කළ අදහස් මෙසේය.ලංකා ආයෝජන මණ්ඩලයේ ජ්‍යෙෂ්ඨ නියෝජ්‍ය අධ්‍යක්ෂ (පරිසර) ඒ.එස්. බිලින් මහත්මියබැහැරලන අපජලය පිළිබඳ තත්ත්ව වාර්තාව නිසි පරිදි ලබාගෙන තිබෙනවා. මධ්‍යම පරිසර අධිකාරියේ එකඟතාව සහිතව පාරිසරික ආරක්ෂා බලපත්‍රය වාර්ෂිකව අලුත් කරගැනීම සිදු කෙරෙනවා. මේ වන විට අදාළ කර්මාන්ත ශාලාව සතුව වලංගු පාරිසරික ආරක්ෂණ බලපත්‍රයක් පවතිනවා.මධ්‍යම පරිසර අධිකාරියේ පරිසර පාලන අංශයේ අධ්‍යක්ෂ ආචාර්ය ආර්.එම්.එන්.කේ.රත්නායක මහතා- මේ කම්හල මඟින් බැහැර කරන අපජලය සහ එම ජලය බැහැර කරන ඇළෙහි ස්ථාන කිහිපයකින් පරීක්ෂාවට ලක් කෙරුණා. එම ජලයේ PH අගය නියමිත ප්‍රමිතියට තිබුණා. කර්මාන්ත ශාලාවට ආසන්න සහ දුරින් පිහිටි ස්ථාන කීපයක ළිංවලින් භූගත ජල සාම්පල් පරීක්ෂාවට ලක් කළා.ඒවායේ PH අගය සහ බැක්ටීරියා තත්ත්වයේ (Coliform) වැඩිවීමක් දක්නට තිබුණා. ඒවා කර්මාන්ත ශාලාවේ ක්‍රියාකාරීත්වය නිසා සිදුවිය නොහැකියි. ලංක‍ාවේ ඇතැම් ස්ථානවල පසෙහි පවතින ලක්ෂණ අනුව ජලයේ PH අගයේ වෙනස්වීමක් පවතිනවා. ඒ සඳහා කර්මාන්ත ශාලාවෙන් බැහැර ලන අපජලය හේතුවන බව නිශ්චිතව පැවසිය නොහැකියි.ප්‍රාදේශීය වසංගත රෝග විද්‍යාඥ වෛද්‍ය නයනී සූරියආරච්චි මහත්මියහංවැල්ල සෞඛ්‍ය වෛද්‍ය නිලධාරී කාර්යාලය මඟින් කර්මාන්ත ශාලාවේ සහ අවට භූගත ජල සාම්පල් 13ක් පරීක්ෂාවට ලක්කර තිබෙනවා. ප්‍රදේශයේ භූගත ජලයේ PH අගය 5.3ක් ලෙස වාර්තා වෙනවා.හංවැල්ල රබර් ප්‍රඩක්ට් කර්මාන්ත ශාලාව වෙනුවෙන් තිලක් හතුරුසිංහ මහතාමේ ගැටලුව මතුවීමට පෙර සිටම ප්‍රදේශයේ පානීය ජලය අපිරිසිදු වීම පිළිබඳ සෞඛ්‍ය වෛද්‍ය නිලධාරී කාර්යාලය මඟින් ලබාදුන් නිර්දේශ අනුව ප්‍රජා සත්කාරයක් ලෙස සලකා ප්‍රදේශයේ ජනතාවට පානීය ජලය ලබා ගැන්ම සඳහා පොදු ජල සැපයුම් ක්‍රමයක් සකස් කළා. එහි වියදම කර්මාන්ත ශාලාව මඟින් දැරුවා. එහෙත් මතුවී ඇති ගැටළුසහගත තත්ත්වය මත එම ජල සැපයුම් මේ වන විට කඩා බිඳ දමා තිබෙනවා.පොලිස් පරිසර ආරක්ෂණ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරී ක්වීන්ස් රේමන්ඩ් මහතාමේ ගැටලුව නිසා වීරෝධාර පොලිස් නිලධාරියෙකුගෙන් සේවය රටට අහිමිවුණා. කිසියම් සංවිධානාත්මක පිරිසකගේ පෙළඹවීම මත මෙම අවසානවන්ත සිද්ධිය ඇතිවී තිබෙනවා. එහිදී ප්‍රදේශයේ තත්ත්වය පාලනය කිරීම සඳහා කොළඹ නගරාධිපතිවරයා ඇතුළු කාර්ය මණ්ඩලය ලබාදුන් සහයෝගය අගය කළ යුතුයි.කොළඹ දිස්ත්‍රික් ලේකම් එච්.ටී. කමල් පත්මසිරි මහතාමෙවන් කර්මාන්ත ශාලාවල ක්‍රියාකාරකම් සම්බන්ධව ප්‍රාදේශීය ලේකම් කාර්යාල මට්ටමින් දැනුවත් කිරීම අවශ්‍යයි. මෙම තත්ත්වය පිළිබඳ තමන් ලද අත්දැකීම් අනුව ගම්වල සිටින ග්‍රාම නිලධාරීන්ට පවා මෙම ගැටලුවට මුල් වූ කරුණුවල යථා ස්වභාවය පිළිබඳ මූලික දැනීමක් පවා නැහැ. රාජ්‍ය නිලධාරීන් මූලික වශයෙන් දැනුවත් කිරීමත් එමඟින් ගම්වාසීන් අතර ඇති දුර්මත ඉවත් කිරීමට කටයුතු කළ යුතුයි. රතුපස්වල හා හංවැල්ල ප්‍රදේශවල සිදුවූවා බඳු තත්ත්වයන් නැවත ඇති නොවීම සඳහා රාජ්‍ය නිලධාරීන් මැදිහත් විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r1404099</link>
    <topic>නිදි කිරා වැටුණු මඟීන් දෙදෙනාගේ ඔළු දෙක එකට ගැටී බස් රිය ඇතුළේ මහ කලබලයක්</topic>
    <author>එල්.පී. තිලකරත්න - පොල්ගහවෙල සමූහ</author>
    <content>දුර ගමන් සේවා බසයක එකම අසුනක නිදි කිරමින්, අසුනක වාඩි වී ගිය මඟීන් දෙදෙනෙකුගේ ඔළු දෙක එකට වැදීමෙන් විශාල කලබලයක් පසුගිය දිනක බසයකින් වාර්තා විය.වාර්තා වෙන අන්දමට සිද්ධිය මෙසේය.එම බස් රථය උදෑසන 6.30ට පමණ කුරුණෑගලට ළඟා වූ අතර, කුරුණෑගල හරහා කොළඹ බලා ධාවනය වන බස් රථයකි. බස් රථයේ ගමනාරම්භය උදෑසන 3.30ට ලෙස බසයේ සඳහන්ව තිබිණ.බසය කුරුණෑගලට ළඟාවන විට එය මඟීන්ගෙන් පිරී තිබූ අතර, බොහෝ දෙනකු තම අසුන්වල තද නින්දේ පසුවන අයුරු දක්නට ලැබිණ.බසය පොල්ගහවෙල පසු කරන වත් සමගම ඩිග්...... ඩිග්... ලෙස විශාල ශබ්දයක් ඇසිණ. ඒසමඟම මොකද මිනිහෝ මගේ ඔළුව පළන්නද හදන්නේ..” “තමුසෙට පිස්සුද..” ලෙස අයෙකු ශබ්ද නඟන්නට විය.බුද්ධිමත් රියදුරා මේ අවස්ථාවේදී බසය අයින්කර නතර කෙළේය.ඇයි මහත්තයා රණ්ඩු වෙන්නේ යැයි ඉතාමත් කාරුණිකව ඇසීය. බලන්න රියැදුරු මහත්තයා මේ මිනිහා නිදාගෙන මගේ ඔළු පළන්න හදනවා ලෙස” නැවතත් පෙර කෑ ගැසූ මගියා පවසන ලදී. ඉන් පසු අනෙක් මගියා කතා කරන්නට විය. “මහත්තයා අපි දෙන්නටම නින්ද ගියානේ.ඉතිං අපි දෙන්නාගේ ම නේද වරද...” කියත් ම සද්ද දැමූ මගියාට උත්තර නැති විය.මහත්තයා බොරුවටනේ කෑගැහැව්වේ. දෙන්නාගේ ම නේද වරද? කියත්ම අර මගියාට උත්තර නැති විය.බසය කොළඹට එනතෙක් ම මඟීන් දෙදෙනා අහක බලාගෙනම එන අයුරු සියලු දෙනාට දක්නට ලැබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r14040910</link>
    <topic>උණවටුණ මුහුදු වෙරළඛාදනයට නිසි පිළියම්</topic>
    <author>ගාල්ල දිසා සමුහ නන්දසිරි වැලිගමගේ</author>
    <content>ලෝකයේ දර්ශනීය මුහුදු වෙරළවල් දහයෙන් එකක් ලෙස ගැනෙන ගාල්ලේ උණවටුනේ මුහුදු වෙරළ ගෙවීගිය කාලයේ දැඩිලෙස මුහුදු ඛාදනයට ලක්වෙමින් සංචාරක ව්‍යාපාරයට දැඩි ලෙස හානි වු අතර මේ වන විට එම තත්වය බොහෝදුරට මැඩ පැවැත්වීමට වෙරළ සංරක්ෂක දෙපාර්තමේන්තුව සමත් වි ඇත.මෙම හානි වු මුහුදු වෙරළට පිටතින් වැලි ගෙන විත් එම මුහුදු තීරය ගොඩ කිරිම නිසා මුහුදු ඛාදනය මේ වන විට බොහෝ දුරට නතර වි ඇති අතර විනාශ වි ගිය එම දර්ශනීය වෙරළ ප්‍රදේශයහි මුහුද ගොඩ වෙමින් වෙරළ නැවත පෙර තිබූ තත්වයට ක්‍රමාණුකූලව සැකසෙමින් ඇතැයි ගාල්ල ප්‍රදේශිය වෙරළ සංරක්ෂක කාර්යාලය පෙන්නා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r14040911</link>
    <topic>විශ්‍රාම වැටුප් ලබාදීමේ යෝජනාව සම්මතයි මහ ඇමැතිට සේවක ප්‍රණාමය</topic>
    <author>මාවනැල්ල සමූහ - පී. සෙනෙවිරත්න</author>
    <content>සබරගමුව පළාත් සභා බල ප්‍රදේශයේ සමුපකාර සේවක පිරිස් සඳහා පළාත් සභා මහ ඇමැති මහීපාල හේරත් මහතා විසින් ඉදිරිපත් කර සම්මත කර ගන්නා ලද සමුපකාර සේවක පිරිස් හට විශ්‍රාම වැටුප් ලබාදීමේ යෝජනාව ක්‍රියාත්මක කිරීමට ගෙන ඇති පියවර පිළිබඳව මේ වන විට සමුපකාර සේවක සේවිකාවෝ මහ ඇමැතිවරයාට සිය ප්‍රණාමය පුදකැර සිටිති.සමුපකාර සේවක පිරිස් 2500 දෙනකු මෙම වසරේ ජුලි මස සිට විශ්‍රාම වැටුප් ලබාගැනීමට සුදුසුකම් ලබා සිටිති. මෙහිදි විශ්‍රාම වැටුප සඳහා එම පිරිස් දායක කැර ගනු ලැබු අතර විශ්‍රාම වැටුප් ආරම්භක අරමුදල සඳහා එක් සේවයකු ගෙන් රුපියල් 5000/- බැගින් දායකත්වය ලබා දෙනු ලැබේ.එම වැඩ සටහන යටතේ සමුපකාර සේවක හා සමිති පාර්ශවයන් ගෙන් රුපියල් කෝටි දෙක හමාරක මුදලක් මෙම අරමුදල සඳහා ලැබෙන බව සමුපකාර කොමසාරිස් රුක්මණී ආරියරත්න මහත්මියද සඳහන් කැර ඇත. ‍මෙහිදී මෙම විශ්‍රාම වැටුප් වැඩසටහන සඳහා එය ආරම්භයට රුපියල් කෝටි තුනක මුදල් පළාත් සමුපකාර අරමුදලින් නිදහස් කරනු ලබන අතර ඒ සඳහා පියවර ගන්නා ලෙසට අදාළ අංශයන්ට සබරගමුව පළාත් සභා මහ ඇමැති හා සමුපකාර විෂය මෙහෙයවනු ලබන ඇමැති මහීපාල හේරත් මහතා නියෝග කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r14040912</link>
    <topic>සිරිසේනගේ අපූරු කථාවෙන්කසාදෙත් නැතිවෙලා</topic>
    <author>උතුරු කොළඹ සමූහ - ඒ. මදුරවීරන්</author>
    <content>නමින් ඔහු සිරිසේන විය. ගමේ ඇතැම් අය ඔහු අමතන්නේ “මොට්ට සිරා” යනුවෙනි. ඒ ඔහු නිතර මෝඩ වැඩ කරන නිසාය. ඔහුට සල්ලි පනම් ‍නොඅඩුව තිබිණ. දෙමාපියන්ගේ බූදලයෙන් වැඩි කොටසක් පවුලේ බාලයා වූ ‍ඔහුට හිමිවී ති‍බිණ. සිරිසේනට ලොකුම අඩුපාඩුවක්ව තිබුණේ සහකාරියකු නොමැතිවීමය. මේ ගැන ඔහු නිතර කලකිරීමකින් පසුවිය.මේ අඩුපාඩුව සපුරාලීමේ වගකීම ඔහු කපුමහතකුට පැවරීය. “අල්ලපු ගමේ නම් ඔයාට ගැළපෙන කෙල්ලෙක් ඉන්නවා. කැමැති නම් මම ජෝඩු කරන්නම්” යැයි කපු මහතා ඔහුට කීය.දිනයක් කතිකා කරගෙන සියලු දෙනාම මනාලිය බැලීමට ගියහ. සිරිසේන සහ කපුමහතා ඇතුළු පවුලේ ඥාතීහු ද කිහිපදෙනකු මේ ගමනට එක්වූහ.මනාලියගේ නිවෙසට ගොඩවී අසුන්ගත් සිරිසේන එහි තිබූ පරණ පත්තරයක් ගෙන කියවන්නට විය. තම මුහුණ වැසෙන පරිදි පුවත්පත දිග හැරගෙන එය කියවූ විලාසය කාටත් ප්‍රහේලිකාවක් විය.ඔහුගේ බෙල්ලේ පරණ කැපුම් තුවාලයක ලොකු කැලලක් විය. “බොරු චණ්ඩි පාට්” පෙ‍න්නන්නට ගොස් ගමේ කොල්ලන්ගෙන් ලැබුණු දායාදයකි ඒ. පරණ කැපුම් තුවාල කැලල සෙසු අයට පැහැදිලිව නො පෙනෙන්නට මොහු මෙසේ පත්තරය දිග ඇරගෙන සිටියේය.මේ අතර අලංකාර සාරියකින් සැරසී බීම වීදුරුවක්ද අතැතිව මනාලිය එතැනට පැමිණියාය. කියවමින් සිටි පුවත්පත පසෙකට වීසි කළ සිරිසේන ඇය දෙස බලා “වයස කීයද?” යැයි ඇසීය. “විසි පහයි.” ඇය පිළිතුරු දුනි.“බබා ඉස්කෝලෙ යනවද?” ඉන් අනතුරුව ඔහු දෙවනුව ඇයගෙන් ප්‍රශ්න කළේය. මෙය කනවැටුණු සැනින් තුෂ්නිම්භූතවූ ‍මනාලිය කිසිවක් නොකියා නිහඬව එතැනින් නික්මව ගියාය. ගෙදර උදවිය ඔවුනොවුන්ගේ මුහුණු දෙස බලාගෙන කට කොණකින් සිනාසුනහ.මනාල පාර්ශවයේ සියලු දෙනාම පිටත්ව ගිය පසු මනාලිය වෙත ගිය ඇයගේ මව, “මොකද දුවේ කියන්නේ? උඹ කැමැතිද?” යැයි මනාලියගෙන් ඇසුවාය. “ඉස්කෝලේ යන ළමයි කොයි රටේද අම්මේ කසාද බඳින්නේ?” එහෙත් මගේ වයස දැන් විසි පහයි. ඕකවත් නොතේරෙන ඔය මෝඩයා මට එපා” යැයි ඇයගේ පිළිතුර විය. මනාලියගේ අකැමැත්ත සැණින් කපුමහතා වෙත දන්වා යවනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r14040913</link>
    <topic>අංගසම්පූර්ණ රංග ශාලාවක්පේරාදෙණිය සරසවි බිමේ ඉදිවෙයි</topic>
    <author>මහානාම ගලහිටියාව - මහනුවර උතුර විශේෂ</author>
    <content>මහනුවර නගර සංවර්ධන ව්‍යාපෘතිය යටතේ මහනුවර දිස්ත්‍රික්කය වෙනුවෙන් ඉදිකිරීමට යෝජිත අංගසම්පූර්ණ සම්මන්ත්‍රණ ශාලාව සඳහා ඉඩමක් ලබාදීමට පේරාදෙණිය විශ්වවිද්‍යලය එකඟතාවය පළකර ඇත.ඒ අනුව ඉදිරි දිනවලදී අදාළ ඉඩම නිරවුල් කර ගැනීමෙන් පසු සම්මන්ත්‍රණ ශාලාවේ ඉදිකිරීම් කටයුතු ආරම්භ කිරීමට නියමිතය.කොළඹින් පිට පළාත්වලද පහසුකම් ඉහළ නැංවීමේ අරමුණින් කොළඹ ඉදිකළ නෙළුම් පොකුණ රංග ශාලාව මෙන් දියුණු රංග ශාලා ගොඩනංවන බවට ජනාධිපතිතුමා පසුගිය අයවැයෙන් ඉදිරිපත් කළ යෝජනා අනුව මෙම සම්මන්ත්‍රණ ශාලාව ඉදිකෙරේ.අදාළ ඉදිකිරීම් කටයුතු සම්බන්ධීකරණය කිරීම සංස්කෘතික කටයුතු දෙපාර්තමේන්තුව මඟින් සිදු කෙරෙන අතර, ඊට අවශ්‍ය මගපෙන්වීම් සහ සෙසු සහයෝගය නාගරික සංවර්ධන අධිකාරිය මඟින් ලබාදෙන ලෙස මහනුවර දිස්ත්‍රික් සම්බන්ධීකරණ කමිටුවේ සභාපති ක්‍රීඩා අමාත්‍ය මහින්දානන්ද අළුත්ගමගේ මහතා උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r14040914</link>
    <topic>සිල් මෑණියන්ට සෙත් පතා වැඩිහිටියන්ට නොමිලේ සිරි දළදාගමනය නැරඹීමේ අවස්ථාව</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය, බටුගම්පල ඛේමානන්දාරාමයේ, ගුරුගොඩ විමලනන්ද මෑණියන් වහන්සේගේ පැවිදි දිවියට වසර 41ක් පිරීම නිමිත්තෙන්, බටුගම්පල සම්පත් වැඩිහිටි සමිතියේ වැඩිහිටියන් 50කට මේ දිනවල ප්‍රදර්ශනය කෙරෙන සිරි දළදාගමනය චිත්‍රපටය නැරඹීමට අවස්ථාව ලබාදීම පසුගියදා සිදුවිය.ඒ අනුව ඉංගිරියේ හේෂාන් කුමාරතිලක මහතාගේ ධන පරිත්‍යාගයෙන් සිදුකෙරිණි. මේ දිනවල ඉංගිරිය නිව් චම්පිකා සිනමා ශාලාවේ තිරගත වන මේ චිත්‍රපටය නැරඹීමට අවශ්‍ය ටිකට් පත් වැඩිහිටියන් වෙත ලබාදීම සිදු කෙරුණු අතර, ගුරුගොඩ විමලනන්ද මෑණියන් වහන්සේ ඇතුළු වැඩිහිටියන් 50 දෙනෙකු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=r14040915</link>
    <topic>හොරණ වවුලගල වැසියෝ පොදු පහසුකම් නැතිව පීඩාවෙන්</topic>
    <author>ඉංගිරිය සමූහ - කුමාරි ගමගේ</author>
    <content>හොරණ ප්‍රාදේශීය ලේකම් බල ප්‍රදේශයේ වවුලගල 79 කොට‍සේ (වවුලගල කන්ද, මුණගම) බිම් කැබලි 600කි. මෙහි බිම් කැබලි 300ක නිවාස ඉදිකර ඇත. මෙම නිවාසවල පදිංචි ජනතාවගේ පොදු පහසුකම් ඉටුකර නොමැති බවට ඔවුහු මැසිවිලි නගති.මාර්ග පද්ධතිය ඉතාමත් අබලන්ය. ඇතැම් නිවාස වෙත ළඟාවීමට පවා නොහැකි අන්දමට විශාල ගල් කඳු ඇත. නිවාස ඉදිකිරීමට අවශ්‍ය අමුද්‍රව්‍ය පවා රැගෙන ඒමට නොහැකිව ඉදිකිරීම් කටයුතු ආරම්භ කළ ඇතැම් නිවාස ඉදිකිරීම් අතරමග නවතා දමා ඇති බව දක්නට ඇත.පොදු පහසුකම් අහිමිව අසරණව ඇති මෙම නිවාස හිමිකරුවන් ඇතැමුන් නිවාස හැර ගොසිනි. ජනතාව පදිංචිව සිටින නිවාස 300න් හරි අඩකට විදුලිය නැත.ජල පහසුකම් ඇත්තේම නැත. වවුලගල 79 කොටස මීට ඉහත අයත්ව තිබුණේ වැවිලි සමාගමකටය. එම වැවිලි සමාගමට අයත්ව තිබූ පැරණි ළිඳකින් මේ පවුල්වල සියල්ලන්ටම ජල අවශ්‍යතා සපුරා ගැනීමට සිදුව ඇත.ඉතා සෙමින් වතුර වෑස්සෙන මෙම ජල මූලාශ්‍රයෙන් ජලය ලබා ගැනීම ද අපහසු වී තිබේ.මේ පිළිබඳව අදහස් දැක්වූ මුණගම, වවුලගල කන්ද 79 කොටසේ පදිංචි ලාල් ආරියදාස මහතා -“අපි මේ ඉඩම්වල පදිංචිවෙලා අවුරුදු 07ක් වෙනවා. හරියට පාරක් නෑ. වතුර නෑ. ඉඩම් ලබාගත් බොහෝ දෙනෙක් මේ ඉඩම් අතහැර ගිහිල්ලා. මේ දැනට පදිංචිවෙලා ඉන්නේ නියම අයිතිකරුවන් නොවෙයි.ඉඩම් ලැබුණු අයගෙන් මිලදී ගත් අය, මූලික පහසුකම් කිසිදෙයක් නැති නිසා බොහෝ පිරිසක් ඉඩම් දාලා හදපු ගෙවල් දොරවල් අතෑරලා ගියා.අතහැර දමා ගිය ඉඩම් විකුණනවා. කුණු කොල්ලෙට, රුපියල් තුන්දහස, පන්දහස වගේ මුදලට විකුණනවා. මෙයින් කීපදෙනෙක් දැන් ගමෙත් නෑ. “අපි ඉන්නේ හරිම බයෙන්. ගෙවල් දොරවල් හදාගෙන හිටියට මේ ඉඩම්වල අයිතිය ලැබෙයි ද නැද්ද කියලා.”පී. රම්‍යලතා මහත්මිය-අපි මේ ඉඩම්වල පදිංචියට ඇවිත් අවුරුදු 4ක් වෙනවා. වෙනත් ඉන්න හිටින්න තැනක් නැති නිසයි මේකේ ඉන්නේ. මම ගාමන්ට් එකක වැඩට යනවා හොරණ. නිවාඩු දවසට වතුර ටිකක් පුරවා ගන්නවා. හැමදාම වැඩට යනකොට හැමදාම එනකොට වතුර පුරෝගෙන එනවා. අපි හරියට දුක් විඳිනවා. හොරණ වගේ කොළඹට ඉතාම ආසන්න නගරයක මේ වගේ ගෙවල් ටිකක් ති‍යනවාද කියල හිතන්නවත් බෑ.දිල්ශාන් කවිඳු -අපි මෙහේ පදිංචියට ඇවිත් අවුරුදු 05ක් විතර වෙනවා. අපේ ගෙවල්වලට යන්න එන්න පාරක් නෑ. මම ඉගෙන ගන්නේ හොරණ තක්ෂිලා මධ්‍ය විද්‍යාලයේ 10 වසරේ. රෑට පාඩම් කරන්න බෑ. ලයිට් නෑ. වතුර නෑ. වවුලගල ඉඳලා උදේට හොරණට යන්න බස් දෙකක් තියනවා. ඒත් පාර කැඩිලා වැහි දවසට බස් එක යන්නේ නෑ. පාරේ වළවල් නිසා..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=s1404091</link>
    <topic>මැදවච්චිය අන්තර් පාසල් ක්‍රීඩා ශූරතාව මෛත්‍රිපාල සේනානායක මධ්‍ය විද්‍යාලයට</topic>
    <author>අමිල ප්‍රභාත් වනසිංහ</author>
    <content>මැදවච්චිය අධ්‍යාපන කොට්ඨාස අන්තර් පාසල් ක්‍රීඩා උළෙලේ සමස්ත ශූරතාව දිනාගැනීමට මැදවච්චිය මෛත්‍රිපාල සේනානායක මධ්‍ය විද්‍යාලය සමත්විය.මෛත්‍රිපාල සේනානායක විද්‍යාලයේදී පැවැති තරගාවලියේ ජය සංකේත ප්‍රදානය උතුරුමැද පළාත් අධ්‍යාපන, සංස්කෘතික කටයුතු හා තොරතුරු තාක්ෂණ ඇමැති කේ.එච් නන්දසේන මහතාගේ ප්‍රධානත්වයෙන් පැවැත්විණි.එහිදී අදහස් දැක්වු ඇමැතිවරයා ගැහැනු දරුවන් මෙන්ම පිරිමි දරුවන් සුරුකිමේ වැඩපිළිවළක් ක්‍රියාත්මක කරලිම කාලීන අවශ්‍යතාවක්ව ඇතැයි සඳහන් කළේය.වර්තමානය වන විට අපේ බොහෝ පිරිමි දරුවන් අධ්‍යාපනයෙන් ඉදිරියට නොයා බාහිර වෙනත් විවිධ ක්‍රියාවන්ට යොමු වෙමින් අධ්‍යපනය කඩා කප්පල් කරගන්නා බව පැවසු ඇමතිවරයා මෙසේද කීය.හැකියාවන්ගෙන් දක්ෂ පිරිමි දරුවන් සිටියත් අවසානයේ අප කොතනැත සිටින්නේ කියා සිතිම අවශ්‍යයි. ශිෂයත්ව විභාගයට පෙනි සිටිමින් විශාල ලෙස පිරිමි ළමුන් එම විභාගය ජයග්‍රහණය කරනවා. එසේම සාමාන්‍ය පෙළ විභාගය දක්වා විශාල ලෙස පිරිමි දරුවන් අධ්‍යාපනය හදාරනවා.ඉන් පසුව උසස් පෙළ හදාරන්නේ පිරිමි දරුවන්ගෙන් සුළු පිරිසකි. පසුගිය වතාවේ පුලතිසි විද්‍යා පිඨයට ඇතුළත් කර ගත් දු දරුවන් එකසිය හැටනව දෙනාගෙන් පිරිමි දරුවන් සිටින්නේ හත් දෙනෙකු පමණක් බවද ඇමතිවරයා පැවසිය.ගැහැනු දරුවන් සුරැකිමට මෙන්ම පිරිමි ළමයින් සුරැකිම කෙරෙහි දෙමාපියන්ගේ වැඩි අවධානය තිබිය යුතුය. වර්තමානය වන විට අප පළාතේ ළමා අපරාධ වැඩිවන බවට වාර්තා වෙනවා. අපගේ එකම අරමුණ විය යුත්තේ අධ්‍යාපනය හොදින් නිමකිරිම පමණයි. එයින් ඉහළ ප්‍රතිළුල ලබා ගත හොත් පමණයි රුකියාවක් ලබා ගන්නටත් අනෙකුත් සම්පත්, පිළිගැනිම් ලබා ගන්නට හැකි වන්නේ.වර්තමානයේ ගමක රුස්විමකට ගියත් සහභාගි වී සිටින්නේ කාන්තාවන්ය. එසේම පාසලේ යම් කටයුත්තකදි වුවද වැඩියෙන් ඉදිරිපත්ව සිටින්නේ ගැහැනු දරුවන්ය.පිරිමි දරුවන්ද නිරතුරුව මෙම කටයුතු සඳහා සහභාගි කර ගත යුතුයි. ඔවුන්ගේ නායකත්වය පෙන්විමට අවස්ථාව ලබා දියයුතු බවත් එසේ නොමැති වුවහොත් දරුවන් වෙනත් බාහිර ක්‍රියාවන්ට යොමු විමේ අවස්ථාව වැඩි බවද පැවැසීය.අද නියර රහින යන්ත්‍රයක් නිෂ්පාදනය කරමින් විශ්වයම දිනන්ට ග්‍රාමිය ප්‍රදේශයක අධ්‍යාපනය ලැබන කපුගේ සිසුවාට හැකියාව ලැබුනා.ඔහු වෙනු වෙන් කපුගේ තරුව නමින් තරුවක්ද නම් කරනු ලැබුවේ දක්ෂතාවය නිසාය.අප පළාතේ ග්‍රාමිය ප්‍රදේශවල ඉගෙනුම ලැබු බොහෝ දෙනෙක් අද රාජ්‍ය ආයතනවල ඉහළ නිළතල දරමින් රටට සේවය කරනවා.අපට අවශ්‍ය එවැනි උගත් බුද්ධිමත් දරු පිරිසක් බිහි කිරිමටයි.ඉගෙන ගන්න ගැහැනු දරුවන්ට එයින් නිසි ප්‍රයෝජනය ගන්නත් බෑ. මේ තත්වය තව වසර දහයක් පමණ වන විටත් පැවැතියොත් මේ රට විශාල ගැටළුවකට ලක්වනවා.එම නිසා පාසල් ගුරු භවතුන් මෙන්ම දෙමාපියන්ද ගැහැනු දරුවන් සුරකිනවාසේම පිරිමි දරුවාද ආරක්ෂා කරමින් හොද අධ්‍යාපනයක් ලබා දිය යුතුව ඇතැයිද ඇමති කේ.එච් නන්දසේන මහතා වැඩි දුරටත් ප්‍රකාශ කර සිටියේය.මේ අවස්ථාවට උතුරුමැද පළාත් සභාවේ හිටපු මන්ත්‍රි ජයලත් බංඩාර මහතා ඇතුළු ගුරු භවතුන්ද සිසු දරු දැරියන් විශාල පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=s1404092</link>
    <topic>යුව්රාජ් සිංගේ නිවසට ගල් ප්‍රහාරයක්</topic>
    <author/>
    <content>ශ්‍රී ලංකාවට කුසලානය හිමිකර දෙමින් පසුගියදා බංග්ලාදේශයේ මීර්පූර් හී දී නිමාවට පත්වූ විස්සයි20 ලෝක කුසලාන ක්‍රිකට් අවසන් මහා තරගයෙන් පසුව ඉන්දියා පිලේ පිතිකරු යුව්රාජ් සිංගේ නිවසට ගල් ප්‍රහාරයක් එල්ලවී ති‍බේ.අවසන් තරගයෙන් ශ්‍රී ලංකාව හමුවේ ඉන්දියා පිල පරාජය වීමෙන් මොහොතකට පසුව ඉන්දියාවේ චන්දිගාර් හී පිහිටි යුව්රාජ් සිංගේ නිවසට මේ ගල් ප්‍රහාරය එල්ලවී ඇතැයි ඉන්දියා එක්ස්ප්‍රස් පුවත්පත නිවේදනය කළේය.ඒ අවස්ථාවේ නිවසින් පිටතට පැමිණි යුව්රාජ්ගේ පියා වන යෝගරාජ් කුපිතව සිටි ක්‍රීඩා‍‍ලෝලීන්ට පවසා ඇත්තේ ඉන්දියා පිලේ පරාජයට තම පුතා පමණක් නොව ඉන්දියා පිලේ සියලුම ක්‍රීඩකයන් වගකිව යුතු බවත්ය.අවසන් මහා තරගයේ දී ශ්‍රී ලංකා පන්දු යවන්නන් හමුවේ ඉන්දියා පිතිකරුවන් දැඩි පසුබෑමකට ලක්වූ අතර යුව්රාජ් සිංට රැස් කිරීමට හැකිවූයේ ලකුණු 11ක් පමණි. ඒ සඳහා ඔහු පන්දු 21කට මුහුණ දුන්නේය.මේ වනවිට යුව්රාජ්ගේ නිවසට පොලිස් ආරක්ෂාව යොදවා ඇතැයි ද ඉන්දියා එක්ස්ප්‍රස් පුවත්පත සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=s1404093</link>
    <topic>ගොඩකවෙල පාපැදි තරගය 27දා</topic>
    <author/>
    <content>ශ්‍රී ලංකා ප්‍රවීනයන්ගේ පාපැදි සංගමය හා ශ්‍රී ලංකා පාපැදි සංගමය එක්ව සංවිධානය කරනු ලබන ‍ගොඩකවෙල පාපැදි සවාරිය මේ මස 27දා ගොඩකවෙල නගරය කේන්ද්‍ර කරමින් පැවැත්වේ.ගොඩකවෙල රෝහණ මැණික් ආයතනයේ අනුග්‍රහයෙන් පැවැත්වෙන මේ පාපැදි සවාරියේ ජයග්‍රාහකයාට මුදලින් රුපියල් 60,000ක් පිරිනැමෙන බව සංවිධායක මණ්ඩලය පවසයි.දෙවැනි ස්ථානය දිනාගන්නා ක්‍රීඩකයාට රුපියල් පනස්දහසක මුදලක් ද, තුන්වැනි ස්ථානයට රුපියල් 40,000ක් ද, සිවුවැනි ස්ථානයට රුපියල් 30,000ක්ද, පස්වැනි ස්ථානයට රුපියල් 20,000ක් ද පිරිනැමිමට නියමිත බව සංවිධායක මණ්ඩලය සඳහන් කරයි.තරගය ගොඩකවෙල නගරයෙන් ආරම්භ වී පල්ලෙබැද්ද, උඩවලවේ, ඇඹිලිපිටිය, තුන්කම, පදලංගල හරහා නැවත එම මාර්ගයේහිම ගොඩකවෙල නගරයෙන් නිමාවට පත්වේ. තරගයේ විස්තර සහ අයැදුම්පත් ශ්‍රී ලංකා ප්‍රවීනයන්ගේ පාපැදි සංගමයේ ‍ලේකම්ගෙන් (දුරකතන අංක – 0777609439) හෝ තරග සම්බන්ධිකාරක ලේකම්ගෙන් (දුරකතන අංක – 0716509436) ලබා ගත හැකි බව සංවිධායක මණ්ඩලය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=s1404094</link>
    <topic>වාරියපොළ කොට්ඨාස ශූරතාව ශ්‍රී සුමංගල විදුහලට</topic>
    <author>බී.ඒ.එන්.එස්.කුමාර කටුපොත විශේෂ</author>
    <content>වාරියපොළ අධ්‍යාපන කොට්ඨාස අන්තර් පාසල් මලල ක්‍රීඩා ශූරතාව දිනැගනීමට වාරියපොළ ශ්‍රී සුමංගල මධ්‍ය මහා විද්‍යාලය සමත්විය. අනුශූරතාව ශ්‍රී ඥානෝදය මධ්‍ය මහා විද්‍යාලයටත්, තෙවැනි ස්ථානය අවුලේගම ශ්‍රී සංඝබෝධි මහා විද්‍යාලයටත් හිමිවිය.කණඩායම් තරග ප්‍රතිඵල- එල්ලේ බාලක-1.අවුලේගම ශ්‍රී සංඝබෝධි මහා විද්‍යාලය, 2.කටුපොත මහා විද්‍යාලය, බාලිකා-1.‍කෝන්ගොල්ල කනිෂ්ඨ විද්‍යාලය, 2.මිනුවන්ගැටේ මහා විද්‍යාලය.ක්‍රිකට් බාලක-1.කටුපොත තිස්ස මහා විද්‍යාලය, 2.වාරියපොළ ශ්‍රී සුමංගල ම.ම.වි, බාලිකා-1.වාරියපොළ ශ්‍රී සුමංගල ම.ම.වි, 2.කෝන්ගොල්ල කනිෂ්ඨ විද්‍යාලය‍.නෙට්බෝල් 15න් පහළ-1.කැඩපත්වෙහෙර කනිෂ්ඨ විද්‍යාලය, 2.වාරියපොළ ශ්‍රී සුමංගල ම.ම.වි, 17න් පහළ-1.මහකෙළිය මහා විද්‍යාලය, 2.කැඩපත්වෙහෙර කනිෂ්ඨ විද්‍යාලය, 19න් පහළ-1.කැඩපත්වෙහෙර කනිෂ්ඨ විද්‍යාලය, 2.වාරියපොළ ශ්‍රී ඥානෝදය මහා විද්‍යාලය.වොලි‍බෝල් බාලක:15න් පහළ-1.වාරියපොළ ශ්‍රී ඥානෝදය මධ්‍ය මහා විද්‍යාලය, 2.මහකෙළිය මහා විද්‍යාලය, 17න් පහළ-1.මිරිහානේගම කනිෂ්ඨ විද්‍යාලය, 2.පාදෙනිය සුනන්ද මහා විද්‍යාලය, 19න් පහළ-1.වාරියපොළ ශ්‍රී ඥානෝදය මධ්‍ය මහා විද්‍යාලය, 2.මිනුවන්ගැටේ මහා විද්‍යාලය,බාලිකා-15න් පහළ-1.වාරියපොළ ශ්‍රී සුමංගල ම.ම.වි, 2.පාදෙනිය සුනන්ද මහා විද්‍යාලය, 17න් පහළ-1.තැඹිලිපොල කනිෂ්ඨ විද්‍යාලය, 2.වාරියපොළ ශ්‍රී සුමංගල ම.ම.වි, 19න් පහළ-1.මිනුවන්ගැටේ මහා විද්‍යාලය, 2.වාරියපොළ ශ්‍රී සුමංගල ම.ම.වි.කොටවෙහෙර ශූරතාව රස්නායකපුර ම.ම.විකොටවෙහෙර අධ්‍යාපන කොට්ඨාසයේ ක්‍රීඩා ශූරතාව රස්නායකපුර මධ්‍ය මහා විද්‍යාලයට හිමිවිය. කඩිගාව මහා විද්‍යාලය තරගාවලියේ අනුශූරතාව දිනාගත් අතර අබුක්කාගම මුස්ලිම් මහා විද්‍යාලය තෙවැනි ස්ථානයට පත්විය.කණඩායම් තරග ප්‍රතිඵල- ක්‍රිකට් බාලක-1.අමුක්කාගම මුස්ලිම් මහා විද්‍යාලය, 2.දිගැන්නැව මහා විද්‍යාලය, බාලිකා-1.ගිරිඋල්ල මහා විද්‍යාලය, 2.දිගන්නැව මහා විද්‍යාලය.එල්ලේ බාලක-1.රස්නායකපුර මධ්‍ය මහා විද්‍යාලය, 2.දිගැන්නැව මහා විද්‍යාලය, බාලිකා-1.රස්නායකපුර මධ්‍ය මහා විද්‍යාලය, 2.කුදරවාලිය කනිෂ්ඨ විද්‍යාලය.වොලිබෝල් බාලක 15න් පහළ-1.පලුගොල්ල මහා විද්‍යාලය, 2.උණගොල්ල කනිෂ්ඨ විද්‍යාලය, 17න් පහළ-1.කිරින්ද කනිෂ්ඨ විද්‍යාලය, 2.දිගැන්නැව මහා විද්‍යාලය, 19න් පහළ-1.දිගැන්නැව මහා විද්‍යාලය, 2.ගිරිඋල්ල මහා විද්‍යාලය,බාලිකා 15න් පහළ-1.කඩිගාව මහා විද්‍යාලය, 2.රස්නායකපුර මධ්‍ය මහා විද්‍යාලය, 17න් පහළ-1.පලුගොල්ල මහා විද්‍යාලය, 2.රස්නායකපුර මධ්‍ය මහා විද්‍යාලය, 19න් පහළ-1.දිගැන්නැව මහා විද්‍යාලය, 2.රස්නායකපුර මධ්‍ය මහා විද්‍යාලය.නෙට්බෝල් 15න් පහළ-1.කිරින්ද කනිෂ්ඨ විද්‍යාලය, 2.මොන්නැකුලම මහා විද්‍යාලය, 17න් පහළ-1.හලඹගල කනිෂ්ඨ විද්‍යාලය, 2.කිරින්ද කනිෂ්ඨ විද්‍යාලය, 19න් පහළ-1.හලඹගල කනිෂ්ඨ විද්‍යාලය, 2.රස්නායකපුර මධ්‍ය මහා විද්‍යාලය..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=s1404095</link>
    <topic>ආදරවන්තයනගේ සටන ජයගත් රිච්මන්ඩ් පිලට උපහාර</topic>
    <author>ඡායාරූප-ලංකින්ද නානායක්කාර ඉමදුව සමුහ</author>
    <content>ගාල්ල මහින්ද විද්‍යාලය සමග පැවති 109 වැනි 'ආදරවන්තයනගේ සටන' මහා ක්‍රිකට් තරගය වසර 45කට පසුව ජයගත් ගාල්ල රිච්මන්ඩ් විද්‍යාලයීය ක්‍රිකට් කණ්ඩායම පසුගියදා රථ පෙරහකින් විද්‍යාලයට කැඳවාගෙන ‍ගිය අයුරු.රිච්මන්ඩ් ක්‍රිකට් නායක ඒ.කේ.ටිරෝන් කුසලානය සමගින්. මේ රථ පෙලපාලියට රිච්මන්ඩ් විද්‍යාලයීය වර්තමාන සිසුන්, අදි සිසුන් හා ගුරුමණ්ඩලයේ විශාල පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=s1404096</link>
    <topic>විස්සයි20 ලෝක කුසලානය දිනාගත් ශ්‍රී ලංකා පිලේ ඡායාරූප....</topic>
    <author/>
    <content>විස්සයි20 ලෝක කුසලානය දිනාගත් ශ්‍රී ලංකා පිලේ ඡායාරූප ලේක්හවුස් ඡායාරූප කර්තෘ කමල් ජයමාන්නගේ ඇසින්....</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=f1404091</link>
    <topic>කළු කඩකාරයන්ට අද ඉඩ නැහැ</topic>
    <author>සාකච්ඡා කෙළේ උදිත ගුණවර්ධන</author>
    <content>උත්සව සමයේදී අත්‍යවශ්‍ය ආහාර ද්‍රව්‍යවල මිල ගණන් පාලනය කිරීමට රජය ගෙන ඇති පියවර කවරේද, පසු ගිය පළාත් සභා මැතිවරණ ප්‍රතිඵලයෙන් කියැවෙන්නේ කුමක්ද හා තවත් කාලින කරුණු ගැන සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා සමඟ සිදුකළ සංවාදයකි මේ.* අත්‍යවශ්‍ය භාණ්ඩ මිල පාලනය කිරීම මේ උත්සව කාලයේදී නිතරම කතා කරන මාතෘකාවක්. ඔබේ අමාත්‍යාංශයට අත්‍යවශ්‍ය භාණ්ඩ මිල පාලනය කිරීමට හැකියාවක් ලැබී තිබෙනවාද?ඕනෑම කෙනෙකුට චෝදනා එල්ල කළ හැකියි. ඒත් ඒ චෝදනාවලට පදනමක් තිබිය යුතුයි. මේ චෝදනාවට කිසිදු පදනමක් නැහැ. විපක්ෂය කටට එන හැම දෙයක්ම කියමින් අපට චෝදනා එල්ල කරනවා. ඒත් ඇත්ත මොකක්ද, බොරුව මොකක්ද කියලා රට වැසියා හොඳින් දන්නවා.අපට පුළුවන් වෙලා තිබෙනවා මේ අවුරුදු කාලයේදී මෙන්ම පසුගිය සිංහල අවුරුදු කාලවලදීත් අත්‍යවශ්‍ය භාණ්ඩ මිල ස්ථාවර තත්ත්වයක පවත්වාගෙන යාමට. ඒ නිසා ජනතාව පත්වන අපහසුතා පාලනය කිරීමට අපට පුළුවන් වෙලා තිබෙනවා. ඉස්සර සිංහල අවුරුදු කීවාම ආහාර ද්‍රව්‍යවල මිල පාලනයකින් තොරව ඉහළ යනවා.* ඔබ අමාත්‍යංශය මේ තත්ත්වය කළමනාකරණය කර ගත්තේ මොන විදියේ උපක්‍රමයකින්ද?පසුගිය කාලයේදී අප රට තුළ තිබුණේ පෞද්ගලික අංශයේ වෙළෙඳ ඒකාධිකාරියක්. ඒ තත්ත්වය තුළ ඔවුන් හිතුමතේ මිල ගණන් ඉහළ දැමුවා. ඇතැම් ද්‍රව්‍යවලින් 100%, 200% තරම් ඉහළ ලාභ ලබා ගත්තා. ඒත් අපට පුළුවන් වෙලා තිබෙනවා මේ ඒකාධිකාරිය බිඳ දැමීමට. ඒ සඳහා අප ඇති කළේ රාජ්‍ය අංශය මඟින් පවත්වාගෙන ගිය සතොස ලක් සතොස නමින් බල ගැන්වීමයි.අද දිවයිනේ නගර, උප නගර පමණක් නොවෙයි ගම් දනව්වලද ලක් සතොස ශාඛා ඇති කර තිබෙනවා. අපට තරගකාරි මිල ගණන් යටතේ මේ ආහාර ඇතුළු අත්‍යවශ්‍ය භාණ්ඩ සහන මිලට ලබාදීමට පුළුවන් වෙලා තිබෙනවා. මේ තරගකාරිත්වය නිසා අවසානයේදී පාරිභෝගිකයාට තමයි සහනයක් සැලැසෙන්නේ.* ලක් සතොස ජාලය මොන විධියටද මේ වනවිට රට පුරා විසිරිලා තිබෙන්නේ?කෝට්ටේ සිරිකොත එජාප මූලස්ථානය අසලදී 299 වැනි ලක් සතොස ශාඛාව විවෘත කළා. මේ ශාඛාව එම ස්ථානයේ විවෘත කිරීම නිසා බඩු මිල ගැන බොරු ප්‍රචාර එල්ල කරන එජාප නායකත්වයට බඩු මිලේ ඇත්ත තත්ත්වය දැන ගැනීමට පුළුවන්කම ලැබේවි. ඉදිරියේදී තවත් ලක් සතොස ශාඛා රැසක් විවෘත කිරීමට අප කටයුතු කර තිබෙනවා.* ලක් සතොස උත්සව සමයේ බෙදා හරින ආහාර ද්‍රව්‍යවල ප්‍රමිතිය හා ගුණාත්මක තත්ත්වය පිළිබඳව සොයා බලනවාද?අනිවාර්යයෙන්ම ඉහළම ප්‍රමිතිය ඉහළම ගුණාත්මක භාවය සලකා බලන්නේ ලක් සතොස මඟින්. අප දිගින් දිගටම ආහාරවල ප්‍රමිතිය සොයා බැලීමට නිලධාරින් පත්කර තිබෙනවා. ඒ නිසා පාරිභෝගිකයාට බය නැතිව යන්න පුළුවන් රාජ්‍ය වෙළෙඳ ජාලය තමයි ලක් සතොස කියන්නේ. ඒ ගැන පාරිභෝගිකයන් තුළත් විශාල විශ්වාසයක් තිබෙනවා. අප ලක් සතොස ආයතනය භාර ගනිද්දි පිරිවැටුම තුන් ගුණයකින් ඉහළ දැමීමට පුළුවන් වෙලා තිබෙනවා. අද ලක් සතොස ලාභ ලබන රාජ්‍ය ආයතනයක් විධියට ඉදිරියට එමින් තිබෙනවා.* ඔබ ආහාර මිල ගණන් පාලනය කිරීම ගැන කතා කළත් මේ වන විට සහල් මිල යම් ඉහළ තත්ත්වයකයි තිබෙන්නේ. මේ තත්ත්වය ඔබේ අමාත්‍යාංශයට පාලනය කිරීමට බැරිද?මම පිළිගන්නවා අද සහල් මිලේ යම් කිසි ඉහළ යාමක් තිබෙන බව. මූලික කරුණ වෙලා තිබෙන්නේ මේ දිනවල වී නිෂ්පාදනය පිළිබඳව මතුවී ඇති තත්ත්වයයි. නියඟය සහ වී නිෂ්පාදනයේ පහළ යාම මීට හේතු වෙලා තිබෙනවා.මේ තත්ත්වය ඉදිරියේදී පාලනය කිරීමට පුළුවන්කමක් තිබෙනවා. ඒ විතරක් නොවෙයි ඉදිරියේදී සහල් පිළිබඳ පාලන මිල යළිත් සක්‍රිය තත්ත්වයට පත් කිරීමට අප කටයුතු කිරීමට සැලැසුම් කර තිබෙනවා.* 2009 පළාත් සභා මැතිවරණ ප්‍රතිඵලය හා මෙවර පළාත් සභා මැතිවරණ ප්‍රතිඵල පිළිබඳව විමර්ශනයක යෙදෙද්දි සන්ධානය ලැබූ ඡන්ද ප්‍රතිශතයේ සැලකිය යුතු පහළ යාමක් තිබෙනවා. මේ තත්ත්වය දේශපාලනයේ හැරවුම් ලක්ෂයක් ලෙසට ඇතැම් විචාරකයෝ මත පළ කරනවා.මේ තර්කයට කිසිදු සාධාරණ පදනමක් නැහැ. 2009 ප්‍රතිඵලයත් 2014 ප්‍රතිඵලයත් සසැඳීම ගැළපෙන්නේ නැහැ. 2014 මැතිවරණ ප්‍රතිඵලය හා 2009 අතර විශාල වෙනසක් තිබෙනවා. 2009 කියන්නේ ප්‍රභාකරන්ගේ මළගම. එදා දේශපාලනය බැලුවේ නැහැ. ජීවිතයට ඡන්දය නොදීපු, ගෙවල්වල හැමදාම හිටිය අයත් ඡන්ද පොළට ගිහින් බුලත් කොළයට කතිරය ගැහුවා. අද තත්ත්වය වෙනස්. දේශපාලන හා සමාජ වාතාවරණය වෙනස්.ඒ නිසා එදා මෙදා ප්‍රතිඵල සංසන්දනය කරලා විපක්ෂය මෝඩ සතුටක් ලබනවා ඇති. ආණ්ඩුව මෙවරත් වැඩි ඡන්ද මිලියනයක් අරගෙන තිබෙනවා. මෙතැනදි ජයග්‍රහණය විතරයි වැදගත්. ඒක සියයට එකක ප්‍රතිශතයක්ද වැඩි සියයට සියයක් ප්‍රතිශතයක්ද වැඩි කියලා වැඩක් නැහැ. මම තවත් කාලින උදාහරණයක් දක්වන්නම්. මෙවර 20 - 20 ලෝක කුසලානය දිනුවේ අපි. මේ ජයග්‍රහණයේදී අප තර්ක කරන්නේ නැහැ ගිය පාර ලංකා පිළ ගත්තේ කීයද මේ පාර ගත්තේ කීයද කියලා. මෙතැනදි වැදගත් වෙන්නේ ජයග්‍රහණය පමණයි.* එජාපය කියන්නේ දශක හයකටත් වැඩි අතීතයක් ඇති දේශපාලන පක්ෂයක්. ඒත් පසුගිය මැතිවරණ ප්‍රතිඵල සලකද්දි ප්‍රජාතන්ත්‍රවාදි පක්ෂයත්, ජනතා විමුක්ති පෙරමුණත් විශාල ඡන්ද ප්‍රමාණයක් ආකර්ෂණය කර ගත්තා. මේ තත්ත්වය ගැන ඔබේ විග්‍රහය කුමක්ද?එජාපයේ නායකත්වය දුර්වලයි. දෙවන පෙළක් නැහැ. එහි සිටිය ජනපදනමක් ඇති ජනප්‍රිය නායකයන් අති බහුතරය මේ පක්ෂය අතහැරලා ගිහින්. ඉතින් මේ වගේ තත්ත්වයකදී දේශපාලන විපක්ෂයට ඡන්ද ඇද ගන්න බැහැ. ඒ නිසා තමයි ආණ්ඩු විරෝධි රැඩිකල් ඡන්ද ජ.වි.පෙ. හා ප්‍රජාතන්ත්‍රවාදි පක්ෂය වෙත ඇදී ගියේ.* එජාපයේ නායකත්ව වෙනසක් ගැන අදහස් පළ වෙනවා. මේ විධියේ නායකත්ව වෙනසකින් එජාපය ගොඩගන්න බැරිද?මේ පක්ෂයේ මීළඟ නායකයා විදියට ඉදිරියට එන්න බලා සිටින්නේ කවුද කියලා සැලකිය යුතුයි. අපට පෙනෙන විදියට නම් සජිත් ප්‍රේමදාස මහතා තමයි මේ තැන ගන්න බලා ඉන්නේ. ඒත් ඔහුට එජාපය ගොඩගන්න බැහැ. ඔහුගේ පියා කටයුතු කළේ කොහොමද කියලා මිනිසුන්ට මතකයි. අනෙක සජිත් මහතා තමන්ගේ තාත්තාගේ ආසනය අතහැරලා හම්බන්තොටට පසු බැස්ස දේශපාලන බිය ගුල්ලෙක්. ඔහුට කිසිම ලෙසකින් එක්සත් ජාතික පක්ෂය ගොඩනඟන්න බැහැ.* කුඩු, එතනෝල් හා කැසිනෝ මෙරට ප්‍රචලිත කිරීම ගැන විපක්ෂය චෝදනා එල්ල කරන්නේ ආණ්ඩුවට. මේ චෝදනාවලට ඔබ පිළිතුරු ලබා දෙනවාද?මේ චෝදනාත් අමූලික බොරු. පොලිසිය, රේගුව තමයි පසුගිය කාලයේදි මෙයට විරුද්ධව ක්‍රියාත්මක වුණේ. මේවා අල්ලන්න කියලා නියෝග නිකුත් කළේ රජය විසිනුයි. මේක තමයි ඇත්ත තත්ත්වය. එහෙම තිබියදී ඇත්ත නැත්ත කිරීමේ කුහක මෙහෙයුමක විපක්ෂය නියැළෙනවා. අනෙක කැසිනෝ, ජැක්පොට් මෙරටට හඳුන්වා දුන්නේ එක්සත් ජාතික පක්ෂය බලයේ සිටි කාලයේදීයි. ඒත් අද සිල්ගත්තා වගේ තමයි එජාපය කතා කරන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=f1404092</link>
    <topic/>
    <author>සටහන සමදරා ජයසිංහ</author>
    <content>වසර 30ක කාලයක් පුරා ශ්‍රී ලංකාවේ දේශපාලන, ආර්ථික, සමාජීය ඇතුළු සියලු අංශයන්හි වර්ධනය අඩපණ කරමින් පැවැති යුද්ධය නිමාකර පස්වසරකට ආසන්නය. ඒ හා සම්බන්ධ බොහෝ කෘති පළවී ඇති අතර, තවත් බොහෝ කෘති ලියැවෙමින් පවතී. ලේඛක සුගතපාල මැන්දිස් විසින් රචිත යුගයක ඇරඹුම ද පසුගියදා ඒ අතරට එක්විය. උතුරේ ත්‍රස්තවාදය පරාජය කිරීමට දකුණේ ප්‍රජාතන්ත්‍රවාදය ඉවහල් වූ අයුරු සහ යුද්ධය පිළිබඳ සැඟවී යන ඉතිහාසගත කරුණු, ඇතුළත් කෘතියක් වන ‘යුගයක ඇරඹුම’ පිළිබඳ එහි ලේඛක සුගතපාල මැන්දිස් සමඟ කළ කතා බහකි මේ.* ‘යුගයක ඇරඹුම’ ආරම්භය පිළිබඳ සඳහන් කළහොත්?යුගයක ඇරඹුම කෘතියක් ලෙස ඉදිරිපත් කිරීමට පෙර මෙය ඉරුදින පුවත්පතේ කොටස් වශයෙන් කලාප 34ක ලිපි මාලාවක් ලෙස පළ වුණා. ඉතිහාසයේ අතුරු කතා නමින් පළ වූ ඒ ලිපි මාලාව කියවීමට විශාල පාඨක පිරිසක් එක් වුණා. ඔවුන්ගෙන් ලද දිරිමත් කිරීම සහ එයින් ලැබූ කිසියම් වූ ආලෝකයක් නිසා තමයි යුගයක ඇරඹුම එළි දකින්නේ. පුවත්පතේ පළ වූ ලිපි මාලාවට පරිබාහිර කරුණු කාරණා ගණනාවක් මම මෙහි අන්තර් ගත කර තිබෙනවා.* පුවත්පතක පළවූ ලිපි පෙළක් පොතක් වශයෙන් නැවත මුද්‍රණය කිරීමේ අරමුණ පැහැදිලි කළහොත්?බොහෝ දෙනකුට අමතකව යන අපේ යටගියාව මතක් කර දීම මෙහි ප්‍රධාන අරමුණක්. ඇතැම් දේවල් අප සහමුලින්ම අමතක කර, හිත සැහැල්ලු කර ගන්නට උත්සාහ කරන අවස්ථා තිබෙනවා. එය එසේ අමතක නොකළ යුතු වැදගත් සිදුවීම් ද තිබෙනවා. යුද්ධය කියන්නෙත් එවැනි දෙයක්. යුද්ධය අවසන් කියලා අපිට හිත හදාගෙන ඉන්න බැහැ. තවමත් අපේ හෙට දවස අවිනිශ්චිතයි. එසේ වී තිබෙන්නේ තමන් උපන් බිම කෙරෙහි කිසිදු ඇල්මක්, බැල්මක්, ආදරයක්, තැකීමක් නැතිව හුදෙක් පෞද්ගලික ලාභ ප්‍රයෝජන තකා ඇතැමුන් කරන නිර්ලජ්ජිත ක්‍රියාකාරකම් නිසයි.එදා වගේම අදටත් රට පාවාදීම් සිදුවෙනවා. මේ රට දෙකඩ වන්න ගිය අවස්ථාව ඇහිරී ගියේ නිකන්ම නෙමෙයි. ඒ සඳහා සුදුසු වේලාවේදී ලැබුණු නායකත්වය නිසයි. මෙරට ජන සමාජයේ සාමකාමී බව උඩු යටිකුරු කළ යුද්ධය නිමාකරන්න හැකි වූ එකම නායකත්වය, ප්‍රභාකරන් නම් මිලේච්ඡ අලුගෝසුවා නිහඬ කරවීමට හැකිවූ එකම පුද්ගලයා මහින්ද රාජපක්ෂ ජනාධිපතිවරයායි. අද ඒ බව අමතක වන අය ඉන්නවා. ඒ අයට අමතක වන අතීත කතා වස්තුව නැවත නැවත සිහිපත් කරන්නයි මම මේ කෘතිය ලියන්නේ.* ඔබ මෙහි සඳහන් කර තිබෙනවා යුගයක ඇරඹුම පටන් ගන්නේ දකුණෙන් කියලා.....එය බොරුවක් නොවෙයි. අද අප පා නඟා සිටින්නේ නව යුගයකට. යුගයක නව ඇරැඹුමකට. මේ ඇරැඹුමට මහින්ද රාජපක්ෂ ජනාධිපති තෙමේ සවිමත් අඩිතාලමක් දමා දුන්නා. කිසිදු රාජ්‍ය පාලකයකුට හෝ පාලිකාවකට කිරීමට නොහැකිවූ ත්‍රස්තවාදය පරාජය කිරීමට මහින්ද රාජපක්ෂ මහතාට හැකි වුණා.1993 දී දකුණේ පළාත් සභා මැතිවරණය පොදුජන එක්සත් පෙරමුණ ජය ගැනීම හා 2005 ජනාධිපතිවරණයෙන් මහින්ද රාජපක්ෂ මහතා ජයග්‍රහණය කිරීම නව යුගයකට මඟපාදන සලකුණක් ලෙස සලකන්න පුළුවන්.අද ක්‍රියාත්මකව පවතින දැවැන්ත සංවර්ධනයට පදනම 1994 පැවැති පාර්ලිමේන්තු මහා මැතිවරණයෙන් පොදුජන එක්සත් පෙරමුණට රටේ පාලන බලය හිමිකර දීමයි. ඊට පාදක වූ ෆ්‍රැන්සිස්කුකරණයට ලක් කෙරුණු දකුණු පළාත් සභා මැතිවරණය යන වග අපටබැහැර කළ නොහැකියි. මම යුගයක ඇරඹුම නමින් මෙය ලියන්නේ යුගයක ඇරඹුම පටන් ගන්නේ දකුණෙන් වන නිසයි.* මෙහි අන්තර්ගත කරුණු අතරට දකුණේ දේශපාලනයේ යටගියාව, පිළිබඳ වැඩි විස්තරයක් ඇතුළත් වනවා. ඒ ගැන කතා කළොත්?උතුරේ ත්‍රස්තවාදය පරාජය කිරීමට මඟ පාදනු ලැබූ දකුණේ පළාත් සභා මැතිවරණය හා සම්බන්ධව ලියැවී ඇත්තේ ඉතා ස්වල්පයක්. දකුණු පළාත් සභාව පොදුජන එක්සත් පෙරමුණ ජයග්‍රහණය කිරීම හා එයට එරෙහිව ආණ්ඩු බලය ‍ යොදවා එක්සත් ජාතික පක්ෂය පළාත් සභාවෙහි බලය තබා ගැනීමට ප්‍රයත්න දැරීම ජනතා බලය හමුවේ ඒ සියලු උත්සාහයන් අසාර්ථක වීම පිළිබඳ දේශපාලන ක්‍රියාවලිය මේ කෘතියට මූලික කර ගෙන තිබෙනවා.එහිදී මෙතෙක් අනාවරණය නොවූ බොහෝ තොරතුරු මේ කෘතිය මඟින් ආවරණය කිරීමට මම උත්සාහ ගත්තා. වර්තමානයේ බොහෝ අයට අමතක වී ඇති. ඒත් කිසිසේත් අමතක නොකළ යුතු දෙවැනි දකුණු පළාත් සභා මැතිවරණයට හා සම්බන්ධිත සත්‍ය දේශපාලන සිද්ධිමාලාව පිළිබඳ තොරතුරු මෙහි ඇතුළත්.* ‘යුගයක ඇරඹුම’ හරහා සමාජයට යම් කිසි බලපෑමක් කළ හැකි බවට විශ්වාසයක් තිබෙනවාද ?අපේ රටේ ඉතිහාසගත තොරතුරු දෙස බැලූ විට වසර 30ක් තිස්සේ අමතක වන්න තරම් විශාල කාල පරාසයක් නොවෙයි. අප අදටත් දුටුගැමුණු රජු ගැන, එළාර රජු ගැන කතා කරනවා. සමහරු පරම්පරා ගණනක් වෛරය, පළිගැනීම හි‍ෙත් තියාගෙන ඉන්නවා. අපේකම අමතක කරනවා. වැරැද්ද නිවැරැදි කරන්න ඕනේ. එය ලේඛකයකුගේ වගකීම හා යුතුකමක්. අපේ මවුබිමට එල්ලවන සතුරු බලවේග පරාජය කිරීමට නම් අපි සැ‍වොම එක්විය යුතුයි.ඒ සඳහා ජනතාවගේ අාකල්ප වෙනස් කර රට වෙනුවෙන් පෙළගස්වන්න ලේඛකයකුට පුළුවන්.* රාජ්‍ය යාන්ත්‍රණය මුළාවක් ලෙස ඔබ මෙහි සඳහන් කර තිබෙනවා.පාලක උත්තමයන් බොහෝම හොඳ, හොඳම හොඳ, රාජ්‍ය යාන්ත්‍රණයක් හසුරුවන්නේ යැයි පාඨකයන්ට ඒත්තු ගන්නවන්න මම මෙහිදී අදහස් කරන්නේ නැහැ. හැබැයි මේ රටේ අපි දකින සත්‍යයක් තිබෙනවා. මීට අවුරුදු තිහකට පෙර දැක්ක උතුරුකරේ නොවෙයි අප අද දකින්නෙ. අද උතුරත්, දකුණත් සමස්ත රටේම සංවර්ධනය සිදුවනවා. ඒ සැමටම වඩා මිනිස්සු සාමකාමීව, නිදහසේ හුස්ම ගන්නවා. මම මෙහි ඇතුළත් කර ඇත්තේ ඒ කියන යථාර්ථයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>04</month>
      <day>09</day>
    </date>
    <link>http://www.dinamina.lk/2014/04/09/_art.asp?fn=f1404093</link>
    <topic>සොරොව්ව නැවත හදන්න!</topic>
    <author>රන්ජන් අමරරත්න</author>
    <content>ගුණසිරි ජයවර්ධනගේ “සොරොව්ව” නවකතාව තරමක් වෙනස් තේමාවක් හා අලුත් ආකෘතියක් සහිත නව ප්‍රබන්ධයකි. ඉතිහාස කතා, වලව් පිළිබඳ කතා හා පවුල් සංස්ථාවේ ගැටුම් පිළිබඳ කතාවලින් සිංහල නවකතාව පිරී තිබේ. මේ බොහොමයක් කතා මගින් ජීවිතය පිළිබඳ අලුත් කියැවීමක් ඇතිවන්නේ නැත.ඒ හැරත් බොහෝ සිංහල නවකතාවල ඇත්තේ ඒකාකාරී ස්වරූපයකි. සිංහල පාඨකයා මේ විකාරවලින් හෙම්බත් වී සිටී. ඒ අනුව බලන විට “සොරොව්ව” අප අලුත් අත්දැකීමක් වෙත ගෙන යයි.කර්තෘගේ අදහසට අනුව “සො‍ෙරාව්ව” යනු මනෝ විද්‍යාත්මක නවකතාවකි.“සොරොව්ව නම් මේ නවකතාව, ‍ෙපර ලියූ මගේ හැම කතාවකට ම වඩා වෙනස් ප්‍රයත්නයකි. සිතක කාවදින සමහර වින්දන ජීවිතයට බලපාන ආකාරය විදහා දැක්වීම මෙහි පරමාර්ථය යි. මෙය මනෝ විද්‍යාත්මක නවකතාවක් ලෙස හැඳින්වීම උචිත යැයි මට සිතේ.”කර්තෘ - පෙරවදනමනෝ විද්‍යාත්මක නවකතාව ආරම්භ වන්නේ “ද ටේල් ඔෆ් ගෙන්ජි” නම් ජපන් ප්‍රබන්ධයෙන් බව විශ්වාස කෙරේ. ආතර් වේලි විසින් එය ඉංග්‍රීසියට පෙරළා තිබේ. නව ප්‍රබන්ධවලට අදාළ ම‍නෝ විද්‍යාව අංශ තුනකින් විස්තාරණය වී තිබේ. පළමුවන්න ඊට අදාළ නවකතා හා කෙටිකතා ය. දෙවන්න මනෝ විද්‍යාත්මක යථාර්ථ වාදය නම් දර්ශනය වන්නේ ය. තෙවන්න මනෝ විග්‍රහාත්මක විචාර සිද්ධාන්තය යන්නේ ය. මනෝ විද්‍යාත්මක යථාර්ථවාදයට හා මනෝ විග්‍රහාත්මක විචාර සිද්ධාන්තයට මූලික වන්නේ ප්‍රොයිඩ්ගේ ඉගැන්වීම් ය.මනෝ විද්‍යාත්මක නවකතා ප්‍රධාන සාධක දෙකක් ඔස්සේ ගොඩනැඟී ඇති බව කිව හැකි ය. පළමුවන්න කිසියම් මානසික ව්‍යාධියකට ගොදුරු වූ තැනැත්තකුගේ හැසිරීම් ආශ්‍රයෙන් කතා වස්තුවක් ගොඩනැඟීම ය. දෙවන්න පොදු මිනිසුන්ගේ හා ගැහැනුන්ගේ චෛතසිකය සියුම් ලෙස නිරූපණය කිරීම සඳහා කතා වස්තුවක් ගොඩනැඟීම ය. කුමක් වුව ම‍නෝ විද්‍යාත්මක නවකතාවේ විශේෂය වන්නේ මිනිස් සිත, එහි පෙලඹවීම් හා එහි ම ගතිකයන් සූක්ෂ්ම ලෙස නිරූපණය කිරීම ය. ඊට අදාළ වන ප්‍රධාන කරුණ වන්නේ සංකීර්ණ චරිත නිරූපණය යි. සංකීර්ණ චරිත නිරූපණයකින් තොර සාර්ථක නවකතාවක් ද නො වන්නේ ය.සොරොව්ව නවකතාවේ ප්‍රධාන චරිතය සුසන්ත නම් ගුරුවරයෙකි. ඔහුට මානසික ආබාධ කිහිපයක් තිබේ. එකක් නම්; සමාජයට මුහුණ නොදීම ය. සමාජය සමඟ ගනුදෙනු කිරීමේ බියක් ඔහුට පවතී. ඔහු නිතර මුළු ගැන්වෙයි. හුදෙකලා වෙයි. සාමාන්‍යකරණයට ලක් නො වෙයි. අනෙක නම්; ඔහුට දෙබිඩි චරිතයක් තිබීම ය. ඔහු කියන්නේ එකකි. හැබෑවට ම කරන්නේ වෙනත් දෙයකි. ඔහු හිටිහැටියේ වෙනස් වෙයි. ගජ මිතුරන් නාඳුනන බව කියා ඔවුනට බැණ වදී. තවත් මානසික ආබාධයක් වන්නේ නිරන්තරයෙන් ම සැකයෙන් පසුවීම ය. සුසන්තට තමා ගැන පවා සැකයක් ඇත්තේ ය.සුසන්තගේ චරිතය දෙස බලන විට තවත් සංකීර්ණතාවක් ප්‍රකට වේ. එනම්; ඔහු බොහෝ විට සාමාන්‍ය ලෙස හැසිරෙමින් සුවිශේෂ අවස්ථාවලදී පමණක් විකෘතිතා පළ කිරීම ය. ඔහු මානසික වෛද්‍යවරයා ඉදිරියේ හැසිරෙන්නේ කිසිදු මානසික ව්‍යාධියකින් තොර අපූරු නිදහස් මිනිසකු ලෙස ය. අම්මා සමඟ සංවාද කරන්නේ ද සාමාන්‍ය මිනිසකු හා කීකරු පුත්‍රයකු ලෙස ය. සුසන්ත විඳවන්නේ තමන්ගේ යටි සිතෙහි තැන්පත් වූ අතීත සිදුවීම් නිසා ද? අතීත සිදුවීම් නිසා තැවෙන්නකු සාමාන්‍ය ජීවිතයේ දී බුද්ධිමතකු වන්නේ කෙසේ ද?“අපට කඩුල්ල වහන්න මතක් වෙන්නේ හරක් පාළු කරනවා දැක්කාම නේද ඩොක්ටර්?”“අන්න හරි සුසන්ත”“මගෙ නම් පොඩි වෙනසක් තියෙනවා”“වෙනසක්! ඒ මොකක් ද?”වත්ත පාළු කරනවා දැක්කාමත් හරක් එළවලා දාන්නවත්, කඩුල්ල වහන්නවත් මට හිතෙන්නෙ නැහැ. සිද්ධ වෙන පාඩුව ගැන දුකක්වත්, බඩ පුරවාගත්ත සත්තුගැන සතුටක්වත් මට ඇතිවෙන්නෙ නැහැ”(29 – 30 පිටු)සුසන්ත නම් ප්‍රධාන චරිතය සිය වෛද්‍යවරයා සමඟ සංවාද කරන්නේ බුද්ධිමත් ලෙස ය. ඔහුගේ තීක්ෂණභාවය කෙතරම් දයත්; මානසික රෝගයක් ඇත්තේ වෛද්‍යවරයාට මිස සුසන්තට නොවේ යැයි වරෙක පාඨකයා කල්පනා කරනු ඇත. එහෙත් ඔහු තුළ දරුණු පසුබෑමක් තිබේ. ඒ පසුබෑමට හේතුව මවගේ බලපෑම ද?, නැතහොත් වෙනත් කරුක් ද?“දැන් අම්මාගේ එක ම බලාපොරොත්තුව මං බව හිතුණත් ධෛර්යයෙන් ජීවිතයට මුහුණ දෙන්න පුළුන්කමක් මට නැහැ. සැඩ පාරකට අහුවුණු පිදුරු රොදක් වාගේ මාව පහළට ගහගෙන යනවා. අහුවෙලා තියෙන්නෙ සැඩ පාරකට ද, කුණාටුවකට ද කියලවත් තේරුමක් නැහැ. මොකක්ද මට වෙලා තියෙන්නෙ?”(පිටුව - 29)සුසන්තගේ මව සාම්ප්‍රදායික පෞරුෂයක් සහිත කුල කාන්තාවකි. ඇය සැර - පරුෂ ය. පුරුෂයන් කෙරෙහි විශ්වාසයෙන් තොර ය. සුසන්ත ගෙදර මෙහෙකාරිය වූ සුමනා කෙරෙහි හෙලන බැල්මට පවා ඒ අම්මා විරුද්ධ ය. තම පුත්‍රයා ගෙදර මෙහෙකාරිය වූ සුමනා ආවාහ කර ගනිතැ’යි බියකින් ඇය පසුවන්නී ය. එහෙත් ඇය පෙරළා සුමනාට ආදරය කරන්නී ය. අපට මේ කතාවේ දී සංකීර්ණ චරිත දෙකක් හමුවේ. එක චරිතයක් සුසන්ත ය. අනෙක් චරිතය සුසන්තගේ මව ය. මව හා පුත්‍රයා අතර පවත්නා ගැඹුරු සම්බන්ධතාව විග්‍රහ කරන විචාරක අර්නස්ට් ජෝන් ඒ සඳහා නිදර්ශන සපයන්නේ හැම්ලට් හා ඊඩිපස් කතාවලින් ය.සුසන්ත යනු දෙබිඩ්ඩකු යැයි ඔහු ම කියයි. එය අභ්‍යන්තරයෙන් මෙන්ම බාහිර හැසිරීම්වලින් ද පෙනී යයි.“ඔව් මගෙ ඔළුව ඇතුළෙ දෙන්නෙක් කතා කරන බවක් තේරෙනවා. නිතරම ඒ දෙන්නා කතා කරන දේවල් මට ඇහෙනවා. එක් කෙනෙක් කියනවා මුණගැසීම කිසි පලක් නැති මෝඩ වැඩක් කියලා. එයාට වුවමනා බොරු මනස්ගාත ගොඩක් එකතු කරලා පොතක් පළකිරීම හැර උඹට පිහිටක් වීම නෙමෙයි කියලා අනෙකා කියනවා. රියන්සි මහත්තයා හොඳ කෙනෙක් ගිහින් හම්බවෙයන් කියලා “(පිටුව -115)පාසලේ වැඩ පරීක්ෂාවට එන අධ්‍යාපන අධ්‍යක්ෂතුමා වෙත දැඩි විවේචනයක් එල්ල කරන සුසන්ත තමසිත තුළ කැකෑරෙන කෝපය ගුරු මණ්ඩලය ඉදිරියේ මුදා හරී. විදුහල්පතිවරයා පවා ඔහු ගැන විස්මයට පත් වෙයි. මෙලෙස සිය දැඩි විරෝධය අධ්‍යක්ෂවරයා වෙත ප්‍රහාරයක් සේ එල්ල කරන සුසන්ත පසුව අධ්‍යක්ෂවරයා ගැන කියන්නේ වෙන ම කතාවකි.“මේ උපගුරු කබලෙක් කියපු මෝඩ කතාවකට මිනිහ මාරු වෙන්න කල්පනා කරන්නෙ මොකට ද?”(පිටුව - 133)මනෝ විග්‍රහය කෙසේ වෙතත් සංකීර්ණ චරිත නිරූපණයක් වෙත සමීපවීමට කර්තෘ ප්‍රයත්න දරයි. දාහත්වන හා දහඅටවන සියවස්වලදී ව්‍යාප්ත වූ මනෝ විද්‍යාත්මක නවකතාව 20 සියවස තුළදී ප්‍රශස්ත අවස්ථාවට ළං වූ බව කිව හැකිය. ජේමිස් ‍ ජොයිස්ගේ කෘති ඒ සඳහා දැක්විය හැකි හොඳම නිදසුන් ය. එහෙත් අද වන විට මනෝ විද්‍යාත්මක නවකාත යනුවෙන් විශේෂ ශානරයක් කෙරෙහි අවධානයක් යොමු නොකෙරේ. ඒ වෙනුවට සෑම නවකතාවකම චරිත නිරූපණයේ දී මිනිසුන්ගේ හා ගැහැනුන්ගේ චිත්ත අභ්‍යන්තරය හෙළිදරව් කිරීමට කතුවරු උත්සුක වෙති.චරිත නිරූපණය යනු කුමක් ද? ඉතා සරල ප්‍රවේශයක් ගතහොත් කිසියම් චරිතයක් සිදුවීම් කෙරෙහි දක්වන ප්‍රතිචාරය චරිත නිරූපණය යැයි කිව හැකි ය. තවත් අර්ථයකින් ගතහොත් පුද්ගලයාගේ කායික - මානසික හැසිරීම චරිත නිරූපණය යන්නෙන් අදහස් කෙරේ. ඒ සඳහා යොදාගනු ලබන ශිල්ප විධි කිහිපයක් ද තිබේ.(I) විනිශ්චයක්නැති කෙටි ආඛ්‍යාන (චරිතය හඳුන්වාදීම)(II) විස්තරාත්මක ආඛ්‍යාන (චරිතයේ නිශ්චිත අර්ථ හඟවන)(III) මතුපිට ස්වාභාවයන්, පරිසරය, ඇඳුම් හා හැසිරීම් නිරූපණය කිරීම(IV) චරිතයේ ක්‍රියාකාරකම් (සෘජුව)(V) චරිතයේ සංවාද (සෘජුව)(VI) චරිතයේ චිත්ත අභ්‍යන්තරය (චෛතසිකය)මේ ශිල්ප විධි කෙරෙහි අවබෝධයකින් චරිත නිරූපණයෙහි යෙදෙන කර්තෘවරයා අතින් පරිපූර්ණ චරිත නිරූපණයක් සිදු වේ. මෙය අත්දැකීමෙන් ලබා ගන්නා අය සිටිති. හැදෑරීමෙන් ලබා ගන්නා අයද සිටිති.සොරොව්ව නවකතාවේ කර්තෘ අවබෝධයකින් තොර හැදෑරීමකින් යුතුව චරිත නිරූපණයක යෙදෙන බවක් පෙනෙන්නට නැත. එහෙත් ඔහු සංකීර්ණ චරිත නිරූපණයක් කෙරෙහි ගමන් කිරීමට ප්‍රයත්නයක් දරයි. එය පැසසිය යුතු කාරණයෙකි.මේ කර්තෘවරයා අලුත් ආකෘතියක් ද නිර්මාණය කරයි. එනම්; මේ කතාව කියැවෙන්නේ දොස්තර හා ප්‍රධාන චරිතය අතර සංවාද හා ප්‍රධාන චරිතයේ චෛතසිකය මතය. එහි නැවුම්බවක් තිබේ.කුමක් වුව පාඨකයාගේ පැත්තෙන් ගෙන බලන විට මේ චරිත සමඟ ජීවත්වෙමින් ඔවුන්ගේ ‍ ලෝකයේ සිට ප්‍රහර්ෂයක් විඳීමට මෙහි දී අවස්ථාවක් නොලැබේ. ඊට හේතුව ලෙස දැක්විය හැක්කේ මේ චරිත සජීවී කරණයකට ලක් නො කිරීම ය.කර්තෘවරයා හොඳ උත්සාහයක් දරා තිබේ. මේ නවකතාව නැවත රචනා කළහොත් සාර්ථක ප්‍රබන්ධයක් බිහි වනු ඇත..</content>
  </post></root>