<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107024</link>
    <topic>සීදූව දවිසමර මහ විදුහලටවොලිබෝල් සූරතා ත්‍රිත්වයක්</topic>
    <author>සීදූව සමූහ නිශ්ශංක පියරත්න</author>
    <content>ඩී.එස්.අයි.සුපර් ස්පෝර්ට්ස් බස්නාහිර පළාත් පාසල් වොලිබෝල් තරගමාලාවේ 14න් පහළ , 16 න් පහළ හා 18 න් පහළ බාලක සූරතා තුනම දිනා ගැනීමට සීදූව දවිසමර මහ විදුහල සමත් විය.සීදූව දවිසමර මහ විදුහල් ක්‍රීඩා පිටියේදී පැවැති මෙම තරගමාලාවේ වයස 14,16,18 න් පහළ අනුසූරයන් බවට මීගමුව මාරිස්ටෙල්ලා විදුහල තේරුනු අතර 16 න් හා 18 පහළ තෙවැනි ස්ථාන කඳාන මැසනොඩ් විදුහල ද 14 න් පහළ තෙවැනි ස්ථානය හංවැල්ල පහන්ගම රෝ.ක.විදුහල ද හිමි කර ගත්හ.මෙම තරගමාලාවේ 14 න් පහළ බාලිකා සූරතාව රදාවාන මහගමසේකර විදුහලට ද 16 න් පහළ සූරතාව සීදූව රද්දොළුව ශ්‍රී පඤ්ඤානන්ද ජාතික විදුහලට ද, 18 න් පහළ සූරතාව පානදුර බාලිකා විදුහලට ද හිමි වූහ. 14 න් පහළ බාලිකා අනුසූරතාව පන්නිපිටිය විද්‍යාලෝක මහ විදුහල ද 16 න් පහළ අනු සූරතාව කොට්ටාව උතුර ධර්මපාල විදුහල ද 18 න් පහළ අනුසූරතාව මාලබේ ශ්‍රී යසෝදරා බාලිකා මහ විදුහල ද දිනා ගත්හ.14 න් පහළ බාලිකා තෙවැනි ස්ථානය පානදුර අගමැති බාලිකා මහ විදුහල ද 16 න් පහළ තෙවැනි ස්ථානය රදාවාන මහගමසේකර විදුහල ද 18 න් පහළ තෙවැනි ස්ථානය නුගේගොඩ අනුලා බාලිකා විදුහල ද හිමි කර ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107025</link>
    <topic>රගර් සංගමයට-මහනුවරට දුන් වාරණ නියෝග දීර්ඝ කෙරේ</topic>
    <author>රෝෂන් තුෂාර</author>
    <content>ශ්‍රී ලංකා නාවික හමුදාවෙන් නිත්‍යානුකූලව ඉවත් නොවී කැන්ඩි ස්පෝර්ට්ස් ක්ලබ් නියෝජනය කළ රගර් ක්‍රීඩක අමිල නුවන් හෙට්ටිආරච්චිව යුද අධිකරණයට ඉදිරිපත් කිරීමෙන් පසුව දඩුවම් ලබාදී ඇති බව නීතිඥ ෆයිසර් මුස්තාපා මහතා කොළඹ දිසා අධිකරණය හමුවේ ඊයේ (1)පැවැසීය.අමිල නුවන් ක්‍රීඩකයා විසින් එම දඬුවම ඉවත් කරන ලෙස ජනාධිපතිවරයාගෙන් ඉල්ලා ඇති බවත් නීතිඥවරයා පැවැසීය.ශ්‍රී ලංකා රග්බි ෆුට් බෝල් සංගමයේ සභාපති, ලේකම්, කැන්ඩි ස්පෝර්ට්ස් ක්ලබ් හි භාරකරු, සභාපති හා අමිල නුවන් ක්‍රීඩකයා විත්තිකරුවන් කරමින් ශ්‍රී ලංකා නාවික හමුදාවේ ක්‍රීඩා මණ්ඩල ලේකම් හා ක්‍රීඩා අධ්‍යක්ෂ පැවරූ නඩුවේ පැමිණිල්ලේ කරුණු ඉදිරිපත් කරමින් මුස්තාපා මහතා එසේ පැවසීය.අමිල නුවන් ක්‍රීඩකයාව 2011 කැල්ටෙක්ස් ලීග් තරගාවලියට සහභාගී කරවීම වලක්වමින් විත්තිකරුවන්ට නිකුත් කර ඇති වාරණය තවදුරටත් දීර්ඝ කරන ලෙසද නීතිඥවරයා අධිකරණයෙන් ඉල්ලා සිටියේය. එම තරගාවලියේ පසුගිය 12වැනි දින පැවැති තරගයේ ලකුණු ප්‍රදානය වළක්වන වාරණයද යළි දීර්ඝ කරන ලෙසද අධිකරණයෙන් ඉල්ලා සිටියේය.මේ නඩුව ඊයේ කොළඹ ප්‍රධාන දිසා විනිසුරු රංජිත් එස්. වතුපොළ මහතා ඉදිරියේ කැදවීය.නිකුත් කර ඇති වාරණ නියෝග තවදුරටත් දීර්ඝ කිරීමට විරෝධවන බව කැන්ඩි ක්‍රීඩා සමාජය වෙනුවෙන් පෙනී සිටි නීතිඥවරු පැවසූහ.දෙපාර්ශවයේ කරුණු සලකා බැලූ විනිසුරුවරයා විත්තියේ විරෝධතා ලබන 15 දින අධිකරණයට ඉදිරිපත් කරන ලෙස දන්වමින් වාරණ නියෝග එදින දක්වා දීර්ඝ කිරීමට නියෝග කළේය.අමිල නුවන් ක්‍රීඩකයා නාවික හමුදා රගර් කණ්ඩායම නියෝජනය කළ දක්ෂ ක්‍රීඩකයකු බවත් ඔහුගේ එම දස්කම් හේතුවෙන් ජාතික රගර් කණ්ඩායම නියෝජනය කිරීමේ අවස්ථාව ඔහුට හිමිවී තිබූ බව පැමිණිල්ලේ සඳහන් විය.ශ්‍රී ලංකා නාවික හමුදා රග්බි ක්‍රීඩකයින්ගේ රෙජිස්ටරයෙන් අමිල නුවන් ක්‍රීඩකයාගේ නම නිදහස් කරනු නොලැබ වෙනත් ක්‍රීඩා සමාජයක තරග කිරීමට හිමිකමක් නොමැති බවට තීන්දුවක් නිකුත් කරන ලෙස ඉල්ලා නඩුව පවරා ඇත.නඩුවේ වැඩිපුර විභාගය ජූලි 15 දින සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107026</link>
    <topic>තිමිරගේ ශතකය තර්ස්ටන් පිලට ජය ගෙනේ</topic>
    <author/>
    <content>ශ්‍රී ලංකා පාසල් ක්‍රිකට් සම්මේලනය සංවිධාන කරන අවුරුදු 15න් පහළ ඒ කොටසේ තරගයක දී ප්‍රබල ආනන්ද විදුහල් පිල පරදා විශිෂ්ට ජයක් ලබා ගැනීමට තර්ස්ටන් විදුහල් පිල සමත් විය. කාසියේ වාසිය දිනූ ආනන්ද විදුහල් කණ්ඩායම පළමුව පන්දුවට පහර දෙමින් සියල්ලන් දැවී ලකුණු 254ක් ලබා ගත්තේය. අසින් දසනායක ලකුණු 43ක් හා නිසල් ප්‍රැන්සිස්කු ලකුණු 41ක් ලබා ගනිමින් ආනන්ද ඉනිම සවිමත් කළහ.සෙනාල් විජයසිංහ ලකුණු 62කට කුඩුලු තුනක් දවා ගත්තේය.පිළිතුරු ඉනිම ඇරැඹූ තර්ස්ටන් කණ්ඩායමේ මුල් කඩුලු තුන ලකුණු 30කට දැවී ගොස් තිබියදී නායකත්ව ඉනිමක් ක්‍රීඩා කළ තිමිර ජයසිංහ ලකුණු 101ක් ලබා ගනිමින් සිය පිල ජයග්‍රහණය කරා මෙහෙයවීය. සජිත් ගුණතිලක සිය නායකයාට අනගි සහායක් ලබා දෙමින් ලකුණු 62ක් ලබා ගත්තේය. ඔවුන් දෙදෙනාගේ සිවුවන කඩුල්ලේ සබඳතාව ලකුණු 158කි.ආනන්ද විදුහල සියලු දෙනා දැවී ලකුණු 254 අසින් දසනායක ලකුණු 43. නිසල් ප්‍රැන්සිස්කු 41, (සෙනාල් විජයසිංහ 62/3)තර්ස්ටන් විදුහල කඩුලු හයකට ලකුණු 255 තිමිර ජයසිංහ 101, සජිත් ගුණතිලක 62, සරණ නානායක්කාර (නොදැවී) 52, (චමොද් උමයංග 32/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107027</link>
    <topic>කිංග්ස්වුඩ් විදුහලට කඩුලු 2ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර කිංග්ස්වුඩ් විදුහල සහ ධර්මරාජ විදුහල අතර පැවැති 17න් පහළ 1 වැනි කොටසේ ක්‍රිකට් තරගයෙන් ජය ලබා ගැනීමට කිංග්ස්වුඩ් විදුහල සමත්විය. පල්ලෙකැලේ බන්ධනාගාර ක්‍රීඩාංගණයේදී මේ තරගය පැවැත්විණි.ධර්මරාජ පිල සියලු දෙනා දැවී 141 (ඕවර 32.2) ආර්. රණසිංහ 47, සී. සිල්වා 40 (ඩී. මොනරවිල 47/2, ටී. ජයවික්‍රම 4/2, ඩී. හෙට්ටිමුල්ල 28/3, එන්. මොහොට්ටි 32/3)කිංග්ස්වුඩ් පිල (ඕවර් 33.2) 144/8 එස්. වලිසුන්දර 47, ඩී. මොනරවිල නොදැවී 48 (ඒ. චන්ද්‍රසේකර 16/5)වයස 17 න් පහළ ඒ කොටසේ පාසල් ක්‍රිකට් තරගයකදී මහනුවර ත්‍රිත්ව විදුහල විසින් මහනුවර ශ්‍රී සුමංගල විදුහල පරදවා කඩුලු 10 ක පහසු ජයක් වාර්තා කරන ලදී. මෙම තරගය පසුගිය සඳුදා (20) මහනුවර පොලිස් ක්‍රීඩාංගණයේදී පැවැත්විණි.සාන්ත සිල්වෙස්තර විදුහල ලකුණු 102 (33.1) ඒ පමෝද් 21 කේ. බණ්ඩාර 20 (ඒ. ශ්‍රිමහන් 25 / 2, නි. සමරසිංහ 21/4, එල්. ජයසිංහ 12/2)ත්‍රිත්ව විදුහල කිසිවෙකු නොදැවී 104 (8.4) පී. පලිහවඩන නොදැවී 66 එල්. දිසානායක නොදැවී 33.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107028</link>
    <topic>ශ්‍රී ලංකා - පිලිපීන පාපන්දු තරගය හෙට මැනිලාහිදී</topic>
    <author>ප්‍රින්ස් ගුණසේකර</author>
    <content>වසර 2014 දී පැවැත්වෙන මීලඟ ලෝක කුසලාන තරගාවලිය වෙනුවෙන් ආසියානු කලාපයේ පළමු වටයේ තවත් තරගයක් හෙට පිලිපීනය හා ශ්‍රී ලංකාව අතර මැනිලා නුවරදී පැවැත්වේ. මේ තරගය නැරඹීමට දැනටමත් ප්‍රවේශපත් 28000ක් අලෙවි වී ඇතැයි තරග සංවිධායකයෝ පවසති.කොළඹදී පැවැති දෙරට අතර පළමු තරගය ගෝල් 1 – 1 ක් ලෙස ජයපැරදුමෙන් තොරවීම හේතුවෙන් හෙට තරගය දෙපිලටම තීරණාත්මක එකකි.මේ තරගයෙන් ජය ගන්නා කණ්ඩායම දෙවැනි වටයේදී ක්වේට් රාජ්‍ය සමග තරගවැදීමට නියමිතය.ශ්‍රී ලංකාව හා පිලිපීනය අතර කොළඹ සුගතදාස ක්‍රීඩාංගණයේ පැවැති තරගයේදී ශ්‍රී ලංකා ක්‍රීඩකයෝ කැපී පෙනෙන වර්ධනයක් ලබා ඇති බව පෙනුණි. පිලිපීන පිලට සාපේක්ෂව නීති විරෝධී ක්‍රීඩා අවම මට්ටමක් ශ්‍රී ලංකාව ප්‍රදර්ශනය කිරීම කැපී පෙනුණි. පිලිපීන ක්‍රීඩකයන් මුල සිටම දැඩි ආක්‍රමණශීලී බවක් පෙන්නුම් කළ අතර විටෙක ක්‍රිඩා පිටියේ ගැටුම්කාරි ස්වභාවයක් ද පෙන්නුම් කළහ.මේ හේතුවෙන් ශ්‍රී ලංකාවට ලැබිය යුතු දඬුවම් පහරක් බංග්ලාදේශ විනිසුරු ලබාදිය යුතුª වුවද එය සංඥා නොකිරීම ශ්‍රී ලංකාවට ලැබිය යුතු ජයග්‍රහණයක් වැලකී ගියේය. පළමු තරගයේදී චතුර ගුණරත්න ශ්‍රී ලංකාව වෙනුවෙන් එකම ගෝලය වාර්තා කිරීමට සමත් විය. පිලිපීනය කලකට පසු එරටදී ජාත්‍යන්තර තරගයකට එක්වන හෙයින් විශාල ක්‍රීඩා ලෝලීන් පිරිසක් ඉදිරියේ මේ තරගය පැවැත්වෙනු ඇතැයි අපේක්ෂා කළ හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107029</link>
    <topic>විමල් වීරවංශ අභියෝගතා කුසලාන ක්‍රිකට් තරගාවලිය අද-හෙට</topic>
    <author/>
    <content>නිවාස ඉදිකිරීම් අමාත්‍ය විමල් වීරවංශ මහතා අනුග්‍රහය දක්වන ක්‍රිකට් තරගාවලියක් අද සහ හෙට මහරගම මධ්‍ය මහා විද්‍යාලයීය ක්‍රීඩා පිටියේදී පැවැත්වේ. පිලිමළුන් පිටුදැකීම් ක්‍රමයට පැවැත්වෙන මේ තරගාවලියට කොළඹ දිස්ත්‍රික්කයේ පාසල් හතක් සහභාගි වේ. කොළඹ ඉසිපතන විද්‍යාලය, කොට්ටාව ධර්මපාල විද්‍යාලය, ජනාධිපති විද්‍යාලය මහරගම , සිරිපියරතන විද්‍යාලය පාදුක්ක, ධර්මපාල විද්‍යාලය පන්නිපිටිය, මහා විද්‍යාලය හෝමාගම සහ මහරගම මධ්‍ය මහා විද්‍යාලය එම පාසල් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=f1107021</link>
    <topic>බංග්ලාදේශ නාවික කටයුතුවලටහම්බන්තොට වරාය පිටිවහලක්</topic>
    <author>සාකච්ඡා කළේ - ජයසිරි මුණසිංහ ඡායාරූප – රංජිත් අසංක</author>
    <content>කොටි පරාජයට පත් කළ පසු, වත්මන් රජයට බටහිරින් නැඟෙන මානව හිමිකම් උල්ලංඝනය කිරීම් ඇතුළු විවිධ චෝදනා පිළිබඳත්, බංග්ලාදේශයෙන් අපේ රටට අත්විය යුතු ආර්ථික සහයෝගිතාව පිළිබඳත් බංග්ලාදේශයේ සිටින ශ්‍රී ලංකා මහ කොමසාරිස් නීතිඥ සරත් කේ. වේරගොඩ මහතා සමඟ කළ කතාබහකි මේ.* බංග්ලාදේශයේ සිටින ශ්‍රී ලංකා මහ කොමසාරිස්වරයා විදිහට බංග්ලාදේශයේ ආරම්භයත්, ඔවුන් සමඟ අපේ පවතින රාජ්‍ය තාන්ත්‍රික සබඳතාත් පිළිබඳ යමක් කිව හැකිද?බංග්ලාදේශය කියන්නේ 1971 දී නිදහස් සටනක් කළ රටක්. ෂී අබ්දුල් රහමන් අගමැතිතුමා ඊට නායකත්වය ලබා දුන්නා. අප වගේ ම නිදහස්, ස්වාධීන, ස්වෛරී රටක් විදිහට මේ රට පිළිබඳ සඳහන් කරන්න පුළුවන්.නිදහස් සටනින් මාස කිහිපයකට පසුව ශ්‍රී ලංකාව ඔවුන් සමඟ රාජ්‍ය තාන්ත්‍රික සබඳතා ආරම්භ කළා. ඒ රට, නිදහස්, ස්වෛරී රාජ්‍යයක් ලෙස පිළිගත් 49 වැනි රට ශ්‍රී ලංකාවයි.බංග්ලාදේශයත්, අපත් සාර්ක් කලාපීය රටවල් දෙකක්, පොදු රාජ්‍ය මණ්ඩලීය රටවල් දෙකක්, ඒවාගේම නොබැඳි රටවල්. අප අතර අතීතයේ පටන් හොඳ මිත්‍රශීලී සහයෝගීතාවක් තිබෙනවා. අපේ විදේශ ප්‍රතිපත්තියයි, ඔවුන්ගේ ප්‍රතිපත්තියයි එක හා සමානයි.* ශ්‍රී ලංකාවේ විදේශ ප්‍රතිපත්තිය කෙටියෙන් පැහැදිලි කළොත්?අපේ විදේශ ප්‍රතිපත්තිය අපේ රටේ පවතින ස්වාධීනත්වයට, ස්වාධිපත්‍යයට, ස්වෛරීභාවයට අනෙක් රටක් ඇඟිලි නොගැසිය යුතුයි කියන පදනමේ සිට සකස් කළ එකක්.බංග්ලාදේශයේ විදේශ ප්‍රතිපත්තිය සකස් වී තිබෙන්නේත් මේ පදනමේ සිටයි. සිරිමාවෝ බණ්ඩාරනායක මැතිනිය, අපේ රටේ හිටපු ජනාධිපතිවරු වන ජේ. ආර්. ජයවර්ධන, ආර්. ප්‍රේමදාස, චන්ද්‍රිකා බණ්ඩාරනායක කුමාරතුංග, වත්මන් ජනාධිපතිතුමා, බංග්ලාදේශයේ රාජ්‍ය තාන්ත්‍රික සංචාරවලට ගියෙ මේ නිසාමයි. ඒ පදනමේ සිට බංග්ලාදේශයේ ජනරාල් එර්ෂාඩ් මැතිතුමා පවා අප රටේ සංචාරය කළා.* ජනාධිපති මහින්ද රාජපක්‍ෂ මැතිතුමා මේ වසරේ අප්‍රේල් 18 – 20 කාලසීමාවේදී රාජ්‍ය තාන්ත්‍රික සංචාරයක නිරත වුණා. එමඟින් අප රටට විශේෂ වාසියක් සිදුවුණා ද?විශේෂ වාසිදායක තත්ත්වයන් දෙරටටම අත්වුණා. සංස්කෘතික, ආර්ථික, සාමාජයීය, දේශපාලන ක්ෂේත්‍ර සම්බන්ධතා වඩාත් ශක්තිමත් කරලීමට මේ සංචාරය මහෝපකාරී වුණා. එම සංචාරයේදී ෂීක් හසීනා මැතිනිය ඉතා ම වගකීමෙන් අවධාරණය කළ එක් කරුණක් තිබුණා. ත්‍රස්තවාදය පිටුදැකීමට ශ්‍රී ලංකා රජය ගත් සියලු ක්‍රියාමාර්ග තමන් දැඩිව අගය කරන අතරම, ඊට නායකත්වය ලබා දුන් මහින්ද රාජපක්‍ෂ මැතිතුමාගේ සේවය පැසසුමට ලක්කරන බවත් එතුමිය කිව්වා.* කොටි ත්‍රස්තවාදය පිටුදැක, වේගයෙන් ආර්ථික සංවර්ධන ගමනක් යෑමට අපේ රට මේ වන විට පියවර ගනිමින් සිටිනවා. ඒ ගමන වේගවත් වීමට සාර්ක් කලාපීය රටක් ලෙස බංග්ලාදේශයෙන් ලැබෙන්නේ කුමන සහයෝගයක් ද?දෙරට අතරේ පවතින ආර්ථික, ආයෝජන, මූල්‍ය හා වෙළෙඳ අංශවල කටයුතු දෙරටේ අයටම කිසිදු බාධාවකින්, අවහිරයකින් තොරව පවත්වාගෙන යෑමට ඉවහල් වන පොදු ආර්ථික කොමිසමක් හා පොදු ප්‍රමිතීන් ඇති කිරීමට දෙරටේ රාජ්‍ය නායකයෝ මෙහිදී එකඟතාව පළකළා. ගිවිසුම්වලට එළැඹියා.ඒ වාගේම රාජ්‍යයන් දෙක අතර පවතින ගුවන් සේවා පහසුකම් වැඩිදියුණු කිරීමට කටුනායක සිට ඩකා අතර සෘජු ගුවන් සේවා ඇරැඹීමට තීන්දු කළා. මිහින් ලංකා ගුවන් සමාගම දැන් ඒ කටයුතු ආරම්භ කළා. එදා බංග්ලාදේශයට යන්නට, එන්නට, ඉන්දියාව, සිංගප්පූරුව, තායිලන්තය (බැංකොක්), මැලේසියා, දෝහාර් ගුවන් තොටුපළ පාවිච්චි කරන්න කාටත් සිදුවුණා. පැය 15 ක් ගිය ගුවන් ගමනට දැන් ගතවන්නේ පැය තුනයි.ඒ දෙරට අතර ඇරැඹි සෘජු ගුවන් සේවාව නිසා අත්විඳි එක් ප්‍රතිලාභයක්.ලෝකයේ නැව් කර්මාන්තය ඉතා ම දියුණු රටක් තමයි බංග්ලාදේශය. ඒ වාගේම ඇඟලුම්, බෙහෙත් නිෂ්පාදනවලටත් ඉහළම තැනක් එහි තිබෙනවා. ඒත් ඔවුන්ට ගැඹුරු ජාත්‍යන්තර මට්ටමේ වරායක් නෑ. බංග්ලාදේශයේ නිෂ්පාදන මුලින් ම පිටරටට යවන්නේ කුඩා නැව්වලින්. ඒ, සිංගප්පූරුවට රැගෙන ගොස්, එතැනින් නැවත ප්‍රති නැව්ගත කිරීමෙන්. ඒ සඳහා විශාල දුරක්, කාලයක් ගතවෙනවා. හම්බන්තොට ජාත්‍යන්තර වරාය කටයුතු වාණිජ මට්ටමෙන් ආරම්භ වූ වහාම, බංග්ලාදේශයේ භාණ්ඩ ලොව පුරා බෙදාහැරීමට සිංගප්පූරුවට යන්න ඕනෑ නෑ. අපේ වරාය ඔවුන් ප්‍රයෝජනයට ගන්නවා.එය ඉතාම විශාල ආර්ථික වාසි දෙරටට ම අත්කර ගත හැකි අවස්ථාවක්.දෙරටේම අපනයන සංවර්ධනය කර ගැනීමටත්, කෘෂිකාර්මික පර්යේෂණ අංශවල දියුණුව ළඟාකර ගැනීමටත්, ද්විතීය, තෘතීය අධ්‍යාපන අවස්ථා පුළුල් කර ගැනීමටත්, ධීවර සංස්කෘතික, අධ්‍යාපන, විද්‍යා හා තාක්ෂණ අංශ දියුණුවට එකිනෙකා සමඟ දැඩි මිත්‍රශීලීත්වයකින් කටයුතු කිරීමටත් මෙහිදී ගිවිසුම්වලට එළැඹියා. ඒවා දැන් ක්‍රියාත්මකයි.බංග්ලාදේශ සංචාරයේදී ජනාධිපතිතුමා එරට සිටින ශ්‍රී ලංකාවේ ජනතාව හමුවුණා. එය ඔවුන්ට විශාල සතුටක්, ශක්තියක් වාගේම සබඳතා ගොඩනඟා ගැනීමට එය හොඳ අවස්ථාවක් වුණා.* ආයෝජන, සංචාරක වැනි ක්ෂේත්‍රවලට බංග්ලාදේශය අපේ රටට පැමිණීමට සූදානම් ද?අප ඒ සඳහා තමයි, ඉලක්ක කළ යුත්තේ. වැඩි වශයෙන් බංග්ලාදේශයේ ධනවත් පිරිස් මුදල් ආයෝජනය කරන්නේ ඒ රටේමයි. අපි ඔවුන්ට ශ්‍රී ලංකාවේ ඉඩක් නිර්මාණය කර දිය යුතුයි. විශේෂයෙන් ඖෂධ නිෂ්පාදනයට ඔවුන් ඉතාම ශූර ලෙස අවතීර්ණ වී සිටිනවා. අපිට ලොව අංක එකේ ප්‍රමිතියෙන් යුතු ඖෂධ බංග්ලාදේශයෙන් මිලදී ගත හැකියි.බංග්ලාදේශයේ ජනගහනය මිලියන 160 ක්. අපේ රටේ මිලියන 20 යි. අපේ වාගේ අට ගුණයක් එහි ජනතාව ජීවත් වෙනවා. අපි මේ අධික ජනගහනය සහිත රටේ වෙළෙඳ පොළ දිනා ගැනීමට සැලැසුම් සකස් කර තිබෙනවා. බංග්ලාදේශයේ ජනතාව නිවාඩු හා විවේකීව ඉන්න සංචාරය කරන්නේ සිංගප්පූරුව, තායිලන්තය, මැලේසියාව වාගේ රටවලටයි. අපි ඔවුන් මේ රටට කැඳවා ගැනීමට කටයුතු කරනවා.බංග්ලාදේශයේ ධනවත් අය වෛද්‍ය ප්‍රතිකාර සඳහා යන්නේත් මුල කී රටවලටයි.අපි ඉන් කොටසක් හෝ මේ රටට කැඳවා ගැනීමට ක්‍රියා කළ යුතුයි. එය විදේශ විනිමය ලැබීමට මඟක්.බංග්ලාදේශයේ ඇඟලුම් කර්මාන්තය දියුණුයි. ශ්‍රී ලංකාවෙන් එහි ගිය අය තාක්ෂණය හා පරිපාලනය වැනි අංශවල නියමුවෝ වෙලා ඉන්නවා. එය අපට විදේශ විනිමය බොහොමයක් ලැබෙන තැනක්.දෙරටේම අපනයන අංශවල කාර්යයන් එක හා සමානයි. නිෂ්පාදන එකයි. රබර්, තේ වගේ දේ එහෙත් නිපදවනවා. ඒ නිසා වඩාත් සුපරීක්‍ෂාකාරී වී ආයෝජන කළ යුතුයි. එවිට දෙරටට ම වාසි අත්වෙනවා. සංචාරක ක්ෂේත්‍රය ගැන ඔවුන් දැනුම්වත් කර, මෙරටට වැඩි වශයෙන් පිරිස් රැගෙන ආවොත්, අපට වැඩි වාසි ලබාගත හැකියි. ඒවාගේම අධ්‍යාපන අංශය, හෙද සේවය, ගුරුවරු, නැව් කර්මාන්තය, තොරතුරු තාක්ෂණ අංශය, විදුලි ඉංජිනේරු ශිල්පය, ආරක්‍ෂක සේවා වැනි අංශවලට වැඩි වශයෙන් බංග්ලාදේශයේ මානව සම්පතට අවස්ථාව ලබා දුන්නොත්, අපට ආර්ථික වාසි අත්කර ගත හැකියි.* ඒ සඳහා ඔවුන් දැනුම්වත් කිරීම අත්‍යවශ්‍ය දෙයක්. මේ වන විට ඒ කාර්යය ආරම්භ වී තිබෙනවාද?බුද්ධාගම කියන්නෙ අපේ රටයි, බංග්ලාදේශයයි එක්කළ හැකි හොඳම තැනක්. බුදුරජාණන් වහන්සේගේ කේශ ධාතූන් වහන්සේලා චිතගොං පුරාණ විහාරස්ථානයේ සිට මෙරටට වැඩම කළා. ඔවුන් ඒවා අපට පරිත්‍යාග කළා. අපි මේවාගේම අනුරාධපුරය ජය ශ්‍රී මහා බෝධීන් වහන්සේගේ අංකූරයක් ඔවුන්ට ප්‍රදානය කළා. එය මේ වන විට අශූලියා පන්සලේ රෝපණය කර තිබෙනවා.මෙවැනි ආගමික සහජීවනයක් මගින්, දෙරටේ සංචාරක කර්මාන්තය නඟාලිය හැකියි. ඒවාගේම බංග්ලාදේශයේ ජනපි‍්‍රය වී ඇති “ඇල්ෆා - අයි” නාලිකාවේ “ට්‍රැවල් ඔන්” කියන වැඩසටහන මගින් ශ්‍රී ලංකාවේ ඉතා ම ආකර්ෂණීය, සුන්දර තැන් ප්‍රදර්ශනය කිරීමට සූදානම් කර තිබෙනවා. ඒ සඳහා ළඟදීම එහි රූපවාහිනි කණ්ඩායමක් මෙහි පැමිණ, අවශ්‍ය රූපගත කිරීම් කිරීමට නියමිතයි. අප රටේ පවතින ජෛව විවිධත්වය පිළිබඳ ඉතාම ගැඹුරින් ඔවුන්ට අවධාරණය කිරීමට අප බලාපොරොත්තු වෙනවා.* බංග්ලාදේශයේ සිටින ශ්‍රී ලාංකික ප්‍රජාව සමඟ ඔබ කාර්යාලය කටයුතු කරන්නේ කොහොමද?අපේ රටින් බංග්ලාදේශයට ගොස් ජීවත්වන පිරිස 4000 ක් පමණ වෙනවා. අපි ඔවුන් සමඟත්, බංග්ලාදේශයේ අය සමඟත් ඉතා ම මිත්‍රශීලීව කටයුතු කරනවා. අපි සෑම වසරකම අපේ ජාතික නිදහස් දිනය, වෙසක්, පොසොන්, නත්තල් දින උත්සවශ්‍රීයෙන් සමරනවා. සිංහල – හින්දු අලුත් අවුරුද්ද සමරනවා. ශ්‍රී ලංකාවෙන් යන ධීවරයන්, ශිෂ්‍යයන් මුහුණ දෙන අකරතැබ්බයන්ට අප විසැඳුම් ලබා දෙනවා. වැඩි වශයෙන් රැස්වී කතිකා කර ප්‍රශ්න, අවහිරතා විසැඳීම අපේ ප්‍රතිපත්තියයි.* කොටි ත්‍රස්තවාදය පිටුදැක, සාමකාමී බවක් රටට අත්කර දුන් මොහොතක, අපේ රටට බටහිර රටවලින් එල්ල වන විවිධ බාධා, ප්‍රශ්න කිරීම් ගැන ඔබේ අදහස කුමක්ද?අප වැනි රටක් ත්‍රස්තවාදය පරාජයට පත් කළේ කොහොමද? කියා පාඩම් ඉගෙන ගන්නවා විනා, එහි අඩුපාඩු කතිකා කිරීම කාලෝචිත නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=f1107022</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>වයි.ජී. පද්මසිරි රතු දේශපාලනය ඔස්සේ දේශපාලනයේ ‘අ’ යන්න කියූ ප්‍රගතිශීලී ජන නායකයෙකි. හේ කුඩාම තැනින් තම ජීවිතය ආරම්භ කර පියවරෙන් පියවර ඉදිරියට පැමිණි උත්සාහවන්ත මිනිසෙකි. ප්‍රාදේශීය සභාව, පළාත් සභාව ඔස්සේ අද ‘දියවන්නාව‘ තරණය කර ඇති වයි.ජී. මේ වන විට ලංකා සම සමාජ පක්ෂයේ ජාතික සංවිධායකවරයාද වේ.මේ උත්සාහවන්ත මිනිසා ‘දිනමිණ දියවන්නාවේ නෑදෑයෝ’ විශේෂාංගයට අප හා එක්වූයේ මේ අයුරිනි.* ප්‍රථමයෙන් අපට කියන්න ඔබේ සම්පූර්ණ නම කොහොමද කියලා..?මගේ සම්පූර්ණ නම යටන්වල ගමරාළලාගේ පද්මසිරි. භාවිතාවේදී එය වයි.ජී. පද්මසිරි ලෙස කියනවා..”* එතකොට ඔබේ උපන් ගමත් යටන්වල ද ?ඔව් මම උපන්නේ රුවන්වැල්ලේ. යටන්වල කියන්නේ රුවන්වැල්ලට අල්ලපු ගම....”* ඔබේ උපන් දිනය කොහොමද ?මම උපන්නේ 1950 වර්ෂයේ දෙසැම්බර් 31 වැනිදා.”* ප්‍රථමයෙන් අකුරු කරන්නේ...?මට නැකතට අකුරු කියවලා තියෙන්නේ ඩී.එස්. එස්. අත්තනායක නොතාරිස් රාළහාමි. එයා ඒ කාලේ මේ පළාතේ ප්‍රසිද්ධ ප්‍රභූවරයෙක් වගේ කෙනෙක්. අපි ගල්ලෑල්ලේ අකුරු ලියපු අය. මම හා හා පුරා කියා ඇතුළු වූ පාසල රුවන්වැල්ල ප්‍රාථමික විදුහල.ඒ පාසලේ මම පස්වැනි වසර දක්වා ඉගෙන ගත්තා. අනතුරුව මම කරවනැල්ල මහා විද්‍යාලයට ඇතුල්වුණා අධ්‍යාපනය ලැබීමට. ඒ පාසලේ මම 6 වන ශ්‍රේණිය සිට 11 වැනි ශ්‍රේණිය දක්වා ඉගෙන ගත්තා. කරවනැල්ල විදුහල කෝට්ටේ ආනන්ද ශ්‍රාස්ත්‍රාලයේ ශාඛාවක් ලෙස තමයි එවකට පැවැතියේ. ඔය දෙවැනි ලෝක යුද්ධය පැවැති කාලය. ඔය පාසල ආරම්භ කෙළේ ඊ.ඩබ්ලිව්.අදිකාරම් මහතා. ඉන්පසු උසස්පෙළ කරන්න මම රුවන්වැල්ල රාජසිංහ මධ්‍ය මහා විදුහලට ආවා. උසස් පෙළ ඉගෙන ගන්න අතරේ මම නොතාරිස් විභාගයට පෙනී සිටියා. එතකොට මට වයස අවුරුදු 21 යි. වයස අවුරුදු 21 දී නොතාරිස් විභාගය සමත්වූ ශ්‍රී ලංකාවේ ලාබාලම නොතාරිස්වරයා වුණේ මමයි. එය මට නිහතමානී සතුටක් ගෙන දුන්නා.”* ඔබට හොඳට ඇඳුම් මහන්න එහෙම පුළුවන් කියා අප අසා තිබෙනවා.?ඒක වුණේ මෙහෙමයි. මම පාසල් ගිහින් සවස් වරුව ගෙදර ඇවිත් ගත කරන්නේ වැඩක් නැතිව. ඒ කාලයේ මම අනෙක් ළමයින්ට එකතුවී නොමඟ යයි කියන බයට අපේ අම්මා සවස්වරුව ඇඳුම් මහන්න පුරුදු වෙන්න කියා ඇඳුම් මහන සාප්පුවකට ඇරියා. වැඩ පුරුදු වෙන්න. මුලින් මුලින් මම බොත්තම් කාස කපන්න, නූල් කපන්න කටයුතු කළා. මට ටිකක් කල් යාමේදී සරොම්, කමිස කලිසම් මහන්න හැකියාව ලැබුණා. අද වුණත් මගේ ඇඳුම මහගන්නේ මමයි. ඊට අමතරව රුවන්වැල්ලේ මේ අපේ ගේ අසල තිබූ නොතාරිස් කන්තෝරුවට අම්මා මාව යැව්වා අත් අකුරු හොඳට ලියන්න පුරුදු වෙන්න කියලා. ඒ අනුව වැඩ ඉගෙනගත් මම අවුරුද්දක් දෙකක් යනකොට ඔප්පුවක් ලියන්න පුළුවන් වෙන තත්ත්වයට ආවා. උදේට පාසල් යනවා සවසට නොතාරිස් කන්තෝරුවේ වැඩ කරනවා...”* මව්පියන්ගේ නම් කොහොමද..?තාත්තාගේ නම යටන්වල ගමරාළලාගේ විලියම් සිංඤෝ. අම්මා කංකානම් ආරච්චි හග්ගල්ලලාගේ ඇසිලින් නෝනා.... මගේ තාත්තා වෘත්තීය ලෙස කෙළේ රියැදුරෙක් විදියට කටයුතු කරපු එක. අම්මා රැකියාවක් කෙළේ නෑ. ඇය ගෘහනියක් ලෙස දරුවන් බලාගෙන තාත්තාගේ වැඩ කටයුතුවලට උදව් කළා. මගේ පවුලේ මමත් එක්ක දරුවන් හතර දෙනයි. මම පවුලේ වැඩිමලා...”* ඔබ රුවන්වැල්ලේ ‘චරිතයක් බවට පත් වන්නේ ලංකා සම සමාජ පක්ෂයේ රතු දේශපාලනය’ හරහා. ඒ ගැන යළි ස්මරණය කළොත්....?මගේ මේ නිවස මම දන්න කාලේ සිට මැතිවරණ කාර්යාලයක් ලෙසයි පැවැතුණේ. 1960 මාර්තු මහ මැතිවරණයේ දී යටියන්තොට අපේක්ෂකයා ලෙස ආචාර්ය ඇන්.ඇම්. පෙරේරා සහෝදරයාවත් රුවන්වැල්ල අපේක්ෂකයා ලෙස සෝමබන්දු සහෝදරයාවත් සෝමා වික්‍රමනායක සහෝදරී දෙහිඕවිට අපේක්ෂිකාව ලෙසත් තුන් දෙනාවම පිළිගත්තේ මේ නිවසේ දී. මගේ අම්මා තමයි මල්මාලා දාලා ඒ තිදෙනාව පිළිගත්තේ.මගේ මේ නිවස රතු දේශපාලනයේ ක්‍රියාකාරී තැනක්. අපේ අම්මාට කියන්නේ සුදු අක්කා කියලා. සුදු අක්කාගේ නිවස කිව්වහම මුළු රුවන්වැල්ල ආසනයම දන්නවා. මගේ අම්මා ප්‍රබල සම සමාජ පාක්ෂිකාවක්.එලිසාහාමි කියන්නේ මගේ ආච්චී. ඇය පාරම්පරික ලංකා සම සමාජ පක්ෂයේ ක්‍රියාකාරිනියක්. ඇය නිර්භීතයි. අවශ්‍යතාවයකදී ඇය පිරිමියකුට හරි නොගහ ඉන්නේ නෑ. ආච්චි තමයි රුවන්වැල්ල නගරයේ මුල්වරට රතු කොඩියක් ඔසවා තියෙන්නේ. ඒ 1936 මැතිවරණයේදී. ඒ කාලේ ඇය හැප්පුනේ වීදෙනිය වලව්වේ මොලමුරේ ආර්යාව සමඟ..”* ඔබේ දේශපාලනයේ ගුරුවරයා ලෙස ඔබ හඳුන්වන්නේ කවුද .?සම සමාජ ව්‍යාපාරයේ ආදි නායකයෝ තමයි මගේ ගුරුවරු ලෙස මම සලකන්නේ. ඒ නායකයන් හැම කෙනෙක්ගේම දේශනවලට මට සවන්දෙන්න වාසනාව ලැබුණා. ඇන්. ඇම්. කොල්වින්, ලෙස්ලි, කාරායසිංහම්, හෙක්ටර් අබේවර්ධන, එඩ්මන් සමරක්කොඩි, ඒ අතර විශේෂයි.* ආචාර්ය එන්.එම්. සහෝදරයා පිළිබඳ ඔබේ මතකය කෙබඳුද...?1958 තරම් ඈත කාලයක සිට මට ඇන්.ඇම්. සහෝදරයාගේ මතකය තියෙනවා. එතකොට මට අවුරුදු 7 ක් හෝ 8 ක් ඇති. සති අන්තයේ ඇන්.ඇම් සහෝදරයා රුවන්වැල්ලට එනවා. මගේ අම්මා සමඟ මමත් යනවා. ඇන්.ඇම්. සහෝදරයා හමුවන්න. 1963 වර්ෂයේදී වාමාංශික එක්සත් පෙරමුණ බිහිවුණා. එතකොට මම පාසල් ශිෂ්‍යයෙක්. වාමාංශික එක්සත් පෙරමුණ රුපියල් 5 ක ආකෘති නෝට්ටුවක් මුද්‍රණය කර තිබුණා. රතු නායකයෝ තුන්දෙනාගේ පිංතූර දාලා ශත 10 ක බැගින් මම ඒ නෝට්ටු 100ක් වික්කා පාසල් ශිෂ්‍යයෙක්ව සිටියදී. ඒක තමයි මම සම සමාජ පක්ෂය වෙනුවෙන් පාසල් ශිෂ්‍යයෙක්ව සිටි කාලයේ කළ පළමු දේශපාලන ක්‍රියාව. ඒ වගේම 1964 වර්ෂයේ මැයි දිනයට මාව අම්මා එක්ක ගියා.ඒ ක තමයි මම ගිය ප්‍රථම මැයි දිනය. ඒකට මම සහභාගි වුණේ වැඩිහිටියෙක්ගේ කර උඩ ඉඳන්....”* ඔබට දැන් වයස අවුරුදු 60ක්. ඒ ගතවූ කාලය තුළ ඔබ පළාත්සභා මන්ත්‍රීවරයෙක්, පළාත් සභා ඇමැතිවරයෙක් ලෙස කටයුතු කර 2010 මහ මැතිවරණයෙන් ඔබ පාර්ලිමේන්තු මන්ත්‍රීවරයකු බවට පත් වෙනවා. මොනවද දැන් හිතෙන්නේ...?මම ඡන්දයකට කියා ප්‍රථමවරට ඉල්ලුවේ 1989 පැවැත්වූ මුල්ම පළාත් සභා මැතිවරණයට ඒ ඡන්දයට මම ඉල්ලුවේ අහම්බෙන් වගේ. නමුත් මගේ මල්ලී නීතිඥ ලෙස්ලි යටන්වල ඒ ඡන්දයට තරග කළා. අපි දෙන්නම පළාත්සභාවට තේරුණා. නමුත් මගේ මල්ලිව ජවිපෙ මැරයෝ පළාත් සභාවට පත්වෙලා ටික කාලයකින් වෙඩිතබා මරා දැමුවා. මල්ලි මරනකොට මල්ලිට වයස අවුරුදු 32 යි. විවාහවෙලා මාස 10 ක් ගතවුණා පමණයි. ජවිපෙ මල්ලිව මරනකොට.මා පැමිණි ගමන් මඟ දෙස බලන කොට අපි හැමදාම පැතුවේ ජනතා ඉදිරි ගමන ගැනයි. ඒ ගමනේ ඉදිරි පියවර ගණනාවක් දැන් අප පැමිණ සිටිනවා.අප පැමිණියේ ප්‍රජාතන්ත්‍රවාදී සමාජවාදයක් ඉලක්ක කරගෙන . අපිට තව බොහෝදුර ගමන් කරන්න තියෙනවා.රටේ පැවැති ත්‍රස්තවාදය මුළුමනින්ම ජනාධිපතිතුමා පරාජය කර දැමීම ගැන අප සතුටට පත්වෙනවා. රටේ ස්ථිරසාර සමඟියට බලවත් බාධක වුණේ ත්‍රස්තවාදයයි. අන්තවාදීන් සමඟ මේ ගමන යන්න පුළුවන් කමක් නැහැ. නමුත් ඊළඟ පියවර අප ඉක්මනින් ගත යුතුයි. අපේ ජනාධිපති මහින්ද රාජපක්ෂ මහතාට ඒ ගමන යන්න ශක්තිය ධෛර්යය තියෙනවා. මේ රට ගොඩගන්න වෙන නායකයෙක් පේන තෙක් මානයේ නෑ....”* මිනිසකුගේ සාර්ථකත්වය පිටුපස ඉන්නේ බිරියයි. ඔබටත් එසේම ඇති. ඔබේ බිරියගේ නම කොහොමද ?මගේ බිරියගේ නම සුමනාවතී මැණිකේ. ඇයගේ උපන් ගම අපේ මේ තුන් කෝරළයේ දැරණියගල ප්‍රදේශය....”* කොහොමද මේ සුමනාවතී මැණිකේ ඔබට මුණ ගැහෙන්නේ...?මගේ පියා තමයි මඟුල් කපුවකු ලවා මට සුමනාවතීව සොයා දෙන්නේ. අපි දෙන්නාගේ විවාහය යෝජිත විවාහයක්. සුමනාවතී මැණිකේව බලන්න යන කොටත් මම ක්‍රියාකාරී දේශපාලනයේ හිටියා. සුමනාගේ පියා දැරණියගල ගම්සභා නියෝජිතයෙක්. සමාජ සේවකයෙක්. ඒ පවුලම සමාජ සේවයට ලැදි පවුලක්. සුමනාටත් වඩා මම ඇගේ පියා ගැන එදා පැහැදුණා. ඒ හොඳ පියාගේ දියණිය හොඳවිය යුතුයැයි කල්පනා කර මම සුමනාවතී මැණිකේව විවාහ කර ගත්තා. ඒ අනුව 1985 ඔක්තෝබර් 25 වැනිදා අප දෙදෙනා විවාහ වෙලා විවාහ උත්සවය දෙසැම්බර් 25 වැනිදා සිදු කළා. අප දෙදෙනාට දැන් ඉන්නවා දුවක්. ඇගේ නම වත්සලා ජනාදරී පත්මසිරි. ඇය මේ වනවිට ජයවර්ධන පුර විශ්වවිද්‍යාලයේ අවසන් වසරේ උපාධි අපේක්ෂිකාවක්..”* ඔබේ දියණිය පිළිබඳව ඔබ මොනවද හිතන්නේ..?ඇයත් මම වගේම සමාජයට ආදරය කරන, සමාජය ගැන උනන්දුව දක්වන කෙනෙක්. කිසිම කෙනෙක් මට කිව්වේ නෑ දේශපාලනය කරන්න කියලා. අපේ ගෙදර ඒ දේශපාලන පසුබිම තිබුණට අම්මා කිව්වේ නෑ මට ඡන්දය ඉල්ලන්න කියලා. ඒ ඉල්ලීම එන්නේ තමන්ගේ ක්‍රියාකාරිත්වය අනුව. දේශපාලනය කියන්නේ තමුන්ගේ උවමනාවෙන් කැපවීමෙන් කළයුතු දෙයක්. අනුන් කියනවට මේක කරන්න බෑ. එහෙත් පස්සේ මේ ;ද්ශපාලන ගමන යන්න මගේ දියණියව දාන එක ගැළපෙන වැඩක් නෙමෙයි. ඒක එයාම හිතලා තීරණයක් ගත යුතු දෙයක්. ඒ අවස්ථාවේදී මට එපා කියන්න බෑ.”* දේශපාලනඥයාගේ ප්‍රතිරූපය මුදල්, යානවාහන, බලය, කොමිස්වලින් අද පිරිලා. නමුත් ඔබ සහ ඔබ නිවස දකින කොට හිතෙනවා ඔබ ඒ ප්‍රතිරූපයට අයත් නැති කෙනෙක් කියලා ඇයි මේ වෙනස.?දේශපාලනය කළ යුත්තේ ප්‍රතිපත්තියක් අනුව. දේශපාලනඥයකුට ඉදිරි දැක්මක් තිබිය යුතුයි. අනුන් කියන කියන දේ පිටුපස යාමවත්, හැමදේටම එහෙයි එහෙයි කියන එක දේශපාලනඥයකුට ගැළපෙන්නේ නෑ. තමන්ට තිබිය යුතුයි දර්ශණයක්. දැක්මක්. ඒ දැක්ම තමයි බලපාන්නේ. දේශපාලනඥයාගේ ප්‍රතිරූපය රැකීමටත් විනාශ වීමටත්. මම මේ ගමන යන්නේ මම දැන හැඳිනගත් ප්‍රතිපත්ති සමුදායක් අනුවයි. මගේ ප්‍රතිපත්ති කිසිම වාසියක් තනතුරක් ඉදිරියේ පාවා දෙන දේශපාලනඥයකු නොවෙයි මම.* ඔබ ආඩම්බරයෙන් නේද සම සමාජ නායකයෙක් කියා කියන්නේ.?පිටට පෙන්වූයේ නැති වුණාට හිත තුළ මම සමසමාජ නායකයෙක් වීම ගැන නිහතමානී ආඩම්බරයක් තියෙනවා. මම මෙහෙම කිව්වේ ප්‍රථම වතාවට. ඔබ මගෙන් අවංකව අහපු නිසාත් ඔබත් වමේ ව්‍යාපාරයේ ඉන්න කෙනෙක් නිසාත්.....”* ඔබේ ආගම...?“මම බුද්ධාගමේ...”* සමහරක් දේශපාලනඥයෝ සේ ඔබත් දෙවිවරු සමඟ සම්බන්ධතා තියෙනවාද ..?මම පිළිගන්නේ බුදු දහම විතරයි. අනෙක් ආගම්වලට ගරු කරනවා. මම බෞද්ධ ප්‍රතිපත්ති මොනවද කියා අවබෝධයෙන් කටයුතු කරන්නේ. දෙවිවරු සමඟ එසේ සබඳතා තියන අයට මම මොකවත් කියන්නේ නෑ...”* ඔබේ ලග්නය...?මම මකර ලග්නේ...”* නක්ෂත්‍රය ගැන විශ්වාසයක් තියෙනවාද ?“නක්ත්‍රය මම පිළිගන්නෙත් නෑ. නොපිළිගන්නෙත් නෑ. ඒගැන තවම මම සොයා බලනනවා. හතර පස් දෙනෙකුට කේන්දරේ දුන්නොත් හතර පස් විදියකට කියන්නේ. හැබැයි ගණිත විද්‍යාවක් ලෙස බැලුවොත් මෙහි සත්‍යතාවක් තියෙනවා.”* ඔබට ඇයි ‘පාලම් මහත්තයා’ කියන්නේ....?“පළාත් සභා ඇමති ධූරය දරන කාලයේ මම විශේෂයෙන් මාර්ගයක් තනා දෙන්න බැරි කඳු දෙකක් අතර පිහිටි තැන්වලට යාමට මම විශේෂ පාලම් ක්‍රමයක් මේ පළාතේ ක්‍රියාත්මක කළා. එය මේ පළාතේ ජනතාවට විශේෂ පහසුවක් වුණා. එදා සිට මේ නාමය මට පටබැඳී තිබෙනවා. ඒ වගේම මම ගඟ හරහා සංගිලි පාලම් ගණනාවක්ම දමා දී තිබෙනවා. අබලන්වූ පාලම් පිළිසකර කරදී තිබෙනවා.* ඔබ තවමත් නොතාරිස් රැකියාව කරනවද ?“පරණ පුරුදු රැකියාව අතහරින්න බෑනේ. දැනටත් මම ඒ රැකියාව කරනවා. මේ නිවසේම මම ඒක පවත්වාගෙන යනවා..”* රුවන්වැල්ලට ඔබෙන් වැඩක් වුණා කියා ඔබට සතුටුවිය හැකිද ?පළාත් සභාව තුළදී මට කළහැකි ඉහළම සේවය මම කළා. ඒ ගැන මට සතුටුවෙන්න පුළුවන්. ඒ නිසානේ 2010 මහ මැතිවරණයෙන් වැඩි ඡන්දයෙන් මාව ජනතාව පාර්ලිමේන්තු යැව්වේ. හැබැයි පාර්ලිමේන්තුවට පත්වී තවම මම මාස ගණනයි. ඒ කාලය තුළ විශාල වැඩක් තවම කරගන්න බැරි වුණා. ඉදිරි කාලයේ පළාතට ජනතාවට දැනෙන සේවයක් කිරීමට මම බලාපොරොත්තු වෙනවා. අපට එය කළ හැකියි කියන විශ්වාසය තියෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107041</link>
    <topic>රට විනාශ කරන අලුත් කුමන්ත්‍රණයක්</topic>
    <author>ධනුෂ්ක ගොඩකුඹුර සහ කුරුණෑගල දිස්ත්‍රික් සංචාරක</author>
    <content>රටේ ආර්ථිකය කඩාවැටුණු බවට වැරැදි ප්‍රචාර ගෙනයන අයගේ අරමුණ ලෝකය හමුවේ වැරැදි චිත්‍රයක් මවාපාමින් රට විනාශ කිරීම බව ජනාධිපති මහින්ද රාජපක්ෂ මහතා පැවැසීය.අපේ රට සම්බන්ධයෙන් වැරැදි ප්‍රචාර ගෙන යන කිසිවකුට ජනතාවගෙන් කිසිදු සමාවක් හිමි නොවන බවද ජනාධිපතිවරයා සඳහන් කළේය.ජනාධිපතිවරයා මේ අදහස් පළ කළේ ජාත්‍යන්තර සමුපකාර දිනය සහ මෙරට සමුපකාරයේ සියවැනි සමරුව නිමිත්තෙන් කුරුණෑගල මාළිගාපිටිය ක්‍රීඩාංගණයේදී පෙරේදා (2) පැවැති “ඉසුරු සවිය” උළෙලට සහභාගි වෙමිනි.අද අපේ ආර්ථිකය කවරදාටත් වඩා ශක්තිමත් බවමෙහිදී අවධාරණය කළ ජනාධිපතිවරයා ජනතාව එය හොඳින් දන්නා බවත් පැවැසීය. අප සිවිල් වැසියන් ඝාතනය කළා යැයි කියමින් චැනල් 4 නිර්මාණය කළ චිත්‍රපටයේ අසත්‍යතාව දැන් හෙළි වී ඇති බව කී ජනාධිපතිවරයා මේවාට අපේම රටේ අය උල්පන්දම් දීම කනගාටුවට කරුණක් බවද කීවේය.1906 වසරේ ඇරැඹි ශ්‍රී ලංකා සමුපකාර ව්‍යාපාරයට 1911 වසරේදී නීත්‍යනුකූලභාවය ලැබිණ. සමපකාර සමිති 15000කින් හා සමාජිකයන් මිලියන අටකින් මේ ව්‍යාපාරය අද සමන්විතය.අනෙකුත් රාජ්‍ය ආයතන මෙන්ම සමුපකාරයත්, සතොසත් එදා ආර්ථික ඝාතකයන් අතින් විනාශ වූ බවත් එදා රාජ්‍ය ආයතනවලට ගිනි තැබූ උදවිය අද පාර්ලිමේන්තුවේදී ඒවා ගැන ප්‍රශ්න කරද්දී සිනා නැෙඟන බවත් ජනාධිපතිවරයා සිහිපත් කළේය. අසත්‍ය චෝදනා හමුවේ නොසැලී ශක්තිමත්ව කටයුතු කරන්නට තමා පන්නරය ලැබුවේ සමුපකාර ව්‍යාපාරය තුළින් බව සිහිපත් කළ ජනාධිපතිවරයා තමාට පහර ගසන්නට ඕනෑ වූ විට සමහරුන් සමුපකාරය පිළිබඳ ප්‍රශ්න කරන බවත් කීවේය. සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු, දකුණු පළාත් සමුපකාර ඇමැති ඩී.වී. උපුල්, අමාත්‍යාංශ ලේකම් සුනිල් එස්. සිරිසේන මහත්වරුද මෙහිදී අදහස් දැක්වූහ. ඇමැතිවරුන් වන අනුර පි‍්‍රයදර්ශන යාපා, ටී. බී. ඒකනායක මහත්වරු, මැති ඇමැතිවරු, පළාත් ආණ්ඩුකාරවරු, මහ ඇමැතිවරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107042</link>
    <topic>මෙරට හාල්වල ආසනික් නෑ</topic>
    <author>අසේල කුරුළුවංශ</author>
    <content>ශරීරයට අහිතකර මට්ටමින් ආසනික් හෝ වෙනත් බැර ලෝහ මෙරට සහල්වල නොමැති බව පේරාදෙණිය විශ්වවිද්‍යාලයේ භූවිද්‍යා අංශය මගින් කළ පර්යේෂණ මගින් තහවුරුවී ඇත.සහල්, කුඹුරු ආශි‍්‍රත පස් හා වියළි කලාපයේ ජල සාම්පල ගෙන සිදු කළ පර්යේෂණ ගණනාවකින් මේ බව තහවුරු වූ බව පේරාදෙණිය විශ්වවිද්‍යාලයේ භූ විද්‍යා අංශයේ මහාචාර්ය අතුල සේනාරත්න මහතා පවසයි. ලෝක සෞඛ්‍ය සංවිධානයේ සම්මතයන්ට අනුව ඕනෑම ආහාර ද්‍රව්‍යයක ආසනික් බැර ලෝහය අඩංගුවන්නේ නම් එය කිලෝග්රෑමයකට මයික්‍රොග්රෑම් 10ට වඩා අඩුවිය යුතු බවත් ශ්‍රී ලංකාවේ කිසිදු ප්‍රදේශයකින් එම අගයට වඩා ඉහළ අගයක් සහිත ආහාර ද්‍රව්‍ය හෝ ජලය හමු නොවූ බවත් ඒ මහතා කීය.පේරාදෙණිය විශ්වවිද්‍යාලයේ භූවිද්‍යා අංශය මගින් දැනට වසර 35ක පමණ සිට අදාළ පරීක්‍ෂණ සිදුකරන බවත් මේ නිසා සහල් පරිභෝජනය කිරීමට ජනතාව අනියත බියක් ඇතිකර නොගත යුතු බවත් සේනාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107043</link>
    <topic>පරීක්‍ෂණවලට පෙර නිගමනය කැලණි සරසවියට අවමානයක්</topic>
    <author>සුභාෂිනී සේනානායක</author>
    <content>වකුගඩු සහ ආසනික් අතර ඇති සම්බන්ධතාව පිළිබඳව විමර්ෂණයක් සිදු කිරීමට පෙර එයට අදාළ නිගමනයක් ප්‍රසිද්ධ කිරීම කැලණිය විශ්වවිද්‍යාලය අවමානයට පත්කිරීමක් බව මහාචාර්ය බිමාලි ජයවර්ධන මහත්මිය කියයි.මේ සම්බන්ධයෙන් විද්වත් ප්‍රජාව තුළ සංවාදයක් ඇතිවීමට සහ ප්‍රතිඵල පිළිබඳව විමර්ෂණයක් සිදු කිරීමට පෙර නිගමන ප්‍රසිද්ධ කිරීමෙන් ජාතික ප්‍රතිපත්තියට බලපෑමක් සිදුව ඇති බව මහාචාර්යවරිය පවසයි. වකුගඩු ආබාධ සහ ආසනික් අතර ඇති සම්බන්ධතාව පිළිබඳව කැලණිය විශ්ව විද්‍යාලයේ රසායනික විද්‍යා අංශයේ සාමාජිකයකු විසින් කරන ලද පර්යේෂණයක් සම්බන්ධයෙන් රටපුරා ආන්දෝලනයක් පැන නැඟී ඇති බවත් ඒ පිළිබඳව තමාගේ සහ විශ්වවිද්‍යාල ආචාර්ය මණ්ඩලයේ අවධානය යොමුව ඇති බවත් මහාචාර්ය ජයවර්ධන මහත්මිය පවසයි. මේ සම්බන්ධයෙන් මහාචාර්යවරිය බෙහෙවින් කනගාටුවට පත්ව සිටී. කෘෂි රසායනික ද්‍රව්‍යවල ජලයේ සහ ආහාරවල ආසනික් තිබේද යන්න පිළිබඳව කළ පරීක්‍ෂණ සම්බන්ධයෙන් අප දැනුවත් කර නැතැයි ප්‍රකාශ කරන මහාචාර්යවරිය තමා දන්නා තරමට මෙහිදී භාවිත කළ ක්‍රමවේදයත් ප්‍රතිඵල සහ නිගමන සම්ප්‍රදායික ආකාරයට සමාලෝචනයට භාජන කර නැතැයිද කියයි. මේ සම්බන්ධයෙන් මහාචාර්යවරිය මෙසේද ප්‍රකාශ කරයි.අප දෙපාර්තමේන්තුව විසින් විද්‍යාත්මක පරීක්‍ෂණ සිදුකරන ආකාරය පිළිබඳවද අනවශ්‍ය විවේචන එල්ලවීමට මෙය හේතුවී තිබෙනවා. මේ නිසා කැලණි විශ්වවිද්‍යාලයේ රසායනික විද්‍යා දෙපාර්තමේන්තුව සහ එහි අනධ්‍යයන කාර්යමණ්ඩලය අවමානයට පත්වී තිබෙනවා.මෙවැනි අපරික්‍ෂාකාරී ක්‍රියා තුළින් අප දෙපාර්තමේන්තුවට ඇතිවන බලපෑම් ගැන මම බෙහෙවින් කනගාටු වෙනවා. අප පර්යේෂණ සිදුකරන්නේ විද්‍යාත්මක ක්‍රමවේදයක් අනුවයි. අප සිදුකරන සෑම කාර්යකදීම ආචාරධර්ම අනුගමනය කරනවා. විශ්වවිද්‍යාලයේ විද්‍යාඥයින් ලෙස සේවය කරන ආචාර්යවරු ස්වාභාවීය, සමාජයීය වගකීම්වලින් බැඳී සිටිනා බවත් මා මෙහිදී සිහිපත් කිරීමට කැමැතියි. එම නිසා අප කටයුතු කළ යුත්තේ ජනතාවට සේවය කිරීමට මිස ඔවුන් නොමඟ ඇරීමට නොවෙයි.පර්යේෂණ සිදුකරන කවරහෝ ආචාර්යවරයකු විද්‍යාත්මක ක්‍රමවේද දැඩි ලෙස අනුගමනය කළ යුතුයි.පර්යේෂණ ප්‍රතිඵල පිළිබඳව විශ්වසනීයත්වය තහවුරු කළ යුතුයි.විද්‍යාත්මක පර්යේෂණ සම්බන්ධයෙන් නිගමනයන්ට එළඹිය යුත්තේ අන්තර්ගත ප්‍රතිඵල තර්කානුකූලව විශ්ලේෂණය කිරීමෙන් පසුවයි. එසේ කටයුතු කිරීම ලෙහෙසි පහසු දෙයක් නොවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107044</link>
    <topic>සමූපෙට අලුතින් ලක්ෂ 5ක් බඳවා ගනී</topic>
    <author>විජයානි එදිරිසිංහ</author>
    <content>සමුපකාර ව්‍යාපාරයට වසර 100ක් පිරීම නිමිත්තෙන් මේ වන විට ලක්ෂ 5කට ආසන්න සාමාජිකයන් සංඛ්‍යාවක් සමුපකාර ව්‍යාපාරයට අලුතින් එක් වී සිටිති.ආරම්භ කළ සාමාජිකයන් බඳවා ගැනීමේ වැඩසටහන යටතේ මේ පිරිස එක් වී සිටිති.නව සාමාජිකයන් බඳවා ගැනීම මැයි මාසයේ දී ආරම්භ විය.මේ අතර සමුපකාර ඉසුරුසවිය ප්‍රදර්ශනය හා සැණකෙළියේ දී සමුපකාර සමිති නිෂ්පාදනය කළ භාණ්ඩ අලෙවියෙන් රුපියල් කෝටි දෙකක ආදායමක් ලැබී තිබේ. ඉසුරු සවිය ප්‍රදර්ශනයේ දින 5 තුළ ලක්ෂ 20ක සෙනඟක් නැරැඹීමට පැමිණ ඇති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107045</link>
    <topic>රිසානා බේරාගන්න දූත පිරිසක් සෞදියට</topic>
    <author>මහින්ද අලුත්ගෙදර</author>
    <content>සෞදි අරාබියාවේදී මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක් නිදහස්කර ගැනීම සම්බන්ධයෙන් ඇය අතින් මරණයට පත් බිලිඳාගේ මවුපියන් සමඟ සාකච්ඡා කිරීම සඳහා විශේෂ දූත පිරිසක් ශ්‍රී ලංකාවෙන් පිටත්කර යැවීමට රජය තීරණය කර ඇත.මරණයට පත් බිලිඳාගේ මවුපියන් සමඟ සාකච්ඡා කිරීමේ අරමුණින් එම විශේෂ දූත පිරිස මේ සතිය ඇතුළත සෞදි අරාබියාව බලා පිටත්ව යන බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.සෞදි අරාබියාවේ ගෘහ සේවයේ නිරතව සිටි ශ්‍රී ලාංකික ගෘහ සේවිකා රිසානා නෆීක් අතින් ඇය සේවය කළ නිවෙසේ කුඩා බිලිඳකු මරණයට පත් කිරීමේ චෝදනාවට වරදකරු කරමින් එරට අධිකරණයක් මඟින් මෙම මරණ දඬුවම නියම කරන ලදී. ඇයට සමාවක් ලබා දෙන ලෙස ජනාධිපති මහින්ද රාජපක්ෂ මහතා විසින් එරට රජුගෙන් කළ ඉල්ලීමට ප්‍රතිචාර දක්වමින් මරණ දඬුවම ක්‍රියාත්මක කිරීම තාවකාලිකව අත්හිටුවා තිබේ.ශ්‍රී ලංකාව හා සෞදි අරාබියාව අතර තිබෙන රාජ්‍යතාන්ත්‍රික සබඳතා සිහිපත් කරමින් ජනාධිපතිවරයා මෙම ඉල්ලීම සිදුකර තිබෙන අතර ඊට අමතරව තානාපති අංශ මට්ටමින්, විවිධ ජාත්‍යන්තර සංවිධාන ඇතුළු බොහෝ පිරිසක් මෙම ශ්‍රී ලාංකික කාන්තාව නිදහස් කර ගැනීම සඳහා ඉදිරිපත්ව සිටින බවද ඒ මහතා සඳහන් කළේය. ඇයට සමාවක් ලබාදිය හැක්කේ මරණයට පත් බිලිඳාගේ මවුපියන්ට පමණක් බව පෙන්වා දුන් අධ්‍යක්ෂ ජනරාල්වරයා ඒ නිසාම ඔවුන් සමඟ මේ සම්බන්ධයෙන් සාකච්ඡා කරන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107046</link>
    <topic>චැනල් හතරේ රූප පෙළේ ඝාතනය වන්නේ හමුදා සෙබළුන්</topic>
    <author>භක්ති ධර්මප්‍රිය මෙන්ඩිස්</author>
    <content>චැනල් 4 නාළිකාව මගින් විකාශය කළ චිත්‍රපටයේ ඝාතනයට ලක්වන තරුණයන් පිරිස කොටි සාමාජිකයන් නොව ශ්‍රී ලංකා යුද හමුදාවේ සෙබළුන් ලෙස ආරක්ෂක අංශ විසින් මේ වනවිට අනාවරණය කරගෙන ඇත.යුද හමුදා ඇඳුමින් සැරසී සිටින්නේ කොටි සාමාජිකයන් බවත්, චැනල් 4 නරඹන පුද්ගලයන්ට ශ්‍රී ලංකා යුද හමුදා සෙබළුන් බව හැඟවීම සඳහා කොටි සාමාජිකයන් උත්සහයක නිරතවන බව ආරක්ෂක අංශ කියයි. යුද ගැටුම් පවතින අවස්ථාවේ කොටි සාමාජිකයන් විසින් මෙම හමුදා භට පිරිස අත්අඩංගුවට ගෙන ඇති බවද ආරක්ෂක අංශ සඳහන් කරයි. චැනල් 4 චිත්‍රපටයේ මුල් පිටපතේ කරුණු රැසක් පිළිබඳ තොරතුරු මේ වනවිට ආරක්ෂක අංශ විසින් අනාවරණය කරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107047</link>
    <topic>යාපනය අර්ධද්වීපයේ නැවත පදිංචිය අවසන්</topic>
    <author>මහින්ද අලුත්ගෙදර</author>
    <content>යාපනය අර්ධද්වීපය තුළ නැවත පදිංචි කිරීමේ කටයුතු ඊයේ (03) වන විට සම්පූර්ණයෙන්ම අවසන් කිරීමට රජයට හැකිව තිබේ.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් යාපනය, වඩමාරච්චි නැඟෙනහිර ප්‍රදේශයේදී ඊයේ (3) පැවති නැවත පදිංචි කිරීමේ වැඩසටහනත් සමඟ යාපනය අර්ධද්වීපයේ නැවත පදිංචි කිරීමේ කටයුතු සම්පූර්ණයෙන් අවසන් කිරීමට හැකිවූ බව යාපනය ආරක්ෂක සේනා ආඥාපති මේජර් ජෙනරාල් මහින්ද හතුරුසිංහ මහතා “දිනමිණ”ට පැවැසීය.පවුල් 325 කට අයත් පුද්ගලයෝ මෙහිදී ඔවුන්ගේ මුල් ගම්බ්ම්වලනැවත පදිංචි කරන ලද අතර ඔවුන් යාපනයේ කෙවිල්, මුල්ලියාන්, වෙත්තිලකේණි ප්‍රදේශවලට අයත් වන බවද ආඥාපතිවරයා සඳහන් කළේය.තම මුල්ගම්බිම් වල නැවත පදිංචි කරන ලද මේ පවුල්වලට අවශ්‍ය සෑම පහසුකමක්ම ලබා දීමට රජය පියවර ගෙන තිබෙන අතර ඔවුන්ගේ ජීවනෝපාය ශක්තිමත්ව ඉදිරියට ගෙනයාමට ඒ තුළින් හැකි වන බවද ඒ මහතා පැවසීය.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමති ඩග්ලස් දේවානන්දා සහ උතුරු පළාත් ආණ්ඩුකාර මේජර් ජෙනරාල් ජී.ඒ චන්ද්‍රසිරි මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107048</link>
    <topic>ගොඩ ගැසී ඇති 80%ක් අද බෙදා හරී</topic>
    <author>උපාලි කරුණාරත්න</author>
    <content>කොළඹ මධ්‍යම තැපැල් හුවමාරුවේ ගොඩ ගැසී ඇති ලියාපදිංචි ලිපිවලින් සියයට අසුවක් අද (4) බෙදාහරින බව තැපැල් අමාත්‍යාංශයේ ලේකම් හේමසිරි ප්‍රනාන්දු මහතා ‘දිනමිණ’ට පැවැසීය. පසුගිය සති කිහිපයේ අපොස (සා.පෙළ) නව පාසල්වලට ඇතුළත් කිරීමේ අයදුම්පත්, රැකියා අයදුම්පත් ලක්ෂ දෙක තුනක් කොළඹ මධ්‍යම තැපැල් හුවමාරුවට ලැබී තිබේ. මේ වනවිට එහි ලිපි හැත්තෑ දහසක් පමණ ගොඩ ගැසී ඇත.ලේකම්වරයා වැඩිදුරටත් ප්‍රකාශ කළේ, කොළඹ මධ්‍යම තැපැල් හුවමාරුවේ ලිපි ගොඩගැසීමේ ගැටලුවට මාස දෙකක් තුළ ස්ථිර විසඳුම් ලබාදෙන බවයි. තැපැල් සේවකයකුට මාසිකව පැය දෙසිය හතලිහක අතිකාල ලබාදෙන බව පැවැසූ ලේකම්වරයා ලිපි ගොඩ ගැසීමේ ගැටලුවට පිළිතුරු ලබාදීමට කැපවීම ඔවුන්ගේද යුතුකම බව ප්‍රකාශ කළේය.ලිපි ගොඩගැසීම පිළිබඳ තැපැල් වෘත්තීය සමිති එකමුතුවේ ප්‍රකාශක චින්තක බණ්ඩාර මහතා ප්‍රකාශ කළේ, තම එකමුතුවේ සාමාජිකයන් ගොඩ ගැසී ඇති ලිපි තේරීම සඳහා මේ වනවිට ක්‍රියාකරමින් සිටින බවයි. ලිපි තෝරන ස්ථානයේ පවතින සේවක හිඟය මෙයට බලපා ඇති බව ද ඒ මහතා පැවැසීය.විභාග, රැකියා, පාසල්වලට අයදුම්පත් එවන කාලවලදී මධ්‍යම තැපැල් හුවමාරුවේ ලියාපදිංචි ලිපි වැඩිවන බවද ප්‍රකාශ කළ චින්තක බණ්ඩාර මහතා තැපැල් පරිපාලනය ඒවාට නිසි විසඳුම් ලබානොදීම නිසා මෙවැනි ගැටලු ඇතිවන බවද පැවැසීය. පසුගියදා මධ්‍යම තැපැල් හුවමාරුවේ තිබු ලියාපදිංචි ලිපි තොගයක් තැපැල් මූලස්ථානයට රැගෙන ගිය ආකාරයට මින් ඉදිරියට රැගෙන යාමට තැපැල් වෘත්තීය සමිති එකමුතුව ඉඩ නොදෙන බවද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n1107049</link>
    <topic>දෙහිවල සතුන්වත්තට අවුරුදු 75යි</topic>
    <author>මානෙල් පුෂ්පකුමාරි</author>
    <content>දෙහිවල ජාතික සත්ත්වෝද්‍යානයට ඊයේට (03) වසර 75ක් සපිරිණි. ඒ නිමිත්තෙන් හෙට (5) පිරිත් සජ්ඣායනාවක් හා පසුදින දානමය පුණ්‍යකර්මයක් සිදු කරයි. බොහෝ කලක් තිස්සේ සිට මෙහි පවතින අඩුපාඩු සම්පූර්ණ කිරීමෙන් අනතුරුව මේ වසරේදී මෙය ජනතා අයිතියට පත් කිරීමේදී විශේෂ සංවත්සර උත්සවයක් පැවැත්වීමට කටයුතු යොදා ඇති බව එහි අධ්‍යක්‍ෂ භාෂ්වර සේනාංක ගුණරත්න මහතා පවසයි.වර්ෂ 1926 දී ජර්මන් ජාතික ජෝන් හාර්ගන්බර්ග් මහතා පෞද්ගලික සතුන් වත්තක් ලෙස දෙහිවල ජාතික සත්ත්වෝද්‍යානය ආරම්භ කර ඇත. තම ජීවන වෘත්තිය සඳහා ප්‍රදේශවාසීන්ගෙන් සතුන් මිලටගෙන සතුන් එක්රැස්කර තබා ගන්නා මධ්‍යස්ථානයක් ලෙස සත්ත්වෝද්‍යානය ආරම්භ කර තිබේ. රජයේ බලධාරීන් සහ ජෝන් හාගන්බර්ග් මහතා අතර ඇති වූ සාකච්ඡාවකින් පසුව 1936. 07. 03 වන දින මේ ස්ථානය රජයට පවරාගෙන තිබේ. එහිදී තවත් අක්කර 10ක ඉඩ ප්‍රමාණයක් එක් කර ගනිමින්, අක්කර 15ක භූමි ප්‍රමාණයක් දෙහිවල ජාතික සත්ත්වෝද්‍යානයට හිමි වී ඇත. මේ වන විට අක්කර 23ක භූමි ප්‍රමාණයක් තුළ සත්ත්ව විශේෂ 350කට ආසන්න සංඛ්‍යාවක් මහජනතාව වෙනුවෙන් ප්‍රදර්ශනය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070410</link>
    <topic>මේ රට ස්වාධීනත්වය කරා රැගෙන යන ගමනේදී සමුපකාරයේ ශක්තිය රටටත් ජනතාවටත් අත්‍යවශ්‍යයි</topic>
    <author>ධනුෂ්ක ගොඩකුඹුර සහ කුරුණෑගල දිස්ත්‍රික් සංචාරක ගුණරත්න ලියනාරච්චි</author>
    <content>මේ රට ස්වාධීනත්වය කරා රැගෙන යන ගමනේ දී සමුපකාරයේ ශක්තිය රටටත් ජනතාවටත් අත්‍යාවශ්‍ය බව ජනාධිපති මහින්ද රාජපක්ෂ මහතා පැවැසීය.පසුගිය කාලය පුරා සමුපකාරය ශක්තිමත් කරන්නට රජය කටයුතු කළේ ඒ නිසා බව පැවැසූ ජනාධිපතිවරයා සමුපකාරයට මෙතරම් රාජ්‍ය අනුග්‍රහය ලැබුණු තවත් යුගයක් ඉතිහාසයේ නැති බව සිහිපත් කළේය.ජනාධිපතිවරයා මේ අදහස් පළ කළේ ජාත්‍යන්තර සමුපකාර දිනය සහ ශ්‍රී ලංකා සමුපකාර ව්‍යාපාරයේ සියවැනි සමරුව නිමිත්තෙන් කුරුණෑගල මාළිගාපිටියේදී පැවැති ඉසුරු සවිය උළෙලේ ප්‍රධාන ආරාධිතයා වශයෙන් පෙරේදා (02) එක්වෙමිනි.මෙරට හොඳම සමුපකාර සමිති හා කෝප් සිටි, මිනි කෝප් සිටිවලට ජනාධිපති අතින් තිළිණ ප්‍රදානය කෙරිණි. ජාතික සමුපකාර සංවර්ධන ආයතනයේ රන් තිළිණද මෙහි දී ප්‍රදානය කෙරිණි.සමුපකාර නිවාස සියය වැඩසටහන යටතේ ඉදිකෙරුණු නිවාසවල යතුරු ජනාධිපතිවරයාගේ අතින් හිමිකරුවන්ට ප්‍රදානය කෙරුණු අතර සමුපකාරය පිළිබඳ ලියැවුණු ග්‍රන්ථ 11 ක් ජනාධිපතිවරයාට පිළිගැන්වීම මෙහිදී සිදුවිය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද ප්‍රකාශ කළේය. සමුපකාර ව්‍යාපාරය අද තමන්ගේ සිය වැනි උපන් දිනය සමරනවා. 1911 දී සමුපකාරයට නීත්‍යානුකූල බව ලැබුණා. මම දැක්කා මුල්ම සමුපකාර සමිතියේ අය ආඩම්බරයෙන් බෝඩ් එකක් අල්ලාගෙන ඉන්නවා. අද අපිට මේ දීර්ඝ ඉතිහාසය ආඩම්බරයෙන් සමරන්න අවස්ථාව ලැබී තිබෙනවා.සමුපකාර ව්‍යාපාරයට දැවැන්තම රාජ්‍ය අනුග්‍රහය ලැබුණේ මේ යුගයේ බව ඔබට අමුතුවෙන් කිව යුතු නැහැ. ඒ නිසා මා විශ්වාස කරනවා ඉසුරු සවිය සැමරුම් උළෙල සමුපකාර ඉතිහාසයේ ඓතිහාසික අවස්ථාවක් කියලා. සමුපකාරය ගැන අපේ හදවත්වල තිබෙන්නේ ඉතාමත් ලෙන්ගතු බවක්.හැත්තෑව දශකයේ මමත් සමුපකාර සභාපතිවරයකු වශයෙන් වසර ගණනාවක් හිටියා. ඉන්පන්නරය ලැබුවා. අලුත් දෙයක් කරන්න උත්සාහ කළා. ඒ යුගයේ සමුපකාරයේ නොතිබූ ඇඟලුම් කම්හල්, චිත්‍රපට ශාලා, ගොවිපොළ ආරම්භ කරද්දී අපිට පහර දුන්නා. ඒවාට උත්තර නොදී ශක්තිමත්ව කටයුතු කරන්න අප පුරුදු වුණා.1971 කැරැල්ල අවස්ථාවේදී ජනතාව කුසගින්නේ නොතියා ආහාර දෙන්න උපකාර වුණේ සමුපකාරයයි. ඒ කාලය ගැන අවබෝධයක් ඇති අය එය පිළිගන්නවා ඇති. අතීතයේ අපේ රටේ තිබූ සාමුහිකත්වය ස්වයංපෝෂිත ආර්ථිකය බිඳවැටුණාට පස්සේ රට දුගී දුප්පත් වුණා. ඉන් ගොඩ එන්නට තමයි වසර 100 කට පෙර සමුපකාරයට රාජ්‍ය අනුග්‍රහය දෙන්න තීරණය කළේ.මෙසේ ඇරැඹූ සමුපකාරය ග්‍රාමීය ජනතාවට සවියක් වුණා. අපට මතක ඇති කාලයේ පටන් සමුපකාරය යන නාමය ජනතාවගේ හදවතේ කොටා තිබුණා. ඔවුන්ට සමුපකාරය ගැන තිබුණේ විශාල ගෞරවයක්, විශ්වාසයක්. සමුපකාරය ගැන තිබු ලෙන්ගතුකම නිසාම අපි බලයට පත්වූ පසුත් ඊට ආදරය කළා. සමුපකාරය ඇද වැටෙන විට අපේ හිතට දුකක් දැනුණා. එක යුගයක් තිබුණා ග්‍රොසරි යුගයේ යාචකයා සමුපකාරය කියා කියපු.ඒ කාලයේ සමුපකාරය මැස්සෝ ඇහිරෙන තැනක් කළා. අපේ රටේ හිටපු ආර්ථික ඝාතකයෝ රාජ්‍ය දේපළ වගේ ම සමුපකාරයටත් සතොසටත් අත තිබ්බා. රාජ්‍ය වාණිජ නීතිගත සංස්ථාව විනාශ කළ හැටි අපට මතකයි. සමහර පිරිස් අපට පහර දෙන්න ඕනේ වුණාම සමුපකාරය තමයි අල්ලා ගත්තේ.සමහරු සමුපකාරවලට ගිනි තිබ්බා. එහෙම ගිනි තියපු අයම අද සමුපකාරය ගැන පාර්ලිමේන්තුවේදී ප්‍රශ්න අහනවා දැක්කාම මට හිනා යනවා. සමහරු පොළේ යනවා දැක්කාම අපට හිනා යනවා. අපේ රටේ ආර්ථිකය වැටිලා කියලා ලෝකයට වැරැදි චිත්‍රයක් මවන්නට හදනවා. නමුත් අපේ ආර්ථිකය ශක්තිමත් බව අමුතුවෙන් කිව යුතු නැහැ. පීඩනයට ලක්ව සිටි ජනතාවගෙන් මේ අයට කිසිදු සමාවක් ලැබෙන්නේ නම් නෑ.සවිමත් ආර්ථිකයක්අපි සමුපකාරයට නව පණක් දුන්නා. මේ රට ස්වාධීනත්වය කරා රැගෙන යන ගමනේ දී සමුපකාරයේ ශක්තිය අපට අවශ්‍යයි. ඔබ අපේ ශක්තියයි. ඒ නිසා සමුපකාරයේ බර නිදහස් කර මහින්ද චින්තනයට අනුව ණය කපා හැරලා ගොඩනගන විට ඔබටත් වගකීමක් තිබෙනවා ඉටුකරන්න.හැමදාමත් ණය කපා ගන්න මා ළඟට එන්න එපා. ණයක් ගත්තොත් ගෙවන්නට ඕනෑ. එක පාරක් ණය කපලා ණයක් දුන්නේ ආයෙමත් ගොඩනැගෙන්නයි. ඒ නිසා ඇමැතිවරුන්, සභාපතිවරුන්, අධ්‍යක්ෂවරුන් පමණක් නොවෙයි සියලු සේවකයන් සමුපකාරය නව යුගයට ගැළපෙන ලාබ උපදවන අලුත් දේ කරන තැනක් කරන්නට ඕනෑ.මේ රටේ ජනාධිපතිත් සමුපකාරිකයකු කියලා හිතාගෙන ඕනේ දෙයක් කරගෙන සල්ලි ටික ඉවර වුණාම ආයේ භාණ්ඩාගාරයෙන් සල්ලි ඉල්ලන්න හිතන්න එපා. ඒක වැරැදියි. මේක ලාබ ලැබිය යුතු ව්‍යාපාරයක්. ඒක කළමනාකරණය කරන්න.නීතිය ගැන අවබෝධයකින් කටයුතු කරන්න. අද සුපර් මාකට් එකට තරගයක් තිබෙනවා. මම මාදම්පේ සමුපකාරයට ගියාම දැක්කා නවීන විදියට, මිලෙන් අඩුවට බඩුදෙන තැනට සමුපකාරය ගොඩනංවා ඇති බව.මේ අපේ සමුපකාරය, මේ අපේ සමුපකාර රෝහල, මේ අපේ සමුපකාර වී මෝල කියලා ආඩම්බරයෙන් කියන්න පුළුවන්කම තියෙන්නට ඕනේ. මම විදේශවල සමුපකාරවලට ගිහින් තිබෙනවා. භාණ්ඩ මිලදී ගන්න හැමදාම එන අයට වට්ටම් දෙනවා. වසර අවසානයේ තෑගි දෙනවා. ඒ පාරිභෝගිකයන් ආකර්ශනය කර ගන්නයි.ඔබත් අලුත් දේ හිතන්න. අලුත් දේ කරන්න. ගතානුගතිකව සිතිය යුතු නැහැ. දියුණුවන සමාජයක, ඒකපුද්ගල ආදායම දෙගුණ වන රටක අලුත් විදියට හිතලා අලුත් විදියට කටයුතු කරන්නට සමුපකාරය ශක්තිමත් විය යුතුයි. රාජ්‍ය අනුග්‍රහය තිබුණාට මදි. ඒ සඳහා තමුන්නාන්සේලාගේ කැපවීම අවශ්‍යයි.සමුපකාරයට ආදරය කරන පිරිසක් අද ඉන්නවා. මම මහජන බැංකුවට සභාපතිවරයෙක් ඕනේ වුණාම තෝරා ගත්තේ සමුපකාරයෙන්. එදා සමුපකාරය බාරව හිටියේ ඩී. එස්., ඩඩ්ලි, ජේ. ආර්. වගේ අය. එවැනි ඉතිහාසයක් අපිට තිබෙනවා. මේක ශක්තිමත් කරන්න පුළුවන්. ඒ සඳහා අවංකව ජනතාවට සේවය කරන්නට හිතට ගන්න ඕනේ.අද මේ රට ගැන නොයෙකුත් බොරු ප්‍රචාර ගෙන යනවා. චැනල් 4 අපි සිවිල් වැසියන් ඝාතනය කරන බවට ලෝකයාට කියන්න සමහර චිත්‍රපට ඇරැඹුණේ කොහෙන්ද කියා මම දැක්කා. මේවා මවාපාමින් රට විනාශ කරන්න හදනවා. සමහරු මෙහේ ඉඳගෙන මේවාට උල්පන්දම් දෙනවා.මේ රට ඔබේ සහ මගේ. මේ රටේ ඉපදුණු සෑම දෙනාටම මේ භූමියේ අයිතිය තිබෙනවා. මේ භූමියේ එකට ජීවත්වෙමින් අත්වැල් බැඳගෙන රට ගොඩනැගීමේ වගකීම අපට තිබෙනවා. වසර 2500 කට වැඩි ඉතිහාසයක් තිබෙන රටේ සංස්කෘතිය, සභ්‍යත්වය අපි රැකගත යුතුයි. රට ගැන හිතන්න. තමන් උපන් මාතෘ භූමියට ආදරය කරන්න.සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා, සමුපකාරය ගැන ජනාධිපතිතුමාට අමුතුවෙන් කියන්න දෙයක් නෑ. එතුමා 1970 දී බෙලිඅත්ත සමුපකාර සමිතියේ සභාපතිතුමා. සමහර පක්ෂ සමුපකාරය විනාශ කළා. සමහර පක්ෂ ගත්තු තීන්දුවලින් සමුපකාරය කඩා වැටුණා. විවෘත ආර්ථිකයත් සමඟ තරගකාරිත්වය හමුවේ සමුපකාරය විනාශ වුණා. යුද්ධය කරන ගමන් අලුත් ලෝකයට ගැලපෙන ආකාරයට සමුපකාරය ගොඩනගන්න රුපියල් බිලියන භාගයක් දුන්නේ ජනාධිපතිතුමා පමණයි.සමුපකාරය, අලුත් ලෝකයට ගෙන යන්න ජනාධිපතිතුමාට පුළුවන් බව ජනතාව දන්නවා. සමහරු මේ ඉසුරු සවියට මඩ ගැහුවා. සමුපකාරයෙන් දේශපාලනය කරන්න උත්සාහ ගත්තු සමහරු අපිට දොස් කිව්වා.පළමුවෙන්ම ඇරැඹුණේ තෙල්දෙණිය සමිතිය. අද රට පුරා විහිදිලා. පාරිභෝගික අංශය පමණක් නොවෙයි තේ කම්හල් 11 ක් තිබෙනවා. රෝහල් \;බනවා. බැංකු එක් දහස් ගණනක් තිබෙනවා. මිනි කෝප් සිටි 1019 ක් කෝප් සිටි 379 ක් තිබෙනවා. ධීවර සමිති තිබෙනවා. මුළු රටේම වැඩිම ඉඩම් තිබෙන්නේ සමුපකාරයට. සමුපකාරයේ වටිනාකම සමුපකාරයවත් දන්නේ නෑ.අද දැවැන්ත සංවර්ධනයක් රටේ වෙනවා. ශ්‍රී ලංකාව ආසියාවේ ආශ්චර්ය කරනවා කිව්වාම සමහරු හිනා වෙනවා. සමහර පක්ෂ එදා යුද්ධය දිනනවා කිව්වාම හිනාවුණෙත් ඔහොමයි. නමුත් ඒ දිනන්න බෑ කිව්ව යුද්ධය වසර තුනෙන් දිනුවා. අපේ රට ආසියාවේ ආශ්චර්ය කරන්න එතුමාට ශක්තිය තිබෙනවා.සමුපකාර ව්‍යාපාරය එදාට කොතැනද තියන්නේ කියලා අපි කල්පනා කරන්නට ඕනේ. අපිට වත්කම් තියෙනවා නම්, ණය කපලා නම්, බදුවලින් නිදහස් කළා නම් අපිට සමුපකාරය නැගිටුවන්න පුළුවන් වෙන්න ඕනේ. අද නැගිටුවේ නැතිනම් කවදාවත් නැගිටුවන්න බෑ. අපි එකතු වෙමු. සමුපකාරය නගා සිටුවමු.දකුණු පළාත් සමුපකාර ඇමැති ඩී. වී. උපුල් මහතා - අද මේ උත්සවයේ දකුණු පළාත් දිනයයි. අපි සතුටු වෙන කාරණා කිහිපයක් තිබෙනවා. එකක් තමයි මධ්‍යම ආණ්ඩුවට හා පළාත් සභාවට සමගාමී විෂයයක්ව පවතින සමුපකාරය දියුණු කරන්න ඇමැතිතුමා ගන්නා වෙහෙස.1970 – 1977 යුගයේ සමුපකාරය විශාල දියුණුවක් ලැබුවා. ජනතාවගේ අවාසනාවට 1977 සිට 1994 දක්වා කාලයේ දී සමුපකාරය වළපල්ලට ගෙන යන්න සමහරු උත්සාහ කළා. සමුපකාරයේ කොටස් විකිණුවා. නමුත් ජනාධිපතිතුමා සමුපකාරය යළිත් නගාසිටෙව්වා. අද මිලියන 8 ක සාමාජික සංඛ්‍යාවක් සිටින බව කියමින් අපි උදම් අනන්නේ ඒ නිසයි. ජනාධිපතිතුමා සමුපකාරයට විශාල සහන දුන්නා. සමුපකාරය ඉදිරියට ගෙන යාමේ වගකීම තියෙන්නේ මේ සමුපකාරය සාමාජිකයන්ගේ අතේ. ඒ බව සිහිතබා ගත යුතුයි.ජාතික සමුපකාර මණ්ඩලයේ සභාපති බන්දු රණවක මහතා, - අද ලෝකයේ මිලියන 800 ක ජනතාව සමඅපකාර දිනය සමරනවා. අද අපි ආඩම්බර වෙන්නේ ඒ මහඟු අවස්ථාවට අපේ රාජ්‍ය නායකයා එක්වීම නිසයි. මේ රටේ සමුපකාරය ඉපදුණේ 1906 දී. ඒ සමුපකාරයට නීත්‍යානුකූලභාවය ලැබුණේ 1911 දී. 2005 වසරේ සිට මේ වසර හය තුළ ලැබුණු වරප්‍රසාද ඉතිහාසය තුළ කිසිම රජයකින් සමුපකාරයට ලැබුණේ නැහැ.ජනාධිපතිතුමා අපට සමූපකාර නවීකරණය කරන්න මුදල් දුන්නා. අපේ ණය කපා දැමුවා. අද සමුපකාරය නව ජවයකින් ඉදිරියට ගෙන යන්න ඇමැතිතුමා වෙර දරනවා.ඇමැතිවරුන් වන අනුර ප්‍රියදර්ශන යාපා, ටී. බී. ඒකනායක මහත්වරු සහ පළාත් ආණ්ඩුකාරවරු, මහ ඇමැතිවරු, ඇමැතිවරු ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070411</link>
    <topic>සරසවි ඇදුරු විරෝධතාවට දින 50යි</topic>
    <author>කිත්සිරි වනසිංහසකුන්තලා ජයසිංහ සහ අනුරාධපුර මධ්‍යම විශේෂ</author>
    <content>විශ්වවිද්‍යාල ආචාර්ය සමිති සම්මේලනය මගින් සංවිධානය කෙරුණු මහජන සම්මන්ත්‍රණයක් ඉකුත් 01 වැනිදා සවස අනුරාධපුර යොවුන් නිකේතනයේ දී පැවැත්විණි.විශ්වවිද්‍යාල ආචාර්යවරුන් ගෙන ගිය විරෝධතාවන්ට දින 50 ක් පිරීම නිමිත්තෙන් “මිත්‍යාවෙන් යථාර්ථයක් කරා” යන තේමාව යටතේ මෙම සම්මන්ත්‍රණය පැවැත්විණි. අනුරාධපුර පොදු වෙළෙඳසල මංසන්දියට එක්වූ ආචාර්යවරුන් බැනර් හා විරෝධතා පුවරු ප්‍රදර්ශනය කරමින් අනුරාධපුර නගර මධ්‍යයේ පා ගමනක නිරතවූහ.පසුව අනුරාධපුර යොවුන් නිකේතනයට පැමිණ මෙම සම්මන්ත්‍රණයට එක්විය.රජරට විශ්වවිද්‍යාලීය සිසු සිසුවියෝ මඟ දෙපස රැස්ව ඊට සහය දැක්වූහ. රජරට විශ්වවිද්‍යාලීය ආචාර්ය සංගමයේ සභාපති ජ්‍යෙෂ්ඨ කථිකාචාර්ය පී. ඩී. එන්. කේ. පලිහේන මහතා මෙම සම්මන්ත්‍රණයේ මුලසුන හෙබ වූ අතර එම සංගමයේ සම ලේකම් ජ්‍යෙෂ්ඨ කථිකාචාර්ය ආචාර්ය සේන නානායක්කාර මහතා මෙම සම්මන්ත්‍රණය මෙහෙය විය.මහාචාර්ය ඒ. එච්. නවරත්න බණ්ඩාර, ආචාර්ය දඹර අමිල හිමි, මහාචාර්ය සුමනසිරි ලියනගේ ඇතුළු කීපදෙනෙකුම මෙහිදී දේශන පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070412</link>
    <topic>ඉල්ලීම්වලට සාධාරණ විසඳුමක් නොලැබුණොත් තැපැල් සේවකයෝ යළිත් වෘත්තීය ක්‍රියාමාර්ගයකට</topic>
    <author>උපාලි කරුණාරත්න</author>
    <content>තම ඉල්ලීම්වලට සාධාරණ විසඳුම් ලබා නොදුනහොත් ඉදිරියේ දී වෘත්තීය සමිති ක්‍රියාමාර්ගයකට නැවත යාමට සිදුවන බව තැපැල් හා විදුලි සංදේශ නිලධාරීන්ගේ සංගමය කියා සිටී.පසුගිය මස 21 දින තම සංගමය ක්‍රියාත්මක කළ වෘත්තීය සමිති ක්‍රියාමාර්ගය නවතා දැමූයේ අදාළ බලධාරීන් ඒවාට විසඳුම් ලබාදෙන බවට පොරොන්දු වූ නිසා බව ප්‍රකාශ කළ එම සංගමයේ ලේකම් නීතිඥ නවරත්න බණ්ඩාර මහතා රාජ්‍ය සේවා කොමිසම සහ වැටුප් සේවා කොමිසම සමග තැපැල් සේවා අමාත්‍යාංශයේ ලේකම්වරයා කළ සාකච්ඡා පිළිබඳව තම සමිතියට තවම දැනුම් දී නොමැති බවද පැවසීය.ඒ පිළිබඳව අමාත්‍යාංශ ලේකම් හේමසිරි ප්‍රනාන්දු මහතා ප්‍රකාශ කළේ සාකච්ඡා පිළිබඳ තීරණ එම කොමිසන් සභා ලිඛිතව දැනුම් දුන් පසු වෘත්තීය සමිතිවලට දැනුම් දෙන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070413</link>
    <topic>ඛනිජ තෙල් සංස්ථාව මෙසේ කියයි</topic>
    <author/>
    <content>පෙට්‍රල්වල වතුර ඇති බවට එල්ල වන චෝදනා සම්බන්ධයෙන් ඛනිජ තෙල් කර්මාන්ත අමාත්‍යාංශය නිකුත් කරන ලද නිවේදනය මෙසේය.ශ්‍රී ලංකාවේ ඛනිජ තෙල් අවශ්‍යතාවන්ගෙන් වැඩිම කොටස සපයන්නේ ලංකා ඛනිජ තෙල් සංස්ථාවයි. එමෙන්ම බලාගාරවලට අවශ්‍ය ඉන්ධනද සපයන්නේ එම සංස්ථාවයි. ලංකා ඛනිජ තෙල් සංස්ථාවෙන් වෙළඳපොළට සපයන ඛනිජ තෙල් නිෂ්පාදන 50% ක් පමණ සපයන්නේ ඛනිජ තෙල් පිරිපහදුවයි. උත්තේජකයේ ක්‍රියාකාරීත්වය පහත හෙළීම නිසා ගැසිලින් නිෂ්පාදනය විශාල වශයෙන් අඩුවිය. එම නිසා උත්තේජක යළි පණ ගැන්වීමට පිරිපහදුව සති දෙකක කාල සීමාවකට වසා දැමීමට සිදුවිය. මේ නිසා ගැසලීන්වල ක්ෂණික හිඟයක් ඇති විය. එම නිසා ක්ෂණිකව ගැසලීන් ලබා ගැනීමට ඛනිජ තෙල් සංස්ථාව විසින් නියමිත ටෙන්ඩර් පටිපාටීන්ට අනුව ටෙන්ඩර් කැඳවන ලදී. කෙසේ වෙතත්, අවශ්‍ය කාලසීමාව ඇතුළත අවශ්‍ය ගැසලින් සැපයීමට කිසිවෙක් ඉදිරිපත් වූයේ නැත. එම නිසා ක්ෂණිකව බෙදා හැරීම සඳහා අවශ්‍ය ගැසලින් ලබා ගැනීමේ හැකියාව සොයා බලන ලෙස කැබිනට් මණ්ඩලය විසින් පත් කළ ප්‍රසම්පාදන කමිටුව (ඵඵජචනජ) විසින් උපදෙස් දෙන ලදී. මේ අනුව එමිරේට්ස් ජාතික තෙල් සමාගම (ඡ්දධජ) විසින් වහාම ගැසලින් ලබාදීමට එකඟ විය. ගැසිලින් හිඟයක් ඇතිවීම වැළැක්වීමට මෙම ගැසලින් තොගය ආනයනය කිරීමට ඉහත කී ප්‍රසම්පාදන කමිටුව විසින් අනුමත කරන ලදී. මේ අනුව, තත්ත්ව පරීක්ෂණයකින් අනතුරුව මෙම ගැසලීන් තොගය ආනයනය කරන ලදී. පරිවහන වියදම් අඩුකර ගැනීම සඳහා ගෑස් ඔයිල් තොගයක්ද මේ සමගම ආනයනය කරන ලදී.ගැසලින් හිඟයක් ඇතිවීම වළකාගත හැකි ආකාරයට 2011.06.16 දින මෙම නිෂ්පාදන කොළඹට ලැබිණි. කොළඹදී සිදු කරන ලද පරීක්ෂණවලින්ද ආනයනය කළ ගැසලින් සහ ගෑස් ඔයිල් ප්‍රමිතීන්ට අනුකූල බව සනාථ විය. ඒ අනුව මෙම නිෂ්පාදන වහාම ගොඩබිම් ටැංකි වෙත යැවීමට කටයුතු කරන ලදී.ටැංකිවල තිබූ ගැසලින් තොග ඉතාම පහළ මට්ටමක තිබුණත් සැපයුම් අඩාල නොවන ආකාරයට මෙම නිෂ්පාදන දිගින් දිගටම බෙදා හැරීමට කටයුතු කරන ලදී.උසස් තත්ත්වයේ නිෂ්පාදන සැපයූ බවට ඛනිජ තෙල් සංස්ථාව සහතික වෙයි. මෙම ගැසලින් පැටවූ වරායේදී මෙන්ම ගොඩ බෑ වරායේදී ඒවා පරීක්ෂාවට භාජනය කළ පරීක්ෂකයන් විසින් ඒවා තත්ත්ව පරාමිතීන්ට අනුකූල බව තහවුරු කර තිබේ. මින් ඉහතදී ලැබුණ පරිවිතයන්ට අනුකූලතාවක් නොදැක් වූ නිෂ්පාදන ඛනිජ තෙල් සංස්ථාව විසින් කිහිප විටකම ප්‍රතික්ෂේප කර ඇති බව එම ආයතනය අවධාරණය කරයි. එමෙන්ම වගකීමෙන් තොරව කටයුතු කළ සැපයුම්කරුවන්ට දඬුවම්ද පමුණුවා ඇත. ගැසලින්වල තත්ත්වය සම්බන්ධයෙන් සංස්ථාවට ලැබී ඇති පැමිණිළිවලට ප්‍රතිචාර දක්වමින්, පාරිභෝගිකයන්ට බෙදා හැරීමට පෙර මෙම නිෂ්පාදන කෙළෙසීමට භාජනවීද යන්න තහවුරු කර ගැනීමට නියැඳී විශ්ලේෂණ කිරීමට පියවර ගනිමින් සිටී.අප රටේ මෝටර් බයිසිකල් මිලියන 2.1 ක් ත්‍රීරෝද රථ 539000 ක් සහ මෝටර් වාහන 410000 ක් තිබේ. වාහන පාවිච්චි කරන අයට සාපේක්ෂව ලැබී ඇති පැමිණිළි සංඛ්‍යාව අල්පය.මෙවැනි පැමිණිලි වැඩි වශයෙන් ලැබී ඇත්තේ මෝටර් බයිසිකල් සහ ත්‍රිරෝද රථ හිමියන්ගෙනි. ආනයනය කරන ලද ගැසලින් රට පුරා ඇති ඉන්ධන හල් 1000 කට බෙදා හැර තිබේ. ඉන්ධන පිළිබඳ පැමිණිළි ලැබුණේ ඉන්ධන හල් ඉතා සුළු සංඛ්‍යාවකිනි. මේ නිසා මෙම පැමිණිළි ඛනිජ තෙල් සංස්ථාවෙන් ආනයනය කළ ඛනිජ තෙල්වල තත්ත්වය නිසා ඇති වූ බව ඒත්තු නොයන බව පැහැදිලිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070414</link>
    <topic>වෘත්තීය අයිතීන් නොලැබුණොත් 15දා සිට වසම්වලින් ඉවත්වනවා</topic>
    <author>අනුර ප්‍රේමලාල්</author>
    <content>තමන්ගේ වෘත්තීය අයිතීන් ලබාදීමට බලධාරීන් අපොහොසත් වුවහොත් ලබන 15 දා සිට තමන් සේවයේ යෙදී සිටින වසම් වලින් ඉවත් වන බව ශ්‍රී ලංකා කෘෂිකර්ම පර්යේෂණ හා නිෂ්පාදන සහකාර සංගමය දන්වා සිටී.ගොවිජන සේවා හා වනජීවී අමාත්‍යාංශයට අයත් ගොවිජන සංවර්ධන දෙපාර්තමේන්තුවේ ලංකාව පුරා ගොවිජන සේවා මධ්‍යස්ථාන හාරසිය හතළිහක සේවය කරන නමදහස් හයසීයක් වන නිලධාරීන් මේ වෘත්තීය සමිති ක්‍රියාමාර්ගය ගැනීමට සූදානම් වේ.මේ සම්බන්ධයෙන් මාධ්‍ය වෙත කරුණු දක්වන එම සංගමයේ මාධ්‍ය ප්‍රකාශක චින්තක ශ්‍රී ගුණදාස මහතා වත්මන් එක්සත් ජනතා නිදහස් සන්ධාන රජය හා ජනාධිපති මහින්ද රාජපක්ෂ මහතා බලයට ගෙනඒමට කැපවීමෙන් කටයුතු කළ වෘත්තීය සංවිධානයක් වන ශ්‍රී ලංකා කෘෂිකර්ම පර්යේෂණ හා නිෂ්පාදන සහකාර සංගමය වසර එකොළහක් තිස්සේ මේ වෘත්තීය ගැටළුවලට මුහුණ දෙන බව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070415</link>
    <topic>මඟ නැඟුම හඳුන්වාදී අපි කොන්ක්‍රීට් පාරවල් සංස්කෘතියක් ඇතිකළා</topic>
    <author>කැස්බෑව සංචාරක ධර්මසිරි සුරවීර</author>
    <content>මහින්ද රාජපක්ෂ ජනාධිපතිතුමා වසර හැටකට (60) පසුව අඛණ්ඩව වසර දහතුන (13) ක් පුරා ගොවි ජනතාවට පොහොර සහනාධාරය ලබාදීම නිසා අද මෙරට සහලින් ස්වයං පෝෂණය වී තිබෙනවා යැයි ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කර සිටියේය.ඒ නිසා යම් හෙයකින් මේ රටේ සහල් හිඟයක් ඇතිවුවහොත් හිඟයකින් තොරව සහල් බෙදා හැරීම සදහා මාස 04කට අවශ්‍ය වී තොග වී අලෙවි මණ්ඩලය සතුව තිබෙන බවද හෙතෙම කීවේය.කැස්බෑව ආසනයේ පළාත් සභා මාර්ග කාපට් කර සංවර්ධනය කිරීමේ ව්‍යාපෘතිය යටතේ කි.මී.7.2ක් දුරැති මොරැකැටිය තුම්බෝවිල මාර්ගය කාපට් අතුරා සංවර්ධනය කිරීමේ සමාරම්භක උත්සවයට සහභාගී වෙමින් පසුගිය (01) දා ඇමැතිවරයා ඒ බව ප්‍රකාශ කළේය.කැස්බෑව ශ්‍රී ලංකා නිදහස් පක්ෂයේ සංවිධායක සහ කම්කරු හා කම්කරු සබඳතා ඇමැති ගාමිණී ලොකුගේ මහතාගේ ඉල්ලීම මත රුපියල් මිලියන 400 ක් වැය කෙරෙන මෙම මාර්ග ව්‍යාපෘතිය යටතේ පිළියන්දල - හේනමුල්ල පාර නාම්පමුණුව – පැලැන්වත්ත පාර නීලම්මහර - ගොඩිගමුව පාර දේවානන්ද පාර හැලපේ පාර මඩපාත මොරැද පාර මොළකැටිය – තුම්බෝවිල පාර පුබුදු මාවත හොන්නන්තර - පැලැන්වත්ත පාර දකුණු දම්පෙ පාර සහ පැලැන්වත්ත – මහල්වරාව පාර යන මාර්ගයන් කාපට් කෙරේ.එහිදී ඇමැති බැසිල් රාජපක්ෂ මහතා මෙසේද කීය.කොළඹ දිස්ත්‍රික්කයේ බස්නාහිර පළාත් සභා පාරවල් අතුරින් කැස්බෑව ආසනයේ පාරවල් කාපට් කිරීම නිමිත්තෙන් පැවැත්වෙන මෙම උත්සවයට සහභාගිවීමට අවස්ථාව සලසා දුන් ගාමිණී ලොකුගේ ඇමැතිතුමා ඇතුළු සංවිධායක මණ්ඩලයට මම පළමුව ස්තුතිවන්ත වෙනවා.මෙතෙක් කලක් කාපට් පාරවල් තිබුණේ කොලඹ – නුවර කොළඹ – ගාල්ල සහ කොළඹ - අවිස්සාවේල්ල වාගේ ප්‍රධාන මාර්ගවල පමණයි. නමුත් ජනාධිපතිතුමා එදා මහා මාර්ග ඇමැතිවරයා හැටියට 80% ජනතාව ජීවත්වන ග්‍රාමීය ප්‍රදේශවල ග්‍රාමීය පාරවල් සෑදීමට මඟ නැඟුම හඳුන්වා දී අපි නොදැකපු කොන්ක්‍රීට් පාරවල් සංස්කෘතිය මෙරටෙහි ඇතිකළා.ඒ වගේම එතුමා ජනාධිපතිධූරයට පත්වූවාට පසුව මේ ශ්‍රී ලංකාවම එකම මාර්ග ජාලයකින් සම්බන්ධ කරන ආකාරයට අධිවේගී මාර්ග ගුවන් පාලම් සහ මහා මාර්ග රාශියක් ඉදිකළා. ගමේ පාරවල් ‘ගම නැඟුම’ - ‘මඟ නැගුම’ යටතේ අධිවේගී මාර්ග මහා මාර්ග ඉදිවෙන විට ඒ මාර්ග සම්බන්ධ කරන පළාත් සභා පාරවල් එක්තරා ආකාරයකට පසුබෑමකට ලක්වූවා. එවිට ජනාධිපතිතුමා පසුගිය අය - වැයෙන් විශාල මුදල් ප්‍රමාණයක් පළාත් සභා පාරවල් කාපට් කිරීම සඳහා වෙන්කර දුන්නා. ඒ අනුව අති විශාල මුදල් ප්‍රමාණයක් වියදම්කර මේ පාරවල් කාපට් කිරීම ආරම්භ කර අද දින තමුන්නාන්සේලාගේ ගමටත් කාපට් පාරක් හඳුන්වා දෙන්න හැකිවුණා.මේ පාරත් කාපට් කිරීම සඳහා කිලෝමීටරයකට මිලියන 10 ක් පමණ වැයවෙනවා. නගරයේ පාරකට නම් කිලෝමීටරයකට මිලියන 20 ක් පමණ වැයවෙනවා. ඒ අනුව අද මේ කැස්බෑව ආසනයේ පමණක් කිලෝමීටර් 30 කට ආසන්න ප්‍රමාණයක් සෑදීමට මිලියන 400 ක් වැයවෙනවා. බස්නාහිර පළාත් සභාව පිහිටුවා වසර 21 ක කාලය තුළදී මේ පළාත් සභාව මෙතරම් මුදලක් කැස්බෑව ආසනයට වෙන් නොකළ බව අප සඳහන් කරනවා. අපට මේ ශක්තියත් ජනාධිපතිතුමාගේ ධෛර්යත් ලැබුණේ තමුන්නාන්සේලා 2005 – 2010 වසරවලදී ගත්තාවූ බුද්ධිමත් තීන්දුව නිසයි.අද රට සංවර්ධනය වෙමින් පවතිනවා. නමුත් අපේ අවධානය යොමු නොවුන පැති තිබෙනවා. 2009 මැයි දහනව (19) වැනිදා ශ්‍රී ලංකාවේ පරාජයට පත්වූ කොටි අද මෙහි නැති වූවාට විදේශ රටවල් වල හා මේ රටින් පැනගත් කොටින් හා අමෙරිකානු ඩොලර්වලට කෑදර වූ සමහර රාජ්‍ය නොවන සංවිධානවල කිහිප දෙනෙකුත් තමන් දැන හෝ නොදැන කටයුතු කරන ඇතැම් කණ්ඩායමකුත් මේ රටට විශාල ජාත්‍යන්තර බලපෑමක් ඇතිකරගෙන යනවා.ඒ ජාත්‍යන්තර බලපෑම් වොෂින්ටන් නුවරින් නිව්යෝර්ක් නගරයෙන් ජිනීවා නුවරින් පමණක් නොව දැන් දැන් මේ රට තුළිනුත් ඇති කිරීමට බලාපොරොත්තු වෙනවා. ඒ නිසා අපි බොහොම සැළකිලිමත්ව ක්‍රියාකළ යුතු වෙනවා. සමහර අවස්ථාවල මේ රටේ ජනතාව වෙනුවෙන් දුරදිග බලා ගන්නා වූ තීරණ ඇතැම් අයගේ බලපෑම් නිසා රටේ ජනතාවට අහිමි වෙනවා. මේ රටේ හතළිස් පන් ලක්ෂයක් වූ පෞද්ගලික අංශයේත් රාජ්‍ය සංස්ථාවල හා මණ්ඩලවල වැඩකරන ජනතාවට යම්කිසි විශ්‍රාම වැටුපක් ලබාදීමට ජනාධිපතිතුමා උත්සාහ කළ අවස්ථාවේ යම් පිරිසකගේ බලපෑමකට එය ඉල්ලා අස්කර ගැනීමට අපට සිදුවීම ඊට හොඳම උදාහරණයයි.අපේ රටේ විදේශ විනිමයෙන් 50%ක් වැය වූයේ රටට ආහාර ගෙන්වීම සඳහායි. අපේ ජනාධිපතිතුමා මේ රට කොටි ත්‍රස්තවාදීන්ගෙන් නිදහස් කර ගත්තා වාගේම අවුරුදු හැට (60) කට පසුව මේ රටේ ගොවි ජනතාවට පොහොර සහනාධාරය අඛණ්ඩව අවුරුදු දහ තුන (13) ක් ලබාදීම නිසා අද වන විට එක සහල් ඇටයක් පිටරටින් නොගෙන්වන්න හැකි ශක්තිය මේ රටේ ඇතිකර තිබෙනවා. මේ වන විට මේ රටේ ජනතාවට මාස හතර (4) කට සරිලන වී අපේ වී අලෙවි මණ්ඩලය සතුව තිබෙනවා. අද මෙයත් නැති කිරීමට කුමන්ත්‍රණය කරනවා.අද මේ රටට ඇති වී තිබෙන තර්ජනය අපේ රටට පමණක් ඇති වූ තර්ජනයක් නොවෙයි. මෙවැනි තර්ජන ඇති වූ රටවල් රාශියක් ලෝකයේ තිබෙනවා. ඒ සෑම රටකටම විදේශ අධිරාජ්‍යවාදීන් ඇතුළු වූයේ ඒ රටේම කොටසකගේ සහාය ඇතිවයි. ඒනිසා ඔබ සැමදාම රට වෙනුවෙන් කැපවුණා වාගේ මේ අවස්ථාවේදීන් බුද්ධිමත්ව කල්පනාවෙන් රට වෙනුවෙන් කැපවෙන්න කියා මුළු රටේ සමස්ත දේශප්‍රේමී ජනතාවගෙන්ම අද මම මේ කැස්බෑවේදී ඉල්ලා සිටිනවා.“ඒ වගේම පසුගිය විනාශකාරී යුගයන් නැවත ඇතිකර අපේ දරුවන්ට අප විදි දුක ඇති කරන්න එපා කියා අවධාරණයෙන් ඉල්ලා සිටිනවා. මේ රටේ ජනතාව මහින්ද රාජපක්ෂ ජනාධිපතිතුමා කෙරෙහි වරක් දෙවරක් නොව කිහිප වරක්ම තැබූ විශ්වාසය එතුමා අබමල් රේණුවකින්වත් බිඳ හෙළන්නේනැති බවද අවධාරණයෙන් මා කියනවා.”කැස්බෑව ශ්‍රීලනිප සංවිධායක සහ කම්කරු හා කම්කරු සබඳතා ඇමැති ගාමිණී ලොකුගේ මහතා- අද තමුන්නාන්සේලාගේ මන්ත්‍රීවරයා හැටියට මම ඉතාම සතුටට පත්වන දවසක්. තමුන්නාන්සේලාගේ ප්‍රදේශයේ පාරවල්වල යටිතල පහසුකම් වැඩි දියුණු කිරීමට මගේ මන්ත්‍රී ජීවිතයේ වැඩිම මුදලක් ලැබුණු දවස හැටියට අද දවස මම සලකනවා. මම මේ පළාතේ මන්ත්‍රීවරයා හැටියට අවුරුදු විසිහත (27) ක් අඛණ්ඩවම කටයුතු කර තිබෙනවා. නමුත් මම මගේ ජීවිතයේ ඉතාම සතුටට පත්වූයේ මේ රටේ පැවැති යුද්ධය අවසන් කරන්න මහින්ද රාජපක්ෂ ජනාධිපතිතුමාට පාර්ලිමේන්තුවේදී සහයෝගය ලබාදුන් දවසේයි.අද අප සියලු දෙනාම යුද්ධය නැති රටක නිදහසේ සතුටින් ජීවත් වෙනවා. මෙවැනි මොහොතක මහින්ද රාජපක්ෂ ජනාධිපතිතුමාගේ රජයේ ආර්ථික කටයුතු සංවර්ධන ඇමැති බැසිල් රාජපක්ෂ මැතිතුමා රුපියල් ඳලියන 400 ක මුදලක් අද අපේ පළාතේ පළාත් සභා පාරවල් සංවර්ධනය කිරීමට වැයකලා පමණක් නොව එම සංවර්ධන කටයුතු ආරම්භ කළා. ජනාධිපතිතුමාටත් බැසිල් රාජපක්ෂ ඇමැතිතුමාටත් පළාත් සභාවේ නිමල් ලන්සා ඇමැතිතුමාටත් තමුන්නාන්සේලා සමඟ මම අපේ ගෞරවයත් ස්තුතියත් පුද කරනවා.බස්නාහිර පළාත් සභාවේ සභානායක සුනිල් ජයමිණි මහතා පිළිගැනීමේ කතාව පැවැත්වූ අතර කැස්බෑව නගර සභාවේ හිටපු නාගරික මන්ත්‍රී ධර්මදාස පණ්ඩිතරත්න මහතා ස්තුති කථාව පැවැත්වීය.මෙම අවස්ථාවට බස්නාහිර පළාතේ මහා මාර්ග ඇමැති නිමල් ලන්සා සමුපකාර ඇමැති උපාලි කොඩිකාර, බස්නාහිර පළාත් සභා මන්ත්‍රී කේ.ගාමිණී ද සිල්වා, බොරලැස්ගමුව නගරාධිපති දේශබන්දු අරුණ ප්‍රියශාන්ත, කැස්බෑව ප්‍රාදේශීය ලේකම් එල්.ඒ. කලුකපුආරච්චි, කැස්බෑව නගර සභාවේ හිටපු විපක්ෂනායක සුමන රණවීර යන මහත්වරුන් සහ නාගරික මන්ත්‍රීවරුන් හිටපු මන්ත්‍රීවරුන් ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070416</link>
    <topic>ජාතික රෝහලේ අධ්‍යක්ෂ තනතුරේ පුරප්පාඩුවක්</topic>
    <author>සන්ධ්‍යා කරුණාරත්න</author>
    <content>ජාතික රෝහලේ අධ්‍යක්ෂ තනතුරේ පුරප්පාඩුව ඉදිරි සති දෙක තුළ පත් නොකළහොත් සෞඛ්‍ය ක්ෂේත්‍රයේ අර්බුදයක් ඇති වේ යැයි රජයේ වෛද්‍ය නිලධාරින්ගේ සංගමය ප්‍රකාශ කරයි.මෙම තනතුරට වෛද්‍ය පරිපාලන සේවයේ ජ්‍යෙෂ්ඨ නිලධාරින් පස්දෙනෙක් පමණ ඉල්ලුම් කර ඇති බවද එම සංගමය කීය.දේශපාලන බලපෑමකින් තොරව මෙම අධ්‍යක්ෂ ධුරය සඳහා නිලධාරියෙක් පත්කළ යුතු බවත් මේ තනතුර සඳහා නියම සුදුස්සෙක් පත්කළ යුතු බවත් එම සංගමය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070417</link>
    <topic>මාධ්‍ය තාක්ෂණයේ ශීඝ්‍ර දියුණුවත් සමග ජනතාවගෙන් තොරතුරු වසන් කිරීමට නොහැකියි</topic>
    <author/>
    <content>රාජ්‍යතාන්ත්‍රික සේවයට පිවිසීමට බලාපොරොත්තු වන හා ජාත්‍යන්තර සබඳතා ක්ෂේත්‍රයේ එවැනි වෙනත් රැකියාවක නිරතවීමට අදහස් කර ගෙන සිටින්නන් හට, එම ක්ෂේත්‍රයේ රැකියාවලට පිවිසීමට බණ්ඩාරනායක ජාත්‍යන්තර රාජ්‍යතාන්ත්‍රීය පුහුණු කිරීමේ ආයතනය ඕධ්ච්ඊධ් මගින් පවත්වාගෙන යන පාඨමාලාවෙන් හැකියාව ලැබෙනු ඇතැයි විදේශ කටයුතු අමාත්‍ය මහාචාර්ය ජී.එල්. පීරිස් මහතා පැවසීය.එමෙන්ම, ජාත්‍යන්තර සබඳතා ක්ෂේත්‍රය හා සම්බන්ධ මෙවැනි පාඨමාලාවන්හි ඊට ඇතුළත් විය යුතු අත්‍යාවශ්‍ය අංග කිහිපයක් පවතින බවද අමාත්‍යවරයා වැඩිදුරටත් පැවසීය.බණ්ඩාරනායක ජාත්‍යන්තර රාජ්‍යතාන්ත්‍රීය පුහුණු කිරීමේ ආයතනයේ 17 වන ඩිප්ලෝමා සහතිකපත් ප්‍රදාන උත්සවයට ප්‍රධාන අමුත්තා වශයෙන් සහභාගීවෙමින් ඇමැතිවරයා එම අදහස් පළ කළේය. කොළඹ ලක්ෂ්මන් කදිරගාමර් ජාත්‍යන්තර සබඳතා හා ක්‍රමෝපාය අධ්‍යයන මධ්‍යස්ථානයේ දී මෙම සහතිකපත් ප්‍රදාන උත්සවය පැවැත්විණි.එහිදී වැඩිදුරටත් අදහස් දැක්වූ පීරිස් මහතා මෙසේ ද කීවේය.බොහෝ කරුණු පිළිබඳව එකඟතාවයකට නොපැමිණෙන රටවල් අතර සබඳතා පවත්වාගෙන යාමේදී මූලික අභියෝගය වන්නේ එකඟතාවයකට පැමිණිය හැකි ක්ෂේත්‍ර හඳුනාගැනීමයි. අප අතර මත භේද පවතිනවා යන්නෙන්, අප එක්ව වැඩ නොකළ යුතු බව අදහස් නොවන බව ශ්‍රී ලංකාව සමඟ සබඳතා පවත්වන, විශේෂයෙන්ම බටහිර රටවලට මා ප්‍රකාශ කොට තිබෙනවා. කිසියම් කරුණක් සම්බන්ධයෙන් කිසිම විටක රටවල් දෙකක් අතර 100%ක එකඟතාවයක් ඇති වන්නේ නැහැ. රටවල් තම මතවාදයන් විදේශ රජයන්ට ඉදිරිපත් කිරීම සඳහා තානාපතිවරුන් පත්කරන්නේ ඒ නිසායි. රටවල් දෙකක් අතර ඇති වන කිසියම් සබඳතාවයක් එක් පැතිකඩකින් පමණක් සමන්විත වන්නේ නැහැ. එවැනි සබඳතා විවිධ පැතිකඩවලින් යුක්ත වෙනවා.නූතන මාධ්‍ය තාක්ෂණය හා තොරතුරු බෙදා හැරීම තුළින් ජන ජීවිතය තුළ සැබෑ වෙනසක් සිදුව ඇති බැව් ප්‍රකාශ කළ අමාත්‍ය පීරිස් මහතා කිසියම් දෙයක් මහජනතාවගෙන් වසන් කිරීම කළ නොහැකි අතර එවැනි දෑ ඉක්මණින්ම හෝ පසුව එළිදරව් වන බවද පැවසීය. මාධ්‍ය සමග අන්තර්ක්‍රියාවන්හි නිරතවීම වැදගත් වන අතර එය රාජ්‍යතාන්ත්‍රික නිලධාරියෙකුගේ කටයුතුවල ඉතා වැදගත් අංගයක් බවද අමාත්‍යවරයා පැවසීය. මාධ්‍ය සමඟ කටයුතු කිරීමේ දී යම් ප්‍රමාණයක නිපුනතාවක් මෙන්ම විචක්ෂණ භාවයක් තිබීම අවශ්‍ය වන අතර යම් අදහසක් මහජනතාව තුළ නිර්මාණය වූ පසු එම තත්ත්වය වෙනස් කිරීම අපහසු හෙයින් මහජන අදහස් නිර්මාණය වීමේ මුල් අවස්ථාවේදීම රාජ්‍යතාන්ත්‍රික නිලධාරියාගේ මැදිහත්වීම නිවැරැදි වේලාවටසිදුවිය යුතු බවද හෙතෙම පැවසීය. තවද ගැටුම්කාරී තත්ත්වයන් හැකි අයුරින් මඟහැර ජනතාවට ලංවීම වැදගත් වන බවද අමාත්‍යවරයා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070418</link>
    <topic>සතුන් වත්තේ වැඩි දියුණුවට පියවර</topic>
    <author>මානෙල් පුෂ්පකුමාරි</author>
    <content>දෙහිවල සතුන්වත්තේ බොහෝ කලක සිට පැවැති අඩු පාඩු සම්පූර්ණ කිරීමට රුපියල් මිලියන 1200 ක මුදලක් වැය කරයි. මෙහිදී අභ්‍යන්තර මාර්ග හතරක් නවීකරණය කිරීමත්, පැටවුන් රැකබලා ගැනීමට තට්ටු තුනක අංගසම්පූර්ණ ගොඩනැගිල්ලක් ඉදිකිරීමත්, ප්‍රධාන භූගත ජල ටැංකිය, නිදහස් අලි අරණේ අවසන් අදියර, උරග උයනේ නව ඉදිකිරීම් සහ මාණ්ඩලික නිලධාරි නිල නිවාස ඉදිකිරීමේ ව්‍යාපෘතිය ද ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=n11070419</link>
    <topic>දිවි පැටවුන් තිදෙනා තබ්බෝවෙන් දෙහිවලට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>පුත්තලම තබ්බෝව වන රක්‍ෂිතයේ මයිලන්කුලම කැලයේ අතරමංව සිටි දිවි පැටවුන් තිදෙනකු තම භාරයට ගත් අතර, එම පැටවුනගේ මවු දිවි දෙන සොයා වනයේ සෝදිසියක් ඇරැඹූ බව කරුවලගස්වැව වන ජීවී කාර්යාලය පැවසීය.ගැහැනු සතුන් වන මේ පැටවුන් මෙයට මාස දෙකකට කලින් උපත ලබා ඇති අතර, තම භාරයට ගත් විට මෙම පැටවුන් දැඩි ලෙස දුර්වලව සිටි අතර, පසුව වෛද්‍ය ප්‍රතිකාර කිරීමෙන් පසු ඔවුන් සුවසේ සිටින බවත් කීය. මේ සතුන් අනුරාධපුර පණ්ඩුලගම වනජීවී කාර්යාලයට බාරදී ඇත. ඔවුන් දෙහිවල සතුන් වත්තට බාරදීමට පියවර ගෙන ඇති බවත් අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=r1107043</link>
    <topic>අක්ෂි සැත්කම් කර ගිනස් පොතට ගිය වෛද්‍යවරයෙක්</topic>
    <author>පුත්තලම දිස්ත්‍රික් සංචාරකඇන්ටනී ප්‍රනාන්දු</author>
    <content>ඇසේ සුද ඉවත්කර කාච බද්ධ කිරීමේ සැත්කම් වැඩිම ගණනාවක් සිදු කළ සීදූව අක්ෂි වෛද්‍ය විශේෂඥ අමරතුංග මහතා ගිනස් පොතේ වාර්තා තැබුවේය. ඒ මහතා විසින් දිනපතා උදේ 8 සිට 6 දක්වා කොළඹ විද්‍යා මාවතේ අක්ෂිදාන සංගම් ගොඩනැගිල්ලේ අක්ෂි සැත්කම් පැවැත් වෙයි.ඇසේ සුද සහිත රෝගීන් ලක්ෂ 5 ක් ලංකාවේ සිටින බවත් එයින් එක් ලක්ෂ පනස්දාහක් ඇස් දෙකටම සුද වැසීමේ රෝගයන් වැළඳී අන්ධභාවයට පත් වී සිටින බවත් සෞඛ්‍ය අමාත්‍යාංශයේ සමීක්ෂණ වාර්තා පෙන්වා දෙන බව ඒ මහතා පවසයි. මේ රෝගීන්ගෙන් බහුතරයක් අඩු ආදායම් ලබන පවුල්වල පුද්ගලයන් වන අතර තම ඇස් දෙකම සුද වැසී අන්ධභාවයට පත් වුවත් එක් දිනක් වැඩ නොකොළොත් ජීවත්වීමට ඇති අපහසුව නිසා සැත්කම්වලට යොමු නොවේ.එම නිසා රෝගීන්ට නොමිලේ සුද ඉවත් කර කාච ලබාදීමේ වැඩ පිළිවෙළක් සෞඛ්‍ය අමාත්‍යාංශය හඳුන්වා තිබෙන බව ඒ මහතා පවසයි. මෙවැනි සායන සලසා අති සෞඛ්‍ය අමාත්‍යාංශයේ අක්ෂි සායනවලට හෝ තම සායනවලට පැමිණෙන ලෙස ඉල්ලා සිටියි.ඒ මහතා උතුරු පළාතේ ඇස් රෝගීන්ගේ සුද ඉවත් කිරීමේ සැත්කම්වලට ද භාජනය කරන ලද උතුරු පළාතේ සියලුම රෝගීන් පූර්ණ වශයෙන් පෙනීම ලබාගෙන ඇතැයිද, මෙම වැඩසටහන ලංකාවේ පැවැත්වීමට ස්වෙච්ඡා සංවිධානවලින් සංවිධාන කර ආරාධනා කරන මෙන්ද එමඟින් දෑස්වල සුද ඇති ඇයට ඒවා ඉවත් කර කාච දමා ගැනීමට මහත් උපකාරයක් වන බවද විශේෂඥ වෛද්‍ය අමරතුංග මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=r1107041</link>
    <topic>දකුණේ නැටුම් කලාව රැක ගන්න කිරින්ද පුහුල්වැල්ල සංස්කෘතික මධ්‍යස්ථානයෙන් වැඩසටහන්</topic>
    <author>මාතර දිස්ත්‍රික් සමූහඩබ්ලිව්. කේ. උපසේන</author>
    <content>රුහුණු කලාශිල්පීන්ගේ රංගන කුසලතා ඔප්නැංවන නාට්‍යාංග රැසක් ඉදිරිපත් කිරීමට කිරින්ද පුහුල්වැල්ල සංස්කෘතික මධ්‍යස්ථානයට හැකියාව ලැබී තිබේ.ප්‍රදේශයේ සංස්කෘතිකාංග පිළිබඳව ජනතාවට අවබෝධයක් ලබාදීමත්, රජයට ආශිර්වාද කිරීමත් අරමුණු කොටගෙන මේ වැඩසටහන ක්‍රියාත්මක කර ඇත.එහිදී පහතරට නැටුම් සම්ප්‍රදායයේ එන සුවිශේෂී නර්තන අංගයක් වූ ශුද්ධමාත්‍රා නැටුම ප්‍රථම වරට ඉදිරිපත් කෙරිණි.ඉන් අනතුªරුව සලුපාලිය ඉදිරිපත් කෙරිණි. සලුපාලිය යනු පත්තිනි දෙවියන්ගේ අණ, ගුණ සිහිපත් කරනු ලබන රංගනයකි.පන්දම්පාලිය යනු පන්දම් අතැතිව විශාල කොණ්ඩයක්, වෙස් මුහුණක් ඇතුළත්ව ඉදිරිපත් කෙරෙන නර්තනයකි.දේවසන්නිය වූ කලී ඉතාමත් අසාධ්‍ය සන්නි රෝගයකි. එම සන්නිය මුර්තිමත් කෙරෙන මෙම යකු, දේවත්වයක් ආරෝපණය කර ඇති බැව් පෙනෙයි.නානුමුර මංගල්‍යයරිද්දියායගේ විශිෂ්ඨතම කොටසක් වූ නානුමුර පෙළපාලියෙන් රිද්දි බිසවුන්ගේ දිය කෙළිය අභිනයෙන් ඉදිරිපත් කරයි.දරුනැලවිල්ලද රිද්දියාගයේ එන තවත් විශේෂ නැටුමකි. දරුවා නලවන ගායනා ඇතුළත් නාට්‍යාංග රැසක් මින් ඉදිරිපත් කෙරෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=r1107042</link>
    <topic>උඩවාඩියගොඩ පුරාණ විහාරයේ චිත්‍ර-මුර්ති-කැටයම් විනාශයි</topic>
    <author>මහනුවර දිසා සමූහකේ. චන්ද්‍රරත්න</author>
    <content>උඩවාඩියගොඩ පුරාණ විහාරස්ථානයේ ඓතිහාසික වටිනාකමක් ඇති චිත්‍ර මෙන්ම මුර්තිද කැටයම්ද මේ වන විටත් විනාශ වෙමින් පවතී.හාරිස්පත්තුව ප්‍රාදේශීය ලේකම් කොට්ඨාසයට අයත් මේ විහාරස්ථානයේ ඉතිහාසය අනුරාධපුර යුගය දක්වා ඈතට දිවයන බවට සාක්කි තිබේ. විහාරස්ථානයට අයත් චිත්‍ර, මුර්ති හා ලී කැටයම් මහනුවර යුගයට අයත් බවට තොරතුරු හමුවේ.විහාරස්ථානයේ බාහිර බිත්ති මත අඳීන ලද චිත්‍ර විශාල වශයෙන් විනාශ වී ගොස් ඇත. ඇතැම් චිත්‍රවල සුළු, සුළු කොටස් දැනට ශේෂව තිබේ. විහාර මන්දිරය අභ්‍යන්තර බිත්තිවල අඳින ලද චිත්‍ර ද දැන් විනාශ වෙමින් පවතී.සමාධි බුද්ධ ප්‍රතිමාව දෙපස ඇති ශ්‍රාවක ප්‍රතිමා දෙකින් එකක අතට හානි සිදුව ඇති ආකාරයක් ද දැකිය හැකිය. විහාර මන්දිරය අභ්‍යන්තර සිවිලිම දිරාපත්ව සිදුරු වී තිබේ. තවත් ලී කැටයම් රැසක්ද විනාශ වී ගොස් ඇති වගක් පෙනේ. බුදු සිරිත, සුවිසි විවරණ, බෝසත් චරිතයේ විශේෂ අවස්ථා චිත්‍රයට නගා ඇතත් එවා අද වන විට විනාශය කරා යමින් තිබේ. වර්ෂ දහස් ගණනක ඉතිහාසයකට හිමිකම් කියන උඩවාඩියගොඩ පුරාණ විහාරස්ථානය ගැන අදහස් දැක්වූ වර්තමාන විහාරාධිපති කොණ්ඩදෙණියේ ගුණානන්ද හිමි අප විහාරස්ථානය ගැන ඓතිහාසික තොරතුරු බොහොමයක් තිබෙනවා. අපට තනිකර කළුගලින් නෙලන ලද බුදුන් වහන්සේගේ සිරිපතුලක් හමුවුණා. එය අනුරාධපුර යුගය දක්වා දිව යන බවට සාක්කියකි. මහනුවර රාජධානි සමයේ විහාර මන්දිරයේ යළිත් චිත්‍ර හා මුර්ති කැටයම් ඉදිකර තිබෙනවා. අප කියන්නේ මෙම ඓතිහාසික විහාර මන්දිරය සංරක්ෂකය කරදීම සඳහා බලධාරීන් ක්‍රියාකළ යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=r1107044</link>
    <topic>නාරම්මල රුක්මලේ මැටි නිෂ්පාදන මධ්‍යස්ථානය ඉදිකළ දා සිට වහලා</topic>
    <author>නාරම්මල සමූහ චමින්ද විදානගේ</author>
    <content>ග්‍රාමීය කර්මාන්ත හා ස්වයං රැකියා ප්‍රවර්ධන අමාත්‍යංශය මගින් මීට වසර කිහිපයකට පෙර මේ මැටි නිෂ්පාදන මධ්‍යස්ථානය රුපියල් ලක්ෂ 26 ක් වැය කර රුක්මලේ ගිරිගුහාරාම පුරාණ විහාරස්ථානයට යාබදව අංග සම්පූර්ණ ගොඩනැගිල්ක ඉදිකර ඇත.මේ මධ්‍යස්ථානය සඳහා අවශ්‍ය ඉඩම පරිත්‍යාග කර ඇත්තේ විහාරස්ථානය මගිනි.මැටි ඇඹරුම් මධ්‍යස්ථානයක් මෙහි ආරම්භ කිරීමට සැළසුම් කර ඇතත්, මේ සඳහා අවශ්‍ය යන්ත්‍ර සූත්‍ර මෙතෙක් ලබා දී නොමැත.ලංකා කාර්මික සංවර්ධන මණ්ඩලයේ සහයෝගය මත ග්‍රාමීය කර්මාන්ත හා ස්වයං රැකියා ප්‍රවර්ධන අමාත්‍යංශයේ නිෂ්පාදන ගම්මාන ව්‍යාපෘති වැඩසටහන යටතේ මෙහි ඉදිකර ඇත.මධ්‍යස්ථානයට අවශ්‍ය යන්ත්‍ර සූත්‍ර, විදුලිය සපයා නොමැත.රුක්මලේ ගම්මානයේ මැටි නිෂ්පාදනය හා සම්බන්ධ සාමාජිකයන්ගේ සහභාගීත්වය ඇතිව මැටි නිෂ්පාදන සමුපකාර සමිතිය පිහිටුවා සාමාජිකයින් 35කට මැටි ආශ්‍රිත නිෂ්පාදන ගැන පුහුණුවක් ද ලබා දී ඇත.රුක්මලේ හිරිගුහාරාම පුරාණ විහාරාධිපති පොල්වත්තේ ගෙදර පඤ්ඤාකර හිමි.ප්‍රදේශයේ ජනතාවගේ යහපත උදෙසා මෙය ඉදි කරන බව පැවසූ නිසා විහාරස්ථාන භූමියෙන් කොටසක් මේ මධ්‍යස්ථානය ආරම්භ කිරීමට ලබා දුන්නා. ඒත් තාම වැඩ අරඹා නැහැ. මේ ගැන බලධාරීන් දැනුම්වත් කළා.එල්. පියවංශ මහතා (ලේකම් මැටි නිෂ්පාදන සමුපකාර සමිතිය රුක්මලේ)අපේ ගමේ සෑහෙන පිරිසක් පාරම්පරිකව මේ කර්මාන්තයේ නියැළී සිටිනවා. මේ මධ්‍යස්ථනය ආරම්භ කිරීමට අප වෙහෙසුණා. තාම එහි ප්‍රතිඵල නැහැ.කාන්ති ධර්මලතා මහත්මිය.මගේ නිවසේ මැටි භාණ්ඩ නිපදනවා. මධ්‍යස්ථානය කවදා ආරම්භ කරයිද දන්නේ නැහැ. අපට දැන් මැටි ගන්න නිශ්චිත තැනක් නැහැ. මැටි ගණන්.එල්. එච්. රම්‍යසිරි මහතා. (නාරම්මල ප්‍රාදේශීය ලේකම්)මේ මධ්‍යස්ථානය අපට අයත් නැහැ. ඒත් රුක්මලේ ගමට පහසුකම් ලබාදීමට ප්‍රාදේශීය ලේකම් කාර්යාලය ක්‍රියාකර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=r1107045</link>
    <topic>සැමියා එදා රෑ ගෙදර ආවේ නෑ පසුදින ඔහු ගැන සොයා බැලුවා</topic>
    <author>මතුගම සංචාරක</author>
    <content>දිනූෂයි මමයි අපේ ගමේ තිබුණ සංගීත සංදර්ශනය බලන්න ගියා. මම දැරුවොත් අරන් ගිය නිසා රාත්‍රී දහයට විතර ගෙදර ආවා.රාත්‍රී නවයට විතර දිනූෂ මා ළඟට ඇවිත් කීවා දරුවොත් එක්ක රෑ වෙනකන් ඉන්න එපා කියලා. මම ඒවිටත් කීවා මාත් එක්ක ගෙදර යන්න එන්න කියලා. එහෙම ආවනම් මේ වගේ අවාසනාවන්ත සිද්ධියකට මුහුණපාන්නට වෙන්නේ නැහැ’යැයි අමිලා පි‍්‍රයංගනී හැඬූ කඳුළින් කීවාය.මතුගම මීගම මංසන්ධියේ පැවති සංගීත සංදර්ශනයකදී රාත්‍රියේ ඇතිවූ කලකෝලාහල කීපයකින් පසු මීගම දේවගොඩ මාලිගාවත්තේ පදිංචි විසිනව හැවිරිදි කරුණාතලගේ දිනූෂ චතුරංග අතුරුදන් වී සිටියේය.දිනූෂගේ බිරිය වන අමිලා පි‍්‍රයංගනී ඒ ගැන පොලිසියට පැමිණිලි කර තිබුණි.පොලිසිය හා ගම්වැසියෝ දින තුනක් තිස්සේ දිනූෂ සෙවූහ. පසුව කැළෑබද පාළු ළිඳක තිබී දිනූෂගේ මළ සිරුර ගම්වැසියෝ සොයාගත්හ.මරණය සිදුවූයේ කෙසේද යන්න ස්ථිර තොරතුරු මෙතෙක් අණාවරණය වී නොමැත. අමිලා පි‍්‍රයංගනී මෙසේද කීවාය.දිනූෂ රාත්‍රියේ නිවසට ආවේ නැහැ, අපි හිතුවා අසල්වැසි යාළුවෙකුගේ නිවසට ගිහින් නිදාගන්න ඇති කියලා. පසුදින උදෑසන අපි යහළුවන්ට දුරකථන ඇමතුම් දීලා සොයාබැලුවා. යහළුවන්ගේ නිවෙස්වලට නොපැමිණි බව කීවා. සංගීත රාත්‍රියේදී තරුණ පිරිස් අතරේ කලකෝලාහල රාශියක් සිදුවූ බවත් අපට කීවා.අපි දෙන්නා පුදුම ආදරයකින් හිටියේ. ඔහු රැකියාව සඳහා කළේ මේසන් වැඩයි. හැමදාම උදේට වැඩට ගිහිල්ලා වැඩ කරන අතරේ පවා මම කෑවද දරුවන්ට කන්න දුන්නද කියලා අහනවා.අපේ දරුවන්ට හොඳ අධ්‍යාපනයක් ලබාදෙන්න ඕනෑ කියන අදහස ඔහුගේ සිතේ තිබුණා. මේ වගේ හදිසි මරණයකට ගොදුරුවේයයි අපි කිසිසේත් සිතුවේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s110704_2</link>
    <topic>ලෝක නෙට්බෝල් සූරතාවලියේ ශ්‍රී ලංකාවට පළමු අභියෝගය අද</topic>
    <author>ප්‍රින්ස් ගුණසේකර සිංගප්පූරුවේ සිට</author>
    <content>ලෝක සූරතා නෙට්බෝල් තරගාවලිය සිංගප්පූරු ගෘහස්ථ ක්‍රීඩාංගණයේදී උත්සවශ්‍රීයෙන් ඊයේ ආරම්භ විය. රටවල් 16ක සහභාගීත්වයෙන් පැවැත්වෙන මේ තරගාවලිය වසර 4කට වරක් පැවැත්වෙන නෙට්බෝල් ක්‍රීඩාවේ උසස්තම තරගාවලිය වේ.මෙවර ලෝක සූරතා නෙට්බෝල් තරගාවලියේදී ශ්‍රී ලංකාව මුහුණදෙන පළමු තරගය උතුරු අයර්ලන්තය සමග ශ්‍රී ලංකා වේලාවෙන් අද පස්වරු 3.30ට ආරම්භ වේ. එමෙන්ම ඒ කාණ්ඩයේ සිටින සැමෝවා හා ඔස්ට්‍රේලියාව වැනි ප්‍රබල කණ්ඩායම් ශ්‍රී ලංකාවට ඉදිරි දිනවල ඇති මූලික වටයේ තරග වේ.ලෝක නෙට්බෝල් කණ්ඩායම් ශ්‍රේණිගත කිරීම අනුව ශ්‍රී ලංකාව 18වැනි ස්ථානයේ පසුවන අතර උතුරු අයර්ලන්තය 12වැනි ස්ථානයේ පසුවේ.අද පැවැත්වෙන තරගය පිළිබඳව අදහස් දැක්වූ ශ්‍රී ලංකා පුහුණුකාරිනී හයසින්ත් විජේසිංහ මහත්මිය පැවැසූවේ ශ්‍රේණිගත කිරීම්වල ඉහලින් සිටියද උතුරු අයර්ලන්තයට හොද තරගයක් දීමේ පූර්ව සූදානමකින් පසුවන බවය.මේ තරගාවලියේදී රටවල් 16 අතුරින් 10 වැනි ස්ථානයට පත්වීම තම අරමුණ බව විජේසිංහ මහත්මිය පැවසුවාය.ඒ සදහා අද තරගයේ ජයග්‍රහණය ඉතා වැදගත් බව ඇය වැඩිදුරටත් පැවැසුවාය.සිංගප්පූරුවේදී මේ තරගාවලිය දෙවැනි වරට පැවැත්වීමට හැකිවීම එරට වැසියන්ගේ මහත් ආඩම්බරයට හේතුවක්වී තිබේ.මෙයට පෙර 1983දී සිංගප්පූරුව මේ තරගාවලියේ සත්කාරකත්වය දරා තිබුණි. එහෙත් 13වරටත් පැවැත්වෙන මේ තරගාවලියේ මෙතෙක් සූරතාවක් හෝ දිනාගැනීමට ආසියාවේ කිසිදු රටක් හෝ සමත්ව නැත.ලෝක නෙට්බෝල් කිරුළේ ආධිපත්‍ය පැතිරවූ ඔස්ට්‍රේලියාව දැනට මෙහි සූරතාව 8වතාවක් දිනා ඇති අතර නවසීලන්තය 3වතාවක් සූරතාව දිනා ගත්තේය.1979දී ඔස්ට්‍රේලියාව, නවසීලන්තය හා ට්‍රිනිඩෑඩ් ටුබෑගෝ සම සූරතාවට හිමිකම් කීහ. ඊයේ ආරම්භවූ මේ තරගාවලිය මේ මස 10 වැනිදා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s110704_1</link>
    <topic>ශ්‍රී ලංකා-එංගලන්ත තුන්වැනි එක්දින තරගය</topic>
    <author/>
    <content>දිනේෂ් චන්දිමාල්ගේ සුපිරි පිතිහරඹය හේතුවෙන් එංගලන්තය සමඟ ලෝඩ්ස් පිටියේ ඊයේ පැවැති තුන්වැනි එක්දින තරගයෙන් කඩුලු 6 ක විශිෂ්ට ජයක් අත්කර ගනිමින් තරගාවලියේ පෙරමුණ ගැනීමට ශ්‍රී ලංකාව සමත් විය. 21 හැවිරිදි චන්දිමාල් ඊයේ එංගලන්ත පන්දු යවන්නන්ට දිගට හරහට පහර දෙමින් පන්දු 126 කදී නොදැවී ලකුණු 105ක් ලබා ගැනීමට සමත් විය.ඔහුගේ ශතකයට හයේ පහර 2ක් හා හතරේ පහර 11 ක් ඇතුළත් විය.ආරම්භක පිතිකරු මහේල ජයවර්ධන සමඟ එක් වී දෙවැනි කඩුල්ල සඳහා ලකුණු 112 ක අනගි සම්බන්ධතාවයක් ගොඩනැගීමටද චන්දිමාල් සමත්විය.දෙවැනි එක්දින තරගයේදී ශතකයක් වාර්තා කළ මහේල ඊයේ ලකුණු 79 ක් රැස් කළේ පන්දු 77 කදීය. ඊට හතරේ පහර 9 ක් ඇතුළත් විය.ඊයේ ජයග්‍රහණයත් සමඟ ශ්‍රී ලංකා පිල තරග 5 කින් සමන්විත එක්දින තරගාවලියේ තරග 2-1 ක් ලෙස ඉදිරියෙන් සිටී.පන්දු යැවීමේදී ග්‍රෙහෑම් ස්වාන් කඩුලු 2 ක් දවාලීය.කාසියේ වාසිය දිනූ එංගලන්ත පිල පළමුව පන්දුවට පහරදෙමින් ඕවර 50 අවසානයේ කඩුලු 7 කට ලකුණු 246 ක් රැස්කළේය.ආරම්භක පිතිකරු ලෙස පිටියට පැමිණි එංගලන්ත නායක ඇලස්ටෙයාර් කුක් සිය එක්දින තරග දිවියේ වැඩිම ලකුණු සංඛ්‍යාව වාර්තා කිරීමට සමත්විය.ඔහු ලැබූ ලකුණු 119 ඔහුගේ තරග 29 ක එක්දින තරග ඉතිහාසයේ දෙවැනි ශතකයද විය. ඔහුගේ ශතකයට පන්දු 143 ක් වැයවූ අතර හතරේ පහර 13 ක් ඇතුළත් විය.එංගලන්ත ඉනිමේ පළමු කඩුලු 2 ලකුණු 30 ක් ඇතුළත බිඳ වැටුණ ද කෙවින් පීටර්සන් ලකුණු 41 ක්ද, ඉයන් බෙල් ලකුණු 30 ක්ද, ටිමි බ්‍රෙස්නන් ලකුණු 26 ක්ද රැස් කරමින් එංගලන්ත ඉනිම ශක්තිමත් කළහ. කුක් සහ බෙල් අතර 5 වැනි කඩුල්ලට ලකුණු 72 ක සම්බන්ධතාවයක් ගොඩනැගුණු අතර 6 වැනි කඩුල්ල සඳහා බුස්නන් සමඟ එක්වී ලකුණු 75 ක සම්බන්ධතාවයක් ගොඩනැගීමටද කුක් සමත්විය. එංගලන්ත නායකයා ලකුණු 15 කදී ලබාදුන් උඩපන්දුව ස්ලිප් හී පන්දු රැකීමේ නිරතව සිටි මහේල ජයවර්ධන අතින් ගිලිහී ගිය අතර 103 දී ඔහු ලබා දුන් උඩපන්දුව රැකගැනීමට තිළිණ කන්ඩම්බි අසමත් විය. පන්දු යැවීමේදී ලසිත් මාලිංග, සුරංග ලක්මාල් සහ ජීවන් මෙන්ඩිස් අතර කඩුලු 2 බැගින් බෙදී ගියේය.දෙපිල අතර සිවුවැනි එක්දින තරගය අනිද්දා (6) නොටින්හැම්හිදී පැවැත්වේ.එංගලන්තය 246/7 (ඕවර 50)ඇලස්ටෙයාර් කුක් 119, කෙවින් පීටර්සන් 41, ඉයන් බෙල් 30, ටිම් බ්‍රෙස්නන් 26 (ජීවන් මෙන්ඩිස් 40/2, ලසිත් මාලිංග 54/2, සුරංග ලක්මාල් 62/2)ශ්‍රී ලංකාව - 249/4 (ඕවර 48.2)දිනේෂ් චන්දිමාල් නොදැවී 105, මහේල ජයවර්ධන 79, කුමාර සංගක්කාර 25 (ග්‍රෙහෑම් ස්වාන් 32/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s1107041</link>
    <topic>මාතලේ කලාපීය පාසල් නෙට්බෝල් සූරතා තුනම ශ්‍රී සංඝමිත්තා බාලිකා ජාතික පාසලට</topic>
    <author>අසෝක හිඳගොඩමාතලේ දිසා විශේෂ</author>
    <content>නන්දිමිත්‍ර ඒකනායක අභියෝගතා කුසලාන සඳහා පැවැත්වූ මාතලේ අධ්‍යාපන කලාපිය අන්තර් විද්‍යාලයීය නෙට්බෝල් තරගාවලියේදී මෙවර සූරතා ත්‍රිත්වයම දිනා ගැනීමට මාතලේ ශ්‍රී සංඝමිත්තා බාලිකා ජාතික පාසල් ක්‍රීඩිකාවෝ සමත් වූහ. මේ තරගාවලියේදී පිළිවෙළින් අනුසූරතා දිනා ගනු ලැබුවේ බණ්ඩාරපොල මහා විද්‍යාලය, විජයපාල මහා විද්‍යාලය හා පාක්‍යම් බාලිකා ජාතික පාසල විසිනි.මේ තරගාවලියේ වයස අවුරුදු 15න්, 17න් හා 19න් පහළ සූරතා ත්‍රිත්වයම දිනූ සංඝමිත්තාවේ පුහුණුකාරිණිය ලෙස එම විද්‍යාලයේ ක්‍රීඩා උපදේශිකා පද්මිකා කුලතුංග මහත්මිය කටයුතු කරයි.සූරතා දිනු 15න් පහළ පිල මියුරංගි අබේසිංහ, 17න් පහළ පිල මධුභාෂිණි මාරපන සහ 19න් පහළ පිල රේෂාණි රත්නායක විසින් මෙහෙයවූහ.මාතලේ අධ්‍යාපන කලාප පාසල් ක්‍රීඩා ඉතිහාසයේ මුල්වරට නෙට්බෝල් තරගාවලිය නියෝජනය කළ ග්‍රාමීය පාසලක් වන බණ්ඩාරපොල මහා විද්‍යාලයේ 15න් පහළ ක්‍රීඩිකාවන් පහසුකම් සහිත නාගරික පාසල්වලට අභියෝගයක් වෙමින් මෙවර අනුසූරතාව දිනා ගැනීම කැපීපෙනේ. මේ ජයග්‍රහණය වෙනුවෙන් කෞෂල්‍යා හේරත් එම කණ්ඩායම මෙහෙය වූවාය. පුහුණු කාරිණිය ලෙස ක්‍රීඩා උපදේශිකා දේශිකා ක්‍රිෂ්ණි සිරිවර්ධන මහත්මිය කටයුතු කරනු ලබන්නීය.මේ තරගාවලියේ දක්ෂතම නෙට්බෝල් ක්‍රීඩිකාවන් ලෙස 15න් පහළ මියුරංගි අබේසිංහ (සංඝමිත්තා) 17න් පහළ සොනාලි දර්ශිකා ලියනගේ (විජයපාල) සහ 19න් පහළ රේෂාණි රත්නායක (සංඝමිත්තා) සම්මාන ලැබූහ.මාතලේ අධ්‍යාපන කලාපිය සහකාර අධ්‍යාපන අධ්‍යක්ෂ (ක්‍රීඩා) ඒ.ඒ.එම් මුජරිෆ් මහතාගේ උපෙදස් මත ක්‍රීඩා උපදේශිකා රම්‍යා හේන්දෙණිය මහත්මිය විසින් සංවිධානය කළ මේ තරගාවලිය පසුගියදා මාතලේ ශ්‍රී සංඝමිත්තා බාලිකා ජාතික පාසල් ක්‍රීඩාංගණයේදී පැවැත්විණි.තරගාවලියේ ජය සංකේත ප්‍රදානය උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතාගේ ප්‍රධානත්වයෙන් සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s1107042</link>
    <topic>උදය සමන් හේරත් අභියෝගතා කුසලානය මාතලේ සාන්ත තෝමස් ජාතික පාසලට</topic>
    <author>අසෝක හිඳගොඩමාතලේ දිසා විශේෂ</author>
    <content>උදය සමන් හේරත් අනුස්මණ අභියෝගතා කුසලානය සඳහා පැවැත්වෙන මාතලේ අධ්‍යාපන කලාපීය අන්තර් විද්‍යාලයීය සැහැල්ලු පන්දු ක්‍රිකට් තරගාවලියේදී මෙවර සූරතාව හිමිකර ගැනීමට මාතලේ සාන්ත තෝමස් ජාතික පාසල සමත්විය. අනුසූරතාව දිනාගනු ලැබුවේ මාතලේ සහිරා ජාතික පාසලයි.මාතලේ අධ්‍යාපන කලාපිය සහකාර අධ්‍යාපන අධ්‍යක්ෂ (ක්‍රීඩා) ඒ.ඒ.එම් මුජරිෆ් මහතාගේ උපෙදස් මත ක්‍රීඩා උපදේශක හනපි මහතා විසින් සංවිධානය කළ මේ තරගාවලිය පසුගියදා මාතලේ සහිරා ජාතික පාසල් ක්‍රීඩාංගණයේදී පැවැත්විණි. ජය සංකේත ප්‍රදානය ප්‍රවීණ ක්‍රිකට් ක්‍රීඩක ප්‍රියන්ත ශ්‍රියන් හේරත් මහතාගේ ප්‍රධානත්වයෙන් සිදුවිය. මේ තරගාවලිය සඳහා පූර්ණ අනුග්‍රහයද ඒ මහතාගෙන් හිමිවිය.තරගාවලියේ දක්ෂතම පිතිකරු ලෙස සහිරා ජාතික පාසලේ එම්. රිෆාසි ද දක්ෂතම පන්දු යවන්නා ලෙස සාන්ත තෝමස් ජාතික පාසලේ ඒ.එස්. විජේවංශ ද දක්ෂතම පන්දු රකින්නා ලෙස එම පාසලේම එන්.ජේ. කෙනඩි ද තරගයේ වීරයා ලෙස එච්.එල්. ප්‍රේමරත්න ද සම්මාන ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s1107043</link>
    <topic>හැව්ලොක්ස් පිලට ලකුණු 31-16ක ජයක්</topic>
    <author>ෆවුස් මොහොමඩ්</author>
    <content>අන්තර් සමාජ ‘ඒ’ කොටසේ කැල්ටෙක්ස් රගර් තරගාවලියේදී සී.එච්. පිලට පිට පිට පස්වැනි පරාජයත් උරුම කරමින් හැව්ලොක්ස් පිල ලකුණු 31-16ක ජයක් වාර්තා කිරීමට සමත් විය.මෙට්ලන්ඩ් පෙදෙසේ පැවැති මේ තරගයේ පළමු භාගය නිමාවන විට ලකුණු 16-8ක් ලෙස පෙරමුණේ පසුවූ හැව්ලොක්ස් පිල රැස් කළ ලකුණු 31ට ගෝලයක්, උත්සාහක දිනුම් 3ක් සහ දඩුවම් පහර 3ක් ඇතුළත් විය.සී.එච්. පිල ලැබූ ලකුණු 16ට උත්සාහක දිනුම් 2ක් සහ දඩුවම් පහර 2ක් ඇතුළත් විය.නාවික හමුදාවට 20-14ක ජයක්නාවික හමුදාව සහ පොලිසිය අතර වැලිසර නාවික හමුදා පිටියේ පැවැති තරගයෙන් ලකුණු 24-14ක ජයක් වාර්තා කිරීමට නාවික හමුදාව සමත් විය.උණුසුම් මුහුණුවරක් ගත් තරගයේ පළමු භාගයේදී පොලිසිය ලකුණු 6-5ක් ලෙස පෙරමුණ ගැනීමට සමත් වුවද දෙවැනි භාගයේදි වඩාත් ආක්‍රමණශීලි ක්‍රීඩා රටාවක නිරත වු නාවික හමුදා ක්‍රීඩකයෝ තරගයේ අණසක පැතිරවීමට සමත් වූහ.නාවික හමුදාව ලබාගත් ලකුණු 20ට උත්සාහක දිනුමක්, දඩුවම් පහර 2ක් සහ ඩ්‍රොප් ගෝල් 3ක් ඇතුළත් වූ අතර පොලිසිය රැස්කළ ලකුණු 14ට දඩුවම් පහර 3ක් සහ උත්සාහක දිනුමක් ඇතුළත් විය.සී.ආර්. පිල යුද හමුදාව පරදවයියුද හමුදාව සමග ලොන්ඩන් පෙදෙසේ පැවැති තරගයෙන් ලකුණු 24-12ක ජයක් අත්කර ගැනීමට සි.ආර්. පිල සමත් විය.තරගයේ පළමු භාගයේදී සී.ආර්. පිලට දැඩි සටනක් දුන් යුද හමුදාව ගෝලයක් සහ උත්සාහක දිනුමක් සමග ලකුණු 12ක් ලබා ගනිද්දි සී.ආර්. පිලට ලබා ගත හැකි වූයේ උත්සාහක දිනුමකින් රැස් කළ ලකුණු 5ක් පමණි.නමුත් දෙවැනි භාගයේදී යුද හමුදා ක්‍රීඩකයන්ට ලකුණු රැස් කිරීමට අවස්ථාව ලබා නොදුන් සී.ආර්. ක්‍රීඩකයෝ තවත් උත්සාහක දිනුමක් සහ ගෝල 2ක් රැස් කර ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s1107044</link>
    <topic>රාජකීය පිල 22-7කින් සා.තෝමස් පරදවයි</topic>
    <author/>
    <content>කොළඹ රාජකීය හා ගල්කිස්ස සාන්ත තෝමස් විදුහල් කණ්ඩායම් අතර සති අන්තයේ ගල්කිස්සේදී පැවැති අන්තර් පාසල් ලීග් රගර් තරගයෙන් රාජකීය පිලට ලකුණු 22–7ක ජයක් අත්විය.රාජකීය විදුහල් පිල මේ අගනා ජයග්‍රහණය වාර්තා කළේ තරගයේ පළමු භාගයේ ලකුණු 0–7කින් පිටුපසින් සිටීමෙන් අනතුරුවය. මේ ජයග්‍රහණයත් සමග රාජකීය පිල පිට පිට හයවැනි වතාවටත් ‘මයිකල් ගුණරත්න’ කුසලානය රැක ගැනීමට සමත් විය.රාජකීය කණ්ඩායම ගෝල් 2ක්, ට්‍රයි 1ක් හා පෙනල්ටි පහරක් මගින් ඔවුන්ගේ ජයග්‍රාහී ලකුණු 22 වාර්තා කළ අතර සාන්ත තෝමස් පිලට ලකුණු ලබා ගත හැකිවූයේ ගෝල් 1ක් මගින් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s1107045</link>
    <topic>ශ්‍රී ලංකා කණිෂ්ඨ රගර් පිල තායිලන්තයට පරදී</topic>
    <author>ෆවුස් මොහොමඩ්</author>
    <content>ආසියානු කණිෂ්ඨ රගර් තරගාවලියට පළමු කොටස නියෝජනය කරමින් තරග වැදුණු ශ්‍රී ලංකා පිල තායිලන්තය සමග පැවැති තුන්වැනි තරගයෙන් ලකුණු 51-39ක පරාජයක් අත් කර ගත්තේය.හොංකොං හී පැවැති මේ තරගාවලියේ පළමු තරගයෙන් ජපානයට ලකුණු 54-29ක් ලෙස පරාජය වූ ශ්‍රී ලංකාපිල දෙවැනි තරගයේදී ලකුණු 38- 14ක් වශයෙන් හොංකොං පිලට පරාජය විය. තායිලන්තය සමග පැවැති තීරණාත්මක තරගයේ පළමු භාගයේ ලකුණු 36- 17ක් ලෙස පසුපසින් සිටි ශ්‍රී ලංකා පිලට දෙවැනි භාගයේදී රැස් කර ගත හැකි වූයේ තවත් ලකුණු 22ක් පමණි.මේ අනුව පළමු කොටසේ තරගාවලියේ මුහුණ දුන් තරග 3ම පරාජයට පත්වූ ශ්‍රී ලංකා පිලට ලබන වසරේ ආසියානු කනිෂ්ඨ රගර් තරගාවලියේ පළමු කොටස නියෝජනය කිරීමේ අවස්ථාව අහිමි වේ. ලබන වසරේ දී ශ්‍රී ලංකා පිලට තරග වැදීමට සිදුවන්නේ දෙවැනි කොටසේ තරගාවලියටය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=s1107046</link>
    <topic>යුද හමුදා අන්තර් රෙජිමේන්තු බොක්සිං සූරතාව සේවා බළකායට</topic>
    <author>හෝමාගම සංචාරකමංජුල හිරිපිටිය</author>
    <content>යුද හමුදා අන්තර් රෙජිමේන්තු බොක්සිං තරගාවලියේ ලකුණු 28ක් ලබා ගත් යුද හමුදා සේවා බළකාය සූරතාව හිමිකර ගත්තේය. ලකුණු 18ක් ලබා ගත් ශ්‍රී ලංකා කාලතුවක්කු රෙජිමේන්තුවට අනුසූරතාව හිමිවිය.යුද හමුදා කාන්තා බොක්සිං තරගයේ සූරතාව තුන්වන කාන්තා බළකාය හිමිකර ගත්තේය.තරග ප්‍රතිඵල මෙසේය.(කාන්තා තරග)කි. ගෑම්. 48 බර පන්තියධ් සෙබළ - පි‍්‍රයදර්ශනි එච්. එස්. (3 වන කාන්තා බළකාය)ධ්ධ් සෙබළ - ප්‍රනාන්දු ඩබ්ලිව්. එන්. ඩී. (2 වන කාන්තා බළකාය)කි. ග්‍රෑම් 54 බර පන්තියසැරයන් – චන්ද්‍රිකා එල්. ඩී. (3 වන කාන්තා බළකාය)ධ්ධ් සෙබළ සල්ගාදු එම්. පී. කේ. (2 වන කාන්තා බළකාය)(පිරිමි තරග)කි. ග්‍රෑම් 49 බර පන්තියධ් සැරයන් තෙන්නකෝන් ටී. එම්. ජී. - සන්නාහ සන්නද්ධ බළකායධ්ධ් සෙබළ පෙරේරා ඩබ්ලිව්. ඒ. සී. අයි.- යුද හමුදා යුද්ධෝපකරණ බළකායකි. ග්‍රෑම් 52 බර පන්තියධ් ලා/කෝප්‍රල් බණ්ඩාර එම්. වී. ජී. සී. එස්. (ඉංජිනේරු සේවා බළකාය)ධ්ධ් සෙබළ සමරවීර එස්. එම්. ආර්. එන්. (සේවා බළකාය)කි. ග්‍රෑම් 56 බර පන්තියධ් ලා/කෝප්‍රල් වීරක්කොඩි ඩබ්ලිව්. ආර්. ටී. (සේවා බළකාය)ධ්ධ් ලා/කෝප්‍රල් ජයකොඩි කේ. එන්. (ගජබා රෙජිමේන්තුව)කි. ග්‍රෑම් 60 බර පන්තියධ් සෙබළ සම්පත් ජේ. ඒ. එස්. (ගජබා රෙජිමේන්තුව)ධ්ධ් ලා/කෝප්‍රල් බණ්ඩාර කේ. එම්. සී. ඊ. (යුද හමුදා පොලිසිය)කි. ග්‍රෑම් 64 බර පන්තියධ් සෙබළ මදුරංග පී. ඩී. ඩී (යුද්ධෝපකරණ බළකාය)ධ්ධ් තු/සෙබළ රත්නායක එච්. බී. පී. එන්. (කාලතුවක්කු රෙජිමේන්තුව)කි. ග්‍රෑම් 69 බර පන්තියධ් සෙබළ චන්ද්‍ර කුමාර ඒ. පී. ජී. (සේවා බළකාය)ධ්ධ් කෝප්‍රල් ජීවන්ත කේ. ජී. (ගජබා රෙජිමේන්තුව)කි. ග්‍රෑම් 75 බර පන්තියධ් ලා/කෝප්‍රල් දිවාරත්න එම්. ඒ. (සේවා බළකාය)ධ්ධ් ලා/කෝප්‍රල් ප්‍රදීප් ඉන්දික ඒ. ඩී. (යුද්දෝපකරණ බළකාය)කි. ග්‍රෑම් 81 බර පන්තියධ් ලා/කො. වීරතුංග එල්. එච්. පී. එස්. (කාලතුවක්කු රෙජිමේන්තුව)ධ්ධ් සෙබළ - පි‍්‍රයන්ත කුමාර කේ. වී. (සේවා බළකාය)කි. ග්‍රෑම් 91 බර පන්තියධ් තු/සෙබළ ජයවීර ජේ. පී. එම්. එම්. (කාලතුවක්කු රෙජිමේන්තුව)ධ්ධ් සෙබළ කුමාර කේ. එම්. පී. (යුද්දෝපකරණ බළකාය)කි. ග්‍රෑම් 91 (වැඩි) බර පන්තියධ් ලා/කෝප්‍රල් රත්නායක ආර්. ජී. පී. පී. (සිංහ රෙජිමේන්තුව)ධ්ධ් ලා/කෝප්‍රල් වික්‍රමතිලක ඩී. එස්. එස්. (යුද හමුදා පොලිසිය)ජයසංකේත ප්‍රදානය කිරීම යුද හමුදාපති ලුතිනන් ජෙනරාල් ජගත් ජයසූරිය සහ යුද හමුදා බොක්සිං සංගමයේ සභාපති බ්‍රිගේඩියර් රුක්මාල් ඩයස් යන මහත්වරුන් විසින් පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේ දී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=f1107041</link>
    <topic>බෙදීම් අමතක කර එකඟතාවකට පැමිණිය යුතුයි</topic>
    <author/>
    <content>පුද්ගල අනන්‍යතාව පිළිබඳ කාරණයේදී සුවිශේෂී ලක්ෂණයක් තමයි, හැමවිටම තමා අනෙකාට වඩා වෙනස් හෝ සුවිශේෂී බව සැලකීම. අභ්‍යන්තර වශයෙන් එසේ සිතා බාහිරව ඒ විදිහට කටයුතු කිරීමයි මෙතැනදී වෙන්නේ. ජනවර්ගයක හෝ ජාතියක අනන්‍යතාව පිළිබඳ කාරණයේදී ජාතියක් හැමවිටම ක්‍රියාකරන්නේ ආරක්ෂාව, දේශපාලනය, ප්‍රජාතන්ත්‍රවාදය, සංස්කෘතික ලක්ෂණ ආදී කාරණා ගණනාවක් මත පදනම් වෙමිනුයි. මේක ඕනෑම ජාතියකට අදාළයි.ජාතික රාජ්‍යයක විවිධ ජනවර්ග කිහිපයක් එකට ජීවත්වනවිට ඒ රාජ්‍ය තුළ මතුවන විවිධ ගැටලු හා අර්බුද තේරුම් ගැනීමේ ප්‍රවේශයක් ලෙස ජාතිය පාවිච්චි කිරීම හා ඒ හරහා බලපෑම් කිරීම ප්‍රතික්ෂේප කරන්න බෑ. ලංකාවේ 1920 ගණන්වල සිට එහෙම නැත්නම් ජාතික රාජ්‍ය ගොඩනැගීමේ ළදරු අවදියේ සිට ඉදිරියට බලද්දී මෙරට ජනවර්ග අතර එක්තරා අන්දමක දේශපාලන බලය පිළිබඳව නොරිස්සුම් බවක්, එහෙමත් නැත්නම් තරගයක්, ගැටුමක් තියෙනවා.එවිට, මේ කාරණයට අදාළව ගත්තොත් දෙමළ නොවන ජනයා කොපමණ කිව්වත් දෙමළ ජනයාට අසාධාරණයක් නෑ කියලා, ඔවුන් එය පිළිගැනීමට සූදානම් නෑ. මේ නිසා සත්‍යවාදීව හා අනෙකාගේ ප්‍රශ්නය අනෙකා තුළට ගොස් තේරුම් ගැනීමයි අවශ්‍ය වෙන්නේ. එහිදී ඇතිවන බැඳීමත් ප්‍රබලයි. මේක අනෙක් පාර්ශ්වයටත් මේ විදිහටම අදාළයි. මෙහිදී, එක් පාර්ශ්වයක් සිතනවා නම් තමාට අසමාන ලෙස සැලකීමක් සිදුවෙන බව, ඒ කාරණය සාකච්ඡා මේසයට ගත යුතුයි.යම්කිසි පීඩාවක් ඇතිවී තිබෙනවා එය සමනය කරන අන්දමේ සංවාදයක් ගොඩනැගිය යුතුයි. ඒ මත පදනම්වන දේශපාලන – ආර්ථික සමාජ - සංස්කෘතික ප්‍රශ්නවලට විසැඳුම් සොයා ගන්න ඕන. නෑ බෑ කිය කියා හිටියොත් වෙන්නේ හැමදාමත් මේක කල්දාන එකයි. එතකොට ප්‍රශ්න, ගැටලු බවට පත්වෙනවා. ගැටලු විසඳාගන්න බැරිවුණාම අර්බුදයක් නිර්මාණය වෙනවා. ඉන්පසු ඒ අර්බුදය දිග්සැස්සෙමින් යනවා. අපි මේ තත්ත්වය අත්වින්දා.මීට කලින් වටමේස සාකච්ඡා ආදී නොයෙක් ප්‍රයත්නයන් තිබුණත් ඒවායේ අත්දැකීම වුණේ යහපත් ප්‍රතිඵලයක් ඇතිවුණේ නෑ කියන එක. එහිදී තර්කානුකූලව ගොඩනඟන්න පුළුවන්, එල්.ටී.ටී.ඊ.යත් සමඟ එවැනි විසැඳුම් සොයන්න බෑ කියන එක. එල්.ටී.ටී.ඊ.ය විසැඳුමකට බාධාවක් වුණා මිසක් ආධාරකයක් වුණේ නෑ. ඒ අතින්, එල්.ටී.ටී.ඊ.ය පරාජය වීමට සාකච්ඡාත් උපකාරී වූ බවට තර්කයත් ගොඩනඟන්න පුළුවන්. මේ විසඳුම් ප්‍රයත්නයන් අසාර්ථක වෙන්න ප්‍රබල වශයෙන් එල්.ටී.ටී.ඊ.ය බලපෑවා. ඔවුන් දිගටම සාකච්ඡා ක්‍රියාමාර්ගයන්ගෙන් පිටපැන්නා, එකඟතාවන්ට පැමිණියේ නෑ.දෙමළ ජනයාගේ එකම නියෝජිතයා තමන් යැයි කියාගනිමින් එසේ නොවන බව ඔවුන්ව තහවුරු කළා. නමුත් එල්.ටී.ටී.ඊ. යේ මේ ක්‍රියාකලාපයට ඇතැම් ව්ට්ර්‍ණ දේශපාලන කණ්ඩායම්, දේශපාලනඥයන් උපකාර කළා. සමහරු ආණ්ඩුවේදී නොකියන දේවල් විපක්ෂයට ගිහින් කියමින්, එල්.ටී.ටී.ඊ.යට උදව් කළා. සමහර වර්ගවාදී බුද්ධිමතුන් පවා මේ අය අතර සිටියා. ඇති කළ යුතු දේශපාලන ප්‍රතිසංස්කරණ හැටියට මේ අය පෙන්වා දුන්නේ එල්.ටී.ටී.ඊ.යට උතුර – නැඟෙනහිර දෙන එකයි. මේ ක්‍රියාකලාපයන් තුළ මීට කළින් විසඳුම් ප්‍රයත්නයන් අසාර්ථකයි.මම සිතන විදිහට අද තියෙන්නේ එදා සන්දර්භය නෙවෙයි. අද උත්තර සොයන්න යන්නේ එල්.ටී.ටී.ඊ.යත් සමඟ නෙවෙයි. මේ නිසා අද තත්ත්වය එදා සන්දර්භය තුළ තබා දැකීම වැරැදියි.ප්‍රවේශය නැවුම් නෑ. ඇයි නැවුම් නොවෙන්නේ? මේ ප්‍රශ්නයේ ඉතිහාසය ගත්තොත් අවුරුදු 60 ක් විතර. එයින් අවුරුදු 30 ක් විතර මාරාන්තික ගනුදෙනුවක් කරන්න අපට සිදුවුණා. එහෙම බැලුවාම ප්‍රවේශය නැවුම් නෑ. මෙතැනදී අපට ප්‍රවේශ ගොඩක් නෑ. ගැටුම විසඳන, අනන්‍යතා මුල්කරගත්, ඉල්ලීම්වලට අදාළ සමාජ ප්‍රතිසංස්කරණ ක්‍රමවේදයක් අවශ්‍යයි. ඒ සඳහා නැවුම් භාෂාවක් නෑ. භාෂාව එකයි. මේ නිසා ප්‍රවේශය නෙවෙයි නැවුම් වෙන්න ඕන. අරමුණු නැවුම් විය යුතුයි. රටේ තිරසාර සාමකාමී ජීවිතයක් ගොඩනගා ගන්න නම් අරමුණු නැවුම් වෙන්න ඕන. යුද්ධයෙන් පසු සෙසු සියලු දේශපාලන ක්‍රියාවලීන් අවසන් නෑ. භාරදූර වැඩ කොටස තියෙන්නේ දැනුයි. වර්ණ භේද විරෝධී අරගලය දිනාගෙන ඉන්පසු ප්‍රතිසංස්කරණත් දිනන්න දකුණු අප්‍රකාවට පුළුවන් වුණා. හැබැයි ඒක තවම අපට බැරිවෙලා තියෙනවා.පාර්ලිමේන්තුවේ සියලු පක්ෂ නියෝජනය කරන තේරීම් කාරක සභාවක් පත්කර ඒ නිර්දේශයන් මත අවශ්‍ය කරන ප්‍රතිසංස්කරණ ක්‍රියාවට නැංවීම වැදගත්.ඒ නිසා මේ පියවර, යළි ඇරැඹුමක්. එවැනි තේරීම් කාරක සභාවකදී මේ කාරණා පිළිබඳ පක්ෂ විපක්ෂ මතවාද හරවත් සංවාදයකට යොමුකර සියලු දේශපාලන පක්ෂ කණ්ඩායම්වලට ගැලපෙන විදිහේ උත්තරයක් ගොඩනගා ගන්න පුළුවන් නම් එය ඉතාමත් වැදගත්. මේක පසුගිය අවුරුදු 60 ක් විතර තිස්සේ අපට බැරිවුණා. යුද්ධය තිබුණු අවුරුදු 30 ත් ඊට ඇතුළත්. දැන් එල්.ටී.ටී.ඊ.ය පරාජය කර මේ ප්‍රශ්නයෙන් 1/2 කට උත්තරය හොයලා ඉවරයි. ඉතුරු 1/2 ටත් උත්තර හොයන්න ඕන. ඒ සඳහා අවශ්‍ය පරිසරය දැන් හදලයි තියෙන්නේ. මේ අවස්ථාව සියලු දේශපාලන පක්ෂ විසින් අත්නොහැරිය යුතුයි.මෙතෙක් කලක් අපට මේක කරන්න බැරිවුණා. ඒ බැරිකමේ ප්‍රතිඵලයට අද මේකට විරුද්ධව කතාකරන එජාප ජවිපෙ වගකිව යුතු නැද්ද? ඔවුනුත් වගකිව යුතුයි. ඒ නිසා මේ ප්‍රයත්නය, බුද්ධිමත්ව මේ ප්‍රශ්නය විසඳා ගැනීමට යොදා ගැනීම මේ කාගේත් වගකීමක්. එජාප හා ජවිපෙ ෂසින් කළ යුත්තේත් තම තමන්ගේ දේශපාලන ස්ථාවරවල සිටින අතර දියුණු දේශපාලන සංවාදයක් ගොඩනගමින් මේ ප්‍රශ්නය විසඳන්න දායක වෙන එකයි.විශ්වවිද්‍යාල ආචාර්යවරුන්ගේ ප්‍රශ්නය සම්බන්ධයෙන් ඔවුන් හා ආණ්ඩුවේ වගකිවයුතු නියෝජිතයන් අතර සාකච්ඡාවකට මේ එක් පාර්ශ්වයක් වෙනුවෙන් මමත් සහභාගි වුණා. ඒ සාකචඡාව සිදුවූ ආකාරය ඉතාමත් ප්‍රශංසනීයයි. සාකච්ඡාවෙන් පසු ඊට සහභාගී වු කවුරුත් එය හොඳ සාකච්ඡාවක් බව පිළිගත්තා. ඒ වගේ මේ තේරීම් කාරක සභාවට සහභාගී වන අයත් ඵලදායක සාකච්ඡාවකට එක්විය යුතුයි. අපි කොටි වළස්සු වගේ ගහමරා ගන්න මේවාට ඇවිත් වැඩක් නෑ.ජාතික අර්බුදයට විසැඳුම් හොයනවා කියන්නේ දෝෂාභියෝගයක්. අයවැය වගේ විවාදයකට සහභාගී වෙනවා වගේ වැඩක් නෙවෙයි. ඒක ඊට වඩා ලොකු ජාතික කර්තව්‍යයක්. මේක හරියට ආණ්ඩුක්‍රම ව්‍යවස්ථා සම්පාදක මණ්ඩලයක් වගේ තැනක්. 1870 ගණන්වල පිලඩෙල්පියාහිදී කළා වගේ, දකුණු අප්‍රිකාවේ නෙල්සන් මැන්ඩෙලා කළා වගේ, ඉන්දියාවේ අම්බෙඩ්කාර් කළා වගේ, 1972 දී කොල්වින් ආර් ද සිල්වලා කළා වගේ මේකත් බරක් ඇති වැඩක්. ඒ වැඩේට ඉතා පරිණත දේශපාලන දැක්මකින් යුතු අය සහභාගි විය යුතුයි.ජනාධිපතිවරයාට අවශ්‍ය නම් විධායක බලතලත්, 2/3 ආණ්ඩු බලතලත් පාවිච්චි කරන්න තිබුණා. හැබැයි මේක ජනාධිපතිවරයාගේ ප්‍රශ්නයක්වත්, ආණ්ඩුවේ ප්‍රශ්නයක්වත් නෙවෙයි. මේක මේ රටේම ප්‍රශ්නයක්. ආණ්ඩුවට එරෙහි ප්‍රශ්නවලට ආණ්ඩුව උත්තර හොයන්න ඕන. ඒත් ජාතියක් අභියෝගයට ලක්කරන ප්‍රශ්නවලට උත්තර හොයන්න ජාතික එකඟතාවක් අවශ්‍යයි. ඒ නිසා මේ නිශ්චිත කාරණය සම්බන්ධයෙන් ජාතික එකඟතාවක් ඇතිවිය යුතුයි. එවැනි එකඟතාවක් ඇතිවීම දියුණු ප්‍රජාතන්ත්‍රවාදයේ ලක්ෂණයක්.මේ ප්‍රශ්නය නිසා අපි විඳපු දුක් හොඳටම ඇති. මොන තරම් විනාශයක් සිදුවුණාද? ජීවිත විනාශ වුණාද? මේ තේරීම් කාරක සභාවට එන නියෝජිතයෝ එකට ඉඳගන්න කළින් මේ අතීතය සිහිපත් කළ යුතුයි. සතියක් විතර භාවනාවක යෙදෙමින් මේ කාරණා මෙනෙහි කරන්න පුළුවන්නම් ඉතාම හොඳයි. ඉන්පසු “අපි මේ ප්‍රශ්නය අවසන් කරනවා” කියන අධිෂ්ඨානයෙන් යුතුව තේරීම් කාරක සභාවේ වාඩිවිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=f1107042</link>
    <topic>ළමයා හා මාධ්‍ය</topic>
    <author/>
    <content>ළමයා සහ මාධ්‍ය අතර සමීප සම්බන්ධතාවක් පවතී. ළමයාගේ ජීවිත කෙරෙහි අධ්‍යාත්මික හා භෞතික වශයෙන් හැඟීම්, ආකල්ප, හැසිරීම්, ආදි වශයෙන් බලපෑම් කරයි. සාමාන්‍යයෙන් ලොව දරුවෝ දිනකට පැය දෙකත් තුනත් අතර කාලයක් රූපවාහිනිය ඉදිරියේ ගත කරයි. අවම වශයෙන් සතියකට පැය 25ක් පමණ මාධ්‍ය සමඟ ළමයින් ගැවසෙන බව හඳුනා ගෙන තිබේ.විශ්ව සමාජය තුළ අවුරුදු 6 – 12 අතර ළමායි වඩාත් පරිහරණය කරන්නේ සංගීතය, වීඩියෝ ක්‍රීඩා සහ රූපවාහිනිය යි. ඇමෙරිකාවේ වයස අවුරුදු 2 – 17 අතර ළමයි වැඩි වශයෙන් වීඩියෝ ක්‍රීඩාවේ යෙදෙති.රූපවාහිනිය, ගුවන්විදිලුය, සිනමාව සහ පුවත්පත වැනි ජනමාධ්‍ය ඉක්මවා පරිගණක සන්නිවේදනය තුළ සමාජ මාධ්‍ය බිහිවී ඇත. ඒ අතරින් යූ ටියුබ්, ඊ මේල්, ෆේස් බුක් වැනි ක්‍රම ළමයාට ආකර්ෂණීය වී තිබේ.කිසිදු මාධ්‍ය තාක්ෂණයක් නරක හෝ හොඳ හෝ ලෙස හැදින්විය නොහැකි අතර භාවිත කෙරෙන ආකාරයන්ට අනුව ඒවායේ වන හොඳ හා නරක තීරණය කෙරේ.මමෝවිද්‍යාත්මකව සලකා බැලෙන විට මාධ්‍ය බලපෑම් අනුකාරකවාදීව සිදු වන බව තහවුරු කෙරේ. ඇමෙරිකාවේ පැය 3කට වරක් වෙඩි තැබීමකින් ළමයෙක් මිය යයි. විනාඩි පහකට වරක් ප්‍රචණ්ඩ ක්‍රියා සම්බන්ධයෙන් ළමයෙකු අත්අඩංගුවට ගන්නා බව ද හෙළි වී තිබේ. මෙයට මාධ්‍ය බලපෑම හේතු වන බව පෙන්වා දේ. බටහිර බොහෝ රූපවාහිනී වැඩසටහන්වලින් 60% - 70% අතර ප්‍රමාණයක ප්‍රචණ්ඩත්ව දර්ශන බහුල ලෙස දැකිය හැකිය.නව මාධ්‍ය සංදේශ ළමයා වෙත නව සංකේතාත්මක ලෝකයක් මවාපායි. අන්තර්ජාල තාක්ෂණය මගින් ළමයාට කරනු ලබන බලපෑම් බොහෝය. ඒ අතරින් වීඩියෝ ක්‍රීඩා සහ සංඛ්‍යාංක ඡායාරූප මගින් වැඩි බලපෑමක් එල්ල කරනු ලබයි.වීඩියෝ ක්‍රීඩාවේ යෙදෙන ළමයාට පරිගණක භාවිතය පිළිබඳ අවබෝධය ලැබීමට එය රුකුලක් වන බවත් ඊට අමතරව විමෝදය, එක් අරමුණක රැඳීම, එක් ඉලක්කයක් කරා යෑම, ගැටලු නිරාකරණය, තර්ක ශක්තිය වැඩි වීම හා අවකාශමය කුසලතා යනාදිය ද ළමයා තුළ වර්ධනය කෙරෙන බව අධ්‍යයනය කොට තිබේ. වීඩියෝ ක්‍රීඩාවේ දුර්ගුණයන් ලෙස සමාජ හුදෙකලාභාවය, ප්‍රචණ්ඩත්ව ක්‍රියා සමඟ සම්බන්ධ වීම, වෙඩි තැබීම, මිනී මැරීම, පහරදීම, ආයුධයකින් ඇනීම වැනි හැසිරීම් තත්ත්වයන්ට ළමයා පත්වීමට ඇති ඉඩකඩ අවධානයට ගත ඛ්ැකිය.බොහෝ බටහිර මාධ්‍ය සංදේශයන්හි අන්තර්ගතය තුළ දැකිය හැකි වන්නේ ලිංගිකත්වය හා ප්‍රචණ්ඩත්වයයි. ආක්‍රමණශීලිත්වය වැනි වැඩසටහන් නැරඹීමට ළමයා වඩා රුචි කරයි. මාධ්‍ය වැඩසටහන් තුළ ඇති ප්‍රචණ්ඩත්වය ළමයාට ආක්‍රමණශීලිත්වය සහ සමාජ විරෝධී හැඟීම් ළඟා කරදෙන බවත් අවසංවේදීතාව ළමයා තුළ ඇති කරන බවත් හ½දුනාගෙන ඇත.දැන්වීම්, කාව්‍ය, වෘතාන්ත වැනි වැඩසටහන් විෂයෙහි පවත්නා ලිංගික ප්‍රකාශනයන්ට අප රට ද අවධානය යොමු කළ යුතුව ඇත. ළමයා සහ සම්බන්ධ මාධ්‍ය දැන්වීම් කලාව අධ්‍යයනය කරන විට ද්‍රව්‍යමය ආකල්ප ළමයා තුළ ගොඩ නැඟීමට දැන්වීම් ඉවහල් වන බවත් ළමා හිමිකම් පිළිබඳ මුලාවක් ළමයා තුළ ඇති කරවන බවත් හ½දුනාගෙන ඇති කරුණකි. විශේෂයෙන් ළමයා ඉදිරියේ නොවටිනා ඉන්ද්‍රජාලික සිහින මැවීමට දැන්වීම් මායාව සමත් වේ.විශේෂයෙන් ළමයාගේ ආහාර ගැනීමේ හැසිරීම් කෙරෙහි මාධ්‍ය වැඩසටහන් සහ දැන්වීම් බෙහෙවින් බලපානු ලබන බවත් පැහැදිළි කෙරේ. බොහෝ ළමා වෙළෙඳ දැන්වීම් ආහාර විෂය කරගන්නා බැවින් ඒ පිළිබඳ විධිමත් නියාමනයන් රටක තිබිය යුතු වේ.වසර 5 හා 7 අතර ළමුන්ට ප්‍රචාරණය, තොරතුරුවලින් පෙලඹවීම හා වෙළෙඳ වුවමනාවල් ආදිය වටහා ගැනීමට හැකියාව තිබේ.බොහෝ කාටුන් චරිත නිර්මාණය කර ඇත්තේ ළමා ආහාර නිෂ්පාදනය කරන සමාගම්වල වුවමනාවට ය. “කැප්ටන් ක්රුන්ඩ්, ටෝනි ටයිගර්, ටෝකන් සෑම්, ස්නැප් ක්‍රකල් හා සොජ් වැනි කාටුන් චරිත එලෙස නිර්මාණය වූ ඒවා ය. මේවා සමඟ ළමා වෙළෙඳ ප්‍රචාරණය ලොව පුරා සියුම් ලෙස ව්‍යාප්ත කෙරේ.“ක්‍ෂිණික” ආහාර‘ක්‍ෂණික ආහාර’ ප්‍රචාරණ ක්‍රියාවලිය ලොව පුරා මානව සංස්කෘතීන්ට බලපා ඇති බරපතළ ආහාර රටා ව්‍යාධියකි. ක්‍ෂණික ආහාර ප්‍රචාරණය ඉතා සූක්‍ෂ්ම ක්‍රියාවලියකි. ක්‍ෂණික ආහාර ලාභදායක බව පෙන්වන අඩු මිල, පරිශීලන පහසුව, කාර්යක්‍ෂම බව, සිත් ඇද ගැනීම, එහි ප්‍රධාන ප්‍රචාරණ ක්‍රමෝපාය වේ. මේවායින් ආචාර ධර්ම විරෝධී ප්‍රචාරණ ක්‍රම, සෞඛ්‍යයට අහිතකර දෑ පවතින බව හා පරිසර හානිය සිදු වන බව මාධ්‍ය අවධානයෙන් වසන් කර තබයි.බොහෝ සන්නිවේදන විජ්ජාවන් ද මෙකී පරිසරයන් තුළ දැකිය හැකියි. විජ්ජා පාරිතෝෂික මෙම වෙළෙඳ සමාගම් නිර්මාණය කර තිබේ. ත්‍යාග, වාරික ක්‍රම, වවුචර්ස්, ලකුණු එකතු කිරීම්, සූරණ ඔට්ටු යනාදියත් ළමා සමාජ වැනි එකතූන් මගින් සාමාජික පත්‍ර, පුවත් හසුන් හා විශේෂ දීමනා යනාදී විජ්ජාකාරී ක්‍රමෝපායන් බහුලව භාවිතයට ගනී.දැන්වීම් නියාමනය කළ යුතු කාලය පසු කර යමින් තිබේ. වෙළෙඳ දැන්වීම්වල පවත්නා මුලාව හා අසාධාරණකම මෙන් ම අධිකාරිත්වයන් ද නියාමනය කළ යුතු වේ.ශාරීරික විද්‍යාත්මකව පරිගණකය සහ රූපවාහිනිය නිසා අක්ෂි දුර්වලතා ඇති වන බව ද හ½දුනා ගෙන තිබේ. මමෝ විද්‍යාත්මකව ළමයාගේ ස්වයංභාවයෙහි ඇතිවන දුබලතා, අනන්‍යතාවයෙහි විකෘතිතා සහ පරිකල්පන ශක්තියෙන් හීනතා යනාදිය ඇතිවිය හැකි බව හ½දුනාගෙන තිබේ.එසේ ම ළමයා තම පවුලේ සාමාජිකයින් සමඟ හැසිරෙන කාලය මාධ්‍ය නිසා අඩුවන බවත් අධ්‍යාපනික කටයුතු කෙරෙහි දක්වන අවධානය අඩුවන බවත් වැරදි අගයන් ආකල්ප හා විශ්වාසය කෙරෙහි ඇදී යන බවත් අධ්‍යයන මඟින් තහවුරු කර ඇත.මාධ්‍ය තුළින් සිදුවන එලදායි බලපෑම් සම්බන්ධයෙන් සලකා බලන විට ළමයා නව සමාජයක්, නව පෞරුෂයක් සහ නව ලෝකයක් කෙරෙහි හැසිරවිය හැකි බලයක් මාධ්‍ය සතු වේ. ශාරීරික හා ඉන්ද්‍රිය වර්ධනය, හැඟීම් සංවර්ධනය, සමාජ අවබෝධය, සමාජ සම්බන්ධතා හා භාෂා වර්ධනය කෙරෙහි යහපත් බලපෑම් මාධ්‍ය තුළින් සිදු වන අතර රටක මාධ්‍ය ප්‍රතිපත්ති සම්පාදනයේ දී ඒ ගැන වඩාත් අවධානය යොමු කළ යුතු වේ.එමනිසා මාධ්‍ය හා සම්බන්ධ නියාමන, ආචාර ධර්ම, ප්‍රතිපත්ති සම්පාදනයේ ඇති වැදගත්කම පිළිබඳව අප අවධානය යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>04</day>
    </date>
    <link>http://www.dinamina.lk/2011/07/04/_art.asp?fn=f1107043</link>
    <topic>වැඩිහිටියන් බනින තරමට ම තරුණයන් නරක නැහැ</topic>
    <author/>
    <content>මෙහිදී මුලින්ම තරුණ පරපුර සහ ආගම අතර තිබෙන්නා වූ සබඳතාවය පිළිබඳව අවධානය යොමු කළ යුªතු වනවා. “තරුණයා” ගවේෂණශීලීව යමක් අවබෝධ කර ගන්නා පාර්ශ්වයක සිටින කෙනෙක්. ඔවුන් නිතරම ගවේෂණය, නිරීක්ෂණය, විචාරය, පිළිබඳ මනස යොමු කරවනවා. එවැනි පිරිසක් ආගම දහමට යොමුවීම අන් කවරදාකටත් වඩා, කුමන කාරණයක් අරඹයා හෝ විශේෂ වැදගත්කමක් ගන්නවා.හේතුව වන්නේ ලාබාල අයෙකු වයෝවෘද අයෙකු වගේ නොවෙයි. තරුණයා යමක් අහනවා විතරක් නොවෙයි, එය ක්‍රියාවට නංවන පිරිසක්. ඒ වුණත් දකින සහ අහන හැම දේම ඒ ආකාරයෙන්ම බාර ගැනීමත් ඔවුන් තුළ නැහැ. ඒ නිසා නිතරම ඔවුන් විචාරශීලීව කටයුතු කරන්නට උත්සාහවත් වනවා.ඒ නිසා ඔවුන් ආගම පමණක් නෙවෙයි, සංස්කෘතිය, සම්ප්‍රදාය, වෘත්තිය, හැසිරීම් රටා තුළින් බලාපොරොත්තු වෙන්නේ විවිධත්වයක්. ඒතුළ නිර්මාණශීලීත්වයට යොමුවුණු අවස්ථාත් දක්නට ලැබෙනවා.අපේ ශාසන ඉතිහාසය ගත්තාම බුදුරජාණන් වහන්සේගේ දවස පටන්, මේ තත්ත්වය දකින්න පුළුවන්. උන්වහන්සේ නිතරම ආමන්ත්‍රණය කළේ තරුණ හදවතකටයි. උදාහරණයක් විදිහට සැරියුත්, මුගලන් මහතෙරුන් වහන්සේලා බුදු දහම වැළඳගත්තේ තරුණ අවදියේදී. ඒ අනුව බලන කල බුද්ධාගම කියන්නේ විචාරශීලීව තරුණයන්ගේ හදවත්වලට ආමන්ත්‍රණය කරන්නට පුළුවන් දහමක්. ඒ නිසාම වර්තමාන සමාජය තුළ තරුණයා, දැනුම සොයා යමින් කටයුතු කරද්දීත්, සමාජ විපර්යාස සිදුවන යුගයකදීත් ආගමික ඉගැන්වීම් පිළිබඳව තමන්ගේ අවධානය යොමුකරලා. ඒ තුළ නව පිබිදීමක් ආරම්භ වෙලා.විශේෂයෙන්ම බුද්ධිමය සංවාදයකට එක්වන ප්‍රධාන පාර්ශ්වයක් විදිහට අද දකින්න පුළුවන් වෙන්නෙත් තරුණයාවමයි. එය සමස්තයක් විදිහට ශ්‍රී ලාංකික අපිට ආඩම්බර විය හැකි කාරණාවක්. විවිධාකාර වූ මැදිහත්වීම් තුළින් ඔවුන්ව දිරිගන්වන්නට නූතනයේ සමාජ කතිකාවතක් ආරම්භ වෙලා තියෙනවා.නමුත්, එතනදී විශේෂයෙන්ම අපි අවධානය යොමුකළ යුතු තවත් පාර්ශ්වයක් මම දකිනවා. ඒ තරුණයන්ට ඇතිවන සමාජ ප්‍රශ්න හා ගැටලු පිළිබඳවයි. බුදු දහම තුළින් තරුණ ජීවිතයේ ඇතිවන බොහෝ ගැටලු නිරාකරණය කර ගැනීමේ හැකියාව තිබෙන බව ඔවුන් විශ්වාස කරනවා.ඒ වුණත් බටහිර බොහෝ රටවල දක්නට ලැබෙන්නේ මීට වඩා වෙනස් වූ ප්‍රවණතාවක් ඒ රටවල ආගමක් අදහන පිරිසට වැඩිය ආගමක් අදහන්නේ නැති පිරිස වැඩියි. එවැනි රටාවක් තුළ බොහෝ බටහිරවාදී තරුණ ප්‍රජාව බුදු දහම කෙරේ සුබවාදී නැඹුරුවීමක් දක්නට ලැබෙනවා. එය ඉතාමත් අගනායි.අද ගොඩක් වෙලාවට සමාජය තුළ ක්‍රියාත්මක වෙන්නේ තරුණයන් පිරිහීමට ලක්කරන්නට, යම් යම් සමාජ විෂමාචාරයන්ට ඔවුන්ව පොළඹවාලන්නට සමත් වැඩසටහන් පෙළගැස්මක්.විශේෂයෙන්ම යම් භාණ්ඩයක් අලෙවි කර ගැනීම වෙනුවෙන් ජනමාධ්‍යයෙන් කතා කරන්නේ තාරුණ්‍යයේ හදවතටයි. ප්‍රචාරණ වැඩසටහන් වල ස්වභාවය එයයි.එතනදී ඒ පෙළඹවීම තුළ මනෝ විද්‍යාත්මක ප්‍රවේශයක් දක්නට ලැබෙනවා. සාමාන්‍යයෙන් තරුණයා කියන්නේ මොනවාහරි සුබවාදී හෝ අසුබවාදී දෙයක් හරියටම ඔහුට ග්‍රහණය කරලා දුන්නොත් ඒක පිළිගන්න කෙනෙක්. ඒක වර්තමාන සමාජය තුළ ප්‍රධාන බලවේගයක් බවට පත්වෙලා. ඒ නිසා තරුණ ශක්තිය අපි යහපත් දේකට යොදා ගත්තොත් එතැන දී ලැබෙන ප්‍රතිඵලය යහපත්. එය අයහපත් දෙයකට යොමුකළොත් ලැබෙන ප්‍රතිඵලය අයහපත්.අද අපේ අධා්‍යාපන ක්ෂේත්‍රය තුළ දක්නට ලැබෙන්නෙත් දැනුම පදනම් කරගත් ක්‍රියාවලියක්. නමුත්, දැනුමින් පමණක් පුද්ගලයෙකු සන්නද්ධ කරන්නට බැහැ.ශ්‍රද්ධාව සහ ප්‍රඥාව කියන අංශයන් දෙකෙන්ම සමානත්වයක් පුද්ගල චරිත තුළට ආරෝපණය කළ යුතුවන්නේ යහපත් පුද්ගලයෙක් සමාජයට බිහි කරන්නට අවශ්‍ය වන නිසයි. පෙරදිග සහ බටහිර අධ්‍යාපන විද්‍යාඥයන්ට අනුව පුද්ගලයෙක් නිවැරැදිව සකස් වෙන්න නම් දැනුම, ආකල්පය, කුසලතා තිබීම අත්‍යවශ්‍යයි. නමුත්, දැනුමට පමණක් අගයක් එක්කිරීම සාධාරණ නැහැ.ඒ නිසා බුදු දහම තුළ දී වැදගත් වන්නේ දැනුමින් පමණක් සන්නද්ධ වූ පුද්ගලයෙක් නෙමෙයි. දැනුම, ආකල්ප, කුසලතා වලින් සන්නද්ධ වූ සැබෑ යථාර්ථවාදී අයෙක්.තරුණයෝ විතරක් නෙමෙයි, සමාජයේ ජීවත්වෙන බොහෝ දෙනෙක් අසීමිත ආශාවන් පසුපස හඹා යනවා. අහස උසට ප්‍රාර්ථනා සමඟ ගොඩනැඟුණු පෙළගැස්මක් තමයි ඔවුන්ට තියෙන්නේ. ඒ අය අවසානයේ දී මහා විපතකට පත්වෙනවා. එතකොට ඔවුන්ට වැටහෙනවා මේ සියල්ලක්ම නිස්සාරයි කියලා. ‘අපි මවාගන ඉන්න ලෝකය බොළඳයි”, ඵලක් නැහැ කියලා අවබෝධ වනවා. ඒ නිසා ඔවුන් තමා විසින්ම මේ මග වෙනස් කරන්න මුල්වෙනවා.සත්‍ය කියන්නේ තමන් විසින්ම අවබෝධ කරගත යුතු දෙයක් මිස කෙනෙකුට අවබෝධ කරවලා දෙන්න පුළුවන් දෙයක් නෙමෙයි. ඒ නිසා සමාජ බලවේග හමුවේ ඉතා වේගයෙන් ගමන් කරන තරුණ හිත්වලටත්, විසඳුමක අවශ්‍යතාවය දැනෙනවා. එතන දී විලාසිතාවන්ට වඩා, ආශාවන් පසුපස හඹායාමට වඩා කළ යුත්තේ ජීවිතයේ නිස්සාරත්වය අවබෝධ කර ගත යුතු බව, ස්වඥානයටම පෙනෙනවා. එතන දී තමයි ඔවුන් නිවන් මගට යන්නට හිතන්නේ. භාවනාවට යොමුවන්නේ එතැන් පටන්.තරුණ වයස කියන්නේ ආවේගශීලී වගේම හැඟීම්වලට මුල්තැන දෙන කාලවකවානුවක්. විශ්වවිද්‍යාල ජීවිතය කියන්නේ තරුණ බවේ උච්චතම අවස්ථාවක්. ආගමික දේකදී පමණක් නෙමෙයි, වෙනත් සමාජ ප්‍රශ්නයක දී වුණත් ඔවුන් කටයුතු කරන්නේ හැඟීම්වලට මුල්තැන දීලයි. ඒ නිසා වඩා වැදගත් වන්නේ එකපාරටම මතුවන ආවේගය නෙවෙයි. නැවත නැවත සාකච්ඡා කරලා ගන්න තීරණය සුබවාදීව ගත යුතුයි. එතන දී මුල්තැන දිය යුත්තේ බුද්ධියටයි.ඒ නිසා ඒ මොහොතේ ඇතිවන සිතිවිල්ල මත පමණක් පදනම්වෙලා තීරණ ගන්න එක වැරැදියි. සමහරවිට ඔහු සියල්ල අතහැරලා, ආගමික පරිසරයට යොමුවෙලා ආයෙ නැවතත් යා යුතු මග තේරුම් ගන්න බැරිව අතරමං වෙන අයත් ඉන්නවා. බුදු දහම කියන්නේ ගොඩක් දුෂ්කර ගමන් මාර්ගයක්. නිවන සඳහා යොමුවුණු දෙයක්. ඒ නිසා එය දුරදිග බලලා, පියවරෙන් පියවර ප්‍රතිඵදාව අනුගමනය කරමින් යා යුතු ගමන් මගක්.හුදෙක්ම දුරදිග නොබලා තීරණ ගැනීමත් එක්ක ඔවුන්ගේ ජීවිත වෙනස්ම මඟකට යොමුවෙන්නත් ඉඩ තියෙනවා.බුදු දහමේ උගන්වන්නේ බුද්ධියට ඉඩ දීමක් පමණයි. ඉක්මනින් තීරණ අරන්, පැවිදි ජීවිතයට පත්වන අය ඉක්මනින්ම සැපය සොයාගන යනවා. ගිහි ජීවිතේ පවතින ගැටලුවලට බුදු දහමෙන් ඔවුන් විසඳුමක් සොයනවා. නමුත්, බලාපොරොත්තු වන ඉක්මන් සැනසීම ඔවුන්ට නොලැබෙන විට ශාසනිත ක්‍රමය ගැන ඔවුන් කළ කිරෙනවා. ඒ නිසයි නැවතත් ඔවුන් නොසිතූ සමාජයකට ගමන් කරන්නේ.බුදු දහමේ තියෙන්නේ “අනුපුබ්බ සික්ඛා” කියන ඉගැන්වීමයි. ඒ අනුපිළිවෙලින් යා යුතු ගමනක් වන නිසයි. මහ මුහුදක් එකපාරටම ගැඹුරු වෙන්නේ නැහැ. අනුපිළිවෙලින් ගැඹුරු වීමක් තමයි දක්නට ලැබෙන්නේ. ඒ වගේම තමයි බුදු දහමෙ තියෙන්නෙත් යම් ආකාරයකට හික්මවීමේ ක්‍රමයක්. කාලයත් සමඟ ඉඩ ලබාදීලා ප්‍රතිපත්තිවලට අනුගත වීමයි සිදුවිය යුතු වන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107051</link>
    <topic>මාස හයෙන් නිවාස 25000ක්</topic>
    <author/>
    <content>අඩු ආදායම්ලාභීන් සහ පෞද්ගලික අංශයේ සේවයේ නියුතු වූවන් වෙනුවෙන් මේ වසර තුළ නිවාස 25293 ක් ඉදිකිරීමට රජය පියවර ගෙන තිබේ. ගත වූ මාස කීපය තුළ පමණක් ‘ජන සෙවණ’ නිවාස ක්‍රමය යටතේ නිවාස 11000 සාදා නිම කර තිබේ.ඩිනම් නිවාස ණය ලබාදීමේදී අවම ලිියවිලි ලබාගෙන ණය නිකුත් කරන ලෙසට ජනාධිපතිතුමා රාජ්‍ය බැංකුවලට උපදෙස් දී තිබේ.ජන සෙවණ උපහාර නිවාස ණය වැඩසටහනට රාජ්‍ය බැංකුවලින් රුපියල් මිලියන 1500 ක මූල්‍යාධාර ලබා ගැනීමේ ගිවිසුමකට ඊයේ (04) උදේ අරලියගහ මන්දිරයේදී අස්සන් තැබූවේ ජනාධිපති ඉදිරියේදී ය. ඒ අනුව ඒ ඒ බැංකු ලබාදෙන නිවාස මූල්‍යාධාර මෙසේය. මහජන බැංකුව රුපියල් මිලියන 300 යි. ලංකා බැංකුව රුපියල් මිලියන 300 යි. ජාතික ඉතිරි කිරීමේ බැංකුව රුපියල් මිලියන 300 යි.රාජ්‍ය උකස් හා අයෝජන බැංකුව රුපියල් මිලියන 250 යි. නිවාස සංවර්ධන මූල්‍ය සංස්ථාව රුපියල් මිලියන 250 යි. ප්‍රාදේශීය සංවර්ධන බැංකුව රුපියල් මිලියන 100 යි.මෙම මූල්‍යාධාර නිවාස සෑදීමට ජාතික නිවාස සංවර්ධන අධිකාරියට ලබාදීමට නියමිතය.මෙහිදී අදහස් දැක් වූ ජනාධිපති මහින්ද රාජපක්ෂ මහතා නිවාස ලබා ගන්නා අඩු ආදායම්ලාභීන්ට සහ පෞද්ගලික සේවකයන්ට කඩිනමින් ණය ලබාදෙන ලෙසට උපදෙස් දුන්නේය.අවශ්‍යතා අනුපිළිවෙළට, පළාතේ දේශපාලන නායකත්වයේ ද සහභාගීත්වයෙන් නිවාස සෑදීමේ වැඩපිළිවෙළ ක්‍රියාත්මක කිරීමෙන් උපරිම ප්‍රතිඵල අත්කර ගත හැකි බව ද ජනාධිපතිවරයා මෙහිදී වැඩිදුරටත් පැවසීය.මේ අවස්ථාවට ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, ජනාධිපති ලේකම් ලලිත් වීරතුංග යන මහත්වරු ඇතුළු රාජ්‍ය නිලධාරීහු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107052</link>
    <topic>ආරක්‍ෂක වියදම පහළට</topic>
    <author>චමින්ද පෙරේරා හා මහින්ද අලුත්ගෙදර</author>
    <content>ශ්‍රී ලංකාවේ ආරක්ෂක වියදම රටේ දළ දේශීය නිෂ්පාදිතයෙන් සියයට 3 දක්වා පහත වැටී ඇතැයි රජය අවධාරණය කරයි. අද වන විට ශ්‍රී ලංකාවේ ආරක්ෂක වියදම් ක්‍රමානුකූලව අවම කර ගැනීමට හැකිවී තිබෙන බව මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී. ජයසුන්දර මහතා පවසයි.යුද ගැටුම් පැවැති කාලයේදීද ශ්‍රී ලංකාවේ යුද වියදම අධික බවට විවිධ විවේචනයන්ට මුහුණ දීමට සිදුවූ බවත් අපේ ප්‍රධාන ධානපති රටවල් හා ආයතන ලබා දෙන අරමුදල් වක්‍රව යොදවන්නේ ආරක්ෂක වියදම් සඳහාද යන්න ප්‍රශ්න කළ බවත් ඒ මහතා සිහිපත් කරයි. ලේකම්වරයා මේ කරුණු අනාවරණය කළේ කොළඹදී ඊයේ (04) පැවැති ආර්ථික සමුළුවකට සහභාගි වෙමිනි.ශ්‍රී ලංකාවේ ආරක්ෂක වියදම ඉදිරි කාලයේදී දළ දේශීය නිෂ්පාදිතයෙන් සියයට 2.5 දක්වා අවම කර ගැනීමට හැකි වෙතැයි විශ්වාසය පළ කළ ආචාර්ය ජයසුන්දර අද වන විට ශ්‍රී ලංකාවේ ආර්ථික වර්ධන වේගය සියයට 6 ට වඩා ඉහළ අගයක් ගන්නා බවද ප්‍රකාශ කළේය.ඊට අමතරව මේ වන විට ශ්‍රී ලංකාවේ සිදු කෙරෙන ආයෝජන කටයුතු සම්බන්ධයෙන් කරුණු දැක්වූ මුදල් හා ක්‍රම සම්පාදන අමාත්‍යාංශයේ ලේකම්වරයා අධ්‍යාපනය හා ග්‍රාම සංවර්ධනය ඇතුළුව රටේ රාජ්‍ය ආයෝජන අගය පසුගිය 2010 වසරේදී සියයට 6.5 කින් වර්ධනය වී තිබෙන බවත් එම අගය පසුගිය 2000 – 2002 කාලයේදී සියයට 2.5 ක අගයක පැවත් බවත් පෙන්වා දුන්නේය.මේ අතර සෞඛ්‍ය හා අධ්‍යාපන ක්ෂේත්‍රයන්හි සංවර්ධනය රජයේ ප්‍රමුඛ කාර්යයක් වී තිබෙන බව සඳහන් කළ ඒ මහතා දිළිඳුකම පිටුදැකීම සම්බන්ධයෙන් ක්‍රියාත්මකවූ රජය ජයග්‍රහණ රැසක් අත්කර ගෙන සිටින බවද කීවේය. මෙහිදී ආචාර්ය පී.බී. ජයසුන්දර මහතා පැවසුවේ ශ්‍රී ලංකාවේ දිළිඳුකම සියයට 7.6 කට වඩා පහළ අගයක් ගන්නා බවයි.දිවි නැඟුම වැඩසටහන පිළිබඳව අදහස් දක්වමින් ඒ මහතා කියා සිටියේ එළවළු හා පලතුරු ආදිය නිෂ්පාදනය වෙනුවෙන් දිරි දෙන බවය. නැඟී එන ;වළෙදපොළ ආර්ථිකයත් සමඟ කොළඹ නගරය සංවර්ධනය වෙමින් තිබෙන බවත් රටේ මාර්ග පද්ධතියේ දැවැන්ත සංවර්ධනයක් සිදු වෙම්න් තිබෙන බවත් හෙතෙම පෙන්වා දුන්නේය.පළාත්බඳ මාර්ග ජාලය, කොළඹ කටුනායක අධිවේගී මාර්ගය ආදිය ඉදිරි දෙවසරේදී සම්පූර්ණ කිරීමට හැකිවන බවද ඊට අමතරව කටුනායක ගුවන් තොටුපළ පුළුල් කිරීමේ ව්‍යාපෘතියද මේ වන විටත් අරම්භ කර තිබෙන බවද කී ඒ මහතා රටේ මාර්ග පද්ධතිය සංවර්ධනය වෙනුවෙන් වාර්ෂිකව ඇමෙරිකානු ඩොලර් මිලියන 1400 ක් වැය කරන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107053</link>
    <topic>පෙට්රල් මෙට්‍රික් ටොන් 20,000ට මුදල් ගෙවීම ඇමැති නියමයෙන් නවතයි</topic>
    <author/>
    <content>ප්‍රශ්නයකට තුඩු දී ඇති පෙට්‍රල් මෙට්‍රික් ටොන් විසි දහස සඳහා ගෙවීම් වහාම අත්හිටුවන ලෙස ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා ලංකා ඛනිජ තෙල් සංස්ථා නිලධාරින්ට නියෝග කර තිබේ.ඒ සඳහා ත්‍රිපුද්ගල කමිටුවක් මගින් පුළුල් පරීක්ෂණයක් පවත්වා වාර්තාවක් ලබාදීමට ද පියවරගෙන ඇත.මේ ත්‍රිපුද්ගල කමිටුව සඳහා වෙනත් අමාත්‍යාංශයක ලේකම්වරයකු, තෙල් පිරිපහදුවේ හිටපු නියෝජ්‍ය කළමනාකරු හා ලංකා ඛනිජ තෙල් නීතිගත සංස්ථාවේ අලෙවි කළමනාකරුවකු පත්කර තිබේ.මේ පෙට්‍රල් සම්බන්ධව යම් පැමිණිල්ලක් ඇත්නම් ප්‍රාදේශීය කළමනාකාර කාර්යාල වෙත ලිඛිතව හෝ දුරකථන අංක මගින් ලබාදීමට හැකි බව අමාත්‍ය සුසිල් පේ‍්‍රමජයන්ත මහතා පවසයි.දැනට කොළොන්නාව ගබඩා සංකීර්ණයෙන් නිකුත් කරන තෙල් පරීක්ෂා කර නියමිත පරිදි නිකුත් කිරීමටත් පියවරගෙන තිබේ.පැමිණිලි සම්බන්ධව පරීක්ෂා කර සමීක්ෂණ වාර්තාවක් සකස් කිරීමට සංස්ථා සභාපතිවරයා විසින් පළපුරුදු නිලධාරින්ගෙන් සමන්විත කණ්ඩායමක් පත්කර ඇත.මේ අතර ඉන්ධන පිරවුම්හල්වල පෙට්‍රල් නියමිත ප්‍රමිතියෙන් යුක්ත බවට ප්‍රාදේශීය කළමනාකරුවන් මගින් පරීක්ෂා කර තහවුරු කිරීමට ද ඇමැතිවරයා උපදෙස් ලබාදී තිබේ.කොළොන්නාව තෙල් ගබඩාවෙන් නිකුත් කරන ඔක්ටේන් 90 වර්ගයේ පෙට්‍රල් පසුගිය පළමුවැනිදායින් පසු නවතම තොගය නිකුත් කරන බවට තහවුරු කළ අතර, 0115666328, 0115665082 හෝ 0115664941 දුරකථන අංක අමතා සංස්ථා අලෙවි අංශයට පෙට්‍රල් සම්බන්ධ පැමිණිලි ඉදිරිපත් කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107054</link>
    <topic>චැනල් 4 වීඩියෝ පටය පිරික්සීමට විශේෂඥ සහාය</topic>
    <author>භක්ති ධර්මප්‍රිය මෙන්ඩිස්</author>
    <content>චැනල් 4 වීඩියෝ පටය සකස්කර ඇති ආකාරය සම්බන්ධයෙන් වැඩිදුර පරීක්ෂණ සඳහා ඩිජිටල් තාක්ෂණය සම්බන්ධ විශේෂඥයන්ගේ සහාය ලබා ගැනීමට ආරක්ෂක අමාත්‍යාංශය පියවර ගෙන ඇත.චැනල් 4 සිද්ධියට අදාළව අන්තර් ජාතික ප්‍රජාව දැනුවත් කිරීම සඳහා ආරක්ෂක බුද්ධි අංශ වෙත මේ වන විට තොරතුරු රැසක් ලැබී ඇත.ශ්‍රී ලංකා තානාපති කාර්යාල හරහා ඉදිරියේදී මේ තොරතුරු විදේශ රටවලට යැවීමට පියවර ගන්නා බව යුද හමුදා ප්‍රධානියකු ඊයේ දිනමිණට පැවසීය. මේ වනවිටත් චැනල් 4 සිද්ධිය සම්බන්ධයෙන් විශේෂ පරීක්ෂණයක් සිදුකිරීමට ශ්‍රී ලංකා රජය කටයුතු කර ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107055</link>
    <topic>උසස්පෙළ අයැදුම්කරුවෝ52,000කින් වැඩිවේ</topic>
    <author>දයා පෙරේරා</author>
    <content>අධ්‍යයන පොදු සහතිකපත්‍ර (උසස්පෙළ) විභාගයට අයැදුම්කරන පාසල් හා පෞද්ගලික ඉල්ලුම්කරුවෝ ගණන පනස් දෙදහසකින් වැඩිවී ඇත.ලබන අගෝස්තු මස 8 වැනිදා ආරම්භවන මේ වසරේ උසස් පෙළ විභාගයට අයදුම්පත් 294000ක් ලැබී ඇති බවත්, 2010 වසරේ අයදුම්කළේ 242000ක් බවත් විභාග කොමසාරිස් ජනරාල් අනුර එදිරිසිංහ මහතා දිනමිණට කීවේය.අයදුම්කරුවෝ වැඩිවීම නිසා විභාග මධ්‍යස්ථාන සංඛ්‍යාවද 2400ක් දක්වා ඉහළ නංවන බවත් හෙතෙම කීය. උතුරේ හා නැඟෙනහිර සාමකාමී වාතාවරණය නිසා එහි පාසල් අධ්‍යාපනය විධිමත්වීම, ඉකුත් වසරේදී අධ්‍යයන පොදු සහතිකපත්‍ර උසස් පෙළ පන්තිවලට ඇතුළත්වූ සිසුන් ගණන වැඩිවීම, උතුරු, නැඟෙනහිර ප්‍රදේශවල තරුණ කොටස් සඳහා උසස් පෙළ විභාගයට පෞද්ගලික අයදුම්කරුවන් ලෙස පෙනීසිටීමට සාමකාමී පරිසරයක් ඇතිවීම යන කරුණු හේතුවෙන් අයදුම්කරුවන් ප්‍රමාණය ඉහළ ගිය බව විභාග කොමසාරිස් ජනරාල්වරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107056</link>
    <topic>පොලිස් නිලධාරියා මහජන සේවකයායි</topic>
    <author>විජයානි එදිරිසිංහ</author>
    <content>වසර 145 ක ඉතිහාසයක් ඇති පොලිස් දෙපාර්තමේන්තුවේ 33 වැනි පොලිස්පතිවරයා වශයෙන් එන්. කේ. ඉලංගකෝන් මහතා ඊයේ (4) එම ධුරයේ වැඩ බාර ගත්තේය.මේ නිමිත්තෙන් පොලිස් මූලස්ථානයේ ඉතාමත් චාම් උත්සවයක් පැවැත්විණි.එහිදී පොලිස් මූලස්ථානයේ පරිපාලන අධ්‍යක්ෂ ජ්‍යෙෂ්ඨ පොලිස් අධිකාරී බර්නාඩ් සිල්වා මහතා පොලිස්පතිවරයා පිළිගත්තේය. සහකාර පොලිස් අධිකාරී දීමතී පෙරියප්පෙරුම මහත්මිය ඉලංගකෝන් මහත්මිය පිළිගත්තාය.පොලිස්පතිවරයා වෙනුවෙන් සම්මාන ආචාර පෙළපාළිය පැවැත්විණි.පොල්තෙල් පහන දැල්වීමෙන් අනතුරුව ආගමික පූජකවරුන්ගේ ආශිර්වාදය මැද ඉලංගකෝන් මහතා නව ධුරයේ වැඩ ආරම්භ කළේය.එහිදී ප්‍රථමයෙන්ම ඒ මහතා පොලිස්පති ධුරයට පත්කළ ජනාධිපති මහින්ද රාජපක්ෂ මහතාට, ආරක්ෂක ලේකම් ගෝඨාභය රාජපක්ෂ මහතාට, ජනාධිපති ලේකම් ලලිත් වීරතුංග මහතාටත් තම ස්තුතිය පළ කළේය.අනතුරුව උත්සව අවස්ථාව ඇමතූ පොලිස්පතිවරයා පොලිස් මූලස්ථානය පොලිස් දෙපාර්තමේන්තුවේ හදවතයි. එහි රාජකාරි කරන පිරිසගේ සේවයේ ස්වභාවය සමස්ත පොලිස් දෙපාර්තමේන්තුවේම කටයුතුවලට බලපාන බව කීය.තවද පොලිස් නිලධාරියා යනු මහජනතාවගේ සේවකයාය. ඔහු ජීවත් වෙන්නේ මහජනතාවගේ මුදල් වලිනි. එම නිසා පොලිස් නිලධාරියා සෑමවිටම මහජනතාව වෙනුවෙන් අවංක කැපවීමකින් සේවය කළයුතු බවද ඉලංගකෝන් මහතා කීය.පොලිස් නිලධාරීන්ගේ ගැටලු සොයා බලා පොලිස් සුබසාධන සේවය හරහා ඔවුන්ගේ ගැටලු විසඳා ගැනීමට කටයුතු කරන බවද පොලිස්පතිවරයා මෙහිදී ප්‍රකාශ කළේය.මෙම උත්සව අවස්ථාවට ඉතාමත් සීමිත පොලිස් නිලධාරීන් පිරිසක් කැඳවා තිබුණි. ඔවුන්ගේ එදිනෙදා රාජකාරි පසෙකලා උත්සවට පැමිණීම අනවශ්‍ය බව පොලිස්පතිවරයා දන්වා තිබුණි.ඒ අතර පොලිස් අශ්වාරෝහකයන් කැඳවීම ඇතුළු තවත් අංශ කීපයක්ම මෙම උත්සව අවස්ථාවට කැඳවා නොමැති අතර එම උත්සවය ඉතාමත් චාම් ආකාරයෙන් සිදුකෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107057</link>
    <topic>වායු බැලුන නැතිකමින්බීමත් රියැදුරන් අල්ලා ගැනීම අසීරුවේ</topic>
    <author>අසේල කුරුළුවංශ</author>
    <content>බීමත් රියැදුරන් පරීක්ෂා කිරීම සඳහා රථවාහන අංශ පොලිස් නිලධාරින් භාවිත කරන වායු බැලුන (Alcolizer) නොමැති වීමෙන් දිවයිනේ පොලිස් කොට්ඨාස රැසක බීමත් රියැදුරන් අත්අඩංගුවට ගැනීම් සිදුකිරීම අසීරු වී ඇතැයි වාර්තා වෙයි.මේ ඇල්කොලයිසර් උපකරණ ඇතැම් පොලිස් ස්ථානවල පවතින නමුත් ඒවා කල් ඉකුත් වී තිබීම නිසා භාවිත කළ නොහැකි තත්ත්වයක් ඇතිවී තිබේ. මේ තත්ත්වය හේතුවෙන් බීමත් රියැදුරන් අත්අඩංගුවට ගත්විට ඔවුන් වෛද්‍යවරයකු වෙත ඉදිරිපත් කිරීමට සිදුව තිබෙන අතර, එහිදී මතුවන දුෂ්කරතා හේතුවෙන් බීමත් රියැදුරන් අත්අඩංගුවට ගැනීම ශීඝ්‍ර ලෙස පහත වැටී ඇති බව ද දැන ගන්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107058</link>
    <topic>උතුරින් එන පාද යාත්‍රා කතරගමට</topic>
    <author/>
    <content>උතුරු නැෙඟනහිර සිට කතරගම වාර්ෂික ඇසළ උළෙලට සහභාගි වීමට පැමිණෙන පාද යාත්‍රා වන්දනාකරුවන් කණ්ඩායම් වශයෙන් දැන් කතරගම පූජා නගරය කරා ඇදෙමින් සිටී. ද්‍රවිඩ හින්දු භක්තියින්ගේ පැරණි වන්දනා ක්‍රමයක් වන මෙමඟින්  තම අපල උපද්‍රව දුරුවී තමනට හොඳ කල දසාවක් ලැබෙන බව ඔවුහු විශ්වාස කරති.යාපනය,ත්‍රිකුණාමලය, මඩකළපුව වැනි ප්‍රදේශවල සිට පැමිණෙන ඔවුහු පා ගමනින් යාල මහ වනයට ඇතුළු වී කිලෝමීටර් 100 ක් දින පහක් පමණ යාල වනයේ ගමන් කරති.ඉතා දුෂ්කර වන්දනා ගමනක් වන මෙහිදී ඔවුනට යාල වනයේ දී උයා පිහා කෑමට සිදුවන අතර බඩු මුට්ටු සහ කුඩා දරුවන් ද කර තබාගෙන ඒමට සිදුවේ. එසේ පාද යාත්‍රා ගමනින් කතරගම ඇසළ උත්සවයට සහභාගි වීමට පැමිණෙන වන්දනාකරුවන් පිරිසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n1107059</link>
    <topic>රුහුණු කතරගම ඇසළ පෙරහරේපස් වැනි දිනය අද</topic>
    <author>කතරගම විශේෂ ඊ.එච්.සෝමපාල</author>
    <content>රුහුණු කතරගම මහා දේවාලයේ ඇසළ මහා පෙරහරේ 4වැනි දිනය අදයි. අද පෙරහරට සබරමුව, වෙස් නැටුම්, සිංහ, හනුමන්තා නැටුම්, හක්කි කාවාඩි සමඟ කතරගම ශ්‍රී අභිනවාරාම විහාරස්ථ දහම් පාසලේ හේවිසි කණ්ඩායම් ද ඇතුළත් වේ.කපු මහත්වරුන් විසින් කතරගම මහා දේවාලයෙන් දෙවියන් වැඩම කරවීමෙන් පසුව පෙරහර ගමන් ආරම්භ කරයි. අෂ්ඨඵල බෝධීන් වහන්සේ ප්‍රදක්ෂිණා කර පත්තිනි, දැඩිමුණ්ඩ, සූනියන් සතර දේවාල ඉදිරිපිටින් ගමන් කර පෙරහර මහා වාසල් දොරටුවෙන් පිට වීදියට පිවිසේ.එම වීදියේ ගණ දේවාලය මාරිඅම්මා දේවාලය ඉදිරිපිටින් ගමන් කර පෙරහර වල්ලිඅම්මා දේවාලයට පැමිණේ.එම දේවාලයේ දී පෞරාණික චාරිත්‍ර පුද සිරිත් ඉටුකිරීමෙන් පසුව පෙරහර මහාවීදියේ ශ්‍රී අභිනවාරාම විහාරස්ථානය ඉදිරිපිටින් ගමන්කර මහාදේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070516</link>
    <topic>ඉන්දියාවෙන් තවත් බලවේග කට්ටල 3ක්</topic>
    <author>ශිලා උඩුවර</author>
    <content>ඉන්දියාවෙන් බලවේග කට්ටල 20ක් ගෙන්වීමේ ව්‍යාපෘතිය යටතේ තවත් බලවේග කට්ටල දුම්රිය තුනක් මේ මාසය මැද වන විට ශ්‍රී ලංකාවට ලැබෙන බව දුම්රිය සාමාන්‍යාධිකාරී බී. ඒ. පී. ආරියරත්න මහතා පැවසීය.මේ දුම්රිය තුන ලැබීමත් සමඟ ශ්‍රී ලංකා දුම්රිය සේවයට එක්වන නව බලවේග කට්ටල දුම්රිය සංඛ්‍යාව නමයකි. මේ ව්‍යාපෘතිය යටතේ මේ වන විට බලවේග කට්ටල දුම්රිය හයක් ගෙන්වා ඇති අතර, එයින් 5 ක් ධාවනයට එක්කර තිබේ.අනික් දුම්රිය ලබන සතිය වන විට හලාවත මාර්ගයේ ධාවනයට එක්කරන බව ආරියරත්න මහතා කීය.කොළඹ ගාල්ල අතර ධාවනය කෙරෙන රුහුණු කුමාරි දුම්රිය සඳහා දුම්රියන් දෙකක්ද, රඹුක්කන කොටුව අතර හා අලුත්ගම කොළඹ මීරිගම අතර එකක්ද. ධාවනය කෙරේ. එක් දුම්රියක් අවශ්‍ය පරිදි සේවා සඳහා යොදවන බව ඒ මහතා කීය.ආනයනය කරන ලද දුම්රියන් රත්මලාන කර්මාන්ත ශාලාවේදී පරීක්ෂාවට ලක් කිරීමෙන් පසුව ධාවනයට එක්කරනු ලැබේ. එක් දුම්රියක් ධාවනයට එක් කිරීමට පෙර අත්හදා බැලීමට පෙර කිලෝ මීටර් 800 ක් ධාවනය කළයුතුවේ.මාසයකට දෙක බැගින් මේ බලවේග කට්ටල 20 ක් ශ්‍රී ලංකාවට ලැබෙනු ඇත. ප්‍රධාන මාර්ගයේ පස්වරු 2.50 ට කොළඹ කොටුව සිට පොල්ගහවෙල දක්වා ධාවනය කෙරෙන “හිඟන්නා” යන ආරුඪ නමකින් මගී ජනතාව හඳුන්වනු ලබන දුම්රිය වෙනුවට ඊයේ සිට බලවේග කට්ටල දුම්රියක් යොදවා අත.ඒ දක්වා ධාවනය කළ දුම්රිය භාණ්ඩ ප්‍රවාහනය සඳහා පමණක් යොදවනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070517</link>
    <topic>ශ්‍රී පාද රක්ෂිතයේදී ගෝනකු මැරූපිය පුතු දෙපළ රිමාන්ඩ්</topic>
    <author>අසේල කුරුළුවංශ</author>
    <content>ශ්‍රී පාද රක්ෂිතයේ මීරියාකෝට්ට ප්‍රදේශයේ දී දුර්ලභ දැවැන්ත ගෝනකු මදු ගසා අල්ලා මරා දැමූ බව කියන පියපුතු දෙපළක් මස්කෙළිය පොලීසිය විසින් පෙරේදා (3) අත්අඩංගුවට ගනු ලැබ තිබේ.කිලෝග්රෑම් 700ක් පමණ බර මේ දැවැන්ත ගෝනා සැකකරුවන් විසින් ජීවග්‍රහයෙන් අල්ලා හිසට පොරෝ පහරක් එල්ලකර පාද කපා දමා තිබෙන බව පොලිස් පරීක්ෂණ මඟින් අනාවරණය වී ඇත. සැකකාර පිය පුතු දෙපළ මස්කෙළිය හෝල්ටන් වතුයායේ පදිංචිකරුවන් බව පොලීසිය පවසයි.මොවුන් රක්ෂිතයේ මදු ගසා දීර්ඝ කාලයක් තිස්සේ සතුන් දඩයම් කැර තිබෙන අතර, මස්කෙළිය පොලිස් ස්ථානාධිපති පොලිස් පරීක්ෂක අසිත කොටගොඩවත්ත මහතාගේ උපදෙස් මත පොලිස් කොස්තාපල්වරුන් වන අධිකාරි, දිසානායක, වීරකෝන්, දීපාල්, ලියනගේ, රත්නායක, ගුණසේතර, සිවිල් ආරක්ෂක නිලධාරී රවී චන්ද්‍රන් නිලධාරීන් මේ වැටලීම සිදුකර තිබේ.සැකකරුවන් හැටන් දිසා විනිසුරු සඳුන් විතාන මහතා හමුවට ඉදිරිපත් කිරීමෙන් පසු මේ මස 6 දා තෙක් රක්ෂිත බන්ධනාගාර ගතකරනු ලැබ තිබේ.මරා දැමුණු ගෝනාගේ මස් මස්කෙළිය පශු වෛද්‍යවරයා වෙත ඉදිරිපත් කර මේ මස 06 දින අධිකරණයට වාර්තාවක් ඉදිරිපත් කරන ලෙස දිසා විනිසුරු වරයා පොලීසියට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070510</link>
    <topic>එකම පන්තියේ හොඳමමිතුරියෝ දෙදෙනෙක්රිය අනතුරකින් මරු දකිති</topic>
    <author>අම්බලන්ගොඩ සමූහ ආර්. ඤාණදාස</author>
    <content>නොහික්මුණු රියදුරෙකු නිසා තරුණ වයසේ පසුවූ පාසල් ශිෂ්‍යාවන් දෙදෙනෙකුගේ ජීවිත අකාලයේ මිලිනවී ගියහ. ඒ ඉකුත් 2 වැනි දින පස්වරුවේ ගාල්ල – කොළඹ මහා මාර්ගයේ බලපිටිය ප්‍රදේශයේදී සිදුවූ රිය අනතුරකිනි. බලපිටිය උත්තමඥාණ මාවතේ එක ළඟ පිහිටි නිවෙස් – දෙකක ජීවත්වූ මියගිය මේ පාසල් ශිෂ්‍යාවෝ දෙදෙනා ඥාතීහු ය.එමෙන්ම අඹ යහළුවන්ය. එකට පාසැල් යමින් බලපිටිය සිද්ධාර්ථ මහා විද්‍යාලයේ උසස් පෙළ පංතියේ එකට ඉගෙන ගනිමින් එකට ජීවත්වූ මේ දෙදෙනා එකටම ජීවිතයෙන් සමුගැනීම පවුලේ සැමට දැරිය නොහැකි වේදනාවකි. එමෙන්ම සිද්ධියෙන් මුළු ගමම මහත් කම්පාවට පත්ව තිබූ බවත් අපට පෙනෙන්නට තිබුණි.මේ අනතුරින් මියගිය ශිරෝමාලි ද සිල්වා නැමැති දහතර හැවිරිදි පාසල් ශිෂ්‍යාවගේ නිවෙස කටුමැටි ගැසූ කුඩා නිවසකි. ඇයගේ දේහයවත් එහි තබන්නට ඉඩ කඩක් නැත. අප එහි යනවිට ශිරෝමාලාගේ දේහය නිවස වෙත රැගෙනවිත් නොතිබුණි.සිය දියණියගේ වියෝව ඉවසා ගත නොහැකිව විලාප දෙමින් සිටි ඇගේ මව හේමමාලි මහත්මිය සමඟ අප කථා කළේ මද වේලාවක් එහි රැඳී සිටීමෙන් පසුවය. මගේ මහත්තයා අසනීපෙන් සිටින නිසා එයාට රැකියාවක් කරන්න බැහැ. ඒ නිසා මම රට ගියා. ඒ ගිහින් මම ලංකාවට ආවෙ අවුරුදු හයකට පසුවයි. මට දුවල හතර දෙනෙක් ඉන්නව. තුන් දෙනෙක් විවාහ වෙලා. මම බලාපොරොත්තු තියාගෙන හිටියෙ මේ මියගිය දුව ගැනයි. එයා ඉගෙන ගන්න වගේම ක්‍රීඩාවටත් දක්ෂයි. ක්‍රීඩාව නිසා හිමිකරගත් සහතික කුසලාන ගොඩාක් තියෙනවා. එයා ඉතිරි කරල ගියේ ඒ දේවල් පමණයි.මම පිටරට ඉන්න කාලේ අම්ම ගෙදර එන්න . ආයෙ රට යන්න නම් එපා. මම ඉගෙන ගෙන රස්සාවක් කරල අම්ම – තාත්ත බලාගන්නම් කියල දුව හැම තිස්සේම මට කියනවා. දුවගෙ ඇවිටිල්ල නිසා තමයි මම ලංකාවට ආවෙ. ඒ ඇවිත් හරියටම මාසයයි. දුව අපි අතහැර යන්න ගියා.දුව මට කීවා අම්මෙ පාසල් ඇඳගෙන යන්න මහන්න දීපු ගවුම ගන්න ඕන. මට රුපියල් දෙසීයක් දෙන්න කියලා. මම සල්ලි දුන්නට පස්සේ අල්ලපුගෙදර දිල්හානි එක්ක ඒ දෙන්නගෙ මහපු ගවුම් ගන්න බලපිටි යනවා කියලා ගියා. මේ ඒ දෙන්නගෙ අන්තිම ගමන කියල අපි දැනන් හිටියේ නෑ. ඒ ගිහින් ටික වෙලාවයි ගතවුණේ බලපිටිය රෝහලේ වැඩකරන කෙනෙක් අපේ නිවෙසට ඇවිත් කීවා ශි‍්‍රරෝමාලි වෑන් එකක හැපිලා රෝහලට ගෙනාව කියලා. මම රෝහලට යන කොටත් මගේ දුවට පණ තිබුණා. එයා අවසන්වරට මගේ දිහා බලල කීව අම්මෙ මගේ කොන්ඩෙ නම් කපන්න දෙන්න එපා කියලා. දුව බලපිටියෙන් කරාපිටියට රැගෙන ගියා. මගේ රත්තරන් දුව එහේදී අපි අතහැරල ගියා. අම්මෙ මම කවදාවත් අම්මගෙ හිත රිදවන්නෙ නැහැ කියපු මගේ දුව අපි තනිකරල නොඑන ගමන් ගියා.අනතුරින් මියගිය අව්වාහන්දි නදීෂා දිල්හානි ද සිල්වා සිසුවියගේ නිවසටද අපි ගොඩවුනෙමු. ඇයගේ නිසල දේහය නිවසේ සාලයේ තැන්පත් කර තිබුණි. ඇයගේ මව ඇතුළු ඇගේ යෙහෙලියන් දේහය වටකොට ගෙන විලාප දෙමින් සිටි අයුරු හදවත කම්පාවන සුළුය.ශිරෝමාලි මෙන්ම දිල්හානි ද බලපිටිය සිද්ධාර්ථ මහා විද්‍යාලයේ උසස්පෙළ පංතියේ ශිෂ්‍යාවකි. දහහත් හැවිරිදි ඇය පවුලේ එකම දරුවාය. ඇයගේ මව එස්. එච්. අමරනී අඬාවැළපෙමින් අප සමඟ මෙසේ පැවසුවාය. මේ අපට හිටිය එකම දුව. අපට වෙන කවුරුත් නෑ. මගේ දුව හරිම බොළඳයි. හැම වෙලාවකම මම ඕන එයාට කවන්න. නිදාගන්න ගියොත් මට තුරුළු වෙලා තමයි නිදාගන්නෙ. ඉතින් මගෙ දුවේ ඔයා අද තනියෙන් නිදා ගන්නවා. දුවගෙ යාළුවො කියනව පංතියෙදීත් නිතරම විහිළු කරල හිනාවෙනව කියලා. එදා උදෙත් හිනා වෙවී පන්තියට ගියා. ඒ ගිහින් ඇවිත් දුව දවාලට බත් කෑවෙ නෑ. අම්මෙ මට ඉඳීආප්ප කවන්න කීවා. මම දුවට ඉඳීආප්ප කැව්වා. දුව මගේ අතින් කාපු අන්තිම කෑම තමයි ඒ.පාසැල් ඇදගෙන යන්න මහපු ගවුම අරගෙන එන්නම් කියල ශිරෝමාලි එක්ක බලපිටිය යනව කියල ගියා දුව ආයෙත් ආවෙ පෙට්ටියකින්. අනේ අපි කොහොමද මේ දුක දරාගන්නේ. මගේ දුව මෙයට දවස් දෙකකට කලින් පිරිත් අහල හාමුදුරුවන්ට ගිලන්පස හදාගෙන ගිහින් පිළිගැන්නුවා. අනේ දුවේ ඒ හාමුදුරුවොත් ඔයා බලන්න ඇවිත් ඉන්නවා ඔයාට නැගිටින්න බැරිද දුවේ. දිල්හානිගේ මව විලාප දෙන්නට වූවා ය.නදීෂා දිල්හානි සහ ශිරෝමාලි ද සිල්වා යන යෙහෙළියන් එකට ජීවත්වූවාසේම එකම දින එකට අවසන් ගමන් යනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070511</link>
    <topic>නළ ජලයට අපද්‍රව්‍ය මිශ්‍රවීමෙන්මීගමුවේ ජනතාව දැඩි අපහසුතාවක</topic>
    <author>කොච්චිකඩේ විශේෂ – ඩී. මිහිදුකුල</author>
    <content>ජලසම්පත් මණ්ඩලය මගින් මීගමුවට සපයන ජලයෙහි පසුගිය ඉරිදා සිට විවිධ අපද්‍රව්‍ය මිශ්‍රවී මඩ පැහැගැන්වීම නිසා එම ජලය පරිභෝජනය කිරීමට නොහැකිව ජනතාව මහත් අපහසුතාවයකට පත්ව සිටිති.ඇතැම් ජනතාවට මෙම ජල නළ මගින් සැපයෙන ජලය භාවිතා කිරීම හැර වෙනත් විකල්පයක් නැත.මීගමුවට නව ජල ව්‍යාපෘතියක් ආරම්භ කර ඇති නමුත්, වසර හතළිහකට පෙර දමා තිබෙන පැරණි ජල නළ මගින් ජලය සපයනු ලැබේ.නව ජල ව්‍යාපෘතියේ බෙදාහැරීමේ කටයුතු පරීක්‍ෂා කිරීම සඳහා අධිපීඩනය යෙදීම ජලසම්පත් මණ්ඩලය පසුගියදා සිදුකළේය. එම අධිපීඩනය යෙදූ අවස්ථාවේ මීගමුවේ පැරණි ජලනළවල තිබූ දිරාගිය ලෝහ කැබලි “මලකඩ” ජලය සමඟ මුසුවීමෙන් මෙම තද දුඹුරු පැහැ ගතිය ඇතිවී ඇතැයි විශ්වාස කටයුතු මාර්ගයෙන් දැනගැනීමට ඇත.ජල සම්පත් මණ්ඩලයේ මීගමුව ප්‍රාදේශීය කාර්යාලයෙන් විමසූවිට පැවසුවේ, ජලය දුඹුරු පැහැගැන්වී තිබුණ ද, අහිතකර යමක් එහි දියවී නොමැති බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070512</link>
    <topic>ඩෙංගු මදුරුවන් බෝවීමට ඉඩ හැරිහතළිස් තුනක් අධිකරණයට</topic>
    <author>නිට්ටඹුව සමූහ, ජෙනට් ජයසිංහ</author>
    <content>ඩෙංගු මර්දන සතියට සමගාමීව ගම්පහ - දිස්ත්‍රික් සෞඛ්‍ය වෛද්‍ය නිලධාරි කාර්යාලයේ ඩෙංගු මර්දන ඒකකය ගෙවීගිය සතිය තුළ ඩෙංගු මදුරු කීටයන් බෝවන අන්දමට හානිකර අන්දමින් ජලය රැදෙන සථාන පවත්වා ගෙන ගිය පුද්ගලයින් 43 දෙනෙකුට අධිකරණය හමුවේ නඩු පවරා ඇත.ගම්පහ - කොට්ඨාස මහජන සෞඛ්‍ය පරීක්‍ෂක කාර්යාලය ඒ සඳහා ස්ථාන 2162 ක් පරීක්‍ෂාකර ඇති අතර එයින් අපරික්‍ෂාකාරී ලෙස ඩෙංගු මදුරුවන් බෝවිය හැකි ස්ථාන 564ක් හදුනාගෙන ඇත. එයින් ස්ථාන 206ක හිමිකරුවන් සඳහා නිවේදන නිකුත් කර ඇති බැව් ප්‍රධාන මහජන සෞඛ්‍ය පරීක්‍ෂක මර්වින් සිල්වා මහතා පැවැසීය.සෞඛ්‍ය වෛද්‍ය නිලධාරිණී මොනිකා මාන්නප්පෙරුම මහත්මියගේ උපදෙස්මත ක්‍රියාත්මකවූ මෙම වැඩ සටහන සඳහා සෞඛ්‍ය වෛද්‍ය නිලධාරිණි වෛද්‍ය කුමුදිනි එදිරිසිංහ වෛද්‍ය රවීÁද්‍ර රාජපක්‍ෂ ඇතුළු නිලධාරීන් සමග ප්‍රාදේශීය ලේකම් කාර්යාලය, පොලිසිය සහ නගර සභාව ශ්‍රමදායකÀවය සපයා ඇති අතර පරීක්‍ෂා කළ ස්ථාන සඳහා ධුමායනය යෙදීම, බී. ටී. අයි.බැක්ටීරියාව යෙදීම සහ ජනතාව දැනුවත් කිරීම් සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070513</link>
    <topic>දෙදෙනකුගේ බෙල්ල කපා මරා දාලා</topic>
    <author>සම්පත් අබේසිංහ</author>
    <content>වෙසක් කූඩුවක ආරාවුලක් මුල්කර ගෙන ඇති වූ බහින් බස් වීමක් දුරදිග ගොස් පන්නල හෙට්ටිරිප්පුව ප්‍රදේශයේදී ඊයේ (04) සවස තරුණයින් දෙදෙනකු ගෙල කපා මරා දමා තිබේ.මෙසේ මරා දමා ඇත්තේ හෙට්ටිරිප්පුව ප්‍රදේශයේ පදිංචිකරුවන් වන ඒ.එම්. ප්‍රගීත් නයන බණ්ඩාර (25) සහ ඩබ්ලිව්. ටී. සුමින්ද පීරිස් (28) නමැති තරුණයින් දෙදෙනෙකි.තරුණයින් පිරිසක් එක්ව නිර්මාණය කළ වෙසක් කූඩුවක් මුදලට අලෙවි කිරීමේ සිද්ධියක් මත ආරවුල හටගෙන ඇති බවත් වාර්තාවේ. යගිය දෙදෙනාගේ මළසිරුරු ඊයේ පන්නල පොලීසිය මගින් සොයාගත් අතර පන්නල පොලිස් ස්ථානාධිපති ප්‍රධාන පොලිස් පරීක්ෂක පි‍්‍රයන්ත බණ්ඩාර කස්තුරිආරච්ච් මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070514</link>
    <topic>මුද්දර සීට් තොගයක්බහිරවයෙක් ගිලලා</topic>
    <author>උපාලි කරුණාරත්න</author>
    <content>තැපැල් දෙපාර්තමේන්තුවේ මුද්දර කාර්යාංශයේ මුද්දර සීට් තොගයක් අතුරුදන්ව ඇති බව වාර්තා වේ.ඒ පිළිබඳව තැපැල් සේවා අමාත්‍යාංශයේ ලේකම් හේමසිරි ප්‍රනාන්දු මහතාගේ විමසූ විට ඔහු ප්‍රකාශ කළේ ඒ පිළිබඳව සොයා බැලීම සඳහා අපරාධ පරීක්ෂණ දෙපාර්තමේන්තුවට බාර දීමට නියමිත බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=n11070515</link>
    <topic>ගේ ඇතුලේ මුත්‍ර කළැයිසිඟිත්තා කඹයකින් බැඳලා</topic>
    <author>අත්තනගල්ල විශේෂ ජයවීර සුගතපාල</author>
    <content>ගේ තුළ මුත්‍රා කළැයි 6 හැවිරිදි පිරිමි දරුවකු නයිලෝන් කඹයකින් ගේ පිටුපස කණුවක බැඳ දැමීමේ සිද්ධියක් සම්බන්ධයෙන් එම දරුවාගේ මව සහ බාප්පා වේයන්ගොඩ පොලිසිය විසින් අත්අඩංගුවට ගෙන ඇත.දරුවා බැඳ දමා සිටි තැන රෙදිවලින් ආවරණය කර තිබූ බව ද, පොලිසිය භාරයට ගන්නා විට පහර දීමෙන් ලත් තුවාල සහ නයිලෝන් කඹයේ තදවීම නිසා දරුවාට උණගැනී තිබුණ බවත් පොලීසිය පවසයි.හිංසනයට පත් දරුවාගේ පියා හමුදා භටයකුව සිට පසුගිය යුද සමයේ මියගොස් ඇති බවත් දරුවා මෙසේ බැඳ දමා ඇත්තේ මවගේ දෙවන විවාහයේ සැමියා විසින් බවත්, ඔහු ටියුෂන් ගුරුවරයකු බවත් මව පාසල් ගුරුවරියක බවත් පොලිස් පරීක්‍ෂණවලදී හෙළිවී තිබේ.චූදිත මෙම ගුරු යුවළ අධිකරණයට ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=r1107051</link>
    <topic>කිඹුලන්ට අභය භූමියක්</topic>
    <author>කෝට්ටේ මධ්‍යම සමූහ</author>
    <content>කිඹුලන් ආරක්ෂා කර ගැනීම සඳහා විශේෂිත අභයභූමියක් මුතුරාජවෙල ප්‍රදේශයේ පිහිටුවීමට වනජීවී දෙපාර්තමේන්තුව පියවර ගෙන ඇත.මුතුරාජවෙල බෝපිටිය වනජීවී කාර්යාලයට ආසන්න ප්‍රදේශයේ දඬුගම් ඔය ආශ්‍රීතව මේ අභය භූමිය පිහිටුවීමට තෝරාගෙන ඇති බව වනජීවී දෙපාර්තමේන්තුවේ ප්‍රචාරක නිලධාරිනී හසිනී සරත්චන්ද්‍ර මහත්මිය පැවැසුවාය.ලංකාවේ විවිධ ප්‍රදේශවලදී අනතුරට ලක්වන හා තනි වී සිටින කිඹුලන් අල්ලාගෙන මේ අභය භූමියේ හැසිරීමට මුදාහැරීමටත්, අවශ්‍ය ජල පහසුකම් සඳහා දඬුගම් ඔයේ කොටසක් අභය භූමියට එකතු කිරීමටත් පියවර ගැනීමට යයි.කිඹුලන් නැරඹීමට නැරඹුම් ස්ථාන කිහිපයක්ද මේ අභය භූමියේ ඉදිකරන අතර දඬුගම් ඔය ඔස්සේ අභය භූමියට පැමිණීමට බෝට්ටු සේවයක් ඇරඹීමටත් මේ වැඩපිළිවෙළ යටතේ සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=r1107052</link>
    <topic>බොරැල්ල ආදාහනාගාරයේ දුමෙන්අවට වැසියන් අසීරුවට</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ බොරැල්ල කනත්ත සුසාන භූමියේ විදුලි ආදාහනාගාරයේ දුමාරය එහි චිමිනියේ මිටි බව නිසා සුළඟට විහිදී විසිරී යාම නිසා සිරුරු දවන අවස්ථාවලදී අවට අයට දුෂ්කරතා ඇති වන බව ඔවුහු පවසති.විශේෂයෙන් දුමට මිශ්‍ර වී අළුද මෙසේ ගසාගෙන විත් ඔවුනගේ ඇඳුම්වල තැවරෙන අවස්ථාද වේ. විශේෂයෙන් ඊට යාබදව පිහිටා ඇති දේවි බාලිකා විද්‍යාලයේ සිසුවියන්ට මෙන්ම ගුරුවරියන්ටද මේ නිසා ඇති වන පීඩාවන් බොහෝ වන බවට පැමිණිලි ලැබේ.මේ පිළිබඳව කොළඹ දිස්ත්‍රික් පාර්ලිමේන්තු මන්ත්‍රී හා තිඹිරිගස්යාය ප්‍රාදේශීය සම්බන්ධීකරණ කමිටුවේ සභාපති තිලංග සුමතිපාල මහතා කීවේ කොතෙකුත් කොළඹ මහ නගර සභාවට කරුණු ඉදිරිපත් කර එම චිමිනිය යථා තත්ත්වයට පත් කරන ලෙස ඉල්ලා ඇතත් මෙතෙක් ඊට නිසි ප්‍රතිචාර ලැබී නැති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=r1107053</link>
    <topic>මතුගම මීගම කනිටු විදුහලේතොරතුරු තාක්ෂණයට ගුරුවරයකු නෑ</topic>
    <author>මතුගම සංචාරක</author>
    <content>මතුගම කලාප අධ්‍යාපන බල ප්‍රදේශයට අයත් මීගම කනිටු විදුහලේ තොරතුරු තාක්ෂණ මධ්‍යස්ථානයක් පිහිටුවා ඇතත් මෙවර විෂයධාරාව ඉගැන්වීමට ගුරුවරයකු යොදා නොමැති බව ප්‍රදේශවාසීහු කියති.රුපියල් ලක්ෂ එකොළහක් පමණ වැය කොට තොරතුරු තාක්ෂණ මධ්‍යස්ථානයට අවශ්‍ය පහසුකම් සකස් කර ඇත.මේ විදුහලේ ඉගෙනුම ලබන සිසුන් තොරතුරු තාක්ෂණ විෂය ඉගෙන ගැනීමට මහත් කැමැත්තෙන් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=r1107054</link>
    <topic>විධායක නිලධාරියකු ලෙස පෙනී සිටලක්ෂ ගණන් වටිනා දේපළ සොරකම් කරලා</topic>
    <author>හෝමාගම සංචාරකමංජුල හිරිපිටිය</author>
    <content>කඩවසම් විධායක නිලධාරියකු ලෙස පෙනී සිටිමින් රුපියල් ලක්‍ෂ ගණනාවක දේපළ සොරා ගෙන හොර රහසේ සිටි පුද්ගලයකු ගොඩගම නගරයේ දී අත්අඩංගුවට ගත් බව අතුරුගිරිය පොලිසිය පවසයි.දිවා කාලයේ දී නිවාස සංකීර්ණවලට ගොස් එහි නිවාසවල දේපළ සොරා ගන්නා බව කියන මොහු කිසිවකු සැක නොකරන අයුරින් විධායක නිලධාරියකු ලෙස පෙනී සිටියදී අතුරුගිරිය පොලිසියට ලැබුණු තොරතුරක් මත කාන්තා පොලිස් නිලධාරිනියක් සූක්ෂම අයුරින් යොදා ගොඩගම නගරයට ගෙන්වා ගැනීමේ දී පොලිස් අත්අඩංගුවට ගෙන තිබේ.සැකකරුගෙන් ප්‍රශ්න කිරීමේ දී මීට පෙර කඩවත ප්‍රදේශයේ දේපළ සොරා ගැනීමේ සිද්ධි රැසක් සම්බන්ධයෙන් වසර පහක් බන්ධනාගාර ගත වී සිටි අයකු තමන් ඉන් නිදහස් වී පැමිණි පසු හෝමාගම, කහතුඩුව, පිළියන්දල, අතුරුගිරිය, පොල්ගස්ඕවිට වැනි ප්‍රදේශවල නිවාස සංකීර්ණවලින් දේපළ රැසක් සොරා ගෙන ඇතැයි පොලිසිය පවසයි.සොරා ගනු ලැබූ රුපියල් ලක්‍ෂ දහයක පමණ රන් ආභරණ, රුපියල් ලක්‍ෂ තුනක් වටිනා ලැප්ටොප් යන්ත්‍රයක් ඇතුළු ලැප්ටොප් යන්ත්‍ර හයක් ඩිජිටල් කැමරා දෙකක්, රුපියල් පනස් දහසක් වටිනා ජංගම දුරකථනයක් එල්. සී. ඩී. යන්ත්‍රයක් ඇතුළු දේපළ රැසක් සොයා ගැනීමට හැකි වී තිබේ.අතුරුගිරිය පොලිස් ස්ථානාධිපති පොලිස් පරීක්‍ෂක කපිල සේනානායක මහතාගේ මෙහෙයවීමෙන් පොලිස් පරීක්‍ෂකවරුන් වන පුෂ්පකුමාර, විතාන, පොලිස් සැරයන් 56750 පියල්, පොලිස් කොස්තාපල් 40947 ගමගේ, 40697 තෙන්නකෝන්, කාන්තා පොලිස් කොස්තාප් 2648 අන්ජානි යන නිලධාරීන් වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=r1107055</link>
    <topic>කෑගල්ල ශාන්ත මරියා මහ විදුහලේ සිසු දරුවෝ ගිලන් භික්‍ෂුන්ට ඇප උපස්ථාන කරති</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ශ්‍රී සම්බුද්ධත්ව ජයන්තිය නිමිතිකරගෙන කෑගල්ල ශාන්ත මරියා මහ විදුහලේ ආචාර්ය මණ්ඩලය සහ සිසුන් එක්ව පොල්ගහවෙල වැල්ලෑව ගිලන් භික්‍ෂු මධ්‍යස්ථානයේ භික්‍ෂුන්වහන්සේට උපස්ථාන කර දානමය පුණ්‍යකර්මයක් සිදු කරන ලදී.මේ මධ්‍යස්ථානයේ ගිලන් භික්‍ෂුන්වහන්සේලා විසිඅට නමක් වැඩවාසය කරන අතර නේවාසික භික්‍ෂුන්වහන්සේලා හත් නමක් ද වැඩ වාසය කරති.මෙම සිසුන් පිරිස එම භික්‍ෂුන් වහන්සේලා උණු දියෙන් නහවා, වෛද්‍ය සායනයක්ද පවත්වා සපිරිකර සහිත සංඝගත දක්‍ෂිණාවක්ද පිරිනමන ලදී. පසුව විහාර මන්දිරය, පිළිම සහ විහාරස්ථානය පිරිසුදු කරන ලදී.මෙහි වැඩ වාසය කරන භික්‍ෂුන්වහන්සේ තිස්පස් නමට සිවුරු අඳනකඩ ඇඳ ඇතිරිලි කොට්ට උර ඖෂධ වර්ග සබන් සහ පවිත්‍රකාරක වර්ගද පිළිගන්වන ලදී.භික්‍ෂුන්වහන්සේ සඳහා විශේෂයෙන් පිළියෙළ කරන ලද ඖෂධීය සූපයක් පූජා කර සිවුරු පඬු ගැසීමක්ද සිදුකරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=s1107051</link>
    <topic>උතුරු අයර්ලන්තයට ශ්‍රී ලංකාවෙන් තියුණු තරගයක්</topic>
    <author/>
    <content>සිංගප්පූරුවේ මේ දිනවල පැවැත්වෙන ලෝක සූරතා නෙට්බෝල් තරගාවලියේ ඊයේ පැවැති ශ්‍රී ලංකාව හා උතුරු අයර්ලන්තය අතර තරගයෙන් ලකුණු 65-56ක තියුණු පරාජයක් ශ්‍රී ලංකාවට අත් විය.මෙය ශ්‍රී ලංකාව තරගාවලියේ මුහුණදුන් පළමු තරගය වේ. අද ශ්‍රී ලංකාව හා සැමෝවා අතර තරගය පැවැත්වේ.ඊයේ තරගයේ මුල් කාර්තුවේදී උතුරු අයර්ලන්ත පිල ලකුණු 17-12 ක් ලෙස ඉදිරියෙන් සිටි අතර දෙවැනි කාර්තුවේදී ශ්‍රී ලංකාව ලකුණු 16- 15ක් ලෙස ඉදිරියට පැමිණියේය. තෙවැනි හා සිව්වැනි කාර්තුවල ලකුණු තත්ත්වය වූයේ, 16-14, 17-14කි.ශ්‍රී ලංකා නෙට්බෝල් පිලේ ආරක්ෂක කළාපයේ ක්‍රීඩිකාවන්ගේ දුර්වලතා හේතුවෙන් ශ්‍රී ලංකාවට අත්විය යුතු ජයක් වැලකී ගියේය.ආරක්ෂක කළාපයේ රකින්නියන් ලෙස ක්‍රීඩා කළ නායිකා කුමරිනී ද සිල්වා, ඩබ්ලිව්.ධම්මිකා හා ෂශිකා සමරසිංහ මුල් කාර්තුවේදී එම ස්ථානයේ ක්‍රීඩා කළ අතර එහිදී ශ්‍රී ලංකාවට ප්‍රබල පීඩනයක් එල්ල කිරීමට උතුරු අයර්ලන්ත ක්‍රීඩිකාවෝ සමත් වූහ. පළමු කාර්තුවේදී සිදුවූ ආරක්ෂක කළාපයේ දුර්වලතා තේරුම් ගෙන එම ක්‍රීඩිකාවන් වෙනුවට පසුව වෙනත් ක්‍රීඩිකාවන් ආදේශ කළ හෙයින් පරාජයේ ලකුණු පරතරය අඩුකර ගැනීමට ශ්‍රී ලංකා පිලට හැකියාව ලැබුණි. සමස්ථ තරගයේදීම උතුරු අයර්ලන්ත ක්‍රීඩිකාවෝ ශ්‍රී ලංකාවෙන් බෝලය උදුරාගෙන ලකුණු 9ක් තම පිලේ ජයග්‍රහණයට (ඊභපද ධමඥප) පෙරලා ගත්හ.ශී‍්‍ර ලංකා ගෝල් ෂූටර් තර්ජනී සිවලිංගම් පන්දු විදීමේ උත්සාහයන් 54න් 53ක් සාර්ථක කරගත් අතර ගෝල් ඇටෑක් ක්‍රීඩිකාව ලෙස තෙවැනි කාර්තුවේ සිට එක්වූ ෂශිකා සමරසිංහ උත්සාහයන් 3න් 2ක් සාර්ථක කර ගත්තේය.සෙන්ටර් ක්‍රීඩිකා ගයාත්‍රී ලංකාතිලක කැපීපෙනෙන ලෙස දක්ෂතා දැක්වූවේය.ඊයේ තරගයට සඳුනි බොල්ලෑගල,චතුරාංගනී ජයසූරිය,විරාජි චාමිකා, ප්‍රසිලා කොක්, ඉරේෂා කෝරළගොඩගේ, මරීෂා ප්‍රනාන්දු, වරින් වර පිටියට පිවිසියහ. කොළඹ විශාඛා විදුහලේ තිසාලා අල්ගම හා දර්ශිකා අබේවික්‍රම ආබාධ තත්ත්වයන් මත අවසන් මොහොතේ ශ්‍රී ලංකා පිලෙන් ඉවත්වීම මේ දුර්වලතාවයට ප්‍රධාන වශයෙන් බලපෑ බව පුහුණුකාරිණී හයසින්ත් විජේසිංහ මහත්මිය පැවැසුවාය.මෙතෙක් පැවැති තරග ප්‍රතිපල අනුව බොට්ස්වානා වෙතින් 43-36ක් ලෙස සත්කාරක සිංගප්පූරුව පරාජයට පත්විය. ඊයේ පැවැති ජැමෙයිකා - දකුණු අපි‍්‍රකා අතර තරගයෙන් ජැමෙයිකාව ලකුණු 72-45කින් ජය වාර්තා කළේය.එයට අමතරව ලෝක නෙට්බෝල් සූර ඔස්ට්‍රෙලියාව හා සැමෝවා අතර තරගයෙන් ලකුණු 81-23ක ජයක් ඔස්ට්‍රෙලියානු පිලටද, ට්‍රිනිඩෑඩ් ටුබෑගෝ හා වේල්ස් අතර තරගයෙන් ලකුණු 51-48ක ජයක ට්‍රිනිඩෑඩ් ටුබෑගෝ පිලටද, නවසීලන්තය හා පීජී අතර තරගයෙන් 80-25 ජයක් නවසීලන්තය පිලටද හිමි විය.ශ්‍රී ලංකාව හා මැලේසියාව ආසියාවේ පළමු හා දෙවැනි කණ්ඩායම් වීම හේතුවෙන් තරගාවලියට එක්ව සිටින අතර සිංගප්පූරුව සත්කාරකත්වය ලැබීමේ හේතුවෙන් තරගාවලියට සුදුසුකම් ලැබුවේය.එම රටවලට අමතරව ඔස්ට්‍රේලියාව, නවසීලන්තය, ජැමෙයිකා, එංගලන්තය, මලාවී, ට්‍රිනිඩෑඩ් ටුබෑගෝ, වේල්ස්, බාබඩෝස්, උතුරු අයර්ලන්තය, පීජී, සැමෝවා, බොට්ස්වානා හා දකුණු අපි‍්‍රකාව ලෝක නෙට්බෝල් කිරුළ වෙනුවෙන් දැන් සටන් වදිති.මේ තරග සංචාරය සදහා ක්‍රීඩා අමාත්‍යංශයේ අනුග්‍රහය හිමිව ඇත.වසර 2012 දී පැවැත්වීමට නියමිත ආසියානු නෙට්බෝල් සූරතාවලියේ සත්කාරකත්වය ශ්‍රී ලංකාවට පිරිනැමීමට ඊයේ පැවැති ජගත් නෙට්බෝල් කොංග්‍රස් සමුඑවේදී තීරණය විය.ආසියානු නෙට්බෝල් සූරතාවක් 2001දී ශී‍්‍ර ලංකාවේදී මෙයට පෙර පැවැත් විය.පසුගිය ආසියානු නෙට්බෝල් සූරතාව ශ්‍රී ලංකාව දිනා ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=s1107052</link>
    <topic>ඩිල්ෂාන් ප්‍රමුඛ කණ්ඩායමටජනපති සුබ පතයි</topic>
    <author/>
    <content>එංගලන්ත කණ්ඩායම සමඟ පෙරේදා (3) ලෝඩ්ස් පිටියේ පැවැති තුන්වැනි එක්දින තරගයෙන් කඩුලු 6ක විශිෂ්ට ජයක් ලබා තරග 5කින් සමන්විත එක්දින තරගාවලියේ තරග 2 – 1 ක් ලෙස පෙරමුණ ගැනීම පිළිබඳව නායක තිලකරත්න ඩිල්ෂාන් ඇතුළු ශ්‍රී ලංකා ක්‍රිකට් කණ්ඩායමට ජනාධිපති මහින්ද රාජපක්‍ෂ මහතා සුබ පැතීය.එමෙන්ම ශ්‍රී ලංකා කණ්ඩායමේ ජයග්‍රහණය වෙනුවෙන් සිය විශිෂ්ට දායකත්වය සැපයූ හිටපු නායකයින් වන මහේල ජයවර්ධන හා කුමාර් සංගක්කාරට ද, ප්‍රශංසාව පළකළ ජනපතිවරයා එංගලන්ත භූමියේ සිය ප්‍රථම එක්දින ශතකය රැස් කරමින් ශ්‍රී ලංකා පිල ජයග්‍රහණය කරා ගෙන ගිය යොවුන් පිතිකරු දිනේෂ් චන්දිමාල්ට සිය ශුභාශිංසන පිරිනැමීය.දෙපිල අතර ලෝඩ්ස් පිටියේ පැවැති දෙවැනි ටෙස්ට් තරගයේදී නායක තිලකරත්න ඩිල්ෂාන් රැස්කළ ලකුණු 193ත් හෙඩිංග්ලි හී දෙවැනි එක්දින තරගයේදී මහේල ජයවර්ධන ලබාගත් ලකුණු 144ත් ජනපතිවරයාගේ ප්‍රශංසාවට ළක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=s1107053</link>
    <topic>ක්‍රිකට් අතුරු කමිටුවේ නව සභාපති වැඩ බාරගනියි</topic>
    <author>ඡායාරූපය - නිශ්ශංක විජේරත්න</author>
    <content>ශ්‍රී ලංකා ක්‍රිකට් අතුරු කමිටුවේ නව සභාපති ලෙස උපාලි ධර්මදාස මහතා ඊයේ (4) ශ්‍රී ලංකා ක්‍රිකට් මූලස්ථානයේදී වැඩ බාර ගත් අවස්ථාව. ක්‍රීඩා ඇමැති මහින්දානන්ද අලුත්ගමගේ මහතා ද (දකුණේ) මෙහි වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=s1107054</link>
    <topic>දිනේෂ් චන්දිමාල්ඓතිහාසික ලෝඩ්ස් පිටියේ අලුත්ම වීරයා</topic>
    <author/>
    <content>ශ්‍රී ලංකා ක්‍රිකට් කණ්ඩායමේ වර්තමාන එංගලන්ත සංචාරයේ වැඩි කාලයක් ක්‍රීඩකයන්ට “වතුර අදිමින්” සිටි ලොකුගේ දිනේෂ් චන්දිමාල් ඓතිහාසික ලෝඩ්ස් ක්‍රීඩාංගණයේ අලුත් ම වීරයා බවට පෙරේදා පත්විය.පැහැපත් ක්‍රිකට් අනාගතයක පෙර නිමිති පහළ කළ 21 හැවිරිදි මේ ක්‍රීඩකයා තම ක්‍රීඩා දිවියේ දෙවැනි ජාත්‍යන්තර එක්දින ශතකය පෙරේදා ලන්ඩනයේ ලෝඩ්ස් පිටියේදී වාර්තා කළේ එංගලන්තය කුපිත කරවමිණි. ඕනෑම ක්‍රිකට් ක්‍රීඩකයකුගේ ‘සිහිනයක්’ වන ජගත් ක්‍රිකට් කෙළිබිමේ පූජනීය ස්ථානය ලෙසින් හැඳින්වෙන ලෝඩ්ස් හි දී ශතකයක් ලබා ගැනීමට ඇන්ජලෝ මැතිව්ස් ලබා දුන් අගනා සහාය චන්දිමාල් ට කිසි දිනෙක අමතක නොවනු ඇත.චන්දිමාල් ට ‘ලෝඩ්ස් ශතකය’ ලබා ගැනීමට මං විවර කිරීම පිණිස මැතිව්ස්, පළමුව ග්‍රෑම් ස්වෝන්ගේ ඕවරයක්ද දෙවනුව ජේඩ් ඩර්න්බැච්ගේ ඕවරයක්ද හිර කරමින් තනි ලකුණු ලබා ගැනීම ප්‍රතික්ෂේප කළේය.තරගය ජය ගැනීම දිනයේ අවශ්‍යතාවය වී තිබූ මොහොතක මැතිව්ස්ගේ මේ ක්‍රියාවෙන් ක්‍රීඩාගාරයේ ශ්‍රී ලංකා කඳවුර තුළ මහත් නොසන්සුන්තාවයක් හට ගත්තේය.තත්ත්වය තවත් උණුසුම් වූයේ ශ්‍රී ලංකා පිලේ 12 වැනි ක්‍රීඩකයා, නායකයාගේ පණිවිඩයක් රැගෙන පිටිය මැදට පිවිසි අවස්ථාවේදීය. පිටියේ තරග විනිසුරුවරයා වහාම එම ක්‍රීඩකයා ආපසු හරවා යැවීය. එයින් නොනැවතුනු මැතිව්ස් තමාට අලුත් පිත්තක් අවශ්‍ය බව දන්වා සිටියේය. 12 වැනි ක්‍රීඩකයා පිත්තක් රැගෙන යළි පිටිිය මැදට එද්දී එංගලන්ත ක්‍රීඩක කෙවින් පීටර්සන් ඊට මැදිහත් වෙමින් ඊට විරුද්ධත්වය ප්‍රකාශ කර සිටියේය. කෙසේ වෙතත් මේ සිද්ධියට පන්දු දෙකකට පසුව චන්දිමාල්, ටිම් බ්‍රෙස්නන්ගේ පන්දුවකට ‘ලෝන්ග් – ඕන්’ හරහා හයේ පහරක් එල්ල කරමින් සිය දෑත් ඔසවමින් ශතකයේ සතුට භුක්ති වින්දේය.එහෙත් කිසිදු එංගලන්ත ක්‍රීඩකයෙක් හෝ අත්පොලසන් දුන්නේ නැත. ඊළඟ ඕවරයේදී චන්දිමාල්, ජේම්ස් ඇන්ඩර්සන්ගේ පන්දුවකට ‘කවර්ස්’ හරහා දර්ශනීය හතරේ පහරක් එල්ල කිරීමත් සමග ශ්‍රී ලංකාවට කඩුලු 6ක ජයක් අත්කර දෙමින් තරගය අවසන් විය.තරගය අවසන් අදියරට පිවිසෙද්දී තම කණ්ඩායම දිනුම් කණුව පසුකල ආකාරය පිළිබඳව තමා කලකිරීමට පත්ව සිටි බව නායක තිලකරත්න ඩිල්ෂාන් පිළිගත්තේය.කෙසේ වෙතත් තරුණ ක්‍රීඩකයෙකුට එම ඉනිමෙන් ලැබෙන වටිනාකම, කණ්ඩායමට ඉමහත් වාසියක් ගෙන දෙන බවද ඔහු පිළිගත්තේය. මැතිව්ස් පහරක් එල්ල කර සිටියදී චන්දිමාල් මැතිව්ස්ගේ සීමාව අසලටම පැමිණ තිබියදීත් ලකුණක් කරා දිව යාම ඔහු ප්‍රතික්ෂේප කිරීම නිසා ඩිල්ෂාන් නොසන්සුන්ව සිටියේය.“මැතිව්ස් ලකුණක් කරා දිව නොගිය අවස්ථාවේ මම කලකිරීමට පත්වුනා. නමුත්, ඔවුන් එතරම්ම ක්‍රිකට් ක්‍රීඩා කර නැහැ” ඩිල්ෂාන් කීවේය.“චන්දිමාල් ශතකයක් ලබා ගැනීම ගැන මා ඉතාමත් සතුටු වෙනවා. අප ක්‍රීඩා කරන්නේ කණ්ඩායමක් ලෙසිනුයි. අපි පවුලක් ලෙසින් ක්‍රීඩා කරන බව මෙයින් ප්‍රදර්ශනය වුණා. අපි එකම කණ්ඩායමක් බව සියළු දෙනාම දුටුවා.ලෝඩ්ස්හි ශතකයක් ලබා ගැනීම විශේෂ දෙයක්. සමස්තයක් වශයෙන්, තරගයේ අවසාන ප්‍රතිඵලය පිළිබඳව මට ඇත්තටම සන්තෝෂයි.”“එය ඓතිහාසික වැදගත්කමක් තියෙන ක්‍රීඩා පිටියක් නිසා මට හරිම සතුටුයි” චන්දිමාල් පවසයි.එනමුදු, දිනේෂ් චන්දිමාල් ගේ නම ක්‍රීඩක කාමරයේ සටහන් නොවනු ඇත. ඒ, ගෞරව නාම පුවරුව ඇත්තේ ටෙස්ට් තරගවලට පමණක් නිසාවෙනි.වර්නන් ගුණසේකර.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=s1107055</link>
    <topic>ගැටුම පරීක්ෂා කරන්න විශේෂ පොලිස් කණ්ඩායමක්</topic>
    <author>ඉන්දික පොල්කොටුව</author>
    <content>මහනුවර නිත්තවෙල ක්‍රීඩාංගණයේදී පෙරේදා (03) පැවැති මහනුවර ක්‍රීඩා සමාජය හා ගුවන් හමුදා රගර් තරගය අතරතුර සිදුවූ ගැටුම සම්බන්ධයෙන් විශේෂ පරීක්ෂණයක් පැවැත්වීමට පොලිස් අධිකාරිවරයකුගේ ප්‍රධානත්වයෙන් යුත් විශේෂ පොලිස් කණ්ඩායමක් පත් කළ බැව් මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතා පවසයි.මේ සඳහා පොලිස් අධිකාරි ගාමිණී ඇල්ලෙපොල මහතාගේ ප්‍රධානත්වයෙන් නිලධාරින් දස දෙනෙකු පරීක්ෂණ කටයුතු සඳහා පත්කර ඇත.මේ ගැටුමෙන් එම ප්‍රදේශය දැඩි කළහකාරි තත්ත්වයට පත්ව පේ‍්‍රක්ෂකයන් විසිදෙනෙකු පමණ තුවාල ලැබූහ.මේ අතර මෙම තරගයේ ආරක්ෂාව සඳහා සියයක පමණ පොලිස් බලඇණියක්ද යොදවා තිබිණි.ශ්‍රී ලංකා රගර් සංගමය විසින් සංවිධානය කරනු ලැබූ අන්තර් සමාජ ‘ඒ’ කොටසේ රගර් තරගාවලිය යටතේ මේ තරගය පැවැත්විණි.ගැටුම හේතුවෙන් තරගයට ද බාධා එල්ල වූ අතර මිනිත්තු 10 ක පමණ කාලයක් තරගය නැවැත්වීමට තරග තීරකවරයාට සිදුවී තිබිණි.පසුව මහනුවර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ මැදිහත්වීමෙන් තත්ත්වය සමථයකට පත්කර යළි තරගය පැවැත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>05</day>
    </date>
    <link>http://www.dinamina.lk/2011/07/05/_art.asp?fn=f1107051</link>
    <topic>ජාතික ප්‍රශ්නයට උත්තර නොදීඉදිරියට යන්න බැහැ</topic>
    <author>සාකච්ඡා කෙළේ චන්දන ජයවීර</author>
    <content>* ජනවාර්ගික ප්‍රශ්නයට දේශපාලන විසඳුමක් ලබාදීමේ රජයේ උත්සාහය තුළ පාර්ලිමේන්තු තේරීම් කාරක සභාවක් පත් කිරීම වැදගත් වන්නේ කෙසේද?ජනවාර්ගික ප්‍රශ්නයට දේශපාලන විසඳුමක් ගෙන ඒමට 56 සිටම විවිධ උත්සාහයන් අරගෙන තිබෙනවා. මේ ගැන අපි දශක ගණනාවක් කතා කළත් එකඟතාවයක් ඇති කර ගැනීමට අපොහොසත්ව තිබෙනවා.මෙයට ඉහතදී මේ ප්‍රශ්නයට විසඳුමක් ගෙන ඒමට ගත්ත උත්සාහයත් එක්ක බලන විට මෙවර ඇතිවෙලා තිබෙන තත්ත්වය කරුණු තුනක් නිසා වැදගත් වෙනවා. ඒ වගේම මේ උත්සාහය ශක්තිමත් විසඳුමක් දක්වා වර්ධනය කිරීමටත් එම පදනම බලපා තිබෙනවා.* අතීතයේ මේ ප්‍රශ්නය විසඳීමට ගත් උත්සාහයන් හා වර්තමාන ප්‍රවේශය අතර ඔබ දකින වෙනස කුමක්ද?බණ්ඩාරනායක - චෙල්වනායගම් හා ඩඩ්ලි - චෙල්වා එකඟතාවයත් ඇරුණහම අනෙක් සෑම සාකච්ඡාවක්ම ඇතිව තිබෙන්නේ යුදමය පසුබිමක් ඇතුළෙයි.1987 දී ජේ.ආර්.- රජිව් ගාන්ධි අතර ඇති වූ ඉන්දු - ලංකා සම්මුතියත් සමඟ මේ ප්‍රශ්නයට ජාත්‍යන්තර මුහුණුවරක් ලැබුණා. ඉන්පසු ප්‍රේමදාස ජනාධිපතිවරයා එල්.ටී.ටී.යේ නියෝජ්‍ය නායක මහත්තයා සමඟ කතා කළා. චන්ද්‍රිකාගේ කාලයේත් බාල පට බැඳි ප්‍රමුඛ නියෝජිතයන් පිරිසක් ඔවුන් සමඟ කතා කළා.මේ සාකච්ඡාවට නැවත වරක් නෝර්වේ රට ඈඳා ගනිමින් රනිල් නැවත වරක් 2001 දී මේ ප්‍රශ්නය ජාත්‍යන්තරය දක්වා රැගෙන ගියා. මේ සෑම උත්සාහයකම සිටියේ පාර්ශව දෙකයි. ඒ වගේම ඒ සෑම සාකච්ඡාවක්ම කළේ යුදමය තත්ත්වයක් තුළ අවි අතට ගත් කණ්ඩායමක් සමඟ.මෙවර සාකච්ඡාව කෙරෙන්නේ යුද්ධය නිමා වූ තත්ත්වයක් තුළයි. ඒ නිසා වඩා විවෘතව එකඟතාවයට එන්න ඉඩක් ලැබිලා තිබෙනවා. ඒ වගේම සාකච්ඡාවට හොඳ වාතාවරණයක් සකස් වෙලා තිබෙනවා.අනෙක් කරුණ තමයි ඉහත කිව්ව හැම සාකච්ඡාවක්ම කෙරුණේ එක්කෝ රටින් පිටත එහෙම නැත්නම් පාර්ලිමේන්තුවෙන් පිටත.* පාර්ලිමේන්තුව තුළ මේ කරුණු පිළිබඳ එකඟතාවක් ගොඩනැඟීම වඩාත් ඵලදායී යැයි ඔබ විශ්වාස කරන්නේ ඇයි?පාර්ලිමේන්තුව තුළ සෑම ප්‍රධාන දේශපාලන පක්ෂයක්ම පාහේ නියෝජනය වෙනවා. ඒ වගේම සෑම පක්ෂයකම නායකයින් ඒ තුළ සිටිනවා. ආණ්ඩුව තුළ පක්ෂ 16 ක් හා විපක්ෂය තුළ පක්ෂ 5 ක් වශයෙන් පක්ෂ 21 පාර්ලිමේන්තුව නියෝජනය කරනවා. ඒ නිසා පුළුල් සම්මුතියක් ගොඩනඟා ගන්න පුළුවන්.ඒ වගේම දෙමළ හා මුස්ලිම් පක්ෂත් පාර්ලිමේන්තුව තුළ සිටිනවා. ඒ නිසා හැමෝටම එකතුවෙලා කතා බහකර එකඟතාවයක් ඇති කර ගන්න පුළුවන්. හැමෝම ඉතිහාසයෙන් පාඩම් ඉගෙන ගෙන සිටින නිසාත් හොඳ දේශපාලන වාතාවරණයක් ඇතිව තිබෙන නිසාත් තේරීම් කාරක සභාවක් හරහා ශක්තිමත් විසඳුමක් ඇති කර ගත හැකි බවට අපි විශ්වාස කරනවා.මගේ තක්සේරුව වන්නේ යළිත් වරක් ඉතිහාසය විසින් අප වෙත අවස්ථාවක් ලබා දී තිබෙන බවයි. එය මඟ නොහැර ප්‍රයෝජනයට ගැනීම කළ යුතුයි. නැත්නම් වන්නේ අපි ඊළඟ පරම්පරාවට ප්‍රශ්නය මාරු කිරීම පමණයි. අපි අපගේ දේශපාලන න්‍යාය පත්‍ර ඉදිරියට ගෙන යළිත් වරක් දේශපාලන සූදුවක නිරත වුවහොත් සිදු වන්නේ අතීතයේ සිදුවූවාක් මෙන් අද හෝ හෙට එසේත් නැතහොත් අනිද්දා, අපගේ දරුවන්ට ත්‍රස්තවාදය සමඟ සහජීවනයෙන් යුතුව ජීවත්වීමට සිදුවීමයි.එදවසදී ඔවුන්ගේ ශාපය අප කරා පැමිණේවී. පෙර පරම්පරාව මේ ප්‍රශ්නය බුද්ධිමත් ලෙස කල්පනා නොකර හැඟීම්වලට ඉඩදීම නිසා ඇති වූ විනාශය ඉදිරි පරම්පරාවටත් ඉතිරි කරනවාද කියා අපි හෘදය සාක්ෂියට ඉඩදී කල්පනාකර බැලිය යුතුයි.* ත්‍රස්තවාදය මුළුමනින්ම පරාජය කර ඇති නිසා හා එයට හේතු කාරකයා වූ එල්.ටී.ටී.ඊ. ය යුදමය වශයෙන් පරාජය කර ඇති නිසා දේශපාලන විසඳුමක් ඉදිරිපත් කරන්නේ කාටද යන ප්‍රශ්නය සමහර දෙනෙක් මතු කරනවා නේද?යුද්ධය අවසන් වූ පලියට ප්‍රශ්නයට විසඳුමක් ලැබුණයි කියලා කියන්න බැහැ. පිළිගත හැකි විසඳුමක් ලබා නොදුණහොත් යළිත් වරක් ඇතිවේවි. ත්‍රස්තවාදයක් හෝ බෙදුම්වාදයක් ඇතිවීමට හේතු සාධක වන සමාජ, ආර්ථික , දේශපාලන කරුණු තිබෙනවා. ඒවා විසඳිය යුත්තේ දේශපාලන විසඳුමක් තුළිනුයි.* ආණ්ඩුවට පාර්ලිමේන්තුව තුළ 2/3 ක බලයක් තිබෙනවා. තේරම් කාරක සභා පත් නොකොට රජයට විසඳුමක් ඉදිරිපත් කළ හැකි බවට විපක්ෂය නඟන චෝදනාවට ඔබේ ප්‍රතිචාරය කුමක් ද?ඔව්, ආණ්ඩුවට 2/3 ක් තිබෙනවා. ඒ වගේම විධායකයේ බලයත් තිබෙනවා. ජනාධිපති ජයවර්ධනට 5/6 ක බලයක් තිබුණා. එහෙමනම් ඇයි ඔහු මේ ප්‍රශ්නයට විසඳුමක් හොයන්න සර්ව පාක්ෂික කමිටු , තේරීම් කාරක සභා පත් කළේ.මම මීට කළින් ජේ.ආර්.රජය මෙන්ම ප්‍රේමදාස රජය තිබ්බ හැම සර්ව පාක්ෂික කමිටුවකටම සහභාගී වෙලා තිබෙනවා. ඒ හැම එකකටම වැඩිය මේ වතාවේ වෙනසක් තිබෙනවා. ඒ තමයි රාජ්‍ය නායකයා හැටියට ජනාධිපතිතුමා පාර්ලිමේන්තුවට ගෙන එන ඕනෑම විසඳුමක් තමන් ක්‍රියාත්මක කරන බවට පැහැදිලි සහතිකයක් දී තිබෙනවා. වෙනත් කිසිම නායකයෙක් ඒ විදිහෙ වටිනාකමක්, තේරීම් කාරක සභාවකට දුන්නේ නැහැ. මේ අවස්ථාවේ වැදගත් වන තුන්වෙනි කරුණ ඒකයි. ඒ නිසා මේ ලැබුණු අවස්ථාව ප්‍රයෝජනයට ගෙන ස්ථිරසාර විසඳුමක් සෙවීමට දායකවීම පක්ෂ විපක්ෂ සැමගේම වගකීමක්.* ජාතික ප්‍රශ්නය විසඳීමට සියලුම දේශපාලන පක්ෂ දායක විය යුතු යැයි ඔබ සඳහන් කරන්නේ කුමන් හේතුවක් මතද?මේ ප්‍රශ්නය අද පවතින තත්ත්වය දක්වා වර්ධනය කිරීමට සෑම දේශපාලක පක්ෂයක්ම වගකිව යුතුයි. ඒ නිසා ඒ ප්‍රශ්නය විසඳීමත් සෑම පක්ෂයකම යුතුකමක්. ඒ වගේම මෙය අනාගත පරම්පරාවට බලපාන කරුණක්. අවුරුදු පනහක ඉතිහාසයක් ජාතික ප්‍රශ්නයට තිබෙනවා.ඒ මත අවුරුදු තිහක යුද්ධයක් පැවතුණා. රටේ පැවැත්මට හා සංවර්ධනයට මේ විසඳුම කෙළින්ම බලපානවා. තවදුරටත් පමා කරන්නේ නැතිව එයට විසඳුමක් ලබාදීම අප සියල්ලන්ගේම යුතුකමක්.ඉතිහාසයේ සෑම අවස්ථාවකදීම ජාතික ප්‍රශ්නය සාකච්ඡා කිරීමට පාර්ශව දෙකක් පමණක් සහභාගී වීම නිසා අනිත් අය එය කඩාකප්පල් කිරීමට පෙළඹුණා. මේ අවස්ථාවේ රජය තනි මතයට යෝජනාවක් ඉදිරිපත් කරන්නේ නැතිව සියලුම පක්ෂවලට විසඳුමක් නිර්මාණය කිරීමට අවස්ථාවක් ලබා දීමෙන් හා එය පිළිගන්නා බවට ප්‍රකාශ කිරීමෙන් අලුත් තත්ත්වයක් ඇති කර තිබෙනවා.ඉතිහාසයේ සිදුවූ වැරැදි පුනරුච්චාරණය නොකොට ඒ සඳහා අවංකව කැපවීම අප සියල්ලන්ම කළ යුතුයි.සෑම පක්ෂයකටම ප්‍රතිපත්ති සමූහයක් තිබෙනවා. ඒවායින් බිඳක්වත් එහාට ගමන් කරන්නේ නැතැයි සිතුවහොත් විසඳුමක් ගෙන එන්න බැහැ. ටී.එන්.ඒ. වගේම ජේ.වී.පියත් මධ්‍යස්ථ ස්ථාවරයකට පැමිණිය යුතුයි. ටී.එන්.ඒ.යෝජනා අපි පිළිගැනීම හෝ අපේ යෝජනා ඔවුන් පිළිගැනීම නෙවෙයි මේ සාකච්ඡාවේ පදනම. සිංහල, දෙමළ, මුස්ලිම් සෑම ජනවාර්ගයටම පිළිගන්න පුළුවන් විසඳුමක් නිර්මාණය කරීමයි.* තේරීම් කාරක සභාව හරහා ආණ්ඩුව උත්සාහ කරන්නේ වගකීමෙන් මඟහැරීමට බවයි විපක්ෂය පවසන්නේ?පාර්ලිමේන්තුවෙන් යෝජනා කෙරෙන විසඳුම ක්‍රියාත්මක කිරීමේ වගකීම තිබෙන්නේ රජයටයි. ජනාධිපතිතුමා පැහැදිලි ප්‍රකාශයක් කර තිබෙනවා පාර්ලිමේන්තුව ගන්නා තීරණය ක්‍රියාත්මක කරන බවට මහින්ද රාපක්ෂ මහතා, ඍජු තීරණ ගන්නා නායකයෙක්. ඔහු ප්‍රකාශශ කළ පරිදිම ත්‍රස්තවාදය අවසන් කළා. ඒ වගේම මේ ප්‍රශ්නයට ස්ථිරසාර විසඳුමක් ලබාදීමේ හැකියාවක් එතුමාට තිබෙනවා. අපි එතුමාට සහය දක්වන්නේ ඒ පදනම මතයි.* රජය දේශපාලන විසඳුමකට යොමු වන්නේ ඉන්දියාවේ හෝ වෙනත් රටක බලපෑම නිසාද?මේ ප්‍රශ්නය ඉන්දියාවේ හෝ ජාත්‍යන්තරයේ ප්‍රශ්නයක් නෙවෙයි. එය අපේ ප්‍රශ්නයක්. මේ ආණ්ඩුව ජාත්‍යන්තරයට වුවමනා පරිදි ක්‍රියා නොකරන බව හැමවිටම ඔප්පු කර තිබෙනවා. ඒ වගේම ලංකාවට බලපෑම් නොකරන බව ඉන්දියාවත් කියා තිබෙනවා.අපි ජාතික ප්‍රශ්නයට විසඳුමක් දිය යුත්තේ එය විසඳානොගෙන අපිට ඉදිරියට යන්න බැරි නිසයි. අනාගත සංවර්ධනයේ මූලික පදනම ජාතික ප්‍රශ්නයට විසඳුමක් ලබාදීයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107061</link>
    <topic>ජනවාර්ගික ප්‍රශ්නයටවිසැඳුම් සෙවීමශ්‍රී ලංකාවේ වගකීමක්</topic>
    <author>එස්. තිල්ලෙයිනාදන් සහ කරුණාදාස සූරියආරච්චි නවදිල්ලියේ සිට...</author>
    <content>දහතුන්වෙනි සංශෝධනය ක්‍රියාත්මක කිරීමට 1987 ඉන්දු - ශ්‍රී ලංකා ගිවිසුම හේතු වූ බවත් එය යළි ක්‍රියාත්මක කිරීමේ තීරණය ගත යුත්තේ ශ්‍රී ලංකාව බවත් ඉන්දීය රජයේ විදේශ ලේකම් නිරූපමා රාඕ මහත්මිය ප්‍රකාශ කරයි.ශ්‍රී ලංකාවේ ප්‍රශ්නවලට ඉන්දියාව කිසිසේත් ඇඟිලි ගසන්නේ නැතැයි අවධාරණය කළ ලේකම්වරිය 13 වෙනි සංශෝධනය ක්‍රියාත්මක කිරීම තීරණය කළ යුත්තේ ශ්‍රී ලංකාව බවද ඇය කියා සිටියාය.“ශ්‍රී ලංකා රජයට අපි සහාය දෙනවා” ජනවාර්ගික ප්‍රශ්නයට සුදුසු ක්‍රියාමාර්ගයක් ගත යුතුයි. “ඒක නොකෙරුවොත් එය සාමයට බාධාවක්.එහෙත් රටක අභ්‍යන්තර ප්‍රශ්නවලට ඉන්දියාව බලපෑම් කරන්නේ නැතැයි” රාඕ මහත්මිය කියා සිටියාය. ඉන්දීය රජයේ ඇරියුමක් අනුව සංචාරයක් සඳහා එහි ගිය ශ්‍රී ලාංකික පුවත්පත් කර්තෘවරුන් පිරිසක් හමුවූ අවස්ථාවේ දී විදේශ ලේකම්වරිය මේ කරුණු අනාවරණය කළාය.මෙහිදී ශ්‍රී ලංකාවේ කර්තෘවරුන් ඇසූ ප්‍රශ්නවලට පිළිතුරු දෙමින් රාඕ මහත්මිය මෙසේද කීවාය.“ශ්‍රී ලංකාවේ සංවර්ධනයට ස්ථිර සාමයක් ඕනෑ. දරුස්මාන් වාර්තාව පිළිගත යුතු නැතත් ශ්‍රී ලංකාවේ යුද සමයේ තත්ත්වය පිළිබඳව ජාත්‍යන්තරය දැනුවත් කළ යුතුයි.ඇත්ත තත්ත්වය පෙන්වා දිය යුතුයි. ප්‍රශ්නවලට මුහුණ දෙන්න ශ්‍රී ලංකාව ශක්තිමත්.යුද්ධය අවසන්. ඒ නිසා ඉන්දියාව උතුරට ආධාර දෙනවා. මේ වසර අවසන්වීමට පෙර උතුරේ නිවාස 1000ක් හදනවා. පලාලි ගුවන් තොටුපළ අලුත්වැඩියා කළා. කන්කසන්තුරේ වරාය ගැඹුරු කරනවා. ශ්‍රී ලංකාව - ඉන්දියාව අතර ගුවන් සේවා 108 වාරයක් දිනකට පැවැත්වෙනවා. ඉන්දීය - ශ්‍රී ලංකා ධීවර ප්‍රශ්නය මානුෂීය එකක්. අනවබෝධයෙන් මාළු සොයාගෙන කවුරුත් මුහුදු සීමාව ඉක්මවනවා. මේ ගැන දැන් කමිටුවක් පත් කරලා - විසඳුමක් ලැබේවි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107062</link>
    <topic>විදුලිය නොකඩවා දෙන්නබලශක්ති කමිටුවක්</topic>
    <author>චමීර ඇල්ලදෙණිය</author>
    <content>අඛණ්ඩව විදුලිය සැපයිම සඳහා විශේෂ බලය සහිත බලශක්ති සැපයුම් කමිටුවක් පත්කිරීමට විදුලිබල හා බලශක්ති අමාත්‍යාංශය පියවර ගෙන ඇත.එම කමිටුවේ ප්‍රධානියා ලෙස විදුලිබල හා බලශක්ති අමාත්‍යංශයේ අතිරේක ලේකම් ලංකා විදුලිබල මණ්ඩලයේ හිටපු සභාපති තිස්ස හේරත් මහතා පත් කර ඇත.ජල විදුලි බලාගාර ආශ්‍රිත ප්‍රදේශවලට වැසි නොලැබීම හේතුවෙන් ජලවිදුලි උත්පාදනය අඩුවීමක් සිදුව ඇති බවත්, විදුලි කප්පාදුවකින් තොරව විදුලිය ලබා දීමට අනෙක් බලාගාර මඟින් නිපදවන විදුලිය ප්‍රමාණවත් බවත්, විදුලිබල අමාත්‍යාංශය පවසයි.මේ තත්ත්වය හේතුවෙන් රාත්‍රී 6.30 සිට රාත්‍රී 9.30 දක්වා විදුලිය පරිභෝජනය ඉතා අරපිරිමැස්මෙන් සිදු කරන ලෙස ලංකා විදුලි බල මණ්ඩලය ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107063</link>
    <topic>සරසවියට තෝරා ගැනීමේ දීක්‍රීඩා දක්ෂතාවන්ට අමතර ලකුණු</topic>
    <author>අසේල කුරුළුවංශ හා ඉන්දික පොල්කොටුව</author>
    <content>විශ්වවිද්‍යාල සඳහා දරුවන් තෝරා ගැනීමේ ලකුණු මට්ටම් සැලකීමේදී ක්‍රීඩා අංශයේ සුවිශේෂී දක්ෂතා දක්වන දරුවන් සඳහා අමතරව සැලකිය යුතු ලකුණු ප්‍රමාණයක් පිරිනැමීමට ක්‍රියාකරන බව ජනපති මහින්ද රාජපක්ෂ මහතා පවසයි.ක්‍රීඩාවට දක්ෂ දරුවන් දැනුමෙන් හා අවබෝධයෙන්ද පෝෂණය කළ යුතු බවත් කුඩා කල සිට ක්‍රීඩාවට යොමුවන දරුවන් දිරිමත් කිරීමට මෙම පියවර ගන්නා බවත් ජනපතිවරයා කීය.මේ ලකුණු ප්‍රමාණය කොපමණ විය යුතුද යන්න පිළිබඳව නිර්දේශ ලබාදෙන ලෙස උසස් අධ්‍යාපන, අධ්‍යාපන, තරුණ කටයුතු හා ක්‍රීඩා අමාත්‍යවරුන්ට උපදෙස් දුන් බවද ජනපති මහින්ද රාජපක්ෂ මහතා ප්‍රකාශ කළේය.මහනුවර ධර්මරාජ විද්‍යාලයේ වාර්ෂික ත්‍යාග ප්‍රදානෝත්සවයේ ප්‍රධාන ආරාධිතයා ලෙස සහභාගි වෙමින් ජනපතිවරයා ඊයේ (05) මෙම අදහස් පළ කළේය.නැණවත්, ගුණවත් මෙන්ම නිරෝගි දරුවෙකු සමාජයට දායාද කළ යුතු බවත් අධ්‍යාපනයට මෙන්ම ක්‍රීඩාවටද දරුවෙකු යොමුවීම වැදගත් බවත් පැවසූ ජනපතිවරයා සාරධර්ම ගරුකරන ගුණගරුක දරුවකු පාසලකින් පිටකිරීම පිණිස ගුරුවරුන්ට විශාල වගකීමක් පැවරෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107064</link>
    <topic>රිසානා බේරාගනු පිණිස ලේ වන්දිය ලෙසඕනෑම මුදලක් ගෙවීමට රජය සූදානම්</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>මරණීය දණ්ඩනයට නියම වී සවුදි අරාබියේ සිරගතව සිටින රිසානා නෆීක් දැරිය බේරාගැනීම සඳහා ලේ වන්දිය වශයෙන් ඕනෑම මුදලක් ගෙවීමට රජය සූදානම් බව විදේශ රැකියා ප්‍රවර්ධන සුබසාධන ඇමැති ඩිලාන් පෙරේරා මහතා පාර්ලිමේන්තුවේ දී ඊයේ (05) පැවැසීය.ජනාධිපති මහින්ද රාජපක්ෂ මහතාගේ ඉල්ලීම හේතුකොටගෙන සවුදි රජය එම මරණ දඬුවම ක්‍රියාත්මක කිරීම අත්හිටුවා තිබෙන බවද එරට රජයත්, විවිධ සංවිධානත් සානුකම්පිතව ක්‍රියාත්මක සංවිධානත් සමග කටයුතු කර මේ දැරිය බේරාගැනීමට ක්‍රියාකරන බව ද ඇමැතිවරයා කීවේය.සවුදි අරාබියේ ක්‍රියාත්මක වන ෂරියා නීතිය අනුව දැරිය බේරාගැනීම සඳහා ඇය සේවය කළ නිවසේ දෙමාපියන්ගේ කැමැත්ත ලබාගත යුතුව ඇතැයි ද ඇමැතිවරයා පෙන්වා දුන්නේය.ඇමැතිවරයා එසේ පැවැසුවේ වාචික පිළිතුරු අපේ්ක්ෂාවෙන් ගාල්ල දිස්ත්‍රික් මන්ත්‍රී අජිත් කුමාර මහතා අසා තිබූ ප්‍රශ්නයකට ලබාදුන් පිළිතුරු අනුව මතුකළ අතුරු ප්‍රශ්නවලට උත්තර ලෙසය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107065</link>
    <topic>අනුරපුරේ පොදු පහසුකම් නංවන්නරජය කෝටි 2000ක් වෙන් කරයි</topic>
    <author>ජයසිරි මුණසිංහ</author>
    <content>ලබන වසරේ තන්තිරිමලේ පැවැත්වෙන “දැයට කිරුළ” ජාතික සංවර්ධන මහෝත්සවයට සමගාමීව අනුරාධපුරය දිස්ත්‍රික්කයේ පොදු ජනතාවගේ පහසුකම් වැඩිදියුණු කිරීමට රුපියල් කෝටි දෙදහසක් (රු. මිලියන විසිදහසක්) වැය කිරීමට තීරණය කර ඇත.”දැයට කිරුළට” සමගාමීව එක් දිස්ත්‍රික්කයක් ඇතුළත පොදු පහසුකම් වැඩිදියුණු කිරීමට එකවර වැය කරන වැඩිම මුදල ලෙස මෙය ඉතිහාස ගතවන බව විදුලි සංදේශ හා තොරතුරු ඇමැති සහ සංවිධායක කමිටු සභාපති රංජිත් සියඹලාපිටිය මහතා ප්‍රකාශ කෙළේය.තන්තිරිමලේ ඔයාමඩුව රජයේ ගොවිපළේ අක්කර 500 ක භූමි ප්‍රමාණයක් මෙවර ප්‍රදර්ශනයට යොදාගන්නා බවත්, එය මෙතෙක් පැවැති විශාලතම දැයට කිරුළ ප්‍රදර්ශන භූමිය වනු ඇති බවත් සියඹලාපිටිය මහතා කීය. අනුරාධපුරය දිස්ත්‍රික්කයේ ප්‍රාදේශීය ලේකම් කොට්ඨාස 23 හිම දැවැන්ත සංවර්ධනයක් මේ අනුව සිදුවන බව කී රංජිත් සියඹලාපිටිය මහතා, මහාමාර්ග, වාරිමාර්ග, සෞඛ්‍ය, අධ්‍යාපන, නිවාස, පානීය ජලසම්පාදනය වැනි ක්ෂේත්‍රවලට මුල් තැන හිමිවන බව ද, අවධාරණය කෙළේය.දැයට කිරුළ ප්‍රදර්ශන භූමිය සැකසීමේ මංගල අවස්ථාව හෙට (07) ඇරඹේ. ඊට සමගාමීව ප්‍රා. ලේ. කොට්ඨාස 23 ම දැවැන්ත සංවර්ධන ව්‍යාපෘති සුබ මොහොතින් ඇරඹෙන බව ද සියඹලාපිටිය මහතා කීය.දැයට කිරුළ ජාතික සංවර්ධන ප්‍රදර්ශනයට සමගාමීව ඉකුත් වසරේ මොනරාගල දිස්ත්‍රික්කයේ රුපියල් කෝටි දහසක (රු. මිලියන 10,000) සංවර්ධන වැඩ කටයුතු සිදුවූ බව සිහිපත් කළ ඇමැතිවරයා, ප්‍රදර්ශනය නැරඹීමට ලක්‍ෂ 20 ක ජනතාවක් පැමිණි බව කීය.සෑම අමාත්‍යාංශයක්ම, දෙපාර්තමේන්තුවක්ම, පෞද්ගලික අංශයේ ආයතන රැසක් ද මෙවර දැයට කිරුළට එකතු වේ. අනුරාධපුරයේ ඓතිහාසික හා ආගමික උරුමයන් ද සැළකිල්ලට ගෙන මෙවර ප්‍රදර්ශනය නැරඹීම සඳහා ලක්‍ෂ 40 ක පිරිසක් පැමිණෙනු ඇතැයි ඇමැතිවරයා බලාපොරොත්තු පළකෙළේය.වැඩ ඇරඹීමේ උළෙලට හම්බන්තොට දිස්ත්‍රික් පාර්ලිමේන්තු මන්ත්‍රී හා තාරුණ්‍යයට හෙටක් සංවිධානයේ සභාපති නාමල් රාජපක්‍ෂ මහතා ප්‍රමුඛ මැති ඇමැතිවරු ද, ජනාධිපති ලේකම් ලලිත් සී. වීරතුංග මහතා ප්‍රමුඛ රජයේ නිලධාරීහු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107066</link>
    <topic>සංගක්කාරගේ කවුඩ්රි දේශනය ගැනවහා සොයා බලන්න</topic>
    <author/>
    <content>ශ්‍රී ලංකා ක්‍රිකට් පිලේ හිටපු නායක කුමාර් සංගක්කාර එංගලන්තයේ ලෝඩ්ස් හි මැරිලිබෝන් ක්‍රීඩා සමාජයේ දී පැවැත් වූ ක්‍රිකට් ක්‍රීඩාවේ ජීව ගුණය සඳහා වන කවුඩ්රි දේශනය පිළිබඳ තම අදහස ඉදිරිපත් කරන ලෙස ක්‍රීඩා අමාත්‍ය මහින්දානන්ද අලුත්ගමගේ මහතා ශ්‍රී ලංකා ක්‍රිකට් අතුරු කමිටුවේ නව සභාපති උපාලි ධර්මදාස මහතාට උපදෙස් ලබා දී තිබේ.සිය දේශනයේදී සංගක්කාර ශ්‍රී ලංකාවේ ක්‍රීඩා පරිපාලනය විවේචනය කිරීම ශ්‍රී ලංකාවේ ක්‍රීඩා නීතිය කඩ කිරීමක්දැයි සොයා බැලීම සඳහා අමාත්‍යවරයා මෙසේ උපදෙස් දී ඇතැයි ක්‍රීඩා අමාත්‍යාංශය නිකුත් කළ නිවේදනයක සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070618</link>
    <topic>හදිසි නීතියසම්මතයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>හදිසි නීතිය මාසයකින් දීර්ඝ කිරීමේ යෝජනාව වැඩි ඡන්ද 56 කින් පාර්ලිමේන්තුවේදී ඊයේ (05) සම්මත විය.යෝජනාවට පක්‍ෂව ඡන්ද 95 ක් ද විපක්‍ෂව ඡන්ද 39 ක් ද ලැබිණි.එක්සත් ජාතික පක්‍ෂය දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානය යෝජනාවට විරුද්ධව ඡන්දය ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107067</link>
    <topic>නිදහස පාවා නොදෙන, රටටද්‍රෝහි නොවන දරුවකු වන්න</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මහනුවර ධර්මරාජ විද්‍යාලයේ වාර්ෂික ත්‍යාග ප්‍රදානෝත්සවයේ දී කතාවක් නොකළ ජනපති මහින්ද රාජපක්ෂ මහතා තමන්ගෙන් ඕනෑම ප්‍රශ්නයක් ඇසීමට උත්සව සභාවට අවස්ථාව ලබා දුන්නේය.ඒ අනුව සභාවෙන් යොමුවූ ප්‍රශ්න වලට ජනපතිතුමන් ඒ මොහොතේ පිළිතුරු ලබා දුන් අතර සිසු දරුවෙක්, ගුරුවරයෙකු හා දෙමව්පිය සංගම් නියෝජිතයෙක් ජනපති වෙත ප්‍රශ්න ඉදිරිපත් කළහ.මෙසේ ඉදිරිපත් වූ එක් පැනයකට පිළිතුරු දෙමින් අද රටට දිනා දී ඇති නිදහස අනාගතයේදීත් ආරක්ෂා කැර ගැනීමට දරුවන් තුළ දැන් සිටම ගුණධර්ම හා සාරධර්ම පෝෂණය කළ යුතු බවත් ඒ සඳහා පාසල් ගුරුවරුන්ට කළ හැකි කාර්යභාරය අතිමහත් බවත් ජනපතිවරයා පැවසුවේය. දිනාගත් නිදහස කිසිදා පාවා නොදෙන රටට ද්‍රෝහි නොවන දරුවෙකු ලෙස සමාජයට එක්වන ලෙස තමන් දැයේ දූ දරුවන්ගෙන් ඉල්ලා සිටින බවද ජනපති මහින්ද රාජපක්ෂ මහතා මෙහිදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107068</link>
    <topic>3000ක් මහා සංඝරත්නයඋදෙසා සංඝගත දක්‍ෂිණාවක්අද දළදා මාලිගාවේදී</topic>
    <author/>
    <content>මල්වතු - අස්ගිරි මහනායක ස්වාමින්ද්‍රයන් වහන්සේ දෙනම ප්‍රමුඛ මහා සංඝරත්නය තුන් දහසක් උදෙසා සංඝගත දක්‍ෂිණාවක් පිරිනැමීමට ජනපති මහින්ද රාජපක්‍ෂ මහතාගේ ප්‍රධානත්වයෙන් අද (06) ශ්‍රී දළදා මාලිගාවේ ඓතිහාසික මහ මළුවේදී සිදු කෙරේ.මල්වතු අස්ගිරි මහානායක ස්වාමින්ද්‍රයන්වහන්සේ දෙනමගේ අනුශාසනා පරිදි දියවඩන නිලමේ ප්‍රදීප් නිලංග දෑල මහතාගේ මෙහෙයවීමෙන් මෙය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n1107069</link>
    <topic>පිච්ච මල් පූජාවටනිර්මාංශිකව එන්න</topic>
    <author/>
    <content>අනුරාධපුර ශ්‍රී මහා බෝධිය අභියසදී මේ 9 වැනිදා පැවැත්වෙන පිච්ච මල් පූජාවට නිර්මාංශිකව සහභාගි වන ලෙස කොටපොල අමරකිත්ති හිමියෝ සැදැහැවතුන්ගෙන් ඉල්ලා සිටිති.එසේ සහභාගිවීමෙන් පිච්චමල් සුවඳට සිල් සුවඳ ද එක්කරගන්නැයි අමරකිත්ති හිමියෝ ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070610</link>
    <topic>බලාගෙනයි !ඒ පාර මී උණ</topic>
    <author>සිතාරා සේනානි</author>
    <content>මී උණ රෝගීන්ගේ සංඛ්‍යාව ඉහළ යාමේ අවදානමක් පවතින හෙයින් ඒ පිළිබඳ අවධානයෙන් සිටින ලෙස සෞඛ්‍ය අමාත්‍යංශය ජනතාවට දැනුම් දෙයි. ගත වූ මාස හය ඇතුළත රෝගීන් 4315දෙනකු හා මරණ 56ක් වාර්තා වී ඇති බවත්, ඉදිරි මාස හය ඇතුළත මේ සංඛ්‍යාව දෙගුණයකින් ඉහළ යා හැකි බවත් පවසන අමාත්‍යංශය, රෝගය බෝවීමේ වැඩි අවදානමක් පවතින කුඹුරු වැඩ කරන හා ඇළ වේලි ආශ්‍රිතව රැකියා කරන පිරිස් ඩොක්සිසයික්ලින් නමැති ප්‍රතිජීවක ඖෂධය සතියකට වරක් ලබා ගෙන රෝගයට ගොදුරු වීමෙන් වැළකිය යුතු බවත් පවසයි.ඩොක්සිසයික්ලින් ඖෂධය ඕනෑම සෞඛ්‍ය වෛද්‍ය නිලධාරි කාර්යාලයකින් නොමිලේ ලබාගත හැකිය. රෝගය බෝවීමේ වැඩි අවදානමක් පවතින පිරිස් තම පාදවල තුවාල ඇතිනම් කුඹුරු හෝ ඇළ වේලිවලට බැසීමෙන් වැළකිය යුතු බවද අමාත්‍යංශය පෙන්වා දෙයි. ඉහත දැක්වූ අවදානම් ස්ථානවලට අමතරව නිවෙස් ආශි‍්‍රත කොහිලකොටුවලද රෝග කාරක බැක්ටීරියාව පැවැතිය හැකි හෙයින් ඒවාට බැසීමට පෙරද ඉහත ඖෂධය ලබා ගත යුතු බවත් අමාත්‍යංශය ජනතාවට දැනුම් දෙයි.2009 වසරේදී මී උණ රෝගීන් 4980ක් හා මරණ 145ක් ද, 2010 වසරේදී රෝගීන් 4545ක් හා මරණ 122ක් ද වාර්තා විය. එහෙත් මේ වසරේ ගත වූ මාස හය ඇතුළත පමණක් රෝගීන් 4315ක් හා මරණ 56ක් වාර්තා වී තිබීමෙන් මේ වසරේ රෝගය පැතිර යාමේ ශීඝ්‍රතාවක් පෙන්නුම් කරයි. මේ වසරේ ජනවාරි මසදී රෝගීන් 230ක්, පෙබරවාරි 571ක්, මාර්තු 1615ක්, අප්‍රේල් 960ක්, මැයි 667ක් හා ජුනි 472ක් වශයෙන් වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070611</link>
    <topic>හොර ගමන් බලපත්‍රයකින් ඩුබායි යාමට තැත් කළ ලාංකිකයෝ දෙදෙනෙක් කල්කටාවේ දී අත්අඩංගුවට</topic>
    <author>මහින්ද අලුත්ගෙදර</author>
    <content>ව්‍යාජ ගුවන් ගමන් බලපත්‍ර උපයෝගී කරගෙන ඩුබායි බලා පිටත්ව යාමට සූදානමින් සිටි ශ්‍රී ලාංකිකයන් දෙදෙනෙකු කල්කටා අන්තර් ජාතික ගුවන් තොටුපළ බලධාරීන් අත්අඩංගුවට ගෙන ඇත.සුබා ගීතරාණි (25) සහ තුනුතුබේ ෆර්සාන් (32) යන පුද්ගලයන් දෙදෙනා මෙලෙස අත් අඩංගුවට ගෙන ඇතැයි වාර්තා වෙයි.මුලින්ම චෙන්නායි නුවරට පැමිණ තිබෙන මේ ශ්‍රී ලාංකිකයන් දෙදෙනා ඉන් පසුව කල්කටා නුවරට පැමිණ තිබෙන බවත් එහිදී ඔවුන් ඩුබායි බලා පිටත්ව යාමට සූදානමින් සිටි බවත් මූලික පරීක්ෂණවල දී අනාවරණය කරගෙන ඇත. ඊට අමතරව ඩුබායි ගිය පසු එතැන් සිට ස්විස්ටර්ලන්තය බලා යාමට ද මොවුන් දෙදෙනා බලාපොරොත්තුවෙන් සිට ඇතැයි එම පරීක්ෂණ වලින් අනාවරණය කරගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070612</link>
    <topic>සුදු කොඩි නඩුවේ සාක්කි මෙහෙය වීම අවසන්</topic>
    <author>ශිරෝමි අබයසිංහ</author>
    <content>සුදු කොඩි නඩුවේ සාක්කි මෙහෙයවීම ඊයේ (05) අවසන් විය.නඩු විභාගයේදී පැමිණිල්ල වෙනුවෙන් සාක්කි ඉදිරිපත් කිරීමෙන් පසුව විත්තිය වෙනුවෙන් සාක්කි ඉදිරිපත් කෙරුණු අතර විත්තියේ සාක්කි ඊයේ අවසන් කෙරිණි.මහාධිකරණ ත්‍රිත්ව විනිශ්චය මණ්ඩලයක් හමුවේ වසරකට ආසන්න කාලයක් නඩුව විභාගයට ගැනිණි.නඩු වාර්තාවේ සටහන්වල වැරදි නිවැරදි කිරීම සඳහා නඩුව ජූලි 25 දාට කල් තැබිණි.මෙම නඩුවේ දී පැමිණිල්ල වෙනුවෙන් හිටපු කොළඹ ප්‍රධාන මහේස්ත්‍රාත් චම්පා ජානකි රාජරත්න, ආරක්ෂක අමත්‍යාංශයේ ලේකම් ගෝඨාභය රාජපක්ෂ, එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිතයන් වූ ශවේන්ද්‍ර සිල්වා සහ සෙනුකි සෙනෙවිරත්න, සන්ඩේ ලීඩර් පුවත් පතේ කර්තෘ ප්‍රෙඩ්රිකා ජෑන්ස් ඇතුළු පිරිසක් සාක්කි දුන්හ.විත්තිය වෙනුවෙන් එක්සත් ජාතික පක්ෂයේ නියෝජ්‍ය නායක කරු ජයසූරිය, පාර්ලිමේන්තු මන්ත්‍රී අනුර කුමාර දිසානායක, විදේශ අමාත්‍යාංශයේ ලේකම් රජීව විජේසිංහ, මහාචාර්ය ඈෂ්ලි හල්පේ, මහත්වරුන් ඇතුළු පිරිසක් සාක්කි දුන් අතර සරත් ෆොන්සේකා මහතා විත්ති කූඩුවේ සිට ප්‍රකාශයක් කළේය. සන්ඩේ ලීඩර් පුවත් පතේ 2009 දෙසැම්බර් 13 දා පළවූට්ඥද. ඉචපචබඩ ජ්ධදඵඥඬච ඵචරඵ “ට්ධබච ධපඤඥපඥඤ බඩඥථ බධ ඡඥ ඵඩධබ” යන ප්‍රවෘත්තිය සම්බන්ධයෙන් ෆොන්සේකා මහතාට එරෙහිව හදිසි නීතිය යටතේ නීතිපතිවරයා මෙම නඩුව පවරා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070613</link>
    <topic>බාල යකඩ නිපදවනකර්මාන්ත ශාලාවක් වටලයි</topic>
    <author>විජයානි එදිරිසිංහ</author>
    <content>ප්‍රමිතියෙන් තොර යකඩ නිෂ්පාදන ආයතනයක් වැටලු පාරිභෝගික අධිකාරිය එහි තිබී ප්‍රමිතියෙන් තොරව නිෂ්පාදනය කළ දඟර වානේ කම්බි මෙට්‍රික් ටොන් 20ක් අත්අඩංගුවට ගෙන තිබේ.මෙම ආයතනය දිවුලපිටිය කොටදෙණියාව ප්‍රදේශයේ පවත්වාගෙන ගිය එකකි. මෙහි නිෂ්පාදිත ප්‍රමිතියෙන් තොරය. මෙම නිෂ්පාදන මේ වන විටත් රටපුරා බෙදාහැර තිබෙන බවද හෙළි වී ඇත.මෙම ආයතනයට එරෙහිව නඩු පැවරීමට පාරිභෝගික අධිකාරිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070614</link>
    <topic>පෙම්වතියට හදි කර මරන්න හැදූසිවිල් ආරක්ෂකයාට වැඩ වරදී</topic>
    <author/>
    <content>තම පෙම්වතිය දූෂ්‍ය කර මරණයට පත් කිරීමට ළිඳකට දැමීමේ සිද්ධියක් සම්බන්ධයෙන් සිවිල් ආරක්ෂක භටයකු සහ ඔහුගේ සහායකයකු මැදගම පොලීසිය මගින් පෙරේදා(5) අත්අඩංගුවට ගෙන තිබේ.මැදගම පොලීසියට අනුයුක්තව සේවය කරන මේ සිවිල් ආරක්ෂක භටයා දහම්ගම කොටබෝව ප්‍රදේශයේ තරුණියක සමඟ ප්‍රේමසම්බන්ධතාවක් පවත්වාගෙන ගොස් ඇත. තම පෙම්වතා මෑතක සිට ඇයව මඟ හරින බවට පෙම්වතිය විසින් අවස්ථා කීපයකදී පොලීසියට ද පැමිණිලි කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070615</link>
    <topic>කිරිබත්ගොඩ ආයුර්වේද රෝහලේ අදායම ඉහළට</topic>
    <author>මානෙල් පුෂ්ප කුමාරි</author>
    <content>කිරිබත්ගොඩ ආයුර්වේද පංචකර්ම රෝහලේ මසකට රුපියල් හය ලක්‍ෂ විසිපන්දහසක ආදායමක් ලබයි. මෙය මාස හතක් වැනි කෙටි කලකදී ලබාගත් ප්‍රගතියක් බව එහි කාර්යභාර වෛද්‍ය නිලධාරිනී තිලානි සුදර්ශනී වරුසවිතාරණ මහත්මිය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070616</link>
    <topic>දරුසලාම් විදුහලේ ජල ටැංකියෙන් දිය පානය කළ සිසුහු 75ක් ලෙඩ වෙති</topic>
    <author>සමන්තුරේ සමූහ – එම්. එම්. ෆොවාඩ්</author>
    <content>සමන්තුරේ දරුසලාම් මධ්‍ය මහා විද්‍යාලයේ ජල ටැංකියෙන් ඊයේ (05) උදෑසන දිය පානය කළ එම විදුහලේ සිසු සිසුවියන් හැත්තෑපහක් පමණ හදිසියේ රෝගීවීමෙන් රෝහල් ගත කර තිබේ.සිසුන්ට ක්ලාන්තය හා වමනය වැනි රෝග ලක්ෂණ ඇතිවීම හේතුවෙන් ජල ටැංකියට වස මිශ්‍රවී තිබේද යන්න සැක මතුව ඇතැයි සමන්තුරේ පොලිසිය පවසයි.ඒ සඳහා රස පරීක්‍ෂක වාර්තාවක් කැඳවා තිබෙන අතර ඊයේ (05) පෙරවරුවේ සමන්තුරේ රෝහලේ වෛද්‍ය කණ්ඩායමක් ජල පරීක්‍ෂාව සඳහා දරුසලාම් විද්‍යාලයට ගොස් පරීක්‍ෂණ කටයුතු අරඹන ලදී.සිද්ධිය පිළිබඳ අම්පාර ජ්‍යෙෂ්ඨ පොලිස් අධිකාරි ප්‍රේමලාල් රණගල මහතාගේ උපදෙස් මත සමන්තුරේ පොලිස් ස්ථානාධිපති පොලිස් පරීක්ෂක ජේ. එම්. ඩී. කේ. දහනක මහතා ඇතුළු නිලධාරිහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=n11070617</link>
    <topic>මිරිස්සේදී බස් රථ දෙකක් මුහුණට මුහුණලා ගැටී 53කට තුවාල</topic>
    <author>මාතර දිසා විශේෂ සහ ගන්දර සමූහ</author>
    <content>ගාල්ල, මාතර ප්‍රධාන මාර්ගයේ බණ්ඩරමුල්ල මංසන්ධියේදී ඊයේ (05දා) පෙරවරු අටයි විස්සට පමණ සිදු වූ පෞද්ගලික බස් රිය අනතුරෙන් තුවාල ලැබූ මගීන් පනස් පස් දෙනෙකු පමණ මාතර මහ රෝහලට ඇතුළත් කළ අතර ඉන් බරපතළ තත්ත්වයෙන් පසු වූ තුවාලකරුවන් තිදෙනකු ගාල්ල කරාපිටිය රෝහලට යොමුකළ බව රෝහල් ආරංචි මාර්ග කියයි.බණ්ඩරමුල්ල හන්දියේ අසල පිහිටි ගරාජයක සිට ප්‍රධාන මාර්ගයට පිවිසුණු සුඛෝපභෝගී බස් රථයක් මග හරවා ගැනීමට උත්සාහ කිරීමේදී කොළඹ සිට මාතර දක්වා ප්‍රධාන මාර්ගයේ ධාවනය වූ පෞද්ගලික බස්රථය තංගල්ල සිට කොළඹ දක්වා යමින් තිබූ පෞද්ගලික බස් රථයේ ගැටීමෙන් මේ අනතුර සිදුවී ඇත.අධික වේගයෙන් ගමන්ගත් බව කියන කොළඹ සිට මාතර දක්වා ධාවනය වූ බස්රථය පාලනය කර ගත නොහැකිව අනෙක් බස්රථයේ ගැටීමෙන් මාතර බලා පැමිණි බස්රියට බරපතළ හානි සිදු වී ඇත. එම බස්රථයේ රියැදුරාද තුවාල ලබා ඇත. අනතුර සිදුවූ මොහොතේ මිරිස්ස බණ්ඩරමුල්ල ප්‍රදේශවාසීන් හා මිරිස්ස වෙරළාරක්ෂක භට පිරිස විපතට පත් තුවාලකරුවන් කඩිනමින් රෝහල් කරා යොමු කිරීමට විශේෂ දායකත්වය ලබාදී ඇත.සිද්ධිය සැලවීමෙන් පසු අනතුර සිදුවූ ස්ථානයට පැමිණි මාතර සහ වැලිගම පොලිස් නිලධාරීන් අනතුරට සම්බන්ධ තුවාලකරුවන් හා බස්රථ සම්බන්ධයෙන් කඩිනමින් අවශය පියවර ගැනීමට කටයුතු කළහ. මාතර පොලීසියේ රථවාහන අංශ්‍ය්‍ය සිද්ධිය සම්බන්ධයෙන් වැඩිදුර පරීක්‍ෂණ කටයුතු සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107061</link>
    <topic>“ඒන්ජල්” බහුදින යාත්‍රාවමහා මුහුදේ අනතුරක</topic>
    <author>මාතර සමූහ ඩබ්ලිව්. පී. ධර්මසේන</author>
    <content>රටේ ජනතාවගේ පෝෂ්‍ය ගුණය වෙනුවෙන් රසවත් මාළු වේලක් සපයන ධීවර කාර්මිකයන් සැබවින්ම සිදුකරන්නේ මහ මුහුද මැද සටනකි. අඹු දරුවන්ගෙන් ඈත්ව මහ මුහුද මැද මාසයක් පමණ ජීවත්වන මොවුන්ට වරෙක මහ මුහුද මිතුරෙකි. වරෙක ප්‍රචණ්ඩ වූ හතුරෙකි.මහ මුහුදේ රන් කහවනු නෙලාගැනීමට මිරිස්ස වරායෙන් ඈත දියඹට ගොස් කාර්මික දෝෂයකට ලක්ව නාවික සැතපුම් 340 ක පාවෙමින් තිබූ “ඒන්ජල්” නැමැති බහුදින යාත්‍රාව සාගර විශ්ව විද්‍යාලයේ විරුවන් විසින් විස්මයජනක මෙහෙයුමක් කොට යාත්‍රාවත්, ධීවරයන් පස්දෙනකුගේ ජීවිතත් බේරාගෙන තිබේ.දින 14 ක කාලයක් ඈත මුහුදේ පාවෙමින් තිබූ මේ ධීවර යාත්‍රාව බේරාගැනීම සඳහා දැඩි කුණාටු රළ පහර මැද සිය ජීවිතය පවා පරදුවට තබමින් “ඕෂන් යුනිවර්සිටි සික්ස්” නැමැති නෞකාව පදවාගෙන ගිය යාත්‍රාපති ඩබ්ලිව්. පී. ආරියදාස සහ මඩකළපුව යාත්‍රාපති නිශ්ශංක අබේසුන්දර යන මහත්වරු සැබෑ විරුවෝ වෙති.බහුදින යාත්‍රාවේ හිමිකරු කේ. එච්. උපුල් නිශාන්ත මහතා මෙසේ කීවේය.මට අයත් “ඒන්ජල්” නමැති බහුදින යාත්‍රාව පසුගිය මස 24 දින මිරිස්ස ධීවර වරායෙන් මුහුදු ගොස් ජූනි 08 දින කාර්මික දෝෂයට ලක්වී ඈත දියඹට ගසාගෙන යන බව පණිවුඩ හුවමාරුවෙන් දැනගත්තා. මේ අවස්ථාවේ මේ පිළිබඳව ධීවර අමාත්‍යාංශයට නාවික හමුදාවට දැනුම් දුන්නා. මේ යාත්‍රාව තවත් බහුදින යාත්‍රාවකින් පැය 48 ක කාලයක් ඇද තිබුණත් සැතපුම් 12 ක්වත් ඉදිරියට ගන්න බැරිවෙලා. ඒ තරම් මුහුද සැරයි. යාත්‍රාව නාවික සැතපුම් 300 කට වැඩි දුරකින් පාවෙමින් තිබුණා.මේ යාත්‍රාවෙන් රැකියාවට ගිය පුද්ගලයන් පස්දෙනා සහ යාත්‍රාව බේරාගැනීමට උදව් වෙන ලෙස වැලිගම ප්‍රාදේශීය සභාවේ සභාපති පුෂ්පකුමාර බැට්ටගේ මහතාගෙන් කළ ඉල්ලීම අනුව ඔහු යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා දැනුවත් කිරීමේ ප්‍රතිඵලයක් ලෙස සාගර විශ්වවිද්‍යාලයේ නෞකාවක් යොදවා යාත්‍රාව බේරාගැනීමේ මෙහෙයුමක් ක්‍රියාත්මක වුණා. ඒ අනුව නාවික ඉංජිනේරු ආයතනයේ සභාපති මහාචාර්ය රංජිත් සේනාරත්න මහතාගේ මඟපෙන්වීම යටතේ “ඕෂන් යුනිවර්සිටි සික්ස්” නැමැති නෞකාව 16 වන දින පිටත්ව ගොස් “නිකෝබා” දූපතට පාවෙමින් තිබූ යාත්‍රාව 22 දින තංගල්ල ධීවර වරායට ගෙනවිත් දුන්නා. මේ මෙහෙයුමට සහායවුණු සියලුම දෙනාට ස්තූතිය පුදකරනවා.නාවික හා ඉංජිනේරු ආයතනයේ සභාපති මහාචාර්ය රංජිත් සේනාරත්න මහතා - ධීවරයින් යනු සැබවින්ම මහ මුහුදේ රණවිරුවන් පිරිසක්. අඹු දරුවන්ගෙන් ඈත්වෙලා මහ සාගරය මැද රුදුරු රළ බැටකමින් ගතකරන ජීවිතය සැබවින්ම දුෂ්කරයි.මෙහෙයුම කිරීමට ඉදිරිපත් වූ යාත්‍රාපතිවරු වන ඩබ්ලිව්. පී. ආරියදාස, නිශ්ශංක අබේසුන්දර යන මහත්වරුන්ට මෙන්ම සහකාර අධ්‍යක්‍ෂ එම්. එම්. පියසේන යන මහත්වරුන්ට ස්තූතිය පුදකරනවා. ආපදාවන්ට ලක්වෙන යාත්‍රා බේරාගැනීමට වෙනම අංශයක් පිහිටුවීමට අවධානය යොමුකර තිබෙනවා.යාත්‍රාපති ඩබ්ලිව්. පී. ආරියදාස මහතා - අනතුරට පත් ධීවර යාත්‍රාව බේරාගැනීම සඳහා තංගල්ල ධීවර වරායෙන් 16 දින සවස 6.00 ට පිටත්ව ගියා. මුහුද හරිම සැරයි. අඩි 08 – 10 ක් උසට රළ මතුවෙනවා. ඉතා අසීරුවෙන් නෞකාව පදවමින් යාත්‍රාව තිබුණ ස්ථානයට යන විට මෙම බහුදින යාත්‍රාව “නිකෝබා” දූපත්වලට ආසන්නව තිබුණේ. නාවික සැතපුම් 360 ක් පමණ දුරින් තිබුණේ. යාත්‍රාව ගැටගසාගෙන එන විට යාත්‍රාවේ කඹ දෙපාරක් කැඩී මහත් අවදානම් තත්ත්වයක් මතුවුණා. කෙසේ වුවත් ධීවරයින් පස්දෙනා සමඟ යාත්‍රාව බේරාගෙන ඒමට හැකි වීම සතුටක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107062</link>
    <topic>පදියතලාව වහව පුරාණ විහාරයටජල-විදුලි පහසුකම් නෑ</topic>
    <author>පදියතලාව විශේෂ ජී. එම්. සිරිවර්ධන</author>
    <content>පදියතලාව ප්‍රදේශයේ ඇති පෞරාණික පුදබිම් අතලොස්ස අතරින් ඉපැරැණිම පුදබිමක් ලෙස වහව පුරාණ රජමහ විහාරය සැලකේ. පදියතලාව නගරයේ තැපැල් කන්තෝරුව ඉදිරිපසින් නැඟෙනහිර දිසාවට දිවෙන පදියතලාව - මාරාව දක්වා මාර්ගයේ කි. මී. 15 ක් පමණ ගිය විට හමුවන දොරකුඹුර ප්‍රජාශාලාව අසලින් උතුරු දෙසට විහිදී යන මාර්ගයේ කි. මී. තුනක් පමණ ගිය විට වහව පන්සල හමුවේ.මේ විහාරස්ථානයේ දීර්ඝ ඉතිහාසය ගැන විහාරාධිපති ළිඳකුඹුරේ සෝභිත හිමියෝ මෙසේ කීහ.”මේ ගම ඉතාම පැරැණි ගමක්. සද්ධාතිස්ස රජතුමාගේ කාලයේ තමයි මේ ගම හැදිල තියෙන්නේ. සද්ධාතිස්ස රජතුමා හමුදාවට අවි ආයුධ හදපු කම්මලක් මේ ගමේ තිබිල තියනවා. වහව කියල මේ ගමට නම තියල තියෙන්නෙත් සද්ධාතිස්ස කුමාරයා කියලයි ජනප්‍රවාදයේ එන්නේ. ඒ කාලේ මේ ප්‍රදේශය අයිතිවෙලා තිබිල තියෙන්නේ දිගාමඬුල්ල රාජධානියට. එක්තරා ඉඩෝර කාලයක රජතුමා ඇතුළු පිරිස වතුර සොයාගෙන මේ ගම හරහා ගිහින් තියනවා. ඒ යන ගමන් දියසීරාව ඇති තැනක් දැකල ළිඳක් හාරලා තියනවා.ඒ ළිඳ හාරගෙන යද්දී එකපාරටම මහා උණු දිය උල්පතක් මතුවෙලා තියනවා. ළිඳේ තිබුණේ උණු දිය නිසා බියවුණා. රජතුමා සේවකයන්ට “වහව වහව“ කියල හාරපු ළිඳ වහන්න අණ කරල තියනවා. එදා ඉඳල මේ ගම “වහව“ කියල හඳුන්වන බව ජනප්‍රවාදයේ සඳහන් වී තිබෙනවා.කැලේට ගිය මේ පන්සල 2010 දී තමයි ආයෙත් එළිපෙහෙළි වුණේ.පැරැණි චෛත්‍ය ළඟ තිබුණ පොකුණ උණු දිය උල්පත් සංවර්ධනය කරන මුවාවෙන් විනාශ කරල නිධන් හාරල.පන්සල් බිමේ මේ ළඟකදී සංචාරක බංගලාවක්, කඩ කාමර පේළියක් හදල තියනවා. මේවා අනවසර ඉදිකිරීම්. අද වෙනකොට පැරැණි නටබුන් විශාල ප්‍රමාණයක් මේ නිධන් හොරු විනාශ කරල. විදුලිය, පාර, ජලය තමයි දැන් පන්සලට තියන ලොකුම අඩුව. මේ ගම්වල ඉන්නේ දුප්පත් හේන් ගොවියෝ. ඒ ඇත්තො මට දානෙ ටික දුන්නම හොඳටම ඇති. මම මේ ගමට ආයෙත් වැඩම කළේ මේ ගම හදන්න.   .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107063</link>
    <topic>උණවටුන ගැමුණු ක්‍රීඩාංගණයේසංවර්ධන කටයුතු අතරමඟ  </topic>
    <author>ගාල්ල දිසා විශේෂ ඩී. සිරිවර්ධන</author>
    <content>ජාතික හා ජාත්‍යන්තර මට්ටමේ ක්‍රීඩක ක්‍රීඩිකාවන් බිහිකිරීමේ කේන්ද්‍රස්ථානයක් ලෙස කලක් පැවති උණවටුනේ ගැමුණු ක්‍රීඩාංගණය සකස් කිරීමට මුල්ගල් තැබූ ගොඩනැඟිලිවල ඉදිකිරීම් අතරමඟ නැවතී ඇති අතර ඒවා අද කැලෑවට ගොස් තිබේ. මේ ඉදිකිරීම් කටයුතු යළි ආරම්භ කිරීමට කාලය පැමිණ ඇතැයි ද ප්‍රදේශවාසීහු කියති. මේ ක්‍රීඩාංගණය සමතලා භූමියක් නොවේ. එහි ගල් බොරළු සහිත වීම නිසා ක්‍රීඩකයන්ට විවිධ අසීරුතාවලට මුහුණපාන්නට සිදුවේ. ක්‍රීඩා පිටිය හරහා මාර්ගයක් පැවැතීමද මෙය වටා ආරක්ෂිත තාප්පයක් නැතිකමද විශාල ගැටලුවක් බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107064</link>
    <topic>හොරණ මේධංකර විදුහල් ගොඩනැඟිල්ලේ වේදිකාව ගිලා බැහැලා</topic>
    <author>හොරණ විශේෂ – එම්. ඩී. වී. විජයනාථ</author>
    <content>මීට වසර 1 1/2කට පමණ පෙර ඉදිකළ හොරණ ශ්‍රී මේධංකර විදුහලේ නව තෙමහල් ගොඩනැඟිල්ලේ ප්‍රධාන ශාලාවේ වේදිකාව ප්‍රමිතියකින් තොරව ඉදිකිරීම හේතුවෙන් වේදිකාවේ ලෑලි කැඩී ගිලා බැස ඇත.බස්නාහිර පළාත් අධ්‍යාපන අමාත්‍යාංශය මගින් පාලනය වන මේ විදුහලේ සිසුහු 2000 ක් පමණ අකුරු කරති.විදුහලේ පැවැත්වීමට නියමිතව තිබූ උත්සවයක පෙර සූදානම් වෙද්දී මේ වේදිකාව ගිලා බැස ඇත.මීට අමතරව තෙමහල් ගොඩනැඟිල්ලේ සවිකර ඇති දොර ජනෙල් ද ප්‍රමිතියකින් තොරව ඉදිකිරීම හේතුවෙන් ඒවාද කැඩී බිඳී ගොස් ඇත.මේධංකර විදුහලේ විදුහල්පති කේ. ආර්. සේනාරත්න මහතා ගෙන් මේ පිළිබඳව විමසීමේ දී ඔහු කියා සිටියේ තමන් මේ සිද්්ධීන් ගැන හොරණ අධ්‍යාපන කලාප කාර්යාලය හා පළාත් ඉංජිනේරු කාර්යාලය දැනුවත් කර ඇති බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107065</link>
    <topic>මුම්මාන ජල ව්‍යාපෘතියෙන් සිදුවූ සෙතක් නැතිලු</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>රුපියල් ලක්ෂ දෙකක වියදමින් නිම කළ මහා පරිමාණ ජල ව්‍යාපෘතියකින් සිදු වූ කිසිදු සෙතක් නැතැයි මුම්මාන ගම්වාසීහු මැසිවිලි නගති.ජල හිඟයෙන් පීඩා විඳිමින් පසු වූ මේ ජනතාවට පහසුකම් සැලසීම් වස් විශාල ජල ස්ථම්භයක් ඉදිකෙරුණේ මීට සිවු වසරකට ඉහතදීය. ජලය ලබා ගැනීමට විශාල ළිං දෙකක්ද ඉදිකර ඇත.පළාත් පාලන ආයතන විසුරුවා හැර අලුතින් නියෝජිතයන් තෝරා පත් කර ගැනීම සඳහා මැතිවරණය කැඳ වූ මුල් වකවානුවේ මේ ජල ව්‍යාපෘතිය විවෘත කර තිබේ.වෑත්තෑව සහ මුම්මාන ගම්මානවල ජනතාවගෙන් රු. 7000, 8000 බැගින් වූ මුදලක් ජල ව්‍යාපෘතියේ කටයුතු සම්බන්ධව අයකර ගත්තත් ජලය ලබාදීමට මේ වන තෙක් කටයුතු කර නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107066</link>
    <topic>හොරණ පදික වේදිකාවේකොන්ක්‍රිට් ලෑලි ගැලවිලා</topic>
    <author>හොරණ මධ්‍යම විශේෂ</author>
    <content>හොරණ නගරයේ රත්නපුර, පාණදුර ප්‍රධාන මාර්ගය පුළුල් කිරීමේ දී පදික වේදිකාව ප්‍රධාන කාණුව මත සකසා කොන්ක්‍රීට් කර පිළිසකර කර වැඩි කලක් ගතවීමට පෙර එම පදික මාර්ගයේ ආවරණ කොන්ක්‍රිට් ලෑලි ගැලවී යාම නිසා ගමන් කිරීමට නොහැකි තත්ත්වයක් උදා වී ඇත.ඒ නිසා දිනපතා දහස් සංඛ්‍යාත ජන කොටසකගේ කකුල් එම කොන්ක්‍රිට් කුහර තුළ හිරවී අනතුරුවලට භාජනය වී ඇති බව ප්‍රදේශවාසීහු පවසති.මෙය නගර සභාව මගින් පාලනය නොවන බවත්, එය පළාත් මාර්ග සංවර්ධන අධිකාරිය සතු ව්‍යාපෘතියක් බවද, නගර සභාව පවසයි. මෙය ඉක්මනින් පිළිසකර කර දෙන ලෙස ප්‍රදේශවාසීහු ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107067</link>
    <topic>කුරුණෑගල ඉපැරැණි රාජධානි සංවර්ධනයටවැඩසටහනක්</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>කුරුණෑගල දිස්ත්‍රික්කයට අයත් දඹදෙණිය, පඬුවස්නුවර, කුරුණෑගල, යාපහුව යන ඉපැරැණි රාජධානි අයත්වන පරිදි සංස්කෘතික චතුරශ්‍ර වැඩසටහනක් ක්‍රියාත්මක කිරීම ආරම්භ කොට ඇත.දඹදෙණියෙන් ආරම්භ වී කැණීම් කටයුතු සිදුකරන මෙම සංස්කෘතික චතුරශ්‍ර වැඩසටහන මගින් දඹදෙණිය අවට තිබෙන පෞරාණික විහාරස්ථාන හා ඓතිහාසික පල්ලි, කෝවිල් ආදිය සංවර්ධනය කිරීම ද සිදුකෙරේ.සංස්කෘතික දෙපාර්තමේන්තුව මුල් වී පුරාවිද්‍යා දෙපාර්තමේන්තුවේ ද සහාය ඇතිව පුරාවිද්‍යා උපාධිධාරීන්ද සම්බන්ධ කරගෙන මෙම වැඩසටහන ක්‍රියාත්මක වන අතර මෙම සංස්කෘතික චතුරශ්‍ර ප්‍රදේශයේ සංස්කෘතික වටිනාකමක් ඇති කර්මාන්ත වැඩිදියුණු කිරීමට කටයුතු කිරීම ද මේමගින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=r1107068</link>
    <topic>ඉංගිරිය මඩකඩ රක්ෂිතයේ කොස් ගසක් කැපූඅයකුට දඩ</topic>
    <author>විශේෂ - කේ. ටී. ඩී. දර්ශන</author>
    <content>ඉංගිරියට නුදුරු කුරණ, මඩකඩ රක්ෂිත වනාන්තරයේ කොස් ගසක් කපා පසුව ඉන් ඉරන ලද කොස් ලී කෑල්ලක් රැගෙන යමින් සිටියදී වන රක්ෂිත නිලධාරීන් හමුවේ පැන දිවූ පුද්ගලයකු හට හඳුනාගත් සාක්කි මත පදනම්ව හොරණ මහේස්ත්‍රාත් අධිකරණය හමුවේ නඩු පැවරීමට ඉංගිරිය අඩවි වන නිලධාරි කාර්යාලය මගින් පියවර ගෙන තිබේ.න් අනතුරුව ඉතා දිගු කාලාන්තරයක් තිස්සේ අදාළ නඩුව විභාග කෙරිණි. අවසානයේදී අදාළ සාක්කි මත සාධාරණ සැකයකින් තොරව එය ඔප්පු වූ බව ප්‍රකාශ කළ මහේස්ත්‍රාත් අරුණි ආටිගල මහත්මිය චූදිතයාට රුපියල් 7500ක දඩ මුදලක් නියම කොට ඇත.අදාළ සැකකරු හඳුනාගෙන මහේස්ත්‍රාත් අධිකරණයෙහි නඩු පවරාලීම බීට්ටු වන නිලධාරී සුභසිංහ, වන ක්ෂේත්‍ර සහකාර ක්‍රිෂාන්ත අබේසිංහ වන මහත්වරුන් සිදුකොට තිබේ. අධිකරණයට කරුණු ඉදිරිපත් කර නඩු මෙහෙයවීමේ කටයුතු ඉංගිරිය අඩවි වන නිලධාරි පී. එස්. එල්. ජයසිංහ මහතා සිදුකොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107061</link>
    <topic>තරගමාලාව ජය ගැනීමේ අරමුණින්ශ්‍රී ලංකාව අද තරග බිමට</topic>
    <author>වර්නන් ගුණසේකර</author>
    <content>එංගලන්තයට එරෙහිව ජාත්‍යන්තර එක්දින ක්‍රිකට් තරගමාලා ජයක් වාර්තා කිරීමේ අරමුණින් යුතුව ශ්‍රී ලංකාව අද නොටිංහැම් හි ට්‍රෙන්ට් බ්‍රිජ් ක්‍රීඩාංගණයේදී සිවුවැනි තරගයට සහභාගි වේ. දිවා - රාත්‍රි තරගයක් වන මෙය ශ්‍රී ලංකා වේලාවෙන් පස්වරු 6.30ට ආරම්භ වෙයි.එංගලන්තයට වඩා හොඳ එක්දින කණ්ඩායමක් වන ශ්‍රී ලංකාව, ඒ බව මනාව ප්‍රදර්ශනය කරමින් පළමු තරගයේ ලත් විස්මිත පරාජයෙන් පසුව යළි පෙරමුණට පිවිස සිටී. දෙවැනි හා තෙවැනි තරග ශ්‍රී ලංකාව ජයග්‍රහණය කළේ ඉතා පහසුවෙනි. තරග 5කින් සමන්විත එක්දින තරගමාලාවේ 2 – 1කින් ඉදිරියෙන් සිටින ශ්‍රී ලංකා කණ්ඩායම අද තරගයට පිවිසෙන්නේ වඩාත් ජනප්‍රිය කණ්ඩායම ලෙසිණි.ලෝඩ්ස් හි පැවැති තෙවැනි එක්දින තරගයේදී දිනේෂ් චන්දිමාල් කටයුතු කළ ආකාරය පිළිබඳව නායක තිලකරත්න ඩිල්ෂාන් තුළ එතරම් කැමැත්තක් නැතුවා විය හැක. එහෙත් ඉතාම පැහැදිලි කාරණය වන්නේ ඔහු හොඳින් පන්දුවට පහර දීමය. චන්දිමාල් දැන් සමහර විචාරකයන්ගේ දෝෂාරෝපණයට ලක්ව සිටින බැවින් ප්‍රශ්නය වී ඇත්තේ එම පීඩනය යටතේ ඔහුට ලෝඩ්ස් හි කළ හපන්කම නැවත අද කිරීමට හැකි වේවිද යන්නය.වඩාත් හොඳින් ක්‍රියාත්මක වන මැද පිතිකරු පෙලක් දැන් ශ්‍රී ලංකාව සතුව තිබේ.ඇඟිල්ලේ ආබාධයකට ලක්වීමෙන් පසුව යළි තරග බිමට පිවිස සිටින ඩිල්ෂාන් තවමත් ශිල්ප දක්වා නැති අතර ඔහු යළි ඔහුගේ ආක්‍රමණශීලී පිතිහරඹයට පිවිසීම කාලය පිළිබඳ ප්‍රශ්නයක් පමණක් බව ක්‍රිකට් විචාරකයන්ගේ මතය වී තිබේ.පන්දු යැවීම අතින්ද ශ්‍රී ලංකාව ප්‍රතිවාදීන්ට වඩා ඉදිරියෙන් සිටී.එංගලන්ත පිති ප්‍රහාරයන්ට ගොදුරු නොවීමට වගබලා ගෙන සිටින ඔවුන් නිරතුරුවම කඩුලු ලබා ගැනීමට සමත්ව සිටිති. ඊටත්, එංගලන්ත කණ්ඩායමේ ස්ටුවර්ට් බ්‍රෝඩ් මෙන් දුර්වල ක්‍රීඩා වකවානුවක් ගත කරන පන්දු යවන්නෝ ශ්‍රී ලංකා පිලේ නැත.ස්ටුවර්ට් බ්‍රෝඩ් කෙරෙහි එල්ල වන පීඩනය දිනෙන් දින වැඩිවෙමින් තිබේ. ඔහු එකම කඩුල්ලක් හෝ නොගෙන ඕවරයකට ලකුණු 6කට ආසන්නව මෙතෙක් ලකුණු 154ක් ලබා දී තිබේ. නායක ඇලස්ටෙයාර් කුක් දිගින් දිගටම ඔහු ආරක්ෂා කරමින් සිටියද බ්‍රෝඩ් කඩුලු ලබා නොගැනීම කණ්ඩායමට දැඩි බලපෑමක් ඇති කරන්නක් බවට දැන් පත්ව තිබේ.එංගලන්ත කඳවුරට හොඳ ප්‍රවෘත්තියක් වී ඇත්තේ නායක කුක් පසුගිය තරගයේදී ශතකයක් ලබා ගනිමින් ලකුණු අතරට පිවිස සිටීමයි. මීට අමතරව කෙවින් පීටර්සන් හා ඉයන් බෙල් මත එංගලන්ත බලාපොරොත්තු රැඳී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107062</link>
    <topic>ක්‍රිකට් ප්‍රතිසංවිධාන කිරීමේ දැවැන්ත කාර්යභාරය පරිපාලනය විසින් හඳුනාගත යුතුයි</topic>
    <author/>
    <content>ලන්ඩනයේ ලෝඩ්ස් ක්‍රීඩාංගණයේ මෙරිලිබෝන් ක්‍රිකට් සමාජයේ ‘ක්‍රිකට් ක්‍රීඩාවේ ජීවය’ නමැති දේශනයේදී ශ්‍රී ලංකාවේ අද්විතීය ක්‍රිකට් ඉතිහාසය පිළිබඳ අපූරු කතාවක් පැවැත්වූ හිටපු ක්‍රිකට් නායක කුමාර් සංගක්කාර, තිස් වසරක යුද්ධයක් අවසානයේ ක්‍රිකට් ක්‍රීඩාව ප්‍රතිසංවිධාන කිරීමට අවශ්‍ය දැවැන්ත කාර්යභාරය හඳුනාගන්නා ලෙසට ‘ශ්‍රී ලංකා ක්‍රිකට්’ වෙතින් ඉල්ලා සිටියේය.“වඩා හොඳ පරිපාලනයක් ඇති කර ගැනීම සඳහා අප උත්සාහ කළ යුතුයි” සංගක්කාර පෙරේදා ලෝඩ්ස් හි ඔහුගේ කතාවේදී කියා සිටියේය.මේ දේශනය ඉදිරිපත් කළ ප්‍රථම ක්‍රියාකාරී ක්‍රිකට් ක්‍රීඩකයා බවට පත්වූ සංගක්කාර මෙසේ කියා සිටියේය.“කණ්ඩායම වසර ගණනාවක් තිස්සේ සුරක්ෂිතව තැන්පත් කරගත් අවංකත්වය, විනිවිදභාවය, කැපවීම හා ශික්ෂණයේ වටිනාකමට සමාන අගයක් පරිපාලනය විසින්ද ගොඩනගා ගැනීම අවශ්‍යයි.”වඩාත් වෘත්තීමය, ඉදිරියට සිතන හා විනිවිදභාවයකට පත්වීමට පරිපාලනයට හැකියාවක් නොලැබුනොත් පොදු මිනිසාගෙන් අප ඈත්වනු ඇති බවද සංගක්කාර පැවසීය.“සැබවින්ම, මෙය දැනටමත් සිදුවෙනවා. පක්ෂපාතී ක්‍රිකට් ලෝලීන් කලකිරීමට පත්වීම වැඩිවෙමින් තියෙනවා.ක්‍රිකට් ක්‍රීඩාව ශක්තිමත් වන්නේ ඒ කෙරෙහි ඔවුන්ගේ තිබෙන තද ආශාවෙනුයි. ක්‍රීඩා ලෝලීන් ක්‍රිකට් ක්‍රීඩාවට ඔවුන්ගේ පස්ස හැරවූවොත් සම්පූර්ණ පද්ධතියම කඩාගෙන වැටේවි.”කෙසේ වෙතත්, මේ සඳහා පිළිතුරු අපටම සොයාගැනීමේ ශක්තිය අප සතුව ඇතැයි ශ්‍රී ලාංකිකයකු වශයෙන් තමා අපේක්ෂා කරන බවද කුමාර් සංගක්කාර කියා සිටියේය.‘ක්‍රිකට් ක්‍රීඩාවේ ජීවය’ නමැති මේ දේශනය, මියගිය හිටපු එංගලන්ත ක්‍රිකට් නායක කොලින් කවුඩ්රි අනුස්මරණය කිරීම පිණිස 2001 වසරේ සිට පවත්වා ගෙන එනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107063</link>
    <topic>ශ්‍රී ලංකාවේ සටන්කාමී ක්‍රීඩාව මැදසැමෝවා පිලට 57-53ක තියුණු ජයක්</topic>
    <author/>
    <content>සිංගප්පූරු ගෘහස්ථ ක්‍රීඩාංගණයේ මේ දිනවල පැවැත්වෙන ලෝක සූරතා නෙට්බෝල් තරගාවලියේ ඊයේ පැවැති ශ්‍රී ලංකාව හා සැමෝවා අතර තරගයෙන් සැමෝවා පිලට ලකුණු 57-53ක ජයක් හිමි විය. ශ්‍රී ලංකා ක්‍රීඩිකාවන්ගේ සටන්කාමී ක්‍රීඩා විලාශයට ජාත්‍යන්තර විචාරකයන්ගේ පැසසුම් හිමි වූ අතර දිනෙන් දින ක්‍රීඩාවේ වර්ධනයක් පෙන්නුම් කරන බව ඔවුන්ගේ මතයවී ඇත.ශාන්තිකර කළාපයේ අංක එකේ කණ්ඩායම වූ සැමෝවා නෙට්බෝල් පිල ලෝක ශ්‍රේණිගත කිරීම අනුව 11වැනි ස්ථානයේ පසුවන අතර,18වැනි ස්ථානයේ පසුවන ශ්‍රී ලංකාව බලාපොරොත්තු නොවූ ක්‍රීඩා විලාශයක් පෙන්නුම් කිරීම ඊයේ දිනයේ කැපීපෙනෙන සිදුවීම විය.පෙරේදා උතුරු අයර්ලන්තයට එරෙහි තරගයට වඩා ශ්‍රී ලංකා ක්‍රීඩිකාවෝ සැමෝවා පිලට එරෙහිව ඊයේ දක්ෂතා දැක්වීම කැපී පෙනුණි.ශ්‍රී ලංකා නෙට්බෝල් ඉතිහාසයේ සැමෝවා කණ්ඩායමකට එරෙහිව දැක්වූ හොදම දක්ෂතාව මෙය වන අතර පළපුරුදු ක්‍රීඩිකාවන් ගේ අත් වැරදීම් නොවන්නට ශ්‍රී ලංකාවට ජයග්‍රහනය කරා යෑමටද අවස්ථාව තිබුණි. තරගයේ පළමු හා දෙවැනි කාර්තු සැමෝවා පිල ජය ගත්තේ ලකුණු 15-13, 14-11 ලෙසිණි. එහෙත් තෙවැනි කාර්තුවේදී ශ්‍රී ලංකාවට ලකුණු 14-12ක් ලෙස ජය අත්විය. අවසන් කාර්තුවේදී 16-15ක් ලෙස කරට කර සටනකින් සැමෝවා පිල ජය වාර්තා කළේය.ගෝල් ෂූටර් තර්ජනී සිවලිංගම් උත්සහයන් 52කින් ලකුණු ලකුණු 50ක් වාර්තා කළ අතර ගෝල් ඇටෑක් ෂශිකා සමරසිංහගේ උත්සහයන් තුනම සාර්ථක කර ගත්තාය. ශ්‍රී ලංකාවට තරගය ආරම්භයේදී තර්ජනී, ෂශිකා, සදුනි, ගයාත්‍රී, කුමරිනී, චතුරාංගනී හා චාමරිකා එක්වූ අතර පසුව මරීෂා, ප්‍රසිලා, ඉරේෂා, එරංගිකා හා ධම්මිකා ආදේශ විය.සැමෝවා පිලේ ආරක්ෂක කළාපයේ රකින්නියන් ඉහල මට්ටමකින් ක්‍රීඩා කිරීම හේතුවෙන් බෝලය නියමිත වේලාවට හුවමාරු කිරීමේ අවස්ථා 3ක් ශ්‍රී ලංකාවට මග හැරී සැමෝවා පිලට වාසි ලැබුණි.සැමෝවා පන්දු විදීමේ අසාර්ථකත්වය මත නැවැත ලැබෙනු (Rebound) අවස්ථා 9කින් එක් අවස්ථාවකදී පමණක් ශ්‍රී ලංකාව වාසි ලබා ගත්තේය. තරගයෙන් අනතුරුව ශ්‍රී ලංකා පුහුණුකාරිණී හයසින්ත් විජේසිංහ මහත්මිය පැවැසූවේ ශ්‍රී ලංකාවට තරග අත්දැකීම් අඩුවීම හේතුවෙන් සැමෝවා පිලට වැඩි වාසි අත්වූ බවය.  මාස 4ක් වැනි කෙටි කාලයකදී ශ්‍රී ලංකා ක්‍රීඩිකාවන් මැජික් පෙන්වීමක් වැනි ක්‍රීඩා විලාශයක් දැක්වීම සතුටට කරුණක් බව ඇය වැඩි දුරටත් පැවැසුවාය.ශ්‍රී ලංකාව සහභාගීවන මූලික වටයේ අවසන් තරගය අද ලෝක සූර ඔස්ට්‍රේලියාව සමග පැවැත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107064</link>
    <topic>පාපැදි සම්මේලනයේ මහා සභා රැස්වීමමසකට තහනම් කෙරෙන වාරණයක්</topic>
    <author>ශිරෝමි අබයසිංහ</author>
    <content>පාපැදි සම්මේලනයේ වාර්ෂික මහා සභා රැස්වීම පැවැත්වීම වළකාලන ඉන්ජන්ක්ෂන් තහනම් නියෝගයක් අභියාචනාධිකරණ සභාපති එස්. ශ්‍රී ස්කන්ධරාජා මහතා විසින් ඊයේ (5) පැනවිණි.මේ නියෝගය මසකට බල පැවැත්වෙන පරිදි පනවනු ලැබුවේ පැට්ට්‍රික් හපුආරච්චි මහතා ඉදිරිපත් කර තිබූ පෙත්සමක් සලකා බැලීමෙන් පසුවය.ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් රංජනී ජයකොඩි මහත්මිය ක්‍රීඩා අමාත්‍යාංශයේ ලේකම් උදය සෙනෙවිරත්න, ක්‍රීඩා අමාත්‍ය මහින්දානන්ද අලුත්ගමගේ සහ කේ.පී.පී. පතිරණ මහත්වරුන් වග උත්තරකරුවන් කරමින් පෙත්සම ඉදිරිපත් කර තිබුණි.පෙත්සම්කරු වෙනුවෙන් පෙනී සිටි නීතිඥ අයි.එස්. ද සිල්වා මහතා අධිකරණය අමතමින් පාපැදි සම්මේලනයේ ව්‍යවස්ථාව අනුව වාර්ෂික මහා රැස්වීම පිළිබඳව දැන්වීම ප්‍රකාශයට පත් කිරීමේදී පසුගිය වර්ෂයේ ගිණුම්වල විගණන ප්‍රකාශයේ සහතික පිටපතක් සහ මූල්‍ය වර්ෂයේ වාර්ෂික වාර්තාව ඇමිණිය යුතු බවත්, මහා සභා රැස්වීමේදී පාපැදි සම්මේලනයේ සභාපති තනතුර සඳහා වන එකම අපේක්ෂකයා වන කේ.පී.පී. පතිරණට එරහෙිව බරපතළ චෝදනා ඉදිරිපත්ව ඇති බවත් කීය.මහා සභා රැස්වීමට කලින් එම චෝදනා සම්බන්ධයෙන් පරීක්ෂණයක් පවත්වන බව ක්‍රීඩා අමාත්‍යාංශයේ ලේකම්වරයා සහතික වී ඇති බවත් සඳහන් කළ අතර දිසා අධිකරණයේ නඩුවක් පැවරීමට පෙත්සම්කාර හපුආරච්චි මහතා දැනටමත් නොතීසි ලබා දී ඇති බවත් කීය. එම නඩුව පවරන තෙක් හෙට (7) පැවැත්වීමට නියමිත මහා සභා රැස්වීම සහ නිලවරණය පැවැත්වීම වළකාලන නියෝගයක් පනවන ලෙස ද ඉල්ලා සිටියේය. කරුණු සලකා බැලූ විනිසුරුවරයා තහනම් නියෝගය පැනවීය.සභාපති ධුරය සඳහා තමාගේ අපේක්ෂකත්වය පිළිගැනීමට නියම කරන ආඥාවක්ද පෙත්සම්කරු සිය පෙත්සමෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107065</link>
    <topic>ජවන හා පිටිය මලල ක්‍රීඩා අද ඇරඹේ</topic>
    <author>ගම්පහ සංචාරක</author>
    <content>බස්නාහිර පළාත් අධ්‍යාපන දෙපාර්තමේන්තුවේ ක්‍රීඩා අංශය සංවිධානය කරන ජවන හා පිටිය මලල ක්‍රීඩා තරගාවලිය අද (6), හෙට (7) සහ අනිද්දා (8) සුගතදාස ක්‍රීඩාංගණයේදී පැවැත්වේ. කොළඹ, ගම්පහ හා කළුතර දිස්ත්‍රික්කයන්හි ක්‍රීඩක ක්‍රීඩිකාවන් මේ තරගාවලියට සහභාගි වෙති.   .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107066</link>
    <topic>බිහිරි විදුහල් ක්‍රීඩා උළෙලේ සමස්ත සූරතාව මහවැව සිවිරාජ විදුහලට</topic>
    <author>ෆවුස් මොහොමඩ්</author>
    <content>බිහිරි විදුහල් 14 ක සහභාගිත්වයෙන් පැවැති බිහිරි විදුහල් ක්‍රීඩා උළෙලේ දී කැල්ටෙක්ස් කුසලාන 3 කට සහ අනුසූරතාවකට හිමිකම් කියමින් සමස්ත ක්‍රීඩා උළෙලේ සූරයන් ලෙස අභිෂේක ලැබීමට මහවැව සිවිරාජ අඳ බිහිරි විදුහල සමත්විය.චෙව්රෝන් ලුබ්රිකන්ට් ලංකා ආයතනය 10 වැනි වරටත් මෙහෙයවනු ලැබූ මේ ක්‍රීඩා උළෙලේදී ක්‍රිකට් තරගාවලියේ සහ කාන්තා හා පිරිමි වොලිබෝල් තරගාවලියේ සූරතා අත්කර ගැනීමට සිවිරාජ විදුහල සමත් වූ අතර දැල්පන්දු තරගාවලියේ අනු සූරයන් බවට ද පත් විය.බොරැල්ල සෞඛ්‍ය අමාත්‍යාංශ ක්‍රීඩාංගණයේදී පැවැති ක්‍රිකට් තරගාවලියේ අවසන් මහා තරගයේදී රත්මලාන බිහිරි විදුහල එක් ලකුණකින් පරාජය කිරීමට සිවිරාජ විදුහල සමත්විය.අවසන් මහා තරගයේදී පළමුව පන්දුවට පහර දුන් සිවිරාජ විදුහල ඕවර 4.4 කදී ලකුණු 51 ක් රැස්කළ අතර රත්මලාන බිහිරි විදුහල ඕවර 4.5 කදී ලකුණු 50 ක් ලබා ගත්තේය.තරගාවලියේ හොඳම පිතිකරු ලෙස සිවිරාජ විදුහලේ රොෂාන් පතිරණ සම්මාන දිනූ අතර තරගයේ වීරයා ලෙස එම විදුහලේම නිශාන් මියුරුමි සම්මාන හිමිකර ගත්තේය.හොඳම පන්දු යවන්නා වූයේ රත්මලාන බිහිරි විදුහලේ ධනුෂ්ක විපුලය. එම විදුහලේම චින්තක මනෝජ් හොඳම පන්දු රකින්නාට හිමි සම්මානය දිනා ගත්තේය.රත්මලාන බිහිරි විදුහල් ක්‍රීඩා පිටියේ පැවැති දැල් පන්දු තරගාවලියේ අවසන් තරගයේදී ලකුණු 10 – 9 ක් ලෙස සිවිරාජ බිහිරි විදුහල පරාජය කිරීමට රත්මලාන බිහිරි විදුහල සමත් විය.හොඳම ක්‍රීඩිකාව ලෙස සිවිරාජ විදුහලේ ඉරේෂා ප්‍රියදර්ශනී සම්මාන දිනාගත් අතර දක්ෂතම විදින්නිය ලෙස රත්මලාන බිහිරි විදුහලේ හිමාලි ඉසුරුමතී සම්මාන දිනා ගත්තාය.පිරිමි වොලිබෝල් තරගාවලියේ අවසන් මහා තරගයේදී ලකුණු 25 – 13 ක් සහ 25 – 12 ක් ලෙස මාතර රෝහණ විශේෂ පාසල පරාජය කිරීමට සිවිරාජ විදුහල් පිල සමත් විය. කාන්තා තරග ඉසව්වේදී ලකුණු 25 – 19 ක් සහ 25 – 22 ක් ලෙස එම විදුහල් කාන්තා පිල පැරදවීමට සිවිරාජ විදුහලට හැකි විය.සිවිරාජ විදුහලේ තරංග මධුශංක පිරිමි වොලිබෝල් තරග ඉසව්වේ හොඳම ක්‍රීඩකයා බවට පත් වූ අතර එම විදුහලේම අප්සරා රුවිනි පෙරේරා කාන්තා තරග ඉසව්වේ හොඳම ක්‍රීඩිකාව ලෙස සම්මාන දිනා ගත්තාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=s1107067</link>
    <topic>බොක්සිං සභාපති ධුරය ඕබ්‍රි පීරිස්ට</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමයේ නව සභාපති ලෙස ඕබ්‍රි පීරිස් මහතා නිතරගයෙන් තේරි පත්විය. ජාතික ක්‍රීඩා සංවර්ධන දෙපාර්තමේන්තු ශ්‍රවණාගාරයේදී පෙරේදා (4) පැවැති ආධුනික බොක්සිං සංගමයේ නිලවරණයේදී සභාපති ධූරයට අමතරව ලේකම්, උප ලේකම්, භාණ්ඩාගාරික, උප භාණ්ඩාගාරික යන තනතුරුවලට නව නිලධාරීන් තේරීපත් වූයේ නිතරගයෙනි.කොළඹ රාජකීය විදුහලේ ආදි සිසුවෙකු වන හිටපු බොක්සිං ක්‍රීඩක ඕබ්‍රි පීරිස් මහතා එම විදුහල් බොක්සිං කණ්ඩායමේ නායකයා ලෙස 1985 වසරේදි කටයුතු කළේය. හෙතෙම 2006 වසරේ සිට ජාත්‍යන්තර බොක්සිං තරග විනිසුරුවකු හා තීරකවරයකු ද වේ. මෙවර නිලවරණයේදී ලේකම් ධුරයට නිතරගයෙන් තේරි පත්වූ රාජකීය විදුහලේ ආදි සිසුවකු වන මහේෂ් දහනායක මහතා 1992 වසරේදි රාජකීය විදුහල් බොක්සිං කණ්ඩායමේ නායකයා ලෙස ද කටයුතු කළේය.බොක්සිං සංගමයේ උප සභාපති ලෙස යුද හමුදාපති ලුතිනන් ජෙනරාල් ජගත් ජයසූරිය මහතා යළිත් තේරි පත්වූ අතර උප ලේකම් ධූරයට එම්.ටී.එම්. සෆ්රාක්, භාණ්ඩාගාරික ලෙස හුස්නි සාලේ සහ උප භාණ්ඩාගාරික ලෙස දිල්හාරා සයිමන් යන මහත්ම මහත්මීහු තේරී පත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=f1107061</link>
    <topic>කරන්නන්වාලේ ප්‍රතිසංස්කරණ කිරීමේතේරුමක් නෑ</topic>
    <author>සාකච්ඡා කළේ චන්දන ජයවීර</author>
    <content>දරුස්මාන්ගේ වාර්තාව හරහා හා චැනල් - 4 නාලිකාව මඟින් ශ්‍රී ලංකාවට යුද අපරාධ චෝදනා නැඟීමේ උත්සාහයට රජය මුහුණ දෙන ආකාරය ගැනත් යු.ඇන්.පිය ඇතුළු විපක්ෂය ගෙන එන ලද අසත්‍ය චෝදනාවල සත්‍ය තත්ත්වය ගැනත් විවරණයක යෙදෙන අනුර පි‍්‍රයදර්ශන යාපා ඇමැතිවරයා ජංගම දුරකථන සඳහා පනවන ලද පරිසර බද්ධ අහෝසි කිරීම සඳහා බලපෑ හේතු මෙසේ පැහැදිලි කළේ ය* මාධ්‍ය නිදහස තහවුරු කළ යුතුය යන රජයේ පොදු මතය තුළ විපක්ෂය ගෙන එන ලද තොරතුරු දැන ගැනීමේ අයිතිය පිළිබඳ පනත් කෙටුම්පත පරාජය කිරීමට බලපෑ හේතුව කුමක් ද?මාධ්‍ය සඳහා යම්කිසි වැඩපිළිවෙළක් සකස් කරන්න රජය උත්සාහ කරමින් සිටිනවා. මේ අමාත්‍යාංශයේ වගකීම මම දැරූ කාලයේත් එවැනි උත්සාහයක් අප ගත්තා. මාධ්‍යයේ එක කොටසක් පමණක් අරගෙන ඒ වෙනුවෙන් පනතක් ගෙන ඒමෙන් සිදුවෙන්නේ තවත් අතුරු ප්‍රශ්න මතුවීමයි. ආණ්ඩුවේ මතය වෙන්නේ ක්ෂේත්‍රයේ සෑම අංශයකටම බලපාන පරිදි පනතක් හෝ පනත් කිහිපයක් එකවර ගෙන ඒමටයි. ඒකයි අපි මේ පනතට විරුද්ධ.අපි මාධ්‍ය ක්ෂේත්‍රයට බලපාන ප්‍රශ්න සියල්ලම ගැන ගැඹුරින් සලකා බලමින් සිටිනවා. කරන්නන්වාලේ ප්‍රතිසංස්කරණ කිරීමෙන් තේරුමක් නැහැ. අහවල් රටේ තොරතුරු පනතක් ගෙනත් තියෙනවා. ඒ නිසා අපිත් කළ යුතුයි කියන එක යථාර්ථවාදී නැහැ. අනිත් රටවල තොරතුරු පනත ක්‍රියාත්මක වන ආකාරය ගැනත් එය සමාජයට හා මාධ්‍යට බලපාන ආකාරය ගැනත් අධ්‍යයනය කිරීමෙන් පසු මාධ්‍ය විකාශනයට හා තොරතුරු අයිතියට බලපාන පනතක් ගෙන එනවා.* දකුණු ආසියාවේ සෑම රටකම පාහේ මෙවැනි පනත් ක්‍රියාත්මක වන නිසා තොරතුරු අයිතිය අප කලාපයට ආගන්තුක නොවේ යන මතය ගැන ඔබේ ප්‍රතිචාරය කුමක්ද?අනිත් රටවල තිබෙන මාධ්‍යය වාරණ නීති කිසිවක් අපේ රටේ නැහැ. ඒ නිසා වෙනත් රටවල තත්ත්වය සමඟ ශ්‍රී ලංකාව සසදන්න බැහැ. අනිත් පැත්තෙන් බැලුවහම අපි දශක ගණනාවක් යුද්ධය නිසා බැට කාපු රටක්. අපි මේ වෙලාවේ ප්‍රතිසංස්කරණවලදී අවධානය යොමු කළ යුත්තේ ලබාගත් සාමය ආරක්ෂා කෙරෙන දිශාවට හා ආර්ථික සංවර්ධනය දෙසට ගමන් කිරීමටයි. ඒ නිසා අපි මේ කරුණු සියල්ලම සැලකිල්ලට ගෙන තීන්දුවකට එළඹෙනවා.නීතිමය තත්ත්වය අරන් බැලුවත් මාධ්‍යයේ විකාශනය දිහා බැලුවත් මාධ්‍යය නිදහසට බලපෑමක් වෙන ආකාරයේ කිසියම්ම විදිහක හෝ ඉඩක් අපේ රට තුළ නැහැ. එකවර ක්‍රියාත්මක වන ගුවන් විදුලි සේවා ආයතන තිස් පහක් පමණ තිබෙනවා. පුවත්පත් සංඛ්‍යාව සිය ගණනක්. වෙබ් අඩවි දහස් ගණනක් තිබෙනවා. ඒවායේ මොනවද පළ වෙන්නේ කියන්න අපි කවුරුවත් දන්නේ නැහැ. මේ අනුව බැලුවහම පේනවා මාධ්‍ය වාරණයකට බලපාන කිසියම්ම විදිහක හෝ කොන්දේසියක් අපේ රටට නැති බව. මේක නිකම්ම දේශපාලන සටන් පාඨයක් විතරයි.* පුවත්පත් මණ්ඩලය නැවත සක්‍රීය කිරීම ගැන විපක්ෂයේ මෙන්ම මාධ්‍යය සංවිධානවලත් විවේචන එල්ලව තිබෙනවා. මෙය මාධ්‍ය නිදහසට බලපාන්නේ කොහොමද?පුවත් මණ්ඩලය බලාත්මක කිරීමේ වරදක් මම දකින්නේ නැහැ. මණ්ඩලයේ ඉතිහාසය පුරාම පුවත්පත් ලියාපදිංචි කිරීම කියන කොටස බලාත්මකව තිබුණා. ඇත්තටම පුවත්පත් මණ්ඩලයේ තිබුණ ඊළඟ ප්‍රශ්නය තමයි කිසියම් පැමිණිල්ලක් ආවහම ඒක සම්බන්ධයෙන් ක්‍රියා කරන්නේ කොහොමද කියන එක. ශ්‍රී ලංකාවේ එහෙම පැමිණිල්ලක් සම්බන්ධයෙන් ක්‍රියාත්මක වෙන්න ආයතනයක් නැහැ.* පුවත්පත් පැමිණිලි කොමිෂම මඟින් එම කාර්යය ඉටු වනවා නොවේද?ඒ කොමිෂම දැන් නැහැ. ඒ නිසා කිසිම තීරණයක් ගන්න බැහැ. ඒ නිසා පුවත්පත් සම්බන්ධයෙන් සොයා බලා කටයුතු කරන්න ආයතනික ව්‍යූහයක් අවශ්‍යයයි. පැමිණිලි කොමිෂමට කිසිම නීතිමය බලයක් නැහැ. සමහර පුවත්පත් ඒ කොමිෂමේ සාමාජිකයෝ වෙලත් නැහැ. ඔවුන්ට පුළුවන් සාමාජිකයෝ ගැන ;යීජනා ඉදිරිපත් කරන්න විතරයි.පුවත්පත් මණ්ඩලය ඉතිහාසය පුරාම කාටවත් නඩු දාලා දඬුවම් කරලා නැහැ. සමථකරණයට උදව් කිරීමක් පමණයි ඔවුන් කරන්නේ. ඒකට බය වෙන්න කිසිම හේතුවක් නැහැ.* දරුස්මාන්ගේ වාර්තාව හරහා ශ්‍රී ලංකාවට එරෙහිව නඟන ලද යුද අපරාධ චෝදනාව නැවත වරක් චැනල් - 4 නාලිකාව මඟින් මතු කිරීමට උත්සාහ කරන අවස්ථාවේ රජය එයට මුහුණ දීමට අදහස් කරන්නේ කෙසේ ද?චැනල් - 4 නාලිකාව විකාශනය කළ චිත්‍රපටය එල්.ටී.ටී.ඊ.යේ ප්‍රචාරාත්මක චිත්‍රපටයක්. මේක ඇතුලේ කොතැනකවත් අවුරුදු තිහක් තිස්සේ ඔවුන් කරපු දේවල් ගැන කියන්නේ නැහැ. මේක ඇතුලේ එල්.ටී.ටී.ඊ. ය කොයි විදිහෙ සංවිධානයක්ද කියලා කියන්නේ නැහැ. ඔවුන් කොටි සංවිධානය හඳුන්වන්නේ ඉතාමත්ම හොඳ ගෞරවනීය සංවිධානයක් විදිහටයි.මේකෙත් රජයට එරෙහිව අමූලික බොරු රාශියක් ගොතා තිබෙනවා. මේක ප්‍රදර්ශනය කරපු අවස්ථාවේ රජයේ නියෝජිතයෝ අහපු ප්‍රශ්නවලට මේ ගොල්ලන්ට කට උත්තර නැති වුණා. අපි වාර්තා දෙකකින් මේ චෝදනාවලට පිළිතුරු දෙනවා. ත්‍රස්තවාදයට එරෙහිව ආරක්ෂක හමුදා දියත් කළ සංග්‍රාමික ක්‍රියාදාමය ගැන හා මානුෂික මෙහෙයුමේදී ආණ්ඩුව ලබාදුන් සහන සේවා ගැන මේ වාර්තා දෙකට ඇතුලත් වෙනවා.දරුස්මාන් වාර්තාවත් ඒකපාර්ශ්වික වාර්තාවක්. ඒ නිසා ඒක හරහා සමාජික රටකට එරෙහිව තීන්දුවක් ගැනීමට එ.ජාතීන්ගේ සංවිධානයට පුළුවන්කමක් නැහැ. ඒ වගේම මේ වාර්තාව සකස් වෙලා තිබෙන්නේ කවුරු හරි කියපු තොරතුරු වලින්. ඒ නිසා එහි පිළිගත හැකි මූලාශ්‍ර නැහැ.* විපක්ෂ නායක කාර්්‍යාලය ප්‍රතිසංස්කරණය සඳහා රජය වෙන්කර ඇති මුදල් අසරණ වූ එ.ජා.ප.සාමාජිකයන්ගේ පවුල් සඳහා යොදාගැනීම කාලීන බවට යු.ඇන්.පියේ ප්‍රතිසංවිධාන කණ්ඩායමෙන් මතුව ඇති යෝජනාව පිළිබඳ ඔබේ ප්‍රතිචාරය කුමක් ද?පාර්ලිමේන්තුවෙන් විපක්ෂ නායක කාර්යාලය නවීකරණය කිරීම සඳහා යෙදෙව්වෙ රජයේ අරමුදල්. එක කරුණකට අනුමතවූ රජයේ අරමුදල් තව කරුණකට යොදවන්න බැහැ. මේ මුදල් පක්ෂයකට දෙන දෙයක් නෙවෙයි. මේකෙන් පෙනෙන්නෙ යූ.ඇන්.පිය ඇතුලෙ තිබෙන ආරවුල් බොහොම ග්‍රාමීය ස්වරූපයක් අරගෙන තිබෙන බවයි.ඔවුන් නඟන තර්කත් ප්‍රාථමිකයි. සිතුවිල්ලත් ප්‍රාථමිකයි. වැඩත් ප්‍රාථමිකයි. පුද්ගලයොත් ප්‍රාථමිකයි. ඒ හින්ද ඔවුන්ට අද විපක්ෂයේ කාර්යභාරයවත් හරියට කර ගන්න පුළුවන්කමක් නැහැ. ලෝකේ වටේ ගිහින් රටට විරුද්ධව බොරු ප්‍රචාරයන් ගෙන යන එක විතරයි මේ උදවියට කරන්න පුළුවන්.* ආණ්ඩුවට විපක්‍ෂයෙන් කිසිම අභියෝගයක් නැත්නම් ලෝක කුසලානය නිසා කල් දමන ලද ඡන්ද පැවැත්වීම ප්‍රමාද කරන්නේ ඇයි?අපි ඡන්ද ගණනාවක් තිබ්බා. මහ නගර සභා ඡන්ද පමණයි ලෝක කුසලාන තරගාවලිය නිසා කල් දැම්මේ. සමහර ආයතනවල ඡන්ද පැවැත්වීම කල් ගියේ අධිකරණ ක්‍රියාමාර්ග නිසයි.අපි ඡන්දවලට බය නැහැ. හැම ඡන්දයකින්ම හොඳ ප්‍රතිඵල ලබාගෙන තිබෙනවා. ඒ නිසා ඡන්ද ගැන අපිට ගැටලුවක් නැහැ. නමුත් අපි විශ්වාස කරනවා සමහර අංශවල ක්‍රමවේද වෙනස් විය යුතු බව. ලෝකයේ වෙනත් දියුණු රටවල ක්‍රියාත්මක වෙනව වගේ මහනගර සභාවල තිබෙන පහසුකම් ඒ ප්‍රදේශවලට ලබා දිය යුතුයි. එවැනි ක්‍රියාදාමයකට නගර සභා ව්‍යූහය පත් කළ හැකිද කියන එක ගැටලුවක්.කොළඹ මහනගර සභාව වගේම අනෙකුත් තදාසන්න නගරවලත් පරිපාලන ව්‍යූහය වෙනස් කළ හැකි ආකාරය පිළිබඳ සාකච්ඡාවක් ඇතිව තිබෙනවා. ඒ නිසා නිවැරැදි අවස්ථාවේදී ඡන්දය තියනවා. මේ කිසි කාරණයක් නිසා ඡන්දයට ප්‍රශ්නයක් වෙන්නේ නැහැ.* පාර්ලිමේන්තුවේ විවාදයට ලක් කළ පසුවට කල් තැබූ යෝජිත පළාත් පාලන පනත සම්මත කර ගැනීමට අදහස් කරන්නේ කුමන අවස්ථාවේදී ද?පාර්ලිමේන්තුවේ පොරොත්තු ලේඛනයේ පනත තිබෙනවා. එය ඉදිරියේදී සම්මත කර ගැනීමට අදහස් කරනවා.* යෝජිත පනත ලගදී පැවැත්වූ හා පැවැත්වීමට නියමිත ආයතනවලටත් අදාළ ද?අතීතයට බලපාන පරිදි පනත් ගෙන ඒමේ හැකියාවක් නැහැ. එ.ජා.ප ය කළා වගේ අපි අණපනත් ගෙන එන්නේ නැහැ.* ඉදිරි ආර්ථික සංවර්ධනය සඳහා ශ්‍රී ලංකාව සංචාරක කර්මාන්තය පිළිබඳ පුළුල් අපේක්ෂාවක් තබා තිබෙනවා. මේ සඳහා පරිසර අමාත්‍යාංශයේ යොමුව කොහොමද?ස්වභාවික පරිසරය අගයන සංචාරකයන්ගේ සිත් ඇද ගන්නා රටක් බවට ශ්‍රී ලංකාව පත්ව තිබෙනවා. නමුත් ඔවුන්ට ශ්‍රී ලංකාවට ඇවිත් යන්න හෝ ඉන්න තැනක් නැහැ. නමුත් අපේ අමාත්‍යාංශය සතුව ස්ථාන ගණනාවක් තිබෙනවා. මේවා නවාතැන් පොළවල් හැටියට දියුණු කරන්නත්, නැරඹුම් පහසුකම් සැලසීමටත් අපි අදහස් කරනවා.* පරිසර අමාත්‍යාංශය ජංගම දුරකථන පාරිභෝගිකයන්ගෙන් අය කළ පරිසර බද්ද වැඩි කතා බහක් නැතිවම අහෝසි කළේ ඇයි?කළින් ඒ විදිහෙ බද්දක් තිබුණා. රජයට විශාල ආදායමකුත් ලැබුණා. නමුත් ඒ ගැන ලැබුණු යෝජනා සළකා බැලීමෙන් පසු දුරකථන අලෙවිකරන සමාගම් සමඟ පරිසරය ආරක්ෂා කිරීමේ නව වැඩපිළිවෙළකට ගියා. ඒ නිසා දුරකථන පාරිභෝගිකයන්ගෙන් අය කළ බද්ද අහෝසි කළා. ගෙවල්වල තිබෙන ඒ ඉලෙක්ට්‍රොනික් අපද්‍රව්‍යය කළමනාකරණය ගැන නව වැඩපිළිවෙලක් සකස් කර තිබෙනවා. ඒ අනුව ඔබ ඉලෙක්ට්‍රොනික් භාණ්ඩ මිලදී ගන්නා නියෝජිතයාටම ඉලෙක්ට්‍රොනික් අපද්‍රව්‍යයන් ලබා දෙන්න පුළුවන්. ඔවුන් එය ප්‍රතිචක්‍රීයකරණය කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=f1107064</link>
    <topic>අනුරපුර ජනතාවට කිරුළු පළඳන දැයට කිරුළ</topic>
    <author>කිත්සිරි වනසිංහ</author>
    <content>රිටිගලින් ආරම්භ වී නගර ගම් දනව් සිසාරා මහා ජල කඳක් රැගෙන මන්නාරම් දිස්ත්‍රික්කයේ සිලාවතුර ආසන්නයේ දී මහ මුහුද හා හාදුවන මල්වතුඔයෙන් තන්තිරිමලය හා මහවිලච්චිය වියළි ගොවි බිම් තෙමන්නට මහින්ද රාජපක්ෂ ජනාධිපතිතුමන්ගේ රජය මේ වන විට සැලසුම් සකස් කර තිබේ.ලබන හත්වැනිදා අළුයම ශ්‍රී මහ බෝධි සමිඳු අබියස පැවැත්වෙන ආගමික වතාවත්වලින් අනතුරුව එදිනම පෙරවරු 9.42 ට යෙදී ඇති සුබ මොහොතින් ඉඩෝරයට වියළී ගිය ගොවිබිම් වල කඨෝර පොළව හා පොර බදන මිනිසුන්ට දිය දෝතක් ලබාදීමේ මහා ජාතික ප්‍රදර්ශනය ආරම්භ කෙරේ.අනුරපුර ජනයාට කිරුළ පළඳවන ‘දැයට කිරුළ” ජාතික සංවර්ධන ප්‍රදර්ශනයේ මුල්ගල් තැබීමේ කටයුතු මහවිලච්චිය ප්‍රාදේශීය ලේකම් කොට්ඨාසයේ ඔයාමඩුව ගොවිපළ මුල්කරගෙන එදින ආරම්භ කිරීමට නියමිතය.2012 වසරේ පෙබරවාරි 04 වන දින වැඩ ආරම්භ කිරීමට නියමිත ‘දැයට කිරුළ’ ප්‍රදර්ශනය මෙවර පැවැත්වෙන්නේ හය වැනි වතාවටය. මේ සඳහා රජය රුපියල් මිලියන පහළොස් දහසක මුදලක් වෙන් කර තිබේ.පසුගිය වසරේ දැයට කිරුළ ප්‍රදර්ශනය හා සමගාමීව සිදු කෙරුණ සංවර්ධනය ව්‍යාපෘති අභිබවමින් අප රටේ අතීතය, වර්තමානය හා අනාගතය කැටි කර ගනිමින් අනුරපුර ප්‍රදර්ශනය වර්ණවත්ව හා අනාගත ප්‍රතිලාභ රැසක් සමඟ පැවැත්වීමට රජය පිඹුරුපත් සකස් කර ඇතැයි එම ප්‍රදර්ශන කමිටු සභාපති අමාත්‍ය රංජිත් සියඹලාපිටිය මහතා පවසයි.තන්තිරිමලේ රජමහා විහාර භූමියේ මහ ගල්තලාව මත වැඩ හිඳින අෂ්ඨඵල බෝධීන් වහන්සේගේත් සුවහසක් බෞද්ධයින්ගේ මුදුන් මල්කඩ වූ ශ්‍රී මහා බෝධීන් වහන්සේගේත් මිහිඳු මහ රහතන් වහන්සේගේ පාද’ස්පර්ශය ලද මිහින්තලාවේත් ආශිර්වාද මැදින් හමා එන මද නල මේ මහා කටයුත්තට ආශීර්වාදයක් වනු නොඅනුමානය.ශ්‍රී ලාංකීය ජන සමාජය අනුරපුර මහ පොළවට මහත් සේ ආදරය කරති. තම්බපණ්ණියට ගොඩබට විජය රජු මල්වතුඔය ඔස්සේ පැමිණ අනුරපුර මුල්ම ජනාවාස ඇති කළ බව ඉතිහාස කතාවන්ගෙන් කියැවේ. විල්පත්තු ජාතික වනෝද්‍යානය මැදින් යාහැකි අනුරාධපුරයට කිට්ටුව මුහුදු තීරයට වන්නේ ද එයයි. ස්වාභාවික වරායක ලක්ෂණ පෙන්නුම් කරන කුදිරමලේ (තම්බපණ්නිය) මුහුදු තීරය ඉතා ගැඹුරින් යුක්තය. පෙර රජ දවසේ නාවික කටයුතු සඳහා මෙම ස්ථානය යොදාගෙන තිබීම නිසා එහි වරායක් ඉදිකිරීමේ අදහස මීට වසර ගණනකට පෙර සිටම උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා තුළ මුල් බැසගෙන තිබුණි. ප්‍රධාන අමාත්‍යවරයා කිහිප විටක්ම ඊට අවශ්‍ය සැලසුම් ද සකස් කළේ ය. නමුත් කාලයාගේ ඇවෑමෙන් එය තරමක් යටපත් විය. දර්ශනීය මුහුදු තීරය හා රත් පැහැ ගැන්වූ ගොඩබිම දුටුවන් නෙත් වශීකරන්නට සමත් වෙති.දැයට කිරුළ ජාතික සංවර්ධන ප්‍රදර්ශනයට සමගාමීව කුදිරමලේ (තම්බපණ්නිය) නව වරායක් ඉදිකිරීමේ අදහසක් ද එම කමිටුවට ඉදිරිපත් වී ඇත. එසේ වුවහොත් දෙස් විදෙස් සංචාරකයන්ගෙන් අනාගතයේ අනුරාධපුර වර්ණවත් වනු නියතය.අනුරපුර සිට කුදිරමලේ මුහුදු තීරය දක්වා යහපත් මාර්ග පද්ධතියක් ඉදිවුවහොත් පැය දෙකක පමණ කාලයක් තුළ කුදිරමලේට ගමන් කිරීමේ හැකියාව ද පවතී. ඒ මත අනාගත පරපුරේ දියුණුව ද ලියැවී තිබේ. උතුරුකරයේ දමිල ජනයා හා දකුණේ සිංහලයින් අතර සබඳතාව තව තවත් වර්ධනය වනු නිසැකය.අතීත උරුමයන්කුදිරමලේ මුහුදු තීරයට ආසන්නයේ කුවේණි වාසය කළ මාලිගාවේ නටබුන් අදටත් පවතී. ඉතිහාසය හා වර්තමානය කැටිකොට අනාගතය උදෙසා මෙම අතීත උරුමයන් රැක ගනිමින් අනුරපුරට කිරුළ පැළැඳවීමට ජනාධිපතිතුමන් ගත් තීරණයට මෙහි ජනයා මහත් සේ ප්‍රශංසා කරති. එමෙන්ම විල්පත්තු ජාතික වනෝද්‍යානයේ දැනට භාවිතයට නොගන්නා අක්කර ලක්ෂයකට වැඩි භූමිය සංචාරකයන් සඳහා විවෘත කිරීමට නව ප්‍රවේශ මාර්ගයක් ඉදිකිරීමට ගොවිජන සේවා හා වනජීවි ඇමැති එස්.එම්. චන්ද්‍රසේන මහතා පියවර ගෙන තිබේ. එය ද සංවර්ධනයේ මංපෙත් කියවෙන තවත් එක් සාධකයකි. විශේෂයෙන් දැනට දක්නට නොමැති දුර්ලභ සතුන් හා ශාඛ විශේෂ රැසක්ම මෙහි ඇති හෙයින් එය ජනයාට විවෘත කිරීම ද ඉසුරු ගෙන දෙන කාරණයකි.මෙසේ සංවර්ධන ව්‍යාපෘතිය ඇරැඹෙද්දී යාපනය, කිලිනොච්චිය, මන්නාරම, වවුනියාව හා උතුරු කරයේ අනෙකුත් ප්‍රදේශවල ජීවත් වන දෙමළ ජනයාට ද මන්නාරම් මාර්ගය යා කරමින් අලුතින් ඉදිවන තන්තිරිමලේ දක්වා වූ මාර්ගය ඔස්සේ තන්තිරිමලේ විහාරය අසළට පැමිණ ඔයාමඩුව ජාතික ප්‍රදර්ශනය නැරැඹීමේ අවස්ථාව උදාවනු ඇත. නොච්චියාගමින් පුත්තලම් මාර්ගය තම අවශ්‍යතාව සඳහා භාවිත කිරීමේ අවස්ථාව ඉන් ලැබෙන අතර, දැනට උතුරුකරයේ ජනයා භාවිත කරන අනුරාධපුර හරහා වූ ගමනට වඩා එය කිලෝ මීටර් පනහකින් පමණ අඩු දුරක් වීම ද විශේෂත්වයකි. ඒ තුළ සිංහල, දෙමළ සබඳතා යළි යළිත් ගොඩනැගෙනු ඇත. තන්තිරිමලේ විහාර භූමිය ඉදිරිපසින් ඉදිවන නව මාර්ග පද්ධතිය ඔස්සේ උතුරුකරයේ ජනයාට නොච්චියාගම දක්වා කිසිදු අවහිරතාවකින් තොරව ගමන් කිරීමේ අවස්ථාව ද උදාවනු ඇත.මෙතෙක් පැවති ‘දැයට කිරුළ’ ජාතික සංවර්ධන ප්‍රදර්ශනවලින් ඔබ්බට යමින් අනුරපුර ප්‍රදර්ශනය සංවිධානය කර තිබීම දිස්ත්‍රික්කය පුරා ග්‍රාමසේවා වසම් 702 ක නොඑසේ නම් ගම්මාන 2223 ක වෙසෙන 700,000කට ආසන්න වූ ජනතාවගේ වාසනාවකි.ප්‍රතිලාභ රැසක්දිස්ත්‍රික්කයේම සෑම ග්‍රාම සේවා වසමක ම ගම්මාන නියෝජනය වන පරිදි පොදු සංවර්ධන කටයුතු ක්‍රියාත්මක කිරීමට නියමිතව තිබේ. ඊට අමතරව සතියක් පාසා මෙම වසම් තුළ ජංගම සේවාවන් පවත්වා ජනතා ප්‍රශ්න හඳුනාගෙන ඊට දීර්ඝ කාලීන විසඳුම් ලබාදීමට ද සැළසුම් කර තිබේ. ප්‍රතිලාභ රැගෙන අමාත්‍යාංශ හා දෙපාර්තමේන්තු ගමට එන වැඩපිළිවෙළ මේ තුළින් ක්‍රියාවට නංවා ඇත.1946 අංක 13 දරන ආඥාව යටතේ ආරම්භ වූ නගර ග්‍රාම නිර්මාණ දෙපාර්තමේන්තුව මඟින් අනුරාධපුර පූජා නගරයේ ක්‍රියාත්මක කිරීමට නියමිතව තිබූ සංවර්ධන කටයුතු ද නව මුහුණුවරකින් අතීතයේ පැවති ඬර්මාණයන් හා එක්වෙමින් ප්‍රතිනිර්මාණය කිරීමට ද මෙම ප්‍රදර්ශනය යටතේ පිඹුරුපත් සකස් කොට තිබේ.1946 ග්‍රාම නිර්මාණ දෙපාර්තමේන්තුව ආරම්භ කර ඇත්තේ ද අනුරාධපුර පූජා නගරය සංවර්ධනය කිරීමේ අරමුණෙනි. ගෙවී ගිය කාලය තුළ සිදු වූ සංවර්ධන ක්‍රියාදාමයන්ගේ අඩු ලුහුඬුකම් ද මඟහරවමින් වේගවත් ව්‍යායාමයක් කිරීමට රජය අතගසා ඇත. ග්‍රාම නිර්මාණ දෙපාර්තමේන්තුව අද ජාතික භෞතික සැළසුම් දෙපාර්තමේන්තුව ලෙස වෙනස් වී ඇත. දශක හයකටත් වැඩි කාලයක් ගෙවී ගිය පසු යළි මහින්ද රාජපක්ෂ මහතාගේ රජය මේ මහත් වූ කටයුත්තට අතපොවා තිබීම සමස්ත බෞද්ධ ජනතාවගේ ම ආශිර්වාදයට ලක් වන්නකි.මේ යටතේ මහමෙව්නා උයන සංවර්ධනය කිරීම දැනටමත් ආරම්භ කර ඇත. එහි වූ නොගැළපෙන ගහ කොළ ඉවත් කොට ඒ වෙනුවට ඖෂධ වර්ග රෝපණය කිරීමට සැළසුම්කොට තිබේ.මහමෙව්නාවට පැමිණෙන බැතිමතුන් හට රිසි සේ විඩා නිවා සැනසිල්ලේ සිටිය හැකි පරිසරයක් මේ අනුව නිර්මාණය කිරීමට සැලසුම් කර තිබේ. එමෙන්ම ක්‍රමවත් පානීය ජල පද්ධතියක් හා විදුලි ලාම්පු පද්ධතියක් ද ඉදිකිරීමට නියමිතය. සහන් එළියක් ලැබෙන පහන් කණු පද්ධතියක් පෙර රජ දවස හා බැඳෙමින් ඉදිකිරීමට ද සැළසුම් කර ඇතැයි ජාතික භෞතික සැළසුම් දෙපාර්තමේන්තුවේ නියෝජ්‍ය අධ්‍යක්ෂ ජනරාල් බී.ඒ.තිලකරත්න මහතා සඳහන් කරයි. මේ අතර මල්වතු ඔය දෙපස පදිංචිව සිටින පුද්ගලයින්ගේ කැමැත්ත විමසා ඔවුන් වෙනත් ප්‍රදේශයක ස්ථීර ලෙස පදිංචි කිරීමටත් ඔවුන් වෙනුවෙන් අවශ්‍ය අනෙකුත් පහසුකම් සැලසීමටත් මේ වනවිට සැළසුම් සකස් කොට තිබේ.අතමිට සරුකරමේ අතර නොච්චියාගම නිකවැව හංදියෙන් හැරී රනෝරාව, ඔයාමඩුව, තන්තිරිමලේ හරහා චෙට්ටිකුලම් දක්වා වූ මාර්ගය සංවර්ධනයෙන් පසු ඔයාමඩුව මංසන්ධිය යාබද ප්‍රදේශය කුඩා නගරයක් බවට පත්වනු ඇත. පසුව එය ආර්ථික මධ්‍යස්ථානයක් බවට පත්වනු නියතය. පුත්තලමෙන්, මීගමුවෙන්, දඹුල්ල ආර්ථික වෙළඳ මධ්‍යස්ථානයට යනවා වෙනුවට එම ප්‍රදේශයේ ගොවි නිෂ්පාදන සඳහා වෙළඳ මධ්‍යස්ථානයක් මෙහි නිර්මාණය වනු ඇත. අනාගතයේ දිනෙක නව ඉන්ධන පිරවුම් හලක් ද ඔයාමඩුව මංසන්ධියේ ඉදිවන විට ජනතා ප්‍රශ්න රැසකට පිළිතුරු ලැබී ගොවි අතමිට සරුසාර වී පහන් සිතින් යුක්තව ජීවත්වීමේ අවස්ථාව උදාවනු ඇත.අක්කර 2600 භූමි ප්‍රදේශයක විසිරී ඇති පශු සම්පත් මණ්ඩලය යටතේ පාලනය වන ඔයාමඩුව ගොවිපළ මුළුමනින්ම සංවර්ධනය කිරීමට නියමිතය. එම භූමියෙහි පිහිටි වැව් අමුණු සියල්ල ප්‍රතිසංස්කරණය කෙරේ. කෘෂිකර්මාන්තය, ධීවර හා පශු සම්පත් වැනි සියලු අංශ වල ප්‍රතිලාභ ප්‍රදර්ශනයෙන් පසු එම ප්‍රදේශයේ ජනතාවට භුක්ති විඳීමට හැකිවන පරිදි ක්‍රියාත්මක කෙරේ. තන්තිරිමලේ පුදබිමේ සංවර්ධන කටයුතු සමඟ මහවිලච්චිය ප්‍රාදේශීය ලේකම් කොට්ඨාසයේ සියලු පොදු පහසුකම් නන්වමින් අනාගත පරපුර ආර්ථික, සමාජීය හා සංස්කෘතික වශයෙන් සවිබල ගැන්වීමට ද රජය ක්‍රියාකරන බව භෞතික සැලසුම් දෙපාර්තමේන්තුවේ නියෝජ්‍ය අධ්‍යක්ෂක ජනරාල් හා දැයට කිරුළ ප්‍රදර්ශන කමිටුවේ සම සම්බන්ධීකරණ ලේකම් බී.ඒ.තිලකරත්න මහතා පැවසීය.දැයට කිරුළ ප්‍රදර්ශනය ඔයාමඩුව මුල් කරගෙන ක්‍රියාත්මක කිරීම යුද්ධයෙන් බැට කෑ මිනිසුන් වෙනුවෙන් ගත් නිවැරැදි හා කාලෝචිත තීරණයකි. තිස් වසරක අඳුරු කාල සීමාව තුළ ත්‍රස්තවාදීන්ගේ මූනිස්සමට බිලි වූ විල්පත්තු මායිමේ සියලු දෙනා වෙනුවෙන් කළ උපරිම සැලකිල්ල මෙය බව ද තන්තිරිමලේ රජමහා විහාරාධිපති නාහිමිපාණෝ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=f1107062</link>
    <topic/>
    <author>චතුරිකා ගමගේ</author>
    <content>ජපානයේ සමාජ සංස්කෘතික වටපිටාව විවරණය කරමින් සමන් අතාවුදහෙට්ටි ලියූ “සොඳුරු සැරිසර - හනමිචිය දිගේ” ග්‍රන්ථය ෆාස්ට් පබ්ලිෂින් ප්‍රකාශනයක් ලෙසින් දොරට වැඩුම පසුගිය දා ජපානයේ දී පැවැත්විණි. මේ එම කෘතිය ලියූ සමන් අතාවුදහෙට්ටි සමඟ සිදුකළ සාකච්ඡාවකි.* මේ කෘතිය සඳහා ඔබ යොදාගෙන තිබෙන්නේ හරි අපූරු නමක්. ඒ පිළිබඳ සඳහනක් කරමින්ම අපි සාකච්ඡාව අරඹමුඔව්. පොතේ නමින්ම පටන් ගත්තොත් හනමිචිය කියන්නේ කබූකි නාට්‍යවල ප්‍රධාන වේදිකාවට ප්‍රේක්ෂකාගාරය මැදින් එන උප වේදිකාවයි. හනමිචිය කියන එකේ වචනාර්ථය මල් මාවත යන්නයි. ඒ අනුව මේ කෘතියේ සටහන් වන්නේ මල් මාවතක කෙරුණු සොඳුරු සැරිසරක් පිළිබඳවයි.* කෘතිය රචනා කෙරුණේ කුමන වස්තු විෂයක් තේමා කොට ගනිමින් ද?මේ කෘතියට විෂය කරගත්තේ ජපානයේ සංස්කෘතිය කියලා කෙටියෙන් ම කියන්න පුළුවවන්. තවත් ආකාරයකින් කියනවා නම් මෙය ජපාන සංස්කෘතිය ශ්‍රී ලාංකේය පාඨකයන්ට හඳුන්වාදීම සඳහා කරපු උත්සාහයක්. ජපානයේ ආගම, සමාජය, ඇවැතුම් පැවැතුම්, සිරිත් විරිත්, ඇදහිලි, සම්ප්‍රදායන්, විශ්වාස, උත්සව, කලාව, නාට්‍ය, සංගීතය වැනි විවිධ පැති ස්පර්ශ කර සරල භාෂාවකින් ලියා ඇති මෙය බැලූ බැල්මට සංචාරක ලිපි පෙළක් වගේ. විවිධ ස්ථානවලට ගොස් විවිධ පුද්ගලයන් හමු වී කතා බහ කර ලියැවුණු මෙය සංචාරක සටහන් මාලාවක් ගණයට වැටෙන්නත් පුළුවන්. කොහොම නමුත් මෙයින් මතුකර පෙන්වන්නේ ජපාන සංස්කෘතියයි.* මෙවැනි වස්තු විෂයයන් තේමා කර ගැනීමට විශේෂ හේතුවක් තිබෙනවද ?මම සාමාන්‍යයෙන් ඉස්සර ඉඳලම ඇවිදින්න කැමැතියි. ඒ නිසා ඉඩක් ලැබුණු ගමන් මම විදේශ රටක ඇවිදින්න යනවා. විශේෂයෙන් ජපානය, චීනය, ඉන්දියාව, සිංගප්පූරුව, මැලේසියාව වැනි රටවල මම සංචාරය කර තිබෙනවා. ඒ වගේම ඒ සංචාරයෙන්හි දී මම ඒ රටවල් පිළිබඳ විවිධ තොරතුරු එක්රැස් කර ගත්තා. ඒ ආකාරයෙන් එක්රැස් කර ගත් තොරතුරු අතරින් ජපානය පිළිබඳ තොරතුරු ලියා පොතක් වශයෙන් එළි දක්වන්න මම තීරණය කළා.* රටවල් කිහිපයක තොරතුරු එක් කෘතියක අන්තර්ගත නොකොට ඔබ ජපානය පිළිබඳ පමණක් මේ කෘතියෙන් විවරණය කරනවා. ඒ පිළිබඳ සඳහනක් කළොත්විදේශ රටවල තොරතුරු අන්තර්ගත කෘති බොහොමයක් තිබෙනවා. නමුත් මම මගේ කෘතිය එක රටකට පමණක් අදාළ වන පරිදි එළිදක්වන්න තීරණය කළා. එවිට පොඩි අනන්‍යතාවයක් තිබෙනවා. ඒ වගේම පාඨකයන්ටත් එය පහසුවක්. ජපානයට කැමැති ජපානය පිළිබඳ තොරතුරු අවශ්‍ය කෙනෙකුට මේ පොත අරගෙන කියවන්න පුළුවන්. ඒ නිසා රටවල් ගණනාවක තොරතුරු අන්තර්ගත කරනවාට වඩා මේ ක්‍රමය සාර්ථක යැයි මම හිතුවා. මේ කෘතියට අවශ්‍ය තොරතුරු එක්රැස් කරන්න අවුරුදු 5 – 6 ක පමණ කාලයක් ගතවුණා.* කෘතිය ආරම්භ කිරීමේදී ඔබ අත්තම්මා වරියකගේ චරිතය යොදා ගෙන තිබෙනවා.ඔව්, ජපානයේ සුන්දර චාරිකාව සඳහා මුල පිරෙන්නේ ජීවිතයේ වසර අසූ ගණනක අත්දැකීම් සම්භාරයක් ශේෂ කරගත් අත්තම්මාවරියකගේ ජීවන මං පෙතෙහි මං සළකුණු අතරින්, මේ අත්තම්මා රංගනවේදිනියක් ඇය අදටත් රංගනයේ යෙදෙනවා. කිකුනො ඔනොඒ නම් වූ මේ වියපත් රංගනවේදිනිය පෙන්වා දෙන්නේ රංගනය යනු ජීවිතයේ සත්‍ය සොයා ගැනීමේ මාර්ගයක් බවයි. ඒ වගේම රංගනය යනු තමා තුළ සැඟව සිටින බෝසත්වරයා මතුකර ගැනීමේ අභ්‍යාසයක් බවත් ඇය විශ්වාස කරනවා.* අත්තම්මාගේ චරිතය හරහා ඔබ මතු කරන්නට උත්සහ ගත්තේ කවර කාරණයක් ද?විශේෂයෙන් ජපානයේ රංගන කලාව මොනතරම් ගැඹුරු දෙයක්ද යන්න පිළිබඳ යම්කිසි අදහසක් ගෙන ඒමට මම මේ තුළින් උත්සහ ගත්තා. නටනවා කියන්නේ තාලයකට ඇඟපත සොලවන එක විතරක් කියලා ඇතැම් අය හිතාගෙන හිටියත් ගොඩාක් ගැඹුරට අධ්‍යයනය කළාම එය භාවනාවක්. ජපන් ජාතිකයන් කියන්නේ රංගනයෙන් ජීවිතයේ සත්‍ය සොයාගන්න පුළුවන් කියලයි. ආගමට අනුව හැම කෙනෙකුගේම හදවතේ බුදුවරයෙක් ඉන්නවා කියලා ඔවුන් විශ්වාස කරනවා. ඒ නිසා අපි ඇතුළේ ඉන්න බුදුවරයා මතුකර ගන්න අපි ජීවිතයේ උත්සහ ගත යුතුයි. ඒ බුදුවරයා මතු කරගන්න රංගනය උපයෝගී කරගන්නා එක් පුද්ගලයෙක් තමයි මේ අත්තම්මා මෙහි අන්තර්ගතය එයයි. ඒ වගේම ලාංකික පාඨකයන්ටත් මේ අත්තම්මාගේ සම්බන්ධයකුත් තිබෙනවා. ශ්‍රී ලංකාව වෙනුවෙන් පත්කර තිබෙන ජපාන විශේෂ නියෝජිත යෂුෂි අකාෂි මහතාගේ බිරියට නැටුම් උගන්වපු ගුරුවරිය තමයි මේ අත්තම්මා. ඒ නිසා මේ කතාවේ අපේ රටටත් යම්කිසි සම්බන්ධයක් තිබෙනවා.* ඔබේ කෘතියේ තේමාව ජපන් සංස්කෘතිය හඳුනාගැනීමයි. වෙනත් රටක සංස්කෘතියක් හඳුනා ගැනීම බාහිරින් බලනවාට වඩා ගැඹුරු දෙයක් නේද ?ශ්‍රී ලාංකේය පාඨකයාට ජපාන සංස්කෘතිය හඳුනාගැනීමට ලැබුණේ එදිරිවීර සරච්චන්ද්‍ර මහතාගේ මළගිය ඇත්තෝ සහ මළවුන්ගේ අවුරුදු දා යන කෘති දෙකත් සමඟයි. නමුත් ඊට පසුව ජපානය පසුබිම් කරගෙන නවකතා ලියුවුණත් මම හිතන විදිහට සරච්චන්ද්‍ර මහතාගේ කෘතිවලින් ජපන් සමාජයට ඉටුකළ සාධාරණය අනෙක් නිර්මාණවලින් ඉටුවුණේ නැහැ. මම හැම කෘතියම කියලා කියන්නේ නැහැ. නමුත් බොහෝ කෘති ලියවිලා තිබුණේ ශ්‍රී ලංකාවේ සිට ජපන් සමාජය අධ්‍යයනය කරමිනුයි. එය ජපන් සමාජයේ සැබෑ පිළිඹිඹුවක් නොවෙයි. නොදන්න කෙනෙකුට මෙය මහා විස්මයක්, ආශ්චර්යයක් වුණත් ජපන් සමාජය පිළිබඳ දන්නා අයට මේ පිළිබඳ විශාල පරස්පරයන් ඇතිවුණා. ජපන් සමාජය නියම ආකාරයෙන් පිළිබිඹු වන නවකතාවන් අපේ රටේ බිහිවුනා නම් ඒ සරච්චන්ද්‍ර මහතාගේ නවකතා දෙක පමණයි. ඒ නවකතා අපි කුඩා කාලයේ අපිව ආලෝලනය කළ අපිව ඇද බැඳ ගත්තු අපි ආදරය කළ නවකතාවන්.* ජපන් සමාජය අධ්‍යයනයට ඔබට පසුබිම සැකසුණේ කොහොමද ?මළගිය ඇත්තෝ, මළවුන්ගේ අවුරුදුදා වැනි නවකතා වලින් අපි විඳපු අත්දැකීම් ඔස්සේ ජපන් සමාජ ජීවිතයට තවත් කිට්ටු වෙන්නට මට අවස්ථාව ලැබුණා.ඒ ජපානය මෙන්ම ශ්‍රී ලංකාවේත් බොහෝ ජනප්‍රිය වු ඔෂීන් නමැති ටෙලිනාට්‍ය හරහායි. මීට අවුරුදු ගණනාවකට පෙර ටයිටස් තොටවත්තයන් විසින් ඔෂීන් ටෙලි නාට්‍යය සිංහලෙන් හඬකවද්දී ජපාන ජන ජීවිතයට මම තවත් සමීප වුණා. ඔෂීන්ගේ ස්වාමිපුරුෂයාගේ චරිතය හඬ කැවීමේ අවස්ථාවත් මට ලැබුණා. 80 දශකයේ මුල් භාගයේ මේ නාට්‍යයට හඬ කවද්දි ජපාන ජන ජීවිතයට මම තවත් සමීප වුණා. ඔෂීන් ටෙලිනාට්‍ය කොටස් 300 – 350 පමණ හඬකවද්දී ජපන් සමාජයට යුද්්ධයෙන් ඇතිවූ හානිය, ඒ ඔස්සේ ජපන් ජනතාව නැගී සිටින්නට දැරූ උත්සාහය වැනි දෑ හොඳින් දැනගැනීමේ අවකාශය ලැබුණා.* ඔබ ජපන් සමාජය අධ්‍යයනය කරන්නේ ඒ රට තුළදීමයි. ඔබට ඒ සඳහා ලැබුණු අනුග්‍රහකත්වය කෙබඳුද ?මට 2004 - 2005 වසරවලදී ජපානයේ අස්කා විදේශීය හුවමාරු සංස්කෘතික මධ්‍යස්ථානයේ එවකට උප සභාපතිනිය වූ ජින්සෙයි ඉකෝ තෙරණිය ඉන්දියාවේ චෙන්නයි නුවරදී මුණගැහුණා. අපි අතර ලොකු මිත්‍රත්වයක් ඇති වුණා. පසුව මගේ ජපානය පිළිබඳ තිබෙන ලෝලීත්වය ඇයට තේරිලා ඇය ජපානය පිළිබඳ පර්යේෂණ කරන්න මට ආරාධනා කළා. ඒ වගේම ඔවුන්ගේ සංවිධානයෙන් මට ගොඩාක් උදව් ලැබුණා. ජපානයේ තිබෙන පළමු ථෙරවාදී පන්සල වන ලංකාජි විහාරස්ථානයේ නායක හාමුදුරුවොත් මගේ මේ පර්යේෂණ කටයුතු සඳහා විශාල සහයෝගයක් ලබා දුන්නා. ඒ වගේම තවත් බොහෝ පිරිසකගේ සහයෝගය මට උපරිමයෙන් ලැබුණා. ඒ සහයෝගය නොලැබුණා නම් මේ කාර්යය සාර්ථක කරගන්න ලැබෙන්නේ නැහැ.* මෙය ඔබේ පළමු කෘතිය නොවේ. මීට පෙර ඔබ අතින් ලියැවුණු කෘති සහ ඉදිරියේ දී සිදුකෙරෙන නිර්මාණ පිළිබඳ සඳහනක් කළොත්මීට කලින් මම නවකතා, ගුවන්විදුලි නාට්‍ය, මතක සටහන් වැනි දේ රචනා කළා. නමුත් මේ කෘතිය වෙනස් ආකාරයක කෘතියක්. රටක සංස්කෘතිය, ජනජීවිතය, ඇවතුම් පැවතුම් පිළිබඳ හඳුන්වාදීමේ අරමුණින් මම ලියපු පළමු කෘතිය මෙයයි. මේ දිනවල මම චීන නවකතාවක් සිංහලයට පරිවර්තනය කරමින් සිටිනවා. ඊට අමතරව තවත් නවකතාවක් නිර්මාණය කරගෙන යනවා. ඉදිරියේ දී ඒ නිර්මාණත් පාඨකයන් අතරට පත් කිරීම මගේ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>06</day>
    </date>
    <link>http://www.dinamina.lk/2011/07/06/_art.asp?fn=f1107063</link>
    <topic/>
    <author>අනුසාර</author>
    <content>“අද යොවුන් පරම්පරාව කියැවීමෙන් ඈත් වෙලා. ඔවුන් වැඩි වැඩියෙන් අන්තර්ජාලයට හා පරිඝණකයට යොමුවෙලා. වැඩිපුරම බලන්නේ කාටූන්. පොතපත කියැවීමක් ඇත්තේම නෑ. මෙයින් වෙන්නේ යොවුන් පරපුරේ ඥානය නැතිවී යෑමයි....”අද යොවුන් පරම්පරාවේ කියැවීම සම්බන්ධයෙන් ප්‍රවීණ ලේඛක ගුණරත්න ඒකනායකගෙන් මා අසන ලද පැනයට ඔහුගේ අදහස වූයේ එවැන්නකි.1972 වසරේදී ‘ දහසක් පැතුම් පතලා’ නමින් තම ප්‍රථම නවකතාව ලියා පල කළේ ය. එසේම යොවුන් නවකතා , කෙටිකතා, ළමා කතා, නාට්‍ය වෙනත් කෘති හා දේශපාලන කෘති ඔහු අතින් නිර්මාණය විය. 2000 වසරේ හොඳම යොවුන් නවකතාව වූයේ ‘තෑගි ගොඩයි’ කෘතියයි. 2003 ඩී.ආර්.විජේවර්ධන නවකතා අත් පිටපත් තරගයේ තුන්වැනි ස්ථානය ලැබූ ‘යාපනය තවමත් ඈතයි’ රචකයාද වූයේ ගුණරත්න ඒකනායකයි.‘කාලෙන් කාලෙට’ ඔහුගේ නවතම කෘතිය වේ. එය යොවුන් නව කතාවකි. 2000 වසර් සමස්ත ලංකා යොවුන් නවකතා තරගයේ ප්‍රථම ස්ථානය ලත් ‘තෑගි ගොඩයි’ හි දෙවැනි කොටස වූයේ ‘තෑගි ලැබෙයි’ කෘතියයි.‘කාලෙන් කාලෙට’ එහි තුන්වැනි කොටස බව ගුණරත්න ඒකනායක ප්‍රකාශ කරයි.අද බොහෝ මවුපියෝ සිය දරුවනට බාහිර දැනුමක් නැති බව පවසති. කොතරම් පාඩම් කළත් විභාග සමත් නොවන බව පවසති. තමන් දන්නා දේ ලියාගැනීමට නොහැකි බවට මැසිවිලි නගති. දරුවනට කියවීම පිළිබඳ අවශ්‍ය නිසි පුහුණුවක් නොදීම මේ සියල්ලටම හේතු වේ. කුඩා කළ සිටම දරුවාට කියවීමට උනන්දුවක් ඇති කරනවා නම් අවශ්‍ය පොත පත ගෙන දෙනවා නම් මේ සියල්ලෙන් ජයගත හැකි වන බව ගුණරත්න ඒකනායක තම කෘතියෙහි හැඳින්වීමෙන් සටහනක් තබමින් ප්‍රකාශ කර සිටියි.යොවුන් නවකතාවේ ස්වරූපය කෙබඳුද? යන්න පිළිබඳ ඇසූ පැනයට ඔහුගේ පිළිතුර වූයේ මෙවැන්නකි. “යොවුන් පරම්පරාව යනුවෙන් මා අදහස් කරන්නේ වයස අවුරුදු දහයේ සිට වයස අවුරුදු විස්ස අතර සිටින කොටසටයි. යොවුන් නවකතාවේ වීරත්වයක් තිබිය යුතුයි.එය උද්යෝගිමත් විය යුතුයි. ආදර්ශවත් කියැවීමක් විය යුතුයි. මින් අධ්‍යාපනයට පවා උනන්දුවක් ඇති වෙනවා. ඇයි රස වින්දනය කරන්න.තරුණ පරම්පරාව කියන්නේ තරුණ පරපුර හා කුඩා ළමයින් අතර පරපුරකටයි. බටහිර, යොවුන් නවකතාව කියලා විශේෂයක් තියෙනවා. එහි එයට විශාල ඉඩකඩක් ලබා දීලා තියෙනවා. අපේ රටේ ඒ තත්ත්වය අඩුයි.ප්‍රවීණ ලේඛක ගුණරත්න ඒකනායකගේ ‘කාලෙන් කාලෙට’ යොවුන් නවකතාව පාදක වන්නේ එක්තරා යෞවනයකු අධ්‍යාපනය හා තම ජීවිතය ජයගන්න ආකාරයයි.  පැමිණෙන දුක් කම්කටොළු බාධක නොතකා ඔහු ජයග්‍රහණය කරා යන ආකාරය ලේඛකයා සරල සුගම භාෂා විලාශයකින් රචනා කොට ඇත.මම - ඔබ ප්‍රකාශ කර සිටිනවා. ශ්‍රී ලංකාව තුළ යොවුන් නවකතාවට මහ ඉඩකඩක් ලැබී නැති බව. මේ ඉඩකඩ ඇති කිරීම සඳහා ඔබ යෝජනා කරන්නේ මොනවාද?ඔහු - පාසල් විෂයට සාහිත්‍ය විෂය එකතු කළ යුතුයි. යොවුන් සාහිත්‍ය පොත පත සුලභ කරන්න ඕනේ. මේ කෘති ලියන ලේඛකයන්ව දිරිමත් කරන්න ඕනේ. යොවුන් නවකතා වැඩිපුර ලියැවෙන්න ඕනේ. ශ්‍රී ලංකාවේ බැලුවහම ලක්ෂ පනහක් පමණ යොවුන් ජනතාවක් ඉන්නවා.යොවුන් සාහිත්‍ය තව තවත් ලියන්න කියලා මේ ලේඛකයන්ව දිරිමත් කළ යුතුයි. ඒ වගේම ඔවුන් සඳහා විශේෂ වරප්‍රසාද ලබා දිය යුතුයි. එවිට ශ්‍රී ලංකාවෙන් යොවුන් ජනතාව සඳහා හොඳ කියැවීමේ සාහිත්‍යයක් බිහිවේවී.මම - සමහරක් යොවුන් නවකතාව යනුවෙන් හඳුන්වන්නේ වෙනත් සාහිත්‍යයක්. යොවුන් ප්‍රේම කතා සාහිත්‍යය; ඒ සමහරක් දෙනා යොවුන් සාහිත්‍ය විදිහට සලකනවා.ඔහු - ඔව් ඒවා වෙළෙඳ පොලේ ගොඩ ගහලා තියෙනවා. ඒ අතර හොඳ පොත් වගේම වැඩක් නැති පොතුත් තියෙනවා. ඒවා යොවුන් ප්‍රේම කතා වලට ගැනෙන්නේ. යොවුන් විය පසු කළ කොටසටයි මේ කෘති අයිති වෙන්නේ. යොවුන් නව කතාව කියන්නේ උද්යෝගය, වීරත්වය මතුකර දක්වන සාහිත්‍ය විශේෂයක්. ඒ බව කලින් මා ප්‍රකාශ කළා.යොවුන් නවකතාව යනු වෙළෙඳ පොලේ ගොඩ ගසා ඇති හුදු ප්‍රේම කතා සාහිත්‍ය නොවන බවත් ඒවා වෙනස්ම ආරක් ගත් සාහිත්‍යයක් බවත් ගුණරත්න ඒකනායක පුන පුනා පවසයි. අද යොවුන් පරපුරට අවශ්‍ය නිසි මඟ පෙන්වීමක් හෝ හොඳ නරක කියාදීමේ වැඩ පිළිවෙළක් නොමැති බව කෘතියේ හැඳින්වීමේ සටහන් කරන ඔහු රටේ අනාගතය බාර ගන්නා පරපුර මං මුලාවූවන් සේ හැසිරෙන බවත් එම තත්ත්වයට අපි කළ යුත්තේ කුමක්ද යන ගැටළුව අද සමාජයේ ප්‍රශ්නයක් බවට පත්වෙමින් පවතින බව ගුණරත්න ඒකනායක ඔබ හමුවේ තබමින් සාකච්ඡාව අවසන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107071</link>
    <topic>හොර පාස්පෝට්මගඩියක් හෙළිවෙයි</topic>
    <author>මහින්ද අලුත්ගෙදර</author>
    <content>විදේශ ගමන් බලපත්‍රවල දත්ත හා ඡායාරූප ව්‍යාජ ලෙස සකස් කරමින් නීති විරෝධී ලෙස විදේශ ගමන් බලපත් මුද්‍රණය කිරීමේ ජාවාරමක් පිළිබඳ තොරතුරු රැසක් අනාවරණය කර ගැනීමට ශ්‍රී ලංකා විදේශ සේවා නියුක්ති කාර්යාංශයේ විශේෂ විමර්ශන අංශය සමත් වෙයි.පුද්ගලයන්ගේ ඡායාරූප හා ඔවුන්ගේ දත්තයන් මේ සඳහා ව්‍යාජ ලෙස යොදා ගෙන තිබෙන බවත් එවැනි ව්‍යාජ ගමන් බලපත්‍ර යොදා ගනිමින් පුද්ගලයන් කිහිපදෙනකු රැකියා සඳහා විදේශගත කර තිබෙන බවත් මූලික පරීක්ෂණ වලදී හෙළිවී ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.නීති විරෝධී ලෙස කාන්තාවන් දෙදෙනකු ගෘහ සේවය සඳහා විදේශගත කිරීමට ගත් උත්සාහයකදී කාර්යාංශය මේ තොරතුරු අනාවරණය කරගත් බවද ව්‍යාජ ලෙස සකස් කළ විදේශ ගමන් බලපත්‍ර ඉදිරිපත් කළ පුද්ගලයකු විදේශ සේවා නියුක්ති කාර්යාංශ විශේෂ විමර්ශන අංශය මඟින් අත් අඩංගුවට ගත් බවද විදේශ සේවා නියුක්ති කාර්යාංශ ප්‍රකාශකයෙක් “දිනමිණ”ට පැවැසීය.එම විදේශ ගමන් බලපත්‍ර විදේශ සේවා නියුක්ති කාර්යාංශයේ රැකියා අනුමැතිය සඳහා ඉදිරිපත් කළ අවස්ථාවේදී සැකකාර පුද්ගලයා අත් අඩංගුවට ගත් බව කී එම ප්‍රකාශකයා අදාළ විදේශ ගමන් බලපත්‍ර දෙකේ දත්ත හා ඡායාරූප ව්‍යාජ ආකාරයෙන් සකස් කළ ඒවා බවද සඳහන් කළේය.අත් අඩංගුවට පත් පුද්ගලයා මරදාන ප්‍රදේශයේ විදේශ රැකියා නියෝජිතායතනයක සේවය කරන අයකු වන අතර විදේශගත කිරීම සඳහා උත්සාහ ගත් කාන්තාවන් දෙදෙනා විදේශ රැකියා සඳහා යාමේදී අත්‍යවශ්‍ය පුහුණුව නොලැබූවන් වන බවත් ඒ හේතුවෙන් මෙලෙස නීතිවිරෝධී ලෙස විදේශගත කිරීමට උත්සාහ කර තිබෙන බවත් එම කාර්යාංශය පවසයි.මෙම කාන්තාවන් දෙදෙනා බුලත්කොහුපිටිය හා රාගම ප්‍රදේශයන්හි පදිංචි කරුවන් වන අතර මීට පෙර ගෘහසේවිකාවන් ලෙස විදේශගතවූ කාන්තාවන් දෙදෙනකුගේ ගමන් බලපත්‍ර භාවිත කොට මේ විදේශ ගමන් බලපත්‍ර සූක්ෂම ලෙස සකසා තිබූ බවට මූලික පරීක්ෂණවලදී අනාවරණය කරගෙන තිබේ.මේ පුද්ගලයා මීට පෙරද අවස්ථා කිහිපයකදී නීති විරෝධී විදේශ රැකියා ජාවාරම්වල නිරතව තිබෙන බවට තොරතුරු ලැබී තිබෙන බවත් අදාළ ඒජන්සියේ බලපත්‍රය අත්හිටුවීමට පියවර ගන්නා බවත් විදේශ සේවා නියුක්ති කාර්යාංශය සඳහන් කරයි.අත් අඩංගුවට ගත් සැකකරු කඩුවෙල මහේස්ත්‍රාත් අධිකරණය වෙත ඉදිරිපත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107072</link>
    <topic>ජනපති මහින්ද රාජපක්ෂදළදා වැඳ පුදා ගනී</topic>
    <author>අසේල කුරුළුවංශ</author>
    <content>ශ්‍රීදළදා සමිඳුන් වැඳ පුදා ගැනීමෙන් පසු ජනපති මහින්ද රාජපක්ෂ මහතා ඊයේ (06) පෙරවරුවේ මල්වතු අස්ගිරි මහානායක ස්වාමින්ද්‍රයන් වහන්සේ දෙනම බැහැ දැක ආශිර්වාද ලබා ගත්තේය.මෙරට ජාතික, ආගමික හා දේශපාලනික තොරතුරු පිළිබඳව මෙහිදී ජනපතිවරයා මහානාහිමිවරු දෙනම සමඟ සුහද පිළිසඳරක යෙදුණි. මහානායක හිමිවරු බැහැ දැකීමට ප්‍රථම ශ්‍රී දළදා මාලිගාවට ගිය ජනාධිපති මහින්ද රාජපක්ෂ මහතා දළදා සමිඳුන් උදෙසා පුෂ්පෝපහාර පැවැත්වීය.මේ අවස්ථාවට මධ්‍යම පළාත් ප්‍රධාන ඇමැති සරත් ඒකනායක, දියවඩන නිළමේ ප්‍රදීප් නිලංග දෑල, මහනුවර දිස්ත්‍රික් ලේකම් ගාමිණී සෙනවිරත්න මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107073</link>
    <topic>ශ්‍රී ලංකාවේ වෛද්‍යවරුමී උණට බෙහෙත් සොයා ගනිති</topic>
    <author>සන්ධ්‍යා කරුණාරත්න</author>
    <content>මී උණ රෝගයට ගොදුරු වන රෝගීන්ගේ ජීවිත බේරා ගැනීම සඳහා මීතයිල් පෙරෙඩ්නිසලෝන් නමින් නව ඖෂධයක් සොයා ගැනීමට මෙරට වෛද්‍ය කණ්ඩායමක් සමත් වෙති.මේ ඖෂධය භාවිත කිරීමෙන් මී උණ රෝගීන්ගේ මරණ සියයට සියයක්ම අඩු කර ගත හැකි බව විශේෂඥ වෛද්‍ය කණ්ඩායම ප්‍රකාශ කරති. ගම්පොළ ශික්ෂණ රෝහලේ විශේෂඥ වෛද්‍ය කපිල ද අල්විස්, පේරාදෙණිය ශික්ෂණ රෝහලේ මහාචාර්ය එස්.ඒ.එම්.කුලතුංග මහත්වරුන්ගේ ප්‍රධානත්වයෙන් සිදු කළ මේ නව ඖෂධය අන්තර්ජාතික මට්ටමින් ද පිළිගැනීමට ලක්ව තිබේ.මේ ඖෂධය භාවිතයෙන් මෙරට පමණක් නොව ලෝකයේම මී උණ රෝගීන් මරණයෙන් බේරා ගැනීමට සමත් වන බව වෛද්‍ය රත්නසිරි බණ්ඩාර මහතා පවසයි.වසරකට මෙරටදී මී උණ රෝගීන් 5000 ක් පමණ වාර්තා වේ. ඉන් රෝගීන් 50කට අධික පිරිසක් මරණයට පත්වෙති. නව ඖෂධය භාවිත කිරීමෙන් මේ රෝගීන්ගේ ජීවිත බේරා ගැනීමට හැකි වේ.මී උණ නිසා ඇති වන මරණ වළක්වාලීමට සමත් මේ නව ඖෂධය කඩිනමින් රෝහල්වල හා වෛද්‍ය ආයතනවල භාවිත කිරීම සඳහා අදාළ නිර්දේශ සහ විධිවිධාන ලබාදීමට සෞඛ්‍ය අමාත්‍යාංශයට කටයුතු කරන ලෙස ශ්‍රී ලංකා මානව සුරැකුම් පදනම ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107074</link>
    <topic>ජාත්‍යන්තරය හමුවේ එකම හඬක් නඟන්න</topic>
    <author/>
    <content>ජාත්‍යන්තර ප්‍රජාව ඉදිරියේ සියලුම ශ්‍රී ලාංකිකයන් එකම හඬක් නැඟිය යුතු බව අති උතුම් මැල්කම් රංජිත් කාදිනල්තුමා පවසයි.අනාගත පරපුර වෙනුවෙන් ශ්‍රී ලංකාව ඉදිරියට ගෙන යා හැක්කේ එවිට බවද උන්වහන්සේ අවධාරණය කරති.ඒ ඒ රටවල මිනිසුන් අතර සබැඳියාවක් ගොඩනැඟීමට මානුෂීය මෙන්ම මිත්‍රශීලි ආකාරයෙන් හැසිරිය හැකි මාධ්‍ය මගින් ප්‍රධාන කාර්ය භාරයක් ඉටු කළ යුතු බවද මැල්කම් රංජිත් කාදිනල්තුමෝ පවසති. මාධ්‍යවේදීන් පිරිසක් පෙරේදා කොළඹ බිෂොප් නිවසේ දී මුණගැසුන අවස්ථාවේ කාදිනල්තුමා එසේ ප්‍රකාශ කෙළේය.ජාත්‍යන්තර වේදිකාවල ශ්‍රී ලංකාව විවිධාකාර ලෙස සාකච්ඡාවට බඳුන්වෙයි.අප හමුවේ ඇති අභියෝගවලට මුහුණදීමට සියලුම රටවැසියන් පැහැදිලි හඬක් නැගිය යුතුය. ශ්‍රී ලංකාව පිළිබඳ යථා තත්ත්වය ලෝකයට ප්‍රචාරය කරද්දී ශ්‍රී ලංකාවේ මාධ්‍ය මූලිකත්වය ගෙන ක්‍රියා කළ යුතු බවද කාදිනල්තුමෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107075</link>
    <topic>දැයට කිරුළ මූලික වැඩ ඇරැඹෙයි</topic>
    <author>ජයසිරි මුණසිංහ, ගාමිණී ජයසිංහ සහ කිත්සිරි වනසිංහ</author>
    <content>ලබන වසරේ තන්තිරිමලේ ඔයාමඩුව රජයේ ගොවිපොළ භූමියේ පැවැත්වෙන “ජාතික සංවර්ධනයේ තුන්කල් දැක්ම” දැයට කිරුළ ජාතික සංවර්ධන ප්‍රදර්ශනයේ මූලික කටයුතු අද (7) උදේ 9.42 ට යෙදෙන සුබ මොහොතින් ආරම්භ කැරේ.ඊට පෙරාතුව අද හිමිදිරි උදෑසන 5.45 ට ඓතිහාසික අනුරාධපුර ජය ශ්‍රී මහා බෝ සමිඳුන් වෙත විශේෂ ආගමික වතාවත් පැවැත්වේ. දැයට කිරුළ ජාතික සංවර්ධන වැඩසටහන සාර්ථකව අරඹා අවසානය කරා රැගෙන යෑමට ආගමික ආශීර්වාදය ලබා ගැනීමේ අරමුණින් මේ පින්කම පැවැත්වෙන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේ ය.ශ්‍රී ලංකාව ආසියාවේ ආශ්චර්ය බවට පත් කිරීමේ අරමුණින් ජනාධිපතිවරයාගේ උපදෙස් මත රටේ ක්‍රියාත්මක සංවර්ධන වැඩපිළිවෙළ පිළිබඳ ලොවට කරුණු කියන මහඟු අවස්ථාවක් ලෙස මේ ජාතික කටයුත්ත යොදා ගන්නා බවද ඇමැතිවරයා කීය.හම්බන්තොට දිස්ත්‍රික් පාර්ලිමේන්තු මන්ත්‍රී හා තාරුණ්‍යයට හෙටක් සංවිධානයේ නිර්මාතෘ නාමල් රාජපක්ෂ මහතා ප්‍රමුඛ රජයේ මැති ඇමැතිවරු ජනාධිපති ලේකම් ලලිත් වීරතුංග මහතා ප්‍රමුඛ රජයේ නිලධාරීහු විශාල පිරිසක් මේ අවස්ථාවට එක්වෙති. ඊට සමගාමීව මුළු අනුරාධපුරය දිස්ත්‍රික්කයම ආවරණය වන පරිදි ප්‍රාදේශීය ලේකම් කොට්ඨාස 23 ම දැවැන්ත සංවර්ධන ව්‍යාපෘති අද උදේ 9.42 ට ආරම්භ කැරේ.මෙවර ජාතික සංවර්ධන ප්‍රදර්ශනයට සමගාමීව ප්‍රාදේශීය සංවර්ධන සතිය බැගින් සති 23 ක් ද, ජංගම සේවා රැසක් ද පැවැත්වේ. මේ සඳහා රජයේ සියලුම අමාත්‍යාංශ, දෙපාර්තමේන්තු, පළාත් සභාව, ප්‍රාදේශීය සභා හා නගර සභාවල, පෞද්ගලික අංශයේ හා විදේශීය හා දේශීය රාජ්‍ය නොවන සංවිධානවල, ආගමික නායකයින්ගේ, පළාත් වාසී මහජනතාවගේ නොමඳ සහයෝගය ලැබී තිබෙන බවද ඇමැතිවරයා කීය.කොළඹ, නාරාහේන්පිට ස රජයේ ප්‍රවෘත්ති දෙපාර්තමේන්තුවේ ඊයේ (06) උදේ පැවැති විශේෂ මාධ්‍ය හමුවේදී ඇමැතිවරයා මේ බව ප්‍රකාශ කෙළේ ය. මේ අවස්ථාවට තොරතුරු හා ජනමාධ්‍ය අමාත්‍යාංශයේ ලේකම් ඩබ්ලිව්.බී.ගනේගල , ක්‍රීඩා අමාත්‍යාංශයේ ලේකම් උදය සෙනෙවිරත්න , තොරතුරු තාක්ෂණ අමාත්‍යාංශයේ ලේකම් ආනන්ද අතුකෝරාල යන මහත්වරු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107076</link>
    <topic>තරණයටකෝටි 7.5ක ආධාර</topic>
    <author>බුද්ධිකා ඉඹුලාන</author>
    <content>යාපනය රෝහලේ ළමා පිළිකා වාට්ටුවක් ඉදිකිරීමට MAS හෝල්ඩින්ග්ස් ආයතන සමූහය සංවිධානය කළ ‘තරණය’ (Trail) පාගමනට මේ වනවිට රුපියල් කෝටි 7.5 කට අධික ආධාර මුදලක් ලැබී තිබේ. දෙවුන්දරින් ආරම්භ කර ඊයේ (06) පාණදුර නගරයෙන් අවසන් වූ සයවන දිනයේ දී එම පාගමනට එක්වූවන් කිලෝමීටර 92 ක දුරක් ගෙවා තිබිණි.එම පාගමන අද (07) පාණදුර නගරයෙන් ආරම්භ කර කොළඹ ගාලු මුවදොර පිටියෙන් අවසන් වීමට නියමිතය.හෙට (08) උදෑසන ‘තරණය’ පාගමන ගාලු මුවදොර පිටියෙන් ආරම්භ කර සීදුව නගරයෙන් අවසන් කිරීමට නියමිතය.ශ්‍රී ලංකාවේ ජනපි‍්‍රය ක්‍රීඩා තරුද එක්ව පවත්වන මෙම පාගමන පිළිබඳ වැඩි විස්තර www,trailsl.com වෙබ් අඩවිය තුළින් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107077</link>
    <topic>චැනල් 4 ලන්ඩන්හි ශ්‍රී ලාංකිකයෝපරීක්ෂණයක් ඉල්ලති</topic>
    <author>අනුර මැදගෙදර ලන්ඩන් නුවර සිට</author>
    <content>මවුබිමට හානිදායක චැනල් 4 චිත්‍රපටය ගැන පරීක්ෂණයක් පවත්වන ලෙස ඉල්ලා එංගලන්තයේ වෙසෙන ශ්‍රී ලාංකිකයෝ එරට විදුලි සංදේශ නියාමන කොමිසමට පැමිණිලි කර සිටිති.එංගලන්තයේ ශ්‍රී ලාංකිකයෝ සංවිධානයේ සාමාජිකත්වය දරන විසි දහසකට අධික ශ්‍රී ලාංකික පිරිස විද්යුත් ලිපි, දුරකථන ඇමතුම්, කෙටි පණිවුඩ මගින් නියාමන කොමිසමට සිය විරෝධතාව පළකර තිබේ. කොටි සංවිධානය අත්අඩංගුවට ගත් ආරක්ෂක හමුදාවේ නිරායුධ සොල්දාදුවන් හය දහසක් විටින් විට ඝාතනය කර තිබේ.එමෙන්ම ප්‍රභාකරන්ගේ උපන් දිනය දා මහා වීර දින සමරු පවත්වා ආරක්ෂක හමුදාවේ මළසිරුරු කොටි මළ සිරුරු සේ කොටි හිතවාදී නාලිකාවල පෙන්වා තිබෙන බවද ශ්‍රී ලාංකිකයන් කළ පැමිණිලිවල දැක්වේ.“අප භාරදුන් සියලු පැමිණිලි බ්‍රිතාන්‍යයේ විදුලි සංදේශ නියාමන කොමිසම භාර ගත්තා. ඒ ගැන පූර්ණ පරීක්ෂණයක් පැවැත්වීමට එම කොමිසම එකඟ වූ බව ශ්‍රී ලාංකිකයෝ සංවිධානය කියයි.එමෙන් කොටි අත්අඩංගුවට ගත් ආරක්ෂක හමුදාවන්ට සිදුවූ දේ ජාත්‍යන්තරයට හෙළි කළ යුතුª බවත් එම සංවිධානය පෙන්වා දෙයි.එමෙන්ම ලන්ඩන් නුවර දී දැවැන්ත උද්ඝෝෂණයක් කිරීමට ද කටයුතු යොදා තිබේ.ඒ සමඟම ලන්ඩන් නුවර දී බ්‍රිතාන්‍ය ජාතිකයන් අතර අත් පත්‍රිකා බෙදා හැරීමක් මෙම 10 වන ඉරු දින සිදු කරන අතර 17 වන ඉරිදා ප.ව. 1 සිට 5 දක්වා චැනල් ෆෝ නාලිකාව ඉදිරිපිට සියලු ශ්‍රී ලාංකිකයන්ගේ සහභාගීත්වයෙන් දැවැන්ත විරෝධතා ව්‍යාපාරයක් පැවැත්වීමට ද කටයුතු සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107078</link>
    <topic>කතරගම පෙරහරේහත් වැනි දිනය අදයි</topic>
    <author>කතරගම විශේෂ ඊ.එච්.සෝමපාල</author>
    <content>රුහුණු කතරගම මහා දේවාලයේ ඇසළ මහා පෙරහරේ 7 වන දිනය අදයි.අද (ජූලි7) පෙරහරේ මොනර සහ සිංහ, කාවාඩි කණ්ඩායම් සමඟ නර්තන කණ්ඩායම් 25 පමණ ද අලි ඇතුන් 20ක් පමණ ද ගමන් කරති. කපු මහත්වරුන් විසින් කතරගම මහ දේවාලයෙන් දෙවියන් වැඩම කරවීමෙන් පසුව ඇසළ පෙරහර ඇරැඹෙයි.ගණ දේවාලය, කිරි විහාරය ඉදිරිපිටින් කුඩා බෝධිය හා මහා දේවාලය ප්‍රදක්‍ෂිණා කර මහා වාසල් දොරටුවෙන් පෙරහර පිට වීදියට පිවිසේ.එම වීදියේ කෞතුකාගාරය, සතර මහා දේවාලය ඉදිරිපිටින් පෙරහර ගමන් කැර වල්ලිඅම්මා දේවාලයට පැමිණේ. එම දේවාලයේ දී පෞරාණික චාරිත්‍ර පුද සිරිත් ඉටු කර පෙරහර මහා වීදියේ බස්නායක වලව්ව ඉදිරිපිටින් ගමන් කර මහා දේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n1107079</link>
    <topic>නොරොච්චෝල බලාගාරයෙන්මෙගාවොට් 300ක විදුලිය අද සිට</topic>
    <author>චමීර ඇල්ලදෙණිය</author>
    <content>නොරොච්චෝල ලක්විජය බලාගාරයේ මෙගාවොට් 300 ක විදුලි ධාරිතාව අද (07) සිට නැවත ජාතික විදුලිබල පද්ධතියට එකතු කිරීම සිදුකෙරේ.මේ බලාගාරයේ මෙගාවොට් 300 ක විදුලි ධාරිතාව පසුගිය මාර්තු මාසයේ දී ජාතික විදුලිබල පද්ධතියට එකතු කළද තාක්ෂණික දෝෂයක් නිසා අපේක්ෂිත ප්‍රමාණයෙන් විදුලිය නිපදවීමට නොහැකි විය. විදුලිබල හා බලශක්ති අමාත්‍යාංශය මගින් එසේ නොරොච්චෝලේ ලක්විජය බලාගාරයේ විදුලි ධාරිතාවය ජාතික විදුලිබල පද්ධතියට එකතු කරයි.ලක්විජය හා බැඳුණු දේශීය හා විදේශීය ඉංජිනේරුවරුන්ගේ හැකියාව හා කැපවීම මත මේ මෙගවොට් 300 ක විදුලි ධාරිතාව නැවත උත්පාදනය කර ගැනීමට හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070710</link>
    <topic>අවුරුද්දට තෙවරක්සරසවිවලින් සඟරාවක්</topic>
    <author>සමන්මලී ප්‍රියශාන්ති</author>
    <content>සෑම විශ්වවිද්‍යාලයක්ම අවුරුද්දකට තුන් වතාවක්වත් පර්යේෂණ ලිපි ඇතුළත් සඟරාවක් එළි දැක්විය යුතු බවට උසස් අධ්‍යාපන අමාත්‍යාංශය උපදෙස් දී ඇත.විශ්වවිද්‍යාලයේ සෑම අංශයක් ම නියෝජනය වන පරිදි මේ පර්යේෂණ සඟරාව සකස් විය යුතු බවට ද අමාත්‍යංශය විශ්වවිද්‍යාලවලට දන්වා තිබේ. පර්යේෂණ සංස්කෘතිය විශ්වවිද්‍යාල තුළ ස්ථාපිත කිරීම සදහා මේ වැඩසටහන ක්‍රියාත්මක කරන බව උසස් අධ්‍යාපන ඇමැති එස්. බී. දිසානායක මහතා ප්‍රකාශ කළේය. පර්යේෂණ සංස්කෘතිය නැවත ඇති කිරීම වෙනුවෙන් මේ වන විටත් ආචාර්ය උපාධි හැදෑරීම සඳහා විශ්වවිද්‍යාල ආචාර්යවරු 197 දෙනකුට ශිෂ්‍යත්ව ලබා දී තිබෙන බව ද හෙතෙම පැවැසීය.තවත් ආචාර්යවරු 200කට පශ්චාත් උපාධි හැදෑරීම සඳහා ශිෂ්‍යත්ව ලබා දීමට සාකච්ඡා කර තිබෙන බවත් දිසානායක මහතා කීවේය.මීට අමතරව පශ්චාත් උපාධි හැදෑරීමට යුරෝපයට යන ආචාර්යවරුන්ට රුපියල් ලක්ෂ 10ක් වෙනත් අරමුදලක් යටතේ ලබා දීමට අදහස් කරන බවත් ඒ සඳහා අවශ්‍ය ප්‍රතිපාදන වෙන් කර තිබෙන බවත් ඇමැතිවරයා පැවැසීය. පශ්චාත් උපාධිය හැදෑරීම සඳහා ආසියාතික රටවලට යන ආචාර්යවරුන්ට රුපියල් ලක්ෂ 7 1/2ක මුදලක් ද දකුණු ආසියානු රටවලට යන ආචාර්යවරුන්ට රුපියල් ලක්ෂ 5ක මුදලක් ද මේ අරමුදල යටතේ ලබා දෙයි.මෙරට විශ්වවිද්‍යාල ජාත්‍යන්තර තලයට පත් කිරීම සඳහා මේ වැඩසටහන් ක්‍රියාත්මක කරන බවත් මේ වන විට ඒ සඳහා ලැබී ඇති මුදලට අමතරව රුපියල් බිලියන 3ක මුදලක් ද ලැබී තිබෙන බවත් ඇමැතිවරයා අවධාරණය කළේය.විශ්වවිද්‍යාල සමග ඒකාබද්ධව පර්යේෂණ සිදු කරන පෞද්ගලික ආයතනවලට එම පර්යේෂණය සඳහා වැය වන වියදම මෙන් දෙගුණයක බදු සහන ලබා දෙන බවත් හෙතෙම වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070711</link>
    <topic>ඉල්ලා අස්වෙන කතාවක් මා කිව්වේ නෑ</topic>
    <author>සුභාෂිනි සේනානායක</author>
    <content>ප්‍රශ්නගත වූ පෙට්‍රල් පාවිච්චි කළ වාහනවලට හානියක් සිදුවී ඇතැයි ඔප්පු කළහොත් තමන් ඉල්ලා අස්වන බවට කිසිදු අවස්්ථාවක ප්‍රකාශයක් නොකළ බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පවසයි.ඛනිජ තෙල් ඇමැතිවරයා ඉල්ලා අස්වන බවට සිදුකළ ප්‍රකාශය ඒ ආකාරයෙන්ම ඉටු කළ යුතු යැයි එජාප මහලේකම් වරයාගේ ප්‍රකාශය ගැන දිනමිණට අදහස් දක්වමින් ඇමැතිවරයා මේ බව පැවැසීය. තමා කිසිදු අවස්ථාවක එවැනි ප්‍රකාශයක් සිදුකර නැතැයි පවසන ඇමැතිවරයා එජාප මහලේකම්වරයා අසත්‍ය ප්‍රකාශයක් සිදුකර ඇතැයි ද කීය.ප්‍රශ්නගත පෙට්‍රල් භාවිත කිරීම සම්බන්ධව සොයා බලා එහි වගකීම ලංකා ඛනිජ තෙල් තොග ගබඩා පර්යන්ත සමාගම භාර ගැනීමට සූදානම් බව පසුගියදා ප්‍රකාශ කළ බව ද හෙතෙම වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070712</link>
    <topic>හික්මුණු සමාජයක් බිහි කිරීමටපරිසර ඇමැති ගෙන යන වෑයම අගයනවා</topic>
    <author/>
    <content>හික්මුණු සමාජයක් බිහිකිරීම සඳහා පරිසර ඇමැති අනුර පි‍්‍රයදර්ශන යාපා මහතා ගෙනයන වෑයමට තමා හදවතින්ම සුබ පතන බව අග්‍රාමාත්‍ය දි.මු.ජයරත්න මහතා පැවසීය.අග්‍රාමාත්‍යවරයා මෙම අදහස් පළකළේ අනුර පි‍්‍රයදර්ශන යාපා මහතාගේ මග පෙන්වීම හා දායකත්වය යටතේ පන්නල, ප්‍රාදේශීය සභා බල ප්‍රදේශයේ කටුගම්පල ආසනය් විහාරස්ථාන 68 ක් හා ආරාම 4 ක් වෙත පිරුවානා පොත් වහන්සේ පූජා කිරීම නිමිත්තෙන් හෙන්ඩියගල සඳලංකාව ශාස්ත්‍රෝදය මහ පිරිවෙනේ පැවැති ජාතික උත්සවයේදී ය.මීට පෙර කුරුණෑගල දිස්ත්‍රික්කය තුළ මෙවැනි පින්කමක් සිදු කර තිබුණේ ක්‍රි.වර්ෂ 1302 ත් 1326 ත් අතර 4 වැනි පණ්ඩිත පරාක්‍රම බාහු රජ සමයේ බවත් ඊට පසු මෑතකදී එවැනි පින්කමක් සිදු වූ අවස්ථාව මෙය බවත් මෙහිදී හෙළිවිය.ත්‍රස්තවාදයට එරෙහිව කළ මෙහෙයුම් අවසන් වීමත් සමග අද සිංහල, මුස්ලිම්, දෙමළ ජනතාව එකට එක්ව සිටින බවත්, රටපුරා විහාරස්ථාන විවෘත කිරීමට ගිය අවස්ථා වලදී එය තමාට අත්දැකීමට සිදුවූ බවත් අග්‍රාමාත්‍යවරයා කීය.විහාරස්ථාන ගොඩනැගීමට පවා දෙමළ, මුස්ලිම් ජනතාව දායක වී සිටින බව පැවසූ අග්‍රාමාත්‍යවරයා මෙවැනි පින්කම් නිසා අප මොනවගේ ජාතියක්ද අපේ සංස්කෘතිය මොකක්ද යන්න තවදුරටත් ඔප් නැංවෙන බවත් පැවසීය.පරිසර ඇමැති අනුර පි‍්‍රයදර්ශන යාපා මහතා ජනාධිපති මහින්ද රාජපක්ෂ මහතා මේ රටේ ජනතාවට නිදහස් නිවහල් සාමකාමි රටක් උරුම කර දී තිබෙන බවත්, එම නිදහස් රාජ්‍යයයේ 2600 ශ්‍රී සම්බුද්ධත්ව ජයන්තිය සමරන්නේ පිළිවෙතින් පෙළගැසෙමින් බවත් සඳහන් කළේ ය.මෙම තේමාව වචනයට සීමා නොකර ප්‍රායෝගිකව ක්‍රියාත්මක කිරීමට ජනතාව උත්සුක වියයුතු බවත් පිරුවානා පොත් වහන්සේ සසුනට පූජා කිරීමට ලැබීම තමා ලද භාග්‍යයක් බවත් ඒ සඳහා බොහෝ පිරිසක් දායක වූ බවත්, ඒ හැමටම තම ප්‍රණාමය පුද කරන බවත් ඇමැතිවරයා කීය.පාර්ලිමේන්තු මන්ත්‍රී ජේ.ආර්.පී.සූරියප්පෙරුම මහතාද මෙහිදී කථා කළ අතර මහා සංඝරත්නය, ද පරිසර අමාත්‍යාංශයේ ලේකම් ආචාර්ය ආර්.එච්.එස්.සමරතුංග මහතා ඇතුළු නිලධාරීහු ද වයඹ පළාත් සභා මන්ත්‍රීවරුද ප්‍රදේශවාසීහු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070713</link>
    <topic>සෞන්දර්ය ගුරුවරුන් 3174කටමේ මාසයේ පත්වීම් ලබා දෙනවා</topic>
    <author>අසේල කුරුළුවංශ</author>
    <content>ඉතිහාසයේ ප්‍රථම වරට සෞන්දර්ය ගුරුවරුන් 3174 දෙනෙකු සඳහා මෙ මස පත්වීම් ලබාදෙන බව අධ්‍යාපන ඇමැති බන්දුල ගුණවර්ධන මහතා පැවසීය.දිවයිනේ ප්‍රාදේශීය ලේකම් කොට්ඨාස 334ක් අතරින් 172කට උසස් පෙළ විද්‍යා හා වානිජ විෂයන් උගන්වන පාසල් නොමැති බවත් එයට විසඳුමක් ලෙස ද්විතීයික පාසල් දහසක් රට පුරා ඇති කිරීමේ වැඩසටහන ඇරැඹූ බවත් ඒ මහතා කීය.මහනුවර ධර්ම රාජ විදුහලට වසර 125 ක් සපිරීම හා එම විද්‍යාලයේ වාර්ෂික ත්‍යාග ප්‍රදානය නිමිත්තෙන් පසුගිය (05 දා) විද්‍යාලීය ශ්‍රවණාගාරයේ පැවති උත්සවයකදී ඇමතිවරයා මේ බව ප්‍රකාශ කළේ ය.ජනාධිපති මහින්ද රාජපක්ෂ මහතාගේ ප්‍රධානත්වයෙන් උත්සවය පැවැත්විණි.මෙහිදී වැඩිදුරටත් කතා කළ ඇමැතිවරයා උසස් පෙළ විභාගයට දරුවන් 22% ක් ගණිත හා විද්‍යා අංශයෙන්ද 25% ක් වානිජ අංශයෙන්ද පෙනී සිටිත් දී 53% ක් කලා අංශයෙන් පෙනී සිටින බවත් පැවසුවේ ය.මෙවැනි විෂමතාවක් පැවතීමෙන් සමාජයට අවශ්‍යය දරුවන් බිහිනොවන බවත් මෙම තත්ත්වයට විසඳුමක් ලෙස ගණිත හා විද්‍යා අංශය 40% දක්වාත්, වානිජ අංශය 35% දක්වාත් වැඩිකරන අතර තුර කලා අංශය 53% සිට 25% දක්ා අඩුකරන බවද හෙතෙම අවධාරණය කළේ ය.ද්විතික පාසල් හරහා සෑම කොට්ඨාසයකටම අවම වශයෙන් පරිගණක 50 ක් ඇති පරිගණක ඒකක, විද්‍යාගාර, භාෂාගාර, ඇතුළු සියලු පහසුකම් ඇති පාසල් හිමිවන බවද ඇමැතිවරයා කීය.විශ්වයට ආශිර්වාදාත්මක දරුවෙකු පාසල් තුළින් බිහිකිරීම රජයේ අරමුණ බවද හෙතෙම ප්‍රකාශ කළේ ය.මෙම අවස්ථාවට ජනමාධ්‍ය ඇමැති කෙහෙළිය රඹුක්වැල්ල මධ්‍යම පළාත් ආණ්ඩුකාර ටිකිරි කොබ්බෑකඩුව , මධ්‍යම පළාත් මහ ඇමැති සරත් ඒකනායක, පාර්ලිමේන්තු මන්ත්‍රී එරික් වීරවර්ධන, ධර්මරාජ විදුහල්පති එස්.එච්.කීර්තිරත්න මහත්වරු ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070714</link>
    <topic>විශ්වවිද්‍යාල සිසුන්ලියාපදිංචිය 15දා සිට</topic>
    <author>සමන්මලී ප්‍රියශාන්ති</author>
    <content>මෙවර විශ්වවිද්‍යාල අධ්‍යාපනය සඳහා තේරී ඇති සිසුන් විශ්වවිද්‍යාලවල ලියාපදිංචි කිරීමේ කටයුතු මේ මස 15 වැනිදා සිට ඇරැඹේ.ඒ අනුව විශ්වවිද්‍යාල ප්‍රවේශය ලබා සිටින සිසුන් සියලු දෙනා මේ මස 30 දාට පෙර තමාට ලැබී ඇති විශ්වවිද්‍යාලයේ ලියාපදිංචි විය යුතු බව විශ්වවිද්‍යාල ප්‍රතිපාදන කොමිසන් සභාව පවසයි.එම කාලසීමාවේදී විශ්වවිද්‍යාලවල ලියාපදිංචි නොවන සිසුන් සංඛ්‍යාව ඒ ඒ විශ්වවිද්‍යාල මඟින් කොමිසන් සභාවට දැන්වූ පසු කඩිනමින් පුරප්පාඩු පිරවීමට කටයුතු කරන බව විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණි සමරනායක මහතා ප්‍රකාශ කළේය.මෙවර විශ්වවිද්‍යාලවලට සිසුන් 22000 ක් බදවා ගැනීමට ඉලක්ක කර තිබෙන බවත් දැනට සාමාන්‍ය ප්‍රවේශය යටතේ සිසුන් 20,274 ක් තෝරා තිබෙන බවත් පුරප්පාඩු පිරවීමෙන් එම ඉලක්කය සපුරාලීමට කටයුතු කරන බවත් සමරනායක මහතා පැවසීය.ඉතිරි සිසුන්ගෙන් කොටසක් අතිරේක ප්‍රවේශය යටතේ කලා විෂය ධාරාව සඳහාත් තවත් කොටසක් ක්‍රීඩා සහ ජාතික මට්ටමේ කුසලතා ආදිය සළකා බලා විශේෂ ප්‍රවේශය යටතේත් තෝරා පුරප්පාඩු සපුරාලන බවත් හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070715</link>
    <topic>ලෝකයේ ඇතැම් රටවල් ශ්‍රී ලංකාවට විරුද්ධ වෙද්දීඉන්දියාව සැබෑ මිතුරකු ලෙස මෙරට සමඟ සිටිනවා</topic>
    <author>සිතාරා සේනානි</author>
    <content>ලෝකයේ ඇතැම් රටවල් ශ්‍රී ලංකාවට එරෙහිව අසත්‍ය ප්‍රචාර සිදුකරන විට ඉන්දීය රජය සැබෑ මිතුරකු ලෙස අපේ රටට සෑම අතකින්ම සහාය දැක්වීමට ඉදිරිපත් වීම පිළිබඳ ශ්‍රී ලංකා රජය කෘතවේදීත්වය පළ කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.ඇමැතිවරයා මේ බව පැවැසුවේ නුවරඑළිය දික්ඔය මූලික රෝහලේ රුපියල් මිලියන 1200ක වියදමින් අලුතින් ඉදිකැරෙන ඇඳන් 150කින් සමන්විත නව වාට්ටු සංකීර්ණයේ ඉදිකිරීම් කටයුතු ආරම්භ කිරීම නිමිත්තෙන් පෙරේදා (4) පැවැති උත්සවයේදීය.සෞඛ්‍ය ඇමැති මෛත්‍රීපාල සිරිසේන මහතා ඉන්දියානු රජයෙන් කළ ඉල්ලීමකට අනුව මේ රෝහල නවීකරණය කිරීමට සහාය දැක්වීමට එරට රජය ඉදිරිපත් විය.එහි පළමුවැනි පියවර වශයෙන් හැටන් දික්ඔය ප්‍රදේශයේ වතු ජනතාවගේ සෞඛ්‍ය පහසුකම් නංවාලීම සඳහා අංග සම්පූර්ණ වාට්ටු සංකීර්ණයක් ඉදිකිරීමට තීරණය විය. ඒ සඳහා රුපියල් දස ලක්ෂ 1200ක මුදලක් ලබා දීම සඳහා ශ්‍රී ලංකාවේ ඉන්දියානු මහකොමසාරිස් අශෝක් කේ. කාන්තා මහතා ඇතුළු නියෝජිතයන් පිරිසක් සමඟ සෞඛ්‍ය ඇමැතිවරයා පසුගිය මැයි මසදී අවබෝධතා ගිවිසුමකට අස්්සන් තැබීය.මෙහිදී අදහස් දැක්වූ ඇමැතිවරයා ත්‍රස්තවාදය අවසන් කරමින් ශ්‍රී ලංකාවේ සාමය ස්ථාපිත කිරීම සඳහා රජය ගෙන ගිය වැඩපිළිවෙළ සම්බන්ධයෙන් ඇතැම් රටවල් දක්වන ප්‍රතිචාරය කිසිසේත් සාධාරණ නැති බව අවධාරණය කළේය. ඇතැම් රටවල් අපේ රටට එරෙහිව යම් යම් පියවර ගනිද්දී ඉන්දියානු රජය අපට අවශ්‍ය සහයෝගය සෑම විටම ලබාදෙමින් දෙරට අතර වසර ගණනාවක් තිස්සේ පවතින සැබෑ මිත්‍රත්වය තහවුරු කළ බවත් ඇමැතිවරයා කීවේය.දික්ඔය මූලික රෝහල සංවර්ධනය කිරීම සඳහා ඉදිරිපත් වීම ඉන්දීය රජය ශ්‍රී ලංකාවට දැක්වූ මිත්‍රත්වයේ සංකේතයක් බව ද ඒ මහතා පැවැසීය. මේ අයුරින්ම මස්කෙළිය රෝහලද අංග සම්පූර්ණ රෝහලක් වශයෙන් වැඩිදියුණු කිරීමට පියවර ගන්නා බවත් ඇමැතිවරයා සඳහන් කළේය.ඇමැතිවරයා මෙසේද පැවැසීය.රජය ඖෂධ මිල දී ගැනීම සඳහා මෙතෙක් වැය කළේ රුපියල් දස ලක්ෂ දොළොස්දහසයි. එහෙත් රජය සියලු ප්‍රධාන රෝහල් රාත්‍රී අට දක්වා විවෘතව තැබීමට පියවර ගැනීම නිසා ඖෂධ අවශ්‍යතාව සියයට තිස්තුනකින් ඉහළ ගොස් තිබෙනවා. මේ නිසා තවත් රුපියල් කෝටි 400ක මුදලක් ඖෂධ මිල දී ගැනීම සඳහා ලබා දීමට රජය තීරණය කළා. එම මුදල් මේ වසරේ දී වෙන් කර තිබෙනවා.නුවරඑළිය කියන්නේ අප රටේ මන්දපෝෂණය වැඩිම දිස්ත්‍රික්කයයි. අධික ලෙස තිරිඟු පිටි භාවිතය නිසාත්, මත්පැන් භාවිතයට ඇබ්බැහි වීම නිසාත් මේ ප්‍රදේශයේ ජනතාව බහුල වශයෙන් මන්දපෝෂණයට ගොදුරු වී සිටිනවා. ඒ නිසා පවුල් ජීවිත විනාශ කරන, තමන් දුප්පත්භාවයට පත් කරන මේ මත්පැන් හා මත්ද්‍රව්‍ය භාවිතයෙන් ඉවත්වන ලෙස මා මේ ජනතාවගෙන් ඉල්ලා සිටිනවා.ශ්‍රී ලංකාවේ ඉන්දියානු මහ කොමසාරිස් අශෝක් කේ. කාන්තා මහතා පැවැසුවේ ඉන්දියානු රජය ශ්‍රී ලංකාවේ සංවර්ධනය සඳහා සෑම විටම අවශ්‍ය සහයෝගය ලබා දෙන බවයි. එසේම ශ්‍රී ලංකාවත් ඉන්දියාවත් අතර වසර දහස් ගණනක් තිස්සේ පවතින මිත්‍රත්වය ජනාධිපති මහින්ද රාජපක්ෂ මහතාගේ යුගයේ තවත් ශක්තිමත් වී ඇතැයිද ඒ මහතා පැවැසීය.ඇමැතිවරුන් වන ආරුමුගම් තොන්ඩමාන් හා නවීන් දිසානායක මහත්වරුද, මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ඇතුළු පිරිසක් ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070716</link>
    <topic>සේවකයා තුළ ජාතික අධ්‍යාත්මය පුබුදුකිරීම රාජ්‍ය ආයතනප්‍රධානීන්ගේ වගකීමක්</topic>
    <author/>
    <content>සේවකයා තුළ ජාතික අධ්‍යාත්මය පුබුදු කරලීම රාජ්‍ය ආයතන ප්‍රධානීන්ගේ වගකීමක් බව ජනාධිපති පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේ මහතා පැවසීය.සංවර්ධනයේ දැවැන්ත වෙනසක් සිදුවෙමින් ශ්‍රී ලංකාව ලෝකය හමුවේ වේගයෙන් ඉදිරියට යද්දී අපේකම රැකගෙන එය ඔපමට්ටම්කර අනාගත පරපුරට දායාද කරමින් යන ගමනට අප සැම එක්විය යුතු යැයිද හෙතෙම පැවසීය.හෙට්ටිගේ මහතා එසේ කීවේ මාර්ග සංවර්ධන අධිකාරියේ දෙනියාය වරල්ල විධායක ඉංජිනේරු කාර්යාලයේ ඉකුත් දා (1) පැවැති පරිත්‍රාණ ධර්මදේශනය ආරම්භවීමට පෙර පැමිණ සිටි පිරිස අමතමිනි.ජනාධිපතිතුමා ප්‍රධාන රජයට හා මාර්ග සංවර්්ධන අධිකාරියේ සේවකයනට සෙත්පතා මෙම පරිත්‍රාණ ධර්ම දේශනය පැවැත්වුණි.එහිදී හෙට්ටිගේ මහතා මෙසේද පැවසීය.අද අප දිවිගෙවන්නේ බිය සැක නැති නිදහස් දේශයකයි. ඒ ජාතික නිදහස උදාකරදුන්නේ ජනාධිපති මහින්ද රාජපක්‍ෂ මහතා බව අපි කිසිදා අමතක කළ යුතු නෑ. දැන් අපේ දේශය හැම පැත්තකින්ම දියුණුවේගෙන යනවා.ජාතික සංවර්ධනයට අවශ්‍ය යටිතල පහසුකම් ගම් නියම්ගම් කරා වේගයෙන් ලැබෙමින් පවතිනවා. මේ හැදී වැඩී එන්නේ අපේ දැවන්ගේ අනාගතයයි. ඔවුන්ගේ ලෝකය සුන්දර වේවි. බලාපොරොත්තු ඉටුවේවි. ගම්මාන, ප්‍රදේශ පළාත් යා කරමින් සිදුවන මාර්ග සංවර්ධනය පුදුම එලවන සුළුයි.මේ මහා සංවර්ධන පිටුපස අපේ ජනාධිපතිතුමා සිටින්නේ. මාර්ග එකිනෙකට යාවෙනවා වගේම තිස් වසරක ත්‍රස්තවාදය නිසා බිඳීගිය සිත්සතන් සුවපත් කිරීමත් ලොකු අභියෝගයක්. එසේ නොවුණොත් ශ්‍රී ලාංකික ජාතිය ගොඩනගන්න ලැබෙන්නෙ නෑ. ජනාධිපතිතුමාගේ අපේක්‍ෂාව පොදු ජනතාව එකම ඉලක්කයකට ගෙන ඒමයි.මේ යන ගමනට රාජ්‍ය සේවකයා ඇතුළු පොදු ජනතාවගේ ආශිර්වාදය තිබිය යුතුයි. රාජ්‍ය සේවකයන්ගේ අධ්‍යාත්මය ශක්තිමත් වෙන්න ඕන. යහපත් හැඟීම්වලින් පොහොසත් වෙන්න ඕනෑ. ආකල්පමය වෙනසක් සිදුවිය යුතුයි . මාර්ග සංවර්ධන අධිකාරිය ජනාධිපතිතුමා යටතේ තිබෙන ආයනයක්. සේවකයන් නවදහසක (9000) එහි සේවය කරනවා. අනෙක් ආයතනවලට ආදර්ශයක් සපයා තිබෙනවා. මංමාවත් තැනීම අට මහා කුසල්වලින් එකක්.තම සේවකයන්ගේ අධ්‍යාත්මය ශක්තිමත් කරන්න ඔවුන් ආගමික පරිසරයක තබන්න මාර්ග සංවර්ධන අධිකාරියේ ප්‍රධානීන් දරන උත්සාහය අගේ කළ යුතුයි. සෑම රාජ්‍ය ආයතනයකම ප්‍රධානියකුගේ යුතුකම වන්නේ තම සේවකයා තුළ ජාතික අධ්‍යත්මය පුබුදුකරලීමයි.අපේකම රැකගෙන එය ඔපමට්ටම් කරමින් යන ගමනට සැමදෙනා එක්විය යුතුයි. ඒ සමඟම මේ උතුම් රට යන ඉදිරි ගමන වළක්වන්න එන අධිරාජ්‍යවාදී බලවේග ගැණත් අවදානයෙන් සිටිය යුතුයි. අපේ රාජ්‍ය නායකයාට එරෙහිවීම යනු රටට එරෙහිවීමයි.විධායක ඉංජිනේරු විපුල කරුණාරත්න මහතා ද මෙහිදී කතා කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070717</link>
    <topic>නියමිත ප්‍රමාණයට අයඩින් නැතිලුණු අලෙවි කළොත් දඬුවම්</topic>
    <author>සන්ධ්‍යා කරුණාරත්න</author>
    <content>වෙළෙඳපොළේ අලෙවි කිරීමට තිබෙන ලුණුවල අඩංගු අයඩීන් ප්‍රමාණය 15%ත්, 30% ත් අතර ප්‍රමාණයේ නොවුණහොත් එම ලුණු නිෂ්පාදකයන්ට හා අලෙවිකරුවන්ට එරෙහිව දැඩි නීතිමය පියවර ගැනීමට සෞඛ්‍ය අමාත්‍යාංශය තීරණය කර ඇත.දැනට වෙළෙඳපොළේ අලෙවිය සඳහා තිබෙන ලුණුවලට අයඩීන් මිශ්‍රකර නොමැති බව තහවුරු වී ඇත. මේ නිසා අයඩීන් සහිත දුණු භාවිතය 90%සිට සියයට 68% දක්වා පහළ වැටී ඇති බව සෞඛ්‍ය අමාත්‍යාංශය මීට සති දෙකකට පෙර සිදු කළ නිරීක්ෂණවලින් හෙළි වී තිබේ. මිනිස් සිරුරට අවශ්‍ය අයඩීන් ප්‍රමාණය ලබා ගැනීමට තිබෙන පහසුම ක්‍රමවේදය ලුණුවලට අයඩීන් මිශ්‍ර කිරීම නිසා අයඩීන් සහිත ලුණු භාවිතය නීතියක් වශයෙන් ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන ඇත.ප්‍රමිතියෙන් තොර ලුණු අලෙවි කරන පුද්ගලයන්ට එරෙහිව නඩු පවරන ලෙස සෞඛ්‍ය අමාත්‍යාංශය මහජන සෞඛ්‍ය පරීක්ෂකවරුන්ට බලය පවරා ඇත.වෙළෙඳපොළේ අලෙවියට ඇති සියලුම වෙළෙඳ නාමවලින් යුත් ලුණු මාස තුනකට වරක් පරීක්ෂාවට ලක්කරන ලෙස ද මහජන සෞඛ්‍ය පරීක්ෂකවරුන්ට උපදෙස් ලබා දී ඇත.ලුණුවලට අයඩීන් මිශ්‍ර කිරීම පිළිබඳ පවතින නීතියට අනුව අයඩීන් මිශ්‍ර කිරීමට නිෂ්පාදකයන් පියවර ගත යුතු යැයි ද සෞඛ්‍ය ඇමැති මෛත්‍රීපාල සිරිසේන මහතා කුඩා හා මහා පරිමාණ ලුණු නිෂ්පාදකයන්ට උපදෙස් ලබාදී ඇත.මෙරට පුද්ගලයන්ගේ අයඩීන් ඌණතාව බහුලව දක්නට ලැබෙන බවද අමාත්‍යාංශය පවසයි.ලුණු කොටස් දස ලක්ෂයකට අයඩීන් කොටස් 15ක් 30ක් දක්වා ප්‍රමාණයක් තිබිය යුතු අතර, එම ප්‍රමාණය 30ට වඩා වැඩි වීම හෝ 15ට වඩා අඩුවීම නොවිය යුතුය.ලුණුවලට අයඩීන් මිශ්‍ර කිරීමේ කටයුතු ලුණු සංස්ථා හා පෞද්ගලික නිෂ්පාදකයන් මගින් සිදු කෙරේ. මේ සඳහා අවශ්‍ය පහසුකම් ලබාදීමට ද රජය පියවර ගෙන ඇත. රුපියල් මිලියන හැටක වියදමින් පුත්තලම, ඛ්ම්බන්තොට ලුණු ලේවායන් ආශ්‍රිතව අයඩීන් මිශ්‍ර කිරීමේ යන්ත්‍ර සෞඛ්‍ය අමාත්‍යාංශය මඟින් ස්ථාපිත කර ඇත.මඩ සහිත හෝ අව පැහැයෙන් යුතු ලුණු වෙළෙඳපොළේ පවතී නම් ඒවා මිල දී නොගන්නා ලෙස සෞඛ්‍ය අමාත්‍යාංශය ජනතාවට දැනුම් දෙයි. එව වැනි ලුණු භාවිතයට පෙර සේදීම නිසා අයඩීන් බොහෝ ප්‍රමාණයක් බැහැර වේ. ලුණු කැටයක ප්‍රමාණය මිලිමීටර් 4.5ට වඩා අඩුවිය යුතුය. ලුණුවල තිබිය යුතු සෝඩියම් ක්ලෝරයිඩ් ප්‍රමාණය ද 95% තිබිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070718</link>
    <topic>දරුවන්ගේ අධ්‍යාපනය අතර මඟ නවතා දැමීමේ ක්‍රමය වහා නතර කළ යුතුයි</topic>
    <author>අනුෂා ගුරුසිංහ</author>
    <content>රට ගොඩ නැඟීමේ බුද්ධි බළකායේ සිටිය යුතු 40,000ක පමණ තරුණ පිරිස අතර මැද සිය අධ්‍යාපන කටයුතු නතර කිරීම අද දිනයේ ඛේදවාචකයක් වී ඇතැයි ජල සම්පාදන හා ජලාපවාහන ඇමැති මහජන එක්සත් පෙරමුණේ නායක දිනේෂ් ගුණවර්ධන මහතා පවසයි.දුක් කරදර මැද අධ්‍යාපනය ලබන දරුවා සාමාන්‍ය පෙළින් හා උසස් පෙළින් සිය අධ්‍යාපන කටයුතු නවතා දැමීමේ ක්‍රමය වහා නතරවිය යුතු යැයිද ඇමැතිවරයා අවධාරණය කළේය.“ශ්‍රී ලංකාවේ අධ්‍යාපන ක්ෂේත්‍රයේ පවතින ගැටළු හා වෙනස් විය යුතු දෑ” යන මාතෘකාව යටතේ පසුගියදා මහරගම පැවැති විද්වත් හමුවකදී ඇමැති දිනේෂ් ගුණවර්ධන මහතා ඉහත අදහස් පළ කළේය.මේ හේතුව මත මෙරට සෑම නිවසකම දරුවකු හෝ දෙදෙනෙකු විරැකියාවෙන් පෙලෙන තත්ත්වයක් උද්ගත වී ඇතැයිද ඒ මහතා පෙන්වා දුන්නේය.මේ කාරණය සම්බන්ධයෙන් රටේ ඇතැම් කොටස් මෙය අර්බූදයක් නොවේ යයි යන මතයක් ගොඩ නැඟීමට සැරසෙන බවද ඇමැතිවරයා පැවසීය.මහජන බලයෙන් පත් වූ සමහර දේශපාලනඥයන් පාසල්වල අධ්‍යාපන කටයුතුවලට, විදුහල්පතිවරුන්ට, ළමයින් ඇතුළත් කර ගන්නා ලෙස අයුතු බලපෑම් කරනවා. එය අපේ පාසල් අධ්‍යාපනය විනාශ වීමට හේතුවී ඇතැයිද විද්වත් සමුළුව ඇමතූ® අමාත්‍යවරයා පැවසීය.සියළු දෙනාගේම කැපවීම මෙන්ම සහයෝගය මත මවුබිම නිදහස ලබා ගත් අයුරින්ම මේ දේශය නැවත ගොඩ නැඟීම සඳහා අත්දැකීම් බහුල විද්වතුන්ගේ සහයෝගය ලබා ගත යුතු යැයිද ඇමැතිවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070719</link>
    <topic>සියයට 75ක් මැරෙන්නේමතින් හා දුමෙන්</topic>
    <author>සන්ධ්‍යා කරුණාරත්න</author>
    <content>බෝ නොවන රෝග නිසා සිදුවන මරණවලින් සියයට හැත්තෑ පහකටම හේතුව වී ඇත්තේ අධික මත්පැන් හා දුම්වැටි භාවිතය බව සෞඛ්‍ය අමාත්‍යාංශය කළ සමීක්ෂණයකින් හෙළි වී ඇත.මෙලෙස අධික මත්පැන් හා දුම්වැටි භාවිතය ග්‍රාමීය දිළිඳුකමට මෙන්ම මන්ද පෝෂණය වැඩි වීමට ද හේතු වී ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.පාසල් සිසුන්ගේ චිත්‍ර ප්‍රදර්ශනයක් විවෘත කිරීමේ උත්සවයකට සහභාගී වෙමින් කොළඹ රාජකීය විද්‍යාලයේ දී ඇමැතිවරයා මේ බව පෙරේදා ( 05 දා ) පැවැසුවේය. ජාතික මානසික සෞඛ්‍ය විද්‍යායතනය මඟින් මේ චිත්‍ර ප්‍රදර්ශනය සංවිධාන කර තිබිණ.මෙරට දිනකට මරණ නවසියයක් පමණ සිදු වේ. ඉන් මරණ තුන්සිය පනහක්ම සිදු වන්නේ බෝ නොවන රෝග නිසා ය.හෘදයාබාධ, පිළිකා, ආඝාතය, වකුගඩු රෝග, දියවැඩියාව, අධික රුධිර පීඩනය වැනි බෝ නොවන රෝග ඇති වීමට බහුල වශයෙන් හේතු වී ඇත්තේ අධික මත්පැන් හා දුම්වැටි භාවිතය බව ඇමැතිවරයා පවසයි.රජය මඟින් මතට තිත වැඩසටහන ක්‍රියාත්මක කළත් තවමත් මත්පැන් හා දුම්වැටි භාවිතය රට පුරා සිදු වන බවත් මෙම තත්ත්වය පාලනය කිරීම සඳහා අවශ්‍ය සියලු වැඩසටහන් රජය මඟින් නොනවත්වා ක්‍රියාත්මක කරන බවත් ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070720</link>
    <topic>කම්මුල්ගාය තුරන් කරන්නලබන මස සිට එන්නතක්</topic>
    <author>අමිල ප්‍රභාත් වනසිංහ</author>
    <content>කම්මුල්ගාය රෝගය සම්පූර්ණයෙන්ම අප රටෙන් තුරන් කිරීමේ අරමුණින් ප්‍රතිශක්තිකරණ එන්නතක් ලබන මස සිට ලබාදෙන බව වසංගත රෝග විද්‍යාඥ වෛද්‍ය සුදත් පීරිස් මහතා පැවසීය.හෙතෙම මේ බව සඳහන් කළේ උතුරුමැද පළාතේ මාධ්‍යවේදීන් සඳහා ජාතික ප්‍රතිශක්තිකරණ වැඩසටහන සහ ජනමාධ්‍ය දායකත්ව පිළිබඳ දැනුවත් කිරීමේ වැඩමුළුවට සහභාගි වෙමිනි. මේ අනුව සරම්ප, රුබෙල්ලා, කම්මුල්ගාය නමින් මෙම ප්‍රතිශක්තිකරණ එන්නත නිකුත් කෙරේ.රටේ දැනට පවතින බෝවන රෝග 32කින් එකොළහක් සඳහා රජය මඟින් නොමිලේ ප්‍රතිශක්තිකරණ එන්නත් ලබා දී ඇති අතර දොළොස්වන එන්නත ලෙස කම්මුල්ගාය සඳහා මේ නව ප්‍රතිශක්තිකරණ එන්නත ලබා දේ. ඒ අනුව පෝලියෝ, ක්ෂයරෝග, ගලපටලය, කක්කල්කැස්ස, පිටගැස්ම, හෙපටයිස් බී, හිිමෝෆිලස් ඉන්ෆලුවන්සා බී, සරම්ප, මොළේ උණ , රුබෙල්ලා ආදි රෝග සඳහා ලබා දී ඇති ප්‍රතිශක්තිකරණ එන්නතට අමතර කම්මුල්ගාය සඳහා “ සරම්ප රුබෙල්ලා කම්මුල්ගාය “ වන නව එන්නත ලබා දෙන බවද වෛද්‍ය සුදත් පීරිස් මහතා වැඩිදුරටත් පැවසීය.මේ අවස්ථාවට උතුරුමැද පළාත් සෞඛ්‍ය ඇමැති පේෂල ජයරත්න, ප්‍රවෘත්ති උපදේශක සහ බාහිර කථිකාචාර්ය එම්. එස්. එම්. අයුබ් මහත්වරු ඇතුළු නිලධාරීන් රැසක්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=n11070721</link>
    <topic>සත්ත්ව ගොවිපොළකට කඩා වැදී ඌරන් 34ක් පැහැරගෙන</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>සත්ත්ව ගොවිපොළකට කඩා වැදී එහි සිටි රුපියල් 3,42,000 ක් වටිනා ඌරන් 34 දෙනකු සහ රුපියල් 40,000ක මුදලකුත් කොල්ල කාගෙන පලාගොස් ඇතැයි කියන දෙදෙනෙක් අත්අඩංගුවට ගැනීමට පුත්තලම පොලිසිය පරීක්‍ෂණ අරඹා ඇත.ඉකුත් 04 දා දහවල් මේ කොල්ලය සිදුකර ඇති අතර, ඒ සඳහා කොල්ලකරුවන් පැමිණ ඇත්තේ මුහුණ ආවරණය කරගෙන බව ගොවිපොළ හිමියන් පුත්තලම පොලිසියට කර ඇති පැමිණිල්ලකින් හෙළිවී ඇත.මුහුණු ආවරණය කරගෙන ගොවිපළට කඩාවැදුණු දෙදෙනෙක්, තමාටත්, තම සීයාටත් තර්ජනය කර රුපියල් 3,42,000 ක් වටිනා ලොකු ඌරන් 04 දෙනෙක් සහ උෑරු පැටවුන් 30 දෙනෙකුත්, රුපියල් 40,000ක මුදලකුත් කොල්ලකාගෙන පලාගිය බව මේ කොල්ලය පිළිබඳව පුත්තලම පොලිසියට පැමිණිලි කරමින් මදුරගම කේ. කේ. චානක අසංක (23) අයෙක් පවසා ඇත.පුත්තලම පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107071</link>
    <topic>බැල්ලන්තුඩාව කුරුදුවත්ත ගම්මානයේපොදු ක්‍රීඩාංගණය මඩ වළක්</topic>
    <author>හල්තොට සමූහ – විනීතා මානෙල් ගමගේ</author>
    <content>බැල්ලන්තුඩාව, කුරුදුවත්ත, ධම්මානන්ද මාවතේ පිහිටි පොදු ක්‍රීඩාංගණය සංවර්ධනය කර දෙන්නැයි කුරුදුවත්ත වැසියෝ ඉල්ලා සිටිති.අක්කර 1 1/2ක් පමණ වන මෙම ක්‍රීඩාංගණය වැසි දිනවලට එකම මඩ වළක් බවට පත්වෙන අතර එයට ප්‍රවේශ වීමටවත් තවම මාර්ගයක් නොමැති බව ඔවුහු පවසති.මාර්ගය සඳහා වෙන් කළ කොටසේ මඩ පිරී එරෙන තත්ත්වයකට පත්ව ඇති බැවින් කිසිවකු එම ස්ථානයෙන් ගමන් නොකරන අතර ධම්මානන්ද මාර්ගය දිගට දෙපස කානු හා බෝක්කු නොමැති බැවින් සුළු වැස්සකටත් මෙම ප්‍රදේශය යට වෙන බව ඔවුහු පවසති.වෙන්දේසි ඉඩමක් වන මෙම ගම්මානයේ දැනට පවුල් 300ක් පමණ පදිංචිව සිටින අතර කුඩා දරුවන් 150ක් 175ක් අතර පිරිසක් සිටිති.එහෙත් ඔවුන් සඳහා ළමා ක්‍රීඩාංගණයක් හෝ පෙර පාසලක් ද නොමැති බැවින් ඒ සඳහා බොහෝ දුර යායුතුව ඇත.ක්‍රීඩාංගණය කෙළවරේ ප්‍රජාශාලාවක් 2000 වර්ෂයේ දී පමණ ඉදිකර ඇති අතර එයට අවශ්‍ය පුටුවක්වත් නොමැති බව ඔවුහු පෙන්වා දෙති. මෙම ගම්මානය සඳහා වන පොදු ළිඳ පිහිටා ඇත්තේ ද මෙම භූ®මියේ ම වුවත් එය ද දැනට ගරාවැටී අත් හැර දමා ඇත.එච්. කේ. පී. කුමුදුනි මහත්මිය අපි මෙහාට ඇවිත් අවු. 15ක් විතර වෙනවා. 2000 විතර පිට්ටනියෙ ප්‍රජා ශාලාවක් හැදුවා. ඒත් ඒක කිසි පිළිවෙළක් නෑ. කාන්තා තරුණ සමිතිවල රැස්වීම් තියන කොට ගෙවල්වලින් පුටු අරන් ඇවිත් තමයි ඉඳගන්නෙ.පිට්ටනියට එන්න පාරක් ඇත්තෙ නෑ. එතන එකම මඩ වළක්. පසුගිය දවස්වල අඩියක් විතර වතුර පිරුණා. ළමයි ක්‍රීඩා සමාජයක් පිහිටුවාගෙන තියෙනව. වොලිබෝල්, බැට් ප්‍රාදේශීය ලේකම් කාර්යාලයෙන් ලැබුණ. ඒව තියන්නවත් හරියට පිළිවෙළක් නෑ.රූපා ඉන්ද්‍රානි මහත්මිය මට ඉන්නෙ අවු. 6 අවු. 3 වයස්වල පොඩි ළමයි දෙන්නෙක්. මේ ගමට පෙර පාසලක් ළමා ක්‍රීඩාංගණයක් නැතිකම ;ලාකු පාඩුවක්.වයි. ඒ. ඉන්දිකා ප්‍රියංගනී මේක කිසිම පහසුකමක් නැති ගම්මානයක්. අපි පොඩි දරුවො අරගෙන ගුංගමුවෙ සායනයට හැතැක්මක් විතර දුර පයින් යන්න ඕනෑ. මේ ගමේ සායනයක් තියෙනව නම් අපිට කාලය ඉතුරු කර ගෙන ගෙදර වැඩක් කර ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107072</link>
    <topic>අනවසරෙන් ගොඩකළ කුඹුරේපස් ඉවත් කරන්න ඉඩම් හිමියාට සිදුවෙලා</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>බියගම ගොවිජන සේවා මධ්‍යස්ථානයට අයත් කඩවත පහළ බියන්විල බටහිර මහවෙල්යායේ සල්ගහකුඹුර ඉකුත්දා නිසි අවසරයකින් තොරව කුඹුරු හිමියා විසින් ගොඩකිරීමත් සමඟම අදාළ නිලධාරීන් හා පොලිසිය වහාම ක්‍රියාත්මක වීමෙන් කුඹුරු හිමියාට නැවත කුඹුරු ඉඩමෙහි ගොඩකළ පස් ප්‍රමාණය ඉවත් කිරීමට සිදුවී ඇත.කොළඹ නුවරපාරට ආසන්න ඉහළබියන්විල මහවෙල්යායේ රූඩ් 2ක ප්‍රමාණයක් මෙසේ අනවසරයෙන් ගොඩකරමින් තිබීම දැනගත් විගස එම වසමෙහි අදාළ කෘෂිකර්ම නිලධාරිවරයා කඩවත පොලිසියට පැමිණිලි කිරීමත් සමඟ පොලිසිය හා එක්ව අදාළ කුඹුරු හිමියාට කුඹුරු ඉඩමක් අනවසරයෙන් ගොඩකළ නොහැකි බව පෙන්වාදීමෙන් පසු එදිනම ගොඩකළ පස් ප්‍රමාණය කුඹුරු හිමියා විසින් ඉවත්කිරීමට කටයුතු කර ඇත.මහින්ද චින්තනයට අනුව රට සියලු භෝගවලින් ස්වයංපෝෂිත කිරීමට ‘දිවි නැඟුම’, ‘අපි වවමු රට නගමු’ ආදී නොයෙක් වැඩසටහන් ක්‍රියාත්මකව ගොවියාට පොහොර සහනාධාරය ලබාදෙන අවධියක කුඹුරු ඉඩම් මෙසේ අනවසරයෙන් ගොඩකිරීමට කටයුතු කිරීම අන් අයගේ වගා කටයුතුවලටත් බාධාවක් බවත් අදාළ නිලධාරීන් කඩිනමින් ඒ සඳහා පිළියම් යෙදීම පැසසිය යුතු බවත් මෙම වෙල්යායේ ගොවි මහත්වරු කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107073</link>
    <topic>සපුගස්කන්ද මාකොළ ශ්‍රී සෝභිත විද්‍යාලයේ ශිෂ්‍ය නායක නිල ලාංඡන පැළඳවුදා...</topic>
    <author>කැලණිය විශේෂ ලයලන් පී. පෙරේරා</author>
    <content>සපුගස්කන්ද මාකොළ ශ්‍රී සෝභිත විද්‍යාලයේ ශිෂ්‍ය නායක නිල ලාංඡන පැළඳවීම පසුගියදා විද්‍යාලයීය පරිශ්‍රයේදී සිදු කැරිණි.මෙහිදී සිසුන් 35 දෙනෙකු ශිෂ්‍ය නායකයන් වශයෙන් ලාංඡන පැළැඳි අතර සිසුන් තිදෙනෙකුට ප්‍රධාන ශිෂ්‍ය නායකයින් වශයෙන් නිල ලාංඡන පැළඳවීය.මේ උත්සවයේ ප්‍රධාන ආරාධිත අමුත්තා වශයෙන් බස්නාහිර පළාත් අධ්‍යාපන අධීක්‍ෂණ මන්ත්‍රී ගුණසිරි ජයනාත් මහතා සහභාගි විය.ශ්‍රී සෝභිත විදුහලේ විදුහල්පති තිලකරත්න ලියනගේ මහතා ඇතුළු ආචාර්ය මණ්ඩලයද, විද්‍යාලීය තූර්ය වාදක කණ්ඩායම ද අමුත්තන් පිළිගෙන උත්සව ශාලා පරිශ්‍රය වෙත කැඳවාගෙන එනු ලැබීමෙන් පසු උත්සවයේ වැඩකටයතු ආරම්භ විය.ප්‍රධාන ආරාධිතයින් සියලු දෙනා චාරිත්‍රානුකූලව පහන්සිළු දැල්වීමෙන් අනතුරුව ශිෂ්‍ය නායක නිල ලාංඡන පැළඳවීම ඇරැඹිනි.ප්‍රථමයෙන් ගුණසිරි ජයනාත් මහතා විසින් එම කර්තව්‍ය සිදුකළ අතර, පසුව බියගම කොට්ඨාස අධ්‍යාපන අධ්‍යක්‍ෂිකා රේණුකා එදිරිසිංහ, හිටපු අධ්‍යාපන අධ්‍යක්‍ෂ ජනරාල් ධම්මික පී. බිබිලේ, බියගම ප්‍රාදේශීය සභා සභාපති ආනන්ද ගනේපොල, බියගම ප්‍රාදේශීය සභා මන්ත්‍රී ප්‍රභාත් ලියනගේ, බියගම ප්‍රාදේශීය සභා මන්ත්‍රී සමන් වීරසිරි, බස්නාහිර පළාත් සමාජ සේවා දෙපාර්තමේන්තු අධ්‍යක්‍ෂිකා අනුෂා ගෝකුල මහත්ම මහත්මීහුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107074</link>
    <topic>කළුතර කළමුල්ලෙන්ඩෙංගු රෝගීන් 21ක්</topic>
    <author>නාගොඩ විශේෂ එන්. විජේරත්න</author>
    <content>කළුතර සෞඛ්‍ය වෛද්‍ය නිලධාරි කොට්ඨාසයේ වැඩිම ඩෙංගු රෝගීන් ප්‍රමාණයක් වාර්තා වී ඇත්තේ කලමුල්ල මහජන සෞඛ්‍ය පරීක්ෂක කොට්ඨාසයෙනි.ඩෙංගු රෝගීන් 21 දෙනෙක් මෙසේ වාර්තා වීම සම්බන්ධයෙන් අදහස් දැක්වූ එම කොට්ඨාසයේ මහජන සෞඛ්‍ය පරීක්ෂක නිලධාරි එස්. ඩී. ජේ. සුජීව මහතා මෙසේ සඳහන් කළේය.මේ කොට්ඨාසයේ ග්‍රාම නිලධාරි වසම් 11 ක් ඇති අතර බොරැල්ල, මරදාන, දෙහිවල වැනි ප්‍රදේශවල රැකියා සඳහා ගිය පුද්ගලයන් මේ ඩෙංගු රෝගීන් 21 දෙනා අතරින් වැඩි දෙනෙක් සිටින බව පැවැසීය. කළමුල්ල කොට්ඨාසයෙන් පමණක් වාර්තා වී ඇත්තේ ඩෙංගු රෝගීන් 4 දෙනෙක් බව ප්‍රකාශ කළ එහි මහජන සෞඛ්‍ය පරීක්ෂක වරයා මේ තත්ත්වය අවම කර ගැනීම සඳහා අවශ්‍ය පියවර ගෙන ඇති බවද සඳහන් කළේය.ප්‍රාදේශීය පරිපාලන මහජන සෞඛ්‍ය පරීක්ෂක ආර්. ජේ. සිංහබාහු මහතාගේ උපදෙස් හා මග පෙන්වීම යටතේ පුහුණුවන ආධුනික මහජන සෞඛ්‍ය පරීක්ෂක වරුන් 5 දෙනෙක් සමග කලමුල්ල කොට්ඨාසයේ නිවාස 601 ක් පරීක්ෂාවට ලක් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107075</link>
    <topic>වෙළෙඳසල් අහිමිවූවෝ සහන ඉල්ලති</topic>
    <author>යක්කල විශේෂ රුවන් සමස්ත</author>
    <content>ගම්පහ කඩිනම් නගර සංවර්ධන සැලැස්ම ක්‍රියාත්මක වීමත් සමඟ ගම්පහ පැරණි දුම්රිය මගීපාලම අසල ඉදිකරතිබූ ව්‍යාපාරික ස්ථාන ඉවත් කිරීම නිසා තමන් දැඩි අසීරුතාවයකට පත් වූ බව එහි සිටි වෙළෙඳ ව්‍යාපාරිකයෝ පවසති.තමන්ට නියමිත ස්ථාන ලබා දෙන තෙක් තම ව්‍යාපාරික කටයුතු සිදුකරගෙන යෑම සඳහා විකල්ප ස්ථාන ලබාදීමට කටයුතු කරන මෙන් ඔව්හු අදාළ නිලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107076</link>
    <topic>ආගම දහමට ලැදි කුල කුමරුවාසසුන්ගත වෙයි</topic>
    <author>අක්මීමන විශේෂ – සුනිල් ගමගේ</author>
    <content>අතුරුගිරිය මිලේනියම් සිටි නො.907 හි පදිංචිව සිටි ශෂී විනෝද් ගමගේ වීරබද්දන කුල කුමරුවා ගාල්ල මැලාගොඩ වංචාවල බෝසෙවණ දහම් අසපුව හිදි පසුගියදා අතුරුගිරියේ අත්තදස්සි නමින් සසුන් ගත විය.හිමි නමක් වීමේ දැඩි කැමැත්ත මත තම මවගෙන් කළ ප්‍රබල ඉල්ලීම මත ශෂී විනෝද් ගමගේ කුමරුවාට හිමිනමක් වීමේ වාසනාව උදාවිය.මව අතුරුගිරියේ පදිංචි රංගන ශිල්පිනී සමන් කුමාරි වීරබද්දන වන අතර ශෂී ගේ පියා ශේන් වින්ස්ටන් ය. වෙළෙඳ ව්‍යාපාරිකයෙක් වූ පියා හදිසියේ රෝගාතුර වීමෙන් මිය ගියේය. මව සමන් කුමාරි වීරබද්දන තම වෘත්තියේ නියැලෙමින් දරුවන් රැකබලා ගනිමින් ජීවත්විය.කාලයක සිට ශෂී විනෝද් තම මවගෙන් සසුන්ගත වීමට අවසර ඉල්ලීය. හිත හදාගත් මව අවසානයේ පුතුගේ කැමත්තට මවගෙන් අවසර ලැබිණි. අනතුරුව මවගේ ඥාති පිරිසගේ සොයා බැලීම මත ශෂී විනෝද් සසුන් ගත කිරීමට ගාල්ල වංචාවල මැලාගොඩ බෝසෙවණ අසපුව තෝරාගන්නා ලදී.අක්මීමන ප්‍රාදේශීය ලේකම් කාර්යාලයේ බෞද්ධ කටයුතු පිළිබඳ සමායෝජක අක්මීමන වංගීස හිමියන්ගේ ගෝලනමක් ලෙසින් පසුගියදා ශෂී විනෝද් අතුරුගිරියේ අත්ථදස්සි නමින් සාමනේර නමක් විය.කුඩා සාමනේර හිමි අතුරුගිරියේ අත්ථදස්සි හිමි වංචාවල බෝසෙවණ අසපුවේ විහාරාධිපති අක්මීමන වංගීස හිමියන් ගේ ශිෂ්‍ය නමක් ලෙසින් දහම් ගුණ වඩවා ගන්නා අතර බුදුසසුනේ චිරස්ථිතිය වෙනුවෙන් විශාල මෙහෙවරක් කරන්නට කැපවීමෙන් කටයුතු කරන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=r1107077</link>
    <topic>දඹුල්ල ප්‍රාදේශීය සභාවෙන්කාබනික පොහොර නිෂ්පාදනයට පියවර</topic>
    <author>මාතලේ දිස්ත්‍රික් සමූහ – ඒ. ඒ. එල්. ඩයස්</author>
    <content>ප්‍රදේශයේ එක්රැස්වන අපද්‍රව්‍ය විනාශ වී යා නොදී එමගින් කාබනික පොහොර නිෂ්පාදනය කිරීමේ වැඩසටහනක් ක්‍රියාත්මක කිරීමට දඹුල්ල ප්‍රාදේශීය සභාව විසින් පියවරගෙන ඇත.දැනට මේ ප්‍රදේශයේ අපද්‍රව්‍ය මෙට්‍රික් ටොන් විස්සකට (20) ආසන්න ප්‍රමාණයක් දිනපතා එක්රැස්වන අතර එම අපද්‍රව්‍ය දිනපතා වන රක්ෂිතයට බැහැර කරනු ලැබේ. එබැවින් එම ස්ථානයේම කාබනික පොහොර නිෂ්පාදනයද කිරීමට නියමිතය.මේ අතර මෙසේ බැහැරලන අපද්‍රව්‍ය කෑම සඳහා වල් අලින් රංචු පිටින් ගැවසීම නිරන්තරයෙන් මේ ප්‍රදේශයේ සිදුවේ. එබැවින් අවට ගම්මානයන්ටද වල් අලි උවදුරුවලට මුහුණපෑමට සිදුව ඇත.මේ සම්බන්ධයෙන් ප්‍රදේශයේ ප්‍රාදේශීය සභා මන්ත්‍රී ප්‍රියන්ත බණ්ඩාර මහතා - දඹුල්ල ප්‍රාදේශීය සභා බල ප්‍රදේශයේ එක්රැස්වන අපද්‍රව්‍ය බැහැරලන්නේ මේ පෙදෙසටයි. මේ මගින් කාබනික පොහොර නිෂ්පාදන ව්‍යාපෘතියක් ආරම්භ කිරීමට ප්‍රාදේශීය සභාව දැනට කටයුතු කරනවා. එමගින් ප්‍රදේශයේ ජනතාවට සිය වගාවන් සඳහා අවශ්‍ය පොහොර ලබාදීමට ඉලක්ක කර තිබෙනවා.එපමණක් නොව මෙයින් රැකියා අවස්ථා කීපයක්ද නිර්මාණය වෙනවා.ඩබ්ලිව්. ඇම්. නිහාල් ජයශාන්ත මහතා, - දඹුල්ල ප්‍රාදේශීය සභාව මෙහි කාබනික පොහොර නිෂ්පාදනය කිරීම හොඳ දෙයක්. එයට පෙර මේ වල් අලි කඩා වැදීම් නතර කළ යුතුයි. එසේ නොකර මෙවැනි ව්‍යාපෘතියක් ඇතිකිරීම අසාර්ථකයි.එබැවින් මේ ප්‍රදේශය ආවරණය වන පරිදි විදුලි වැටක් ඉදිකළහොත් මේ අලි උවදුර මැඬලිය හැකිය. එමෙන්ම මේ කාබනික පොහොර නිෂ්පාදන ව්‍යාපෘතියද සාර්ථකව කළ හැකි වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=s1107071</link>
    <topic>ශ්‍රී ලංකා කණ්ඩායම ලකුණු 174 කට දැවී යයි</topic>
    <author/>
    <content>ශ්‍රී ලංකාව සහ එංගලන්තය අතර ඊයේ (6) නොටිංහැම්හි ටෙ‍්‍රන්ට්බ්‍රිජ් ක්‍රීඩාංගණයේ පැවැති සිවුවැනි එක්දින තරගයේ පළමුව පන්දුවට පහර දුන් ශ්‍රී ලංකා පිල ඕවර 43.4 කදී ලකුණු 174 කට දැවී ගියේය.කාසියේ වාසිය දිනූ එංගලන්ත නායක ඇලෙස්ටෙයාර් කුක් පන්දු යවන්නන්ට යෝග්‍ය තණතීරුවේ පළමුව පන්දුවට පහරදීමේ වාරය ශ්‍රී ලංකා පිලට ලබාදුන් අතර පළමු කඩුලු 4 ලකුණු 20 ක් ඇතුළත දවා ගැනීමට එංගලන්ත පන්දු යවන්නෝ සමත්වුහ.නායක තිලකරත්න ඩිල්ෂාන් හා දිනේෂ් චන්දිමාල් ලකුණු නොලබාම දැවී ගිය අතර මහේල ජයවර්ධනට රැස්කර ගත හැකිවුයේ ලකුණු 9 ක් පමණි. තිළිණ කණ්ඩම්බි ලකුණු 6 කට දැවී ගියේය. සුරාජ් රන්දිව් ලකුණු 18 ක් ලබා ගත්තේය.එක් අන්තයකින් කඩුලු බිඳවැටෙද්දි සිය කඩුල්ල ආරක්ෂා කර ගනිමින් සිටි කුමාර් සංගක්කාර ඇන්ජලෝ මැතිව්ස් සමඟ එක්වී 6 වැනි කඩුල්ලට ලකුණු 72 ක සම්බන්ධතාවයක් ගොඩනැගීමට සමත්විය.සටන්කාමී ඉනිමක නිරත වු සංගක්කාර පන්දු 107 කට මුහුණදෙමින් හතරේ පහර 7 ක් සමඟ ලකුණු 75 ක් රැස් කළේය. ඔහුට අනගි සහයක් ලබාදුන් මැතිව්ස් පන්දු 49 කදී ලකුණු 39 ක් රැස් කළේ හයේ පහර 2 ක් හා හතරේ පහරක් ද සමඟින්ය.පන්දු යැවීමේදී ඇන්ඩර්සන් සහ ඩර්න්බැච් කඩුලු 3 බැගින් දවාගත් අතර බ්‍රෙස්නන් සහ බ්‍රෝඩි අතර කඩුලු 2 බැගින් බෙදී ගියේය.ශ්‍රී ලංකාව 174 (ඕවර 43.4)කුමාර් සංගක්කාර 75, ඇන්ජලෝ මැතිව්ස් 39, සුරාජ් රන්දිව් 18 (ජේම්ස් ඇන්ඩර්සන් 27/3, ජේඩ් ඩර්න්බැඩ් 38/3).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=s1107076</link>
    <topic>ලෝක සූර ඔස්ට්‍රේලියාවට පහසු ජයක්</topic>
    <author/>
    <content>ලෝක සූරතා නෙට්බෝල් තරගාවලියේදී ශ්‍රී ලංකාව හා ලෝක සූර ඕස්ට්‍රේලියාව අතර තරගයෙන් ඔස්ට්‍රේලියාවට ලකුණු 97-20ක පහසු ජයක් හිමිවිය.මේ දිනවල සිංගප්පූරුවේ ගෘහස්ථ ක්‍රීඩාංගණයේ පැවැත්වෙන මේ තරගාවලියේ කණ්ඩායමක් තරගයකදී ලබාගත් වැඩිම ලකුණු ප්‍රමාණය ශ්‍රී ලංකාවට එරෙහිව වාර්තා විය.එංගලන්තය ලකුණු 95-22කින් මැලේසියාව පරදවා වැඩිම ලකුණු වාර්තාව තබා තිබුණි.ශ්‍රී ලංකාව අද පරාජිතයන් අතර පැවැත්වෙන තරග වටයේදී බාර්බඩෝස් පිල සමග ක්‍රීඩා කිරීමට නියමිතය.බාර්බඩෝස් පිල පරාජය කළහොත් ශ්‍රී ලංකාවට මැලේසියාව හමුවන අතර පරාජය වුවහොත් සිංගප්පූරුව මුණගැසේ.ශ්‍රී ලංකාව තරගයට පෙර සැලසුම් කළ දෑ සියල්ල කනපිට හැරවීමට ඔස්ට්‍රේලියානු ක්‍රීඩිකාවෝ සමත් වූහ.ලෝක සූරතා තරගාවලියේ උසම නෙට්බෝල් ක්‍රීඩිකාව වූ තර්ජනී සිවලිංගම්ගේ ගෝල් විදීමේ සුවිශේෂී හැකියාවටද ප්‍රබල ලෙස තර්ජනය කළ ඔස්ට්‍රේලියාව තරගයේ සියලු අංශවල වාසිය ගත්තේය.පළමු කාර්තුවේදී විශාල ලකුණු පරතරයක් තබා ගැනීම ඕස්ට්‍රේලියාවේ ජයග්‍රහනය පහසුකරලීය.ලකුණු 32-5,19-4,21-6 හා 25-5ක් ලෙස කාර්තු හතරේ ලකුණු සටහන් විය.පළමු කාර්තුවේදී තර්ජනී (ට්ඉ), ශෂිකා (ට්ඒ), මරීෂා (එඒ).ගයාත්‍රී (ඛ්), ප්‍රසිලා (එච්) , කුමරිනී (ට්ච්), චතුරාංගනී (ට්ම්) ක්‍රීඩා කළ අතර මිනිත්තු 5ක් ගතවෙද්දී මරීෂා වෙනුවට සඳුනි බොල්ලෑගල ආදේශ කිරීමට පුහුණුකාරිනියට සිදුවූවාය. ගෝල් ෂූටර් තර්ජණීට ලැබුණු පන්දුව උදුරා ගැනීමට අවස්ථා 8කදී ඔස්ට්‍රේලියානු ක්‍රීඩිකාවෝ සමත් වූයේ තර්ජනීගේ උසට තාක්ෂණික ක්‍රමවේද භාවිතා කරමිනි.දෙවැනි කාර්තුවේදී සෙන්ටර් ක්‍රීඩිකා ගයාත්‍රී වෙනස් කොට මරීෂා යොදවුවද බලාපොරොත්තු ඉටුනොවුණි.තෙවැනි කාර්තුේදී තර්ජනී ඉවත් කොට ගෝල් ෂූටර් ස්ථානයට ශෂිකා යෙදවීමෙන් තත්වය තවත් බැරෑරුම් වූයේ ශෂිකාගෙන් ලකුණ නොලැබීමෙනි.පුහුනුකාරිණියගේ අවශ්‍යතාව මත මලාවි සිට විශාල වියදමක් දරා ගෙන්වූ ඉරේෂා කෝරළගොඩගේ තරගයේ අවසන් මිනිත්තු 6ක කාලයක් ක්‍රීඩා කළ අතර පිටිය මැද ඇද වැටී ආබාධ තත්ත්වයෙන් ඉවත් විය. තරගයෙන් අනතුරුව පුහුණුකාරිණී හයසින්ත් විජේසිංහ මහත්මිය වෙනදා සදහන් කරන ප්‍රකාශයම ඊයේ දිනයේදීත් සිදු කළාය.අපිට ජාත්‍යන්තර තරග අත්දැකීම් අඩුවීම මෙවැනි පරාජයන්ට හේතු වෙනවා.ක්‍රීඩිකාවන් උපරිම ලෙස වගකීම් ඉටු කළා.87ට පසුව අපට ඔස්ට්‍රේලියාව මුණ ගැසුනේ.පරාජය ගැන කණගාටුවක් නෑ.විජෙසිංහ මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=s1107072</link>
    <topic>සුප්පයියාගෙන් ලෝක වාර්තාවක්</topic>
    <author>ලන්ඩන් (ඒ.එෆ්.පී.)</author>
    <content>සමර්සෙට් පිලේ දඟ පන්දු යවන ක්‍රීඩක අරුල් සුප්පයියා විස්සයි20 ක්‍රිකට් තරග බිමේ ලෝක වාර්තාවක් පිහිටුවමින් ලකුණු 5කට කඩුලු 6ක් ලබා ගත්තේය. ඔහු මේ හපන්කම කළේ ග්ලැමර්ගන් පිල සමග කාඩිෆ් හි පැවැති තරගයේදීය.සුප්පයියාගේ මේ වාර්තාගත පන්දු යැවීම, 2008 වසරේ මැයි මාසයේ ජායිපූර් හි දී චෙන්නායි පිලට එරෙහිව රාජස්තාන් පිල නියෝජනය කරමින් සොහායිල් ටැන්විර් ලබා ගත් ලකුණු 14ට කඩුලු 6 දක්ෂතාව අභිභවා ගියේය. සුප්පයියා කඩුලු 6 ලබා ගත්තේ ඕවර 3.4ක් ඇතුලත වූ අතර ග්ලැමර්ගන් පිලේ කඩුලු 10 ම බිඳ වැටුනේ සමර්සෙට් පිලේ දඟ පන්දු යවන්නන්ටය.වර්ෂාව හේතුවෙන් පිලකට ඕවර 18 බැගින් සීමාවූ මේ තරගයේ තවත් පන්දු 21ක් ඉතිරිව තිබියදී සමර්සෙට් පිල ජය වාර්තා කළේය.පළමුව පන්දුවට පහර දීම සඳහා කැඳවනු ලැබූ ග්ලැමර්ගන් පිල සුප්පයියා හා සමර්සෙට් පිලේ අනෙකුත් දඟ පන්දු යවන්නන් දෙදෙනා වන මුරලි කර්තික් හා මැක්ස් වොලර් ඉදිරියේ නිරුත්තර විය.ඔවූහු ඕවර 17.4ක් ඇතුළත ලකුණු 98කට දැවී ගිය අතර එය මේ තරගාවලියේ ග්ලැමර්ගන් පිල වෙතින් වාර්තා වූ දෙවැනි අඩුම මුළු ලකුණු සංඛ්‍යාව විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=s1107073</link>
    <topic>ශ්‍රී ලංකාවට එන ඔස්ට්‍රේලියානු කණ්ඩායම් නම් කෙරේ</topic>
    <author/>
    <content>ලබන අගෝස්තුවේ ඇරැඹෙන ඔස්ට්‍රේලියා ක්‍රිකට් කණ්ඩායමේ ශ්‍රී ලංකා සංචාරය සඳහා කැමරන් වයිට් ඔස්ට්‍රේලියා විස්සයි 20 නායකත්වයට යළිත් පත්කොට ඇතත් ඔහුට එක්දින කණ්ඩායමේ ස්ථානය අහිමි වී තිබේ.27 හැවිරිදි වයිට් මෑත කාලයේ ලකුණු අතර නොසිටි බැවින් ඔහු වෙනුවට ෂෝන් මාෂ් එක්දින කණ්ඩායමට කැඳවා තිබේ. ආබාධයකට ලක්ව සිටීම නිසා පසුගිය ලෝක කුසලාන තරගාවලියට සහභාගි වීමට වයිට් ට නොහැකි විය.අගෝස්තු 6 සිට සැප්තැම්බර් 20 දක්වා පැවැත්වෙන ශ්‍රී ලංකා සංචාරය තුළදී ඔස්ට්‍රේලියාව විස්සයි 20 තරග 2කටත්, ජාත්‍යන්තර එක්දින තරග 5කටත්, ටෙස්ට් තරග 3කටත් සහභාගි වනු ඇති අතර ඔස්ට්‍රේලියා ටෙස්ට් කණ්ඩායම මේ මස අගදී ප්‍රකාශයට පත් කරනු ඇත.තරුණ වේග පන්දු යවන්නකු වන ජේම්ස් පැටින්සන් හා තුන් ඉරියව්වෙන්ම කැපී පෙනන ක්‍රීඩක ජෝන් හැස්ටින්ග්ස් කණ්ඩායම් දෙකට ම ඇතුලත් කොට ඇත.පළපුරුදු වේග පන්දු යවන ක්‍රීඩක බ්‍රෙට් ලී විස්සයි20 කණ්ඩායමේ ඔහුගේ ස්ථානය රැකගෙන සිටී.“දක්ෂතා පිරි ශ්‍රී ලංකා කණ්ඩායම සමග ඔවුන්ගේ රටේදී සෑම ආකාරයකම තරගවලට ක්‍රීඩා කිරීම සැමවිටම අභියෝගයකි.නමුත් එය විස්සයි20 හා එක්දින යන කණ්ඩායම් දෙකටම ලැබුණු මහඟු අවස්ථාවක් ලෙසින් අප දකිනවා” යැයි ඔස්ට්‍රේලියා ක්‍රිකට් තේරීම් කමිටුවේ සභාපති ඇන්ඩෲ හිල්ඩ්ච් පැවසීය.එක්දින කණ්ඩායම – මයිකල් ක්ලාක් (නායක), ෂේන් වොට්සන් (උප නායක), ඩග් බොලිංගර්, සේවියර් ඩෝටි, බ්‍රැඩ් හැඩින්, ජෝන් හැස්ටින්ග්ස්, ඩේවිඩ් හසී, මයිකල් හසී, මිචල් ජොන්සන්, බ්‍රෙට් ලී, ෂෝන් මාෂ්, ජේම්ස් පැටින්සන්, රිකී පොන්ටිං, ස්ටීවන් ස්මිත්.විස්සයි 20 කණ්ඩායම –කැමරන් වයිට් (නායක), ෂේන් වොට්සන් (උප නායක), ඒරන් ෆින්ච්, බ්‍රැඩ් හැඩින්, ජෝන් හැස්ටින්ග්ස්, ඩේවිඩ් හසී, මිචල් ජොන්සන්, බ්‍රෙට් ලී, ෂෝන් මාෂ්, ස්ටීවන් ඕකීෆ්, ජේම්ස් පැටින්සන්, ස්ටීවන් ස්මිත්, ඩේවිඩ් වෝනර්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=s1107074</link>
    <topic>ජාතික මලල ක්‍රීඩා සඳහා අයැදුම් පත් කැඳවයි</topic>
    <author/>
    <content>ශ්‍රීී ලංකා මලල ක්‍රීඩා සංගමය මෙහෙයවන 89 වැනි ජාතික මලල ක්‍රීඩා සූරතාවලිය අගෝස්තු මස 5 - 7 දක්වා දියගම මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ. ජ්‍යෙෂ්ඨ පිරිමි සහ කාන්තා වශයෙන් පැවැත්වෙන මේ සූරතාවලිය සඳහා සියළුම ජවන හා පිටිය තරග ඉසව්වන් ඇතුළත් කොට ඇත.අයැදුම්පත් භාර ගැනීම මේ මස 20 වන දින අවසන් වේ. ලේකම්, ශ්‍රීී ලංකා මලල ක්‍රීඩා සංගමය, නො. 33, ටොරිංටන් මාවත, කොළඹ 07 යන ලිපිනයට අයැදුම්පත් යොමු කරන මෙන් සංවිධායකයෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=s1107075</link>
    <topic>රටවල් 47ක සහභාගීත්වයෙන්ආසියාතික මලල ක්‍රීඩා තරගාවලිය අද ඇරැඹෙයි</topic>
    <author/>
    <content>19වැනි ආසියාතික මලල ක්‍රීඩා සූරතා තරගාවලිය අද (7) ජපානයේ කෝබේහි විශ්ව විද්‍යාලීය අනුස්මරණ ක්‍රීඩාංගණයේද (Kobe University Memorial Stadium) අති උත්කර්ෂවත් අන්දමින් ආරම්භ වෙයි.රටවල් 47ක් නියෝජනය කරමින් ක්‍රීඩක ක්‍රීඩිකාවන් 507 දෙනෙකු මෙවර තරගාවලියට සහභාගී වෙති. සිව්දිනක් තිස්සේ පැවැත්වෙන මේ සූරතා තරගාවලියට පිරිමි හා කාන්තා ඉසව් 42ක් ඇතුළත්ය.සත්කාර රට වශයෙන් ජපානය මෙවර 89 දෙනෙකු ගෙන් සමන්විත වැඩිම තරගකරුවන් සංඛ්‍යාවක් ඉදිරිපත් කර තිබෙන අතර ඉන්දියාව දෙවැනි තැනට ක්‍රීඩක ක්‍රීඩිකාවන් 44ක කණ්ඩායමක් ඉදිරිපත් කර ඇත.මෙවර තරගාවලියට ශ්‍රී ලංකාවෙන් සහභාගීවන ක්‍රීඩක ක්‍රීඩිකාවන් සංඛ්‍යාව 11කි. ක්‍රීඩකයන් 8ක් හා ක්‍රීඩිකාවන් 3ක් ඇතුළත් කණ්ඩායමට ෂෙහාන් අබේපිටිය (මී. 100 – 200) ප්‍රසන්න අමරසේකර (මී.400, 4ය400) කේ.කේ. සෙනෙවිරත්න (4ය400), ආර්.පී.ඩී.එන්. කරුණාරත්න 4ය400), අයි.එම්.ආර්. පුෂ්පකුමාර 4ය400), එම්.ජී.එස්.එල්. මුදුනෙගෙදර 4ය400), චමින්ද විජේකෝන් (මී. 1500) සහ ලක්ෂාන් දයාරත්න (හෙල්ල), ආර්.එම්. චන්ද්‍රිකා සුභාෂිණි (මී. 200 - 400), ක්‍රිස්ටීන් මෙරිල් (මී. 400 කඩුලු) සහ බී.එල්. නදීකා ලක්මාලි (හෙල්ල) ඇතුළත්ය.හිටපු කෙටිදුර දිවීමේ ශ්‍රී ලංකා සූරයකු වූ ප්‍රවීණ පුහුණුකරු සුනිල් ගුණවර්ධන කණ්ඩායමේ පුහුණුකරු වශයෙන් කටයුතු කරන අතර කර්නල් එස්.බී. මඩුගල්ල මහතා කණ්ඩායම් භාර කළමනාකරු වශයෙන් කටයුතු කරයි.මෙවර තරගාවලියට ඉදිරිපත් වී ඇති ක්‍රීඩක ක්‍රීඩිකාවන්ගේ කැපවීම පිළිබඳව මහත් සතුටකින් කතා කළ සුනිල් ගුණවර්ධන කණ්ඩායමේ ජ්‍යෙෂ්ඨතම ක්‍රීඩක ප්‍රසන්න අමරසේකර, ෂෙහාන් අබේපිටිය, චන්ද්‍රිකා සුභාෂිණි හා චමින්ද විජේකෝන් වැනි ක්‍රීඩක ක්‍රීඩිකාවන් කෙරෙහි මේ තරගාවලියේදී වැඩි බලාපොරොත්තු තබා ගත හැකි බව ප්‍රකාශ කර සිටියේය.තරගාවලියේ ප්‍රථම දිනය වන අද ශ්‍රි ලංකා ක්‍රීඩක ක්‍රීඩිකාවන් පස්දෙනෙකුම තරග බිමට පිවිසීමට නියමිතය. තරගාවලියේ ආරම්භක ඉසව්ව බවට ද පත්ව ඇත්තේ ජැමෙයිකාවේ පුහුණුව ලබන අතරතුරේ ජපානයට පැමිණි ෂෙහාන් අබේපිටිය සහභාගීවන පිරිමි මීටර් 100 මූලික වටයේ තරගයයි. එය ;පරවරු 10.00ට (ජපාන වේලාවෙන්) ආරම්භවීමට නියමිතය. මේ අතර එම තරගයේ අවසන් පූර්ව තරග අද සවස 5.45ට පැවැත්වීමට නියමිතයි.ප්‍රසන්න අමරසේකර සහ චන්ද්‍රිකා සුභාෂිණි සහභාගීවන පිරිමි හා කාන්තා මීටර් 400 මූලික තරග පෙරවරු 11.00ට සහ 11.25ට පැවැත්වෙන අතර චමින්ද විජේකෝන් සහභාගීවන තරගය සවස 4.45ට පැවැත්වීමට නියමිතය. චමින්ද විජේකෝන් ද මේ තරගාවලියට සහභාගී වන්නේ කෙන්යාවේ සිට ලැබූ පුහුණුවකින් අනතුරුවය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=f1107071</link>
    <topic>රටට ම බෙදී යායුතුසංවර්ධනයේ ප්‍රතිලාභ</topic>
    <author>රාමන්</author>
    <content>රටක සංවර්ධනයේ අවසාන ප්‍රතිඵලය ජනතාවට කාන්දු විය යුතුයි. නැතිනම් ඉන් පලක් වන්නේ නැහැ. මේ සඳහා මහා පරිමාණයේ ව්‍යාපෘති මෙන් ම සුළු පරිමාණයේ ව්‍යාපෘති ද අවශ්‍ය වෙනවා. මීටත් වඩා ඒවා ජනතාව ඉලක්ක කරගනිමින් ජනතාවට සමීප කරවීමේ ක්‍රමවේදයක් අවශ්‍ය වෙනවා.නො එසේ නම් සාමාන්‍යයෙන් ස්වභාවිකවම රටක සංවර්ධනයේ ප්‍රතිලාභ ගැන ජනතාවට ඇත්තේ අඩු අවබෝධයක්. නො එසේ නම් සාමාන්‍යයෙන් රටේ ප්‍රධාන සංවර්ධන ව්‍යාපෘති අතර යටිතල පහසුකම් ප්‍රධානයි. මහා පරිමාණයේ ව්‍යාපෘති මඟින් මූලික යටිතල පහසුකම් සම්පූර්ණ කෙරෙනවා.මාර්ග, විදුලිය, ජලය, වරාය, ගුවන් තොටුපොළ සංවර්ධනය ආදිය ඉන් ප්‍රධානයි. වරායක් ගුවන් තොටුපොළක් තැනීමේ දී එය වසර 20ක් තරම්වත් ඈතට සැලසුම් විය යුතුයි. එවැන්නක් වසරක දෙකක ප්‍රයෝජනයකට සංවර්ධනය වීමෙන් පලක් වන්නේ නැහැ.මේ නිසා 2005න් පසුව මේ රටේ යටිතල පහසුකම් ව්‍යාපෘති පෙර නොවූ විරූ පරිදි වේගයෙන් සංවර්ධනය වුණා. මීට වසර 10කට පෙර ඉදි වීම් අවසන් විය යුතු ගුවන් පාලම් සැකසෙන්නේ දැන්. අධිවේගී මාර්ග නිම වන්නේ වර්තමානයෙයි. දකුණු අධිවේගී මාර්ගයේ ගාලු නගරය දක්වා ඉදි වූ කොටස මේ වසර අවසන් වීමට පෙර විවෘත වීමට නියමිතයි.පසුගියදා එහි සිදු කළ නිරීක්ෂණ චාරිකාවෙන් අනතුරුව ජනාධිපති මහින්ද රාජපක්ෂ මහතා අදාළ බලධාරීන්ට නියෝග කළේ දකුණු අධිවේගී මාර්ගයේ වැඩකටයුතු වේගවත් කර එය මේ වසර අවසන් වීමට ප්‍රථම කෙසේ හෝ විවෘත විය යුතු බවයි. නොරොච්චෝලේ ගල්අඟුරු බලාගාරය, හම්බන්තොට වරාය, එක් අදියරක් දැනටමත් විවෘත වී අවසන්. හම්බන්තොට ගුවන් තොටුපොළ, කොළඹ දකුණු වරායේ සංවර්ධන කටයුතු ආදියේ ඉදිකිරීම් කඩිනමින් සිදු වෙමින් පවතිනවා.මේවායේ ප්‍රයෝජනය ක්‍ෂණිකව සාමාන්‍ය ජනතාව ඉලක්ක කර ගනිමින් ලැබීම කල්ගත විය හැකියි. එහෙත් පොදුවේ රටේ ආර්ථික සංවර්ධනයට සිදු විය හැකි දායකත්වය විශාලයි. ඒ අනුව ප්‍රථමයෙන් ජනතාවට ලැබෙන්නේ වක්‍ර ප්‍රයෝජනයක්. ඒ සම්බන්ධ සමහර අයට විවේචනයක් තිබිය හැකියි.තම තමන්ගේ වාස භූ®මිවලට සමීපව අධිවේගී මාර්ගයක් ඉදි වීම නිසා ඒ අවට ඉඩම්වල මිල වැඩි විය හැකියි. පිවිසුම් මාර්ගයකට සමීපව ඇති ප්‍රදේශවල වටිනාකම් ඉහළ යනවා. එහෙත් මීට අමතරව සිදු වන සමස්ත සංවර්ධනයේ කොටස්කරුවන් වීම ගැන ඔවුන් තුළ පැහැදිලි දැක්මක් නොතිබිය හැකියි.මහා පරිමාණයේ ව්‍යාපෘති අසල නොසිටින ජනතාවට සංවර්ධනයේ ප්‍රතිලාභ සම්බන්ධයෙන් ඇති දැක් ම අඩුයි කුතුහලයක් වැඩියි. සිදු වන්නේ කුමක් දැයි නොදැන ඔවුන්ට තමන්ගේ මට්ටමෙන් විවේචනයක් ද ඇති බවත් දක්නට ලැබෙනවා. කෝ සංවර්ධනය අපට දැනිලා නෑනෙ. අපේ ජීවිතවල වර්ධනය සිදු වන්නේ පැරණි විදියටමයි. කවුරු බලේ සිටියත් වැඩක් නෑ. බඩු මිල වැඩියි. ඊට සරිලන ලෙස ආදායම වැඩි වන්නේ නැහැ. වැඩි වුණත් පොදුවේ පවසන්නේ ආදායම වැඩි වෙලා නැහැ කියලයි.රටක සංවර්ධනය පවුලෙන් පවුලට දොරින් දොරට ගලා යෑමට නම් ඊට සමීප ක්‍රමවේදයක් අනුගමනය කළ යුතු වෙනවා. සුළු පරිමානයේ ව්‍යාපෘති ඉන් එක් ක්‍රමයක්. රජය ‘දැයට කිරුළ’ වැඩ සටහන සැලසුම් කළේ මේ සම්බන්ධයෙන් කල්පනා කරලයි. දැයට කිරුළට අමතරව ‘දිවි නැගුම’ ව්‍යාපෘතිය පවුලෙන් පවුල ඉලක්ක කර ගනිමින් සිදු වෙනවා.දැයට කිරුළ වසරින් වසර ඊට ආවේණික සුළු සුළු අඩුපාඩු මඟ හරවා ගනිමින් සංවර්ධනාත්මකව ඉදිරියට ඇදෙන පෙරටුගාමී ව්‍යාපෘතියක් වෙලා. මේ වසරේ මොනරාගල පැවැති දැයට කිරුළ වැඩසටහන ලබන වසරේ අනුරාධපුර දිස්ත්‍රික්කයේ තන්තිරිමලේ ප්‍රදේශය පසුබිම් කරගෙන පැවැත්වීමට දැනටමත් රජය තීරණයක් අරගෙන. මේ පිළිබඳ නිල උත්සවය අද දින ශ්‍රී මහා බෝධිය අසලින් ඇරඹීමට නියමිතයි.දැයට කිරුළ වර්ෂයෙන් වර්ෂය එක් දිස්ත්‍රික්කයක් තෝරා ගෙන එහි සංවර්ධන කටයුතු වේගවත් කරන වැඩසටහනක්. දැයට කිරුළ ප්‍රදර්ශනය එම සමස්ත සංවර්ධනයේ සංකේතාත්මක ප්‍රතිඵලයයි.වර්ෂයක් පුරා දැයට කිරුළට සමගාමීව අදාළ දිස්ත්‍රික්කයේ විවිධ ප්‍රදේශවල ග්‍රාමීය සංවර්ධන ව්‍යාපෘති ක්‍රියාත්මක කිරීමට අපේක්ෂා කරනවා. ‘දැයට කිරුළ’ අරමුණු කරගෙන තිබෙන්නේ ප්‍රාදේශීය වශයෙන් සිදුවන සංවර්ධනය ඉලක්කගත ග්‍රාමීය ප්‍රජාවට දැනෙන ලෙස සමීප කර වීමටයි.යම් ගමක ප්‍රතිසංස්කරණය කළ යුතු මාර්ගයක්, පාලමක්, බෝක්කුවක් හෝ ජල ව්‍යාපෘතියක් තිබිය හැකියි. ඒවා ප්‍රතිසංස්කරණය කිරීම ඍජුව ම අදාළ ප්‍රදේශයේ ජනතාවට බලපාන බව අමුතුවෙන් කිව යුතු නැහැ. විවිධ හේතූන් නිසා එම ප්‍රතිසංස්කරණය හෝ අලුතින් ඉදි කිරීම ප්‍රමාද විය හැකියි.‘දැයට කිරුළ ප්‍රාදේශීය සංවර්ධන සතිය’ වැඩසටහන මගින් එම කාර්ය කඩිනමින් නිම කිරීමට හැකිවෙනවා. මේ නිසා දැයට කිරුළ වැඩ සටහන ග්‍රාමීය සංවර්ධනයේ දී අදාළ ප්‍රදේශවල සිදු කිරීමට නියමිත සංවර්ධන වැඩ කඩිනම් වීමට හේතු වී තිබෙනවා. එසේ ම දැයට කිරුළ වැඩ සටහන යම් දිස්ත්‍රික්කයක් ඉලක්ක කර ගනිමින් ඇරැඹෙන නිසා අදාළ දිස්ත්‍රික්කයට නව සංවර්ධන ව්‍යාපෘති හිමි විය හැකියි.මේ නිසා ආකාර දෙකකින් අදාළ ප්‍රදේශයේ සංවර්ධනය වේගවත් වෙනවා. මීට අමතරව තමන්ගේ ප්‍රදේශවල සිදු වන සංවර්ධන ව්‍යාපෘති චක බලා ගැනීමටත් ඒවායේ අඩු පාඩු ගැන ඒ මොහොතේ ම අදාළ බලධාරීන් සමඟ කතාබහ කිරීමටත් මෙමඟින් ජනතාවට අවස්ථාව සැලසෙනවා.එසේ ම ශ්‍රමදාන මඟින් පොදු ජනතාවට අදාළ ව්‍යාපෘති සඳහා සම්බන්ධ කර ගැනීමෙන් මූලික අවබෝධයක් ලබා ගැනීමේ අවස්ථාව ද සැලසෙනවා.මේ නිසා රටේ සමස්ත සංවර්ධනයේ ප්‍රතිලාභ වේගවත්ව ජනතාව අතරට ගෙන යාමේ මෙවලමක් සේ අද ‘දැයට කිරුළ’ සැකසී තිබෙනවා. මීට අමතරව ග්‍රාමීය හා නාගරික සමස්ත ජනතාවගේ ම පෙරමුණ මට්ටම හා වෘත්තීය දක්ෂතා නඟා සිටුවීමේ ව්‍යාපෘතියක් සේ දිවි නැඟුම මුළු දිවයින පුරාම ක්‍රියාත්මක වෙනවා. මේ නිසා දැයට කිරුළ හා දිවි නැගුම රටේ සමස්ත සංවර්ධනය ජනතාවගේ ඇඟට දැනෙන මට්ටමට ගෙන ඒමේ වාහකයක් වී තිබෙනවා.පසුගියදා මොනරාගල පැවැති දැයට කිරුළ ප්‍රදර්ශනය මේ රටේ ජනතාවගෙන් 20 ලක්ෂයක් නරඹා තිබෙන බවයි වාර්තාවෙන්නේ. ඒ අනුව සෑම දහ දෙනෙකුගෙන් ම එක් අයෙක් දැයට කිරුළ හා බැඳී සිටි බව පැහැදිලියි.මේ වන විට දැයට කිරුළ හා දිවිනැඟුම රටේ සමස්ත සංවර්ධන ජනතාවට සමීප කරලීමේ දැවැන්ත පාලමක් වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=f1107072</link>
    <topic>කවුරුත් මට කියන්නේසකල කලා කියලයි</topic>
    <author>සකුන්තලා ජයසිංහ ඡායාරූපචිත්‍රරත්න කළුආරච්චි</author>
    <content>මාතලේ දිස්ත්‍රික්කයේ දංකොටුව නැමැති සුන්දර ගම්මානයේ රසමුසු අත්දැකීම් සමඟ ගෙවී ගිය බොහොමයක් අතීත මතකයන් මගේ මුළු මහත් ජීවිතයම හසුරුවන ශක්තිමත් පවුරක් බවට පත් වුණා.කුඩා කාලයේ පටන්ම සහජයෙන් උරුම වුණු හැකියාවන් වැඩි දියුණු කර ගැනීමට සහාය වන ඉතාමත් සාමකාමී පවුල් පරිසරයක් මට උරුම වී තිබුණා. මගේ තාත්තා වතු පාලකයෙක්. ඒ වගේම ගම්මුන්ගේ ඡන්දයෙන් පත් වුණු ගම් සභාපතිවරයෙක්. තාත්තට හැමෝම කිව්වෙ මැම්බර් මහත්තය කියලා.සහෝදර සහෝදරියන් නව දෙනකුගෙන් යුත් අපේ පවුල උපතින්ම මොනයම් හෝ කලා හැකියාවකට උරුමකම් කිව්වා. නමුත් තාත්තාට පැවරුණු රාජකාරිත් සමඟ එතුමා කලාවට එතරම් සමීප වුණේ නෑ. අඩුම තරමින් ගුවන් විදුලිය ශ්‍රවණය කිරීමට පවා අපට තාත්තගෙන් ලැබුණේ සීමිත අවසරයක්. නමුත් තාත්තගේ ග්‍රැමෆෝනය මට වඩාත් සමීප වස්තුවක් වුණා. ඒ නිසාම හැම මොහොතෙම මගෙ කටෙන් පිටවන සිංදු කෑලි තාත්තා වුණත් හොර රහසේ රස වින්ඳා කියන එකයි මගේ හැඟීම.පුංචි කාලේ මං වත්ත පල්ලෙහාට ගිහින් ගස් මුදුන්වලට නැඟලා දෙබලකට බර දීලා ගමටම ඇහෙන්ඩ සිංදු කියනවා. ඒත් එක්කම කාට කාටත් හොරෙන් රංගනයකුත් ඉදිරිපත් කරනවා. කොහොම හරි මගේ මේ දක්‍ෂතාව ආලෝක විද්‍යාලයේ ගුරු භවතුන් හඳුනා ගත්තා. ඒ අනුව “මල් කුමාරි” නම් මුද්‍රා නාට්‍යයේ සාමෙල් ගේ චරිතයට ගීත ගායනයෙන් සහ රංගනයෙන් සම්බන්ධ වෙන්ඩ මට අවස්ථාව ලැබුණා. ග්‍රේස් මාලනි ලියනගේ මගේ බාල සොහොයුරියත් ඊට එක් වුණා.ඉස්කෝලේ යන කාලයේ දී “සල්ලිකාරයෝ” වේදිකා නාට්‍යයේ පොලිස් ඉන්ස්පෙක්ටර් ගේ චරිතය කළෙත් මම. කොහොම හරි අවුරුදු දහ අට වෙනකොට රංගනයට හා ගායනයට ඇති මගේ හැකියාව ගැන බොහෝ දෙනෙක් දැනගෙන හිටියා. විවෘත වේදිකාවලට මාව සම්බන්ධ කිරීමේ අඩිතාලම ලැබුනේ රත්තොට පොලිසියේ මැදිහත්වීමෙන්.ආලෝක කලායතනයට සම්බන්ධ වීම මගේ ජීවිතයට ශක්තිමත් අඩිතාලමක් වුණු බව නොරහසක්. දවසක් කලායතනයේ වයලිනය අරගෙන එනකොට “හා.... හිරමනයක් අරන් ඇවිත් තියෙන්නේ...” කියලා තාත්තා පුංචි විහිළුවකුත් කළා. නමුත් තාත්තට නොඇසෙන්න වයලිනය ගහන්ටත්, රේඩියෝව කනට තියාගෙන සිංදු අහන්ඩත් මං වග බලා ගත්තේ තාත්තගේ නොරිස්සුමට ලක්වෙයි කියලයි.ගායනයට, රංගනයට, තනු නිර්මාණයට මා තුළ පැවති හැකියාවට ක්ෂේම භූමියක් වුණේ මගේ කලා දිවියේ මහ ගෙදර බඳු රජරට සේවයයි. මම රජරට සේවයට බැදුණු මුල්ම කලා ශිල්පියා කිව්වොත් එය කවුරුත් අවිවාදයෙන් පිළි ගනිවි.ප්‍රේමකීර්ති, ස්වර්ණ ශ්‍රී, කපුගේ වැනි නිසග දක්‍ෂතාවන්ගේ පිරිපුන් කලා ලොවේ මහත්මා ගුණයෙන් පිරි ඔවුන් එදා රජරට සේවයේ ආධුනික අපට මහත් අත්වැලක් දුන්නා. ඔවුන් බී ශ්‍රේණියේ සරල ගී පරීක්‍ෂණයෙන් මාව සමත් කළා. ඒ වගේම එවකට රජරට සේවයේ අධ්‍යක්‍ෂවරයා වූ සිරිල් රාජපක්‍ෂ මහතා විරිදු, කවි ගායනා, නාට්‍ය, හඬ නිවේදක පරීක්‍ෂණවලින් සමත් කර විශිෂ්ට ශ්‍රේණියේ ශිල්පියෙක් ලෙස තෝරා ගත්තා.මා සතු විවිධ වූ හැකියාවන් අතරින් හඬ නළුවකු විදිහටයි සියලු සහෘදයන් මට සමීප වුණේ. ඒ වගේම රජරට සේවයේ ගුවන් විදුලි නාට්‍යයට මා නැතිවම බැරි පුද්ගලයෙක් වුණා. ප්‍රේමකීර්ති ගේ “රේල් පාර”, සෝමපාල මුවඇටගම ගේ “ගම්මැද්ද” යන නාට්‍යයවලින් ගුවන්විදුලි රංගනයට ප්‍රවිෂ්ට වුණා. ගම්මැද්දේ වෙද අත්තප්පාගේ චරිතය ශ්‍රාවකයන්ට වඩාත් සමීප වුණේ මම එයට උපරිම සාධාරණය ඉටුකළ නිසයි.විවිධ ස්වරූපයේ හඬ නවයක් පමණ මට ඉදිරිපත් කළ හැකියි. අතුල රන්සිරිලාල්, සෝමදාස සූරියආරච්චි, ගැමුණු විජේසූරිය ආදි හඬ නළුවේ ප්‍රවීණයන්ගෙන් පුහුණුව ලබාගෙන ඒ හැකියාව තවත් ඔප මට්ටම් කර ගත්තා.වරක් මගෙන්ම තනි නාට්‍යයක් කළා. ඒ කියන්නේ “වේදිකාව“ කියන ගුවන් විදුලි නාට්‍යයේ තිබුණේ චරිත පහයි. විවිධ හඬ ඔස්සේ චරිත පහම කළේ මම. අවසානයේ රජරට සේවයෙන් එම චරිත පහ කළ ශිල්පියා කවුද කියලා කියන කෙනාට ත්‍යාගයක් පිරිනමන්නත් කටයුතු කළා.ඔය අතරේ රජරට සේවයේ ප්‍රවීණයෝ මගේ තවත් හැකියාවන් හඳුනා ගත්තා. ඒ විරිදු ගායනය හා ලිවීම රජරට සේවයෙන් ඇති පදමට විරිදු කිව්වා. අනුරාධපුර නගරයේ ලොකුම තොරණට හඬ දුන්නෙත් මම. වෙසක්, පොසොන් කාලෙට විරිදු හා දෙබස්වලින් තොරන්වලට දායක වුණේ හැමෝම අතරේ මා ප්‍රසිද්ධ වුණු නිසයි. රංජිත් රූපසිංහ, කරුණාරත්න දිවුල්ගනේ, හේරත් එප්පාවල ආදී ශිල්පීන් මට අනන්‍යතාවක් ගොඩනඟා ගැනීමට ලබා දුන් සහාය කිසි දිනෙක අමතක කරන්නේ නෑ.මේ සියලු කාර්යයන් ඉටු කරන අතරේ ගීත කලාව නැමති මහා සාගරය තරණය කරන්නටත් මට පහුරක් වුණෙත් රජරට ගුවන් විදුලිය යි’ නෙළු අධිකාරි ගයන “සඳ වතුර මිදෙන මහ රෑ” ගීතය රචනය, තනු නිර්මාණය සහ සහාය ගායනය සියල්ලම මගෙන්. තවද සිත මවන සොඳුරු හීන (කරුණාරත්න ජයතිලකගේ) කාසි පදම් ඕනෑ තරම් (කිත්සිරි නවරත්නගේ), රන් රස සේවා (කිත්සිරි), ලා දළු අතරේ (මහින්ද දිසානායක), බුලත් හුරුල්ලේ කාසි පනම් නෑ, හමුවී හිනැහුණ පෙර සංසාරේ (රූපා ඉන්දුමතී සමඟ) (පල්ලේගම හේමරතන හිමි) යන ගීත මා ගායනා කළ ඒවා අතරින් කිහිපයක් පමණයි.වික්ටර් ලියනගේ නැමති ශිල්පියා ඔසවා තැබීමට “වන්නියේ වේදිකාව“ ලබා දුන් ශක්තිය අපරිමිතයි, රුක් කලාවට මා තුළ ඇති විශේෂ හැකියාවට වන්නියේ වේදිකාවෙන් වරක් මා සම්මානයට පාත්‍ර වුණා.මා තුළ පිහිටි බොහොමයක් හැකියාවන්ට තීව්‍ර ශක්තියක් වී ඇත්තේ මා සතු උස් හඬයි. අඩි දොළහක් දුර තබා මයික්‍රොෆීනයට හඬ ලබා දීමට මට පුළුවන්.ගුවන් විදුලියේ නොපෙනෙන මගේ රූපය මගේ ශ්‍රාවකයන්, රසිකයන් හැබෑවට දැන ගත්තේ ටෙලි නාට්‍ය හා චිත්‍රපටවලට මා රංගන ශිල්පියකු විදිහට සම්බන්ධ වුණාට පසුවයි. ඒ සම්ප්‍රාප්තියට රංගන ශිල්පි දිමුතු චින්තනයන් මට නොසෑහෙන්න උදව් කළා. ‘රන්මුසු උයන’ (බණ්ඩයියා), කේ. එම්. අයි ස්වර්ණසිංහයන් ගේ ‘ඉන්ද්‍රඛීලය’ (පියාගේ චරිතය), ‘රිදී පෝරු’ (මන්ත්‍රීවරයා), ධර්මසේන පතිරාජගේ ‘කඩුල්ල’ (වැද්දා), ‘ කළු අඳුන’ (වෙද අත්තප්පා), ‘ගඟ අද්දර කැලේ’ (මන්තරකරු) යන චරිත කළා. ඊට අමතරව ‘නාඳුනන පුත්තු’, දේවදාර, ඇඟිලි සලකුණු නාට්‍යවලට දායක වුණා.දැවැන්ත සිනමා ශිල්පීන් වන ගාමිණි ෆොන්සේකාගේ ‘සංඛපාලි’, ධර්මසේන පතිරාජගේ ‘මතුයම් දවස’ චිත්‍රපට මගේ චිත්‍රපට කලාවට සහ සම්බන්ධ වීමේ අඩිතාලම සැකසුනේ දෛවෝපගතව යි.මේ දිනවල තිරගත වන සනත් අබේසේකරගේ ‘මහින්දාගමනය’ චිත්‍රපටයටත් මං දායක වී තිබෙනවා. දැනට රූගත කරන සුගත් සමරකෝන් ගේ ‘විජය – කුවේණි’ දැවැන්ත චිත්‍රපටයේ චරිතයක් කරනවා.කලා ක්‍ෂේත්‍රයේ සෑම අංශයකට ම උපරිම සාධාරණයක් ඉටු කිරීමට මට අද හැකි වී තිබෙන්නේ මගේ හැකියාවේ පුළුල් පරාසය නිසයි. කවුරුත් මට “සකල කලා” කියන්නේ නිකම්ම වචනයට නෙවෙයි. කලාකරුවකුගේ පැවැත්ම තිබෙන්නේ නිහතමානිත්වය මත බව මා අදහන දර්ශනය යි. කිසියම් නිර්මාණයක් සඳහා මේ ඓතිහාසික අනුරාධපුරයට එන ඕනෑම ශිල්පියකුට අපි නොමසුරුව සහාය ලබා දෙන්නේ අපිත් කලාවෙන් ජීවත් වන නිසයි.කලාවත් එක්ක එදා මෙදා තුර ගෙවුණු ජීවිතයේ අමතක නොවන අත්දැකීම් බොහොම යි. වරක් මට ගුවන් විදුලි මැදිරියේ නිවේදනයක් කරමින් සිටින මොහොතේ කෙනෙක් මගේ අතට කොළයක් ගෙනැත් දුන්නා. මම එය අතේ මිට මොළොවාගෙන ම මගේ කාර්යය දිගටම කරගෙන ගියා. අවසානයේ එය කියවා බලන විට එහි සඳහන් වුණේ අයියා හදිසියේ අන්ත්‍රා වුණු පුවතයි.තවත් දවසක වේදිකාවක ගීත කිය කියා ඉන්නකොට විදුලිය විසන්ධි වුණා. සංවිධායක මණ්ඩලය පෙට්රල් මැක්ස්වලින් එළිය දුන්නා. ටික වෙලාවක් යද්දි මෙන්න කසිලි කාරයෝ වගයක් පැට්රෝල් මැක්ස්වලින් ගහ ගන්නවා. මං පැන්නා ස්ටේජ් එකෙන් බිමට. එක පිම්මට දුවලා ගිහින් අල්ලපු කඩයක ඇතුළට රිංගලා හැංගුණා.ගම්මැද්ද නාට්‍යයේ අවසාන ජවනිකාව අමතක නොවන මතක සටහනක්. මා පණ දුන් වෙද අත්තප්පාගේ මරණය අවසන ජවනිකාව යි. මම මැදිරියේ ඒ සිද්ධියට පණ දෙද්දි මැදිරියේ හිටපු සියලු දෙනාම මොර දිදී හඬන්න ගත්තා. අවුරුදු දහයක් තිස්සේ මේ චරිතය රසිකයන්ට සමීප වුණේ හරිම සංවේදී විදිහටයි.කලාකරුවකුට කලාව තුළම ජීවත් වීමට නම් පවුලේ නිදහස ඉතා වැදගත්. ඒ වගේම පවුලේ අය කලාවට දක්වන ආදරයත් එසේමයි. පි‍්‍රය බිරිය එන්. බී. සුමිත්‍රා සහ පුතුන් දෙදෙනා වන අමිල්, චන්දන, දර්ශනත් විශේෂයෙන් මගේ මුනුබුරු චනුක සන්දීප් මේ හැමෝම විවිධ ක්ෂේත්‍රවලින් කලාවම සම්බන්ධ වී සිටිනවා.කලාව වෘත්තියක් කර ගත යුත්තේ අපේ හැකියාවන් අපිම හරි හැටි හඳුනා ගත්තාට පසුවයි. එසේ නොවුණොත් අපට මුදල් ලැබෙනවා පමණක් විනා කලා රසඥතාව ඇති රසිකයන්ට අපෙන් ලැබෙන දෙයක් නෑ කියන එකයි මා අදහන්නේ. අපේ දක්‍ෂතාවන් ගේ සමස්ත කලාවට පෝෂණය වෙනවා නම් කලාකරුවකුට ඊටත් වඩා තෘප්තියක් කොයින් ද?.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=f1107073</link>
    <topic>සිංහල සංස්කෘතියේ ඉන්දියානු නෑදෑයෝ</topic>
    <author/>
    <content>මේ රටේ ශිල්පියා මෙන් ම ඔහු විසින් දියුණු කරන ලද සංස්කෘතියත් ඉන්දියාවට නෑකම් කියන බව අමුතුවෙන් කිය යුත්තක් නො වේ. මේ නෑකම කෙබඳු වුවත් අපේ ශිල්පියා නිතරම කිසියම් එක් පිළිවෙතක් අනුව ක්‍රියා කරන තිබෙන බව පෙනේ. මේ නිසා සිංහල ශිල්පීන්ගේ සම්ප්‍රදාය මේ ය යි වෙසෙසා පෙන්විය හැකි දේ අප අතර ඇත.ඉන්දියානු ශිල්පියා ගල් පව්ව කපා වෙන් කොට එහි කැටයම් කරද්දී සිංහල ශිල්පියා එය කපා වෙන් කිරීමට ඉක්මන් නොවී, එහි ස්වභාවික තත්ත්වය රැක ගෙන ම කැටයම් කෙළේ ය; චිත්‍ර ඇන්දේ ය. මෙය කෙසේ කරන ලද දැයි සොයා බලා තේරුම් ගැනීමත්, ඒ අනුව සිංහල ශිල්පියාගේ තත්ත්වය දියුණු කර ලීමත් අපේ යුතුකම ය.මේ සඳහා අප විසින් අපගේ ළඟ නෑයා වූ ඉන්දියාවෙන් උදව් ලැබුවාට වරදක් නැත. එහෙත් එහි දී මතක තබා ගත යුත්තේ සිංහල ශිල්පියාගේ විශේෂතාව කුමක් දැ යි පෙනෙන සේ ඔහුගේ ශක්තිය ක්‍රියාවේ යෙදවීමට මං සලසාලීම ය.සිංහල සාහිත්‍යය වැනි කලා දියුණු කරද්දීත් මේ අදහස පෙරදැරි කර ගෙන ක්‍රියා කළ යුතු ය. සිංහල සාහිත්‍යකාරයා පොත පත ලියද්දී ඉන්දියානු සාහිත්‍යකාරයා තරම් දැඩි ආත්ම වාදයෙන් හෝ ආගමික බැදීමෙන් නොපෙළුණේ ය. අපේ පැරැණි ලේ්ඛකයාට ආගම ධර්මයට වැඩි උසස් දෙයක් තිබුණේ නැත.එහෙයින් ඔහු හැම විට ම ඒ අනුව සිතාමතා එයින් ගත යුතු ලාභය ලැබීම සඳහා පොත් ලී ය. එහෙත් ඉන්දියානු ලේඛකයා තරමට ම අපේ ලේඛකයා ආගමට වහල් නො වූයේ ඉහත කී නො බැඳි ක්‍රියා කිරීමේ ශක්තිය නිසා ය.වර්තමාන සිංහල සාහිත්‍යකරුවන් තුළත් මේ ශක්තිය නැතැයි නො කිය හැකි ය. එහෙත් ඔවුන්ගෙන් ඇතැම් දෙනා සාහිත්‍යය යන්නෙහි පැතුරුණු තේරුම ගැන වැඩි සැලකිල්ලක් නො දක්වන බව පෙනේ. මෑතදී ලියන ලද වැදගත් ගද්‍ය පද්‍ය ග්‍රන්ථ කීපයක් ඇති නමුත් ඒවායින් හුඟ හරියක් කලා පක්‍ෂයෙන් උසස් නුවූයේ මේ නිසා ය. සිංහල වර්ගයා ජනතාවක් හැටියට විශාල වටිනාකමක් ඇති කර ගත්තේ සාහිත්‍යය නිසා හෙයින් එහි වර්තමාන තත්ත්වය වහා උසස් කිරීමට විධිවිධාන යෙදිය යුතු ය.සාහිත්‍යය මෙන් ම චිත්‍රයත් අපේ තත්ත්වය පිළිබිඹු කළ කලාවකි. සිංහල චිත්‍රකරු කොතෙක් දුරට ඉන්දියාව අනුගමනය කළත් ඔහුට ඔහුගේ ම ය යි කිය හැකි දේ පෙන්විය හැකි දේ ඇත. මෑතදී නිම කළ කැලණි රජමහා විහාරයේ චිත්‍රවලින් මෙයට උදාහරණ සොයා ගත හැකි ය.ඒ සිතුවම් ඇඳීමට වෙහෙසුණු ශිල්පියා අපේ ම ගම්බද මිනිසෙකි. ඔහු තුළ සැඟවී තිබුණු ශක්තිය ප්‍රකට වූයේ කැලණියෙනි. කොකාගේ සුද පෙනෙන්නේ ඉගිලෙන විට ය යනු මෙයින් අපට තව වරක් ප්‍රත්‍යක්‍ෂ විය. කැලණියේදී මහත් නිර්මාණ ශක්තියක් හෙළි කළ ඒ අපේ ශිල්පියා වැනි තවත් ප්‍රසිද්ධ ශිල්පීන් ඇතත් ඔවුන්ගේ ශිල්ප ඥානය විදහා දැක්වීමට අදාළ වන උසස් ආයතන හෝ ක්‍රියා පිළිවෙළවල් නැතිකම බලවත් පාඩුවක් වී තිබේ.එබඳු දේ ඇතොත් දැනට බලි අඳින්නාක් මෙන් විහාර චිත්‍ර අඳින නොයෙක් “ශිල්පීන්” නිසි මඟට යොමු කරවිය හැකි ය. මෙය සෑම ශිල්ප කලාවක ම දියුණුවට හේතු වන දෙයකි. අප රටේ නෘත්‍ය සංගීත කලාකාරයන්ගේ තත්ත්වය ගැන විමසා බලන විට මේ කරුණු තව දුරටත් පැහැදිලි වේ.මෙකල උඩරට නාට්‍යය නමින් ප්‍රසිද්ධ නාට්‍ය කලා විශේෂය අපගේ අධිකතර ගෞරවයට භාජනය වූවකි. මෙය තත්ත්වයෙන් හෝ ප්‍රමාණයෙන් සුළු වුවක් නොවේ. තාගෝර් වැනි ලෝක ප්‍රකට කලාකරුවන් ශාන්ති නිකේතනය මඟින් ලොව පුරා පතුරුවා හැරියේත් මණිපුර නැටුම් වැනි මෙබඳු නාට්‍ය විශේෂයන් බව මෙහිදී මතක් කළ යුතු ය. කලක පටන් උඩ රට ප්‍රසිද්ධ නාට්‍ය ශිල්පීන් කීප දෙනකුන් ගැන වැඩි වැඩියෙන් සැලකිලි දක්වන බව පෙනෙන්නට තිබීම සතුටට කරුණක් නමුත් එපමණකින් ඔවුන් සංවිධාන වෙතැ යි නො සිතිය යුතු ය.නාට්‍ය කලාකරුවාට නෘත්‍යය හා වාදනය සඳහා සංගීතය අවශ්‍ය ය. කොටින් කියතොත්, නැටුම හා වැයුමත් සංගීතයේ ම අංගයෝ ය. ගයන්නා තාලයක් ඇතිකර ගනී; ඔහු ම ඒ අනුව අග පසඟ චලනය කරයි. මෙසේ එක ම සංගීත කලාව මුල් කොට ගෙන තවත් කලා දෙකක් ඇති වූ සැටි පෙනේ. මේ කලා දියුණු කිරීම සඳහා කලාකාරයන් අතර ඒ පිළිබඳ වූ සෑහෙන දැනුමකුත්, හැඟීමකුත්, සංවිධාන බලයකුත් තිබිය යුතු ය.සංස්කෘතිය නමින් ගැනෙන්නේ මෙහි සඳහන් ශිල්ප කලා පමණක් නො වේ. ජනතාවකට අයත් සිරිත් විරිත්, ගතිගුණ ආදී වූ නොයෙක් දේ සංස්කෘතියට අයත් ය. මිනිසා විසින් කළ යුතු ය යි පිළිගන්නා දේ සිරිත් ය; නොකළ යුතු ය යි ඉවත ලන දේ විරිත් ය. මෙයින් කළ යුතු, නො කළ යුතු දේ තීරණය කර ගත යුත්තේ වෙනස් වන ජීවන තත්ත්වය අනුව ය. එසේ ම ජනතාවක් විසින් කළ යුතු, නො කළ යුතු දේ හැටියට ඒ ඒ කාලවලදී හඳුනා ගනු ලබන සිරිත් විරිත් ගැන දැන ගැනීමත් උසස් සංස්කෘතියක ලක්‍ෂණයකි.අපි ස්වභාවයෙන් ම චාම් ජීවිතයටත් උසස් සිතිවිල්ලටත් පුරුදු වූවෝ වෙමු. අපි පරාර්ථයට, අවංක භාවයට, ආත්ම පරිත්‍යාගයට කැමැත්තෝ වෙමු. ජනතාවට මේ උතුම් ගති ගුණ අමතක වන විට ඒවා ගැන නිතර නිතර මතක් කර දීම අපේ යුතුකම ය. මෙ කල බොහෝ දෙනා අතින් මේ යුතුකම ඉටු වන්නේ මඳ වශයෙනි. මේ නිසා ලංකාව “පුංචි එංගලන්තයකැ” යි සිතන්නෝත්, අපේ සංස්කෘතිය පහත් කොට දකින්නෝත් අප අතර පහළ වූහ. මොවුන් නිසි මගට ගැනීම අපේ යුතුකම ය. සිංහල ජීවිතය ශ්‍රේෂ්ඨ ජීවිතයක් කළ හැක්කේත්, ශිල්ප කලා මඟින් ඒ ජීවිතය වඩ වඩා උසස් තත්ත්වයට පමුණුවා ගත හැක්කේත් එසේ කළ කල්හි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>07</day>
    </date>
    <link>http://www.dinamina.lk/2011/07/07/_art.asp?fn=f1107074</link>
    <topic>තල මලක් පිපිලා!</topic>
    <author>සිරිසේන දේවප්‍රිය</author>
    <content>ගමක තල මලක් පිපෙයි. තල ගහ අපට ඉතා සමීපය. අප උපන් විට අපේ කේන්දර ලියන්නට පිහිට වන්නේ තල කොළයයි. මැරෙන දවස දක්වා ප්‍රයෝජනවත් වන හඳහන තල කොළයේ පිහිට ලබා පවතියි. අපේ බණපොත් ලියා ඇත්තේ තල කොළවලය.එවන් තල කොළ ලබාදෙන තල ගස තම ජීවිත කාලය අවසානයට පැමිණි බව තල මල කියයි. තලමලට අප සිංදු කියන්නේ අපේ කෘතඥ බව ඒ තල ගහට පුද කිරීමටය. තල මල පිපීම සමඟම තල ගසේ සේවය අවසන් වන්නේය.වරක් මම තල මලක් පිපී ගිය තල ගසක් ඇති ගමකට ගියෙමි. ඒ ගමේ ගුරුවරු තල ගස හා මල ගැන නොදැන සිටියහ. ගමේ පැරණි ගැමියෙකු ලවා මම තල මලේ සිංදුව ඉහළ පන්තිවල ළමයින්ට කියා දුන්නෙමි. ගුරුවරු ළමයි තල මල සමීපයට එක්කරගෙන ආහ. තල මලේ සිංදුව අසා ළමෝ ප්‍රමුදිත වූහ. තල මල පිපුණත් ඔවුන් එය හැබැවින්ම දුටුවේ එදායි. තල මල ඔස්සේ අපේ උදාර ගුණයක් වන කෘතඥතාව ගැන මම ඒ ළමයින්ට කියා දුනිමි.(නන්දසේන රත්නපාල මහතාගේ “ජනශ්‍රැති විද්‍යාව“ පොත ඇසුරිනි).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107081</link>
    <topic>තේරීම් කාරක සභා යෝජනාවහෙට- අනිද්දාම මැති සබේට</topic>
    <author>සිතාරා සේනානි සහ සුභාෂිණී සේනානායක</author>
    <content>උතුරු නැඟෙනහිර ගැටලුවට දේශපාලන විසැඳුමක් ලබා ගැනීම සඳහා පාර්ලිමේන්තු තේරීම් කාරක සභාවක් පත් කිරීමට ජනාධිපති මහින්ද රාජපක්ෂ මහතා කළ යෝජනාව ඉදිරි දින කිහිපය ඇතුළත පාර්ලිමේන්තුවට ඉදිරිපත් කරන බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පැවැසීය.පොදුවේ රටේ අනාගතයට බලපාන ප්‍රධානතම ප්‍රශ්නයක් වන උතුරු නැඟෙනහිර ගැටලුව විසැඳීමට ඇති හොඳම මාර්ගය පාර්ලිමේන්තු තේරීම් කාරක සභාව බව ජනාධිපතිවරයා විශ්වාස කරන බවත් ඒ මහතා පැවැසීය.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීමේ මාධ්‍ය හමුවේදී මාධ්‍යවේදියකු මතු කළ ප්‍රශ්නයකට පිළිතුරු දෙමිනි. මාධ්‍ය හමුව රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (7) පැවැත්විණි.උතුරේ ගැටලුවට විසැඳුමක් ලබා දීම වැනි තීරණාත්මක කරුණක් සම්බන්ධයෙන් තීන්දුවක් ගැනීමේදී ජනාධිපති මහින්ද රාජපක්ෂ මහතා කරුණු තුනක් කෙරෙහි අවධානය යොමු කළ බවත්, ගැටලුවට ලබා දෙන විසැඳුම වඩාත් ප්‍රජාතන්ත්‍රවාදී විය යුතු වීම, සියලු ජන කොටස් නියෝජනය වන හා නීති කෙටුම්පත් නිර්මාණය වන පාර්ලිමේන්තුවේදී එය සම්මත විය යුතු වීම හා කල් ගත නොවීම එම කරුණු බවත් ඇමැතිවරයා පෙන්වා දුන්නේය.තේරීම් කාරක සභාවක් පත් කිරීම මඟින් රජය කල් මැරීමේ ප්‍රතිපත්තියක යෙදී සිටින්නේ යැයි විපක්ෂය නඟන චෝදනාව පදනම් විරහිත බව පැවැසූ ඇමැතිවරයා තේරීම් කාරක සභාව මඟින් සිදු වන්නේ පනතක් පාර්ලිමේන්තුවේදී සම්මත කිරීමේදී අනුගමනය කෙරෙන දීර්ඝ ක්‍රියාදාමය නොවන බවත් පෙන්වා දුන්නේය.විධායකය නියෝජනය කරමින් ජනාධිපතිවරයා මේ සඳහා පනතක් ඉදිරිපත් කළේ නම් එය කෙටුම්පත් කර නීතිපතිවරයා වෙතත්, පසුව ශ්‍රේෂ්ඨාධිකරණයටත් නැවත පාර්ලිමේන්තුවටත් වශයෙන් සම්මත කිරීමට දීර්ඝ ක්‍රියාදාමයක් පසු කළ යුතු බවත්, තේරීම් කාරක සභාවේදී මේ ක්‍රියාදාමයේ අග කොටස මුලට ගෙන වැඩ කිරීමට ජනාධිපතිවරයා තීරණය කර තිබෙන බවත් සඳහන් කෙළේය.තේරීම් කාරක සභාව, පාර්ලිමේන්තු සම්ප්‍රදාය හා ප්‍රජාතන්ත්‍රවාදී ක්‍රමය ඇතුළත ප්‍රබලතම මෙවලමක් බව පෙන්වා දුන් ඇමැතිවරයා පාර්ලිමේන්තුව මුළු රටම නියෝජනය කරන ස්ථානය බවද පැවැසීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රූබසිංහ මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107082</link>
    <topic>මහින්ද චින්තනයෙන්කෘෂිකර්ම විප්ලවයක්</topic>
    <author>ධනුෂ්ක ගොඩකුඹුර</author>
    <content>දේශීය ආර්ථිකය නඟා සිටු වීමේ මහින්ද චින්තන වැඩපිළිවෙළ ක්‍රියාත්මක කිරීමත් සමඟ අද රටේ කෘෂිකර්ම විප්ලවයක් සිදු වෙමින් පවතින බව ජනාධිපති මහින්ද රාජපක්ෂ මහතා ප්‍රකාශ කළේය.කෘෂිකර්මාන්තය කෙරෙහි ජනතාව වැඩි වැඩියෙන් උනන්දු වෙමින් පවතින බව සඳහන් කළ ජනාධිපතිවරයා කෘෂිකර්මයේ මෙන්ම පශු සම්පත් ක්ෂේත්‍රයේත් නව පිබිදීමක් අද දක්නට ඇති බවත් පැවැසීය. ජනාධිපතිවරයා මේ අදහස් පළ කළේ අන්තර් ජාතික පශු සම්පත් හා ගෘහාශ්‍රිත සත්ව පාලන ප්‍රදර්ශනය විවෘත කිරීමේ අවස්ථාවට කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (7) එක් වෙමිනි.ප්‍රදර්ශනය විවෘත කළ ජනාධිපතිවරයා එහි කුටි නිරීක්ෂණය කිරීමට එක්විය. ප්‍රදර්ශනය දින තුනක් පැවැත්වේ. ශ්‍රී ලංකාවට ආවේණික සංවර්ධන මාදිලිය විදේශ ආක්‍රමණත් සමඟින් විනාශ වූ බව කී ජනාධිපතිවරයා 2005 වසරේ මහින්ද චින්තනය ක්‍රියාත්මක කිරීමත් සමඟින් දේශීය සංවර්ධන මාදිලිය යළි ඇරැඹුණු බව පැවැසීය. අපේ රට ආසියාවේ ආශ්චර්ය කරා ගෙන යන ගමනේ දී මේ කෘෂි විප්ලවයත් එක් අංගයක් බව සඳහන් කළ ජනාධිපතිවරයා අනෙක් පැත්තෙන් රටේ දැවැන්ත සංවර්ධන වැඩපිළිවෙළක් ද ක්‍රියාත්මක බව කීවේය.ඇතැමුන් මේ සංවර්ධන ව්‍යාපෘති දෙස බලන්නේ වපර ඇහින් යැයි ජනාධිපතිවරයා මෙහිදී සඳහන් කළේය. ලෝකයට ණය නැති මෙන්ම ලෙඩ දුක් නැති ජාතියක් ගොඩනැගීම සිය අරමුණ බව කී ජනාධිපතිවරයා අපේ අනාගත දරු පරපුර නීරෝගී පරපුරක් කිරීම සියලු මවුපියන්ගේ වගකීම බවත් කීවේය. පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොණ්ඩමාන්, නියෝජ්‍ය ඇමැති එච්. ආර් මිත්‍රපාල, අමාත්‍යාංශ ලේකම් ඒ. එච් ගමගේ මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107083</link>
    <topic>දැයට කිරුළේ මූලික වැඩ සිරිමා බෝ සෙවණේ</topic>
    <author/>
    <content>දැයට කිරුළ මහා ප්‍රදර්ශනයේ මුල්ගල් තැබීමේ කටයුතු ඊයේ අලුයම අනුරාධපුර ජය ශ්‍රී මහා බෝ සමිඳුන් අභියස පැවැති විශේෂ පූජෝත්සවයකින් ආරම්භ කෙරිණි.ඊයේ (7) අලුයම මහ බෝ සමිඳුන් වෙතට විශේෂ පූජාවන් පවත්වා, දැයට කිරුළ වැඩ සටහන සාර්ථක කර ගැනීමට බෝ සමිඳු ආශිර්වාද ලබාගත් අතර ප්‍රදේශයේ ජලාශවලින් ලබාගත් ජලයෙන් පැන් පූජාවක්ද පැවැත්විණි.අටමස්ථානාධිපති ආචාර්ය පල්ලේගම සිරිනිවාස නායක හිමියන්ගේ අනුශාසනා මත පැවැති මෙහි ආගමික කටයුතු මෙහෙයවනු ලැබූවේ ස්වර්ණමාලි චෛත්‍යරාමාධිපති පල්ලේගම හේමරතන නාහිමියන් විසිනි.මෙහිදී විශේෂයෙන් ජය ශ්‍රී මහා බෝ සමිඳුන්ගේ සතර වාහල්කඩ කිරි ඉතිර වීමද සිදු කළ අතර මෙම අවස්ථාවට උතුරුමැද පළාත් ආණ්ඩුකාර කරුණාරත්න දිවුල්ගනේ, විදුලිසංදේශ හා තොරතුරු තාක්‍ෂණ ඇමැති රංජිත් සියඹලාපිටිය, වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක, අනුරාධපුර දිසා පාර්ලිමේන්තු මන්ත්‍රී ශෙහාන් සේමසිංහ, පළාත් සභා මන්ත්‍රී එස්. එම්. රංජිත්, අනුරාධපුර මහදිසාපති මහින්ද සෙනෙවිරත්න, නිවාස ඉදිකිරීම් අමාත්‍යාංශ ලේකම් ගෝඨාභය ජයරත්න මහත්වරු ප්‍රධාන විවිධ අමාත්‍යාංශ, දෙපාර්තමේන්තු ජ්‍යෙෂ්ඨ නිලධාරීහු විශාල පිරිසක් එක්වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107084</link>
    <topic>පේදුරුතුඩුවෙන්දෙවුන්දරතුඩුවටනව බස් සේවා</topic>
    <author>ශීලා උඩුවර</author>
    <content>පේදුරුතුඩුව සිට දෙවුන්දරතුඩුව දක්වා නව බස් සේවාවක් පේදුරුතුඩුව ශ්‍රී ලංගම ඩිපෝව මඟින් හෙට (9) අරඹයි.මෙහි ප්‍රථම ගමන්වාරය ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් කළුතර බස් ගාලේදී හෙට පෙරවරු 8 ට ගමන් අරඹයි.පේදුරුතුඩුව වවුනියාව අනුරාධපුරය කොළඹ කළුතර ගාලුපාරේ අම්බලන්ගොඩ, ගාල්ල, මාතර ඔස්සේ දෙවුන්දර දක්වා යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107085</link>
    <topic>ඇස් රතුවනප්‍රවෘත්තියක්</topic>
    <author>සන්ධ්‍යා කරුණාරත්න</author>
    <content>වෛරස් කාණ්ඩයක් නිසා මේ දිනවල රට පුරා පැතිරෙන ඇස් රෝගය හේතුවෙන් දිනකට රෝගීන් 85 ක් 100 ක් පමණ දෙනා ජාතික අක්ෂි රෝහලට පැමිණෙන බව රෝහලේ අධ්‍යක්ෂ වෛද්‍ය සිසිර ලියනගේ මහතා පවසයි.ඇඩිනෝ නමැති වෛරස් කාණ්ඩයක් මඟින් මේ රෝගය බෝ වීම සිදු වේ.විශේෂයෙන් රැකියා ස්ථාන හා පාසල් ළමයින් අතර බහුලව මේ ඇස් රෝගය පැතිරීමේ අවදානමක් පවතින බවත් රෝගය පැතිරීම වළක්වා ගැනීමට ඇතැම් විට ආයතන හා පාසල් වසා දැමීමට සිදු විය හැකි බවත් ඒ මහතා ප්‍රකාශ කළේය.කොල්ලුපිටිය පොලිසියේ නිලධාරින් 75ක් 85ක් පමණ දෙනාට එක් දිනකදී ඇස් රෝගය වැලඳී ඇති බවත් මෙලෙස ආයතන අතර මේ රෝගය පැතිරීම නිසා ආයතනවලට නිවාඩු දීමට සිදු විය හැකි බවත් හෙතෙම කීය.ඇස් රතු වීම, ඇස් වටා ඉදිමීම, කඳුළු හා කබ ගැලීම, ආලෝකය දෙස බැලීමට අපහසු වීම යනාදි රෝග ලක්ෂණ දින තුනකට වඩා පවතියි නම් වහාම වෛද්‍යවරයකු හමු වී ප්‍රතිකාර ලබාගන්නා ලෙස වෛද්‍ය සිසිර ලියනගේ මහතා ජනතාවට දැනුම් දෙයි.  සාමාන්‍යයෙන් මේ රෝගය ඉබේම සනීප වන්නේ යැයි ද මෙම රෝග ලක්ෂණ දින තුනකට වඩා පවතින්නේ නම් ඇසට අතුරු ආබාධ ඇති විය හැකි යැයි ද ඒ මහතා පැවැසුවේය.ඇසෙන් පිට වන විෂබීජ තවත් පුද්ගලයකුගේ ඇසේ ගෑවීමෙන් මේ රෝගය වැලදේ . සබන් දා අත් සේදීමෙන් ද, මේ රෝගීන්ගේ තුවා, ඇඳ ඇතිරිලි, ලේන්සු තවත් පුද්ගලයකු භාවිතයට නොගැනීමෙන් ද මේ රෝගය බෝ වීම වළක්වා ගත හැකිය. මීට අමතරව රෝගය වැලඳී ඇති පුද්ගලයන් රෝගය සුව වන තෙක් රැකියාවට හෝ පාසලට නොගොස් සිටීමෙන් ද මේ රෝගය පැතිරීම වළක්වා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107086</link>
    <topic>‘රිසානා තවම ජීවත්වන්නේජනපතිතුමන් නිසයි’</topic>
    <author>මහින්ද අලුත්ගෙදර</author>
    <content>රිසානා නෆීක් නිදහස් කර ගැනීම සඳහා උද්ඝෝෂණ කිරීමෙන් හෝ රජයට දෝෂාරෝපණය කිරීමෙන් ඵලක් නොවන බව විදේශ රැකියා ප්‍රවර්ධන හා සුබසාධන අමාත්‍යාංශය අවධාරණය කරයි.ඇය බේරා ගැනීම සඳහා රජය දැනටමත් පියවර රැසක් ගෙන තිබෙන අතර ඉදිරියටත් ඒ වෙනුවෙන් කටයුතු කරන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.සෞදි අරාබියානු බලධාරීන්ට දොස් නැඟීම මෙන්ම ශ්‍රී ලාංකාවේ සෞදි අරාබියානු තානාපති කාර්යාලය ඉදිරිපිට විරෝධතා දැක්වීම කාලෝචිත නොවන බවද හෙතෙම පෙන්වා දෙයි.ඇමැතිවරයා මේ අදහස් පළ කළේ මංචි වොලිබෝල් සූරතාව දිනූ ශ්‍රී ලංකා විදේශ සේවා නියුක්ති කාර්යාංශ කණ්ඩායමට උපහාර දැක්වීම වෙනුවෙන් එම කාර්යාංශයේ පැවැති උත්සවයක් අමතමිනි.සෞදි අරාබියාවේදී මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක් නිදහස් කර ගැනීම සඳහා ජනාධිපති මහින්ද රාජපක්ෂ මැදිහත්වී සිටින බව සිහිපත් කළ පෙරේරා මහතා ඒ නිසාම තවදුරටත් ඇය ජීවතුන් අතර සිටින බවද පැවසුවේය.රිසානා නෆීක් අතින් මරණයට පත්වූ බිලිඳාගේ මවුපියන්ගේ කැමැත්ත මත පමණක් ඇය නිදහස් කර ගැනීමට හැකිවන බව පෙන්වා දුන් විදේශ රැකියා ප්‍රවර්ධන හා සුබසාධන ඇමැතිවරයා එම දෙමවුපියන්ගේ කැමැත්ත ලබා ගැනීමට කටයුතු කළයුතු බවද කීවේය. එහිදී ඇමැතිවරයා සඳහන් කළේ ශ්‍රී ලංකාවේ සෞදි අරාබියානු තානාපති කාර්යාලය ඉදිරිපිට විරෝධතා දැක්වීමෙන් හානි සිදුවන්නේ රිසානාටම බවය.වොලිබෝල් සූරතාව දිනූ ක්‍රීඩිකාවන්ට මුදල් ත්‍යාග පිරිනැමීමද ඇමැතිවරයා අතින් සිදු කෙරිණි.ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107087</link>
    <topic>චැනල් 4 වීඩියෝවට එරෙහිව රජයෙන් පැමිණිලි</topic>
    <author>සිතාරා සේනානි සහ සුභාෂිණී සේනානායක</author>
    <content>එංගලන්තයේ චැනල් ෆෝ නාලිකාව ශී‍්‍ර ලංකාව සම්බන්ධයෙන් ඉදිරිපත් කළ වීඩියෝ පටය රටට මඩ ගැසීමට හිතාමතාම කළ දෙයක් බව මුළු ලෝකයම දන්නා කරුණක් බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.චැනල් ෆෝ සිද්ධිය සම්බන්ධයෙන් නඩු පවරා විශාල වන්දියක් අය කර ගන්නා ලෙස විදේශ රැසකින් ඉල්ලීම් ලැබී තිබෙන බව කී ඒ මහතා එංගලන්තයේ මෙවැනි කරුණු සම්බන්ධයෙන් සොයා බැලීමට පිහිටුවා තිබෙන ආයතනය වෙත රජය පාර්ශ්වයෙන් පැමිණිල්ලක් යොමු කර තිබෙන බවද කීවේය.එසේම මේ සම්බන්ධයෙන් තවත් පැමිණිලි ගණනාවක් ඒ වෙත ලැබී තිබෙන බවද අනාවරණය කෙළේය.ඇමැති මණ්ඩල තීරණ දැනුම්දීමේ මාධ්‍ය හමුවේදී මාධ්‍යවේදියකු මතු කළ ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය. මාධ්‍ය හමුව රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (7) පැවැත්විණි. අවසන් සටන පැවැති කාලසීමාවේ දෙමළ ජනතාව ලක්ෂ තුනකට ආසන්න ප්‍රමාණයක් එවකට රජයේ පාලනය යටතේ පැවැති ප්‍රදේශයට පැමිණි බවත්, මොවුන් අතුරින් හත්දහසක් පමණ දෙනා පැහැදිලි ලෙසම තුවක්කු අතට ගත් එල්.ටී.ටී.ඊ. සාමාජිකයන් බවත් පැවැසූ ඇමැතිවරයා මේ සාමාජිකයන් සියලු දෙනා පුනරුත්ථාපනය කිරීමටත් බහුතරයක් සමාජගත කිරීමටත් කටයුතු කළ බවත් පැවැසීය.රජයේ හමුදාවට එරෙහිව එසේ ආයුධ අතට ගත් එල්.ටී.ටී.ඊ. සාමාජිකයන් හත්දහසක් පුනරුත්ථාපනය කර සමාජගත කිරීමට ක්‍රියා කළ රජයක් චැනල් ෆෝ පවසන ආකාරයෙන් මුහුදු වෙරළක් වෙත ගෙන ගොස් හයදෙනෙක් හෝ හත් දෙනකු ඝාතනය කරනු ඇතිදැයි තමා විමසා සිටින බවද ඇමැතිවරයා සඳහන් කෙළේය. පුනරුත්ථාපනය කළ මේ සාමාජිකයන් සියලුදෙනාට සමාජයේ වැදගත් පුරවැසියන් ලෙස ජීවත් වීමට අවස්ථාව ලබා දී තිබෙන බවද පැවැසීය. රජයේ පාලන ප්‍රදේශයට පැමිණි සාමාන්‍ය ජනතාවගෙන් සුළු පිරිසක් හැර අන් සියලුදෙනාට සියලු පහසුකම් ලබාදී යළි පදිංචි කර ඇති බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107088</link>
    <topic>සියලු දෙනාට පිළිගතහැකි විසඳුමක් මිසෆෙඩරල් විසඳුමකටරජය එකඟ නෑ</topic>
    <author>දයා පෙරේරා, ස්වර්ණා විජේකෝන් සහ චමීර ඇල්ලදෙණිය</author>
    <content>ජාතික ප්‍රශ්නයට දේශපාලන විසඳුමක් ලෙස පෙඩරල් විසඳුමක් ලබාදීමට රජය කිසිසේත් සූදානම් නැතැයි සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (07) ප්‍රකාශ කෙළේය.එක්සත් ජාතික පක්ෂ මන්ත්‍රී ලක්ෂ්මන් කිරිඇල්ල මහතා ඉදිරිපත් කළ අදහස අනුව ජාතික ප්‍රශ්නයට විසඳුම ලෙස එක්සත් ජාතික පක්ෂය අදහස් කරන්නේ පෙඩරල් විසඳුමක් නම් රජය කිසිසේත් එයට එකඟ නොමැති බවත් ඇමැතිවරයා කීවේය. ජාතික ප්‍රශ්නයට දේශපාලන විසඳුමක් ලෙස ලබා දිය යුත්තේ උතුරේත්, දකුණේත් සියලු ජන කොටස්වලට එකසේ පිළිගත හැකි දේශපාලන විසඳුමක් බවත් ඇමැතිවරයා කීය.එක්සත් ජාතික පක්ෂය පවසන ආකාරයට එම දේශපාලන විසඳුම එක රැයකින් ලබා දිය නොහැකි අතර රජයට පක්ෂ විපක්ෂ සියලු දේශපාලන පක්ෂ සමඟ මේ පිළිබඳව සාකච්ඡා කළ යුතු බවද ඇමැතිවරයා කීය. එමෙන්ම මේ පිළිබඳව පුළුල් කතිකාවක් ද ඇතිවිය යුතු බවද ඇමැතිවරයා කීවේය. ඇමැති නිමල් සිරිපාල මහතා මේ බව ප්‍රකාශ කළේ සභාව කල් තබන අවස්ථාවේ විවාදය සඳහා සිය අදහස් දක්වමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n1107089</link>
    <topic>කතරගම ඇසළ උලෙළේඅටවැනි දිනය අද</topic>
    <author>ඌව සමූහ මාපා බණ්ඩාර සහ කතරගම විශේෂ ඊ. එච්. සෝමපාල</author>
    <content>ඓතිහාසික රුහුණු කතරගම මහා දේවාලයේ වාර්ෂික ඇසළ මංගල්‍යයේ අට වැනි දිනය අදයි. හයවැනි පෙරහර පෙරේදා (06) රාත්‍රි වීදි සංචාරය කෙළේය.හය වැනි පෙරහර දිනයේදී පෙරහර චාරිත්‍ර රැසක් සිදු කෙරිණ. දුටුගැමුණු රජ දවසේ සිට අඛණ්ඩව පවත්වන බස්නායක නිල මැදුරේ ඇති ගොම මැටි ගෑ බිමේ පවත්වනු ලැබූ මහා සාංඝික දක්ෂිණාව පිරිනැමීමෙන් අනතුරුව දේවාලයේ ඉදිරිපිට ඇති කොළ අතු පන්දලමද අලුත් කර කඩොල් ඇතුගේ දල යුගල මහජන ප්‍රදර්ශනයට තැබීය.කතරගම දෙවිඳුන්ට ආවේණික කාවඩි, මොණර නැටුම් එක් කරගත් නැටුම් අංග 70ක් සමඟ දෙවිඳුන් පෙරටු කරගෙන බස්නායක නිලමේ ශෂීන්ද්‍ර රාජපක්‍ෂ මහතා පෙරහරේ ගමන් ගත් ප්‍රථම දිනය ද වූයේ හයවැනි පෙරහරයි.මේ වන විට රුහුණු කතරගම දේවාලය වැඳ පුදා ගැනීම සඳහා ශ්‍රී ලංකාවේ සතර දෙසින් බැතුමතුන් ලක්‍ෂ තුනකට ආසන්න පිරිසක් පැමිණ ඇති බවත් උතුරු නැඟෙනහිර ප්‍රදේශවල සිට වනගත ප්‍රදේශ ඔස්සේ පාද යාත්‍රාවෙන් පැමිණි පිරිස 25000 ඉක්මවා තිබෙන බව බස්නායක නිලමේ ශෂීන්ද්‍ර රාජපක්‍ෂ මහතා පැවසීය.කතරගම ඇසල මංගල්‍ය පෙරහර ලබන ජූලි 15 වැනි දින දක්වා පවත්වා 16 දින මැණික් ගඟේ දිය කැපීමෙන් අවසන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n11070810</link>
    <topic>ලේක්හවුසියෙන් ඊයම් සොරාගෙන මුදල් හා ශරීර ඇප</topic>
    <author>සිරන්ජනි කුමාරි</author>
    <content>ලේක්හවුස් ආයතනයට අයත් ටෙන්ඩර් මගින් විකිණීමට තිබු ඊයම් තොගයක් සොරකම් කිරීමේ චෝදනාව යටතේ අධිකරණයට ඉදිරිපත් කළ එහි අනියම් සේවකයින් දෙදෙනකු රු. 5000 ක් මුදල් හා රු. 20,000 ක ශරිර ඇපයක් මත මුදා හැරීමට කොටුව මහේස්ත්‍රාත් ලංකා ජයරත්න මෙනවිය නියම කළාය.ඊයම් කිලෝ 55 ක් සැකකරුවන් විසින් බෑගයක දමා කර ගසා ගෙන ආයතනයෙන් පිටතට ගෙන යාමට තැත් කිරිමේදී එහි ආරක්ෂක අංශ නිලධාරීන් විසින් අත්අඩංගුවට ගෙන තිබිණි. ආයතනයේ මුද්‍රණ අංශයේ ඉවතලන මෙම ඊයම් ටෙන්ඩර් මගින් විකිණීමට රැස් කර තිබෙන බවත් මොහුන් දෙදෙනා තාවකාලිකව සේවය කිරීම සදහා සේවයට බඳවා ගත් සේවකයින් දෙදෙනකු බවටත් පොලිසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n11070811</link>
    <topic>බන්ධනාගාරයෙන් ඇප ලබා පසු දිනරැඳවියන්ට හෙරොයින් ගෙනත් දැලේ</topic>
    <author>කළුතර මධ්‍යම සමූහ</author>
    <content>වසර තුනකට වැඩි කාලයක් කළුතර බන්ධනාගාරයේ සිටි රිමාන්ඩ් සිරකරුවකු ඉකුත් 05 වැනිදා ඇප පිට නිදහස්ව ගිය අතර, ඔහු ඊට පසු දින (06) යෝගට් කෝප්පයක සඟවාගෙන කළුතර බන්ධනාගාරයට මත්කුඩු මිලිග්‍රෑම් 5000ක් රැගෙන එමින් සිටියදී බන්ධනාගාර නිලධාරීන් විසින් අත්අඩංගුවට ගන්නා ලදැයි කළුතර බන්ධනාගාර අධිකාරි එමිල් රන්ජන් ළමාහේවාගේ මහතා කීය.ඔහුගේ බිරිය සමගම මෙසේ අත්අඩංගුවට ගන්නා ලද්දේ කළුතර ප්‍රදේශයේ පදිංචිකරුවකු වන මිනිමැරුම් නඩු හා මත්කුඩු සම්බන්ධ නඩු කිපයකම සැකකරුවෙකි. බන්ධනාගාරයෙන් පිටව ගිය මොහු ඊට පසු දින ත්‍රිරෝද රථයකින් තම බිරිය සමග බන්ධනාගාරයට පැමිණ ඇත්තේ එහි සිටින තම සගයනට මත් කුඩු ලබා දීමටය.බන්ධනාගාර දොරටුව අසලදී බන්ධනාගාර නිලධාරීන් මොහු පරීක්‍ෂා කිරීමට සූදානම් වන විට බිරිය සමඟ පළාගොස් ඇති අතර, නිලධාරීන් ඔවුන් ලුහුබැඳ ගොස් අත්අඩංගුවට ගන්නා ලදැයි කළුතර බන්ධනාගාර අධිකාරිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n11070812</link>
    <topic>ලක්‍ෂ 150 ක මුදල් වංචාවටබැංකු කළමනාකාරිණිය සැකපිට</topic>
    <author>මල්වාන සමූහ</author>
    <content>සියඹලාපේ - උතුර සණස සමිති බැංකුවේ සිදුවී ඇතැයි කියන රුපියල් ලක්‍ෂ 150 ක පමණ මුදල් වංචාවක් සම්බන්ධව එම බැංකුවේ කළමනාකාරිණිය අපරාධ පරීක්‍ෂණ දෙපාර්තමේන්තුව මගින් පෙරේදා (06 වැනිදා) අත්අඩංගුවට ගෙන ඇත. ඇය ඊයේ (07) පස්වරුවේ ගම්පහ ප්‍රධාන මහේස්ත්‍රාත් මොහොමඩ් මැකී මහතා වෙත ඉදිරිපත් කරන ලදුව, ඇය ලබන 20 වැනිදා දක්වා රක්‍ෂිත බන්ධනාගාරගත කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=n11070815</link>
    <topic>මූලික සුදුසුකම් සපුරා නැතත් 20කට සරසවි වරම්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවලට ඇතුළත් වීමට අවශ්‍ය මූලික සුදුසුකම් සපුරා නැති පාරම්පරික දැනුම සහිත සිසුන් විසිදෙනකුට මෙවර විශ්වවිද්‍යාල වරම් ලබා දීමට උසස් අධ්‍යාපන අමාත්‍යංශය පියවර ගෙන ඇත. මේ සිසුන් ආයුර්වේද, ක්‍රීඩා, චිත්‍ර, නැටුම් හා සංගීත යන විෂයයන් සඳහා බඳවා ගැනෙන අතර මේ අය බඳවා ගැනීම සඳහා වූ විශේෂ ගැසට් නිවේදනය ඉදිරි දින කිහිපය තුළ නිකුත් කිරීමට බලාපොරොත්තු වන බව උසස් අධ්‍යාපන ඇමැති එස්. බී. දිසානායක මහතා පැවැසීය.එක් විෂයකට සිසුන් පස් දෙනා බැගින් මොවුන් ඇතුළත් කර ගැනෙන අතර මෙරට විශ්වවිද්‍යාල ඉතිහාසයේ ප්‍රථම වරට මෙවැනි වැඩපිළිවෙළක් ක්‍රියාත්මක කරන බැවින් මෙය ඉතාමත් වගකීමෙන් හා විනිවිද භාවයෙන් සිදුකළ යුතුව ඇතැයි ද ඇමැතිවරයා කීවේය.මෙතෙක් ඉතිහාසයේ කිසිම දිනෙක දේශපාලන බලපෑම් මත සිසුන් ඇතුළත් කර ගත් බවට චෝදනාවක් විශ්වවිද්‍යාල ප්‍රතිපාදන කොමිසන් සභාවට එල්ල වී නොමැති බැවින් එම තත්ත්වය රැක ගනිමින් මේ බඳවා ගැනීම සිදු කරන බවත් දිසානායක මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107081</link>
    <topic>අම්පාර වාවින්න විදුහලේ අඩු පාඩු එමටයි</topic>
    <author>සටහන හා ඡායාරූප අම්පාර දිසා විශේෂ එල්. දෙහිගොල්ල</author>
    <content>ගල්ඔය ව්‍යාපාරය ආරම්භයටත් පෙර පැවැති වාවින්න විදුහල නොයෙක් අඩුපාඩුවලින් පිරී ඇති බව මවුපියෝ, ගුරුවරු හා සිසු දරුවෝ කියති.අම්පාර අධ්‍යාපන කලාපයේ වාවින්න විදුහල පිහිටා ඇති අතර මෙම පාසල ආරම්භ කර වසර 60 ක් ඉක්ම යමින් පවතී. අතීතයේ මෙම පාසලේ සිසු දරුවන් 1500 ක් පමණ ඉගෙනුම ලබා ඇත. එහෙත් මේ වන විට ළමයින් 200කට සීමා වී තිබේ.අක්කර 16ක භූමියක් පාසලට ඇති අතර එම ඉඩම ද අවට පදිංචිකරුවන් අල්ලා ගැනීම නිසා අඩු වෙමින් පවතී. ඉතා පැරැණි ගොඩනැඟිල්ලක් සම්පූර්ණයෙන්ම කඩා වැටී ඇත. තවත් ගොඩනැඟිල්ලක් කඩා වැටීම වැළැක්වීමට මුක්කු ගසා තිබේ. මෙසේ ගොඩනැඟිලි කඩා වැටීම නිසා බොහෝ පංති කාමර පවත්වන්නේ එළිමහනේය.සංගීත, නැටුම් කාමර, විද්‍යාගාර පහසුකම්, පුස්තකාල පහසුකම් පාසලේ දරුවන්ට සිහිනයක් පමණි. ගණිතය, ඉංගී‍්‍රසි, සෞඛ්‍ය හා ශාරීරික අධ්‍යාපනය, දෙමළ විෂය, චිත්‍ර විෂය සඳහා ගුරුවරුන් නොමැත.සිසුන් 500 ට අඩු පාසලක් ලෙස සලකා ක්‍රීඩා ගුරුවරයා වෙනත් පාසලක් වෙත මාරු කර යවා තිබේ.1 වසර සිට 11 වසර දක්වා මෙහි පංති පැවැත්වෙන අතර එයින් පංති 6කට ස්ථිර පංති කාමර නැත. වර්තමාන විදුහල්පති ආර්. එම්. රත්නායක මහතා ඇතුළු ගුරු මණ්ඩලය පාසලේ අධ්‍යාපන කටයුතු මෙන්ම බාහිර කටයුතු ඉතා කැපවීමෙන් කරති. ඒ නිසාම එක් එක් ක්ෂේත්‍රයන් ගෙන් ජයග්‍රහණ රැසක් ලබා ගෙන තිබේ. සිවිල් ආරක්‍ෂක නිලධාරියෙක් වන ඉංදික පුෂ්පකුමාර මහතා වොලිබෝල් ක්‍රීඩාවෙන් පාසලේ නමක් තැබීමට කටයුතු කරමින් සිටී.පාසලේ තත්ත්වය ගැන පාසලේ ප්‍රධාන ශිෂ්‍ය නායක සුසන්ත කුමාර - මම 11 වසරේ ඉගනුම ලබන්නේ. අපිට ගණිත ගුරුවරයෙක් නෑ. චිත්‍ර ගුරුවරයෙක් අවුරුදු ගාණකින් නෑ. පහසුකම් සහිත පුස්තකාලයක් හරි තියෙනවා නම් ළමයින්ට පොත් කියවලා හරි විභාග ලියන්න පුළුවන්. වැසිකිළි කැඩිලා අවුරුදු ගණනක්.ප්‍රධාන ශිෂ්‍ය නායිකාව වූ සුසන්තා හර්ෂණි - අපේ පාසලේ ගොඩාක් අඩුපාඩු තියනවා. ඒ මොනවා තිබුණත් අපේ ළමයි විවිධ අංශයන්ගෙන් ඉදිරියට යනවා. වොලිබෝල් ක්‍රීඩාවෙන් දිස්ත්‍රික්කයේ පහසුකම් සහිත පාසල් පරාජය කරලා. අපේ ළමයි ජයග්‍රහණය කරනවා. එහෙම කරන්නේ ක්‍රීඩාවලට පහසුකම් තිබිලා නොවේ.පාසල් සංවර්ධන සමිතියේ සාමාජිකාවක් වූ ඩී. එම්. අමිතා උදයාංගනී - අපේ දරුවන් නගරයේ පාසල්වලට යවන්න ආර්ථික ශක්තියක් නෑ. මේ පාසල වැහෙන්න ගියා. අලුතින් ආපු විදුහල්පතිතුමා පාසල දියුණුකරන්න කටයුතු කරනවා. අපි ඉල්ලන්නේ සම්පත් දීලා මේකේ උසස් පෙළත් ආරම්භ කරන්න කියලා.විදුහල්පති ආර්. එච්. රත්නායක මහතා - පාසලේ සියලුම ගොඩනැඟිලි අවුරුදු 60 ක් විතර පැරැණියි. කිසිම ප්‍රතිසංස්කරණයක් කරලා නෑ. ගුරු විවේකාගාර, විදුහල්පති කාර්යාල පාසලේ නෑ. 6, 7, 8, 9, 10 සහ තුන්වන පංතිය පවත්වන්නේ බොහෝ විට ගස් යට.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107084</link>
    <topic>බෝකුන්දර උප නගරයේකාණු පද්ධති නෑ</topic>
    <author>කැස්බෑව සංචාරක ධර්මසිරි සුරවීර</author>
    <content>කොළඹ හොරණ ප්‍රධාන මාර්ගයේ කැස්බෑව නගර සභා බල ප්‍රදේශය තුළ පිහිටි බෝකුන්දර උප නගරය ජනාකීර්ණවී ඇතත් ඒ හා සමගාමීව නගරය සතු පොදු පහසුකම්වල වැඩිවීමක් නම් දක්නට නොමැත.ප්‍රධාන අඩුපාඩුව නම් වැහි ජලය බැස යෑමට කාණු පද්ධතියක් නොමැති වීමයි.මේ නිසා නගරයේ කොළඹ හොරණ මාර්ගය දෙපස සෝදා පාළුවට බඳුන් වී ගල් බොරළු පිරි මර උගුලක් බවට පත්ව තිබේ. මේ අතරින් සමුපකාර කෝප් සිටි වෙළෙඳසල ඉදිරිපිට බෙහෙවින් අනතුරු දායක වී තිබේ. වැසි දිනවලදී මාර්ගය දෙපස පයින් ගමන් කිරීමට නොහැකි වන පරිද්දෙන් ජලයෙන් යටවන නිසා මගී ජනතාව මෙන්ම අවට වෙළෙඳ සල් හිමිකරුවෝද දැඩි දුෂ්කරතා හා අපහසුතාවට පත් වෙති.එමෙන්ම ආර්ථික වෙළෙඳ මධ්‍යස්ථානයේ අපවිත්‍ර ජලය බැස යෑමට සලස්වා ඇත්තේද මේ කොළඹ හොරණ මාර්ගයටමය. එහි දුර්ගන්ධය නගරවාසීන්ගේ සෞඛ්‍යයයට තර්ජනයක් වී පවතී. මේ අපවිත්‍ර ජලය සමුපකාර ග්‍රාමීය බැංකුව සමුපකාර ප්‍රාදේශිකය සහ ආර්ථික මධ්‍යස්ථානය ඉදිරිපිට මාර්ගය පුරා නිරතුරුවම ගලා බසී. මේ නිසා ගණුදෙනු කරුවන් හා පාරිභෝගික ජනතාව මෙන්ම මගීහු නොයෙකුත් පීඩාවන්ට පත් වෙති. මේවා සෞඛ්‍ය බලධාරීන්ට නොපෙනෙන්නේ මන්දැයි ජනතාව විමසා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107082</link>
    <topic>කැලෑවෙන් යටවී තිබූ මීගලෑව රෝහල් බිමේසරුසාර ගෙවත්තක්</topic>
    <author>සටහන හා ඡායාරූප එප්පාවල සමූහ බණ්ඩාර ඒකනායක</author>
    <content>මීගලෑව රෝහලේ කැලෑවෙන් යටවී තිබූ අක්කර හතරක පමණ භූමි ප්‍රදේශය සරුසාර ගෙවත්තක් බවට පත් කිරීමට එහි කාර්ය මණ්ඩලයට හැකියාව ලැබී තිබේ.35කින් පමණ යුත් සේවක කාර්ය මණ්ඩලයේ හා ස්ථානභාර වෛද්‍ය දසනායක මහතාගේ ද සහයෝගය ඇතිව වගා කිරීමේ කාර්යය ආරම්භ කර තිබේ. ආයතනයේ වෛද්‍ය නිලධාරිවරයාගේ පූර්ණ දිරිගැන්වීම මත විවේක කාලයේදී සියලු දෙනා එක්ව රෝහල් වත්ත වගාවෙන් පිරුණු ගොවිපොළක් කිරීමට කවුරු කවුරුත් කැපවූහ. අසල්වැසියෝද ගමේ සමිති සමාගම් ද ඔවුන්ට උදව් උපකාර කළහ. කරවිල, වම්බටු, ගෝවා, බෝංචි, බණ්ඩක්කා, දඹල, වැටකොළු සහ පලා වර්ග එහි වගා කර ඵල දරා තිබෙනු දක්නට ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107083</link>
    <topic>යල කන්නයේ තල අස්වනුනෙළීම ඇරැඹේ</topic>
    <author>සටහන හා ඡායාරූප මහව සමූහ එස්. එම්. සිරිවර්ධන</author>
    <content>මෙවර යල් කන්නයේ දී මහව - ගල්ගමුව - පොල්පිතිගම, නිකවැරටිය, අඹන්පොළ ආදී ප්‍රාදේශීය ලේකම් බල ප්‍රදේශවල වගා කරන ලද තල වගාවේ අස්වනු රැස්කිරීම මේ දිනවල සිදු කෙරේ.වියළි කාලගුණික තත්ත්වයක දී වුවද ඉතා අඩු අහස් වැස්සක දී ඉතා සාර්ථක ලෙස වගා කළ හැකි තල වගාව අවදානම අඩු ඉතා සරල වගාවකි. විශේෂයෙන්ම නවදැලි හේන් වගාවේ දී යල් කන්නයේ දී ගොවීන් අතර ඉතා ජනපි‍්‍රය ආර්ථික වාසි ලබාදෙන වගාවකි.රස කැවිලි සාදා ගැනීමට මෙන්ම ඖෂධිය ගුණයෙන් ද පිරිපුන් තල වගාව වර්ෂයේ මාර්තු සහ අප්‍රේල් මාසවල දී ආරම්භ කර ජුනි – ජුලි මාසවල දී අස්වැන්න ලබා ගනී. කිසිදු රසායනික පොහොර හෝ කෘමි නාශක, වල් නාශක භාවිතා නොකරන මෙම තල වගාව සාම්ප්‍රදායික අගයෙන් යුතු වගාවකි.මේ දිනවල මහව ප්‍රදේශයේ තල බීජ කිලෝ එකක් රු. 100 ක පමණ මිලකට ගොවීන් ගෙන් ලබාගත හැකි ය. සාර්ථක තල වගාව අක්කරයකින් රුපියල් 20,000 ක පමණ මුදලක් ලබාගත හැකි බව තල ගොවියෝ කියති. අස්වැන්න අලින්ගෙන්, රිලවුන්ගෙන් සහ සොරුන්ගෙන් ආරක්‍ෂා කර ගැනීම ඉතා දුෂ්කර කාර්යයක් වී ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107085</link>
    <topic>හොර මත් පැන් ළඟ තබා ගත් 16කට දඩ</topic>
    <author>ගම්පහ සංචාරක</author>
    <content>ගම්පහ දිසා සුරාබදු අධිකාරියේ නිලධාරීන් විසින් ගම්පහ සුරාබදු අධිකාරියට අයත් බල ප්‍රදේ්ශවල කළ මෙහෙයුමක දී නීති විරෝධී මත්පැන් සමඟ පුද්ගලයන් 16 ක් ගම්පහ අධිකරණයට ඉදිරිපත් කර තිබුණි.සන්තකයේ තිබූ ප්‍රමාණයන් අනුව රුපියල් 6000, 8000/= ආදි වශයෙන් එක් එක් පුද්ගලයාට දඩ නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා පුද්ගලයන් 16 දෙනාටම රුපියල් ලක්‍ෂයක දඩ මුදලක් නියම කළේය.පැමිණිලි ගම්පහ, ජාඇළ, සුරාබදු අධිකාරිවල නිලධාරීන් ඉදිරිපත් කළහ.මෙදින අධිකරණයේ පෙනී සිටීමට නොතිසි නිකුත් කර තිබූ පුද්ගලයින් 4 කු අධිකරණයේ පෙනී නොසිටි අතර ඔවුනට විවෘත වරෙන්තු ද නිකුත් කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107086</link>
    <topic>බියගම නිදහස් වෙළෙඳ කලාපයේ ආයතනයකින් සොරා ගත් ඇඳුම්වලින් කොටසක් අත්අඩංගුවට</topic>
    <author>මල්වාන සමූහ – මහානාම විතානගේ</author>
    <content>බියගම නිදහස් වෙළෙඳ කලාපයේ අපනයනය සඳහා ජැකට් ඇතුළු ඇඳුම් නිෂ්පාදනය කරන ප්‍රධාන පෙළේ ආයතනයකින් සොරකම් කරන ලද රුපියල් ලක්ෂ දහයකට අධික නිෂ්පාදිත භාණ්ඩ වලින් කොටසක් නුවරඑළිය ප්‍රදේශයට විකුණා තිබියදී සොයා ගැනීමට බියගම පොලිසියට හැකි වී තිබේ.එසේ සොයා ගත් එම භාණ්ඩවල වටිනාකම රුපියල් ලක්ෂ පහකට අධික වේ.මීට සම්බන්ධ නව දෙනෙක් පොලිසිය මගින් සැකපිට අත්අඩංගුවට ගෙන තිබෙන අතර එම භාණ්ඩ ප්‍රවාහනය කිරීම සඳහා උපයෝගි කර ගත් ත්‍රිරෝද රථයක් ද පොලිස් භාරයට ගැනිණි.අපරාධ විමර්ශන අංශයේ ස්ථානාධිපති පොලිස් පරීක්ෂක ඒ. ජී. වයි. එස්. කීර්තිසිංහ මහතාට ලැබුණු තොරතුරක් මත යබරලුව ප්‍රදේශයේ තරුණයන් දෙදෙනෙක් අත්අඩංගුවට ගෙන ප්‍රශ්න කිරීමේ දී මේ සොරකම අනාවරණය කර ගැනීමට හැකි වී තිබේ.මේ තරුණයින් දෙදෙනා විසින් රාත්‍රි කාලයේ එම ආයතනය වසා තිබෙන විට එහි ජනේල වලින් ඇතුළු වී මේ භාණ්ඩ සොරා ගෙන ඇතැයි කියති.මේ නව දෙනා ගම්පහ ප්‍රධාන මහේස්ත්‍රාත් මොහොමඩ් මැකී මහතා වෙත ඉදිරිපත් කිරීමෙන් අනතුරුව එම තරුණයන් දෙදෙනා හා ව්‍යාපාරිකයකු රක්ෂිත බන්ධනාගාර ගත කොට සෙසු හය දෙනා ඇප මත මුදා හරිනු ලැබීය. මොවුන් යබරලුව, මල්වාන, මාලිගාවත්ත හා නුවරඑළිය යන ප්‍රදේශවල පදිංචිකරුවන් වෙති.කැලණිය සහකාර පොලිස් අධිකාරිණි මදාරා ආරියසේන මෙනෙවියගේ මෙහෙයවීම යටතේ බියගම පොලිස් ස්්ථානාධිපති ප්‍රධාන පොලිස් පරීක්‍ෂක ශාන්ත තිලකරත්න හා අපරාධ විමර්ශන අංශයේ ස්ථානාධිපති ඒ. ජී. වයි. එස්. කීර්තිසිංහ මහත්වරු ඇතුළු පොලිස් කණ්ඩායමක් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107087</link>
    <topic>මාලඹේ රාහුල බාලිකා විදුහලේතෙමහල් ගොඩනැඟිල්ලට මුල්ගල තැබේ  </topic>
    <author>කඩුවෙල සමූහ සමන්ති මිරියගල්ල</author>
    <content>පාසල් නගාසිටුවීමේ වැඩසටහනේ ඒකාබද්ධ මුල්‍ය ප්‍රතිපාදන මගින් බප / ජය / මාලඹේ ශ්‍රී රාහුල බාලිකා මහා විද්‍යාලයේ ඉදිකිරීමට නියමිත තෙමහල් ගොඩනැගිල්ලට මුල්ගල් තැබීමේ උළෙල පසුගිය දා බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ ප්‍රධානත්වයෙන් පැවැත්විණි.පළාත් සභා මන්ත්‍රී හෙක්ටර් බෙත්මගේ මහතාගේ මුදල් ප්‍රතිපාදන සහ පාසල් සංවර්ධන සමිතියේ දායකත්වයෙන් මේ ගොඩනැගිල්ල නිම කිරීමට නියමිතය.පොරවගම විමලරතන හිමියන්, පළාත් සභා මන්ත්‍රී හෙක්ටර් බෙත්මගේ, බ. ප. සභා මන්ත්‍රී අබ්ජාල් මවුදි, හිටපු ප. සභා මන්ත්‍රී රාජා බාලසූරිය, හි. ප්‍රා. සභා මන්ත්‍රී සුනිල් තෙන්නකෝන්, පි‍්‍රයන්ත පත්බේරිය, කලාප අධ්‍යාපන අධ්‍යක්‍ෂිකා ඩබ්ලිව්. එම්. වී. පී. මුදලිගේ, අතිරේක අධ්‍යාපන අධ්‍යක්‍ෂිකා ඩබ්ලිව්. ජී. එච්. විජේකෝන්, සංවර්ධන අධ්‍යක්‍ෂිකා කාංචනා හතුරුසිංහ, රාහුල බාලිකා විදුහල්පතිනිය, ගුරු භවතුන්, පාසල් සිසුවියන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107088</link>
    <topic>හොරණ ධීවර සංස්ථා වෙළෙඳ සලේවාහන ගාල් කරන්න තැනක් නෑ</topic>
    <author>බුලත්සිංහල විශේෂ - හොරණ විශේෂ</author>
    <content>හොරණ ප්‍රධාන බස් නැවතුම්පළ ආසන්නව හොරණ විවිධ සේවා සමූපකාර සමිතියට අයත් කාමරයක ස්ථාපිත කර ඇති ධීවර සංස්ථාවේ මාළු වෙළෙඳ සලට පැමිණෙන පාරිභෝගිකයින්ට පාපැදි, යතුරු පැදි ගාල් කිරීම ප්‍රශ්නයක්ව තිබේ.පාපැදියක් හෝ යතුරු පැදියක් නතර කිරීමේ දී එහි සිටින ආරක්ෂක නිලධාරීන්ගේ නියෝගවලට යටත්වීමට සිදුවන බව පාරිභෝගිකයෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r1107089</link>
    <topic>කළුතර වාඩියමංකඩටබස් මගී ආවරණයක් නෑ</topic>
    <author>එච්. එල්. සුනිල් ශාන්ත කළුතර ඩේලි නිවුස්</author>
    <content>කළුතර වස්කඩුවත් පොතුපිටියත් අතර පිහිටි වාඩියමංකඩ හතරමං හන්දියේ බස් මගී ආවරණයක් නොමැතිවීමෙන් මගීහු අසීරුවට පත්ව සිටිති. බස් මගී ආවරණ 2 ක් වත් එම ස්ථානයේ සාදා දෙන ලෙස අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r11070810</link>
    <topic>ගම්පහ වාරිමාර්ග ඒකක කාර්යාලයේගොඩනැඟිලි පරිහානියට ගිහින්  </topic>
    <author>යක්කල විශේෂ රුවන් සමන්ත</author>
    <content>ගම්පහ ප්‍රාදේශීය ලේකම් කොට්ඨාසයට අයත් ඉහළගම ඉඩම්, වාරිමාර්ග හා මහවැලි සංවර්ධන අමාත්‍යංශයට අයත් වාරිමාර්ග ඒකක කාර්යාලය හා ගොවි හමුවීමේ මධ්‍යස්ථානය සහ එහි ගොඩනැගිලි කිසිදු ප්‍රයෝජනයකට නොගෙන වල්වැදීමට අතහැර දමා ඇති බව ප්‍රදේශවාසීහු කියති.මේ ගොවි හමුවීමේ මධ්‍යස්ථානය ජාතික වාරිමාර්ග පුනරුත්ථාපන යෝජනා ක්‍රමයේ මුල් අදියර වශයෙන් වාරිමාර්ග දෙපාර්තමේන්තුව මගින් 1993 වර්ෂයේ ඉදිකර, එවකට වාරිමාර්ග අමාත්‍යවරයාව සිටි සරත් වෙළගෙදර මහතා විසින් ජනතා අයිතියට පවරන ලද්දකි.ගොවි හමුවීමේ මධ්‍යස්ථානයට අමතරව කෙටවල ව්‍යාපාරය භාරව සිටි නිලධාරින්ගේ නිල නිවාසය ද මේ භූමියේ පිහිටා ඇති අතර, වර්තමානයේ එම නිවාසයේ කිසිවකු හෝ පදිංචිව නොසිටින බැවින් එම ගොඩනැගිල්ලද ගරාවැටෙමින් පවතින අතර, එහි සවිකර තිබූ දොර, ජනෙල් මෙන්ම විදුලි මනුවද අතුරුදන් වී ඇත.භූමිය වටා ආරක්ෂිත වැටක් නොමැති කමින්, ගොඩනැගිල්ලට නොයෙකුත් පුද්ගලයින් පැමිණෙන අතර, එහි විෂමාචාර ක්‍රියා සිදුවන බවට ප්‍රදේශවාසීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=r11070811</link>
    <topic>රඹුක්කන බස් නැවතුම්පොළ ගොඩනැඟිල්ලේකඩ කාමර තවම වහලා</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රුපියල් ලක්‍ෂ 300ක් වැය කැර රඹුක්කන ප්‍රධාන බස් නැවතුම්පොළ භූමියේ ඉදිකළ දෙමහල් ගොඩනැගිල්ලේ ඉහළ මහලේ කඩ කාමර 24 තවම විවෘත කර නොමැත.වාණිජ වටිනාකමින් යුත් අංග සම්පූර්ණ කඩ කාමර ප්‍රදේශයේ ව්‍යාපාරිකයන් නම් කර ඒ සඳහා මුදල් පවා ලබාගෙන ඇති බවට තොරතුරු වාර්තා වේ.මෙහි ඉහළ මාලය ජරාජීර්ණ තත්ත්වයට පත්ව හමාරය.ඉහළ මාලයේ ඉදිකර ඇති වැසිකිළි පද්ධතියේ දොර ජනෙල් පවා ගලවා විනාශ කර තිබේ.ඇතුළත විවිධ වර්ගයේ බෝතල් ඉටිකවර වලින් පිරී පවතී. මහලයේ කොරිඩෝව සම්පූර්ණයෙන්ම ජරාජීර්ණ කර අවසන්ය. රාත්‍රියේ මෙන් ම දහවල ඇතැම් අය මත්ද්‍රව්‍ය රැගෙන විත් පානය කරන ස්ථානයක් මෙන්ම රාත්‍රියේ වෙනත් අශෝභන ක්‍රියා සඳහා තෝරාගත් ස්ථානයක් බවට මේ ස්ථානය සැලකේ.විශාල මුදලක් වැය කැර ඉදි කළ මේ ගොඩනැගිල්ල ජරාජීර්ණ වීමට ඉඩ නොහරින ලෙස ජනතාව ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=s1107081</link>
    <topic>බාර්බඩෝස් පිලට පරාජය වූ ශ්‍රී ලංකාවටතරගාවලියේ 12වැනි තැන අහිමි වෙයි</topic>
    <author/>
    <content>ශ්‍රී ලංකාව හා බාර්බඩෝස් අතර ඊයේ පැවැති නෙට්බෝල් තරගයෙන් බාර්බඩෝස් පිලට ලකුණු 63-59ක තියුණු ජයක් අත් විය.ඊයේ තරගයේ පළමු කාර්තුව 18-13ක් ලෙස බාර්බඩෝස් ජය ගත්තද, දෙවැනි හා තෙවැනි කාර්තුවලදී ශ්‍රී ලංකාව 18-16, 7-10ක් ලෙස ජයග්‍රාහීව ඉදිරියෙන් සිටියේය. එහෙත් අවසන් කාර්තුවේදී ශ්‍රී ලංකා ක්‍රීඩිකාවන්ගේ දුර්වලතා තේරුම්ගෙන බාර්බඩෝස් පිල ලකුණු 19-11ක් සටහන් කළේය.පරාජය පෙනිපෙනී වුවද සටන අත් හැරීමට සූදානම් නොවූ සෙන්ටර් ක්‍රීඩිකා ගයාත්‍රී ලංකාතිලක තරගයේ දක්ෂතම ක්‍රීඩිකාවට හිමි සම්මානය දිනා ගැනීම විශේෂත්වයකි. පරාජිත කණ්ඩායමක ක්‍රීඩිකාවක් දක්ෂතම ක්‍රීඩිකාවවූ පළමු අවස්ථාව මෙය වීම තවත් විශේෂත්වයකි.සිංගප්පූරුවේ ගෘහස්ථ ක්‍රීඩාංගණයේදී ශ්‍රී ලංකාව ලැබූ මේ පරාජය හේතුවෙන් ලෝක නෙට්බෝල් තරගාවලියේදී ශ්‍රී ලංකාවට 12වැනි ස්ථානය අහිමි විය. කණ්ඩායම් 16ක් සහභාගීවන මේ තරගාවලියේ ශ්‍රී ලංකාව හා සත්කාරක සිංගප්පූරුව අතර 13 හා 14 වැනි ස්ථාන සදහා සටන අද පෙරවරු 11.00ට පැවැත්වීමට නියමිතය. යම් හෙයකින් එම තරගයෙන් ශ්‍රී ලංකාවට පරාජය හිමි වුවහොත් හෙට අවසන් ස්ථාන දෙක අතර පැවැත්වෙන තරගයට මුහුණ දීමට සිදුවේ.ශ්‍රී ලංකා පිලේ පළපුරුදු ක්‍රීඩිකාවන් තරගයේ වැදගත් අවස්ථාවලදී දැක්වූ නොසැලිකිළිමත් ක්‍රීඩා විලාශයෙන් ලෝක සූරතා නෙට්බෝල් තරගාවලියේදී ශ්‍රී ලංකාව පිට පිටම සිවුවැනි පරාජය අත්විය. ලකුණු පරතරය අනුව ශ්‍රී ලංකාව ඉදිරියෙන් සිටියදී පන්දු හුවමාරුවේදී අවබෝධය ගිලිහීයෑම, පා පිළිබද නීතිය කඩ කිරීම (Stepping) හා ගෝල් ෂූටර් තර්ජනීට නිසි ලෙස පන්දුව ලබා නොදීම ඇතුලු දුර්වලතා තරගය පුරා දක්නට ලැබුණි.දිගින් දිගටම ශ්‍රී ලංකා නෙට්බෝල් පිල ලබන පරාජයේ වගකීම භාර ගැනීමට පුහුණුකාරිණිය ලෙස තමා සූදානම්ද යන ප්‍රශ්නය හයසින්ත් විජේසිංහ මහත්මියට දිනමිණ යොමු කළ අතර එහිදී ඇය එය ප්‍රතික්ෂේප කළාය. අවසන් වරට පැවැති නෙට්බෝල් පරිපාලනය මේ පරාජයේ වගකීම භාරගත යුතු බව විජේසිංහ මහත්මිය පැවැසුවාය.“ඔවුන් බලයට ඒමට සිතුවා පමණයි.නෙට්බෝල් දියුණුව ගැන හිතුවේ නෑ. ක්‍රීඩිකාවන්ට දොස් නගන්න බෑ.ඔවුන් උපරිමය දුන්නා. ශෂිකා, සඳුනි, මරීෂාගෙන් පොඩි පොඩි අත් වැරදීම් වුනා. ඒක පරාජයට හේතුවක් ලෙස කියන්න අපහසුයි. අපේ ළමයින්ට අත්දැකීම් අඩුයි” විජේසිංහ මහත්මිය වැඩිදුරටත් පැවැසුවාය. බාර්බඩෝස් පිලට එරෙහිව තරගය පුරා ගෝල් ඇටෑක් ක්‍රීඩිකාවන් තිදෙනකු ශ්‍රී ලංකා පුහුණුකාරිණිය යෙද වූවාය. සඳුනි බොල්ලෑගල, ඉරේෂා කෝරළගොඩගේ හා ශෂිකා සමරසිංහ එම ස්ථානයේ ක්‍රීඩා කළද ගෝල් ෂූටර් තර්ජනීට සුදුසු සහයෝගයක් නොලැබුණි.ගයාත්‍රීට තහනම් උත්තේජන පරීක්ෂණයක්තරගයේ දක්ෂතම ක්‍රීඩිකාවට හිමි සම්මානය හිමිවූ සෙන්ටර් ක්‍රීඩිකා ගයාත්‍රී ලංකාතිලක ඊයේ තහනම් උත්තේජන පරීක්ෂනයකට ලක් විය. තරගාවලියේ සුවිශේෂී දක්ෂතා දැක්වූ ක්‍රීඩිකාවන් 18ක් මේවන විට තහනම් උත්තේජන පරීක්ෂණවලට ලක්කිරීමට සංවිධායකයෝ පියවර ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=s1107082</link>
    <topic>වේලාසනින් කඩුලු බිඳ වැටීම පරාජයට හේතු වුණා</topic>
    <author/>
    <content>පළමු ඕවර කීපය තුළදි පිතිකරුවන් 4දෙනෙකුම දැවීයාමෙන් වැඩි ලකුණු ප්‍රමාණයකට යාමට අපහසු වීම පරාජයට හේතු වූ බවත්, 9 වැනිදා පැවැත්වෙන අවසන් එක්දින තරගයේදී වැඩි ලකුණු සංඛ්‍යාවක් රැස් කිරීමට හැකිවුවහොත් තරගාවලියේ ජය අත්කර ගැනීම හැකිවනු ඇති බවත් ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.පෙරේදා නොටිංහැම් හි ටේ‍්‍රන්ට්බ්‍රිජ් පිටියේදී එංගලන්ත පිල වෙතින් කඩුලු 10ක පරාජයක් ලැබූ සිව්වැනි එක්දින තරගයෙන් පසු ඩිල්ෂාන් මේ බව පැවැසීය. “එංගලන්ත පන්දු යවන්නෝ ඉතා විශිෂ්ට අයුරින් පන්දු යැව්වා. විශේෂයෙන් ඇන්ඩර්සන්ගේ පන්දු යැවීම ඉතා ඉහළ මට්ටමක තිබුණා” ඩිල්ෂාන් සඳහන් කළේය.සිවුවැනි එක්දින තරගය ජයගැනීමේ හේතුවෙන් එක්දින තරගාවලිය 2- 2ක් ලෙස දෙපිලම සම තත්ත්වයේ පසුවෙයි. ශ්‍රී ලංකා පිල රැස් කළ ලකුණු සංඛ්‍යාව වූ 174 හඹා ගිය එංගලන්ත පිලට ඩක්වර්ත් ලුවිස් ක්‍රමවේදය අනුව ඕවර 48 කදී ලකුණු 171ක් රැස් කළ යුතුවිය. නමුත් තරගය නිමාවීමට ඕවර 24කටත් වඩා ඉතිරිව තිබියදී කඩුලු 10 විශිෂ්ට ජයක් අත්කර ගැනීමට එංගලන්ත පිල සමත් විය.නායක ඇලෙස්ටෙයාර් කුක් නොදැවී ලකුණු 95ක් රැස් කරමින් තරගයේ වීරයාට හිමි සම්මානයද දිනා ගත්තේය. ඔහුට අනගි සහයක් ලබා දුන් ක්‍රෙග් කීස්වෙටර් නොදැවි රැස් කළ ලකුණු සංඛ්‍යාව 72කි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=s1107083</link>
    <topic>චන්ද්‍රිකා සුභාෂිනී මීටර් 400අවසන් තරගයට</topic>
    <author/>
    <content>ජපානයේ කෝබේ නුවර විශ්ව විද්‍යාල අනුස්මරණ ක්‍රීඩාංගණයේදී ඊයේ ආරම්භ වූ දහනම වැනි ආසියාතික මලල ක්‍රීඩා සූරතා තරග උළෙලේදී ශ්‍රී ලංකාවේ චන්ද්‍රිකා සුභාෂිනී අද පැවැත්වෙන මීටර් 400 කාන්තා අවසන් තරගය සඳහා සුදුසුකම් ලබා ගත්තාය.ආසියාතික රටවල් 44 ක මලල ක්‍රීඩා සූර සූරියන්ගේ සහභාගිත්වයෙන් පැවැත්වෙන මෙම තරග උළෙලේදී මීටර් 400 කාන්තා පළමු පූර්ව තරගයට සහභාගී වූ ශ්‍රී ලංකාවේ චන්ද්‍රිකා තත්පර 52.97 කින් තරගය අවසන් කර එහි අවසන් පූර්ව තරගයට සුදුසුකම් ලබා ගත්තාය.එම අවසන් පූර්ව තරගයේදී තත්පර 54.05 කින් තරගය නිම කරමින් චන්ද්‍රිකා එම ඉසව්වේ අවසන් තරගයට තරග වැදීමට අවස්ථාවක් ලබා ගත්තාය.මේ අතර මීටර් 400 පිරිමි තරගයේ පළමු පූර්ව වටයට සහභාගී වූ ශ්‍රී ලංකාවේ ප්‍රසන්න අමරසේකර තත්පර 46.35 කින් තරගය නිම කළ අතර අවසන් පූර්ව තරගයේදී ඔහුට එම දුර නිම කිරීම සඳහා තත්පර 46.31 ක කාලයක් ගත විය.මේ ක්‍රීඩා උළෙලට සහභාගී වූ ශ්‍රී ලංකාවේ ෂෙහාන් අඹේපිටිය මීටර් 100 පළමු පූර්ව තරගයේදී තත්පර 10.61 කින් තරගය නිම කළ ද එම ඉසව්වේ ප්‍රබල තරගකාරිත්වය ඔහුගේ දෙවන වටයට බාධකයක් විය. ශ්‍රී ලංකාව නියෝජනය කරමින් මෙම ක්‍රීඩා උළෙලට ක්‍රීඩකයක් අට දෙනෙක් සහ ක්‍රීඩිකාවන් තිදෙනෙක් සහභාගී වෙති. හෙල්ල විසි කිරීමේ කාන්තා තරගයට සහභාගී වූ ශ්‍රීී ලංකාවේ නදීකා ලක්මාලි මීටර් 51.94 ක දුරක් විසි කරමින් එම ඉසව්වේ පස් වැනි ස්ථානයට පත් විය. ශ්‍රී ලංකා ක්‍රීඩක ක්‍රීඩිකාවන් සහභාගී වන තවත් තරග ඉසව් කීපයක් අද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=s1107084</link>
    <topic>මහානාම විදුහලට ලකුණු 51ක ජයක්</topic>
    <author/>
    <content>කොළඹ මහානාම විදුහල හා තර්ස්ටන් විදුහල අතර පැවැති අවුරුදු 15න් පහළ පළමු කොටසේ තරගයකින් ලකුණු 51ක ජයක් ලැබීමට මහානාම විදුහල සමත් විය.මහානාම විදුහල 214/7 (ඕවර 50) කසුන් පෙරේරා 40, ප්‍රබුද්ධි කෞෂල්‍ය 34, දුලාංජ සිල්වා 28, තනුල වික්‍රමසිංහ 22, ඩිල්ෂාන් රෝහණ (නොදැවී) 21(තිමිර ජයසිංහ 24/3, ගිහාන් සසික 34/2)තර්ස්ටන් විදුහල 163 (ඕවර 50) බිනර සමුද්‍රජීව 46, උදාර මල්වලගේ 32, ගිහාන් සසික 20 (දිනුක කරුණානන්ද 22/4, කසුන් පෙරේරා 32/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=s1107085</link>
    <topic>අනුරාධපුර ක්‍රීඩා සංකීර්ණයේඉදිකිරීම් කටයුතු ඇරැඹේ</topic>
    <author/>
    <content>අනුරාධපුර ක්‍රීඩා සංකීර්ණයේ ඉදිකිරීම් කටයුතු ආරම්භ කිරීම සඳහා මුල්ගල් තැබීමේ උත්සවය ඊයේ (7) අනුරාධපුර නගරයේදී ක්‍රීඩා අමාත්‍ය මහින්දානන්ද අලුත්ගමගේ, උතුරුමැද පළාත් ප්‍රධාන අමාත්‍ය බර්ටි ප්‍රේමලාල් දිසානායක, ජනාධිපති ලේකම් ලලිත් වීරතුංග යන මහත්වරු ඇතුළු නිලධාරීන් පිරිසකගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=s1107086</link>
    <topic>දොන් බොස්කෝ-යුද හමුදා අවසන් තරගය හෙට</topic>
    <author>ෆවුස් මොහොමඩ්</author>
    <content>හොල්සිම් එෆ්.ඒ කුසලාන පාපන්දු තරගාවලියේ යුද හමුදාව සහ දොන් බොස්කෝ කණ්ඩායම අතර අවසන් මහා තරගය හෙට (9) පස්වරු 3.45ට සිටි පාපන්දු පිටියේදී පැවැත්වේ.කණ්ඩායම් 115ක් තරග වැදුණු මෙවර තරගාවලියේ වැඩිම ගෝල් සංඛ්‍යාවක් රැස් කළ ක්‍රීඩකයා ලෙස ගෝල් 8ක් වාර්තා කරමින් කොළඹ පාපන්දු කණ්ඩායමේ ඒ.ආර්.ඒ ෂස්නි පෙරමුණේ අතර මාතර ක්‍රීඩා සමාජයේ ඩී.බී. වීරප්පුලි සහ යුද හමුදාවේ එම්.එන්.එම්. ඉසදීන් ගෝල 5ක් බැගින් රැස් කරමින් දෙවැනි ස්ථානයේ පසුවෙති.මෙවර තරගාවලියේ මේ දක්වා පැවැති තරග 112 අතරින් ක්‍රීඩකයන් 134 දෙනෙකුට කහ කාඩ් පත් ලබා දී ඇති අතර රතු කාඩ් පත් ලබා දී ඇති වාර ගණන 30කි. 1871 වසරේදී එංගලන්තයෙන් ඇරැඹි එෆ්.ඒ. කුසලාන තරගාවලියට සමගාමීව ලොව පුරා රටවල් 200කට අධික සංඛ්‍යාවක් එෆ්.ඒ. කුසලාන පාපන්දු තරගාවලි පවත්වනු ලබයි.පිළිමුළුන් පිටුදැකීමේ ක්‍රමයට පැවැත්වෙන මේ තරගාවලිය 1949 වසරේදී ශ්‍රී ලංකාවේ ආරම්භ කළ අතර මංගළ තරගාවලියේදී ගෝල් 1-0ක් ලෙස පොලිස් පිල පරාජය කළ සෝන්ඩර්ස් පිල සූරතාව හිමි කර ගත්තේය.එමෙන්ම එදා මෙදා තුර වැඩිම වාර ගණනකදී එෆ්.ඒ. කුසලානය දිනා ගැනීමට (අවස්ථා 21කදී) සමත් වූයේද සෝන්ඩර්ස් කණ්ඩායමය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=f1107081</link>
    <topic>විදුලියේ ප්‍රශ්න ඉක්මනින් විසඳනවා</topic>
    <author>සාකච්ඡා කෙළේ උදිත ගුණවර්ධන</author>
    <content>ඉදිරියේ දී ඇති විය හැකි විදුලි අර්බුදය ජය ගැනීමට විදුලිබල මණ්ඩලය මඟින් ගෙන ඇති පියවර මොනවාද? වර්තමානයේ දී රට තුළ විදුලි කප්පාදුවක් වන බවට එල්ල වන චෝදනාවල ඇත්තක් තිබේ ද සහ විදුලිබල ක්‍ෂේත්‍රයේ තවත් කරුණු රැසක් පිළිබඳ විදුලිබල මණ්ඩලයේ සභාපති මහාචාර්ය විමලධර්ම අබේවික්‍රම මහතා සමඟ සිදු කළ සාකච්ඡාවකි මේ.* විදුලිය බලය සීමා කිරීම සහ විදුලිය කප්පාදුවක් රට පුරා සිදුවන බවට මහජනතාව චෝදනා කරනවා. විපක්ෂයත් මේ චෝදනාවම එල්ල කරනවා ලංකා විදුලිබල මණ්ඩලයේ සභාපතිවරයා විදිහට මේ චෝදනාව පිළිබඳ ඔබේ ප්‍රතිචාරය කුමක් ද?මේ දිනවල අධික නියං තත්ත්වයක් ඇති වෙලා තිබෙනවා. මේ තත්ත්වය විදුලිබලාගාර ආශ්‍රිත ප්‍රදේශවල දී වඩාත් දරුණු වෙලා තිබෙනවා. එහි ප්‍රතිඵලය තමයි විදුලිය සම්පාදනය කිරීමේ දී විවිධ බාධා හා ඇන හිටීම් සිදුවීම. එය සැලැසුම් සහගත විදුලිය කප්පාදුවක් යැයි සඳහන් කිරීම අතිශයෙන් ම වැරැදි තර්කයක්. එහෙත් මේ විදිහේ තත්ත්වයක් යටතේ විවිධ තාක්ෂණ දෝෂ, විදුලිය බිඳවැටීම් සිදුවන්න පුළුවන්. අද වෙද්දි විදුලිබලාගාර ආශ්‍රිත ජලාශවල ජල මට්ටම 25%ටත් පහළ මට්ටමට වැටී තිබෙන්නේ. මේ තත්ත්වය තුළ විදුලිය අඛණ්ඩව ලබාදීමේ දී තමයි මේ විදිහේ බාධා ඇතිවන්නේ. එහෙත් මේ විදිහේ තත්ත්වයන් විදුලිය සැලැසුම් සහගතව කප්පාදු කිරීමක් විදිහට අර්ථ ගැන්වීම් සාධාරණත්වයක් නැහැ.* ඔබ කියන්නේ ඉදිරියේ දී කිසිදු ආකාරයක විදුලි කප්පාදුවකට ඉඩක් නොවෙන බව ද?නැහැ අද වෙද්දි අප මෙවැනි අර්බුදකාරී තත්ත්වයන් විසඳා ගැනීමට අවශ්‍ය කෙටි කාලීන හා දිගු කාලීන විසඳුම් පිළිබඳ අවධානය යොමු කරමින් කටයුතු කරනවා. ඒ නිසා ඉදිරියේ සැලැසුම් සහගත විදුලිය කප්පාදුවක් සිදු කිරීමට විදුලිබල මණ්ඩලයේ බලාපොරොත්තුවක් නැහැ.* විදුලිය හිඟය අවම කර ජනතාව අපහසුතාවයට පත්වීම වැළැක්වීමට මොන විදිහේ විකල්ප ක්‍රියා මාර්ගයකට ද එළැඹ සිටින්නේ?ඩීසල්වලින් විදුලිය සම්පාදනය සිදු කරන බලාගාරවල කටයුතු මේ වන විට වඩාත් වේගවත්ව සිදු කිරීමටත් ඒවායේ අඩුපාඩු අවම කර ක්‍රියාකාරිත්වය උපරිම කිරීමටත් විදුලිබල අමාත්‍යාංශය කටයුතු කර තිබෙනවා. අබලන් තත්ත්වයේ තිබූ බලාගාර සහ අක්‍රිය තත්ත්වයේ තිබූ බලාගාර යළිත් යථා තත්ත්වයට පත් කිරීම තමයි අපේ ඉලක්කය බවට පත්වෙලා තිබෙන්නේ.* පසුගිය කාලයේදී විදුලිබල මණ්ඩලය සහ විදුලිබල අමාත්‍යාංශය ප්‍රසිද්ධියේ ප්‍රකාශ කළේ තාප බලාගාර පද්ධතිය සක්‍රිය වීමත් සමඟ යළිත් රට තුළ විදුලි අර්බුදයක් ඇති නොවන බවයි. ඒත් අද වන විට එම තර්ක විතර්ක බිඳවැටී තිබෙනවා නේද?එම බලාගාර පද්ධතිය තුළ යම් යම් බිඳවැටීම්, තාක්ෂණ දෝෂ තිබුණා. ඕනෑම තාක්ෂණික උපකරණයක තාක්ෂණික දෝෂයක් ඇති වීමට පුළුවන්. එය අපට වළක්වන්න බැහැ. ඒත් අපේ කාර්මික හා ඉංජිනේරු අංශ මේ අඩුපාඩු, අබලන් තත්ත්වයන් නිවැරැදි කිරීමට කටයුතු කර තිබෙනවා. මෙයට අවශ්‍ය පියවර අරගෙන තිබෙනවා. ඒ නිසා ඉදිරි දිනවල දී සියලු තාක්ෂණ දෝෂ මඟ හැරවීමට කටයුතු කරනවා. මේ නිසා නුදුරේදීම තාක්ෂණ දෝෂ ඇත්නම් ඒවා නිවැරැදි කර තාපබලාගාරවල ප්‍රයෝජන නිසි විදිහට මහජනතාවට ලබාදීමට අවශ්‍ය පියවර සියල්ලම අරගෙන තිබෙනවා. ඒ නිසා තාප බලාගාරවලින් මහජනතාවට ප්‍රයෝජනයක් ලැබී නැතැයි කියන්න බැහැ. ඒවායේ සියලු ප්‍රතිලාභ ප්‍රයෝජන පාරිභෝගිකයාට ඉතාමත් නුදුරේදීම ලබා ගැනීමට පුළුවන්කම ලැබෙනවා.* විදුලිබලාගාර ආශ්‍රිත ප්‍රදේශවලට තවදුරටත් වර්ෂාව නොලැබී ගියහොත් එම බලාගාර ක්‍රියාත්මක කිරීමට නොහැකි තත්ත්වයක් ඇති විය හැකි ද?අපට හැමදෙයක් ම ස්වභාවධර්මයට ම භාරදී සිටින්නට බැහැ. ඒ නිසා තමයි මා මීට පෙර සඳහන් කළේ විදුලිබල මණ්ඩලය විකල්ප ක්‍රම අනුගමනය සඳහා යොමුවන බව. අද පවා මෙරට විදුලිය සම්පාදනය 50%ක් පමණ යැපෙන්නේ ජලයෙන්. ඒ නිසා විදුලිය සම්පාදනයට ජලය ඉතාමත් වැදගත් දෙයක් විදිහට තමයි සලකන්න පුළුවන්කම තිබෙන්නේ. ඒත් වර්ෂාව පිළිබඳ සලකා බලද්දි ඉදිරි දිනවල දී බලාගාර ආශ්‍රිත ප්‍රදේශවලට වර්ෂාව ලැබීමේ ලක්ෂණ පහළ වී ඇතැයි කාලගුණ විද්‍යා දෙපාර්තමේන්තුව අනාවැකි පළකර තිබෙනවා. ඒ නිසා ඉදිරියේ දී අර්බුදකාරී තත්ත්වයක් ඇති වීමට ඇත්තේ ඉතාමත් අඩු අවස්ථාවක්. මෙහි දී විදුලිබල මණ්ඩලයට, හෝ විදුලි බල අමාත්‍යාංශයට පමණක් නොවෙයි පාරිභෝගිකයාටත් යම් වගකීමක් තිබෙනවා. ඒ නිසා සෑම පාර්ශ්වයක් ම අවබෝධයෙන් හා වගකීමෙන් කටයුතු කිරීම මඟින් පමණයි අර්බුද ජය ගැනීමට පුළුවන්කම තිබෙන්නේ.* විදුලි පාරිභෝගිකයාටත් විශේෂ වගකීමක් පැවරී ඇතැයි ඔබ සඳහන් කළා. ඒ ගැන වැඩිදුරටත් පැහැදිලි කිරීමක් කළ හැකි ද?ඔව්, විදුලිබල මණ්ඩලයට පමණක් වගකීම පවරා අතසෝදා ගැනීම දුෂ්කරයි. විදුලිය පාරිභෝගිකයාටත් බලශක්ති සංරක්ෂණය ගැන විශාල වගකීමක් තිබෙනවා. අපට විදුලිබල පාරිභෝගිකයන් විදිහට කටයුතු කරද්දී විදුලිය සංරක්ෂණයට විවිධ පියවර ගැනීමට පුළුවන්. මෙහි දී මට සරල උදාහරණ කිහිපයක් පෙන්වා දීමට පුළුවන්. අපේ විදුලිය උපරිමයෙන් වැයවෙන කාලවේලා බවට පත්වෙලා තිබෙන්නේ ප.ව. 6.30 සිට රාත්‍රි 9.30 වන කාලයයි. මේ කාලය තුළ විදුලිබල පාරිභෝජනය විශාල ලෙස ඉහළ යනවා. අප සිදුකළ ඒ තත්ත්වය වඩාත් ඉහළ යාමට බලපා තිබෙන්නේ අනවශ්‍ය විදුලි බල්බ් හා විදුලි උපකරණ භාවිතයයි. මා එයට තවත් උදාහරණයක් පෙන්වා දෙන්නම්. ප.ව. 6.30 – 9.30 කාලය තුළ ශීතකරණ ක්‍රියා විරහිත කර තබන්න පුළුවන්. එමඟින් ජාතික විදුලි බල පද්ධතියෙන් විශාල විදුලි ඒකක ප්‍රමාණයක් ආරක්ෂා කර ගැනීමට පුළුවන්කම තිබෙනවා.මෙතැනදී අප තවත් දෙයක් දකිනවා. වීදි ලාම්පු දැල්වීම මඟින් අනවශ්‍ය විදිහට විදුලිය නාස්ති වෙනවා. ඒත් මේ පිළිබඳ අවධානය යොමුවන්නේ නැහැ. ඒ නිසා අපගේ උත්සාහය විය යුත්තේ මේ විදිහේ අනවශ්‍ය විදුලිය නාස්තිවීම් වැළැක්වීමයි. ඒ ගැන අප පළාත් පාලන ආයතන සමඟ විදුලිබල මණ්ඩලය සාකච්ඡා කර මෙවැනි තත්ත්වයන්ට විසැඳුම් ලබා දීමට කටයුතු කරනවා.* අද විදුලිය අතවශ්‍ය බලශක්තියක් බවට පත්වෙලා තිබෙන්නේ. එහෙත් තාමත් ඇතැම් දුරබැහැර ප්‍රදේශවලට විදුලිය නොලැබී ගිය අවස්ථා තිබෙනවා. මේ තත්ත්වය තුළ ග්‍රාමීය ප්‍රදේශවලට විදුලිය ලබාදීමට මොන විදිහේ වැඩපිළිවෙළක් ද ක්‍රියාත්මක කර තිබෙන්නේ?අපගේ ඉලක්කය බවට පත්ව ඇත්තේ දිවයිනේ ජාතික විදුලිය පද්ධතිය ළඟාකර ගැනීමට පුළුවන්කම ඇති සෑම තැනටම විදුලිය ලබාදීමටයි. දැනටමත් ශ්‍රී ලංකාවේ 85% අධික ප්‍රදේශයකට අවශ්‍ය විදුලි ආවරණයන් ලබා දී තිබෙනවා. ඉදිරි කාලයේදී සෙසු ප්‍රදේශවලටත් විදුලිය පහසුකම් ලබාදීමට කටයුතු කරනවා.* පසුගිය කාලය පුරාම විදුලිබල මණ්ඩලය පාඩු ලබන ආයතනයක් විදිහටයි නාමකරණය වී තිබුණේ. මේ තත්ත්වය තුළ විදුලිබල මණ්ඩලයේ අනාගතය පිළිබඳ පැහැදිලි කළ හැකි ද?මා මෙම තනතුරට පත් ව එතරම් කාලයක් නොවන නිසා මට මේ ගැන පැහැදිලි කිරීමක් දීර්ඝ ලෙස සිදු කිරීම අපහසුයි. ඒත් මගේ අපේක්ෂාව වී ඇත්තේ විදුලිබල මණ්ඩලය ස්ථාවර තත්ත්වයක් තුළ ඉදිරියට රැගෙන යාමයි. ඇත්තෙන් ම විදුලිබල මණ්ඩලය කියන්නේ ලාභ ලැබීම පමණක් පරමාර්ථය කරගත් ආයතනයක් නොවෙයි. අපේ අරමුණ ලාභ ලැබීම සහ මහජන සේවය යන දෙපාර්ශ්වය පිළිබඳ සලකා බැලීමයි.අපගේ අරමුණ වී ඇත්තේ ජනතාවට අවශ්‍ය සේවය සපයන අතර ලාභ ලබන ආයතනයක් වගේ ම මහජන සේවා ආයතනයක් බවට විදුලිබල මණ්ඩලය පත් කිරීමයි.* විදුලිබල මණ්ඩලය තුළ සේවක අර්බුදයක් ඇති ව තිබෙනවා. වෘත්තීය සමිති උද්ඝෝෂණ ව්‍යාපාරයකට පවා යොමුවීමට යෝජිත වී තිබෙනවා. මේ ගැන සභාපතිවරයා විදිහට ඔබේ අදහස මොකක් ද?ඔවුන් අපව ඒ පිළිබඳ නිසි විදිහට දැනුවත් කර නැහැ. ඒ නිසා අපට මේ මොහොතේ දී ඒ ගැන වැඩිදුර යමක් ප්‍රකාශ කරන්නට අපහසුයි. අපත් දන්නේ වෘත්තීය සමිති ප්‍රවෘත්ති සාකච්ඡාවක දී පළකළ අදහස් පමණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=f1107082</link>
    <topic>මම තමුසෙ ගෙවල් බින්දා කියලා ඇප ගන්න බැරි වෙන්නම හිරේ දානවා</topic>
    <author/>
    <content>‘අකුණේ අපි’ ඉස්සෙල්ලාම පොලිස්පති ධුරයේ වැඩ භාරගත් කේ. එන්. ඉලංගකෝන් මහතාට සුබ පතමින් මේ ලිපිය ලිවීමට ආරම්භ කරන්නෙමු. ධුරයට පත්වන හැම පොලිස්පතිවරයකුම කියන්නාක් මෙන් ඔබත් වැඩභාරගනිමින් පැවැසුවේ පොලිසිය පිළිබඳ ජනතාව තුළ පවතින අප්‍රසාදය තුරන් කිරීමට කටයුතු කරන බවයි.මේ වදන මෙතෙක් කල් සිටි පොලිස්පතිවරුන් හැමගේම කටින් පිටවූ එකම බණ පදයක් වුවත් තවමත් පොලිස් ආයතනය ඇත්තේ අඩ අඳුරේ බවයි අපේ නම් හැහීම. ඉතින් පොලිස්පතිතුමනි! තවත් අටුවා ටීකා ටිප්පනි ගයන්නට අප වෙහෙසෙන්නේ නැත. මේ ලිපිය කියවා ඔබගේ ඒ ප්‍රකාශය යථාර්ථයක් කිරීමට කටයුතු කරන්න ඔබට ශක්තිය ධෛර්ය ලැබේවායි අපි ප්‍රාර්ථනා කරන්නෙමු.එසේ නම් පොලිසියේ දූෂකයන් එළවාදමා යහපත් පොලිස් ආයතනයක් ගොඩ නැඟීමට පළමු වෙඩි මුරය පත්තු කිරීම සඳහා අප ඔබට පළමු මූල බීජය මෙලෙසින් ඉදිරිපත් කරන්නේ ඔබේ කියමන යථාර්ථයක් කර පෙන්වීම උදෙසාය. කටින් බතල හිටවන යුගය නවතා දැමීමේ ක්‍රියාමාර්ගයට අවතීර්ණ වී නීතිය වනගත කරන්නන්ට එරෙහිව නැඟී සිටින්න.ඇලබඩගම, පන්නල පදිංචි වින්දික මනෝජ් සිරිවර්ධන ගිරිඋල්ල පොලිසියේ ලොක්කන්ගේ කෙරුම් නිසා විඳවන්නේ ඔහු කළ වරදකට නම් නෙවෙයි. අකුණේ පිහිට පතාගෙන අප හමුවට පැමිණි වින්දික විඳවපු ඒ කතාව ඔහු මෙසේ දිගහැරියා.කඩ කාමරයක්“මහත්තයෝ මම ගිරිඋල්ල නගරයේ තිබෙන කඩ කාමරයක් රෝහණ කාන්ත නමැති පුද්ගලයාගෙන් කුලී පදනමට 2011 පෙබරවාරි 03 වැනිදා නීතීඥයෙක් ඉදිරිපිට අරගත්තා. ඒ කඩ කාමරය රෝහණ කාන්ත නමැත්තා බදු පදනමට ලබා ගෙන තිබුණ එකක්. ගොඩනැඟිල්ලේ තිබුණු ඉබි යතුරු 36ක් මට ලැබුණා. ඒ ගොඩනැඟිල්ල අරගෙන මම නැකතක් බලල විවෘත කරන්නයි හිටියේ. ඒත් මම ඒ කඩ කාමරය අස්පස් කරන්න හිතාගෙන පෙබරවාරි මාසයේ 12 වැනිදා එතනට ගියාම ඒකට තව ඉබ්බෙක් දාල තියෙනවා දැක්කා. ඒ නිසා මම එදාම ගිහින් පොලිසියට පැමිණිලි කළා.මම කඩය කුලී පදනමට ගත් ලිය කියවිලි පොලිසියට පෙන්නුවා. පස්සේ මම ගිහින් ඉබි යතුරු දාල තියෙන්නේ කවුද කියලා හොයලා බැලුවා. මම දැනගත්තා ඉබි යතුරු දාල තියෙන්නේ කඩය අයිති සරත් රැෆියල් ප්‍රනාන්දු නමැත්තා කියලා. පෙබරවාරි 13 වෙනි දිනත් ගිහින් නැවත පොලිසියට පැමිණිලි කළා. ඒත් මගේ පැමිණිලි විභාග කරන්න පොලිසිය නම් කටයුතු කළේ නෑ.ඔවුන් කිව්වේ මේක අයිතිය ඔයාට තියෙන නිසා ඔයා කඩලා වැඩ කරගෙන යන්න කියලයි. මම පොලිසියේ අයත් එක්ක ගිහින් ඉබ්බ කඩලා මගේ වැඩ කටයුතු කරගෙන ගියා.මේ කඩය අයිති සරත්චන්ද්‍ර රැෆියල් ප්‍රනාන්දු ඉබි යතුරු කැඩුව කියලා පෙබරවාරි 14 වැනිදා පොලිසියේ පැමිණිල්ලක් දාල තියෙනවා. 14 වැනිදා උදේ පාන්දර උප පොලිස් පරීක්ෂක වීරසේකර මහත්තය මට කිව්වා උදේ 8.30ට පොලිසියට එන්න කියලා. මම එතනට යනකොට දැක්කා පැමිණිල්ල දාල තියෙන සරත්චන්ද්‍රයි, නීතීඥ ඉන්දික බී. ජයතිලක මහතායි, තවත් 30ක් විතර පිරිසකුයි පොලිසියේ ඉන්නවා. මම කෙලින්ම ගිහිල්ල පොලිස් ස්ථානාධිපති කුමාර ගමගේ මහත්තයා හම්බවුණා.සෙට්ල්මන්ට්එතකොට කුමාර මහත්තය කිව්වා සරත්චන්ද්‍රයි අනිත් 35 දෙනායි මට විරුද්ධව පැමිණිලි දාල තියෙනවා ඒක නිසා මේ අයත් එක්ක කතාකරල විසඳුමකට එන්න කියලා. එතකොට නීතීඥ ඉන්දික මහත්තයා කිව්වා සරත්චන්ද්‍රට ලක්ෂ 15කුත් අනෙක් 35 දෙනාට ලක්ෂ 70කුත් ගෙවන්න කියලා. මම ඒක ප්‍රතික්ෂේප කළා. මම ස්ථානාධිපතිතුමාට කිව්වා මට විරුද්ධව පැමිණිලි තියනවනම් පෙන්වන්න කියලා. ඔහු කිව්වා මේ අයත් එක්ක සෙට්ල්මන්ට් එකකට ආවෙ නැත්නම් මම ඔයා හිරේට දානව කියලා. මම ගත්ත කඩ කාමරේ සියලුම ලිපි ලේඛන පොලිස් ස්ථානාධිපතිතුමාට පෙන්නුවා. ඒක බලල පොලිස් ස්ථානාධිපතිතුමාත්, උප පොලිස් පරීක්ෂක වීරසේකරත්, නීතීඥ ඉන්දික මහත්තයත් එළියට ගියා. පොලිසිය මිදුලේ ටික වේලාවක් මේ අය කතා කර කර ඉඳලා ආයෙත් ඇතුළට ඇවිත් කුමාර මහත්තය දුරකතනයේ නොම්මරයක් ගහලා පොලිස් අධිකාරී සාලිය සිල්වා මහත්තයට ඇමතුම සම්බන්ධ කරන්න කිව්වා.ඊට පස්සේ කුමාර මහත්තයා සාලිය මහත්තයට කිව්වා”එකෙක් ගෙවල් බිඳලා ඉන්නවා. මූව හිරේට දාන්නද?” කියලා දුරකතනය විසන්ධි කළා. ටික වේලාවකින් කුමාර මහත්තයා ආයෙමත් සාලිය මහත්තයට කෝල් එකක් ගත්තා. සාලිය මහත්තයාගෙන් නැවත වාරයක් ඇහුවා මූව හිරේට දාන්නද කියලා. නැවත ෆෝන් එක විසන්ධි වුණා. තවත් විනාඩි පහකින් විතර සාලිය මහත්තයට කෝල් එකක් ගත්තා. අරගෙන “මූව හිරේට දාන්නද සර්, හරි එහෙනම් සර් මූව හිරේට දාන්නම්” කියලා ෆෝන් එක තිබ්බා.මම කිව්වා මම වැරැද්දක් නොකර කොහොමද හිරේ දාන්නේ, මම සාමදාන විනිශ්චකාරවරුන්ගේ මානව හිමිකම් සංගමයේ වැඩකරන නිලධාරියෙක් කියලා මගේ හැඳුනුම්පත පෙන්නුවා. කුමාර මහත්තයා එතකොට “මට තමුසෙව ගෙවල් බින්ද කියලා ඇප ගන්න බැරිවෙන්නම හිරේ දාන්න පුළුවන්, මේ අයත් එක්ක සෙට්ල්මන්ට් එකකට එනවා” කියලා මට තදින්ම කිව්වා. මේ අයත් එක්ක මගේ කිසිම ගනුදෙනුවක් නැහැ කියලා මම කුමාර මහත්තයට කිව්වා. එතකොට අර ඇවිත් හිටපු 35 දෙනා මට පොලිස් ස්ථානයේදීම විවිධ අඩන්තේට්ටම් කළා මහත්තයෝ. මම ඕඅයිසී මහත්තයට කිව්වා මේ අය මට හිරිහැර කරනවා. මම ආවෙ පැමිණිල්ලකට කියලා. ඒත් ඔහු මගේ කතාව ගාණකටවත් ගත්තේ නෑ.ජීප් එක ගිනි තියනවාටික වේලාවකින් එතන හිටපු අර 35දෙනාගෙන් එක්කෙනෙක් මගේ ජීප් එකේ යතුර අතින් උදුරගෙන “සල්ලි දුන්නේ නැත්නම් ජීප් එක ගිනිතියනවා” කියලා කිව්වා. මම ඒ මොහොතේ ඔවුන්ගෙන් යතුර ඉල්ලුවා. පොලිසියේ එස්අයි වීරසේකර මහත්තයටත් ඒ බව කිව්වා. ඒත් එයාලා මුකුත්ම කළේ නෑ. හැමවේලාවෙම පොලිස් ස්ථානාධිපතිතුමා කිව්වේ එයාලත් එක්ක සෙටල්මන්ට් එකකට එන්න මට මුකුත් කරන්න බෑ කියලයි.උදේ 8.30 ගිය මම සවස 3.00 වෙනකම් හිටියත් ඔවුන් මට විසඳුමක් දුන්නේ නෑ. මට හිතුණා මේ අය මට මොනව හරි කරයි කියලා. මම මගේ නීතීඥයා එනකම් මුකුත් කරන්නේ නෑ කියලා නීතීඥ කැලුම් හෙට්ටිගමගේ මහත්තයට එන්න කියා කෝල් කළා.මගේ යාළුවෙකුයි නීතීඥ කැලුම් මහත්තයයි සවස 3.30ට විතර ආවා. ඒ වෙලාවේදී මට වෙච්ච අසාධාරණය කැලුම් මහත්තයට කිව්වා. ‘ ඔයා හිරේ යන්න සල්ලි ගෙවන්න එපා”කියලා ඔහු කිව්වා. මම කිව්වා උදේ ඉඳන් මේ අය මට විවිධ කරදර කළා. හෙට උදේ වෙනකම් හිටියොත් මාව මරලදායි කියලා. එහෙනම් අපි මුදල් චෙක් එකක් දීලා යමු කියලා මගේ නීතිඥයා කිව්වා.ඊට පස්සේ ඊළඟ සඳුදට දින දාල සරත්චන්ද්‍රට රුපියල් ලක්ෂ පහළොවකුත්, දෙසැම්බර් 20ට දින දාලා අනෙක් තිස්පස්දෙනාට ලක්ෂ 70ක ඇප චෙක් එකකුත් ලියලා දීලා අපි පොලිසියෙන් පිටත්වුණා.ඊට සති දෙකකට පස්සේ උප පොලිස් පරීක්ෂක වීරසේකර මහතා අපේ ගෙදරට ඇවිත් කිව්වා පොරොන්දු වුණා නම් සල්ලි දෙන්න කියලා. වරින් වර අනෙක් තිස් පස්දෙනාත් අපේ ගෙදර එන්න ගත්තා. මට මේක මහ හිසරදයක් වුණා. මේ අය දිගින් දිගටම මට කරදර කරන්න ගත්ත නිසා මම කඩේ බඩු විකුණලා ලක්ෂ 65ක් එයාලට දුන්නා. ඊට පස්සේ මම නීතීඥ ඉන්දික මහත්තයට කතා කරලා කිව්වා මම තව ලක්ෂ පහයි දෙන්න තියෙන්නේ මගේ ඇප චෙක් පත ලබා දෙන්න කියලා. ඔහු කිව්වා ඒක දෙන්න බෑ කියාලා.ලක්ෂ 15ක කේස් එකක්මම මේ ගැන සමාදාන විශ්චකාරවරුන්ගේ මානව හිමිකම් ආයතනයේ ප්‍රධාන පරිපාලක ජයන්ත කළුබෝවිල මහත්තයට කිව්වා. ඔහු එවෙලෙම කුලියාපිටිය පොලිස් අධිකාරී සාලිය සිල්වා මහතාට කතා කරලා සිද්ධිය කිව්වා. ඔහු මට කිව්වා මාර්තු 22 වැනිදා හමුවෙන්න එන්න කියලා. මම මගේ යාළුවා වන දිනේෂ් ගුණවර්ධනත් එක්ක 22 වැනිදා සාලිය සිල්වා මහත්තයා හමුවෙන්න ගියා. එදා වුණ හැම දෙයක්ම මම ඔහුට කිව්වා. සාලිය මහත්තයා කිව්වා මට ඔය කියන දවසේ කුමාර ගමගේ මහත්තයා කතා කළේ නෑ කියා.ඒ එක්කම සාලිය මහත්තයා කුමාර මහත්තයට කෝල් එකක් අරගෙන”තමුසේ මගේ නමත් විකුණලා මොනවද මේ කරලා තියෙන්නේ. තමුසේ ලක්ෂ තුන හතරේ කේසුත් මෙහේ එවනවා. ලක්ෂ පහළවක කේස් එකක් පොතේ ලියලා කොහොමද කළේ. තමුසේ හරියට කැකිල්ලේ රජ්ජුරුවන් ප්‍රශ්න විසඳනවා වගේනේ මේක විසඳලා තියෙන්නේ. තමුසේ මේ කරපු හතරවෙනි වැරැද්ද. මේ සැරේ මං තමුසෙට ස්ටේට්මන්ට් එකක් ගහනවා” කියලා කිව්වා.මම සාලිය මහත්තයාට කිව්වා තව ලක්ෂ පහක් දෙන්න තියෙනවා.මට ඒක දීලා මගේ ඇප චෙක් එක ඉල්ලා දෙන්න කියලා. මට ගිරිඋල්ල පොලිසිය විශ්වාස නැහැ. අර අයට මේ පොලිසියට එන්න කියලා මේ වැඩේ කරලා දෙන්න කියලා සාලිය මහත්තයාගෙන් ඉල්ලුවා.සාලිය මහත්තයා කුලියාපිටිය පොලිසියේ අපරාධ විමර්ශන අංශයේ උප පොලිස් පරීක්ෂක විජේවික්‍රම මහත්තයා කැඳවලා මේ කේස් එක කරන්න කියලා කිව්වා. පස්සේ මම එතනත් පැමිණිල්ලක් දාල ගියා. මාර්තු 24 වෙනිදා ඉන්දික මහත්තයා ඇතුළු පිරිසට එන්න කියලා ඉතිරි ලක්ෂ පහක්දීලා මගේ ඇප චෙක් එක ඉල්ලා ගත්තා. ඔවුන් සල්ලි ගත් බවට පොලිසියේ අත්සන් කරලයි තියෙන්නේ.කටඋත්තරයමට වුණු අසාධාරණය ගැන ජනාධිපතිතුමාටත්, ආරක්ෂක ලේකම්තුමාටත්, හිටපු පොලිස්පතිතුමාටත්, මානව හිමිකම් සංවිධානයටත් ලිව්වා. ජනාධිපතිතුමාත් ආරක්ෂක ලේකම්තුමාත් මේ ගැන පරීක්ෂණයක් කරන්න කියලා නියෝග කරලා තියනවා. එකේ පිටපතක් මටත් එව්වා.ඒත් පරීක්ෂණය භාරදීලා තිබුණේ සහකාර පොලිස් අධිකාරි පියසිරි ප්‍රනාන්දු මහත්තයාට. මේ පරීක්ෂණයේදී මා කැඳවා තිබුණේ නැහැ. ගිරිඋල්ල පොලිසියේ කුමාර මහත්තයා ගෙන්වා කටඋත්තරයක් අරගෙන තියෙනවා. සරත්චන්ද්‍ර මහතාගෙන් දුරකතනයෙන් කටඋත්තරයක් අරගෙන තියෙනවා. ඒ දෙන්නගේ කටඋත්තරය අරගෙන පියසිරි මහත්තයා වාර්තාවක් හදලා මෙවැනි සිදුවීමක් සිදුව නැතැයි පොලිස්පතිතුමාට දන්වලා තියෙනවා. ඒකේ කොපියක් මටත් එවලා තිබුණා.මම නැවතත් ජනාධිපතිතුමාට හා ආරක්ෂක ලේකම්තුමාට ලියුමක් ලිව්වා. මේ පරීක්ෂණයේදී මගෙන් කටඋත්තරයක් ගත්තේ නැහැ කියලා. පසුව 2011 මැයි 23 වැනිදා මට දුරකතන ඇමතුමක් ආවා. සහකාර පොලිස් අධිකාරි කාර්යාලයට එන්න කටඋත්තරයක් ගන්න කියලා. මම කිව්වා පළමුවතාවේදී මගෙන් කට උත්තරයක් ගත්තේ නැති නිසා මට ඔයාලව විශ්වාස නෑ. මම එන්නේ නෑ කියාලා. “තමුන් දන්නවද කවුද කතා කරන්නේ මම ඒ. එස්. පී. පියසිරි” කියා ඒපැත්තෙන් කිව්වා. තවමත් මට සාධාරණයක් ඉටුවෙලා නෑ මහත්තයෝ.අප දන්නා හැටියටනම් සුළු අපරාධ අංශයේ මුදල් ගනු දෙනුවක් සිදුකළ හැක්කේ ලක්ෂ පහකට අඩු මුදලක් පමණි. එහෙත් ගිරිඋල්ල පොලිසියේ ලොක්කෝ පොලිස්පොතේ සටහන් කරගෙන මේ ගනුදෙනුව සිදුකර ඇත්තේ නීතියට ද පටහැනි අයුරිනි.කනගාටුවට කරුණ වන්නේ මේ සිද්ධියේදී නීතිඥවරයකුත් මැදිහත්වීමයි.මින් ඉදිරියට මේ ගැන අප කිසිවක් පවසන්න යන්නේ නැත. පොලිස්පතිතුමනි ගිරිඋල්ල පොලිසියේ ලොක්කන්ගේ අපූරු කෙරුවාව ගැනද අප කිසිවක් කියන්න යන්නේ නැත. පොලිස් ආයතන දැන්වත් දූෂකයන්ගෙන් තොර පිරිසුදු ආයතනයක් කිරීමට ඔබට අවංකවම චේතනාවක් ඇත්නම් මෙය කියවා බලා කුණු බක්කියට විසි කිරීමට පෙර දෙවතාවක් සිතන්න. වරද පෙන්වාදීම රටට, ජනතාවට ආදරේ ඇති අපේ යුතුකමයි. ඔබ පවසන ඒ අභීත ගමන් මඟේ පළමු පියවර ඔසවන්න වින්දිකගේ මේ සිද්ධිය හොඳටම ප්‍රමාණවත්ය. ඉතින් පොලිස්පතිතුමනි තීරණය ඔබ සතුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=f1107083</link>
    <topic/>
    <author>චන්දන ජයවීර ඡායාරූපය - තුෂාර ප්‍රනාන්දු</author>
    <content>බර්ට්‍රම් නිහාල් සිනමාවෙන් මුල් පොත කියවා රූපවාහිනීය දිග්විජය කළ නිර්මාණකරුවෙකි. ඔහු නිර්මාණය කළ රුපියල් ශත, දඩබිම, ඉසුරුගිර, කඩවර හා භාවනා නාට්‍ය මාලාවන් මෙරට රූපවාහිනී ප්‍රේක්‍ෂකයන්ට නවමු අත්දැකීමක් විය. දිගු විරාමයකින් පසු පුරන් වූ රූපවාහිනී කෙත අස්වැද්දීමට ඔහු නිර්මාණය කළ ‘අමරපුරය’ ලබන ඉරිදා රාත්‍රී 8.30 සිට ස්වාධීන රූපවාහිනිය ඔස්සේ විකාශය ඇරඹේ. මේ ඒ පිළිබඳ ඔහු සමඟ කළ සාකච්ඡාවකි.* රූපවාහිනිය කලා මාධ්‍යයක් ලෙස භාවිතා කළ නොහැකි මාධ්‍යය ලෙස ඔබ හඳුන්වන්නේ ඇයි?මේ මාධ්‍යයේ තිබෙන විශේෂතාව නිසාම අනිකුත් මාධ්‍යවලට වැඩිය රූපවාහිනියෙන් ප්‍රචලිත කෙරෙන්නේ ජනප්‍රිය කලාව. ඒ වගේ ම වේදිකාව, සිනමාව, රූපවාහිනිය කියන මාධ්‍යය අතරින් ඉදිරියට ඇවිත් තිබෙන්නෙත් රූපවාහිනියම තමයි. හැබැයි මේ මාධ්‍ය ගොඩනැගිලා තිබෙන්නේ වේදිකාව හා සිනමාව හරහා. නමුත් රූපවාහිනිය තුළ කලාවක් කරන්න තිබෙන ඉඩකඩ සීමිතයි. අදටත් මම කලා මාධ්‍යයක් විදිහට රූපවාහිනිය සලකන්නේ නැහැ. ඒකට හේතුව සෞන්දර්යවාදයේ සීමාවන් රූපවාහිනිය මඟින් ජය ගන්න අපහසු නිසයි.* බොහෝ නිර්මාණකරුවන් රූපවාහිනිය ජනපි‍්‍රය කලා මාධ්‍යයක් ලෙස පමණක් භාවිතා කරන්නේ ඇයි?නිර්මාණය හරහා මතු කෙරෙන දේවල් තමන්ට කැමති ආකාරයට පාලනය කර ගැනීමේ හැකියාවක් රූපවාහිනී ප්‍රේක්ෂකයාට තිබෙනවා. රිමෝට් කොන්ට්‍රෝලය භාවිතා කර නිර්මාණකරුවා දිලා තිබෙන වර්ණය හෝ ශබ්දය වෙනස් කර ගන්න පුළුවන්. එතකොට අපි හිතපු දේ ඒ විදිහටම සන්නිවේදනය වෙන්නෙ නෑ.අනිත් එක තමයි ඩිජිටල් තාක්ෂණයත් සමඟ තවමත් සිනමාවේ තරම් ආකර්ෂණීය ගැඹුරු රූපයක් ගොඩනඟා ගන්න රූපවාහිනියට බැරි වී තිබෙනවා. කලාත්මක නිර්මාණයකදී වඩාත් වැදගත් වන රූපයේ ගැඹුර හා ත්‍රිමාණ රූපී බව වැනි ලක්ෂණ මේ නිසා රූපවාහිනී මාධ්‍යය තුළ කොහොමත් ප්‍රචලිත කරන්න අමාරුයි. මේ නිසා කලාව විස්තාරණය කිරීමේ දී ගැටලු මතුවෙනවා. ඒ වගේ ම පවුලේ මාධ්‍යයක් නිසා සාකච්ඡා කරන විෂයන්ගේ පවා සීමාවන් පැනවී තිබෙනවා. ඒ නිසා බොහෝ දෙනෙක් නිරායාසයෙන් ම ජනප්‍රිය අංග ප්‍රත්‍යංග කරා ඇදී ගෙන යනවා.* කලා මාධ්‍යයක් ලෙස නොපිළිගන්නා රූපවාහිනිය තුළ කලාව ප්‍රචලිත කිරීමේ අභියෝගයට මුහුණ දෙන්නේ කෙසේ ද?මේකේ සීමාවන් හරියාකාරව හඳුනා ගෙන ජනප්‍රිය කොටස සමඟ කිසියම් ප්‍රමාණයකට අන්තර්ග්‍රහණය කරගත හොත් සන්නිවේදන බාධකය ජයගන්න පුළුවන්.පසුගිය කාලය තුළ දී රූපවාහිනී තුළ සාර්ථක නිර්මාණ කෙරුණා. නමුත් එය ගමන් කළ යුතු දිශාව තීරණය කරන්නේ අපි නෙවෙයි. මහා පරිමාණ ව්‍යාපාරිකයෝයි. ඔවුන්ගේ අවශ්‍යතා අනුව රූපවාහිනී මාධ්‍යයේ තිබෙන හැඩතල වෙනස් වෙනවා.* සිනමාවේ බිඳ වැටීමට රූපවාහිනියත්, එහි බිඳවැටීමට මෙගා නාට්‍යයත් වගකිවයුතුය යන මතය ගැන ඔබේ අදහස කුමක් ද?ගැටලුව තිබෙන්නේ මේ කොතැනක වත් නෙවෙයි. මාධ්‍ය දෙකේ ම නිර්මාණශිලි පුද්ගලයන්ගේ අඩුවක් තිබෙනවා. මාධ්‍යයේ සිටින බොහෝ දෙනෙකුට නිසි පුහුණුවක් නැහැ. කැමරා කෝණ, සිනමා රිතීන් පිළිබඳ දැනුමක් නැහැ. රූප මාධ්‍යය කියන්නේ පුළුල් විෂය පරාසයක්. බොහෝ දෙනෙක් උඩින් පල්ලෙන් අතගාලා මේක හසුරුවන්න හදනවා. ඒවා නිර්මාණ නෙවෙයි.නිර්මාණශීලි පුද්ගලයෝ සිටිනවා නම් අපිට පුළුවන් වෙනවා මාධ්‍යයේ තිබෙන සීමාවන්ට අභියෝග කිරීමට ඒ වගේ ම මේ මාධ්‍ය තුළ වෘත්තීය පුහුණුවක් සහිත ශිල්පීන්ගේත් අඩුවක් තිබෙනවා.මේ මාධ්‍ය දෙකේ ම තාක්ෂණික කොටසකුත් තිබෙනවා. ඒ සමඟ සෞන්දර්ය ගැලපීමේ ප්‍රශ්නයක් තිබෙනවා. ඒ ගැන අපේ අධ්‍යයනයක් නැහැ.* රූපවාහිනිය තුළ බිහි වූ බොහොමයක් සාර්ථක නිර්මාණයන්හි දී පවා වැඩි අවධානයක් දක්වා තිබෙන්නේ කතා තේමාවට නොවේද?රූපවාහිනිය කියන්නේ වචන සංකල්ප බවට පත් කරලා, සංකල්ප රූප බවට පත් කරන මාධ්‍යයක්. අපි පෑනෙන් ලියන පිටපත කැමරාවෙන් රූගත කරන්න පුළුවන් වෙන්න ඕන. අද අපිට රූපවාහිනිය හරහා පෙන්වන දේවල්වලින් පැහැදිලි වෙන්නෙ රූප ඥානයේ පරිහානියයි. එක රූපයක් ඇතුලේ කොච්චර දේවල් කතා කරන්න පුළුවන් ද? අපිට නිර්මාණකරුවන්ගේ අඩුවක් නැහැ. නමුත් ප්‍රශ්නය තිබෙන්නෙ කලා නිර්මාණයක තිබිය යුතු වැදගත්ම ගුණය වන නිර්මාණ ගුණය ඒවායේ නොතිබීමයි.* ටෙලි නාට්‍යය පිටපත් ප්‍රකාශයට පත් කිරීමෙන් ඔබ බලාපොරොත්තු වන්නේ කුමක් ද?මොනව කරන්නත් කළින් නිර්මාණකරුවෙකුට වැදගත් වෙන්නේ පිටපතයි. එය අසාර්ථක වුණොත් නිර්මාණය ගොඩන¼ඟන්න අමාරුයි. ඒ නිසා පිටපතට මුල් තැන දිය යුතුයි. මේ විදිහට පිටපත් මුද්‍රණයෙන් එළිදැක්වීමෙන් මම බලාපොරොත්තු වෙන්නේ ඒ ගැන අවබෝධයක් ලබාදීලා තිරකතා රචකයන්ගේ අඩුව පුරව ගන්න ආධාරයක් කරන්නයි.පිටපතෙන් මතු කෙරෙන දේවල් ඒ විදිහට ම රූපයට ගෙන එන්න බැහැ. නමුත් 60%ක් වත් රූපයට ගොඩනඟන්න පුළුවන් නම් ඒ නිර්මාණකරුවා ජයග්‍රාහකයෙක්.අපිට ඕනෑම තරම් රචකයෝ ඉන්නවා. නමුත් ඔවුන් තිරපිටපත් රචකයෝ නෙවෙයි. තිර පිටපත සාහිත්‍ය කෘතියක් නෙවෙයි. ඒ වගේ ම අවසාන නිමි කෘතියකුත් නෙමෙයි. පිටපත රූපවාහිනිය හා සිනමාව කියන මාධ්‍ය දෙකේ ම විශාල වැදගත් සංඝටකයක්.* රුපියල් ශත ටෙලි නාට්‍යයෙන් පටන් ගත් ඔබේ සෑම නිර්මාණයකම බෞද්ධ දාර්ශනික මූලයන් දකින්න ලැබෙන්නේ ඇයි?හුඟ දෙනෙකුට ඒක තේරුම් ගන්න බැරි වුණා. මගේ හැම ටෙලි නාට්‍යයකම යටි තලයේ බෞද්ධ දර්ශනය තිබෙනවා. ඒක රුපියල් ශතවලට පමණක් නෙවෙයි, දඩබිම, කඩවර, ඉසුරුගිර, භාවනා හැම නිර්මාණයකටම අදාළයි.මේ හැම නිර්මාණයක් ම එක්තරා විදිහකින් නූතන යුගයේ ජාතක කතාවක් වගේ. නමුත් කවුරුවත් මගේ නිර්මාණවල යටිපෙළේ තිබුණු දේවල් අල්ල ගත්තේ නැහැ. දඩබිම ගැන වුණත් කතා කළේ රොමැන්ටික් කතන්දරයක් විදිහටයි. මානව පැවැත්ම ගොඩනඟලා තිබුණු දර්ශනය කාටවත් අහුවුණේ නැහැ. එහෙම වුණේ ඇයි කියන්න මම දන්නේ නැහැ. ඒක ශ්‍රව්‍ය දෘෂ්‍ය කලාවේ විචාරයේ ප්‍රශ්නයක්. ‘අමරපුර’ ටෙලි නාට්‍ය බෞද්ධ දර්ශනය සමඟ සම්බන්ධකර කතා කරන්නේ එය මතුපිට තලයට ඇවිත් පෙනී සිටින නිසයි. නමුත් කළින් නිර්මාණවල එහෙම පෙනී සිටියේ නැහැ.* ඔබ ‘අමරපුරය’ ගොඩනැඟීම සඳහා මායාව යොදා ගත්තේ කොහොමද?ඔබ කියන මායාවි ස්වභාවය දඩබිමේත් තිබුණා. ටෙලිවිෂනයේ දී ප්‍රේක්ෂකයා රඳවා තබාගන්න කුතුහලයත් වැදගත් වෙනවා. මිනිස්සු කැමතියි ගුප්ත දේවල්වලට. මම මේ දෙකම නිර්මාණාත්මකව භාවිතා කරනවා.ඒ වගේ ම මගේ අනිත් නිර්මාණවලට වැඩිය අරමුපුරය වෙනස්. මෙහි දී මම ජනප්‍රිය සංස්කෘතියේ යම් යම් ලක්ෂණ මනුෂ්‍ය ජීවිතයේ යථාර්ථය සමඟ ගැලපීමට උත්සාහ කළා. ඊළඟට ආකෘතිය වෙනස්ම එකක්. කතන්දර දෙකක් ඉදිරියට ගලාගෙන යන විට තව කතාවක් පිටුපසට ගලනවා. නමුත් ඒ කතන්දර තුන අතර අන්තර් සම්බන්ධයක් තිබෙනවා. ඒ වුණාට පාඨකයන්ට නිර්මාණය විඳගන්න අපහසුවක් නැහැ. සරල අත්දැකීමක් ලෙස විඳගන්න පුළුවන්.* ටෙලි නාට්‍යය කර්මාන්තය අද පත්ව තිබෙන තත්ත්වයෙන් මුදා ගැනීමට හැකියාවක් තිබේ ද?රූපවාහිනී මාධ්‍යයත් සමඟ ගලපන්න අපේ රටේ තරම් විෂයක් වෙනත් කිසිම රටක නිර්මාණකරුවන්ට ඇතැයි කියලා මම සිතන්නේ නැහැ. නමුත් අපේ අය බොහෝ වෙලාවට එකම විදිහෙ දේවල් යළි යළිත් කතා කරනවා. ඇයි එහෙම කරන්නේ කියලා නම් මම දන්නේ නැහැ.අපිට කියලා හොඳ රූපවාහිනී කලාවක් හදන්න පුළුවන්කම තියෙනවා. අපිටම වෙන්වුණු රූපවාහිනී ප්‍රමිතියක් හා ජාලයක් ගොඩනගන්න පුළුවන්. ඒ වගේ ම හොඳ කළමනාකරණයක් ඇති කරන්න පුළුවන්. ඒ සඳහා වගකිව යුත්තන්ගේ අවධානය යොමු විය යුතුයි.රූපවාහිනී මාධ්‍යය රටේ සංවර්ධනයට යොදාගත හැකි චින්තනය වෙනස් කළ හැකි මාධ්‍යයක්. එය හුදු විනෝදය සඳහා පමණක් භාවිතා කිරීම ගැටලුවක්. මේක තමයි සංවර්ධන වෙමින් පවතින රටක රූපවාහිනියේ ප්‍රධාන අභියෝගය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>08</day>
    </date>
    <link>http://www.dinamina.lk/2011/07/08/_art.asp?fn=f1107084</link>
    <topic/>
    <author>සංවාදය චන්දන</author>
    <content>‘සදිසිතරණය’ දේවින්ද කෝන්ගහගේගේ ප්‍රථම රූපවාහිනී නිර්මාණයයි. මෑත ඉතිහාසයේ අඳුරු පැතිකඩක් නිර්මාණශීලීව ගෙන විමසා බැලෙන එම නිර්මාණය තුළ ප්‍රතිභාපූර්ණ අධ්‍යක්‍ෂවරයෙකුගේ ආගමනය සටහන් කළේ ය. රූපවාහිනී හා සිනමා කර්මාන්තයට නව සම්ප්‍රදායක් හඳුන්වාදෙමින් ඔහු නිර්මාණ දීත්වයක් එකම දර්ශන තලයකදී රූ ගත කිරීමට සූදානම් වෙයි. එම නිර්මාණ දෙක ගැන ඔහු දැක්වූ අදහස් පහත පලවේ.*නුවර යුගය පසුබිම් කරගත් කතා තේමාවක් වර්තමාන සමාජයට සමීප කිරීම සඳහා ඔබ යොදාගත්තේ කොයි විදිහෙ උපක්‍රමයක්ද?“භවතරණ” හා “භව සිද්ධාන්ත” නිර්මාණ ද්විත්වයට පසුබිම් වන්නේ 1747 කීර්ති ශ්‍රී රාජසිංහ රජ අවදියේ ලංකාවේ සිදුවූ සමාජ දේශපාලන සංස්කෘතික වටා පිටාව ගැනයි. එතැනින් පසු නිර්මාණාත්මක සිද්ධි දාමයකට මේ කතාව ඈඳෙනවා. ඒ අනුව බැලුවහම එය සත්‍යය හා ප්‍රබන්ධයේ එකතුවක්. නිර්මාණයක් කොහොමත් ගොඩනැඟෙන්නේ ප්‍රබන්ධය මත පදනම්ව තමයි. නමුත් මෙතැනදී මම උත්සාහ කරන්නේ දේශපාලන මානයට වඩා බෞද්ධ දාර්ශනික හරයන් ඉස්මතු කරන්නයි.මේ නිර්මාණ දෙක සඳහාම පදනම් වෙන එක පොදු කාරණාවක් තිබෙනවා.එය තමයි අතීතයේ සිදුවූ දේවල් වර්තමානයේ මෙන්ම අනාගතයේදීත් සිදුවෙනවා යන්න. අතීත සිදුවීම මම ආගම හා දේශපාලනය සම්බන්ධ කර ගෙනත් වර්තමාන සිද්ධි දාමය ආගම හා මනෝවිද්‍යාව ආශ්‍රය කරගෙනත් කතා කරනවා. කෙනෙක්ට හිතෙන්න පුළුවන් වර්තමාන ව්‍යුහය තුළ මම දේශපාලනය වෙනුවට මනෝවිද්‍යාව අදාළ කරගත්තේ ඇයිද කියලා. මම එවැනි පදනමක් තෝරා ගත්තේ යටත් විජිත පසුබිම තුළ ඉරණම්කාරී ගමනකට අපි ප්‍රවේශ වුණේ තණ්හාව හා අත්හැරීම සිදුනොවූයේ ඇයි? කියන එක කතා කරන්න එවැනි පදනමක් වඩාත් උචිත නිසයි.*‘සදිසි තරණය” තුළ දේශපාලන ප්‍රවේශයකින් නිර්මාණකරණයට අවතීර්ණවූ ඔබ වර්තමානය වන විට ආගමික මානයක් වෙත ගමන් කිරීමට හේතුව කුමක්ද?ඕනෑම නිර්මාණකරුවෙක්ගේ මුල් නිර්මාණ කිහිපය තුළ ඔහු ගමන් කරන මාර්ගය තීරණය වෙනවා. ඒ ආකාරයට එක්තරා අවස්ථාවකදී මමත් තීරණයක් ගන්නව. මගේ නිර්මාණවල තාක්‍ෂණය බවට සමාජ විද්‍යාත්මක පැතිකඩකින් ප්‍රවේශවීමක් දක්නට ලැබෙන්නේ ඒ නිසයි. එමඟින් කතාන්දරයක් කියනවට වඩා දේශපාලනය ආර්ථිකය, මානව සබඳතා වැනි පුළුල් පරාසයක් මත සාකච්ඡාවක් ගොඩනැඟීමට හැකියාව ලැබී තිබෙනවා.*ඔබගේ නිර්මාණ තුළ සිදු වන්නේ රාජ්‍යය හා ආගම අතර සම්බන්ධය සාකච්ඡාවට ලක්කිරීම ද?දේශපාලන ව්‍යුහය ඇතුළෙ ආගමික පසුබිමක් අශ්‍රය කරගෙන කතා බහක් ගොඩනඟන්න මම මේ නිර්මාණ දෙක තුළ උත්සාහ ගන්නවා. එතැනදී මට 1747 වසර වැදගත් වෙන්නේ ලංකාවේ ඉතිහාසය තුළ බුදු දහම හා දේශපාලනය එකට එක පෑහුණු යුගයක් වීමයි. ඒ වගේම ලංකාව දේශපාලන පරිවර්තනයට මුහුණ දෙන්න පටන් ගත්තේ මේ යුගයේදී.කීර්ති ශ්‍රී රාජසිංහ කියන්නේ ලංකා ඉතිහාසයේ දෙවන නානායක්කාර් රජතුමා. ඔහු රජ වුණේ අවු 16 දීය ඔහුට හැකි වෙනවා. ඔහුගේ කියන පාලන ක්‍රමයක් ගොඩනඟා ගන්න. ඒ සඟම ඔහු සූක්‍ෂම පාලකයෙක් බවටත් පත් වෙනවා. ලන්දේසීන් සමඟ මෙන්ම තායිලන්තය සමඟත් බෞද්ධාගම මුල් කර ගත් සම්බන්ධතා ජාලයක් ගොඩනඟාගන්න කීර්ති ශ්‍රී රාජසිංහ රජුට හැකි වෙනවා. මේ සාකච්ඡාව තුළ මගේ උත්සාහය යොමුවෙන්න් බල සබඳතාවලට වැඩිය බුදු දහමේ එන සරල ඵලයන් ගැන කතා බහක් ගොඩනඟන්නයි.*විශාල මූල්‍ය ආයෝජනයක් සහිත නිර්මාණ දෙකක් සාර්ථක කර ගැනීමේ අභියෝගයට ඔබ මුහුණ දෙන්නේ කොහොමද?කලාවට වාණිජ වටිනාකමක් නැහැ කියලා වැරැදි මතයක් අපේ රටේ සමාජගත වෙලා තිබෙනවා. මම ඒකට අභියෝග කරනවා. ඒකට හේතුව කලාවකින් තොරව වාණිජ වටිනාකමක් ගොඩනැඟෙන්න බැරි නිසයි. නිෂ්පාදනයකින් තොරව වෙළඳපළක් හැදෙන්න බැහැ. නිෂ්පාදිතයේ ගරුත්වය අනුව තමයි අලෙවිකරණය කියලා විෂයක් බිහිවෙන්නේ.නමුත් අපේ රටේ වෙන්නේ මේකේ අනිත් පැත්ත. වෙළෙඳපළ දිහා බලාගෙන නිර්මාණ හදනවා. ඒ නිසා අවර ගණයේ නිර්මාණ හැදෙනවා. වෙනත් රටවල නිර්මාණකරුවන් කලාව කලාව හැටියට කරනවා. ඒ වගෙම ඔවුන් එයට වටිනාකමක් වෙළඳපල තුළ ගොඩනඟාගන්නවා.*වර්තමාන ප්‍රේක්‍ෂකාගාරය තුළ එයට වඩා වෙනස් යමක් කළ හැකිද?ප්‍රේක්ෂකයා බුද්ධිමත් කියන සරල මතයේ මම නැහැ. අපේ රසිකයා අද වන විට දෙන ඕනෑම දෙයක් බලන්න හුරුවෙලා තිබෙනවා.සමාජය දිහා බැලුවත් තත්ත්වය ඕකම තමයි. ප්‍රවණතාවය ඒක වුණත් වෙනස් යමක් කළහොත් මිනිස්සු ඒ නිර්මාණය කැමැත්තෙන් පිළිගන්නවා.*ඔබ සිනමා නිර්මාණයක් හා ටෙලි නිර්මාණයක් එකවර රූගත කරනවා. එම ක්‍රමෝපාය තුළ මතුවන ප්‍රායෝගික අභියෝගයන් මොනවාද?මෙයට පෙර නිර්මාණය කළ ‘සදිසි තරණය’ සඳහා නව ක්‍රමෝපායික අත්හදාබැලීමක් කළා. එය සුමති ටෙලි සම්මාන උළෙලේදී හොඳම ක්‍රමෝපායික අධ්‍යක්‍ෂණය හා ප්‍රාගුණ්‍යය යටතේ අගය කෙරුණා. ඒ ක්‍රමවේදයට හාත්පසින්ම වෙනස් ක්‍රමෝපායක් මේ නිර්මාන දෙක බිහි කරන්න මම භාවිතා කළා.සිනමාවේ රූප භාෂාව හා රූපවාහිනියේ රූප භාෂාව වෙනස්. සිනමාකරුවෙක් වීමට චිත්‍රපටි අධ්‍යක්‍ෂණය කරන්නම ඕන නැහැ. නමුත් ලංකාව ඇතුලේ ප්‍රායෝගිකව අධ්‍යක්‍ෂණ කාර්යයේ නිරතවූ අය පමණයි සිනමාකරුවන් හැටියට හඳුන්වන්නේ. එසේ නොවන අධ්‍යයනයෙන් සිනමාකරුවන් වන විශාල පිරිසක් අපේ රටේ ඉන්නවා. ඔවුන් සිනමාකරුවන්ගේ කුලකයට ඈඳා නොගැනීමත් මොකක් හෝ නිර්මාණයක් කළ පලියට සිනමාකරුවෙක් ලෙස හැඳින්වීමත් ගැටලුවක්. රූපවාහිනියේ හා සිනමාවේ රූපසංරචනය කරන ආකාරය තේරුම් ගත් විට මේ කර්තව්‍යය අපහසු වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107091</link>
    <topic>‘දිවි නැඟුම’ දෙවැනි අදියරටකර්මාන්ත-පශු සම්පත්-ධීවර අංශ</topic>
    <author>මහින්ද අලුත්ගෙදර</author>
    <content>‘දිවි නැඟුම’ ජාතික වැඩසටහනේ පළමු වටය අති සාර්ථක ලෙස ක්‍රියාත්මක කිරීමට හැකිවීමත් සමඟ එහි දෙවැනි වටය ආරම්භ කිරීමට රජය තීරණය කර ඇත.මේ වැඩසටහනේ පළමු වටය කෘෂිකාර්මික ක්ෂේත්‍රයට අදාළව ක්‍රියාත්මක වූ අතර දෙවැනි අදියර කර්මාන්ත, පශු සම්පත් හා ධීවර සහ සුළු අපනයන භෝග යන අංශ ඔස්සේ ක්‍රියාත්මක කරන බව ආර්ථික සංවර්ධන ඇමති බැසිල් රාජපක්ෂ මහතා පවසයි.ඇමැතිවරයා මේ බව සඳහන් කළේ පාර්ලිමේන්තුවේදී පැවැති විශේෂ සාකච්ඡාවකදීය.එක් එක් නිලධාරීන් විසින් ඒ ඒ අංශයන් යටතේ දිවි නැඟුම ජාතික වැඩසටහන සඳහා දායක වී කටයුතු කරන ආකාරය පිළිබඳව මෙන්ම වත්මන් ප්‍රගතිය පිළිබඳව ද ඇමැතිවරයා මෙහිදී කරුණු දැක්වීය. ජනාධිපති මහින්ද රාජපක්ෂ මහතාගේ සංකල්පයක් මත ආරම්භ කළ “දිවි නැඟුම” ජාතික වැඩසටහන යටතේ දිවයිනේ ග්‍රාම සේවා වසම් 14000ක් ආවරණය වන පරිදි ගෘහ ආර්ථික ඒකක දස ලක්ෂයේ වැඩසටහන ක්‍රියාත්මක කෙරිණි. කර්මාන්ත අංශය යටතේ පළමු පියවර වශයෙන් ආදර්ශ ප්‍රදර්ශනයක් පවත්වා තිබෙන අතර එහිදී ඇඟලුම්, සේවා, ආහාර, රූපලාවන්‍ය ක්ෂේත්‍ර ආශි‍්‍රත කර්මාන්ත “දිවි නැඟුම” යටතේ ආරම්භ කිරීමට ආර්ථික සංවර්ධන අමාත්‍යාංශය පියවර ගෙන ඇත.මේ යටතේ ප්‍රදර්ශන පවත්වා ජනතාව දැනුවත් කිරීම, පුහුණුව සඳහා පුද්ගලයන් තෝරා ගැනීම, ඔවුනට අවශ්‍ය තාක්ෂණික දැනුම ලබාදීම, තෝරා ගනු ලබන කර්මාන්තයට අදාළ මූලික උපකරණ ලබාදීම, ඒ සම්බන්ධයෙන් නිරීක්ෂණය කිරීම ආදිය සිදු කෙරෙන බවත් මේ වසර ඇතුළත දිවයිනේ දිස්ත්‍රික්ක 7 ක් ආවරණය වන පරිදි මේ වැඩසටහන ක්‍රියාත්මක කරන බවත් රාජපක්ෂ මහතා පැවසීය.පශු සම්පත් හා ධීවර අංශය මූලික ව්‍යාපෘති 14කින් “දිවි නැඟුම” ජාතික වැඩසටහ සඳහා දායක වන බව කී ඇමතිවරයා එම අංශයට සම්බන්ධ පුද්ගලයන් සඳහා අවශ්‍ය දැනුම හා තාක්ෂණික පුහුණුව ලබාදීම දැනටමත් අවසන් කර තිබෙන බව ද කීවේය. සුළු අපනයන භෝග වගා අංශය යටතේ මුල් වටයේ ලබාදුන් බීජ වෙනුවට පැළ ලබාදීම සඳහා මේ සාකච්ඡාවේදී යෝජනා වූ අතර කුරුදු, ගම්මිරිස්, සාදික්කා, කොකෝවා, වැනිලා, කරඳමුංගු, කරාබුනැටි, එනසාල්, කෝපි, පුවක්, කිතුල්, කරපිංචා, ගොරක, කොත්තමල්ලී, සූදුරු, බුලත් යන වගාවන් ආරම්භ කිරීමට නියමිතයි. මෙහිදී තෝරාගත් වගාවන් වෙනුවෙන් පැළ වර්ග ලබා දීමට කටයුතු කෙරේ. ඊට අමතරව එක් එක් පැළ වර්ග ගොවිජන සේවා මධ්‍යස්ථාන හරහා ලබා දීමටද පියවර ගෙන ඇත.ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න, නාගරික කටයුතු පිළිබඳ ජ්‍යෙෂ්ඨ ඇමැති ඒ.එච්.එම්.ෆවුසි, ජ්‍යෙෂ්ඨ ඇමැති මිල්රෝයි ප්‍රනාන්දු, කෘෂිකර්ම ඇමැති මහින්ද යාපා අබේවර්ධන, සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ, දේශීය වෛද්‍ය ඇමැති සාලින්ද දිසානායක, ගොවිජන සේවා හා වනජීවී ඇමති එස්.එම් චන්ද්‍රසේන, පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර, තාක්ෂණ හා පර්යේෂණ ඇමතිනි පවිත්‍රා වන්නි ආරච්චි, ආර්ථික සංවර්ධන නියෝජ්‍ය ඇමැති මුත්තු ශිවලිංගම් හා පාර්ලිමේන්තු මන්ත්‍රී නිශාන්ත මුතුහෙට්ටිගම මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107092</link>
    <topic>රුහුණු-කතරගම ඇසළ පෙරහර 9 වැනි දිනය අද</topic>
    <author>ඡායාරූපය – ඌව සමූහ</author>
    <content>රුහුණු කතරගම මහා දේවාලයේ වාර්ෂික ඇසළ මංගල්‍යයේ 9 වැනි දිනය අදයි. මෙවර ඇසළ මංගල්‍ය පෙරහරෙහි රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්ෂ මහතා ගමන් ගත් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107093</link>
    <topic>සාර්ක් කථානායකවරුන්ගේපස්වැනි සමුළුව අද ඉන්දියාවේදී</topic>
    <author>මහින්ද අලුත්ගෙදර</author>
    <content>සාර්ක් කථානායකවරුන්ගේ හා මන්ත්‍රීවරුන්ගේ පස්වැනි සමුළුව ඉන්දීය අගමැති ආචාර්ය මන් මෝහන් සිං මහතාගේ ප්‍රධානත්වයෙන් නවදිල්ලි නුවරදී අද (9) ආරම්භ වේ.ඉන්දියානු ලෝක් සභා ලේකම් කාර්යාලය සංවිධාන කරන මේ සමුළුව ලබන (12) දා තෙක් පැවැත්වීමට නියමිත අතර, සාර්ක් කලාපයේ රටවල් අටක් නියෝජනය කරමින් නියෝජිතයන් සහභාගි වීමට නියමිතයි.“ජනතාව සහ පාර්ලිමේන්තුව අතර විශ්වාසය වැඩි දියුණු කිරිම සහ සාර්ක් රටවල චිරස්ථායි ඉදිරි පැවැත්ම” යන්න තේමාව කරගනිමින් පැවැත්වෙන මේ සමුළුව සඳහා ශ්‍රී ලංකාව නියෝජනය කරමින් කථානායක චමල් රාජපක්ෂ, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පාර්ලිමේන්තු මන්ත්‍රීවරුන් වන තාරානාත් බස්නායක, ෆයිසාල් කාසීම්, මංගල සමරවීර හා සුනිල් හඳුන්නෙත්ති මහත්වරු සහභාගි වෙති’..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107094</link>
    <topic>රජයේ සේවයට බඳවා ගන්නාඋපාධිධාරින්ට විශේෂ පුහුණුවක්</topic>
    <author/>
    <content>රාජ්‍ය සේවයට ඉදිරියේදී බඳවා ගන්නා උපාධිධාරීන් පුහුණු කිරීමේ විශේෂ වැඩපිළිවෙළක් ක්‍රියාත්මක විය යුතු බව ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිවරයා මේ අදහස් පළ කළේ ශ්‍රී ලංකා නිදහස් පක්ෂයේ උපාධිධාරීන්ගේ සංගමයේ නිලධාරීන් පිරිසක් අරලියගහ මන්දිරයේ දී ඊයේ (08) හමු වූ අවස්ථාවේදීය.තම රජය අවස්ථා ගණනකදීම තරඟ විභාගවලින් සමත් වූ උපාධිධාරීන්ට රාජ්‍ය සේවයේ විවිධ තනතුරු සඳහා පත්වීම් ලබා දුන් බව ජනාධිපතිතුමා සිහිපත් කළේය. උපාධිධාරීන් 15000 ක් නැවතත් රාජ්‍ය සේවයට බඳවා ගැනීමට වත්මන් රජය ගත් තීරණයට ජනාධිපතිවරයා වෙත ස්තුතිය පළ කළ සංගමයේ නිලධාරීහු ඉදිරියේ දී සකස් කෙරෙන උපාධිධාරීන්ගේ සේවා ව්‍යවස්ථාවට අදාළ යෝජනා ඇතුළත් වාර්තාවක් ජනාධිපතිතුමා වෙත බාර දුන්හ. විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107095</link>
    <topic>පොලිස් දෙපාර්තමේන්තුවටඅලුතින් වාහන 575ක්</topic>
    <author>විජයානි එදිරිසිංහ</author>
    <content>පොලිස් දෙපාර්තමේන්තුවේ ප්‍රයෝජනය සඳහා අලුත්නේ ජීප් රථ 475 ක්, බස් පනහක් සහ ට්‍රක් රථ පනහක් ආරක්ෂක ලේකම් ගෝඨාභය රාජපක්ෂ මහතා විසින් ඊයේ (08) බෙදා දෙනු ලැබිණි.ඒ මහතා සහ පොලිස්පති එන්. කේ. ඉලංගකෝන් මහතාගේ ප්‍රධානත්වයෙන් ආරක්ෂක අමාත්‍යාංශ භූමියේදී ඊයේ (08) පැවැති චාම් උත්සවයකදී එම ප්‍රදානය සිදුකෙරිණි.පොලිස් දෙපාර්තමේන්තුවට කාලයක් තිස්සේ වාහන හිඟයක් තිබෙන බව තේරුම් ගත් ආරක්ෂක ලේකම්වරයා කඩිනමින් එම ගැටලුව විසඳලීමට පියවර ගත්තේය.එහි ප්‍රතිඵලයක් වශයෙන් ඉන්දියානු ණය යෝජනා ක්‍රමය යටතේ රුපියල් කෝටි ගණනක වියදමින් එම වාහන තොගය ලබා දී ඇත. රට පුරා ඇති සෑම පොලිසියකටම එක් ජීප් රථය බැගින් ජීප් රථ 475ක් වෙන්කර තිබේ. ඉන් 137 සංකේතාත්මකව පිරිනැමීම ඊයේ (08) සිදුවිය. පොලිස් දෙපාර්තමේන්තුවට පැවැති වාහන හිඟය බොහෝ පොලිසිවල මෙහෙයුම් කටයුතුවලට පවා බාධා සිදුවූ අවස්ථා බොහෝයි.පොලිස් දෙපාර්තමේන්තුවේ කාර්යභාරය කාර්යක්ෂම කිරීම සඳහා ආරක්ෂක ලේකම්වරයා විසින් එම වාහන ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107096</link>
    <topic>නුවන්ටජනපති සමාව</topic>
    <author>ධනුෂ්ක ගොඩකුඹුර</author>
    <content>නාවික හමුදා අත්අඩංගුවේ පසු වූ නාවික හමුදා රගර් කණ්ඩායමේ ක්‍රීඩක නුවන් හෙට්ටිආරච්චිට ජනාධිපති මහින්ද රාජපක්ෂ මහතා ජනාධිපති සමාව ප්‍රදානය කර තිබේ.නාවික හමුදා රගර් කණ්ඩායම නියෝජනය කරමින් සිටියදී නීත්‍යානුකූලව නාවික හමුදාවෙන් ඉවත් නොවී මහනුවර කණ්ඩායම නියෝජනය කිරීම නිසා නුවන් හෙට්ටිආරච්චි නාවික හමුදාව විසින් රඳවා ගනු ලැබ තිබුණි.නාවික හමුදා රග්බි කණ්ඩායමේ සාමාජිකයකු වූ මොහු ශ්‍රී ලංකා රග්බි කණ්ඩායම් නියෝජනය කරමින් ජාත්‍යන්තර තරග සඳහා ද සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107097</link>
    <topic>පස් කඳු කඩා වැටීබදුල්ල-වැලිමඩ මඟේවාහන ධාවනය ඇනහිටී</topic>
    <author>සොරණාතොට සමුහ සී. ගමගේ සහ ඌව පළාත් සමූහ මාපා බණ්ඩාර</author>
    <content>ගල්පර්වත පස් කඳු කඩා වැටීමෙන් බදුල්ල – වැලිමඩ ප්‍රධාන මාර්ගයේ රථවාහනය ධාවනය ඊයේ (8) මුළුමනින්ම ඇනහිට තිබුණි.මේ පස් කඳු හා ගල්පර්වතවලට යටවූ බැකෝ යන්ත්‍රයක් මාර්ගය හරහා පෙරළී සුන්බුන් අතර සිරවී තිබූ අතර, මේ සිද්ධියෙන් එක් අයකු තුවාල ලබා ඇටම්පිටිය රෝහලට ඇතුළත් කළේය. වැලිමඩ – බදුල්ල මාර්ගය පුළුල් කිරීමේ කටයුතු සිදුවෙමින් පවතිද්දී මෙසේ පෙරේදා (7) පස්වරුවේ මිහෙල්ගමුව ප්‍රදේශයේදී මාර්ගයට පස් කඳු ගල් පර්වත කඩා වැටී තිබිණි.මේ අවස්ථාවේ මාර්ගය පුළුල් කිරීමේ කටයුතු කළ බැකෝ යන්ත්‍රයක් මෙසේ අනතුරට පත්වී ඇත. තවදුරටත් මේ ස්ථානයේ පස් කඳු ගල් පර්වත කඩා වැටීමේ අවදානමක් ඇති නිසා ඉවත් කිරීමේ එම කටයුතුවලට එය බාධාවක් වී තිබෙන බව පොලිසිය කීය.දැනට බදුල්ල – වැලිමඩ අතර ධාවනය කැරෙන රථවාහන විකල්ප මාර්ගය ලෙස බදුල්ල හාලිඇළ බණ්ඩාරවෙල හරහා වැලිමඩ මාර්ගය යොදා ගන්නා ලෙසට පොලිසිය රියැදුරන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107098</link>
    <topic>ශ්‍රී ලාංකික ධීවරයෝ 78ක්ධීවර බෝට්ටු 16ක් තවම ඉන්දියාවේ</topic>
    <author>එස්. තිල්ලෙනාදන් නවදිල්ලි නුවර සිට</author>
    <content>ගත වූ මාස තුනක කාලයේ දී අත්අඩංගුවට ගත් ශ්‍රී ලාංකික ධීවරයන් 78 දෙනෙකු හා ධීවර බෝට්ටු 16ක් තවදුරටත් ඉන්දීය බලධාරීන් විසින් රඳවාගනෙ සිටී.මේ ධීවරයන්ගෙන් 16 දෙනෙකු හා ධීවර බෝට්ටු 2 ක් පසුගිය සති දෙකකදී නිදහස් කිරීමට එම බලධාරීන් පියවර ගෙන ඇත. මෙලෙස ඉන්දීය බලධාරින් රඳවාගෙන සිටින කිසිදු ධීවරයෙක් තමිල්නාඩු ප්‍රාන්තයේ රඳවාගෙන නොමැත.අන්ද්‍රා ප්‍රදේශ් ප්‍රාන්තය, කේරළ ප්‍රාන්තය, අන්දමන් හා නිකොබාර් දූපත්වල පමණක් ඔවුන් රඳවාගෙන සිටින බව වාර්තා වෙයි.මීට අමතරව ශ්‍රී ලාංකික ධීවරයන් පිරිසක් ලීතෝ දූපතේ රඳවාගෙන සිටින බව ද ඉන්දියාවේ ශ්‍රී ලංකා මහ කොමසාරිස් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n1107099</link>
    <topic>‘චැනල් 4’ට අනුබල දුන් සැකකරුරැඳවුම් භාරයේ තැබීමට නියෝග</topic>
    <author>කුමුදු හෙට්ටිආරච්චි</author>
    <content>ශ්‍රී ලංකා යුද හමුදාව යුද අපරාධ සිදුකළ බවට චැනල් 4 නාලිකාව ව්‍යාජ දර්ශන ප්‍රදර්ශනය කොට ශ්‍රී ලංකා රජය අපකීර්තියට පත්වන අයුරින් කටයුතු කිරීම සඳහා ආධාර අනුබලදීම සම්බන්ධයෙන් සැකපිට අත්අඩංගුවට ගත් සැකකරුවකු රැඳවුම් නියෝග මත රඳවා තබා පරීක්ෂණ පැවැත්වීමට කොළඹ අතිරේක මහේස්ත්‍රාත් ටිකිරි කේ. ජයතිලක මහතා රහස් පොලිසියට අවසර දුන්නේය. කන්දවනම් පේදිස්වරම් නැමැති මේ සැකකරු රහස් පොලිසියේ විශේෂ විමර්ශන ඒකකයේ නිලධාරින් විසින් මහනුවරදී අත්අඩංගුවට ගෙන ඇත.කොළඹ මල් පාරේ පදිංචි ව්‍යාපාරිකයෙක් කළ පැමිණිල්ලක් මත සිදුකළ පරීක්ෂණවලින් අනතුරුව මේ සැකකරු අත්අඩංගුවට ගෙන තිබේ.පැමිණිලිකරු චැනල් 4 නාලිකාව නැරඹීමෙන් පසුව ඇතිවූ සිත් වේදනාවෙන් පසුව එම ක්‍රියාදාමය පිිළිබඳ සොයා බලා ඇත. එම සොයා බැලීම්වලදී මේ සැකකරු සම්බන්ධව තොරතුරු අනාවරණය කරගෙන ඇත. එම සැකකරු ශ්‍රී ලංකාවට නිතර යන එන තැනැත්තකු බවටද හෙළිදරව් කර ගැනීමෙන් පසුව මේ ගැන රහස් පොලිසියට දන්වා ඇත. පැමිණිල්ල සම්බන්ධව පරීක්ෂණ පැවැත්වූ රහස් පොලිසියේ විශේෂ විමර්ශන ඒකකයේ පොලිස් පරීක්ෂක රංජිත් මුණසිංහ මහතා ඇතුළු නිලධාරින් කණ්ඩායමක් විසින් ශ්‍රී ලංකාවට පැමිණ සිටින එම සැකකරු මහනුවරදී අත්අඩංගුවට ගන්නා ලදී.සැකකරු සම්බන්ධව වැඩිදුරටත් පරීක්ෂණ පැවැත්වීම සඳහා ආරක්ෂක ලේකම්වරයාගෙන් රැඳවුම් නියෝග ලබාගෙන ඇති බව, සැකකරු අතිරේක මහේස්ත්‍රාත්වරයා වෙත ඉදිරිපත් කරමින් රහස් පොලිසිය පැවැසීය.එම රැඳවුම් නියෝග මත රඳවා සැකකරු සම්බන්ධව වැඩිදුරටත් පරීක්ෂණ පැවැත්වීමට අවසර ලබාදෙන ලෙසටද රහස් පොලිසිය අතිරේක මහේස්ත්‍රාත්වරයාගෙන් තවදුරටත් ඉල්ලා සිටියේය.ඒ අනුව මසක කාලයක් සැකකරු රැඳවුම් නියෝග මත රඳවා තබා වැඩිදුර පරීක්ෂණ පැවැත්වීමට රහස් පොලිසියට අවසර ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070910</link>
    <topic>ලලිත් කොතලාවලට අධ්‍යක්ෂ මණ්ඩලයටනීතිපතිවරයා නඩු පවරයි</topic>
    <author>ශිරෝමි අබයසිංහ</author>
    <content>ගෝල්ඩන් කී ක්‍රෙඩිට් සමාගමට අයත් රුපියල් කෝටි හත්සිය විස්සක් සාවද්‍ය ලෙස පරිහරණය කළේ යැයි සෙලින්කෝ සමූහ ව්‍යාපාරයේ සභාපති ලලිත් කොතලාවල මහතාට සහ එහි අධ්‍යක්ෂ මණ්ඩලයේ අට දෙනෙකුට එරෙහිව නීතිපතිවරයා කොළඹ මහාධිකරණය හමුවේ ඊයේ (08) නඩු පැවරීය. කාමන් පෙරේරා, සාරධ සුමනසේකර, සුරංග කරුණානායක, නෙරංජන් ප්‍රනාන්දු, ප්‍රියා කොතලාවල, පද්මිනි කරුණානායක, ඩී. පී. එස්. රණසිංහ, වී. ධර්මසිරි අනෙකුත් විත්තිකරුවෝ වෙති.ගෝල්ඩන් කී ක්‍රෙඩිට් සමාගම මූල්‍ය සමාගම් පනතේ කොන්දේසිවලට පටහැනිව පවත්වාගෙන යාම සහ එහි අධ්‍යක්ෂවරුන් ලෙස කටයුතු කිරීම එම සමාගමට අයත් රුපියල් කෝටි හත්සිය විස්සක් වෙනත් කටයුතුවලට යෙදවීමට ඉඩ හැරීම මගින් එම මුදල සාවද්‍ය පරිහරණ කිරීම යනාදී චෝදනා මූල්‍ය සමාගම් පනතට හා දණ්ඩ නීති සංග්‍රහය යටතේ ඉදිරිපත් වී තිබේ.අධිචෝදනා අනූ එකක් යටතේ නඩු පවරා ඇති අතර පැමිණිල්ලේ සාක්කිකරුවන් හත්සිය හැට අටක ගේ නම් අධි චෝදනා පත්‍රයේ ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070911</link>
    <topic>තොග විවරණ කමිටු මුල් පුටුවත්තෙල් සංස්ථාවේ සභාපතිට</topic>
    <author/>
    <content>රටට අවශ්‍ය තෙල් තොග පවත්වාගෙන යාම සඳහා වන තොග විවරණ කමිටුවේ සභාපතිවරයා ලෙස වහාම ක්‍රියාත්මක වන පරිදි ලංකා ඛනිජ තෙල් නීතිගත සංස්ථාවේ සභාපති හැරී ජයවර්ධන මහතා පත්කර ඇත. ඛනිජතෙල් කර්මාන්ත ඇමැති සුසිල් ප්‍රේමජයන්ත මහතා මේ පත්වීම කර තිබේ.ලංකා ඛනිජතෙල් තොග ගබඩා පර්යන්ත සමාගමේ සභාපති මේජර් ජනරාල් එම්.ආර්.ඩබ්. ද සොයිසා මහතා ද එම කමිටුවේ සාමාජිකයකු ලෙස පත්කර ඇත.ලංකා ඛනිජ තෙල් නීතිගත සංස්ථාවේ හා ලංකා ඛනිජතෙල් තොග ගබඩා පර්යන්ත සමාගමේ සභාපතිවරුන් හා එම ආයතන දෙකෙහි ඉහළ නිලධාරීන් සමග ඛනිජ තෙල් අමාත්‍යාංශයේ දී ඊයේ (07) පැවැති විශේෂ සාකච්ඡාවේදී ඇමැතිවරයා මේ පත්කිරීම් සිදු කළේය.සතිපතා තොග ගණන් ගෙන Stock Review සෑම බ්‍රහස්පතින්දාකම තොග පිළිබඳව අමාත්‍යාංශයට මේ කමිටුව වාර්තා කළ යුතුය.ඛනිජතෙල් මිලදී ගැනීම, ලංකා ඛනිජතෙල් නීතිගත සංස්ථාවේ වගකීම වන අතර ඛනිජතෙල් බෙදාහැරීම ලංකා ඛනිජතෙල් තොග ගබඩා පර්යන්ත සමාගමේ වගකීම වේ. මේ ආයතන දෙකෙහි සභාපතිවරුන් හා ඉහළ නිලධාරීන්ගෙන් යුත් තොග විවරණ කමිටුව විසින් ඛනිජ තෙල් මිලදී ගැනීම් හා බෙදාහැරීමේ කටයුතු අධීක්ෂණය කළයුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070912</link>
    <topic>සරසවිවලට විදෙස් සිසුන් ගත්තාටඅපේ සිසුන්ට අසාධාරණයක් නෑ</topic>
    <author>සමන්මලී ප්‍රියශාන්ති</author>
    <content>මෙරට විශ්වවිද්‍යාලවලට විදේශීය සිසුන් ඇතුළත් කර ගැනීමෙන් ශ්‍රී ලාංකික සිසුන්ට කිසිදු අසාධාරණයක් නොවන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පවසයි. දැනටමත් ශ්‍රී ලංකාවේ විශ්වවිද්‍යාලවල විදේශීය සිසුන් 300 ක් පමණ සිටින බවත් මේ පිරිස සියයට 5ක් දක්වා වැඩි කිරීම සඳහා කිසිවිටෙක මෙරට සිසුන්ගේ අවස්ථා කප්පාදු නොකරන බවත් ඒ මහතා අවධාරණය කළේය.විශ්වීය දැනුම බෙදන ස්ථානය විශ්වවිද්‍යාලය ලෙස හදුන්වන බැවින් එහි නොයෙකුත් ජාතීන් දැනුම බෙදා ගත යුතු බව පැවසූ ලේකම්වරයා මෙරට විශ්වවිද්‍යාල ජාත්‍යන්තර තත්ත්වයට පත් කිරීමට නම් ජාත්‍යන්තර සිසු සිසුවියන් ඒවායේ අධ්‍යාපනය ලැබිය යුතු බව ද කීවේය. විදේශීය සිසුන් හා මාහාචාර්යවරු නොමැතිව විශ්වවිද්‍යාලයක් ජාත්‍යන්තර තත්ත්වයට පත් නොවන බවත් හෙතෙම සඳහන් කළේය. අපේ විශ්වවිද්‍යාල ජාත්‍යන්තර තලයට යාමට නම් විවිධ රටවල සිසුන් පැමිණ මෙරට සමාජ ක්‍රමය, සාගර සම්පත් , භෞතික සම්පත් වගේම තිස් වසරක යුද්ධය ජයග්‍රහණය කිරීමට කටයුතු කළේ කෙසේද යන්න පිළිබඳ ව පර්යේෂණ කර ලෝකයාට ඒවා පෙන්වා දිය යුතු බවද ලේකම්වරයා අවධාරණය කළේය.රජය උපාධිය මුදලට විකුණන බවට ද අද ඇතැම් අය චෝදනා කරන බව කී නවරත්න මහතා රජය කිසිවිටෙක එලෙස නොකරන බව ද පැවසීය. විදේශීය සිසුන් මෙහි උපාධි හැදෑරීමේ දී යම්කිසි මුදලක් ගෙවිය යුතු බවත් මෙරට සිසුන් ඕස්ට්‍රේලියාවට, ජපානයට, සිංගප්පුරුවට, එංගලන්තයට අධ්‍යාපනය ලැබීමට යාමේදී අවුරුදු හතරකට පහකට සෑහෙන මුදලක් පෙන්විය යුතු බවත් පැවසූ ලේකම්වරයා ශ්‍රී ලංකාවේදී එවැන්නක් සිදු නොවන බවද කීවේය.මෙරටට එන විදේශීය සිසුවකුගෙන් ඇමෙරිකානු ඩොලර් 5000ක මුදලක් අය කරන බවත්, සිසුන් 5000ක් ගෙන්වා ගතහොත් එකතු වන මුදලින් පුනරාවර්තන වියදම පියවා ගන්නට හැකි වන බවත් මෙහි පළමු පියවර ලෙස මෙවර සිසුන් 1000ක් ඇතුළත් කරගැනීමට බලාපොරොත්තු වන බවත් ඒ සඳහා රටවල් 48 කට වාර්ෂිකව ශිෂ්‍යත්ව ලබා දීමට කටයුතු කරන බවත් නවරත්න මහතා වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070913</link>
    <topic>ඡන්ද පත්‍රිකා බෙදීමේවිශේෂ දිනය හෙට</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>නිල ඡන්ද පත්‍රිකා බෙදීමේ විශේෂ දිනයක් ලෙස හෙට (10) දිනය නම් කර ඇති බව තැපැල්පති එම්. කේ. බී. දිසානායක මහතා පවසයි. එම නිසා හෙට දිනයේ නිවෙස්වල රැඳී සිට නිල ඡන්ද දැන්වීම් පත්‍රිකා ලබා ගන්නා ලෙස තැපැල් දෙපාර්තමේන්තුව ජනතාවගෙන් ඉල්ලා සිටී.මේ මස 16 වෙනි දා දක්වා නිල ඡන්ද පත්‍රිකා බෙදාහරින බවද එම මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070914</link>
    <topic>රහස් පොලිස් උකුසු ඇසටකහවත්තේ ස්ත්‍රී ඝාතකයා කොටුකර ගත් හැටි</topic>
    <author/>
    <content>කහවත්තේ ස්ත්‍රී ඝාතකයා සොයා ගැනීමේ මෙහෙයුම රහස් පොලිසිය ආරම්භ කළේ මීට දින හතකට පෙරය. එම මෙහෙයුම රහස් පොලිසියේ සිදුකෙරෙන මෙහෙයුම් අතර විශේෂ ගණයේ මෙහෙයුම්වලින් එකකි. ඇතැම් අවස්ථාවල රහස් පොලිසිය මෙවැනි මෙහෙයුමක් ක්‍රියාත්මක කරන්නේ දරුණුම අපරාධකරුවන් විශේෂයෙන් පාතාල අපරාධකරුවන් වැනි අය අත්අඩංගුවට ගැනීම සඳහා ය. ඇතැම්විට ජාත්‍යන්තර ස්කොට්ලන්ඩ්යාඩ් පරීක්ෂණ සිදුවූ තරම් ඉහළ එකකි.රහස් පොලිසියේ නව අධ්‍යක්ෂක ජ්‍යෙෂ්ඨ පොලිස් අධිකාරී මහේෂ් පෙරේරා මහතා එම තනතුරට පත්වීමත් සමඟම බාර වූ ප්‍රධානම කාර්යය වූයේ කහවත්තේ මිනීමරුවා සෙවීමේ කාර්යයයි. රහස් පොලිසියේ නියෝජ්‍ය පොලිස්පති ජයන්ත කුලතිලක මහතාගේ උපදෙස් මත සිදුකළ දීර්ඝ සාකච්ඡාවකින් අනතුරුව කහවත්තේ ඝාතකයා කොටුකර ගැනීමේ මෙහෙයුම ආරම්භ විය. ඒ සඳහා මහේෂ් පෙරේරා මහතා යොදා ගත් රහස් පොලිස් කණ්ඩායම 15 දෙනෙකුගෙන් සමන්විත විය.රහස් පොලිස් කණ්ඩායම විවිධ චරිතවල වෙස් ගෙන කහවත්ත හා ඒ අවට ප්‍රදේශවල මෙහෙයුම් සිදුකරමින් සිටිති. මේ අතර කහවත්ත පොලිසිය සහ තවත් පොලිස් කණ්ඩායම් කිහිපයක්ද ඝාතකයා සොයා පරීක්ෂණ සිදුකළහ. රහස් පොලිසියේ විශේෂ අවධානය යොමු වුයේ පසුගිය ජූනි මාසයේ ඝාතනයට ලක්වූ කාන්තාව වෙතයි. ඇයගේ ජීවිතයට අදාළ තොරතුරු එක්රැස් කර ගැනිණි. ඇයට නිතර කතා බහ කළ පිරිස නිවසට ආගිය අය පිළිබඳව තොරතුරු සොයා ගත්තේ රහස් පොලිස් නිලධාරින් ලෙස නොව සාමාන්‍ය ජනතාව ලෙස හැසිරෙමිනි.ජන ජීවිතයට බොහෝසෙයින් ළඟා වූ රහස් පොලිසිය දැන් බොහෝ තොරතුරු එක්රැස් කරගෙන දින දෙකක් ගතවිය. මේ වනවිට ඔවුන්ගේ අවධානය එක් පුද්ගලයකු වෙත යොමුවී තිබුණි. ඔහු පසුපස ලුහුබඳින රහස් පොලිසියට ඔහුගේ ඇස යොමුවන්නේ තරුණියන් වෙතද වියපත් කාන්තාවන් වෙතද යන්න හෙළිකර ගැනීමට හැකිවිය.රහස් පොලිසියට එම හැසිරීම් රටාව ඔස්සේ ඔහු පිළිබඳ මතයක් ගොඩනගා ගැනීමට හැකිවිය. රහස් පොලිසියේ උපක්‍රමය සාර්ථක වෙමින් සැකකරු වියපත් කාන්තාවන්ට ආශා කරන්නකු බවට තොරතුරු හෙළිකර ගැනීමට හැකිවුණේ ඔවුන් කෙසේ හෝ සොයාගත් තොරතුරු මත ද නොව ප්‍රායෝගිකවද සැකකරුගේ හැසිරීම් රටාව ඔවුන්ගේ ඇසට දක්නට ලැබීමෙනි.එම තොරතුරු හෙළි වීමත් සමඟම සැකකරු අත්අඩංගුවට ගැනීමට රහස් පොලිසිය තවත් ප්‍රමාද වුයේ නැත. එසේම රහස් පොලිසිය හමුවේ සිදුකළ දූෂණ අපරාධ ඝාතන සම්බන්ධ තොරතුරු පාපොච්චාරණය නොකර සිටීමට ඝාතකයාට තවත් හැකිවූයේ නැත. ඔහු කළ ඒ අපරාධ තොරතුරු සියල්ල එකින් එක ගෙනහැර පෑවේ මේ අපරාධකරු වියපත් කාන්තාවක් දුටුවිට විකෘති අමානුෂික ආශාවන්ගෙන් පෙළෙන්නකු බවට ද ලක්ෂණ පෙන්වමින්ය. මොහු මෙම ඝාතන සිදුකළ ආකාරය පමණක් නොව ඔහු එම ඝාතන සිදුකිරීමට යොදාගත් උල්පිහි ආදිය ද සඟවා තිබූ ස්ථානවලින් එළියට ගෙන රහස් පොලිසියට බාර දුන්නේය.මොහු මේ වනවිට පිළිගෙන තිබුණේ ඝාතන දෙකකට සම්බන්ධ බව පමණකි. මීට පෙර සිදුවු ඝාතනවලටද මොහුගේ සම්බන්ධයක් ඇතැයි රහස් පොලිසිය විශ්වාස කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070915</link>
    <topic>ජනප්‍රිය ටෙලි නාට්‍යයක නිළියක්ගණිකා වෘත්තියේ යෙදුනැයි අත්අඩංගුවට</topic>
    <author/>
    <content>මේ දිනවල විකාශය වන ජනප්‍රිය ටෙලි නාට්‍යයක රඟපාන ප්‍රධාන නිළියක් ගණිකා වෘත්තියේ යෙදීම සම්බන්ධයෙන් ඊයේ (8) මිරිහාන පොලිසිය මගින් සැකපිට අත්අඩංගුවට ගෙන ඇත.නුගේගොඩ පොලිසියේ හදිසි ඇමතුම් ඒකකයට ලැබුණු දුරකථන ඇමතුමකට අනුව ක්‍රියාත්මක වූ එහි ස්ථානාධිපති පොලිස් පරීක්ෂක භාතිය ජයසිංහ මහතා ගැනුම්කරුවකු ලෙසින් මේ ගණිකා ජාවාරම සිදුවන ස්ථානයට පැමිීණ ඇති අතර එම අවස්ථාවේදී රාජගිරිය ප්‍රදේශයේ ව්‍යාපාරිකයකු සහ මේ නිළියද තවත් එක් කාන්තාවක් සමඟ මෝටර් රථයක්ද අත්අඩංගුවට ගෙන ඇත.වැඩිදුර පරීක්ෂණ පැවැත්වීමේදී කාන්තාවන් දෙදෙනාගෙන් එක් අයෙක් මේ දිනවල විකාශය වන ජනප්‍රිය ටෙලිනාට්‍යයක ප්‍රසිද්ධ නිළියක වන අතර ඇගේ වයස අවුරුදු 28 කි. ගම මහරගමය. අනෙක් කාන්තාව 33 වන වියේ පසුවන්නීය. මොවුන් එක් ගැනුම්කරුවකුගෙන් දිනකට රුපියල් 15000/- ක මුදලක් අයකරන අතර සියලු ගනුදෙනු සිදුකරන්නේ ජංගම දුරකථන හරහා සිය මෝටර් රථය තුළදීය.සැකකරුවන් මිරිහාන මාදිවෙල දී අත්අඩංගුවට ගෙන ඇති අතර අද (9) දින ගංගොඩවිල මහේස්ත්‍රාත් අධිකරණයට ඉදිරිපත් කිරීමට නියමිතය.මේ අත්අඩංගුවට ගැනීම සඳහා නුගේගොඩ හදිසි ඇමතුම් අංශයේ ස්ථානාධිපති පොලිස් පරීක්ෂක භාතිය ජයසිංහ, පො.කොස්තාපල්වරුන් වන 67972 ප්‍රනාන්දු, 85237 අමිල, 83252 දිනේෂ්, 70430 චන්දන, 77525 හේරත් සහ කාන්තා පො.කො. 4568 නයනා යන පොලිස් නිලධාරිහු එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070916</link>
    <topic>මිනිස් පරිභෝජනයට නුසුදුසු ආහාර සොයාදෙහිවල ව්‍යාපාරික ස්ථාන වටලයි</topic>
    <author>රාවතාවත්ත සමූහ රෝහන ද සිල්වා</author>
    <content>දෙහිවල – ගල්කිස්ස මහ නගර සභාවේ මහජන සෞඛ්‍ය පරීක්ෂක අංශය විසින් පරිභෝජනයට නුසුදුසු ආහාර වැටලීමේ ව්‍යාපෘතිය යටතේ රාජ්‍ය අංශයේ සහ පෞද්ගලික වෙළෙඳ සැල් පරීක්ෂා කොට මිනිස් පරිභෝජනයට ගත නොහැකි ආහාර ද්‍රව්‍ය විශාල ප්‍රමාණයක් සොයාගෙන ඇත.දහිවල ගල්කිස්ස මහ නගර සභා පරිශ්‍රයට නුදුරෙන් ගාලු පාරේ පිහිටා ඇති රජයේ දෙපාර්තමේන්තුවක් යටතේ පාලනය වන වෙළඳ සැලක තිබී, පරිභෝජනයට නුසුදුසු කල් ඉකුත්වූ ආහාර ද්‍රව්‍ය අඩංගු පැකට් රාශියක් අත්අඩංගුවට ගෙන ඇත.මෙහි කල් ඉකුත් වූ දිනය මුද්‍රණය කර ඇති ස්ථානය මත කල් ඉකුත් වූ දිනය ව්‍යාජ ලෙස වෙනස් කොට නැවත ලේබල් අලවා ඇති බව මහජන සෞඛ්‍ය පරීක්ෂක අංශය ප්‍රකාශ කර සිටී. මෙම වෙළඳ සැලේ රාක්කවල ඉතාමත් අපිරිසිදු ලෙස ආහාර වර්ග තැන්පත් කොට තිබූ අතර, ගබඩා කාමරයේ ආහාර වර්ග අවිධිමත් ලෙස ගොඩගසා ඇති අයුරුත් එම ගබඩා කාමරයේ කැරපොත්තන්, කාවන් ඇතුළු කෘමීන් රාශියක් ආහාර ද්‍රව්‍ය සමග මිශ්‍රවී ඇති අයුරුත් දක්නට ලැබී ඇත.මේ ගබඩා කාමරයට සීල් තැබීමෙන් පසුව එම වෙළඳ සැලේ කළමනාකරු සමග පරිභෝජනයට නුසුදුසු ආහාර තොගය ගල්කිස්ස අධිකරණය වෙත 06 වනදා ඉදිරිපත් කිරීමෙන් පසු කළමනාකරුට රුපියල් 3000/- ක දඩයක් නියම කර අදාළ වෙළඳ සැල සතියක් ඇතුළත පිරිසිදුකොට සනීපාරක්ෂක තත්ත්වයෙන් තබාගැනීමට කටයුතු සලසන ලෙස දැඩි ලෙස අවවාද කළ අතර පරිභෝජනයට නුසුදුසු ආහාර තොගය විනාශ කරන ලදී. දෙහිවල ගල්කිස්ස මහ නගර සභාවේ ප්‍රධාන සෞඛ්‍ය වෛද්‍ය නිලධාරිනී වෛද්‍ය ඩී. එස්. ඩබ්ලිව්. මෙන්දිස් මහත්මියගේ උපදෙස් මත දෙහිවල ගල්කිස්ස මහ නගර සභාවේ මහජන සෞඛ්‍ය පරීක්ෂක අංශය මෙම වැටලීම සඳහා සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070917</link>
    <topic>ආදිවාසීන් අතර ගැටුමකින්ආදිවාසියෙක් මරුට</topic>
    <author>සොරණාතොට සමූහ සී. ගමගේ</author>
    <content>මහියංගණ දඹාන ගුරුකුඹුර ප්‍රදේශයේදී පහරකෑමට ලක්ව තුවාල ලබා බදුල්ල මහ රෝහලේ ප්‍රතිකාර ලැබූ ආදිවාසියකු මියගොස් ඇති බව පොලිසිය කියයි.ආදිවිසින් දෙපිරිසක් අතර ඇතිවූ ගැටුමකදී මෙසේ අතින් පයින් පහරකෑමෙන් මියගියේ මහියංගණ දඹාන උනාපානවරිගේ ගුණතිලක (42) නමැති ආදිවාසියෙකි.මහියංගණ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=n11070918</link>
    <topic>සේරුනුවර වන ලැහැබකින් පැහැය වෙනස් ගෝන පැටවෙක් හමුවෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>සේරුනුවර, අරියමංකේණි වන ලැහැබක වළක වැටී සිටි පැහැය වෙනස් ගෝන පැටවෙකු සොයාගැනීමට හැකිවූ බව වන ජීවි සංරක්ෂණ දෙපාර්තමේන්තුවේ කන්තලේ අලි පාලන ඒකකය කියයි.මවගෙන් වෙන් වී වළක සිටි මෙම ගෝන පැටවා පැහැය වෙනස් වී ඇත්තේ වියළි කාලගුණය නිසා වියහැකි බව අලි පාලන ඒකකයේ වන ජීවි අඩවි සහකාර ජේ. ඒ. පී. විජේකුමාර මහතා පැවැසීය.තවමත් කිරි පමණක් බොන මෙම ගෝන පැටවා ඉතා සුවෙන් පසුවන අතර දිනකට ග්‍රෑම් 400 ක කිරි පැකට්ටුවක කිරි දින එකහමාරක් බොන මෙම ගෝන පැටියාට තවත් මාස දෙකක කාලයක් කිරි ලබාදී කැලයට හුරු කිරීමෙන් පසු මුදාහැරීමට නියමිතය. එතෙක් මෙම ගෝන පැටවා රැකබලා ගැනීම සඳහා ගිරිතලේ පිහිටි වන ජීවි පශු වෛද්‍ය කාර්යාලයට යොමු කෙරිණි. වන ජීවි අඩවි සහකාර ජේ. ඒ. පී. විජේකුමාර, වනජීවි නියාමකවරුන් වන ධම්මික වනසිංහ, පූර්ණ නවරත්න, උපුල් ජානකි රියදුරු කේ. එම්. පත්මසිරි සිවිල් ආරක්ෂක භටයන් වන සංජය, ප්‍රියන්ත, සමන්, පුලස්ථි, ජයතිස්ස යන නිලධාරීහු ගෝන පැටවාගේ ජීවිතය බේරාගැනීමට දායක වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=r1107091</link>
    <topic>මාවනැල්ල කොම්පෝස්ට් මධ්‍යස්ථානයේ කසළ ජනතාවට හිරිහැරයක්</topic>
    <author>මාවනැල්ල සමූහ පී. සෙනෙවිරත්න</author>
    <content>රංදිවෙල ගම්මානයට නුදුරු තැනෙක ආරම්භ කැර ඇති කොම්පෝස්ට් පොහොර නිෂ්පාදනය කරනු ලබන මධ්‍යස්ථානයේ කැලිකසළ තැන තැන දැමීම නිසා අවට ගම් දනව්වල ජනතාවට බලවත් පීඩා සිදුවෙමින් පවතින බවට ජනතාව මැසිවිළි නගනු ලබති.එම කැළි කසළ ගොඩවලින් බිහිවන මැසි මදුරු කෘමීන්නිසා එම ස්ථානයට ආසන්න නිවෙස්වල වෙසෙන දරුවන් පවා කුෂ්ඨ රෝගයන්ට ගොදුරුව ප්‍රතිකාර ලබා ගන්නා බව මාවනැල්ල රජයේ රෝහලේ වෛද්‍ය වරයෙකුද සඳහන් කළේය.දැඩි ලෙසට බෝවී ඉන් ඉක්බිතිව ගමින් ගම පැතිරයන මෙම මැසි මදුරු හා කෘමීන් නිසා එලගල්ල මුරුතවල වදමල් දෙනිය නෑපලාන උඩුමහන යටිමහන හා තවත් ගම්මානයන් රාශියක ජනතාව සහ දරුවන්ද යම් යම් කැසීම් හා කුෂ්ඨ දද වන වැනි රෝගයන්ට ගොදුරුව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=r1107092</link>
    <topic>මහරගම-වෑවල මාර්ගය දෙපසකැලෑවට යට වෙලා</topic>
    <author>කැස්බෑව සංචාරක ධර්මසිරි සුරවීර</author>
    <content>මාර්ග අංක 341/2 මහරගම – වෑවල මාර්ගයේ තුම්බෝවිල කුඹුරු යාය මාර්ගය දෙපස මෑතක සිට ඝන කැලෑවෙන් වැසී පවතී.මේ නිසා වාහන ගමනා ගමනයට ද බාධා පවතින අතර මාර්ගයේ ගමන් කරන ජනතාව ද දුෂ්කරතාවලට පත්වෙති.මාර්ගය දෙපස ඝන කැලෑවෙන් වැසීම නිසා ආයතන වලින් වෙළෙඳසල් වලින් හෝටල්වලින් සහ නිවෙස්වලින් ඉවත දමන අපද්‍රව්‍යයන් හා කසළ බහාලු පොලිතින් සහ සිලි කවර මෙම මාර්ගය දෙපස තැනින් තැන කැලෑවට ගෙනැවිත් දැමීම බහුලව සිදු කරයි.එම අපද්‍රව්‍යයන්ට හා කසළවලට අමතරව ප්ලාස්ටික් භාජන මත්පැන් හිස් බෝතල හා ටිං තහඩු කැබලි, වීදුරු කැබලි, දැවී ගිය විදුලි බුබුළු, රෙජිපෝම් කැබලි හා කාඩ්බෝඩ් පෙට්ටි ආදිය ද වේ.මෙම තත්ත්වය අවට පරිසරයට මාර්ගයේ පවිත්‍රතාවයට සහ මහජනතාවගේ සෞඛ්‍යයට දැඩි තර්ජනයක් එල්ල වී තිබේ. තුම්බෝවිල ප්‍රදේශයේ මැසි මදුරුවන් බෝවීම කෙරෙහි වාගේම විෂබීජ පැතිරයාම කෙරෙහි ද මෙම තත්ත්වය ඍජුවම බලපාන බැවින් අදාළ සංවිධානවල අවධානය කඩිනමින් යොමු කිරීමේ අවශ්‍යතාව පවතී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=r1107093</link>
    <topic>බුත්ගමුව නව පාලම ජනතා අයිතියට</topic>
    <author>කොළොන්නාව සමූහ – ඒ. සුමනසේන</author>
    <content>කොළඹ අවිස්සාවේල්ල (පැරැණි) මාර්ගයේ ඔරුගොඩවත්ත සිට අඹතලේ දක්වා වූ මාර්ගයේ දිනපතා පැවැති වාහන තදබදයට හේතුවක් වූ බුත්ගමුව තාවකාලික පාළම වෙනුවට රුපියල් මිලියන 35 ක් වැය කොට ඉදිකරන ලද නව පාලම පසුගියදා කොළඹ දිස්ත්‍රික් පාර්ලිමේන්තු මන්ත්‍රී හා කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක ආර්. දුමින්ද සිල්වා මහතා අතින් විවෘත කෙරිණි.වසර ගණනාවක් තිස්සේ මෙම මාර්ගයේ පවතින වාහන තදබදය සම්බන්ධව දිනමිණ පත්‍රය මගින් ද කීප වතාවක් පෙන්වාදී ඇති අතර කොළොන්නාව ප්‍රාදේශීය සංවර්ධන සම්බන්ධීකරණ කමිටුවේ දී එහි සභාපතිවරයා වශයෙන් ආර්. දුමින්ද සිල්වා මහතා විසින් ද මාර්ග සංවර්ධන අධිකාරියට ද කරුණු පැහැදිලි කොට දුන්හ.පාලම විවෘත කිරීමෙන් අනතුරුව මාධ්‍යයන් වෙත අදහස් පළ කළ පාර්ලිමේන්තු මන්ත්‍රී ආර්. දුමින්ද සිල්වා මහතා මෙසේ කීය.ශ්‍රී ලංකාවේ ප්‍රධාන පෙළේ ගමන් මාර්ගයක පවතින මෙම පාලමේ ඉදිකිරීම් ප්‍රමාදවීම නිසා දිනපතා ඇතිවන තදබදය සම්බන්ධව මීට දෙසතියකට පමණ පෙර මම ජනාධිපතිතුමාට දන්වා සිටියා. එතුමා එවේලේම මාර්ග සංවර්ධන අධිකාරියේ බලධාරීන්ට කතාකර බ්‍රිතාන්‍ය රජයෙන් ගෙන්වන ලද මෙම පාලම වහාම අදාල ස්ථානයේ සවිකරන්නැයි නියෝග කළා.ඒ අනුව දින 5 ක් වැනි සුළු කාලයක් ඇතුළත මෙතරම් විශාල ශක්තිමත් පාලමක් ඉදිකිරීමට පියවර ගැනීම සම්බන්ධව ජනාධිපතිතුමාට මෙන්ම, මාර්ග සංවර්ධන අධිකාරියේ මේ කටයුත්තට සම්බන්ධ සියලු දෙනාටම ප්‍රදේශ වාසී ජනතාව වෙනුවෙන් මගේ ප්‍රණාමය පුද කරනවා.මාර්ග සංවර්ධන අධිකාරියේ කොළඹ කොට්ඨාස විධායක ඉංජිනේරු සමන් සමරකෝන් මහතා - මේක බ්‍රිතාන්‍ය රජයෙන් ගෙන්වන ලද විශේෂිත වූ පාලමක්. සී 200 බේල් වර්ගයේ මෙම පාලම මංතීරු දෙකකින් මෙන්ම පාලමට යාවූ මාර්ග ගමන් මාර්ග දෙකකින් ද සමන්විත යි. පාලම සවිකිරීම, ඒ අවට මාර්ගය කාපට් කිරීම හා මාර්ගයට යාබද ප්‍රදේශය ගොඩකර ශක්තිමත් බැම්මක් ඉදිකිරීම ද මෙම කර්මාන්තයට සම්බන්ධව කාර්යයන්ට රජය මේ සඳහා රුපියල් මිලියන 35 ක මුදලක් වැය කර තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=r1107094</link>
    <topic>පාණදුර 451-නිව්ඩාව බස් රාත්‍රියට ධාවනයේ නෑ</topic>
    <author>අළුබෝමුල්ල සමූහ</author>
    <content>පාණදුර ලංගම ඩිපෝව මගින් ධාවනය කරණු ලබන මාර්ග අංක 451 පාණදුර සිට නිව්ඩාව දක්වා ගමන් කරන බස් සේවය රාත්‍රී 8.00 න් පසු නිව්ඩාව සිට පැමිණෙන ගමන් වාර මාර්ග අංක 452 රුක්ගහ පාරෙන් ගමන් කිරීම නිසා ප්‍රදේශවාසීන් මහත් අසීරුතාවයකට පත්ව ඇතැයි වාර්තා වේ.පිංවල, වඳුරාමුල්ල, මාලමුල්ල, කිරිබේරිය, අරුග්ගොඩ ජනපදය යන ප්‍රදේශවල ජනතාවගේ ප්‍රයෝජනය සඳහා මේ බස් සේවය යොදවා ඇත. රාත්‍රී කාලයේ දී වෙනත් මාර්ගයකින් ධාවනය කිරීම නිසා මගීහු අසීරුවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=r1107095</link>
    <topic>සීදූව නිවාස කොල්ල කෑමත් ලෝලියා අත්අඩංගුවට</topic>
    <author>සීදූව සමූහ නිශ්ශංක පියරත්න</author>
    <content>මත්කුඩුවලට ඇබ්බැහි වූ පුද්ගලයකු සීදූව පොලිස්බල ප්‍රදේශයේ නිවාස කීපයක විවිධ භාණ්ඩ සොරකම් කරමින් සිටියදී සීදූව පොලිසියට ලද තොරතුරක් අනුව අත්අඩංගුවට ගෙන ඇත.සැකකරුට විරුද්ධව නඩු පවරා මීගමුව මහේස්ත්‍රාත් අධිකරණය වෙත ඉදිරිපත්කිරීමෙන් පසු මීගමුව ප්‍රධාන මහේස්ත්‍රාත් ඊ. එම්. එන්. පී. අමරසිංහ මහතාගේ නියෝග මත සැකකරුව මේ මස 11 දක්වා රක්ෂිත බන්ධනාගාර ගත කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=r1107096</link>
    <topic>අවිස්සාවේල්ලේ විදුලි නිලධාරීන්යන්නේ කොහෙද? මල්ලේ පොල්</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අවිස්සාවේල්ල විදුලිබල මණ්ඩලයේ කාර්යාලයට පාරිභෝගිකයකු පැමිණියේ නිවසේ විදුලි මීටරයේ දෝෂයක් නිවැරදි කර ගැනීම සඳහා අවශ්‍ය උපදෙස් ලබා ගැනීමටයි.තමාගේ නිවසේ විදුලි මීටරයේ දෝෂයක් ඇති බවත්, පාවිච්චියට වඩා වැඩි විදුලි බිලක් ලැබෙන බවත් පවසා එය පරීක්‍ෂා කර ගැනීමට අවශ්‍ය බව විදුලි පාරිභෝගිකයා පැවැසුවේ ය. නිලධාරියා ඒ පිළිබඳව ලිපියක් ලියා ඉදිරිපත් කරන ලෙසත්, අදාළ බිල්පත තිබේ නම් ඉදිරිපත් කරන ලෙසත් දැන්වීය.පාරිභෝගිකයා විදුලි බිල්පත් දෙකක් ඔහු අත තැබීය. එම බිල්පත් දෙක ඔහුට අයත් නිවෙස් දෙකක ඒවා වූ අතර, අඩු මුදලක් සහිත බිල් පත දෙස බැලූ නිලධාරියා එම නිවසේ ඇති විදුලි භාණ්ඩ පිළිබඳව විමසා සිටියේ ය.වතුර මෝටරය, ශීතකරණය, ස්ත්‍රික්කය, රයිස් කුකරය ආදී ලෙස විදුලි භාණ්ඩ රැසක නම් කියා ගෙන ගියේ ය. නිලධාරියා කියා සිටියේ මෙපමණ විදුලි භාණ්ඩ තිබෙනවා නම් මෙයට වඩා වැඩි විදුලි බිලක් ලැබිය යුතුබවත්, ඒ නිසා මේ අඩු විදුලි බිල සඳහා පළමුව පරීක්‍ෂා කළ යුතු බවය.තමාට අවශ්‍ය වැඩි විදුලි බිලක් ඇති මීටරය පරීක්‍ෂා කිරීමට මිස අඩු විදුලි බිල සහිත මීටරය පරීක්‍ෂා කිරීමට නොවන බව අවධාරණය කළත්, නිලධාරියා එයට ඇහුම්කන් නොදුන්නේ ය.පාරිභෝගිකයා මෙසේ කීවේය.මෝටරය ක්‍රියාත්මක කරන්නේ නැහැ. ශීතකරණයක් තිබුණට කාලයක සිට එය අක්‍රිය වෙලා. ස්ත්‍රික්කය පාවිච්චි කරන්නේ මාසයකට දවසක් පුතා ගෙදර පැමිණි පසු. විදුලි උපකරණ නිවසේ තිබුණට පාවිච්චි කරන්නේ නැති නම් විදුලිය වැය වන්නේ කෙසේද.මට පරීක්‍ෂා කිරීමට අවශ්‍ය මීටරය ඇති නිවසේ පාවිච්චි කරන්නේ ස්ත්‍රික්කයක් සහ කුඩා ශීතකරණයක් පමණයි. ඒ උපකරණ සඳහා මෙපමණ බිලක් ලැබෙන්නේ කොහොමද?එම අවස්ථාවේ එතැන සිටි තවත් අයෙකු පවසා සිටියේ මෙතන සිටි නිලධාරීන් වැඩි දෙනකු පාරිභෝගිකයන්ට අවශ්‍ය කටයුතු ඉටුකර දීමට සූදානමක් නැති බවත්, වෙනත් දෙයක් පටලවා අවශ්‍ය කාරණයෙන් මඟ හරින බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107091</link>
    <topic>සිංගප්පූරුව පරදවා ශ්‍රී ලංකාවපරාජිත මානසිකත්වයෙන් මිදෙයි</topic>
    <author/>
    <content>මේ දිනවල පැවැත්වෙන ලෝක සූරතා නෙට්බෝල් තරගාවලියේ ශ්‍රී ලංකාව හා සත්කාරක සිංගප්පූරුව අතර ශ්‍රේණිගත කිරීමේ තරගයෙන් ශ්‍රී ලංකාවට ලකුණු 62-51ක පහසු ජයක් අත්විය. පිට පිටම තරග 4ක් පරාජය වී පසුගාමී මානසිකත්වයකින් සිටි ශ්‍රී ලංකා ක්‍රීඩිකාවන් ලැබූ මේ ජයග්‍රහණයෙන් තම ගෞරවය රුක ගැනීමේ අවස්ථාව උදාවිය. දැනට මේ තරගාවලියේ ආසියානු කණ්ඩායම් අතර ඉදිරියෙන් සිටීම ශ්‍රී ලංකාවට සැනසිලි දායක වේ. ශ්‍රී ලංකාව ලෝක කුසලාන තරගාවලියට සුදුසුකම් ලැබූවේ ආසියානු නෙට්බෝල් සූරියන් වීම හේතුවෙනි.පරාජිත සිංගප්පූරුව ලෝක ශ්‍රේණිගත කිරීම අනුව 21 වැනි ස්ථානයේ සිටින අතර ශී‍්‍ර ලංකාව 18 වැනි ස්ථානයේ පසු වේ. සිංගප්පුරුවට එරෙහිව ලැබූ මේ ජයග්‍රහණයෙන් පසුව ලෝක නෙට්බෝල් තරගාවලියේ 13 හෝ 14 ස්ථාන සදහා ශ්‍රී ලංකාව, බොට්ස්වානා පිල සමග අද තරග බිමට පිවිසේ. බොට්ස්වානා පිල ඊයේ මැලේසියාව ලකුණු 60-39කින් පැරදවිය.සිංගප්පූරුවට එරෙහි තරගයේදී විශිෂ්ට ක්‍රීඩා විලාශයක් දැක්වූ සදුනි බොල්ලෑගල තරගයේ හොදම ක්‍රීඩිකාවට නම් කෙරුණි. ඇය ශ්‍රී ලංකා පිලෙන් කැපී ගොස් සිට අවසන් සතියේදී කණ්ඩායමට ඇතුළත් වූ ක්‍රීඩිකාවක් වීම විශේෂත්වයකි.සිංගප්පූරු ගෘහස්ථ ක්‍රීඩාංගණයේ ඊයේ පැවැති තරගයේදී මුල් කාර්තු තුනම ලකුණු 15-9, 19-14 හා 14-12 ලෙස ශ්‍රී ලංකාව ඉදිරියෙන් සිටි අතර අවසන් කාර්තුවේදී 16-14ක් ලෙස ප්‍රතිවාදීන් ඉදිරියට පැමිනියද සමස්ත තරගයේ ජයග්‍රහණයට එය ප්‍රමාණවත් නොවීය.ශ්‍රී ලංකාව පළමු කාර්තුවේදී ආක්‍රමණශීලී ක්‍රීඩා විලාශයක් පෙන්නුම් කළ හෙයින් ලකුණු පරතරය වැඩි කරගැනීමට සමත් විය.වෙනදා මෙන්ම ශ්‍රී ලංකා ක්‍රීඩිකාවන්ගේ පන්දු හුවමාරු කර ගැනීමේ දුර්වලතාව නොවන්නට සිංගප්පූරුව තවත් අමාරුවේ වැටෙන්නට ඉඩ තිබුණි.පෙරේදා තරගයේදී දක්ෂතම ක්‍රීඩිකාව වූ ගයාත්‍රීගේ හා මරීෂා ගේ සිත් ගන්නා සුළු පන්දු යොමු කිරීමෙන් ගෝල් ෂූටර් තර්ජනීට අනේක විධි ශිල්ප ක්‍රම දක්වා ලකුණු රුස් කිරීම පහසු විය. තර්ජනී සිවලිංගම් උත්සහයන් 61කින් ලකුණු 60ක් ලබා ගත්තේය. තරගය පුරා විවිධ අංශවලින් ස්ථානෝචිතව දස්කම් දැක්වූ පළපුරුදු ක්‍රීඩිකා සදුනි බොල්ලෑගල උත්සහයන් දෙකම සාර්ථක කරගනිමින් ලකුණු 2ක් ශ්‍රී ලංකාවට එක් කළාය.සමස්ථ තරගයේදීම වෙනසකින් තොරව තර්ජනී සිවලිංගම් (GS), සදුනි බොල්ලෑගල (GA), මරීෂා ප්‍රනාන්දු (WA). ගයාත්‍රී ලංකාතිලක(C), චතුරාංගනී ජයසූරිය (WD), ශෂිකා සමරසිංහ (GD), කුමරිනී සිල්වා (GK) ක්‍රීඩා කළහ. තරගයෙන් අනතුරුව ශ්‍රී ලංකා පුහුණුකාරිනී හයසින්ත් විජේසිංහ මහත්මිය පැවැසුවේ මේ තරගයෙන් අනතුරුව ශ්‍රී ලංකා පිල මානසිකව ශක්තිමත් වූ බවයි. අද තරගයේදී බොට්ස්වානා පිල පරාජය කිරීමේ සැලසුම් සකසන බව ඇය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107092</link>
    <topic>ශ්‍රී ලංකා ප්‍රිමියර් ලීග් තරගාවලිය ලබන වසරට කල්යයි</topic>
    <author>වර්නන් ගුණසේකර</author>
    <content>මේ මස 19 වැනිදා කොළඹදී ආරම්භ වීමට නියමිතව තිබූ ශ්‍රී ලංකා ප්‍රිමියර් ලීග් ක්‍රිකට් තරගාවලිය ලබන 2012 වසරේ අගෝස්තු මාසය දක්වා කල්දමා තිබේ.ඉන්දියා ක්‍රීඩකයන් අනපේක්ෂිත අයුරින් තරගාවලියෙන් ඉවත් වීම ඇතුළු ගැටළු ගණනාවකට මුහුණ දීමෙන් පසුව ශ්‍රී ලංකා ක්‍රිකට් ආයතනය විසින් මේ තීරණය ගෙන තිබේ. ඒ වෙනුවට, දේශීය කණ්ඩායම් 5ක් සහභාගි කරගෙන ආයතනය විසින් වාර්ෂිකව මෙහෙයවන අන්තර් පළාත් විස්සයි20 තරගාවලිය පැවැත්වෙනු ඇත.තරගාවලිය ලබන වසරට කල්දැමූ බව තමන්ට දැන්වීයැයි එම තරගාවලියට සහභාගි වීමට සිටි එක් විදෙස් ක්‍රීඩකයකු වන දකුණු අප්‍රිකාවේ හර්ෂල් ගිබ්ස් ‘ක්‍රික්ඉන්ෆෝ’ වෙබ් අඩවියට පවසා තිබේ. ශ්‍රී ලංකා ප්‍රිමියර් ලීගයේ සංවිධායකයන් වන සමර්සෙට් එන්ටර්ටේන්මන්ට් හා ශ්‍රී ලංකා ක්‍රිකට් නව අතුරු කමිටුව අතර පැවැති සාකච්ජාවකදී තරගාවලිය ලබන වසරට කල් දැමීමේ තීරණයට එළැඹ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107093</link>
    <topic>චමින්ද විජේකෝන්ට ලෝකඩ පදක්කම</topic>
    <author/>
    <content>මේ දිනවල ජපානයේ කෝබෝ නගරයේ පැවැත්වෙන 19වැනි ආසියාතික මලල ක්‍රීඩා උළෙලේ දෙවැනි දිනය වූ ඊයේ පිරිමි මීටර් 1500 තරගය වෙනුවෙන් ඉදිරිපත්ව සිටි චමින්ද විජේකෝන් එහි ලෝකඩ පදක්කම දිනා ගැනීමට සමත්විය. තරගකරුවන් 9දෙනෙක් අතරේ පැවැති එම අවසන් තරගයේදී අවසන් මීටර් 400 වන විට චමින්ද ඉදිරියෙන් සිටියත් අවසානයේ කුවේටයේ සහ ඉරානයේ තරගකරුවන් දෙදෙනා ප්‍රථම හා දෙවන ස්ථානවලට පැමිණීමෙන් චමින්දට ලෝකඩ පදක්කමෙන් සෑහිමට පත්වීමට සිදුවිය.රන් පදක්කම දිනූ මොහොමඩ් අල්රස්මි විනාඩි 3.42.49කිනුත් රිදී පදක්කමට හිමිකම් කී ඉරාන ක්‍රීඩක සජාමි මොරාඩ් විනාඩි 3.43.40කිනුත් තරගය නිම කළ අතර චමින්දට ඒ වෙනුවෙන් ගතවූ කාලය විනාඩි 3.44.01කි.තරගය අනතුරුව අදහස් දැක්වූ ඔහු පසුගිය සති කිහිපයේම දැඩි වෙහෙසට පත්ව සිටි තමන් මේ තරගයට ඉදිරිපත් වූයේ උණ රෝගයෙන් දින කිහිපයක්ම අපහසුතාවයෙන් සිටිමින් බවත් මේ තරගයට මුහුණ දුන්නෙත් දිනගණක කිසිදු පුහුණුවක් නොමැතිව බවත් කීය.තමන්ගේ පාදයේ ආබාධය මේ තරගයේදීද දැඩිව බලපෑ බව කී ඔහු මේ අවස්ථාවේ ලෝකඩ පදක්කමක් හිමිකර ගැනීමත් විශාල ජයග්‍රහණයක් වශයෙන් දැනෙන බවත් ප්‍රකාශ කළේය.තමන්ට පුහුණු කරනු ලබන කෙන්යා ජාතික පුහුණු කරුවන් දෙදෙනාට මේ ජයග්‍රහණයේ වැඩි ගෞරව හිමිවන බවද ඔහු වැඩිදුරටත් පැවැසීය. ඊයේ ශ්‍රී ලංකා ක්‍රීඩක ක්‍රීඩිකාවන් තරගකළ අනිකුත් ඉසව් අතරින් තවත් කැපී පෙනුණු ඉසව්වක් වූයේ කාන්තා මීටර් 400කඩුලු පැන දිවීමේ තරයයි.ඒ වෙනුවෙන් සහභාගී වූ සොනාලී ක්‍රිස්ටිනා මෙරිල් එහි මූලික තරගය තත්පර 56.83කින් නිමකර තෙවැනි ස්ථානයට පත්ව නව ශ්‍රී ලංකා වාර්තාවක් තැබුවාය. මීට පෙරද තත්පර 58.40කින් එම ඉසව්වේ ශ්‍රී ලංකා වාර්තාවට හිමිකම් කීවේ ඇය විසින්මය. එහි අවසන් තරගය වෙනුවෙන් සොනාලී අද තරග කිරීමට නියමිතය. ශ්‍රී ලංකා ක්‍රීඩක ක්‍රීඩිකාවන් ඊයේ සහභාගි වූ අනිකුත් තරගය වූයේ කාන්තා මීටර් 400ට සුදුසුකම් ලබා සිටි චන්ද්‍රිකා සුභාෂිණිය. ඇයට එම තරගයේ දී හිමි වූයේ සිව්වැනි ස්ථානයයි. ඒ වෙනුවෙන් ඇය ගත කළ කාලය තත්පර 53.35ක් වූ අතර රන් පදක්කම දිනු කසකස්තානයේ ඔල්ගා තෙරෙෂ්කෝවා එය තත්පර 52.37කින් නිම කළාය.මේ අතර මීටර් 100 හා 400 අවසන් තරගවලින් ඉවතට විසිවූ ෂෙහාන් අබේපිටිය හා ප්‍රසන්න අමරසේකර පළිවෙළින් ඔවුන්ගේ මීටර් 200 හා මීටර් 44 400 තරග සඳහා අද සහ හෙට තරග කිරීමට නියමිතය.මේ අතර මේ තරගාවලියේ කා අතරත් මහත් උනන්දුවක් ඇති කළ පිරිමි මීටර් 100 අවසන් තරගය ඊයේ සවස පැවැති අතර එහි රන් පදක්කම චීනයේ බිංග් ටු යෑංග් (තත්පර 10.21) දිනාගත් අතර ජපන් ක්‍රීඩකයින් දෙදෙනාට එහි රිදි හා ලෝකඩ පදක්කම් හිමිවිය. 19වන ආසියාතික මලල ක්‍රීඩා තරගාවලයේ තෙවන දිනය වන අද (9) අවසන් තරග 9ක් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107094</link>
    <topic>ශ්‍රී ලංකා-එංගලන්ත එක්දින ක්‍රිකට් තරගමාලාවේ ජය කාටද?</topic>
    <author>වර්නන් ගුණසේකර</author>
    <content>තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ ජයග්‍රහණ 2 – 2ක සම තත්ත්වයේ සිරවී සිටින ශ්‍රී ලංකාව හා එංගලන්තය තරගමාලාවේ සූරයන් වීමේ තීරණාත්මක තරගයට අද පිවිසෙති. මැන්චෙස්ටර් හි ඕල්ඩ් ට්‍රැෆර්ඩ් ක්‍රීඩාංගණයේ පැවැත්වෙන මේ තරගය ශ්‍රී ලංකා වේලාවෙන් පස්වරු 3.15 ට ඇරැඹේ.දෙපිල අතර පැවැති ටෙස්ට් තරගමාලාවෙන් පරාජය වූ ශ්‍රී ලංකාව මෙවර එංගලන්ත සංචාරයේ යම් සාර්ථකත්වයක් හෝ අත්කර ගැනීමට නම් ඔවුන් අද තරගය ජයගත යුතු ම වී තිබේ.වේග පන්දු යවන්නන්ට හිතකර තණතිල්ලේ ශ්‍රී ලංකා පිතිහරඹයේ ප්‍රශ්න සිවුවැනි තරගයේදී යළිත් හොල්මන් කරන්නට විය. මේ නිසා, අද තීරණාත්මක දිනයේදී කාලගුණය යහපත්ව තිබෙනු ඇතැයි ඔවුන් ප්‍රාර්ථනය කරනු ඇත.තෙවැනි තරගයේදී 21 හැවිරිදි කඩුලු රකින්නකුගෙන් (දිනේෂ් චන්දිමාල්) ලෝඩ්ස් පිටිය පුරා හතරේ හා හයේ පහරවලින් බැට කෑ වේග පන්දු යවන්නෝ ම සිවුවැනි තරගයේදී කුරුලු රෑනක් ලෙසින් රොද බැඳ ගනිමින් කඩුලු 10 ම ලබා ගත්හ.ඇඟිල්ලේ ආබාධයකට ලක්වීමෙන් පසුව තවමත් සිය සුපුරුදු දස්කම් අතරට පිවිසීමට අසමත්ව සිටින නායක තිලකරත්න ඩිල්ෂාන් අද මේ වැදගත් දිනයේදී ඔහුගේ ආක්‍රමණශීලී පිතිහරඹයෙන් ශ්‍රී ලංකාව තරගමාලාවේ ජය කණුව කරා රැගෙන යනු ඇතැයි යන්න ශ්‍රී ලංකා ක්‍රිකට් ලෝලී සැමගේ බලාපොරොත්තුව වී තිබේ.තිලිණ කණ්ඩම්බි දිගින් දිගටම ඔහුගේ යුතුකම් පැහැර හැරීම ශ්‍රී ලංකා කඳවුරට මහත් ප්‍රශ්නයක් වී තිබේ. කුමාර් සංගක්කාර පසුගිය තරගයේදී ප්‍රතිවාදී පන්දු යවන්නන්ගෙන් එල්ල වූ ප්‍රබල අභියෝග මධ්‍යයේ නොසැලී හුදෙකලා සටනක නියැලෙමින් නරඹන්නන් වශී කරවන ලකුණු 75ක් වාර්තා කළේය.  ඔහු සහ මහේල ජයවර්ධන අද තීරණාත්මක තරගයේදී ඔවුන්ගේ ශක්තිය නැවත වතාවක් ඔප්පු කරනු ඇතැයි බලාපොරොත්තු විය හැක. ඇන්ජලෝ මැතිව්ස්ගේ ලකුණු 39 අතිවිචිත්‍ර ඉනිමක් විය. ඔහුගේ දස්කම් අදත් ඉස්මතු වනු ඇතැයි අපේක්ෂා කළ හැක.දිනේෂ් චන්දිමාල් ඔහුගේ ලකුණු 63ක සාමාන්‍යයට සරිලන අයුරින් අදත් ලකුණු රැස් කලහොත් එය ශ්‍රී ලංකා පිලට මහත් ශක්තියක් එක් කරනු ඇත.මේ සංචාරයේ මෙතෙක් එංගලන්ත පිතිකරුවන්ගේ බලවත් සැළකිල්ලට ලක්වූ ශ්‍රී ලංකා දඟ පන්දු යවන්නන්ට නොටිංහැම් හි ට්‍රෙන්ට් බ්‍රිජ් තණතිල්ලෙන් කිසිම උපකාරයක් නොලැබිණි. ලසිත් මාලිංග අද ඔහුගේ උපරිම දස්කම් ප්‍රදර්ශනය කළ යුතුව තිබේ. මේ සංචාරයේදී සිය පන්දු යැවීම සාමාන්‍ය තත්ත්වයෙන් පවත්වා ගෙන ආ නුවන් කුලසේකර පසුගිය තරගයේදී ලකුණු විශාල ලකුණු ප්‍රමාණයක් ලබා දුන්නේය.නොටිංහැම් තරගයේදී නොදැවී ලකුණු 95ක් ලබා ගත් එංගලන්ත නායක ඇලෙස්ටෙයාර් කුක් මනා ක්‍රීඩා තත්ත්වයක සිටී. ඔහු දැන් ක්‍රෙග් කීස්වෙටර් නමින් හොඳ සහායකයකුද සොයා ගෙන සිටී. ශ්‍රී ලංකාවට එරෙහි පළමු ටෙස්ට් තරගයෙන් පසුව දස්කම් දැක්වීමට ජොනතන් ට්‍රොට් අපොහොසත් වීම එංගලන්ත කඳවුරේ දැඩි අවධානය යොමුව තිබෙන කරුණක් බවට පත්ව තිබේ. තෙවැනි තරගයේ හැරෙන්නට ඔයින් මෝගන්ගේ ක්‍රීඩා කුසලතාව ක්‍රිකට් තේරීම් නිලධාරීන් දිගටම සතුටු කරවීමට සමත්ව තිබේ. මේ අතර කෙවින් පීටර්සන් ‘එහාටත් නැති - මෙහාටත් නැති’ ලොවක අතරමංව සිටී. ඔහුට තරග ජයග්‍රාහී ඉනිමක් ක්‍රීඩා කිරීමට නොහැකිය... පිත්තෙන් සම්පූර්ණයෙන්ම අසාර්ථක වන්නේද නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107095</link>
    <topic>සී.ආර්.-ගුවන් හමුදා කටුනායකදී අද ගැටෙති</topic>
    <author>ෆවුස් මොහොමඩ්</author>
    <content>කැල්ටෙක්ස් අන්තර් සමාජ ලීග් රගර් තරගාවලියේ ඉදිරිපෙළ ස්ථානයක් හිමි කර ගැනීමේ අදිටනින් ගුවන් හමුදාව අද (9) ප්‍රබල සී.ආර්. පිල සමග කටුනායක ගුවන් හමුදා කඳවුරු පිටියේදී තරග වදියි.මෙවර තරගාවලියේ තරග 5කට සහභාගී වී සිටින ගුවන් හමුදාවට ජය ගත හැකි වූයේ තරග 2ක් පමණි. සෙසු තරග 3ම පරාජයට පත් විය. තරගාවලියේ පළමු සතියේදී පොලීසිය ලකුණු 18-12ක් ලෙස පරාජය කළ ගුවන් හමුදාව සිවුවැනි සතියේ තරගයකදී ලකුණු 53-13ක් ලෙස යුද හමුදාවට එරෙහිව දැවැන්ත ජයක් ලැබීය.මේවර තරගාවලියේ තරග 5කදි ජයග්‍රහණ 3ක් වාර්තා කර ඇති පසුගිය වසරේ කැල්ටෙක්ස් ලීග් අනුසූරයන් වන සී.ආර්. පිල අද තරගයේදි ගුවන් හමුදාවට දැඩි අභියෝගයක් එල්ල කරනු නොඅනුමානය. පසුගිය සතියේදී ලකුණු 24-12ක් වශයෙන් යුද හමුදාව පරාජය කළ සී.ආර්. පිලට සිය ප්‍රබලතම ප්‍රතිවාදියා වන මහනුවර ක්‍රීඩා සමාජය සමග පැවැත්වෙන තරගයට පෙර තවත් ජයග්‍රහණයක් අත් කර ගැනීමට ලැබෙන අවසන් අවස්ථාව මෙය වේ.මහනුවර – නාවිකඅන්තර් සමාජ රගර් පිටියේ තවත් විශිෂ්ටතම තරගයක් ලෙස සැළකෙන මහනුවර පිල හා නාවික හමුදාව අතර තරගයද අද මහනුවර නිත්තවෙල ක්‍රීඩා පිටියේදී පැවැත්වේ.මෙවර තරගාවලියේ පෙරමුණේ පසුවන අපරාජිත මහනුවර කණ්ඩායම පසුගිය සතියේදි ලකුණු 18-11ක් ලෙස ගුවන් හමුදාව පරාජයට පත් කළ අතර ඊට පෙර සතියේදී ලකුණු 51-6ක් ලෙස යුද හමුදාවට එරෙහිව දැවැන්ත ජයක් ලැබීය.තරග 5කදී ජයග්‍රහණ 4ක් වාර්තා කර ඇති අපරාජිත කණ්ඩායමක් වන නාවික ඛ්මුදාව සී.ආර්. පිල සමග පැවැති තරගය ජය පරාජයෙන් තොරව නිමාකර ගැනීමට සමත්විය.අද තරගය අපරාජිත කණ්ඩායම් දෙකක් අතර පැවැත්වෙන බැවින් උණුසුම් තරගයක් නැරඹීමේ අවස්ථාව ක්‍රීඩාලෝලීන්ට උදාවනු ඇත.යුද - සී.එච්තරගාවලියේ මේ දක්වා එකදු ජයග්‍රහණයක් හෝ වාර්තා කිරීමට අසමත්ව සිටින යුද හමුදාව සහ සී.එච්. පිල අතර තරගය අද යුද හමුදා පිටියේදී පැවැත්වේ.මෙවර තරගාවලියේ සිය පළමු ජයග්‍රහණය ලබා ගැනීමේ අරමුණින් දෙපිලම අද තරග බිමට පිවිසෙති.හැව්ලොක්ස් - පොලීසියහැව්ලොක්ස් කණ්ඩායම සහ පොලීසිය අතර තරගය හෙට (10) හැව්ලොක්ස් පිටියේදී පැවැත්වේ.තරග 5කට සහභාගී වී ඇති පොලීසිය ජයග්‍රහණ 2ක් වාර්තා කළ අතර හැව්ලොක්ස් පිල තරග 5කදී ජයග්‍රහණ 3ක් අත් කර ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107096</link>
    <topic>ජනසතු සේවා ආධුනික කැරම් තරගාවලියේ චමින්ද-චම්පා සූරතා දිනති</topic>
    <author>ජගත් ගුණවර්ධන</author>
    <content>ජනසතු සේවා කැරම් සංගමය මෙහෙයවූ 2011 ජනසතු සේවා ආධුනික කැරම් සූරතාවලියේදී ලේක්හවුස් ආයතනයේ චමින්ද විජේගුණවර්ධන හා ලංකා ගමනා ගමන මණ්ඩලයේ කේ. චම්පා කුමාරි කේවල අංශයේ සූරයා හා සූරිය බවට පත්වූහ. චමින්ද විජේගුණවර්ධන මෙවර සූරතාවලියේදී ද්විත්ව සූරතා දිනා ගැනීමට සමත් විය.පිරිමි කේවල අංශයේදී 21/25, 25/15, 25/5ක් ලෙස ශ්‍රී ලංකා රක්ෂණ සංස්ථාවේ සුරාජ් ප්‍රනාන්දු, චමින්ද විජේගුණවර්ධන අතින් පරාජයට පත්වූ අතර කාන්තා කේවල අංශයේදි ලංකා ඛණිජ තෙල් සංස්ථාවේ මොරින් ප්‍රනාන්දු 24/6, 25/5ක් ලෙස චමිපා කුමාරි අතින් පරාජයට පත්වූවාය.පිරිමි යුගල තරගයේදී ලේක්හවුස් ආයතනයේ අයි.ඩී.බී. නයනසිරි සමග එක්වූ චමින්ද විජේගුණවර්ධන 20/17, 19/8ක් ලෙස ලංකා ගමනාගමන මණ්ඩලයේ ආර්.ඒ.ජේ. වික්‍රමසිංහ හා එම්.කේ. රුවන්තිලක පැරදවූහ.කාන්තා යුගල තරගයේදී ශ්‍රී ලංකා ප්‍රමිති කාර්යාංශයේ පුෂ්පකාන්ති අබේරත්න සහ කේ.එස් ජයවර්ධන 24/10, 23/13ක් ලෙස ලංකා ගමනා ගමන මණ්ඩලයේ කේ. චම්පා කුමාරි සහ එච්.එම්.කේ.කේ. හේරත් පැරදවූහ.ජයග්‍රාහක ජයග්‍රාහිකාවනට ත්‍යාග හා සම්මාන ප්‍රදානය ඉදිරි වර්ණ ප්‍රදාන රාත්‍රියේදී සිදුකෙරේ.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=s1107097</link>
    <topic>ප්‍රවීණයන්ගේ ලෝක සූරතාවලියටශ්‍රී ලංකාවෙන් ගාමිණි</topic>
    <author/>
    <content>අමෙරිකාවේ සැක්රමෙන්ටෝ හි පැවැත්වෙන ප්‍රවීණයන්ගේ ලෝක සූරතා මලල ක්‍රීඩා තරගාවලියේ අවුරුදු 50-54 වයස් කාණ්ඩයෙන් මීටර් 400 හා මීටර් 110 කඩුලු පැනීමේ තරගය නියෝජනය කිරීමේ අවස්ථාව ගාමිණී වීරසිංහ ක්‍රීඩකයාට උදාවී ඇත.පසුගිය වසරේ පින්ලන්තයේ පැවැති ලෝක සූරතාවලියේදී රිදී පදක්කම්ලාභියකු වන ගාමිණි වීරසිංහ සමග කළමනාකරු එච්.ඒ. උපාලි මහතාද සංචාරයට එක්වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=f1107091</link>
    <topic>සමහරු 13 හොඳයි කියනවා;සමහරු 13 වැඩියි කියනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජාතික ප්‍රශ්නයට දේශපාලන විසැඳුමක් සෙවීම පාර්ලිමේන්තු තේරීම් කාරක සභාවක් හරහා සිදුකිරීමේ ප්‍රයත්නය සහ ඊට එරෙහි විවේචන පිළිබඳ හා ආපදා කළමනාකරණ සැලැසුම්වල ප්‍රගතිය, රටේ ඉදිරි සංවර්ධනය සිදුවෙන ආකාරය ආදී කරුණු රැසක් පිළිබඳ ආපදා කළමනාකරණ අමාත්‍ය මහින්ද අමරවීර මහතා සමඟ දිනමිණ කළ සාකච්ඡාවකි.* ජාතික ප්‍රශ්නයට දේශපාලන විසැඳුමක් ලබා ගැනීම පාර්ලිමේන්තු තේරීම් කාරක සභාවක් හරහා සිදුකිරීමට ජනාධිපතිතුමා ගෙන ඇති තීරණයේ වැදගත්කම ඔබ පැහැදිලි කරන්නෙ කොහොමද?මේ දේශපාලන විසැඳුම ජනාධිපතිතුමාගේ වුවමනාවට හෝ රජයේ වුවමනාවට නොව, පාර්ලිමේන්තුවේ සියලු මහජන නියෝජිතයන්ගේ අභිමතය අනුව ලබා ගැනීමට ජනාධිපතිතුමා තීරණය කිරිම ඉතාමත් වැදගත්. ඒ අවස්ථාව ලැබිලා තියෙන්නෙ මහජන ඡන්දයෙන් තේරී පත්වූ ආණ්ඩු පක්ෂයේ හා විපක්ෂයේ මන්ත්‍රීවරුන්ට. තේරීම් කාරක සභාවකදී ඉදිරිපත් වන එවැනි විසැඳුමක් සම්බන්ධයෙන් ජනමත විචාරණයක් පැවැත්වීමේ අවශ්‍යතාවකුත් නෑ. ඒ වගේම ඊට විශාල ලෙස මුදල් වැය කිරීමද අවශ්‍ය නෑ. මේ සඳහා හොඳම විසැඳුම ඉදිරිපත් කරන්න පාර්ලිමේන්තුවට ඉඩ සැලැසීම මෙමඟින් සිදුවෙනවා. එහිදී පෙරට වඩා වගකීමකින් විපක්‍ෂය කටයුතු කරයි කියලා අපි සිතනවා.* විසැඳුම ගැන කතා කරනවිට එය 13 වැනි සංශෝධනය මත පදනම්වනවාද, ඉන් එහාට යනවාද වැනි ප්‍රශ්න ගැන අවධානයට ලක්වෙනවා. ඒ ගැන කිවහැක්කේ කුමක්ද?ඒක තීන්දු කරන්නත් ඕන මේ තේරීම් කාරක සභභාවම තමයි. දැන් සමහරු 13 හොඳයි කියනවා, තව සමහරු 13 වැඩියි කියනවා, 13 න් එහාට යා යුතුයි කියලත් කියනවා, 13 ට විරුද්ධ අයත් ඉන්නවා. ඒත් තේරිම් කාරක සභාව තුළ සියලු පක්‍ෂ නියෝජනය වන නිසා මේ විවිධ අදහස් ගැන සාකච්ඡා කර සුදුසුම යෝජනාවට ඒකමතිකව හෝ බහුතරයේ කැමැත්ත මත යා හැකියි. දෙමළ ජනතාවට සාධාරණ ප්‍රශ්න තියෙනවා නම් ඒවාට දේශපාලන වශයෙන් විසැඳුම් දීමට මැළිවිය යුතු නෑ. විසැඳුමකට බාධාවක් වුණේ එල්. ටී. ටී. ඊ. යයි.ඒත් එල්. ටී. ටී. ඊ. ය විනාශයට පත්වීමෙන් පසු දැන් විසැඳුමක් කරා යාමට පසුබිමක් ඇති වී තිබෙනවා. දෙමළ භාෂාවෙන් ලිපියක් ලියන්න, පොලීසියට පැමිණිල්ලක් කරන්න ඒ ජනතාවට ඉඩ තිබිය යුතුයි. තවමත් මේ පහසුකම් ඇතිවීම ගැන ප්‍රශ්න තියෙනවා. අපි ඒවාට උත්තර සොයගත යුතුයි. දැන් අපේ වාසුදේව ඇමැතිතුමා මේ සම්බන්ධයෙන් විශාල උත්සාහයක් දරමින් සිටිනවා. මේ ප්‍රශ්නවලට විසැඳුම් දෙනවා මිසක් විශේෂ යමක් දෙන්න බෑ. එහෙම කරන්න ගියොත් මහ ජාතිය විරුද්ධ වෙනවා. අපි කවුරුත් ශ්‍රී ලාංකිකයන් බව සිතා මේ ප්‍රශ්න විසඳා ගත යුතුයි.* මේ තේරීම් කාරක සභාව ගැනත් ඇතැම් විපක්‍ෂ දේශපාලන පක්‍ෂ විරුද්ධයි. ඒත් දේශපාලන විසැඳුමක් සපයා ගැනීම පාර්ලිමේන්තුවේ හැම පක්‍ෂයකම සම්මුතියෙන් කරන්න පුළුවන්නම් එය නේද වඩා සුදුසු?මේ වතාවෙවත් ඒක එහෙම වුණොත් හොඳයි. හැබැයි ත්‍රස්තවාදය පරාජය කිරීම සඳහාවත් ඔය ඇතැම් පක්‍ෂ උදවු කළේ නෑ. ඒ කාලයෙන් ඔවුන් වැඩ වර්ජන, උද්ඝෝෂණ කළා. ඒවා කරලා උත්සාහ කළේ හමුදාව මෙහාට ගෙන්න ගන්න. හැබැයි ඒ දේශපාලනය ජනතාව ප්‍රතික්ෂේප කළා. ජනතාව ජනාධිපතිතුමා සහ රජය යන ගමන ශක්තිමත් කළා. මේ කාරණය විපක්‍ෂය තේරුම් ගන්නවා නම් ඉතාමත් හොඳයි. මේ අවස්ථාවේදීවත් ඔවුන් නම්‍යශීලීව ක්‍රියා කළ යුතුයි. එහෙම වුණොත් ඓතිහාසික තීන්දුවක් ගන්න පුළුවන්. අපේ රට ආසියාවේ හෝ ලෝකයේ හොඳම රටක් ලෙස ඔසොවා තබන්න අවශ්‍ය පසුබිම ඉන් ඇතිකර ගත හැකියි. ජනතාව වෙනුවෙන් දේශපාලනය කරන පක්‍ෂ, දේශපාලනඥයන් තේරුම්ගත යුතු කාරණය තමයි, මේ ප්‍රශ්නයට විසැඳුම් සොයා ගන්න තියෙන අවසන් අවස්ථාව මෙය බව.* ඒත් විපක්‍ෂය කියන්නේ ආණ්ඩුවට මේ ප්‍රශ්නය සඳහා විසැඳුමක් නැති නිසා විසැඳුම පාර්ලිමේන්තුවෙන් අහන බවයි?අපි යමක් දීලා, නැත්නම් බලෙන් පටවලා මේ වැඩේ ට යන්නෙ නැතුව පාර්ලිමේන්තුව නියෝජනය කරන සියලු පක්‍ෂවල මතය, අදහස් විමසන එක මොනතරම් හොඳද? මොතැනදී UNP, TNA, JVP මේ හැමෝටම තමන්ගේ අදහස් ප්‍රකාශ කරන්න පුළුවන්. ඔය විදිහේ චෝදනා කරන්නෙ මේකෙන් පැනල යන්න ඕන නිසා. දේශපාලන වාසි ගන්න හදන නිසා.මැතිවරණ ක්‍රමය වෙනස් කිරීම සඳහා වූ තේරිම් කාරක සභාවේ මමත් නියෝජිතයෙක් . අපි කවුරුත් ප්‍රතික්ෂේප කරන මේ මැතිවරණ ක්‍රමය වෙනස් කර ගන්න තිබුණු ඒ අවස්ථාව අවුල් කළේ ජේ. වී. පී. යයි. සමානුපාතික නියෝජනය ක්‍රමය නිසා තමන්ට වන වාසි ගැන ඔවුන් සිතුවා. ඒකෙන් වුණේ රටේ ජනතාවට පිළිකුලක් වූ මේ ඡන්ද ක්‍රමය තව දුරටත් ඉදිරියට ගෙන යාමට සිදුවීමයි. මේ වැඩේදීත් ඔවුන් කරන්නෙ ඒකයි. මේ අයට ප්‍රතිපත්ති දේශපාලනයක් නෑ. විරුද්ධ නම් ඇවිත් කියන්න කියලයි අපි කියන්නේ.* දේශපාලන විසැඳුමක් සඳහා යාමට ජාත්‍යන්තරයෙන් ඇති බලපෑම් ඔබ මොන විධියටද දකින්නේ?ජාත්‍යන්තර බලපෑම්වලට දෙන්න තියෙන හොඳම උත්තරයත් මේකයි. මේ ප්‍රශ්නයට අපිම උත්තර සොයාගත්තාම ජාත්‍යන්තරයට ඇඟිලි ගසන්නත් බෑ. අපි ඒ උත්තරය සොයන්න ඕන රජය විදියටත් වඩා රට විදියටයි මේ ප්‍රශ්න නිසා 1983 පටන්ම අපේ රටේ ප්‍රතිරූපය බිඳදමන්න ජාත්‍යන්තර වශයෙනුත් විශාල වැඩපිළිවෙළක් ගෙන ගියා. තව දුරටත් ඊට ඉඩ නොතැබිය යුතුයි. දැන් යම් විසැඳුමක් දෙන්නේ එල්. ටී. ටී. ඊ.යට නෙවෙයි රටේ ජනතාවටයි. ඒ විසැඳුම ලබා දෙන්නෙ. ඒ සමඟ ජාත්‍යන්තරයේ සහායත් අපට දිනාගන්න පුළුවන්.* පළාත් සභාවට ඉඩම් හා පොලිස් බලතල ලබාදීම සම්බන්ධයෙන් පළවන අදහස් ගැන කියන්න තියෙන්නෙ කුමක්ද?ඉඩම් හා පොලිස් බලතල පිළිබඳ කාරණය අදාළ වෙන්නෙ 13 වැනි සංශෝධනයටයි. මේ කාරණා පාර්ලිමේන්තු තේරීම් කාරක සභාව ගන්නා තීරණය මත විසඳීමයි වඩා සුදුසු. යම් විධියකින් ඒ බලතලත් දිය යුතුයැයි එය තීරණය කළොත් ඒවා දිය යුතුයි. එහෙම නැත්නම් දිය යුතු නෑ. ඒ අවශ්‍ය තීරණය ගන්න මේ තේරීම් කාරක සභාවට පුළුවන්. ඒ තීරණය එන්නෙ පක්‍ෂවල එකඟත්වයෙන් නිසා ගැටලුවක් ඇතිවෙන්න විධියක් නෑ. එවැනි එකඟතාවකින් මේ විසැඳුම් සොයාගත්තාම, නැවත ජනමත විචාරණ ආදිය පැවැත්වීමට විශාල මුදලක් වැය කිරීම අවශ්‍ය වන්නේ නෑ.* ආපදා තත්ත්වයන් කළමනාකරණය සහ ආපදා පෙර සූදානමට අදාළව ඔබේ අමාත්‍යංශය ගෙන ඇති ක්‍රියාමාර්ගවල ප්‍රගතිය කෙබඳු ද?මේ අමාත්‍යංශය තියෙන්නෙ ගංවතුරත්, සුළි සුළං තත්ත්වයක් වැනි ස්වභාවික ආපදා ආවාම ආධාර බෙදන්න විතරක් නෙවෙයි. මේ ආපදා අවම කර ගැනීම සම්බන්ධයෙන් පැහැදිලි වැඩපිළිවෙළක පිහිටා තමයි අප ක්‍රියාත්මක වෙන්නෙ. මම මේ අමාත්‍යංශය භාර ගනිද්දීත් කිව්වෙ මේ කාරණයයි. අපි අපේ වැඩ නැති අමාත්‍යංශයක් වෙයි කියලා මම කිව්වා.ස්වභාවික ආපදාවක් ඇතිවුණාම ඒ හානි අවම කරන තත්ත්වයක් ඇතිකරගන්න පුළුවන් වෙන්නෙ එවැනි වැඩපිළිවෙළක් යටතේ ක්‍රියාකිරීමෙන්.නිදසුනක් ලෙස දැන් කොළඹ නගරයේ ආරක්ෂක අමාත්‍යංශයෙත් සහයෝගයෙන් ක්‍රියාත්මක වන වැඩපිළිවෙල යටතේ වැසි ජලය බැසයාම සඳහා අවශ්‍ය ක්‍රියාමාර්ග ගෙන තිබෙනවා. ඒ නිසා කොළඹ මින් පෙර වගේ තරමක් තද වර්ෂාවක් ලැබුණු ගමන් යටවෙන්නෙ නෑ. මේ වැඩපිළිවෙළට බිලියන 8 ක් රජය වැයකරනවා. ඇළ වේලි, වතුර බැසයන කානු පද්ධති ආදී සියල්ල පිළිසකර කරමින් හා ඉදිකරමින් තිබෙනවා. වැව් සාදමින් තිබෙනවා. මේ ක්‍රියාමාර්ග නිසා ගංවතුර තත්ත්වයක් ඇතිවීම වළක්වා ගැනීමට පුළුවන්. බොහෝ දුරට අප වෑයම් කරන්නේ ආපදාවක් ඇතිවුණාම මේවා ගැන සිතනවාට වඩා ආපදා නිසා සිදුවන හානි අවම කරගැනීමට හා ආපදා වළක්වා ගැනීමටයි.* ඔබේ දේශපාලන ජීවිතයට වසර 20 ක් සම්පූර්ණ වෙනවා. බිම් මට්ටමේ සිට මතු වූ දේශපාලනඥයකු හැටියට ඔබ ගෙවීගිය 20 වසර දෙස හැරී බලන්නෙ කොහොමද?මම තරුණයකු හැටියට දේශපාලනයට අවතීර්ණ වෙලා ප්‍රාදේශීය සභාව, පළාත් සභාව නියෝජනය කරමින් පසුව පාර්ලිමේන්තු මන්ත්‍රීවරයකු බවටත් පත්ව දැන් කැබිනට් මණ්ඩලය නියෝජනය කරනවා. දේශපාලනය සල්ලිවලින් කරන්න පු‍්‍රළුවන් දෙයක් නෙවෙයි. ජනතාවගේ කැමැත්තයි වැදගත්. දේශපාලනඥයා ජනතාවත් සමඟ සිටිය යුතුයි, ඔවුන් නියෝජනය කළ යුතුයි. මෙැනදී මම හැමදාමත් මට ශක්තියක් වූ හම්බන්තොට දිස්ත්‍රික්කයේ ජනතාවට මගේ ප්‍රණාමය පුද කළ යුතුයි. මම කොයි ඡන්දයටත් අඩුම වියදමක් කළ දේශපාලනඥයෙක්. හැබැයි ආණ්ඩු පරදිද්දිත් මට මනාප වැඩිවුණේ මම ජනතාවත් සමඟ සිටින දේශපාලනඥයෙක් නිසා. මම සිතන්නෙ එහෙම ඡන්ද වැඩිවෙන්න ඇත්තෙ මට විතරක් වෙන්නත් ඇති. මේ වතාවෙත් මනාප ඡන්ද ප්‍රතිශතය අනුව ලංකාවෙන්ම 5 වැනි තැන ලැබුණේ මට.දේශපාලන ජීවිතයේ අවුරුදු 20 සමරනවා කියන්නෙ ඒ ජනතාවට පෙරළා උපකාර කිරිම බව අපි සිතුවා. ඒ වෙනුවෙන් මාසයක කාලයක් තුළ විශාල වැඩපිළිවෙළක දියත් කරනවා. සැණකෙළි සංදර්ශන පවත්වන්නේ නෑ.නැවත ඡන්දය ඉල්ලුවත් - නැතත් ජනතාව වෙනුවෙන් කළ හැකි වැඩ කොටස ඉටුකරනවා. ජනතාව මා පිළිබඳ තබා ඇති විශ්වාසය මට ඉතා වටිනවා. මම එයට ගරු කරනවා. මැතිවරණ කාලයේදි විතරක් නෙවෙයි. අපි වෙහෙස වෙලා වැඩකරන්නෙ. දැනුත් රාත්‍රී 12 වනතුරු අවදියෙන් සිටිමින් ජනතාවට ඔවුන්ගේ ප්‍රශ්න කතාකරන්න ඉඩ ලබාදී තියෙනවා. දුරකථනයෙන් වුණත් රෑ 12 ට හරි මට කථාකරන්න ඔවුන්ට පුළුවන්. සමහරවිට සෑම ප්‍රශ්නයකටම උත්තර දෙන්න බැරිවෙන්න පුළුවන්. ඒත් කළ හැකි උදවුව කරනවා.* රජයේ බොහෝ සංවර්ධන කටයුතු සිදුවෙන්නෙ හම්බන්තොට කේන්ද්‍රකරගනිමින් කියන චෝදනාවට ඔබේ පිළිතුර කුමක් ද?මම හම්බන්තොට ඉපදීම ගැන ආඩම්බර වන මනුස්සයෙක්. ඒ සංවර්ධනය ගැන හිතලම නෙවෙයි, හම්බන්තොට තරම් සුන්දර තැනක් ලෝකයේ කොහේවත් නෑ. අධික උෂ්ණත්වය වගේම සිසිලසක් හම්බන්තොට දිස්ත්‍රික්කයේ තියෙනවා. තේ - රබර් පොල් වැවිලි තුනම මෙහෙ වැවෙනවා. ධීවර කර්මාන්තය තිබෙනවා.ඒත් කාලාන්තරයක් තිස්සේ සංවර්ධනය මෙහාට ආවෙ නැහැ. හම්බන්තොටට විතරක් නෙවෙයි, ගමට ආවෙ නෑ. රට කියන්නෙ කොළඹ කියල හිතාගෙන තමයි වැඩ කෙරුණේ. හැබැයි මහින්ද රාජපක්‍ෂ ජනාධිපතිතුමා බලයට පත්වූ පසු සංවර්ධනය ගමට ගෙනාවා. එතුමා රට විධියටයි සිතුවේ. හම්බන්තොට විතරක් නෙවෙයි, රටේම ගම් දියුණු වෙමින් තිබෙනවා. කොළඹත් හැදෙනවා. දැන් බලන්න කොළඹ නගරය කොපමණ ලස්සන නගරයක් වෙමින් තියෙනවාද?මේ රටේ කාපට් පාරවල් 3 යි තිබුණේ. රත්නපුර - කොළඹ, නුවර - කොළඹ, හා ගාල්ල - කොළඹ. හැබැයි දැන් කාපට් පාරවල් ගමට යනවා. විදුලිය, ජලය දෙනවා. හම්බන්තොට 99% විදුලි අවශ්‍යතා සම්පූර්ණයි. පානීය ජල පහසුකම් සපයා තිබෙනවා. හම්බන්තොට වරාය හැදුවා, ගුවන්තොටුපොළ හැදෙනවා, වරාය - ගුවන්තොටුපොළ නුවරඑළියෙ හදන්න බෑ. ඒකට සුදුසු තැන ඒවා හැදෙනවා. දියුණු වෙන්නෙ හම්බන්තොට විතරක් නෙමෙයි අවට දිස්ත්‍රික්කත් දියුණු වෙනවා. රටත් දියුණුවෙනවා. මේවා හරහා එන සල්ලි හම්බන්තොටට නෙවෙයි රටටයි. මොන බලපෑම් ආවත් මේ රට ආසියාවේ ආශ්චර්යය බවට පත්කිරීම සඳහා අපි අධිෂ්ඨානශීලිව පෙරට යනවා. එය වළක්වන්න බෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=f1107092</link>
    <topic>දස ලක්ෂ 405ක් වැය කරමින් ගාල්ලට නවීනතම බස්නැවතුම්පොළක්</topic>
    <author>ධර්මන් වික්‍රමරත්න</author>
    <content>ආර්ථික සංවර්ධන අමාත්‍යාංශයේ මූල්‍ය ප්‍රතිපාදන යටතේ රුපියල් දස ලක්ෂ 405 ක් වැයකරමින් ගාල්ලේ ඉදිකරන ලද නවීනතම බස් නැවතුම්පොළ ජූලි 11 වැනිදා සඳුදා පෙරවරු 11.00 ට මහින්ද රාජපක්ෂ ජනාධිපතිතුමා අතින් විවෘත වීමට නියමිතය. මේ ලිපිය ඒ නිමිත්තෙනි.ගාලු දිස්ත්‍රික්කයේ පිහිටා ඇත්තේ බෙන්තර සහ ගිංගඟට මැදිවය. බටහිර මායිම මහ සමුදුරය. ශ්‍රී ලංකාවේ නිරතදිග වෙරළාසන්නයේ පිහිටි ගාල්ල දිස්ත්‍රික්කය නිරිතදිග තෙත් කලාපයට අයත්ය. දිස්ත්‍රික්කයේ භූමියෙන් වැඩි ප්‍රමාණයක් අයත්වන්නේ වෙරළබඩ තැනිතලාවටය. දේශගුණික වශයෙන් එය පහත රට තත් කලාපයට අයත්ය. නිරිතදිග මෝසම් හා සංවාහන වැසි මගින් ඉහළ වර්ෂාපතනයක් ලැබෙන මෙම ප්‍රදේශය මිලිලීටර් 2000 වර්ෂා රේඛාවට අයත් ප්‍රදේශයටද ඇතුළත්ය. මේ හේතුවෙන්ම වසර පුරා ගලා බස්නා පුළුල් ගැඹුරු ගංගා පද්ධතියට හිමිකම් කියනු ලබයි.ක්‍රි.ව. 3-4 සියවස වනවිට ගාලු දිස්ත්‍රික්කය පෙර අපර දෙදිග වෙළෙඳාමේදී භාවිතා වූ ප්‍රදේශයක් බව චීන සහ අරාබි වෙළෙඳුන්ගේ වාර්තාවලින් පැහැදිලිය.බ්‍රිතාන්‍ය යුගයේදී පරිපාලනමය අවශ්‍යතා මත කඩවත්සතර, ගඟබඩවත්ත, වැල්ලබඩවත්ත, වළල්ලාවිට කෝරළය, කල්පේ පත්තුව, හිනිදුම පත්තුව සහ ගාල්ල නාගරිකය ලෙස පාලන ඒකක 07 කට බෙදා වෙන් කෙරිණි. මහාවංශය, බෝධිවංශය, පූජාවලිය ආදී කෘතීන්ද ජනප්‍රවාද වලින්ද ගාල්ල පිළිබඳව ඓතිහාසික මුලාශ්‍ර සපයා ඇත.ගාලු කොටුව ගොඩනැගුවේ පෘතුගීසින් විසින් ක්‍රි.ව. 1505 දී ගාල්ල අල්ලා ගැනීමෙන් අනතුරුවය. ස්ථිර ගාලු කොටුවක් තැනුවේ ක්‍රි.ව. 1619 දීය. මෙය ආරක්ෂිත බලකොටුවකි. එකල පෘතුගීසි පවුල් 26 ක් එහි වාසය කළේය.1640 මාර්තු 13 ලංදේසින් කොටුව අත්පත් කර ගත්තේය. කොටුවේ ආරක්ෂාවට සකසා තිබූ දිය අගල ප්‍රතිසංස්කරණය විය. බ්‍රිතාන්‍යයන් විසින් ගාලු කොටුව යටත් කර ගැනීමෙන් අනතුරුව 1873 දී ප්‍රතිසංස්කරණය කර විවෘත කරන ලදී. අක්කර 92 ක භූමියක් පුරා ගාලු කොටුව පැතිරී ඇත. එය තුන් පැත්තකින් වටවී ඇත්තේ සමුද්‍රයෙනි. 1974 සිට පුරාවිද්‍යා රක්ෂිතයකි. වර්තමානයේ යුනෙස්කෝ ලෝක උරුමයකි.ප්‍රථම අශ්ව කරත්ත ගමනා ගමන සේවය 1832 දී කොළඹ නුවර හරහා ඇරඹිණි. කොළඹ ගාල්ල අශ්ව කරත්ත ප්‍රවාහන සේවය ඇරඹුණේ 1838 දීය. ආණ්ඩුකාර සර් හෙන්රි වෝට් (1856 : 1860) කාලයේදී දුම්රිය සේවය ආරම්භ වූ අතර එය 1890 දී අලුත්ගම ද්තවාද 1894 ද ගාල්ල දක්වාද, 1895 දී මාතර දක්වාද දීර්ඝ කෙරිණි.ගාල්ලට බස් නැවතුම්පොළක්ඇල්බට් සිල්වා මන්ත්‍රීතුමා විසින් ගාල්ලට බස් නැවතුම්පොළක් ලබා දුන්නේ 1978 දී බව අපට කියා සිටියේ ජ්‍යෙෂ්ඨ ව්‍යාපාරිකයකු වන ගාල්ල වෙළෙඳ සහ කර්මාන්ත මණ්ඩලයේ අධ්‍යක්ෂක එස්. ඒ. චන්ද්‍රසිරිය. 2004 දෙසැම්බර් මස 26 වැනිදා සුනාමිය මගින් සිවි දෙසින් ගලා ආ මහ මුහුද මිනිස් ජීවිත සිය ගණනක් බිලිගනිමින් බස්නැවතුම්පොළ සුනුවිසුණු කරනු ලැබීය. ජවිපෙ විසින් එයට විකල්පයක් ලෙස තාවකාලික බස්නැවතුම්පොළක් ඉදිකරන ලදී. නව බස් නැවතුම්පොළ ඉදිකිරීම ආරම්භ වූයේ ඉකුත් වසරේ ඔක්තෝබර් 23 වැනිදා. එයට මුල්වූ අය අතර පාර්ලිමේන්තු මන්ත්‍රී වෛද්‍ය රමේෂ් පතිරණද විය. ගාල්ල ලබුදූව සිරිධම්ම මහ විදුහල වැනි විශ්වකර්ම වැඩ කළ රිචඩ් පතිරණ අමාත්‍යතුමාගේ එක් සිහිනයක් වූයේ අංගසම්පූර්ණ බස් නැවතුම්පොළක් ගාල්ලට ලබාදීමය.සියා පියාණන් වූ දිවංගත රිචඩ් පතිරණ අමාත්‍යතුමා දුටු එම සිහිනය සැබෑ කිරීමට පුත්‍රයට හැකිවිය. චන්දිම වීරක්කොඩි, මනූෂ නානායක්කාර ඇතුළු ගාලු දිස්ත්‍රික්කයේ සියලුම මන්ත්‍රීවරුන් ගෙන් මේ සඳහා ලැබුණු සහාය ඉමහත්ය.මා උපන්නේමාතර පාතේගම වූවද හැදි වැඩුනේ මවගේ මහගෙදර පිහිටි දෙනියායේ බෙරලපතාරය. එකල කොළඹ සිට දෙනියායට ධාවනය වූයේ එකම බස් රථයකි. එය කොටුවෙන් ආරම්භ වූයේ උදෑසන 9.30 ටය. ඒ මාර්ග අංක 375 ය. කොළඹින් දෙනියාය දක්වා පිටත්වන බසය ගාල්ලේදී විනාඩි 45 ක් නතර කරගෙන සිටී. සිඩ්නි හෝටලයට අප යන්නේ දිවා ආහාරය ගැනීමටය. එය අකුරැස්සේ හේනේගම අප්පුහාමිට අයත්ය. බසය කොටපොළට පැමිණෙන විට පස්වරු 5.30 වේ. කොටපොලින් බෙරලපනාතරට යෑම අනතුරුව සිදුවේ. ගාල්ලේ සිට දෙනියායට නම් පැය 3 ට වරක් එකල බස් රථ තිබිණි. කොලඹ සිට ගාල්ලට දුර කිලෝමීටර් 117 කි.ගාල්ල කොටුවේ ප්‍රකට ව්‍යාපාරික එස්. ඒ. චන්ද්‍රසිරි පවසන පරිදි ගාලු බස් නැවතුම්පොළ 1958 පිහිටියේ කඩපේලියේය. එකල කොළඹට යෑමට අයකළේ රුපියල් 2 කි. අද එය රුපියල් 107 කි. වායු සමීපකරණය කළ බස් රථයක නම් රුපියල් 215 කි.ගාල්ල සහ ඒ අවට නිත්‍ය පදිංචිකරුවන් 90,334 කි. ගාලු බස් නැවතුම්පොළට දිනපතා පැමිණෙන පිරිස 165,680 කි. ගාල්ල බස්නැවතුම්පොළ යටතේ ක්‍රියාත්මකවන සමස්ත බස් රථ සංඛ්‍යාව 692 කි. එයට දකුණු පළාතේ පෞද්ගලික බස් රථ 380 ක්ද අන්තර් පළාත් බස් රථ 147 ක්ද ලංගම බස් රථ 165 ක්ද අයත්ය. දැනට ක්‍රියාත්මක වන මාර්ග සේවාවන් 96 සඳහා අවශ්‍ය වේදිකා ගණන 44 ක් බව අප සමඟ පැවසුවේ දකුණු පළාත් මාර්ගස්ථ මගී ප්‍රවාහන අධිකාරියේ අධ්‍යක්ෂ රාජා කුමාරය.ගාලු බස් නැවතුම්පොළ් ඉදිරි මග පිළිබඳව ආණඩුකාරතුමියගේ කාර්යාලයේදී බැසිල් රාජපක්ෂ අමාත්‍යතුමාගේ ප්‍රධානත්වයෙන් ඉකුත් ජූලි 04 වැනිදා පැවැති රැස්වීමේ ගත් තීරණයක් අනුව මෙම බස් නැවතුම්පොළේ අයිතිය ගාලු නගර සභාව වෙත ඉදිරියේදී පැවරීමට නියමිතය.ආර්ථික සංවර්ධන අමාත්‍යාංශය මගින් ගාල් බස්නැවතුම්පොළ ඉදිකිරීමට වැය කළ මුදල රුපියල් දශ ලක්ෂ 405 කි. මහින්ද රාජපක්ෂ ජනාධිපතිතුමාගේ මගපෙන්වීම යටතේ බැසිල් රාජපක්ෂ අමාත්‍යතුමාගේ මෙහෙයවීමෙන් මෙම බස්නැවතුම්පොළ ඉදිකිරීමට ගතවූයේ මාස 08 කි. එහි සියලු ඉදිකිරීම් රජයේ මධ්‍යම ඉංජිනේරු උපදේශක කාර්යාංශය මගිනි.ෙඓතිහාසික ගාලු කොටුණබස් නැවතුම්පොළ ඉදිකිරීමේදී එය නිරීක්ෂණය කිරීමට ආර්ථික සංවර්ධන අමාත්‍ය බැසිල් රාජපක්ෂයන් කිහිපවරක්ම පැමිණියහ. බැසිල් රාජපක්ෂ අමාත්‍යතුමා එහිදී කියා සිටියේ දේශීය දක්ෂ ඉංජිනේරුවන් මෙම කාර්්‍ය ඉතා උනන්දුවෙන් ඉටුකළ බවය. ගාලු නගරවාසීන්ට පමණක් නොව දකුණේ සැමට මෙය ඉතා ප්‍රයෝජනවත් බව පෙන්වාදුන් ආර්ථික සංවර්ධන අමාත්‍යතුමා ඓතිහාසික ගාලු කොටුණ සහ ඒ අවට මෙමගින් ඉතා අලංකාරවත් වී සංචාරක කර්මාන්තයට දිරියක්වන බවද පෙන්වා දුන්නේය. මේ සමඟම ගාලු කොටුණ ඇතුළත මාර්ග, අතුරු මාර්ග, ඇලවේලි ප්‍රතිසංස්කරණය කර නවීකරණයට ලක්කර ඇති බව පෙන්වාදුන් බැසිල් රාජපක්ෂ අමාත්‍යතුමා මෙම කටයුතුවලදී නායකත්වය ලබාදුන් මහින්ද රාජපක්ෂ ජනාධිපතිතුමාට සිය කෘතඥතාවය පළකළේය.බස්නැවතුම්පොළ මීටර් 168ක් දිගය. මීටර් 10ක් පළලය. මෙහි බිම්මහලේ විශාලත්වය වර්ග මීටර් 1, 255කි. එහි වේදිකා 29කි. ආබාධිතයන් සඳහා විවේකාගාරයක්ද එහි වේ. එහි පළමු මහලේ කඩ කාමර 16කින් යුත් සාප්පු සංකීර්ණයකි. විශාල ආපන ශාලාවක්ද ඇත. බිම් මහලේ පත්තර කඩ තුනකි. පොත් සාප්පුවක්ද, ප්‍රධාන බැංකු 04 ස්වයංක්‍රීය ටේලර් යන්ත්‍රද ඇත. කඩකාමර ලබාදෙනු ඇත්තේ ටෙන්ඩර් පදනමක් මතය. උඩුමහලේ විශාලත්වය වර්ග මීටර් 2,152කි. සුනාමි අවස්ථාවකදී වුවද රැඳීසිටීමට උඩුමහලේ වර්ගමීටර් 300ක් වෙන්කර ඇත. ස්ත්‍රී පුරුෂ විවේකාගාර 02කි. එකක 50 ක් සඳහා පහසුකම් ඇත. මෙය හම්දන්තොට වරායට පසු දකුණේ ඉදිකළ විශාලතම ව්‍යාපෘතියයි. ගාල්, ජනතාව දිගුකලෙක සිට දුටු සිහිනයද එයයි. දිනපතා බස්නැවතුම්පොළ පරිහරණය කරන 165,680කගේ පමණක් නොව ගාලු ජනතාවගේද සොම්නසට එය හේතුවන බව අප සමඟ කියා සිටියේ ගාලු දිස්ත්‍රික් මන්ත්‍රී වෛද්‍ය රමේෂ් පතිරණයන්ය.ශ්‍රී ලංකාවේ ප්‍රථම වරට බස්නැවතුම්පොළක් සහ දුම්රියපොළක් යාකරමින් ගුවන් පාලමක් ඉදිකර ඇත්තේ ද මෙහිය. එහි දිග මීටර් 41කි. වැසි දිනයකදී වුවද යාහැකි පරිදි ආවරණයක් ඇත. කොළඹ සිට ගාල්ලට දුම්රියක් පැමිණියේ 1894 මැයි 07 වැනිදාය. ගාල්ල දුම්රිය ස්ථානාධිපති එම්.ඩී. දහනායක පවසන පරිදි දිනකට ශීඝ්‍රගාමී දුම්රිය 20 ක් කොළඹ සහ ගාල්ල අතර ධාවනය වේ. අළුත්ගම සිට මාතර බලා දිවෙන මන්දගාමී දුම්රිය 07 ක්ද ගාල්ලේ දී නතර කෙරේ. ගාලු දුම්රිය ස්ථානය විවෘත කළේ 1968 නොවැම්බර් 05 වැනිදාය. අද වන විට ගාලුදුම්රිය ස්ථානයෙන් දිනකට 2,620ක් දුම්රියට ගොඩවෙති. එමෙන්ම දෛනිකව 2,314ක් දෙනා දුම්රිය ස්ථානයෙන් පිටව යති.බස්නැවතුම්පොළේ බස් ධාවන කාලසටහන පරිඝනක තාක්ෂණය ඇසුරෙන් අතිවිශාල පුළුල් තිරයක ප්‍රදර්ශනයවන බව අප සමඟ කියා සිටියේ ගාල්ල වැඩබලන නගරාධිපති මොහොමඩ් හුසේන් නියාස්ය. ඉවත්වකළ පදිත වෙළෙඳුන් 29 දෙනාට පොලිස් බැරැක්ක අසලින් අතර විකල්ප ස්ථානයන් හිමිවීමට නියමිතය. ගාලු බස්නැවතුම්පොළේ උඩුමහලට මම ගොඩවැදුනෙමි. වම්පසින් පිහිටා ඇත්තේ රූමස්සල ආශ්චර්යමත් පරිසර පද්ධතියයි. තෙත් කලාපයට ආවේණික තෙත් වනාන්තර වියලි කටු පදුරු එහි ඇත. මුහුදු ගමන්වලදී දිශාව පෙන්නුම් කරන කුළුනද රූමස්සලෙන් උස්ව පෙනේ. එය ඉදිකළේ 1875 දී ඩබ්ලිව් බර්ටන් විසිනි. අඩි 45ක් උසය. ඉදිරිපසින් දිස්වන්නේ ගාලු ක්‍රීඩා පිටියයි. දකුණු පසින් පරණ ඕලන්ද ඇලය.ප්‍රධාන දේවස්ථානයප්‍රධාන දේවස්ථානයක් වන පෙස්ටේරියන් පල්ලියද පෙනේ. එය ගොඩනඟන ලද්දේ ක්‍රි.ව. 1752දීය. ඕලන්ද ගෘහ නිර්මාණ ශිල්පයෙන් එය අනුගතය. කුරුසයක හැඩය ඉස්මතුවන ආකාරයට ගොඩනඟා ඇත. එය සමකාලීන දේවස්ථානවල දක්නට නොමැත. පැරණි ඝණ්ඨාර කුළුනද ලන්දේසි ගෘහ නිර්මාණ මුදුන්පත් අවස්ථාවකි. කොටුව තුළ ඇති පෞද්ගලික නිවාස පවා වර්තමානයේ දීද ලන්දේසි යුගයට ආවේණික වාස්තු විද්‍යා ලක්ෂණ සහිතය. ඒවායේ බිත්ති උසය, ඝනකමය, භාවතිය කබොක්ය. ආරක්කු සහ සොල්දර ඉතා පළල්ය. දොර ජනෙල් උසය. ගොනැගිලි සඳහා භාවිතාකර ඇත්තේ කොල්ගල්ය. මිනිස් ඉතිහාසය සමාජ විප්ලවයන් ගෙන් ගහණය. ඇතැම් විට විශාලත්ම විප්,වය සිදුවී ඇත්තේ බස් රථයෙනි. ලෙනාඩ් වුල්ෆ් ඔහුගේ දිනපොතක 1911 දී සටහන්කර ඇති පරිදි එකල කෙනෙකුගේ ලෝකය ගැන දැනුම පැවතියේ ඔහුගේ කරත්තය ඔහු ගෙනයන දුර ප්‍රමාණය මතය.ලෙනාඩ් වුල්ෆ් වසර 50 කට පසු 1960 දී ලංකාවට පැමිණීමේදී මාර්ගවල වේගයෙන් දිවයන බස්රථ දැක කියා සිටියේ බස්රථය ආරම්භවූයේ යම් තැනක ද එහි ග්‍රාමීය ජීවන රටාව යාන්ත්‍රික ජීවන රටාවකට පරිවර්තනය වූ බවය. වසර 1910 සිට 1960 දක්වා බස්රථ නිසා ලාංකීය ගම්වල ඇතිවූ විපර්යාසය ඒ අයුරින්ම 1910 සිට 1921 දක්වා බ්‍රිතාන්‍යයේ සසෙක්ස් ප්‍රදේශයෙන් ගම්මානයන්හි සිදුවනු තමා සියසින් දුටු බව ලෙනාඩ් වුල්ෆ් සිය දිනපොතෙක වැඩිදුරටත් සටහන්කර තිබිණි.ගාලු කොටුව යනු පෘතුගීසි, ඕලන්ද සහ බ්‍රිතාන්‍ය ජාතිතයන්ගේ උරුමයක් ලෙස හැදුන්වූවද එය අපේ භූමියකි. එපමණක් නොව එහි සියළු නිර්මාණ සඳහා එදා යොදා ගනු ලැබුවේද අපේ සම්පත්ය. අතීත රජදරුවන් විදේශ බලවේගයන්ට එරෙහිව සටන් කළ පෙදෙසකි. ගාලු කොටුව යනු අතීත ලාංකිකයන්ගේ දහඩිය කඳුළු සහ ලේ සැඟවුණ කතන්දරයකි. එවන් ඓතිහාසික උරුමයක් ඇති ගාල්ලට අළුතින් එක්වූ නවීනතම බස්නැවතුම්පොළ අභිමානයක් වනු නිසැකය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>09</day>
    </date>
    <link>http://www.dinamina.lk/2011/07/09/_art.asp?fn=f1107093</link>
    <topic>පරෙවියන්ගේ අඩවියට ආවෙමි</topic>
    <author>ශ්‍යාමා සමරසිංහ ඡායාරූප අනිල් ලසත් පෙරේරා</author>
    <content>මහ මුහුද රැළි නංවමින් ගයනා ගීය ඔබ අසා තිබේ ද? මොහොතකට නවතින්න. ඔබ සිටින්නේ මුහුද පෙනෙනා දුරක යැයි සිතන්න. ඈතින් මහ මුහුද හා අහස් තලය එකිනෙක ගැටෙනා ස්තිජය ඔබට පෙනෙනවා නොවේ ද? අහසේ නිලත් මහ මුහුදේ නිල් පැහැයට හුරු ජල තටාකයක් කොතරම් මනස්කාන්ත ද? මේ අපූරු සුසැදියාව ඔබේ මනසට හා කයට මිහිරක් එක් කරන්නේ නොවේ ද? අහසේ ඉඟිලෙන කුරුලු සමූහයාත් මහ මුහුදේ පීනා යන මත්ස්‍යයෝත් මේ දෙඅංශයෙහි ම සරණා මිනිසාත් ගැන ඔබට කුමක් වැටහේ ද?මහ මුහුද ගයනා ගීයත් අහස් තලය නංවන සංගීතයත් ඔබට නෑසෙන්නේ නොවේද? අපූරු සංහිදියාවක්. මේ තමයි විශ්වය. ජීවිතය. ඔබත් මමත් ගෙවනා ජීවිතය, අවිවේකී පරිසරයෙන් මිදී අපි ගව් ගණනාවක් දුර පැමිණියෙමු. අපි මේ දැන් සිටින්නේ ත්‍රිකුණාමලය දිස්ත්‍රික්කයේ යි. ගහ කොළ, සතුන්, මහ මුහුද සොයා අපි ඇවිද ගියෙමු. අපේ අරමුණ පරෙවි දූපතට යෑමට යි.‘පරෙවි දූපත’ කියන්නේ ඇයි? ඒ දූපතේ ඉන්නේ පරෙවියෝ විතරක්ම ද? ඒ දූපත වෙන් වෙලා තියෙන්නේ පරෙවියන්ට ම ද?මගේ සිතේ පැන නැඟුණු ඒ සංවාදයට නියම පිිළිතුර අපට ලැබුණේ නෙරංජන් ගෙනි. ඔහු ත්‍රිකුණාමලයේ පදිංචිකාරයෙක්. එහේ අස්සක් මුල්ලක් නෑරම ඔහු හොඳාකාරවම දන්නවා. අපට හරියන නියම ගමන් සඟයෙක්. මෙතැන් සිට අපි නොදන්නා බොහෝ දේ ඔහු ඔබ වෙනුවෙන් අපට පවසාවි.“Pigeon Island (පරෙවි දූපත) කියලා නම වැටිලා තියෙන්නේ මේ දූපතේ පරෙවියන් දස දහස් ගණනාවකගේ වාස භූමික් හින්ද යි.”පරෙවියන්ගේ නමින් ලියැවුණු ඒ දූපත දැක බලා ගන්නා තුරු මා පෙළුණේ නොනිමි ආසාවකිනුයි.ත්‍රිකුණාමලයේ සිට පුල්මුඩේ පාරේ දැන් අපි ගමන් කරන්නෙමු. මධ්‍යාහ්නය නිමා වෙමින් තිබුණ ද මෙහිට නම් තවමත් දැඩි හිරු රශ්මියක් පවතී. රිය වේගයෙන් ඉදිරියට ඇදෙයි. හිරු රශ්මිය මිශි‍්‍රත සුළං පහරවල් ගත දැවටෙද්දී දෙපසේ දර්ශනයෙන් ම’ සිත බොහෝ දුර දිවෙයි. ඒ මෙරට වෙලාගෙන තිබූ ම්ලේච්ඡ යුද වාතාවරණයේ නටඹුන් තවමත් විටින් විට අපගේ දර්ශනයට හසු වූ බැවිනි. ඒ කෙසේ වෙතත් ක්‍ෂණියකින් මා නැවත පියවි ලොව වෙත එන්නේ පරෙවි දූපත සොයා යන ගමනේ ආශ්වාදයෙන් ම’ සිත විටින් විට කූල්මත් වන නිසා වෙනි.අපි දැන් පුල්මුඩේ පාරේ කි. මී. 3ක් පමණ දුර පැමිණියෙමු. මෙන්න නිලාවේලී මුහුදු තීරය.දැන් අපට නිලාවේලී මුහුදු තීරය හොඳින් දර්ශනය වෙයි. අපි එතැනින් බැස ගතිමු. නිලාවේලී මුහුදු තීරය වෙතට පිය නගමු. චණ්ඩ මාරුතය සමඟ රළ පොර බදියි. විටෙක නිසලය. මුහුද මාත්‍රා හයෙන් හයට තෙවරක් නඟනා රළ, වෙරළ තීරය දෙසට ඇඳී එමින් කියන්නේ කුමක් ද?මුහුදු සුදු වැලි තලාව පැහැපත් ය. පිරිසිදු ය. සුසිනුදු ය. හරියට සුන්දර ළදැරියක් මෙනි. ඈ සොයා එන මුහුදු රළ ඈට පෙම් බඳින්නේ නොවේ ද? වැළඳගන්නට මෙන් රළ ගොස නඟා ඉදිරියට ඇදෙයි. අපූරු දසුන් මවයි. මිනිස් හදවත් මේ දර්ශනයෙන් නින්නාද නොවන්නේ ද? මේ චමත්කාරයෙන් ඔබ මුසපත් නොවන්නේ ද? ස්වභාව ධර්මයා ගයන, නඟන මේ ප්‍රේම කාව්‍යය කොතරම් පි‍්‍රය ජනක ද?? කොතරම් අපූරු ද? කොතරම් ආශ්වාද ජනක ද?ද පොර බැදූ සිතිවිලිමේ බිමේ බෝට්ටු කිහිපයක් නවතා ඇත. ඔවුන් මේ සැදී පැහැදී සිටින්නේ ඔබව Pigeon Island වෙත රැගෙන යාමට යි. ඊට ප්‍රථමව ඔබ ප්‍රවේශ පත්‍රයක් මිල දී ගත යුතුයි. එක් බෝට්ටුවක් සඳහා උපරිමයෙන් සත් දෙනෙකුට ගොඩ විය හැකියි.අපි ලබා ගත් ටිකට් පතක් අතැතිව බෝට්ටුවට නැඟීමට පෙර ආරක්‍ෂක ඇඟලුම් ඇඟලා ගනිමු. ගමන තීරණාත්මක ය. සියල්ල සූදානම් ය. බෝට්ටුව දූපත වෙත යාමේ ගමන ඇරැඹීය.සිතේ මෝදු වූ බොහෝ සිතුවිලි ඔහේ පොරබදියි. මුහුදු ජල කඳ දෙබෑ කරමින් බෝට්ටුව ඉදිරියට ඇදෙයි. දැන් අපට පෙනෙන්නේ හිස් අහසක් මහ මුහුදත් පමණි. මේ මහා විශ්වයේ පය ගසා සිටින්නට දැන් අපට ඇත්තේ අල්ප මාත්‍රයක් වූ කුඩා බෝට්ටුවක් පමණි. අනේ; දෙවියනි. බෝට්ටුව හැකි ඉක්මනින් ගොඩ බිමක් වෙත ළඟා කරවන්න. මා ගිල ගෙන සිටින අවිනිශ්චිත හැඟීමෙන් මා මුදවාලන්න. හරියට ම විනාඩි 25 ක්. මගේ සිතුවිලි ගොන්න මහ මුහුදත් හිස් අහසත් අතරේ ඔහේ සැරි සැරුවා. සිතිවිලි විටින් විට වෙනතක දිව ගියේ බෝට්ටුවේ සිටි පිරිසගේ හඬින් වුව ද මේ මහා සාගරය මැද වූ අවිනිශ්චිත හැඟීම මා තුළින් මුදවා ලන්නට කිසිවෙකු සමත් නොවී ය.ඈතින් ගොඩ බිමක්.අපි දැන් ඇදී යන්නේ ඒ දෙසට යි.ටිකෙන් ටික ගොඩ බිම වෙත ළඟා වූයෙමු. ම’ සිත තුළ වූ අවිනිශ්චිත හැඟීමට නිශ්චිත අරමුණක් දැන් දැවැටී ඇත. සහතිකය. මේ තමයි ඔවුන්ගේ රාජ්‍යය.පරෙවියන්ගේ රාජ්‍යය.අප කළඹවා ලූ පරෙවියන්ගේ රාජ්‍යය. නිල්ල ගසා සරුවට වැඩුණු ශාක සමූහයකි. අපි බෝට්ටුවෙන් බැස ගතිමු. මෙහි කිසිම මිනිස් නිෂ්පාදනයක් නොමැත. ස්වභාවධර්මයේ මිහිරියාව පමණකි. අපූරු නිමැවුමක්.අපි දූපත දෙසට පිය මං කළෙමු. අපේ ආරක්‍ෂක නිලධාරීන් පිරිසක් එහි රැකවල්ලා සිටී. වනජීවි නිලධාරියෙක් ද ඒ අසල ය.කිසියම් පුවරුවක් අප ඉදිරියෙනි. එය වනජීවි සංරක්‍ෂණ දෙපාර්තමේන්තුවෙන් කළ දැන්වීම් පුවරුවක් බව වටහා ගන්නට එතරම් වේලාවක් ගත නොවිණි. ජාතික උද්‍යානයක් බවට පත් කොට ඇති බව ඉන් හැඟවෙයි.පරෙවි දූපත නිලාවේලී මුහුදු තීරයෙන් කිලෝ මීටරයක් පමණ දුරින් පිහිටි ස්වභාවික දූපතක්. ජෛව විවිධත්වයෙන් අනූන යි. 1963 වර්ෂයේ දී තමයි අභය භූමියක් ලෙසින් ප්‍රකාශයට පත් කරලා තියෙන්නේ. 2003 දී ජාතික උද්‍යානයක් ලෙසට උසස් කරලා. මේ දූපත Columba livia යන විද්‍යාත්මක නාමයෙන් හඳුන්වන පරෙවියන්ගේ නිජ බිමක්. දූපතේ පරෙවියෝ විශාල වශයෙන් ඒකරාශී වී සිටිනවා. ඒ විතරක් නෙවෙයි මෙය පරෙවියන් ඉතා සුවිශේෂී අභිජනන මධ්‍යස්ථානයක් ද වෙනවා. දර්ශනීය මසුන්, කැස්බෑවන් හා මෝරුන් මෙහි ගහන යි. තවද අලංකාර කොරල්පරවලින් ද පොහොසත්. දූපත හෙක්ටයාර 473කින් යුතු යි. දූපතේ ආවේණික ශාක පද්ධති ද පිහිටලා තිබෙනවා.ඒ තමයි දූපත ගැන පුවරුවේ ලියා දක්වා තිබූ දේවල්මධ්‍යහ්නය තවමත් පහව නැත. ගත රශ්මියෙන් ගිනි ගනියි. එහෙත් හතර වටින් හමා එන වියළි සුළඟින් යම් ආශ්වාදයක් නැතුවාමත් නොවේ. අපි එහි ළඟා වන විට රාජකාරියේ නිරතව සිටි වනජීවි නිලධාරියා ඔබ වෙනුවෙන් දූපත පිළිබඳ රසවත් තොරතුරු අප හා ගොනු කරන්නට පැකිලුණේ නැත.අපි දූපතේ දකුණු අත පැත්තට ඔහේ ඇවිද ගියෙමු. තද අව් රශ්මිය පිළිබඳ අපට දැන් වගක් නැත. මනරම් දර්ශනයකි.ස්වභාවිකව පැන නැඟී ඇති පර්වත සමූහයා විවිධ හැඩතලවලින් ගැවසී සිටී. අපි ඒ මත ඇවිද ගියෙමු. ඒ එක් එක් තැන්හි වෙනස් ම සිත්තම් ය. හරිට සිත්තරකුගේ සිතුවමක් වැන්න. මිනිස් ගහනයෙන් තොර වේ. ඉසව්වේ දැන් ඉන්නේ අප කිහිප දෙනා පමණි. අපේ හඬ පරදා නැඟී එන්නේ සමුදුර ගයන ගීතය යි. ඒ ගීය එකම ශෛලියක් ද නොවේ. විවිධ රස මුදු රසාලිප්ත අංශ වෙත අප රැගෙන එයි. උස් වූ ගල් වැටි මතින් පැන පැන යන අපට ආවේණික මත්ස්‍යයන්ද, කකුළුවන් ද හමු විය. අපේ හඬ ඇසෙනා විට උන් සැඟව ගනී. ඒ තමයි උන්ගේ රජ දහන. උන්ගේ නිවාස ය. දූපතේ දකුණට වන්නට ඇති ගල් වැටි අතර දූපතට අරක් ගත්තෝ සිටින බවක් නම් එකහෙලාම නොපෙනුණි.“අන්න. අන්න අර තියෙන ගල් පර්වත පාමුල ඇති කුහරවලයි උන් ලඟින්නේ.”ඒ තමයි හිතවත් වනජීවි නිලධාරි ජයලාල් මහතා. මහ මුහුද විටින් විට ගයනා රළ ගොස හැරෙන්නට වෙනත් කිසිදු ශබ්දයක් මෙහි නැත.හ... ලෝ... ව්....ජයලාල් මහතා ශබ්දයක් නඟමින් කෑ ගෑවේ ය.අරුමයකි. පුදුමයකි. කොහේදෝ සැඟව සිටි පරෙවි සමූහයකි. තටු ශබ්ද නංවා උන් අහස දෙසෙට පියඹා ගියහ.විනාඩි 10 ක් පමණ කාලයක් තිස්සේ උන් තවමත් ගල් ගුහා අතරින් පියඹා එති.සත්තකින් ම උන් නමින් මේ දූපත ලියා තැබුවාට වරදක් නැත. දස දහස් ගණනින් උන් තවමත් ඈත අහස වෙත ඇදෙයි. අහස, මහ මුහුද, සතුන් මේ ඔවුන්ගේ නිජ බිම නොවේද? විශ්වය කොතරම් සුන්දර ද? සිතට නැඟෙනා සැනසීම අපමණ ය. දැන් නැවතත් මා ඉන්නේ සුපිරිසිදු සුසිනිඳු වැලි තලාව මත ය. ම’ දෙපා දෝවනය කරමින් මා පිළිගන්නට මෙන් ඇදී එන දිය දහරට ඉඩ දිය යුතු ය. අව් රශ්මියත් මුසු වූ මේ පැහැය රිදී සළුවක් වැන්න. දියෙන් තෙමී ගිය දෙපා රිදී සළුපටින් තෙතමාත්තු කළාක් වැන්න රළ පෙළ දෙපා සිප ගන්නේ එතරම්ම සිනිදු, සුමුදු ලෙසිනි.අව් රශ්මිය නොමැති මළ හිරු බැස ගිය රාත්‍රිය උදාවෙමින් පැවැති අවස්ථාවක් නම් මෙතැන කොතරම් සුන්දර දසුන් මැවෙයි ද? මුහුද නඟන සිහින් නින්නාදය කෙසේ වේවි ද?? එවන් තැනක ඔබ හුදෙකලා වූවා නම් ඔබව කොතරම් සුන්දර ලොවකට රැගෙන යාවි ද?මීළඟට මා ඔබව කැඳවාගෙන යන්නේ අපූර්වතම ඉසව්වක් වෙත යි. මුහුද මතුපිට පෙනෙනා සුන්දරත්වයට වඩා දස දහස් ගුණයකින් වැඩි මුහුද යට ඇති අපූරු සුන්දරත්වය පෙන්වීමට යි. එවිට මිහිතලය මතුපිට ඇත්තේ කුමන සුන්දරත්වයක් දැයි ඔබට සිතේ. අප හා පැමිණි සඟයන් දෙදෙනා අපට මඟ පෙන් වූහ. ප්‍රථමයෙන් ම අපට මුහුදු පත්ල නැරඹීමේ ආරක්‍ෂිත නැරැඹුම් උපැස් යුවළක් ලබා දුන්හ. අනතුරුව එය පළඳනා නිවැරැදි පිළිවෙල පැවසූහ. දැන් ඔබ මුහුදු පත්ල නරඹන්නැයි විධානයකි. හුස්ම හිරවේ දෝ හෝ යි හැඟීමක් ඇති විය. තැති ගත් මා නැවත නැඟී සිටියෙමි.බිය නොවන්න. අපි ඔබ අසළම යි.මා නැවතත් උත්සාහ කළෙමි.අලංකාරවත් මසුන් දෙදෙනකු, අලංකාරවත් මුහුදු ශාකයක්. හරිම පිරිසුදුයි. පැහැදිලියි. විවිධ කඳු වැටි. මල් උයන්. අලංකාර මංමාවත්. අනේක විධ වර්ණ ගැන්වුණු ශාක. අලංකාර වර්ණවත් මත්ස්‍යයෝ.මා හට ආධාරකයක් ලැබුණි. සුළං පුරවන ලද ටියුබයක් මා අල්වා ගතිමි. දෑන් මම පා එස වූයෙමි. මා දැන් ජලය මත ය. නොදැනුවත්වම මා මත්ස්‍යයකු වෙස් ගෙන ඇත. මා මේ සැරිසරන්නේ සුරංගනා ලොවක නොවේ ද? මා ටියුබය අල්වා මුහුද පතුල නරඹමින් ජලය මතුපිට පා වූයෙමි.අලංකාරවත් හෙල් වැටි. පාට පාට රත්රන් මත්ස්‍යයෝ. වැල නොකැඩී එහේ මෙහේ යති. කොතරම් ආශ්චර්යක් ද? මුහුදු පත්ලට වැටුණු හිරු රශ්මිය නොවේ නම් මේවා මෙතරම් පෙනේ ද? මා ජලය මතු පිට සිට මුහුදු පත්ල නැරඹූ කාලය කොතරම් දැයි නොදනිමි. අපූරු කොරල්. අපේ මිහිතලය කුමක් ද? අනේ? මට වරල් ලැබුණා නම්. කෙසේ වෙතත් මටත් දැන් වරල් ලැබී ඇත. මා මත්ස්‍යයකු නොවේ ද? මා සිටින්නේ මගේ ලොවේ නොවේ ද? මීට පෙර මා කිසිදු අවස්්ථාවක පිහිනා නැත. මේ අපූරු කිමිදුම්කරුවන් දෙදෙනා මට කිසිදු අන්තරාවක් නොමැතිව සුරංගනා ලොවක් පෙන්වා දෙයි. අනේ! මගේ දෑස් කොතරම් පින් කර තිබේ ද? මුහුද යට වරල් සලා ඇවිද යාම ඉතා සුන්දර අත්දැකීමකි. මෙය නම් විශ්වයම නැරඹිය හැකි අන්වීක්‍ෂයකි.මුහුදු පත්ලට, කොරල්වලට සමු දුන්නේ සිතකින් නම් නොවේ. මෙහි තවත් සුන්දර ඉසව් කරා ඔබව රැගෙන යා යුතුය. මා නැවතත් වැලි තලාව මතින් ගොඩට ආවෙමි. ස්වභාවික වියළි සුළඟ නැවතත් මා ගත දැවටෙයි. එය මිහිරකි. පෙර කී සුරංගනා ලොවේ මගේ සිත තවමත් ඔද්දල් වූවාක් වැන්න.ස්වභාවිකව වැටී තිබූ කෙටි මං මාවතක් දිගේ අපි ඇවිද ගියෙමු.කටු පදුරු සහිත ලඳු කැළෑ අතරින් ඇවිද්දෙමු. ගස් ගොමු අතරින් ඇවිද ගියෙමු. ගං සූරියා, සියඹලා, පලු, කොහොඹ ගස් මෙහිදී හමු වෙයි. එපමණක් ද ස්වභාවික ගල් වැටි, තැනිතලා, උස් කඳු මතින් අකුල් අතරින් රිංගා ගියෙමු.ප්‍රවේශමෙන්...ඇයි?හිටි ගමන් වලහා පනින්න පුළුවනි. මගේ සිත තිගැස්සිනි.අපි ඉතා ප්‍රවේශමෙන්, අනතුරකට මුහුණ දිය හැකි ආකාරයට දැඩි සිත් ඇතිව ගමන් ගනිමු.ස්වභාවික මං පෙතක්.විශාල වෘක්ෂ ලතාවන් අපූරු බැඳියාවකින්. කිසිදු මිනිසකුගේ බලපෑමක් මෙහි ශාකවලට නැත. ඒවාට රිසි සේ දැවටී වෙලී පිහිටා ඇත. ගස් ගොමුවේ ඇති සිසිලසින් අපේ ගත පමණක් නොව සිත් ද පිනා යයි. දැන් අප පැමිණ ඇත්තේ දූපතේ කෙළවරකට ය. ස්වභාවික උස් තාප්පයකි. බැම්මකි. මහ හෙළකි. පහළ ඇත්තේ මහ මුහුදයි. එක් පසෙකින් යන්ත්‍රයකින් කපා දැමුවාක් මෙන් රටා මැවී ඇති ගල් තීරුය. කිසිවකුගේ හඬ තැලීමෙන් දූපතේ ලැඟුම් ගන්නෝ ඉඟිල ගියාහ. දස ගණනක්. දහස් ගණනක්. ශබ්ද නඟමින් ඈත අහස වෙත ඉඟිල ගියහ.වන වදුල අපූරු ය. මාර්ටින් වික්‍රමසිංහ මහතා ගොනු කළ ‘මඩොල් දූවේ’ උපාලි ගිනිවැල්ලේත් ජින්නාත් මෙවන් දූපතක පහස රිසි සේ ලැබුවා නොවේද? මඤ්ඤොක්කා, අල, බතල සිටුවා වාඩි ලා ගෙන ඔවුන් ජීවත් වූවා නොවේ ද? උපාලි මහත්තයාටත් ජින්නාටත් ජීවන යථාර්ථයන්, මිනිස් වාසයෙන් තොර හුදෙකලා දූපතක් අපූරු රසවත් සිදුවීම් ගොනු කළ අයුරු මගේ සිත්හි මැවීම නතර කළ නොහැකි ය.ද විඳින්න චමත්කාරයමේ සියලු සිදුවීම් හා සිතුවිලි ඔස්සේ නැවතත් අපි පැමිණියේ බෝට්ටුව නවතා තිබූ ඉසව්වට ය. අපේ වනජීවි නිලධාරි මහතාට බොහෝ කතා ඇත. ඕන කෙනෙක් එන්න. නරඹන්න පරිසරය. විඳින්න චමත්කාරය. එහෙත් මෙය අපිරිසිදු නොකරන්න. කිලිටි නොකරන්න. අද මේ විදිහට තිබ්බේ එදා සිට මෙය ආරක්‍ෂා කළ හින්දයි. අපේ මතු පරපුරට දායාද දෙන්නට නම් අපි මේ බිම් ආරක්‍ෂා කළ යුතුම යි.මිනිසුන් කොරල්වල අගය දන්නේ නෑ. නාන්න ඇවිත් පාගනවා. එතකොට ඒවා විනාශ වෙනවා. සමහර කොරල් වැඩෙන්න අවුරුදු ගණනාවක් යනවා.දූපතේ සුන්දරත්වය නරඹන්නට බොහෝ දෙනා පැමිණෙති. එහෙත් ඇතමුන් එහි සුන්දරත්වය රිසි සේ නොලබති. ඒ ඔවුන්ට කොරල් ගැන හෝ ජෛව විවිධත්වය ගැන හෝ එතරම් වැටහීමක් නොමැති බැවිනි. තවද ඔවුන්ට හොඳ මඟ පෙන්වීක් ලැබුණා නම් දෙපාර්ශ්වයටම මහත් අගනා ආශ්වාදයක් උකහා ගත හැකි නොවේද? ඇතැමුන් ස්නානය කොට වහා ඉවත්ව යති. තවත් සමහරු මෙවන් අදහසක්ද ඉදිරිපත් කරති. ඔහු බෝට්ටුකරුවෙකි. නමින් මන්සූර් ය.“මම හම්බ කරන්නේ බෝට්ටු රස්සාවෙන්. අපේ තාත්තා කළෙත් මේ රස්සාව. ඒත්, අපට දැන් ප්‍රශ්න වැඩියි. වනජීවි එකේ ටිකට් අය කරන්න පටන් අරන්. සංචාරකයෝ ටිකට්වලට දෙන්නත් ඕනෑ. බෝට්ටුවට ගෙවන්නත් ඕනෑ. අනෙත් එක ස්ථාන 3 ක බෝට්ටුව නතර කරලා පරීක්‍ෂා කරනවා. අපි හම්බ කරන්නේ මාස 4 ක් විතරයි. අනිත් එක වනජීවි එක අය කළත් සංචාරකයන්ට කිසිදු සහනයක් මෙහි නෑ. වතුර නලයක්වත් වැසිකිලි පහසුකම්වත් නෑ.”මේ ඔහුගේ මැසිවිලි ය.“අය කරන්නේ මෙහි වටිනාකමක් තියෙන හින්දයි. වටිනාකම ගැන දන්න අය ඒ විදියට රස විදිවි. ආරක්‍ෂාවක් විනයක් නැති නම් අයාලේ යාවි. තක්කඩියන්ගේ සහ හොරුන්ගේ රජ දහනක් වේවි. ඒ නිසායි විනයක්, ආරක්‍ෂාවක් දීලා තියෙන්නේ.” ඒ වනජීවි ආරක්‍ෂක මහතා ය.මේ සියලු කරුණු කාරණා සලකා බැලීමේ දී මේ ගැන වගකිව යුත්තෙකුගේ අවධානය ලැබුණොත් යෙහෙකැයි අපට සිතුණි. මන්ද යත් අප ලැබූ සුන්දරත්වය, චමත්කාරය අපි ඉදිරි පරපුර වෙනුවෙන් ලබා දිය යුතු බැවිනි.ඔබ එන්න. ඇවිත් යන්න එන්න. ලබන්න මෙහි චමත්කාරය.අවිවේකීව ඔද්දල් වූ මනසකින් ඔබ පෙළෙන්නේ නම්, ඔබේ මනස, සිතුවිලි ලෝකය, කළඹවාලමින් ඔබට අප්‍රමාණ ආශ්වාදයක් මේ දූපත ලබාදෙනු නොඅනුමාන යි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107111</link>
    <topic>බොරුකාරයන්ගේ බලපෑම් හමුවේ ජනතාව මා සමඟ සිටීම ශක්තියක්</topic>
    <author>ධනුෂ්ක ගොඩකුඹුර සහ දෙණියාය සමූහ මොරවක සිට</author>
    <content>විදේශවල ඩයස්පෝරාව යැයි කියන ප්‍රෝඩාකාරයන්ගෙන් එන බලපෑම්වලට මුහුණ දීමේදී මේ රටේ ජනතාව එක සිතින් තමන් සමඟ සිටීම මහත් ශක්තියක් බව ජනාධිපති මහින්ද රාජපක්ෂ මහතා ප්‍රකාශ කළේය.ජනතාව තමන්ට දෙන ධෛර්යය පිළිබඳව මහත් සේ සතුටු වන බව පැවැසූ ජනපතිවරයා, මේ රටට අඩියක්වත් තබා නැති පිරිස් පිටරටවල සිට අප පිළිබඳ වැරැදි ප්‍රතිරූප මැවීමට උත්සාහ කරන බවත් පැවැසීය.අප රටෙන් කොටසක් වෙන් කර ගැනීමට උත්සාහ කළ ත්‍රස්තවාදීන් පරාජය කළා මිස තමා රාජධානියක් වර්ධනය කර ගැනීමට සටන් නොකළ බව ජනාධිපතිවරයා අවධාරණය කළේය.ජනාධිපතිවරයා මේ අදහස් පළ කළේ පැලවත්ත, මොරවක, නෙළුව මාර්ගය සංවර්ධනය කිරීමේ කටයුතු ඇරැඹීමට මොරවකට ඊයේ (10) පැමිණි අවස්ථාවේ දීය. මේ මාර්ගය නවීකරණය කිරීමේ කටයුතු සඳහා වැය කෙරෙන මුදල රුපියල් මිලියන 4000කි. දකුණේ ජනතාවට අගනුවරට පැමිණීමේ පහසුම මාර්ගය වන මේ මාර්ගය දක්ෂිණ අධිවේගී මාර්ගයට ප්‍රවේශ දොරටුවකින්ද සමන්විතය.මොන තරම් බාධක ආවත්, අපහාස කළත්, දේශපාලන මඩ ගැසුවත් පොදු ජනතාව රජය සමඟ සිටිනතාක් කල් සංවර්ධන වැඩපිළිවෙළ නතර නොකරන බවද මෙහිදී ජනාධිපතිවරයා කීය. අප ලැබූ නිදහස භුක්ති විඳීමට නම් රට ආර්ථික වහල්භාවයෙන් ද නිදහස් කර ගත යුතු බව පැවැසූ ජනාධිපතිවරයා ගමට සංවර්ධනය ගෙන යමින් තමා අරඹා ඇත්තේ ඒ වැඩපිළිවෙළ යැයි කීවේය.ජනතාව තමන්ට වරමක් දුන්නේ නගරයට සීමා වූ සංවර්ධනය ගමට ගෙන යාමට බවත් ජනාධිපතිවරයා මෙහිදී සිහිපත් කළේය.දහස් ගණනක් සිංහල, දෙමළ, මුස්ලිම් ජනතාව මරණයෙන් මුදා ගැනීම තරම් මානව අයිතීන් සුරැකීමක් කොහිදැයි ජනාධිපතිවරයා ප්‍රශ්න කර සිටියේය. පොල්දුගොඩ රේවත හිමියෝ ප්‍රමුඛ මහා සංඝරත්නය සෙත් පිරිත් සජ්ඣායනය කරද්දී පැලවත්ත - මොරවක මාර්ගය ඉදිකිරීම් ආරම්භ විය.හොරවල, පැලවත්ත, පිටිගල මාර්ගය දිගින් කිලෝමීටර් 25ක් වන අතර පළල මීටර් 8.2කි. ද්විත්ව මාර්ගයක් ලෙසද මෙම මාර්ගය සංවර්ධනය කෙරේ. මේ සඳහා වැයකෙරෙන මුදල රුපියල් මිලියන 1478කි.මේ මාර්ගය සංවර්ධනය සඳහා චීන රජයේ ආධාර ලැබී ඇති අතර මෙහිදී අදහස් දැක්වූ ජනාධිපතිතුමා ලබා දුන් මෙමසහයෝගයට චීන රජය වෙත සිය ස්තූතිය පළ කර සිටියේය.එදා පස්වලින් සෑදු පාරවල් මේ වන විට කොන්ක්‍රීට් කර ඇති බවත් අද ඒවා කාපට් කර උසස් තත්ත්වයට පත් කිරීමට කටයුතු කර ඇති බවත් මෙහිදී පැවසූ ජනාධිපතිතුමා ශ්‍රී ලංකාව පුරා සෑම ආසයනක් තුළම මාර්ග සංවර්ධනය සිදුකෙරෙන බවද පෙන්වා දුන්නේය.හොරවල, පැලවත්ත, පිටිගල මාර්ග ව්‍යාපෘතිය විවෘත කිරීමේ අවස්ථාවට වැවිලි කර්මාන්ත අමාත්‍ය මහින්ද සමරසිංහ, අමාත්‍ය පියසේන ගමගේ, වරාය හා මහාමාර්ග නියෝජ්‍ය අමාත්‍ය නිර්මල කොතලාවල යන මහත්වරුන් ඇතුළු පළාතේ දේශපාලන නියෝජිතයෝද, ශ්‍රී ලංකාවේ චීන තානාපති යාන් ක්ෂුයි ඉන්ග් මහතා ද එක් ව සිටි අතර, 1956 – 67 කාලය තුළ මතුගමින් පාර්ලිමේන්තුව නියෝජනය කළ හිටපු අමාත්‍ය දයා ටී පැස්කුවල්, බස්නාහිර පළාත් අමාත්‍යවරු, වලල්ලාවිට ප්‍රාදේශීය සභාවේ සභාපති උදේනී අතුකෝරල, මාර්ග සංවර්ධන ලේකම් සුජාතා කුරේ, මාර්ග සංවර්ධන අධිකාරියේ සභාපති ආර්.ඩබ්ලිව්.ආර් පේමසිරි යන මහත්වරු ඇතුළු පිරිසක් ද සහභාගී වූහ.පැලවත්ත, නෙළුව, මොරවක මාර්ග ව්‍යාපෘතිය ආරම්භ කිරීමේ අවස්ථාවට දකුණු පළාත් ප්‍රධාන අමාත්‍ය ශාන් විජයලාල් ද සිල්වා, රාජ්‍ය පරිපාලන නියෝජ්‍ය අමාත්‍ය විජය දහනායක, පාර්ලිමේන්තු මන්ත්‍රී හේමාල් ගුණසේකර, පළාත් සභා මන්ත්‍රී චන්දිම රාසපුත්‍ර යන මහත්වරුන් ඇතුළු පළාත් දේශපාලන නියෝජිතයන් සහ පළාතේ රාජ්‍ය නිලධාරීන් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107112</link>
    <topic>යල කන්නයෙන් වී මෙ.ටොන් ලක්‍ෂයක් මිලදී ගැනීමට යයි</topic>
    <author>පණ්ඩුක සමරසේකර</author>
    <content>මෙවර යල කන්නයේදී ගොවීන්ගෙන් වී මෙට්‍රික් ටොන් ලක්‍ෂයක් මිලදී ගැනීමට සැලසුම් කර ඇතැයි සමූපකාර හා අභ්‍යන්තර වෙළෙඳ කටයුතු අමාත්‍යාංශයේ ලේකම් සුනිල් සිරිසේන මහතා පවසයි.උතුරු නැඟෙනහිර ප්‍රදේශයන්හි අලුතින් අස්වැද්දූ කුඹුරු ඉඩම්වලින් සරු අස්වැන්නක් බලාපොරොත්තු වන අතර එය සමස්ත දිවයිනේම වී මෙට්‍රික් ටොන් 1.5ක් පමණ වනු ඇතැයි සිරිසේන මහතා පවසයි. මේ මස අවසන් සතිය වන විට වී මිලදී ගැනීම ආරම්භ කෙරේ.වී තොග අලුතින් ගබඩා කිරීමට අවශ්‍ය පහසුකම් සපයා ගැනීම සඳහා රජය සතු වී සංචිතවලින් මෙට්‍රික් ටොන් 30000ක් පමණ වෙළෙඳපොළට මුදා හැරීමට තීරණය කර ඇත. තවත් වී ටොන් 60,000ක් පමණ ගබඩා කිරීමට අවශ්‍ය පහසුකම් අමාත්‍යාංශය සතුව පවතින බව දිනමිණ කළ විමසීමකදී සුනිල් සිරිසේන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107113</link>
    <topic>ශ්‍රී ලංකාවේ දිගම බස් නැවතුම අද ජනතා අයිතියට</topic>
    <author>සුභාෂිනී සේනානායක සහ ධනුෂ්ක ගොඩකුඹුර</author>
    <content>ශ්‍රී ලංකාවේ දිගම බස් නැවතුම්පොළ ජනාධිපති මහින්ද රාජපක්ෂ මහතා අද (11) ජනතා අයිතියට පවරයි.ගාල්ල නගරය සංචාරක පුරවරයක් කිරීමේ අරමුණට සමගාමීව ජනාධිපතිවරයාගේ මැදිහත්වීමෙන් ඉදිකෙරුණු මේ බස් නැවතුම සඳහා වැය කෙරුණු මුදල රුපියල් මිලියන 405 කි.ගාල්ල නව බස්නැවැතුමේ විශේෂත්වය වන්නේ දුම්රිය ස්ථානය හා බස් නැවතුම් පොළ සම්බන්ධ වන දිගින් මීටර් 41ක් දිග ගුවන් පාලමකින් ඉදිවුණු ප්‍රථම බස්නැවැතුම මෙය වීමයි. මේ බස්නැවැතුමේ දිග මීටර් 168 කි. පළල මීටර් 10 කි. බිම් මහළේ විශාලත්වය මීටර් 12,255කි. වේදිකා 29කින් සමන්විත මෙහි ආබාධිත ව්වේකාගාර, කඩ සාප්පුවලින් සමන්විත වන අතර පළමු මහලේ ආපන ශාලාවකින් හා දෙවැනි මහලේ ගැහැණු පිරිමි විවේකාගාර දෙකකින් ද සමන්විතය.සුනාමියෙන් විනාශ වූ ගාල්ල බස් නැවතුම වෙනුවට මෙතෙක් භාවිත කෙරුණේ තාවකාලික බස් නැවතුම්පොළක් වන අතර සුනාමි ආපදා තත්ත්වයකදී දිව් බේරා ගැනීමට ඉහළ මහලේ වර්ග මීටර් 300ක කලාපයක් වෙන් කර තිබේ.ගාල්ල දිස්ත්‍රික් සංවර්ධන කමිටු රැස්වීමේදී දකුණු පළාත් මහ ඇමැතිවරයා ප්‍රමුඛ මැති ඇමැතිවරුන්ගෙන් ඉදිරිපත් කෙරුණු ඉල්ලීමක් මත ආර්ථික සංවර්ධන ඇමැති බැසිල් රාජපක්ෂ මහතා ජනාධිපතිවරයාගේ උපදෙස් මත මේ සඳහා ප්‍රතිපාදන සළසා දුන්නේය. ඵෙතිහාසික ගාල්ල කොටුවේ ආකාරයට බස්නැවතුම ඉදි කළ යුතු බවට ජනාධිපතිවරයා දුන් නියෝගය මත බස්නැවැතුම සඳහා මුලින් අඳින ලද සැලැසුම වෙනස් කෙරිණි. ජනාධිපති මහින්ද රාජපක්ෂ මහතාගේ උපදෙස් මත ගාල්ල දුම්රිය ස්ථානයේ ඉදිරිපස පෙනුමද ගාල්ල කොටුවේ ආකාරයට නවීකරණය කෙරිණ.ගාල්ල නගරයේ සියලු යටිතල පහසුකම් මේ වන විට නවීකරණය කෙරෙමින් පවතින අතර නිදහසින් පසු ගාල්ලට මෙවැනි දැවැන්ත සංවර්ධනයක් ලැබුණේ ප්‍රථම අවස්ථාවට බව මහ ඇමැති ශාන් විජයලාල් ද සිල්වා මහතා පැවැසීය.ගාලු නගරයේ සියලු මාර්ග මේ වන විට කාපට් කෙරෙමින් පවතින අතර නගරයේ සියලුම අනවසර දැන්වීම් පුවරු ඉවත් කෙරෙමින් පවතින බව ද ඇමැතිවරයා සඳහන් කළේය. ඉහළ මහලේ අලංකාර උද්‍යානයක් ඉදිකර ඇති මේ බස් නැවතුම්පොළෙහි ඉදිකිරීම් රජයේ මධ්‍යම ඉංජිනේරු උපදේශන කාර්යාංශය මඟින් සිදුකර තිබේ. මේ අතර ගාල්ලේ සිදුවන අතිවිශාල සංවර්ධනය ගැන මීවනපලානේ ධම්මරතන හිමියෝ අදහස් දක්වමින් මෙසේ පැවැසූහ.ගාල්ල දිස්ත්‍රික්කය දකුණේ හදවතයි. මේ නගරයට දෙස් විදෙස් ලක්ෂ දාහතරක පමණ ජනකායක් පැමිණෙනවා. එහෙත් එක්සත් ජාතික පක්ෂයේ 17 වසරක පාලන සමය තුළ මේ දිස්ත්‍රික්කයේ කිසිදු සංවර්ධනයක්, එදා සිටි ඇමැතිවරු කළේ නැහැ.අද ජනාධිපති මහින්ද රාජපක්ෂ මහතා ගෙන යන සංවර්ධන වෑයමේ ප්‍රතිඵලයත් ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ අධීක්ෂණයත් යටතේ ගාල්ල බස් නැවතුම් පොළ, දුම්රිය ස්ථානය, ක්‍රීඩාංගණය සහ වෙළෙඳ සල් සියල්ලත් සංවර්ධන කර අවසානයි.මෙහිදී බැසිල් රාජපක්ෂ මහතාගේ මනා අවබෝධයත් තීක්ෂණ නුවණත් මෙවැනි සංවර්ධනයක් කරා ළඟා වීමට හැකි වූ බව වැඩිදුරටත් අදහස් දක්වමින් ගාල්ල විහාරාධිපතිවරුන්ගේ සංගමයේ දක්ෂිණ ලංකා භික්ෂු සංවිධානයේ ප්‍රධාන ලේකම් ධම්මරතන හිමියෝ කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107114</link>
    <topic>වෙළෙඳ දැන්වීම්වල පෙනී සිටින නළු දොස්තරලා ගැන පරීක්‍ෂණ</topic>
    <author>සන්ධ්‍යා කරුණාරත්න</author>
    <content>වෙළෙඳ දැන්වීම්වලට පෙනීසිටින ශ්‍රී ලංකා වෛද්‍ය සභාවේ ලියාපදිංචි වී සිටින වෛද්‍යවරුන් සම්බන්ධයෙන් වහාම පරීක්ෂණයක් පැවැත්වීමට රජයේ වෛද්‍ය නිලධාරින්ගේ සංගමය තීරණය කර ඇත.ශ්‍රී ලංකා වෛද්‍ය සභාවේ ලියාපදිංචි වී සිටින වෙළඳ දැන්වීම්වලට පෙනීසිටීමට නොහැකි නිසාත්, එය වෛද්‍යවරුන්ට සම්පූර්ණයෙන්ම නීති විරෝධී නිසාත් මේ තීරණය ගත් බව එම සංගමයේ උප ලේකම් වෛද්‍ය සංකල්ප මාරසිංහ මහතා පැවැසුවේය. විවිධ විද්‍යුත් හා මුද්‍රිත මාධ්‍ය උපයෝගී කර ගනිමින් ප්‍රචාරය කරන ඖෂධ හා ආහාර වර්ග බොහොමයකට වෛද්‍ය යන නිල නාමය යටතේ පුද්ගලයෝ පෙනී සිටිති.ඔවුන් ශ්‍රී ලංකා වෛද්‍ය සභාවේ ලියාපදිංචි වී සිටින සැබෑ වෛද්‍යවරුන් ද යන්න සොයා බැලීම මෙහිදී සිදු කෙරේ.වෛද්‍ය නිල නාමයෙන් ව්‍යාජ වෛද්‍යවරු හතළිස් දහසක් (40,000) පමණ මෙරට වෛද්‍ය සේවයේ යෙදී සිටිති. වෙළෙඳ දැන්වීම්වලට වෛද්‍ය නිල නාමයෙන් මේ ව්‍යාජ වෛද්‍යවරුන් පෙනී සිටින බව රජයේ වෛද්‍ය නිලධාරින්ගේ සංගමයට පැමිණිලි බොහෝ සංඛ්‍යාවක් ලැබී තිබෙන බව ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107115</link>
    <topic>පිච්ච මල් පූජාවට මහ සෙනඟක්</topic>
    <author/>
    <content>ශාන්ති පදනම 22 වැනි වරටත් සංවිධානය කළ පිච්ච මල් පූජාව ලක්ෂ සංඛ්‍යාත බැතිමතුන්ගේ සාදු නාද මැද මහ වැසි නොතකා ඉකුත් 09 වැනි දා පස්වරුවේ ජය ශ්‍රී මහා බෝධි මූලයෙහි දී පැවැත්වුණි.අනුරාධපුර අටමස්ථානාධිපති ආචාර්ය පල්ලේගම සිරිනිවාස, රුවන්වැලි චෛත්‍යාරාමාධිපති පල්ලේගම හේමරතන නාහිමිවරුන්ගේ අනුශාසනා පරිදි කොටපොළ අමරකිත්ති නාහිමිපාණන් ගේ මූලිකත්වයෙන් වාර්ෂික පිච්ච මල් පූජාව මෙවරත් සංවිධානය කර තිබුණි. රන්වන් පාත්‍ර තුළ බහාලූ පිච්ච මල් මුතු කුඩ සෙවණේ මහා සඟ රුවන විසින් රුවන්වැලි මහා සෑ අභියසින් වූ පෙත්මඟ ඔස්සේ පෙරහරින් ශ්‍රී මහා බෝධි උතුරු වාහල්කඩ අභියසට පැමිණ අනතුරුව පෙරහර මාවත ඔස්සේ පැදකුණු කොට යළිත් උතුරු වාහල්කඩින් ශ්‍රී මහා බෝධි මළුවට පිවිසුනහ.පෙරහර අවසානයේ පාත්‍රවල බහාලූ පිච්ච මල් ශ්‍රී මහා බෝධි මූලයෙහි අතුරා උන්වහන්සේ මලින් පුදා මහා සඟ රුවන ආගමික වතාවත් සිදු කළහ. පෙරහර ආරම්භ වී විනාඩි කීපයක් ගතවෙද්දී ඉඩෝරයට ඉරිතලා ගිය අනුරපුර මහ පොළොව තෙත් කරමින් මහා වැස්සක් කඩා හැළුනු අතර, මහ වැසි නොතකා රැස්ව සිටි ජනයා පෙරහර අවසන්වන තෙක්ම සැදැහැ සිතින් ඊට එක්ව සිටි අයුරු ද දක්නට ලැබුණි. පිට පළාත්වලින් අනුරාධපුර පූජා නගරයට පැමිණ සිටි ජනතාව නිසා දැඩි වාහන තදබදයක් ද ඇති විය. ලක්ෂ සංඛ්‍යාත ජනයා උදෙසා දන්සැල් රැසක් ද පැවති අතර, දැඩි ආරක්ෂක රැකවරණ ද යොදා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107116</link>
    <topic>ජනගහන දිනය අදයි</topic>
    <author>සන්ධ්‍යා කරුණාරත්න</author>
    <content>ලෝක ජනගහන දිනය අදට (11) යෙදී තිබේ. “ ලෝකය බිලියන හතක් අබියස (The World at seven billion  ) ” යන්න මෙවර ජනගහන දිනයේ තේමාවයි.මේ වන විට ලෝකයේ ජනගහනය කෝටි හත්සියයකට ආසන්නය. ශ්‍රී ලංකාවේ ජනගහනය ද කෝටි දෙකකට ආසන්න වී ඇත. මෙසේ ජනගහනය ඉහළ යාම නිසා ගැටලු රැසකට ලෝකයේ රටවලට මුහුණ දීමට සිදුව තිබේ.විශේෂයෙන්ම වැඩිහිටි ජනගහනය ඉහළ යාම ද ගැටලුවක් වී ඇත. උපත් සංඛ්‍යාවට සමානුපාතිකව සිදු වන මරණ සංඛ්‍යාව අඩු වීම නිසා මේ ගැටලුව මතු වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107117</link>
    <topic>දෙවැනි සතුන්වත්ත පින්නවල</topic>
    <author>සුභාෂිනි සේනානායක</author>
    <content>පින්නවල අලි අනාථාගාරයට යාබදව අක්කර 45ක භූමියක ඉදිකෙරෙන ශ්‍රී ලංකාවේ දෙවැනි සත්වෝද්‍යානයේ ඉදිකිරීම් කඩිනම් කෙරේ.සබරගමුව මහ ඇමැති මහීපාල හේරත් මහතාගේ ඉල්ලීමකට අනුව මෙහි ඉදිකිරීම් කටයුතු කඩිනම් කරන ලෙස ආර්ථික සංවර්ධන ඇමැති බැසිල් රාජපක්‍ෂ මහතා නියෝග කළේය. මේ සත්වෝද්‍යානයේ ශ්‍රී ලංකාවෙන් වඳවී යන ආවේණික සතුන්ට පමණක් වෙන් කෙරේ.කිලෝ මීටර 4.2ක අභ්‍යන්තර ප්‍රවේශ මාර්ගවල සියලු වැඩ කටයුතු ලබන මස අවසන් කෙරෙන අතර දෙසැම්බර් මස අග වන විට සෙසු ඉදිකිරීම් කටයුතු ද අවසන් කිරීමට නියමිත ය. නිදැල්ලේ හැසිරෙන ව්‍යාඝ්‍රයන් අසලටම ගොස් නැරැඹිය හැකි පරිදි විශේෂ දිවි අරණක් [lephered den] ඉදිකිරීම ද මෙහි විශේෂත්වයක් වේ. මෙහි පළමු අදියර 2012 වසරේ දී අවසන් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107118</link>
    <topic>කොළඹ ගංවතුර පාලනයට රුපියල් මිලියන 8000ක්</topic>
    <author>සුභාෂිනි සේනානායක</author>
    <content>කොළඹ ගංවතුර පාලනයට රුපියල් මිලියන 8000ක් වෙන් කර තිබේ.ගංවතුර, සුළිසුළං, සුනාමි, නායයෑම්, වැනි ආපදාවන්ට ඔරොත්තු දෙන ආකාරයෙන් නගර නිර්මාණය කිරීම මෙමඟින් සිදු කෙරෙන අතර, ගිනි ගැනීම්, මෙන්ම ස්වභාවික මාර්ග අවහිර වීම්, අක්‍රමවත් කසළ බැහැර කිරීම් වැනි ක්‍රියාවන්ට පිළියම් ලෙස ඇළ මාර්ග පිරිසිදු කිරීම, ක්‍රමවත්ව අප ජලය බැහැර කිරීම ආදිය ද මේ යටතේ සිදු කිරීමට නියමිතය.ආපදා කළමනාකරණ අමාත්‍යාංශය, ආපදා කළමනාකරණ මධ්‍යස්ථානය, පළාත් සහා සහ පළාත් පාලන අමාත්‍යාංශය එක්ව මේ ව්‍යාපෘතිය ක්‍රියාත්මක කරයි. මේ සඳහා එක්සත් ජාතීන්ගේ සංවිධානයේ ආපදා අවම කිරීමේ උපාය මාර්ගික වැඩ සටහන් මඟින් සහාය ලබා දේ.ආපදාවක් ඇතිවීමේ දී චක්‍රලේඛනවලට කොටු නොවී ජනතාවට අවශ්‍ය ආධාර ලබා දීමට පියවර ගත යුතු බවත්, ආපදා අවම කිරීම සඳහා පළාත් පාලන ආයතනවලට අවශ්‍ය සෑම සහායක්ම ලබා දීමට පියවර ගෙන ඇති බවත්, ආපදා කලමනාකරණ ඇමැති මහින්ද අමරවීර මහතා මෙහිදී පැවැසීය.කොළඹ නගරය තුළ ගංවතුර ඇතිවීමට හේතුවී ඇති ජලය බැසයන ඇළ මාර්ග හා කාණු පද්ධති සකස් කර ගංවතුර පාලනය සඳහා මෙම මුදල වෙන් කර ඇති බවත් ඇමැතිවරයා තවදුරටත් කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n1107119</link>
    <topic>‘ලක් විජය’ බලාගාරය යළි යථා තත්ත්වයට</topic>
    <author>උපාලි කරුණාරත්න</author>
    <content>තාක්‍ෂණික ගැටලු හේතුවෙන් අක්‍රීයව පැවති නොරොච්චෝල ‘ලක් විජය’ තාප බලාගාරය අද (11) යළි යථා තත්ත්වයට පත් කරන බව විදුලි බල හා බලශක්ති අමාත්‍යාංශය සහ ලංකා විදුලිබල මණ්ඩලය ප්‍රකාශ කරයි.ලක්විජය තාප විදුලි බලාගාරයේ පළමු අදියරේ ධාරිතාව මෙගා වොට් තුන්සියයකි. අක්‍රීය තත්ත්වයේ තිබූ එය දේශීය සහ චීන ඉංජිනේරුවන් විසින් මාස දෙකකට ආසන්න කාලයක් තුළ ප්‍රතිසංස්කරණය කරන ලදී. ඒ අනුව ඊයේ (10) අලුයම 2.40ට පමණ මෙගා වොට් තුන්සියයක ධාරිතාවෙන් මෙගා වොට් සීයක් ජාතික විදුලි බල පද්ධතියට එකතු කෙරුණි. ඉතිරි මෙගා වොට් දෙසීය අද දහවල් දොළහට ප්‍රථම ජාතික විදුලිබල පද්ධතියට එකතු කිරීමට මේ වනවිට සැලසුම් කරමින් සිටී.කැලණිතිස්ස ද්විත්ව චක්‍රීය බලාගාරය (මෙගා වොට් 165) මේ වන විට සම්පූර්ණයෙන් අක්‍රීය වී ඇත. කෙලවරපිටිය යුගදනව් බලාගාරය (මෙගා වොට් 300) පසුගිය සතියේ සිට එහි උපරිම ධාරිතාවට සකස් කර ඇත. මෙයට අමතරව තවත් කුඩා බලාගාර තුනක් දැනට අක්‍රිය වී තිබේ. මෙම විදුලි බලාගාර අක්‍රිය වීම සහ අඩපණ වීම පිළිබඳව සොයා බැලීම සඳහා විදුලි බල හා බලශක්ති අමාත්‍යාංශයේ අතිරේක ලේකම්වරයකු වන තිස්ස හේරත් මහතාගේ ප්‍රධානත්වයෙන් කමිටුවක් පත්කර තිබේ.විදුලිය කපා හැරීම් පිළිබඳව මේ දිනවල නැගෙන චෝදනා අමාත්‍යාංශය ප්‍රතික්ෂේප කරයි. විදුලි බලය කපා හැරීම පිළිබඳව කිසිදු තීරණයක් මේ වන තෙක් ගෙන නොමැති බවද කියයි. විවිධ ප්‍රදේශවල ක්ෂණිකව විදුලිය විසන්ධි වනුයේ විදුලිය සඳහා අධික ඉල්ලුමක් පවතින අවස්ථාවල තාක්‍ෂණික හේතුන් මත සිදුවන ක්ෂණික විසන්ධිවීම් නිසා බවද විදුලිබල හා බලශක්ති අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071110</link>
    <topic>වැසි රහිත කාලගුණය නිසා ජලය අරපිරිමැස්මෙන් භාවිත කරන්න</topic>
    <author>සුභාෂිනි සේනානායක සහඅනුෂා ගුරුසිංහ</author>
    <content>වැසි රහිත කාලගුණය හේතුවෙන් ජලය අරපිරිමැස්මෙන් භාවිතා කරන්නැයි ජල සම්පාදන හා ජලාපවාහන අමාත්‍යාංශය පවසයි.මෙම කාලගුණ තත්ත්වය දිගටම පැවතුනහොත් කොළඹ හා තදාසන්න ප්‍රදේශ ගණනාවකට ජල සැපයුම සීමා කිරීමට සිදුවන බවද අමාත්‍යාංශය පවසයි.ජලය සැපයීම පිළිබඳ මේ වනවිට කිසිදු අවදානමක් නැතැයි ජල සම්පාදන හා ජලාපවාහන මණ්ඩලයේ බස්නාහිර පළාත් නිෂ්පාදන අංශයේ සහකාර සාමාන්‍යාධිකාරී ප්‍රතිරාජ රාමවික්‍රම මහතා ප්‍රකාශ කළ අතර, ජල පරිභෝජනය ඉහළ ගොස් ඇති බව ද කියයි.සාමාන්‍ය දිනකට ජලය ගැලුම් මිලියන 120 ත් 130 ත් අතර අඹතලේ ජල පවිත්‍රාගාරයෙන් නිකුත් කරන බව පවසන ඒ මහතා, ජල අපතේ නොහැර අරපිරිමැස්මෙන් භාවිතා කරන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071111</link>
    <topic>අනාගත පරම්පරාව සතුටින් තැබීම රජයේ ඒකායන බලාපොරොත්තුවයි</topic>
    <author>මහින්ද අලුත්ගෙදර</author>
    <content>වර්තමාන පරම්පරාවට නොලැබීගිය සාමය හා සංවර්ධනයේ සතුට අනාගත පරම්පරාවට උරුම කරදීම රජයේ බලාපොරොත්තුව බව ආර්ථික සංවර්ධන ඇමැති බැසිල් රාජපක්ෂ මහතා පවසයි. වර්තමාන පරම්පරාවේ හොඳම කාලය යුද ගැටුම් හේතුවෙන් නැතිවී ගිය බවත් ඒ නිසාම සැලසුම් සහගත ලෙස රටේ සංවර්ධනය වේගවත් කිරීම සඳහා සියලු දෙනාගේම සහයෝගය අවශ්‍ය බවත් ඇමති බැසිල් රාජපක්ෂ මහතා පවසයි.ඇමතිවරයා මේ බව සඳහන් කළේ තොණ්ඩමනාරු – අච්චුවේලි මාර්ගය විවෘත කිරීමේ අවස්ථාවට සහභාගි වෙමිනි. යුද ගැටුම් හේතුවෙන් 1983 වර්ෂයේදී වසා දමන ලද මෙම මාර්ගය වසර 28 කට පසුව ඊයේ (10) යළි විවෘත කෙරිණි.එම ප්‍රදේශයේ නැවත පදිංචි කරන ලද ජනතාව ඇතුළුව 25000 ක් පමණ දිනකට මේ මාර්ගය භාවිතයට ගනී.උතුරු හා නැඟෙනහිර පළාත් ඇතුළුව මේ රටේ සෑම ප්‍රදේශයකම ජනතාව යුද ගැටුම් හේතුවෙන් වසර තිහක කාලයක් දුක්විඳි බව සිහිපත්කළ බැසිල් රාජපක්ෂ මහතා ජනාධිපති මහින්ද රාජපක්ෂ මහතාගේ නායකත්වය යටතේ ඒ තත්ත්වය ක්‍රමානුකූල ලෙස වෙනස් කරමින් සිටින බවද සඳහන් කළේය.ජනාධිපති මහින්ද රාජපක්ෂ මහතාගේ උපදෙස් පරිදි රටේ සංවර්ධන කටයුතු ශක්තිමත් ලෙස කරගෙන යන බව පෙන්වාදුන් ආර්ථික සංවර්ධන ඇමතිවරයා එය ක්‍රමානුකූල ලෙස රටේ සෑම ප්‍රදේශයක් දක්වාම ව්‍යාප්ත කරන බවද පැවැසීය.රටේ සංවර්ධන කටයුතු කරගෙන යාමේදී නොයෙක් බාධා පැමිණෙන බවත් කෙතරම් බාධා පැමිණියත් ඒ කිසිවක් නිසා අධෛර්යවත් නොවන බවත් හෙතෙම සඳහන් කළේය.උතුරේ නැවත පදිංචි කිරීම් ඉතා සාර්ථක ලෙස අවසන් වෙමින් තිබෙන බව කී ඇමතිවරයා නැවත පදිංචි කිරීම සඳහා ඉතිරිවී සිටින සුළු පිරිසද කඩිනමින් නැවත පදිංචි කරන බව ප්‍රකාශ කළේය.දිගු කාලයක සිට උතුරේ ජනතාව මුරුන්කන් කෝවිලේ සිට පාද යාත්‍රා මඟින් කතරගමට පැමිණෙන බව සිහිපත් කළ ආර්ථික සංවර්ධන ඇමතිවරයා එහිදී ඔවුන් පෙරහරටද සහභාගිවන බව කීවේය.සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමති ඩග්ලස් දේවානන්දා, උතුරු පළාත් ආණ්ඩුකාර මේජර් ජනරාල් ජී.ඒ.චන්ද්‍රසිරි මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071112</link>
    <topic>“පල්ස් 2011” හෙට ගලධාරි හෝටලයේ දී</topic>
    <author>දයා පෙරේරා</author>
    <content>පාසල් සිසුන් හා යොවුන් ප්‍රජාව අතර තොරතුරු තාක්ෂණ ප්‍රායෝගික දැනුම යොදා ගැනීමේ ගුණාත්මක ප්‍රමිති වර්ධනය හා යොවුන් මනසෙහි නව්‍ය ප්‍රායෝගික චින්තනයක් ගොඩනැගීමත් අරමුණු කරගත් “පල්ස් 2011” තොරතුරු තාක්ෂණ ප්‍රදර්ශනය කොළඹ ආනන්ද විද්‍යාලය විසින් ගලධාරි හෝටලයේ දී හෙට (11) පවත්වනු ලබයි.සිසුන්ට හා ගුරුවරුන්ටත් තාක්ෂණ දැනුම සොයා ගවේෂණය කළ හැකි මාර්ග රාශියක් “පල්ස් 2011” ප්‍රදර්ශනයේ දී මතු කැරේ. ආරාධිත පාසල්වලින් තෝරා ගත් සිසුන් හතර දෙනා බැගින් සහභාගී වන”එක්සැල්ට් 2011” නම් පරිගණකාශි‍්‍රත තරගයක් ද ශ්‍රී ලංකාවේ මුල්වරට මෙහිදී පැවැත්වේ.පරිගණක ක්‍ෂේත්‍රයේ රැකියාවක් සඳහා තිබිය යුතු දැනුම මේ තරගයේදී ප්‍රායෝගිකව අත්දැකීමට ලැබෙන බවත් වෙබ් නිර්මාණ ග්‍රැෆික් නිර්මාණ මෙන්ම පරිගණක වැඩසටහන් සැකසීම හා ඉදිරිපත් කිරීමටද දැනුමක් ලැබෙනු ඇති බවත් ආනන්ද විද්‍යාලයීය තොරතුරු තාක්ෂණ සමාජය පවසයි.තොරතුරු තාක්ෂණ ගුරුවරුන්ටත් එම විෂය හදාරණ සිසුන්ටත් දෙස් විදෙස් විද්වතුන්ගේ දෙසුම්වලට සවන්දීමට හා ලැප්ටොප් පරිගණකයකින් ඉගෙනුම ලැබීම ගැන ප්‍රායෝගික දැනුම ලබාදීමටත් ඉඩ සළසා ඇතැයිද සංවිධායකයෝ කියති.ශ්‍රී ලංකාවේ පාසලක් තොරතුරු තාක්ෂණ ක්‍ෂේත්‍රයෙහි පවත්වනු ලබන නවමු හා ප්‍රායෝගික පළමුවැනි ප්‍රදර්ශනය මෙය වනු ඇති බවත් ඔවුහු කියති. ආරක්ෂක ලේකම් ගෝඨාභය රාජපක්ෂ මහතා අතින් මෙම ප්‍රදර්ශනය විවෘත වීමට නියමිත බවද ආනන්ද විද්‍යාලයීය තොරතුරු තාක්ෂණ සමාජය කියයි. පෙරවරු 9.00 සිට පස්වරු 4.00 දක්වා ප්‍රදර්ශනය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071113</link>
    <topic>අධ්‍යාපන සේවකයන්ගේ සමුපකාර සමිතිය සාමාජිකයන්ට සහන සැලසීමට සුරක්‍ෂිතයි</topic>
    <author>අනුර ප්‍රේමලාල්</author>
    <content>සීමාසහිත අධ්‍යාපන සේවා නියුක්තිකයින්ගේ සමුපකාර සකසුරුවම් කම හා ණය දෙන සමිතියේ අරමුදල සියලු සාමාජිකයන්ට සහන සැලසීම සඳහා ඉතා සුරක්ෂිතව තිබෙන බව එහි වර්තමාන අතුරු පාලක මණ්ඩලය දන්වා සිටී.ජනතා විමුක්ති පෙරමුණට සම්බන්ධ අපේ කණ්ඩායම නමින් පිරිසක් මේ සමිතියේ බලය ලබා ගෙන විශාල දූෂණ අක්‍රමිකතා රැසක් සිදු කර තිබේ යැයි එහි පාලක මණ්ඩලය චෝදනා එල්ල කරයි.මේ සම්බන්ධයෙන් දැනට සමුපකාර කොමසාරිස්වරයා පත්කර තිබෙන කමිටුවක් මගින් පරීක්ෂණ කටයුතු ආරම්භ කර ඇත.එසේ දූෂණ අක්‍රමිකතා චෝදනා වලට ලක්වූ පිරිස දැන් මෙම සමිතියේ සාමාජිකයින් වෙත ගොස් තමන් තැන්පත් කර ඇති මුදල් යලි ලබා ගන්නැයි විවිධ අසත්‍ය ප්‍රචාර පතුරුවමින් ඉල්ලා සිටින බව අතුරු පාලක මණ්ඩලය කරුණු අනාවරණය කරයි.මේ සම්බන්ධයෙන් ඉකුත් දා (08) සීමාසහිත අධ්‍යාපන සේවා නියුක්තිකයන්ගේ සමුපකාර සකසුරුවම් කම හා ණය දෙන සමිතියේ ශ්‍රවණාගාරයේ පැවැති මාධ්‍ය හමුවේ දී කරුණු දැක්වූ අතුරු පාලක මණ්ඩලයේ සභාපති නීතිඥ සාගර කාරියවසම් මහතා, මේ මුදලේ සත පහකට වංචාවක් හෝ අනවශ්‍ය වියදමක් අපි කර ඇතැයි කවුරු හෝ ඔප්පු කළ හොත් අතුරු පාලක මණ්ඩලය ඒ අවස්ථාවේ දීම ඉල්ලා අස්වෙන බව අවධාරණය කෙළේය.දිනෙන් දින අකර්මන්‍ය තත්ත්වයට පත්වෙමින් තිබුණ මේ සමිතියේ ක්‍රියාකාරිත්වය යළි ගොඩ නගාගෙන එක් ලක්ෂ හතළිස් තුන්දහස් හත්සිය දොළහක් වූ ක්‍රියාකාරී සාමාජිකයන්ටම ක්ෂණික ණය හා දේපොළ ණය ලබා දීමේ ක්‍රියාවලිය දැන් යළි ශක්තිමත් කර ඇතැයි සියලු සාමාජික ගුරුවරුන් වෙත දන්වා සිටින බව ද පැවසීය.මෙහිදී මාධ්‍ය හමුවට එක්වූ අතුරු පාලක මණ්ඩලයේ ප්‍රධාන ලේකම් එස්. ඩබ්ලියු. ඩී. නානායක්කාර මහතා, වර්ෂ 2008 දී මේ සමිතියේ මුළු ශුද්ධ ලාභය රුපියල් මිලියන තුන්සිය අනූහතක් වූ අතර පසුව ඉකුත් පාලකයින් පාලනය කළ මුල් වසරේ දී ශුද්ධ ලාභය රුපියල් මිලියන එකසිය පනස් හතක් ලෙස සියයට පනහකින් අඩුවූ බව පෙන්වා දුන්නේ ය.එම පාලක සභාවේ සභාපති ධුරයට පත්වූ මහින්ද ජයසිංහ මහතා මේ සමිතියෙන් ලබා ගත් රුපියල් එක් ලක්ෂ පනස් දහසක ණය මුදලක් වාරික හතළිස් අටකින් ගෙවන බවට පොරොන්දු වුණත් වාරික පහක් නොගෙවා මඟ හැර තිබේ.ඒ බව ඔහු සභාපති අසුනේ ඉඳ ගැනීමට යාමේදී අනාවරණය විය. ඉතා අධික මුදල් ගෙවා විවිධ ව්‍යාපෘතිවලට ටී-ෂර්ට් මිලදී ගැනීම, ලිපි කවර සහ ළමා ගිණුමක් ආරම්භ කිරීම සඳහා උපකරණ ගැනීම සම්බන්ධයෙන් දැනට කරුණු ඔප්පු වී තිබේ.එමෙන්ම මේ සමිතියේ කාර්යාලය ජනතා විමුක්ති පෙරමුණේ දේශපාලන කාර්යාලයක් ලෙස පවත්වාගෙන යාම, ඒ පක්ෂයෙන් මැතිවරණ වලට ඉදිරිපත් වී පරාජයට පත්වූ අපේක්ෂකයන් හා දේශපාලන ක්‍රියාකාරීන් 185 දෙනෙකුට මේ ආයතනයේ රැකියා ලබා දීම වැනි චෝදනා ඔවුන්ට එල්ල වී ඇත.පළාත් මට්ටමින් තිබෙන කාර්යාලවලට හා සේවකයින්ට පහර දීම ආරම්භ කර තිබෙන අතර ඉන් ඔවුන් උත්සාහ කරන්නේ ඔවුන්ට එල්ල වී ඇති චෝදනා වසා ගැනීමට යැයි ද ඒ මහතා පැවැසීය.ජාතික භික්ෂු පෙරමුණට රුපියල් අනූපන්දහසක් සහ ජාතික වෘත්තීය සමිති මධ්‍යස්ථානයට රුපියල් තිස් හත් දහසක් ලබා දීම සම්බන්ධයෙන් කරුණු තහවුරු වී ඇති අතර මේ ආකාරයට සමිතියේ අරමුදල් වලින් තම පක්ෂයේ දේශපාලන කටයුතු කර ගැනීමේ ව්‍යාපාරයක් ගෙන ගිය ලංකා ගුරු සේවා සංගමය දැන් ගුරුවරුන් වෙනුවෙන් කිඹුරු කදුළු හෙළමින් ඒ අය මුලා කිරීමේ ව්‍යාපාරයක් ආරම්භ කර ඇතැයි ද කීවේය.මේ මාධ්‍ය හමුව සඳහා අතුරු පාලක මණ්ඩලයේ උප සභාපති වසන්ත ගුණසේන මහතා ද එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071114</link>
    <topic>ආසියාවේ විශාලම පිත්තල නිර්මිත චෛත්‍යය ජනපති අතින් අද විවෘතවේ</topic>
    <author>පණ්ඩුක සමරසේකර</author>
    <content>පිත්තල ලෝහයෙන් නිර්මිත ආසියාවේ විශාලතම චෛත්‍යරාජයාණන් වහන්සේගේ කොත නිරාවරණය කිරීමේ පුණ්‍යොත්සවය අද (11) සවස හතරට ජනාධිපති මහින්ද රාජපක්ෂ මහතා අතින් රාජගිරිය කලපළුවාව ශ්‍රී ධර්ම විහාරස්ථානයේ දී පැවැත්වේ.දකුණු ආසියාවේ ආශ්චර්යමත් දේශය කරා යන ගමනේ දී 2600 වැනි ශ්‍රී සම්බුද්ධත්ව ජයන්තිය නිමිති කර නිර්මාණය කරන ලද රන් ආලේපිත මෙම චෛත්‍යරාජයාණන් වහන්සේගේ කොත්වහන්සේ නිරාවරණය කිරීමේ උත්සවය නිමිතිකර පැවැති මාධ්‍ය හමුවේ දී ජල සම්පාදන හා ජලාපවහන ඇමැති දිනේෂ් ගුණවර්ධන මහතා මේ පුවත අනාවරණය කළේය.පිත්තල කර්මාන්තයේ යෙදෙන ශිල්පීන්ගේ ඉපැරැණි කැටයමින් අලංකාරව නිමවා ඇති රන් ආලේපිත මෙම චෛත්‍යරාජයාණන් වහන්සේ උසින් අඩි 21 වේ. මෙහි ගර්භයෙහි රිදීයෙන් නිමකළ නෙළුම් පෙති 27 කින් යුත් නෙළුම් මලක් සහ එයටම මැණික් ගල් 1080 ක් යොදා සැරසූ රනින් නිම කළ චෛත්‍යරාජයාණන් වහන්සේ නමක් ද තැන්පත් කර ඇත. මෙම චෛත්‍යය නිර්මාණය කිරීම සඳහා පිත්තල ටොන් 3ක් භාවිතා කර ඇති අතර චෛත්‍ය රාජයාණන් වහන්සේගේ නිර්මාණ කටයුතු අවසන් කිරීම දින 180 කින් සිදු කෙරිණි. මෙම චෛත්‍ය සෞභාග්‍යයේ මහාසෑ රදුන් ලෙස නම් කර ඇත.මෙම චෛත්‍යරාජයාණන් වහන්සේගේ කොත් වහන්සේ නිරාවරණයෙන් පසු වසරක් පුරා රාජගිරිය කලපළුවාව විහාරස්ථානයේ දී ආධ්‍යාත්මික වැඩසටහන් ක්‍රියාත්මක වන බව විහාරාධිපති පූජ්‍ය ආචාර්ය දෙල්දූවේ ඤාණසුමන නාහිමිපාණන් වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071115</link>
    <topic>රට සංවර්ධනයේදී සඟරුවන ඉටු කළ යුතු සේවය ඉමහත්</topic>
    <author>මහින්ද අලුත්ගෙදර</author>
    <content>උතුරු හා උතුරු මැද දෙපළාතේ ප්‍රධාන සංඝනායක පදවියෙන් පිදුම් ලැබූ අනුරාධපුර දිස්ත්‍රික් ශාසනාරක්ෂක බල මණ්ඩලයේ සභාපති අනුරාධපුර ශ්‍රී සම්බුද්ධත්ව ජයන්ති විහාරාධිපති නුගේතැන්නේ පඤ්ඤානන්ද නාහිමි වෙත උපහාර පිරිනැමීම ජනාධිපති මහින්ද රාජපක්‍ෂ මහතා අතින් අරලියගහ මන්දිරයේදී ඉකුත්දා (8) සිදු කෙරිණි.ශ්‍රී ලාංකීය ජන සමාජයට හා ශ්‍රී සම්බුද්ධ ශාසනයට ඉටු කරන ලද මෙහෙවර අගයමින් සියම් මහා නිකායේ අස්ගිරි පාර්ශ්වය උන්වහන්සේට මෙම ගෞරව සම්මානය පිරිනමා ඇත.ජනාධිපති මහින්ද රාජපක්‍ෂ මහතාගේ උපදෙස් හා මඟ පෙන්වීම පරිදි සංවිධානය කරනු ලැබූ මෙම උපහාර උළෙල සඳහා වවුනියාව, යාපනය, මන්නාරම, මුලතිව්, කිලිනොච්චිය ආදී ප්‍රදේශ නියෝජනය කරමින් හින්දු හා ඉස්ලාම් ආගමික පූජකවරුන් සහභාගි වීම විශේෂත්වයක් වූහ.මේ අවස්ථාවට වැඩම කළ මල්වතු පාර්ශ්වයේ අනුනායක නියංගොඩ විජිතසිරි අනුනාහිමියෝ අනුශාසනාවක් කරමින් සඳහන් කළේ ශ්‍රී ලංකාවේ සෑම ප්‍රදේශයකම ගිහි පැවිදි ජනතාවට පඤ්ඤානන්ද හිමියන්ගෙන් විශාල සේවාවක් සිදු වූ බවත් භික්ෂු නමක් වශයෙන් උන් වහන්සේ වගකීමෙන් කටයුතු කරන බවත් ය.ඊට අමතරව අවශ්‍ය අවස්ථාවලදී නොපිරිහෙලා කටයුතු කරන බව පැවසූ උන් වහන්සේ රටේ සාමය උදා වී තිබෙන මොහොතක රට සංවර්ධනය කරා රැගෙන යාමේ කාර්යයේදී සඟරුවන විශාල සේවාවක් ඉටු කළ යුතුව තිබෙන බවද පැවසූහ.මේ අවස්ථාවට වැඩම කළ ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන හිමියේ මෙහිදී ප්‍රකාශ කළේ මෙවැනි උත්සවයක් සංවිධානය කිරීම සම්බන්ධයෙන් සතුටු වන බවත් කැපී පෙනෙන සේවයක් ඉටුකරන සංඝරත්නය අගයමින් ජනාධිපති මහින්ද රාජපක්‍ෂ මහතා උපහාර පිරිනැමීම අගය කරන බවත් ය.තවද උන්වහන්සේ ප්‍රකාශ කළේ පඤ්ඤානන්ද හිමියෝ අනුරාධපුර දිස්ත්‍රික්කයට පමණක් නොව සමස්ත ශ්‍රී ලංකාවටම ගෞරවයක් බවයි. මහා සංඝයා වහන්සේ අතර අන්‍යෝන්‍ය සබඳතා ගොඩනඟමින් රටේ සංවර්ධනය කරා ඹ;ගන යාමට සියලු දෙනාගේම දායකත්වය අවශ්‍ය බවද බෙල්ලන්විල විමලරත්න හිමියෝ පැවසූහ.රුවන්වැලි මහා සෑය චෛත්‍යාරාමාධිපති පල්ලේගම හේමරතන හිමියෝ ප්‍රකාශ කළේ මේ රටේ භික්ෂූන් වහන්සේගේ සේවය අගය කිරීමට රටේ රාජ්‍ය නායකයා බැඳී සිටින බවයි.සියලු දෙනාම එක්ව ශාසනයේ ආශිර්වාදය සමඟ රටේ සංවර්ධනය සඳහා ඉදිරියට ගෙන යා යුතු බවද උන්වහන්සේ පැවසූහ.රටට සාමය හා සමගිය උදාකර දීම වෙනුවෙන් උතුරේ අන්‍ය ආගමිකයන් මෙහිදී ජනාධිපති මහින්ද රාජපක්‍ෂ මහතාට විශේෂ තිළිණයක් පිරිනමන ලදී. ඊට අමතරව රජරට බෞද්ධ කාන්තා සමිතියේ සභාපතිනි කරුණා විලියම් මහත්මියද ඒ මහතාට විශේෂ තිළිණයක් පිරිනැමුවාය.පුරාවිද්‍යා චක්‍රවර්ති එල්ලාවල මේධානන්ද, ආචාර්ය නියංගොඩ විජිතසිරි, ජල සම්පාදන හා ජලාපවාහන ඇමැති දිනේෂ් ගුණවර්ධන, ගොවිජන සේවා හා වන ජීවි ඇමැති එස්. එම්. චන්ද්‍රසේන , යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක, පාරිභෝගික සුබ සාධනය පිළිබඳ ජ්‍යෙෂ්ඨ ඇමැති එස්. බී. නාවින්න, උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති බර්ටි ප්‍රේමලාල් දිසානායක, මධ්‍යම පළාත් ප්‍රධාන ඇමැති සරත් ඒකනායක, ජනාධිපති ලේකම් ලලිත් වීරතුංග හා ආරක්ෂක ලේකම් ගෝඨාභය රාජපක්‍ෂ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071116</link>
    <topic>මහනුවර ඇසළ මහ පෙරහර 30 දා කප් සිටුවීමෙන් ඇරැඹෙයි</topic>
    <author>ගාමිණී සමරනායක – මහනුවර සංචාරක වාර්තාකරු</author>
    <content>මේ මස 30 දිනට යෙදෙන සුබ මොහොතින් සතරමහ දේවාලය කප් සිටුවීමෙන් මෙවර මහනුවර ඓතිහාසික ඇසළ පෙරහර ආරම්භ කෙරේ. එදින සිට අගෝස්තු මස 03 දා දක්වා දේවාල අභ්‍යන්තර පෙරහර ද, 04 දා සිට 08 දා දක්වා කුඹල් පෙරහර ද 09 දා සිට 13 දා දක්වා රන්දෝලි පෙරහර ද වීථි සංචාරය කෙරේ. දිය කැපීමේ මංගල්‍යය 14 දා අලුයම් කාලයේ පේරාදෙණිය, ගැටඹේ තොටුපළේ දී සිදු කෙරෙන අතර, එදින පැවැත්වෙන දහවල් පෙරහරින් පසු මහනුවර ඓතිහාසික ඇසළ පෙරහර නිමාවට පත්වනු ඇත.මෙවර මහනුවර ඇසළ පෙරහර වෙනුවෙන් මහනුවර නගරය, මාලිගා චතුරශ්‍රය, වැවරවුම, නගරයේ රජයේ ආයතන, ව්‍යාපාරික ආයතන, ගොඩනැඟිලි, වීදි, මංමාවත්, ප්‍රවේශ මාර්ග, පාළම් හා බෝක්කු ආදිය නවීකරණය කරමින් තීන්ත ආලේප කිරීමේ කටයුතු මහනුවර මහ නගර සභාව මාර්ග සංවර්ධන අධිකාරිය හා අදාළ ආයතන මඟින් ආරම්භ කර ඇත.පෙරහර සමයේ මහනුවර නගරයේ සියලුම රාජ්‍ය ගොඩනැඟිලි හා පෞද්ගලික ආයතනත් බෞද්ධ හා ජාතික කොඩිවලින් සරසා විදුලි බුබුළුවලින් අලංකාර කරන ලෙසත්, පෙරහර සංවිධායකයින් ජනතාවගෙන් ඉල්ලා සිටිති.පෙරහර ගමන් ගන්නා මාර්ග මෙවරද දීර්ඝ කර ඇතිනිසා මහජනතාවගේ ගමනාගමන කටයුතු සඳහා දුම්රිය, ලංගම හා පෞද්ගලික බස් සේවාවන් තර කිරීමට ද තීරණය කර ඇත. මේ දිනවල හිඟයකින් තොරව ජල සැපයුම් ලබාදීමටත් මහජනතාවගේ පහසුව තකා ජංගම වැසිකිළි පද්ධතියක් ක්‍රියා කිරීමටත් පියවර ගැනේ. රාජකාරි සඳහා මහනුවරට පැමිණෙන පොලිස් නිලධාරීන්ගේ නවාතැන් සඳහා නගර ආසන්නයේ පාසල් කිහිපයක් යොදා ගන්නා බවත් මහනුවර ජ්‍යෙෂ්ඨ පොලිස් අධිකාරී අයි. ඇම්. කරුණාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071117</link>
    <topic>කෘෂිකර්මාන්තයට හානි සිදුවූවත් පිටරටින් සහල් ගෙන්වූයේ නෑ</topic>
    <author>නුවන් කොඩිකාර</author>
    <content>පසුගිය කාලයේ ඇති වූ ස්වභාවික විපත් වලින් කෘෂිකර්මාන්තයේ 40% විනාශ වුවද, මේ වනතුරු එකදු සහල් ඇටයක් විදේශයන්ගෙන් මෙරටට නොගෙන් වූ බව කෘෂිකර්මාන්ත ඇමැති මහින්ද යාපා අබේවර්ධන මහතා පැවැසීය.දේශීය ගොවියාත්, කෘෂිකර්මාන්තයත් රැක ගැනීමට වත්මන් රජය ගෙන ඇති වැඩසටහන් වල ප්‍රතිලාභ ලෙස මෙය පෙන්වා දිය හැකි බව හෙතෙම කිවේය.මෙරට කෘෂිකර්මාන්තයේ හෝ වෙනයම් කරුණක් පිළිබදව තීන්දු තීරණ ගතයුත්තේ ශ්‍රී ලංකා රජය විසින්ම බව පවසන ඒ මහතා ඊට අත පෙවීමට කිසිවෙකුට අයිතියක් නොමැති බවද සඳහන් කළේය.කළුතර, බෝඹුවල ප්‍රදේශයේ ඉකුත් (05) දා පැවැති උත්සවයකට සහභාගි වෙමින් ඇමැතිවරයා එසේ ප්‍රකාශ කළේය.දේශීය කෘෂිකර්මාන්තය සඳහා විදේශීය වෙළඳපොළේ ඉල්ලුමක් පවතින බවත්, ඒ සඳහා අපනයන දොරවල් සියල්ල වත්මන් රජය විවෘත කර ඇති බවද කෘෂිකර්මාන්ත ඇමැතිවරයා කීවේය.මෙරට සෑම බිම් අඟලක්ම ශ්‍රී ලාංකිකයන් සතු කරදුන් වත්මන් ජනාධිපතිවරයාට කෘෂිකර්මාන්තයෙන් රට ස්වයං පෝෂිත කරලීම එතරම් ගැටලුවක් නොවන බවද අබේවර්ධන මහතා පැවැසීය.පාරම්පරික ගොවියා ව්‍යාපාරිකයකු බවට පත්කළේ වත්මන් රජය බවත්, දේශීය කෘෂිකර්මාන්තය පිළිබදව අනාගත පරපුර දැනුවත් කළ යුතු බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071118</link>
    <topic> අනුරපුර-මිහින්තලය රේල් බස් සේවය ලබන සතියේ සිට</topic>
    <author>වෝල්ටර් දයාරත්නඅනුරාධපුර දිසා විශේෂ,උපාලි තිලකරත්න අනුරාධපුර අධිකරණ</author>
    <content>දැයට කිරුළට සමගාමීව අනුරාධපුර - මිහින්තලය රේල් බස් සේවය ලබන සතියේ ආරම්භ කරන බව අනුරාධපුර දුම්රිය පාලක ඇම්. ජේ. මනතුංග මහතා සඳහන් කරයි.මේ සඳහා මිහින්තලය දුම්රිය ස්ථානය වෙනුවෙන් නව පාලකයකු ඇතුළු කාර්ය මණ්ඩලයක් ද, මාර්ග නඩත්තු සේවකයන් ද රාජකාරි කටයුතු සඳහා යොදවන බව ද පැවැසේ.මෙයට අමතරව අනුරාධපුර දුම්රිය මධ්‍යස්ථානයේ නවීකරණ කටයුතු ආරම්භ කර ඇති අතර, අංගසම්පූර්ණ විශ්‍රාම ශාලාවක් සඳහා ද මුල්ගල් තැබීම ප්‍රවාහන නියෝජ්‍ය ඇමැති රෝහණ දිසානායක මහතා අතින් සිදු කෙරුණ බව දුම්රිය පාලකවරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071119</link>
    <topic>ලොව වේගවත් සංවර්ධනයට ශ්‍රී ලංකාවේ දායකත්වය විශාලයි</topic>
    <author>මහින්ද අලුත්ගෙදර</author>
    <content>දශක තුනක පමණ කාලයක් පැවැති යුද්ධය නිසා ජාත්‍යන්තර වශයෙන් අහිමිවී ගිය බොහෝ දෑ යළි ළඟාකර ගැනීම සඳහා ශ්‍රී ලංකාවට අවස්ථාව උදාවී තිබෙන බව බ්‍රිතාන්‍ය රජය පවසයි.ලෝකයේ වේගවත් සංවර්ධනයට ශ්‍රී ලංකාවෙන් දැවැන්ත දායකත්වයක් ලැබෙන බව බ්‍රිතාන්‍ය ආරක්ෂක ලේකම් ආචාර්ය ලියම් ෆොක්ස් මහතා අවධාරණය කරයි.දෙදින නිල සංචාරයක් සඳහා දිවයිනට පැමිණි බ්‍රිතාන්‍ය ආරක්ෂක ලේකම්වරයා මේ බව සඳහන් කළේ හිටපු විදේශ කටයුතු ඇමැති ලක්ෂ්මන් කදිරගාමර් මහතාගේ පස්වන ගුණසැමරුම් උළෙල සඳහා සහභාගිවෙමිනි. කොළඹ පිහිටි ශ්‍රී ලංකා පදනම් ආයතනයේදී පෙරේදා (09) පැවැති මෙම ගුණ සමරු දේශනයේදී ප්‍රධාන දේශනය ආචාර්ය ලියම් ෆොක්ස් මහතා විසින් සිදු කළේය.දශක තුනක කාලයක් ශ්‍රී ලංකාව වෙලාගෙන සිටි ත්‍රස්තවාදයේ සැබෑ ස්වරූපය තමන් හොඳින් අවබොධ කරගෙන සිටින බව කී බ්‍රිතාන්‍ය ආරක්ෂක ලේකම්වරයා අද වන විට ශ්‍රී ලංකාවට නිදහස හා සාමය උදාවී තිබෙන බවද සිහිපත් කළේය.යුද ජයග්‍රහණයෙන් පසුව ශ්‍රී ලංකාව වේගවත් සංවර්ධනයක් කරා ගමන් කරන ආකාරය දැකගත හැකි බව සඳහන් කළ ඒ මහතා සියලු අංශයන්ගේම කැපී පෙනෙන වර්ධනයක් ඇතිවී තිබීම විශේෂත්වයක් බවද කීවේය.අන්තර්ජාතික ත්‍රස්තවාදය මැඩළීම සඳහා ලෝකයේ සෑම රටක්ම එක්විය යුතු බවද ත්‍රස්තවාදය දේශසීමා සම්බන්ධයෙන් කිසිඳු තැකීමක් නොකරන බව ඒ සඳහා එක් රටක්, එක් ආණ්ඩුක්‍රමයක් හෝ එක් ආගමක් පමණක් ක්‍රියාත්මක නොවන බවද පැවසීය.මෙවැනි හේතු පදනම් කරගනිමින් ලෝකයේ කුමන රටක වුවද ක්‍රියාත්මක වන ත්‍රස්තවාදය පරාජය කිරීමේ අවශ්‍යතාවය පෙන්වාදුන් ආචාර්ය ලියම් ;ෆාක්ස් මහතා ඒ සඳහා අපි සියලු දෙනාටම වඟකීමක් තිබෙන බවද කියා සිටියේය.ලෝකයේ විවිධ රටවල විවිධ පුද්ගලයන් ත්‍රස්තවාදය හේතුවෙන් අහිමිවී ගිය බවත් ශ්‍රී ලංකාවේ සිටි කීර්තිමත් විදේශ ඇමැතිවරයෙකු වූ ලක්ෂ්මන් කදිරගාමර් මහතාද අහිමිවී ගියේ ත්‍රස්තවාදයේ ප්‍රතිඵලයක් නිසා බවත් හෙතෙම සඳහන් කළේය.ශ්‍රී ලංකාවේ ස්වාධීන රාජ්‍යයක්, නිදහස් මාධ්‍ය ව්‍යාපාරයක් සහ දේශපාලන විසඳුමක් අඟය කළ පුදගලයකු ලෙස ලක්ෂ්මන් කදිරගාමර් මහතා හදුන්වාදිය හැකි බව කී ඒ මහතාබ්‍රිතාන්‍ය ආරක්ෂක ලේකම්වරයා සඳහන් කළේ නිව්යෝර්ක්, ලන්ඩන්, මුම්බායි හෝ කොළඹ හෝ ලෝකයේ ඕනෑම ස්ථානයක ත්‍රස්තවාදය හටගත් සැණින් එය පරාජයට පත් කිරීම අත්‍යවශ්‍ය බවත් එය කෙතරම් අභියෝගාත්මක වුවද ත්‍රස්තවාදය පරාජය කිරීම විශාල වගකීමක් බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071120</link>
    <topic>මවුපියවරු රජයට හමුදාවට තුති පුදති</topic>
    <author/>
    <content>නායකත්වය හා ධනාත්මක ආකල්ප වර්ධනය කිරීම සඳහා යුද හා නාවික හමුදා මගින් ඉකුත් දිනවල සරසවි සිසුන්ට පැවැත් වූ පුහුණු වැඩසටහන වෙනුවෙන් එම සිසු සිසුවියන්ගේ මවු පියවරු රජයට හා හමුදාවට ස්තුතිය පුද කරති.මාදුරුඔය යුද හමුදා පුහුණු පාසලේ දී නායකත්ව පුහුණුව ලැබූ අම්බලන්ගොඩ නිලක්ෂි මධුෂාණි ආබාධිත තත්ත්වයේ සිටිය ද ඉතා කැමැත්තෙන් ඊට එක් වූ බව ඇගේ පියා වන ඩබ්ලිව්. ටී. ගුණසිරි මහතා ජනාධිපති මහින්ද රාජපක්ෂ මහතා වෙත ස්තුති ලිපියක් යොමු කරමින් සඳහන් කර තිබිණි.මහනුවර තලාතුඔය නාවික හමුදා ශිල්ප ආයතනයේ දී පුහුණුව ලැබූවන් හමුදාවට උපහාර උළෙලක් ද පැවැත්විණි. එහිදී පුහුණුව අවසන් කළ සිසු සිසුවියෝ ප්‍රශංසාත්මක ලිපි අමුණා විචිත්‍රවත් ලෙස සැකසූ මල් කළඹක් නාවික හමුදා නිලධාරීන් වෙත පිරිනැමීය.මල්කළඹක රඳවාතිබු සුබ පැතුම් පතකි මේ....</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071121</link>
    <topic>2600 සම්බුද්ධත්ව ජයන්තිය නිමිත්තෙන් ජාත්‍යන්තර ධර්ම නිකේතනයක්</topic>
    <author>ශාස්ත්‍රපති නිමල් සූරියසේන විතානගේ සදහම් චාරිකා - ලේකම් ජාත්‍යන්තර බෞද්ධ මධ්‍යස්ථානය වැල්ලවත්ත - කොළඹ 06</author>
    <content>බුදුරජාණන් වහන්සේ ශ්‍රී සම්බුද්ධත්වයට පත් වීමෙන් අනතුරුව ප්‍රථම ධර්ම දේශනාව වූ ධම්ම චක්ක ධර්ම දේශනාව පැවැත් වූ සේක. එම ප්‍රථම ධර්ම දේශනාව පවත්වා 2011 ඇසළ පුර පසළොස්වක් පොහෝ දිනට වසර 2600 සම්පූර්ණ වේ. ලෝකයට ධර්මාලෝකය ලැබූ මෙම ඓතිහාසික අවස්ථාව අනුස්මරණය කරමින් ලෝකයට ධර්මය ප්‍රචාරය කිරීමේ අරමුණින් කතරගම කඳසුරිඳුගම ජාත්‍යන්තර ධර්ම නිකේතනයක් ආරම්භ කිරීම සඳහා ඊයේ 10 දින ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතාගේ මූලිකත්වයෙන් මුල්ගල තැබිණි.කොළඹ වැල්ලවත්ත ජාත්‍යන්තර බෞද්ධ මධ්‍යස්ථාන විහාරාධිකාරී සදහම් චාරිකා නිර්මාතෘ ශාස්ත්‍රපති මහරගම මහින්ද නාහිමියන්ගේ සංකල්පයකට අනුව මෙම ජාත්‍යන්තර ධර්ම නිකේතනය ඉදිකිරීමට සදහම් චාරිකා සංවිධානය කටයුතු යොදා ඇත.ඉන්දියාවේ බුද්ධගයා විහාරයේ අනුරුවට සමානව ඉදිකෙරෙන විහාර මන්දිරය සහ භාෂා කීපයකින් ලියවී ඇති පොත් පත් වලින් සමන්විත අංග සම්පූර්ණ පුස්තකාලයකින් ද සමන්විතය. භික්ෂු භික්ෂුනී උපාසක උපාසිකා යන සිවුවනක් පිරිසට නේවාසිකව නැවතී ධර්මය කියවීමේ හැකියාවද උදාවනු ඇත.භාවනා ශාලාවක්, සක්මන් මළුවක්, තනි භාවනා කුටි වලින් සමන්විත මෙම ධර්ම මධ්‍යස්ථානයේ ධර්මය ඉගෙනීමට, ප්‍රගුණ කිරීමට, භාවනා කිරීමට සුදුසු අයුරින් ගොඩ නැගීමට බලාපොරොත්තු වේ.බුදුරජාණන් වහන්සේගේ බුද්ධ චරිතයේ ප්‍රධාන අවස්ථා ඉපදීම, බුදුවීම, පිරිනිවන් පෑම, ප්‍රථම ධර්ම දේශනය පැවැත්වීම දුෂ්කර ක්‍රියා කිරීම මෙම අවස්ථා මෙම පරිසරය තුළ මුර්තිමත් කෙරේ.ධර්ම නිකේතනය මධ්‍යයේ විශාල පොකුණකින් සහ අවට පරිසරය තුරු ලතා වලින් සමන්විත වේ.දින කීපයක් විවේකීව නිර්මාංශව ධර්මානුකූලව හා භාවනායෝගීව ගත කිරීමට මේ තුළින් ධර්මකාමී සියල්ලන්ටම අවස්ථාව උදා කරන බව මෙම ධර්ම මධ්‍යස්ථානාධිපති ශාස්ත්‍රපති මහරගම මහින්ද නාහිමියෝ පවසති.මෙම මධ්‍යස්ථානයේ ඉදිරියේ දී ධර්ම ප්‍රචාරක කටයුතු කරගෙන යෑම සඳහා පුංචි සාමණේරයන් වහන්සේලා විසිපස් නමක් පුහුණු කරගෙන යනු ලැබේ. උන්වහන්සේලාට ත්‍රිපිටක ධර්මයත්, පාලි, සංස්කෘත, සිංහල හා ඉංගී‍්‍රසි භාෂාව ඇතුළු විදේශීය භාෂාවන්ද උගන්වනු ලැබේ.මෙහි ඉදිකිරීමට යෝජිත විහාර මන්දිරය, භාවනා ශාලාව, භාවනා කුටි, දාන ශාලාව, පුස්තකාලය සඳහා ආධාර කිරීමට කැමති පින්වතුන්ට ද සහභාගී වීමට අවස්ථාව සලසා ඇත.තම මියගිය දෙමාපියන්ට හෝ ඥාතින්ට පිං පතා භාවනා කුටියක් භාරගෙන ඉදිකර දිය හැකි බව කියයි. ඒ සඳහා ධර්මකාමී සියලු දෙනාට අවස්ථාව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=n11071122</link>
    <topic>මන්ත්‍රීනි උපේක්‍ෂා ස්වර්ණමාලී දික්කසාද නඩුවක් පවරයි</topic>
    <author>රෝෂන් තුෂාර</author>
    <content>එක්සත් ජාතික පක්‍ෂ පාර්ලිමේන්තු මන්ත්‍රීනි උපේක්‍ෂා ස්වර්ණමාලී මහත්මිය සිය විවාහක සැමියාට එරෙහිව දික්කසාද නඩුවක් කොළඹ දිසා අධිකරණය හමුවේ පෙරේදා (07) පැවරුවාය.රුපියල් මිලියන විස්සක වන්දියක් ද අයකර දෙන ලෙස ඉල්ලමින් වලවේ ගමගේ මහේෂ් චාමින්ද මහතා විත්තිකරු කරමින් මෙම නඩුව පවරා තිබිණි.2009 ජූනි මස විවාහ වූ තමන් හා විත්තිකරු විවාහ උත්සවය 2009 අගෝස්තු 09 දින පැවැත්වූ බවත්, වසර හතරක ප්‍රේම සම්බන්ධයකින් විවාහ වූ නමුත් විවාහ ජීවිතය තුළ අඩ දබර පැවැති බවත් පැමිණිලිකාරිය සිය පැමිණිල්ලේ සඳහන් කර තිබිණි.නීතිඥ උපේන්ද්‍ර ගුණසේකර මහතා මගින් පැවරූ එම නඩුවේ මෙසේ ද සඳහන් වේ.වසර හතරක ප්‍රේම සම්බන්ධයකින් විත්තිකරු සමග විවාහ විය. 2007 වසරේදී බණ්ඩාරගම ප්‍රදේශයේ ටෙලිනාට්‍ය රූගත කිරීමකදී ද විත්තිකරු පහරදීම් සිදු කළේය.ටෙලිනාට්‍ය ශිල්පිනියක ලෙස කටයුතු කරමින් සිටියදී දේශපාලනයට යොමුකිරීමට බලපෑම් කළේද විත්තිකරු විසිනි. වරින්වර සිදුකළ පහරදීම් ඉවසා සිටීමට හේතු වූයේ ප්‍රසිද්ධ නිළියක වීම හා මන්ත්‍රී ධූරය වේ. එහෙත් උපේක්‍ෂා ස්වර්ණමාලී මන්ත්‍රීවරියගේ මව මෙම පහරදීම් පිළිබඳව පොලිසියට පැමිණිලි කළාය.විත්තිකරු වාහන වෙළෙන්දකු ලෙස මාසිකව රුපියල් ලක්‍ෂ හතරක් උපයන අතර මන්ත්‍රීවරියගේ පෞද්ගලික ලේකම් ලෙස කටයුතු කරමින් රුපියල් 19,000 වැටුපක් ලැබීය.සැමියකු ලෙස විවාහ යුතුකම් ඉටුනොකිරීම හා වධ හිංසා පැමිණවීම යටතේ වන්දි මුදල හා දික්කසාදය ලබා දෙන ලෙස ද අධිකරණයෙන් ඉල්ලා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=r1107111</link>
    <topic>මිහින්තලේ කටුපොත කුඹල් නිෂ්පාදනවලට වෙළෙඳපොළක් නෑ</topic>
    <author>අනුරාධපුර විශේෂ සරත් මනුල වික්‍රම</author>
    <content>වසර දෙදහස් ගණනක ඉතිහාසයක් ඇති සකපෝරුවටත්, කුඹල්කරුවාටත් නිසි වටිනාකමක් දීමට ආර්ථිකයවත්, සමාජයවත් යුහුසුළු වී නොමැති අයුරු මිහින්තලේ කටුපොත ගමෙන් අසන්නට ලැබේ.මේ පිළිබඳ අදහස් දැක්වූ කටුපොත පදිංචි ආර්.රත්නායක මහතා ඇළුමිනියම් භාජන නිසා වකුගඩු අමාරු වාගේ දේවල් හැදෙන නිසා දැන් හැමෝම කැමති මැටි භාජනවලට. ගෑස් ලිපේ උයන අයත් මැටි වළං හොයනවා.දැන් අපි ඉතා හොදට ගෑස් ලිපේ උයන භාජන හදනවා. ඒත් අපිට වෙළෙඳ පොළට පිවිසෙන්න අවස්ථාවක් නෑ.රත්නායක මහතා මැටි භාණ්ඩ නිෂ්පාදකයින් අතර අද්විතීය කුසලතා සපිරි අයෙකි. මෙරට අතීතයේ සිට පැවැත එන සාම්ප්‍රදායික තාක්ෂණය මෙන්ම විසිතුරු භාණ්ඩ නිෂ්පාදනය, කැටයම් හා කලාවන් යෙදීම ආදි වර්තමාන නිර්මාණ තාක්ෂණයද හැදෑරුවකු වූ ඔහු පුහුණුකරුවෙකු වශයෙන්ද කටයුතු කරයි.මැටි බඳුන් නිෂ්පාදනය උදෙසා දිවයින පුරා කණ්ඩායම් රාශියක් පුහුණුකර ඇති ඔහු සිය නිවෙසේද ස්වයං රැකියාව ලෙස කුඩා වළං කම්හලක් පවත්වාගෙන යයි.වසර දහයක් දොළහක් තිස්සේ අනෙක් අය අභිබවා දැනුමෙන් හා තාක්ෂණයෙන් ඉදිරියට ආ තමන්ට ද අනුරාධපුර නගරයේ වෙළෙඳසලක් ඇරැඹීමට තවමත් හැකියාවක් ලැබී නැත.රත්නායකට දැනෙන ප්‍රශ්න අතර සිය නිෂ්පාදනය පුළුල් කිරීමට නම් විශාල මඩුවක් අවශ්‍යයි. ඒ සඳහා සේවකයින් යොදවාගත හැක්කේ යම් ප්‍රාග්ධනයක් සහිතව ව්‍යාපාරික මට්ටමකට යාමෙනි.අලෙවියේ දී ලාභයක් ලබාගත හැක්කේ වෙළඳ සල සුපිරි පෙනුමකින් නිර්මාණය කිරීමෙනි. ඒ සඳහා අත දෙන්නට බැංකු ක්‍රමයක්, රාජ්‍ය හෝ රාජ්‍ය නොවන ආයතනයක්. ව්‍යාපෘතියක් හෝ පුද්ගලයෙක් තවමත් ඔවුනට හමු වී නොමැත.වසර දෙදහස් ගණනක ඉතිහාසයක් පුරා අනුරාධපුර රජගෙවල්, මහවිහාර ඇතුළුව සාමාන්‍ය ජනයාට සේවා සැපයූ රත්නායකගේ ගමේ එක් අයකුටවත් අනුරාධපුරයේ වෙළෙඳසලක් ලබන්නට තරම් අවකාශයක් නොමැති නම් මේ පවතින පාලන ක්‍රමය මෙහෙයවන නිලධරයින් ජාතිය අවතීර්ණ වී සිටින ඉදිරිගමනට මේ වරද නිවැරැදි කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=r1107112</link>
    <topic>එළවළු පලතුරුවල නැවුම් බව රැකෙන නවතම ජංගම වෙළෙඳ කුටි</topic>
    <author>සකුන්තලා ජයසිංහ</author>
    <content>එළවළු - පලතුරු සිල්ලර වෙළෙඳාමේදී ඒවායෙහි ගුණාත්මක බව, සියයට සියයක් ආරක්ෂා කර ගත හැකි වැඩි දියුණු කළ ජංගම වෙළෙඳ කුටියක් පශ්චාත් අස්වැන්න පිළිබඳ තාක්ෂණ ආයතනය මඟින් හඳුන්වා දෙයි.සිල්ලර වෙළෙඳාමේදී එළවළු සහ පලතුරුවල නැවුම් බව, පිරිසුදු බව, පෝෂණ තත්ත්වය සහ කල්තබා ගැනීම පිළිබඳ ගැටලු රාශියකට වෙළෙන්දෝ මුහුණ දෙති. ඒ නිසා පාරිභෝගිකයන්ට හොඳ එළවළු පලතුරු මිලදී ගැනීමටද නොහැකි වී තිබේ. මේ තත්ත්වය සැලැකිල්ලට ගෙන කෘෂිකර්ම අමාත්‍යංශයේ ඉල්ලීමක් පරිදි පසු අස්වනු ආයතනය මේ නව නිපැයුම හඳුන්වා දෙයි.වසරක් පුරා සිදු කළ පුළුල් පර්යේෂණයකින් පසුව පසු අස්වනු ආයතනයේ වැඩබලන ජ්‍යෙෂ්ඨ පර්යේණ නිලධාරි ආචාර්ය චම්පති ගුණතිලක මහතා විසින් මෙම හඳුන්වාදීම සිදු කර තිබේ.මෙම නවතම ජංගම වෙළෙඳ කුටිය මගින් කිලෝග්‍රෑම් පනහක එළවළු පළතුරු එකවර ඇසිරිය හැකි අතර එය දින දෙකක් සඳහා ප්‍රමාණවත් බැව් පසු අස්වනු ආයතනය පෙන්වා දෙයි. අඹ, අන්නාසි වැනි පළතුරු වර්ග කපා නැවුම් බව ආරක්ෂා වන පරිදි මෙහි අසුරා තැබීමටද පුළුවන.මේ ජංගම වෙළෙඳ කුටියක් සියයට පනහක සහන මිලකට ලබා දීමට පසු අස්වනු ආයතනය තීරණය කර ඇති බැව් ආචාර්ය චම්පති ගුණතිලක මහතා පවසයි.පසු අස්වනු හානිය අවම කර ගැනීම මෙහි අරමුණ බැව්ද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=r1107113</link>
    <topic>ආණමඩුව මහකුඹුක්කඩවල මාර්ගයට කාපට්</topic>
    <author>ආණමඩුව විශේෂ - ඊ. එම්. තිලකවර්ධන</author>
    <content>ජනතාව 2005 දී ගන්නා ලද නිවැරදි තීරණය නිසා අපි අද නිදහසේ හුස්ම ගන්නවා”යි ආර්ථික කටයුතු නියෝජ්‍ය ඇමැති ලක්ෂමන් යාපා අබේවර්ධන මහතා ආණමඩුවේ දී පැවැසීය.නියෝජ්‍ය ඇමැතිවරයා එම ප්‍රකාශය කළේ ආණමඩුව මහ කුඹුක්කඩවල මාර්ගය කාපට් කිරීම ආරම්භ කිරීම නිමිත්තෙන් පැවැති උත්සව සභාවට සහභාගි වෙමිනි.නියෝජ්‍ය ඇමැතිවරයා මෙසේද කීය.“ත්‍රස්තවාදය තුරන් කළ රාජ්‍ය නායකයා ලෙසට ජනාධිපතිතුමා අද ලෝක වාසීන්ගෙන් ගෞරවය ලබනවා.ත්‍රස්තවාදී හිරිහැර නැති රටක් ලෙස ලෝකය පුරා ප්‍රසිද්ධවී ඇති ශ්‍රී ලංකාවට සංචාරකයන් ගේ පැමිණීම වැඩිවී තිබෙනවා.ආණමඩුව වැනි ගම්බද ප්‍රදේශවල ජනතාව ලබාදුන්න ශක්තිය නිසයි අද අපේ රට නිදහස් රටක් බවට පත් කරන්න හැකිවී තිබෙන්නේ.මේ ශක්තිය උදුරා ගන්න යටි කූට්ටු වැඩකරන උදවියට නොරැවටී ජනාධිපතිතුමාට ශක්තිය ලබාදී ආර්ථිකය ගොඩනගන සටනින් ද ජය ගනිමු”සිිවිල් ගුවන් සේවා අමාත්‍ය ප්‍රියංකර ජයරත්න මහතා. - පසුගිය ජනාධිපතිවරණයේදී ආණමඩුවේ ජනතාව මහින්ද රාජපක්ෂ මහතාට දැවැන්ත ශක්තියක් ලබා දුන්නේ ඒ මහතා ගමේ සුවඳ හඳුනන නායකයෙක් නිසයි.ආණමඩුවට සංවර්ධනය ගෙන දෙන්නේ ශ්‍රී ලංකා නිදහස් පක්ෂය ප්‍රමුඛ රජයකින් බව දන්නා මෙම ජනතාව පහුගිය හැම මැතිවරණයකින්ම ජනාධිපතිතුමා ශක්තිමත් කළා.ඒ අනුව ජනාධිපතිවරයා ආණමඩුවට විශේෂ අවධානයක් යෙමු කොට තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=r1107114</link>
    <topic>ඇපලදෙණිය අපනයන වෙළෙඳ මධ්‍යස්ථානය වසර හයක් තිස්සේ වහලා</topic>
    <author>නාරම්මල සමූහ – චමින්ද විදානගේ</author>
    <content>කුරුණෑගල හා ගම්පහ දිස්ත්‍රික්කවල බුලත් ගොවීන්ගෙන් බුලත් මිලදී ගෙන අපනයනය කිරීම සඳහා රුපියල් කෝටි තුනකට ආසන්න මුදලක් වැය කර ඉදිකරන ලද ඇපලදෙණිය අපනයන වෙළඳ මධ්‍යස්ථානය වසා දමා ඇත.පඩුවස්නුවර මැතිවරණ කොට්ඨාසයට අයත් ඇපලදෙණියේ පිහිටා ඇති මේ මධ්‍යස්ථානය වසා දමා වසර හයකට ආසන්න කාලයක් ගත වී ඇත.මේ මධ්‍යස්ථානය පිහිටුවීමට ප්‍රථම මේ බුලත් ගොවීන්ගේ සමුපකාර සමිතිය සතුව තිබූ රුපියල් ලක්‍ෂ 70ක් පමණ වටිනා ගොඩනැඟිල්ලක් කඩා ඉවත් කර දමා ඇත. මේ සමිතියේ වත්කම් පසුව සී/ස ඇපලදෙණිය කෘෂි ව්‍යවසාය සමාගම වෙත පවරා ඇති බව ගොවියෝ පවසති.මේ මධ්‍යස්්ථානයේ විශාල අලෙවි මධ්‍යස්ථානය, පොහොර ගබඩාව, කාර්යාලය, බිත්තර වී ගබඩාව, ශ්‍රවණාගාරය, කඩ කාමර විනාශ වෙමින් පවතී.ඇපලදෙණිය බුලත් ගොවීන්ගේ සමුපකාර සමිතියේ සාමාජිකයන් හා බුලත් ගොවීන් පවසන පරිදි මෙය වසා දැමීමට හේතු වී ඇත්තේ අතරමැදියන් ගේ මැදිහත්වීමෙන් වැඩි මිලකට ගොවීන් ගෙන් බුලත් මිලදී ගැනීමට නොහැකි වූ නිසාය.මේ මධ්‍යස්ථානය වසා දැමීම නිසා විශාල පිරිසකට රැකියා අහිමි වී ඇත. එසේම බුලත් ගොවියෝ අතරමැදි වෙළෙඳුන්ගේ ග්‍රහණයට ලක් වී ඇත.පඩුවස්නුවර ප්‍රා. සභා මන්ත්‍රී හේමන්ත පල්ලෙවත්ත මහතා මෙසේ කීවේය.අපට මෙතන දී කිසිම පක්‍ෂ භේදයක් අවශ්‍ය නෑ. බුලත් ගොවීන්ගේ යහපත සඳහා මේ මධ්‍යස්ථානය විවෘත කර ගන්නයි ඕන. මේක ජාතික අපරාධයක්. අපි පක්‍ෂ විපක්‍ෂ සියලු ඇමතිවරු දැනුවත් කරලා තියෙන්නේ. සමිතිය සතු වත්කම්වලට වුණු දෙයක් නැහැ.අන්තිමේ දී වෙළෙන්දො ජය ගත්තා. පකිස්තාන ගැනුම්කරුවන්ට කෙලින්ම බුලත් අපනයනය කරන්නයි මේක ඉදිකළේ.රංජිත් පෙරේරා - ඇපලදෙණිය - අපි කාලයක සිට බුලත් වගා කරනවා. අපි කියන්නේ මේක නැවත විවෘත කරලා සමිතියට හෝ පවරා දෙන්න. අපි බුලත් අරන් කුලියාපිටිය වැනි දුර ප්‍රදේශවලට යනවා. වෙළෙන්දො බුලත් ගන්නේ හිතූ හිතූ ගණන්වලට..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=r1107115</link>
    <topic>නාට්‍යකරුවන්ට සහ ප්‍රේක්ෂකයන්ට නවමු අත්දැකීමක් දෙන ‘එරිනා රඟමඩල’</topic>
    <author>හෝමාගම සංචාරක - මංජුල හිරිපිටිය</author>
    <content>නගරයෙන් ඔබ්බට ගොස් ගම්බද පළාත්වල ජීවත්වන ජනතාවගේ නාට්‍ය රසවින්දනය වෙනුවෙන් රඟහලක් සමඟ ගමට යන නාට්‍ය කලාවේ නාට්‍ය රංගන යාත්‍රාවයි “ ජනකරළිය “ වැඩ සටහන . මේ වැඩ සටහන වෙනුවෙන් මෙරට ප්‍රථමයෙන් නිර්මාණය කළ ජංගම රඟහලේ හතර වටේ අසුන්ගෙන ප්‍රේක්‍ෂකයන්ට නාට්‍ය රඟදැක්වීම මැනවින් දැක බලා ගැනීමේ නව ක්‍රමවේදයක් හඳුන්වා දී ඇත. එම නව ක්‍රමවේදය “ එරිනා රඟමඩල” යනුවෙන් හැඳින්වෙයි. මෙය අප රටේ නාට්‍ය කලාකරුවන්ට හා ප්‍රේක්‍ෂකයන්ට නව අත්දැකීමක්ද වන්නේය. මෙහි වැඩිහිටි ප්‍රේක්‍ෂකයන් අටසීයකට සහ ළමා ප්‍රේක්‍ෂකයන් නවසීයකට පමණ එකවර අසුන්ගෙන නාට්‍ය නැරඹීමට හැකිය. මේ වේදිකාව සහිත රඟහල ඕනෑම අවස්ථාවක ට්‍රක් රථයක පටවාගෙන ඕනෑම ප්‍රදේශයකට ප්‍රවාහනය කළ හැකි අයුරින් සකසා තිබේ.මේ දිනවල (13දා දක්වා) “ ජන කරළිය “ වැඩ සටහන හෝමාගම නව නගර ව්‍යාපෘති භූමියේ රඟ දැක්වේ.සිංහල දෙමළ මාධ්‍ය මගින් මේ නාට්‍ය රඟ දැක්වෙයි.පාසල් විෂයමාලාවට අයත් නාට්‍යයන්ද මෙහිදී රඟ දැක්වේ. සෑම දිනකම නාට්‍ය දර්ශනයක් අවසානයේ එම නාට්‍ය පිළිබඳව ප්‍රේක්‍ෂක අදහස් උදහස් දැන ගැනීමටත් විග්‍රහ කිරීමටත් විශේෂ සභා මණ්ඩපයක් පැවැත්වේ.ප්‍රවීණ නාට්‍ය ශිල්පි පරාක්‍රම නිරිඇල්ල මහතා මෙසේ කීවේය.අප රටේ නාට්‍ය කලාව බොහෝ විට නගරවලට පමණක් සීමා වී තිබුණා. ඒ නිසා ගම්බද ප්‍රදේශවල ජනතාවට නාට්‍ය නරඹන්න අවස්ථාවක් තිබුණේ නෑ. මෙය වෙනස් විය යුතු නිසා නාට්‍ය රස වින්දනය ගම්බද ජනතාවටත් ලබා දීමටත් ජනතාවට වඩාත් සමීප ක්‍රමවේදයක් භාවිතා කරමින් එච්. ඒ. පෙරේරා ශූරීන් සමඟ එක් වී 2003 වසරේදී සිංහල දෙමල නාට්‍ය ශිල්පින් යොදා ගනිමින් “ ජන කරළිය “ නාට්‍ය වැඩසටහන ආරම්භ කළා.ප්‍රේක්‍ෂකයන්ට දැරීමට හැකි පහසු මුදලක් අය කරමින්, නැවුම් අත්දැකීමක් ලබා දීමට ජංගම වේදිකාවක් ඉදි කළා.ත්‍යාරාජා සිවනේශන් මහතා2004 ජනකරළිය සම්බන්‍ධ වුණා. මුල් කාලයේ දී අප පිළිබඳව විවිධ සැක මතු වී තිබුණා. ඒ සමඟ භාෂාව පිළිබඳවත් ගැටළු ඇති වුණා. ටික කලක් ගත වූ විට තිබූ විවිධ සැක නැති වී භාෂා ගැටළුව ද විසදී ගියා. අප දැන් සිංහල අය සමඟ සහයෝගයෙන් හා ආශාවෙන් එකට සිට නාට්‍ය රංගනයේ යෙදෙනවා.රාසයියා ලෝහානන්දන් මහතා :-2006 වසරේ දී ජන කරලිය වැඩ සටහනට සම්බන්‍ධ වීමෙන් පසු නාට්‍ය කලාව පිළිබඳවත් සමාජය පිළිබඳවත් විශාල දැනුමක් ලැබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=r1107116</link>
    <topic>නාගොඩ කිරලබැඳියාය වසර 40ක් තිස්සේ පුරන් වෙලා</topic>
    <author>නාගොඩ විශේෂ එන්. විජේරත්න</author>
    <content>නාගොඩ ගොවිජන සේවා බල ප්‍රදේශයේ පිහිටි කුඹුරු අක්කර 100ක පමණ වපසරියකින් යුත් “කිරලබැඳියාය” වසර 40කට අධික කාලයක් තිස්සේ පුරන්ව පවතී.වේලාපුර, විලේගොඩ දකුණ සහ පළාතොට යන වසම් වලට සම්බන්ධ ප්‍රධාන ඇළ මාර්ගය වන දුම්මලමෝදර ඇළ මාර්ගය ප්‍රතිසංස්කරණය කළද දෙපා ඇළ මාර්ග සහ ඇනිකට් අවහිර වී තිබීම මෙයට හේතුවී තිබේ.කිරළබැඳියාය හා සම්බන්ධ ඇනිකට් 12 ක් පමණ මෙසේ මුළුමනින්ම විනාශ වී ඇති අතර දෙපා ඇළ මාර්ග රාශියක් ද අක්‍රීය වී පවතී.අදාළ වසම්වල කෘෂිකර්ම පර්යේෂණ හා නිෂ්පාදන සහකාර නිලධාරිහු, ගොවි සංවිධාන නිලධාරීන් හා කිරළ බැඳියාය හා සම්බන්ධ ගොවීහු මේ සම්බන්ධයෙන් අදාළ බලධාරීන් ගේ අවධානයට යොමුකර සිටිති.විශේෂයෙන් ම අක්කර 100 කින් පමණ වූ කිරළබැඳියාය මේ අනුව අස්වැද්දීමට කටයුතු යෙදුවහොත් ගොවි පවුල් 75 කට පමණ සෙත සැලැසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=s1107111</link>
    <topic>එක්දින තරගාවලියේ ජය එංගලන්තයට</topic>
    <author/>
    <content>ශ්‍රී ලංකාව හා එංගලන්තය අතර මැන්චෙස්ටර්හි ඕල්ඩ් ට්‍රැෆර්ඩ් ක්‍රීඩාංගණයේදී පැවැති අවසන් එක්දින තරගයෙන් ලකුණු 16ක ජයක් ලැබූ එංගලන්තය තරග 5කින් සමන්විත එක්දින තරගාවලිය 3-2ක් ලෙස ජයගනු ලැබීය.කාසියේ වාසිය දිනූ එංගලන්ත කණ්ඩායම පළමුව පන්දුවට පහරදුන් අතර නියමිත ඕවර 50 තුළදී කඩුලු 9ක් දැවී ලකුණු 268ක් රැස් කරගනු ලැබීය.ජොනතන් ට්‍රොට් ලකුණු 72ක් ද, ඔයින් මෝගන් ලකුණු 57ක් ද, ක්‍රෙග් කීස්වෙටර් ලකුණු 43ක් ද, ඇලෙස්ටෙයාර් කුක් ලකුණු 31ක් ද රැස් කළහ.එංගලන්ත ඉනිමේ මුල් භාගයේදී දුර්වල පන්දු යැවීමේ විලාසයක් පෙන්නුම් කළ ශ්‍රී ලංකා පන්දු යවන්නන් ඉනිමේ අවසන් භාගයේදී දස්කම් දැක්වීමට සමත් වූ අතර දක්ෂ පන්දු යැවීමක නිරත වූ සුරාජ් රන්දිව් සිය එක්දින දිවියේ හොඳම පන්දු යැවීම සටහන් කරමින් ලකුණු 42කට කඩුලු 5ක් දවා ගත්තේය. ශ්‍රී ලංකා පිලට යළි කැඳවූ ධම්මික ප්‍රසාද් ලකුණු 26කට කඩුලු 2ක් දවා ගත්තේය.පිළිතුරු ඉනිම ක්‍රීඩා කළ ශ්‍රී ලංකා පිලට ඕවර 48.2කදී සියලු දෙනා දැවී රැස් කර ගත හැකිවූයේ ලකුණු 252ක් පමණි.නවක පිතිකරු දිමුත් කරුණාරත්න සමග ඉනිම ඇරඹූ නායක තිලකරත්න ඩිල්ෂාන්ට නැවත වරක් ලකුණු අතරට පැමිණිමට නොහැකි විය.එක්දින තරග 5 තුළ ඔහුට රැස් කරගත හැකි වූයේ ලකුණු 17ක් පමණි.දිමුත් කරුණාරත්න ලකුණු 4කට දැවී ගිය අතර මහේල ජයවර්ධනට රැස් කරගත හැකි වූයේ ලකුණු 9ක් පමණි.කෙසේවෙතත් කුමාර සංගක්කාර සහ දිනේෂ් චන්දිමාල් ශ්‍රී ලංකා පිල ගොඩගැනීමට දැඩි උත්සාහයක නිරත වූවද ශ්‍රී ලංකා පිලේ ලකුණු 131ක්ව තිබියදී දෙදෙනාම ක්‍රීඩා ගාරයට හරවා යැවීමට එංගලන්ත පන්දු යවන්නෝ සමත්වූහ. අනතුරුව ශ්‍රී ලංකා ඉනිමේ හුදෙකලා සටනක නිරත වූ ඇන්ජලෝ මැතිව්ස් ලකුණු 62ක් රැස් කළ අතර ඔහුට අනගි සහායක් දුන් ජීවන් මෙන්ඩිස් ලකුණු 48ක් ලබා ගත්තේය.පන්දු යැවීමේදී ටිම් බ්‍රෙස්නන් ලකුණු 49කට කඩුලු 3ක් ද, ජේම්ස් ඇන්ඩර්සන් ලකුණු 55කට කඩුලු 2ක් ද, ජේඩ් ඩැරන්බැච් ලකුණු 49කට කඩුලු 2ක් ද දවා ගත්හ.තරගයේ වීරයා සම්මානය ජොනතන් ට්‍රොට්ට හිමිවූ අතර තරගාවලියේ වීරයා සම්මානය ඇලෙස්ටෙයාර් කුක්ට හිමිවිය.එංගලන්තය කඩුලු 9ක් දැවී (ඕවර 50) 268 - ජොනතන් ට්‍රොට් 72, ඔයින් මෝගන් 57, ක්‍රෙග් කීස්වෙටර් 43, ඇලෙස්ටෙයාර් කුක් 31 (සුරාජ් රන්දිව් 42/5, ධම්මික ප්‍රසාද් 26/2)ශ්‍රී ලංකාව සියලු දෙනා දැවී (ඕවර 48.2) 252 - ඇන්ජලෝ මැතිව්ස් 62, දිනේෂ් චන්දිමාල් 54, කුමාර් සංගක්කාර 48, ජීවන් මෙන්ඩිස් 48 (ටිම් බ්‍රෙස්නන් 49/3, ජේම්ස් ඇන්ඩර්සන් 55/2, ජේඩ් ඩැරන්බැච් 49/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=s1107112</link>
    <topic>ලෝක නෙට්බෝල් සූරතාව ඔස්ට්‍රේලියාවට</topic>
    <author>ප්‍රින්ස් ගුණසේකර</author>
    <content>ලෝක නෙට්බෝල් තරගාවලියේ සූරතාව ඔස්ට්‍රේලියාවට හිමි විය. ඊයේ සිංගප්පූරු ගෘහස්ථ ක්‍රීඩාංගණයේ පැවැති අවසන් මහා තරගයේදී ඔස්ට්‍රේලියාව වෙතින් ලකුණු 58-57ක් ලෙස නවසීලන්තය පරාජයට පත්විය.තරගයේ නියමිත කාලයේදී දෙපිලම 46-46ක් ලෙස සමවූ අතර අතිරේක කාලයේදී 53-53ක් ලෙස ලකුණු සමවිය. එහෙයින් තවත් අතිරේක කාලයක් පිරිනැමුණු අතර එහිදී ලකුණක තියුණු ජයක් ඔස්ට්‍රේලියාවට හිමිවිය.රටවල් 16ක සහභාගීත්වයෙන් පැවැති මේ තරගාවලියේදී ශ්‍රී ලංකාව 14වැනි ස්ථානයට පත්විය.ශ්‍රී ලංකාව හා බොට්ස්වානා අතර තරගයෙන් ශ්‍රී ලංකාවට ලකුණු 59-54ක පරාජයක් හිමිවීම හේතුවෙන් 13වැනි ස්ථානය අහිමිවිය.ශ්‍රී ලංකාව මේ තරගාවලියේ තරග 6කට සහභාගී වී තරගයකින් ජය වාර්තා කිරීමට සමත් විය.තරගාවලියේ උසම ක්‍රීඩිකාව වූ ගෝල් ෂූටර් තර්ජනි සිවලිංගම් තරග 6කදී ලකුණු 293ක් ලබා ගැනීම කැපී පෙනුණි.ලෝක නෙට්බෝල් සූරතාව දිනාගත් ඔස්ට්‍රේලියාව පසුගිය සූරතාව ද දිනාගත් කණ්ඩායම විය.ලෝක නෙට්බෝල් සූරතාව ඔස්ට්‍රේලියාව හා නවසීලන්තය අතර නිමාවූ තරගාවලි 13කදීම බෙදීගොස් තිබුණි.අවසන් වරට 2007දී නිමාවූ තරගාවලියේදී ඔස්ට්‍රේලියාව වෙතින් නවසීලන්තය පරාජයට පත්විය.වසර 4කට වරක් පැවැත්වෙන ලෝක සූරතා නෙට්බෝල් තරගාවලිය මීළඟට 2015දී ඔස්ට්‍රේලියාවේ සිඩ්නි නුවරදී පැවැත්වීමට තීරණය විය.ආසියාවේ රටවල් තුනක් මෙවර සහභාගී වූ අතර එයින් ශ්‍රී ලංකාව ඉදිරියෙන් සිටීමට සමත් විය.ලෝක සූරතා තරගාවලියේ ස්ථාන මෙසේය.1. ඔස්ට්‍රේලියාව 2. නවසීලන්තය 3. එංගලන්තය 4. ජැමෙයිකාව 5. දකුණු අප්‍රිකාව 6. මලාවි 7. ට්‍රිනිටැඩ් හා ටුබැගො 8. උතුරු අයර්ලන්තය 9. වේල්ස් 10. ෆීජි 11. බාර්බඩෝස් 12. සැමෝවා 13. බොට්ස්වානා 14. ශ්‍රී ලංකාව 15. සිංගප්පූරුව 16. මැලේසියාව.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=s1107113</link>
    <topic>තියුණු තරගයකින් පසුව ගුවන් හමුදාව පරදී</topic>
    <author>ෆවුස් මොහොමඩ්</author>
    <content>සී.ආර්. පිල සහ ගුවන් හමුදාව අතර කටුනායක ගුවන් හමුදා කඳවුරු පිටියේදී පැවැති අන්තර් සමාජ කැල්ටෙක්ස් ‘ඒ’ කොටසේ රගර් තරගයෙන් ලකුණු 27-22ක තියුණු ජයක් අත් කර ගැනීමට සී.ආර්. පිල සමත්විය.තරගයේ පළමු භාගය නිමාවන විට ලකුණු 14-10ක් ලෙස පෙරමුණේ පසුවු සී.ආර්. පිලට දැඩි අභියෝගයක් එල්ල කරමින් දෙවැනි භාගයේදී ආක්‍රමණශීලි ක්‍රීඩා රටාවක නිරත වුවද සැළසුම් සහගත ලෙස ක්‍රීඩා කළ සී.ආර්. පිල අබිිබවා යාමට ගුවන් හමුදා පිල අසමත් විය.සී.ආර්. පිල ලැබූ ලකුණු 27ට ගෝලයක්, උත්සාහක දිනුමක් සහ දඬුවම් පහර 5ක් ඇතුළත් වූ අතර ගුවන් හමුදාව රැස් කළ ලකුණු 22ට ගෝල් 2ක් උත්සාහක දිනුමක් සහ දඬුවම් පහරක් ඇතුළත් විය.යුද හමුදාව සමග පැවැති තරගයෙන් ලකුණු 48-15ක දැවැන්ත ජයක් අත් කර ගත් සී.එච්. පිල මෙවර තරගාවලියේ සිය ප්‍රථම ජය වාර්තා කිරීමට සමත් විය. මෙතෙක් කිසිදු ජයග්‍රහණයක් නොලබා ප්‍රසාද ලකුණු සටහනේ අවසන් ස්ථානවල පසුවූ දෙපිලම තරගයේ මුල්භාගයේදී පෙරමුණ ගැනීමේ දැඩි උත්සාහයක නිරත වුවද සී.එච්. පිලේ ෆීජි ක්‍රීඩක සුලු සුලුගේ විශිෂ්ට දස්කම් හේතුවෙන් යුද හමුදාව අබිබවා යාමට සී.එච්. පිලට හැකිවිය. ලකුණු 19-3ක් ලෙස තරගයේ පළමු භාගයේදී පෙරමුණ ගත් සී.එච්. පිලට දෙවැනි භාගයේදී දැඩ් සටනක් දුන් යුද හමුදාව ලකුණු 12ක් සිය ලකුණු සංඛ්‍යාවට එක් කර ගනු ලැබූවද සී.එච්. පිලේ ජයග්‍රහණය නතර කිරීමට එය ප්‍රමාණවත් නොවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=s1107114</link>
    <topic>වසර 42කට පසුව යුද හමුදාව එෆ්.ඒ.කුසලානය ජය ගනී</topic>
    <author/>
    <content>දොන් බොස්කෝ කණ්ඩායම සමග පැවැති හොල්සිම් එෆ්.ඒ. කුසලාන පාපන්දු තරගාවලියේ අවසන් මහා තරගයෙන් ගොල් 2-0ක ජයක් වාර්තා කළ යුද හමුදාව වසර 42කට පසුව එෆ්.ඒ. කුසලානය අත්කර ගැනීමට සමත් විය. හොල්සිම් ලංකා සමාගමේ අනුග්‍රහයෙන් ශ්‍රී ලංකා පාපන්දු සම්මේලනය සංවිධානය කළ මේ තරගාවලියේ අවසන් මහා තරගය පසුගියදා කොළඹ සිටි ලීග් පාපන්දු පිටියේදී පැවැත්විණි.යුද හමුදාවට ජයග්‍රහණයේ මං විවර කර දුන් මොහොමඩ් ඉසදින් තරගයේ කැපී පෙනෙන ක්‍රීඩකයා බවට පත්වෙමින් වාර්තා වූ ගෝල් 2කටම හිමිකම් කීවේය. තරගයේ පළමු භාගයේදී ගෝලයක් වාර්තා කරමින් ගෝල් 1-0ක් ලෙස යුද හමුදාව ඉදිරියට ගෙනා ඉසදින් දෙවැනි භාගයේදී දෙවැනි ගෝලය රැස් කරමින් යුද හමුදාවේ ජයග්‍රහණය තහවුරු කළේය.1969 වසරේදී අවසන් වරට එෆ්.ඒ කුසලානය අත්කර ගත් යුද හමුදාව 1981 සහ 2009 වසරවලදී අනුසූරයන් බවට පත්විය.කණ්ඩායම් 115ක් තරග වැදුණු මෙවර හොල්සිම් එෆ්.ඒ. කුසලාන පාපන්දු තරගාවලියේ සූරයන්ට රුපියල් ලක්ෂ 7ක ත්‍යාග මුදලක් ද හිමි වු අතර අනුසූරයන් වූ දොන්බොස්කෝ පිලට රුපියල් ලක්ෂ 5ක ත්‍යාග මුදල් පිරිනැමිණි.යුද හමුදාපති ලුතිනන් ජෙනරාල් ජගත් ජයසූරිය මහතා අවසන් මහා තරගයේ ප්‍රධාන ආරාධිතයා ලෙස සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=s1107115</link>
    <topic>ෂෙහාන් අඹේපිටියගේ බලාපොරොත්තුව සුන් වෙයි</topic>
    <author>සරත් ප්‍රේමතිලක</author>
    <content>ජපානයේ කෝබේ නගරයේ පැවැත්වෙන 19වැනි ආසියාතික මලල ක්‍රීඩා සූරතා තරගාවලියේදී ශ්‍රී ලංකාව තවත් පදක්කමක් කෙරෙහි තබා තිබූ බලාපොරොත්තු බිඳ දමමින් ඊයේ පිරිමි මීටර් 200 අවසන් තරගයට සහභාගී වූ කෙටි ධාවන සූර ෂෙහාන් අබේපිටිය එහි හයවැනි ස්ථානයට පත්විය. මූලික තරගයේදී තත්පර 21.11කින් තරගය නිමකර එහි දෙවැනි තැනට පත්වූ ෂෙහාන්, අවසන් තරගයේ පදක්කමක් පිළිබඳව මහත් බලාපොරොත්තු තබා සිටියත්, එම කාලවේලාවවත් අභිභවා යාමට අපොහොසත් වූ ඔහුට ඒ වෙනුවෙන් ගතවූ කාලය තත්පර 21.16කි. කටාර්හි ෆෙමි සෙයුන් ඔගුන්ඩේ තත්පර 20.41කින් තරගය නිමකර එහි රන් පදක්කම හිමිකරගත් අතර ජපානයට හා එක්සත් අරාබි එමීර් රාජ්‍යයට රිදී හා ලෝකඩ පදක්කම් හිමිවිය.ඊයේ උදේවරුවේ පැවැති තරග අතරට කාන්තා මීටර් 200ද අයත්වූ අතර, ඒ වෙනුවෙන් සහභාගී වූ චන්ද්‍රිකා සුභාෂිණිට ද හිමිවූයේ හයවැනි ස්ථානයයි. ඒ වෙනුවෙන් ඇය ගත කළ කාලය තත්පර 24.41කි. එහි රන් පදක්කම ජපානයේ චිසාටෝ ෆුකුෂිමාට (23.49) හිමි වූ අතර රිදී හා ලෝකඩ පදක්කම් පිළිවෙළින් තත්පර 24.01ක් හා 24.06කින් තරගය නිමකළ ලිබියා හා ජපන් ක්‍රීඩිකාවෝ හිමිකර ගත්හ. කාන්තා මීටර් 200 තරගයේ මේ වාර්තාවට තත්පර 22.84කින් තවමත් හිමිකම් කියන්නේ දමයන්ති දර්ශා (2000) සහා සුසන්තිකා ජයසිංහ (2002) මේ අතර තරගාවලියේ තෙවැනි දිනයවූ සෙනසුරාදා (9) ශ්‍රී ලංකාවට දෙවැනි ලෝකඩ පදක්කම හිමිකරදෙමින් 22 හැවිරිදි සොනාලී ක්‍රිස්ටිනා මෙරිල් කාන්තා මීටර් 400 කඩුලු පැන දිවීමේ තරගය තත්පර 57.30කින් නිම කර තෙවැනි තැන හිමිකර ගත්තාය. කලක සිටම අමෙරිකාවේ අධ්‍යාපනය හා පුහුණුව ලබන සොනාලී තරගයෙන් අනතුරුව අදහස් දක්වමින් තමන් අමෙරිකාවට ගොස් ආපසු ජාතික මලල ක්‍රීඩා සූරතාවලියට සහභාගීවීම පිණිස ශ්‍රී ලංකාවට පැමිණෙන බවත් මීට වඩා හොඳ කාලවේලාවක් වාර්තාකර ලෝක මලල ක්‍රීඩා සූරතාවලියට සහභාගීවීමට බලාපොරොත්තුවෙන් සිටින බවත් කීවාය.මේ අතර ශ්‍රී ලංකා තරගකරුවන් සහභාගීවන පිරිමි 4 ඔ 400 සහ පිරිමි හෙල්ල විසිකිරීමේ තරග ඊයේ රාත්‍රී පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=f1107111</link>
    <topic>අවසන් විසඳුම සහ මහජන නියෝජිතයාගේ වගකීම</topic>
    <author/>
    <content>ජේ. ආර්. ජයවර්ධන ජනාධිපතිවරයාගේ සිට මහින්ද රාජපක්‍ෂ ජනාධිපතිවරයා දක්වා සෑම ජනාධිපතිවරයෙකුම කොටි ත්‍රස්තවාදය නිමා කොට රටට සාමය උදාකර ගැනීම සඳහා සාකච්ඡා මාර්ගික විසඳුමකට උත්සාහ ගත් බව අපි දනිමු. නමුත් ශිෂ්ඨසම්පන්න මනුෂ්‍යයා අනුගමනය කරන ශීලාචාර ගති සිරිත් නොදන්නා කොටි සංවිධානය සෑමවිටම කටයුතු කළේ තම මිලේච්ඡත්වය ලොවට ප්‍රදර්ශනය කෙරෙන බිහිසුණු ත්‍රස්ත ක්‍රියා සිදු කරමිනි.ඊලම හැර වෙනත් කිසිදු විකල්පයකට එකඟ නොවූ කොටි සංවිධානය සෑමවිටම ප්‍රකාශ කළේ තම ඒකායන අරමුණ දෙමළ ඊලාම් රාජ්‍යය බවයි. 1985 ජයවර්ධන රජයේ සිට 2005 දෙසැම්බර් පමණ දක්වා මහින්ද රාජපක්‍ෂ රජය තුළද කොටි ත්‍රස්තවාදියාගේ ඉලක්කය දෙමළ ඊලාම් රාජ්‍යය වූ අතර ඒ උදෙසා බිහිසුණු ත්‍රස්තවාදය හා ඒ සමඟ බැඳුනු උපායමාර්ගික ක්‍රමවේද ද ඒ සඳහා උපයෝගී කර ගත් බව පෙනෙන්නට තිබූ තත්ත්වයයි.2001 දෙසැම්බර් 05 වැනිදා සිට 2004 අප්‍රේල් මස 02 වැනිදා දක්වා මාස 28 කට තරම් කෙටි කාලයක් රාජ්‍ය බලය හෙබවූ රනිල් වික්‍රමසිංහ මහතාගේ එක්සත් ජාතික පෙරමුණු ආණ්ඩුව සමයේ දී සාකච්ඡා මාර්ගික ක්‍රමවේදය කොටි සංවිධානය තම බලමුළු ශක්තිමත් කර ගැනීමට උපයෝගී කරගත්තාසේම උපක්‍රමික වශයෙන් වික්‍රමසිංහ ආණ්ඩුව වෙතින් නිල හෝ නිල නොවන මට්ටමින් දෙමළ ඊලාම් රාජ්‍යයේ සීමා මායිම් ද සටහන් කර ගත්තේය.සවැනි පැරකුම්බා රජ දවසින් පසුව හා නිදහසින් පසු බලයට පත් රාජ්‍ය නායකයින් අතරින් ජාතික නිදහස අර්ථවත් කිරීමේ ඓතිහාසික ජනවරම ලද මහින්ද රාජපක්ෂ ජනාධිපතිවරයාගේ කෘතහස්ත සහ රාජ්‍යතාන්ත්‍රික පරිණත භාවය කොටි ත්‍රස්තවාදය පරාජය කරන ජාතික වැඩපිළිවෙළක ජනතා අභිෂේකය සටහන් කළේය.ජයවර්ධන රජයේ සිට චන්ද්‍රිකා රජය දක්වා විවිධ රජයන් ත්‍රස්තවාදයට එරෙහිව යුදමය ක්‍රියාමාර්ග අනුගමනය කරන ලද අතර වඩමාරච්චි මෙහෙයුමේ සිට ක්‍රියාත්මක වූ සෑම මෙහෙයුමකම ප්‍රකාශිත අර්ථය වූයේ ත්‍රස්තවාදයට පිළිතුර නග්න බල අධිකාරිය බවයි.නමුත් මෙම ක්‍රියාන්විතයන් ත්‍රස්තවාදය පරාජය කිරීමට තරම් ශක්තිමත් නොවූ අතර ඇතැම් අවස්ථාවන්හිදී ශීඝ්‍ර පසුබෑම් ද ඇති වූ බව පිළිගත යුතු සාධාරණ සත්‍යයකි. සෑම මෙහෙයුමකම යුදමය සංකල්පය තිබුණු අතර මේ තුළ අවම හානි හා සිවිල් ජනතාවට පීඩා සිදු නොවීම අන්තර්ගත වුවාද යන්න අද ද විවිධ විශේලේෂකයින්ගේ අවධානයට යොමු වී තිබෙන කාරණයකි.නමුත් මහින්ද රාජපක්ෂ ජනාධිපතිවරයාගේ සේනාධිනායකත්වයෙන් දියත් වූ මානුෂීය මෙහෙයුම තුළ න්‍යායාත්මක හා මූලධාර්මික කාරණා බොහොමයක් අන්තර්ගත වී තිබුණි. එම නිසාම ත්‍රස්තවාදයට එරෙහිව රාජපක්‍ෂ ජනාධිපතිවරයාගේ සේනාධිනායකත්වයෙන් දියත් වූ මෙහෙයුම යුදමය ක්‍රියාන්විතයක් නොවන මානුෂීය මෙහෙයුමක් ලෙස අර්ථ කථනය කර ඇත්තේ එබැවිනි. සාමාන්‍ය සිවිල් ජනතාව ත්‍රස්තවාදියාගේ රුදුරු භීෂණයෙන් මුදා ගැනීම මෙහි මූලික අභිමථාර්ථය වූ අතර එහි පළමු කොන්දේසිය වූයේ අවම හානි සිදු වීමයි.එබැවින් මානුෂීය මෙහෙයුම වනාහී සාම්ප්‍රදායික යුද්ධයක් නොවන බව අන්තර්ජාතික යුද විශ්ලේෂකයන්ගේ ද දැඩි සුපරීක්ෂණයට ලක් වූ නව ආරක ත්‍රස්තවාදයට එරෙහිව ක්‍රියාත්මක වූ භාවිතාවකි.ඇතැම් බටහිර රටවලට සහ රාජ්‍ය නොවන සංවිධාන වලට ඉවසුම් නොදෙන හේතුව වී ඇත්තේ ද මේ නවතම අත්හදා බැලීමයි.එය ශ්‍රී ලංකාවෙන් ත්‍රස්තවාදය මුලිනුපුටා දැමුවාසේම ජගත් ප්‍රජාව වෙතින් ත්‍රස්තවාදය මුලිනුපුටා දැමීමට පූර්වාදර්ශයක් ද සපයා දී තිබේ.මෙම න්‍යාය ජනාධිපති මහින්ද රාජපක්ෂ මහතා 2005 මහින්ද චින්තන ප්‍රතිපත්ති ප්‍රකාශයෙන් ද ඉතා පැහැදිළිව ජනතාවට ඉදිරිපත් කරනු ලැබූවකි. එය නොබෙදුන රටක් බහුතර සම්මුතියක්, ගෞරවනීය සාමයක් යන පරිච්ඡේදයේ ඉතා පැහැදිළිව දක්වා ඇත.බෙදුම්වාදය අත්හැරීම, අවිහරණය, ප්‍රජාතන්ත්‍රවාදයට පිවිසීම, අවසන් විසඳුම හා එය ක්‍රියාත්මක කිරීම යන අදියර පහකින් එම න්‍යාය සමන්විත වී තිබේ.මේ වන විට මෙම න්‍යායෙන් පූර්ව වශයෙන් කොටස් දෙකක් පරිපූර්ණ කර ඇත. එනම් බෙදුම්වාදය අත්හැරීම හෙවත් කොටි ත්‍රස්තවාදය පරාජය කිරීම හා අවිහරණය හෙවත් උතුරු සහ නැෙඟනහිර ප්‍රදේශ ගිනි අවියේ භීතියෙන් මුදා ගැනීමත් ය. එම ක්‍රියාවලීන් දෙක පරිපූර්ණ වීමත් සමඟ නැෙඟනහිර නවෝදය හා උතුරු වසන්තය දැවැන්ත සංවර්ධන යෝජනා ක්‍රම හරහා වසර තිහක කාලයක් සංවර්ධනයේ ප්‍රතිලාභ වලින් අංශුමාත්‍රයකවත් ප්‍රතිලාභයක් නොලද පළාත් ක්‍රමවත්, විධිමත් හා කඩිනම් සංවර්ධනයක් අත්කර ගෙන සිටී. මේ වන විට නැෙඟනහිර පළාත පූර්ව වශයෙන් ප්‍රජාතන්ත්‍රවාදයට පිවිස තිබෙන අතර එහි සියලුම පළාත් පාලන ආයතන සඳහා මහජන නියෝජිතයන් තෝරා පත් කර ;ගන මහජන ඡන්දයෙන් පත් වූ නැෙඟනහිර පළාත් සභාව ද තම පළාතේ ජනතාවගේ ප්‍රජාතන්තී‍්‍රය අයිතීන් තහවුරු කරමින් සිටී. මේ වනාහි මහින්ද චින්තන ප්‍රතිපත්ති ප්‍රකාශනයේ තෙවැනි න්‍යාය වන ප්‍රජාතන්ත්‍රවාදයට පිවිසීමේ පියවරයි.අද මේ අවශ්‍යතාවය උතුරේ ජනතාවට ද ලබා දීමට මහින්ද රාජපක්‍ෂ ජනාධිපතිතුමා ක්‍රියා කරමින් සිටින බව පෙනෙන්නට තිබෙන තත්ත්වයකි. මේ වන විට උතුරේ සමහර පළාත් පාලන ආයතන සඳහා මහජන නියෝජිතයන් නිදහස් ඡන්දයෙන් එම පළාතේ ජනතාව තෝරා ගෙන තිබෙන අතර ඉතිරි පළාත් පාලන ආයතන සඳහා මහජන නියෝජිතයන් තෝරා ගැනීමේ කටයුතු ද මේ වන විට සිදු කෙරෙමින් පවතී. ඉකුත් ජුනි 28 වැනිදා මුද්‍රිත හා විද්‍යුත් මාධ්‍යවල ප්‍රවෘත්ති අංශ ප්‍රධානීන් හා ප්‍රධාන කර්තෘවරුන් සමග පැවති හමුවේ දී ජනාධිපති මහින්ද රාජපක්ෂ මහතා ප්‍රකාශ කර ඇත්තේ ලබන වසරේදී උතුරේ මැතිවරණය ද පවත්වන බවයි. ඒ අනුව ලබන වසරේ දී උතුරේ ජනතාවට තම පළාත් සභාව සඳහා තම නියෝජිතයන් තෝරා පත් කර ගැනීමේ අවස්ථාව උදාවනු ඇත.ඉතිහාසයේ බලයේ සිටි විවිධ රාජ්‍ය නායකයින් මෙම ප්‍රශ්නය නිවැරදිව අවබෝධ කොට නොගෙන ක්‍රියා කිරීමේ ප්‍රතිඵල බොහෝ දරුණු ආකාරයෙන් සමස්ත ජාතියම භුක්ති විඳ තිබේ.මානුෂිය මෙහෙයුම ත්‍රස්තවාදය පරාජය කිරීමේ මෙහෙයුමට පිළිතුරක් වුවත් නිදහසින් පසු ගෙවී ගිය වසර 63 ක කාලය තුළ උතුරු සහ නැඟෙනහිර පළාත්වල ජනතාවට අදාළ වූ ප්‍රශ්නයකට තිරසාර පිළියම් සෙවීමේ භාරදූර වගකීම අද ශ්‍රී ලංකා පාර්ලිමේන්තුවට පැවරී තිබේ.එම ඓතිහාසික වගකීම පැහැර නොහැරීමට පාර්ලිමේන්තුව නියෝජනය කරන සෑම පක්ෂයකටම වගකීමක් පවතින අතර එම වගකීම ඉටු කිරීමේ අවශ්‍යතාව එම පක්ෂ ඉතා ගැඹුරෙන් අවබෝධ කර ගත යුතුය. එසේ නොවන්නට මහින්ද චින්තන ජාතික පුනර්ජීවන වැඩපිළිවෙළ දිනා දුන් මවුබිමේ නිදහස අර්ථපූර්ණය නොවන බව වගකීමෙන් යුතුව සඳහන් කළ යුතුව තිබේ.උතුරු නැෙඟනහිර ප්‍රශ්නයට තිරසාර පිළියමක් ලෙස පාර්ලිමේන්තුව නියෝජනය කරන දේශපාලන පක්ෂ ලබා දෙන අවසන් විසඳුම පිළිගැනීමට සහ එය ක්‍රියාත්මක කිරීමට ජනාධිපති මහින්ද රාජපක්ෂ මහතා ප්‍රකාශ කළ එකඟතාවය මහින්ද චින්තනයේ හතර වන සහ පස් වන න්‍යාය කොටස් වන අවසන් විසඳුම හා එය ක්‍රියාත්මක කිරීම යන පරිච්ඡේද පරිපූර්ණ කරයි.එබැවින් මානුෂීය මෙහෙයුම යනු ත්‍රස්තවාදය පරාජය කිරීම පමණක් යනුවෙන් අර්ථ කථනය නොකළ යුතු අතර එය ඊට වඩා ඔබ්බට ගිය ගැඹුරු සිද්ධාන්තයක් බව සියලුදෙනා තේරුම්ගත යුතුව තිබේ. මේ වනාහී මේ සියවසේ පහළ වූ කෘතහස්ත රාජ්‍යතාන්ත්‍රිකයෙකුගේ ප්‍රායෝගික භාවිතයයි. එය ඇතැම් බටහිරයන්ට සහ ඔවුනට ආවඩන අයට රිස්සුම් නොදෙන්නේ ශ්‍රී ලංකාව නම් වූ පුංචි දිවයිනේ රාජ්‍ය නායකයාගෙ මහා පෞරුෂය ඔවුන්ගේ ප්‍රතිරූපයන්ට අභියෝගයක්ව තිබෙන බැවිනි.ජීඑස්පී ප්ලස් බදු සහනය අහිමි කිරීම, මානව හිමිකම් පිළිබඳ චෝදනා නැගීම, දරුස්මාන් වාර්තාව, චැනල් ෆෝ සිද්ධිය ආදී වශයෙන් වන්නාවූ එකට එකක් බැදුණු සෑම සිද්ධියක්ම ත්‍රස්තවාදයට එරෙහිව ක්‍රියාත්මක වූ හා ජාතික ප්‍රශ්නයට තිරසාර පිළියමක් සොයන විශිෂ්ට රාජ්‍යතාන්ත්‍රිකයෙකුගේ හා තිරසාර සංවර්ධනයක් සඳහා අභිමානවත් ගමනක යෙදෙන රටක අනාගතය විනාශ කිරීමට කැසකවන සිද්්ධි දාමයන්ය.මේ සියල්ල මනාව තේරුම් ගනිමින් මේ අවස්ථාව කළමනාකරණය කර ගැනීමේ වගකීම මහජන ඡන්දයෙන් බලයට පත් වූ පාර්ලිමේන්තුව නියෝජනය කරන මහජන නියෝජිතයන් සියලු දෙනාටම පැවරෙන බව දැඩි ලෙස අවධාරණය කළ යුතු වේ.බෙදුම්වාදය අත්හැරීම, අවිහරණය, ප්‍රජාතන්ත්‍රවාදයට පිවිසීම, අවසන් විසඳුම, එය ක්‍රියාත්මක කිරීම නම් වූ දේශපාලන සිද්්ධාන්තයන් කැටි වූ නොබෙදුන රටක්, බහුතර සම්මුතියක්, ගෞරවනීය සාමයක් යන අරමුණ එවිට පරිපූර්ණ කර ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=f1107112</link>
    <topic/>
    <author/>
    <content>වර්තමාන සමාජය තුළ අපට නිරන්තරයෙන්ම ජනමාධ්‍ය තුළින් ශ්‍රවණය වන්නක් තමයි අපරාධ යන වදන. මිනිසුන් තමන්ගේ පුද්ගලික වාසි මත, මුදලට හෝ බලයට කෑදර වෙලා අපරාධ කරන්න පෙළඹෙනවා. තවත් සමහරු තමන්ගේ නූගත්කම නිසා අපරාධයන්ට පෙළඹෙනවා. ඒ වගේම පුද්ගලයින් විවිධ මානසික තත්ත්වය මත සමාජ අපරාධයන්ට පෙළඹිලා තියෙනවා. ඒ නිසා තමයි සමාජ අපරාධ, රැල්ලක් විදිහට අද දකින්න තියෙන්නේ.මෙතනදී, එක් එක් පාර්ශ්වයන්ට විවිධ ආකාරයෙන් ඇඟිලි දිගු කරනවාට වඩා තමන්ටත් එහි යම් ආකාරයක සෘනාත්මක බලපෑමක් තියෙනවා කියලා සිතන්නට ඕනේ. අපරාධ සිදුවෙන්නේ කොතන හෝ සිදුවන යම් නොසැලකිලිමත් වීමක් හෝ මනසේ සිදුවන ව්‍යාකූල තත්ත්වයක් මතයි. ඒ නිසාවෙන් අපරාධයක වගකීම එක් පාර්ශ්වයකට පමණක් පවරන්නට අපට බැහැ.අපරාධ සිදුවීම වළක්වන්නට යම් යම් ක්‍රියාමාර්ග ගැනීම සියලු පාර්ශ්වයන්ගේ වගකීමක්.නූතන සමාජය පිළිබඳව කතා කිරීමේදී අපට අද්‍යතන සමාජය කොටස් දෙකක් යටතේ සාකච්ඡා කරන්නට පුළුවන්. මේ වෙද්දි බුද්ධාගම කෙරෙහි සුවිශාල උනන්දුවක් මේ සමාජයේ දකින්නට තියෙනවා. ඒ 2600 වන ශ්‍රී සම්බුද්ධත්ව ජයන්තියත් සමඟයි. ඒවගේම සදාචාර විෂයෙහි දක්වන කුසීනකමකුත් අනෙක් පසින් දක්නට ලැබෙනවා. තරුණ පරපුර සහ සමස්ත සමාජය තුළ ම මේ දෙඅංශය දකින්නට පුළුවන්කම තියෙනවා.පළමු පැතිකඩ පිළිබඳව මෙහි දී මුලින්ම අප කතා කළ යුතුයි. ආගමික අංශයට තියෙන නැඹුරුව අද වර්ධනය වෙලා නොයෙකුත් බෞද්ධ සංස්ථාවන්, ආගමික ආයතන, ජාත්‍යන්තර වශයෙන් පවා බිහිවෙමින් පවතිනවා. ඊළඟට ධර්ම පර්යේෂණායතන මෙතකැයි කියලා කියන්න බැරි තරම්. කාලයකට කලියෙන් වයසක උපාසක අම්මලාට විතරක් සීමාවුණු බණමඩුව වර්තමානයේදී තරුණයින්ගෙන් පිරී පවතින තත්ත්වයකට පත්වෙලා තියෙනවා. ඒ වගේම 19 වන සියවසේ ආරම්භ වෙලා අක්‍රීයවෙලා තිබුණු බෞද්ධ ආයතනවල වර්තමානය වනවිට පුනරුදයක් දක්නට ලැබෙනවා.ඒ වගේම තමයි රාජ්‍ය ආයතන, පෞද්ගලික ආයතන, පාසල්, පන්සල් ආදියෙහි නිරතුරු ආගමික උත්සව පවත්වනවා. මෙන්න මේ ආකාරයට වර්තමාන සමාජයේ ආගමික ප්‍රබෝධයක් දක්නට ලැබෙනවා.නමුත්, මෙතරම් ආගමික ප්‍රබෝධයක් තියෙන ආගමානුකූලව පිරිස ජීවත්වන, ධර්මද්වීපය කියලා එදා අපි හඳුන්වපු සමාජයේ මේ අපරාධ තිබුණේ අවමවයි.ඒ කාලයේ තිබුණේ රාජාණ්ඩු ක්‍රමයක්. වැඩවසම් ආර්ථික ක්‍රමයක්. ගමට නායකත්වය දුන්නු නිහතමානී භික්ෂුන් වහන්සේ නමක්. ගමේ පංසලේ නායකත්වය දැරුවා. ගමේ හිටියේ අහිංසක අසරණ මිනිස්සු පිරිසක්. හැමදාම පංසල් ගියා නෙමෙයි. තමන්ට ඉඩක් ලැබුණු වෙලාවට පංසලට ගිහිල්ලා පින් කරපු පිරිසක් තමයි අතීතයේ අපි ධර්මද්වීපය කියලා කියපු සමාජයේ හිටියේ.සදාචාරයට දක්වන කුසිතකම කියන කාරණය කරලියට එන්නේ කුමන වකවානුවේද කියලා නිශ්චය කරන්න අපහසුයි. ප්‍රධාන වශයෙන්ම අද ජනමාධ්‍යයක් තුළින් අපට නිතරම අහන්න ලැබෙන්නේ වංචා, දූෂණ අපරාධ, මංකොල්ලකෑම් වගේ දේවල් සමහර අංශ ගැන බලද්දී අපිට පුදුමත් හිතෙනවා. මත්පැන් පානය කරන අය ඉන්න වෙන රටක නැති තරම් මත්ද්‍රව්‍ය භාවිතයට අද වැඩිම පිරිසක් ඇබ්බැහි වෙලා ඉන්නේ. ඊළඟට අපේ ඇඟ කිළිපොලා යන ආකාරයේ ස්ත්‍රී දූෂණ, බාල අපචාර අපිට දිනෙන් දින අහන්න ලැබෙනවා. ඒ වගේම ලංකාව තරම් නඩු අහන රටක් තව තියෙනවද කියලා හිතා ගන්නවත් බැරි තරම්. සමාජ විරෝධී ක්‍රියා දිනෙන් දිනම ඇති වෙමින් පවතිනවා.සමාජයේ සිටින පහළම සේවකයාගේ ඉඳලා ඉහළම සේවකයා දක්වා දුෂණය, වංචාව, පිළිලයක් වගේ පැතිරිලා. මේ කාරණා හරහා අපි දකිනවා සදාචාරය පිළිබඳ පවතින කුසීතකම හෙවත් සදාචාරය පිළිබඳව දක්වන අඩු සැලකිල්ල නිරූපණය වෙනවා. අද අපේ සමාජය තුළ දක්නට ලැබෙන්නේ මේ දෙඅංශයේ පවතින තරගකාරී බවක්.අපරාධ ඇතිවීමට තවත් ප්‍රධාන හේතුවක් විදිහට මම දකින්නේ සමාජයේ තියෙන පුද්ගලයින්ගේ බුද්ධි මට්ටම. ගොඩක් දෙනෙක් ළඟ තියෙන්නේ උගත්කම විතරයි. ඒත්, ඔවුන් සිතාගත ඉන්නේ අපි සියලුදේම දන්නා අය කියලයි. ඒ අය තුළ කුහකකම්, ඊර්ෂ්‍යාව, ආත්මාර්ථකාමිත්වය රජයනවා. ඒ උගතුන් තුළින් බෞද්ධ ආකල්පවලට අනුව සිතන ස්වභාවයක් දකින්නට නැහැ. ඒ සමාජය තුළ සදාචාරය නැහැ. සදාචාරය අපට දකින්නට පුළුවන් වන්නේ සැබෑ බුද්ධිමත් සමාජයක් තුළයි. බුද්ධ ධර්මය තුළ පෙන්වා දෙන ආකාරයට මේ දෙඅංශය බැඳ තබන දම්වැල තමයි ආර්ය අෂ්ඨාංගික මාර්ගය කියන්නේ.අද උගත් සමාජය ආර්ය අෂ්ඨාංගික මාර්ගය හරියට අවබෝධ කරගෙන නැහැ. ඒ වායේ අර්ථය දන්නෙත් නැහැ. ඒ තුළ අපේ සමාජය තවදුරටත් පරිහානිකර තත්ත්වයකට පත්වෙනවා. ඒ නිසා අපරාධ දිනෙන් දිනම වැඩි වෙනවා.මේ අපරාධ මර්දනය කර ගන්නට නම් බුදුදහම ඇසුරු කළ යුතුයි. ඒ තුළ නිර්දිෂ්ඨ ක්‍රියාමාර්ග කිහිපයක් තියෙනවා. අපි විසින් කළ යුතු ප්‍රධාන කරුණු තුනක් තියෙනවා.1. තමා සමාජ විරෝධී ක්‍රියාවන්ගෙන් ඈත්වීම.2. අන් අය වැරදි වැඩ කරනවා නම් ඒ අයව ඉන් මුදා ගැනීම.3. අන් අය කරන වැරදි වැඩවලදී ඊට එරෙහි වීම එහි ආදීනව කියාදීම.ඒ ප්‍රදානයන් ත්‍රිත්වය අපට කරන්නට පුළුවන් නම්, අපට පුළුවන්කම තියෙනවා අපරාධ මර්දනය කර ගන්නට. විශේෂයෙන්ම මෙහිදී ආර්ය අෂ්ඨාංගික මාර්ගයෙහි යහපත් වචනය, යහපත් ක්‍රියාව, යහපත් කර්මාන්ත යන මේ තුන පිළිබඳ අවබෝධයක් තියෙනවා නම් ඔහුට පුළුවන්කම තියෙනවා සමාජයේ අපරාධ රැල්ලෙන් මිදෙන්නට.හැම වෙලාවේදීම, සෑම බෞද්ධයෙක්ම තමන්ගේ පැවැත්ම අන් අයට කරදරයක් නොවන ආකාරයට පවත්වා ගන්නට පුරුදු විය යුතුයි. එය සමාජයට පරිසරයට කරදරයක් නොවිය යුතුයි. ඒ වගේම ආකල්ප පිළිබඳව වැරදි අවබෝධයක් පැවතීම තුළත් අපරාධ සිදුවෙනවා.සිතේ ඇතිවන හොඳ නරක සිතිවිලි විතරක් නෙමෙයි ආකල්ප කියලා කියන්නේ. බුදුරජාණන් වහන්සේ දේශනා කරලා තියෙන ආකාරයට හැමදේකම ආකල්පයක් තියෙනවා. හැම අවස්ථාවකදීම, ඒ කියන්නේ ගමනේදී, ක්‍රියාවේදී ආකල්ප තිබිය යුතුයි. එතනදී අදහස් වන්නේ කරන වැඩේ හරියට කරනවා කියන එකයි. තමන්ගේ කාර්ය තමන් හරියට කරන්නේ නැතිවුණාම එතන අර්බුදයක් අපරාධයක් හට ගන්නවා.රැකියාවක් කරන පුද්ගලයකු තුළ රැකියාව ගැන ආකල්පයක් නැත්නම්, ඔහුගේ වගකීම් ඔහු නිවැරැදිව හඳුනා ගන්නේ නැහැ. එවිට සිදුවන්නේ විනාශයක්. ආකල්ප අප වර්ධනය කරගත යුත්තේ කුඩා කාලයේ ඉඳලයි. එවිට ඔහු සමාජ අපරාධවලින් තොර සදාචාර සම්පන්න පුද්ගලයකු බවට පත්වනවා.සමාජයේ පවතින යම් යම් ගැටලු නිසා තමයි මිනිසුන් අපරාධ කරන්න පෙළඹෙන්නේ. එහිදී විශේෂයෙන්ම දරිද්‍රතාවය මූලික හේතුවක් වෙනවා. බුදුහාමුදුරුවෝ වරක් චක්කවර්ති සිහනාද සූත්‍රයේදී දස්සු කියලා දක්වන්නේත් එයයි. විශේෂයෙන්ම අද සමාජයේ දක්ට ලැබෙනවා ඉහළ පංති සහ පහළ පංති අතර බේදයක්, සම්පත් අසමානව බෙදීයාමක්. මේ සම්පත් අසමානව බෙදීයාම තුළ ඉහළ පංතිය කෙරෙහි පහළ පංතියේ අයගේ ආකල්ප වේගවත් වෙනවා. ඔවුන් තමන්ටත්, දරිද්‍රතාවයෙන් මිදෙන්නට මාර්ග හොයනවා. ඒ නිසා ඉහළ පංතිය කෙරෙහි පවතින වෛරය තමයි සමාජ අපරාධයන්ට මූලික හේතුවක් වන්නේ.ඒ නිසා සම්පත් බෙදීයාමේ විෂමතාවය අවම වනවා නම් මෙතරම් අපරාධ සිදුවන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>11</day>
    </date>
    <link>http://www.dinamina.lk/2011/07/11/_art.asp?fn=f1107113</link>
    <topic>මහඔයට ශක්තියක් වූ සිවිල් ආරක්‍ෂක බලකාය</topic>
    <author/>
    <content>සිවිල් ආරක්‍ෂක දෙපාර්තමේන්තුව යනු මෙරට ආරක්‍ෂාවට මෙන්ම ජාතික ආර්ථිකය ශක්තිමත් කිරීමට සුවිසල් මෙහෙවරක් ඉටුකරන දෙපාර්තමේන්තුවකි. අතීතයේ ස්වදේශ ආරක්‍ෂක සේවය, ග්‍රාමාරක්‍ෂක සේවයටත් අනතුරුව සිවිල් ආරක්‍ෂක දෙපාර්තමේන්තුව බවට පත්වීම දක්වා වූ කාලය තුළ තම ජීවිත පරදුවට තබා රටට සාමය උදාකර දීමට ඔවුන් විසින් කරන ලද සේවය අතිමහත්ය. සිවිල් ආරක්‍ෂක බලකාය නිර්මාණය වීමට හේතු වූ ආසන්නතම සිද්ධිය වන්නේ 2006 කැබිතිගොල්ලෑව බස් රථ බෝම්බ පිපිරවීමයි. ඒ වන විට 19000ක් පමණ වූ සිවිල් ආරක්ෂ බලකායේ භට පිරිස් 41000 ක් දක්වා වැඩි කරනු ලැබීය.පසුව තර්ජිත ගම්මානවල ආරක්‍ෂාව මෙන්ම කොළඹ – කටුනායක මාර්ගය ඇතුළු ප්‍රධාන සැපයුම් මාර්ග, බැංකු ඇතුළු රටේ ආර්ථක මර්මස්ථාන, වැව් සහ වාරිමාර්ග පද්ධතිය සහිත මෙරට සිවිල් ජන ජීවිතය හා බැඳුණු ප්‍රධාන ත්‍රස්තවාදී ඉලක්කයන් ආරක්‍ෂා කිරීමේ වගකීම සිවිල් ආරක්‍ෂක දෙපාර්තමේන්තුවට පැවරිණි. අධ්‍යක්‍ෂ ජනරාල්වරයකු යටතේ දෙපාර්තමේන්තුව ප්‍රතිසංවිධානය වන්නේ අනතුරුවය. ආරක්‍ෂක භටයන්ට පමණක් සීමා නොවී අගනුවරින් ඈත එපිට පිහිටි ත්‍රස්තවාදය හේතුවෙන් පීඩාවට පත්වූ ගම්මානවල ජනතාවගේ සමාජ, ආර්ථක හා අධ්‍යාත්මික සංවර්ධනය උදෙසා ඔවුහු විශාල සේවාවක් ඉටු කරති. සිවිල් ආරක්‍ෂක බලකාය විසින් ඉටු කරන ලද කාර්යයන් පිළිබඳව සොයා බැලීම සඳහා අප අම්පාර දිස්ත්‍රික්කයේ මහඔය පළාත් මූලස්ථාන බලප්‍රදේශයේ් සංචාරයක නිරත වූයෙමු.මහඔය නගරය පිහිටා ඇත්තේ බදුල්ල – මඩකලපුව (ඒ –5) මාර්ගය තුළය. මහඔය සිට අම්පාර , මහියංගනය, පොලොන්නරුව , බදුල්ල, මඩකලපුව, මොනරාගල යන නගරයන් වෙතට පිවිසීමට හැකිවේ. කොටි ත්‍රස්තවාදීන්ගේ ප්‍රහාරයන්ට නිරතුරුවම ගොදුරු වූ අරන්තලාව, බොගමුයාය, ටැම්පිටිය, කොස්ගොල්ල ආදී ප්‍රදේශයන් අයත් වන්නේද මහඔය පළාත් මූලස්ථාන බලප්‍රදේශයට වීම විශේෂය. දෙහිඅත්තකන්ඩිය, මහියංගනය, පදියතලාව, මහඔය, බක්කිඇල්ල, ගිරාදුරුකෝට්ටේ පාලනය වන්නේ සිවිල් ආරක්‍ෂක බලකායේ මහඔය පළාත් මූලස්ථානය යටතේය. ආරක්‍ෂක කටයුතුවලට අමතරව ගොවිපොළ ව්‍යාපෘති, ගඩොල් කැපීමේ ව්‍යාපෘති, පෙර පාසල් ව්‍යාපෘති ආදී රැසක්ද පළාත් මූලස්ථානය යටතේ ක්‍රියාත්මක වේ.තුවක්කුව රැඳි දෑත කැත්ත උදැල්ල සඳහාද හොඳින් හුරුපුරුදු බැව් මනාව පිළිබිඹු වන්නේ සිවිල් ආරක්‍ෂක භටයින් පවත්වාගෙන යනු ලබන ගොවිපොළ වෙත ගිය විට දීය. මෙම භටයින්ගේ බහුතරය පාරම්පරික ගොවි පවුල්වලින් පැවතෙන්නෝ වෙති. ඔවුන්ගේ දැනුම හා පළපුරුද්ද උපයෝගි කොට ගෙන දෙපාර්තමේන්තුවට අයත් දැවැන්ත ශ්‍රම බලකාය යොදවා ගොවිපොළ පද්ධතියක් ක්‍රියාත්මක කොට ජාතික ආර්ථිකය ශක්තිමත් කිරීමට ඔවුන් කටයුතු කොට ඇත. මහඔය පළාත් මූලස්ථානය යටතේ ක්‍රියාත්මක වන ගොවිපොළ සංඛ්‍යාව 21 කි. ගඩොල් කැපීමේ ව්‍යාපෘති සංඛ්‍යාව 15කි. පෙර පාසල් ව්‍යාපෘති සංඛ්‍යාව 21 කි. දෙසැම්බර් මාසය වන විට කෘෂි නිෂ්පාදන ගොවිපොළ ප්‍රමාණය අක්කර 1300 දක්වා වැඩි කිරීමට මේ වනවිට පළාත් මූලස්ථානය කටයුතු කොට තිබේ.බොරපොල පොතුරුගම ගොවිපොළහි සේවය කරන ජ්‍යෙෂ්ඨ නියාමක ඩී. එම්. උපසේන අප සමඟ මෙසේ පැවසීය.“1985 වසරේ තමයි මේ ආයතනයට මම එක්වුණේ. එතකොට ස්වදේශ ආරක්‍ෂක සේවය කියලයි හැඳින්වූයේ. සරමයි කමිසෙහි ඇදගෙන අපි රාජකාරි කළේ. ආයුධ තිබුණෙ නැහැ. 1986 වසරේදී තුවක්කුවක් සහ පතරොම් 20 ක් දුන්නා. මම එතකොට අරන්තලාව ගමේ හිටියෙ. ගමේ අය කණ්ඩායම් හැදිලා ගම ආරක්‍ෂා කළා. 87 දී කොටි ත්‍රස්තවාදීන් ගමට ප්‍රහාර එල්ල කළා. ඊට පසුව තමයි අරන්තලාවෙ භික්‍ෂු ඝාතනය සිදු වුණේ. ඒ ප්‍රහාරයත් සමඟම මිනිස්සු ගම අතහැරල පිට ගම්වල පදිංචියට ආවා. අපට පළමුවෙන් රුපියල් 20ක ගෙවීමක් කළා දවසකට. ඊට පසුව රුපියල් 50 ක් දුන්නා. වැඩ කරන දින ගණනට තමයි ගෙවීම් කළේ. සිවිල් ආරක්‍ෂක දෙපාර්තමේන්තුව පටන් ගන්න කලින් අපට එතරම් සැලකීමක් පිළිගැනීමක් තිබුණෙ නෑ. නමුත් දැන් අපට හොඳ නිලඇඳුමක්, හොඳ වැටුපක් ලැබෙනවා. දැන් යුද්ධෙ නැති නිසා මේ පළාත්වල මිනිස්සු බියක් සැකක් නැතිව ජීවත්වෙනවා. අපට දක්‍ෂ පළාත් නිලධාරිතුමෙක් ඉන්නවා. එතුමාගේ නිර්මාණශීලි උපදේශකත්වය මත අප රට සංවර්ධනය කිරීමට දායකත්වය ලබා දෙනවා.සිවිල් ආරක්‍ෂක දෙපාර්තමේන්තුවේ මහඔය පළාත් භාර නිලධාරි මේජර් කමල් ජයවීර ( සන්න හා සන්නද්ධ බලකාය ) අදහස් දක්වමින් “ අපගේ සාමාජිකයින් බහුතරය ගොවි පවුල්වල අයයි. ඔවුන් ගම් ආරක්‍ෂා කරගෙන හේන් වගා කටයුතු කළා. ඒ නිසා ත්‍රස්තවාදීන්ට ගම්වලට ප්‍රහාර එල්ල කිරීම අපහසු වුණා. දැනට ආරක්‍ෂක කටයුතුවලට අමතරව අප විසින් ගොවිපොළවල් පවත්වාගෙන යනවා. අධ්‍යක්‍ෂ ජනරාල්තුමාගේ උපදෙස් මත අපි විශාල ව්‍යාපෘති සංඛ්‍යාවක් ක්‍රියාත්මක කොට තිබෙනවා. ඒ අතරින් ගොවිපොළ ව්‍යාපෘති ඉතා සාර්ථකව ක්‍රියාත්මක කොට තිබෙනවා. ගඩොල් කැපීමේ ව්‍යාපෘති, ඒ වගේම පෙර පාසල් ව්‍යාපෘති අපගේ පළාත් කාර්යාලය යටතේ ක්‍රියාත්මකයි. මම මහඔයට ඇවිත් අවුරුදු දෙකක් නැහැ. මේ කාලය තුළ පළාත් මූලස්ථානය ඉදි කළා. මූලස්ථානයේ ආදර්ශමත් ගෙවත්තක් අප විසින් පවත්වාගෙන යනවා. පාසල් දරුවන් මේ ගෙවත්ත නැරඹිම සඳහා පැමිණෙනවා. අපේ සාමාජිකයින් ගොවිපොළවල වගා කටයුතුවලට අමතරව ඔවුන්ගේ නිවෙස්වල ගෙවතු වගාව, කුකුළු පාලනය, කිරි හරක් පාලනය කරනවා. මෙමගින් දේශීය ආර්ථිකය නඟා සිටුවීම සඳහා දායකත්වයක් ලබාදෙනවා. ප්‍රදේශයේ සමාජ සංස්කෘති ආගමික, වැඩසටහන් සඳහා සිවිල් ආරක්‍ෂක බලකායේ සාමාජිකයින්ගේ සහයෝගය නිරතුරුව අප ලබාදීම සිදු කළා. දුප්පත් ජනතාවට නිවාස සාදාගන්න අප ශ්‍රමය ලබාදී දායකත්වය දුන්නා. අප ක්‍රියාත්මක කරන ජනතාවාදි වැඩසටහන් තුළින් අපත් ජනතාවත් අතර මනා සබැදියාවක් ගොඩනැඟී තිබෙනවා. ඉදිරියටත් අධ්‍යක්‍ෂ ජනරාල්තුමාගේ උපදෙස් මත රටට සහ ජනතාවට අපගේ සේවය ලබාදීම අප අරමුණයි.”සිවිල් ආරක්‍ෂක දෙපාර්තමේන්තුවේ අධ්‍යක්‍ෂ ජනරාල් රියද් අද්මිරාල් ආනන්ද පීරිස් ( RSP, VSV, USP, ndc, psc, DISS ) අප සමඟ මෙසේ අදහස් දැක්විය.’’අසුව දශකයේ මුලදී LTTE ත්‍රස්තවාදීන් උතුරු නැඟෙනහිර ප්‍රහාර එල්ලකරන කාලයේ ගමේ තරුණයින් තාම ගම්මාන රැක ගැනීමට කටයුතු කළා. ඒ සඳහා ඔවුනට ගෙවීමක් කළා. පසුව පොලීසිය යටතේ ග්‍රාමාරක්‍ෂක සේවය පටන් ගත්තා. 2005 දී අතිගරු ජනාධිපතිතුමා බලයට පත්වීමත් සමඟම ග්‍රාමාරක්‍ෂක සේවයට ගෞරවාන්විත බවක් ලැබුණා. 2006 කැඹිතිගොල්ලෑව බස් රථ ප්‍රහාරයත් සමඟම ලංකාවම කම්පාවට පත්වූවා. ඒ අවස්ථාවේ අතිගරු ජනාධිපතිතුමා එම ස්ථානයට ගොස් එම සිදුවීම සියැසින් දැක ගත්තා. තම ආරක්‍ෂාව පවා නොතකා එහෙම දෙයක් බලන්න ගිය ප්‍රථම රාජ්‍ය නායකයාත් එතුමා තමයි.ඉන්පසුව ජනාධිපතිතුමා ආරක්‍ෂක ලේකම්තුමාට උපදෙස් දුන්න සිවිල් ආරක්‍ෂක දෙපාර්තමේන්තුව පිහිටුවන්න. ඒ වන විට 18000 ක් වූ භට පිරිස් 41500 දක්වා වැඩි කර සිවිල් ආරක්‍ෂක දෙපාර්තමේන්තුව පිහිටෙව්වා. ඒ අයට හොඳ හමුදා පුහුණුවක් දුන්නා. නිල ඇඳුමක් දුන්නා. ස්වයංක්‍රීය අවියක් දුන්නා. ඒ වගේම හොඳ වැටුපක් දුන්නා.මේ නිසා ආත්ම විශ්වාසය, අභිමානය සමඟ යහපත් මානසිකත්වයක් ආවා. මානුෂික මෙහෙයුම් සමයේ 90% ක් සැපයුම් මාර්ගවල හිටියේ අපගේ අයයි. ආරක්‍ෂක වළලුවල 60%ක් අපගේ අය හිටියා. මානුෂික මෙහෙයුම අවසන් කාලයේ ආරක්‍ෂක ලේකම්තුමාගේ ඉල්ලීම පරිදි අපගේ භට පිරිස් 4000 ක් දින දෙකක් ඇතුළත ලබාදුන්නා. මුදවාගත් ගම්මානවල ආරක්‍ෂාව ඔවුන් ඉටු කළා. මේ අයගෙන් 2000ක් ස්වෙච්ඡා හමුදාවට එක්වුණා. විජයග්‍රහණය දක්වා අපගේ දායකත්වය රට වෙනුවෙන් ලබාදුන්නා.යුද්ධය අවසන් වුණාම පසුව අපගේ භට පිරිස් කෘෂි ව්‍යාපෘති සහ වෙනත් සංවර්ධන ව්‍යාපෘති සඳහා යෙදවීමට ආරක්‍ෂක ලේකම්තුමාගෙන් සෘජු උපදෙස් ලැබුණා. මේ වන විට කුඩා සහ මධ්‍ය ප්‍රමාණයේ කෘෂි ව්‍යාපෘති 300 කට වඩා ආරම්භ කොට තිබෙනවා. ආගමික ස්ථාන සංවර්ධනය කිරීමට අපගේ භට පිරිස යෙදවූවා. ඩෙංගු මැඩලීම සඳහා අපගේ 2000ක් ගම්පහ ඇවිත් නැවතිලා ඇලවේලි සුද්ධ කර දායකත්වය දුන්නා. ශ්‍රී පාදයට යන පඩිපෙළ කොන්ක්‍රීට් කිරීමට දායකත්වය දුන්නා. කැළෑවට තිබූ කොන්ඩච්චි කජුවත්ත අක්කර 600 ක් පැල සිටුවා තිබෙනවා. අනුරාධපුර මහමෙවුනා උයන රජ කාලයෙන් පසුව සුද්ධ කොට තිබුණෙ නෑ. අතිගරු ජනාධිපතිතුමාගෙ අදහසක් අනුව ආරක්‍ෂක ලේකම්තුමාගේ උපදෙස් පරිදි අප විසින් පසුගිය වෙසක් මාසයේ මහමෙවුනා උයන සුද්ධ කර බාරදුන්නා. ලංකා බැංකුව සමඟ එක්වී දීඝවාපිය සංවර්ධනය කිරීමට කටයුතු කොට තිබෙනවා.ඒ සඳහා මිලින 27ක මුදලක් වෙන්කොට තිබෙන්නෙ භට පිරිස් 200ක් අවුරුදු 2 ක් නැවතිලා ඒ කටයුත්ත කරන්නෙ. කැඹිතිගොල්ලෑව හල්මිල්ලවැටිය චෛත්‍යය අවුරුදු 1500 කට පසුව පොළොව යටින් මතුකරගෙන පුරා විද්‍යා දෙපාර්තමේන්තුවේ අධීක්‍ෂණය යටතේ සංරක්‍ෂණය කළා. ඉදිරියටත් රටේ සංවර්ධනය සඳහා කටයුතු කිරීම අපගේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107121</link>
    <topic>උ/පෙළ විභාගයටසියල්ල සූදානම්</topic>
    <author>දයා පෙරේරා සහ සමන්මලී පි‍්‍රයශාන්ති</author>
    <content>අධ්‍යයන පොදු සහතික පත්‍ර උසස් පෙළ විභාගයේ ප්‍රශ්න පත්‍ර, ඒවායේ පිළිතුරු සහ ලකුණු පටිපාටිය විශ්වවිද්‍යාල ආචාර්ය – මහාචාර්යවරුන් ලබාදීම නිසා මේ වනවිටත් ප්‍රශ්න පත්‍ර මුද්‍රණය කර අවසන් බව විභාග කොමසාරිස් ජනරාල් අනුර එදිරිසිංහ මහතා පවසයි.විභාග ප්‍රශ්න පත්‍ර ලබාදෙන විට ඒවාට අදාළ පිළිතුරු හා ලකුණු දීමේ පරිපාටියද ලබාදෙන බවත් ඒ මහතා කීවේය.අගෝස්තු මාසයේ පැවැත්වෙන අධ්‍යයන පොදු සහතික පත්‍ර (උසස් පෙළ) විභාගයේ තමන් ඉටු කරන කරුණු සියල්ල ඉටු කරන බවට විශ්වවිද්‍යාල ආචාර්ය, මහාචාර්යවරුන් තමාට ලිඛිතව පොරොන්දු වී ඇතැයි ද විභාග කොමසාරිස් ජනරාල් අනුර එදිරිසිංහ මහතා වැඩිදුරටත් පැවැසීය. විභාග උත්තර පත්‍ර සකස් කිරීම, ලකුණු පරිපාටිය සැකසීම ඇතුළු සියලු විභාග කටයුතු ඉටු කරන බව එම ආචාර්ය මහාචාර්යවරුන් එක් එක් පුද්ගලයා වශයෙන් පොරොන්දු වී තිබෙන්නේ යැයිද ඒ මහතා වැඩිදුරටත් කීවේය.විභාග පනත අනුව තමා කටයුතු කරන්නේ එක් එක් සම්පත් පුද්ගලයා සමඟ මිස ඔවුන් සේවය කරන විශ්වවිද්‍යාලයේ ප්‍රධානීන් හෝ වෘත්තීය සමිති සමඟ නොවන බවද හෙතෙම අවධාරණයෙන් පැවසීය. විශ්වවිද්‍යාල ආචාර්ය මහාචාර්යවරුන් පමණක් නොව විභාග රාජකාරි සඳහා සහභාගි කර ගන්නා පාසල් ගුරුවරුන් සමඟ ද පවතින්නේ එවැනිම පොරොන්දුවක් බවද කොමසාරිස් ජනරාල්වරයා දිනමිණට කීවේය. විභාග ලකුණු පරිපාටිය සකස් කිරීම ගැන මීට පෙර කිසි දිනෙක විශ්වවිද්‍යාල ආචාර්යවරුන්ගේ වෘත්තීය සමිති සමඟ වැඩපිළිවෙළක් නොතිබුණු බවත් මෙවර ද එසේම බවත් කොමසාරිස් ජනරාල්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107122</link>
    <topic>රජයට හරි මඟ පෙන්වන විවේචන ආදරයෙන් පිළිගන්නවා</topic>
    <author>ධනුෂ්ක ගොඩකුඹුර සහ ගාල්ල දිසා විශේෂ බෙන්තොට සමූහ ගාල්ල සිට</author>
    <content>ජනතාවට යුතුකම් ඉටු කරමින් සිටින ආණ්ඩුව නිවැරැදි කරන්නට එල්ල කරන විවේචන ආදරයෙන් පිළිගන්නා බව ජනාධිපති මහින්ද රාජපක්ෂ මහතා පැවැසීය.එකිනෙකා සමඟ කුළල් කා ගනිමින් රට ගොඩනැඟිය නොහැකි බව සඳහන් කළ ජනාධිපතිවරයා ආණ්ඩුවේ වැරැදි පෙන්වන විවේචන අවශ්‍ය නමුත් ඒවා ඊර්ෂ්‍යාවෙන්, කුහක බවින් තොර විය යුතු බවත් කීවේය. ජනාධිපතිවරයා මේ අදහස් පළ කෙළේ ගාල්ල බස් නැවතුම් පොළ ජනතා අයිතියට පවරා දීමේ අවස්ථාවට ඊයේ (11) එක් වෙමිනි. සුනාමියෙන් විනාශ වූ බස් නැවතුම්පොළ වෙනුවට ඉදිකෙරුණු මේ නව බස් නැවතුම්පොළ සඳහා වැය කෙරුණු මුදල රුපියල් ලක්ෂ 4200 කි.දෙමහල් බස් නැවතුම සාප්පු සංකීර්ණයකින්, පරිගණක ගත වේලා සටහන් පද්ධතියකින්, විවේකාගාර හා ආපන ශාලාවකින් සමන්විත ය. බස් නැවතුම ආර්ථික සංවර්ධන අමාත්‍යාංශය විසින් ප්‍රතිපාදන යොදා ඉදි කෙරිණි. බස් නැවතුම්පොළ විවෘත කළ ජනාධිපතිවරයා එහි නිරීක්ෂණ චාරිකාවක නියැළුණේ ය. සතොස වෙළෙඳසල සහ වේලා සටහන් පද්ධතිය ද ජනාධිපතිවරයාගේ අතින් විවෘත කෙරිණි. නිවැරැදි මඟ පෙන්වන්නට කෙරෙන විවේචන දෙස තරහින් නොබලන බවත් ජනාධිපතිවරයා මෙහිදී සඳහන් කෙළේ ය.ජනතාව තමන්ට බලය දුන්නේ දැඩි විශ්වාසයකින් බව සඳහන් කළ ජනාධිපතිවරයා දැන් කළ යුත්තේ පක්ෂ පාට, ජාති, ආගම් භේදයකින් තොරව ජනතාවට යුතුකම් ඉටු කිරීම බවත් පැවැසීය.ඇරැඹූ ගමන ආපස්සට යාමට පුළුන්කමක් නැති බවත් රට පිළිබඳ කල්පනා කොට ඉදිරියටම යා යුතු බවත් ජනාධිපතිවරයා සඳහන් කළේය.ඉතිහාසය පුරාම දකුණට ලැබුණේ කුඩම්මාගේ සැළකිලි බව පෙන්වා දුන් ජනාධිපතිවරයා දැන් දකුණ පමණක් නොව මුළු රටම එකසේ සංවර්ධනය කෙරෙන බවත් කීවේය. ඇමැතිවරුන් වන බැසිල් රාජපක්ෂ, ජොන්ස්ටන් ප්‍රනාන්දු, ගුණරත්න වීරකෝන්, පියසේන ගමගේ, නියෝජ්‍ය කතානායක චන්දිම වීරක්කොඩි, දකුණු පළාත් ආණ්ඩුකාර කුමාරි බාලසූරිය, මහ ඇමැති ශාන් විජයලාල් ද සිල්වා, මන්ත්‍රීවරුන් වන නිශාන්ත මුතුහෙට්ටිගම, රමේෂ් පතිරණ මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107123</link>
    <topic>පළාත් පාලන ආයතන 65හේතැපැල් ඡන්දය අද</topic>
    <author>දයා පෙරේරා, භක්ති ධර්මපි‍්‍රය මෙන්ඩිස් සහ රක්‍ෂණ ශි‍්‍රයන්ත</author>
    <content>පළාත් පාලන ආයතන හැටපහක් සඳහා නියෝජිතයන් තෝරා ගැනීමේ ඡන්ද විමසීමේ තැපැල් ඡන්ද සලකුණු කිරීම අද (12) සිදු කෙරේ.තැපැල් ඡන්ද දායකයන් හැටදහස් හාරසිය හතළිස් තුන්දෙනෙක් අද ඡන්දය පාවිච්චි කිරීමට නියමිතය. මීට පෙර පැවති ඡන්ද විමසීම්වලදී යම් යම් සිදුවීම් ඇතිවූ බවට හඳුනාගෙන ඇති රාජ්‍ය ආයතනයන්හී ඡන්ද සලකුණු කරන ස්ථානවල ආරක්‍ෂාව සඳහා මැතිවරණ කොමසාරිස් මහින්ද දේශපි‍්‍රය මහතාගේ උපදෙසින් පොලිසිය විශේෂ ආරක්‍ෂාව ලබාදී ඇත.තැපැල් ඡන්ද දායකයන් වැඩි සංඛ්‍යාවක් නියෝජනය කරන සහ එවැනි සිදුවීම් ඇතිවිය හැකි බව හඳුනාගත් මධ්‍යස්ථාන සඳහා දිස්ත්‍රික් සහකාර මැතිවරණ කොමසාරිස්වරයෙක්ගේ මට්ටමේ ජ්‍යෙෂ්ඨ නිලධාරීන් යෙදවීමටද මැතිවරණ දෙපාර්තමේන්තුව කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107124</link>
    <topic>යාපනයේකිලිනොච්චියේඡන්ද වැඩ සාමකාමීයි</topic>
    <author>අනුර ප්‍රේමලාල්</author>
    <content>යාපනයේ හා කිළිනොච්චි දිස්ත්‍රික්කවල පළාත් පාලන මැතිවරණයේ කටයුතු ඉතා සාමකාමීව සිදුවන බව එක්සත් ජනතා නිදහස් සන්ධානයේ මහ ලේකම් හා ඛනිජ තෙල් කර්මාන්ත ඇමැති සුසිල් ප්‍රේම්ජයන්ත් මහතා ප්‍රකාශ කරයි.යාපනයේ පළාත් පාලන ආයතන 16 ක හා කිළිනොච්චියේ පළාත් පාලන ආයතන 3 ක මැතිවරණය පැවැත්වෙන අතර ඒ ප්‍රදේශවල සෑම දේශපාලනඥයකුට හා ඕනෑම අපේක්‍ෂයකුට මැතිවරණ නීතිවලට අනුව නිදහසේ ඡන්ද ප්‍රචාරක කටයුතුවල යෙදීමේ අවස්ථාව උදා වී ඇතැයි ද ඇමැතිවරයා පෙන්වා දුන්නේය. උතුරේ පැවැත්වෙන මැතිවරණයට යම් බාධා තිබෙනවා යැයි ඇතැමුන් පවසන්නේ දරුස්මාන් වාර්තාව වැනි චෝදනා පත්‍ර ඇතිකිරීමට යැයි ද හෙතෙම සඳහන් කෙළේය.ලබන 15 හා 16 දෙදින පමණක් උතුරේ ක්‍රියාත්මක වන විවිධ සේවා සමුූපකාර සමිති හතක් මගින් ඉන්ධන පිරවුම්හල් හතක් විවෘත වන බවද දන්වා සිටියේය. මේ අනුව ඕමන්තේ, විශ්වමඩු, පුනරීන් ඇතුළු ප්‍රදේශවල පිරවුම්හල් විවෘත කෙරේ.සුසිල් ප්‍රේම්ජයන්ත් මහතා මේ අදහස් පළ කළේ ඊයේ (11) ප්‍රවෘත්ති දෙපාර්තමේන්තුවේ පැවැති මාධ්‍ය හමුවකට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107125</link>
    <topic>මිය ගිය මැති-ඇමැති හතළිස් හතකටමැතිසබයේ ශෝකය</topic>
    <author>දයා පෙරේරා සහ ස්වර්ණා විජේකෝන්</author>
    <content>අභාවප්‍රාප්ත මන්ත්‍රීවරුන් පිළිබඳ ශෝකය පළකිරීමේ යෝජනා සාකච්ඡා කිරීම සඳහා පාර්ලිමේන්තුව අද (12) සහ හෙට (13)පෙරවරු 9.30 සිට පස්වරු 4.30 දක්වා විශේෂයෙන් රැස්වේ.පාර්ලිමේන්තුව නියෝජනය කළ අභාවප්‍රාප්ත මන්ත්‍රීවරුන් හතළිස් හත් දෙනකු පිළිබඳ ශෝකය පළකළ යුතුව ඇති බැවින් මේ සතියේ දින දෙකක් රැස්විය යුතු බවට පක්‍ෂ නායකයන්ගේ රැස්වීමකදී තීරණය විය. සාමාන්‍යයෙන් පාර්ලිමේන්තුව රැස්වන දිනක වාචික පිළිතුරු අපේ්ක්ෂාවෙන් අසනු ලබන ප්‍රශ්න සහ සභාව කල් තබන අවස්ථාවේ විවාදය ද සිදුකැරුණත් මේ දෙදිනෙහි එම වැඩකටයුතු න්‍යායපත්‍රයෙන් ඉවත්කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107126</link>
    <topic>මානව හිමිකම් උල්ලංඝනයයුද අපරාධ චෝදනා</topic>
    <author/>
    <content>මානව හිමිකම් උල්ලංඝනය වීමේ ප්‍රශ්නයේදී දෙවිදියකට ක්‍රියා කිරීම නොවිය යුතු බව හියුමන් රයිට්ස් වොච් (HRW) ආයතනය අමෙරිකා ජනාධිපති බැරක් ඔබාමාට දන්වා සිටී.අමෙරිකාවේ හිටපු ජනාධිපති ජෝර්ජ් ඩබ්ලිව්. බුෂ් සිදු කළ මානව හිමිකම් උල්ලංඝනය කිරීම් සම්බන්ධයෙන් රැඳවියන් කරන චෝදනා ගැන පරීක්‍ෂණ පවත්වන ලෙසද එම සංවිධානය ඉල්ලා සිටී. මිනිස් ඝාතන සම්බන්ධයෙන් ඕනෑතරම් සාක්‍ෂි ඇති බව වාර්තාවකින් හෙළිදරව් වී ඇති නිසා මේ සාපරාධී චෝදනා ගැන පරීක්‍ෂණ පැවැත්වීමට අමෙරිකා ජනාධිපති ඔබාමාට හැකි බව හියුමන් රයිට්ස් සංවිධානය කියයි.ඩාෆුර්, ලිබියා සහ ශ්‍රී ලංකා වැනි රටවල් වලටද අපරාධ චෝදනා සම්බන්ධයෙන් පරීක්‍ෂණ පැවැත්වීමට ඉල්ලා සිටීමට අමෙරිකාවට අයිතිය ඇතත් දෙවිදියකට ක්‍රියා කිරීම නුසුදුසු බව හියුමන් රයිට්ස් වොච් කියයි. හියුමන් රයිට්ස් වොච් වෙබ් අඩවියේ වාර්තාවකට අනුව බුෂ් පාලනය සිදු කළ ඝාතන ගැන ඕනෑ තරම් කාක්‍ෂිි තිබේ. ඒ නිසා ඒ සම්බන්ධයෙන් පරීක්‍ෂණ පැවැත්වීමට ඔබාමාට අයිතියක් තිබේ. රැඳවියන් කෲර ලෙස ඝාතනය කිරීමට එරෙහිව ඔබාමා පාලනයට කිසිවක් කිරීමට නොහැකි විය. රැඳවියන්ට වැරදි ආකාරයට සැලකීම සහ ඝාතනය කිරීමද මෙහිදී අනාවරණය විය.වෙබ් අඩවියේ පිටු 107කින් සමන්විත වාර්තාවේ සඳහන් වන පරිදි බුෂ් පාලනයේ ජ්‍යෙෂ්ඨ පරිපාලන නිලධාරීන් වන උප ජනාධිපති ඩික් චෙනී, ආරක්‍ෂක ලේකම් ඩොනල්ඩ් රම්සීල්ඩ් සහ සී. අයි. ඒ. අධ්‍යක්‍ෂ ජෝර්ජ් ටෙනන්ට් රැඳවියන් සී. අයි. ඒ. රහස් සිර කඳවුරුවලට යවා තිබූ බවට සඳහන් වේ. ඇතැම් රැඳවියන් වෙනත් රටවලට යවා ඝාතනය කළ බවටද එම වාර්තාවේ කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107127</link>
    <topic>දක්ෂිණ අධිවේගී මගේ31දා සිට වාහන දුවයි</topic>
    <author>සුභාෂිනී සේනානායක</author>
    <content>දක්‍ෂිණ ලංකා අධිවේගී මාර්ගය වාහන ගමනාගමනයට ජූලි 31වැනි දින වනවිට සූදානම් බව ව්‍යාපෘති අධ්‍යක්‍ෂ නිමල් චන්ද්‍රසිරි මහතා ප්‍රකාශ කරයි.ප්‍රථම පියවරේදී වාහන සඳහා කොළඹ සිට ගාල්ල දක්වා විවෘත කෙරේ.ජූලි 31 දිනට මාර්ගයේ අවසන් කටයුතු නිමකිරීමට නොහැකි වුවහොත් ස්ථිර වශයෙන්ම අගෝස්තු මුල් සතියේ නිමකිරීමට හැකිවනු ඇතැයි චන්ද්‍රසිරි මහතා විශ්වාසය පළ කරයි.කොළඹ සිට ගාල්ල දක්වා වූ කිලෝමීටර 100ක දුර ධාවනය කිරීමට මාර්ගයේ ගතවන කාලය පැයකි. මේ මාර්ගයේ ත්‍රිරෝද රථ, යතුරුපැදි, පාපැදි, ට්‍රැක්ටර් හැර අනෙක් වාහනවලට ගමන් කළ හැකිය.2013 වසරේ මැයි මස වන විට අධීවේගී මාර්ගයේ මාතර දක්වා නිම කිරීමට හැකිවනු ඇතැයි විශ්වාස පළ කළ චන්ද්‍රසිරි මහතා ඒ සඳහා වැය වන මුදල ඇමරිකන් ඩොලර් බිලියනයක් යැයි ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107128</link>
    <topic>කොබෙයිගනේ විපක්ෂ නායක අත්අඩංගුවට</topic>
    <author>විජයානි එදිරිසිංහ සහ පුත්තලම් සමූහ</author>
    <content>බාලවයස්කාර පිරිමි ළමයකුට ලිංගික අතවර කිරීමේ චෝදනාවක් සම්බන්ධයෙන් සැකපිට කොබෙයිගනේ ප්‍රාදේශීය සභාවේ විපක්ෂ නායක (එ.ජා.ප.) විජිත ප්‍රේමලාල් මහතා කොබෙයිගනේ පොලීසිය මගින් අත්අඩංගුවට ගෙන තිබේ.සැකකරු අතින් අතවරයට පත්වූ දරුවා කොබෙයිගනේ වත්තේගෙදර ප්‍රදේශයේ පදිංචි 11 හැවිරිදි පිරිමි දරුවෙකි. ඔහු සහ ඔහුගේ අවුරුදු 8 ක සොහොයුරා සමඟ නිවසේ සිටිය දී පෙරේදා (10) දහවල් 1.00 ට පමණ සැකකරු එම අපරාධය සිදුකර තිබේ.ඒ අවස්ථාවේ දරුවන්ගේ මව රැස්වීමකට ගොස් ඇත. සැකකරු නිතර එම නිවසට යන එන පුද්ගලයෙකි. සැකකරු අතවරයට පත්වූ දරුවාගේ පියාගේ හිතවතෙකි.විනෝදාංශයක් ලෙස සැකකරු මෙවැනි අපචාර ක්‍රියා කරගෙන යන බවට පොලීසියට තොරතුරු ලැබී ඇත.මීට පෙරද ඔහු එවැනි අතවර සිද්ධි කිහිපයකට සම්බන්ධ වුවත් ඔවුන්ගේ දේශපාලන බලයට ඇති බිය නිසා ගම්වැසියන් ඒ පිළිබඳව පොලීසියට පැමිණිලි කර නැති බව පොලිසිය කියයි.අතවරයට පත් දරුවා වෛද්‍ය පරීක්ෂණයට ලක් කර තිබේ. එහිදී සැකකරු එවැනි ලිංගික අතවරයකට ඔහු ලක්කර ඇති බව හෙළි වී තිබේ.අත්අඩංගුවට ගත් සැකකරු ඊයේ (11) නිකවැරටිය අධිකරණය වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n1107129</link>
    <topic>රොෂේන්ගේ සොහොයුරන්ටයතුරුපැදි දෙකක්</topic>
    <author>වයිමන් හෙට්ටිආරච්චි</author>
    <content>කටුනායක පැවති විරෝධතාවකදී පොලිස් වෙඩි පහරකට ලක්වීමෙන් මිය ගිය රොෂේන් චානක තරුණයාගේ සොහොයුරන් දෙදෙනා වෙත බස්නාහිර පළාත් සභා මන්ත්‍රී අජ්මාල් මවුජිඩ් මහතා එකක් රුපියල් හැත්තෑපන්දාහක් වටිනා අලුත්ම යතුරු පැදි දෙකක් පරිත්‍යාග කළේය.මේ පරිත්‍යාගය කෙරුණේ උඩුගම්පළ පිහිටි රෙජී රණතුංග පදනම් පරිශ්‍රයේදීය. බස්නාහිර පළාත් ප්‍රධාන ඇමැති ප්‍රසන්න රණතුංග මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n11071210</link>
    <topic>කටුබැද්දේ කාර්මික සංවර්ධනප්‍රදර්ශනාගාරයට මළගෙයක්</topic>
    <author/>
    <content>කටුබැද්දේ කාර්මික සංවර්ධන මණ්ඩලයේ ප්‍රදර්ශනාගාරය ඊයේ (11) දවස පුරා වසා තැබුණු බව වාර්තා වේ.ප්‍රදර්ශනාගාරයට ගිය සංචාරකයන් කීපදෙනෙක්ම ආපසු හැරී ගියහ. ප්‍රදර්ශනාගාරයට ගිය සංචාරකයන්ට දැන ගැනීමට ලැබී තිබුණේ මළගෙයක් නිසා ප්‍රදර්ශනාගාරය වසා තැබූ බවය.මේ පිළිබඳව දිනමිණ කළ විමසුමකදී මණ්ඩලයේ නිලධාරියෙක් ඒ බව තහවුරු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n11071211</link>
    <topic>හොරෙන් නවසීලන්තයට යන්න හැදූශ්‍රී ලාංකිකයන් 87ක් රැගත් නැවක් ඉන්දුනීසියානු අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස නවසීන්තය බලා යමින් සිටි ශ්‍රී ලාංකිකයන් 87 දෙනෙකු ඉන්දුනීසියානු පොලීසිය මඟින් අත්අඩංගුවට ගෙන ඇත. මොවුන් ගමන් ගත් නෞකාව ඉන්දුනීසියානු බින්ටන් දූපතේ ආසන්නයේ පිහිටි තන්ජුන්ග් පිනෑන්ග් මුහුදු සීමාවේ නැංගුරම්ලා තිබියදී මෙලෙස අත්අඩංගුවට ගෙන තිබෙන බව විදේශ කටයුතු අමාත්‍යාංශය පවසයි.ඉන්දුනීසියානු බලධාරීන්ගේ අත්අඩංගුවට පත්වූ ශ්‍රී ලාංකික සරණාගතයන් අතර පිරිමි 76 ක්, කාන්තාවන් 6 ක් සහ ළමුන් 5 ක් වන බවද එම අමාත්‍යාංශය සඳහන් කරයි.මේ අතර එම ශ්‍රී ලාංකික සරණාගතයන් පිරිස අදාළ නෞකාවෙන් ඉවත් වීම ප්‍රතික්ෂේප කර තිබෙන බවත් ඔවුනට නවසීලන්තය බලා යාමට අවස්ථාව ලබා දෙන ලෙස ඉල්ලීමක් කර ඇති බවත් වාර්තා වෙයි.කෙසේ වුවද මේ ශ්‍රී ලාංකික සරණාගතයන් සම්බන්ධයෙන් ඉන්දුනීසියානු පොලීසිය විශේෂ පරීක්ෂණයක් ආරම්භ කර තිබෙන අතර මේ වන විට ඔවුන් තාවකාලික රැඳවුම් මධ්‍යස්ථානයක රඳවා සිටින බවද තානාපති ආරංචි මාර්ග සඳහන් කරයි.මේ අතර නවසීලන්ත අගමැති ජෝන් කේ මහතා ප්‍රකාශ කර ඇත්තේ ?ශ්‍රී ලාංකික සරණාගතයින් 87 දෙනාගේ ක්‍රියා මාර්ගය අනුමත නොකරන බවත් ඔවුන් පිළිගැනීමට තම රට සූදානම් නැති බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n11071212</link>
    <topic>මහරගම සම්භාහන මධ්‍යස්ථානයකින් කප්පම් ගත්තැයි සුරාබදු පරීක්‍ෂකයකු හා නියාමකවරුන් 3ක් දැලේ</topic>
    <author>චන්ද්‍රිකා පෙරේරා</author>
    <content>මහරගම සම්භාහන මධ්‍යස්ථානයකට ඇතුළුවී ගිනි අවි පෙන්වා පොලිස් නිලධාරීන් ලෙස අඟවා රුපියල් 60,000/=ක කප්පමක් ලබාගත් සුරාබදු පරීක්ෂකවරයකු හා නියාමකවරු තිදෙනකු මහරගම පොලිසිය මගින් ඊයේ (11) අත්අඩංගුවට ගෙන තිබේ.අත්අඩංගුවට ගත් සුරාබදු නිලධාරියා එම සම්භාහන මධ්‍යස්ථානයට මුලින්ම ගොස් පැය දෙකක සම්භාහනයක් ලබාගෙන පසුව දුරකථනයෙන් අනෙක් තිදෙනා ගෙන්වාගෙන කොටුව පොලිසියේ ස්ථානාධිපති ලෙස පෙනී සිටිමින් කප්පම් ලබාගෙන ඇත.මුලින්ම මොවුන් රුපියල් ලක්ෂ එකහමාරක කප්පමක් ඉල්ලා තිබේ. එතරම් මුදලක් නැතිබව සම්භාහන මධ්‍යස්ථානයේ හිමිකාරිය පවසා බැංකු ගිණුමේ ඇති මුදල් ලබාදීමට කොට්ටාවේ පිහිටි බැංකු ශාඛා දෙකකට ගොස් තිබේ. කප්පම්කරුවන් එම කාන්තාව සමඟ එහි ඇතුළුවන ආකාරය බැංකුවේ ඇති වීඩියෝ පටයේ රූගතවී තිබෙන බව පොලිසිය පවසයි. එම කාන්තාව විසින් සිද්ධිය පොලිසියට දැනුම්දීමෙන් පසුව අත්අඩංගුවට ගැනීම සිදුකර ඇත.නුගේගොඩ පොලිස් අධිකාරී දේශබන්දු තෙන්නකෝන් මහතාගේ උපදෙස් මත මහරගම අපරාධ අංශයේ ස්ථානාධිපති පොලිස් පරීක්ෂක රණබාහු ඇතුළු නිලධාරීහු වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n11071213</link>
    <topic>බලු පැටියා හුරතල් කරමින් සිටිඉන්දික පුතා මිදුලේ වැටී හිටියා</topic>
    <author>ඌව පළාත් සමූහ - මාපා බණ්ඩාර</author>
    <content>පොද වැස්ස සමඟ නිවසක් මතට පති ත වූ අකුණු පහරකින් නිවසේ ඉදිරි දොර අසල බලු පැටියා සුරතල් කරමින් සිටි පාසල් සිසුවෙක් මිය ගියේය. ලුණුගල වැටකේ වැව ගම්මානයේ පදිංචි ලුණුගල නවෝද්‍යා පාසලේ 8 වසරේ ඉගෙනුම ලබමින් සිටි එල්. බී. ඉන්දික සිසුවා අකුණු සර වැදී මිය ගියේය.එහිදී සාක්කි දුන් එච්. එම්. රසිකා දිල්හානි මෙසේ කීවාය.ඉන්දික මගේ මාමාගේ පුතා සිද්ධිය වූ දින සවස 4.15 ට විතර මාමයි පුතයි අපේ ගෙදර ආවා. මිය ගිය එයාගේ පුතා අපේ ගෙදර නතර කරලා මාමා අසල තිබෙන අපේ ඥාති ගෙදරකට ගියා.පොද වැස්ස තිබුණා. මම කාමරයේ ඇඳට වෙලා දුවට කිරි පොවමින් සිටිද්දී මහා ශබ්දයක් සමඟ ම ගිනි ජාලාවක් ගේ ඇතුළට ආවා. මම එළියට දුවගෙන ඇවිත් බලද්දී ඉන්දික දොර ඉදිරියේ මිදුලේ වැටිලා හිටියා. බලු පැටියත් මැරිලා වැටිලා හිටියා. මම එයාට කතා කළත් කතා කළේ නෑ. කිසිම ශබ්දයක් නෑ.මම හයියෙන් කෑ ගැහුවා ඒත් එක්කම පහළ ගෙදර නිලන්ත දුවගෙන ඇවිත් බිම වැටිලා හිටිය පුතා උස්සාගෙන ගේ ඇතුළේ ඇඳේ තිබ්බා. ඒ වෙලාවේ ඉන්දිකගේ තාත්තා විමලසේන මාමාත් දුවගෙන ආවා. මාමා පුතා කරේ තියාගෙන රෝහලට අරන් ගියා. මට ටික වේලාවකින් දුරකතන ඇමතුමක් ලැබුණා ඉන්දික මිය ගියා කියලා.මට සැකයක් නෑ. අකුණු සර වැදිලා තමයි එයා මිය ගියේ.මියගිය අයගේ පියා වන එල්. බී. විමලසේන (56) මගේ බිරිය කොළඹ රැකියාවක් කරනවා. මාස තුනකට වරක් ගෙදර එනවා.ගෙදර ඉන්නේ මායි පුතයි විතරයි. සිද්ධිය වූ දින පුතා පාසල් ගිහින් 2.30 ට විතර ගෙදරට ආවේ. මමත් ගෙදර හිටියා. පුතා ගෙදර සෙල්ලම් කරමින් සිටියා.පසුදින අපි මීරියබැද්දේ දේවාලයේ යන්න හිටියා. තවත් ඥාති පිරිසකුත් යන්නයි හිටියේ. එසේ යන වේලාව දැන ගැනීමට මමයි පුතයි දෙන්නම 4.00 ට විතර කමල් මස්සිනාගේ ගෙදර ගියා. පුතා කමල්ගේ ගෙදර නතර වී සිටියදී මම පහළ ඥාති ගෙදරකට ගියා.4.45 ට විතර මට ඥාති පුතෙක් ඇවිත් කීවා මගේ පුතාට අකුණු සර වැදිලා කියලා.රෝහලේදී වෛද්‍යවරයා පරික්‍ෂා කර බලා පුතා මිය ගිය බව කිව්වා. මට සැකයක් නෑ පුතාට අකුණුසර වැදීමෙන් තමයි මිය ගියේ.ලුණුගල පොලිසියේ සැරයන් ආර්. එම්. ගුණසේකර මහතා සාක්ෂි මෙහෙයවීය.ලුණුගල දිසා රෝහලේ ප්‍රධාන වෛද්‍ය නිලධාරී ඩී. එම්. සමරසිංහ මහතා පශ්චාත් මරණ පරීක්‍ෂණය පැවැත්වූ අතර එම තීරණය අනුව හදිසි මරණ පරීක්‍ෂක ශාන්ත වික්‍රමතුංග මහතා මේ මරණය අකුණු සර වැදීමෙන් සිදුවූ හදිසි මරණයක් බවට නිගමනය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n11071214</link>
    <topic>කහවත්තේ කතුන් ඝාතනය කළසියල්ලෝම අත්අඩංගුවට ගත්තා</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>කහවත්තේ කාන්තා ඝාතන හතේ නොවිසඳුණු 85 හැවිරිදි මවගේ ඝාතනය සම්බන්ධව ඇයගේ පුතා පාපොච්චාරණය කළ බව ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර මහතා පැවසීය.තම මව ඝාතනය කිරීමෙන් පසු සැකකාර පුතා මවගේ සිරුර අසල පොල්තෙල් පහනක් ද තබා ගිය බවට ඔහු පිළිගෙන තිබේ.එම ඝාතනය වෙනත් පුද්ගලයකු විසින් සිදුකළ බව මේ සැකකරු කලින් කහවත්ත පොලිසියට දැනුම්දීම නිසා අහිංසක පුද්ගලයකු දින ගණනාවක් සිර භාරයේ තැබීමට ද සිදුවිය. එම තොරතුරු සියල්ල 9 රාත්‍රියේදී ඔහු විසින් පාපෝච්චාරණය කර ඇත.කහවත්තේ ජනතාව දැනුවත් කිරීමට ඊයේ (10) පස්වරුවේ කහවත්ත ක්‍රීඩා පිටියේ පැවති රැස්වීමේදී ජ්‍යෙෂ්ඨ නියෝජ්‍ය පොලිස්පතිවරයා ජනතාව අමතමින් කහවත්තේ කාන්තා ඝාතන සියල්ලටම සම්බන්ධ සැකකරුවන් අත්අඩංගුවට ගෙන අවසන් බව කීවේය.ආරක්‍ෂක ලේකම් ගෝඨාභය රාජපක්‍ෂ මහතා ලබා දුන් උපදෙස් මත අපරාධවලට සම්බන්ධ සියලු සැකකරුවන් අත්අඩංගුවට ගැනීමට පොලිසිය, හමුදාව සහ පොලිස් විශේෂ කාර්ය බළකාය දායක වූ බව ජ්‍යෙෂ්ඨ නියෝජ්‍ය පොලිස්පතිවරයා පැවසීය.අද්භූත සිදුවීම් සහ භූතයින් ගැන විශ්වාසය තබා බියට පත් නොවන ලෙසත්, ප්‍රදේශයේ ආරක්‍ෂාව වෙනුවෙන් තවදුරටත් පොලිසිය, හමුදාව හා විශේෂ කාර්ය බළකාය අවශ්‍ය පියවර ගන්නා බව ද ජ්‍යෙෂ්ඨ නියෝජ්‍ය පොලිස්පතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=n11071215</link>
    <topic>සැකකරුවන් හයක් අත්අඩංගුවට:තිදෙනෙක් ආරක්‍ෂක අංශවල</topic>
    <author>විජයානි එදිරිසිංහ</author>
    <content>පිටකොටුවේ ලක්ෂ 77 මංකොල්ලයට සම්බන්‍ධ සැකකරුවන් හය දෙනෙක් පිටකොටුව පොලිසිය මගින් අත්අඩංගුවට ගෙන තිබේ.මොවුන් අතරින් තිදෙනෙක් ආරක්‍ෂක අංශවලට සම්බන්ධ අය වෙති. සිවිල් ආරක්‍ෂක බළකායෙන් පලා ගිය අයෙක් සිටින අතර ඔහු විවාහ පහක් කරගත් පුද්ගලයකු බවද වාර්තා වෙයි.පසුගිය මැයි මස 27 වැනිදා පිටකොටුවේ කෝටිපති ව්‍යාපාරිකයකු පැහැරගෙන ගොස් මොවුන් විසින් රුපියල් ලක්‍ෂ 77ක් කොල්ලකා තිබිණි.සැකකරුවන් අම්පාර, මීගමුව, සීදුව, පුත්තලම යන ප්‍රදේශවල පදිංචිකරුවෝ වෙති. ඔවුන්ගෙන් දෙදෙනෙක් තවමත් ආරක්‍ෂක සේවයේ යෙදී සිටින අයයි. තවත් දෙදෙනෙක් අත්අඩංගුවට ගැනීමට සොයන අතර ඔවුන් සේවය කරන ස්ථානවලින් පලා ගොස් තිබේ.ඔවුන් අත්අඩංගුවට ගැනීම සඳහා පරීක්‍ෂණ පැවැත්වෙයි.නියෝජ්‍ය පොලිස්පති ( බස්නාහිර දිසාව ) අනුර සේනානායක මහතාගේ උපදෙස් මත පිටකොටුව පොලිසියේ අපරාධ අංශයේ ස්ථානාධිපති පොලිස් පරීක්‍ෂක එල්. ඒ. ජී. ටී. විජේරත්න පොලිස් පරීක්‍ෂක ජයරත්න සැරයන් උපුල් ඇතුළු කණ්ඩායමක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=r1107121</link>
    <topic>පැල්පොළ සෞඛ්‍ය මධ්‍යස්ථානයේවැඩිහිටි සායනය නැවතිලා</topic>
    <author>හල්තොට සමූහ විනීතා මානෙල් ගමගේ</author>
    <content>පැල්පොළ කමලින් කුරුප්පු අනුස්මරණ සෞඛ්‍ය මධ්‍යස්ථානයේ පවත්වා ගෙන ගිය වැඩිහිටි සායනය නතර කර වසර 3ක් පමණ ගත වුණත් එය මෙතෙක් ආරම්භ නොකරන්නේ මංදැයි වැඩිහිටියෝ විමසති.2000 වර්ෂයේ මෙම මධ්‍යස්ථානය ආරම්භ කෙරුණේ පාසල් ගුරුවරියක ලෙස සේවය කරමින් සිටියදී මිය ගිය කමලින් කුරුප්පු මෙනවියට පින් පිනිස ඇගේ පවුලේ අය විසිනි.ඒ සඳහා ගොඩනැඟිලි ද ලබා දී ඇති අතර ළමා හා මාර්‍තෘ සායනය සති දෙකකට වරක් බ්‍රහස්පතින්දා දින වලත් සෑම බ්‍රහස්පතින්දාවකම ප. ව. 2.00 ට වැඩිහිටියන් සඳහා වෛද්‍ය සායනයක් පැවැත්වීමට කටයුතු කෙරින.එහෙත් මේ වන විට වැඩිහිටි සායනය නතර වී ඇත්තේ ඒ සඳහා වෛද්‍යවරයෙකු නොමැතිකමින් බව පැවසේ.පැල්පොළ, ඇළමෝදර, පරගස්තොට, මානාන, කොස්හේන, පුන්සිරිපුර, මුඩගමුව ආදි අවට ප්‍රදේ්ශ ගණනාවක වැඩිහිටියෝ 75 – 100ත් අතර පිරිසක් මෙම සායනය සඳහා සහභාගි වී ප්‍රතිකාර ලබා ගත්හ.දැනට මාර්‍තෘ සායනය පමණක් පැවැත්වෙන බැවින් මෙම සායනය ද පැවැත්වීමට කටයුතු කරන ලෙස ඔවුහු ඉල්ලා සිටිති.මිසිලින් අල්විස් මහත්මිය - ‘කමලින් කුරුප්පු අපේ නැන්ද කෙනෙක් වෙනව. එයා ගුරුවරියක් විදියට වැඩ කළා. ඒ කාලෙ අසනීප වෙලා නැති වුණා.නෑදෑයො එයාට පින් පිණිස මේ ගේ වෛද්‍ය මධ්‍යස්ථානයක් විදියට පවත්වාගෙන යන්න ලබා දුන්න.මුලදි නං හොඳට කෙරුන. දැන් අම්මලගෙ ක්ලිනික් එක විතරයි තියෙන්නෙ. ගමේ වයසක කට්ටියට ඒකෙන් හරි පාඩුවක් වුණේ.යූ. ඩී. බබුන්නෝනා මහත්මිය - අපිට ලොකු ඉස්පිරිතාලෙන් ප්‍රෙෂර් බලා ගන්න කිව්වත් අපි දුවගෙන මෙහාට ඇවිල්ල ඒක කරගෙන යනව.දැන් බෙහෙත් දෙන්නෙ නැති හින්ද අපි හරි දුකට වැටුණ. මේක ආරම්භ කර දෙනව නම් ලොකු පිනක්. මේ පළාතෙම වැඩිහිටියො ආවෙ මෙතෙන්ටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=r1107122</link>
    <topic>කට්ට අව්වේ ගෙන්දගම් පොළොවේහඳුන්කූරු වියලන්නෝ</topic>
    <author>හෝමාගම සංචාරක – මංජුල හිරිපිටිය</author>
    <content>හඳුන්කූරු කර්මාන්තයේ නියැලෙන්නන්ට දුෂ්කරතා රැසක් පවතින බව ඔවුහු කියති. වෙළෙඳ පොළේ විවිධ නම් හා ප්‍රමාණවලින් හඳුන්කූරු වර්ග රැසක් අලෙවිය සඳහා ඇතත්, හඳුන්කූරු සෑදීමේ දී මූලික දුෂ්කර කටයුත්ත වන බටලීයෙන් කූරු කපා කුඩු වර්ග අලවා වේලීම කරනු ලබන්නේ අඩු ආදායම්ලාභීන් ය. ඔවුන්ට හඳුන්කූරු සමාගම් සුළු මුදලක් ගෙවනු ලබයි.මේ කර්මාන්තයේ නියැලෙන විශාල පිරිසක් සිටින්නේ නුවර, මීගමු මාර්ගවලින් කොළඹ නගරයට ඇතුළත් වන කැලණි පාලම යට දෙපස පවතින කුඩා නිවාසවල ය.එම්. සින්නි මහත්මිය - වසර තිහක පමණ කාලයක සිට හඳුන්කූරු සෑදීමේ කර්මාන්තයේ යෙදී සිටිනවා. අප පවුලේ දරුවන් සමඟ සියල්ල දහතුන් දෙනෙකු සිටින අතර, එක් අයකුට රජයේ හෝ පුද්ගලික අංශයේ රැකියාවක් නැහැ. අප සියලු දෙනා එක් වී හඳුන්කූරු සෑදීමේ කර්මාන්තයේ නියැලි සිටිනවා. හඳුන්කූරු මිටියක කූරු දහයක් තිබෙනවා. අප පවුලේ සියලු දෙනා එකතු වී දින එක හමාරකින් මිටි විස්සක් සාදනවා. හඳුන්කූරු සෑදීමේ දී දුෂ්කර කටයුත්තයි අප කරන්නේ. ඒ ප්‍රථමයෙන් කූරුවල පොල් කටු අගුරු කුඩු ඇලවීම, දෙවනුව පට්ටා කුඩු ඇලවීම, තෙවනුව කුරුදු කුඩු අලවා අව්වේ වේලීමයි. මේ ප්‍රදේශයේ, මෙම කර්මාන්තයේ යෙදී සිටින අයට ලොකු ඉඩම් හෝ නිවාස නැහැ. ඒ නිසා කුඩු වර්ග ගල්වා වේලීම බොහෝ දෙනෙකු කරන්නේ කැලණි පාලමේ පදික වේදිකාවෙයි.සමාගම් අපෙන් එක් මිටියකට (කූරු දහසක්) රුපියල් එකසිය හැත්තෑපකට මිලදී ගෙන යනවා. අනතුරුව සුවඳ ගල්වා විවිධ වෙළඳ නාම යොදා අලෙවි කිරීමයි සාමාන්‍යයෙන් සිදු වන්නේ. වර්ෂා කාලයට මේ කර්මාන්තය කර ගෙන යාමට හැකියාවක් නැහැ. එවැනි කාලවල දී අප ජීවත් වන්නේ දැඩි ආර්ථික අපහසුතා මත.පාලම උඩ වේලීමේ දී රථ වාහන වලින් නිතර දූවිල්ල එන නිසා අප මාරුවෙන් මාරුවට ගොස් හඳුන්කූරු වේලන ස්ථානයට වී, දූවිලි ඉවත් කර ගන්නවා. මඩකළපුව, මාතර පළාත්වල හඳුන්කූරු සමාගම් අපේ හඳුන්කූරු රැගෙන යනවා.ඩී. ඒ. ස්වර්ණලතා මහත්මිය - මේ කර්මාන්තය කරගෙන යන්නේ ඉතාමත් අපහසුතාවයෙන්. අප කැප කරන වේලාව ශ්‍රමය දෙස බලන විට ලාභයක් නැහැ.හඳුන්කූරු සෑදීමට ගන්නා කූරු සාදා ගන්නේ උණ බටවලින්. එය ඉතා පරිස්සමින් සියුම්ව කරන්නට ඕනේ වැඩක්. පොඩ්ඩක් එහා මෙහා වුවහොත් අතපය කැපෙනවා. කූරු සාදන බහුතරයක් සිටින්නේ වැල්ලම්පිටිය ප්‍රදේශයේයි.මේ කර්මාන්තය සාර්ථකව කරගෙන යාමට අවශ්‍ය පහසුකම් ලබා දීමට මැදිහත් වන්නයි අදාළ අංශවලින් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=r1107123</link>
    <topic>මිරිස්-ලූනු-මුංඇට-බඩඉරිඟුආනයනය නවත්වන්න</topic>
    <author/>
    <content>මිරිස්, ලූනු, මුංඇට සහ බඩඉරිඟු ඉදිරි වසර දෙකක් ඇතුළත පිටරටින් ගෙන්වීම නැවැත්වීමේ වගකීම මහඉලුප්පල්ලම භෝග පර්යේෂණ හා සංවර්ධන ආයතනය බාරගනී.මේ වනවිට මේ අත්‍යවශ්‍ය ආහාර භෝග 40% සිට 60% දක්වා ප්‍රමාණයක් වාර්ෂිකව පිටරටින් ආනයනය කරයි. මේවා මෙරට ගොවි දායකත්වයෙන් රටට අවශ්‍ය තරමට නිපදවීමට පියවර ගන්නා බව මහඉලුප්පල්ලම භෝග පර්යේෂණ හා සංවර්ධන ආයතනයේ අධ්‍යක්ෂ ආචාර්ය ඒ. ඇම්. විජයරත්න මහතා පැවැසීය.විශේෂයෙන් අභාවයට ගොස් ඇති මිරිස් ලොකු ලුනු, මුංඇට වගාවන් යළි නගාසිටුවීමට අපි දැන් විශාල වශයෙන් අභිජනන බීජ සහ සහතික කළ බීජ නිපදවීමට පියවරගෙන තිබෙනවා.නව මිරිස් ප්‍රභේදයක් අපි දැන් වගා කරලා තියෙනවා. මේවායේ බීජ ගොවීන්ට බෙදා දීලා අපි මේ වගාවන් රජරට පුරාවට ව්‍යාප්ත කරනවා.අපේ වගාවන් සඳහා යොදා ගැනීමට අපේම කාබනික පොහොර ඒකකයක් දැන් තියෙනවා. ගවපට්ටියේ ගොම සහ කුඹුරේ පිදුරු එකතු කරලා අපි කාබනික පොහොර හදනවා.අපේ ආයතනය භාරයේ පැවති කිළිනොච්චි සහ කරදියනාරු රජයේ බීජ ගොවිපොළවල් යළි ගොඩනැගීමට දැන් පියවර ගෙන තිබෙනවා.ආරම්භයේදී අපේ ආයතනයට අක්කර තුන් දහසක් පමණ තිබුණා. දැන් තියෙන්නේ අක්කර 1065 යි. මෙයින් වැඩි කොටස කැලෑවට ගිහිං තමයි තිබුණෙ. දැන් සම්පූර්ණ ඉඩම එළිපෙහෙළි කරලා. අලුතෙන් විවිධ වගාවන් ආරම්භ කර තියෙනවා.රජරට ගොවි ජනතාව අතර මිරිස්, ලූනු, මුංඇට වගාවන් ව්‍යාප්ත කරලා රටට ඇති තරමට මේ ආහාර භෝග නිෂ්පාදනය කිරීමයි අපේ ඉලක්කය. ඉදිරි වසර දෙක තුළ මේ ඉලක්කය අපි ජය ගන්නවා.සටහන හා ඡායාරූප එප්පාවල සමූහ බණ්ඩාර ඒකනායක.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=r1107124</link>
    <topic>මාර්ග නීති පිළිබඳව දැනුම්වත් කිරීමක්ඉමදූව ජාතික පාසලේදී</topic>
    <author>සටහන් හා ඡායාරූපඉමදූව සමූහ ලංකින්ද නානායක්කාර</author>
    <content>දක්ෂිණ අධිවේගී මාවත දෙපස ජීවත්වන පාසල් දරුවන් රියැදුරන් හා ප්‍රදේශවාසීහු මාර්ග නීති පිළිබඳව දැනුම්වත් කිරීම කොළඹ රථවාහන පොලිසිය දැනට පියවර ගෙන ඇත. ඒ යටතේ දකුණු පළාතේ ප්‍රථම වැඩ සටහන ගාල්ල, හබරාදූව ඉමදූව ජාතිත විද්‍යාලයේ දී පැවැත්වීය.කොළඹ මිහිඳු මාවතේ පිහිටි පොලිස් රථවාහන අංශය මගින් මේ පුහුණුව ලබා දෙන ලදී. දේශන සම්මන්ත්‍රණ හා නාට්‍යමය අනුසාරයෙන් ජනතාවට මාර්ග නීති පිළිබඳව දැනුම්වත් කිරීම එහිදී සිදු කෙරිණි. ඉමදූව ජාතික විද්‍යාලයේ විදුහල්පති එච්. වයි. සුමිත්‍රා, නියෝජ්‍ය විදුහල්පති එච්. ඒ. ආර්. පොන්සේකා, කොළඹ රථවාහන මූලස්ථාන පොලිසියේ ස්ථානාධිපති පොලිස් පරීක්ෂක රසික රත්නායක, නිලධාරීන් වන සේනක ගමගේ, ඒ. ජයසුන්දර හා තවත් නිලධාරීහු ද අහංගම පොලිස් ස්ථානාධිපති අශෝක වෛද්‍යරත්න, ඉමදූව පොලිස් ස්ථානාධිපති ඒ. ගමගේ, හබරාදූව යක්කලමුල්ල, බෝගහගොඩ පොලිස් ස්ථානාධිපතිවරු ද නිලධාරීහු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=r1107125</link>
    <topic>මුලටියන තුන්දොළ හරහා පාලම කැඩිලා</topic>
    <author>සටහන හා ඡායාරූපය දෙයියන්දර සමූහ තමරසිරි විජේසේකර</author>
    <content>මාතර දිස්ත්‍රික්කයේ මුලටියන ප්‍රාදේශීය සභා බල ප්‍රදේශයට අයත් පල්ලාවෙල, කිත්සිරිපුර තුන්දොළ ඔය හරහා ඉදිකර තිබූ පන්සල අසල පාලම කඩා වැටීම නිසා විහාරස්ථානය වැඳ පුදා ගැනීමට පැමිණෙන බැතිමතුන් සහ ප්‍රදේශයේ ජනතාව දැඩි දුෂ්කරතාවට පත්ව සිටිති.වසර සියයකටත් (100) වඩා පැරැණි එම පාලම ඓතිහාසික වශයෙන්ද, ඉතා වැදගත් තැනක් ගෙන තිබූ බව පවසන ප්‍රදේශවාසීහු පාලම ඉදිකර දෙන ලෙස අදාළ බලධාරින්ගෙන් කොපමණ ඉල්ලීම් කළද එය මෙතෙක් ඉටුනොවූ බවද ඔවුහු කියති.මේ පිළිබඳව කරුණු ඉදිරිපත් කළ පල්ලාවෙල කීර්ති ශ්‍රී තේජෝවරාරාමාධිපති ආචාර්ය වැලිහේනේ සාරානන්ද හිමි, පල්ලාවෙල පන්සල අසල ඉදිකර තිබූ පාලම කඩා වැටිලා දැන් බොහෝ කාලයක් වෙනවා.මේ පාලම ඉදිකර දැනට වසර සියයකට (100) වඩා වැඩි බවට සාක්ෂි තිබෙනවා.පාලම ඉදිකර දෙන ලෙස අදාළ බලධාරින්ට කීවත් මෙතෙක් එය ඉටුවුණේ නැහැ. පාලම නොමැතිවීම අපේ විහාරස්ථානයට බෙහෙවින් බලපානවා. විහාරස්ථානය වැඳ පුදා ගැනීමට පැමිණෙන බැතිමතුන්ට යන්න එන්න විදියක් නැහැ.දැනට අපි උණබම්බු ඒදණ්ඩක් යොදා තිබෙනවා. නමුත් එය අනාරක්ෂිතයි. මේ ගම්බඳ ජනතාවගේ ප්‍රධාන ජීවනෝපාය මාර්ගය කෘෂිකර්මාන්තය. ඒ නිසා අවශ්‍ය උපකරණ, පොහොර වගා බිම්වලට ප්‍රවාහනය කරන්න විදියක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s11071210</link>
    <topic>ශ්‍රී ලංකා-අයර්ලන්ත එක්දින තරගයවර්ෂාව හේතුවෙන් අතහැර දමයි</topic>
    <author/>
    <content>ශ්‍රී ලංකාව සහ අයර්ලන්තය අතර ඊයේ (11) ස්කොට්ලන්තයේ එඩ්න්බර්ග්හී පැවැත්වීමට නියමිතව තිබූ තුන්කොන් එක්දින තරගාවලියේ ආරම්භක තරගය වර්ෂාව නිසා පිටියේ ඇතිවූ තෙත සහිත ස්වභාවය හේතුවෙන් අතහැර දැමීමට තරග විනිසුරුවන්ට සිදුවිය.ඒ අනුව දෙපිලටම එක් ප්‍රසාද ලකුණ බැගින් හිමිවිය. ශ්‍රී ලංකාව, අයර්ලන්තය සමඟ ස්කොට්ලන්තය සහභාගි වන මේ තුන්කොන් එක්දින ක්‍රිකට් තරගාවලියට තරග 3ක් ඇතුළත්ය.එහි දෙවැනි තරගය අද (12) අයර්ලන්තය සහ ස්කොට්ලන්තය අතර පැවැත්වෙන අතර හෙට (13) ශ්‍රී ලංකාව සහ ස්කොට්ලන්තය තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107121</link>
    <topic>සමන් කුමාර-ධම්මිකා මල්කාන්තිනෙස්ටමෝල්ට් මැරතන් ජය ලබති</topic>
    <author>මහින්ද ජිනදාස සහ ඇඹිලිපිටිය විශේෂ සිරිල් ජයවීර</author>
    <content>යුද හමුදාවේ කේ.පී.ආර්. සමන් කුමාරට සහ පොලිසියේ ධම්මිකා මල්කාන්ති වීරක්කොඩිට විවෘත අංශයේ කාන්තා හා පිරිමි අංශවල ජය හිමිකරදෙමින් නෙස්ටමෝල්ට් මැරතන් තරගය නිමාවට පත්විය.නෙස්ලේ ලංකා සමාගමේ අනුග්‍රහයෙන් පෙරේදා (9) ඇඹිලිපිටිය නගරයේදී පැවැති මේ තරගයට ක්‍රීඩක ක්‍රීඩිකාවන් 300ක් පමණ සහභාගී වූ අතර විවෘත පිරිමි තරගයේ දෙවැනි ස්ථානය සජීව ලක්මාල්ට හිමිවිය. තෙවැනි ස්ථානය දිනා ගත්තේ නිහාල් පද්මසිරිය.විවෘත කාන්තා තරගයේ දෙවැනි ස්ථානය ගුවන් හමුදාවේ මංජුලා කුමාරසිංහට හිමිවූ අතර තෙවැනි ස්ථානය නාවික හමුදාවේ ශ්‍යාමලි අනූෂා ලමාහේවාට හිමිවිය.මේ තරගයට සමගාමීව පැවැති බාලක තරගයේ ප්‍රථම ස්ථානය ගෙදරවාන විද්‍යාලයේ ප්‍රසාද් මධුරංගට හිමිවිය. බාලිකා තරගයේ ප්‍රථම ස්ථානය වීරකැටිය රාජපක්ෂ විදුහලේ ඒ.ජී.එස්. සෙව්වන්දිට හිමිවිය. බාලක බාලිකා තරගය ක්‍රීඩක ක්‍රීඩිකාවන් 1300ක් සහභාගී වූහ.මේ තරගය ශ්‍රී ලංකා පොලිසියේ හා ආධුනික මලල ක්‍රීඩා සංගමයේ සහාය ඇතිව පැවැත්වුණි.ජයග්‍රාහක ජයග්‍රාහිකාවන්ට ත්‍යාග ප්‍රදානය පොල් සංවර්ධන හා ජනතාවතු සංවර්ධන ඇමැති ජගත් පුෂ්පකුමාර, නෙස්ලේ ලංකා සමාගමේ ජ්‍යෙෂ්ඨ උප සභාපති මොහොමඩ් හම්සා, සහකාර උප සභාපතිවරුන් වන බන්දුල එගොඩගේ, නෝමන් කන්නන්ගර යන මහත්වරුන්ගේ ප්‍රධානත්වයෙන් සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107122</link>
    <topic>සංගක්කාරගේ කතා පිටපතක්අතුරු කමිටුව ගෙන්වා ගනී</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් පිලේ හිටපු නායක කුමාර් සංගක්කාර මාර්ලිබෝන් ක්‍රීඩා සමාජයේ උත්සවයකදී කළ දේශනයේ මුද්‍රිත පිටපතක් ගෙන්වා ගැනීමට ශ්‍රී ලංකා ක්‍රිකට් අතුරු කමිටුව තීරණය කර ඇත.සංගක්කාරගේ දේශනයේ කතා පිටපත ඉක්මනින් ගෙන්වා ගෙන අතුරු කමිටුවට ලබාදෙන ලෙස ශ්‍රී ලංකා ක්‍රිකට් ප්‍රධාන විධායක අජිත් ජයසේකර මහතාට දැනුම් දී ඇත.ලෝඩ්ස් ක්‍රීඩාංගණ ශාලාවේදී සංගක්කාර පැවැත් වූ දේශනයේ දී අඩංගු වූ කරුණු පිළිබඳ ක්‍රීඩා ඇමැති මහින්දානන්ද අලුත්ගමගේ මහතා විසින් වාර්තාවක් ලබාදෙන ලෙස ක්‍රිකට් අතුරු කමිටුවට දැනුම් දී තිබුණි.ඒ අනුව සංගක්කාරගේ දේශනයේ පිටපතක් ගෙන කරුණු අධ්‍යයනය කිරීමට ක්‍රිකට් අතුරු කමිටුව බලාපොරොත්තු වේ. ක්‍රිකට් ක්‍රීඩාවේ පරිපාලනය ඇතුළු විවිධ කරුණු රාශියක් ගැන සංගක්කාර දේශනයේ දී දක්වා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107123</link>
    <topic>ග්‍රෑම් ස්වෝන් ලොව අංක 1ට</topic>
    <author/>
    <content>එංගලන්ත දඟ පන්දු යවන ක්‍රීඩක ග්‍රෑම් ස්වෝන් ඔහුගේ ක්‍රීඩා දිවියේ ප්‍රථම වතාවට ලෝක එක්දින ක්‍රිකට් ශ්‍රේණිගත කිරීම්වල අංක 1 පන්දු යවන්නා බවට පත්ව සිටී.ශ්‍රී ලංකාවට එරෙහි තරගමාලාවේදී එංගලන්තයට 3 – 2ක ජයග්‍රහණයක් වාර්තා කිරීමට උපකාරි වූ ස්වෝන්ගේ කඩුලු 8 නිසා ඔහු ශ්‍රේණිගත කිරීම්වල මුදුනට පිවිස ඇත්තේ 2009 වසරේ සැප්තැම්බරයේ සිට එම ස්ථානයේ රැඳී සිටි නවසීලන්ත වමත් දඟ පන්දු යවන ඩැනියල් වෙටෝරි අභිබවා යමිනි.2004 වසරේ අගෝස්තුවේදී ටික කාලයකට ස්ටීව් හාමිසන් ශ්‍රේණිගත කිරීම් ලැයිස්තුවේ ඉහළටම නැගීමෙන් පසුව, ඕනෑම ආකාරයක ක්‍රිකට් ක්‍රීඩාවේ ලොව ශ්‍රේණිගත කිරීම්වල අංක 1 ට පිවිසි පළමු එංගලන්ත පන්දු යවන්නා ස්වෝන් වෙයි. ඔහු ලෝක ටෙස්ට් ශ්‍රේණිගත කිරීම්වල 2 වැනි ස්ථානයේ පසුවේ. එහි පෙරමුණ ගෙන සිටින්නේ දකුණු අප්‍රිකාවේ ඩේල් ස්ටෙයින් ය.එංගලන්ත පිලේ වේග පන්දු යවන ක්‍රීඩක ජේම්ස් ඇන්ඩර්සන් ශ්‍රී ලංකාවට එරෙහිව 21.77ක සාමාන්‍යයකින් යුතුව කඩුලු 9ක් ලබාගෙන ශ්‍රේණිගත කිරීම්වල ස්ථාන 17ක් ඉහළට පනිමින් 11 වැනි ස්ථානයට පිවිස සිටී.එහෙත් බ්‍රෝඩ් ස්ටුවර්ට්, ශ්‍රී ලංකාවට එරෙහි තරගමාලාවේ ලබා ගත්තේ කඩුලු 2 ක් පමණක් බැවින් ඔහු ස්ථාන 8ක් පසුපසට යමින් 21 වැනි ස්ථානයට පත්ව සිටී.මේ අතර ලෝක එක්දින පිතිකරු ශ්‍රේණිගත කිරීම්වලදී කුමාර් සංගක්කාර පස්වැනි ස්ථානයේ සිට සිවුවැනි ස්ථානයට ඉහල නැග සිටී.එනමුදු, එංගලන්තය සමග එක්දින තරග පහේදීම ලකුණු 17ක් පමණක් ලබාගත් ශ්‍රී ලංකා නායක තිලකරත්න ඩිල්ෂාන් ස්ථාන 6ක් පහළට බැස දැන් ඔස්ට්‍රේලියා නායක මයිකල් ක්ලාක් සමග සමව 9 වැනි ස්ථානයේ පසුවේ. මෙහි අංක 1 පසුවන්නේ දකුණු අප්‍රිකාවේ හෂිම් අම්ලා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107124</link>
    <topic>විජය කුමාරතුංග අනුස්මරණ වොලිබෝල් කුරුණෑගල දී</topic>
    <author>ආරියපාල වංශතිලකකුරුණෑගල මධ්‍යම විශේෂ</author>
    <content>කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස 30 ක් ආවරණය වන පරිදි වොලිබෝල් තරගාවලියක් මෙම 15 දින සිට ඔක්තෝබර් මස 09 දින දක්වා පැවැත්වේ. විජය කුමාරතුංග මහතාගේ 66 වැනි ජන්ම දිනය සැමරීම නිමිත්තෙන් පැවැත්වෙන මෙම තරගමාලාව පිරිමි සහ කාන්තා අංශ දෙකෙන්ම පවත්වනු ලබන අතර පිරිමි අංශයෙන් ජයගන්නා කණ්ඩායමට “විජය කුමාරතුංග අනුස්මරණ සූරතා කුසලානය” සමඟ මුදලින් රුපියල් 50,000 ක් ද, අනුසූරතාව හිමිකර ගන්නා කණ්ඩායමට රුපියල් 25,000 ක් ද, පිරිනැමීමට සංවිධායක මණ්ඩලය කටයුතු කරගෙන යයි.කාන්තා අංශයෙන් ජයගන්නා කණ්ඩායමට “විජය කුමාරතුංග අනුස්මරණ කාන්තා සූරතා කුසලානය” සමඟ රුපියල් 30,000 ක් ද, අනුසූරතාව හිමිකර ගන්නා කණ්ඩායමට රුපියල් 15,000 ක් ද, පිරිනමන බැව් විජය කුමාරතුංග සංසදයේ සම්බන්ධීකරණ ලේකම් පළාත් සභා මන්ත්‍රී අසංක නවරත්න මහතා පැවැසීය. මූලික තරග ප්‍රාදේශීය ලේකම් කොට්ඨාස හරහා පවත්වා ඉන් ජය ගන්නා කණ්ඩායම් අවසන් වටයට තෝරාගනු ලබයි. අවසන් මහා තරගය ඔක්තෝබර් 9 වැනිදා කුරුණෑගල මාලිගා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107125</link>
    <topic>මෝටර් රථ ධාවන රැළියක්16දා මහනුවරදී</topic>
    <author>අසේල කුරුළුවංශ , තිලක් පුෂ්පකුමාර</author>
    <content>මහනුවර ධර්මරාජ විද්‍යාලීය 1991 ආදි ශිෂ්‍ය කණ්ඩායම විසින් දෙවනවරට සංවිධානය කරනු ලබන රැළි විත් රාජන්ස් (Rally With Rajans) මෝටර් රථ ධාවන රැළිය මෙම මස 16 දින මහනුවරදී පැවැත්වෙයි.මහනුවර මහ නගර සභා රථගාලේ ඉහළ මාලයෙන් පෙරවරු 11.00ට තරගය ආරම්භ කෙරෙන අතර මහනුවර හිල්ටොප් හෝටලය අභියසින් එය නිමාවීමට නියමිතය.මේවනවිටත් දිවයිනේ නන්දෙසින් තෝරාගත් තරගකරුවන් පනස් දෙනකු තරගයට ඉදිරිපත්වීමට එකඟතාව පලකර තිබේ.මෙමඟින් ලැබෙන ආදායම තුළින් ධර්මරාජ විද්‍යාලීය ශරීර සුවතා ඒකකය සම්පූර්ණ කිරීමටත් දුෂ්කර ප්‍රදේශයක ප්‍රජා සත්කාර ඒකකයක් පැවැත්වීමටත් සැලැසුම් කැර තිබෙන බව ධර්මරාජ 91 කණ්ඩායමේ ප්‍රසාද් ගජවීර මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107126</link>
    <topic>නෙට්බෝලය එක තැනම?</topic>
    <author>සටහන - පි‍්‍රන්ස් ගුණසේකර</author>
    <content>ලෝක සූරතා නෙට්බෝල් තරගාවලියේදී ශ්‍රී ලංකාව 14 වැනි ස්ථානයට පත්විය. එහෙත් ලෝක නෙට්බෝල් කණ්ඩායම් ශ්‍රේණිගත කිරීමේදී ශ්‍රී ලංකාව තවමත් 18 වැනි ස්ථානයේ පසුවේ. ආසියානු නෙට්බෝල් සූරියන් ලෙස ශ්‍රී ලංකාව කිරුළ පළදිද්දී ලෝක නෙට්බෝල් ශ්‍රේණිගත කිරීම අනුව 15 වැනි ස්ථානයේ සිටි අතර මේ තරගාවලියට පෙරහුරුවක් ලෙස ස්කොට්ලන්ත සංචාරයක නිරතවී 18 වැනි ස්ථානය දක්වා පහළට ඇදවැටුණි. ලෝක නෙට්බෝල් තරගාවලියෙන් අනතුරුව ශ්‍රී ලංකා පිල පියවරක් හෝ ඉදිරියට යෑමට සමත්නොවීම කනගාටුවට කරුණකි.ක්‍රීඩා ඇමැති මහින්දානන්ද අළුත්ගමගේ මහතා නෙට්බෝල් පිල ඉල්ලාසිටි බොහෝ දේ ලබාදුන්නද ඒවායින් නිසි ප්‍රයෝජන අත්නොවීම කැපීපෙනුණි.ලෝක නෙට්බෝල් තරගාවලියේදී කැපීපෙනෙන දස්කම් දැක්වූ උසම ක්‍රීඩිකාව වූ තර්ජනී සිවලිංගම්ගෙන් නිසි ප්‍රතිඵලයක් ලබාගැනීමට අසමත්වීම ශ්‍රී ලංකාවේ පසුබැසීමට ප්‍රධානතම හේතුවක් විය.පන්දුව ඇය වෙත පැමිණි සෑම අවස්ථාවකදීම ලකුණු රැස්කිරීමට බලා සිටි ඇයට පන්දු නිසි පරිදි යොමු කිරීමට මන්දගාමීවීම ශ්‍රී ලංකා පිලේ තාක්‍ෂණික දුර්වලතාවයකි. තර්ජනීගේ අතට පන්දුව අවස්ථා 298කදී ලැබුණු අතර එයින් ලකුණු 293ක්ම ශ්‍රී ලංකා ලකුණු සටහනට එක්වුණි. ශ්‍රී ලංකාව ලෝක සූරතා නෙට්බෝල් තරගාවලියේ තරග 6කදී ලකුණු 308ක් ලබද්දී ‘ගෝල්ෂූටර්’ ක්‍රීඩිකාව විශිෂ්ට දායකත්වයක් සැපයුවාය.ප්‍රතිවාදී කණ්ඩායම්වල උසින් වැඩි ක්‍රීඩිකාවන් ශ්‍රී ලංකා ‘ගෝල්ෂූටර්’ තර්ජනීට පන්දු යොමු කිරීමේ උත්සහයන් අසාර්ථක කිරීමට වෙරදරද්දී එයට ගැලපෙන පුහුණු ක්‍රමවේදයක් ශ්‍රී ලංකාව තුළ නොතිබීම ගැන ඉදිරියේදී කල්පනා කළ යුතුව ඇත.මැද පෙළ අසාර්ථක වෙද්දී එම ක්‍රීඩිකාවන් තාවකාලිකව පිටියෙන් ඉවතට ගෙන ආදේශ කිරීමට ශ්‍රී ලංකා පිලේ ක්‍රීඩිකාවන් නොමැති තරමට අසරණ වූ බවක් පෙනෙන්නට තිබුණි. ශ්‍රී ලංකා පිලට අවසන් මොහොතේ එක්වූ ප්‍රසිලා කොක්, ඩබලිව්. ධම්මිකා හා මලාවි රාජ්‍යයේ සිට මේ තරගාවලිය වෙනුවෙන්ම ගෙන්වූ ඉරේෂා කොරළගොඩගේ යන ක්‍රීඩිකාවන් තිදෙනා තරග හයේදීම විනාඩි 15ක් පමණ ක්‍රීඩා කිරීමට යොදාගත්හ.එම ක්‍රීඩිකාවන් එක් කාර්තුවකදී හෝ සම්පූර්ණ කාලය ක්‍රීඩා නොකළහ.පුහුණුකාරිනී හයසින්ත් විජේසිංහ මහත්මියගේ ප්‍රධානතම තර්කය වූයේ ශ්‍රී ලංකා ක්‍රීඩිකාවන්ට විදෙස් තරග අත්දැකීම් නොමැතිවීම හා පුහුණුව සඳහා ප්‍රමාණවත් කාලයක් නොතිබීම තරග පරාජයට හේතුව බවය.විදෙස් තරග අත්දැකීම් අඩු බව ඇය පවසන කතාවේ යම්දුරක සත්‍යතාවක් ඇති බව සියලු දෙනාම පිළිගත යුතුය.එහෙත් පුහුණුකරු ධුරය භාරගනිද්දී තිබෙන සීමිත කාලය පිළිබඳ හොඳ වැටහීමකින් ඇය සිටිය යුතුව තිබුණි.තිලකා ජිනදාස හා හයසින්ත් විජේසිංහ යන දෙදෙනා අතර පුහුණුකරු ධුරය භාර ගැනීම උදෙසා මත භේදාත්මක පරීක්ෂණ දෙකක්ම නිමාවී හයසින්ත් විජේසිංහ මහත්මිය සටනින් ජයගත් පසු පැවැසුවේ ආසියානු මට්ටමින් ඉහළට ගැනීමේ වගකීම කෙටි කාලයකදී වුවද භාර ගන්නා බවයි. එහෙත් ඇයගේ එම ඉලක්කය සපුරා ගැනීමට හැකිවූවා නම් නෙට්බෝල් ක්‍රීඩාව සතුටුදායක තැනකට පත්වනු ඇත.ලෝක සූරතාවලියට යෑමට සතියකට පමණ පෙර කණ්ඩායමට එක් වූ සඳුනි බොල්ලෑගල වේගවත් ක්‍රීඩා විලාශයක් පෙන්වමින් සිංගප්පූරුව සමඟ තරගයේදී දක්ෂතම ක්‍රීඩිකාව බවට පත්වූවාය. ඇය මුල සිටම කණ්ඩායමේ සිටියා නම් මෙයට වඩා ප්‍රයෝජනයක් ගැනීමට හැකිව තිබුණි.එමෙන්ම දක්ෂතම ක්‍රීඩිකාවක් ලෙස නම් වූ ගයාත්‍රී ලංකාතිලකද කැපී පෙනෙන දක්ෂතා දැක්වූවා ය. ප්‍රතිවාදීන්ගෙන් ප්‍රබල පීඩනයක් එල්ල වෙද්දී අත්වැරැදීම් සිදු වුවද මරීෂා ප්‍රනාන්දු චතුරාංගනී ජයසූරිය, කුමරිනී සිල්වා හා ශෂිකා සමරසිංහ ශ්‍රී ලංකාව වෙනුවෙන් වැඩිම කාලයක් ක්‍රීඩා කළහ.කොළඹ විශාඛා විදුහලේ අඩි 6.2 කින් උස ගයනි දිසානායක කණ්ඩායමට එක් නොවීම අවාසිදායක විය. ඇය අතිරේක ක්‍රීඩිකාවක්ව සිටියදී පුරප්පාඩු ඇතිවන විට කණ්ඩායමට එක්කර නොගෙන පිටින් ක්‍රීඩිකාවන් ගෙන ඒමෙන් ශ්‍රී ලංකාවට වාසියක් නොවුණු බව පැහැදිලිය.මේ තරගාවලියේ මුල් තරග කිහිපයම දුටු ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ශ්‍රී ලංකා ක්‍රීඩිකාවන්ට ධෛර්යයක් වූ බව නොරහසකි.වසර 2013 දී ආසියානු නෙට්බෝල් සූරතාවලියේ සත්කාරකත්වය ශ්‍රී ලංකාවට පිරිනැමුණු බව ඇය සිංගප්පූරුවේදීම මාධ්‍ය වෙත දැනුම් දුන්නාය.ඒ සඳහා විධිමත් වැඩපිළිවෙළක් අවශ්‍ය බව ඇයගේ මුලික අදහස විය.ආසියාවෙන් එහාට නෙට්බෝල් ක්‍රීඩාවේ ජයග්‍රහණ ගෙන යෑමට සියලු දෙනා එක්විය යුතු කාලය දැන් උදාවී ඇත. දැන් පවතින අතුරු කමිටුව විසුරුවා ක්‍රමවත් නෙට්බෝල් පරිපාලනයක් ස්ථාපිත කිරීම එහි පළමු අදියර විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107127</link>
    <topic>ශ්‍රී ලංකාවට ලෝකඩ පදක්කම් 2ක්</topic>
    <author/>
    <content>ක්‍රීඩක ක්‍රීඩිකාවන් දොළොස්දෙනෙකුගේ සහභාගිත්වය ඇතිව තරග ඉසව් 10 ක් වෙනුවෙන් දහනවවැනි ආසියාතික මලල ක්‍රීඩා ශූරතා තරගාවලියට සහභාගි වූ ශ්‍රී ලංකා ක්‍රීඩක ක්‍රීඩිකාවෝ ලෝකඩ පදක්කම් දෙකකට පමණක් හිමිකම් කීහ. ශ්‍රී ලංකාවට අත්කර ගැනීමට හැකි වූයේ කාන්තා මීටර් 400 කඩුලු පැන දිවීමේ (ක්‍රිස්ටිනා මෙරිල් 57.30) සහ පිරිමි මීටර් 1500 (චමින්ද විජේකෝන් 3:44.01) තරග දෙකේ තෙවන ස්ථානයන් පමණි.තරගාවලියේ අවසන් තරගය බවට පත්ව තිබූ පිරිමි මීටර් 4 ය 400 ඉසව්ව පිළිබඳව ලොකු විශ්වාසයක් පැවතියද එම තරගයෙන් ද ශ්‍රී ලංකාවට හිමිවූයේ සිව්වැනි ස්ථානයයි. මේ අතර පිරිමි හෙල්ල විසිකිරීමේ තරගයෙන් ලක්ෂාන් දයාරත්න තරගකරුවන් 10 දෙනෙකු අතරින් හත්වැනි ස්ථානයට පත්වූ අතර ඔහුගේ දුර ප්‍රමාණය වූයේ මීටර් 69.73 කි. තරගාවලියෙන් අනතුරුව ශ්‍රී ලංකා කණ්ඩායමේ තත්ත්වය ගැන අදහස් දැක්වූ ශ්‍රී ලංකා මලල ක්‍රීඩා සංගමයේ සභාපති ජෙනරාල් පාලිත ප්‍රනාන්දු මහතා, මලල ක්‍රීඩාව වැටී තිබූ තත්ත්වයේ හැටියට මෙම පදක්කම් දෙකත් ඉතා වටිනා බව කීය. තරගාවලියේ මුල් තෙදිනේදී පදක්කම් අතරින් චීනය මුල් තැන ගෙන සිටියද අවසානයේ සත්කාරක ජපානය පදක්කම් 32 ක් ලබා (රන් 11, රිදී 0, ලෝකඩ 11) මුල් තැනට පත්වූ අතර චීනය (27) දෙවැනි තැනට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107128</link>
    <topic>සර්වේශස් විදුහලට ජය</topic>
    <author>ප්‍රියාන් ද සිල්වාමාතර ක්‍රීඩා</author>
    <content>17න් පහළ ලෙමනේඩ් කුසලාන පළමු පෙළ ක්‍රිකට් තරගයේදී මාතර සාන්ත සර්වේශස් විදුහල පරදවා සාන්ත තෝමස් පිල ලකුණු 91කින් ජයග්‍රහණය කළේය. මෙය සාන්ත සර්වේශස් පිල පිට පිට ලැබූ තෙවන ජයග්‍රහණය වේ. සංජික රිද්ම 51, විදත් ඩිල්ෂාන් 33, රුචිර ජයතුංග 30 කලිදු තේනබදු 31/3, හශාන් විමර්ශන 69/2සාන්ත තෝමස් 149/7 (ඕවර 50) මොහොමඩ් නස්ශාන් 33, හශාන් විමර්ශන 33 යොහාන් චානුක 18/2, සංජික රිද්ම 24/2.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=s1107129</link>
    <topic>ඉසිපතන විදුහලට 10-5ක ජයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා බෝගම්බරදී පැවැති සිංගර් කුසලාන පාසල් රගර් තරගාවලියේ කිංස්වුඩ් විදුහල සමඟ පැවැති තරගයෙන් ලකුණු 10 (උත්සාහක දිනුම් 2) – 5 (උත්සාහක දිනුම් 1) ක තියුණු ජයක් වාර්තා කිරීමට ඉසිපතන විදුහල සමත්විය.පළමු භාගය අවසානයේ ඉසිපතන පිල ලකුණු 5-0 වශයෙන් ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=f1107121</link>
    <topic>මේ කලාපයේ සාමය ඇති එකම රට ශ්‍රී ලංකාවයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* ජාතික ප්‍රශ්නයට දේශපාලන විසැඳුමක් සෙවීම සඳහා පාර්ලිමේන්තු තේරීම් කාරක සභාවක් පත් කිරීමට ජනාධිපතිවරයා ගත් තීරණය ගැන ඔබේ දැක්ම කෙබඳු ද?මෙතැන දී අපි ඉස්සෙල්ල ම බලන් ඕනෑ මෙවැනි දෙයක අවශ්‍යතාව මොකක් ද කියන එකයි. මෙවැන්නක් අවශ්‍ය වෙන්නෙ දෙමළ බෙදුම්වාදී දේශපාලනයේ දොළ දුක සංසිඳවීමට ද, සිංහල, දෙමළ, මුස්ලිම් ආදී සියලු පොදු ජනයා ගේ දොළ දුක සංසිඳවීමට ද කියන කාරණය එහි දී වැදගත්. ඒ වගේ ම දිනාගත් සාමය දිගු කාලීනව පවත්වා ගනිමින්, ස්ථාවරත්වය රැක ගනිමින් රටේ සංවර්ධනයට හිතකර වන පරිදි ආණ්ඩු ක්‍රම ව්‍යවස්ථාමය, පරිපාලන, ආර්ථික, දේශපාලන ආදී සෑම ක්‍ෂෙත්‍රයක ම වෙනස්කම් සිදු කළ හැකි ද කියන එකයි මහජන අපේක්‍ෂාව. එහෙම නැතුව පළාත් සභා ද, කලාප සභා ද කියන කාරණය නෙවෙයි. රටේ වේගවත් සංවර්ධනයක් ගොඩනඟමින් දිගු කාලීනව සාමය හා ස්ථාවරත්වය රැක ගැනීම තමයි ජනතාව ගේ අවශ්‍යතාව. එතැන දී ජාති භේදයක් නෑ. ඒක කාගේත් අපේක්‍ෂාව. “දේශපාලන විසැඳුම” කියන යෙදුමත් “බලය බෙදීම”, “මායිම් ගම්මාන” වගේ වචනත් එක්ක ම කල් ඉකුත් වූ වචන බවට පත් වෙලා ඉවරයි. දැන් ඒ පරිච්ඡේදය අවසන්. ඒ නිසා කල් ඉකුත් වූ වචනත් අවශ්‍ය නෑ. ඒක අදාළත් නෑ.දැන් අවශ්‍ය කරන්නේ ජාතිය සංවර්ධනය කරන හා ඊට අවශ්‍ය වෙනස්කම් සිදු කරන ක්‍රියාදාමයක්. ඒක දෙමළ සන්ධානය හා ආණ්ඩුවට පමණක් කරන්න බෑ. ඒ සඳහා සියලු පක්‍ෂ මෙන් ම විද්වතුන් ද සහභාගි විය යුතුයි. මහජන අදහස් පවා ලබා ගත යුතුයි.ඊට අවශ්‍ය ව්‍යුහය, ක්‍රමවේදය පාර්ලිමේන්තුව හා පරමාධිපත්‍ය බලයයි. ජනතා පරමාධිපත්‍ය නියෝජනය වන තැන එතැනයි. විවිධ දේශපාලන අදහස් දරණ ජනතා නියෝජිතයන් 225 දෙනෙකු එහි නියෝජනය වෙනවා. මෙවැනි විසැඳුමක් යෝජනා කිරීම සඳහා එතැනට භාර දීම ජාතික නායකයකු ගේ වගකීම නෙවෙයි ද? ජනාධිපතිතුමා මේ යෝජනාව කරන්න සුදුසු ම හා පළල් ම නියෝජනයට ඒ කාර්යය පවරන්න තීරණය කළේ ඒකයි. ඒ අනුව යම් කාල රාමුවක් තුළ ඒ අවශ්‍ය විසැඳුම යෝජනා කරන්න පාර්ලිමේන්තුවට ඉඩ ලැබෙනවා.* “බලය බෙදීම” ගැන විවිධ අදහස් පළවී තිබෙනවා. ඒවායේ අදට ඇති වලංගු භාවය?‘බලය බෙදීම’ වගේ පරණ වචනවල එල්ලිලා මේක කරන්න බෑ. ඒ පරණ අදහස් වල එල්බගත් උදවියටත් මේක කරන්න බෑ. මේ දියුණු අවධියට ගැලපෙන පරිදි එය විය යුතුයි. ඒ සඳහා අලුත් අවධියට ගැළපෙන මනසක් අවශ්‍යයි. මේ කලාපය තුළ සාමය තියෙන එක ම රට අපේ රට. ඉන්දියාව, පාකිස්තානය, නේපාලය, බංග්ලාදේශය ආදී අනෙක් සෑම රටක ම මොනවා හරි ගැටුම්කාරී ප්‍රශ්න තියෙනවා. අපි මෙතැනින් එහාට වසර 20 ක් 30 ක් එහා බලන්න ඕන. අමතක කරන්න එපා කොටි ලවා රට බෙදන්න බැලුවේ වෙන පිරිසක්. කොටි නැති කළාට ඒ පිරිස තවම ඉන්නවා. චැනල් - 4 බොරුවෙන්, දරුස්මාන් වාර්තාවෙන්, අමෙරිකාව ඉල්ලන පරීක්‍ෂණවලින්, මානව හිමිකම් කවුන්සිලය හරහා දියත් කරන්න හදන යෝජනාවලින් තහවුරු වෙන්නෙ ඒකයි.අපේ රට යුද, ආර්ථික මර්මස්තානයක් බව ඔවුන් දන්නවා. ඒ වගේ ම අපි සම්පත් බහුල ජාතියක්. පිරිසිදු වාතය හුස්ම ගන්න පුළුවන්. තෙල් සම්පතත් ඇති බව ඔවුන් දන්නවා. සුඩානය බෙදලා ඉවර වෙලා තමයි ඔවුන් හෙළිදරව් කළේ. ඒ පොළොව අභ්‍යන්තරයේ අපි‍්‍රකානු කලාපය හරිත නිම්නයක් කළ හැකි විලක් තියෙන බව නාසා පර්යේෂණවලින් තහවුරු වී තියෙනවයි කියලා. රට බෙදන්න කළින් ඔවුන් ඒක දැනගෙන සිටියා. සුඩානය බෙදුවෙ සම්පත් නිසා. අපේ රටත් බටහිරට ක්‍ෂෙම භූමියක්. මේ භූමිය ගිලගන්න ඔවුන්ට ඉඩදෙන්න එපා කියන එකයි අපට ඉල්ලන්න තියෙන්නෙ.* එක් අතකින් විපක්‍ෂය ජනාධිපතිවරයාගේ විධායක බලතල විවේචනය කරනවා. ඒකාධිපති පාලනයක් ගෙනියන බවට චෝදනා කරනවා. අනෙක් අතට දේශපාලන විසැඳුම ලබා දෙන්න කියල පාර්ලිමේන්තුවට ඒක පැවරුවා ම ඒකටත් විරුද්ධ වෙනවා. මේ පරස්පරය ඔබ තේරුම් කරන්නෙ කොහොම ද?විපක්‍ෂයෙන් කවදාද හොඳ විවේචන ආවෙ? මේ විපක්‍ෂය කියන විධියට අද ලංකාවේ තියෙන්නෙ නරකම පාලනය. මේ ඉන්නෙ නරකම පාලකයා. මම ජීවත්වෙන්නෙ පිට රටක නම් මේ උදවියගෙ කතා අහගෙන හිටියා ම මට දැනෙන්නෙ ඒ වගේ දෙයක්. හැබැයි, ඇත්ත ඒක නෙවෙයි.මේ තමයි ඉතිහාසයේ බිහි වූ පරමාදර්ශී ආණ්ඩුව කියල මම කියන්නෙ නෑ. හැබැයි, නිදහසින් පසු මේ රටේ බිහි වූ විශිෂ්ටම නායකයා දැන් බලයේ සිටිනවා. සාපේක්‍ෂව ගත්තා ම යම් යම් අඩු - පාඩු තිබුණත් රටේ ඇති වූ හොඳ ම ආණ්ඩුවත්, හොඳම කාලයත් දැන් දකින්න තියෙනවා.විපක්‍ෂය ඔය මොන කතා කිව්වත් ඒක මේ රටේ මහ ජනතාව තේරුම් අරගෙනයි ඉන්නෙ. විශේෂයෙන් අර්ධ නාගරික හා ග්‍රාමීය ජනතාවට මේ ගැන හොඳ අවබෝධයක් තියෙනවා. දැන් සෑම බෝග වගාවකට ම පොහොර සහනාධාරය දෙනවා, පාසල් දරුවන්ට පෙළ පොත්, නිල ඇඳුම් ටික නොමිලේ දෙනවා. දේශීය නිෂ්පාදකයා හා කර්මාන්තකරුවාට සහන ලබා දෙනවා, බහු ජාතික සමාගම් හා බටහිරට අවශ්‍ය පරිදි නැටවෙන්නේ නැති පාලනයක් දැන් රටේ තියනවා. මේ ඇත්ත පොදු ජනතාව දන්නවා. ඒ නිසා විපක්‍ෂය හා මහ ජනතාව ඉන්නෙ දෙතැනක.* රටට එරෙහිව තවමත් යම් යම් ජාත්‍යන්තර බලවේග ක්‍රියාත්මක වෙමින් තිබිය දී, මේ අවස්ථාවේදීවත් ජාතික එකඟතාවක් ගොඩනැඟීමේ අවශ්‍යතාව ඔබ දකින්නේ මොන විධියට ද?ජාතික සම්මුතියක් අනිවාර්යයෙන්ම ඕනෑ. මේ ඒ සඳහා හොඳ ම අවස්ථාව. අනතුරු රැසක් මැද වුණත් අන්තර් ජාතිකව එල්ලවන යම් යම් බලපෑම් අභිබවා ගියොත් අපව කාටවත් වට්ටන්න බෑ. මේ නිසා යුද්ධයේ දී පමණක් නොව සාමය රැක ගැනීම සඳහා ඇති තරඟයේදීත් ජාතික සම්මුතියක් අවශ්‍යය යි.හැබැයි යුද්ධය තිබියදීත් එහි අවසන් කාල සීමාවේ ජවිපෙ, එජාප වගේ පක්‍ෂ කළේ බොරු බේගල් වපුරපු එකයි, බර අවි ප්‍රහාර නතර කළා, යුද්ධය නවත්වන්න යන්නෙ කිව්වා, ඉන්දියාව කියන නිසා යුද්ධය නවත්වන්න යනවා කිව්වා. මේ විධියට නොයෙක් බොරු ප්‍රචාර ගෙනිච්චා. ඒ විධියට ජාතික එකඟතාවක් ඇති වෙන්නෙ නෑ.නමුත් එදා ඇති නොවූ ජාතික සම්මුතිය අදටවත් ඇති විය යුතුයි. තම තමන් ගේ පක්‍ෂ මතවාද අනන්‍යතා එහෙම ම තිබුණාවෙ. ඒත් මේ තේරීම් කාරක සභාවට ඇවිත් තමන්ගේ අදහස් කියන්න පුළුවන්. ඒ විධියේ දේශපාලන මැදිහත් වීමක් රටත් ජනතාවත් ඉල්ලන බව අමතක නොකළ යුතුයි.බටහිර බලවේග මාන බලමින් ඉන්නේ මහින්ද රාජපක්‍ෂ ජනාධිපතිතුමා සහ රණවිරුවන් යුද අධිකරණයට ගෙනිහින් කොටි පරාජය කළ පළිය ගන්න. ඒ සඳහා අවශ්‍ය වාතාවරණය හදන එක තමයි අද ජවිපෙ වගේ පක්‍ෂ කරමින් ඉන්නෙ. ඒ අය මේ ඉටු කරමින් ඉන්නේ බටහිර රටවල කොන්ත්‍රාත්තුව. ආණ්ඩුව, ඉන්දියාවට යටවෙලා 13 න් එහාට යන්න හදනවා කියනවා, ඉන්දියාවට රට පාවල දෙන්නයි හදන්නෙ කියනවා.* මේ මොහොතේ ආණ්ඩුවේ ඉදිරි ක්‍රියාමාර්ගය කුමක් විය යුතු ද?ආණ්ඩුව විදිහට මොන දේ කළත් මහින්ද රාජපක්‍ෂ ජනාධිපතිතුමා ගේ ප්‍රතිරූපය රැකගෙන එය කළ යුතුයි. ඒ වගේ ම ඒ ප්‍රතිරූපය තමයි රටට අවශ්‍යය. මේ නිසා රටේ ඉදිරි ගමන තීරණය කිරීමේ දී ඉන්දියාව හෝ බටහිර රටවල් ෂේප් කරගන්න බලාගෙන ඒ ප්‍රතිරූපය බිඳ නොගත යුතුයි. එහෙ ම නොවුණොත් දැන් මේ විසැඳුම දෙන එක පාර්ලිමේන්තුවට පැවරීම ප්‍රෝඩාවක් කියන අය ඊළඟ වැඩේ පටන් ගන්නවා.ආණ්ඩුවට ඇති දේශමාමක ප්‍රතිරූපය තව දුරටත් රැක ගැනීමෙන් එම අවකාශයන් වළක්වන්න පුලුවන්. ජාත්‍යන්තර බලවේග ෂේප් කරගන්නා විසැඳුමකට ආණ්ඩුව තල්ලු කරන්න සමහරුන්ට අවශ්‍යයි. එහෙම කළොත් වැඩේ ගොඩ කියල තමයි ඒ අය කියන්නෙ. හැබැයි මේ කාරණා ජනාධිපතිතුමාත්, ආණ්ඩුවත් ඉතා ඥානාන්විතව තේරුම් ගෙන සිටිනවා.එසේ ම විධායක බලයෙන් හෝ 2/3 බලයෙන් ඔලුව උදුම්මා නොගත් නායකයකු හැටියට ගරු ජනාධිපතිතුමා මේ විසැඳුම පිළිබඳ පාර්ලිමේන්තු තේරීම් කාරක සභාවක් මඟින් විමසන්න තීරණය කළා. එතකොට, පාර්ලිමේන්තු ප්‍රජාතන්ත්‍රවාදයත් නෑ කියපු අය ඒකත් විවේචනය කරනවා, ඒකටත් විරුද්ධ වෙනවා. මේ දෙක ම හරි වෙන්නෙ කොහොම ද? මේ අයගෙ දෙබිඩිකම මේකෙන් හොඳට තේරුම් ගන්න පුලුවන්.* ජාතික ප්‍රශ්නයට දේශපාලන විසැඳුමක් සපයා ගැනීම රටක් හැටියට අපි පනින්න ඕන කඩුල්ලක්. ඒක කරන්න මේ ආණ්ඩුවට හැකියාව තියෙනවා ද?අපි මේ කඩුල්ල පැනගත යුතුයි. ඒ හැකියාව අපට තියෙනවා. එල්.ටී.ටී.ඊ යට ගහල විතරක් මේක කරන්න පුළුවන් කියල අපි සිතුවේ නෑ. අන්තර්ජාතිකව එල්ල වෙන අභියෝගයන් ද ජයගත යුතුයි. ඔවුන් ට මේ රට වටිනවා. ඒ නිසා රටේ ඉදිරි ගමන වළක්වන්න ඔවුන් විවිධ ප්‍රයත්න දරනවා. ඒ ප්‍රයත්න ඔස්සේ මානව හිමිකම් කවුන්සිලය හරහා ශ්‍රී ලංකාවට එරෙහි යෝජනාවක් සම්මත කර අපේ රටට එරෙහිව යුද අපරාධ පරීක්‍ෂණ කමිටුවක් පත්කර ගැනීමට යි ඔවුන් මාන බලන්නේ. එතකොට ඉරාකයට ආවා වගේ මෙහාටත් එන්න පුළුවන්. ඛ්ව්ව්, ඕඕඛ්, අල්ජසීරා වගේ කට්ටියත් ඒ අයත් එක්ක එනවා. ඇවිත් අවුරුද්දක් විතර නොයෙක් සාකච්ඡා කරලා කොහෙන් හරි ඇටකටු ටිකක් හොයාගෙන සුඩානයේ ජනාධිපතිට කළා වගේ අපේ ජනාධිපතිතුමාටත් රණවිරුවන්ටත් එරෙහිව වරෙන්තුවක් නිකුත් කරගන්න බලයි. සුඩානයේ ජනාධිපතිතුමාට වරෙන්තු නිකුත් කළාට ඒ ආණ්ඩුව එතුමාව රැක ගන්නවා. ළඟ දී චීනයටත් ගියා, හැබැයි පාවලා දෙන ආණ්ඩුවක් ආවොත් තත්ත්වය වෙනස් වෙනවා. බොස්නියාවේ ස්ලොබොදාන් විලසොවිච් ට වුණේ ඒකයි. ළඟ දී හිටපු හමුදාපතිවරයාවත් අල්ලලා දුන්නා. ඒ වගේ මෙහෙත් තමන් ට ගැති රූකඩ ආණ්ඩුවක් හදාගන්න තමයි මේ වෑයම් කරන්නෙ. චැනල් - 4 ම්ඪතතඪදඨ ජ්ඪඥතඤ කිය කියා චිත්‍රපටි හදන්නෙ, දරුස්මාන්ලා වාර්තා හදන්නෙ ඒකට.මේ කාරණා මේ රටේ ජනතාව සිහි බුද්ධියෙන් තේරුම් ගනිමින් ජාතියක් හැටියට ඒකට මුහුණ දී අභියෝග ජය ගත යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=f1107122</link>
    <topic>මීදුම් සළු පැළැදි සුළං කපොල්ලරිවස්ටන්</topic>
    <author>සටහන සහ ඡායාරූප කුමුදු ගුණසේකර</author>
    <content>තෙල්ගමු ඔය අත් විහිදාගෙන අපට ආරාධනා කරන්නාක් මෙනි. ලාලිත්‍යවත්ව ගලා යන තෙල්ගමු ඔය අවට සුපිපි නොයෙකුත් මල් වැනි වැනී අමුතු භාෂාවකින් ගී ගයන්නාක් අපට ඇසුණේ ඒ අතර ය. දැන් කාටත් වුවමනාව මේ ගී මොන භාෂාවෙන් ගයන්නේදැයි දැන ගැනීම ය. කොතරම් ඇහුම්කන් දුන්නත් ඒ භාෂාව තේරුම් ගත නොහැකි වූයෙන් අපි තෙල්ගමු ඔයේ ගිලී නාන්නට තීරණය කළෙමු.මහා පාන්දරින් ගමනට පිටත් වූ අපේ විඩාව තෙල්ගමු ඔය දැන සිටියාක් මෙනි. සීත ජලයේ කිමිදෙන්නට පොළඹවන සුළු ඒ තෙල්ගමු ඔයේ මායම්වලට අපි දැන දැනම හසු වුණෙමු. දහවල ලබා දෙන අධික රශ්මිය සිඳී ගියේ මොහොතිනි. තෙල්ගමු ඔය අද්දර පිහිටි වන සංරක්ෂණ දෙපාර්තමේන්තුවට අයත් නවාතැනේ විවේක ගැනීම පසෙක ලා පරිසර ලෝලී අපි කිහිප දෙනෙකු ඝනට වැඩුණු තුරු වියන අතරින් වනාන්තරයට රිංගා යාමට තීරණය කළෙමු. හාත්පස පරිසරය අතිශය මනස්කාන්ත ය. වනාන්තරය තුළින් ඇසෙන කුරුලු කූජනය අපව වනාන්තරය ඇතුළතට ම යාම පොළඹවන සුළු විය.මාර්ගයේ ඉදහිට ගමන් කරන ත්‍රීරෝද රථයක අනිසි ශබ්දය බාධාවක් බව හැඟුනේ නිශ්ශබ්ද වනාන්තරයේ ශබ්දයක් සොයමින් සිටි අපිට ය. වනය මැදින් වැටී ඇති මාර්ගය අපූරු දිය සායම් චිත්‍රයක් චිත්‍රයක් මෙනි. ඉදහිට බිමට නැමුණු ශාකයෝ කෙට්ටු අත් වනමින් අහල පහළ මල් සමඟ ආරවුලක පැටලී ඇතිවාක් මෙන් ය.එක් වර ම වනාන්තරය ඇතුළින් ගස් සොලවන ශබ්දයක ඇසුණි. වනය තුළට රිංගාගත් අපට ගසින් ගසට පැන දිව යන දඩු ලේනු ජෝඩුවකගේ මනරම් රැඟුම් නැරඹුවෙමු. යළිත් තෙල්ගමු ඔය වෙතට යාමට ආපසු හැරුණු විට එක් අයෙකු යෝජනා කළේ උඩුගං බලා යාමටය. මිතුරන්ගේ අදහස වූයේ අසල ඇති ගල් කුළු මතින් ගමන් කිරීම යෝග්‍ය බව ය. “සර...සර...” හඬ නංවමින් ගල් කුළු මතට පතිත වන කෙටි ජල බිංදු සමූහය අපූරු රිද්මයක් මවා පෙන්වන්නාක් මෙනි.ගත වූයේ සුළු මොහොතකි. හදිසියේ ම දුටු දසුනින් අපි මොහොතකට තිගැස්සුනෙමු. විශාල ගල් කුළු මත එක පොදියකට රැස් කමින් සිටියේ සමනල රංචුවකි. ස්වකීය පියාපත් එක සීරුවට සලමින් එකාකාර ශබ්දයක් මතු කරමින් සිට සමනල රංචුව මිනිසුන්ට නම් බියක් නැතුවා වැනි ය. සුදු සහ කහ මිශ්‍රිත සමනලුන් සිය ගණනක් මහත් ලෝබයකින් මෙන් ගල්තලාව පුරා පැතිරී සිටින්නේ වෙහෙස මහන්සිය නිවා ගැනීමට දෝ සැක සිතුණි. ඒ අතර ම තවත් සමනලුන් රංචුවක් තෙල්ගමු ඔයට ඉහළින් අපිට අභියෝග කරන්නට මෙන් ඇගේ ගෑවෙමින් නොගෑවෙමින් පියාසර කළේ ගුවන් සංදර්ශණයක් මතකයට නඟමිනි.ගොම්මන් අඳුරත් සම¼ඟ යළිත් නවාතැනට සේන්දු ව අපි හෙට උදෑසන පිළිබඳ බොහෝ ප්‍රාර්ථනා හිතේ රඳවාගෙන ම නින්දට පිවිසියෙමු. බලාපොරොත්තු වූ තරමට ම ඒ උදෑසන මිහිරි විය.අපි පිටවල පතනට යාමට ගමන ආරම්භ කළෙමු. ඊතල මං සලකුණු ඔස්සේ තැන්න හරහා ගමන් කළේ පතන කෙළරෙහි පිහිටි පුංචි ලෝකාන්තය රිසි සේ දැක බලා ගනු රිසියෙනි.තැන්නේ සිට අවට සිසාරා දැක ගත හැකි දර්ශනය අපට වචන අහිමි කළේ ය. මද සීතලක් දිවමින් හනි හනිකට අපේ ඇගේ එතුනේ මහත් ආදරයෙනි. බොහෝ විට මීදුමින් සියොළඟ වසා ගෙන ම සිටින නකල්ස් කඳු වැටිය ස්වකීය මීදුම් සළු උනා දමා තිබුණේ විශේෂයක් කිරීමට සිතාගෙන ය. ලද අවසරයෙන් ඇගේ දුහුල් සළු විනිවිද යමින් සේයාරූ ලබා ගැනීමට අපි පසුබට නොවීමු. ඉහළින් මහා පවුරක් සේ නැඟී සිටින නකල්ස් කඳු වැටියේ කඳු මුදුන් අතරින් අඩි 6000 කට වඩා උස හොම්බානීය කන්ද උජාරුවට පෙනී සිටිනු පෙනේ. පිටවල තැන්න වටා තැනින් තැන නැගී සිටි කඳු වැටි යෝධයෝ මෙන් පිටවලපතන දරා සිටියෝ ය. මේ නම් අපූරු ම දර්ශනයකි. අපූරු පිහිටීමකි.පිටිවල, රිවස්ටන් ආශි‍්‍රතව කුරුලු විශේෂ 16 ක් පමණ දැක ගත හැකි ය. මේ කුරුලු විශේෂයෝ ශ්‍රී ලංකාවට ම පමණක් ආවේණික වීම වඩාත් විශේෂිත ය. ගෝනුන්, වල් හාවුන්, වල් ඌරන්, මී මින්නන්, හෝතබුවන්, නරි හා දඩු ලේනුන් පිටවල රිවස්ටන් ආශි‍්‍රතව දිවි ගෙවන සැබෑ අයිතිකරුවෝ ය. මොවුන් දැන් දැන් මිනිස් වාසයට හුර වී ඇති හෙයින් විවිධාකාර ශබ්ද ආදියට හුරු වී ප්‍රදර්ශනාත්මක හැසිරීමක් ප්‍රකට කරයි.ඇඹුල් පේර, කළු මොට්ටු , හිගරු හා බෝවිටියා වැනි ශාක ද, බිනර මල් ආදිය ද පරිසරය එකතු කර ඇති අලංකාරය කිසිසේත් ම අමතක කළ නොහැකි ය. උරඟ විශේෂ ගණනාවක් සමනලුන් සහ අං කටුස්සන් පරිසරයේ සුන්දරත්වයේ ප්‍රමුඛ කොටස්කරුවන් වී ඇත.එමෙන් ම පිටවල තැන්නේ තැන තැන පිහිටි දිය උල්පත්, කුඩා පොකුණු ආදිය පෙර කී කදිම දිය සායම් චිත්‍රයේ සොඳුරු බව වැඩි දියුණු කරන ප්‍රමුඛත ම සාධකයෝ වෙති. රතු පැහැති කක්කුට්ටන්, ගෙම්බන්, අලංකාර මත්ස්‍යයන් සහ විවිධාකාර වූ කෘමීන් වැඩි ශබ්දයක් ඇති නොකරමින් පිටවලපතනට අයිතිවාසිකම් කියයි.දැඩි ශීත ස්වභාවයක් නොමැති වුව ද තැන්න සිසාරා හමා ආ සිසිල් සුළඟ නොනවත්වා ඇවිදීමෙන් අධික වෙහෙසට පත්ව සිටි අපට මහත් අස්වැසිල්ලක් උදා කර දුනි. පුංචි ලෝකාන්තය වෙතට අපි ළඟා වන විට හෝරා කීපයක් ම ගතවී අවසන්ව තිබුණි. බොහෝ වේලාවකට පසුව ඉවුර වම්පසින් පිහිටි කුඩා වන රොද තුළින් ආපසු ගමන් ඇරැඹුවේ සම්ප්‍රේෂණ කුළුන නැරැඹීමේ අපේක්‍ෂාවෙනි.මාතාලේ රත්තොට සිට වැටී ඇති මාර්ගයේ කිලෝ මීටර් 28 කණුව අසලින් ඇති මාර්ගයේ තවත් කිලෝමීටර 02 ක් පමණ ඉදිරියට ගමන් කිරීමට ඇත. මේ සියලු දුර ඔබ යා යුත්තේ පා ගමනිනි. මන්ද යත් මේ මාර්ගයේ කිසිදු වාහනයකට යාමට අවසර ලබා දී නොමැති හෙයිනි. සිරි සිරි හඬින් ගලා හැලෙන කුඩා දිය සිරාවෙන් මඟ දෙපස සිට කඩා හැලෙන්නේ එකම ලතාවකට ය. දිය ඇලි නිසාවෙන් දෝ අමුතු ශීතලක් ගත විනිවිද යනු දැනුනි.තෙත සහිත වටපිටාවක් වූ හෙයින් පාර හරහා නිදහසේ ගමන් කරන සර්පයන් කිහිප වතාවක දී ම අපේ ගමනට බාධා එල්ල කළේ ය.මේ අතර ම ඈත තුරු මුදුනක අති විශාල ප්‍රමාණයේ උකුස්සෙකු භාවනාවකට සම වැදී සිටියේ පුදුමාකාර වුවමනාවකිනි. මේ බොරු භාවනාව දුර්වල ගොදුරකට බව නොදන්නෝ කොහිවෙත් ද? උකුස්සාගේ කෙටි චලනයක් එක් වරම දැක ගත හැකි වූ බැවිනි. උකුස්සා අපේ අවධානය එක දිගට ම දිනා ගැනීමට නොහැකි වූයේ කපටි නරි නාම්බෙකු නිසාවෙනි. එක්වර ම පාර හරහා දිව යාමට පැමිණි හොඳින් වැඩුණු නරි නාම්බා ආ ගමන අමතක කර ඉද්ද ගැසුවාක් මෙන් නතර විය. තප්පර කිහිපයකින් පියවි සියට එළැඹ නරි නාම්බා අපේ නඩයේ හූ හඩත්, කෑ කොක්සන් ගැසීමත් ඉවසා දරා ගැනීමට අපොහොස් වූවා සේ පළා යන්නට විය.කඩින් කඩ ඇද වැටෙන අනපේක්ෂිත වැසි දුවමින් අපව තෙමුවේ තරහට ම ය. වැස්ස නතර වූවා යැයි රැවටී කිහිප වරක් යළි යළිත් ඒ වැස්සට ම තෙමෙන්නට වූ අපි දැන් ළඟා වෙමින් සිටින්නේ සුළං කපොල්ල වෙතට ය.දැන් පාර නොපෙනෙන තරමට මීදුම දැඩි ය. අප එකිනෙකා නොපෙනී අවාර මෙන් සෙවනැලි මවා ලූ ඒ මීදුම මොහොතකට අප ගොලු කර, අන්දමන්ද කළේ ය.අසල තිබූ විශාල ගල් පොතතක් දැඩිව අල්ලාගෙන සුළඟ ප හව යන තෙක් අපට සිටින්නට සිදු විය. දැන් කවුරුත් බියට පත්වීලා ය. මොහොතක අත්වැරදීමකින්, අත බුරුල් වීමකින් මහත් ව්‍යසනයකට අපට මුහුණ දීමට සිදු වනු නියත ය. සෑම අතකින් ම ඇසෙන්නේ කෑ ගැසීම් ය. අනතුරු හැඟවීම් ය.“....සුළඟ සැරයි. හයියෙන් අල්ල ගන්න.”වඩාත් කෙසඟ පුද්ගලයා වූ මා හට තිබුණේ සුළඟට ගසා ගෙන යාමේ දැඩි අවධානමකි. මම අසල තිබූ ගල් පොත්ත දැඩිව අල්ලා ගත්තේ මීදුම වසා දැමූ මගේ මිතුරන්ව යළි දකින බලාපොරොත්තුවෙනි. නමුත් මීදුම මිසෙක අන් යමක් නම් පැය භාගයක් පමණ වන තෙක් අපට දැක ගත නොහැකි විය. එහෙත් උත්සාහය අත්නොහැරි අපි සම්ප්‍රේෂණ කුළුණ බලා ගැනීමේ අරමුණ අමතක නොකළෙමු.මීදුම අත් අල්ලාගෙන අහසේ ඈතට යන්න තීරණය කළේ අපේ ධෛර්යයට නිගා දීමට අකමැති නිසා විය යුතු ය. කෙමෙන්, කෙමෙන් මැකී ගිය මීදුම් සළු මතින් ඈතට නැගී සසිටි සම්ප්‍රේෂණ කුළුණ සිත් සේ දැක බලා ගත් අපි රිවස්ටන් වෙතට සමුදුන්නේ රාත්‍රිය ඉක්මන් ගමනින් පැමිණෙන හෙයිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>12</day>
    </date>
    <link>http://www.dinamina.lk/2011/07/12/_art.asp?fn=f1107123</link>
    <topic>රූබර වන්නියේසරුසාර දියවර</topic>
    <author>සකුන්තලා ජයසිංහ ඡායාරූපඅනුරාධපුර මධ්‍යම විශේෂ සහ උතුරු, මැද පළාත් වාරිමාර්ග දෙපාර්තමේන්තුව</author>
    <content>සීතල පිනිබිඳු සිපගෙන හමා එන සිහින් සුළං රැළි ගත විඩා නිවාලන අමුතු ආස්වාදයකි. කඨෝර වියළි පරිසරයට අභියෝග කරමින් රශ්මිය මුසු පවනට පිනි කැට විසිරුවමින් අවටින් හමා එන මඳ නළින් ලාලිත්‍යයට මේ රඟ දෙන්නේ මහ සයුරු පරයන වැව් දිය ය.රූ සිරිත් ඔපවත් ව මනහර අඟනුන් තම ගත හැඩ වැඩකර අපූරුවට පෙන්වන්නාක් මෙන් විටෙක ඉහළට එසැවෙමින් , තවත් විටෙක සාඩම්බර ලීලාවෙන් නොසෙල්වෙමින් රැළිපිට රැළි නංවන මේ වැව් දිය රජරට පින්බිමෙහි මහර්ඝතම සම්පතයි.වෙසක් මහේ මද සුළඟක්, පොසොන් මහේ කලබල සුළගත් අවටින් හමන මේ දසුන් පෙළ සිත් පුරා දැක බලා ගන්නට නම් සිරිමා බෝ හාමුදුරුවන්, රන්වැලි සෑ රදුන් වැඩ හිඳින මේ ඉසව්වට ආයුතුමයි.හෙළ රජ දරුවන්ගේ විස්කම් දෑතින් නිමැවුණු නුවර කලාවියේ පිහිටි මේ වැව් සමුහයා වචනයේ පරිසමාජ කාර්්‍යයෙන්ම මිනිස් ශක්තියක ආශ්චර්යතම නිපැයුමකි. රන්වැලි සෑ රදුන්ගේ සුදෝ සුදු සේයාව තම දිය පිට හැඳගෙන තිසා වැව දිය කොමළිය පසෙකින් හිඳිද්දී නුවරවැව්ලිය තමා වසාගත් සුන්දර වනස්පතිගේ ගත දැවටෙමින් නිසොල්මනේ සිටින්නීය.ජාතියක ප්‍රෙෘඪත්වය හා අභිමානය කියා පාන කැඩපතක් වන් මේ වැව් සමූහයා ලෝකයාට කියාපාන්නේ ඓතිහාසික කතා ප්‍රවෘත්තියක් පමණක්ම නොවේ. සොබා දහම් දිනිතියගේ රූ සිරිවරුණාව තවත් ඔපවත් කරන්නට මිනිස් දෑතින් ගොඩනැංවු මේ නිර්මාණ පෙළ නෙත්සිත් වශිකෘත කරවන තවත් පරිසර පද්ධති පෙළකි.වැව් දියට බසින කෙනකුට දැනෙන සහනය සේම ඈතින් ඈතට පෙනෙනතෙක් මානයේ නිල් දියවර දරා සිටින අපූර්ව ජනක පරිසරය ගතින් නොව සිතින් රස විඳින විට දැනෙන සංහිඳියාව ද අපිරිමිතය. .නුවරකලාවියේ තැණුනු මේ වැව් දිය අපට පසක් කරන්නේ නිරාමිස උත්තේජනයකට අන් ඉසව්වක් සොයනු කුමට යන්න නොවේමද?අනුරාධපුර පැරැණි නගරයට ඔබ්බෙන් වූ තිඝාවාපිය හෙවත් තිසාවැව පිළිබඳ ඉතිහාසය ක්‍රිස්තු වර්ෂයට තුන්සිය වසරකට ඉහත කාලයක් දක්වා දිවයයි. ලංකාද්වීපය ධර්මද්වීපයක් බවට පත් කළා වූ දේවානම්පියතිස්ස නරේන්ද්‍රයාණන් ඉදි කළේ යැයි ඉතිහාසයේ සඳහන් වන තිසාවැව මනරම් දසුන් මවන වැව් සමූහය අතරින් නිරන්තරයෙන් ඡායාරූපයෙන්ම ගැණුනු ප්‍රස්තූතයකි.ඈතින් දිස්වන රන්වැලි සෑ රදුන්නේ සේම මිරිසවැටිය සෑරදුන්ගේ තිසාවැවේ වෑ කන්ඩිය මතට දිස්වන අන්දම මනස්කාන්ත දසුනක් වන්නා සේම සැබැවින්ම එය සොබා දහමේ තෙලිතුඩින් ඇඳි විස්මිත සිතුවමකි. අක්කර 585ක් පුරා පැතිරුණු අක්කර අඩි 3215 ක ජලකඳක් දරාගෙන රජරට නියං සා දුරලමින් දියවර බෙදන තිසා වැව් දිය ගිනි පුළිඟුවන් රශ්මිය දෙන හිරු අවරට යන ගොම්මනේත්, සඳඑළිය මෝදූ වී දිය රැළි රන් පැහැ ගන්වන නිශායාමයේත් නිසලව බලා හිඳින්නේ සිරි මා බෝ හාමුදුරුවන් පුදන්නට පැන් ගනු පිණිස හෙටත් පින් ඇත්තෙක් තමා කරා එනු ඇතැයි මඟ බලමිනි.මේ නුවර වැව් නම් සෙංකඩගලපුරවරයේ නුවරවැව නම් නොවේ. එදා අනුරාධපුර ඓතිහාසික රාජධානියේ ප්‍රධාන නුවරට යාමට ඉදිවුණු නිසාදෝ මෙය නුවරවැව නමින් ජනප්‍රවාදයේ එයි. පණ්ඩුකාභය රජු විසින් නුවරවැව නමින් වැවක් කරවා නගරයටත් පසල් ගම්වලටත් පැන් පිපාසා නිවන්නට නුවරවැවින් ජලය බෙදා හල බැව් කියැවේ. අදටත් අනුරාධපුර නගර වැස්සන්ගේ ජල අවශ්‍යතා සපුරමින් නගරය චිත්තාකර්ෂණීය කරන්නේ මේ නුවරවැව මැයි .අක්කර 2956 පුරා විහිදුණු අක්කර අඩි 36050ක ජල ධාරිතාවකින් හෙබි නුවර වැව අපේ මුතුන්මිත්තන්ගේ චිත්තාකර්ෂණීය වාරි තාක්‍ෂණයේ උපරිම නිපැයුමකි. අහස උසට බැඳි පවුරක් සේ බැම්මකට වහන් වී අඩම්බර ලීලාවෙන් වැව් දිය සඟවාගෙන නගරයට පෙනෙන මානයේ ඇය සිටින්නී මුත් ඇගෙන් කිසිවකුටත් හිරිහැරයක් නම් නැත.මහ පොළොව පන් පැදුරක රටාවක්මෙන් වියළි ඉරිතලා යමින් ළා තණ නිල්ල දුමරතු පැහැ ගැන්වුණු ඉපනැල්ලක් සේ වියළී යමින් අගෝස්තුවේත් පෙබරවාරියේත් ගී‍්‍රස්ම සමය ළං ළංව එන බවට ඉඟි කරයි. එනමුත් ඕ නිසල දිය කඳ දරා ගෙන සතා සිවුපාවුන්ගේ පාපිපාසා නිවමින් කෙත් ඇළ මං දිගේ ඇදෙමින් සුපුරුදු කාරිය ඉටු කරයි. මේ දිය කොමළිය නම් හද්දා වන්නියේ උපන් පදවිය වැවයි.පදවිය වැවේ දුටුවන් වශීකෘත කරන යෝධ වැව් කණ්ඩිය ප්‍රකට කරවන්නේ හෙළ මහා ද්විපයේ විසුවන්ගේ ශක්ති ප්‍රතාපයයි. පරාක්‍රමබාහු තිරිඳුන් ඉදිකළ බවට ඉතිහාසයේ විටෙක සඳහන් වන පදවිය වැව තවත් තැනෙක සඳහන් වන්නේ ධ්ධ් වැනි මුගලන් රජු විසින් කරවූ බවයි. කවුරු කෙසේ මේ අසහාය නිර්මිතය කළ මුත් විදේශිකයෝ පවා මේ දිය කඳ දරා සිටින වැව දැක මවිත වූ බැව් කියැවේ. පදවිය වැව සියැසින් දැක බලා ගැනීමට මහත් දොළක් උපන් සර් හෙන්රි වෝඩ් බ්‍රිතාන්‍ය පාලකයා ගිරි කඳු පීරාගෙන රූක්‍ෂ වන ලැහැබ මැදින් පදවියට ගිය බැව් සඳහන් වෙයි.දුටුවන් විස්මයට පත් කරවන පදවිය වැවේ මහ ජලකඳ ගොඩබිම කෙළවර මුලතිව් සීමා ව දක්වා වූ සැතැපුම් සිය ගණනක් ඈතට විහිදෙන සරුසාර කෙත්වතු තෙමාලයි.අක්කර 6480ක වපසරියක් පුරා ජලය පැතිරී පවත්නා මෙය අක්කර අඩි පන්දහසක ජල කදක් දරා සිටියි.නුවර වැව, කලාවැව, පදවිය වැව යන වැව් තුන් කට්ටුව නමින් උපන් පින්බර නුවරකලාවියේ සෝබන රූ සිරියෝ මේ කෝමළ වැව් සමූහයයි.නාච්චාදුව ජලාශයේ රූ සිරි සෝබාව නිසා ඈ සෙස්සන්ගෙන් වෙනස්ම සිරියක් ගන්නේ දූපත් හතක් පිරිවරාගෙන සිටින උජාරුව මොනවට කියාපාමිනි.මල්වතු ඔයේ ගලායන නිසොල්මන් ජල පහර හරස් කොට තැනූ මේ අපූරු නාච්චන්දුව වැසි සමයේදී ප්‍රකෝප රුවක් මවාගෙන ඉවුරු බිඳලමින් මල්වතු ඔය වසාගෙන යන සැටි නම් භීතිය උපදවයි.දෙවැනි මුගලන් නරපතිදාණෝ සකල රටවැස්සාගේ යහපත අරභයා තැණු නාච්චාදූව නම් අක්කර 2956ක අක්කර අඩි 45000කට වැඩි දියවරක් බදා සිටින වාපී සංස්කෘතියේ තවත් එක් සළකුණකි.අවුකන සෑ රදුන් අකම්පිතව හාත්පස බලා සිටිති. නිරාමිස පී‍්‍රතියෙන් කුල්මත් වුණු ඒ නෙත් සඟලේ බැල්මට නිල්දියවර කාන්තියෙන් දිදුලයි. ඉතිහාස කතා වෘත්තාන්තයේ ශෝචනීය ප්‍රස්තූතයක කතා නායකයාණන් වන ධාතුසේන නිරිදුන් සතු වූ එකම ධනස්කන්ධය කලාවැව් දිනිතියයි.නුවර කලාපයේ තැන් තැන්හි නිල් දියවරින් සුසැදිව බලා හිඳින වැව් සමූහයා අතර ජෛව විවිධත්වයෙන් පූර්ණ වැව් පද්ධතිය නම් කලා වැවයි. කලාවැව හා බද්ධ වුණු වැව් රක්‍ෂිතය සදාහරිත වන පියසක ලකුණු පෙන්වයි. හිරු බසිනා යාමයේ වැව් ඉස්මත්තට ඇදෙන සද්ධන්ත කුලයේ ඇත්තෝ මේ නිල්දිය කඳට මහත් සේ ලොබ බඳිති. තෙත් බිමේ සාරය උරාගෙන කදීමට වැඩුණු ළා තණ පිට්ටනිය නීල වර්ණයෙන් මිහිමත එළූ සළුවක් සේමය. ගවයන්, වැලිමුවන්, හාවුන්ට එය ක්‍ෂේම භූමියකි. දඩයක්කාරයන්ගේ ගිනි කඳට වහන්වී වැව්පිටියට ඇදෙන වල් ඌරු රංචු තැන තැන වූ කලු පුල්ලි මෙන් දැක බලා ගැනීම තීව්‍ර දෙනෙතකට මිස අන් නෙතකට අපහසුය.ඇසළ මගේ මුළු පරිසරයම නැහැවෙන්නේ බුදු ගුණ සුවඳිනි. ලංකාද්වීපය බුදු රැසින් එකළුකොට රට බත බුලතින් සරුබර කර සිරි විමනක් තනන්නට එදා නිරිඳුන් කළ මෙහෙවරට ඕ තුමු සාක්කි සපයති.තේජාන්විත ජාතියක වතගොත කියාපාමිනි නිල දියවර දරාගෙන අභිමානයෙන් වැජඹෙන වැව්දිය රාජිනියෝ නම් මේ මිහිමත මැවුණු ආශ්චර්යතම රූප පෙළහරකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107131</link>
    <topic>ලෝක කුසලාන ටිකට් අලෙවියෙන් ශ්‍රී ලංකාවට රුපියල් මිලියන 92ක්</topic>
    <author>පි‍්‍රන්ස් ගුණසේකර</author>
    <content>ලෝක කුසලාන ක්‍රිකට් තරගාවලියේ ශ්‍රී ලංකාවේ පැවැති තරග 12ක ප්‍රවේශපත් ආදායම රුපියල් මිලියන 92 ක් ඉක්මවා ඇත. එම මුදලින් රුපියල් මිලියන 89 ක් ශ්‍රී ලංකා ක්‍රිකට් ආයතනයේ ගිණුමට බැර වී ඇති අතර රුපියල් මිලියන 3ක මුදලක් ලැබිය යුතුව තිබේ.ක්‍රිකට් ක්‍රීඩකයන් හා විදෙස් ක්‍රිකට් ආයතන ලබාගත් ප්‍රවේශපත්වලින් රුපියල් ලක්ෂ 13 ක් පමණ ලැබිය යුතු අතර ලක්ෂ 19 ක ප්‍රවේශපත්‍ර අනුග්‍රහකයන්ට නිදහස් අවසර පත්‍ර ලෙස නිකුත් කොට ඇත.තරග 12 ක් වෙනුවෙන් ප්‍රවේශපත් ආදායම රුපියල් මිලියන 99ක් පමණ බලාපොරොත්තු වූ අතර ලක්ෂ 69 ක ප්‍රවේශපත් විකුණා ගැනීමට නොහැකි වී තිබේ. එම විකුණාගත නොහැකිවූ ප්‍රවේශපත් වලින් වැඩි කොටසක් ශ්‍රී ලංකාව සහභාගී නොවූ තරගවලට අදාළ ඒවා ය.  ලෝක කුසලාන තරගාවලියේ ශ්‍රී ලංකාවේ පැවැති තරගවලින් වැඩිම ආදායමක් ශ්‍රී ලංකාව හා නවසීලන්තය අතර කොළඹ ආර්.ප්‍රේමදාස ක්‍රීඩාංගණයේ පැවැති පළමු අවසන් පූර්ව තරගයේදී වාර්තා විය. එම තරගයේදී ශ්‍රී ලංකා ක්‍රිකට් ආයතනයට ප්‍රවේශපත් විකිණීමෙන් රුපියල් මිලියන 34 ක් ලැබී ඇත. ශ්‍රී ලංකාවේ පැවැති තරගවලින් අඩුම ආදායම පල්ලෙකැලේ ජාත්‍යන්තර ක්‍රීඩා පිටියේ පැවැති පාකිස්තානය හා සිම්බාබ්වේ අතර තරගයෙන් වාර්තා වූ අතර එම මුදල රුපියල් ලක්ෂ 19 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107132</link>
    <topic>ජනපති බලයට පැමිණි දා සිටඋපාධිධාරීන් 40,000කට රැකියා</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්‍ෂ මහතා බලයට පත්වූදා සිට මේ දක්වා උපාධිධාරීන් 40,000ට රැකියා ලබාදී තිබේ.එම 40,000 බඳවා ගැනීමට අමතරව මුදල් අමාත්‍යාංශය හා රාජ්‍ය පරිපාලන අමාත්‍යාංශය යටතේ පවතින දෙපාර්තමේන්තු යටතේ තවත් 10,000ක් බඳවාගෙන තිබේ.ඊට අමතරව පළාත් මට්ටමින් ගුරුවරුන්ද බඳවා ගැනීමට පියවර ගෙන ඇත.ඉදිරියේදී රැකියා සඳහා තවත් 15,000ක් බඳවා ගැනීමට පියවර ගෙන තිබේ. 1970 දී මන්ත්‍රීවරුන් තමන්ට හිමි ලැයිස්තුවලින් උපාධිධාරීන් 10ක් 15ක් රැකියා සඳහා බඳවා ගත්තද අද තත්ත්වය ඊට වඩා වෙනස්ය. මේ කරුණු අනාවරණය කළේ ඊයේ (12) උදේ අරලියගහ මන්දිරයේ පැවති රැස්වීමකදීය.2011 අය-වැය ලේඛනයෙන් මහින්ද රාජපක්‍ෂ මහතා ප්‍රකාශ කළ පරිදි රාජ්‍ය බැංකු සඳහා කළමනාකරණ පුහුණු සේවකයන් 1500ක් බඳවා ගැනීම යටතේ තරුණ තරුණියන් 227 දෙනකුට ඊයේ (12) පත්වීම් ලිපි බාර දුන්නේය.ඔවුන් සියලු දෙනා මහජන බැංකුවට බඳවා ගැනිණි.මෙහිදී අදහස් දැක්වූ ජනාධිපතිවරයා, රාජ්‍ය බැංකු සඳහා නවක සේවකයන් 1500ක් බඳවා ගැනීමට අය-වැය ලේඛනයේ දුන් ප්‍රතිඥාව දැන් ඉටු කරමින් පවතින බවද පැවසීය.මෙහිදී තවදුරටත් කරුණු දැක්වූ ජනාධිපතිවරයා විභාග ක්‍රමයක් සහ සම්මුඛ පරීක්‍ෂණයක ආධාරයෙන් පත්වීම් පිරිනැමීම වඩා යහපත් බවත් සමස්තයක් වශයෙන් ගත් කළ රජය මගින් උපාධිධාරීන් 75,000ක් 80,000ක් අතර පිරිසකට රැකියා ලබාදී තිබෙන බවත් පැවසීය.අපි සැලසුම් සහගතව කටයුතු කරනවා. ඒ නිසාම වසර 30ක යුද්ධය ජයගත්තා. ඊට අමතරව අපේ ආර්ථිකය ගොඩගන්න සැලසුම් සහගතව කටයුතු කළ නිසා, ලෝක ආර්ථිකය කඩා වැටුණද අපේ ආර්ථිකය ඉදිරියට ගොස් තිබෙනවා. සංවර්ධන වැඩ සටහන් ඉතාම සැලසුම් සහගතව කරගෙන යන බවද පැවසීය.මහජන බැංකුවේ සභාපති ඩබ්ලිව්. කරුණාජීව, නියෝජ්‍ය සාමාන්‍යාධිකාරී කේ. යූ. පුෂ්පකුමාර මහත්වරුද කථා කළහ. ක්‍රමසම්පාදන නියෝජ්‍ය ඇමති ගීතාංජන ගුණවර්ධන, ජනාධිපති ලේකම් ලලිත් වීරතුංග, මහජන බැංකුවේ සාමාන්‍යාධිකාරී එන්. වසන්ත කුරේ යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107133</link>
    <topic>ශිෂ්‍යත්ව හපන්නු ජපන් ළමා සමුළුවට</topic>
    <author/>
    <content>ජපානයේ ෆුකෝකා නගරයේ පැවැත්වෙන 23 වැනි ආසියා පැසිෆික් ළමා සමුළුව නියෝජනය කිරීම සඳහා පසුගිය වසරේ 5 ශ්‍රේණියේ ශිෂ්‍යත්වයෙන් ඉහළම ලකුණු ලබාගත් සිසුන් තිදෙනකු සහ සිසුවියන් තිදෙනකු තෝරා ගෙන ඇත. දරුවන් අතර සාමය හා සහජීවනය ඇති කිරීමේ අරමුණෙන් ලෝකයේ රටවල් 42 ක දරු දැරියන්ගේ සහභාගීත්වයෙන් මේ ළමා සමුළුව ජූලි 15 සිට 27 දා දක්වා පැවැත්වේ.ශිෂ්‍යත්ව විභාගයෙන් ඉහළම ලකුණු ලැබූ කොට්ටාව ධර්මපාල විද්‍යාලයේ සනුජ කල්හාන් එදිරිසිංහ, මිනුවන්ගොඩ හොරගස්මුල්ල විද්‍යාලයේ නවීන් යසන්ත ප්‍රේමරත්න, ගාල්ල මහින්ද විද්‍යාලයේ රත්නායක ලියනගේ ලිකිත් නවෝද්‍ය, මතුගම මීගහතැන්න ප්‍රාථමික විදුහලේ ජයතුංගමගේ කලණි පබසරා, යාපනයේ උඩුවිල් බාලිකා විදුහලේ ධාරණී බාලේන්ද්‍ර සහ කළුතර මුස්ලිම් බාලිකා විදුහලේ ෆාතිම් හසීනා මොහොමඩ් ෆාරුක් යන සිසු සිසුවියන්ට ගුවන් ටිකට් පත් බාරදීම අද (13) පස්වරු 1 ට අධ්‍යාපන අමාත්‍යාංශයේ ශ්‍රවණාගාරයේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107134</link>
    <topic>මාධ්‍යවේදියකුගෙන්ව්‍යවස්ථාකෙටුම්පතක්</topic>
    <author>අසේල කුරුළුවංශ</author>
    <content>ජනමාධ්‍ය හා අධ්‍යාපන පර්යේෂණ සංවර්ධන පදනමේ ලේකම් මාධ්‍යවේදී එස්. ලියනගේ මහතා නව ව්‍යවස්ථා කෙටුම්පතක් සම්පාදනය කොට තිබේ. ජාතීන් අතර සුහඳතාව වර්ධනය කැරමින් ජනවාර්ගික අර්බුදයට ස්ථිරසාර විසඳුමක් නව ආණ්ඩුක්‍රම ව්‍යවස්ථාව මගින් ලබාදිය හැකි බව පවසන ලියනගේ මහතා එහි පිටපත් ජනපති මහින්ද රාජපක්ෂ මහතා වෙත ද යොමුකර ඇත.තිස් වසරක් පැවති යුදමය තත්ත්වය නිමවීමෙන් පසු අද නව ආණ්ඩුක්‍රම ව්‍යවස්ථාවක අවශ්‍යතාව රට තුළ නිර්මාණය වී තිබෙන බවත් ජනපතිවරයා ද බලය බෙදා හැරීමේ වැඩපිළිවෙළ කෙරෙහි අවධානය යොමු කර තිබෙන බැවින් මෙය කාලෝචිත වන බවත් හෙතෙම කීය.වසර 25ක කාලයක් විවිධ ප්‍රදේශවල සැරිසරමින් විවිධ ජාතීන් මුණ ගැසී ඔවුන්ගේ ද අදහස් ලබා ගනිමින් අතීත දේශපාලන සංසිද්ධීන් විශ්ලේෂණය කැර නව ව්‍යවස්ථා කෙටුම්පත ලියනගේ මහතා විසින් සම්පාදනය කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107135</link>
    <topic>ආයෝජකයන්ට ඉඩම් ලබාදීමේදීවගකීමෙන් කටයුතු කර තිබෙනවා</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>ආයෝජකයන්ට ඉඩම් ලබාදීමේදී වත්මන් රජය තරම් නීතිරීති අණපනත් සුරැකි ආණ්ඩුවක් තවත් නැතැයි ඇමැති බැසිල් රාජපක්‍ෂ මහතා අවධාරණය කෙළේය.මීට පෙර පැවැති ආණ්ඩු රජයේ වාණිජ ඉඩම් ආයෝජකයන්ට මුලින් බද්දට දී පසුව සින්නක්කරම ලබා දී තිබූ යුග ඇතැයි ද ඇමැතිවරයා අනාවරණය කෙළේය. රටටත්, රටේ ජනතාවටත් උපරිම ආර්ථික ප්‍රතිලාභ ලැබෙන සේ රජය ඉතා වගකීමෙන් සහ විනිවිදභාවයෙන් යුතුව ආයෝජකයින්ට ඉඩම් ලබාදීමේදී ක්‍රියාකොට ඇතැයි අනාවරණය කළ බැසිල් රාජපක්‍ෂ මහතා, රජයේ ඉඩම් ඇතුළු නව ආයෝජන යෝජනා පිළිබඳව රජය වෙනුවෙන් කරුණු විමසා බැලීමට අග්‍රාමාත්‍ය ලේකම්වරයාගේ ප්‍රධානත්වයෙන් අමාත්‍යාංශ පහක ලේකම්වරුන්ගෙන් සමන්විත කමිටුවක් රජය පත් කොට ඇතැයි ද පැහැදිලි කෙළේය.ආර්ථික සංවර්ධන අමාත්‍යාංශයේ ක්‍රියාකාරකම් පිළිබඳව මාධ්‍යන්ට කරුණු පැහැදිලි කිරීමේ විශේෂ හමුව ඊයේ (12) දහවල් ජනාධිපති ලේකම් කාර්යාලයේ පැවැති අවස්ථාවේදී එක් මාධ්‍යවේදියකු ඇසූ පැනයකට පිළිතුරු ලබාදෙමින් ඇමැතිවරයා එසේ කීය.කොළඹ අගනගරයේ අලුතින් ඉදිකිරීමට නියමිත සුපිරි තරු පන්තියේ හෝටල් සඳහා ඉඩම් වෙන් කිරීමේදී ආයෝජකයන්ගෙන් මුළු මුදලම රජයට ලැබුණේ දැයි මාධ්‍යවේදියා මෙහිදී විමසා සිටියේය.ඊට පිළිතුරු ලබා දුන් බැසිල් රාජපක්‍ෂ මහතා, මේ හෝටල් ව්‍යාපෘති තුනෙන් දෙකක ඉඩම් වෙන් කිරීමට අදාළ මුදල් මහා භාණ්ඩාගාරයේ පොදු ගිණුමට බැර කොට ඇතැයි පැවැසීය.මේ සුපිරි හෝටල් ඉදිකිරීමේ එක් ව්‍යාපෘතියකට මුදල් ආයෝජනය කරනුයේ මහජන චීන රජය සතු ලොව සුපතල ෂැංගිලා හෝටල් සමූහයයි.මෙවැනි ලොව සුපතල සමූහ ව්‍යාපාරය මෙරටට නව ආයෝජන සිදු කිරීමට පැමිණීමට එකඟවීමත් සමඟ වැඩි වශයෙන් අප රට කෙරෙහි ආයෝජක විශ්වාසනීයත්වය , ඉහළ ගොස් ඇත. ඒ සඳහා ඔවුන්ගේ පවතින ඉල්ලුම හා උනන්දුව වැඩි වී ඇතැයිද ඇමැතිවරයා කීය.ඉඩම් සඳහා මුදල් ලබා දුන්නද ඒවායේ නව ඉදිකිරීම් සඳහා තවම ඒ සමාගම් මුදල් ආයෝජන කිරීම අරඹා නැතැයි ඇමැතිවරයා මෙහිදී පැහැදිලි කෙළේය.ලොව දර්ශනීයම අගනගරවල දැකිය හැකි ආකාරයේ සුපිරි පහසුකම් හා අලංකෘත හෝටල් සමූහයක් ගාලුමුවදොර සිට කොල්ලුපිටිය දක්වා කලාපයේ ඉදිකිරීමට නියමිත බවද ඇමැතිවරයා සඳහන් කෙළේය.රජයේ ඉඩම් ආයෝජකයින්ට ලබාදීමේදී පළමුව ගැසට් කළ යුතුයි. ඊට ජනතා ප්‍රතිචාරය ලබා ගැනීමට දින 30 කාලයක් ලබා දිය යුතු බවත් කී ඇමැතිවරයා එසේ කිරීමෙන් පසු ඇමැති මණ්ඩලයට දන්වා එයට අනුමැතිය ලබාගත යුතු බවත් නීතියේ සඳහන් බව ඇමැතිවරයා කීය.“ ඇමැති මණ්ඩලයෙන් අනුමැතිය ලද යෝජනාව පාර්ලිමේන්තුවට ඉදිරිපත් කොට එහිදී ද වැඩි ඡන්දයෙන් සම්මත කරලීමෙන් පසුයි යම් ආර්ථික ක්‍රියාකාරකමකට ඉඩකඩ ලැබෙන්නේ. මෙය දීර්ඝ ක්‍රියාවලියක් වුණත් අපි ඒ සියලු දේ සිදු කළා. නමුත් මීට පෙර එසේ සිදු කොට නැතැයි ඇමැතිවරයා අවධාරණය කෙළේය.අග්‍රාමාත්‍ය ලේකම්වරයාගේ ප්‍රධානත්වයෙන් යුතු රජයේ අමාත්‍යාංශ ලේකම්වරුන්ගෙන් සැඳුම්ලත් කමිටුවේ සාමාජිකයින් වනුයේ, කැබිනට් ලේකම්, විදුලිබල අමාත්‍යාංශ ලේකම්වරයා, වරාය අමාත්‍යාංශයේ ලේකම් , ගුවන් සේවා අමාත්‍යාංශයේ ලේකම්, වාරිමාර්ග අමාත්‍යාංශයේ ලේකම් සහ මුදල් අමාත්‍යාංශයේ නියෝජිතයෙකුගෙනි. මේ කමිටුවේ ක්‍රියාකාරකම්වලින් පසුව ආයෝජන ප්‍රවර්ධන විෂයභාර ඇමැතිවරයා ලෙස තමන් අවසානයේ ආයෝජක සමාගම් සම¼ඟ එකඟතා ගිවිසුම්වලට එළැඹෙන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107136</link>
    <topic>කිරිගරුඬ බුද්ධ ප්‍රතිමාවක් ලක්ෂ 90කට විකුණන්න හදලා</topic>
    <author>අසේල කුරුළුවංශ</author>
    <content>මිලකළ නොහැකි ඉපැරැණි කිරිගරුඬ බුද්ධ ප්‍රතිමාවක් රුපියල් ලක්ෂ අනූවක මුදලකට අලෙවි කිරීමට ගිය පේරාදෙණිය විශ්වවිද්‍යාලයේ අධ්‍යාපනය ලබන චීවරධාරීන් දෙදෙනකු මධ්‍යම පළාත් ත්‍රස්තවිරෝධී මෙහෙයුම් කාර්යාංශය මගින් ඊයේ (12) අත්අඩංගුවට ගෙන තිබේ. මෙම බුද්ධ ප්‍රතිමාව කිලෝ 23 ක් පමණ බර අඟල් 17 1/2ක් පමණ උසින් යුත් බව පොලිසිය පවසයි.සැකකාර චීවරධාරීන් දෙදෙනා යටියන්තොට ප්‍රදේශයෙන් මෙම ඉපැරැණි බුද්ධ ප්‍රතිමාව රැගෙනවිත් තිබෙන බව පොලිස් පරීක්ෂණ මගින් අනාවරණය වී තිබේ. පොලිසියට ලැබුණු තොරතුරක් මත පොලිස් නිලධාරියකු ව්‍යාපාරිකයකු ලෙස වෙස් ගන්වා මෙම චීවරධාරීන් දෙදෙනා වෙත ගොස් පේරාදෙණිය නගරයේදී බුද්ධ ප්‍රතිමාව මිලදී ගැනීමට ගිය අවස්ථාවේදී ඔවුන් අත්අඩංගුවට ගෙන ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එම්.එන්.බී. අඹන්වල මහනුවර ජ්‍යෙෂ්ඨ පොලිස් අධිකාරී අයි.එම්. කරුණාරත්න යන මහත්වරුන්ගේ උපදෙස් මත ත්‍රස්තවිරෝධී මෙහෙයුම් කාර්යාංශයේ ස්ථානාධිපති පොලිස් පරීක්ෂක යටවර මහතාගේ මෙහෙයවීමෙන් සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107137</link>
    <topic>ත්‍රි රෝද-බස් අනතුරින්කාන්තාවක් මිය යයි</topic>
    <author>මධ්‍යම පළාත් සංචාරක</author>
    <content>කටුගස්තොට නුගවෙල ප්‍රදේශයේ දී සිදුවූ රිය අනතුරකින් 66 හැවිරිදි කාන්තාවක් මියගොස් ඇත. මෙලෙස මියගියේ එම ප්‍රදේශයේ පදිංචි ජේනුල් ආබ්දීන් පරිඩා උම්මා නැමැති කාන්තාවකි. ත්‍රි රෝද රථයක් ධාවනය වෙමින් තිබිය දී මාර්ගය හරහා පෙරලී ගොස් ඉදිරියෙන් පැමිණි බස් රථයක හැපීමෙන් මෙම අනතුර සිදුවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107138</link>
    <topic>විවෘත සරසවියේ පරීක්ෂණ කල් යයි</topic>
    <author/>
    <content>ශ්‍රී ලංකා විවෘත විශ්වවිද්‍යාලය මේ 16 දා පැවැත්වීමට සූදානම් කර තිබූ ඉංග්‍රිසි භාෂා වැඩසටහන් ශ්‍රේණිගත කිරීමේ පරීක්ෂණය හා 17 දා පැවැත්වීමට නියමිතව තිබූ අධ්‍යාපන ශාස්ත්‍රපති උපාධි පාඨමාලාවේ තෝරා ගැනීමේ පරීක්ෂණය නොවැළැක්විය හැකි හේතුවක් නිසා කල් දැමු බව එම විශ්වවිද්‍යාලය නිවේදනය කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n1107139</link>
    <topic>කාත්තන්කුඩි නේවාසිකාගාරයේ ආහාර විසවීපාසල් ළමයින් 35ක් රෝහලේ</topic>
    <author>භක්ති ධර්මප්‍රිය මෙන්ඩිස්</author>
    <content>කාත්තන්කුඩි නගරය ආසන්නයේ පිහිටි නේවාසිකාගාරයක ආහාර විසවීමෙන් පාසල් ළමයින් තිස්පස්දෙනකු රෝගාතුරවී රෝහල් ගත කර තිබේ.උත්සවයකින් ගෙන එන ලද ආහාර මෙලෙස විසවීමෙන් පෙරේදා (11) රාත්‍රී ළමයින් රෝහල් ගත කළ බවත්, ළමයින් සිවුදෙනෙකු මඩකළපුව රෝහලටත්, අනෙක් ළමයින් තිස්එක්දෙනා කාන්තන්කුඩි රෝහලට ඇතුළත් කළ බව කාත්තන්කුඩි පොලිසියේ නිලධාරියෙකු පැවසීය.රෝගාතුර වූ ළමයින් අවුරුදු දාහතරේ සිට දාහත දක්වා වයස් කාණ්ඩවල බව පොලිසිය පවසයි.මඩකළපුව රෝහලට ඇතුළත් කළ ළමයින් හතර දෙනාගේ තත්ත්වය මේ වන විට සාමාන්‍ය බව රෝහල් පොලිසියේ නිලධාරියෙකු පැවසීය. සිද්ධිය සම්බන්ධයෙන් කාත්තන්කුඩිය පොලිසියේ විශේෂ පොලිස් කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071310</link>
    <topic>ශ්‍රී ලංකාවේ ප්‍රථම තොරතුරු තාක්‍ෂණඋද්‍යානය හම්බන්තොටට</topic>
    <author>ජීවනී පතිරණ</author>
    <content>ශ්‍රී ලංකාවේ ප්‍රථම තොරතුරු තාක්ෂණ උද්‍යානය හම්බන්තොට පිහිටුවීමට තීරණය කෙරේ. යෝජිත තොරතුරු තාක්ෂණ උද්‍යානය තුළ පිහිටුවෙන විශ්වවිද්‍යාල දෙකෙන් ශිෂ්‍ය ශිෂ්‍යාවන් පන්දහසකට අධ්‍යාපන පහසුකම් සැපයීමට අපේක්ෂිතය.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ඉල්ලීමකට අනුව මෙසේ තොරතුරු තාක්ෂණ උද්‍යානය පිහිටුවීමට සැලසුම් කර ඇත. ඒ සඳහා සිංගප්පූරුවේ සහ ඉන්දියාවේ ආයතන දෙකක් දැනටමත් කැමැත්ත පළ කර ඇති අතර, ලඟදීම ඒ පිළිබඳ කටයුතු ආරම්භ කිරීමට නියමිතය.මේ පිළිබඳ මූලික සාකච්ඡාවක් පසුගිය දා නාමල් රාජපක්ෂ මහතාගේ සහභාගීත්වයෙන් ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ දී පැවැත්විණි.යෝජිත හෙම්බන්තොට තොරතුරු තාක්ෂණ උද්‍යානය සඳහා “ඉ-ශ්‍රී ලංකා” වැඩසටහනේ පූර්ණ සහාය ලබා දෙන බව නියෝජිතායතනය සඳහන් කරයි.BPO හෙවත් ව්‍යාපාර කටයුතු බාහිරකරණ රැකියාවන් ඉලක්ක කර ගත් ආයතන කිහිපයක් එහි පිහිටුවීමටත්, පරිගණක එකලස් කිරීමේ කර්මාන්තායතනයක් ඇරඹීමටත් මෙහි සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071311</link>
    <topic>රට රැකියා සිහින මවාමුදල් ගැරූ කතකට ඇප</topic>
    <author>මල්වාන සමූහ මහානාම විතානගේ</author>
    <content>සයිප්‍රසයේ රැකියා ලබා දෙන බවට පවසමින් තරුණයන් හය දෙනකුගෙන් රුපියල් ලක්‍ෂ පහක මුදලක් වංචා කිරීමේ සිද්ධිය සම්බන්ධව රක්‍ෂිත බන්ධනාගාර ගත කර සිටි කාන්තාවක් රුපියල් පන් දහසක මුදල් ඇපයක් හා රුපියල් පනස් දහසක ශරීර ඇප දෙකක් මත මුදා හැරීමට ගම්පහ ප්‍රධාන මහේස්ත්‍රාත් මොහොමඩ් මැකී මහතා පෙරේදා (11 වැනිදා) නියම කෙළේය.ඇඹරලුව - උතුර ප්‍රදේශයේ පදිංචි හැට පස් හැවිරිදි (65) කාන්තාවක් මෙසේ මුදල් හා ශරීර ඇප මත මුදා හැරිණි. වැලිවේරිය පොලිසියේ සැරයන් වක්වැල්ල මහතා පැමිණිල්ල මෙහෙයවීය.වැඩිදුර විභාගය ලබන සැප්තැම්බර් මස 29 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071312</link>
    <topic>මදුරුවන්ට ගෙවල් සාදාවැඩ වරද්දා ගෙන</topic>
    <author>කොළඹ දකුණ සමූහ ගාමිණී රූපානන්ද</author>
    <content>ඩෙංගු අවදානම් කලාපයක් ලෙස හඳුනාගෙන ඇති දෙහිවල ගල්කිස්ස නගර සභා බල ප්‍රදේශය තුළ ඉකුත් දින හතර තුළ ඩෙංගු මදුරුවන් බෝවන ස්ථානය පවත්වාගෙන ගිය පුද්ගලයින් 268 දෙනකු නීතියේ රැහැනට හසුකරගැනීමට සමත්වී ඇතැයි, දෙහිවල ජන සෞඛ්‍ය හා ඝන අප ද්‍රව්‍ය දෙපාර්තමේන්තුවේ ප්‍රධාන සෞඛ්‍ය වෛද්‍ය නිලධාරිනී වෛද්‍ය ඩී.එස්.ඩබ්ලිව්. මෙන්ඩිස් මහත්මිය දිනමිණට පැවසුවාය.මෙලෙස චෝදනාවට ලක්වූ පුද්ගලයින් අතර වෛද්‍යවරු නීතිඥයින් පාසල් ප්‍රධානීන්, දේවස්ථාන මීසම්භාර පූජා ප්‍රසාදීන් වහන්සේලා හා විහාරස්ථානල අධිපති හිමිවරුන් ඇතුළු සමාජයේ විවිධ තරාතිරම්වල පුද්ගලයෝ වෙති.කිසිම තරාතිරම නොබලා වැරදි කළ අයට දඬුවම් පැමිණවීමට නීතිය හමුවට පමුණුවන බව වෛද්‍ය නිලධාරිනී මෙන්ඩිස් මහත්මිය පවසන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071313</link>
    <topic>ගංජා පානය කළ 3ක් දැලේ</topic>
    <author>මල්වාන සමූහ මහානාම විතානගේ</author>
    <content>වැලිවේරිය පොලිසිය මගින් පෙරේදා (11 වැනිදා) දිවා කාලයේ බැලුම්මහර හා ගොඩගෙදර යන ප්‍රදේශවලදී ගංජා සුරුට්ටු උරමින් සිටි තරුණයින් තිදෙනකු අත්අඩංගුවට ගනු ලැබූහ.මේ තිදෙනා පහළ ඉඹුල්ගොඩ හා කතුරුවත්ත යන ප්‍රදේශවල පදිංචිකරුවන් වන අතර, ඔවුන්ගේ වයස් සීමාවන් අවුරුදු 21 ත් 25 ත් අතර වෙති.ඊයේ (12 වැනිදා) මොවුන් ගම්පහ මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.වැලිවේරිය පොලිස් ස්ථානාධිපති ප්‍රධාන පොලිස් පරීක්‍ෂක එස්. කේ. උපාලි, පො. කො. සේනාධීර හා පොලිස් සහායක සිරිවර්ධන යන මහත්වරුන් ඇතුළු පොලිස් කණ්ඩායමක් විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071314</link>
    <topic>ඇසැබි වීඩියෝ 36ක්දුරකතනයේ තබාගෙන දැලේ</topic>
    <author>කරල්ලියද්ද සමූහ</author>
    <content>දිගන ඔරුතොට ප්‍රදේශයේදී අසභ්‍ය දර්ශන ඇතුළත් ජංගම දුරකථනයක් ළඟ තබාගෙන සිටි වයස අවුරුදු 40 ක පෙදරේරුවකු අත්අඩංගුවට ගෙන ඇත.තෙල්දෙණිය පොලිසියේ විශේෂ කාර්යාංශයේ නිලධාරීන්ට ලැබුණ තොරතුරක් මත වයස අවුරුදු 40 ක මෙම පෙදරේරුවා අත්අඩංගුවට ගෙන තිබෙන අතර, ඔහුගේ ජංගම දුරකථනයේ අසභ්‍ය දර්ශන 36 කට වැඩි ප්‍රමාණයක් තිබී සොයාගෙන තිබේ.මොහු තෙල්දෙණිය දිසා විනිසුරු හා මහේස්ත්‍රාත් ප්‍රසන්න ලියනගේ මහතා වෙත ඉදිරිපත් කරන බව තෙල්දෙණිය පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071315</link>
    <topic>මිල ප්‍රදර්ශනය නොකළ වෙළෙඳුන් 20,000 ක් කොටුවෙති</topic>
    <author>විජයානි එදිරිසිංහ</author>
    <content>භාණ්ඩවල නියමිත මිල ප්‍රදර්ශනය නොකළ වෙළෙඳුන් විසිදහසක් කොටුකර ගැනීමට පාරිභෝගික අධිකාරිය සමත් වෙයි.පසුගිය මාස තුන තුළ මේ පිරිසට එරෙහිව වැටලීම් සිදුකර ඇත. මොවුන් අධිකරණය වෙත ඉදිරිපත් කිරීමෙන් අනතුරුව රුපියල් දසදහසත්, ලක්‍ෂයත් අතර දඩ නියම වී තිබේ.නියමිත මිල සඳහන් නොකර භාණ්ඩ අලෙවි කිරීම මෙන්ම වෙළෙඳ දැන්වීම් ප්‍රචාරය කරන ව්‍යාපාරික ආයතනවලට එරෙහිවද නීතිය ක්‍රියාත්මක වෙයි.මෙවැනි වෙළෙඳුන් වෙතොත් ඒ පිළිබඳ තොරතුරු දන්වන ලෙස පාරිභෝගික අධිකාරිය මහජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=n11071316</link>
    <topic>ශරීරයේ අභ්‍යන්තර ඉන්ද්‍රියයන්ට හානි සිදුවීමෙන් රොෂේන් චානක තරුණයාගේ මරණය සිදුව තිබුණා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ගිනි අවියකින් තබන ලද වෙඩි පහරකින් උකුල් ඇටය ප්‍රදේශය හරහා ශරීරයේ අභ්‍යන්තර ඉන්ද්‍රියන්ට බරපතළ හානි සිදුවී අධික ලෙස රුධිර වහනය වීමෙන් සිදුවූවක් බව මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා, මේ පිළිබඳ මරණ පරීක්‍ෂණයේ අවසාන තීන්දුව ලබා දෙමින් පැවැසුවේය.සියලු සාක්‍ෂි විභාග අවසානයේ මරණ පරීක්‍ෂණයේ අවසන් තීන්දුව ලබාදීම මීගමුව මහේස්ත්‍රාත් අධිකරණයේදී පසුගිය 11 දා සිදුකෙරිණි.සිද්ධියෙන් මියගියේ කටුනායක නිදහස් වෙළෙඳ කලාපයේ ඩී. එස්. ගෝබෙල් ආයතනයේ සේවය කළ රත්නසේකර පෙරුමන්සල් ආචාරිගේ රොෂේන් ශානක නමැති 19 හැවිරිදි තරුණයෙකි.වෙඩි තැබීමේ සිද්ධියට චෝදනා ලැබ රක්ෂිත බන්ධනාගාර ගතව සිටි සීදූව පොලිසියේ ස්ථානාධිපති ප්‍රධාන පොලිස් පරීක්‍ෂක ආර්. එම්. රත්නායක හා එහි පරිසර ඒකකයේ ස්ථානාධිපති පොලිස් පරීක්‍ෂක ආර්. පී. කේ. එල්. රණසිංහ යන නිලධාරීන් දෙදෙනා විශේෂ පොලිස් ආරක්‍ෂාව යටතේ අධිකරණයට ඉදිරිපත් කර තිබුණි.නියෝජ්‍ය පොලිස්පතිවරයකු ඇතුළු ජ්‍යෙෂ්ඨ පොලිස් නිලධාරීන් කීප දෙනකුගෙන් ද, කටුනායක නිදහස් වෙළෙඳ කලාපයේ සේවකයන් කීප දෙනකුගෙන් ද ලබාගන්නා ලද දීර්ඝ සාක්කි විභාගයකින් පසු මරණ පරීක්‍ෂණයේ තීන්දුව ප්‍රකාශයට පත් කෙරිණි.රක්ෂිත බන්ධනාගාර ගතව සිටින පොලිස් නිලධාරීන් දෙදෙනා ඇප මත මුදාහරින ලෙස විත්තියේ නීතිඥ මහත්වරු කළ ඉල්ලීම මෙම අධිකරණය සතු නෛතික ප්‍රතිපාදන මත ඉටුකළ නොහැකි බව ද, මරණ පරීක්‍ෂණයේ තීන්දුව දෙමින් අධිකරණය ප්‍රකාශයට පත්කළේය.මහාධිකරණය වෙත කරුණු වාර්තා කර ඇප ලබාගැනීම කෙරෙහි සලකා බලන ලෙස විත්ති පාර්ශ්වයට අධිකරණයෙන් වැඩිදුරටත් දැනුම් දුන්නේය.සැකකාර පොලිස් නිලධාරීන් දෙදෙනා ලබන 28 දක්වා නැවත රක්ෂිත බන්ධනාගාර ගතකිරීමට නියෝග කර මෙම සිද්ධියේදී රජයේ දේපළවලට හානි සිදුකළේ යැයි කියන දසදෙනාගෙන් ප්‍රකාශ ලබාගෙන අධිකරණයට වාර්තා කරන ලෙස ද අපරාධ පරීක්‍ෂණ දෙපාර්තමේන්තු නිලධාරීන්ට නියම කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107131</link>
    <topic>යටියන්තොට කැලණිවත්ත ඇළ හරහා ඉදිකෙරෙන පාලමේ වැඩ අතරමඟ</topic>
    <author>සටහන හා ඡායාරූප යටියන්තොට සමූහ කුමාරසිංහ ගුණදාස</author>
    <content>යටියන්තොට වෙඬරුගොල්ල කැලණිවත්ත ඇළේ පාලම කැඩී වසර දහයක් පමණ වේ. එහි ජනතාව එගොඩ මෙගොඩ යන්නේ ලී වලින් සාදා ගන්නා ලද පාලමකින් ය. නව පාලමක් ඉදිකිරීම සඳහා වැඩ පටන්ගෙන ඇතත් එහි දෙපැත්තේ කානු දෙකේම අඩක් කොන්ක්‍රීට් කර වැඩ අතරමග නතර කර දමා ඇත.මේ පිළිබඳ අදහස් දැක්වූ කේ. ආර්. එල්. නලීන් මහතා - කොතලාවල පාලම කැඩී ඇති නිසා අලුතින් පාලමකට මුදල් ලබා දෙන ලෙස බලධාරීන්ගෙන් ඉල්ලීම් කළා. ඒ අනුව ලැබූ මුදල්වලින් පාලමේ වැඩ පටන් ගත්තා. පොලවෙන් උඩට අඩි 2 ක් පමණ කොන්ක්‍රීට් කණු දෙකක් බාගෙට දමා මාස 6 ක් ගත වුණා. ඉතිරිය පටන් ගත්තේ නෑ.අයි. ඇම්. පි‍්‍රයංගනී මහත්මිය - අපේ ගම්මානයේ ළමයි 25 ක් පමණ පාසල් යනවා. දරුවො එනකන් ඔය ළඟ බලා ඉන්න සිදු වෙනවා. අපි යම් කිසි රැකියාවකට ගියොත් ළමයින්ගේ පාසල් යෑම නතර කරන්න සිදු වෙනවා.ටී. චන්ද්‍රලතා මහත්මිය - අපේ ප්‍රදේශයේ තියෙන්නේ තේ දළු. වතුර වැඩි දවසට පාරට දළු ටික ගේන්න බැරි වෙනවා. අපි වවා ගන්නා දේ අලෙවි කරගන්න පාරට ගේන්න බැරිවයි අපි ළත වෙන්නේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107132</link>
    <topic>හල්ඔළුව-දොඩම්වලසංගිලි පාලම අබලන්</topic>
    <author>සටහන හා ඡායාරූපය මහනුවර දිසා සමූහ කේ. චන්ද්‍රරත්න</author>
    <content>හාරිස්පත්තුවත්, මහනුවර නගරයත්, යා කෙරෙන හල්ඔළුව දොඩම්වල සංගිලි පාලම වෙනුවට ස්ථිර පාලමක් ඉදිකර දෙන්නැයි මහජනතාව වගකිව යුත්තන්ගෙන් ඉල්ලති.1939 දී ඉදිකරන ලද මේ සංගිලි පාලමෙන් දිනකට 5000 කට වඩා වැඩි පිරිසක් එහා මෙහා යති.තරමක අබලන් තත්ත්වයෙන් පවතින මේ සංගිලි පාලම වෙනුවට ස්ථිර පාලමක් ඉදිකරදීම සඳහා මුල්ගල් තුනක් තබා ඇතත් ඉදිවූ පාලමක් නැත.මේ සම්බන්ධව අදහස් දැක්වූ හාරිස්පත්තුව හිටපු ශ්‍රී ලංකා නිදහස් පක්ෂ සංවිධායකවරයකු වූ සේන දයානන්ද මහතා - මේ ස්ථානයේ නව පාලමක් ඉදිකළ හොත් මහනුවර නගරයේ දිනපතා ඇතිවෙන මාර්ග තද බදය මඟ හරවා ගන්නට හැකි වෙනවා. ඒ වගේම සංචාරක ව්‍යාපාරයට ලොකු ශක්තියක් ලබාදෙන්න හැකි වෙනවා. නව රැකියා අවස්ථා උත්පාදනය කරදීමටත් හැකි වෙනවා. බලධාරීන්ගේ අවධානය මේ කෙරෙහි යොමුකරවන ලෙස ද ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107133</link>
    <topic>පාණදුර නාගරික වන උද්‍යානයක්ඉදිකිරීමට පියවර</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>වටිනා දේශීය ශාඛවලින් සමන්විත නාගරික වන උද්‍යානයක් ගොඩනැංවීමට ඉංගිරිය අඩෙවි වන නිලධාරී කාර්යාලය මගින් කටයුතු සංවිධානය කරමින් තිබේ.ඒ අනුව මෙය ලංකාවේ ගොඩනැංවෙන ප්‍රථම නාගරික, දේශීය ශාඛ වන උද්‍යානය බවට පත්වේ. අදාළ වන උද්‍යාන ව්‍යාපෘතිය හෙක්ටයාර දෙකක භූමි ප්‍රදේශයක් තුළ පවත්වාගෙන යෑමට සැලැසුම් සකස්කර තිබේ.පර්යේෂණ හා අධ්‍යාපන අවශ්‍යතාවන් උදෙසා වටිනා දේශීය ශාකවලින් යුක්තව අදාළ වන උද්‍යානය ගොඩ නැංවීම මෙහි මූලික අරමුණයි. මේ වන උද්‍යානය ඇරඹීම සඳහා සුදුසු භූමියක් ඊට ලබා දෙන ලෙසට ඉංගිරිය ප්‍රාදේශීය ලේකම් කාර්යාලයෙන් ඉල්ලීම් කොට තිබුණද මෙතෙක් එය ඉටුවී නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107134</link>
    <topic>කජු ගස් බහුලව කපනවා:කර්මාන්තකරුවෝ අසීරුවේ</topic>
    <author>වතුරුගම සමූහකේ. කේ. එස්. ආරියදාස</author>
    <content>කජු ගස් බහුල වශයෙන් කැපීමත්, ඉන්දියාවෙන් බදු රහිතව ඇතැම් පිරිස් කජු ගෙන්වීමත් නිසා උතුරු නැඟෙනහිර දෙපළාත් ඇතුළුව කජු කර්මාන්තයේ යෙදී සිටින ලක්‍ෂයකට අධික පිරිසක් ගැටලු රැසකට මුහුණ දී ඇතැයි, කජු කර්මාන්ත කරුවන් මෙන්ම සීමා සහිත සුළු පරිමාණ කජු පිරි සැපැයුම් කරුවන්ගේ සංගමය පවසති.ශ්‍රී ලංකා කජු සංස්ථාව, පිළිබඳව ශ්‍රී ලංකාව පුරා විශේෂ සමීක්‍ෂණයක් කර කජු කර්මාන්තය නගා සිටුවීමට වැඩ පිළිවෙළක් සකස් කරගෙන යන බවද එය, සාර්ථක මට්ටමකට ගතහොත්, යහපත් ප්‍රතිඵල ලබා ගත හැකි බවත් සුළු පරිමාණ කජු සැකසුම්කරුවන්ගේ සංගමය, පෙන්වා දෙයි.මේ ගැන අදහස් දක්වන සුළු පරිමාණ කජු පිරි සැකසුම්කරුවන්ගේ සංගමයේ ලේකම් එම්. වින්සන්ට් පෙරේරා මහතා. අද කජු කර්මාන්තකරුවන් අසීරුවට පත්වෙලා. ශ්‍රී ලංකාවේ කජු ලෝකයේම හොඳම කජුයි. ඉන්දියාවේ කජු කුඩයි. රසයෙනුත් අඩුයි. බහුල වශයෙන් කැලෑබදව වැඩෙන නිසා ඉන්දියාවට යන එන පිරිස්, අඩු මිලකට කජු ගෙන එනවා. බද්දක්ද නැහැ.නමුත්, ශ්‍රී ලංකාවේ කජු කර්මාන්තයේ යෙදෙන ටික දෙනෙක් ඉන්දියාවෙන් කජු ගන්න උනන්දුවක් නැහැ. අද කොටුගොඩ නැදගමුව. ලෝකි ලංගමුව අවට කජු කර්මාන්තයේ යෙදෙන ටික දෙනෙක් නිසා විශාල පිරිසකට ස්වයං රැකියා උත්පාදන වැඩ පිළිවෙළක් සැකසිලා.ලෝකි ලංගමුව කජු ව්‍යාපාරික, ජුඩ් ආනන්ද මහතා : හලාවත ප්‍රදේශයෙන් සුළුවෙන් කජු ගෙනවිත් , ලෝකිලංගමුව කජු කර්මාන්තය ආරම්භ කළා. අද මා යටතේ විශාල පිරිසක් ස්වයං රැකියාවක් වශයෙන් කජු කර්මාන්තය යෙදිල සිටිනවා.කජු කර්මාන්තය ගැන තවදුරටත් අදහස් දැක්වන, ජුඩ් ආනන්ද මහතා ශ්‍රී ලංකාවේ කජු කර්මාන්තය ගම් මට්ටමින් ආරක්‍ෂා වුණොත් ගමේ සංවර්ධනයට වගේම රටට විදේශ විනිමය උපයා දෙන ආදායම් මාර්ගයක්ද වෙනවා යැයි පැවසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107135</link>
    <topic>දියවන්නා වැවේ ඉදිකිරීම් අවසන් අදියරේ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කොළඹ ප්‍රදේශයට අයත් පහත් බිම් මහ වැසිවල දී ජලයෙන් යටවීම වැළැක්වීම සඳහා යෝජිත වැව් පහට අයත්, පැලවත්ත, දියවන්නා වැවේ ඉදිකිරීම් කටයුතු බොහෝදුරට දැන් නිමවෙමින් පවතී.අක්කර 12ක ඉඩම් ප්‍රමාණයක් මේ වැවට ඇතුළත් වන අතර වැවේ මඩ සොරොව්ව පමණක් දැනට නිමකරගෙන යන යමින් පවතී.වැවේ මැද කුඩා දූපතකි. ඉදිරියේ දී මේ දූපතට සම්බන්ධව බෝට්ටු සේවාවක් පවත්වාගෙන යෑමට ද බලාපොරොත්තු වේ.පැලවත්ත – තලවතුගොඩ ප්‍රධාන මාර්ගයෙන් හැරී යන දියවන්නා මාර්ගය ද වැව් බැම්ම හා සමාන්තරව සංවර්ධනය කර ඇත. පැලවත්ත හා ඒ අවට ප්‍රදේශයේ සියලුම පහත් බිම්වලින් ගලායන වැසි ජලය මේ වැවට එකතුවේ.දැනටමත් විශාල ජල ප්‍රමාණයක් මේ වැවට එකතු වී ඇති අතර ප්‍රදේශයට දර්ශණීය පෙනුමක් ද ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107136</link>
    <topic>බුලත්සිංහල පොදු වැසිකිළිය උතුරලා: අවට වැසියන්ට පීඩා</topic>
    <author>කළුතර දිසා සමූහ</author>
    <content>බුලත්සිංහල නගරයේ නව බස් නැවතුම් පල අසල ඉදිකර ඇති පොදු වැසිකිළි පද්ධතියේ අප ජලය උතුරා යන්නට පටන් ගෙන ඇති නිසා මගී ජනතාව සහ ව්‍යාපාරික ප්‍රජාව දැඩි අසීරුතාවට පත්වී සිටිති.වැසිකිළි ඉඳීකිරීමේදී කොන්ත්‍රාත් කරුවන් අවශ්‍ය ප්‍රමාණයට වඩා කුඩාවට වළවල් කැපීම නිසා මේ තත්ත්වය උදාවී ඇති බවට ඒ අවට බස් සේවකයෝ චෝදනා කරති.මේ තත්ත්වයට තාවකාලික පිළියමක් වශයෙන් බුලත්සිංහල සෞඛ්‍ය නිලධාරී කාර්යාලයේ උපදෙස් පරිදි බුලත්සිංහල ප්‍රාදේශීය සභාව මගින් වැසිකිළි සමූහය වසාදමා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107137</link>
    <topic>පොල්ගහවෙල අඳගලවැවේ පිළිසකර වැඩ ඇරැඹෙයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ නිතර නියඟයට ගොදුරුවන කුඹුරු විශාල ප්‍රමාණයකට නොකඩවා ජලපහසුකම් සපයන වැල්ලෑව “අඳගල වැව“ කැණීමේ කටයුතු ගොවිජන සේවා හා වනජීවි ඇමැති එස්. එම්. චන්ද්‍රසේන මහතාගේ මූලිකත්වයෙන් ආරම්භ වී ඇත.වැල්ලෑව, කුරුඳුගොල්ල ඔකඳපොළ වත්තේගෙදර ඇතුළු ප්‍රදේශයේ ගම්මාන රැසකට අයත් කුඹුරු අක්කර 150කට පමණ නොකඩවා යල සහ මහ කන්නවල ජල පහසුකම් ඇති කළ හැකි මේ වැව සඳහා රුපියල් ලක්ෂ 600ක පමණ මුදලක් රජය විසින් වැය කරනු ලැබේ.වැවේ මුල් අදියරේ ඉඳීකිරීම් කටයුතු සඳහා රුපියල් ලක්ෂ දෙසීයක මුදලක් ලබාදෙන බව වයඹ පළාත් සභා මන්ත්‍රී පොල්ගහවෙල ආණ්ඩු පක්ෂයේ ප්‍රධාන සංවිධායක, ටිකිරි අදිකාරි මහතා, පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=r1107138</link>
    <topic>බණ්ඩාරගම - දෙල්ගොඩ කනිටු විදුහලේ ගොඩනැඟිලි ඇතුළත වේ හුඹස් බැඳලා</topic>
    <author>හල්තොට සමූහ – විනීතා මානෙල් ගමගේ</author>
    <content>හොරණ අධ්‍යාපන කලාපයට සහ බණ්ඩාරගම අධ්‍යාපන කොට්ඨාසයට අයත් වැසී තිබෙන දෙල්ගොඩ කනිෂ්ඨ විද්‍යාලයේ කෝටි ගණනක් වටිනා භෞතික සම්පත් ඵලදායි කටයුත්තකට යොදවන්නැයි අවට වැසියෝ බලධාරීන්ගෙන් ඉල්ලා සිටිති.2001 වසරේ වසා දමන ලද මේ විදුහල කැලෑවට ගොස් ඇත. එම ගොඩනැඟිලිවල වහල දිරාපත්ව උළු කඩා වැටී විනාශ වෙමින් පවතී.1965 වර්ෂයේ දී දෙල්ගොඩ ගංගාරාම විහාරස්ථානයේ පොල් අතු මඩුවක ස්ථාපිත කරන ලද මේ විදුහල 1972 දී වර්තමාන ස්ථානයට ගෙන එන ලදී.1975 දී නව ගොඩනැඟිල්ලක් ඉදිකළ දෙල්ගොඩ කනිටු විදුහල ප්‍රදේශයේ ජනපි‍්‍රය පාසලක් බවට පත් වෙමින් තිබිණි. පරිපාලනයේ දුර්වලතා මත 11 වසර දක්වා පංති පැවැත් වූ විදුහල වසා දැමුණු අතර දැනට වේ හුඹස් බැද ඇති ගොඩනැඟිල්ල නොයෙක් අපචාර ක්‍රියා වලට තෝතැන්නක්ව ඇති බවද අසල්වැසියෝ පවසති. පාසලට පිවිසෙන මාර්ගය පවා කැලයෙන් වැසී තිබේ.ගම්වැසියකු වන ඩබ්ලිව්. ජී. පෙරේරා මහතා මෙසේ කීය. දෙල්ගොඩට තිබුණ වටිනාම සම්පතක් තමයි අද මේ විදියට වල් වැදිල තියෙන්නෙ. ඒ කාලෙ මේ ගමට හරියට පාරක් තිබුණේ නෑ. තාමත් දුෂ්කරයි. ඒකෙන් ගුරුවරු එන්න අදිමදි කළා. පහෙන් 6 ට පාස් වෙන ළමයි අස්කර ගන්න කියල ඒ කාලෙ මවුපියන්ට කිව්ව. දැන් ඉස්කෝලෙට තියෙන අක්කරයක විතර ඉඩම සේරම කැලේට යටවෙලා. ගමට රෙදි පාසලක් හරි අඩු තරමෙ පෙර පාසලක්වත් මෙහි ආරම්භ කරන්න පුළුවන්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107131</link>
    <topic>කිළිනොච්චි ක්‍රීඩා සංකීර්ණයේ ඉදිකිරීම්ජනපති ප්‍රධානත්වයෙන් 20දා ඇරැඹේ</topic>
    <author>ප්‍රින්ස් ගුණසේකර</author>
    <content>රුපියල් මිලියන 325ක වියදමින් ඉදිකෙරෙන කිළිනොච්චි ක්‍රීඩා සංකීර්ණයේ වැඩ කටයුතු මේ මස 20 වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ වේ.රටපුරා පළාත් නමයේ අංග සම්පූර්ණ ක්‍රීඩා සංකීර්ණ 9ක් ඉදිකිරීමට කටයුතු යොදා ඇති අතර මේ වසරේදී අනුරාධපුර, බදුල්ල හා කුරුණෑගල ප්‍රදේශවලදී ක්‍රීඩා සංකීර්ණ ඉදිකිරීම ආරම්භ කෙරේ.මේ සෑම ක්‍රීඩා සංකීර්ණයකම මීටර් 400 මංතීරු 8කින් සමන්විත මලල ක්‍රීඩා ධාවන පථයක් හා ක්‍රීඩාංගණයක් ද ක්‍රිකට්, පාපන්දු, රගර් ක්‍රීඩා සඳහා පහසුකම් සහිත ක්‍රීඩාංගණ ඉදිවේ.එයට අමතරව ගෘහස්ත ක්‍රීඩාංගණ පහසුකම් සහිත ක්‍රීඩාගාරයක් ද ඇතුළත් වේ.එහි ක්‍රීඩා 25කට පමණ පහසුකම් හිමිවේ.පළාත් නමයේ ක්‍රීඩා සංකීර්ණ 9ක් ඉදිකිරීමෙන් කොළඹට පමණක් සීමාවී තිබූ ක්‍රීඩාව ගමට ගෙන යෑමේ අරමුණ ප්‍රායෝගිකව ඉටුවන බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. මේ ක්‍රීඩා සංකීර්ණ නමයෙන් දක්ෂ ක්‍රීඩක ක්‍රීඩිකාවන් බිහි කිරීමට පුහුණුකරුවන් අනාගතයේදී යෙදවීමට ක්‍රීඩා අමාත්‍යාංශය කටයුතු යොදනු ඇත.වසර 2018 පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවේදී පැවැත්වීමට බලාපොරොත්තුවන හෙයින් එම තරගාවලියට දක්ෂ ක්‍රීඩක ක්‍රීඩිකාවන් නිර්මාණය කිරීම මේ ක්‍රීඩා සංකීර්ණ මගින් සිදුකෙරේ.පොදු රාජ්‍ය මණ්ඩලීය ක්‍රීඩා උළෙල ඉලක්ක කරගෙන ක්‍රීඩා සංවර්ධන වැඩපිළිවෙළක් ක්‍රීඩා අමාත්‍යාංශය මගින් දැනටමත් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107132</link>
    <topic>ශ්‍රී ලංකා-ස්කොට්ලන්ත තරගය අද</topic>
    <author/>
    <content>ශ්‍රී ලංකාව, අයර්ලන්තය සහ ස්කොට්ලන්තය අතර පැවැත්වෙන තුන්කොන් එක්දින ක්‍රිකට් තරගාවලියේ ශ්‍රී ලංකාව සහ ස්කොට්ලන්තය අතර තරගය අද (13) ස්කොට්ලන්තයේ එඩින්බර්ග් හි දී පැවැත්වේ. තරග 3කට පමණක් සීමා වූ මේ තරගාවලියේ පෙරේදා (11) පැවැත්වීමට නියමිතව තිබූ ශ්‍රී ලංකා අයර්ලන්ත තරගය අයහපත් කාලගුණය හේතුවෙන් අවලංගු කෙරුණු අතර ඊයේ (12) අයර්ලන්තය සහ ස්කොට්ලන්තය අතර තරගය පැවැත්විණි.අද පැවැත්වෙන්නේ තරගාවලියේ අවසන් තරගයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107133</link>
    <topic>ඉන්දීය ධාවන සූරියට තහනම් උත්තේජන චෝදනා</topic>
    <author>නවදිල්ලිය (ඒ.එෆ්.පී)</author>
    <content>පොදු රාජ්‍ය මණ්ඩලිය ක්‍රීඩා උළෙලේ සහ ආසියානු ක්‍රීඩා උළෙලේ රන් පදක්කම් දිනු මීටර් 400 ධාවන සූරිය වන ඉන්දියාවේ අශ්විනි අකුන්ජි තහනම් උත්තේජක චෝදනාවට හසුවී වසර 2ක තරග තහනමකට මුහුණ පා සිටින්නීය.අකුන්ජි සහ ඇගේ කණ්ඩායමේ සාමාජික ක්‍රීඩිකා ප්‍රියංකා පන්වාර්ගේ ‘බී’ සාම්පල පරීක්ෂණයේදී ස්ටරොයිසඩ් සංඝටක අඩංගු බව තහවුරු වී ඇතැයි ඉන්දීය මලල ක්‍රීඩා සම්මේලනයේ අධ්‍යක්ෂ මනෝහාර් ලාල් ඩොග්රා තහවුරු කළේය.ඒ අනුව ජාතික තහනම් උත්තේජන විරෝධි ඒජන්සියේ විනය කමිටුව ඉදිරියේ පෙනී සිටීමට ඔවුන්ට සිදුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107134</link>
    <topic>සබරගමුව පාසල් ක්‍රීඩා උළෙලේ පළාත් වාර්තා 23ක්</topic>
    <author/>
    <content>සමස්ත ලංකා සූරතාව රත්නපුර අධ්‍යාපන කලාපය හිමි කර ගනිමින් සබරගමුව පළාත් පාසල් ක්‍රීඩා උළෙල කෑගල්ල නාගරික ක්‍රීඩාංගණයේදී අවසන් විය.පසුගිය 8දා පටන් පුරා දින හතරක් පැවැති සබරගමුව පළාත් ක්‍රීඩා උළෙලට කෑගල්ල, මාවනැල්ල, දෙහිඕවිට, රත්නපුර, ඇඹිලිපිටිය, නිවිතගල සහ බලංගොඩ යන සබරගමුව පළාතේ අධ්‍යාපන කලාප හතකට අයත් පාසල් 1157ක් නියෝජනය කරමින් ක්‍රීඩක ක්‍රීඩිකාවෝ තුන්දහසක් පමණ මේ තරගාවලියට ඉදිරිපත් වූහ.කණ්ඩායම් තරග 16ක් සහ තරග ඉසව් 125ක් ඊට ඇතුළත් විය.ජ්‍යෙෂ්ඨ අංශයේ සමස්ත ක්‍රීඩා සූරතාව ලකුණු 687.5ක් හිමි කරගත් රත්නපුර අධ්‍යාපන කලාපයට හිමි වූ අතර ලකුණු 607.5ක් හිමිකරගත් කෑගල්ල අධ්‍යාපන කලාපය අනුසූරතාව දිනා ගන්නා ලදී.ලකුණු 255ක් හිමිකරගත් මාවනැල්ල අධ්‍යාපන කලාපය තෙවන ස්ථානයට පත්විය. ජ්‍යෙෂ්ඨ මලල ක්‍රීඩා තරගාවලියේ මලල ක්‍රීඩා බාලක පාසල් සූරතා ලකුණු 81ක් ලබා ගත් කෑගල්ල ශාන්ත මරියා මහා විද්‍යාලය හිමිකරගත් අතර ලකුණු 79ක් හිමිකරගත් රත්නපුර සීවලී මධ්‍ය විද්‍යාලයට දෙවන තැන හිමි විය. ලකුණු 49ක් ලැබූ රත්නපුර සාන්ත ඇලෝසියස් විද්‍යාලය එහිදි තෙවන ස්ථානයට පත්විය.ජ්‍යෙෂ්ඨ මලල ක්‍රීඩා තරගාවලියේ මලල ක්‍රීඩා බාලිකා පාසල් සූරතාව ලකුණු 169ක් ලබාගත් රත්නපුර සුමනා බාලිකා විද්‍යාලයට හිමිවූ අතර ලකුණු 111ක් ලබා ගත් කෑගල්ල සාන්ත ජෝසප් බාලිකා විද්‍යාලය දෙවන ස්ථානයට පත්විය. එහි තෙවන ස්ථානය ලකුණු 27ක් ලබා ගත් කෑගල්ල තෝලංගමුව මධ්‍ය මහා විද්‍යාලය දිනා ගන්නා ලදී.සබරගමුව පළාත් ක්‍රීඩා උළෙල මෙවර නිමාවට පත් වූයේ නව පළාත් වාර්තා 23ක් සහ තවත් වාර්තා 7ක් සම කරමිනි.සමාප්ත උළෙල සබරගමුව මහ ඇමැති මහීපාල හේරත් මහතාගේ ප්‍රධානත්වයෙන් පැවැත්විණි. ජය සංකේත ප්‍රදානය කිරීමේ අවස්ථාවට මහ ඇමැතිවරයාට අමතරව පළාත් ක්‍රීඩා ඇමැති ශ්‍රී ලාල් වික්‍රමසිංහ, පළාත් සභා මන්ත්‍රී යූ.කේ.ආර්. අබේරත්න, පළාත් අධ්‍යාපන ලේකම් එච්.පී. කුලරත්න, පළාත් අධ්‍යාපන අධ්‍යක්ෂ ආර්. අබේසිංහ යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107135</link>
    <topic>තහනම් උත්තේජන චෝදනාවට හසුවූරුසියානු පාපැදි සූරයාප්‍රංශ සවාරියෙන් ඉවතට</topic>
    <author>ප්‍රංශය (ඒ.එෆ්.පී)</author>
    <content>රුසියානු පාපැදි කණ්ඩායම නියෝජනය කරමින් මෙවර ප්‍රංශ සවාරියට එක්වී සිටින ඇලෙක්සැන්ඩර් කොලොබ්නිව් ‘ඒ’ මුත්‍රා සාම්පලයේ තහනම් උත්තේජක අඩංගු වූ බව තහවුරු වීමේ හේතුවෙන් තරගාවලියෙන් ඉවත් කර ඇත. ඒ අනුව මෙවර සවාරිය අතරතුරදී තහනම් උත්තේජන චෝදනාවට හසුවී තරගාවලියෙන් ඉවත් කළ පළමු ක්‍රීඩකයා බවට ඔහු පත්විය.තරගාවලිය අතරතුරදී කොලොබ්නිව්ගෙන් ලබා ගත් මුත්‍රා සාම්පලයේ හයිඩ්‍රොක්ලෝරොතියසයිඩ් නමැති තහනම් උත්තේජක සංඝටක අඩංගු වූ බව ජාත්‍යන්තර පාපැදි සංගමය නිවේදනයක් නිකුත් කරමින් ප්‍රකාශ කළේය.ප්‍රංශ සවාරි තරග ඉතිහාසයේ ප්‍රථම වරට මෙවර තරගාවලියට සහභාගි වන රුසියානු කණ්ඩායමේ ප්‍රබල සාමාජිකයෙකු වන කොලොබ්නිව්ගේ ‘බී’ සාම්පලයේ ද තහනම් උත්තේජක අඩංගු බව තහවුරු වුවහොත් ඔහුට තහනමක් පනවන බැව් රුසියානු පාපැදි කණ්ඩායමේ කළමණාකරු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107136</link>
    <topic>නාවික හමුදා – මහනුවර තරග ප්‍රතිඵලයට එරෙහිවනාවික හමුදාවෙන් පැමිණිල්ලක්</topic>
    <author/>
    <content>පසුගිය සති අන්තයේ මහනුවර නිත්තවෙල ක්‍රීඩාංගණයේදී නාවික හමුදා ක්‍රීඩා සමාජය සහ මහනුවර ක්‍රීඩා සමාජය අතර පැවැති කැල්ටෙක්ස් ලීග් රගර් තරගයේ ප්‍රතිඵලයට එරෙහිව නාවික හමුදා ක්‍රීඩා සමාජය ශ්‍රී ලංකා රගර් සංගමයට පැමිණිලි කර ඇත.නාවික හමුදා පිල විසින් පරිවර්තනය කරන ලද ගෝලයක් සඳහා අවසර ලබා තිබියදී අවලංගු කිරීමෙන් සහ උත්සාහක දිනුමක් මගින් ලකුණක් ලබාගත් අවස්ථාවක් නොසලකා හැරීමෙන් තීරණාත්මක ලකුණු ප්‍රමාණයක් නාවික හමුදාවට අහිමිවූ බවත් තරගය සාධාරණ ලෙස විනිශ්චය කරනු ලැබුවේ නම් තරග ප්‍රතිඵල වෙනස් විය හැකිව තිබූ බවත් නාවික හමුදා මූලස්ථානය නිකුත් කළ නිවේදනයේ සඳහන් වෙයි.එම තරගය අවලංගු කර යළි තරගය පවත්වන ලෙසට නාවික හමුදා ක්‍රීඩා සමාජය ශ්‍රී ලංකා රගර් සංගමයෙන් ඉල්ලීමක් කර ඇති බවද නිවේදනය වැඩි දුරටත් සඳහන් වෙයි.එම තරගයෙන් ලකුණු 15-12ක ජයක් මහනුවර ක්‍රීඩා සමාජයට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107137</link>
    <topic>ශ්‍රී ධර්මාලෝක විදුහලටලකුණු 155ක ජයක්</topic>
    <author/>
    <content>නාලන්දා විදුහල සහ කැලණිය ශ්‍රී ධර්මාලෝක මැදි විදුහල අතර පැවැති 15න් පහළ දෙවැනි කොටසේ ක්‍රිකට් තරගයකින් ලකුණු 155ක ජයක් හිමිකරගැනීමට ධර්මාලෝක විදුහල් පිල සමත්විය.ශ්‍රී ධර්මාලෝක පිල 254 සියලු දෙනා දැවී (ඕවර 49.1) තරිඳු මධුසංඛ 69, ගිහාන් මධුසංඛ 41 (ඩිල්ෂාන් අසේල 28/3)නාලන්දා පිල – 99 සියලු දෙනා දැවී (ඕවර 27.2) චමෝද් රත්නායක 19 (තරිඳු මධුසංඛ 10/3, පුන්සර ගිම්හාන් 16/3).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107138</link>
    <topic>ත්‍රිත්ව විදුහලට ජය</topic>
    <author>මහනුවර ක්‍රීඩා විශේෂ</author>
    <content>පසුගිය සෙනසුරාදා පල්ලෙකැලේදී පැවැති පාසල් රගර් තරගයෙන් මහනුවර ත්‍රිත්ව පිල විසින් කොළඹ තර්ස්ටන් විදුහල පරදවා ලකුණු 41 (ගෝල් 3 උත්සාහක දිනුම් 4) – 3 (දඩුවම් පහර 1) ක ජයක් වාර්තා කරන ලදී.පළමු භාගය අවසානයේ ලකුණු 24-0 වශයෙන් ත්‍රිත්ව පිල ඉදිරියෙන් සිටියේය.ත්‍රිත්ව පිල වෙනුවෙන් ඩී. නානායක්කාර, ජේ රත්වත්ත, කේ. සෙනෙවිරත්න, ආර්. පෙරේරා, ඩී. උදලාගම සහ ආර්. අල්විස් උත්සාහක දිනුම් 1 බැගින් ලබා ගත්හ. ඒවා 3ක් ගෝල් බවට පත්කිරීමට ආර්. වීරකෝන් සමත්විය. තර්ස්ටන් විදුහල වෙනුවෙන් ජී. ලසන්ත දඩුවම් පහර ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s1107139</link>
    <topic>අයි. ඇන්ඩ් ඩී. මේස පන්දු සූරතාවලිය හෙට</topic>
    <author/>
    <content>අයි. ඇන්ඩ් ඩී. මේස පන්දු ආයතනය මෙහෙයවනු ලබන එහි සාමාජිකයන්ට පමණක් විවෘත අයි. ඇන්ඩ් ඩී. මේස පන්දු සූරතාවලිය හෙට (14) කිරැළපන පවර් ෂටර් ගෘහස්ත ක්‍රීඩාගාරයේදී පැවැත්වේ.මෙහිදි වයස් කාණ්ඩ 5ක් යටතේ තරග පැවැත්වෙන අතර තරගාවලියේ ප්‍රධානතම තරගය වන බස්නාහිර පළාත් විවෘත ශ්‍රේණිගත කිරීමේ මේස පන්දු තරගාවලිය සැප්තැම්බර් 10 වැනිදා ගල්කිස්ස සාන්ත තෝමස් විද්‍යාලයීය ගෘහස්ත ක්‍රීඩාංගණයේදී පැවැත්වීමට නියමිතය. බස්නාහිර පළාත් විවෘත ශ්‍රේණිගත කිරීමේ මේස පන්දු තරගාවලිය සඳහා අයැදුම්පත් නිකුත් කිරීම මේ මස 15වැනිදා සිට ආරම්භවන අතර අයැදුම්පත් භාරගන්නා අවසන් දිනය අගෝස්තු මස 10වැනිදා බව සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=s11071310</link>
    <topic>සය සාමාජික ක්‍රිකට් තරගාවලිය17දා කලමුල්ලේදී</topic>
    <author/>
    <content>රණවිරු ටී. අජිත් ක්‍රිෂාන්ත ප්‍රනාන්දු සහ වර්ජිල් ඇන්ටන් සිල්වා අභියෝගතා කුසලාන විවෘත සැහැල්ලු පන්දු සය සමාජික ක්‍රිකට් තරගාවලිය මේ මස 17දා පෙ.ව. 9.00 සිට කලමුල්ල හෙවන්ස් ක්‍රීඩා පිටියේදී පැවැත්වේ.සූරතාව දිනාගන්නා කණ්ඩායමට මුදලින් රුපියල් 15000ක් ද අනුසූරතාව දිනා ගන්නා කණ්ඩායමට රුපියල් 8000ක් ද පිරිනැමෙන බව සංවිධායක මණ්ඩලය පවසයි. වැඩි විස්තර 0711102998 දුරකථන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=f1107131</link>
    <topic>ජාතික ගැටලුවට විසැඳුම් සෙවිය හැකි සුදුසුම මොහොත එළැඹිලා</topic>
    <author>සාකච්ඡා කෙළේ උදිත ගුණවර්ධන</author>
    <content>ජාතික විසඳුම සකස්විය යුතු ආකාරය, පත් කිරීමට නියමිත පාර්ලිමේන්තු කමිටුව, ඒ සඳහා විශේෂයෙන් ලැබිය යුතු සහයෝගය කෙබඳු ද යන්න සහ වෙනත් කාලීන කරුණු පිළිබඳ ආචාර්ය ප්‍රතිභා මහානාමහේවා මහතා සමඟ කළ සාකච්ඡාවකි මේ.* ජාතික ගැටලුවට විසැඳුමක් විදිහට පළාත් සභාවල බලය නිසි ලෙස බලාත්මක කිරීමට අවධානය යොමු වී තිබෙනවා. මේ පිළිබඳ ඔබේ අදහස මොකක් ද?1972 සහ 1978 ආණ්ඩුක්‍රම ව්‍යවස්ථා මගින් මධ්‍යගත පාලන රටාවකට අවශ්‍ය පසුබිම සකස්කර තිබෙන්නේ. ඒ නිසා එතෙක් කල් මෙරට පාලනය වුණේ මධ්‍යගත පාලන ක්‍රමයක්. මෙහි දී සියලු බලතල කොළඹ ආණ්ඩුවට කේන්ද්‍රය වී තිබුණා. ඒ තත්ත්වය ප්‍රථම වතාවට වෙනස් වුණේ 1987 ජූලි මාසයේදියි. එතැන් සිට තමයි පළාත් සභා ක්‍රමය මෙරට බිහිවුණේ. බලය බෙදීමක් පිළිබඳ මූලික අත්දැකීමක් මෙරටට ලැබුණේ පළාත් සභා ක්‍රමය මඟිනුයි. එයටත් විවිධාකාරයේ හේතු සාධක බලපෑවා.1948 වසරට පෙර යටත් විජිතවාදින් මෙරට පාලනය කිරීමට උත්සාහ කළේ ජාති, ආගම් වශයෙන් බෙදීම් ඇතිවන ආකාරයටයි. ඔවුන්ගේ එක ම සම්ප්‍රදාය වූයේ බෙදා පාලනය කිරීමයි.ඒ නිසා මේ මඟින් වැඩි වාසි අත්වුණේ සුළු ජාතික කොටස්වලටයි. යටත් විජිතවාදින්ගේ එක ම අරමුණ වුණේ බෙදා පාලනය කිරීමයි. යටත් විජිතවාදින්ට අවශ්‍ය වුණේ සුළු ජාතීන් පෝෂණය කිරීමටයි.1948 ශ්‍රී ලංකාව නිදහස ලැබූ පසු බලය බෙදා ගැනීම පිළිබඳ බහුවිධ අදහස් හුවමාරු වුණා. බණ්ඩාරනායක චෙල්වනායගම් ගිවිසුම සහ රට සභා සංකල්පය ඇතිවන්නේ එහි ප්‍රතිඵලයක් විදිහටයි. ඒත් ඒ සමඟ ඇති වූ මහජන විරෝධය හා බලපෑම් නිසා මේ යෝජනා ඉල්ලා අස්කර ගැනීමට සිදු වුණා. ඩඩ්ලි - චෙල්වනායගම් ගිවිසුම අත්සන් කිරීමේ පමණක් නොවෙයි, සිරිමා ශාස්ත්‍රී ගිවිසුම මගින් පවා මෙරටට ඉන්දීය බලපෑමක් ඇතිවුණා. එහි උපරිමය ලෙස 1987 දී ජේ. ආර්. ජයවර්ධන මහතාට ප්‍රබල ඉන්දීය බලපෑමක් ඇති වෙනවා.මෙහි ප්‍රතිපලයක් විදිහට තමයි පළාත් සභා ක්‍රමය පවා ඇති වන්නේ. අතීතයේ සිටම මෙරට පාලකයන් ඉන්දීය බලපෑමට යටත්ව කටයුතු කළා. එහි පරිමාණය අඩු වැඩි වූවත්, යම් බලපෑමක් තිබුණා කියන එක අසත්‍යයක් නොවෙයි.එහෙත් අද ජනාධිපති රාජපක්ෂ මහතාට ඔය විදිහේ බලපෑමක් නැහැ. එතුමාට නිදහසේ තමන්ගේ කටයුතු කරගෙන යාමටත්, ස්වාධීනව රටේ පාලන කටයුතු කරගෙන යාමටත් හැකි වී තිබෙනවා. මේ හේතුව නිසා අද ජාතික ගැටලුවට විසඳුමක් ලබා ගැනීමට සුදුසු වාතාවරණයක් ඇති වෙලා තිබෙනවා. ඒ නිසා අපට මේ අවස්ථාවේදී පක්ෂ – විපක්ෂ භේදයකින් තොරව නිසි ප්‍රයෝජන අරගන්න පුළුවන්කම ලැබී තිබෙනවා. අප සියලු පාර්ශ්ව එකතු වෙලා, විසඳුමක් ගැන සාකච්ඡා කළ යුතු බව අප අවධාරණය කරන්නේ මෙන්න මේ හේතුව නිසයි.මෙතෙක් බලයේ සිටි සියලු පාලකයන්ට, ප්‍රබල ජාත්‍යන්තර බලපෑම්වලට සහ පීඩනයන්ට ලක්වෙලා ජාතික අර්බුදයට විසැඳුම් සෙවීමට සිදු වූව ද එයිනුත් ඉන්දීය පීඩනය එදා අති විශාල ලෙස බලපෑවා. ඒත් රාජපක්ෂ ජනාධිපතිවරයාට එවැනි පීඩනයක් හෝ බලපෑමක් නැහැ. ඒ නිසා ජනාධිපතිවරයාට නිදහසේ කටයුතු කරගෙන යාමටත්, අවශ්‍ය විසැඳුම් සොයා ගැනීමටත් හැකි වී තිබෙනවා. වෙනත් විදිහකට කියතොත්, අද අපට උදාවෙලා තිබෙන්නේ අතිශය ස්වර්ණමය අවස්ථාවක්. මේ නිසා මෙයින් අප උපරිම ප්‍රයෝජන අර ගන්න ඕනෑ.චන්ද්‍රිකා මැතිනිය විවිධ දේශපාලන යෝජනාවලි ඉදිරිපත් කරමින්, මේ ගැටලුව විසඳීමට උත්සාහ කළා. ඒත් එය සාර්ථක වුණේ නැහැ. ජයවර්ධන සහ ප්‍රේමදාස ජනාධිපතිවරුන්ටත් මේ ගැටලු විසඳා ගැනීමට නොහැකි වුණා.* රජය ජාතික ගැටලුව විසඳීම පිළිබඳ දෙමළ ජාතික සන්ධානය සමඟ සාකච්ඡා කිරීම ආරම්භ කර තිබෙනවා. මේ සාකච්ඡා පිළිබඳ ඔබගේ අදහස මොකක් ද?අපට දැන් ප්‍රශ්නය විසඳීම සඳහා අවශ්‍ය ආරම්භයක් ලබා ගැනීමට අවස්ථාව ලැබී තිබෙනවා. එය තමයි 13 වැනි ව්‍යවස්ථා සංශෝධනය. අද දෙමළ ජාතික සන්ධානය සමඟ අදහස් හුවමාරු කර ගැනීමත් හොඳ දෙයක් විදියට තමයි අප දකින්නේ. එල්. ටී. ටී. ඊ. සංවිධානය නොමැති පසුබිමක් තුළ දෙමළ ජාතික සන්ධානය ඇතුළු දෙමළ පාර්ශව සමඟ අදහස් හුවමාරුවටත් විසඳුමකට එළැඹීමටත් හොඳ අවස්ථාවක් උදාවෙලා තිබෙනවා. අද උතුර තුළ විවෘත දේශපාලන තත්ත්වයක් තිබෙන්නේ. ඒ නිසා තමයි දෙමළ ජාතික සන්ධානයට වගේ ම, එක්සත් ජනතා නිදහස් සන්ධානයටත්, එජාපයටත් උතුරු පළාත තුළ නියෝජනයක් ලැබෙන්නේ. මෙය සුබදායි දෙයක්.උතුර තුළ විස්මිත විදිහේ මහා සංවර්ධනයක් ක්‍රියාත්මක වෙනවා. එහි ප්‍රතිලාභ ජනතාවටයි ලැබෙන්නේ. ඉදිරියේ දී උතුරු පළාත තුළ අන්තවාදය වෙනුවට මධ්‍යස්ථවාදින්ට තමයි අවස්ථාව ජනතා කැමැත්ත ලැබෙන්නේ. යුද්ධයට පෙර උතුරු පළාත තුළ ශ්‍රීලනිපය ඉතාමත් ක්‍රියාකාරි විදිහට තිබුණා. ඇල්ෆ‍්‍රඩ් දොරෙයිඅප්පා වැනි නායකයන් බිහිවන්නේ මේ තත්ත්වය සමඟයි. ඒ වගේ ම 1982, 1988 ජනාධිපතිවරණවලදී පවා යාපනය දිස්ත්‍රික්කය ජයග්‍රහණය කරන්නේ ශ්‍රීලනිප අපේකෂකයන්. මේ විදිහේ පසුබිමක තමයි වර්තමානය ගත වෙන්නේ. අපට අවශ්‍යතාව තිබේනම්, මේ පැරැණි සම්බන්ධතාව නැවත වතාවක් අලුත් කර ගැනීමට හැකියාව තිබෙනවා.* ජාතික ගැටලුවට විසැඳුමක් සෙවීමට පාර්ලිමේන්තු කමිටුවක් පත් කිරීම පිළිබඳ ආණ්ඩුවේ අවධානය යොමු වී තිබෙනවා. මේ විදිහේ පාර්ලිමේන්තු කමිටුවකින් නිසි විසඳුමක් ලබා ගැනීමට හැකියාව ලැබෙතැයි ඔබ විශ්වාස කරනවාද?මේ පාර්ලිමේන්තු කමිටුව වර්ජනය කරන බවට විපක්ෂයේ ඇතැම් පාර්ශ්ව දැනටමත් පූර්ව දැනුම්දීම් සිදු කර තිබෙනවා. එහෙත් සිදුවිය යුත්තේ වර්ජනය කිරීම මඟහැර යාම නොවෙයි, එකට එක්ව සාකච්ඡා කිරීමයි. ගැටලු ඇත්තේ ඉඩම් පොලිස් බලතල ලබාදීම පිළිබඳ පමණයි. අප මේ මොහොතේ දී සොයා බැලිය යුත්තේ බලය මධ්‍යගත කරනවාද? නැද්ද? යන්න පමණයි. එහෙම නැතිනම් වෙනත් විකල්පයකට යනවානම් ඒ ගැනත් සංවාදයකට එළැඹිය යුතුයි.අප කියන්නේ මේ විදිහේ බරපතල සංවාදයකට ගමන් කරද්දි පාර්ලිමේන්තුවේ සිටින දේශපාලන පක්ෂ පමණක් නොවෙයි, එයින් පිටත සිටින සිංහල, දෙමළ, මුස්ලිම් දේශපාලන පක්ෂ සමඟත් අදහස් හුවමාරු කර ගත යුතුයි කියන එකයි.* ජාතික ගැටලුවට විසැඳුමක් සොයා ගැනීම, ශ්‍රී ලංකාවේ ජාත්‍යන්තර ප්‍රතිරූපයට බලපාන්නෙ කොහොමද?අප රට සැප්තැම්බර් මස මානව හිමිකම් කොමිසමට යද්දි හොඳ තත්ත්වයක සිටිය යුතුයි. එහෙම නොවුනොත් අපට අවාසිදායක විදිහට ජාත්‍යන්තර පෙළගැසීම් ඇතිවන්න පුළුවන්.මේ මොහොතේ දී ඒකීය රටක් තුළ හෝ විසඳුමක් ලබාගන්නා තැනකට යායුතුයි. අපට යළිත් පළාත් සභා අහෝසි කරන්න බැහැ. උදාහරණයක් විදිහට අසූව දශකයේ දී සංවර්ධන සභා ක්‍රමය අහෝසි වන්නේ 1987 දී පළාත් සභා ආරම්භවීමත් සමඟයි. ඒ නිසා මේ අවස්ථාවේ දී රජය ඉතාමත් කල්පනා කාරීලෙස කටයුතු කළ යුතුයි.* ජාතික විසඳුමක් පමණක් ඉදිරිපත් කිරීමෙන් පමණක් සියල්ල නිමාකර ගැනීමට හැකියාව ලැබෙතැයි ඔබ විශ්වාස කරනවාද?කිසිසේත් ම නැහැ. දෙමළ ජනතාව දිනා ගැනීමටත්, නිශ්චිත හා සැලැසුම් සහගත වැඩපිළිවෙළක් තිබිය යුතුයි. ඒ සඳහා අවශ්‍ය සංවර්ධන පහසුකම් ඇතුලු සියල්ල ලබාදිය යුතුයි. ඔවුන් රටේ වෙනම පිරිසක් නොවෙයි. ඔවුනුත් මේ රටේ ම පිරිසක් බවට තහවුරු කර පෙන්වා දිය යුතුයි. දැන් යුද්ධය නිමා වෙලා තිබෙන්නේ. යුද්ධයෙන් පසු ඇති වූ සමඟිය ස්ථීරකර ගැනීමට කටයුතු කිරීමට දැන් කාලය එළැඹී තිබෙනවා. එතැනදි තමයි කිසියම් සාධාරණ විසඳුමක් ලැබිය යුතුයැයි කියන තැනට අප යොමුවන්නේ. ඒ විදිහට වැඩකළොත් දෙමළ ජනතාවත් ප්‍රධාන ධාරාවේ දේශපාලනයට සමීප කර ගත හැකියි. අද වුණත් දෙමළ ජනතාවගෙන් බහුතරයක් නිශ්චිත මතයක් ඉදිරිපත් කරන්නේ නෑ.දෙමළ ජාතික සන්ධානයට දෙමළ ඡන්ද දායකයන්ගෙන් බහුතරයක් ඡන්දය ලබාදෙන්නේ නිශ්චිත දේශපාලන හේතුවක් නිසා නොවෙයි. ඔවුන්ට නිසි විකල්පයක් නැතිවීම යන කරුණ මූලික කරගෙනයි. ඒ නිසා අපට හැකියාව තිබේ නම්, දෙමළ ජනතාවගේ විශ්වාසය දිනා ගත හැකි විකල්පයක් ගොඩනැඟීමට උතුරත් දකුණත් ළං කරන එම බැදියාව තවදුරටත් ප්‍රබල කර ගැනීමට අවස්ථාව හිමි වෙනවා.* ජාත්‍යන්තරයෙන් එල්ල වී ඇති අවලාද සහ චෝදනා ප්‍රතික්‍ෂේප කිරීම සහ ඔවුනට යථාර්ථය පෙන්වාදීම සිදු කළ හැක්කේ කොයි විදිහට ද?මෙහි දී ආණ්ඩුවේ දේශපාලනඥයන්ට පමණක් නොවෙයි, නිලධාරින්ටත් විශාල වගකීමක් තිබෙනවා. චැනල් 4 වැනි සාවධ්‍ය ප්‍රචාර පරාජය කිරීම, දරුස්මාන් වාර්තාවේ කරුණු නිවැරැදි නොවන බවට තහවුරු කර පෙන්වීමට දක්ෂ නිලධාරින් පිරිසක් ඕනෑ කරනවා. දේශීයව අප කෙතරම් කීවත්, ජාත්‍යන්තරය තුළ යථාර්ථය අවබෝධකරදිය හැකි පිරිසක් නැතිනම් අපට ජාත්‍යන්තරය තුළ සාර්ථකත්වයක් ලබා ගන්නට හැකියාවක් ලැබෙන්නේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=f1107132</link>
    <topic/>
    <author>නදීකා දිල්හානි ජයවර්ධන ඡායාරූප-රුවන් ද සිල්වා</author>
    <content>සිංහල ගීතය පිළිබඳව සාම්ප්‍රදායික පර්යේෂණ ඇස විකල්ප අංශයක් කෙරෙහි යොමු කිරීමේ ප්‍රතිඵලයක් වශයෙන් “සිංහල ගීතය සහ අපේ සංස්කෘතිය” නැමැති කෘතිය රචනා වී තිබේ. අපේ සංස්කෘතිය හා බැඳුණු ආගමික සම්ප්‍රදාය හා පූජනීය ස්ථාන පිළිබඳව ලියැවුණු ගීතය සාහිත්‍යයක් වශයෙන් ගොඩනැංවීමට මුල්ගල තැබීම මේ පර්යේෂණයේ අරමුණයි. මේ කෘතියේ කතුවරයාණෝ අනුරාධපුර බුද්ධ ශ්‍රාවක භික්ෂු විශ්වවිද්‍යාලයේ බෞද්ධ අධ්‍යාපන අංශයේ මහාචාර්ය,ආචාර්ය පාතේගම ඤාණිස්සර හිමිය. මේ එම කෘතිය ගැන උන්වහන්සේ සමඟ කළ සාකච්ඡාවකි.* ස්වාමීන් වහන්ස, ඔබ වහන්සේ පර්යේෂණාත්මක ආකාරයෙන් ගීතය පිළිබඳ කෘතියක් රචනා කිරීමට මුල් වූ හේතු කවරේද?ඔබ කියනවා වගේ “සිංහල ගීතය හා අපේ සංස්කෘතිය” කියන ග්‍රන්ථය පර්යේෂණාත්මක ග්‍රන්ථයක්. මම විවිධ අවස්ථාවල ගීතය පිළිබඳව ගීත රචකයෙක්, ගීත විචාරකයෙක් යන දෙපැත්තෙම සිට කරුණු කාරණා ලියනවා. “ගී රස විනිස” නමින් මම පොතක් කළා. සිංහල ගීතය පිළිබඳ බෞද්ධ දෘෂ්ටි කෝණයකින් රසවින්දනය සඳහා මිනිසා හුරුකරවීම එම පොතේ ස්වරූපය වුණා. නමුත් ගීත පිළිබඳ මෙතෙක් කල් පර්යේෂණ අංශවලට හසු නොවුණු කරුණු “සිංහල ගීතය හා අපේ සංස්කෘතිය” යන ග්‍රන්ථයෙන් සාකච්ඡා කර තිබෙනවා. උදාහරණයක් ලෙස ගීතයේ භාවිතය හා එම භාවිතය සමාජයට කරන බලපෑම කියන මේ අංශ නිර්මාණයට වස්තු විෂය වී තිබෙනවා.මෙතෙක් කල් ගීතය පිළිබඳ ව කෙරුණු පර්යේෂණ ගත් විට අපි විශේෂයෙන් දකින්නේ මහාචාර්ය සුනිල් ආරියරත්න මහතා කළ පර්යේෂණයි. ඒවා මේ භාවිත සමාජය තුළ තිබුණ ඒවා නෙමේ. සමාජයට ගීතය බලපාන්නේ කෙසේද යන්න සෙව්වාට වඩා ගීතය කොහොමද දියුණු වුණේ, ගීතයේ අවශ්‍යතාවය මොනවාද යන්න ඒ පර්යේෂණවල අන්තර්ගතය වුණා. මම මේ රචනා කළ ග්‍රන්ථයේ ගීතය විනාශ වූ තැන්, ගීතය දැඩි ලෙස සමාජයට බලපෑම් කළ තැන්, ගීතය අපේ ආගමට සංස්කෘතියට කළ බලපෑම, ගීතය විසින්ම ගීතය විනාශ වූ තැන් වැනි සෑම අංශයක් ගැනම පර්යේෂණාත්මක කරුණු මේ ග්‍රන්ථයේ ඇතුළත් වෙනවා.අපේ සිංහල ගීත සාහිත්‍යය ගත් විට අපේ ගීතය පිළිබඳව තියෙන අදහසක් වන්නේ ගීතය කියන්නේ අවජාතක සාහිත්‍යයක් කියන එක. එම ප්‍රකාශය කළේ ගුණදාස අමරසේකර මහතා. නමුත් එය යල් පැන ගිය අදහස් බවට පත්වෙලා තිබෙනවා.එනිසා ගීතය සිංහල සංස්කෘතියේ ආරම්භයේ සිටම යම් යම් වර්ධනය වීම් සිද්ධ වුණාය, එසේ වර්ධනය වීමෙක අවජාතක සාහිත්‍යයක් නොවේය, අපේ සංස්කෘතියත් එක්ක දළුලා වැඩුණු එකක්ය කියන අදහසක් සමාජයට දීමට මට වුවමනාවක් තිබුණා.* ස්වාමීන් වහන්ස, බෞද්ධ සිද්ධස්ථානත් සමඟ සිංහල ගීත සාහිත්‍යය බද්ධ වූ ආකාරය විග්‍රහ කිරීමක් මේ කෘතිය තුළ සිදුකර තිබෙනවා. ඒ ගැන යමක් සඳහන් කළොත්...විශේෂයෙන්ම අපේ සිංහල ගීතය ගත් විට එම සිංහල ගීතයේ විවිධ අංශ ගැන බොහෝ විචාරකයෝ කතා කරනවා. ඒ වුණාට සිංහල ගීතය තුළ තිබෙන බෞද්ධ ලකුණ හරියට හඳුනා ගැනීමට කවුරුත් උත්සාහ කරන්නේ නෑ. බුදු හාමුදුරුවෝ ගැන ලියැවුණු ගී අරගෙන ඒවා බෞද්ධ ගීත කියලා පෙන්වනවා. නමුත් බෞද්ධ ගීතය කියලා කියන එක මහා පුළුල්. බුදුහාමුදුරුවන්ගේ රූපකාය, බෞද්ධ පූජනීය ස්ථාන, බුද්ධාගම සමාජගත කිරීමේ අදහසින් ලියූ ගීත ආදී මෙවැනි විශාල පුළුල් ක්ෂේත්‍රයක සිට බෞද්ධ ගීත ගැන කතා කරන්න පුළුවන්. අපේ වර්තමාන ගීත විචාරකයෝ එක්කො මේවා දන්නෙ නෑ. එක්කෝ තේරුමක් නෑ කියලා හිතාගෙන කටයුතු කරන්නේ. මට වුවමනාව තියෙන්නෙ ගීතකළ බෞද්ධ බලපෑම පුළුල්ය යන්න සමාජයට කියන්න. ඒ කීමේ එක් පැත්තක් තමා මේ “සිංහල ගීතය හා අපේ සංස්කෘතිය” යන ග්‍රන්ථය රචනා කිරීම. ඒ සඳහා ජය ශ්‍රී මහා බෝධිය, රුවන්වැලි සෑය, කැලණි විහාරය ආදී විවිධ මාතෘකා යොදා ඒ සඳහා ගීත සාහිත්‍ය සම්බන්ධ වූ ආකාරයත් ඉන් බෞද්ධ සමාජයට කළ බලපෑමත් විග්‍රහ කර තිබෙනවා.* වර්තමානයේ ඇසෙන ගීත පිළිබඳ ඔබ වහන්සේට මොකද හිතෙන්නේ?අපි ඒවා ගැන බලන්න ඕනෙ කාලීන සමාජයත් එක්ක. විශේෂයෙන් එදා අපි සිංහල ගීතය කියලා කතා කරන විට එහි සීමාව කොතැන ද කියලා හඳුනාගෙන කතා කළ යුතුයි. අපේ බහුතරයක් විචාරකයෝ සිංහල ගීතය ගැන කතා කරන විට වරද්දා ගන්නවා. අපේ ලාංකීය ඉතිහාසයේ ගීතය සීගිරි ගීය දක්වා දිව යනවා. පෙරදිග සාහිත්‍ය ගත්තොත් රිග්වේදය දක්වා දිව යනවා. ඒ ගීත සාහිත්‍යය පිළිබඳවද අපි කතා කරන්නෙ එසේත් නැත්නම් ගුවන් විදුලි ගීත සාහිත්‍යය පිළිබඳවද අපි කතා කරන්නෙ කියන නිර්ණය අපි කතාවට කලින් ඇතිකර ගන්න ඕනේ. ගුවන්විදුලිය හරහා ආ ගීත සාහිත්‍ය බිහිවෙන්නෙ ගුවන්විදුලිය ඇතිවූවාට පසුව. විශේෂයෙන් පනහෙ දශකයේදී අපි දකින්නෙ සිංහල ගීතය කියලා හින්දි තනුවලට ලියපු ගීත.මුලින්ම මෙයට කිව්වෙ තනුවට වචන දානවා කියලා. ඊට පසුව තව ටිකක් ගීතය සංවර්ධනය වන විට අපි දකිනවා. හින්දි තනුවලට සිංහල වචන දැම්මා. ඒ තුළත් හොඳ අදහසක් ඇතුළත් වන විදියට ඒ දේ කළා. අනතුරුව අපි ස්වාධීන තනු, ස්වාධීන නිර්මාණ යුගයක් හැටියට ගීතය දකිනවා. මේ ආකාරයට ඓතිහාසිකව ගීතයේ කිසියම් වූ වර්ධනීය අවස්ථාවක් අපි දකිනවා.ඉන් පසු හැත්තෑව දශකය ගීතයේ ස්වර්ණමය අවධිය ලෙස සාකච්ඡා කෙරෙනවා. මෙම ගීත අධ්‍යනයේ පහසුව සඳහා කොටස් දෙකකට බෙදන්න පුළුවන්. ඉන් පළමුවැන්න ගීතය යන්න සමාජයට ගුණ අරුතින් අර්ථවත් වෙනසක් ඇති කළ හැකි මිනිසුන්ගේ මානසික බුද්ධිය වර්ධනය කරන සංකල්පයක්ය කියන අදහසින් ගීත ලියන පිරිසයි.එයින් කියැවෙන්නේ ගීතය කියලා කියන්නෙ ආනන්දයෙන් පටන් ගෙන ප්‍රඥාවෙන් කෙළවර වීම දක්වා මිනිසාගේ බුද්ධි වර්ධනයට හේතු භූත වන චර්යාමය වෙනසකට හේතුවන සාහිත්‍යාංගයක්ය ගීතය කියන්නේ කියන අදහසින් ගීත ලියන පිරිසයි. දෙවැන්න ගීතය කියලා කියන්නෙ එතරම් සාහිත්‍යාත්මක වශයෙන් වැදගත්කමක් නැති ඒ ඒ අවස්ථාවලදී මානසික සතුට ඇතිකර ගැනීම සඳහා හුදෙක් නැටීම, ගැයීම, වැයීම පමණක් අරමුණු කරගෙන ගීතය පාවිච්චි කරන්න ඕනෑය යන හැඟීමෙන් ගීත ලියන පිරිසයි. අද ඇහෙන සමහර ගීතවලට කියන්නෙ ආනන්දයෙන් මරදානට ගිහිල්ලා ඉවරයි කියලා. එය ප්‍රඥාව දක්වා යන්නෙ නෑ. ඒවා එදාට සාපේක්‍ෂව එදත් මෙදාට සාපේක්‍ෂව මෙදත් තියෙනවා. එතකොට එදත් හොඳ නරක පිළිබඳ ගැටුමක් තිබුණා.අදත් හොඳ නරක පිළිබඳ ගැටුමක් තියෙනවා. ඒ ගැටුම බුද්ධ කාලෙත් තිබුණා. ඒ නිසා සෑම ක්ෂේත්‍රයකම හොඳ සහ නරක පිළිබඳ ගැටුම තියෙනවා. ගීතය සම්බන්ධයෙන් ද එය එලෙසමයි. ඒ නිසා වර්තමානයේදී හොඳ ගීත බිහිවෙනවා. හොඳ ගීත ගායනා කරනවා. ඒ වුණාට ගීතය කියන එකේ මුලින් සඳහන් කළ පළමුවැනි අර්ථයෙන් ගීත ලියන්නෙ තරමක් දැනුම් තේරුම් තියෙන පරිනත බවක් තියෙන ගීත රචකයෝ. ඒ වගේම නැටීම, උඩ පැනීම යන සංකල්ප ඔස්සේ ගීත ලියන රචකයෝ ගත්තාම ඒ අය ඉන්නෙ ගොඩක් පහළ මට්ටමක. එය ගීතය පිළිබඳ පර්යේෂණයක යෙදෙන කොට පේනවා.මගේ මේ අලුත් ග්‍රන්ථයට මේ අංශ දෙකේම ගීත ඇතුළත් වෙලා තියෙනවා.නමුත් මෙහි සිංහල ගීතයේ ජනපි‍්‍රය හා ප්‍රසිද්ධ ලක්‍ෂණ නමින් පරිච්ඡේදයක් තියෙනවා. එහි ජනපි‍්‍රයත්වය හා ප්‍රසිද්ධිය කියන්නෙ දෙකක් යන්න පැහැදිලිව පෙන්නුම් කර තිබෙනවා. ජනපි‍්‍රයත්වයට මම දෙන අර්ථය තමා රටට ප්‍රයෝජනවත් වන රටේ මිනිසුන් පොදුවේ රස විඳින සමාජ හානියක් නොවන ගීත යන්නයි. මේ ජනපි‍්‍රය ගීත ශත වර්ෂාධික කාලයක් මිනිස් මනසේ තියෙනවා. අනිත්‍යතාවයට සියල්ල යටයි. නමුත් අනිත්‍යතාවයට යටත්ව ජනපි‍්‍රය ගීතයක් කිව්වාම ගොඩක් කල් පවතිනවා. එයට එක් උදාහරණයක් “සිංහල ගීතය සහ අපේ සංස්කෘතිය” ග්‍රන්ථයෙන් උපුටා දක්වනවා නම්,“කලා වැවෙන් ගත් දිය දෝතක් සේ වටී වටී ඔබ මට මැ වටී බෝධියකින් වට බෝ කොළයක් සේ අගී අගී ඔබ මට ම අගී”මෙය ප්‍රේම ගීතයක්. නමුත් ඒ ප්‍රේම ගීතයට වස්තු විෂය සපයන්නේ බෞද්ධ ගුණ අරුතෙන්. ඒ බෞද්ධ ශික්ෂණය ලබපු මේ කලාවැව කියන සංකල්පය යොදාගෙන ලියූ ඒ ගීතය ජනපි‍්‍රය ගීතයක්.ප්‍රසිද්ධ ගීත ඒ වාගේ කාලාන්තරයක් පවතින්නේ නෑ. ඒ සඳහාත් උදාහරණයක් මේ ග්‍රන්ථයෙන්ම දක්වන්න පුළුවන්.“නාන තොටේදී ඉඟි පානා ප්‍රේම කුරුල්ලෝ දුක ගේනා කාර බඳින්න ද අපි කෝමා හීන හැඩයි උඹ මට ගේනා”මේ ගීත ඇසූ ගමන්ම අපේ හිතට එන්නේ බැඳපු ගෑනුන්ට වෙන අවස්ථාවෙන් ප්‍රයෝජන ගැනීම සඳහා කටයුතු කරන පිරිමි ගැන. මෙය සමාජයට කොච්චර වැදගත් ද කියන මතයේ ඉඳලා තමා අපි එම ගීතය විවේචනය කරන්නෙ. ඒවාට අපි කියනවා පහත් රුචිකත්වය දනවන ගීත කියලා. සාමාන්‍යයෙන් සමාජයක් ගත් විට සමාජයේ පොදු මතය වන්නේ කාලා බීලා නටමු ගයමු කියන එක. නමුත් දැනුම් තේරුම් තියෙන පුද්ගලයො ඊට වඩා ඉදිරියට යන්න උත්සාහ කරනවා. මේ දෙඅංශයටම සම්බන්ධ ගීත මගේ මේ පොතෙන් පර්යේෂණයට ලක්කෙරෙනවා.* අද ඇසෙන්නේ ජනපි‍්‍රය ගීතවලට වඩා ප්‍රසිද්ධ ගීත. ඒ ඇයි?ගීතයක් නම් ජනපි‍්‍රය වෙන්න ඕනෙ. ජනපි‍්‍රය ගීතයක් හැම විටම ප්‍රසිද්ධයි. නමුත් ප්‍රසිද්ධ වූ පමණින් එය ජනපි‍්‍රය වෙන්නෙ නෑ. ප්‍රසිද්ධ වූ හැම දේම ජනපි‍්‍රය මානසිකත්වයට ගන්නෙ නෑ. මම කියන්නෙ සාහිත්‍යය රුව ගුණ පිරිහුණ වේග රිද්මයට ලියැවුණ බොහෝ ගීත ප්‍රසිද්ධ ගීත. ඒවා එක කාල පරාසයක් නියෝජනය කරනවා. සමහර වෙලාවට සතියක්, මාසයක්, අවුරුද්දක් වගේ ඉතාම කෙටි කාලයක් තමා ප්‍රසිද්ධ ගීත පවතින්නෙ, ප්‍රසිද්ධිය කියලා කියන එක ගන්න එතරම් අපහසු නෑ. අපහසු හොඳ දේ කරලා ප්‍රසිද්ධිය ගන්න.ගීතයේ රුව ගුණ ගත් විට මිනිසුන්ට සරලව තේරෙන ගීතවලට ඔවුන් කියනවා තේරෙනවා කියලා. කිව්ව ගමන්ම තේරෙන්නෙ කලාව නොවේ නිව්ස් (News) කලාව කියන කොටම තේරෙන්නෙ නෑ.හිතන්න හිතන්න තව තව තේරෙනවා. “හාවා උඳුපියලිය කයි.” ඒක නිව්ස් එකක්. “හාවා උඳුපියලිය කටේ හිටුවයි” ඒක කවියක්. හැබැයි ඔය “කටේ හිටුවයි” කියන එක එක පාරටම තේරෙන්නෙ නෑ. නමුත් ටිකක් හිතන කොට තේරෙනවා. ජනපි‍්‍රය ගීතත් හිතන්න හිතන්න තමා තේරෙන්නෙ. නමුත් ප්‍රසිද්ධ ගීත එවේලේ ඇහුවා එතනින් ඉවරයි. මේ ප්‍රසිද්ධ ගීත ලියන්න එතරම් දැනුමක් අවශ්‍ය නෑ. හරයකුත් නෑ. ප්‍රසිද්ධ ගීත හරියට තණකොළ වගේ. ජනපි‍්‍රය ගීත කිරි බිංදුවක් වගේ. තණකොළ පිට්ටනියක් කන එළදෙන කිරි බිංදුවක් දෙනවා. කිරි බිංදුව ප්‍රමාණාත්මකව අඩු වුණාට ගුණාත්මකව වැඩියි. තණකොළවල ප්‍රමාණය වැඩි වුණාට ගුණාත්මක ගතියක් නෑ. මේ බලන්නෙ මම මිනිසුන් එක්ක. ගවයින් සමඟ නොවේ, ගවයින්ට තණකොළ ගුණයි.අද ගීත විචාරය කරන විචාරකයො ළඟ මූලධර්ම නෑ. විචාරකයෝ තමන්ගේ මනසින් තමන්ට හොඳයි කියලා හිතෙන දේ හොඳ හැටියටත්, තමන්ට නරකයි කියලා හිතෙන දේ නරක හැටියටත් කියනවා විනා ගීතයක් විචාරය කරන්නෙ මෙන්න මේ මූලධර්ම යටතේ කියලා නෑ. සංගීත ශිල්පියා ගීතයක බලන්නේ සංගීතය පමණයි. පද රචකයා ගීතයක බලන්නේ පද ගැන විතරයි. ගායකයා ගීතයක බලන්නෙ පද ගැන විතරයි. ගීතයේ අරුත බලන්නේ නෑ. මේ අංශ තුනම බලන කෙනා තමා රසිකයා. රසිකයාට මේ හැම එකම වැදගත්. ගීතයක සාරවත් බව හා ගුණවත් බව යන දෙකම තිබිය යුතුයි. ගීතයක් ලියන විට හැම දෙනාටම එහි රසය, දැනුම, අවබෝධය ගැළපෙනවාදැයි සිතිය යුතුයි. ගීතයක් කියන්නේ පොදු රසවින්දන මාධ්‍යයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=f1107133</link>
    <topic/>
    <author>මහාචාර්ය සුනිල් කාරියකරවන</author>
    <content>ශාස්ත්‍රීය ග්‍රන්ථ සමුදායයක් ලියූ අරම ධම්මතිලක හිමියන්ගේ නවතම ග්‍රන්ථය වන ‘දනමන සනසන පොහොය පුරාණය’ කාලසුවඳ අනුව රචිත උසස් කෘතියක් ලෙස මම දකිමි. ධම්මතිලක හිමියන් වඩාත් ප්‍රකටවන්නේ ශාස්ත්‍රීය ලිපි ලේඛනයේ යෙදුණු පඩිවරයෙක් ලෙසය. උගතුන්ගේ – වියතුන්ගේ වාද – විවාදවලට තුඩුදුන් ශාස්ත්‍රීය ලිපි සමුදායයක් ලියා ඇත.භාෂාව, බුදුසමය, වාග් විද්‍යාව, දර්ශනය ආදි විෂයයන් අළලා ලියූ එම ශාස්ත්‍රීය ලිපි ගොන්න පර්යේෂකයන්ට අතිශය රුකුලකි.ජන සන්නිවේදන ක්ෂේත්‍රයේ වෙසෙන අයට නිතරම අවශ්‍යයවන්නකි මේ පොහොය දොළොස. ඒ ඒ මාසය ඇතුළත සිදු වූ සිද්ධි පෙළගස්වන්නට නොයෙකුත් පොත් පරිශීලනය කරන්නට සිදුවේ.එහෙත් ධම්මතිලක පඩි හිමියන්ගේ ග්‍රන්ථය නිසා විවිධ පොත් පෙරළන්නට අවශ්‍ය නැත. මේ ග්‍රන්ථයෙන් ම සියලු කරුණු දැන ගැනීමට හැකිය.මේ ග්‍රන්ථයේ පොහොය දොළොස ගැන නවතම ශෛලියක් උපයෝගී කොට ගෙන විමර්ශනයට බඳුන්කොට ඇත.එසේ ම පොහොයේ ඇති වැදගත්කම ඉතාම පැහැදිලිව විමර්ශනයට බඳුන්කොට ඇත. හැම පොහොයක් සමාප්තියේ දී වැදගත් සිදුවීම් ද පෙළ ගස්වා තිබීම අනුව මේ ග්‍රන්ථයේ අගය වඩාත් ත්‍රීවුරවී ඇත.කතු හිමියන් සරල බස් වහරක් උපයෝගීකොට ගෙන තිබීමත් සුවිශේෂිත ලක්ෂණයකි.උප ග්‍රන්ථයෙන් හෙළි කරන්නේ ‘සම්බුදු තෙමඟුල පෑ නැණසල’ යි. බුදුරදුන්ගේ උපත – බුදුවීම හා පිරිනිවන්පෑම යන ත්‍රිකය පිළිබඳව උදාත්ත චමත්කාරයෙන් ගෙන දෙන අයුරින් විවරණය කර තිබීමත් ප්‍රශස්ත කරුණකි.අප කෙරෙහි ප්‍රඥාව වඩන්නට පාදකවන අන්දමින් ලියැවුණු මේ මහඟු ග්‍රන්ථය යන යන තැන සාක්කුවේ රුවාගෙන යන්නට තරම් කදිම ග්‍රන්ථයකි.මහාචාර්ය ඒ. සී. පී. කලන්සූරිය ධම්මතිලක පඬි හිමියන් දකින්නේ මේ ආකාරයටය. ‘... පන් සාළිස් වසරක් පුරා විවිධ විෂයයන් යටතේ ධර්ම ශාස්ත්‍රීය ලේඛනයේ යෙදී ඒවා වියතුන් ගේ, උගතුන්ගේ විචාරයට බඳුන්වී වාද – විවාදවලට පවා තුඩුදීමෙන් සමාජ ප්‍රබෝධයක් ඇති විය.තොරතුරු හා ජන මාධ්‍ය උපදේශක සභාවේ ද ප්‍රාචීන භාෂොපකාර සමාගමේ ද, සාමාජිකත්වය දරන නාහිමියෝ පුද්ගලාශ්‍රිත හා සමාජාශ්‍රිත විඥානය විශද කිරීමට උත්සුකවන, වචනයේ පරිසමාප්ථාර්ථ’යෙන් ම පඬිවරයෙකි.’භාෂා නෛෟන්‍යයෙන් උපලක්ෂිත නාහිමියන් තමන්ට ආවේණික වාග් ශෛලියක් උපයෝගීකොට ගැනීම නිසා පාඨකයන්ට මේ ග්‍රන්ථය තදාන්තර බවක් දනවයි. ග්‍රන්ථ අප්‍රමාණ අයුරින් බිහිවුව ද ඒ ග්‍රන්ථ පාඨකයන්ට විෂය නොවන්නේ නම් ග්‍රන්ථ පළවීමෙන් කිසිදු ඵලක් නොමැත.  මේ යථාර්ථය මැනවින් සාක්ෂාත් කොටගෙන ධම්මතිලක පඩිහිමියන් මේ ග්‍රන්ථය ග්‍රන්ථගත කිරීම මත මෙයට ඇදී යන්නේ ඹබරුන් රොන් අයා පුෂ්පයට යන්නා පරිද්දෙනි. එතරමටම සහෘදයන්ට මේ ග්‍රන්ථය බද්ධ වී ඇත.සමාරම්භයේ පටන් සමාප්තය දක්වා කිසිදු ආයාසයකින් තොරව රසභාව දනවන අයුරින් පහන් සංවේග ජනිතකරවන මහඟු ග්‍රන්ථයකි මෙය. සමාධිගත ප්‍රවේශයකට පිවිසවන්නට තරම් බලපාන මේ ග්‍රන්ථය වඩාත් උසස්තලයකට පිටින් ඇත්තේ පඬිහිමියන් ත්‍රිපිටකාගත කරුණු ප්‍රශ්තුත කොටගෙන ඒවා සාමාන්‍ය පාඨකයන්ට අවබෝධ කරගන්නට හැකි අයුරින් සම්පාදනය වී තිබීම සූසීනත ලක්ෂණයකි.කතුහිමියන්ගේ ධර්මාවබෝධයත්, භාෂා ප්‍රාගුන්‍යයත්, පෙළ ගැස්වීමේ කුසලතාවත්, ත්‍රිපිටකාගත පරිශ්ථිතය සුගම මඟකට ගෙන ඒවා පිඬුකොට, සංක්ෂිප්තකොට, ලඝුකොට ඉදිරිපත් කිරීමේ ප්‍රාඥනත තත්ත්වය හේතුකොටගෙන මේ ග්‍රන්ථයේ අගය තවත් ඉහළ ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>13</day>
    </date>
    <link>http://www.dinamina.lk/2011/07/13/_art.asp?fn=f1107134</link>
    <topic>රට තොට සිරි නරඹන්නඅධි සුඛෝපභෝගී දුම්රියට එන්න</topic>
    <author> </author>
    <content>යුද ජයග්‍රහණයත් සමඟ ශ්‍රී ලංකාව ලැබූ නිදහස සංචාරක කර්මාන්තය නංවාලීමට ඉවහල් වී තිබේ.රට සංවර්ධනය කරා රැගෙන යාමට පංච කේන්ද්‍රිය ඉලක්ක සපුරා ගැනීමට සැළසුම් සහගත වැඩපිළිවෙළක් රට පුරා ක්‍රියාත්මක කිරීමට රජය කටයුතු සූදානම්කර ඇත.නිල් ගුවන ජය ගනිමින්, ගුවන් කේන්ද්‍රස්ථානයක් බවට ශ්‍රී ලංකාව පත් කරලීමට ගෙන යන වැඩසටහනට සමගාමීව 2020 වසරේදී සංචාරකයන් මිලියන 4ක් ගෙන්වා ගැනීමටත් සංචාරක පුරයක් බවට ශ්‍රී ලංකාව පත් කරලීමටත් මේ වන විට පිඹුරුපත් සකස් කර ඇත.මේ සඳහා සිවිල් ගුවන්සේවා අමාත්‍යාංශය පසුගියදා සංචාරකයන් වෙනුවෙන් රට පුරා යාමට අධි සුඛෝපභෝගී දුම්රියක් යෙදවීය.කොළඹ කටුනායක බණ්ඩාරනායක ජාත්‍යන්තර ගුවන්තොටුපළ දක්වා ධාවනය කෙරෙන සුඛෝපභෝගී එයාර්පෝට් එක්ස්ප්‍රස් දුම්රිය පසුගිය 25 දා හබරණ බලා පිටත්ව ගියේය.නිල් ගුවන ජය ගනිමින් මෙරට ගුවන් කේන්ද්‍රස්ථානයක් බවට පත් කරලීමටත් සංචාරක කර්මාන්තය මෙරට ප්‍රධානතම ආදායම් මාර්ගයක් බවට පත්කරලිමත් ජනාධිපති මහින්ද රාජපක්ෂ මහතාගේ අරමුණ බව මේ අවස්ථාවට එක්වූ ගුවන්සේවා අමාත්‍ය පියංකර ජයරත්න මහතා පැවසීය.රජයේ අරමුණ සාක්ෂාත් කරලීම සඳහා තම අමාත්‍යාංශයට අයත් සියලුම ආයතන කැපවී ක්‍රියා කරන බව කී අමාත්‍යවරයා එම කටයුත්ත සාර්ථක කර ගැනීම සඳහා එම ආයතනවල නිලධාරීන් කැපවී සිටින බවද කීය.සිවිල් ගුවන් සේවා අමාත්‍යාංශය සංචාරක ප්‍රවර්ධනය සඳහා වෙන් කළ විශේෂිත දුම්රිය පසුගිය 25 දා හබරණ බලා සිය මංගල ගමන පිටත්ව ගියේ සංචාරක නියෝජිත ආයතන 90 ක නිලධාරීන්ගේ සහභාගීත්වයෙනි.මේ අවස්ථාවට එක්වූ ගුවන්තොටුපළ හා ගුවන්සේවා සමාගමේ සභාපති ප්‍රසන්න වික්‍රමසූරිය මහතා පැවසුවේ ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්මට අනුව පංච කේන්ද්‍රීය සංවර්ධනය ඔස්සේ සිදු කරන සංවර්ධන ක්‍රියාදාමයට අනුව මේ පියවර ගත් බවයි.මේ සුඛෝපභෝගී දුම්රිය, ගුවන් යානයක තිබෙන සියලු පහසුකම් වලින් සමන්විත බවත් සංචාරක ව්‍යාපාරය දියුණු කරවීමට එමගින් පිටිවහලක් ලැබෙන බවත් සභාපතිවරයාගේ අදහසයි.සුඛෝපභෝගී දුම්රිය සුවපහසු ආසන 90 කින් සමන්විතය. නවීන තාක්ෂණයෙන් යුත් අගෝපාංග සහිත මෙහි මගීන්ට විනෝදාස්වාදය රැගෙන එමින් ආකර්ශනීය ගායනයක් ද ඉදිරිපත් කරයි.හබරණ බලා පිටත්වූ එයාර්පෝට් එක්ස්ප්‍රස් දුම්රියේ ගමන් ගැනීම මගීන් ශ්‍රී ලංකාවේ රමණීය ස්ථාන දැක බලා ගැනීමට හැකියාව ලැබේ. යුරෝපා සංචාරකයන්ට මේ ආකාරයේ සංචාර මගින් ඉමහත් ආස්වාදයක් ලබා ගැනීමට හැකිවනු ඇතැයි තම අපේක්ෂාව බව සංචාරක නියෝජිතයන්ගේ සංගමයේ සභාපති නිල්මින් නානායක්කාර මහතා පවසයි.මෙහි ඇති සුඛෝපභෝගීභාවය සංචාරකයන් මෙරටට නැවත කැඳවාගැනීමට පිටිවහලක් වන බවද ඔහුගේ අදහසයි.මෙවන් සේවාවක් ලබාදීමට සිවිල් ගුවන් සේවා අමාත්‍යාංශය කළ කැපවීම සුළු පටු නොවේ.සංචාරක කර්මාන්තය දියුණු කරවීමට මෙය හොඳ අවස්ථාවක් වන බව එම සංගමයේ ලේකම් බොබි ජෝඩන් හත්සන් මහත්මියගේ අදහසයි. සංචාරකයන් සඳහා කාලසටහනකට අනුව මෙය ධාවනය කරවීම වැදගත් වන බවද ඇය පවසයි.මේ විශේෂ දුම්රිය ගුවන් සේවා අමාත්‍යාංශය මගින් ගෙවීමේ පදනම මත ශ්‍රී ලංකා දුම්රිය දෙපාර්තමේන්තුවෙන් ලබාගෙන තිබේ.මේ දුම්රිය සංචාරකයන් 90 දෙනෙකු සඳහා දිවයිනේ විවිධ ප්‍රදේශ කරා ධාවනය කරවීමට ලබාදීමට කටයුතු කරන බව ගුවන්තොටුපළ වාණිජ හා දේපල අංශයේ විධායක නිලධාරිනී කෝෂලී මුණසිංහ මහත්මිය පැවසුවාය.රඹුක්කන, මාතර, ත්‍රිකුණාමලය, අවිස්සාවේල්ල, වවුනියාව, තාන්ඩිකුලම් දක්වා මේ දුම්රිය ධාවනය කෙරේ. අවශ්‍යතාව මත වෙනත් දුම්රිය ස්ථාන කරා ධාවනය කරවන බවද ඇය ප්‍රකාශ කළාය.සංචාරක ආයතනවල ඉල්ලීම මත අදාළ ස්ථාන කරා දුම්රිය ධාවනය කරවීමද සිදුවේ. දුම්රිය දෙපාර්තමේන්තුව සමග එකඟත්වයක් ඇති කරගෙන ඒ ආකාරයෙන් දුම්රිය ධාවනයට යොදවනු ඇත.රටට මුදල් ගෙන එන සුවිශේෂී ආදායම් මාර්ග ඔස්සේ ඉලක්කගත වැඩපිළිවෙළකට සංවර්ධන ගමන්මග යොමු කරවන ජනාධිපති මහින්ද රාජපක්ෂ මහතාට මහත් අස්වැසිල්ලක් සැපැයීමට සිවිල් ගුවන් සේවා අමාත්‍යාංශය කටයුතු කරමින් සිටී.ඒ සඳහා නිල් ගුවන ජය ගැනීමට විවිධ මං පෙත් ඔස්සේ කටයුතු යොදා ඇත. ඉන් එක් වැඩපිළිවෙළක් ලෙස එයාර්පෝට් එක්ස්ප්‍රස් සුඛෝපභෝගී දුම්රිය හැඳින්විය හැකිය.මේ දුම්රිය පසුගියදා හඳුන්වාදීමේ මංගල ගමන ආරම්භ කළේ හබරණ දුම්රිය ස්ථානයට වීමද විශේෂත්වයකි. ස්වභාවධර්මයේ ආශ්චර්යය විඳිමින් අලි ඇතුන් දැක බලා ගැනීමට විදේශිකයන්ට මේ මගින් හැකිවනු ඇත.හබරණ දුම්රියපළට ළඟා වූ දුම්රියෙහි ගමන්ගත් සංචාරක නියෝජිත ආයතනවල නිලධාරීහු පාසිකුඩා දක්වා සුඛෝපභෝගී බස් රථවලින් පිටත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107141</link>
    <topic>කැසිනෝ හොරෙක් කොටුකර ගනී</topic>
    <author>විජයානි එදිරිසිංහ</author>
    <content>කැසිනෝ සූදුව වෙනුවෙන් රුපියල් කෝටි දෙසිය හතළිහක් වැයකළ පුද්ගලයෙකු මිරිහාන විශේෂ අපරාධ විමර්ශන ඒකකය මගින් ඊයේ (13) අත්අඩංගුවට ගෙන තිබේ. මොහුට එරෙහිව නිකුත් කළ වරෙන්තු 8 කි. නඩු 10 කි.සැකකරු වාහන කුලියට දෙන ආයතනවලින් වාහන ලබාගෙන ඒවා උකස් කර තිබේ. එම වාහන ව්‍යාජ පොත් හදා විකුණා ඇති බවද පොලිසිය කියයි.මේ වනවිට මොහු ඒ ආකාරයෙන් වංචාකර ඇති වාහන ප්‍රමාණය පහළොවකට වැඩිය. මොහු අත්අඩංගුවට ගෙන ඇත්තේ එම වාහන ජාවාරම සම්බන්ධයෙනි. ලක්‍ෂ පනහක මූල්‍ය වංචාවක් සම්බන්ධයෙන් රහස් පොලිසියද සැකකරුට එරෙහිව පරීක්‍ෂණයක් සිදුකරයි.මේ සැකකරු මීට වසර කිහිපයකට පෙර කොළඹ ප්‍රසිද්ධ කෝටිපති ව්‍යාපාරිකයෙකි. ඔහුගේ ව්‍යාපාරය සම්පූර්ණයෙන්ම කැසිනෝ සූදුව නිසා මේ තරම් මුදලක් නිරපරාදේ වැයකර ඇත. ඉන් අනතුරුව මොහු කුලියට වාහන ලබාගෙන ඒවා උකස් කිරීමටත් ව්‍යාජ පොත් හදා ඒවා විකිණීමටත් පටන් ගෙන ඇත. කොළඹ පිහිටි කුලියට වාහන ලබාදෙන ආයතන කිහිපයකින් ම වාහන ලබාගෙන ලක්‍ෂ ගණනින් වංචාකර ඇත.මොහුගේ දරුවන් එංගලන්තයේ පදිංචිව උසස් රැකියාවන් කරන අය වෙති. ඔවුන් බැලීමට එංගලන්තයට ගිය අවස්ථාවලදී එරට සිට ද වාහන සොරකම් කර කැසිමෝ සූදුවේ යෙදී ඇති බව හෙළිවී තිබේ.අධිකරණය මඟ හරිමින් සිටි කාලය තුළදී ද ඔහු වාහන ගණනාවක් උගසට තබා විකුණා තිබේ. මෙම පුද්ගලයා අත්අඩංගුවට ගැනීමට විශේෂ වැටලීම් ආරම්භ කර තිබුණ අතර ඊයේ (13) ඔහු පිටකෝට්ටේ ප්‍රදේශයේදී කොටු කර ගැනීමට හැකිවී තිබේ.ඔහු ඊයේ අධිකරණයට ඉදිරිපත් කිරීමට නියමිතව තිබිණි. කොළඹ දිසාව බාර නියෝජ්‍ය පොලිස්පති අනුර සේනානායක මහතාගේ උපදෙස් මත නුග්ගොඩ ප්‍රදේශය බාර පොලිස් අධිකාරි දේශබන්දු තෙන්නකෝන් මහතාගේ අධීක්‍ෂණය යටතේ මිරිහාන විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක ජයවීර, උපපොලිස් පරීක්‍ෂක රත්නායක, පොලිස් කොස්තාපල්වරුන් වන සම්පත් ගජවීර ඇතුළු කණ්ඩායමක් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107142</link>
    <topic>ශ්‍රී ලංකාවේ පොහොර සහනය ලෝක වාර්තාවක්</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>පිට පිට වගා කන්න දහතුනක් සඳහා රුපියල් 350 කට පොහොර මල්ලක් ලබා දී ශ්‍රී ලංකාව ලෝක වාර්තාවක් තබා ඇත.වසර 2005 සිට මේ දක්වා අඛණ්ඩව රුපියල් 350 ට පොහොර මල්ලක් ලබාදීම රජය සලකනුයේ වියදමක් ලෙස නොව අනාගත ආයෝජනයක් ලෙස යැයිද , පොහොර සහනාධාරය කප්පාදු කිරීමට රජයේ කිසිම සූදානමක් නැතැයිද ජාතික පොහොර ලේකම් කාර්යාලය අවධාරණය කරයි.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ දහවල් ජනාධිපති ලේකම් කාර්යාලයේ පැවැති විශේෂ මාධ්‍ය හමුවේදී මේ කරුණු අනාවරණය විය.වී ගොවිතැනට රජය ලබාදෙන පොහොර සහනාධාරය සඳහා අවුරුද්දකට රුපියල් මිලියන 34,560ක මුදලක් වැය කරයි. ඊට අමතරව මේ වසරේ පටන් එළවළු, පලතුරු හා වෙනත් බෝග සඳහා ද පොහොර සහනාධාරය ලබාදීමට රජය ක්‍රියා කරනු ලැබේ.ඒ නිසා රුපියල් මිලියන 18,000 ක අමතර මුදලක් වැය කිරීමට රජයට සිදු වේ. ඒ අනුව මේ වසරේ සිට රුපියල් මිලියන 52,560ක මුදලක් පොහොර සහනාධාරය සඳහා රජය වියදම් කරයි.වී ගොවිතැන සඳහා ලබා දෙන පොහොර සහනාධාරය වෙනුවෙන් වාර්ෂිකව විශාල මුදලක් රජය මගින් දරන බවත් මිලදී ගන්නා පොහොර වෙනුවෙන් ගොවීන්ගෙන් අය කරනුයේ සියයට 10ක් බවත්, ජාතික පොහොර ලේකම් කාර්යාලයේ අධ්‍යක්ෂ රන්ජන් ධර්මවර්ධන මහතා පැවැසීය.ඒ අනුව ඉතිරි සියයට 90ක ප්‍රමාණය රජය විසින් දරන බවද ඒ මහතා සඳහන් කළේ ය.ජනාධිපති මහින්ද රාජපක්ෂ මහතාගේ සංකල්පයකට අනුව ආර්ථික සංවර්ධන අමාත්‍යාංශයද මේ වෙනුවෙන් විශාල කාර්යභාරයක් ඉටු කරන බව කී ඒ මහතා මෙතරම් විශාල මුදලක් ගොවීන්ගේ පොහොර සහනාධාරය වෙනුවෙන් වැය කළ ද එය වියදමක් නොව ආයෝජනයක් ලෙස සළකන බවද කියා සිටියේ ය.ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, ආර්ථික සංවර්ධන අමාත්‍යාංශයේ අතිරේක ලේකම් නිහාල් සෝමවීර , අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර හා අධ්‍යක්ෂ කපිල අරියවංශ මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107143</link>
    <topic>ප්‍රථම ධර්ම දේශනාවට වසර 2600යි</topic>
    <author/>
    <content>පස්වග තවුසන් සසුන්ගතවීම සහ ගෞතම බුදුරජාණන් වහන්සේගේ ප්‍රථම ධර්ම දේශනාව පවත්වා වසර 2600 සපිරෙන ඇසළ පුන් පොහොය යෙදෙන අද (14) පාසල් සිසුන් දොළොස් දහසකගේ සහභාගිත්වයෙන් සදහම් මහා පෙරහර කොළඹ දී පැවැත්වේ.කොළඹ හැව්ලොක් ටවුමේ ලුම්බිණි මහා විද්‍යාලයේ සිට ඉසිපතනාරාමය හරහා තුම්මුල්ලේ සම්බුද්ධත්ව ජයන්ති මන්දිරය දක්වා මේ පෙරහර ගමන් කරයි.අධ්‍යාපන ඇමැති බන්දුල ගුණවර්ධන මහතාගේත්, ජනාධිපති කාර්යාලය, අගමැති කාර්යාලය සහ පාර්ලිමේන්තුව යන ආයතන ද විවිධ රාජ්‍ය දෙපාර්තමේන්තු සංස්ථා ද සහයෝගය දක්වති.අලි ඇතුන් සහිතව උඩරට පහත රට, නැටුම් හා විවිධ කලා නිර්මාණ ද සහිත මෙම සදහම් පෙරහර සම්බුද්ධත්ව ජයන්ති මන්දිරයට ළඟා වූ පසු දෙදහසක් භික්‍ෂුන් වහන්සේ දම්සක් පැවතුම් සූත්‍ර දේශනාව සජ්ඣායනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107144</link>
    <topic>මුම්බායි බෝම්බ පිපිරීම් 3ක්:10ක් මරුට: 50කට තුවාලයි</topic>
    <author/>
    <content>ඉන්දියාවේ, මුම්බායි නගරයේ ඊයේ (13) පස්වරුවේදී ස්ථාන තුනක සිදුවූ බෝම්බ පිපිරීම් වලින් පුද්ගලයින් 10 දෙනෙකු මියගොස් තවත් 50කට අධික පිරිසක් තුවාල ලබා තිබේ.ඊයේ (13) පස්වරුවේ සිදුව තිබෙන මේ බෝම්බ පිපිරීම් තුන ජනාකීර්ණ ස්ථාන ඉලක්ක කොටගෙන සිදුව තිබෙන බව වාර්තා වෙයි.දඩාර්, ඔපෙරා හවුස් හා සාවේරි බසාර් යන ස්ථානයන්හි මේ පිපිරීම් සිදුව තිබෙන අතර එම ප්‍රහාරයේ වගකීම මේ දක්වා කිසිවෙකු බාරගෙන නොමැත. මීට පෙර 2008 වර්ෂයේ නොවැම්බර් මාසයේදී මුම්බායි නගරයට එල්ල වූ ත්‍රස්ත ප්‍රහාරයෙන් පුද්ගලයින් 166 දෙනෙකු මියගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107145</link>
    <topic>රණවිරු දූ දරුවන් 230කටඉතුරුම් ආයෝජන ශිෂ්‍යත්ව</topic>
    <author>චන්ද්‍රිකා පෙරේරා</author>
    <content>දැය වෙනුවෙන් දිවි පිදූ හා ආබාධිත වූ රණවිරුවන්ගේ දූ දරුවන් 230 දෙනකු වෙත රණවිරු සේවා අධිකාරිය මඟින් ‘රණවිරු දූ දරු ඉතුරුම් ආයෝජන ශිෂ්‍යත්ව ප්‍රදානය’ කරයි.මහනුවර ආණ්ඩුකාර කාර්යාලයේදී මේ මස 18 දා පෙරවරුවේදී දරුවන් 180 ක් සඳහා ද 19 වැනි දා මාතලේ ප්‍රාදේශීය ලේකම් කාර්යාලයේදී සිසු දරුවන් 50 ක් සඳහා ද එම ශිෂ්‍යත්ව ප්‍රදානය කෙරෙන බව රණවිරු සේවා අධිකාරියේ සභාපතිනි පද්මා වෑත්තෑව මහත්මිය පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107146</link>
    <topic>කතරගමමහ පෙරහර හෙට</topic>
    <author>ඌව පළාත් සමූහ මාපා බණ්ඩාර</author>
    <content>රුහුණු කතරගම දේවාලයේ වාර්ෂික ඇසළ මංගල්‍යයේ 14 වැනි පෙරහර අද (14) රාත්‍රී 8.00ට වීදි සංචාරය කරන බව කතරගම දේවාලයේ බස්නායක නිලමේ ශෂීන්ද්‍ර රාජපක්ෂ මහතා කියයි. පෙරහර ප්‍රධාන වාහල්කඩ දොරටුවෙන් පිට වී පිට වීදිය ඔස්සේ වල්ලි අම්මා දේවාලයට පැමිණ පෙරහර චාරිත්‍ර ඉටුකර නැවත මහා වීදිය ඔස්සේ මහ දේවාලයට පැමිණ නිමාවට පත්වේ. අවසන් මහා පෙරහර හෙට (15) රාත්‍රී පැවැත්වේ.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107147</link>
    <topic>මානුෂීය මෙහෙයුමේ දී ජනතාවරැකගත් හැටි ප්‍රශංසනීයයි</topic>
    <author>මහින්ද අලුත්ගෙදර</author>
    <content>මානුෂීය මෙහෙයුම් පැවැති අවසාන කාල සමයේදී සාමාන්‍ය ජනතාවගේ ජීවිත ආරක්ෂා කිරීම සඳහා ශ්‍රී ලංකා රජය අනුගමනය කළ ක්‍රියාමාර්ගය ප්‍රශංසනීය බව එක්සත් ජාතීන්ගේ අන්තර් ජාතික ළමා අරමුදල (යුනිසෙෆ්) පවසයි.මේ කාලයේදී ශ්‍රී ලංකා රජය සහ රජයේ හමුදාවන් ක්‍රියාකළ ආකාරයද එම සංවිධානය නිකුත් කළ වාර්තාවක් මඟින් ඇඟයීමට ලක්කර ඇත. එම අවධියේදී බාලවයස්කාර ළමුන් යුදමය කටයුතු සඳහා යොදා ගැනීමේ සම්පූර්ණ වගකීම එල්. ටී. ටී. ඊ. සංවිධානය වෙත පවරා තිබෙන එක්සත් ජාතීන්ගේ අන්තර් ජාතික ළමා අරමුදල (යුනිසෙෆ් සංවිධානය) මානුෂීය මෙහෙයුම් පැවති සමයේදී රජයේ හමුදාවන් විසින් සිවිල් වැසියන් 40000 ක් ඝාතනය කළ බවට ඇතැමුන් කරන ප්‍රකාශ තරයේ ප්‍රතික්ෂේප කරන බවද කියාසිටී.ශ්‍රී ලංකාවේ දිස්ත්‍රික්ක 9 ක් පදනම් කරගනිමින් එක්සත් ජාතීන්ගේ අන්තර් ජාතික ළමා අරමුදල විසින් සමීක්ෂණයක් සිදුකර තිබෙන අතර එම සමීක්ෂණයෙන් මේ කරුණු සනාථ වන බවද එම වාර්තාවේ සඳහන් කර ඇත.එවකට යුදමය කටයුතු වෙනුවෙන් බඳවා ගත් ඇතැම් ළමා සොල්දාදුවන් පසුකාලීනව පළාවිත් යුද හමුදාවට භාර වී තිබෙන අතර ඇතැම් පුද්ගලයන් අත්අඩංගුවට ගෙන තිබේ. මේවන විට ?ශ්‍රී ලංකා රජය මඟින් ඔවුන්ව ඉතාම සාර්ථක අන්දමින් පුනරුත්ථාපන ක්‍රියාවලියකට යොමු කර තිබෙන බවත් පුනරුත්ථාපනය වූ එල්.ටී.ටී.ඊ සාමාජිකයන් සමාජගත කිරීමට පියවර ගෙන තිබෙන බවත් එක්සත් ජාතීන්ගේ අන්තර් ජාතික ළමා අරමුදල පෙන්වා දෙයි.ශ්‍රී ලංකා යුද හමුදාව මෙම පුනරුත්ථාපන ක්‍රියාදාමය සිදු කරන අතර තවදුරටත් සමාජගත කිරීම සඳහා ඉතිරිව ඇත්තේ ඉතාම සීමිත පිරිසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107148</link>
    <topic>බස් රථ ඇතුළේ‘මනමාලකම්’ බෑ</topic>
    <author>ශ්‍රීලා උඩුවර</author>
    <content>බස්රථවලදී කාන්තාවන්ට සිදුවන හිංසනය වැළැක්වීමේ විශේෂ වැඩ පිළිවෙළක් අගෝස්තු මාසයේ සිට ක්‍රියාත්මක කරන බව ප්‍රවාහන නියෝජ්‍ය ඇමැති රෝහණ දිසානායක මහතා පවසයි.මේ සඳහා ළමා හා කාන්තා කාර්යාංශය සමඟ එක්ව කටයුතු කරන බවත්, අවශ්‍ය මුදල් ප්‍රතිපාදන රාජ්‍ය නොවන සංවිධානයක් මඟින් ලබා දෙන බවත් නියෝජ්‍ය ඇමැතිවරයා කීය. මෙහි ප්‍රථම අදියරට රියැදුරු කොන්දොස්තරවරුන් දැනුවත් කරන බවද දිසානායක මහතා කීය.ශ්‍රී ලංකාවේ බස්රථවලදී සෑම කාන්තාවන් හතර දෙනෙකුට එක් කාන්තාවක් නොයෙකුත් අපහසුතාවලට ලක්වන බවත් එය වැළැක්විය යුතු බවත් දිසානායක මහතා කීය. 138 මාර්ගයේ දිනකට ලංගම හා පුද්ගලික බස් රථ 297ක් ධාවනය කෙරෙන අතර මඟීන් 109330ක් ගමන් කරන බව පැවසූ දිසානායක මහතා මේ මගීන්ගෙන් 4 දෙනෙකුට එක් අයෙක් හිංසනයට ලක්වන බව කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n1107149</link>
    <topic>පිටබැද්දර OIC එළවන්නගම්වාසීහු වීදි බසිති</topic>
    <author>ජයා වික්‍රමසුරේන්ද්‍ර මාතර</author>
    <content>පිටබැද්දර පොලිසියේ පොලිස් ස්ථානාධිපතිවරයා වහාම මාරු කරන ලෙස ඉල්ලා පිටබැද්දර හන්දියේ ඊයේ (13) දැවැන්ත ජනතා උද්ඝෝෂණයක් පැවැත්විණි.පොලිස් ස්ථානාධිපති අර්ජුන විජේවර්ධන මහතා මේ ප්‍රදේශයේ දූෂණ හා අක්‍රමිකතා රැසකට වගකිවයුතු බව උද්ඝෝෂකයෝ කියති. පිටබැද්දර නගරයේ කඩසාප්පු සියල්ල ඊයේ (13) දවස පුරා වසා දමා තිබූ අතර උද්ඝෝෂකයන් පාර මැද වාඩි වී සිටීම නිසා වාහන ගමනාගමනයට ද බාධා එල්ල විණි.මේ ජනතා උද්ඝෝෂණය දකුණු පළාත් සභා මන්ත්‍රී වීරසුමන වීරසිංහ මහතා මෙහෙයවීය.ජ්‍යෙෂ්ඨ පොලිස් අධිකාරී එදිරිසිංහ මහතා පැමිණ වීරසිංහ මහතාත්, ජනතාවත් මුණගැසී ස්ථානාධිපතිගේ ක්‍රියාකලාපය ගැන විධිමත් පරීක්ෂණයක් පවත්වන බවට දුන් ප්‍රතිඥාව නිසා උද්ඝෝෂණය නැවැත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n11071410</link>
    <topic>ඩෙංගු මර්දන පුහුණුව දිගටම</topic>
    <author>සන්ධ්‍යා කරුණාරත්න</author>
    <content>මහජන සෞඛ්‍ය පරීක්ෂකවරුන්ට හා පාසල් ගුරුවරුන්ට ඩෙංගු මර්දන කටයුතු සඳහා දැනුම ලබාදෙන “ඒකාබද්ධ වාහක කළමනාකරණය පිළිබඳ පුහුණු වැඩසටහන” අඛණ්ඩවම ක්‍රියාත්මක කරන බව සෞඛ්‍ය අමාත්‍යාංශය පවසයි.ඒ අනුව මේ වැඩසටහන ඩෙංගු මදුරුවන් වැඩි වශයෙන් බෝ විය හැකි අවදානම් දිස්ත්‍රික්ක පහ බැගින් තෝරාගෙන ලෝක සෞඛ්‍ය සංවිධානයේ සහාය ඇතිව ක්‍රියාත්මක කෙරේ.ගම්පහ, පුත්තලම, මාතර, ත්‍රිකුණාමලය, වවුනියාව දිස්ත්‍රික්කවල පාසල් ගුරුවරුන්ටත්, මාතර , මඩකළපුව, යාපනය, මාතලේ , කුරුණෑගල දිස්ත්‍රික්කවල මහජන සෞඛ්‍ය පරීක්ෂකවරුන්ටත් මේ පුහුණුව සාර්ථකව ලබාදීම සිදු කරන බවද සෞඛ්‍ය අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n11071411</link>
    <topic>මාලිගාවත්තේ හොර පාස්පෝට්කන්තෝරුව වටලයි</topic>
    <author>භක්ති ධර්මපි‍්‍රය මෙන්ඩිස්</author>
    <content>ව්‍යාජ ලෙස වීසා බලපත්‍ර සහ ගමන් බලපත්‍ර සකස් කර දෙන ස්ථානයක් වටලා කාන්තාවක් ඇතුළු පස් දෙනකු මාලිගාවත්ත පොලිසිය විසින් ඊයේ (13) අත්අඩංගුවට ගැනිණි.ව්‍යාජ ලෙස සකස් කරන ලද ගමන් බලපත්‍ර හතළිස් නවයක්, පුද්ගලයින්ගේ ඡායාරූප, විදේශ තානාපති කාර්යාලවල මුද්‍රා ඇතුළු ලිපි ද්‍රව්‍ය තොගයක් ද අත්අඩංගුවට ගත් බව මාලිගාවත්ත පොලිස්ථානාධිපති පොලිස් පරීක්ෂක රොහාන් පෙරේරා මහතා පැවසීය.වසර ගණනාවක් තිස්සේ සැකකරුවන් මෙම ජාවාරම දිවයිනේ ප්‍රදේශ රැසක සිදු කර ඇති බවත් විදේශ සේවා නියුක්ති කාර්යාංශය විසින් මේ පුද්ගලයින් පිළිබඳව පරීක්ෂණයක් ද ආරම්භ කර ඇති බව පොලිස් පරීක්ෂණ වලින් අනාවරණය වී තිබේ.එක් ගමන් බලපත්‍රයක් සැකසීම සඳහා රුපියල් තුන් දහසක මුදලක් ලබාගෙන ඇති බව පොලිසිය කියයි.සැකකරුවන් මාලිගාවත්ත, වැල්ලම්පිටිය, ප්‍රදේශවල පදිංචිකරුවන් වන අතර මාලිගාවත්ත බෝධිරාජ මාවතේ මෙම ව්‍යාජ කච්චේරිය පවත්වා ගෙන ගොස් තිබේ.සිද්ධිය සම්බන්ධයෙන් මාලිගාවත්ත පොලිසිය විශේෂ පරීක්ෂණයක් පවත්වයි. මාලිගාවත්ත පොලිස්්ථානාධිපතිගේ උපදෙස් පරිදි පොලිස් සැරයන් මදියලනන් (35860), පොලිස් කොස්තාපල්වරුන් වන රත්නායක (70762), පුෂ්පකුමාර (70027), හැරල්ඩ් (74115) යන මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n11071412</link>
    <topic>ජලය අපවිත්‍රයිරද්දොළුව අවට නළ ජලයභාවිතයට ගන්න එපා</topic>
    <author>අනූෂා ගුරුසිංහ</author>
    <content>රද්දොළුව නිවාස සංකීර්ණය හා ඒ අවට ජනතාවට ලබා දෙන නළ ජලය බීමට, මුහුණ සේදීමට හා ඉවුම් පිහුම් කටයුතු සඳහා භාවිත නොකරන ලෙස ජාතික ජල සම්පාදන හා ජලාපවාහන මණ්ඩලය පාරිභෝගිකයින්ගෙන් ඉල්ලා සිටී.මේ දිනවල පවතින දැඩි නියඟය නිසා රද්දොළුව ජල සම්පාදන ක්‍රමයට ජලය ලබා දෙන ජල මූලාශ්‍රය වන දඩුගම් ඔයේ පහල කොටස දැඩි සේ අපවිත්‍ර වී මේ තත්ත්වය උද්ගත වී ඇතැයි එම මණ්ඩලය දන්වා සිටී.ඒ අනුව ජල සැපයුම අත්හිටුවා වාරිමාර්ග දෙපාර්තමේන්තුවේ ද සහයෝගය මත කොටුගොඩ ජල පොම්පාගාරයේ සොරොව් විවෘත කර පිරිසිදු කිරීමෙන් පසු ප්‍රදේශයේ ජනතාවට නැවත ජලය ලබා දීමට ජල සම්පාදන මණ්ඩලය ක්‍රියා කර ඇත.පාරිභෝගික ජනතාව ගේ සනීපාරක්‍ෂාව ගැන සලකා මෙසේ ජනතාව දැනුවත් කරමින් ජල සැපයුම අඛණ්ඩව පවත්වා ගැනීමට පියවර ගන්නා බව ජාතික ජල සම්පාදන මණ්ඩලය දැන්වීය.දැනට ජලයේ පවතින අව පැහැය නැති කර ජලයේ ගුණාත්මක භාවය යථා තත්ත්වයට පත් කිරීමට කඩිනමින් කටයුතු කරන බව දැන් වූ ජාතික ජල සම්පාදන මණ්ඩලය දැනට බවුසර් මගින් සපයන පානීය ජලය පමණක් බීමට ප්‍රයෝජනයට ගන්නා මෙන්ද ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n11071413</link>
    <topic>තත්ත්ව සහතික නොමැතිකුකුළු මස් තොගයක් සොයා ගැනේ</topic>
    <author>උපාලි කරුණාරත්න</author>
    <content>තත්ත්ව සහතික නොමැති ආනයනික කුකුල් මස් කිලෝ හයසීයක් පමණ ඊයේ (13) දිනයේ පිටකොටුවේ තිබී සොයා ගැනීමට පාරිභෝගික අධිකාරිය සමත් විය.සමුපකාර හා අභ්‍යන්තර වෙළඳ ඇමැති ජොන්ස්ටන් ප්‍රනාන්දු මහතාට තත්ත්වය සහතික නොමැති කුකුල් මස් පිළිබඳව තොරතුරු ලැබී ඇත. පෙරේදා (12) රාත්‍රියේ සිට මෙම කුකුළු මස් වෙළඳ පොළට නිකුත් කර තිබේ.මෙවැනි තත්ත්ව සහතික නොමැති කුකුළු මස් මිලදී ගැනීමෙන් වලකින ලෙස අභ්‍යන්තර වෙළඳ අමාත්‍යාංශය ජනතාව ගෙන් ඉල්ලා සිටී. මෙම කුකුළු මස් වෙළඳපලට නිකුත් කරන පුද්ගලයින් අත්අඩංගුවට ගැනීමට කටයුතු කරන බවත් පාරිභෝගිකයා ආරක්ෂා කිරීමට සියලු පියවර ගන්නා බව ද ඇමැති ජොන්ස්ටන් ප්‍රනාන්දු මහතා පැවසීය.අත්අඩංගුවට ගන්නා ලද කුකුළු මස් පිළිබඳ වැඩිදුර පරීක්ෂණණ මේ වනවිට සිදු කරමින් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=n11071414</link>
    <topic>පුංචි සංදීපනීත්ඩෙංගු මාරයාට බිලි</topic>
    <author>රාවතාවත්ත සමූහ රෝහන ද සිල්වා</author>
    <content>සිව් හැවිරිදි වියේ පසුවූ වන්නතුවත්ත වඩුගේ ස්නේහා සංදීපනී ප්‍රනාන්දු දැරිය සුරතල් දඟකාර දරුවෙක් විය. මෙම පුංචි දඟකාරියගේ සුරතල් කතා බහ දැන් කාටවත් ඇසෙන්නේ නැත. ඇය රුදුරු ඩෙංගු මාරයාගේ ගොදුරක් බවට පත්වී ජීවිතයෙන් සමුගත්තේ මොරටුව, කටුබැද්ද ගම කම්පාවට පත්කරමිණි.මොරටුව, කටුබැද්ද, සිරිබරමැණිකේ පුර අංක 111/1 නිවසේ පදිංචි වන්නතුවත්ත වඩුගේ සංජීව අර්නස්ට් ප්‍රනාන්දු (31) සහ සමන්ති පෙරේරා (29) යුවළගේ එකම සම්පත වූයේ ස්නේහාය. තම එකම දරුවාගේ වියෝවෙන් මහත්සේ කම්පනයට පත්ව සිටි ඔවුන් දෙදෙනා කඳුලු පිරි නෙතින්ද යුතුව කටහඬ අවදිකළේ මෙසේය. දුවට සෙම්ප්‍රතිශ්‍යාව සහ කැස්ස හැදී තිබුණා. ඒකට වෛද්‍යප්‍රතිකාර ලබාගත්තා. අඩුවුනා නැවත සෙම්ප්‍රතිශ්‍යාව ඇතිවුනා එයටත් වෛද්‍ය ප්‍රතිකාර ලබාගත්තා. ඒ අතරතුර රාත්‍රී කාලයේ දී උණගත්තා. පසුගිය 05 වනදා දුවව පිළියන්දල රෝහලට රැගෙන ගියා. බෙහෙත් ලබා දී ගෙදර එවුවා. එයින් අඩුවූයේ නැහැ. නැවත පෞද්ගලික වෛද්‍යවරයකු හමුවට ගෙනගියා.එම බෙහෙත් වලින් උණ අඩු වුනත් පසුදා නැවත උණගත්තා. 09 වනදා උදේ කොලඹ දකුණ රෝහලට (කළුබෝවිල) දරුවව ගෙනගියා. රෝහලේ නතරකර ගත්තා. එතැනින් එහාට ස්නේතාගේ මව වූ සමන්ති මහත්මියට කතාකරගත නොහැකි වූ අතර පියා වූ සංජීව ප්‍රනාන්දු මහතා තම කටහඬ අවදි කළේය. “9 වනදා රාත්‍රියේ 9.30ට පමණ දුවට අමාරු වුණා. 10 වනදා රාත්‍රියේ දැඩිසත්කාර ඒකකයට දරුවව ගෙනගියා. නමුත් රාත්‍රී 11. 20 පමණ දුව අපිව අතහැර ලා ගියා. කළුබෝවිල රෝහලේ කාර්ය මණ්ඩලය මගේ දරුවා ජීවත් කරවීම සඳහා උත්සාහ කළත් එය අසීරු වුණා. මියගිය දියණිය අපට වගේම අසල්වාසීන්ටත් හරි ආදරෙයි. ඇය දුවෙක් වුනාට පුතෙක් වගේ දඟකාරයි. වැඩට හරිම දක්ෂයි.වඩුකාර්මිකයෙකු වූ සංජීව ප්‍රනාන්දු සහ ඔහුගේ බිරිඳ බෞද්ධාගමික අය වන අතර මියගිය දැරිය “ සිරිබර මැණිකේ පුර” පිහිටා ඇති මෙතෝදිස්ත බයිබල් පෙරපාසලේ පෙරපාසැල් අධ්‍යාපනය ලබමින් සිටියාය. ඇය එහි දක්ෂ සිසුවියක් වූවාය. මේ වන විට මොරටුව ප්‍රදේශය පුරා ඩෙංගු උණ ඉතා ශීඝ්‍ර ලෙස වර්ධනය වෙමින් පවතී. කුඩා දරුවන් 150 කට ආසන්න ගණනකට ඩෙංගු වැළඳී ඇති අතර පසුගිය මාස තුනට ළදරු මරණ 3 ක් වාර්තාවී ඇත. මැයි 14 වන දින එගොඩ උයන ජයන්ති මාවතේ 14 හැවිරිදි විහඟ නැමැති මොරටු මහ විදුහලේ ඉගෙනුම ලබමින් සිටි ශිෂ්‍යයෙක්ද පසුගිය 08 වනදා කොරලවැල්ල සද්ධර්මෝදය මාවතේ පදිංචි උස්වත්ත ශාන්ත සෙබස්තියන් බාලිකා විදුහලේ 5 වන වසරේ ශිෂ්‍යාවක් වූ දස හැවිරිදි තරංගනී සෙව්වන්දි හා ඊට දින දෙකකට පසු 10 දා මියගිය ස්නේහා දැරිය ද වේ.මියගිය ස්නේහාගේ සීයා වන සුමිත් අර්නස්ට් ප්‍රනාන්දු මහතා මෙසේ කීවේය. සිරිබර මැණිකේ පුර කානුපද්ධතිය නිසි ලෙස සුද්ධ පවිත්‍ර කරන්නේ නැහැ. ඒවා නිසිලෙස පවිත්‍ර කරනවා නම් මේ වගේ මල්කැකුළු නැතිවීම වලක්වා ගත හැකියි. මොරටුව රාවතාවත්ත මෙතෝදිස්ත විදුහලේ 8 වන ශ්‍රේණියේ ඉගෙනුම ලබන 13 හැවිරිදි සංජන තාරින්ද ශිෂ්‍යා මේ නංගිට වුන දේ අපි වගේ අනෙක් දරුවන්ටත් වෙන්න දෙන්න එපා. මේ වත්තේ ගෙවල්වල සිටින අපි වැනි දරුවන් ගොඩාක් බයවෙලයි ඉන්නේ. ඒ නිසා අතිගරු ජනාධිපතිතුමා ඇතුලු අනෙක් සියලුම මාමලාගෙන් ඉල්ලා සිටින්නේ සියලු දෙනාටම එකතු වෙලා පුංචි අපි වෙනුවෙන් යමක් කරලා මේ ඩෙංගු මදුරුවාව පලවාහරින්න කියලයි.සිරිබර මැණිකේ පුර නිවාස යෝජනා ක්‍රමයේ පුංචි සුරතලිය වූ දඟකාර ස්නේහා කටුබැද්ද ජනතාවගේ සෝ සුසුම් මැද 13 වන බදාදා රාවතාවත්ත පොදු සුසාන භූමියේ දී අවසන් ගමන් ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=r1107141</link>
    <topic>දරුවන් නැති අඹු සැමියන්ටආයුර්වේද වෛද්‍ය ක්‍රමයෙන් පිහිට</topic>
    <author>ගම්පහ මධ්‍යම සමූහවී. ඒ. ඔලිවර් පෙරේරා</author>
    <content>ගම්පහ යක්කල වික්‍රමාරච්චි ආයුර්වේද රෝහලේ මාතෘ හා ළමා රෝග මෙන්ම ගර්භාෂගත රෝග ප්‍රතිකාර ඒකකය මගින් විශේෂ වෛද්‍ය සායනයක් ආරම්භ කර තිබේ.විශේෂ කාන්තා රෝග සායනයක් සෑම බදාදා දිනකම උදේ 9 සිට පස්වරු 4 දක්වා පැවැත්වේ.සම්පූර්ණයෙන්ම නොමිලේ ප්‍රතිකාර ලබාදෙන මේ වෛද්‍ය ක්‍රමය සාර්ථක පර්යේෂණ හා ඉපැරණි ආයුර්වේද ප්‍රතිකාර මගින් දරු සුරතල් අපේක්‍ෂාවෙන් සිටින එහෙත් දරුවන් නොමැති අඩු සැමියන්ට ප්‍රතිකාර කිරීමෙන් සාර්ථක ප්‍රතිඵල ලබා ඇති බව එම වෛද්‍ය ඒකකය භාර ප්‍රධාන වෛද්‍ය නිලධාරිණී ජේෂ්ඨ කථිකාචාර්ය එච්. වී. හේමාවක්කුඹුර මහත්මිය පැවැසුවාය. අම්පාර, අනුරාධපුරය, බදුල්ල, කුරුණෑගල රත්නපුරය, කොළඹ, නුවර, මීගමුව, මොනරාගල වැනි පළාත්වලින්ද මේ වන විට ප්‍රතිකාර ලබාගැනීම සඳහා වික්‍රමාරච්චි ආයුර්වේද රෝහලේ පැවැත්වෙන වෛද්‍ය සායනය සඳහා එම රෝගීන් පැමිණෙන බැව් වෛද්‍ය එච්. පී. හේමාවක්කුඹුර මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=r1107142</link>
    <topic>බස්නාහිර පළාත් මාර්ග ප්‍රවාහන අධිකාරියේජා-ඇළ කාර්යාල භූමියේ ආදර්ශමත් ගෙවත්ත</topic>
    <author>බර්ටි ලයනල් උඩුගම්පොළ</author>
    <content>ගෘහ ආර්ථික ඒකක දශ ලක්ෂයක් පිහිටුවීමේ ජාතික වැඩ සටහන හා සමගාමීව ආදර්ශමත් වගා බිමක් බස්නාහිර පළාත් මාර්ගස්ථ මගී ප්‍රවාහන අධිකාරියේ (ගම් 1) ජාඇළ කාර්යාල භූමියේදී දැකගත හැක.පර්චස් 13කට සීමාවී ඇති මේ බිම් කොටස ගොඩනැගිල්ල හැරෙන්නට ඉතිරිව අති වර්ග අඩි 50ක් 60ක් පමණ වූ භූමි බාගය ක්‍රමවත් සැලැස්මකට අනුව වගාවන් සඳහා යොදවා තිබීම ආදර්ශමත්ය.ව්‍යාපෘතියේ ප්‍රධාන මෙහෙයුම්කරු මුදල් කළමනාකාර රවීන්ද්‍ර මහතා.අපේ වගාවට කවදාවත් රසායනික පළිබෝධ නාශක පොහොර වර්ග භාවිතා කර නැහැ. කාබණික පොහොර නිෂ්පාදනය කර ගැනීමට ඉඩක් නැති නිසා ඉහළ ප්‍රමිතියකින් යුතු කාබණික පොහොර යොදැගැනීමට වගබලා ගන්නවා.අස්වැන්න පිට අයට අලෙවි නොකර කාර්යාල නිලධාරීන් අතරම අලෙවි කර ඒ මුදල කාර්යාල ගිණුමට බැර කැරනවා. දවස් දෙකකට වරක් එළවළු කිලෝ 25 ක් 30ක් අතර නෙළා ගැනීම වාසනාවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=r1107143</link>
    <topic>මීගමුව කලාපයේ ශිෂ්‍යත්ව සිසුන්ටදැනුම ලබාදෙන පාරිසරික කඳවුරක්</topic>
    <author>ජා ඇළ සමූහඩබ්ලිව්. විල්ප්‍රඩ් සිල්වා</author>
    <content>මීගමුව කලාපයේ 5 වසර ශිෂ්‍යත්ව විභාගය සඳහා පෙනී සිටින සිසුන්ට තෙදින ශිෂ්‍යත්ව විෂය නිර්දේශ පාරිසරික කඳවුරක් මීගමුව කලාප අධ්‍යාපන කාර්යාලය මගින් ඒකළ ජී. බී. සේනානායක මහා විද්‍යාලයේදී පසුගියදා පවත්වන ලදි.මීගමුව කලාප අධ්‍යාපන අධ්‍යක්ෂ කේ. ජී. පුෂ්පකුමාර කහල්ල මහතාගේ විශේෂ සැලසුමක් මත ක්‍රියාත්මක මේ වැඩපිළිවෙළට මීගමුව කලාප ප්‍රාථමික අධ්‍යාපන අධ්‍යක්ෂිකා ඩබ්. ඒ. ඩී. එෆ්. අබේසිරි මහත්මියගේ සහාය ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=r1107144</link>
    <topic>භික්ෂූන් වහන්සේ සියක් නමක්නිවෙස් සියයක එකවර පිරිත් දේශනා කරති</topic>
    <author>වත්තේගම සමූහ කේ. එච්. එස්. බණ්ඩාර</author>
    <content>2600 ශ්‍රී සම්බුද්ධත්ව ජයන්තිය නිමිත්තෙන් පාතදුම්බර ශාසනාරක්ෂක බල මණ්ඩලයේ මෙහෙයවීමෙන් පින්කම් රැසක් පැවැත්විණි.ඒ සඳහා ප්‍රදේශයේ ජනතාවගෙන් යහපත් දායකත්වයක් ලැබුණු බව පාතදුම්බර ශාසනාරක්ෂක බල මණ්ඩලයේ ලේඛකාධිකාරී කෙවුල්ගම සුමනසාර හිමියෝ පැවසූහ.ඒ යටතේ භික්ෂූන් වහන්සේ සියක් නමක් ප්‍රදේශයේ නිවාස සියයකට එක්වර වැඩම කොට එම නිවාස තුළ පැයක පමණ කාලයක් පිරිත් දේශනයක් පවත්වා නිවැසියන්ට සෙත් පැතීම ද අලුත් අත්දැකීමක් ගෙන දුන් පින්කමක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=r1107145</link>
    <topic>සේවක පිරිසගේ ධන පරිත්‍යාගයෙන්බිබිල ඩිපෝවට නව බස් රථයක්</topic>
    <author>ඌව සමූහ - ඒ.එම්. ගුණපාල</author>
    <content>ශ්‍රී ලංකා ගමනාගමන මණ්ඩලයේ බිබිල ඩිපෝවේ සේවක මහත්ම මහත්මීන්ගේ ධන පරිත්‍යාගයෙන් ඩිපෝවට මිලදීගත් නව බස් රථයේ මංගල ධාවනය පසුගියදා සුබ මොහොතින් සිදුකෙරිණි.ප්‍රවාහන ඇමැති කුමාර වෙල්ගම මහතා සමඟ නව ඩිපෝ කළමනාකාරවරයා හා සේවක මණ්ඩලය කළ සාකච්ඡාවක ප්‍රතිඵලයක් ලෙස මේ බස්රථය මිලදීගෙන ඇත.මේ සම්බන්ධයෙන් අදහස් දැක්වූ බිබිල නව ඩිපෝ කළමනාකාර ජී.එල්.නිමල් ගුරුසිංහ මහතා - බොහෝම දුර්වල තත්තවයක තිබුණ ඩිපෝවක් තමයි මං බාර ගත්තේ. බස් රථ විස්සයි තිබුණේ. මාස දෙකක් වගේ කෙටි කාලයක් ඇතුළත බස් රථ විසි හය දක්ව වැඩිකරගන්න අපට පුළුවන් වුණා.සේවකයෝ දෙසිය හැට එක් දෙනෙක් මෙහි සේවය කරනවා. නියමිත වේලාවට ඔවුන්ගේ මාසික වැටුප ගෙවනවා. ඔවුන් යෝජනා කළා ඒ වැටුපෙන් රුපියල් දහස බැගින් වෙන්කරලා නව බස් රථයක් මිලදී ගැනීමට. ඒක මට ලොකු ශක්තියක් වගේම සතුටක්. අපි හැමෝගෙම උත්සාහයේ ප්‍රතිඵලයක් තමයි මේ. ඉදිරියේදී මෙම ඩිපෝව ඌව පළාතේ ආදර්ශවත්ම ඩිපෝව බවට පත් කරන්න මම බලාපොරොත්තු වෙනවා.බදුල්ල ප්‍රධාන ධාවන පාලක ගාමිණී වීරකෝන් මහතා - ඩිපෝවට ලාබ ලබන්න නම් කිලෝමීටරයට රුපියල් හැට පහක වත් ආදායමක් තියෙන්න ඕන.බිබිලේ ආදායම තිබුණේ කිලෝමීරටයට රුපියල් හතළිස් එකත්, හතළිස් අටත් අතරේ. දැන්නම් ඒක කිලෝමීටරයට රුපියල් පනස් පහ දක්වා වැඩිවෙලා තියෙනවා.බිබිලේ මාර්ග හැට පහකින්, පනස් දෙකක විතරයි බස් ධාවනය කරන්නේ.බස් රථ හතළිස් හතරක් තිබුණ නම් මගී ජනතාවට අපහසුවක් ඇති නොවන ආකාරයට බස් ධාවනය කරන්න පුළුවන්. අඩුමගානේ බස් රථ තිස්පහක් වත් ඕන බිබිල ඩිපෝවට.”බිබිල ඩිපෝවේ සහකාර කළමනාකාර එච්.එම්.ආරියපාල, සහකාර කළමනාකාර ආර්.එම්.ආරියදාස, ප්‍රධාන ඉංජිනේරු ජී.එම්. සිරිසේන ඇතුළු ;ස්වක මහත්ම මහත්මීහු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s11071410</link>
    <topic>ශ්‍රී ලංකාවට ලකුණු 183ක විශිෂ්ට ජයක්</topic>
    <author/>
    <content>ස්කොට්ලන්තයේ එඩින්බර්ග්හි ඊයේ ශ්‍රී ලංකාව හා ස්කොට්ලන්තය අතර පැවැති එක්දින ක්‍රිකට් තරගයේ දී ශ්‍රී ලංකාවට ලකුණු 183ක විශිෂ්ට ජයක් හිමිවිය.ලකුණු 285 ඉලක්කයක් හඹාගිය ස්කොට්ලන්ත පිල ඕවර 32.4කදී සියලු දෙනා ලකුණු 101කට දවා ගැනීමට ශ්‍රී ලංකා පන්දු යවන්නෝ සමත් වූහ.විශිෂ්ට පන්දු යැවීමක නිරත වූ ලසිත් මාලිංග ලකුණු 30කට කඩුලු 5ක් ද ධම්මික ප්‍රසාද් ලකුණු 17කට කඩුලු 3ක් ද දවා ගත්හ. ලකුණු නොලබාම ස්කොට්ලන්ත ක්‍රීඩකයන් 4 දෙනෙකු දැවී ගිය අතර ලකුණු 10 ට අඩුවෙන් ක්‍රීඩකයන් 3 දෙනෙකු දවා ගැනීමට ශ්‍රී ලංකා ක්‍රීඩකයෝ සමත් වූහ.ස්කොට්ලන්ත ඉනිමේ වැඩිම ලකුණුලාභියා වූයේ මජීඩ් හක්ය. ඔහු ලකුණු 34ක් රැස් කළේය. සෙසු ක්‍රීඩකයන් අතරින් ජෝශ් ඩාවි ලකුණු 17ක් රැස් කළේය.කාසියේ වාසිය දිනු ස්කොට්ලන්ත පිලේ ආරධනයෙන් පළමුව පන්දුවට පහරදුන් ශ්‍රී ලංකා පිල ඕවර 50 තුළදී කඩුලු 7ක් දැවී ලකුණු 284ක් රැස් කළේය.ආරම්භක පිතිකරු යුගලය වූ මහේල ජයවර්ධන හා දිමුත් කරුණාරත්න පළමු කඩුල්ල වෙනුවෙන් ලකුණු 101ක සබඳතාවක් ගොඩ නැගූ අතර මහේල ජයවර්ධන ලකුණු 64ක් ලබා සිටියදී මජීඩ් හක්ගේ පන්දුවකට කේල් කොඑටියර් අතට උඩපන්දුවක් ලබාදී දැවී ගියේය. මහේලගේ ඉනිම හතරේ පහර 7ක් සහ හයේ පහරකින් ශක්තිමත් විය.දෙවැනි කඩුල්ල ලෙස නායක තිලකරත්න ඩිල්ෂාන් දැවී ගියේ ලකුණු 6ක් ලබා සිටියදීය. ඒ ඩාවිගේ පන්දුවකට මෙයිඩින් අතට උඩපන්දුවක් ලබා දීමෙනි.ලකුණු 60ක් ලබා සිටි දිමුත් කරුණාරත්න මුලු ලකුණු 140ක් තිබියදී හක්ගේ පන්දුවකට මැක්ලියෝඩි අතට උඩපන්දුවක් ලබා දී දැවී ගියේය. ලකුණු 20ක් ලබා සිටි තිළිණ කණ්ඩම්බි 4 වැනි කඩුල්ල ලෙස මොමිසෙන්ගේ පන්දුවකට ෂානිස්ගේ අතට උඩපන්දුවක් ලබා දී දැවී ගිය අතර 5 වැනි කඩුල්ල ලෙස ලකුණු 24ක් ලබා සිටි දිනේෂ් චන්දිමාල් මොම්සෙන්ගේ පන්දුවකින් ඔහුම උඩපන්දුව ලබා ගැනීමෙන් දවා ගත්තේය. එවිට මුලු ලකුණු සංඛ්‍යාව 189කි.ඇන්ජලෝ මැතිව්ස් ලකුණු 23ක් ලබා සිටියදී ඩ්රූමන්ගේ පන්දුවකට මැක්ලියෝඩි අතට උඩපන්දුවක් ලබාදී දැවී ගියේ මුලු ලකුණු සංඛ්‍යාව 218ක් ව පැවතියදීය. තිසර පෙරේරා 7 වැනි කඩුල්ල ලෙස දැවී ගියේ ගෝඩිගේ පන්දුවකට මැක්ලියෝඩි අතට උඩපන්දුවක් ලබා දීමෙනි. එවිට මුලු ලකුණු සංඛ්‍යාව 238කි.ශ්‍රී ලංකා ඉනිමේ දැවී ගිය කඩුලු 7 උඩ පන්දුවලින්ම දැවී යාම විශේෂයකි. නොදැවි ක්‍රීඩා කරන ජීවන් මෙන්ඩිස් ලකුණු 34ක් ද ලසිත් මාලිංග ලකුණු 32ක් ද ලබා සිටියහ.පන්දු යැවීමේදී ප්‍රිස්ටන් ටොම්සන් ලකුණු 19කට කඩුලු 2ක් ද මජීඩ් හක් ලකුණු 53කට කඩුලු 2ක් දවා ගත්හ.ශ්‍රී ලංකාව කඩුලු 7කට (ඕවර 50) 284මහේල ජයවර්ධන 64, දිමුත් කරුණාරත්න 60, ජීවන් මෙන්ඩිස් (නොදැවී) 34, ලසිත් මාලිංග (නොදැවී) 32 (ප්‍රිස්ටන් ටොම්සන් 19/2, මජීඩ් හක් 53/2)ස්කොට්ලන්තය සියලු දෙනා දැවී (ඕවර 32.4) 101මජීඩ් හක් 34 (ලසිත් මාලිංග 30/5, ධම්මික ප්‍රසාද් 17/3).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107141</link>
    <topic>එල්.වී.ජයවීර සූරතා පාසල් බොක්සිං තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් සංවිධානය කරනු ලබන එල්.වී.ජයවීර සූරතා පාසල් බාලක බාලිකා බොක්සිං තරගාවලිය හෙට (14) සිට 17 දින දක්වා ගන්නෝරුව රණබිම රාජකීය විදුහලේ දී පැවැත්වේ.39 වැනි වරට පවත්වනු ලබන මෙවර තරගාවලියට පාසල් 50ක ක්‍රීඩක ක්‍රීඩිකාවෝ 350කට අධික සංඛ්‍යාවක් තරග වැදීමට නියමිතය.අවුරුදු 14 සිට 19 දක්වා වයස් කාණ්ඩයන් හී ක්‍රීඩක ක්‍රීඩිකාවන්ට පමණක් සහභාගි විය හැකි මේ තරගාවලියට පූර්ණ අනුග්‍රහය දක්වනු ලබන්නේ පසුගිය වසරේදී අනුග්‍රහය සැපයූ පල්ලේකැලේ මාස් ලීනියා ක්ලෝතින් සමාගමය.පාසල් 42ක ක්‍රීඩක ක්‍රීඩිකාවන් 182කගේ සහභාගිත්වයෙන් කෙන්ගොල්ල නවෝද්‍යා මහා විද්‍යාලයේ පැවති පසුගිය වසරේ තරගාවලියේ දී විද්‍යාර්ථ විදුහලේ එච්.එම්.පී හදුවෙල හොඳම බොක්සිං ක්‍රීඩකයා ලෙස සම්මාන දිනූ අතර ගන්තලාව මහා විද්‍යාලයේ ටී.ජී.කේ රොෂාන් හොඳම පරාජිත ක්‍රීඩකයාට හිමි සම්මානය දිනාගත්තේය. තරගාවලියේ සූරතාව අත්කර ගැනීමට මහනුවර සාන්ත සිල්වෙස්තර විදුහල සමත්විය. අනුසූරතාව හිමිවූයේ හොරණ විද්‍යාරත්න විද්‍යා පීඨයටය.පාසල් බොක්සිං පිටියේ විශිෂ්ටතම තරගාවලියක් වන එල්.වී.ජයවීර සූරතා බොක්සිං තරගාවලිය, බොක්සිං තරග තීරකවරුන්ගේ සහ විනිසුරුවරුන්ගේ කොමිසමේ වත්මන් සභාපති, ශ්‍රී ලංකාවේ ප්‍රවීනතම බොක්සිං තරග විනිසුරුවරයකු හා තරග තීරකවරයකු වන ඩොනල්ඩ් මුණසිංහ මහතාගේ සංකල්පයක් අනුව 1972 වසරේ දී ආරම්භ කෙරුණේ එකල යුද හමුදාවේ හිටපු විශිෂ්ට බොක්සිං ක්‍රීඩක අභාවප්‍රාප්ත එල්.වී.ජයවීර මහතා අනුස්මරණය කිරීම සඳහාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107142</link>
    <topic>15න් පහළ ක්‍රිකට් තරග 3ක ජය තර්ස්ටන් විදුහලට</topic>
    <author/>
    <content>අන්තර් පාසල් 15න් පහළ ක්‍රිකට් තරගාවලිය යටතේ ආනන්ද විදුහල, සාන්ත ජෝන් විදුහල සහ මාරිස්ටෙලා විදුහල පරාජය කිරීමට පසුගියදා තර්ස්ටන් විදුහල සමත්විය.තර්ස්ටන් – ආනන්දතිමිර ජයසිංහගේ විශිෂ්ට ශතකය හේතුවෙන් ආනන්ද විදුහල සමඟ පැවැති තරගයෙන් කඩුළු 4ක ජයක් හිමිවිය.ආනන්ද විදුහල-254(සියළුදෙනා දැවී) අෂේන් දසනායක 43, නිසාල් ෆ්‍රැන්සිස් 41, පසිඳු ලක්ෂාන්ත 38 (සෙනාල් විජේසිංහ 62/3)තර්ස්ටන් විදුහල-255/6-තිමිර ජයසිංහ 101, සජිත් ගුණතිලක 62, චරණ නානායක්කාර නොදැවී 52 ( චමෝද් උදයංග 32/2 )තර්ස්ටන් - සාන්ත ජෝන්සෙනාල් පෙරේරා, ගිහාන් ශෂිර සහ තිමිර ජයසිංහගේ පන්දු යැවීමේ දස්කම් හේතුවෙන් සාන්ත ජෝන් විදුහලට එරෙහිව ලකුණු 95ක ජයක් අත්විය.තර්ස්ටන් විදුහල-267/8- උදාර මල්වරගේ 70, තිමිර ජයසිංහ 32 ( නලින් ධනුෂ්ක 48/3 )සාන්ත ජෝන් විදුහල – 172 (සියළුදෙනා දැවී) නලින් ධනුෂ්ක 44 (සෙනාල් පෙරේරා 26/4, ගිහාන් ශෂිර 31/3, තිමිර ජයසිංහ 35/3 )තර්ස්ටන් – මාරිස්ටෙලාතිමිර ජයසිංහ සහ රවීන් සමරසිංහ කඩුළු 4 බැගින් දවාලමින් මාරිස්ටෙලා විදුහලට එරෙහිව ලකුණු 163ක දැවැන්ත ජයක් තර්ස්ටන් විදුහලට හිමිකර දීමට සමත්විය.තර්ස්ටන් විදුහල- 288 (සියළුදෙනා දැවී ) සජිත් ගුණතිලක 66, තිමිර ජයසිංහ 62, තනුර සිල්වා 52 (අශේන් ප්‍රනාන්දු 36/3 )මාරිස්ටෙලා විදුහල – 125 (සියළුදෙනා දැවී ) නවෝද් ප්‍රනාන්දු 35 (තිමිර ජයසිංහ 13/4, රවීන් සමරසිංහ 30/4).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107143</link>
    <topic>සූරතාව සහ අනුසූරතාවබුත්තල දුටුගැමුණු මැදි විදුහලට</topic>
    <author>මොනරාගල සමූහ කේ.බී.රත්නායක</author>
    <content>අධ්‍යාපන අමාත්‍යාංශය මෙහෙයවන 2011 සමස්ත ලංකා මයිලෝ නෙට්බෝල් තරග මාලාවේ ඌව පළාත් තරගාවලියේ 12 න් පහළ බාලිකා නෙට්බෝල් සූරතාව සහ එහි අනුසූරතාව අත්කර ගැනීමට මොනරාගල බුත්තල දුටුගැමුණු මධ්‍ය මහා විද්‍යාලය සමත් විය.බණ්ඩාරවෙල මහජන ක්‍රීඩාංගණයේදී පැවැති මෙම තරගයේ දී බුත්තල දුටුගැමුණු මධ්‍ය මහා විද්‍යාලයේ “ඒ” කණ්ඩායම සූරතාව දිනූ අතර “බී” කණ්ඩායම අනුසූරතාව දිනාගත්තේය. ඌව පළාතේ මධ්‍ය විද්‍යාල මහා විද්‍යාල හා කණිෂ්ඨ විද්‍යාල වලින් දිස්ත්‍රික් තරග ජයග්‍රහණය කළ නෙට්බෝල් කණ්ඩායම් රැසක් මේ තරගය සඳහා සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107144</link>
    <topic>රෙඩ්බුල් එක්ස් ෆයිටර්ස් යළිත් ශ්‍රී ලංකාවේ</topic>
    <author>ෆවුස් මොහොමඩ්</author>
    <content>ලොව නිදහස් ආර මෝටර්ක්‍රොස් ශ්‍රේණිගතකිරීම්වල අංක එකේ පසුවන ‘ද රෙඩ්බුල් එක්ස් ෆයිටර්ස්’ යතුරුපැදි කණ්ඩායමේ ත්‍රාසජනක ක්‍රියාදාම සංදර්ශනයක් මේ මස 30 වැනිදා පස්වරු 3 සිට 6 දක්වා ගාලුමුවදොර දී පැවැත්වේ.බෙල්ජියානු ජාතික ජිමී වර්බර්ග් සහ ගිලිස් ඩිජොන්ක්, දකුණු අප්‍රිකානු ජාතික නික් ඩී විට් සමඟ ස්විඩන් ජාතික ඩැනියෙල් බොඩින්ගෙන් සමන්විත ‘ද රෙඩ්බුල් එක්ස් ෆයිටර්ස්’ යතුරුපැදි කණ්ඩායම මේ සංදර්ශනය සඳහා සහභාගිවීමට නියමිතය. ඔවුන් මේ සඳහා ශ්‍රී ලංකාවට පැමිණෙන්නේ දෙවැනි වරටය. මීට පෙර පසුගිය වසරේ දී ගාලුමුවදොර පිටියේදීම ‘ද රෙඩ්බුල් එක්ස් ෆයිටර්ස්’ යතුරුපැදි කණ්ඩායමේ සංදර්ශනයක් ශ්‍රී ලාංකික ක්‍රීඩා ලෝලින්ට පළමුවරට නැරැඹීමේ අවස්ථාව උදාවිය.මේ සංදර්ශනයට සමගාමිව ‘ද රෙඩ්බුල් එක්ස් ෆයිටර්ස්’ යතුරුපැදි කණ්ඩායම ආරක්ෂක හමුදා සහ පොලීසිය සමඟ වැඩමුළුවකට සහභාගිවීමට ද නියමිතය. 2001 වසරේ ඇරැඹි රෙඩ්බුල් එක්ස් ෆයිටර්ස් සංදර්ශන මාලාව මේ වනවිට ලොව පුරා ලක්ෂ සංඛ්‍යාත ක්‍රීඩාලෝලීන් පිරිසකට නැරැඹීමට අවස්ථාව උදාවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107145</link>
    <topic>මාතලේ විවෘතවොලිබෝල් තරග 15දා</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිසා වොලිබෝල් සංගමය පළමුවරට සංවිධානය කරන පරාක්‍රම දිසානායක අභියෝගතා කුසලාන මාතලේ දිස්ත්‍රික් පාසල් හා විවෘත වොලිබෝල් තරගාවලිය 15 වැනිදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්වේ. මෙහිදී පාසල් බාලක බාලිකා තරග වයස අවුරුදු 21න් පහළ වයස් සීමාව යටතේ සහ විවෘත පිරිමි ලෙස තරග පැවැත්වීමට නියමිතය.මාතලේ දිසා වොලිබෝල් පුහුණුකරු කෙනඩි වීරසිංහ මහතාගේ අධීක්‍ෂණය යටතේ පැවැත්වෙන මෙම තරගාවලියේ සමාප්ති උළෙල සහ ජය සංකේත ප්‍රදානය මධ්‍යම පළාත් සභා මන්ත්‍රී පරාක්‍රම දිසානායක මහතාගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107146</link>
    <topic>පාපන්දු සූරයාගෙන් වාර්තාවක්</topic>
    <author>ආජන්ටිනාව (ඒ. එෆ්. පී.)</author>
    <content>විශිෂ්ට පාපන්දු ක්‍රීඩක ඩියාගෝ ෆෝර්ලෑන් උරුගුවේ කණ්ඩායම වෙනුවෙන් වැඩිම ජාත්‍යන්තර පාපන්දු තරග සංඛ්‍යාවකට සහභාගි වූ ක්‍රීඩකයාගේ වාර්තාව සමකිරීමට සමත් විය.මේ දිනවල පැවැත්වෙන “කෝපා අමෙරිකා” පාපන්දු තරගාවලියේ මෙක්සිකෝ පිල සමඟ පැවැති තරගයට සහභාගි වෙමින් ඔහු මේ වාර්තාව සම කළේය.මේ තරගයෙන් ගෝල් 1 – 0 ක් ලෙස මෙක්සිකෝ පිල පරාජයට පත්කළ උරුගුවේ කණ්ඩායම අර්ධ අවසන් පූර්ව වටයට සුදුසුකම් ලැබීමට ද සමත් විය. ෆෝර්ලෑන් විසින් සමකරනු ලැබුවේ උරුගුවේ හිටපු දැල් රකින ක්‍රීඩක රොඩොල්ෆෝ රොඩ්‍රිගස් තබා තිබූ ජාත්‍යන්තර තරග 79 ක් නියෝජනය කිරීමේ වාර්තාවය.පසුගිය ලෝක කුසලාන පාපන්දු තරගාවලියේදී දක්‍ෂතම ක්‍රීඩකයා වූ 32 හැවිරිදි ෆෝර්ලෑන් 2002 දී සෞදි අරාබිය සමඟ තරග වදිමින් සිට ප්‍රථම ජාත්‍යන්තර තරගයට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107147</link>
    <topic>කිංස්පාර්ක් පාපැදි සවාරිය 24දා</topic>
    <author>සුනිල් අභයවර්ධන</author>
    <content>ශ්‍රී ලංකා පාපැදි සම්මේලනයේ සහයෝගය ඇතිව මහනුවර දිස්ත්‍රික් පාපැදි සංගමය මහනුවර කිංස්පාර්ක් හෝටලයේ අනුග්‍රහය ඇතිව තෙවැනි වරටත් සංවිධානය කරන විවෘත රේසිං පාපැදි තරගය මේ මස 24 වැනි දින පෙරවරු 8.30 මහනුවර කිංස්පාර්ක් හෝටලය අසලින් ආරම්භවෙයි.ශ්‍රී ලංකා පාපැදි සම්මේලනයට අනුබද්ධිත 2011 සම්මේලන බලපත්‍රලාභි අවුරුදු 23 න් පහළ සහ සුපිරි තරගකරුවන්ට විවෘත මෙම පාපැදි තරගයේ ජයග්‍රාහකයින්ට රුපියල් තුන් ලක්ෂයකට ආසන්න තෑගි මුදලක් පිරිනැමෙයි.තරගය මහනුවර නගරයේ සිට අලවතුගොඩ, කටුගස්තොට, මාතලේ, ලෙනදුර, හරහා දඹුල්ලට ගොස් නැවත කුරුණෑගල පාර, පලාපත්වල, මාතලේ, බලකඩුව, අකුරණ, මහයියාව හරහා මහනුවර දළදාවීදිය, කැන්ඩි සිටි සෙන්ටර් අසලින් තරගය නිමාවට පත්වෙයි. තරගයේ දුර කිලෝමීටර් 152 කි.තරගයේ ආරම්භක සංඥාව 24 වැනි දින පෙරවරු 8.30 තරගයේ අනුග්‍රාහක කිංස්පාර්ක් අධ්‍යක්ෂ මහනුවර දිස්ත්‍රික් පාපැදි සංගමයේ ලේකම් ආචාර්ය රෝහණ කුමාර මහතා අතින් සිදු කෙරෙන අතර ජය සංකේත ප්‍රදානය මධ්‍යම මහ ඇමති සරත් ඒකනායක මහතාගේ ප්‍රධානත්වයෙන් සිදු කෙරෙයි.තරගයේ ජයග්‍රාහකයාට කුසලාන සමඟ රුපියල් 75000 ක්ද දෙවැන්නාට 50,000 ක්ද, තෙවැන්නාට 40,000 ක්ද, සිව්වැන්නාට 30,000 ක්ද, පස්වැන්නාට 20,000 ක්ද හයවැන්නාට 15,000 ක්ද, හත්වැන්නාට 7000 ක්ද, අටවැනි ස්ථානයේ සිට දහවැන්නා දක්වා රුපියල් 5000 ක් බැගින් ද 11 වැන්නාගේ සිට 15 වැන්නා දක්වා රුපියල් 2000 ක් බැගින්ද කදු නැගීමේ ශූරයාට රුපියල් 5000 ක්ද, ජයග්‍රාහි කණ්ඩායමට රුපියල් 10000 ක්ද පිරිනැමීමට කටයුතු යොදා තිබෙන බව මහනුවර දිසා පාපැදි සංගමයේ ලේකම් ඊ. එම්. දිසානායක මහතා (07 – 22229682) සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107148</link>
    <topic>මාතලේ දිස්ත්‍රික් යෞවන ක්‍රීඩා සමස්ත සූරතාව පල්ලේපොලට</topic>
    <author>අසෝක හිඳගොඩමාතලේ දිසා විශේෂ</author>
    <content>2011 මාතලේ දිස්ත්‍රික් යෞවන ක්‍රීඩා උළෙලේදී සමස්ත ක්‍රීඩා සූරතාව දිනා ගැනීමට පල්ලේපොල ප්‍රාදේශීය ලේකම් කොට්ඨාසයේ ක්‍රීඩක ක්‍රීඩිකාවෝ සමත් වූහ.අනු සූරතාව මාතලේ ප්‍රාදේශීය ලේකම් කොට්ඨාසයටද තෙවැනි ස්ථානය විල්ගමුව ප්‍රාදේශීය ලේකම් කොට්ඨාසයටද හිමි වූහ.මාතලේ දිසා යෞවන ක්‍රීඩා උළෙලේ මලල ක්‍රීඩා තරග සහ ජය සංකේත ප්‍රදාන උළෙල පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙම තරගාවලියේ සමාරම්භක උළෙල ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන්ද ජය සංකේත ප්‍රදානය මාතලේ දිස්ත්‍රික් තරුණ සේවා සහකාර අධ්‍යක්ෂ සුනිල් රණසිංහ මහතාගේ ප්‍රධානත්වයෙන්ද සිදු කෙරිණි.මේ අවස්ථාවට මාතලේ දිස්ත්‍රික් තරුණ සේවා නිලධාරී තිලක් ධර්මකීර්ති මහතාද සහභාගි විය.මෙහිදී මාතලේ දිසා යෞවන මලල ක්‍රීඩා තරගාවලියේ අවුරුදු 20 න් ඉහළ දක්ෂත ක්‍රීඩකයා ලෙස මාතලේ බුද්ධි ප්‍රසන්න රූපසිංහ සහ දක්ෂතම ක්‍රීඩිකාව ලෙස නාඋල ශ්‍යාමලී කුමාරි ජයතිලක ද අවුරුදු 20 න් පහළ දක්ෂතම ක්‍රීඩකයා ලෙස විල්ගමුවේ උදාර සුරංජිත් උපතිස්ස සහ දක්ෂතම ක්‍රීඩිකාව ලෙස ලග්ගල පල්ලේගම පුෂ්පා කුමාරි ශර්මිලා සම්මාන ලැබූහ.2011 මාතලේ දිසා යෞවන ක්‍රීඩා කණ්ඩායම් සූරතා දිනූ කණ්ඩායම් මෙසේය.වොලිබෝල් (පිරිමි) පල්ලේපොල, වොලිබෝල් (කාන්තා) ගලේවෙල, එල්ලේ (පිරිමි) ගලේවෙල එල්ලේ (කාන්තා) උකුවෙල ක්‍රිකට් (පිරිමි) යටවත්ත ක්‍රිකට් (කාන්තා) ගලේවෙල නෙට්බෝල් (කාන්තා) දඹුල්ල, නෙට්බෝල් (පිරිමි) නාඋල පාපන්දු (පිරිමි) උකුවෙල කබඩි (පිරිමි) යටවත්ත සහ කබඩි (කාන්තා) පල්ලේපොල.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=s1107149</link>
    <topic>බස්නාහිර පළාත් මලල ක්‍රීඩා හෙට සිට</topic>
    <author/>
    <content>කොළඹ කලුතර සහ ගම්පහ යන දිස්ත්‍රික්ක වල මලල ක්‍රීඩා ජයග්‍රහණ ලැබූ ක්‍රීඩක ක්‍රීඩිකාවන් 1000 කට ආසන්න සංඛ්‍යාවක් තරග වදින බස්නාහිර පළාත් මලල ක්‍රීඩා උළෙල හෙට (15) සිට 17 දා දක්වා සුගතදාස ක්‍රීඩාංගණයේදී පැවැත්වේ.බස්නාහිර පළාත් ප්‍රවාහන, ක්‍රීඩා හා සමුපකාර අමාත්‍ය උපාලි කොඩිකාර මහතාගේ ප්‍රධානත්වයෙන් සමාරම්භක උත්සවය පැවැත්වෙන අතර ජය සංකේත ප්‍රදානය සහ සමාප්ති උළෙල 17 දා බස්නාහිර පළාත් ආණ්ඩුකාර අලෙවි මවුලානා සහ ප්‍රධාන අමාත්‍ය ප්‍රසන්න රණතුංග යන මහත්වරුන්ගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=f1107141</link>
    <topic>විපක්ෂය අනවබෝධයෙන් රජයට එල්ල කරන ආසනික් ප්‍රහාර</topic>
    <author>රාමන්</author>
    <content>විපක්ෂයේ සම්ප්‍රදාය ඕනෑම දේකට විරුද්ධ වීමයි. ආණ්ඩුවේ සම්ප්‍රදාය වී තිබෙන්නේ ඕනෑම දේකට පිළිතුරක් සොයා ගැනීම. සාමාන්‍යයෙන් පසුගිය සමයේ රටේ දේශපාලනය දෝලනය වුණේ එහෙමයි. මේ දෙකම ජනතාව අනුමත කරන්නේ නැහැ.විපක්ෂයේ සිටින විට රජයට තරම් වගකීමක් නැහැ. ඔවුන් ආණ්ඩු බලය දරා සිටියත් විපක්ෂයට ගිය විට කටයුතු කරන්නේ සාම්ප්‍රදායික විපක්ෂයක් විදියට. යම් කරුණක් සම්බන්ධයෙන් සුබවාදී හෝ යථාර්ථවාදී ප්‍රතිචාරයක් දැක්වීම වුව ද විපක්ෂය කල්පනා කරන්නේ ආණ්ඩුවකට පක්ෂපාති වීමක් විදියට. මේ නිසා ඇත්තක් වුව ද රජයට ලකුණු වැටෙන විදියට කිසියම් හෝ අදහසක් පළ කිරීමට විපක්ෂය සුදානම් නැහැ. මේ නිසා ඔවුන් සෑම දෙයකම දකින්නේ අසුබවාදී පැත්ත. රජයට එරෙහිව විපක්ෂයක් නැති වුණාමත් මෙහෙම වෙනවා.ඒ නිසා අතට හසුවන සෑම දෙයකින් ම ප්‍රහාරයක් එල්ල කිරීමටයි ඔවුන් කල්පනා කරන්නේ. රජය පැත්තේ සාමාන්‍ය කල්පනාව ද කුමක් හෝ පිළිතුරක් දී ප්‍රශ්නයෙන් ඉවත් වීමටයි. තමන් බලයේ සිටින නිසා ම කියන ඕනෑම දෙයක් ජනතාව පිළිගනු ඇතැයි රජයේ සමහරු කල්පනා කරනවා දැයි කියන්න දන්නේ නැහැ. විවිධ අවස්ථාවල පැන නඟින ප්‍රශ්න සම්බන්ධයෙන් රජය දෙන පිළිතුරුවලින් එය පැහැදිලි වෙනවා. බොහෝ වේලාවට විපක්ෂය නඟන ප්‍රශ්නවලට රජයට පිළිතුර සකස් කර දෙන්නේ නිලධාරින්, සමහර නිලධාරින් ඕනෑවට එපාවට ඒවා සකස් කර දෙන ආකාරයක් දක්නට ලැබෙනවා. ඒමඟින් ආණ්ඩුව අපහසුතාවයට පත් වන හැටිත් අපි දුටුවා.හෙට්ටිපොළ පැත්තේ මාර්ගයක කි. මීටර් 2 කටත් අඩු ප්‍රමාණයක් ප්‍රතිසංස්කරණය කිරීමට කෝටි 4 1/2ක් වැය කළ පුවතක් පසුගියදා මහත් ආන්දෝලනයක් ඇති කළා. එම ආන්දෝලනය මතු වුණේ රජය පැත්තේ දුන් පිළිතුර නිසා. බැලූ බැල්මට වුණත් ඒ මුදල අස්වාභාවිකයි. වෙන්න බැරි මුදලක්. කෝටි 4 1/2කට ආසන්න මුදලක් ගැන සඳහන් වුණේ රජය පැත්තෙන් පාර්ලිමේන්තුවට ලබා දුන් පිළිතුරෙන්. නැවත පරීක්ෂා කිරීමෙන් තොරව නිලධාරින් සකස් කර දුන් පිළිතුර පාර්ලිමේන්තුවට ඉදිරිපත් කළා. මේ නිසා රට හමුවට ගිය මතය රජය නාස්තිකාර ලෙස මාර්ග සංවර්ධනය වෙනුවෙන් මුදල් වැය කරන බවයි. එමෙන් ම ඉන් කොටසක් බලධාරින් අතට අක්‍රමිකවත් ගසා කෑමක් ලෙස කාගේ හෝ සාක්කුවට යන බවයි. එවන් මතයක් සමාජගත වීමේ නුසුදුසු බව අමුතුවෙන් කිව යුතු නැහැ.මේ නිසා ආණ්ඩුව වැඩක් කරලත් බැනුම් අහනවා. හෙට්ටිපොළ පළාතේ මහත් ආන්දෝලනයට ලක් වූ මාර්ගයට ගිය ඇත්ත වියදම ලක්ෂ 40යි. වියදම ලක්ෂ 40ක් වුණත් වටිනාකම ලක්ෂ 60ක් පමණ බව බවයි පැවසෙන්නේ. ‘මඟ නැඟුම’ මගින් මෙම ප්‍රදේශයේ පාරවල් ඇස්තමේන්තුවටත් වඩා අඩු මුදලකට නිම කර තිබෙනවා. ලක්ෂ 40 මුද්‍රණ දෝෂයක් නිසා කෝටි 4 1/2කට ගිහින්. අදාළ පිළිතුර ටයිප් කිරීමේ දී තමයි මෙම වැරැද්ද සිදු වී තිබෙන්නේ. කිසිවෙක් පරීක්ෂා කිරීමකින් තොරව ටයිප් පිටපත කෙලින් ම පාර්ලිමේන්තුවේ පිළිතුරට ඇමිනීම නිසයි මේ වරද සිදු වුණේ. හොඳ පාඩමක්. එහෙත් කවුරුත් මේවායින් පාඩම් ඉගෙන ගන්නා බවක් පෙනෙන්නට නැහැ.අවසානයේ සිදු වූයේ කුමක් ද? විපක්ෂය එම පිළිතුරින් හොඳ ප්‍රවෘත්තියක් සකසා ගෙන මාධ්‍යවලට ඉදිරිපත් කළා. ආණ්ඩුව කිසිදු හේතුවක් නොමැතිව මුද්‍රණ දෝෂයක් නිසා අපහාස වින්දා. මින් අදහස් වන්නේ නැහැ සියල්ල නිවැරැදි ලෙස සිදු වන බව. මේ කිසි තැනක කිසිදු අක්‍රමිකතාවක් නැහැ කියලත් සහතික දෙන්න බෑ. නිකරුනේ මේ කවුරුත් නිර්දෝෂී කරන්න කාටවත් වුවමනාවක් නැහැ. එහෙත් දිවයින පුරා සිදු වන දැවැන්ත මාර්ග සංවර්ධනය අබියස එහි සුබවාදී පැත්ත විනාශ වන විදියට අසුබවාදී තොරතුරු ජනතාව අතර ප්‍රචලිත කිරීමට ආණ්ඩුවේ ආයතනවල නොසැලකිල්ල නිසා විපක්ෂයට ඉඩකඩ සලසාදීම අපරාධයක්.පොහොර සහනාධාර ගැනත් කීමට තිබෙන්නේ ද මේ ටිකමයි. පසුගිය වසර 6ක් තිස්සේ ම නොවෙනස්ව පවතින එකම සාධකය පොහොර මිලයි. 2005 වසරේ ජනාධිපති මහින්ද රාජපක්ෂ ජනතාවට දුන් පොරොන්දුව එනම් රු. 350/– ට පොහොර හොන්ඩරයක් ලබාදීම තවමත් නොවෙනස්ව ඉටු වෙමින් පවතිනවා. මේ වන විට එය තවත් පුළුල් වෙලා. වී ගොවිතැනට පමණක් නොව තේ වැනි ව්‍යාපාරික බෝගවලට හා එළවළු වගාව දක්වා ව්‍යාප්ත වෙලා. කෙටියෙන් සඳහන් කරන්නේ නම් රජය පොහොර සහනාධාරය ගොවිතැන සඳහා සීමාවකින් තොරව නිදහස් කරලා.මේ නිසා රු. 350/- ට පොහොර සහනාධාරය නොකඩවා ලබා දෙන ගමන් 2005 ට වඩා එය ලැබිය යුතු පරාසය පුළුල් කරලා. මේ සඳහා වාර්ෂිකව රු. ද. ල. 60,000ක පමණ මුදලක් ජාතික අය – වැය ලේඛනයෙන් වෙන් කරනු ලබනවා. මේ වනනවිට රට සහලින් ස්වයංපෝෂිත වීමට පොහොර සහනාධාරය හේතුවක් වී තිබෙන බව විපක්ෂය වුව ද පිළිගන්නා සත්‍යයක් වර්තමානයේ පොහොර සහනාධාරය හැඳින්වෙන්නේ ආණ්ඩුවක් රටේ කෘෂිකර්මය වෙනුවෙන් කරනු ලබන දැවැන්ත ආයෝජනයක් ලෙසයි. මෙ’වැනි ආයෝජනයක් කිසිම රජයක් නිදහසින් පසු කෘෂිකර්මය වෙනුවෙන් ඍජුව කර නැහැ.එහෙත් පසුගිය සතියේ විපක්ෂය සඳහන් කළේ රජය පොහොර සහනාධාර කප්පාදු කිරීමට යන බවයි. මේ ප්‍රවෘත්තියේ කිසිම සත්‍යතාවයක් නැහැ. පොහොර සහනාධාරය නිසා ම අපේ රටේ සමහර තැනක පොහොර භාවිතාව සීමාවකින් තොරව වර්ධනය වෙලා. සමහර දිස්ත්‍රික්කවල වී ගොවිතැන වෙනුවෙන් පසට යොමු කරන පොහොර ප්‍රමාණය සීමාව ඉක්මවා ගිහින්. මෙසේ වසර ගණනාවක් පසට සීමාව ඉක්මවා පොහොර යෙදීම නිසා පසේ යම් යම් සංඝටක ඇති වෙලා. මේ නිසා සමහර දිස්ත්‍රික්කවල පොහොර භාවිතය අවශ්‍ය ප්‍රමාණයට පමණක් යෙදවීමට සිදු වී තිබෙනවා. එය පොහොර සහනාධාර කප්පාදු කිරීමක් සේ හුවා දැක්වීම වැරැදියි. මේ සම්බන්ධයෙන් නිසි පැහැදිලි කිරීමක් අදාළ පාර්ශ්වයන්ගෙන් සිදු නොවන නිසා සමහර තැනක පොහොර භාවිතය සීමා කිරීම පොහොර සහනාධාර කප්පාදු කිරීමට යෑමක් සේ හුවා දැක්වීමට විපක්ෂයට අවස්ථාව සැලසිලා.මෙ’වැනි ප්‍රචාරවල අනවබෝධය නිසා ද රජයට ප්‍රහාරයක් එල්ල කිරීමට ද සිදු වෙමින් පවතිනවා. ආසනික් ප්‍රශ්නය හා පැට්රල් වලට ජලය මුසු වීමේ ක්‍රියාවලිය ගැන ද නිවැරදි තොරතුරු ජනතාවට පිළිගත හැකි අයුරින් ඉදිරිපත් වන්නේ නම් විපක්ෂයට ඒවා සම්බන්ධයෙන් බරපතළ කම්පනයක් ඇති කිරීමට හැකිවන්නේ නැහැ.විපක්ෂයේ සුදානම තමන් අතට හසු වන ඕනෑම සිදුවීමක් රජයට එරෙහි ව එල්ල කිරීම නම් රජයේ පාර්ශ්වයෙන් ඒ පිළිබඳ නිවැරදි පැහැදිලි කිරීමක් සිදු නොවන්නේ නම් තාවකාලිකව හෝ විපක්ෂයේ මතය සමාජ ගත වෙනවා. පසුගිය සමයේ පැන නැඟුණු ප්‍රශ්න සම්බන්ධයෙන් නිලධාරිවාද පිළිතුරු හා තර්ක කෙටි පිළිතුරුවලින් පලක් වන්නේ නැහැ.එක් කොටසක් සහල් වල ආසනික් තිබේ යැයි ජනතාව හමුවේ සඳහන් කරන විට එසේ නැතැයි කෙටි පිළිතුරකින් ජනතාව සෑහීමකට පත් වේ යැයි අදාළ බළධාරින් කල්පනා කරන්නේ නම් එය බරපතළ වැරැදීමක්. අවසානේ මේ සියල්ලටම දේශපාලන වශයෙන් ජනතාවට පිළිතුරු දීමට සිදු වී තිබෙන්නේ රජයටයි. මේ නිසා නිලධාරිවාදි ඇ¼ඟ බේරා ගැනීමේ පිළිතුරු වලින් ආණ්ඩුව අපහසුතාවට ලක් වීමත් විපක්ෂය ඉන් ප්‍රයෝජනය ගැනීමත් වැළැක්විය නොහැකිය. මේ සඳහා අදාළ බලධාරි ආයතන හා සම්බන්ධ දේශපාලන නායකත්වය තම අමාත්‍යාංශගත බලධාරීන් නිසියාකාරව මෙහෙය වීම වැදගත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>14</day>
    </date>
    <link>http://www.dinamina.lk/2011/07/14/_art.asp?fn=f1107142</link>
    <topic>ඇසළ පෝදාධර්මානුශාසනාව</topic>
    <author/>
    <content>ශ්‍රද්ධාවන්ත පින්වතුනි,අද ඇසළ පුර පසළොස්වක් පොහෝ දිනයයි. බුදු දහම ලොවට ලැබුණේ මීට වසර දෙදහස් හයසීයකට ප්‍රථම අද වැනි පොහොය දිනයකයි. සාරාසංඛ්‍ය අසංඛ්‍ය කල්ප ලක්ෂයක් පාරමිතා සම්පූර්ණ කරල සම්මා සම්බුද්ධත්වයට පත්වූ, අපේ තථාගත බුදුරජාණන් වහන්සේ, තමන් ස්වයම්භූ ඤාණයෙන් අවබෝධ කරගත් ධර්මය ලොවට දේශනා කළේ ඇසළ පුන් පොහෝ දිනක දී බව, බුද්ධ චරිතය දන්න කුඩා දරුවන් පවා හොඳාකාර දන්නා දෙයක්. ඒ අනුව, මේ පොහොය දිනය සමස්ත බෞද්ධ ලෝකයාට ම අනුස්මරණීයවූත්, ඓතිහාසිකවූත් දිනයක්.අපේ බුදුරජාණන් වහන්සේ තමන්ගේ මංගල ධර්ම දේශනය පැවැත්වූයේ ඉන්දියාවේ, බරණැස ඉසිපතනාරාමයේ දී පස්වග තවුසන් හමුවේදියි. එතැන දී දේශනා කළ සූත්‍රය, මුලු බෞද්ධ දර්ශනයේ ම සාරාංශයක්. බෞද්ධ දර්ශනයෙහි අන්තර්ගත විමුක්ති මාර්ගය තමයි මේ සූත්‍රයෙන් දැක්වෙන්නෙ. අද ධර්ම දේශනය සඳහා මාතෘකාව වශයෙන් මා ඉදිරිපත් කළේ එම සූත්‍රයේ එන ඉතා ම වැදගත් ධර්ම කොට්ඨාසයක්.පින්වතුනි, බෞද්ධ ඉගැන්වීම අනුව, ඉපදීම දුකක්. ඉපදීම නිසා ජරා, ව්‍යාධි, මරණ, දුක්ඛ, දෝමනස්ස, උපායාස ආදී දුක් කන්දරාවකට ගොදුරු වෙන්නට උපන් සත්ත්වයාට සිදුවෙනවා. මේ දුක් නැති කරන්නට නම් ඉපදීම – පුනර්භවය – නැති කරන්ට ඕනෙ. ඉපදීම නැති කළ හැක්කේ ඊට හේතුව වූ තෘෂ්ණාව නැති කිරීමෙනුයි. තෘෂ්ණාව නැති කිරීමෙන් තමයි චතුරාර්ය සත්‍යය අවබෝධ කරගෙන නිවන් දකින්නට පුලුවන් වෙන්නෙ. ඒ සඳහා අනුගමනය කළ යුතු මාර්ගයක් බුදුරජාණන් වහන්සේ අපට පෙන්වා දීල තියෙනව. ඒ තමයි ආර්ය අෂ්ටාංගික මාර්ගය. බුදු – පසේබුදු – මහරහතන් වහන්සේලා විසින් අනුගමනය කළ නිසා ඊට ආර්ය මාර්ගය කියල කියනව අංග අටකින් යුක්ත නිසා අෂ්ටාංගික මාර්ගය කියල කියනව. මා මාතෘකා කළ පාඨයේ සඳහන් වෙන්නේ ඒ අංග අටයි. ඬවැරැදි දැකීම, නිවැරැදි කල්පනාව, නිවැරදි වචනය, නිවැරදි කර්මාන්තය, නිවැරැදි දිවි පැවැත්ම, නිවැරැදි උත්සාහය, නිවැරැදි සිහිය, නිවැරැදි චිත්ත ඒකාග්‍රතාව කියන්නෙ ඒ අංග අටයි.පින්වතුනි, මේ මාර්ගය, ලෞකික - ලෝකෝතර වශයෙන් බෙදන්ට පුළුවන්. මේ මාර්ගය අනුගමනය කිරීමෙන් ලෞකික ජීවිතය සාර්ථක කරගන්නටත්, ලෝකෝත්තර වශයෙන් සසර දුක් කෙළවර කොට නිවන් අවබෝධ කරගන්නටත් අපට පුළුවන්.මධ්‍යම ප්‍රතිපදාව කියන්නෙත් මේ මාර්ගයටමයි. කිසිම දෙයක අන්තයට නොගොස් ජීවිතය ගොඩ නගාගත හැකි මාර්ගයක් නිසයි ඒකට මධ්‍යම ප්‍රතිපදාව කියන්නෙ. අපේ ජීවිත දුක් ගොඩක් බවට පත්වන්නෙ අන්තවාදී ලෙස තෘෂ්ණාවට ගිජුවීම නිසයි. ඒක බුදු දහමෙහි හැඳින්වෙන්නෙ කාමසුඛල්ලිකානුයෝගය, අත්තකිලමථානුයෝගය කියල මේ දෙකටම මුල් වෙන්නෙ තෘෂ්ණාවයි. මේ ආත්ම භාවයේ දී හෝ මතු ආත්ම භවයක දී හෝ සැප විඳීමේ ආසාවයි.අපේ ජීවිතයට සැපය අවශ්‍යයි. ඒත් එය අන්තවාදී ව විඳින්නට යාම වැරදියි. ඒ නිසා තමයි මධ්‍යම ප්‍රතිපාදව ඉදිරිපත් කරල තියෙන්නෙ. ඒ තුළ තියෙන්නෙ මැදහත් බව. උපේක්ෂා සහගත බව. එය දෙලොව ම සැපවත් කර ගැනීමට ඒකායන මාර්ගය බව අවබෝධ කරගන්න. ඒ අනුව ජීවිතය ගොඩ නගාගෙන, මෙලොව ජීවිතය සාර්ථක කර ගනිමින් සසර දුක් කෙළවර කර ගන්නට උත්සාහ කරන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n1107151</link>
    <topic>උතුරේ අක්කර 80,000ක වී සහ එළවළු වගා කරති</topic>
    <author>රවී ලද්දුවහෙට්ටි</author>
    <content>මුලතිව්-මන්නාරම-කිලිනොච්චි සහ මන්නාරම දිස්ත්‍රික් හතරේ අක්කර 80,000 ක වී සහ එළවළු වගා කිරීමට පවුල් තිස්දහසක් සූදානම්ව සිටිති.ලබන සැප්තැම්බර් මාසයේ ආරම්භ වන මහ කන්නයේදී මෙම දැවැන්ත වගා ව්‍යාපාරය සඳහා පවුල් තිස්දහසකට අවශ්‍ය ණය පහසුකම් ලබාදීමට මහ බැංකුව කටයුතු කර තිබේ.යුද්ධයෙන් පසු වසර තිහකට පසු මෙම දිස්ත්‍රික් හතරේ වී වගාව සහ එළවළු වගා කෙරෙන ප්‍රථම අවස්ථාව මෙයයි.යුද්ධය පැවැති පුදුකුඩිඉරිප්පු හැර මෙම දිස්ත්‍රික් හතරේ ගොවීන්ට රුපියල් 2 කෝටි 120 ක් ලබාදීමට දැනටමත් පියවර ගෙන ඇතැයි මහ බැංකුවේ සහකාර අධිපති (ප්‍රාදේශීය සංවර්ධන) ඩබ්ලිව්. එච්. කරුණාරත්න මහතා “දිනමිණ”ට ඊයේ පැවැසීය.ලංකා බැංකුව, මහජන බැංකුව, යුනියන් බැංකුව, හැටන් නැෂනල් බැංකුව සහ සණස බැංකු ගොවීන්ට මෙම ණය මුදල සියයට අටක් වැනි සහන පොලියකට ලබා දෙනු ඇත.සියයට 6 ක පොලී මුදල ආණ්ඩුව විසින් බැංකුවලට ලබාදෙනු ඇත.මේ සඳහා භාණ්ඩාගාරය රුපියල් මිලියන 200 ක් වැය කර ඇත. එක් ගොවියකුට රුපියල් 40,000 ක් ලැබෙන අතර එම ණය මුදල මාස නවයකින් ගෙවා අවසන් කළයුතුය.වී සහ උඩරට එළවළු මෙම දිස්ත්‍රික්කවල වගා කරනු ඇත. මුලතිව් දිස්ත්‍රික්කයේ වැඩිපුර රටකජු, උළුදු, මුංඇට, බඩ ඉරිඟුª වගා කෙරේ. මන්නාරම දිස්ත්‍රික්කය වී ගොවිතැනට වෙන් කරනු ඇත.මෙයට අමතරව වගා ආශි‍්‍රත නිෂ්පාදන ගඩොල් හා කොන්ක්‍රීට් ගල්ද නිෂ්පාදනය කිරීමට අවස්ථාව සැලසෙන බවද සහකාර අධිපති කරුණාරත්න මහතා කීය.මෙම දිස්ත්‍රික් සතරේ වගාව නිසා දළ දේශීය නිෂ්පාදනය දස ගුණයකින් වැඩිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n1107152</link>
    <topic>දූෂිත නිලධාරීන් ආර්ථික ඝාතකයන් වෙලා</topic>
    <author>වන්දිමා එදිරිමාන්න</author>
    <content>ආණ්ඩුවට එරෙහි බලවේග ආණ්ඩුව තුළම ක්‍රියාත්මක වන බවත් ඇතැම් නිලධාරීන්ගේ ක්‍රියා කලාපය හේතුවෙන් මුළු මහත් ආණ්ඩුවම අපහසුතාවට පත්වන බවත් ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පවසයි.යුද්ධය පැවති අවස්ථාවේ කොටි ත්‍රස්තවාදීන් රටේ ආර්ථිකය විනාශ කිරීමට කටයුතු කළ පරිදිම ආණ්ඩුව තුළ සිටින ආණ්ඩුවට එරෙහි බලවේගම දැන් රටේ ආර්ථිකය කඩා කප්පල් කිරීමට කටයුතු කරන බවද හෙතෙම කීය.විෂය භාර ඇමැතිවරයා පවා මෙරට නැති අවස්ථාවක බාල වර්ගයේ පෙට්‍රල් ආනයනය කර රට පුරා බෙදූ ඇතැම් නිලධාරීන්ගේ ක්‍රියා කලාපය ඊට ප්‍රධාන උදාහරණයක් වන බවද සඳහන් කෙළේය. දූෂිත නිලධාරීන් ආර්ථික ඝාතකයින් ලෙසද හැඳීන් වූ ඇමැතිවරයා හෙජින් ගනුදෙනුවද මේ ආර්ථික ඝාතක නිලධාරීන්ගේ දූෂිත ගනුදෙනුවලින් එකක් බවද අවධාරණය කෙළේය.මිතුරු වෙසින් පෙනී සිටිමින් ආණ්ඩුවටත්, රටටත්, ජනතාවටත්, හතුරුකම්කරන මේ දූෂිත නිලධාරීන්ට එරෙහිව නීතිය දැඩිව ක්‍රියාත්මක කළ යුතු බවද කී විමල් වීරවංශ මහතා එය එසේම සිදුවන්නේ දැයි මේ රටේ මහජනතාව දැඩි විශ්වාසයකින් යුතුව බලා සිටින බවද සඳහන් කළේය. ඊයේ (14) මොරටුව එගොඩ උයන අයිවන් වත්තේ නව නිවාස ජනතා අයිතියට පත් කිරීම වෙනුවෙන් සංවිධානය කර තිබූ උත්සවයකට සහභාගී වෙමින් ඇමැතිවරයා මෙම කරුණු සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n1107153</link>
    <topic>ඖෂධ මිලදී ගැනීමටසීමාවකින් තොරව රජයෙන් මුදල්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>ඖෂධ මිලදී ගැනීම සඳහා සීමාවකින් තොරව මුදල් ලබාදීමට රජය තීරණය කර තිබේ. එම තීරණය මේ වසරේ සිටම ක්‍රියාත්මක වෙයි.මෙතෙක් කලක් රජයේ රෝහල්වලට ඖෂධ මිල දී ගැනීම සඳහා වසරකට රුපියල් කෝටි 1200ත් 1400ත් අතර මුදලක් වෙන් කෙරිණි.මේ වසරේ ගතවූ මාස හය තුළ පමණක් ඖෂධ මිල දී ගැනීම සඳහා රුපියල් කෝටි 1600ක මුදලක් රජය ලබා දී ඇති බව සෞඛ්‍ය අමාත්‍යාංශය කියයි.මීට අමතරව රජයේ රෝහල්වල බාහිර රෝගී අංශ රාත්‍රි 8.00 දක්වා විවෘත කර තැබීම හේතුවෙන් රෝහල්වල ඖෂධ අවශ්‍යතාව සියයට 33.3 කින් ඉහළ ගොස් තිබේ. මේ සඳහා තවත් රුපියල් කෝටි 400ක මුදලක් ඖෂධ මිල දී ගැනීම සඳහා රෝහල්වලට ලබාදීමට රජයට සිදු වී තිබේ. මේ අනුව සෞඛ්‍ය ඇමැති මෛත්‍රීපාල සිරිසේන මහතා විසින් ඖෂධ මිල දී ගැනීම සඳහා සීමාවකින් තොරව මුදල් ලබා දෙන ලෙස ජනාධිපති මහින්ද රාජපක්‍ෂ මහතාගෙන් කරන ලද ඉල්ලීමකට අනුව මහා භාණ්ඩාගාරය මේ තීරණය ගෙන තිබේ. සෞඛ්‍ය ඇමැතිවරයාගේ නියෝගයෙන් සියලු රජයේ රෝහල්වල බාහිර රෝගී අංශ රාත්‍රී 8.00 දක්වා විවෘත කර තැබීම මීට මාස කිහිපයකට පෙර සිට ඇරැඹිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n1107154</link>
    <topic>ගියා විතරයි... ආවේ නෑ...!!</topic>
    <author/>
    <content>ජෙයරාජ් ප්‍රනාන්දුපුල්ලේ මහතාගේ තුන්වන මතක සමරුම වෙනුවෙන් සිරිල් එඩේඩ්රමුල්ල ලියූ “ජෙයරාජ් රුදුරු එල්.ටී. ටී. ඊ. ය බිලිගත් නායකත්ව ලකුණ” විමර්ශන සංග්‍රහය ජනාධිපති මහින්ද රාජපක්ෂ මහතාට පිළිගැන්වීම අද (15) අරලිය ගහ මන්දිරයේ දී සිදු කෙරේ.අප්‍රේල් හය වැනිදා පාන්දර නැගිටලා ඇඳ පැළඳගෙන වැලිවේරි යන්න පෙර ජෙයරාජ් මා ළඟට ආවා.‘සුදර්ශිනී මම ගිහින් එන්න ද කියල ඇහුවා’.‘නොගිහින් ඉන්නම බැරිද මම විමසුවා’‘මැරතන් කරුලගේ වැඩක්නේ.. නොගොහින් කොහොමද...’‘එහෙමද... ආරක්ෂාව... මම යළි විමසුවා‘භය නැතිව ඉන්න.ආරක්ෂාව පිළිබඳව කිසිම ප්‍රශ්නයක් නෑ කියලාලක්‍ෂ්මන් කුරේ... ඊයේ රෑත් මට කථා කරලා කිව්වා’සුදර්ශිනි මහත්මිය කථාව නතර කළාය..ඇගේ දෑස් දිළිසේ. මුවග ගැස්සේ දරු දෙපළ දෙපසය.භානුක පුතු ඇගේ වමත අල්ලාගෙනය.සමුර්ධි දියණිය දකුණත මිරිකාගෙනය.සුදර්ශිනී මහත්මිය සිටියේ,අපේ සංවාදය පැවැති තැන වහලය දෙස බලාගෙනය.ප්‍රදීප් සහ මම බිම බලාගත්තෙමු.අප අතර පැවතියේ කෙටි, එහෙත්, ගැඹුරු නිහැඩියාවකි.විනාඩි ගණනක් ගත වෙන්නට ඇත.‘ටික වෙලාවකින් මගේ ඇස් දෙක දිහා හරි කෙළින් බැලුවා...’‘ගිහින් එන්නම් කියලා ලස්සනට හිනාවුණා.දෑතින් දෑස පිසදාගත් සුදර්ශිනී මහත්මියයළි මෙසේ මිමුණුවාය.ගියා විතරයි.... ආවේ නෑ...!.</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n1107155</link>
    <topic>අනතුරකින් මියගිය අයෙක්තවත් පහකට පණ දෙයි</topic>
    <author>සන්ධ්‍යා කරුණාරත්න</author>
    <content>හදිසි අනතුරකට ලක්ව මොළයට ලේ ගැල්ම හේතුවෙන් මියගිය පුද්ගලයකුගේ අවයව දන්දීම නිසා තවත් රෝගීන් 5 දෙනෙකුට ජීවිතය ලබාදීමට හැකිවී තිබේ.කළුබෝවිල ශික්ෂණ රෝහලේ දී මියගිය මේ පුද්ගලයාගේ අක්මාව, වකුගඩු දෙක සහ ඇස්දෙක මෙලෙස දන්දී තිබේ.මියගිය පුද්ගලයාගේ අක්මාව රාගම ශික්ෂණ රෝහලේ ප්‍රතිකාර ලැබූ රෝගියකුට බද්ධ කළ බවත්, ඒ අනුව එම රෝහලේ සිදුකළ දෙවැනි අක්මා බද්ධ කිරීම ඊයේ (14) සාර්ථක වූ බවත් රෝහල් අධ්‍යක්ෂ වෛද්‍ය රෝයි පෙරේරා මහතා පැවසීය.මීට අමතරව මියගිය පුද්ගලයාගේ වකුගඩු දෙක මහනුවර ශික්ෂණ රෝහලේ ප්‍රතිකාර ලැබූ වකුගඩු රෝගීන් දෙදෙනකුට සාර්ථකව බද්ධ කර තිබේ.මියගිය අයගේ ඇස් දෙකද තවත් රෝගීන් දෙදෙනකුට පෙනුම ලබා දීම සඳහා බද්ධ කරනු ඇත.දැඩිසත්කාර ඒකකයක ප්‍රතිකාර ලබන රෝගියකුගේ මොළය මියගොස් පැය හයක් හෝ දහයක් ඇතුළත ඥාතීන්ගේ අවසරය ද ඇතිව මෙසේ රෝගියාගේ අවයව ලබා ගැනීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n1107156</link>
    <topic>කතරගමමහ පෙරහර අද</topic>
    <author>ඌව පළාත් සමූහ මාපා බණ්ඩාර</author>
    <content>හුණු කතරගම මහා දේවාලයේ වාර්ෂික ඇසළ මංගල්‍යයේ අවසන් මහ පෙරහර අද (15) දින රාත්‍රි වීදි සංචාරය ආරම්භ කරන බව බස්නායක නිලමේ ශෂීන්ද්‍ර රාජපක්ෂ මහතා කියයි.පෙරහර දේවාල මළුවෙන් ආරම්භ වී කිරිවෙහෙර වෙත ගමන් කර නැවත සුපුරුදු පරිදි වීදි සංචාරය කරයි.දේවාලයට ලැබුණ පුද පඬුරුවලින් කොටසක් කිරිවෙහෙරට ගොස් බුදුන්ට පූජා කිරීම මෙහිදී සිදුවේ.කිරිවෙහෙරට පිය නැගූ පෙරහර නැවත සුපුරුදු පරිදි වල්ලිඅම්මා දේවාලයට පැමිණ චාරිත්‍ර ඉටුකර දේවාලයට ගෙවදීමෙන් පසු නිමාවට පත්වේ. 16 සෙනසුරාදා උදෑසන දිය කැපීම මැණික් ගෙ¼ඟ් දී සිදුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071510</link>
    <topic>මධ්‍යම පළාතේ සිසුන්ගෙන්සියයට හයකට අක්ෂි ආබාධ</topic>
    <author>සමන්ති වීරසේකර</author>
    <content>මධ්‍යම පළාත් පාසල් දරුවන් අතරින් 6% කට අක්ෂි ආබාධ ඇති බව මහනුවර මහ රෝහලේ අක්ෂි ශල්‍ය වෛද්‍ය විශේෂඥ සමන් සේනානායක මහතා ඇතුළු කණ්ඩායමක් විසින් සිදුකළ පර්යේෂණ මඟින් තහවුරු වී තිබේ.මධ්‍යම පළාත් පාසල් 43ක දෙක හතර හා හත පන්තිවල සිසුන් 1300ක් පරීක්ෂා කිරීමෙන් පසු මේ තොරතුරු අනාවරණය වී ඇත.මේ සිසුන් අතරින් සිසුන් අටසිය දෙනෙකු මෙම අක්ෂි ආබාධ පවතින බවට හඳුනාගෙන තිබේ.ඇසේ වපරය, අවිදුර හා දූර දෘෂ්ඨිකත්වය, කළු ඉංගිරියාව නාභිගත නොවීම ඇතුළු අක්ෂි ආබාධ රැසක් මෙහිදී හඳුනාගත් බවත් ඒ සඳහා ඇස් කණ්ණාඩි කාච හා ඖෂධ නොමිලේ දරුවන්ට ලබා දීමට කටයුතු කැර තිබෙන බවත් අක්ෂි ශල්‍යවෛද්‍ය විශේෂඥ සමන් සේනානායක මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071511</link>
    <topic>කොටි රැඳවියෝ 322ක්උසස් පෙළට ලියති</topic>
    <author>බුද්ධිකා ඉඹුලාන සහ සුභාෂිනි සේනානායක</author>
    <content>පුනරුත්ථාපනය වන එල්ටීටීඊ රැඳවියෝ 302 ක් මෙවර අ. පො. ස. උසස් පෙළ විභාගයට පෙනී සිටිති.ඊට අමතරව එල්ටීටීඊ ක්‍රියාකාරකම් හේතුවෙන් කොළඹ රිමාන්ඩ් බන්ධනාගාරයේ සහ මැගසින් බන්ධනාගාරයේ රඳවා සිටින 20 දෙනකු ද මෙවර උසස් පෙළ විභාගයට පෙනී සිටිති.මේ අතර ජනාධිපති මහින්ද රාජපක්‍ෂ මහතාගේ උපදෙස් මත කොටි රැඳවියන් 11000 ක් පුනරුත්ථාපනය කොට විවිධ වෘත්තීය පුහුණු ලබා දී සමාජගත කළ බව ඇමැති චන්ද්‍රසිරි ගජධීර මහතා පවසයි.පුනරුත්ථාපනය කොට සමාජගත කිරීම සඳහා තවත් 2700 ක පිරිසක් ඉතිරිව සිටින බවත්, ඔවුන් හැකි ඉක්මනින් සමාජගත කරන බවත් ඇමැතිවරයා කීය.පාසලකට කිසිදා නොගොස් ගිනි අවි අතට ගත් දරුවන් පිරිසකට අධ්‍යාපනය ලබා දී ස්වයං රැකියා පුහුණුවට යෙදවූ පිරිසක් සිටින බව කී ඇමැතිවරයා, සමාජගත කළ අයට සියයට හතරේ අඩු පොළියකට රුපියල් 2,5000 ක ණය මුදලක් ලබා දීමට ක්‍රියා කරන බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071512</link>
    <topic>පින්නවලට තවත්අලුත් අමුත්තෙක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ දී තවත් අලි පැටවකු ඊයේ (13) පස්වරුවේ උපත ලැබීය.පොළොන්නරුව, ඉඟිනිමැඩිල්ල ප්‍රදේශයෙන් 2001 වසරේ නොවැම්බර් 07 වැනි දින පින්නවල අලි අනාථාගාරයට ගෙන ආ “මාලි” නමැති කෙනෙර මෙම පැටවා බිහි කළාය. අලුත උපන් අලි පැටවාගේ පියා අලි අනාථාගාරයේම වෙසෙන “වසභ” නමැති හස්ථියා යැයි සැලකේ.පින්නවල අලි අනාථාගාරයේ දී උපත ලද 65 වන පැටවා මෙම අලි සිඟිත්තා බවද, උපදින විට මෙම පැටවාගේ බර කිලෝ ග්‍රෑම් අනුඅටක් හා උස අඩි තුනයි අඟල් තුනක් බවද අලි අනාථාගාරයේ ප්‍රකාශකයෙක් පැවසීය.1975 පෙබරවාරි 16 වැනි දින අලි පැටවුන් පස්දෙනෙකුගෙන් ආරම්භ කළ පින්නවල අලි අනාථාගාරයේ මේ වන විට අලි ඇත්තු අනූහතරක් සිටිති.දේශීයව මෙන්ම විදේශීයවද සංචාරකයන් අතර ජනපි‍්‍රයත්වයට පත්ව ඇති පින්නවල අලි අනාථාගාරය නැරඹීමට මෙරටට පැමිණෙන විදේශීය සංචාරකයන්ගෙන් සියයට අනූපහක් පමණ පැමිණෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071513</link>
    <topic>රිසානා නිදහස්කරන්න</topic>
    <author>සුභාෂිනි සේනානායක</author>
    <content>සෞදි අරාබියාවේ මරණීය දණ්ඩනයට නියමව සිටින රිසානා නෆීක් මෙනෙවිය නිදහස් කර එවන මෙන් ශ්‍රී ලංකා කතෝලික රදගුරු සම්මේලනය ඉල්ලා සිටී.ක්‍රිස්තියානි විශ්වාසයට අනුව ජීවිතයක් සැමවිටම පාරිශුද්ධ වන බව පවසන එම සම්මේලනය ඇයගේ ජීවිතයේ වගකීම රඳාපවතින සියලුදෙනාගෙන්ම ඉල්ලා සිටින්නේ ඇය මවුපියන් වෙත නිදහස් කර යවන ලෙසයි.ශ්‍රී ලංකා කතෝලික රදගුරු සම්මේලනයේ සභාපති මැල්කම් කාදිනල් රංජිත් හිමිපාණෝ සහ එම සම්මේලනයේ මහලේකම් නෝබට් එම්. අන්ද්‍රාදි රදගුරුතුමන්ගේ අස්සනින් යුතුව නිකුත් කරන නිවේදනයක් මඟින් එම ඉල්ලීම කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071514</link>
    <topic>අනුන්ගේ බැංකු පොතකින් ලක්ෂයක් ගන්න ගිය කොස්තාපල් දැලේ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>වෙනත් පොලිස් නිලධාරියකුට අයත් බැංකු පොතක් ඉදිරිපත් කර පුත්තලමේ රාජ්‍ය බැංකුවකින් රුපියල් ලක්ෂයක ට වැඩි මුදලක් වංචනික ලෙස ලබා ගැනීමට තැත් කළ පොලිස් කොස්තාපල් වරයෙක් කරුවලගස්වැව පොලිසිය අත්අඩංගුවට ගෙන ඇත.මෙසේ පොලිස් අත්අඩංගුවට ගෙන ඇත්තේ ඉකුත් 13 වැනි දින තමන්ට අයත් නොවන බැංකු පොතකින් රුපියල් 1,05000/=ක මුදලක් ආපසු ගැනීමට තැත්කළ කරුවලගස්වැව පොලිසියේ පොලිස් කොස්තාපල්වරයෙකි.සැකකාර කොස්තාපල්වරයා කැකිරාව ප්‍රදේශයේ පදිංචි කරුවෙක් බව ද පොලිසිය පවසයි.පුත්තලමේ රාජ්‍ය බැංකුවකට ඇතුළු වී එම බැංකුව නිකුත් කළ ඉතිරි කිරීමේ පොතකින් රුපියල් 1,05000/=ක මුදලක් ආපසු ගැනීමට සකස් කළ අයදුම් පත්‍රයක් ද සමඟ බැංකු පොත අදාළ කවුන්ටරයට ඉදිරිපත් කර ඇත. ආපසු ගැනීමට අයදුම්කර ඇති මුදල රුපියල් ලක්ෂයකට වැඩි බැවින් ගෙවීම් කවුන්ටරයේ නිලධාරියා බැංකු පොතත්, මුදල් අයැදුම් පත්‍රයත්, හැදුනුම්පතත් සමඟ බැංකු කළමනාකරු හමුවට යොමුකර ඇත.සියල්ල පරීක්ෂා කළ බැංකු කළමනාකරු අයදුම්කාර කොස්තාපල්වරයාගෙන් රාජකාරි හැඳුනුම්පත ඉල්ලා ඇත. මේ අවස්ථාවේ කලබල වූ කොස්තාපල්වරයා බැංකුවෙන් පිටවී පලාගොස් ඇත.බැංකු කළමනාකරු මේ බව කරුවලගස්වැව පොලිසියට දන්වා ඇත. වහා ක්‍රියාත්මක වූ කරුවලගස්වැව පොලිස් ස්ථානාධිපති පොලිස් පරීක්ෂක එල්. බී. අබේරත්න මහතා බැංකුවට පැමිණ පරීක්ෂණ ආරම්භ කළේය.සැකකාර කොස්තාපල්වරයා බැංකුවේදී කටයුතු කළ ආකාරය හා කලබල වී බැංකුවෙන් පිටව ගිය අයුරු ද බැංකුවේ ආරක්ෂක කැමරාවෙහි සටහන් වී ඇති ඡායාරූප ද පරීක්ෂා කළ පොලිස් පරීක්ෂක එල්. බී. අබේරත්න මහතා සැකකාර පොලිස් කොස්තාපල්වරයා අත්අඩංගුවට ගෙන ඇත.මේ පොලිස් ස්ථානයේ ම තවත් පොලිස් නිලධාරියකුට අයත් ඉතිරි ඛ්ල;ම් බැංකු පොතක් ද සොරකම් කර ඇති සැකකාර පොලිස් කොස්තාපල්වරයා, එම බැංකු ගිණුම් පොත ඉකුත් 7 වැනි දින මේ ආකාරයෙන්ම පුත්තලමේ රාජ්‍ය බැංකුවකට ඉදිරිපත් කර රුපියල් 42000ක මුදලක් ලබාගෙන ඇති බවට තොරතුරක් ද පොලිස් ස්ථානාධිපති එල්. බී. අබේරත්න මහතා මෙහිදී සිදු කළ වැඩිදුර පරීක්ෂණ කිරීම්වල දී හෙළිකරගෙන ඇත.සැකකාර පොලිස් කොස්තාපල්වරයා පුත්තලම දිසා විනිසුරු වෙත ඉදිරිපත් කිරීමට කටයුතු කර තිබිණි. පුත්තලම කොට්ඨාසය භාර පොලිස් අධිකාරි අනුර අබේවික්‍රම මහතාගේ උපදෙස් පරිදි පුත්තලම සහකාර පොලිස් අධිකාරී අයි. බී. ටී. සුගතපාල මහතාගේ මෙහෙයවීම යටතේ, කරුවලගස්වැව පොලිස් ස්ථානාධිපති පොලිස් පරීක්ෂක එල්. බී. අබේරත්න මහතා සිද්ධිය පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071515</link>
    <topic>ඉහළගෝනෑව නිවසක් ගිනිගෙන ලක්ෂ 3ක හානියක්</topic>
    <author/>
    <content>තන්තිරිමල ඉහළගෝනෑව ප්‍රදේශයේ නිවසකට පෙරේදා (13) රාත්‍රි කිසියම් පිරිසක් විසින් ගිනි තැබීම හේතුවෙන් ඇතිවූ පිළිස්සීම මත එම නිවසට රුපියල් ලක්ෂ තුනක (3) පමණ හානියක් සිදුව ඇතැයි තන්තිරිමලය පොලිසිය පවසයි.තන්තිරිමලය පොලිස් වසමේ ඉහළ ගෝනෑවේ පදිංචි සංජීව කරුණාසේනගේ (31) නිවසට මේ ගිනි තැබීම සිදු කර ඇත. නිවසෙහි හිමිකරු ධාවනය කරමින් සිටි ට්‍රැක්ටර් රථයක ගැටීමෙන් මීට දින කිහිපයකට පෙර තන්තිරිමල ප්‍රදේශයේදී පුද්ගලයකු මිය ගිය බවත් එම හේතුව මත මේ ගිනි තැබීම සිදු වූවාද යන්න සැක කරන බව ද පොලිසිය කියා සිටී. තන්තිරිමලේ පොලිසිය සිද්ධිය සම්බන්ධ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071516</link>
    <topic>හෙරොයින් ළඟ තබාගෙනමාස 22ක් හිරගෙට</topic>
    <author>රොෂාන් තුෂාර</author>
    <content>හෙරොයින් ග්රෑම් එකකට අඩුප්‍රමාණයක් සන්තකයේ තබාගත් දෙමටගොඩ ප්‍රදේශයේ කාන්තාවකට මාස 22ක සිර දඬුවමක් ලබාදීමට කොළඹ මහාධිකරණ විනිසුරු කුමුදිනී වික්‍රමසිංහ මහත්මිය (12) දා නියෝග කළාය.පොලිස් මත්ද්‍රව්‍ය නාශක කාර්යාංශය මගින් අත්අඩංගුවට ගෙන අධිකරණයට ඉදිරිපත් කළ මෙම තැනැත්තියට 2005 වසරේදී ගල්කිස්ස අධිකරණය මගින් අත්හිටවූ වසර දෙකක සිර දඬුවමක් ලබාදී ඇති බව මත්ද්‍රව්‍ය නාශක කාර්යාංශය අධිකරණයට කරුණු ගොනු කෙළේය.2007 පෙබරවාරි 23 දින දෙමටගොඩ ප්‍රදේශයේදී අත්අඩංගුවට පත් මෙම කාන්තාවට රුපියල් පනස්තුන්දහසක දඩයක්ද මහාධිකරණය නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071517</link>
    <topic>බාල ලුණු වික්කාට රු: 6000ක් දඩ</topic>
    <author>පිළියන්දල විශේෂ - ෂෙල්ටන් විදිසිංහ</author>
    <content>නියමිත ප්‍රමානයට වඩා ලුණු කැටවල ප්‍රමානය විශාල හා නියමිත ප්‍රමානයට වඩා අයඩින් වැඩි තත්ත්වයෙන් බාල ලුණු බෙදාහැරීම සම්බන්ධයෙන් හම්බන්තොට අලෙවි කළමනාකාරවරයකුට පසුගිය 12 වන දින කැස්බෑව මහෙස්ත්‍රාත් චමත් මදනායක මහතා රු: 6000/=ක් දඩ ගෙවන ලෙස නියෝග කෙළේය.සැකකරු අධිකරණය වෙත ඉදිරිපත් කරන ලද්දේ පොල්ගස්ඕවිට මහජන සෞඛ්‍ය පරීක්‍ෂක ප්‍රසන්න රණසිංහ හා හෝමාගම මහජන සෞඛ්‍ය පරීක්ෂක වජිර දසනායක මහත්වරු විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=n11071518</link>
    <topic>ලක්‍ෂ 5ක් ඉල්ලා මතුගම දීමවත් දරුවාත් පැහැරගෙන ගිහින්</topic>
    <author>මතුගම සංචාරක</author>
    <content>මතුගම නගරය ආශි‍්‍රත උපකාරක පන්තියක ඉගෙනුම ලැබූ පාසල් ශිෂ්‍යයකු කැටුව යාමට පැමිණි මව ළමයා සමඟ ආපසු නිවස බලා යද්දී ඔවුන් දෙදෙනාව කප්පම්කරුවන් පිරිසක් විසින් පැහැර ගෙන ගොස් ඇති බවට ඇගේ ස්වාමියා මීගහතැන්න පොලිසියට (13) දින පැමිණිලි කර ඇත.මේ පැහැර ගෙන යාමෙන් පසු රුපියල් ලක්‍ෂ පහක මුදලක් ඉල්ලා ඇගේ දුරකථනයෙන්ම කප්පම්කරුවන් දුරකථන පණිවිඩ ලබා දී ඇත.මෙසේ පැහැර ගෙන ගොස් ඇත්තේ මතුගම සී. ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලයේ ඉගෙනුම ලබන බුද්ධික දක්ෂිණ ප්‍රනාන්දු (අවු. 10) හා ඇගේ මව වන චමිලා පද්මිණි කරුණාරත්න වන අයයි.රුපියල් ලක්‍ෂ පහක කම්පම් මුදල ඇගේ බැංකු ගිණුමේ තැන්පත් කරන ලෙස ද සඳහන් කර ඇත.මතුගම සහකාර පොලිස් අධිකාරි චන්දන ජයසිරි කොඩිතුවක්කු, මීගහතැන්න පොලිස් ස්ථානාධිපති හිමාල රාජපක්‍ෂ, උප පොලිස් පරීක්‍ෂක ගාමිණි රණවීර මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107151</link>
    <topic>මුන්නේශ්වරම් දේවාලයටනව මුහුණුවරක්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ඊශ්වර දෙවියන් ප්‍රමුඛ අනෙකුත් දෙවිවරුන්ටද පත්තිනි මාතාව ඇතුළු දේව මෑණියන් වහන්සේටද පුද පූජා පැවැත්වෙන ඓතිහාසික මුන්නේශ්වර දේවාලයට නව අංග රැසක් එකතු කරමින් අලුත් මුහුණුවරකින් සංවර්ධනය කිරීමේ වැඩපිළිවෙළක් ඇති කෙරේ.හුදෙක් වැඳුම් පිදුම් කිරීමට භාරහාර වීමට හා සෙත් ශාන්තිය ලබා ගැනීමට මෙහි දිනපතා සතිපතා එන බැතිමතුන්ට ඉඳුම් හිටුම් ඇතුළු විවිධ පහසුකම් ඇතිකරලීමේ හා මෙම දේවාල පරිශ්‍රයේ අලුත් පාසලක් ආපදාවනට ලක්වූ හා අංගවිකල දුවා දරුවන් සඳහා සෙවණ දෙන මධ්‍යස්ථානයක් හා හින්දු පූජක පුහුණු මධ්‍යස්ථානයක් ඇති කිරීම ආදිය මෙම නව සංවර්ධනයට ඇතුළත්ය.දැනට එහි පවතින දේවාල සියල්ලම අලුත්වැඩියා කර ඒවාට නව මුහුණුවරක් ලබාදීම දැනටමත් ආරම්භ කර ඇත. දේශීය බැතිමතුන් පමණක් නොව විදේශීය සංචාරක පිරිස්ද වැඩි වැඩියෙන් දැන් එහි ඇදී එන බැවින් ඔවුන් වෙනුවෙන්ද සිත් ගන්නා සුළු නවාංග රැසක් අලුතෙන් එක් කෙරේ. අලුත්වැඩියාවන් සඳහා රුපියල් මිලියන 350 ක් සහ නවාංග සඳහා රුපියල් මිලියන 150 කුත් වශයෙන් මිලියන 500 ක් එනම් රුපියල් ලක්ෂ 5000 ක් වන අරමුදලක් පිහිටුවීමටද කටයුතු කර ඇති බව එම දේවාල ප්‍රධාන පාලන කාර්යාලයේදී පැවැති මාධ්‍ය සාකච්ඡාවේදී ප්‍රධාන පූජක එස්. පද්මනාභ කුරුක්කල්තුමා පැවසීය.අවුරුදු 500 කට ද ඈත ඉතිහාසයක් ඇති මෙම පූජනීය ස්ථානයට එදා මෙදා තුර පහළ වූ සෑම රාජ්‍ය නායක නායිකාවකගේම ඇල්ම බැල්මත් රාජ්‍ය අනුග්‍රහයත් ලැබී තිබේ.මෙම ස්ථානයේ ජාති ආගම් ආදී කිසිම භේදයක් නොමැතිව කරුණාවත් ආශිර්වාදයත් ලැබෙන මෙහි කිසිම සතෙකුට හිංසාවක් නොකෙරෙයි. මෙම දේවාලයේ පූජා පැවැත්වෙන වේලාවන්. අලුයම 5.30 සිට දහවල් 1.30 දක්වා සහ සවස 3.30 සිට සවස 7.30 දක්වා. අභිෂේක දින අඟහරුවාදා සිකුරාදා උදේ 6.30 උදේ 7.00දක්වා දහවල් මධ්‍යාන 12.00 සවස 5.30 වේලාවන්ය.මේ මාධ්‍ය සාකච්ඡාවට දේවාලයේ ප්‍රධාන පාලක සාම විනිසුරු කාලිමුත්තු සිවපාද සුන්දරම් මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107156</link>
    <topic>පාණදුර කල් ඉකුත් වූ පරිප්පු විකිණුවාට දඩ</topic>
    <author>පාණදුර සමූහ - කපිල සෝමරත්න</author>
    <content>කල් ඉකුත් වූ පරිප්පු කිලෝ 38ක් පාණදුර ලක් සතොස වෙළෙඳ සලේ තබාගෙන සිටීමේ චෝදනාවට වරද පිළිගත් කළමනාකාරවරියට රුපියල් 3000ක දඩයක් පාණදුර මහේස්ත්‍රාත් ආර්. එස්. ඒ. දිසානායක මහතා නියම කළේය. පාණදුර නගර සභාවේ මහජන සෞඛ්‍ය පරීක්‍ෂක ඩී. අමරවංස මහතා වැටලීම කළ කළමනාකාරවරියට නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107152</link>
    <topic>මහඔය පොල්ලෙබැද්දබස් ධාවනය නැවතිලා</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>2008 ආදිවාසී දිනයේදී ජනාධිපතිතුමාගේ නියමයෙන් ආදිවාසීන්ගේ ගමන් පහසුව සැලසීම සඳහා ලබාදුන් ලංගම බස් රථය පසුගිය වසරේ සිට ධාවනය නොකිරීම නිසා පොල්ලේබැද්ද, ආරපොත, හිඟුරේමඩ, දුමාන හා නිල්ලඹ ගම්මානවල පාසල් සිසුන් හා ආදිවාසීන් ඇතුළු ගම්වැසියෝ මහත් අසීරුතාවකට පත්ව සිටිති.ජනාධිපතිවරයාගේ නියමයෙන් මහියංගන ලංගම බස් ඩිපෝව වෙත ආදිවාසී ගම්මානවල ගමන් පහසුව සැලසීම සඳහා බස් රථ දෙකක් ලබාදී ඇති අතර ඉන් එක් බස් රථයක් මහියංගණයේ සිට පොල්ලෙබැද්ද දක්වා ධාවනයට යොදවා තිබුණි.රඹකැන්ඔය වැඩ බිම දක්වා ධාවනය කෙරුණ මේ බස් රථය දවසකට ගමන් වාර දෙකක් සඳහා යොදවා තිබුණි. කැලවින්න හා පොල්ලේබැද්ද ග්‍රාම වසම් දෙකේ වෙසෙන පවුල් දාහක් පමණ දෙනාගේ ගමන් පහසුව සැලසීමට ඉවහල් වූ මෙම බස් රථය ධාවනය නොවීමේ හේතුවෙන් පාසල් සිසුන්ට පාසල් කරා යාමට පහසුකම් නොමැති වීමත් රෝගීන්ට මහඔය මහියංගණය රෝහල් කරා යාමට තිබූ පහසුකම් නොමැතිවීමත් නිසා ආදිවාසීන් ඇතුළු ප්‍රදේශවාසීනට මහත් දුෂ්කරතාවනට මුහුණ දීමට සිදුව ඇත.මේ පිළිබඳ අදහස් දැක්වූ පොල්ලේබැද්ද වැදිරැහේ උප නායක ගමා ඇත්තා කැකුලැත්තන්ට කරුකුරු ගච්චන රුකුªල් පොජ්ජට ගච්චන්ටයි ලෙඩ පොජ්ජ මන්දො වුණාම ඉස්පිරිතාලෙ පොජ්ජට ගච්චන්ටයි ජනාධිපති හූරලැත්තා දුන්න බස් පොජ්ජ කොයිදෙයි ? මේ කාල වැච්චෙදි ..... වන්නියැලැත්තන්ටයි; හිංගල ඇත්තන්ටයි ගමන් පොජ්ජත් ....කරදර එමටයි; කීවේ දරුවන්ට පාසල් යාමටත්, ලෙඩක් දුකක් සිදු වුණාම බේත් ටිකක් ගැනීමට රෝහලක් වෙත යාමටත් තිබුණ ගමන් පහසුව දැන් නෑ... අපට තියන මහා කරදරය ගමන් අපහසුතාවයි.මේ ගැන මහියංගණ ඩිපෝ අධිකාරීවරයා වෙත දැනුවත් කිරීමක් මහඔය ප්‍රාදේශීය සභාව මගින් කර ඇතත් මෙතෙක් කිසිදු පියවරක් ගෙන නැති බව මහඔය ප්‍රාදේශීය සභාවේ උප සභාපති ඩබ්. එම්. විමලසේන මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107153</link>
    <topic>දෙගල්දොරුව පුරාණ විහාරයේසිතුවම් පුරාවස්තු විනාශයි</topic>
    <author>පන්විල සමූහ ටී. ජයවර්ධන</author>
    <content>පාරම්පරික සිතුවම් සම්ප්‍රදායේ ශ්‍රේෂ්ඨතම නිර්මාණයක් වශයෙන් ඇගයීමට ලක්වී ඇති දෙගල්දොරුව රාජ මහා විහාරස්ථානයේ බිතු සිතුවම් හා එහි ඇති අනෙකුත් පුරා වස්තු විනාශ වෙමින් පවතී. මෙය මහනුවර යුගයට අයත් වූවකි.ගල් තලාවක කනින ලද ගල් ගෙයක් ආශ්‍රයෙන් ඉදිකර තිබෙන විහාරගෙය තුළට වැසි වතුර ගලා ඒම නිසා මෙම හානිය සිදුවී ඇත.විහාර ගෙය බිත්තිවල ඇති ජාතක කථා ඇතුළත් සිතුවම් රැසක්ම මැකී ගොස් ඇතැම් ඒවා දුර්වර්ණ වී ඇති අතර ඒ තුළ ඇති සැතපෙන බුදු පිළිම වහන්සේද අනෙක් බුද්ධ ප්‍රතිමා වහන්සේද වැසි වතුරෙන් හානි සිදුවී ඇත.මෙයට අමතරව පැරැණි සංඝාවාසය පෝය ගෙය ධර්ම ශාලාව හා නා ලීයෙන් තනා ඇති මකර තොරණ ද වහළවල් අබලන්ව පහත් වී තිබෙන අතර ඒවා තුළටද වැස්සෙන් බලවත් හානි සිදුවන බව එහි වැඩවසන සංඝයා වහන්සේ පැවසූහ. මහනුවර නගරයට නුදුරු අමුණුගම ගම්මානයේ මෙම රාජමහා විහාරස්ථානය පිහිටා ඇත.උඩරට බෞද්ධ බිතු සිතුවම් කලාවේ වැදගත්ම සිතුවම් වශයෙන් පාසල් චිත්‍ර කලා අධ්‍යයනයේදී ප්‍රධාන වශයෙන් වර්තමානයේදී ගුරුකොට ගන්නා දෙගල්දොරුව විහාරයේ සිතුවම් නිර්මාණය කර ඇත්තේ නුවර යුගයේ විසූ ප්‍රසිද්ධ සිත්තරුන් සිවු දෙනකුය.විහාරස්ථානය පිළිබඳව අදහස් දැක්වූ විහාරාධිකාරී අමුණුගම ධම්මරතන හිමියෝ විහාරස්ථානයේ ඓතිහාසික බිතු සිතුවම් හා අනෙකුත් පුරාවස්තුවලට සිදුවී ඇති විනාශයන් පිළිබඳව පුරා විද්‍යා නිලධාරීන්ටත් බෞද්ධ කටයුතු අමාත්‍යාංශයටත් දැනුම් දී තිබෙනවා. ඒත් තවම පිළියමක් නැහැ. මෙම විහාරස්ථානයේ විහාරගම් දේපොළ සම්බන්ධ භාරකාරවරයකුද සිටිනවා. ඒත් විහාරස්ථානයේ පුරාවස්තු ආරක්ෂාවටත් වෙනත් සංවර්ධනයක්වත් සිදු වන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107154</link>
    <topic>අධිවේගී මාර්ගයේ ඉදිකිරීම් නිසාපුබුදුගම අපට ඉඩමත් වන්දිත් නෑ</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජයසූරිය වේල්ල පාරේ පුබුදුගම අධිවේගී මාර්ගයට පිවිසෙන ප්‍රදේශය වටා ඇති නිවාස කිහිපයක පදිංචිකරුවන්ට කිසිදු වන්දියකින් තොරව වහා ඉවත්වන ලෙස වත්තල ප්‍රාදේශීය ලේකම් කාර්යාලයෙන් පසුගියදා දැනුම් දී ඇත. පී. එච්. රොහාන් සිල්වා මං මෙතන පදිංචියට ඇවිත් අවුරුදු 30 ක් විතර වෙනවා. මම දරු තිදෙනෙකුගේ පියෙක්. ජීවත් වන්නෙ තැඹිලි කපල බොහොම අමාරුවෙන්. මේ ඉඩමට රජයේ අවසර පත්‍රයක් ලැබිලා තියෙනවා.අධිවේගී මාර්ගයේ පිවිසුමට මගේ පර්චස් 20 සහිත ඉඩමෙන් පර්චස් 9 ක් අහිමි වන බවත් ඊට සාධාරණ වන්දියක් ලබාදීමට ඉඩමේ අනන්‍යතාවය ඔප්පු කිරීමට සහතික වත්තල ප්‍රාදේශීය ලේකම් කාර්යාලයට ඉදිරිපත් කරන ලෙස දැනුම් දුන්නා.එවිට අපි එම ලිපි ලේඛන ඉදිරිපත් කළා.2011. 04. 25 දින වත්තල ප්‍රාදේශීය සභාවෙන් ලිපියක් ලැබුණා. අධිවේගී මාර්ගයේ ඉදිකිරීම් කටයුතු කඩිනමින් ආරම්භ කිරීමට නියමිත බැවින් ඉහත සඳහන් දිනට ප්‍රථම හිස් ඉඩම ලබාදීමට වහාම කටයුතු කරන ලෙස අපි වන්දි මුදලක් ඉල්ලුවත් කිසිදු වන්දියක් නොගෙවන බැව් දැන ගන්නට ලැබුණා. මගේ ලෑලි නිවසට වරිපනම් බදු ගෙවනවා නම් විදුලි ගාස්තු ගෙවනවා නම් මේ ඉඩම මගේ නොවන්නේ කොහොමද ?වන්දියක් දෙන්න බැරි නම් අධිවේගී මාර්ගයට කැඩන අපේ නිවාස වෙනුවට කොහෙන් හරි ඉඩම් ලබාදෙන ලෙස ඉල්ලා සිටිනවා.ජී. විනිප්‍රීඩා ප්‍රනාන්දු (58)මේ ඉඩමට පැමිණියේ 1980 වසරේදී. මේ ස්ථානයට මං එන කොට තිබුණේ වගුරු බිම සහිත පන්ගාලක් පමණයි.අපි කුලී වැඩ කරල හරි හම්බ කර ගත් දෙයින් තමයි මේ මඩ වගුර ගොඩ කරල ගස් හිටවලා ඒ ආදායමෙන් ජීවත් වෙන්නෙ. ඉතින් අපට ඉඩම් නැති වෙනවා කියන්නෙ ජීවත්වෙන්න ආදායමක් නැති වෙනවා.අපිට යන එන මං නැති වන නිසා වන්දි මුදලක්වත් ලබා දෙන්න.අපේ සුදුසුකම් ඉදිරිපත් කරන්න වත්තල ප්‍රාදේශීය ලේකම් කාර්යාලයට එන්න කීවා. අපි ඒ පරිදි වන්දි මුදල් ලබා ගන්න අපේ සුදුසුකම් ඉදිරිපත් කළා. අපට සුදුසුකම් ඉහටත් උඩින් තිබුණා. එහෙත් ඒවා කණපිට හරවලා බලධාරින් දැන් කියා සිටින්නේ වහාම වන්දි නැතිව පිටවන ලෙසයි.ඩබ්. ඒ. නිහාල් රවින්ද්‍ර වික්‍රමආරච්චි මහතාමං වසර 10 ක් වෙනවා මේ ඉඩමට ඇවිත්. එක් දරු පියකු වන මගේ නිවසින් හරි අඩක්ම අධිවේගී මාර්ගයට යට වෙනවා. නිවසින් භාගයක් කැඩෙනවා කියන්නේ මට මුළු නිවසම අහිමි වෙන එකයි. මුලදි වන්දි ගෙවනවා කීවා. එහෙත් ශත 5 ක් වත් නැතිව පර්චස් 10 අධිවේගී මාර්ගයට පරිත්‍යාග කරල අපිට හිස් අතින් පාරට ඇද දමන එක මොනතරම් අසාධාරණද ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107155</link>
    <topic>දිනමිණ පුවතින් පසු පේරාදෙණිය නගරයටබස් මගී ආවරණයක් ලැබිලා</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණිය නගරයට බස් මගී ආවරණයක් නැතැයි දිනමිණ පළ කළ පුවතින් සතියක් ගත වන්නටත් පෙර බස් මගී ආවරණයක් ලබාදීමට කටයුතු කර ඇත. පේරාදෙණිය ප්‍රධාන පොලිස් පරීක්ෂක ජාලිය හීන්කෙන්ද මහතාගේ උපදෙස් මත ව්‍යාපාරික සමාගමක් මගින් පේරාදෙණිය නගරය මධ්‍යයේ බස් මගී නැවතුම්පළේ මගී ආවරණයක් ඉදි කළා පමණක් නොව එම ස්ථානයේ රථ වාහන ගාල් කිරීමද නතර කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107157</link>
    <topic>පොතුහැර මංසන්ධියට බස් මගී ආවරණයක් නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර වදාකඩ මාර්ගයේ පොතුහැර මංසන්ධියට බස් මගී ආවරණයක් නොමැතිකම නිසා බස් රථවලින් ගමන් කිරීමට සිටින මගීහු අව් වැසිවලදී අපහසුතාවට පත්ව සිටිති. මහවිටිය ලිහිණිගිරිය හිරිපත්වැල්ල, වදාකඩ, වදාව කොට්ටවත්ත ආදී දුර බැහැර යන මගීන් විශාල පිරිසක් දිනපතා බස් රථ පැමිණෙන තුරු මේ ස්ථානයේ රැඳී සිටින්නේ අව් වැසි අවස්ථාවලට පීඩාවට පත්වෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=r1107158</link>
    <topic>රඹුක්කන මාර්ග දෙපසමාළු කඩ පළාතටම හිරිහැරයක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන පොදු වෙළෙඳ පොළේ ඇති මාළු කඩ වසා දමා මාළු වෙළෙන්දන් ප්‍රධාන මාර්ගයේ මාළු අලෙවි කිරීමෙන් නගරයේ අලංකාරයට මෙන්ම පරිසරය අපවිත්‍රවීමටද හේතුවක් වී ඇත.රඹුක්කන ප්‍රාදේශීය සභාව මගින් වෙළෙඳ පොළේ කඩ කාමර සඳහා වාර්ෂිකව ටෙන්ඩර් කැඳවා වෙළෙඳුන් තෝරා ගනු ලැබුවද ඔවුන් එම කඩ කාමර භාවිතා නොකර මාර්ගය දෙපස මාළු අලෙවි කිරීමෙන් මේ තත්වය උද්ගත වී තිබේ.රඹුක්කන ප්‍රාදේශීය සභා මන්ත්‍රී ඩබ්. ඩබ්. එම්. ආර්. බී. කඹුරාදෙණිය මහතා (එජනිස)මාළු වෙළෙඳුන් නගරයේ මාර්ග දෙපස මාළු අලෙවි කිරීම නගරයට පැමිණෙන ජනතාවට විශාල හිරිහැරයක්. රඹුක්කන දුම්රිය පළ පාර මංසන්ධියේ මාළු අලෙවි සල නිසා එම මාර්ගයේ වාහන ගමනාගමනයටත් බාධා පැමිණ තිබෙනවා. දැනට කෑගල්ල, දොඹේමඩ, හේවාදිවෙල හා වල්ගම පෞද්ගලික බස් රථ නවතා තබන්නේ මේ ස්ථානය ආසන්නයේය. මේ හේතුවෙන් එම මගී ජනතාවටත් එම බස් රථ වලටත් විශාල බාධකයක් ඇතිවෙලා.රඹුක්කන ප්‍රාදේශීය සභා මන්ත්‍රී ටී. බී. තෙන්නකෝන් මහතා (එජාප)රඹුක්කන ධීවර සංස්ථා අලෙවි සලක් විවෘත කරන බව කීවත් එය නාම පුවරුවට සීමා වෙලා. ගොඩනැගිල්ලේ වැඩ නිම කර මාස ගණනාවක් ගතවුවත් රඹුක්කන ජනතාවට සාධාරණ මිලට මාළු කෑල්ලක් ගන්න අවස්ථාව සැලසී නැහැ.මාළු අලෙවියෙන් පසු ලෑල්ල සෝදන වතුර එන්නේ මහපාරටයි. පාර පුරා මාළු කොටස් විසිරිලා. මෙය ප්‍රදේශවාසීන්ගේ සෞඛ්‍යයටත් බලවත් තර්ජනයක්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107153</link>
    <topic>පොලිස්-යුද රගර් ගැටුම අද</topic>
    <author>ෆවුස් මොහොමඩ්</author>
    <content>අන්තර් සමාජ කැල්ටෙක්ස් ලීග් රගර් තරගාවලියේ අවසන් සතියේ තරග වටය ආරම්භ කරමින් පොලිසිය සහ යුද හමුදා කණ්ඩායම අද (15) යුද හමුදා පිටියේදී තරග වදිති.පසුගිය වසරේ කැල්ටෙක්ස් දෙවැනි වටයේ දී ප්ලේට් සූරතාව හිමිකරගත් පොලීසිය ලීග් තරගාවලියේදී ප්‍රබල සී.ආර්. පිල ලකුණු 11-10ක් ලෙස පරාජය කිරීමට සමත් වූ අතර සී.එච්. පිල ලකුණු 17-13ක් වශයෙන් ද පරාජයට පත් කළේය.පසුගිය වසරේ ප්ලේට් තරගවටයේ අනුසූරයන් වූ යුද හමුදාව මෙවර ලීග් තරගාවලියේ මෙතෙක් කිසිදු ජයග්‍රහණයක් වාර්තා කිරීමට සමත් වූයේ නැත. එබැවින් අද තරගයේදී සිය ප්‍රථම සහ එකම ජය වාර්තා කිරීමට යුද හමුදාව දැඩි උත්සාහක් ගනු නොඅනුමානය.අද තරගයෙන් පසු දෙපිලම ප්ලේට් සූරතාව සඳහා වන දෙවැනි වටයේ තරග බිමට පිවිසීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107157</link>
    <topic>කැවැන්ඩිෂ් ජය ගනියි</topic>
    <author/>
    <content>දැඩි සටනකින් පසුව සිය ප්‍රතිවාදි ක්‍රීඩක ජර්මනියේ ඇන්ඩ්‍රි ග්‍රයිපල් අභිභවා යමින් ප්‍රංශ සවාරියේ 11 වැනි අදියර ජයගනිමින් කොළ ජර්සියට හිමිකම් කීමට බ්‍රිතාන්‍ය පාපැදි සූර මාර්ක් කැවෙන්ඩිෂ් සමත්විය.මෙය ඔහුගේ පාපැදි දිවියේ 18වැනි ජයග්‍රහණය ලෙසට ද වාර්තාවේ.කිලෝ මීටර් 167.5කින් යුත් 11වැනි අදියර නිමා කිරීමට කැවෙන්ඩිෂ්ට පැය 3කුත් මිනිත්තු 46ක් සහ තත්පර 7ක කාලයක් ගතවිය.ප්‍රංශ සවාරියේ 10වැනි අදියර නිමාවෙන විට සමස්ත තරගයේ ප්‍රථම ස්ථානයට පත්ව සිටි ප්‍රංශයේ තෝමස් වෝක්ලර් 11වැනි අදියරේදී ද සිය ස්ථානය රැක ගනිමින් කහ ජර්සියට හිමිකම් කිමට සමත් විය. නමුත් 10 වැනි අදියර 36 වැන්නා ලෙස නිමා කළ වෝක්ලර් 11 වැනි අදියර නිමා කරනු ලැබුවේ 75 වැන්නා ලෙසටය.සමස්ත තරගයේ පෙරමුණ ගනිමින් කහ ජර්සියට හිමිකම් කීමට සටන් වැද සිටින සුපිරි පාපැදි සූරයන් වන කැඩෙල් ඉවෙන්ස් තුන්වැනි ස්ථානයේ පසුවන අතර ඇන්ඩි ෂැලෙක් පස්වැනි ස්ථානයේත් පසුගිය වසරේ ප්‍රංශ සවාරිය ජයගත් ස්පාඤ්ඤයේ ඇල්බටෝ කොන්ටඩෝර් 16වැනි ස්ථානයේත් පසුවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107151</link>
    <topic>ජාත්‍යන්තර හා ජාතික තරග දක්ෂතා දැක්වූපාසල් ක්‍රීඩක ක්‍රීඩිකාවන් 618කට වර්ණ</topic>
    <author>ප්‍රින්ස් ගුණසේකර</author>
    <content>ගෙවී ගිය වසරතුළ ජාත්‍යන්තර හා ජාතික මට්ටමින් දක්ෂතා දැක්වූ පාසල් ක්‍රීඩක ක්‍රීඩිකාවන් 618කට වර්ණ ප්‍රදානය කිරීමට ශ්‍රී ලංකා පාසල් ක්‍රීඩා සභාව පියවර ගෙන ඇත. නෙස්ලේ සමාගමේ මයිලෝ අනුග්‍රහයෙන් සිදුකෙරෙන මේ පාසල් ක්‍රීඩා වර්ණ ප්‍රදානයේදි උතුරේ පාසල් 3ක ක්‍රීඩක ක්‍රීඩිකාවන් සිවු දෙනෙකු ද මෙවර සුදුසුකම් ලබා සිටිති. යාපනය පැට්‍්‍රක් විදුහල, තිලපාලෙයි මහජන විදුහල සහ උඩප්පුව දෙමළ විදුහල එම පාසල් වේ.පාසැල් වර්ණ ප්‍රදානය අගමැති දි.මු. ජයරත්න මහතාගේ ප්‍රධානත්වයන් සිදු කෙරෙන අතර ක්‍රීඩා ඇමැති මහින්දානන්ද අළුත්ගමගේ, අධ්‍යාපන ඇමැති බන්ධුල ගුණවර්ධන යන මහත්වරු හා පළාත් ප්‍රධාන ඇමැතිවරු සහභාගී වෙති.වැඩිම වර්ණ ප්‍රමාණයක් හිමිකරගත් බස්නාහිර පළාතේ ක්‍රීඩක ක්‍රීඩිකාවන් 362ක් ඉදිරියෙන් සිටින අතර, මධ්‍යම 109ක්, වයඹ 62ක්, සබරගමුවෙන් 41ක්, දකුණෙන් 28ක්, ඌවෙන් 8ක්, උතුරු මැද 3ක් හා නැගෙනහිරින් 1ක් ලෙස පාසල් වර්ණ බෙදී ගොස් ඇත.මෙවර වැඩිම වරණ සංඛ්‍යාවක් හිමිවන්නේ පිහිනුම් ක්‍රීඩාවට ය. පිහිනුම් ක්‍රීඩක ක්‍රීඩිකාවන් 77ක් වර්ණ හිමිකර ගනිති.මලල ක්‍රීඩාවෙන් 64ක්, කරාතේ ක්‍රීඩාවෙන් 55ක්, සවි එසවීමෙන් 42ක් හා නෙට්බෝල් ක්‍රීඩාවෙන් 40ක් ලෙස වර්ණ වැඩි ප්‍රමාණයක් හිමිකර ගනිති. ක්‍රීඩා 30ක ක්‍රීඩක ක්‍රීඩිකාවෝ වර්ණ ලබාගැනීම සඳහා තෝරා ගෙන ඇත. ජාත්‍යන්තර පාසල් 9ක ක්‍රීඩක ක්‍රීඩිකාවන් 16ක් ද වර්ණ ලැබීමට සුදුසුකම් ලබා තිබේ.පාසල් ක්‍රීඩා වර්ණ ප්‍රදානෝත්සවයේදී නැගී එන ක්‍රීඩකයා හා ක්‍රීඩිකාවද, දක්ෂතම ක්‍රීඩකයා හා ක්‍රීඩිකාවද තෝරා ගැනේ. අදාල පාසල් ක්‍රීඩා සංගම් විශේෂ කුසලතා සඳහා නිර්දේශ කර ඇති ක්‍රීඩක ක්‍රීඩිකාවෝ මෙසේය.* නැගී එන ක්‍රීඩිකාවන්නදීෂානී හෙන්ඩර්සන් - ගේට්වේ (මලල ක්‍රීඩා) නුවනි නවෝද්‍යා - ධර්මාශෝක (මේස පන්දු) දිනුක්ෂි ප්‍රේමනාත් – උසස් බාලිකා (චෙස්) අචිනි රත්නසිරි - කොළඹ විශාඛා (බැඩ්මින්ටන්)* නැගී එන ක්‍රීඩකයන්හසින්ත සසිරංග ධර්මාශෝක (මේස පන්දු) වයි.ජී.සී.එන්. විජේසිංහ – වලල රත්නායක (මලල ක්‍රීඩා) ආර්.ඒ.අයි.එස්. රණසිංහ – ආනන්ද (බර ඉසිලීම)* දක්ෂතම ක්‍රීඩිකාවන්අක්ෂනා මාරලන්ද – මහාමායා (මලල ක්‍රීඩා) මාධවී වීරතුංග - මහාමායා (පිහිනුම්) තරුන්‍යා ශෂිනි - දේවානන්ද (බැඩ්මින්ටන්) මිනිරුවනී සමරකෝන් – උසස් බාලිකා (පිහිනුම්)* දක්ෂතම ක්‍රීඩකයන්ලක්ෂාන් කොස්වත්ත – ආනන්ද (මලල ක්‍රීඩා) චමීර ගීගනගේ - ධර්මාශෝක (මේස පන්දු) ඩිල්ශාන් කාරියවසම් – ආනන්ද (බැඩ්මින්ටන්) හේෂාන් උණම්බුව - ත්‍රිත්ව (පිහිනුම්) ෂෙනාල් ඩයස් - සාන්ත පීතර (රග්බි).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107158</link>
    <topic>ශ්‍රී ලංකා වේගපන්දු හමුවේ ස්කොට්ලන්තය අසරණ වෙයි</topic>
    <author/>
    <content>ශ්‍රී ලංකාව හා ස්කොට්ලන්තය අතර පැවැති ක්‍රිකට් තරගයෙන් ශ්‍රී ලංකාවට ලකුණු 183ක ජයක් හිමිවිය. ස්කොට්ලන්තයේ එඩින්බර්ග් හි පැවැති මේ තරගයේදී ශ්‍රී ලංකාව ලකුණු 284ක් ලබා ගත් අතර ස්කොට්ලන්තය ලකුණු 101කට දැවී ගියේය.මහේල ජයවර්ධන ලකුණු 64ක්, දිමුත් කරුණාරත්න ලකුණු 60ක් ලබා ගනිද්දි ලසිත් මාලිංග ලකුණු 30කට කඩුලු 5ක් හා ධම්මික ප්‍රසාද් ලකුණු 17කට කඩුලු 3ක් බිඳ හෙලූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107152</link>
    <topic>දක්ෂයන් හඳුනාගැනීමේමුලතිව් වැඩ සටහන හෙට</topic>
    <author>ප්‍රින්ස් ගුණසේකර</author>
    <content>ත්‍රස්තවාදීන්ගේ තර්ජන හා අමානුෂික ක්‍රියා හේතුවෙන් ක්‍රීඩාවෙන් ඈත්ව සිටීමට වූ මුලතිව් දිස්ත්‍රික්කයේ ක්‍රීඩාවට දක්ෂ දරුවන් හඳුනාගැනීමේ වැඩසටහනක් හෙට සහ අනිද්දා මුලතිව්හිදී සිදු කෙරේ.ක්‍රීඩක ක්‍රීඩිකාවන් 1500කගේ සහභාගීත්වයෙන් පැවැත්වෙන දක්ෂතා හදුනාගැනීමේ පරීක්ෂණයට ක්‍රීඩා 25ක පුහුණු උපදේශකයන් සහභාගී වෙති.ජාතික මට්ටම දක්වා ඉදිරියට ගත හැකි දක්ෂතා ඇති ක්‍රීඩක ක්‍රීඩිකාවන් තෝරාගෙන ක්‍රීඩා ශක්ති අරමුදලින් මාසිකව මුදල් දීමනාවක් ගෙවා පුහුණුවක් ලබාදීම මෙමගින් සිදු කිරීමට ක්‍රීඩා අමාත්‍යාංශය අපේක්ෂා කරයි. ක්‍රීඩා ඇමැති මහින්දානන්ද අළුත්ගමගේ හා පාර්ලිමේන්තු මංත්‍රී නාමල් රාජපක්ෂ යන මහත්වරුන්ගේ ප්‍රධානත්වයෙන් මුලතිව් දිස්ත්‍රික්කයේ ක්‍රීඩා කුසලතා හඳුනාගැනීමේ කටයුතු සිදු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107154</link>
    <topic>ගොල්ෆ් ක්ලැසික් තරගාවලිය 29-30 දිනවලදී</topic>
    <author>ජගත් ගුණවර්ධන</author>
    <content>එටිසලාට් සමාගම දෙවන වරටත් සංවිධානය කරනු ලබන ‘එටිසලාට් ගොල්ෆ් ක්ලැසික්’ තරගාවලිය මේ මස 29-30 දිනයන්හි දී කොළඹ රෝයල් ගොල්ෆ් ක්‍රීඩා පිටියේදී පැවැත්වේ.මේ තරගාවලිය සඳහා එටිසලාට් එලයිට් ගොල්ෆ් සමාජයේ සාමාජිකයන් මෙන්ම කොළඹ රාජකීය ගොල්ෆ් ක්‍රීඩා සමාජයේ සමාජිකයන් සහභාගී වීමට නියමිත අතර තරගාවලිය කාණ්ඩ කිහිපයක් යටතේ පැවැත්වීමට නියමිතය.කාන්තා පිරිමි දෙපාර්ශ්වයටම සහභාගීවිය හැකි මේ තරගාවලිය පිරිමි අංශයේ තරග ඒ, බී, සී කාණ්ඩ යටතේ ද ප්‍රවීණයන්ගේ හා ජ්‍යෙෂ්ඨයන්ගේ හා ශ්‍රී ලංකා ජාතික ක්‍රීඩකයන් සඳහා තරගයක් ද කාන්තා අංශය ලෝකඩ හා රිදී අංශ යටතේ ද පැවැත්වේ.පිරිමි අංශයේ ජයග්‍රාහකයාට සුප්‍රකට අබුඩාබි ගොල්ෆ් ක්‍රීඩා සමාජ පිටියේ තරග වට තුනක් ක්‍රීඩා කිරීම සඳහා යෑමට ගුවන් ටිකට් පත් ඇතුළු සියලු පහසුකම් සහිත අබුඩාබි සංචාරයක් හිමිවේ. කාන්තා අංශයේ ජයග්‍රාහිකාවට ඩුබායි යාමට හා ඒමට ව්‍යාපාරික පංතියේ ගුවන් ටිකට් පතක් හිමිවෙනු ඇත.මේ තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ රාජකීය ගොල්ෆ් සමාජයේදී සිදුවිය. අදහස් දැක්වූ එටිසලාට් සමාගමේ ප්‍රධාන විධායක නිලධාරි දුමින්ද්‍ර රත්නායක මහතා, ශ්‍රී ලංකාවේ ක්‍රීඩා කේෂ්ත්‍රය වෙනුවෙන් නොමදව දායකත්වය ලබා දෙන තම සමාගම ගොල්ෆ් ක්‍රීඩාවේ උන්නතිය වෙනුවෙන් දෙවැනි වරටත් පවත්වන මේ ගොල්ෆ් ක්ලැසික් තරගාවලිය ගොල්ෆ් ක්‍රීඩාවේ නිරතව සිටින ක්‍රීඩක ක්‍රීඩිකාවන්ට මහගු අවස්ථාවක් බව පැවැසීය.ගොල්ෆ් ක්‍රීඩා කේෂ්ත්‍රයේ රැදී සිටින අප පාරිභෝගිකයන් වෙනුවෙන් එටිසලාට් එලයිට් ගොල්ෆ් ක්‍රීඩා සමාජය ඇති කරමින් ක්‍රීඩාව සංවර්ධනය කිරීමට අවශ්‍ය පහසුකම් ලබා දීමත් ක්‍රීඩා පිටි නගා සිටුවීමට අවශ්‍ය පහසුකම් ලබා දීමටත් ගොල්ෆ් ක්‍රීඩාව ලංකාවේ ඉහළ තලයකට ගෙන ඒමටත් එය ජාත්‍යන්තර තලයට ගෙනයාමටත් බලාපොරොත්තු වන බව ඒ මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107155</link>
    <topic>සමස්ත ලංකා හොකී තරග හෙට මාතලේදී</topic>
    <author>ඉන්දික පොල්කොටුව</author>
    <content>මාතලේ ක්‍රිස්තුදේව විද්‍යාලයීය හොකි ක්‍රීඩාව නැංවීම උදෙසා සුවිශාල මෙහෙවරක නිරත වූ විදුහල්පතිවරයකු වන (82-92) එච්.ඩී.එස්. ෆොන්සේකා මහතා අනුස්මරණය කිරීම සඳහා පැවැත්වෙන සමස්ත ලංකා අන්තර් සමාජ හා මාතලේ දිස්ත්‍රික් පාසැල් හොකී තරගාවලිය හෙට (16) දවස පුරා මාතලේ එඩ්වඩ් පාර්ක් හොකී ක්‍රීඩාංගණයේදී පැවැත්වේ.මේ සඳහා මෙරට ප්‍රමුඛ පෙළේ ක්‍රීඩා සමාජ 16ක් හා පාසැල් කණ්ඩායම් හතරක් තරග වදිති.අන්තර් සමාජ හා පාසල් තරගාවලිය වෙන වෙනම පැවැත්වෙන අතර ක්‍රීඩා සමාජ තරගාවලියේ සූරතාව සඳහා එච්.ඩී.එස්. ෆොන්සේකා අනුස්මරණ කුසලානය සමග රුපියල් 50000ක මුදලක්ද අනුසූරතාව සඳහා අනුසූරතා කුසලානය සමග රුපියල් 25000ක මුදලක්ද හිමිවේ. මෙයට අමතරව දක්ෂතම ක්‍රීඩකයාට හා දක්ෂතම ගෝල් රකින්නාට රුපියල් 5000 බැගින් මුදල් ත්‍යාග හා කුසලාන හිමිවේ.මේ තරගාවලිය නිමිත්තෙන් පැවැත්වෙන ක්‍රිස්තුදේව පාගමන අද (15) පෙරවරු 8.00ට එම විදුහල අසලින් ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107156</link>
    <topic>සතුන්ටත් තහනම් උත්තේජක</topic>
    <author>- වර්නන් ගුණසේකර</author>
    <content>තරග ජයග්‍රහණය කිරීම සඳහා ශරීර උත්තේජක භාවිතා කරන්නේ මිනිසා පමණක් නොවේ. දැන් මිනිසා විසින් සත්වයන්ටද උත්තේජක ලබා දෙන පුවතක් එංගලන්තයෙන් වාර්තා වෙයි.‘ග්‍රේහවුන්ඩ්’ වර්ගයේ බල්ලන් සුනඛ තරග සඳහා පුහුණුකරන්නකු වන 61 හැවිරිදි ඇන්තනි ෆවුලර් ඔහුගේ බල්ලා ලෙහෙසියෙන් ම තරග ජයග්‍රහණය කරවීම පිණිස ‘ව්‍යාඝ්‍රා’ නමැති ලිංගික උත්තේජකය පාවිච්චි කොට තිබේ. ෆවුලර් ‘ජේක්’ නමැති ඔහුගේ බල්ලාට මේ ලිංගික උත්තේජකය කැවීමෙන් පසුව ඌ වෙනුවෙන් ලොකු ඔට්ටු අල්ලා තිබේ.ෆවුලර් හරිම කපටියෙකි. ‘ව්‍යාඝ්‍රා’ කවා බල්ලා තරග ජයග්‍රහණයට යොමු කිරීමට පෙර ඔහු ඌ තරගවලින් පරාජය කරවීමට වගබලා ගනී. එවිට ‘ජේක්’ තුරඟ හා සුනඛ තරග භාෂාවෙන් ‘ෆේවරිට්’ නොව ‘අප්සෙට්’ බල්ලෙක් බවට පත්වෙයි. මෙසේ තරග කිහිපයකම පරාජය වෙමින් ‘අප්සෙට්’ බල්ලෙක් බවට පත්ව සිටින ‘ජේක්’ හදිසියේම තරග ජය ගනී. ‘අප්සෙට්’ සතාට ගෙවන ඔට්ටු මුදල ‘ෆේවරිට්’ ජයග්‍රාහී ඔට්ටු මුදලට වඩා ඉතා වැඩිය.‘ජේක්’ ගේ වේගය අඩුකර ඌ තරගයෙන් පරාජය කරවීම සඳහා ඇන්තනි ෆවුලර් බල්ලා ට තම්බපු කංසා කවයි.ෆවුලර්ගේ මේ කූට උපාය හෙළිවූයේ ඔහු කංසා විකුණන බවට ලැබුනු ඔත්තුවකින් පසුව පොලිසිය විසින් ඔහුගෙන් ප්‍රශ්න කිරීමේදීය. ඔහු, ඔහුගේ ‘ග්‍රේහවුන්ඩ්’ බල්ලන් තරගවලින් පරාජය කරවීමට වුවමනා වූ විට උන්ට කංසා කැවූ බව එහිදී හෙළි වී තිබේ.ජගත් ක්‍රීඩා ක්ෂේත්‍රයේ තහනම් ශරීර උත්තේජක භාවිතා කළ බවට ඔප්පු වූ ක්‍රීඩකයන්ගෙන් බොහෝ දෙනෙකුගේ ජනප්‍රිය ශරීර උත්තේජකය වී තිබෙන ‘නැන්ඩ්‍රොලෝන්’ උත්තේජකයද ෆවුලර්, බල්ලන්ට එන්නත් කර ඇත. ඒ, තමාගේ බල්ලන් දිනවීමට ඔහුට අවශ්‍ය වූ විටදීය.මේ පිළිබඳව පැවැති නඩු විභාගයේදී, ‘ව්‍යාඝ්‍රා’ පෙති කැවීමෙන් පසුව බල්ලන් “පණ එපා කියා දුවන” බව අනාවරණය වී තිබේ. ‘ව්‍යාඝ්‍රා’වලට බල්ලෙකුගේ රුධිර සෛල ඇවිස්සෙන බවටත් කංසාවලින් උන් අන්දමන්ද වන බවටත් උසාවියට කරුණු දැක්විණි.සත්ව හිංසාව කළ බවට සහ ඌට තුවාල සිදුවිය හැකි හෝ විස විය හැකි ඖෂධයක් භාවිතා කළ බවට ෆවුලර් පිළිගත්තේය. ඉදිරි සතියේදී ඔහුට දඬුවම් නියම කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s1107159</link>
    <topic>සත් සාමාජික පාපන්දු 17දා</topic>
    <author>ජගත් ගුණවර්ධන</author>
    <content>ද ට්‍රැවලර් ග්ලෝබල් සමාගමේ අනුග්‍රහයෙන් ට්‍රැවල් ට්‍රේඩ් ක්‍රීඩා සමාජය 15වන වරටත් සංවිධානය කරනු ලබන සත් සාමාජික පාපන්දු තරගාවලිය මේ මස 17දා පෙරවරු 9.00 සිට සී.එච්. සහ එෆ්.සී. පිටියේදී පැවැත්වේ.සංචාරක හෝටල්, සංචාරක නියෝජිත ආයතන සහ ගුවන් සේවා ආයතන නියෝජනය කරමින් කණ්ඩායම් 23ක් තරගාවලිය සඳහා සහභාගි වන අතර මූලික වටයේ තරග පිළිමළුන් පිටුදැකීමේ ක්‍රමයට පැවැත්වේ.තරගාවලියේ ජයග්‍රහණය හිමිකර ගන්නා කණ්ඩායමට කුසලානය සමග රුපියල් 25000ක් ද අනුසූරතාව දිනා ගන්නා කණ්ඩායමට කුසලානය සමග රුපියල් 15000ක් ද පිරිනැමේ. තරගාවලියේ දක්ෂතම ක්‍රීඩකයාට හා වැඩිම ගෝල් සංඛ්‍යාවක් ලබා ගන්නා ක්‍රීඩකයාට රුපියල් 5000 බැගින් පිරිනැමීමට සංවිධායක මණ්ඩලය බලාපොරොත්තු වේ. ශ්‍රී ලන්කන් ගුවන් සමාගමේ සහ මිහින් ලංකා ගුවන් සේවයේ ප්‍රධාන විධායක නිලධාරි කපිල චන්ද්‍රසේන මහතා ප්‍රධාන ආරාධිත අමුත්තා ලෙස සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=s11071510</link>
    <topic>ධර්මරාජ කුසලාන ප්‍රදානය අද</topic>
    <author>මහනුවර ක්‍රීඩා විශේෂ</author>
    <content>මහනුවර ධර්මරාජ විදුහලේ ක්‍රිකට් කණ්ඩායම් සඳහා වාර්ෂික කුසලාන ප්‍රදානය විදුහල්පති එස්.එම්. කීර්තිරත්න මහතාගේ ප්‍රධානත්වයෙන් අද (15) පෙරවරු 9.30සිට විදුහල් ශ්‍රවණාගාරයේදී පැවැත්වේ.වයස 13න් පහළ, 15න් පහළ, 17න් පහළ සහ 19න් පහළ ක්‍රිකට් ක්‍රීඩකයින් සඳහා කුසලාන ප්‍රදානය කෙරේ. මේ අවස්ථාවට 1952 ධර්මරාජ ක්‍රිකට් පිල නියෝජනය කළ ඩී.එම්. ධර්මතිලක මහතා ද සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=f1107153</link>
    <topic/>
    <author>නදිෂානි පි‍්‍රයංගිකා  </author>
    <content>ශ්‍රී ලාංකේය ගුවන් විදුලි වංශ කතාවෙහි නොමැකෙන නමක් සනිටුහන් කරවමින් යූත් රේඩියෝ නාලිකාව බිහිවන්නේ 2009 වසරේ ජුනි මස 29 වනදාය. ගත වූ වසර දෙකක කාලපරාසය තුළ දී රසික හදවත් තුළට වඩාත්ම සමීප වූනාලිකාව බවට පත් වූ “යූත් රේඩියෝ” නාලිකාව මේ වන විට ස්වකීය අනන්‍යතාවය සනිටුහන් කර හමාරය Youth යනු තාරුණ්‍යය වුවද ‘යූත් රේඩියෝ නාලිකාව, ආමන්ත්‍රණය කරන්නේ තරුණයින්ට පමණක්ම නොවේ. වයසින් වියපත් වූවන්, හදවතින් තරුණ ඕනෑම අයෙකුට මේ හරහා ළං විය හැක.දෙවසරක ඇවෑමෙන් යූත් රේඩියෝ, නවමු පෙළගැස්මක් සමඟ ශ්‍රාවකයාට සමීප වන්නට ප්‍රයත්නයක් දරනු ලබයි.යූත් නාලිකාවේ නාට්‍ය අසන්නන් අතරට ගෙන යනු පිණිස ඕනෑම වයස් කාණ්ඩයක පුද්ලයකුට ශ්‍රවණය කිරීමට අවස්ථා ලබා දෙන්නට සූදානමින් සිටියි. එනම්, වැඩිමහල්ලන් සිය තරුණ වියේදී පි‍්‍රයකළ ගීත මෙන්ම වත්මන් තාරුණ්‍ය පි‍්‍රයකරන ගීත ද මේ හරහා ප්‍රචාරය කෙරේ. හැට හැත්තෑව දශකයන්හි දී සේම, සහශ්‍ර වසරෙන් පසුව බිහිවූ ජනපි‍්‍රය ගීත සියල්ලක්ම ජනතාව අතරට යළි ගෙනයාම ‘යූත් රේඩියෝ’ ගී නව සැලැස්මයි.බෞද්ධාගමික වැඩසටහන් වලට පමණක් නොව දෙවන සංවත්සරයක් සමගින් සර්ව ආගමික වැඩසටහන් නාලිකාව තුළ ප්‍රචාරය කරන්නටද අපේක්‍ෂා කෙරේ.පසුගිය වෙසක් පොහොය නිමිත්තෙන් රත්නපුර සමන් දේවාල භුමිය ආශි‍්‍රතව සංවිධානය කළ ප්‍රාදේශීය ගුවන් විදුලි සමාගම් විකාශයට ලද උසස් ප්‍රතිචාරයන් මැද, තවත් සමගාමී විකාශයන් දීප ව්‍යාප්තව විකාශනය කරන්නට ද දෙවන සංවත්සරයත් සමඟින් බලාපොරොත්තු වේ.‘යූත් රේඩියෝ’ නාලිකාව මඟින් ක්‍රියාත්මක කරනු ලබන step to job රැකියා මාර්ගෝපදේශ වැඩමුළුව ට තවත් නැවුම් ආරම්භයක් ලබා දෙමින් නව වැඩසටහන් රැසක් ක්‍රියාත්මක කරන්නට ද අපේක්‍ෂිතය.යූත් රේඩියෝ නාලිකාවේ සති අන්තයේ විකාශය වන යූත් සාජ්ජේ වැඩසටහන හා නවක සංගීත කණ්ඩායම් මෙන්ම ආධුනික ගායක ගායිකාවන් සංගීත ලෝකයට හඳුන්වා දෙන්නට ඔවුන් සතුව සුවිශේෂී වැඩපිළිවෙළක් ද තිබේ.මේ සියලු වෙනස්කම් මධ්‍යයේ දෙවන සංවත්සරය එළඹුණ දා ආගමික වතාවත්වලට මුල් තැන ලබාදෙමින් අභිමානවත් ලෙස එය සැමරූ අතර, ඊට පසුදා තවත් සුවිශේෂී කර්තව්‍යයක් සිදුවිය. ඒ පැය 14ක් අඛණ්ඩව වැඩිම ගුවන් කාලයක් තුළ දිවයිනේ සුප්‍රසිද්ධ සංගීත කණ්ඩායම් තැනක්, එනම් සීදුව සකුරා, මීගමුව කව්බෝයිස්, සහරා Flash සමගින් ගායන තරු පිරිවරා සජිවි සංගීත අත්දැකීමක් ආදරණීය ශ්‍රාවකයාට ලබාදීමයි.ඒ තවත් නැවුම් ගමක ඇරඹුමය.සැමවිටම සමබර පුවත් ගෙන එන්නට ‘යූත් රේඩියෝ’ හී ප්‍රවෘත්ති අංශය කටයුතු කරනු ලබන අතර, දෙවසරක ගමන්මග සාර්ථක කරගන්නට එයද මහාපිටුබලයක් වූ බැව් දැක්විය හැක.අධ්‍යක්‍ෂ මණ්ඩලය ප්‍රමුඛ ප්‍රධාන විධායක නිලධාරී, නරේන්ද්‍ර සීලනාත මහතාගේත්, ජ්‍යෙෂ්ඨ සාමාන්‍යාධිකාරී ජීවන් ද සිල්වා මහතාගේත්, සාමාන්‍යාධිකාරි (වෙළෙඳ හා අලවි) යුවන්තක බණ්ඩාර මහතාගේත් මෙයෙවීමෙන්, වැඩසටහන් ප්‍රධානී චමිල ගලේවල මහතාගේත්, පුවත් සංස්කාරක ඉන්දික ගමගේ මහතාගේත් අධීක්ෂණය යටතේ ක්‍රියාශීලි කාර්ය මඬුල්ල සමඟින් යූත් රේඩියෝ’ ආ ගමන් මඟ සැබැවින්ම සුන්දරය. එනිසා එහි ඉදිරි ගමන ද සුබදායි සහ ඵලදායි වනු ඇතැයි යන්න ශ්‍රාවකයන්ගේ ඒකායන හැඟීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=f1107152</link>
    <topic/>
    <author>චන්දන ජයවීර ඡායාරූප නිශ්ශංක විජේරත්න</author>
    <content>ප්‍රවීණ රංගනශිල්පිනී නීටා ප්‍රනාන්දු නැවත වරක් රංගනයට පිවිසෙමින් නිෂ්පාදනය කරන චිත්‍රපටයේ රූගතකිරීම් මේ දිනවල සිදුවේ. මේ එම චිත්‍රපටය පිළිබඳ හා රංගනය ගැන ඇය හා කෙරුණු පිළිසඳර සටහනකි.බොල්ගොඩ ගං ඉවුරේ වනරොදින් බාහිරව වැසුණු ඉසව්වක ඉදි වූ චමත්කාරජනක මන්දිරයක මේ දිනවල චිත්‍රටයක් රූ ගත කෙරෙයි.අප එහි යන විට ආරම්භක රූගත කිරීම සඳහා සුබ මොහොතට ඉතාමත් ආසන්නය. අධ්‍යක්‍ෂකගේ විධානයත් සමඟ ක්ලිපර් බෝඩයේ හඬ නාද වූ ඇසිල්ලේ සියලු දෙනා ම නිහඬ විය. අනතුරුව ඇසෙන්නට වූයේ පා ඉඟිති ගැටෙන හඬක් පමණය.පසෙක වූ දොරක් මෑත් කර ඇසිල්ලේ පැමිණි කතක් පියානෝව ඉදිරියේ අසුන්ගෙන වාදනය අරඹන්නට වූයේ ය.මන්දිරය වැවට මුහුණලා ඉදිකර තිබීමත් එහි වූ විශාල ප්‍රංශ සම්ප්‍රදායේ ජනෙල් පියන් විවරව තිබීමත් හේතුවෙන් එහි අසුන් ගන්නෙකුට විශ්වයේ ඇති අසිරිමත් ම භූමි දර්ශනයක් පෙනෙන්නට වෙයි.එයින් ආලෝලනය වූ සිත් ඇතිව ඇය වාදනය උච්චස්වරයක ගෙන ගිය අතර ඇගේ මුහුණ සියුම් භාවයන් පළ කරන්නට පටන් ගත්තේ ය. ඉතා සමීපයට ගොස් කැමරාව ඒවා ග්‍රහණය කර ගැනීමේ උත්සාහයක යෙදේ.අධක්‍ෂකගේ දෙවැනි විධානයත් සමඟ ඇයට කෙටි විවේකයකි. අධ්‍යක්‍ෂක නැවතත් දර්ශනය නරඹා අනුමත කරයි. රූගත කිරීම සාර්ථකය. අපි මේ සියල්ල සජීවීවත් ඒ සමඟම පසෙක වූ කුඩා මොනිටරයෙන් ද නැරඹුවෙමු.ඉක්බිති නිමේෂයේ අපි ඇයට සමීපව මේ ගැන කතා කරන්නට වූයෙමු. නිහඬතාවය බිඳින්නට මේ සුදුසුම මොහොතය.තවමත් වත මඬලේ තුරුණු බව සඟවාගත් ඇය නීටාය. මේ ඇයය.‘මම සිනමාවෙන් අයින් වුණේ රංගන ජීවිතයේ හොඳම අවස්ථාවේදී. විවාහයෙන් පස්සේ සැමියාට දී තිබූ පොරොන්දුව පරිදි 1975 දී කැනඩාවේ පදිංචියට යන කොට මට චිත්‍රපට 13 කට ආරාධනා ලැබී තිබුණා. නමුත් මම ඒ සියල්ලම පැත්තකින් තියලා ඔහුත් සමඟ විදේශ ගතවුණා.’නිළියක් සිය රංගන දිවියේ උපරිමයට ලඟා වූ මොහොතේ සිනමාවෙන් ඉවත් වීම අපේක්ෂා කළ හැක්කක් නොවේ. නමුත් එය ඇය සම්බන්ධයෙන් සත්‍යයය.නීටා 1967 දී සිනමාවට සම්බන්ධ වන විට යම්තම් 17 හැවිරිදි යුවතියකි. ඇය “ළඳක මහිම” චිත්‍රපටයේ ප්‍රධාන නිළි භූමිකාව ඉදිරිපත් කළාය. එසේ වුව ද ඒ රංගනය ගැන කිසිවෙකුත් කතා කරන්නට ඉදිරිපත් වූයේ නැත. අනතුරුව ඇය ළසදා, ශාන්ති, වාසනා, දුප්පතාගේ හිතවතා, පික්පොකට්, ඛ්රියට හරි වැනි චිත්‍රපට රැසක රංගනයෙහි යෙදෙමින් නිළියක් ලෙස සාර්ථක වූවාය. රංගන ශිල්පිනියක් ලෙස ඇය වඩාත් ජනතා ආකර්ශනයට පත්වූයේ විජය ධර්ම ශ්‍රී ගේ ‘දුහුළු මලක්’ සිනමා පටයත් සමඟය. නමුත් ඒ සඳහා නිසි පිළිගැන්ම ලැබෙන විට නීටා සිටියේ මව්බිමෙන් සැතපුම් දහස් ගණනක් ඈත දුර රටකය.“එදා ලංකාවෙන් සමුගන්නා දවසේ මට කිරුළ අහිමි වුණා වගේ දැනුණා. නමුත් ඒ කාලය තමයි මගේ ජිවිතයේ සතුට පිරුණම කාලය.”නීටා නැවත පුනරාගමනය අරඹන්නේ විජය ධර්මශ්‍රී ගේ ම චිත්‍රපටයකිනි. ඒ ‘සූරියකාන්ත (1981) ය. ඒ සමඟම නිෂ්පාදන ක්ෂේත්‍රයට ද සම්බන්ධ වූ ඇය මේ වන විට චිත්‍රපට තුනකට මූල්‍යායෝජනය කොට ඇත.මේ දිනවල රූගත කිරීම් කෙරෙනේ ඇගේ සිව්වන නිෂ්පාදනයයි.‘දුහුල් මලක්’ චිත්‍රපටයේ දී ඇයට නිරූපණය කිරීමට සිදුවන්නේ අසම්මත ප්‍රේමයක පැටලුණු ගැහැනියකගේ චරිතයකි. ප්‍රසන්න විතානගේගේ ‘පවුරු වළලු’ චිත්‍රපටයේ දී ඇයට එවැනි ම ආකාරයේ සබඳතාවකට මැදි වූ මැදි වයස් කතකගේ චරිතයක් නිරූපණය කිරීමට ලැබෙයි. අප කල්පනා පරිදි නීටාගේ රංගනය වඩාත් පරිපාකයට පත් වන්නේ මේ පුනරාගමනයත් සමඟය.2007 දී ඇය රඟපෑ ‘නිසල ගිර’ චිත්‍රපයේ පමණක් නොව අතුල ලියනගේගේ ‘බඹර වළල්’ හා දැනට ප්‍රදර්ශනය වී නොමැති ‘තේජා’ හා සංජය නිර්මාල් අධක්ෂණය කළ ‘ජුසේ වාස්’ චරිතාපදානය ඒ බවට දෙස් දෙයි.දැන් රූගත කිරීම් කෙරෙන Seven Notes චිත්‍රපටය අධ්‍යක්ෂණය කරන්නේ ද සංජය නිර්මාල් ය. ඔහු නිර්මාණය කළ ‘නොනිමි යාත්‍රා’ ඒකාංගික නාට්‍ය මාලාවේ ද ප්‍රධාන භූමිකාවක් නීටා ඉදිරිපත් කළාය.දෙවෙනි භාගයේ දී නීටා හමුවන සෑම චරිතයක් ම පාහේ ගොඩනැඟී ඇත්තේ විවාදාත්මක පසුබිමක් මතය. නමුත් ඒ සියල්ලට ම මුහුණ දිය හැකි ජවයක් පුනරාගමනයේ හමුවන නීටා තුළ ඇත.‘මේ චිත්‍රපටය විශේෂිත මාතෘකාවක් උඩ ලියැවුණු එකක්. අපි එහිදි කතා කරන්නේ එච්. අයි. වී. ආසාදිතයන් පිළිබඳවයි. බටහිර තරම් දරුණු ප්‍රශ්නයක් බවට මේ ප්‍රශ්නය අපේ සමාජයට බලපා නොතිබුණත් අනාගතයේ දී එවැනි තත්ත්වයක් කරා ගමන් කරන ලකුණු තිබෙනවා.’සරලව ගත් විට මේ චිත්‍රපටය තුළින් කියැවෙන්නේ එච්. යි. වී. ආසාදිතයින් කොන් නොකළ යුතු බවය. ඇය සිතන පරිදි අපිට ඉදිරියේ මේ මාතෘකාව ප්‍රබල සමාජ ප්‍රශ්නයක් විය හැක්කේ ලිංගිකත්වය පිළිබඳ කරුණු සාකච්ඡාවට නොගෙන එවැන්නක් නැත යන පසුගාමී චින්තනය නිසා බවය. මේ චිත්‍රපට තුළින් නීටා මෙන් ම පිටපත් රචක යොන්ඩා වීරසිංහ හා අධ්‍යක්ෂක සංජය නිර්මාල් උත්සාහ කරන්නේ සාකච්ඡාවක් ඇති කිරීමටය.යොන්ඩා වීරසිංහ, නීටා පෙර රඟපෑ ‘නිසල ගිර’ චිත්‍රපටයේ ද රචකාවියය. යොන්ඩා ගැන නීටාගේ හැදින්වීම මෙපරිදිය.‘ඇය අලුත් මාතෘකාවක් සොයා ගොස් ඒවා නිර්මාණාත්මක ක්ෂේත්‍රයට කැඳවාගෙන එන්නියක් පමණක් නොවෙයි. ඇය සමාජ ක්‍රියාකාරිනියක්. ප්‍රායෝගිකව මේ තත්ත්වයට වෙනස් කිරීමට ඇයට අවශ්‍යයයි. යොන්ඩා මත්ද්‍රව්‍යවලට ඇබ්බැහි වූවන්ට මෙන් ම එච්. අයි. වී. ආසාදිතයන්ගේ සුබසාධනය වෙනුවෙන් ප්‍රායෝගික දායකත්වයක් දක්වනවා.’සංගීතයේ එක සප්තස්වරයෙන් එක ස්වරයක් ගැන හෝ එය අයින් කර අනෙකුත් ස්වරයන් ගැන කතා කළ නොහැක. මේ ස්වර සප්තයෙ පදනම් කරගෙන මානව ජීවිතයේ විවිධාකාර හැල හැප්පීම්, පැතුම්, සංවේදනා විග්‍රහ කෙරෙන මේ සල රූ පටයේ බලාපොරොත්තුවේ චාරිකාවක යෙදෙන මිනිසුන් පිරිසකගේ කතාවක් කියැවේ. එහි කේන්ද්‍රිය චරිතය නර්මදා නම් සුවිශේෂ සංගීත ශිල්පිනියය. නීටා ප්‍රනාන්දු මේ චරිතයේ උච්ච ස්වරයන් මෙන් ම ඛේදනිය අවස්ථාවන් ද ඇයට ම හිමි මාදුර්යයකින් ඉදිරිපත් කරයි.මෙම විශිෂ්ට රංගධාරනියගෙන් සමුගන්නා මොහොතේ රඟපෑම ගැන ඇගේ අදහස් ද සටහන් කළ යුත්තේමය. ‘මුල්ම වරට කැමරාවට පෙනී සිටිය අවස්ථාවේ දැනුන හැඟීම අදටත් මට දැනෙනවා. කවදාවත් මට රඟපෑමෙන් සෑහීමකට පත් වෙන්න බැරිවුණා. හැමදාමත් තිරයේ දකින විට ඊට වඩා හොඳින් කරන්න පුළුවන් නේද කියලා හිතෙනවා. ප්‍රේක්ෂකයන් මාව පිළිගන්නා තුරු මම රංගනයේ යෙදෙනවා.’ඇගේ පුනරාගමනය සිංහල සිනමාවේ පුනරාගමනයක් විය යුත්තේමය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=f1107151</link>
    <topic>කිසිම රජයක් නොකළ ආකාරයට අපි ගම සංවර්ධනය කළා</topic>
    <author>සකස් කළේ චන්දන ජයවීර</author>
    <content>රටේ ආර්ථික සංවර්ධන ප්‍රතිපත්ති ක්‍රියාත්මක කිරීමේදී මහින්ද රාජපක්ෂ රජය පැහැදිලි අරමුණක් හා ඉලක්කයක් යටතේ ක්‍රියා කරන බව පවසන ආර්ථික සංවර්ධන ඇමැති බැසිල් රාජපක්ෂ මහතා දැනට ලබාදී ඇති සහනාධාරයන්ට අමතරව කෘෂි කර්මාන්තය හා ජීවන තත්ත්වය නඟා සිටුවීම සඳහා ඉදිරියේදී තවත් සහන සැලසීමට අපේක්ෂා කරන බව පවසයි. ඒ සඳහා සංචාරක කර්මාන්තය ව්‍යාප්ත කිරීමේ අවශ්‍යතාවය මතු කරන හෙතෙම මහින්ද චින්තන ඉදිරි දැක්මේ එන ප්‍රතිපත්ති හා සංවර්ධන උපාය මාර්ග ක්‍රියාත්මක කිරීම සඳහා ආර්ථික සංවර්ධන අමාත්‍යාංශය දායක වන ආකාරය පැහැදිලි කළේ මෙසේ ය.* මහින්ද චින්තනයෙන් අපේක්ෂිත පළාත් බද හා නාගරික සංවර්ධනය කරා ලඟා වීමේදී ආර්ථික හා සමාජ සංවර්ධනය වැදගත් වෙනවා. එහිදී එක් එක් අංශ අතර සම්බන්ධීකරණයක් ඇති කිරීමට ආර්ථික සංවර්ධන අමාත්‍යාංශය දායක වන්නේ කෙසේද?ආර්ථික සංවර්ධනයේ ප්‍රතිලාභ සමාජයේ පහළම ස්ථරයේ පුද්ගලයා මතද බෙදී යා යුතුය යන්නත් පුද්ගලයා දියුණු කර පවුල, ගම, ප්‍රදේශය, රට සහ ජාත්‍යන්තර මට්ටමට යන පැහැදිලි පිළිවෙතක් අනුගමනය කිරීමත් කෘෂිකාර්මික, කාර්මික සහ සේවා යන අංශ සියල්ලම දියුණු කළ යුතුය යන්නත් මහින්ද චින්තන ආර්ථික දැක්මේ හරය වෙනවා. එහිදී රාජ්‍ය අංශය රැකගනිමින් පුද්ගලික අංශය ඔස්සේ ආර්ථික සංවර්ධනය ඇතිකරගත යුතුය යන උපාය මාර්ග පිළිබඳව රජය විශ්වාසය තබනවා.ආර්ථික සංවර්ධන ක්‍රියාවලියේදී ආධ්‍යාත්මික සංවර්ධනය පිළිබඳව අප විසින් අවධානය යොමු කළ යුතු වෙනවා. ගුණදම් සුරකින, විනය ගරුක සමාජයක් යන ප්‍රතිපත්තිය ඇතිකර සංවර්ධන උපාය මාර්ග සමග අත්වැල් බැඳගත යුතුය යන්නත් අපි තරයේ විශ්වාස කරනවා.ආර්ථික සංවර්ධන අමාත්‍යාංශය ක්‍රියාත්මක වන්නේ ඉහත කී මූලධර්ම සහ ප්‍රතිපත්තිවලට අනුකූලවයි. අපි යන්නේ පැහැදිලි සහ විධිමත් ගමනක්. රජය සෑම ක්‍රියාමාර්ගයකින්ම බලාපොරොත්තු වන්නේ ග්‍රාමීය සංවර්ධනය ඉහළ නැංවීමයි. නිදහසින් පසු කිසිම රජයක් ඉටු නොකළ ආකාරයෙන් ග්‍රාමීය අංශය නගා සිටුවීම සඳහා රජය කටයුතු කර තිබෙනවා. රටේ දරිද්‍රතා මට්ටම පසුගිය අවුරුදු පහ තුළ පහත වැටී තිබෙනවා. ගම නැගුම යටතේ ග්‍රාමීය මට්ටමේ ව්‍යාපෘති විශාල ප්‍රමාණයක් රජය විසින් ක්‍රියාත්මක කරනු ලැබුවා. ඒ අතරම සමෘද්ධි ව්‍යාපාරය ඔස්සේ ස්වයං රැකියා බිහි කිරීම මගින් සහනාධාරලාභීන් නිත්‍ය ජීවන මට්ටමක් වෙත ගෙනයාමට රජය විසින් කටයුතු කරනු ලබනවා.* ‘දිවි නැගුම’ වැඩ සටහනේ සාර්ථකත්වය කොහොමද? එයට ග්‍රාමීය ජනතාවගෙන් ලැබෙන ප්‍රතිචාරය කුමක්ද?දිවි නැගුම ඉතා සාර්ථක අයුරින් ක්‍රියාත්මක වෙනවා. නිදහසින් පසුව රටේ වැඩිම ජනකොටසක් සහභාගීවන විශාලතම සංවර්ධන ව්‍යාපෘතිය මෙයයි. මේ වනවිටත් දිවි නැගුම වැඩසටහන මගින් සාර්ථක ප්‍රතිඵල ලැබී තිබෙනවා. අපේ රටේ මන්ද පෝෂණයට ප්‍රධාන හේතුවක් වී ඇත්තේ එළවළු, පළතුරු, බිත්තර ආදී පෝෂ්‍යදායී පහසුවෙන් ලබාගත හැකි ආහාර අඩුවෙන් ප්‍රයෝජනයට ගැනීමයි. මෙම අංශවල පරිභෝජනය වැඩි කරන ලෙස අප මහජනතාවගෙන් ඉල්ලා සිටිය යුතුයි.* රජය අපේක්ෂා කරන ඉහළ ආර්ථික වර්ධනය කරා ලඟාවීමේදී අපේක්ෂා කරන ඉලක්කයන් මොනවාද?අප බලාපොරොත්තු වන සංවර්ධන ඉලක්ක වෙත ගමන් කිරීම සඳහා ආයෝජන ඉහළ නැංවිය යුතුයි. එසේ වුවද ආයෝජන ඉහළ නංවා ගැනීම සඳහා අප අනුගමනය කරන ක්‍රියාමාර්ග නිවැරැදි සහ විධිමත් විය යුතුයි. ඩොලර් 4000 ක් දක්වා ඒක පුද්ගල ආදායම ඉහළ නංවා ගැනීමට ආයෝජන ප්‍රමාණය දළ දේශීය නිෂ්පාදනයෙන් සියයට 33 - 35 පමණ විය යුතු වෙනවා. දැනට එම ප්‍රමාණය පවතින්නේ සියයට 24 - 28 අතර මට්ටමක. එසේම පුද්ගලික අංශයේ ආයෝජන අද පවත්නා සියයට 02 ක මට්ටමේ සිට සියයට 6 ක මට්ටමට ගෙන ආ යුතු වෙනවා. දේශීය පුද්ගලික අංශයට හැකිතාක් දුරට ආයෝජන අවස්ථා විවෘත කර දෙනවා. ඒ අතර ඍජු විදේශ ආයෝජන රටට ගෙන ඒම සඳහා කටයුතු කරනු ලබනවා.සාමය උදාකර දීමෙන් පසුව අද ආයෝජකයින් ශ්‍රී ලාංකාවේ ආයෝජනය කිරීම පිළිබඳව වැඩි උනන්දුවක් දක්වනවා. අපි එම උනන්දුවේ ප්‍රයෝජන ලබාගැනීම සඳහා ක්‍රියාත්මක විය යුතු වෙනවා.* රට සංවර්ධනය කිරීම සඳහා සංචාරක කර්මාන්තයෙන් වේගවත් දායකත්වයක් ලබා ගැනීමේ රජයේ උත්සාහය විපක්ෂය විවේචනය කරන්නේ පටු දේශපාලන අවශ්‍යතාවයක් මත යැයි ඔබ පවසන්නේ මන්ද?රජයේ ප්‍රතිපත්ති පිළිබඳ විවිධ විවේචන ඉදිරිපත් කරන අය සංචාරක කර්මාන්තය නිසා ඇති වී තිබෙන ප්‍රගතිය පිළිබඳව කථා කරන්නේ නැහැ. සංචාරක පැමිණීම පිළිබඳ මේ දක්වා පැවති සියලු වාර්තා බිඳ දමන්න හැකි වී තිබෙනවා. ඒ නිසා සංචාරක හෝටල් ඉදි වෙනවා. රැකී රක්ෂා වැඩි වෙලා. දේශීය නිෂ්පාදන වලට ඇති ඉල්ලුම වැඩි වෙලා. අත්කම්, වෙස් මුහුණු, ලාක්ෂා කර්මාන්ත නැවත ආරම්භ වෙලා. සංචාරක කර්මාන්තය ආර්ථිකයේ නියාමක කර්මාන්තයක් බවට පත් වෙමින් තිබෙනවා. අපි එය ඉහළම මට්ටමකට දියුණු කළ යුතුයි.ෂැන්ගි‍්‍රලා වැනි ලොව සුප්‍රසිද්ධ කීර්තියක් දරන සමාගම් සංචාරක කර්මාන්තයේ ආයෝජනය සඳහා පැමිණීම සතුටට කරුණක්.සංචාරක කර්මාන්තයේ ආයෝජන සඳහා ඉඩදෙනුයේ ඉතාමත් විධිමත්, විනිවිද පෙනෙන සහ රටට හිතකර පිළිවෙතක් ඔස්සේ ආයෝජකයින් තෝරාගැනීම කැබිනට් අනු මණ්ඩලයක් මගින් සියලුම කරුණු සළකා බැලීමෙන් අනතුරුව සිදු කරනවා. එම තීරණ කැබිනට් මණ්ඩලයට, පාර්ලිමේන්තුවට වාර්තා කරන අතර ගැසට් පත්‍රයක් මගින් ප්‍රකාශයට පත් කරනු ලබනවා. මේ ආකාරයට කටයුතු කරනු ලබන්නේ ඉතිහාසයේ ප්‍රථම වතාවට.එසේ වුවද මෙවැනි ආයෝජන පිළිබඳව විවිධ තොරතුරු සහ දූෂමාන ආරංචි පැතිරවීම නිසා රටට අහිතකර වාතාවරණයක් ගොඩනැගෙනවා. විදේශ බැංකුවලින් ණය ලබා ගැනීමට ගියවිට එම ණය නොගෙවන බවට විරුද්ධ පක්ෂය විසින් ප්‍රචාරය කළා. එම බැංකුව ඉදිරිපිට උද්ඝෝෂණ පවා කරනු ලැබුවා. එම නිසා එම බැංකුවලින් ණය ලබාගැනීමේදී පසුව වැඩි පොළියක් ගෙවීමට රජයට සිදුවුණා.* ෂැන්ගි‍්‍රලා සහ කැතික් ගනුදෙනු මුදල් ලැබීම් පිළිබඳව අය වැයේ හෝ රජයේ මූල්‍ය වාර්තාවල සඳහන් වී නැතැයි චෝදනා එල්ල වී තිබෙනවා.රජය ආයෝජකයන්ට අවසර දෙන විට එය කැබිනට් මණ්ඩලයට ඉදිරිපත් කර ඉන්පසුව ගැසට් පත්‍රයේ පළකර, පසුව විරෝධතා ගැන සළකා බලා යළි කැබිනට් මණ්ඩලයට ඉදිරිපත් කර ඉන්පසු පාර්ලිමේන්තුවට ඉදිරිපත් කළ යුතුයි. ආයෝජන පිළිබඳ නීතිය මෙය වුවත් මීට පෙර එය ක්‍රියාත්මක කළේ නැහැ. නමුත් අප එය අකුරටම ක්‍රියාත්මක කරනවා. ඉඩම් සඳහා මුදල් ලැබුනේ අයවැය ලේඛනය ඉදිරිපත් කිරීමෙන් පසුවයි. භාණ්ඩාගාර ගිණුම් ගත කර ඇති එම මුදල පිළිබඳව කටයුතු සියල්ල සිදුවන්නේ රජයේ මූල්‍ය නීති රීතිවලට අනුවයි.* කොළඹ නගරයේ දැනට තිබෙන හෝටල්වලට අමතරව අලුතින් හෝටල් ඉදි කරනවාද? එය සිදු කෙරෙන්නේ කුමන පදනමක් මතද?ජේ.ආර්.ජයවර්ධන මහතාගේ පාලන සමයේදී ඉදිරිපත් කරන ලද මහ කොළඹ නාගරික සැලැස්ම අනුමත වී තිබෙන්නේ. ඒ යටතේ කොළඹ වාණිජ නගරය හැටියටත් ජයවර්ධනපුර පරිපාලන නගරය ලෙසටත් පත් කෙරුණා. ;සත්සිරිපාය, ඉසුරුපාය වැනි කාර්යාල පද්ධති එ.ජා.ප. රජය විසින් ආරම්භ කළේ ඒ යටතේ. අපේ සංචාරක ව්‍යාපාරය දියුණු කිරීම සඳහා කොළඹ නගරය තුළ ඉතා ඉහළ මට්ටමේ හෝටල් ඉදිකළ යුතු වෙනවා. හෝටල් ඉදිකිරීම නොවෙයි ප්‍රශ්නය, හෝටල් ඉදිකිරීම සඳහා ආයෝජකයින් සොයාගැනීමයි. එහෙත් දැන් එම ප්‍රශ්නය විසඳිලා. අපි කොළඹ හිල්ටන් සහ ගාලු මුවදොර ප්‍රදේශය අයත්වන සේ හෝටල් වටරවුමක් ඇති කරනවා.* මෙම හෝටල් ඉදිකිරීම සඳහා ආරක්ෂක කටයුතු සඳහා භාවිතා කළ භූමියක් යොදා ගැනීම ගැටලුවක් නොවේද?එක්සත් ජාතික පක්ෂය රජය ඔය කියන ප්‍රදේශය ෂෙරිටන් හෝටලයට වෙන් කරලයි තිබුණේ. එහෙත් ආයෝජකයා ආවේ නැහැ. වෙනත් ආයෝජකයෙක් සොයාගැනීමට ඒ අයට හැකිවුනේ නැහැ. මානුෂීය මෙහෙයුම කාලයේදී ත්‍රිවිධ හමුදාව සහ පොලිසිය එකම ස්ථානයක පිහිටා නොතිබීම විශාල ගැටලුවක් වුණා. එම ගැටලුවට විසඳුම්, ලැබෙන අයුරින් ත්‍රිවිධ හමුදා මූලස්ථානය සහ ආරක්ෂක අමාත්‍යාංශය නවීන පහසුකම් සහිත ස්ථානයක ස්ථානගත කරනවා.* වනජීවී ප්‍රදේශ ආශි‍්‍රතව හෝටල් ඉදිකිරීම සඳහා එම නීති වෙනස් කරන්න අදහසක් තිබෙනවා ද?පරිසර නීති රකින මේ රජය වගේ තවත් රජයක් පසුගිය කාලය තුළ තිබුනේ නැහැ. පරිසර නීතිය නිසා ජනාධිපතිතුමා වීරවිල ගුවන් තොටුපල ව්‍යාපෘතිය මත්තලට රැගෙන ගියා. රටේ සෑම ව්‍යාපෘතියක් සඳහාම පරිසර ඇගයීමකට ලක් කර අනුමත විය යුතුයි. එම නීතියට හෝටල් යටත් වෙනවා. පරිසර නීතිය මගින් අවසර නොලබන හෝටල් ඉදිකරන්න බැහැ.* පොහොර සහනාධාරය සියයට 20 කින් අඩු කරන්න යන බව ප්‍රකාශ වී තිබෙනවා?පොහොර සහනාධාරය මේ රටේ කෘෂිකාර්මික අංශයේ විශාල පෙරළියකට තුඩුදුන් ආයෝජනයක්. රටේ ගොවීන්ට මොනම ආකාරයකටවත් හිස එසවීමට නොහැකිව සිටි අවස්ථාවක ජනාධිපති මහින්ද රාජපක්ෂ මහතා විසින් මෙම සහනාධාරය ලබාදුන්නා. රටේ වී නිෂ්පාදනය වැඩි වුණා. රට සහලින් ස්වයංපෝෂිත වුණා. ඒ නිසා මොනම හේතුවක් නිසාවත් පොහොර සහනාධාරය අඩුකිරීමට හෝ අහෝසි කිරීමට කටයුතු කරන්නේ නැහැ.පොහොර සහනාධාරය ජනපති මහින්ද රාජපක්ෂ මහතාගේ සංකල්පයක්. එයින් රටේ ගොවි ජනතාව නගා සිටුවීමට හැකි වුණා. එය අහිමි කරන්න කිසිම අදහසක් නැහැ. එය අනෙක් වගාවන්ටත් ව්‍යාප්ත කර තිබෙනවා. එසේ කර තිබියදීයි මෙවැනි බොරු ප්‍රචාර සිදු කරන්නේ.* යුද්ධය අවසන් වී සෑහෙන කලක් ගත වුවත් සැලකිය යුතු ආර්ථික සංවර්ධනයක් සිදුවී නැති බවට විපක්ෂය චෝදනා නඟනවාජපානය, වියට්නාමය වැනි රටවලට අවුරුදු 20 ක් පමණ ගතවුනා යුද්ධයෙන් පසු යථා තත්ත්වයට පත් වෙන්න. අපි මේ තත්ත්වයට පත්වීම පිළිබඳව ලෝකය විශ්මයට පත් වෙනවා. අපි ඉහළ ආර්ථික වර්ධනයක් ලබා ගත්තා. ඉහළම විදේශ සංචිත අපි අත්පත් කර ගත්තා. විරැකියාව, උද්ධමනය අඩු කිරීමට හැකිවුණා. යුරෝපය , ජපානය වගේ රටවලට යුද්ධයෙන් පස්සේ මාර්ෂල් සැලැස්ම යටතේ ආර්ථික සංවර්ධනය සඳහා ආධාර ලැබුණා. ඒත් අපට ආධාර නොවෙයි අපි හිරකරන්න බලන විදේශ බලවේග ඉන්න තත්ත්වයකුයි දැන් ඇති වෙලා තිබෙන්නේ.එහෙම තත්ත්වයක් තුළ අපි ලබාගෙන ඇති ප්‍රගතිය විශ්මයජනක බවයි බොහෝ අය ප්‍රකාශ කරන්නේ.නව කෘෂි කාර්මික, කාර්මික, යටිතල පහසුකම්. සංචාරක ආදී ප්‍රතිපත්ති සම්පූර්ණයෙන්ම ක්‍රියාත්මක කරන විට රට ඉහළම මට්ටමක සංවර්ධනයක් කරා ඉතා ඉක්මනින් ගෙනයාමට අපට පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>15</day>
    </date>
    <link>http://www.dinamina.lk/2011/07/15/_art.asp?fn=f1107154</link>
    <topic>උඹගේ අම්මා මානව හිමිකම් ගියත්අපි ගැහුවා කියලා කියන්න එපා</topic>
    <author/>
    <content>පාණදුර අප හඳුන්වන්නේ බෞද්ධ පුනර්ජීවනයේ නගරය ලෙසයි. පාණදුර නගරයට පිවිසෙන්න මාර්ග තුනක් තිබෙනවා. ඒ නව ගාලු පාර, කොරළවැල්ල මැද මාර්ගය, පරණ ගාලු පාර හරහායි. පරණ ගාලු පාරේ පාලම පසු කරගෙන කිලෝ මිටර් කිහිපයක් ගියාම සුප්‍රසිද්ධ කෙසෙල්වත්ත පුරවරය අපට හමුවෙනවා.අලහේන්ද්‍ර ආචාරිගේ දිනේෂ් ප්‍රියංකර පෙරේරා කියන්නේ මෙන්න මේ කියන කෙසෙල්වත්ත නගරයේ ත්‍රී රෝද රථයක් ධවනය කරමින් සිය ජීවිකාව ගෙන ගිය තරුණයෙක්. අවුරුදු 26ක තරුණයෙක් වන දිනේෂ් ගමේ අනෙක් තරුණයන් මෙන් තැනිත් තැන ගොස් විනෝද වෙවී තරුණ කාලය ගෙවා දැම්මේ නැත්තේ තම පවුල නඩත්තු කරන්න දහසකුත් එකක් රාජකාරී ඔහු පිට පැවරී තිබුණු නිසයි. දිනේෂ් දරුවන් දෙදෙනකුගේ පියෙක්.ඔහු පදිංච්වෙලා හිටියේ නොම්බර 43/1, ශ්‍රී ධම්මානන්ද මාවත, ගොරකාන කෙසෙල්වත්ත. ලිපිනයේ.මේ අහිංසක තරුණයාට කෙසෙල්වත්ත පොලිසිය හෙවත් පාණදුර උතුර පොලිසියේ ලොක්කන් පිරිසක් නිසා විඳින්නට වූ ඒ අමානුෂික සිද්ධිදාමය අප දැන ගත්තේ අහම්බෙන්. මේ පුවත දැනගත් වහාම අප කළේ මේ තරුණයා සොයාගෙන කෙසෙල්වත්ත පුරවරයට යෑමයි. එහිදී දිනේෂ් අප සමඟ පැවසූ ඒ සෝචනීය සිදුවීම, එසේත් නැතිනම් කෙසෙල්වත්ත පොලිසියේ දඩ බල්ලන්ගේ ඒ අමන ක්‍රියාව අද අකුණින් මේ විදිහට දිග හරින්න අප සිතුවා.* කෙසෙල්වත්ත පොලිසියඑදා 2011 ජනවාරි 23 වැනිදා දිනයයි. දිනේෂ් නිවෙසේ නිදා සිටින විට ‘දිනේෂ් මල්ලී’ කියා කව්දෝ දොරකඩ ඉදන් කතා කරන ශබ්දය ඇසී ඔහුගේ ඇහැ ඇරුණා. ඉතින් දිනේෂ් කළේ දොර ඇරලා කවුද කියලා බැලීමයි. එවිට ඔහු දැක්කේ සිවිල් අඳුමින් සැරසී සිටින පොලිස් නිලධාරීන් තිදෙනකුයි. “කටඋත්තරයක් ගන්න තියෙනවා” කියා ඔවුන් දිනේෂ් කෙසෙල්වත්ත පොලිසියට රැගෙන යාමට අවශ්‍ය බව පැවැසුවා. මේ නිලධාරීන්ගෙන් දෙදෙනකු 6118 සහ 66940 නිල අංක දරණ පොලිස් නිලධාරීන් බව පසුව දිනේෂ් දැනගෙන තිබෙනවා. පසුව මේ තිදෙනා ඇවිත් තිබුණේ ක්‍රීම් පැහැති ත්‍රී රෝද රථයකින්.ඔවුන්ගේ විධානයට අනුව දිනේෂ් ඇඳ පැළඳ ගෙන කෙසෙල්වත්ත පොලිසියට ගියේ මේ නිලධාරීන්ට මැදිවයි. තමන් පොලිසියට රැගෙන යන හේතුව කුමක්දැයි මේ යන අතර මඟදී දිනේෂ් අර නිලධරයන්ගෙන් ඇසුවත් ඔවුන් කිසිවක් පවසන්නේ නෑ. පොලිසියට ත්‍රී රෝද රථය හරවනවාත් සමඟම කටට පණ එන 66940 නිලධාරියා දිනේෂ්ගෙන් අහන්නේ ‘කෝ ඩී. අයි. ජී මහත්තයාගේ ටයිල්’ කියායි. මේ උභතෝකෝටික ප්‍රශ්නයෙන් අන්ද මන්දව ගිය දිනේෂ් තමන් එවැනි දෙයක් නොදන්නා බව පවසා තිබෙනවා.ඊට පස්සේ සිදුවූ ඒ සිද්ධි දාමය ඔහු අප ඉදිරියේ දිගහැරියේ මේ අයුරින්. ‘මහත්තයෝ’ පොලිසිය ඇතුළට අරන් ගිය මාව බංකුව වාඩි කරලා ලොකු මහත්තයා එනකන් ඔතන වාඩිවෙලා ඉන්න කියලා 6118 නිලධාරීතුමා කීවා. ඒ වේලාවෙම මගේ නෝනත් පොලිසියට ආවා. මං එයාට කිව්වා ලොකු මහත්තයා එනකම් මට ඉන්න වෙනවා කියලා. ඊටපස්සේ ටික වේලාවක් මගේ නෝනා එතනට වෙලා ඉඳලා ආයෙමත් ගියා. 66940 දරණ නිලධාරියා මාව අපරාධ අංශයට අරන් ගියා.එතන සිවිල් අඳුමින් සිටි මහත්තයෙක් මට කිව්වා ‘බොරු කරන්නේ නැතුව ඇත්ත කියපං දැන් අපි ඔක්කොම දන්නවා’ කියලා. මෙයාලා මොනවා අහනවාද කියලා මං දන්නේ නැති බව මං එයාලට කිව්වා. එතකොටම අර 66940 පොලිස් මහත්තයා මට කුණුහරුපෙන් බැණගෙන ඇවිත් ‘තෝ දන්නේ නැතිනම් කවුද දන්නේ යකෝ’ කියලා මට අත දිගහැරලා කම්මුලට ගැහුවා මහත්තයෝ.* ටයිල් හොරකමඑතැන හිටපු තවත් නිලධාරියෙක් එයා තමයි ත්‍රී විලරය පදවා ගෙන ආපු කෙනා. මගේ පිටිපස්ස පැත්තේ ඉඳන් බෙල්ල දෙපැත්ත අත්වලින් තද කරලා ‘අපි ඔක්කොම හොයාගෙන තියෙන්නේ ඇත්ත කියපන්’ කියලා කිව්වා. මං කිව්වා ‘මම කිසිම දෙයක් දන්නෑ’ කියලා. එතකොට මහත්තයෝ ඒ නිලධාරීන් දෙන්නා මගේ මූණටත් ඔළුවටත් අතින් පයින් බිම දාගෙන හොඳටෝම ගැහුවා. අර මේසෙ ළඟ හිටපු නිලධාරියා බලාගෙන හිටියා.මට එතකොට මතක් වුණා ඊට මාස හතරකට කලින් ටයිල් වගයක් අරන් හයර් එකක් ගිය සිද්ධිය. මං එයාලට ඒ ගැන කිව්වා.ධනුෂ්ක කියලා මං දන්න කෙනෙක් තමයි ඒ ටයිල් ටික අරන් ගියේ. ඉතින් මං එයාලට හැමදේම කිව්වා. ඒ ටයිල් ගෙනියපු ගෙදරත් මං එයාලට කිව්වා. එතකොට ත්‍රීවිලරය එලෙව්ව නිලධාරියා මගේ කරට අතදාගෙන ඉන්න කොට 6118 නිලධාරියා මගේ පපුවට අත මිට මොලවා හොඳටම පහර දුන්නා. ඊට පස්සේ මාව අල්ලන් හිටපු මහත්තයා මගේ කලවා ප්‍රදේශයට අත මිට මොලවලා ගැහුවා. මං කිව්වා මහත්තයෝ මං කවදාවත් හොරකම් කරන්නේ නෑ. මං ගියේ හයර් එකක්. ඒ ගේ වුණත් මං පෙන්වන්නම් කියලා. ඊටපස්සේ එයාල මාව කූඩුවට දැම්මා.ටිකවේලාවකින් මහත්තයෝ මගේ නෝනා ආවා. මං නෝනට කිව්වා පොලිසියේ ලොකු මහත්තයෙක් ගේ ටයිල් වගයක් නැතිවෙලා. ඒකටයි මාව තියන් ඉන්නේ. ගිහින් අම්මව එක්කරගෙන එන්න කියලා.* මමයි ලොක්කාඊට පස්සෙ එයාලා මාව ත්‍රීවිලරයකට දමාගෙන මං කියපු ගෙදරට අරන් ගියා. මා අරන් ගියේ බිම දාගෙන බෙල්ල පාගාගෙනයි. මං ඒ ගෙදර අයට කතා කරලා ටයිල් තියන තැනත් පෙන්නුවා. ඊටපස්සේ ඒ ටයිල් ටික මට කියලා ලොරියක පටවාගෙන මාව පොලිසියට අරන් ගියා. අපි පොලිසියට යන කොට ඩී. අයි.ජී මහත්තයාගේ මුරකරු ‘චූටා’ කියන කෙනෙක් පොලිසියට ඇවිත් තිබුණා.අර නිලධාරීන් අපි අරන් ගිය ටයිල් ටික ඒ චූටා කියන කෙනාට පෙන්නුවා. ඔහු ඒවා බලලා කිව්වා මේ ඩී. අයි. ජි මහත්තයාගේ ටයිල් නොවෙයි කියලා. ඉතින් ආයෙමත් එයාලා මාව කූඩුවට දැම්මා මහත්තයෝ. ඒ වෙලාවේදී මගේ නෝනත් අම්මත් පොලිසියට ඇවිල්ලයි හිටියේ. ඒත් එයාලත් එක්ක මට කතා කරන්න ලැබුණේ නෑ. ටික වෙලාවකින් මහත්තයෙක් ඇවිත් මාව කූඩුවෙන් අරන් ඕ. අයි. සි මහත්තයාගේ කාමරයට අරන් ගියා.වැඩ බලන ස්ථානාධිපති රම්‍ය ද සිල්වා මහත්තයත් උප පොලිස් පරීක්ෂක විතාරණ මහත්තයත් මා අරන් ආපු අයත් එක්ක හත් දෙනෙක් කාමරයේ හිටියා. ස්ථානාධ්පති රම්‍ය ද සිල්වා මහත්තයා කිව්වා ‘මමයි මේකේ ලොක්කා. ඕ. අයි. සී මමයි. උඹ ඔතන දණ ගහපන්’ කියලා. ඊටපස්සේ එයා මගෙන් ඇහුවා ‘කෝ අනික් ටික’ කියලා. මම කිව්වා ‘ඔය ටික තමයි හයර් එකට ගෙනිච්චේ’ කියලා. එතකොට ඕ. අයි. සි මහත්තයා නැගිටලා ඇවිත් මගේ මූණටත්, ඇඟටත් දිගටම අතින් පයින් ගහගෙන ගහගෙන ගියා.ඊටපස්සේ එතන හිටපු අනිත් අයත් මාව වට කරගෙන හොඳටම අතින් පයින් මට බල්ලෙකුට වගේ ගැහුවා මහත්තයෝ. ඊට පස්සේ ආයෙත් කූඩුවට අරන් ගියා. මම එතකොට අම්මට අතින් කිව්වා යන්න කියලා. මම කූඩුවට දැම්මෙත් පයින් පාරක් ගහලයි. මං ඒ පාරට විසිවෙලා ගිහින් බිම ඇදගෙන වැටුණා.මගේ නෝනා කූඩුව ළඟට ඇවිත් අඬන ගමන් මට කිව්වා පොලිසිය මගේ ත්‍රීවිලරයත් ගෙනා බව. එතකොට 6118 නිලධාරියා මගේ නෝනට බැණලා පන්නා ගත්තා මහත්තයෝ. ටිකවේලාවකින් මාව කූඩුවෙන් එළියට අරගෙන වෑන් එකකට දාගෙන ධනුෂ්ක පෙන්නන්න යමු කියලා අරගෙන ගියා. ධනුෂ්ක එතකොට නුගේගොඩ කොන්ත්‍රාත් වැඩක් කරමිනුයි හිටියේ. පොලිස් නිලධාරීන් කිහිපදෙනෙක් වෑන් එකේ හිටියා. 66940 නිලධාරියා මට කිව්වා “උඹ මුකුත් කතා කරන්න එපා කෙනාව පෙන්නපන්” කියලා. මං ධනුෂ්ක පෙන්නුවාට පස්සේ එයත් අරන් ආයිත් පොලිසියට ආවා. පොලිසියට ආවට පස්සේ මාව කූඩුවට දාලා ධනුෂ්ක අපරාධ අංශයට අරන් ගියා.* අපරාධ අංශයටික වේලාවකින් කූඩුව ළඟට ආපු 66940 නිලධාරියා ‘අරූ කියන්නේ උඹ ටයිල් හොරකම් කළායි කියලා’ මාවත් අපරාධ අංශයට අරන් ගියා. ඒ අරගෙන යන අතරෙදී මං අර පොලිස් මහත්තයාට කිව්වා ඇයි මහත්තයෝ ටයිල් තිබුණු තැන පෙන්නලත්, හයර් එක ගිය කෙනා හොයලා දීලත් මාව තියාගෙන වදදෙන්නේ කියලා. අපරාධ අංශයේදී ධනුෂ්කත්, මාවත් මූහුණට මුහුණ තියලා දණ ගැස්සුවා. එතන නිලධාරීන් හත් දෙනෙක් විතර හිටියා.ඒ හැම කෙනාම මගේ ඔළුවට, පපුවට, පිටට අතින් පයින් පහර දුන්නා. මගේ කකුල් උඩ තවත් නිලධාරියෙක් හිටගෙන පාගගෙන හිටියා මහත්තයෝ. ඒත් කිසිම කෙනෙක් ධනුෂ්කට ගැහුවේ නෑ.මේ වනවිට ප්‍රෝබීල් ලංකා පුද්ගලික ආයතනයේ පියල්, බටයා, ජයකොඩි කියන ධනුෂ්ක එක්ක වැඩ කරන අයත් එතනට ඇවිත් හිටියා. දීප්ත කියන කෙනා කිව්වා කිව්වේ නැත්නම් කොළඹ ගෙනියමු. එතකොට කියයි. කොහොමත් රෑට මූ මරනවා නේ කියලා. මං එතකොට කිව්වා හොරු අල්ලලා දීලා බඩුත් හොයලාදීලා ඇයි මට මෙහෙම කරන්නේ කියලා. උඹ තමයි වැරැදි මේ තමයි සාක්කිකාරයා කියලා දිනේෂ් පෙන්නලා එතන හිටපු නිලධාරියෙක් මට කිව්වා. ධනුෂ්කත් එතකොට කිව්වේ මමයි ටයිල් හොරකම් කළේ කියලා.මේ විදියට පහර දෙන එක ඉවසන්න බැරුව මං කිව්වා මහත්තයෝ මං ළමයි දෙන්නක් ඉන්න තාත්තකෙනෙක් මට ඕන වැරැද්දක් දාන්න ඒත් ගහන්න එපා කියලා. ‘තෝ කොහොමත් දානවා තමයි’ කියලා එතකොට එයාලා මට කුණුහරුපෙන් බැන්නා. 66940 නිලධාරියා මාව ආයෙමත් කූඩුවට දැම්මේ බෙල්ලෙන් අල්ලන් පහර දෙන ගමන්. ටික වේලාවකින් කූඩුව ළඟට ආපු දීප්ත පියල් කියන අයයි මට කිව්වා උඹට තේරෙනවා නේ අපිට තියන බලේ අනිත් බඩු තියන තැන කියපන් කියලා. මං කිව්වා “දන්නේ නෑ” කියලා.* OIC පුටුවඑතකොට දීප්ත කියන කෙනා මට කූඩුව ළඟට එන්න කියලා අතින් මගේ කටට පහර දුන්නා. ඒ පහරට මගේ තොල පිපිරිලා ගියා. පොලිස් නිලධාරීන් කළේ පැත්තකට වෙලා බලාගෙන ඉන්න එක විතරයි. මේ වෙලාවේ පොලිස් නිලධාරීන් හිටියේ හොඳටම බීලයි. පොලිස් නිලධාරීන් මට දීප්ත පෙන්නලා කිව්වා ‘මේ මහත්තයාට ඕන විදියට තමයි වැඩ කරන්නේ මැරුවත් ඔච්චර තමයි’ කියලා. එතකොට රෝහණ කුමාර කියන පොලිස් නිලධාරියා මට කිව්වා උඹගේ අම්මලා මානව හිමිකම් ගිහිල්ලා. අපි ගැහුවා කියලා කියන්න එපා. එහෙම කිව්වා කියලා මෙතනින් නම් දෙන්නේ නෑ” කියලා.එදා රෑ 7.30ට විතර අම්මලා මාව බලන්න ආවා. මං එයාලට හොරෙන් කිව්වා පොලිසියේ අය මට හොඳටම පහර දෙනවා කියලා. අම්මලා ගියාට පස්සේ පොලිස් නිලධාරියෙක් ඇවිත් ආයෙමත් මාව ර්‍ණධ්ඛ් මහත්තයාගේ කාමරේට අරන් ගියා. ර්‍ණධ්ඛ් මහත්තයාගේ පුටුවේ වාඩිවෙලා හිටියේ අර දීප්ත කියන කෙනයි.මට ගහපු නිලධාරීනුත් එතන හිටියා. දීප්ත එතන හිටපු කෙනෙක් පෙන්නලා මට කිව්වා මේ මහත්තයා හමුදාවේ ලොක්කෙක්.මේ ගොල්ලන්ට උඹව ගෙනියන්න භාරදීලයි තියෙන්නේ කියලා. වැඩබලන ස්ථානාධිපති රම්‍ය ද සිල්වා මහත්තයා OIC මහත්තයාගේ මේසේ ඉස්සරහා පුටුවක් තියාගෙන වාඩිවෙලයි හිටියේ. එයා මට කිව්වා උඹේ අම්මලා මානව හිමිකම් ගිහින් කියලා. මගේ නෝනටත් අම්මාලාටත් කුණුහරුපෙන් බැන වැදුණා මහත්තයෝ. එතකොට මං කිව්වා මගේ අම්මට බනින්න එපා කියලා. ර්‍ණධ්ඛ් මහත්තයා මට එතකොට හොඳටම ගහලා උඹ දන්නවද උඹේ පුතා මරණ විදිහ කියලා මට කිව්වා.* මරණ තර්ජනයමගේ ඇඟ කිලිපොළා ගියා මහත්තයෝ ඒ කතාව කිව්වහාම. උඹ ත්‍රීවිලර් එකේ පුතත් එක්ක යන කොට යට කරලා මරණවා කියලා OIC මහත්තයා මට තර්ජනය කළා. මං කිව්වා මහත්තයෝ මාව මැරුවත් මගේ දරුවන්ටයි ගෙදර අයටයි මොනවත් කරන්න එපා කියලා. රම්‍ය ද සිල්වා මහත්තයා එතකොටත් කිව්වා දණ ගහගනින් කියලා. ඉතින් මං දණ ගැහුවා.මෙච්චරවෙලා OIC මහත්තයාගේ පුටුවේ වාඩිවෙලා හිටපු දීප්ත කියන කෙනා එතකොට නැගිටල ඇවිත් ස්ථානාධිපති වාඩිවෙලා හිටපු පුටුව ඉස්සරහින් පුටුවක් තියාගෙන ඒකේ වාඩිවෙලා කකුල් දෙක මගේ උරහිස උඩ තියා ගත්තා.මං ඒ වෙලාවේ කියන හැම වචනයක් ගානෙම වැඩබලන ස්ථානාධිපති රම්‍ය ද සිල්වා මහත්තයා මට ගැහුවා. පිටිපස්සෙ හිටපු නිලධාරීනුත් මට ගැහුවා. එතන හිටපු හැමෝම හොඳටම බීලයි හිටියේ. ඒ අය සැරින් සැරේ මත්පැන් බිබී එතැනට ආවා.රම්‍ය ද සිල්වා මහත්තයාගේ පහරක් වැදිලා මේ අතරේ මං බිම ඇදගෙන වැටුණා. ඉන්පස්සේ එයා මූණ බිම තියාගෙන දණ ගහගෙන ඉන්න කියලා මගේ එක් අතක් උඩ නැග්ගා. අනිත් අත උඩ 6118 නිලධාරියා නැග්ගා. කකුල් දෙක උඩ තවත් දෙන්නෙක් නැග්ගා මහත්තයෝ. එක්කෙනෙක් මගේ ඔළුවට පොතක් තියලා ඒ පොතට පොල්ලකින් ගැහුවා.ඒ පහර මට කොයිතරම් දරා ගන්න බැරි වුණාද කියනවා නම් මගේ ඇස් දෙක පේන්නේ නැතුව ගියා වගේ වුණා මහත්තයෝ.මගේ නහයෙන් ලේ ආවා.  පස්සේ මට දණ ගහපන් කිව්වා. ඒත් මට දන ගහගෙන ඉන්න බැරිවුණා. ඒ තරම්ම එයාලා මට තිරිසනකුට වගේ පහරදීලයි තිබුණේ.ඊටපස්සේ රම්‍ය ද සිල්වා ධනුෂ්ක ගෙන්වලා මට ගහපු අර පොල්ල අතට දීලා මූට ගහපන් කිව්වා. ධනුෂ්ක ගැහුවේ නෑ. එතකොට දීප්ත කියන කෙනා ගහපන් කියලා ධනුෂ්කට පයින් එකක් ගැහුවා. ඊට පස්සේ අර පොල්ලෙන් ධනුෂ්ක මගේ උරහිස්වලට ගැහුවා. මට දරාගන්න බැරිම තැන මට ගහන්න එපා ඕනෑම නඩුවක් දාන්න කියලා මම එයාලට වැඳ වැටුණා මහත්තයෝ.* 6118මේ විදහට මට හොඳටම ගහලා ඉවරවුණාම රම්‍ය ද සිල්වා කිව්වා මූ කූඩුවට දාන්න කියලා. පොලිස් නිලධාරීන් හතර දෙනෙක් මාව වැසිකිළියට අරන් ගිහින් වතුර වක්කරලා හෝදගනින් කිව්වා. ඒ වෙලාවෙ ඔලුව පහත් කළාම මගේ ඔලුවෙන් ලේ වැක්කෙරුණා. මාව කූඩුවට ගෙනත් දැම්මට පස්සේ බංකුව උඩම මට නින්ද ගියා මහත්තයෝ.ටික වේලාවකින් ආයෙමත් පොලිස් නිලධාරීන් කීපදෙනෙක් ඇවිත් නැගිටපන් කියලා කුණුහරප කියමින් මට බැණ වැදුණා. මං ඇයි මහත්තයෝ කියලා ඇහුවම මෙච්චර ගහලත් ඇයි උඹ ඇත්ත කියන්නේ නැත්තේ කියලා මට කූඩුවට ළඟට වරෙන් කියලා කතා කළා. රෝහණ කුමාර කියන පොලිස් නිලධාරියා මගේ ඔලුවෙන් අල්ලගෙන ඉන්නකොට අනිත් අය කූඩුවේ කූරු අස්සෙන් අතදාල මගේ බඩටයි පපුවටයි හොඳටම ගැහුවා මහත්තයෝ.පස්සේ කූඩුව ඇරගෙන ඇවිත් පොල්ලක් මගේ කුකුල් උඩ හරස් අතට තියලා 6118 නිලධාරියා පොල්ල දෙපැත්තට කකුල් තියලා නැඟලා රෝල් කර කර ඇවිද්දා. මං හිතුවේ මම මැරෙයි කියලයි.පහුවදා, ඒ කියන්නේ 2011 ජනවාරි 24 වැනිදා පාන්දර 3.00ට විතර දීප්ත කියන කෙනාත් පොලීසියේ නිලධාරිනුත් කූඩුව ළඟට ඇවිත් කිව්වා ‘උඹේ ජීවිතේ මගේ අතෙයි රැඳිලා තියෙන්නේ. මමයි තීරණය කරන්නේ උඹේ ඉතුරු බඩු ටික දෙන්නේ නෑ කියලා’ එතකොට මම කිව්වා මට ඕන නඩුවක් දාන්න. මාව මෙහෙන් උසාවි දාන්න කියලා. එතකොට රෝහණ කුමාර කියන පොලිස් නිලධාරියා මට කිව්වා මාස 3කට ‘ඩී. ඕ’ ගහලා තියෙන්නේ මේ මහත්තයා කියන විදිහට තමයි අපි වැඩ කරන්නේ කියලා.පස්සේ උදේ 8.00ට විතර කූඩුව ළඟට ආපු 66940 නිලධාරියා මට කිව්වා උඹ සේරම නඩු බාරගනින් ධනුෂ්ක සාක්කියට අපි දාලා තියෙන්නේ කියලා. ඊට පස්සේ එයා කොළ වගයකට මගෙන් අස්සන් ගත්තා. පස්සේ 10.00ට විතර බුද්ධි අංශයේ නිලධාරියා මාව එළියට අරගෙන තව වැරැදි තියෙනවා. ඒවාටත් දානව කියලා මගේ ඇඟිලි සලකුණු ගත්තා.රෝහණ කුමාර මට කිව්වා උඹ උසාවියේදී නිවැරැදිකරු කිව්වොත් කුඩු හරි ගංජ හරි දාල උඹට හයි කෝට් එකක් දාන්න තමයි ඇඟිළි සලකුණු ගත්තේ. ඒ නිසා උඹ වැරැදිකාරය කියපන් කියලා. ඊට පසසේ තව බෝතල් වගයක් පෙන්නලා උඹට තමයි මේවා දාන්නේ කියලාත් කිව්වා. එදා 11.30ට විතර මාව එළියට අරගෙන අර ටයිල් ගෙනියපු ලොරියෙම දාගෙන උසාවියට අරන් ගියා.උසාවි භූමියේදී උප පොලිස් පරීක්ෂක විතාරණ කියන කෙනා අනිත් නිලධාරින්ට කිව්වා “වෙලා වැඩියි බං වේලාසනින් ගියාම ඇප දෙනවා” කියලා. ඊට පස්සේ නඩුකාරතුමාටත් කුණුහරුපෙන් බැන්නා. කොහොම වුණත් මූ අවුරුදු පහක් හයක් ඉඳලනේ එන්නේ. ඒ නිසා මූට කන්න මොනවහරි අරන් ;දමු කියලා කඩේකට අරන් ගිහින් කෑම අරන් දුන්නා. ඒත් මං කෑවේ නෑ. බීම වගයක් දුන්නම මං බිව්වා. එතකොට මට ඇඬුණා මහත්තයෝ. එතකොට එයාල ඇහුව උඹ බය වෙලාද කියලා. මං කිව්වා ඔව් මගේ දරුපැටව් අනාථ වෙන නිසා දුකයි කියලා. 66940 නිලධාරියා එතකොට ‘ උඹ වැරැද්ද බාරගනින්. නැත්නම් උඹ මරණවා. නැත්නම් බෝම්බයක් දානවා’ කියලා තර්ජනය කළා.පස්සේ අපි උසාවියට ගියා. මගේ අම්මා නීතීඥවරයෙක් ගෙනත් තිබුණා. මං නීතීඥයාට කිව්වා පොලීසියෙන් මට වැරැදිකරු කියන්න කිව්වා කියලා. නීතීඥ මහත්තයා මගෙන් සියලුම සිද්ධි අසා දැනගත්තා. එයා ඊට පස්සේ කිව්වා නොකරපු වැරැද්දකට වැරැදිකරු කියන්න එපා කියලා. ඇත්තම කියන්න කිව්වා. ඒ නිසා තමයි මං උසාවියේදී නිවැරැදිකරු කියලා කිව්වේ. අධිකරණයේදී මගේ නීතීඥවරයා මට පොලිසියේදී පහර දී ඇති බැවින් ප්‍රතිකාර අවශ්‍ය බවත්, අත්අඩංගුවට ගෙන තිබෙන ත්‍රී රෝද රිය ආපසු ලබා දෙන ලෙසත් ඉල්ලා සිටියා.ඊට පස්සේ, මා පරීක්ෂා කර වෛද්‍ය වාර්තාවක් ඉදිරිපත් කරන්න කියලා අධිකරණයෙන් පාණදුර රෝහලේ විශේෂඥ අධිකරණ වෛද්‍යවරයා වෙත නියම කළා. ඒ වගේම වැඩිදුරටත් විමර්ශනයක් පවත්වා වාර්තාවක් ඉදිරිපත් කරන ලෙසටත් පාණදුර පොලිස් අධිකාරිවරයාට නියෝග කළා.ත්‍රී වීලරය බාර දෙන ලෙසටත් පොලිසියට අධිකරණයෙන් නියෝග ලැබුණා.මේ අතර දිනෙන් දිනම පාණදුර කෙසෙල්වත්තේ පොලිස් දඩ බල්ලෝ දිනේෂ් පසුපස ලුහු බැඳීම තවත් උග්‍ර කළහ. විටෙක දිනේෂ්ගේ ත්‍රීවිලයේ අලවා තිබූ ‘බුදුසරණයි’ ස්ටිකරය ගලවා දමන ලෙසට ඔවුන් තර්ජනය කරන්නේ බෞද්ධ පුණර්ජීවනයේ නගරයට යකාගේ නීතිය ගොඩවැදීමට දොරගුළු විවර කරමින්. නිතර නිතරම ඔහු ගමන් ගන්නා ත්‍රී රෝද රථය නවතා විවිධ බලපෑම්, තර්ජන හා බියවැද්දීම් කරමින් මේ අමනයන් සිය අතෘප්තිකර මාරවේශය සන්සිඳුවා ගන්නට දිනේෂ් බිල්ලට ගැනීමේ මෙහෙයුම දියත් කළේ ඒ අයුරිණි. දිනක් දිනේෂ්ගේ දරුවාද කැටුව ත්‍රී රෝද රථයේ ගමන් කරමින් සිටිද්දී අතරමඟදී එය නවතා පොලිස් නිලධාරියකු ත්‍රිරෝද රියට බලෙන්ම ගොඩවූයේ එවැනි තවත් උත්සාහයක ප්‍රතිඵලයක් ලෙසිනි.ඒ යන අතරමඟදී හොඳ හැටි කුණුහරුපෙන් බැණ වදිමින් තර්ජනය කරන ඒ පොලිස් නිලධාරියා පසුව දුරකථනයෙන් කෙසෙල්වත්ත පොලිසියට කතා කොට දිනේෂ් තමන් පැහැරගෙන යන බවට පවසා තිබෙනවා. දිනේෂ් කරන්නේ තමාගේ නිවෙසට රථය ගෙනයෑමයි. ‘අම්මා’ කියා කෑ ගසන දිනේෂ් සිය මෑණියන්ගේ පිළිසරණ පතන්නේ මේ පාහර අධමයින්ගෙන් සිය ජීවිතය නැතිවෙතැයි ඇති වූ බිය නිසාමයි. පසුව පොලිස් රථ කිපයක්ම දිනේෂ්ගේ නිවෙසට එන්නේ මේ පැහැරගැනීමේ කුමන්ත්‍රණයේ මහ මොලකරු වන දිනේෂ් කොටු කර ගැනීමටයි.සැබවින්ම කෙසෙල්වත්ත පොලිසිය නිල ඇඳුමට මුවාවී සිටින ඒ තිරිසනුන්ගේ සැලසුම වූයේ නැවත දිනේෂ් කොටු කරගෙන පොලිසියේ හැටි මෙන්න මෙහෙමයි කියා පෙන්වන්නටය.OIC පුටුවේ දීප්ත නමැති පිටස්තරයකු වාඩි වී සිටියදී OIC රම්‍ය ද සිල්වා වෙනත් පුටුවක ඔහු ඉදිරියේ ඉඳගෙන සිටීමෙන් ඔප්පු කර පෙන්වූයේ කටු කන බල්ලන්ගේ භූමිකාව රඟ දැක්වීමට ඕනෑතරම් පිරිස් තවමත් පොලිසියේ සිටිනා බව නොවේද?. එසේම රාත්‍රිය උදාවත්ම හොඳහැටි මධුවිතින් සප්පායම් වී සූර් වී සිටින පොලිස් උතුමාණන්ලා කෙසෙල්වත්ත පොලිසියේ පමණක් නොව මේ රටේ බොහෝ පොලිස් ස්ථානවල සිටින අයුරු දැකගත හැක්කේ රාත්‍රී 9.00 පසුවී ඒ තැන්වලට ගොඩ වූ පසුව පමණි.එහෙත් පොලිස්පතිතුමාටවත් වෙනත් ලොක්කන්ටවත් රාත්‍රී කාලයේ ඒවාට ගොස් මේ පොලිස් ආයතන ඇතුළේ වෙන හොඳ හොඳ සෙල්ලම් සියැසින්ම දැක බලා ගැනීමට වේලාවක් නම් නැති බව අපි දනිමු. එසේ අවශ්‍යතාවක් ද ඔවුන්ට නැති බව අප හොඳාකාරවම දනිමු. නිල ඇඳුම ඇඳගෙන සූර් වී සිටින මෙවැනි අධම නිලධරයන් කරන්නේ මත් රකුසාගේ යක්ෂාවේශය මේ අසරණයන්ගේ හිස මතින් පිට කර හැරීමයි.කසෙල්වත්ත පොලිසියේ මේ උතුමන්ලා සැවොම එක් වී දිනේෂ්ට කළ ඒ මහා සාපරාධී ක්‍රියාව හේතුවෙන්ම ඔහු අද රෝගියකු බවට පත් වී තිබීම මහා ඛේදවාචකයකි. පොලිස් නිල ඇඳුම ඇඟ ලා ගන්නේ උන් උන්ගේ අමනකම් මේ අසරණයන්ගේ හිස් මතින් පිට කිරීමටදැයි අපි සමස්ත පොලිස් නිලධාරීන්ගෙන්ම අසන්නට කැමැත්තෙමු. ලොකු ලොක්කන්, සල්ලිකාර බලවතුන් ඉදිරියේ සුනඛ භූමිකාව රඟදක්වන මේ උත්තමයෝ අසරණ අහිංසක ජනතාව ඉදිරියේ මහා අළුගෝසුවන්ගේ භූමිකාව රඟදක්වති.කෙසෙල්වත්ත පොලිසියේ නිලධාරීන්ට එරෙහිව වහා විනය පරීක්ෂණ ගත යුතු නොවේද? පුද්ගලයකුට තිරිසනකුට මෙන් පහරදීම, බීමතින් රාජකාරිය කිරීම, බොරු පැමිණිළි දැමීම, තර්ජනය කිරීම, OIC පුටුවේ ගරුත්වය පවා කෙලෙසා දැමීම පමණක් නොව රටේ නීතිය බල්ලට දමා කටයුතු කිරීම ආදී සාපරාධී ක්‍රියාවන් රැසක් මේ නිලධරයන් කර ඇත.එසේනම් වහාම මොවුන්ට එරෙහිව විනය පරීක්ෂණ පවත්වා දිනේෂ් වැන්නවුන්ට සාධාරණය ඉටු කළ යුතු කාලය එළඹ තිබේ. කෙසෙල්වත්ත ජනතාව මේ අධමයන්ගෙන් බේරාගෙන පොලිස් භීතිකාවෙන් කෙසෙල්වත්ත මුදාගන්නාතුරු අප සිටින්නේ හොඳ අවදියෙන් බව ඔය කාට කාටත් සිහිපත්කරන්නට කැමැත්තෙමු.පොලිස්පතිතුමනි, ඔබගේ නිහඬ බව බිඳ දමා මේවාට ගන්නා පියවර මොනවාදැයි ප්‍රසිද්ධියේ ප්‍රකාශ කිරීමට ශක්තියක් ඇත්දැයි අපි අසන්නට කැමැත්තෙමු. කෙසෙල්වත්ත පොලිසියේ මේ අමන නිලධාරීන්ට එරෙහිව නීතිය ක්‍රියාත්මක නොකළහොත් අපට පිළිගැනීමට සිදුවන්නේ ඇත්තෙන්ම ඔබතුමන් අනිත් අය සේම කටින් බතල ගෝනි පිටින් හිටවන ලොක්කෙක්ම පමණක් බවයි. පොලිස්පතිතුමනි හිත රිදුනානම් සමාවෙන්න. ඒත් ඇත්ත තිත්ත බව ඒ සමඟම ඔබට සිහිපත් කර දීමට ද අපි කැමැත්තෙමු.     .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107161</link>
    <topic>වලපනේ පාසල් සිසුහු 3ක්නිලාවේලි මුහුදට බිලි</topic>
    <author>ත්‍රි’මලේ විශේෂ ඒ. ටී. එම්. ගුණානන්ද</author>
    <content>අධ්‍යාපන චාරිකාවක් සඳහා ගිය නුවරඑළිය වලපනේ පාසල් සිසු පිරිසකගෙන් තිදෙනෙකු නිලාවේලී මුහුදේ නාමින් සිටියදී රළ පහරට ගසා ගෙන ගොස් ඇතැයි කුච්චවේලි පොලිසිය කියයි.මෙහිදී එක් සිසුවකුගේ දිවි බේරී ඇති අතර ඔහු නිලාවේලි රෝහලේ ප්‍රතිකාර ලබයි. මිය ගොස් ඇත්තේ නුවරඑළිය වලපනේ හරස්බැද්ද සිංහල මහා විද්‍යාලයේ ඉගෙනුම ලබන රාගල දියනිල්ල පනහ පදිංචි ඒ. පී. අසේල සඳරුවන්, වලපනේ හරස්බැද්ද පදිංචි එල්. එම්. ඉසුරු සම්පත් (16) හරස්බැද්ද මල්ලියප්පුව පදිංචි නුවන් කෞශල්‍ය (17) යන අයයි.හරස්බැද්ද දකුණ පදිංචි එච්. එම්. සුපුන් චන්දිම සිසුවා දිවි බේරාගෙන තිබේ. ඔහු සිද්ධිය විස්තර කරමින් මෙසේ පැවසීය. අපි ඉස්කූල් ට්‍රිප් එකක් ආවා. පෙරේදා (14) පිටත් වී සීගිරිය බලා ඊයේ (15) ත්‍රිකුණාමලයට ආවා. ටීචර්ලා ළමයි 130 ක් විතර ඇවිත් හිටිය. නිලාවේලි වෙරළට ඇවිත් අපි නිලාවේලි වෙරළේ නෑවා. එකපාරට ආපු රළකට අපි ගහගෙන ගියා. මාව බෝට්ටුවකින් ආපු කට්ටියක් බේරා ගෙන රෝහල් ගත කළා. මට එච්චර අමාරු නැහැ. අපේ තුන් දෙනෙක් නැති වුණා යැයි පැවසීය.පාසල් සිසුන් ගසාගෙන යද්දී සෙසු පිරිස් ගොඩට ගෙන ආරක්ෂාකාරී පියවර ගැනීමට නිලාවේලි විජයබා නාවික හමුදා කඳවුරට අයත් වෙරළේ ස්ථාපිත කර ඇති ජීවිතාරක්ෂක කණ්ඩායම හා පොලිස් ජල ක්‍රීඩා නිලධාරීන් මෙහිදී කටයුතු කර තිබුණි. සිද්ධිය සැලවූ වහාම එම ස්ථානයට පැමිණි සහකාර පොලිස් අධිකාරී (අපරාධ හා මෙහෙයුම්) අරුණපේ‍්‍රම ශාන්ත මහතා පරීක්ෂණ ඇරඹීය. කුච්චවේලි පොලිස් ස්ථානාධිපති ප්‍රධාන පොලිස් පරීක්ෂක වයි. එම්. යු. එස්. යාපා මහතාගේ ප්‍රධානත්වයෙන් පරීක්ෂණ පැවැත්වේ. සිද්ධිය වූ ස්ථානය නිරීක්ෂණයට මහේස්ත්‍රාත් පරීක්ෂණය පැවැත්වීමට ත්‍රිකුණාමල අතිරේක මහේස්ත්‍රාත් එස්. සතිස්දරන් මහතා පැමිණීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107162</link>
    <topic>සෞන්දර්ය උපාධිධාරීන් 3174කට ගුරු පත්වීම්</topic>
    <author>දයා පෙරේරා</author>
    <content>සෞන්දර්ය උපාධිධාරීන් 3174 දෙනකුට පත්වීම් ලිපි ප්‍රදානය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී මේ මස 29 වැනිදා උදේ 10.00 ට සිදු කැරේ.ගුරු සේවා ව්‍යවස්ථාවට අනුව තරගකාරී විභාගයකින් හා සම්මුඛ පරීක්‍ෂණයෙන් ද සමත්වී සෞන්දර්ය ගුරුවරුන් වශයෙන් පත්වීම් ලැබීමට සුදුස්සන් වූ 3174 දෙනකුට මේ පත්වීම් පිරිනැමෙන බව අධ්‍යාපන අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107163</link>
    <topic>බස් රථවල පිටුපස වීදුරුවආවරණය කිරීම තහනම්</topic>
    <author/>
    <content>බස් රථවල පිටුපස වීදුරුව වැසෙන සේ තිර රෙදි දැමීම දැන්වීම් ප්‍රදර්ශනය කිරීම, චිත්‍ර හෝ සැරසිලි ආදිය යෙදීම තහනම් කෙරේ.එසේ අවාරණය කර ඇත්නම් ඒවා ඉවත් කරන ලෙස පොලිසිය බස් හිමියන්ගෙන් සහ රියදුරන්ගෙන් ඉල්ලා සිටී.ලබන 20 වෙනි දිනෙන් පසුව කොළඹ නගර සීමාව තුළට ඇතුල්වන බස්වල පිටුපස වැසෙන සේ ආවරණය කර තිබේ නම් බස් රථ රියැදුරන්ට එරෙහිව නීතිය ක්‍රියාත්මක කරන බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107164</link>
    <topic>දුර ගමන් සේවා බස්වලට පාට හතරකින් නාම පුවරු</topic>
    <author>ශීලා උඩුවර</author>
    <content>දුර ගමන් සේවා වල යෙදෙන සාමාන්‍ය, අර්ධ සුඛෝපභෝගී, සුඛෝපභෝගී හා අධි සුඛෝපභෝගී බස් රථ මගී ජනතාවට පහසුවෙන් හඳුනාගැනීමට හැකිවන සේ වර්ණ හතරකින් නාම පුවරු සවි කිරීමට පෞද්ගලික ප්‍රවාහන සේවා අමාත්‍යාංශය පියවර ගෙන තිබේ.මේ අනුව සාමාන්‍ය බස් රථ කහ පැහැයෙන්ද අර්ධ සුඛෝපභෝගී බස් රථ ලා නිල් පැහැයෙන්ද සුඛෝපභෝගී බස් රථ දම්පාට හා අධි සුඛෝපභෝගී බස් රථ ලා කොළ පැහැයෙන්ද නාම පුවරු යෙදවිය යුතුය.ශීඝ්‍රගාමී බස් රථ සඳහා දැනට යොදවා ඇති කහ පැහැති රවුම මැද කතිරය එලෙසින්ම තිබේ. අර්ධ සුඛෝපභෝගී බස් රථ 350 ක් ධාවනය වන අතර මේ වැඩපිළිවෙළ කතරගමින් ඇරඹූ බවත් මාස දෙකකදී සියලුම බස් රථවල ක්‍රියාත්මක කරන බවත් අමාත්‍යාංශ ලේකම් වික්ටර් සමරවීර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107165</link>
    <topic>නාරාහේන්පිට ලංගමයේඅඩි 61/2ක පතෝල කරලක්</topic>
    <author>ශීලා උඩුවර</author>
    <content>නාරාහේන්පිට ශ්‍රී ලංගම ප්‍රධාන කාර්යාල භූමියේ වගා කරන ලද පතෝල වැළක අඩි හයහමාරක් (6 1 / 2) දිග පතෝල කරලක් හටගෙන තිබේ. රාජ්‍ය ආයතනවල හිස් ඉඩම්වල වගා කිරීම සඳහා වන දිවිනැගුම වැඩසටහන යටතේ ශ්‍රී ලංගම සුබ සාධන අංශයේ මෙහෙයවීමෙන් සේවක පිරිස් මේ වගා කටයුතු සිදු කරන ලදී.මේ වගාවන් සඳහා කිසිදු පොහොර වර්ගයක් භාවිත කර නොමැති අතර කාර්යාල භූමියේ එක්වන කුණු රොඩු පමණක් පොහොර වශයෙන් යොදා තිබේ. මීට අමතරව වැටකොළු, වම්බටු, මිරිස් ඇතුළු විවිධ එළවළු වර්ග වගා කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107166</link>
    <topic>උතුරට අලුතින්ඉන්ධන පිරවුම්හල් 7ක්</topic>
    <author>සුභාෂිනි සේනානායක යාපනයේ සිට</author>
    <content>උතුරු වසන්තය වැඩසටහන යටතේ නවීන පන්නයේ ඉන්ධන පිරවුම්හල් හතක් විවෘත කෙරේ.වවුනියාවේ, රම්බකුලම්, ඕමන්තේ, මුලතිව්, විශ්වමඩු නගරවල ඉන්ධන පිරවුම්හල් විවෘත කළ අතර යාපනයේ පුරප්පෝරුක්කි, තුනුක්කායි, අරකරායන්කුලම් පිරවුම් හල් අද (16 දා) විවෘත කෙරේ.ත්‍රස්ත පීඩාවලට පෙර උතුරු පළාතේ ඉන්ධන පිරවුම්හල් 170 ක් තිබූ අතර ඉන් 71 ක් අලුත්වැඩියා කර ක්‍රියාත්මක කෙරේ.උතුරු පළාතේ ජනතාවගේ ජීවන තත්ත්වය නංවාලීමේ අරමුණෙන් ජනාධිපති මහින්ද රාජපක්ෂ මහතා ආරම්භ කළ උතුරු වසන්තය වැඩසටහන යටතේ ආර්ථික සංවර්ධන ඇමැති බැසිල් රාජපක්ෂ මහතාගේ අධීක්ෂණය යටතේ නවීන තාක්ෂණයෙන් යුත් මේ ඉන්ධන පිරවුම්හල් හත ඉදිකර තිබේ.මින් ඉන්ධන හල් හයක් සමුපකාර සමිති මගින් ඉදි කර ඇති අතර වවුනියාවේ රම්බකුලම් ඉන්ධන පිරවුම්හල ආනන්දරාජා මහතාගේ වියදමින් ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107167</link>
    <topic>කොඩිකාමම්-පේදුරුතුඩුව පාරවසර 15කට පසු යළි ඇරේ</topic>
    <author>මහින්ද අලුත්ගෙදර</author>
    <content>වසර 11කට පසුව යාපනයේ කොඩිකාමම් - පේදුරුතුඩුව මාර්ගය ඊයේ (15) යළි කෙරිණි.ත්‍රස්තවාදී ගැටුම් හේතුවෙන් වසර ගණනාවක් වසා දමා තිබූ මේ මාර්ගය ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ජනතා අයිතියට පත් කෙරිණි.මේ මාර්ගය විවෘත කිරීම නිමිත්තෙන් යාපනය, වරනි ප්‍රදේශයේ ඊයේ (15) පැවති උත්සවයක් ඇමතූ රාජපක්ෂ මහතා සඳහන් කළේ දශක තුනක පමණ කාලයක් ශ්‍රී ලංකාවේ ආර්ථිකය පරිහානියට පත්වූ බවත් උතුරේ ජනතාව එයින් වැඩි වශයෙන් පීඩාවිඳී බවත්ය.සාමයේ නියම ප්‍රතිඵලය ලෙස සමෘද්ධිමත් ජනතාවක් රටේ සිටිය යුතු බව පෙන්වා දුන් ආර්ථික සංවර්ධන ඇමතිවරයා ජනාධිපති මහින්ද රාජපක්ෂ මහතාගේ බලාපොරොත්තුව ජාති ආගම් භේදයකින් තොරව රටේ සියලු දෙනාටම සාමය හා සමෘද්ධිය ළඟා කරදීම බවද සඳහන් කළේය.ජනාධිපති මහින්ද රාජපක්ෂ මහතා කෙරෙහි විශ්වාසය තැබූ මේ රටේ බහුතර ජනතාව තුනෙන් දෙකක බලයක් ලබාදුන් බව සිහිපත් කළ ඒ මහතා මේ මාර්ගය ජනතා අයිතියට පත් කළේද “මහින්ද චින්තනයට”අනුව යටිතල පහසුකම් සංවර්ධනය කර ජනතාවගේ ජීවන තත්ත්වය නංවාලීමට බව කීවේය.ඇතැම් පුද්ගලයන් මෙවැනි සංවර්ධන කටයුතු සිදුවෙනවා දකින්න කැමැති නැතැයි පෙන්වාදුන් ආර්ථික සංවර්ධන ඇමතිවරයා එවැනි පිරිස් උත්සාහ කරන්නේ ජනතාවගේ ගැටලු ඉදිරිපත් කර බලය ලබා ගැනීමට බවද පැවසීය. සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමති ඩග්ලස් දේවානන්දා, කර්මාන්ත හා වාණිජ්‍ය කටයුතු ඇමති රිෂාඩ් බදියුදීන්, ළමා සංවර්ධන හා කාන්තා කටයුතු නියෝජ්‍ය ඇමති එම්.එල්.ඒ.එම් හිස්බුල්ලා, උතුරු පළාත් ආණ්ඩුකාර මේජර් ජනරාල් ජී.ඒ.චන්ද්‍රසිරි හා යාපනය ආරක්ෂක සේනා අඥාපති මේජර් ජනරාල් මහින්ද හතුරුසිංහ මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107168</link>
    <topic>මුහුදුබත් වූ නැව් 6ක්කන්කසන්තුර වරාය ප්‍රවේශ මගේ</topic>
    <author/>
    <content>කොටි ප්‍රහාර වලින් මුහුදු බත් වූ නෞකා හයක් කන්කසන්තුරේ වරායේ ප්‍රවේශ මාර්ගවලින් ඉවත් කිරීම දැන් ආරම්භ කර තිබේ.කොළඹ වරායෙන් ගොඩබාන භාණ්ඩ ඒ 9 මාර්ගය ඔස්සේ ප්‍රවාහනය කිරීමෙන් භාණ්ඩ මිල ඉහළ යාමේ ගැටලුවට පිළියමක් ලෙස ඒවා කන්කසන්තුරේ වරායට එවීමට දැන් කටයුතු යොදමින් තිබේ.ඒ අනුව කන්කසන්තුරේ වරාය සංවර්ධනය නිරීක්ෂණය කිරීමට වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා පෙරේදා එහි ගියේය. ශ්‍රී ලංකා වරාය අධිකාරියේ නිලධාරීහු සහ නාවික හමුදාවේ ජ්‍යෙෂ්ඨ නිලධාරීහුද මේ නිරීක්ෂණ චාරිකාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n1107169</link>
    <topic>ගැබ්ගෙල-පියයුරු පිළිකාරෝගීන් ගණන ඉහළට</topic>
    <author>සන්ධ්‍යා කරුණාරත්න</author>
    <content>ගැබ්ගෙල හා පියයුරු පිළිකා රෝගීන්ගේ සංඛ්‍යාව ක්‍රම ක්‍රමයෙන් ඉහළ යමින් පවතින බව ජාතික පිළිකා මර්දන වැඩසටහන පවසයි.ඒ අනුව වාර්ෂිකව අලුතින් පියයුරු පිළිකා රෝගීන් 1800ක් ද, ගැබ්ගෙල පිළිකා රෝගීන් 800 ක් ද ලෙස අලුත් සංඛ්‍යා ලේඛනවලට එක් වන බව ද එම වැඩසටහන ප්‍රකාශ කරයි. තමන්ට පිළිකා රෝග ලක්ෂණ පවතීද යන්න දැනගැනීම සඳහා ඕනෑම සෞඛ්‍ය වෛද්‍ය නිලධාරී කාර්යාලයක සිදුකරන සුවනාරි සායනයකට සහභාගි වීමෙන් දැන ගත හැකිය.මේ පිළිකා රෝග තිබෙන බව පෙර සිටම හඳුනා ගැනීමෙන් පිළිකා සෛල වර්ධනය වීම අඩු කිරීමට ප්‍රතිකාර ලබා ගැනීමෙන් රෝගය සුව කර ගත හැකි බව ද එම වැඩසටහන පවසයි.516/1/1, ඇල්විටිගල මාවත, කොළඹ-05 ලිපිනයේ පිහිටි ජාතික පිළිකා මර්දන වැඩසටහන මඟින් නොමිලේ පවත්වන සායනවලටසහභාගි වීමෙන්ද ගැබ්ගෙල හා පියයුරු පිළිකා රෝග හඳුනාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071614</link>
    <topic>අවිනීත රියැදුරු නිසා පොලිසිය තරුණියකට 380,000ක් වන්දි ගෙවයි</topic>
    <author>රෝෂන් තුෂාර</author>
    <content>මාර්ග ආලෝක සංඥාා නොසලකමින් අධික වේගයෙන් ධාවනය වු පොලිස් ජිප් රථයක ගැටී පාදය ආබාධයට ලක්වු තරුණියකට රුපියල් තුන්ලක්ෂ අසු අටදහසක වන්දියක් ගෙවන ලෙස පොලිස්පතිවරයාට හා පොලිස් රියදුරාට කොළඹ දිසා අධිකරණය ඊයේ(15)නියෝග කළේය.පුද්ගලික රෝහලක හෙදියක ලෙස සේවය කරන වලස්මුල්ලේ ඉනෝකා ප්‍රියන්ති රුපියල් ලක්ෂ දහයක වන්දියක් ඉල්ලා පැවරු නඩුවේ තීන්දුව ප්‍රකාශයට පත්කරමින් කොළඹ අතිරේක දිසා විනිසුරු විකුම් ඒ කළුආරච්චි මහතා මේ නියෝගය නිකුත් කළේය.2005 මාර්තු 03 දින කොළඹ ඩුප්ලිකේෂන් පාර, බුලර්ස් මන්සන්දියේ දී සිදුවු රිය අනතුර සම්බන්ධව පොලිස්පතිවරයා හා රියදුරු ඩී. ඒ. ලක්ෂ්මන් යන අය විත්තිකරුවන් කරමින් නඩුව පවරා තිබිණි.විදුලි ආලෝක සංඥාාවල කහ පාට දැල්වෙමින් තිබියදි අධික වේගයෙන් පැමිණි ජිප් රථය පැමිණිලිකාරිය සිය පෙම්වතා සමඟ ගමන්ගත් යතුරු පැදියේ ගැටී පාර මැදට විසි වු බවත් අනතුරින් දකුණු පාදයේ දණහිසට පහළින් දෙපළක් බිඳී ගිය බවත් අධිකරණයට කරුණු ඉදිරිපත් කෙරිණි.දෙපාර්ශවයේ කරුණු සලකා බැලු දිසා විනිසුරුවරයා රථය අධික වේගයෙන් ධාවනය කිරීම හේතුවෙන් අනතුර සිදුවී ඇති බව තීරණය කර පැමිණිලිකාරියට වන්දි හිමිවිය යුතු බව තීන්දු කළේය. නඩුවේ වෛද්‍ය සාක්ෂි අනුව පැමිණිලිකාරියගේ පාදය කෙටි කලකින් සුවවෙන බැවින් සිදුවු ශාරීරික හානියට රුපියල් තුන් ලක්ෂයක් හා මාස කීපයක් රැකියාව අහිමි වීමෙන් සිදුවු හානියට රුපියල් අසු අටදහසක් ද වන්දිලෙස ගෙවීමට නියෝග කළේය.විත්තිකරු මහේස්ත්‍රාත් අධිකරණයේදි රුපියල් 10000 ක් පැමිණිලිකාරියට ගෙවා ඇති බැවින් රුපියල් 378000 ක මුදලක් ගෙවන ලෙස නියෝගයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071615</link>
    <topic>කප්පම් ගැනීමට මතුගමින් පැහැරගත්මවත්-පුතාත් මහියංගනයෙන් හමුවෙති</topic>
    <author>නුවන් කොඩිකාර, හසලක සමූහ, බන්දුල ගොඩකුඹුර</author>
    <content>රුපියල් ලක්ෂ පහක කප්පම් මුදලක් ඉල්ලා මතුගමදී පැහැරගත් කාන්තාවක් සහ දස හැවිරිදි දරුවකු මහියංගනය පන්සල ඉදිරිපිටදී මහියංගන පොලිසිය විසින් ඊයේ (15) සවස සොයාගෙන ඇත.මොවුන් දෙදෙනා මහියංගණය පන්සල අසල දී බීමට ජලය ඉල්ලු අවස්ථාවේ දී සැකසිතී මෙලෙස පොලිසිය මගින් මෙම දෙදෙනා හමුවී ඇත.මතුගම නගරයේ පිහිටි උපකාරක පන්තියකට පුතු රැගෙන ගොස් ආපසු පැමිණෙමින් සිටියදී මොවුන් ඉකුත් 13 දා සවස පැහැරගෙන යාමට ලක්ව ඇති බව කාන්තාවගේ සැමියා මතුගම පොලිසියට පැමිණිලි කර තිබේ.රුපියල් ලක්ෂ පහක කප්පම් මුදලක් ඉල්ලා 13 සහ 14 වන දිනයන්හි දුරකථනයෙන් කථා කළ බවත් තම බිරිය අවස්ථා කිහිපයකදීම තමන් ඇමතූ බවත් කාන්තාවගේ සැමියා පොලිසියට පවසා තිබිණි.බදුල්ල සහකාර පොලිස් අධිකාරී ඩී. එන්. ආර්. සේනසිංහ මහතාගේ උපදෙස් පරිදි මහියංගණ පොලිසියේ ස්ථානාධිපති ඩී. සී. ඩී. ඉලංගකෝන් මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071616</link>
    <topic>රජයේ-පෞද්ගලික රෝහල්වලට එනආබාධිතයන්ට ප්‍රවේශ පහසුකම්</topic>
    <author/>
    <content>රජයේ හා පෞද්ගලික රෝහල් ද ඇතුළුව සෞඛ්‍ය අමාත්‍යාංශයට අයත් ගොඩනැගිලිවලට පිවිසීමේදී ආබාධ සහිත පුද්ගලයන්ට ප්‍රවේශ පහසුකම් සලසන ලෙස සෞඛ්‍ය ඇමැති මෛත්‍රීපාල සිරිසේන මහතා නිලධාරීන්ට උපදෙස් දී ඇත.ආබාධ සහිත පුද්ගලයන් පොදු ගොඩනැගිලි වෙත පිවිසීමේදී ඔවුන්ට ලබා දිය යුතු පහසුකම් පිළිබඳව ශ්‍රේෂ්ඨාධිකරණය දී ඇති නියෝගවලට අනුව මේ තීරණය ගෙන තිබේ.මේ යටතේ ප්‍රථමයෙන්ම ආයතන දැනුවත් කර ඉදිකිරීම් කටයුතු ආරම්භ කරන ලෙස ද ඇමතිවරයා උපදෙස් දෙනු ලැබීය.“ඉදිරිය” සංවිධානයේ මහ ලේකම් අජිත් සී. පෙරේරා මහතා සමඟ සෞඛ්‍ය අමාත්‍යාංශයේ පැවැති සාකච්ඡාවක දී ඇමැතිවරයා මේ බව ප්‍රකාශ කෙළේය. නව පොදු ගොඩනැගිලි,ස්ථාන, වැසිකිළි, ස්නාන පහසුකම් ද ඇතුළුව මින් ඉදිරියට කරන ඉදිකිරීම් හා සැලසුම් ශ්‍රේෂ්ඨාධිකරණ නියෝගවලට අනුව සිදුකළ යුතුය. ගොඩනැගිලි සැලසුම් කිරීම, ඒවා අනුමත කිරීම නිම කළ ගොඩනැඟිලි සහතික කිරීම හා අනුමත කිරීමේ සහතිකය නිකුත් කිරීම යනාදිය ද මේ කෙරෙහි බලපායි.ගෘහ නිර්මාණ ශිල්පීන්, ඉදිකිරීම් කර්මාන්තයේ නියුතු පුද්ගලයන්, පළාත් පාලන කොමසාරිස්වරුන්, නාගරික සංවර්ධන අධිකාරියේ හා ආයෝජන මණ්ඩලයේ නිලධාරීන් මේ තීරණ පිළිබඳව දැනුවත් කළ යුතු බව ද ඇමැතිවරයා කීය.සෞඛ්‍ය අමාත්‍යාංශයේ ලේකම් විශේෂඥ වෛද්‍ය රවීන්ද්‍ර රුබේරු මහතා ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071610</link>
    <topic>කහවත්තේ ජනතා විශ්වාසය ඇතිකිරීමේ මෙහෙයුම සාර්ථකයි</topic>
    <author>රත්නපුර දිසා විශේෂ – නිරෝෂන අවිශ්ක</author>
    <content>සති තුනක පමණ කාලයක් කහවත්ත ඇතුළුව රත්නපුර දිස්ත්‍රිත්කයේ ප්‍රදේශ ගණනාවක පැතිරී තිබූ භීතිය තුරන් කර සාමය උදාකිරීම ගැන ප්‍රදේශවාසීහු රජයට හා ආරක්ෂක අංශවලට ප්‍රණාමය පළකරති.කහවත්තේ කාන්තාවන් හත් දෙනෙක් වරින් වර ඝාතනයට ලක්වීමත් සිදුවීම් තුනක් අබිරහසක්ව තිබීමත් නිසා ප්‍රදේශය පුරා භීතිය පැතිරී ගියේය. ඒ සමග ප්‍රහාරයක් ගැන ආරංචිද පළවෙමින් තත්ත්වය වඩාත් බැරෑරුම් විය. රත්නපුර දිස්ත්‍රික්කයේ තුනෙන් දෙකක පමණ කොටසක දසදහස් ගණන් ජනතාව මේ ආන්දෝලනාත්මක තත්ත්වය නිසා බිය හා සැකය ඇතිව ගත කළේය. දෛනික ජීවන රටාව ද බිඳවැටී තිබුණි.ආරක්ෂක ලේකම් ගෝඨාභය රාජපක්ෂ මහතා ගේ උපදෙස් මත කහවත්තට විශේෂ ආරක්ෂක වැඩපිළිවෙළක් ක්‍රියාත්මක කිරීමත් සමග අබිරහසක්ව තිබූ ඝාතන තුනක සුලමුල අනාවරණය වූයේය.ඉකුත් 6 වනදා කහවත්තට පැමිණි වැඩබලන පොලිස් ස්ථානාධිපතිවරයා ලෙස කටයුතු කළේ ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර මහතාය. ගම් නියම්ගම් වෙත යමින් පැය 24 පුරා අවදිව පූජිත ජයසුන්දර මහාතගේ මෙහෙයවීමෙන් සිදුකළ මෙහෙයුම නිසා කහවත්තේ ජන ජීවිතය සාමාන්‍ය තත්ත්වයට පත්විය.ජ්‍යෙෂ්ඨ නියෝජ්‍ය පොලිස්පතිවරයාට අනුව එම මෙහෙයුමට තබන ලද නම ‘ජනතා විශ්වාසය ඇතිකිරීමේ මෙහෙයුමයි” නිලදූරේ සිදුවූ ඝාතන දෙකක් ගැන 22 හැවිරිදි අයෙකු අත්අඩංගුවට ගනු ලැබුවේ පැය 48ක් ඇතුළතය. ඊළඟ පැය 24 දී අනෙක් සැකකරුද අත්අඩංගුවට ගැනිණි. දෙදෙනාම පාපොච්චාරණය කරමින් තමන් කළ ඝාතන ගැන අනාවරණය කළහ.කහවත්තේ ආන්දෝලනාත්මක සිදුවීමේ අවසන් ඝාතන තුනෙන් දෙකක් සිදුවූ නිලදුර ගමට ගියේ එහි ගම්වාසීන්ගෙන් තොරතුරු දැන ගැනීමටය.හිටපු ප්‍රාදේශීය සභා මන්ත්‍රී නන්දන මීගහ මහතා :- සැකකරුවන් අත්අඩංගුවට ගැනීම නිසා අපේ ගමේ අය දැන් බියක් සැකයක් නැතිව කල්ගත කරනවා. පසුගිය සති තුනේ රෑ නිදා නොගෙන අපි හිටියා. දහවලටත් බියෙන් හිටියේ. ගෙවල් කිහිපයක පිරිස දහවලට එක ගෙදරකට වෙලා හිටියා. රැකී රක්ෂාවලට ගමේ අය ගියේ නැහැ. දැන් සියල්ල සුබදායී ලෙස වෙනස්වෙලා. අපට නිදහසේ සිටි මේ අවස්ථාව උදාකරදුන් ආරක්ෂක ලේකම්තුමාට ආරක්ෂක අංශ සහ රජයේ මැති ඇමැතිවරුන්ට ප්‍රණාමය පළකරනවා.නිලදුර සිවිල් ආරක්ෂක කමිටුවේ එස්.එම්. විජේපාල මහතා :- කහවත්ත නිලදුර කියන්නේ හොඳ මිනිසුන් ජීවත්වෙන සාමකාමී ගමක්. ඒත් වැරදි කරන එක් අයකු දෙදෙනකු නිසා ගමට අපකීර්තියක් සිදුවුණා. දැන් අපේ ගම පමණක් නොව කහවත්තම සාමකාමියි. ඒ තත්ත්වය උදාකරලීමට සැකකරුවන් අත්අඩංගුවට ගැනීම මෙහෙය වූ පූජිත ජයසුන්දර මහතා ඇතුළු සියලුම පොලිස් නිලධාරීන්ටත් ආරක්ෂාව ලබාදුන් රජයටත් ස්තුතියි.එස්. දේවිකා මහත්මිය :– අපේ හිත්වල තිබූ මහා ගින්දර දැන් ඉවරයි. මුළු ගමම සාමකාමියි. අපේ ගමට සාමය උදා කළ සැමටම ස්තුතියි. අපේ ගමේ එකකෙනෙකු දෙන්නෙකු වැරදි කළාට මුළු ගමම ඊට වගකිවයුතු නැහැ. කහවත්ත ප්‍රදේශය පසුගිය දිනවලදී ඇතැමුන් හැඳින්වූයේ මාරයාගේ අඩවිය කියාය. එහෙත් අපරාධකරුවකු දෙදෙනකු සිටියාට කහවත්තේ බොහෝ මිනිසුන් අව්‍යාජ ගති පැවතුම් ඇති අහිංසක ගැමියන්. මෙහි මැණික් පුරයේ දෙවැනි නගරයේ සුන්දර මිනිසුන් දැන් තම දෛනික ජීවන රටාවේ පෙර පරිදිම යෙදී සිටිති. තවදුරටත් ආරක්ෂක වැඩපිිවෙළ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071611</link>
    <topic>හලාවත - කොළඹනව ශීඝ්‍රගාමී කාර්යාල දුම්රියක්</topic>
    <author/>
    <content>හලාවත සිට කොළඹ කොටුව දක්වා ශීඝ්‍රගාමී නව කාර්යාල දුම්රියක් ඊයේ (15) සිට ධාවනයට එක් විය.නව කාර්යාල දුම්රිය ගමන් ඇරඹීම ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් හලාවත දුම්රිය ස්ථානයේදී ඊයේ අලුයම 5.35 ට සිදුවිණි.අලුයම 5.35ට හලාවතින් ගමන් අරඹන මෙම දුම්රිය උදේ 7.30 ට කොළඹ කොටුවට පැමිණේ.මෙම දුම්රිය මාදම්පේ, නාත්තන්ඩිය, මීගමුව, දෙමටගොඩ, මරදාන යන දුම්රිය ස්ථානවල පමණක් නවතා ධාවනය කෙරේ.නැවත පස්වරු 4.45 ට කොළඹ කොටුවෙන් ගමන් අරඹා හලාවත දක්වා ගමන් කරයි.කාර්යාල ජනතාව ඉලක්ක කරගනිමින් යෙදවූ මෙම දුම්රිය සඳහා ඉන්දියාවෙන් ගෙන්වනු ලැබූ එස් 11 වර්ගයේ නවතම බලවේග කට්ටලයක් යොදවා තිබේ. නියමිත වෙලාවට නියමිත දුම්රිය ස්ථානයට දුම්රිය ගෙන ඒම තමාගේ පළමු ඉලක්කය බව නව දුම්රියෙන් හලාවත සිට කොළඹ කොටුව දක්වා පැමිණි ප්‍රවාහන ඇමැතිවරයා එම දුම්රිය මගීන් සමග ප්‍රකාශ කළේය.ජනතා අදහස්වලට ගරු කරමින් දුම්රිය සේවාව විධිමත් කරමින් සිටින බවද ඇමැතිවරයා පැවැසීය.දුම්රිය සඳහා වසරකට රජය රුපියල් බිලියන 5ක් වැය කරන බවත්, එම මුදල ගුණාත්මක දුම්රිය ප්‍රවාහන සේවාවක් ඇති කිරීම වෙනුවෙන් යෙදවීමට තමා ඇතුළු දුම්රිය බලධාරීන් දිවා රාත්‍රී වෙහෙසෙමින් සිටින බවත් ඒ සඳහා සමස්ත දුම්රිය සේවකයන්ගේත් මගී ජනතාවගේත් සහාය අවශ්‍ය බවත් ඇමැතිවරයා කීය.එම දුම්රියෙන් කොටුව දුම්රිය ස්ථානයට පැමිණි ඇමැතිවරයා කොටුව දුම්රිය ස්ථානයේ විවේකාගාර ජනතාවට විවේක ගත හැකි ලෙස පිරිසුදුව තැබීමට කටයුතු කරන ලෙස දුම්රිය සාමාන්‍යාධිකාරි බී. ඒ. පී. ආරියරත්න මහතාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071612</link>
    <topic>“සක්විති” තවදුරටත් රිමාන්ඩ්</topic>
    <author>සිරිසේන රාජපක්ෂ</author>
    <content>කෝටි එකසිය පහක (105) පමණ මූල්‍ය වංචාවක් සම්බන්ධයෙන් සැකපිට දැනට රිමාන්ඩ් භාරයේ පසුවන චන්දන වීරකුමාර හෙවත් සක්විති රණසිංහ සහ ඔහුගේ බිරිය ලබන 29 වෙනිදා දක්වා තවදුරටත් රිමාන්ඩ් භාරයේ තබන ලෙස නුගේගොඩ ප්‍රධාන මහේස්ත්‍රාත් රෝහණ අනුර කුමාර හේරත් මහතා ඊයේ නියෝග කළේය.ඊයේ (15) මේ නඩුව අධිකරණය හමුවේ කථා කළ අවස්ථාවේ සැකකරුවන් වෙනුවෙන් පෙනී සිටි නීතිඥවරයා සැකකාර සක්විති රණසිංහ නමැත්තාගේ බිරිය වෙනුවෙන් මහාධිකරණයේ ඇප අයදුම්පතක් ඉදිරිපත් කර ඇති බව කීය.ඒ අනුව ඇයට මහාධිකරණයෙන් ඇප අනුමත වුවහොත් ඒ බව මේ අධිකරණයට ලිඛිතව දැනුම් දෙන ලෙස මහේස්ත්‍රාත්වරයා එකී නීතිඥවරයාට දැන්විය.තැන්පත්කරුවන්ට වැඩි පොළී අනුපාතයක් ගෙවන බවට ආයෝජකයින් දහස් ගණනක් රවටා රුපියල් කෝටි එකසිය පහක පමණ මුදලක් වංචා කර සැඟවී සිටි මේ අඹුසැමි යුවළ පසුගිය වසරේ කඩුවෙල ප්‍රදේශයේ නිවසක සිටියදී අත්අඩංගුවට ගෙන දැනට රිමාන්ඩ්භාරයට පත්කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=n11071613</link>
    <topic>ටෙලි නාට්‍ය නිළියන් දෙදෙනෙක් ගණිකා වෘත්තියේ යෙදවූවායැයි අයකුට රු: ලක්ෂයක් ඇප</topic>
    <author>සිරිසේන රාජපක්ෂ</author>
    <content>ජංගම දුරකථන ඔස්සේ ගනුදෙනු කරුවන් සහභාගි කරවාගෙන ටෙලි නාට්‍ය නිළියන් දෙදෙනකු ගණිකා වෘත්තියේ යෙදවූ බව කියන පුද්ගලයකුට නුගේගොඩ ප්‍රධාන මහේස්ත්‍රාත් රෝහණ අනුර කුමාර හේරත් මහතා විසින් රුපියල් ලක්ෂයක ශරීර ඇපයක් ඊයේ (15) නියම කරන ලදී.ඊයේ මේ නඩුව අධිකරණය හමුවේ කථා කළ අවස්ථාවේ සිද්ධියට සම්බන්ධ බවට සැකකරණ ටෙලිනාට්‍ය නිළියන් දෙදෙනාගෙන් එක් සැකකාර කාන්තාවක් අදාළ චෝදනාවට වරද පිළිගත් බැවින් ඇයට රුපියල් දෙදහස් පන්සීයක දඩයක් නියම කළ ප්‍රධාන මහේස්ත්‍රාත්වරයා අනෙක් සැකකාර ටෙලි නාට්‍ය නිළියට අදාළ චෝදනා විභාග කිරීම ලබන 22 වෙනිදාට කල් තැබීය.මිරිහාන හදිසි ඇමතුම් අංශයට ලැබුණු තොරතුරක් මත ඉතාලියේ සිට පැමිණි ව්‍යාපාරිකයින් ලෙස වෙස් වලාගත් පොලිස් නිලධාරි පිරිසක් ජංගම දුරකථන ඔස්සේ සැකකාර නිළියන් සම්බන්ධ කරගෙන මාදිවෙල හෝටලයකට කැඳවා අත්අඩංගුවට ගෙන තිබේ.ගණිකා නිවාසයක් පවත්වාගෙන ගිය බව කියන සැකකරු වෙනුවෙන් නීතිඥ විදුර පී. මංචනායක, මහතා ද සැකකාර ටෙලි නාට්‍ය නිළියන් බව කියන තරුණියන් දෙදෙනා වෙනුවෙන් නීතිඥ වෛද්‍යසේකර සහ නීතිඥ වසුන්දරා යන අය පෙනී සිටි අතර මිරිහාන හදිසි ඇමතුම් අංශයේ පො.ප. භාතිය ජයසිංහ මහතා පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107161</link>
    <topic>අලුත්නුවරදැඩිමුණ්ඩ දෙවොලේ වාහල්කඩ රැකදෙන්න</topic>
    <author>අලුත්නුවර සමූහ – ඒ. ඇම්. ටිකිරිබණ්ඩා</author>
    <content>අලුත්නුවර ඓතිහාසික ශ්‍රී දැඩිමුණ්ඩ මහා දේවාල මළුවට පල්ලේ මළුවේ සිට ඇතුළුවන වාහල්කඩ ගොඩනැඟිල්ල උඩට මාර ගසක අත්තක් කඩා වැටීම නිසා එහි මුදුන් යටලීය පරාල රීප්ප උළු ආදිය කැඩී බිඳී ඇත. වහලය සිදුරු වී ඇත. එබැවින් එම ස්ථානයෙන් වැටෙන වැසි වතුර නිසා අනෙකුත් පරාල රීප්ප දිරා යාමට ඉඩ ඇත.මේ වාහල්කඩ දැනට වසර 64 කට පෙර 1947 වර්ෂයේ එච්. එල්. රත්වත්ත මහතා විසින් සිය පෞද්ගලික ධනය වියදම් කර සාදා තිබේ.ඉදිරි බිත්තිය කළුගලින් බැඳ, පෙති උළු සෙවිලි කර පැරැණි වඩු ශාස්ත්‍රය අනුව වහලය ගසා ඇත. ගොඩනැඟිල්ලේ දිග පැති දෙක හැර අනෙක් පැති දෙකට මුදුන් යට ලීයට පරාල 28 ක් ගසා ඇත. මේ ඓතිහාසික වාහල්කඩ ගොඩනැඟිල්ලේ වහලය කැඩී බිඳී විනාශවී යාමට පෙර වහලය සාදා සංරක්ෂණය කිරීමට වගකිව යුතු අංශවල බලධාරීන්ගේ අවධානය යොමු විය යුතු යැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107162</link>
    <topic>ජාත්‍යන්තර මට්ටමේ සංචාරක පුහුණු පාසලක් මහනුවරට</topic>
    <author>අම්පිටිය සමූහ සිසිර ජයනාත් පීරිස්</author>
    <content>සංචාරක ක්ෂේත්‍රයේ සියලුම අංශ සඳහා සේවකයන් පුහුණුකරන ජාත්‍යන්තර මට්ටමේ පුහුණු පාසලක් මහනුවර කුණ්ඩසාලය ප්‍රදේශයේ පිහිටා ඇත.මේ පුහුණුපාසල සංචාරක සේවකයන් පුහුණුකිරීම පිණිස ලංකාවේ ඇති එකම අංග සම්පූර්ණ පුහුණු පාසල වනු ඇතැයි එහි නේවාසික ඉංජිනේරු වයි එස් ජයන්ත මහතා කීවේය.මේ පාසල ගැන එහි විදුහල්පති සේනක විජේසිංහ මහතා මෙසේ කීවේය.මෙහි එකවර සිසුන් 450 - 500 අතර ප්‍රමාණයන්ට ඉගෙනුම ලබන්න පුළුවන්.රු. මිලියන 23 ක වියදමින් ඉදිවෙන මේ පාසල් ගොඩනැඟිල්ලේ දේශන ශාලා සියලු නවීන අංග උපාංගවලින් සමන්විත මුළුතැන් ගෙවල්, පරිගණකාගාර, පුස්තකාල, හා උත්සව ශාලාවලින් සමන්විතයි.සිසුන් මෙහි පුහුණුව ලබන අතරවාරයේ විශේෂිත වූ එම පුහුණු වැඩමුළු පරිගණක තාක්ෂණය මගින් දිවයිනේ පිහිටා ඇති සුළු හා මධ්‍යම ප්‍රමාණය සංචාරක පුහුණු පාසල්වල සිසුන්ටත් හැදෑරීමට හැකියාව ලැබෙනවා.    .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107164</link>
    <topic>මාවනැල්ල නගරයේකාණුවල ‘ඩෙංගු’</topic>
    <author>අලුත්නුවර සමූහ ඒ.ඇම්.ටිකිරිබණ්ඩාර</author>
    <content>මාවනැල්ල නගරය අවට කාණු පද්ධතිය ප්‍රමිතියෙන් තොරව ඉදිකිරීම නිසා ජලය බැස යෑම නතර වී අපිරිසුදු ජලය බැස යෑම නතර වී අපිරිසුදු ජලය තැනින්තැන පල්වෙමින් මැසි මදුරු වන්ගෙන් සහ පණුවන්ගෙන් ගහනව මඩ පල්වෙමින් දුර්ගන්ධය හමමින් පවතී.මේ අවිධිමත් කාණු පද්ධතිය නිසා නගරයට පැමිණෙන පිටස්තර ජනතාවටත්, නගරවාසීන්ටත් පාරිසරික හා සෞඛ්‍ය ගැටලු රාශියකට මුහුණ දීමට සිදුවී ඇත.පසුගිය 2002 - 2003 - 2004 කාලවල පැවති එක්සත්ජාතික පක්ෂ රජය සමයේ පැවති මාවනැල්ල ප්‍රාදේශීය සභාව මගින් රුපියල් දෙකෝටියක් පමණ වැයකර මෙම අවිධිමත් කාණු පද්ධතිය ඉදිකිරීම නිසා දැනට ජනතාවට මහත් කරදර හිරි හැර වලට ගොදුරුවීමට සිදුවී ඇති බව මාවනැල්ල ප්‍රාදේශීය සභාවේ එක්සත් ජනතා නිදහස් සංධානයේ මන්ත්‍රීවරුන් කීපදෙනෙක් පැවසූහ.මාවනැල්ල ප්‍රාදේශීය සභාවේ මන්ත්‍රී කේ.ඇම්. සී. බංඩාර මහතා මාවනැල්ල නගරයේ සියලුම කාණු පිරී මඩ පල්වී තැනින්තැන වතුර රැදී තිබෙන නිසා මුළු නගරයම දුඟදින් පිරීපවතිනවා. මෙයට විසඳුමක් ළඟදීම කළයුතුයි.ප්‍රා සභාවේ සභාපති ඉඳුනිල් ශාන්ත ගුණසේන මහතා මාවනැල්ල නගරයේ අවිධිමත් කාණු පද්ධතිය එජාප රජය සමයේ මාවනැල්ල ප්‍රාදේශීය සභාව මගින් විශාල මුදල් සම්භාරයක් යොදා කරන ලද ව්‍යාපෘතියේ දැනට කම්කරුවන් අඩු සංඛ්‍යාවක් සිටින්නේ, නගරයේ ප්‍රධාන කාණුව එකපාරටම නියම ප්‍රමිතියක් අනුව සකස් කිරීමට කටයුතු යොදනවා.නගරයේ සුළු තේ පැන්සල් හිමියෝ පොලීසියෙන් පැමිණ අපිට කියනවා වතුර කාණුවට දමන්න එපා කියා. කාණුවට නොදමා වතුර වළවල් කපා වළලන්න බෑ. කාණු ටික ශුද්ධ පවිත්‍ර කර තිබුණොත් වතුර ගලායනවා. ඒක ප්‍රාදේශීය සභාව මගින් කළයුතුයි. වරිපනම් මුදල් ගෙවන්නේ ඒකටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107163</link>
    <topic>පඬුවස්නුවර කඹුරාපොළවෙළෙඳ සංකීර්ණයේ කඩ කාමර අටක් වැසී ගිහින්  </topic>
    <author>පඬුවස්නුවර මධ්‍යම සමූහ , යූ.ඒ. ප්‍රේමදාස</author>
    <content>පඬුවස්නුවර ප්‍රාදේශීය සභාවට අයත් කඹුරාපොළ වෙළෙඳ සංකීර්ණය වසර හතරක පහක සිට වසා ඇත. මේ නිසා කඹුරාපොළ හන්දිය පාලුවට යමින් ඇත. නොයෙකුත් දූෂණ සමාජ විරෝධී ක්‍රියා මේ වෙළෙඳ සංකීර්ණය ඇතුළත සිදුවෙයි.මෙහි වෙළෙඳසැල් දහයක් තිබේ. එයින් දැන් විවෘතව ඇත්තේ දෙකක් පමණි. වෙළෙඳ සංකීර්ණය ඉදිරිපස විශාල වශයෙන් කැළි කසළ එකතු වී තිබේ.පිටුපස වෙළෙඳ සංකීර්ණය කැලෑවට ගොස් තිබේ.පොදුවැසිකිළියද කැලෑවට යට වෙමින් පවතී. නගරයටම ඇත්තේ එක් පොදු නළ ළිදකි. එහි වතුර නැත. ඉද හිට වතුර ටිකක් ගතහැකිවුවත් එය කිසිසේත් ප්‍රමාණවත් නැත. දැන් දැන් මෙහි ආරක්ෂාවට තර්ජනයක් වෙමින් පවතී. ප්‍රාදේශීය සභාවෙන් කිසිම නඩත්තුවක් නැත.අඩුපාඩු තිබුණත් නියමිත පරිදි මාසික කුලිය ගෙවිය යුතු යැයි කඩ හිමියෝ කියති.ඉක්මනින් මේ වෙළෙඳසැල් විවෘත කර නගරයේ දියුණුවට කටයුතු කරන්නැයි ප්‍රදේශවාසීහු බලධාරීන්ගෙන් ඉල්ලා සිටිති.මේ පිළිබඳ ත්‍රිරෝද රථ රියැදුරකු වන කේ.ජී.සුරංග දුෂ්මන්ත පතිරණ මෙසේ කීය. මේ කඩපේලිය විවෘතව තිබුණු කාලයේ හොඳ ආදායමක් තිබුණා. මෙතන ත්‍රීවීල් 5 ක් තිබුණා. දැන් ත්‍රීවීල් දෙකක් පමණයි තියෙන්නේ. ආදායමක් නැහැ. ඒ නිසා නගරය පාළුවට ගිහින්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107165</link>
    <topic>ගංගොඩවිල අතුරු මාර්ග රැසක් අබලන්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කෝට්ටේ මහ නගර සභා බල ප්‍රදේශයට අයත් ගංගොඩවිල ප්‍රදේශයේ අතුරු මාර්ග රැසක් අබලන් තත්ත්වයට පත්ව ඇති බවට වාර්තාවේ.මෙම තත්ත්වය මත අතුරු මාර්ගවල ධාවනය කෙරෙන රථවාහන හදිසි අනතුරුවල ලක්වූ අවස්ථා කිහිපයක් ද පසුගිය සති කිහිපය ඇතුළත සිදුවූහ.පාරවල්වල පයින් ගමන් කරන මහජනයා ද බලවත් දුෂ්කරතාවලට පත්ව ඇති බැවින්, අදාළ අතුරු මාර්ග අළුත්වැඩියා කිරීමට නගර සභාවේ අවධානය යොමුවිය යුතු බවට ප්‍රදේශවාසී ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107166</link>
    <topic>කටාන පිටියමුල්ල අතුරු මාර්ගයවැසිදාට වාරි මාර්ගයක්</topic>
    <author>කටාන සමූහ</author>
    <content>කටාන, මීරිගම ප්‍රධාන මාර්ගයට සම්බන්ධ වන අතුරු මාර්ගයක් වූ කෝන්ගොඩමුල්ල පිටියමුල්ල ශ්‍රීලාල් අමරතුංග මාවතේ එක් කොටසක් කැඩී බිඳී වළවල් සැදී අබලන් වී ඇත.වර්ෂා දිනවල දී මෙම මාර්ගය වාරි මාර්ගයක් බවට පත්වේ. මේ නිසා මාර්ගය භාවිතා කරන ජනතාව දැඩි දුෂ්කරතාවයකට පත්වී සිටිති. මෙය කඩිනමින් ප්‍රතිසංස්කරණය කිරීමට අදාළ බලධාරීන්ගේ අවධානය වහා යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107167</link>
    <topic>ගම්පහ ලිපි බෙදන්නන් ට වැහි කබා නෑ</topic>
    <author>වතුරුගම සමූහ</author>
    <content>ගම්පහ දිස්ත්‍රික්කයේ ලිපි බෙදා හරින්නන්ට වසර ගණනාවකින් ලබාදිය යුතු වැහි කබා ලබාදී නොමැති නිසා වැසි දිනවල සේවය කිරීම මහත් අසීරු බව ඔවුහු පවසති.දිස්ත්‍රික්කයේ සේවා කාලය වසර දහය පහළොව විස්ස පැරැණි තැපැල් කරුවන්ට පවා වසර දහයකින්ම වැහි කබා ලැබී නොමැති බවත් අලුතින් පත්වීම් ලද පියන් මහත්වරුන්ට වැහි කබා ලබා දී ඇති බවත් පැරැණි තැපැල් සේවකයෝ චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107168</link>
    <topic>ගම්පහ කෙසෙල්වතුගොඩවෙලපාරේ බෝක්කුව කැඩිලා</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ මහ නගර සභාවට අයත් බල ප්‍රදේශයේ කෙසෙල්වතුගොඩ වෙලපාරේ බෝක්කුව කැඩීගොස් කාලයක් ගතවී තිබේ. පසුගිය අධික වර්ෂාව සමයේ මෙය බරපතළ ලෙස අබලන් වී ඇත.මේ සම්බන්ධව ප්‍රදේශයේ ගොවීන් ඇතුළු ප්‍රදේශවාසීන් බලධාරීන්ට දන්වා ඇතත්, මෙතෙක් එය ඉටුවී නැති බව පැවසේ. එසේම කෙසෙල්වතුගොඩ ඉඳීගොල්ල වෙලපාරේ ඇති “සපත්තු පාලමද” කොන්ක්‍රීට් ගැලවී ගොස් අබලන් වී ඇත. ඉදිරි වර්ෂා සමයට පෙර මේ ප්‍රදේශයේ කැඩී ඇති බෝක්කුව හා සපත්තු පාලමද ප්‍රතිසංස්කරණය කර දෙන මෙන් ප්‍රදේශවාසීහු අදාළ නිලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r1107169</link>
    <topic>කළුතර කුඹුක ඔලබොඩුවජනතාවට පානීය ජලය</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>ජාතික ජලසම්පාදන හා ජලාපවහන මණ්ඩලය මගින් හොරණ මැතිවරණ කොට්ඨාසයේ කුඹුක, ඔලබොඩුව හා ගෝනපළ ප්‍රදේශයන්හි ජනතාවට රු. මිලියන 252 ක් වැය කරමින් කළුගඟ පානීය ජල යෝජනා ක්‍රමය මගින් පානීය ජලය ලබාදීමට පියවර ගෙන තිබේ.කළුතර දිස්ත්‍රික් පාර්ලිමේන්තු මන්ත්‍රී විධුර වික්‍රමනායක මහතා විසින් ජාතික ජලසම්පාදන හා ජලාපවහන ඇමැති දිනේෂ් ගුණවර්ධන මහතාගෙන් කරන ලද ඉල්ලීමක ප්‍රතිඵලයක් වශයෙන් කුඹුක, ගෝනපළ හා ඔලබොඩුව හා ඒ අවට ගම්මානවලට පානීය ජලය සැපයීම සඳහා පොකුණුවිට සිට ගෝනපළ දක්වා ජල නළ පද්ධතිය දිගු කෙරෙන අතර කුඹුක ප්‍රදේශයේ විශාල ජල ටැංකියක් ඉදිකෙරේ. මේ ටැංකියට ජලය පුරවනු ලබන්නේ කළුගඟ පානීය ජල යෝජනා ක්‍රමයේ හොරණ ඇල්ලකන්ද ප්‍රධාන ජල ටැංකියෙනි. කුඹුක ජල ටැංකියට ලැබෙන ජලය එම ටැංකිය මගින් ප්‍රදේශයේ ජනතාවට බෙදා හැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=r11071610</link>
    <topic>යක්කල වෙළෙඳ සංකීර්ණයේඉදිකිරීම් කඩිනම් කරන්න</topic>
    <author>වතුරුගම සමූහ කේ. කේ. එස්. ආරියදාස</author>
    <content>ගම්පහ නගර සභාව මගින් යක්කල නගරයේ ඉදිකිරීම් ආරම්භ කළ යක්කල වෙළෙඳ සංකීර්ණයේ ඉදිකිරීම් ඇනහිට එම ඉදිකිරීම් සියල්ලම කැලෑවට යටවෙමින් පවතී.වසර තුනකට පමණ පෙර නගර සභාව මගින් මහල් ගොඩනැගිලි වෙළෙඳ සංකීර්ණය ඉදිකිරීම සඳහා කොන්ත්‍රාත්කාර සමාගමකට භාර දුන්න ද එම ඉදිකිරීම් මුදල් ගෙවීම් ප්‍රමාද හේතුවෙන් ඇණහිට තිබේ.එතැන් සිට ගොඩනැගිලි පද්ධතිය බිම් මහලටම සීමා වෙමින් වල් බිහි විය.අද වන විට ගොඩනැගිලි සංකීර්ණය විශාල කැලෑවක් බවට පත්ව තිබේ.නගර සභාව මගින් විශාල මුදලක් වැය කර ආරම්භ කළ වෙළෙඳ සංකීර්ණය ඉදිකිරීමට කටයුතු කරන ලෙස නගර වාසීහු අදාළ බලධාරීන්ගෙන් මෙන්ම නගර සභාවෙන් ඉල්ලා සිටිති.දැනට කැලෑ වැවෙමින් පවතින වෙළෙඳ සංකීර්ණ ප්‍රදේශය මේ වන විට විෂමාචාර කටයුතු වලට ද උපයෝගී කර ගන්නා බවත්, යාචක පිරිස්වල නවාතැනක් බවටත් පත්වෙමින් පවතින බවද ප්‍රදේශ වාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107161</link>
    <topic>අන්තර් පළාත් විස්සයි 20 ක්‍රිකට් තරගාවලිය 21 වැනිදා ඇරැඹේ</topic>
    <author/>
    <content>අන්තර් පළාත් විස්සයි20 ක්‍රිකට් තරගාවලිය මේ 21වැනිදා ආරම්භ වේ. වයඹ, බස්නාහිර, රුහුණ, කඳුරට හා පළාත් ඒකාබද්ධ කණ්ඩායම් තරගාවලියට එක්වෙති.තරග 12කින් සමන්විත තරගාවලිය කොළඹ ආර්. ප්‍රේමදාස ක්‍රීඩාංගණයේදී පැවැත්වේ. ජූලි 21දා පළමු තරගය වයඹ හා බස්නාහිර අතර පෙරවරු 10.30ට ආරම්භ වන අතර එදින පස්වරු 2.30ට රුහුණ හා කඳුරට අතර තරගය පැවැත්වේ.අවසන් පූර්ව තරග ජූලි 30දා පැවැත්වෙන අතර ජූලි 31දා අවසන් තරගය පැවැත්වේ.පසුගිය වසරේ මේ තරගාවලියේ සූරතාව ජෙහාන් මුබාරක්ගේ නායකත්වයෙන් වයඹ පළාත දිනා ගත්තේය. අනු සූරතාවට හිමිකම් කීවේ රුහුණු පළාතය. අන්තර් පළාත් විස්සයි 20 ක්‍රිකට් සූරයන් ජගත් ක්‍රිකට් කවුන්සිලය මෙහෙයවන චැම්පියන් කුසලාන තරගාවලියට සුදුසුකම් ලබයි.මේ තරගාවලියට විදෙස් ක්‍රීඩකයන් සහභාගී කරවීමට කලින් සැලසුම් කළ ද ඉන්දීය ක්‍රිකට් ක්‍රීඩකයන්ගේ සහභාගීත්වය නොලැබීම නිසා එම අදහස අත්හැර දැමීමට සිදුවිය.අන්තර් පළාත් විස්සයි 20 ක්‍රිකට් කණ්ඩායම් ලබන සතියේදී ප්‍රකාශ කිරීමට නියමිතය. ශ්‍රී ලංකා ක්‍රිකට් පිලේ සියලුම ක්‍රීඩකයන් පළාත් තරගාවලියට සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107162</link>
    <topic>ශ්‍රී ලංකා ක්‍රිකට් නව පුහුණුකරුරුමේෂ් රත්නායක</topic>
    <author/>
    <content>හිටපු ශ්‍රී ලංකා ටෙස්ට් හා එක්දින ක්‍රිකට් ක්‍රීඩක රුමේෂ් රත්නායක ශ්‍රී ලංකා ක්‍රිකට් කණ්ඩායමේ ප්‍රධාන පුහුණුකරු ලෙස පත්ව සිටී. මේ පත්වීම සඳහා ක්‍රීඩා ඇමැති මහින්දානන්ද අළුත්ගමගේ මහතා ඊයේ සිය අනුමැතිය ලබා දුන්නේය.මේ අනුව, රුමේෂ් රත්නායක ඔස්ට්‍රේලියාවට එරෙහිව ළඟ එන ටෙස්ට්, එක්දින හා විස්සයි20 තරගමාලාවන්හි ශ්‍රී ලංකා කණ්ඩායමේ ප්‍රධාන පුහුණුකරු ලෙස කටයුතු කරනු ඇත.රත්නායක 1982-83 දී නවසිලන්තයට එරෙහිව ක්‍රයිස්ට්චර්ච් හි දී සිය මංගල ටෙස්ට් තරගයට සහභාගි විය. ටෙස්ට් තරග 26ක ක්‍රීඩා දිවිය තුළ ඔහු කඩුලු 73ක් ලබා ගත්තේය. රත්නායක ක්‍රීඩා කරන අවධියේ ඔහු ශ්‍රී ලංකාවේ ආක්‍රමණශීලී වේග පන්දු යවන්නා බවට පත්ව සිටියේය. ඉන්දියාවට එරෙහිව 1982 වර්ෂයේ බැංගලෝරයේදී ප්‍රථම වතාවට ජාත්‍යන්තර එක්දින තරග බිමට පිවිසි රත්නායක 1993 දෙසැම්බරයේ ඔහුගේ ක්‍රීඩා දිවිය අවසන් වීමට පෙර එක්දින කඩුලු 76ක් ලබා ගැනීමට සමත් විය.1982 වසරේ ශ්‍රී ලංකාව ටෙස්ට් තත්ත්වය ලබා ගැනීමෙන් පසුව 1985 වසරේ ප්‍රථම ටෙස්ට් ජයග්‍රහණය වාර්තා කළ ශ්‍රී ලංකා කණ්ඩායමේ රුමේෂ් රත්නායකද සාමාජිකයකු විය. ඔහු තෙවැනි මට්ටමේ පුහුණු සහතික දෙකක්ද, 2009 ඔස්ට්‍රේලියා තෙවැනි මට්ටමේ සහතිකයක්ද, 2010 ආසියානු ක්‍රිකට් කවුන්සල තෙවැනි මට්ටමේ සහතිකයක්ද හිමිකර ගෙන සිටී. වර්තමානයේ ආසියානු ක්‍රිකට් කවුන්සල සංවර්ධන නිලධාරියකු වන රුමේෂ් රත්නායක දැන් මලයාසියාවේ පදිංචිව සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s11071612</link>
    <topic>මහේෂ්-චන්න-දීපාල් තායිලන්තයේදීවොලිබෝල් පුහුණු පාඨමාලා සමත් වෙති  </topic>
    <author/>
    <content>තායිලන්තයේ බැංකොක් හී පැවැති ජාත්‍යන්තර වොලිබෝල් පුහුණුකරු තුන්වැනි කොටසේ ප්‍රවීණයන් සඳහා වූ පාඨමාලාවෙන් ශ්‍රී ලංකාවේ මහේෂ් අබේරත්න, චන්න ජයසේකර හා දීපාල් අල්විස් යන තිදෙනාම සමත්වූහ. මේ පාඨමාලාව මෙතෙක් සමත්ව ඇත්තේ ශ්‍රී ලාංකිකයන් හතර දෙනෙකුවීම විශේෂත්වයකි.රටවල් 18කින් පුහුණුකරුවන් 25ක් සහභාගි වූ මේ පාඨමාලාවට ශ්‍රී ලංකාවෙන් තිදෙනෙකු එක්වූහ. ජගත් වොලිබෝල් ප්‍රබලයන් වන ජපානය, ප්‍රංශය, චීනය, ඉරානය, තුර්කිය, බල්ගේරියාව, ස්ලෝවේකියාව වැනි රටවල් ද නියෝජනය විය.මේ පාඨමාලාව ජාත්‍යන්තර වොලිබොල් සංගමයේ මෙහෙයවීමෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107163</link>
    <topic>සය සාමාජික ක්‍රිකට් අද-හෙට හලාවතදී</topic>
    <author>පුත්තලම සමූහ ඩබ්ලිව්.සී.බී. ප්‍රනාන්දු</author>
    <content>හලාවත ග්‍රීන්ෆීල්ඩ් ක්‍රීඩා සමාජය සංවිධානය කරන සහ සාමාජික ක්‍රිකට් තරගාවලිය අද (16) සහ හෙට (17) ෂර්ලි කොරයා ක්‍රීඩා පිටියේදී පැවැත්වේ. මේ සැහැල්ලු පන්දු ක්‍රිකට් තරගාවලිය සඳහා දිවයිනේ ඕනෑම සැහැල්ලු පන්දු ක්‍රිකට් කණ්ඩායමකට සහභාගීවිය හැකි බව සංවිධායකයෝ පවසති.තරගාවලියේ ජයග්‍රාහකයිනට හලාවත හිටපු උප නගරාධිපති සුසන්ත සංජය අභියෝග සූරතාව සමග රුපියල් 25000ක් හිමිවන අතර, අනුසූර කණ්ඩායමට අනුසූරතාව සමග රුපියල් 15000ක් ද පිරිනමන බව සංවිධායකයෝ ප්‍රකාශ කරති. මීට අමතරව තරගයේ වීරයා, හොඳම පන්දු යවන්නා, හොඳම පිතිකරු සහ තරගාවලියේ වීරයාට ද කුසලාන සමග මුදල් ත්‍යාග පිරිනැමීමට සංවිධායකයින් කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107164</link>
    <topic>ශ්‍රී ජයවර්ධනපුර මහා විද්‍යාලයීයසය සාමාජික ක්‍රිකට් අද</topic>
    <author/>
    <content>කෝට්ටේ ශ්‍රී ජයවර්ධනපුර මහා විද්‍යාලයේ 189 වැනි සංවත්සරය වෙනුවෙන් විද්‍යාලයේ 2000 - 2010 ජයපුර ආදි සිසු සංගමය සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය අද (16) දවස පුරා කෝට්ටේ අංගම්පිටිය ක්‍රීඩාංගණයේදී පැවැත් වේ.මෙම තරගාවලියේදී සූරතාව දිනා ගන්නා කණ්ඩායමට මුදලින් රුපියල් 12,000 ක් සමගින් සූරතාව ද, අනුසූරයින්ට මුදලින් රුපියල් 9000 ක් සහ අනුසූරතාව ද පිරිනැමීමට නියමිත අතර තරගාවලියේ වීරයා, දක්ෂතම පන්දු යවන්නා හා දක්ෂතම පිතිකරුට මුදල් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107165</link>
    <topic>ජනාධිපති විදුහලට විශිෂ්ට ජයක්</topic>
    <author>මහරගම විශේෂ වේහැල්ලේ පියතිලක</author>
    <content>කොළඹ දිස්ත්‍රික් විද්‍යාලාන්තර වයස අවුරුදු 15න් පහළ ක්‍රිකට් තරගාවලියේ දෙවන කොටසේ තරගාවලියේ දී ඉකුත් දා කොටහේත සාන්ත බෙනඩික් විදුහල් ක්‍රීඩාංගණයේදී පැවැති කෝට්ටේ ජනාධිපති පිරිමි විදුහල හා කොටහේන සාන්ත බෙනඩික් විදුහල අතර පැවැති තරගයේදී කෝට්ටේ ජනාධිපති විදුහල ලකුණු 158ක අනගි ජයක් වාර්තා කළේය.ප්‍රථමයෙන් පන්දුවට පහර දුන් කෝට්ටේ ජනාධිපති කණ්ඩායම පන්දුවාර 48කදී සියල්ල දැවී ලකුණු 279ක් ලබාගත්තේය. චමෝද් රාජපක්ෂ ලකුණු 113ක් ලබා ගැනීම විශේෂයක් විය. සාන්ත බෙනඩික් පිලේ එල්. සිල්වා ලකුණු 10කට කඩුලු 3ක් බිඳ හෙලීය.පිළිතුරු ඉනිම ක්‍රීඩා කළ කොටහේනේ සාන්ත බෙනඩික් කණ්ඩායම පන්දුවාර 37ක දී සියල්ල දැවී වාර්තා කළේ ලකුණු 121ක් පමණි.ලකුණු 17කට කඩුලු දෙකක් දවාගත් ජනාධිපති විදුහලේ කේ. පසිදු තම විදුහලේ ජයග්‍රහණයට දායකවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107166</link>
    <topic>මහනුවර-සී. ආර්. රගර් ගැටුම අද</topic>
    <author>ෆවුස් මොහොමඩ්</author>
    <content>අන්තර් සමාජ කැල්ටෙක්ස් ‘ඒ කොටසේ’ ලීග් රගර් තරගාවලියේ එකම අපරාජිත කණ්ඩායම සහ ප්‍රසාද ලකුණු සටහනේ පෙරමුණේ පසුවන මහනුවර ක්‍රීඩා සමාජය සිය ප්‍රබලතම ප්‍රතිවාදියා වන සී. ආර්. පිල සමඟ අද (16) සී. ආර්. ඇන්ඩ් එෆ්. සී. පිටියේදී තරග වදියි.වසර 11 ක් පුරා අඛණ්ඩව කැල්ටෙක්ස් ‘ඒ’ කොටසේ රගර් සූරතාවට හිමිකම් කියන මහනුවර පිල මෙවර තරගාවලියේ කුසලානය සඳහා පැවැත්වෙන දෙවැනි වටය සඳහා සුදුසුකම් ලැබූ කණ්ඩායම් 4 අතර පෙරමුණේ පසුවෙයි.කුසලාන තරග වටය සඳහා සුදුසුකම් ලැබූ කණ්ඩායම් අතරට එක්වූ පසුගිය වසරේ කැල්ටෙක්ස් ලීග් අනුසූරතාවය දිනූ සී. ආර්. පිල මෙවර තරගාවලියේදී විශ්මිත ලෙස ලකුණු 10 – 11 ක් වශයෙන් පොලිසියට පමණක් පරාජය වූ අතර නාවික හමුදාව සමග පැවැති තරගය ලකුණු 18 – 18 ක් ලෙස සම කර ගත්තේය.අද තරගයේදී බුද්ධික තලගම්පොල මහනුවර පිලේ නායකත්වය දරන අතර දුෂාන්ත් ලෙව්කේ සී. ආර්. පිල මෙහෙයවනු ඇත.මේ අතර කුසලාන තරග වටය සඳහා සුදුසුකම් ලබා ගැනීමට අසමත් වූ ගුවන් හමුදාව අද සී. එච්. පිල සමඟ මෙට්ලන්ඩ් පෙදෙසේදී තරග වදිනු ඇත.ලීග් තරග වටයේදී මේ වන විට පොලිසිය සහ යුද හමුදාව පරාජයට පත් කළ ගුවන් හමුදාව නාවික හමුදාවට හැව්ලොක් පිලට මහනුවර පිලට සහ සී. ආර්. පිලට පරාජය විය.ලීග් තරග වටයේදී පසුගිය සති අන්තයේ ලකුණු 48 – 15 ක් ලෙස යුද හමුදාව පරාජය කොට මෙවර තරගාවලියේ පළමු ජයග්‍රහණය වාර්තා කළ සී. එච්. පිල ඉතිරි තරග 5 ම පරාජයට පත් විය.කැල්ටෙක්ස් කුªªසලානය සඳහා පැවැත්වෙන දෙවැනි වටය සඳහා සුදුසුකම් ලැබීමට සමත් වූ හැව්ලොක්ස් පිල හෙට (17) වැලිසර දී නාවික හමුදාව සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>16</day>
    </date>
    <link>http://www.dinamina.lk/2011/07/16/_art.asp?fn=s1107167</link>
    <topic>13න් පහළ බාලක බාලිකා සමපෝෂ පාපන්දු තරගාවලිය අද ඇරැඹේ</topic>
    <author>ජගත් ගුණවර්ධන</author>
    <content>ශ්‍රී ලංකා පාසල් පාපන්දු සම්මේලනය සංවිධානය කරන වයස අවරුදු13න් පහළ සමපෝෂ බාලක බාලිකා පාපන්දු තරගාවලියේ අවසන් තරග මේ මස 16, 17 හා 18 දිනයන්හිදි මාතරදි පැවැත්වේ.උතුරු නැගෙනහිර ඇතුළු දිවයිනේ සෑම පළාතක්ම නියෝජනය වන පරිදි බාලක කණ්ඩායම් 21ක් හා බාලික කණ්ඩායම් 21ක් මේ තරගාවලියට සහභාගී වේ.තෙදිනක් පුරා පැවැත්වෙන තරගාවලිය සඳහා මාතර සාන්ත තෝමස් විද්‍යාලය, සාන්ත සර්වේශස් විද්‍යාලය, මාතර මධ්‍ය මහා විද්‍යාලය, සාන්ත තෝමස් විද්‍යාලය, සුජාතා බාලිකා විද්‍යාලය හා මහාමායා විද්‍යාලයන්හිදී ක්‍රීඩක ක්‍රීඩිකාවන් වෙනුවෙන් නවාතැන් පහසුකම් සපයා ඇත.සිලෝන් බිස්කට් සමාගමේ අනුබද්ධ සමාගමක් වන ප්ලෙන්ටි ෆූඩ්ස් (සමපෝෂ) සමාගමේ පූර්ණ අනුග්‍රහයෙන් පවත්වන මේ තරගාවලියේදී හොඳම ක්‍රීඩකයා, හොඳම ක්‍රීඩා කණ්ඩායම හා හොඳම ගෝල් රකින්නා සඳහා සම්මාන පිරිනැමීමට සංවිධායකයන් කටයුතු යොදා තිබේ.යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම හා අධ්‍යාපන අමාත්‍යාංශයේ ක්‍රීඩා හා ශාරිරික අධ්‍යාපන අධ්‍යක්ෂ රෝහණ කරුණාරත්න යන මහත්වරුන්ගේ ප්‍රධානත්වයෙන් මේ තරගාවලිය පැවැත්වේ..</content>
  </post></root>