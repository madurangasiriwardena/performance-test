<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405142</link>
    <topic>ලක්ෂ 30කට අධික පාසල් සිසුහුසුදු වතින් සැරසී ශීල ව්‍යාපාරවල නිරත වෙති</topic>
    <author>සුභාෂිණී සේනානායක‍</author>
    <content>රට පුරා සිටින ලක්ෂ 30 ට අධික බෞද්ධ සිසුන්වෙසක් පුන් පොහොය නිමිති කොට ගෙන ‘තෙමඟුල සමරමු- පිළිවෙත් සපුරමු‘ යන තේමාව යටතේ ඊයේ (13) සුදු වතින් සැරසී පාසල්වල පැවැති ශීල ව්‍යාපාරයට එක් වූහ. ජාතික හා පළාත් පාසල් වල පැවැති මේ ශීල ව්‍යාපාරයට එක් වූයේ රට පුරා සුදු රෙද්දක් ඇතිරූ පරිද්දෙණි. මිශ්‍ර ආගමික පාසල්වල සිසුන් බෞද්ධ සිසුන්ට උවටැන් කරන් දැක ගත හැකි විය. සියලු පාසල් වල මවුපියන් ඇතුළු ආදී සිසුන් ගුරු භවතුන් මේ ශීල ව්‍යාපාරය සංවිධානය කොට තිබිණී.ජනාධිපති මහින්ද රාජපක්ෂ මහතා කොළඹ ආනන්ද, නාලන්ද, මිලාගිරිය ශාන්ත පාවුලු බාලිකා විද්‍යාලය ඇතුළු පාසල් කිහිපයක පැවැති ශීල ව්‍යාපාරයට එක් වෙමින් සිල් සමාදන් වූ දරුවන්ට ආශිර්වාද කළහ. සියලු පාසල් වල සංඝයා වහන්සේ ධර්ම දේශනා සිදු කළ අතර විවිධ ආගමික වතාවත් පාසල් තුළ සිදු කළහ.ඊයේ උදෑසන පාසල් අවට සුදු ඇතිරිල්ලක් මෙන් දරුවන් මෙන්ම මවුපියන් ද එක්ව සිටි අතර මෙවර වෙසක් උත්සවයට විශාල ලෙස සිසු සහභාගිත්වයක් පැවැති බව පාසල් අවට සිදුකළ නිරීක්ෂණ වලින් පෙනී ගියහ.සියලු පාසවල වල මවුපියන් දරුවන් සමඟ ශීල ව්‍යාපාරයට එක් වී සිට අතර ඔවුන් විහාල ලෙස මේ සඳහා දායකත්වය ලබා දී තිබුණී. වෙනත් වසර වලට වඩා‍ මෙවර පැවැති ශිල ව්‍යාපාරයට දරුවන් සහභා ගී වී සිටි බවත් එය සමස්ත රටට ම මහත් ආශීර්වාදයක් එක් කළ බවත් මේ අවස්ථාවට එක් වූ අධ්‍යාපන ඇමැති බන්දුල ගුණවර්ධණ මහතා දිනමිණ සමඟ අදහස් දක්වමින් කියා සිටියේය.උතුරු නැඟෙනහිර ඇතුළු සමස්ත පාසල් පද්ධතියේම දරුවන් වෙනත් වසරවලට වඩා මෙවර වෙසක් උත්සවය වෙනුවෙන් පිළිවෙතින් එක් වූ බව ද ඇමැතිවරයා කියා සිටියේය.රට පුරා සිටින දරුවන් මේ අවස්ථාවට ඉතාමත් උනන්දුවෙන් එක් වූ බව අධ්‍යාපන ලේකම් අනුර දිසානායක මහතා කියා සිටියේය. පාසල් වල පැවැති ශීල ව්‍යාපාරය සම්බන්ධයෙන් අඳහස් දැක්වූ කොළඹ දේවී බාලිකා විදුහල්පතිනි ප්‍රදීපා සමරසිංහ මහත්මිය කියා සිටියේ මෙවර ශිල ව්‍යපාරයට දරුවන් මෙන්ම මවුපියන්ද ඉතා උද්යෝගයෙන් එක් වී සිටි බවය.තමන් ඇතුළු ආචාර්ය මණ්ඩලයද දරුවන් සමග සිල් සමාදන් වූ බව කී සමරසිංහ මහත්මිය දරුවන් තුළ යහපත් සාරධර්ම මෙවැනි ක්‍රියාවන් තුළින් ඇති වන බවත් ඒ සඳහා රජය අධ්‍යාපන අමාත්‍යාංශය ‍සිදු කරන මෙවැනි ක්‍රියා මහත් පිටුවහලක් වන බව ද කියා සිටියේය.ශ්‍රීමත් අනගාරික ධර්මපාලතුමන් පිහිටවූ කොළඹ ආනන්ද විදුහල කවදත් ආමික වැඩසටහක් කෙරෙහි වැඩි නැඹුරුවක් ඇති බව කී කොළඹ ආනන්ද විදුහලේ විදුහල්පති කිත්සිරි ලියනගමගේ මහතා කියා සිටියේ මෙවර වෙසක් උත්සවය වෙනුවෙන් පැවැති ශීල ව්‍යාපාරයට වෙනත් වසරවලට වඩා විශාල ලෙස සිසුන් මෙන්ම මවුපියන් එක් වී සිටි බවය.මේ සතිය තුළ අධ්‍යාපන අමාත්‍යාංශය සියලු පාසල් වලට සිදු කළ යුතු ක්‍රිකාරකම් සම්බන්ධයෙන් චක්‍රලේකයක් යවා ඇත.පාසල් භූමිය බෞද්ධ ධජ වලින් අලංකාරවත් කිරීම, ප්‍රධාන තේමා පාඨය වන ‘තෙමඟුල සමරමු- පිළිවෙත් සපුරමු‘ සඳහන් බැනරයක් පාසල ඉදිරිපිට ප්‍රදර්ශනය කිරීම, මේ සතියේ සෑම දිනකම උදෑසන පාසල ආරම්භ කිරීමට පෙර විනාඩි 5ක කාලයක් තුළ ධර්මානුකූල කථාවක් පැවැත්වීම මෙන්ම පාසල්, ආගමික හා පොදු ස්ථාන පිරිසිදු කිරීමේ ශ්‍රමදාන, වෙසක් සැරසිලි, වෙසක් සුබ පැතුම්පත් හා නිර්මාණ සැකසීම, ඒවා ප්‍රදර්ශනය කිරීම, ආරම්භ කිරීම (සාධු සබ්බත්ථ සංවරො) පාසල් මට්ටමේ සීල සමාදාන වැඩසටහන් ක්‍රියාත්මක කිරීම, ප්‍රතිපත්ති පූජාවේ යෙදීම ආසන්න විහාරස්ථානයේ සිල් සමාදන් වීම, වන්දනාමාන කිරීම, දන්සැල් පැවැත්වීම හා සැදැහැ ගී ප්‍රසංග පැවැත්වීම, පාසලේ බුදු මැදුර අලෝකමත් කිරීම හා වෙසක් කූඩු, වෙසක් පහන් දැල්වීම, සැදැහැ ගී ප්‍රසංග පැවැත්වීම, වෙසක් සැරසිලි ප්‍රදර්ශනය හා පහන් කූඩු දැල්වීම, සිද්ධාන්ත නැරඹීම, වන්දනාමාන කිරීම, පරාර්ථකාමී ලෙස ක්‍රියා කරමු-සුබ සාධන හා සමාජ සේවා කටයුතු (ගිලනුන්ට, අනාථ ළමුන්ට, වැඩිහිටියන්ට උවටැන් කිරීම, සත්ත්ව කරුණාව දැක්වීම, පුණ්‍ය ආයතන සඳහා පුණ්‍යාධාර ලාබාදීම හා අනෙකුත් පුණ්‍ය කටයුතු), සිද්ධස්ථාන නැරඹීම, වන්දනා කිරීම වෙසක් සතිය තුළ පාසල් දරුවන් විසින් සිදු කළ ක්‍රියා වන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405143</link>
    <topic>නොපමාව කුසල් රැස්කොටදොලොවම දියුණුව සලසාගන්න</topic>
    <author/>
    <content>‘නොපමාව කුසල් රැස්කොට දෙලොවම දියුණුවට මඟ සලසා ගැනීමට මේ වෙසක් සමයේ අදිටන් කර ගනිමු' යැයි ජනාධිපති මහින්ද රාජපක්ෂ මහතා ප්‍රකාශ කරයි.අදට (14) යෙදෙන වෙසක් පුන් පොහෝ දිනය නිමිත්තෙන් සුබ පැතුම් පණිවුඩයක් නිකුත් කරමින් ජනාධිපතිතුමා එසේ සඳහන් කර සිටියි.එම සුබපැතුම් පණිවුඩයේ මෙසේද සඳහන් වේ.සම්මා සම්බුදුරජාණන් වහන්සේගේ උප්පත්තිය, බුදුවීම සහ පිරිනිවන් පෑම සිහිපත් කරන වෙසක් මහා මංගල්‍යය මෙවරත් පූර්ණ රාජ්‍ය අනුග්‍රහය ඇතිව අප සමරන්නේ දැඩි ශ්‍රද්ධාවෙන් හා භක්තියෙන් යුක්තවය. වෙසක් මහා මංගල්‍යය බෞද්ධ අපගේත් සමස්ත ලෝකවාසී බෞද්ධ ජනතාවගේත් උතුම්ම පුණ්‍ය මහෝත්සවයයි. නිර්මල ථෙරවාදී බුදු දහම දිවි හිමියෙන් රැකගත් අපගේ හදවත් මේ වෙසක් සමයේ නිරාමිස ප්‍රීතියෙන් පිරී යන්නේ ජීවමාන බුදුන් වහන්සේ වැඩ සිටිතියි යන උතුම් හැඟීමත් සමඟය.සම්බුද්ධ දේශනාව ලොවට ඇති මහා ශාන්තියයි. ක්‍රෝධය හා වෛරය දුකට හේතු වන්නක් බවත් කරුණාව සහ මෛත්‍රීය සැනසීමේ මග බවත් සම්බුදු දහම ලොවට පසක් කොට තිබේ. ජාති, ආගම්, කුල ගොත් ආදී වූ සියලු බෙදීම් අර්ථ ශුන්‍ය යැයිද උස් පහත් බව මිනිය හැකි වන්නේ පුද්ගලයාගේ සරු නිසරු පිළිවෙතින්ම බවද සම්බුද්ධ දේශනාවය. තථාගතයන් වහන්සේ දෙසූ දහමට අනුව පිළිවෙත් සරු කරගත් අප අදත් සදාචාරවත් ජාතියක් ලෙස ලෝකයා හමුවේ අභිසෙස් ලබන්නේය.න අත්ත හෙතු න පරස්ස හෙතු - න පුත්තම්වෙජ න ධනං න රට්ඨං න ඉවෙජ්‍ය අධම්මෙන සමද්ධිමත්තනො - ස සීලවා පඤ්ඤවා ධම්මිකො සියායම් නුවණැත්තෙන් තමා නිසා හෝ අනුන් නිසා හෝ පවක් නොකරයිද, වැරදි පිළිවෙළකින් පුතකු හෝ ධනය හෝ රටක් හෝ නොපතයිද අධර්මයෙන් තමාගේ වැඩි දියුණුවක් බලාපොරොත්තු නොවෙයිද ඔහු සිල්වතෙකි. බුද්ධිමතෙකි. ධාර්මිකයෙකි යනුවෙන් සම්බුද්ධ දේශනාවේ සඳහන් වෙයි. ලොව ශ්‍රේෂ්ඨතම දහමින් පෝෂණය වූ අප සමාජයේ අපේක්ෂාව ද ඒ සම්බුදු වදන ගරුකොට ගත්තකි. එබැවින් අන්‍යයන් කෙරෙහි වූ ස්වාධීනත්වයත් ගෞරවයත් රාජ්‍ය ප්‍රතිපත්තියේදී අප දැඩිව ආරක්ෂා කර තිබේ.සම්බුද්ධ දේශනාව අනුව හැඩගැසුණු අප ජීවන අත්දැකීම වන්නේ සීයක් අවුරුදු ජීවිතයට වඩා දැඩි වීර්යයෙන් යුක්තව එක් දිනක් ජීවත්වීම අගනේය යන්නය. එබැවින් මේ වෙසක් සමයේ නොපමාව කුසල් රැස්කොට දෙලොවම දියුණුවට මග සලසා ගැනීමට අදිටන් කර ගනිමු.ඔබ සැමට තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405144</link>
    <topic>ජනතාවගේ ඉල්ලීම් අනුව කටයුතු කරන්නවත්මන් රජය පසුබට වන්නේ නැහැ</topic>
    <author>ධනුෂ්ක ගොඩකුඹුර.</author>
    <content>සෑමවිටම ජනතාවට ඇහුම්කන් දෙන රජයක් වශයෙන් ජනතාවගේ ඉල්ලීම් අනුව කටයුතු කරන්නට වත්මන් රජය පසුබට නොවන බව ජනාධිපති මහින්ද රාජපක්ෂ මහතා ප්‍රකාශ කළේය.යම් පරිසර ගැටලුවක් ඇතැයි ජනතාව කියන්නේ නම් ඒ අනුව වැඩපිළිවෙළ වෙනස් කරන්නට රජය පසුබට නොවන බව පැවසූ ජනාධිපතිවරයා අධිවේගී මාර්ග, වරාය, ගුවන්තොටුපළ වැනි සියලු සංවර්ධන ව්‍යාපෘති ක්‍රියාවට නැංවෙන්නේ පරිසරය පිළිබඳ අවධානයෙන් යුතුව බවත් අවධාරණය කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ හරිත සම්මාන උළෙලට බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ දී පෙරේදා (12) එක්වෙමිනි.පරිසරය සුරැකීම සඳහා රාජ්‍ය සහ පෞද්ගලික අංශ ධෛර්යමත් කරනු පිණිස පරිසර හා පුනර්ජනනීය බලශක්ති අමාත්‍යාංශයේ මධ්‍යම පරිසර අධිකාරිය වාර්ෂිකව සංවිධාන කරන මේ සම්මාන උළෙල මෙවර පැවැත්වුණේ තෙවැනි වරට වන අතර ජයග්‍රාහකයන් සඳහා රන්, රිදී, ලෝකඩ සම්මාන මෙහිදී පිරිනැමිණි.සීඝ්‍රයෙන් සංවර්ධනය කරා ගිය රටවල් සංවර්ධනය ජයග්‍රහණය කළත් එයින් ඇති වූ පරිසර ගැටලු විසඳන්නට අද ඔවුන්ගේ ජාතික ආදායමෙන් වැඩිකොටසක් වැය කරන්නට සිදුව ඇති බව පෙන්වා දුන් ජනාධිපතිවරයා අපේ සංවර්ධන ඉලක්ක සැකසී ඇත්තේ එම අත්දැකීම් දැඩිව ග්‍රහණය කර ගැනීමෙන් අනතුරුව බවත් පැවැසීය.රජයක් වශයෙන් කටයුතු කරන්නේ පරිසරය පිළිබඳ ඉතා නිවැරැදි දැක්මක් ඇතිව බව පැවසූ ජනාධිපතිවරයා පරිසරය දූෂණය කරන හැම වතාවක්ම මරණයට අත වැනීමක් බව ප්‍රකාශ කළේය.අද ඇතැම්විට පරිසරවේදීන් විහිළුවකට ලක් ව ඇති බවත් මාධ්‍ය මේ සම්බන්ධයෙන් මීට වඩා සංවේදීව කටයුතු කළ යුතු බවත් ජනාධිපතිවරයා පැවසීය. පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, මධ්‍යම පරිසර අධිකාරියේ සභාපති ඩී. ඩබ්ලිව්. ප්‍රතාපසිංහ, අධ්‍යක්ෂ ජෙනරාල් වෛද්‍ය සාරංග අලහප්පෙරුම මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051414</link>
    <topic>“අමාදහර” අද ඇරැඹේ</topic>
    <author/>
    <content>ලේක්හවුස් ආයතනය 24 වැනි වරටත් පවත්වන “අමාදහර” වෙසක් සදහම් කලාපය අද (14) සවස 6.30ට ලේක්හවුස් ආයතනය අභියස දී ආරම්භ වේ.අද උත්සවයේ ප්‍රධාන ආරාධිත අමුත්තන් ලෙස ප්‍රවෘත්ති හා ජනමාධ්‍ය අමාත්‍ය කෙහෙළිය රඹුක්වැල්ල, ජනමාධ්‍ය අමාත්‍යාංශය් ලේකම් ආචාර්ය චරිත හේරත්, මහා භාරකාර සරත් සෙනෙවිරත්න, දෙරණ ආයතනයේ සභාපති ලක්සිරි වික්‍රමගේ, ටෙලිකොම් ප්‍රධාන විධායක නිලධාරී ලලිත් ද සිල්වා මහත්වරු සහ ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු අධ්‍යක්ෂ මණ්ඩල සාමාජිකයන් ද සහභාගි වෙති.මෙම අමාදහර වෙසක් කලාපය හෙට (15) සහ අනිද්දාත් (16) පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051415</link>
    <topic>සම්බුදු සිසිලෙන් රටම නැහැවෙයි</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>සම්බුදු තෙමඟුල සිහිපත් කරමින් අද(13) දින බෞද්ධ ජනතාව ආමිෂ හා ප්‍රතිපත්ති පූජාවන්ට මුල්තැන දෙමින් රට පුරා මහත් හරසරින් වෙසක් උත්සවය සමරති. විවිධ බෞද්ධ කතා වස්තුන් දැක්වෙන වෙසක් තොරණ, භක්ති ගීත සංදර්ශන, බෞද්ධ නාට්‍ය, දන්සල් විශාල සංඛ්‍යාවක් කොළඹ හා තදාසන්න ප්‍රදේශයන්හී දී පැවැත්වේ.කොළඹ නගරය විවිධ බෞද්ධ සැරසිලිවලින් අලංකාර කර තිබේ. පෑලියගොඩ නවලෝක සමූහ ව්‍යාපාරය විසින් 58 වන වරටත් ඉදිරිපත් "දසපාර මිතා" රැගත් තොරණ උස අඩි 63 ක් හා පළළ අඩි 70 වන අතර විදුලි බුබුලු හැටපන්දහසකින් පමණ අලංකාර කර තිබේ.දෙමටගොඩ එක්සත් වෙළඳුන්ගේ වෛශාඛ්‍යාදාන සමිතිය විසින් හතලිස් වන වරටත් පවත්වුන ලබන "බන්දුල මල්ලිකා" කතා වස්තුව රුගත් උස අඩි54 හා පළල අඩි 52 වන විදුලි බුබුලු හතලිස්දහසකින් සමන්විත තොරන දෙමටගො‍ඩ නගරයේ ඉදිකර තිබේ.ග්‍රෑන්ඩ්පාස් ශ්‍රී වෛශාඛ්‍ය සම්බුද්ධාලෝක සමිතිය විසින් හතලිස් හයවන වරටත් ඉදි කරන ලද "මහා බෝධි ජාතකය" රුගත් තොරණ උස අඩි 60 ක් හා පළලින් අඩි 50 ක් වන අතර විදුලි බුබුලු හැටදහසකින් අලංකාරව ග්‍රෑන්ඩ්පාස් නගරයේ දක්නට ලැබේ.ගංගාරාම විහාරස්ථානයේ බුද්ධ රශ්මි වෙසක් කාලාපයේ ඉදිකර ඇති "රණ මයුර ජාතකය" විදහා දැක්වෙන තොරණ හා අරලියගහ මන්දිරය ආශ්‍රිතව ඉදිකර ඇති "මහ භද්‍ර කල්ප විනාශය" කතා වස්තුව රැගත් උස අඩි 55 ක් හා පළල අඩි 50 ක් වන විදුලි බල්බ තිස්පන්දහසකින් පමණ අලංකාර තොරණ ඉදි කර ඇත.ගාලු මුවදොර "මහා ධන සිටු පුත් කතා වස්තුව" රුගත්තොරණ උස අඩි 55 ක් හා පළල අඩි 65 කින් යුතුව විදුලි බල්බ හතලිස්දහසකින් යුතුව ඉදිකර තිබේ. පිටකොටුව මැනිංවෙළද පොළ ශ්‍රී වෛශාඛ්‍යාදාන සමිතිය 52 වන වරටත් ඉදි කර ඇති "ප්‍රකෘති කතා වත" රුගත් තොරණ උස අඩි 55 ක් හා පළල අඩි 60 කින් හා විදුලි බල්බ හතලිස් පන්දහසකින් යුතුව ඉදිකර තිබේ.මීට අමතරව තවත් තොරණ රැසක් ඉදිකර තිබේ. සීමාසහිත එක්සත් ප්‍රවෘත්ති පත්‍ර සමාගම 24 වන වරට සංවිධාන කරන " අමා දහර වෙසක් සදහම් කලාපය" ඩී.ආර්.විජේවර්ධන මාවත ආශ්‍රිතව 14,15 ,16 දිනයන්හි පැවැත්වේ. එය වෙසක් පහන් කූඩු, භක්ති ගීත සංදර්ශන දන්සල්වලින් සමන් විතවේ.කොළඹ හුනුපිටිය ගංගාරාම විහාරස්ථානය ආශ්‍රිතව පැවැත්වෙන "බුද්ධ රශ්මි" , වෙසක් කලාපය , පැලවත්ත ‍බත්තරමුල්ල දියවන්නා වෙසක් කලාපය, කොළඹ බෞද්ධාලෝක මාවතේ බෞද්ධාලෝක වෙසක් කලාපය, සිරස වෙසක් කලාපය යනාදියද අද දිනයේ සිට ජනතාවට නැරඹිය හැක. මෙවර කොළඹ නගරය ආශ්‍රිතව ඉදිකර ඇති වෙසක් තොරණ ගණනාවක් පුවක් ගස් භාවිත නොකර යකඩ බට භාවිත කර ඉදි කර තිබෙනු දක්නට ලැබිණි. එහි සංවිධායකයන් ප්‍රකාශ කර සිටියේ පරිසරය ආරක්ෂාකර ගැනීම සඳහා තමන් මෙවැනි පියවරක් ගත් බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051416</link>
    <topic>යුද හමුදා මාණ්ඩලික ප්‍රධානීමේජර් ජෙනරාල් ප්‍රසාද් සමරසිංහ</topic>
    <author>චන්ද්‍රිකා පෙරේරා</author>
    <content>යුද හමුදා මාණ්ඩලික ප්‍රධානී ලෙස මේජර් ජෙනරාල් ප්‍රසාද් සමරසිංහ මහතා ඊයේ (13) සිට පත්කර ඇත. මොහු යුද හමුදාවේ 12 වැනි මාණ්ඩලික ප්‍රධානීවරයා ය. මීට අමතරව ඒ මහතා යුද හමුදා සංඥා බළකාධිපති ලෙසද පත්කර තිබේ.මෙම නව පත්වීම් ලැබීමට පෙර සමරසිංහ මහතා යුද හමුදා ස්වේච්ඡා බළ සේනාවේ සේනාවිධායක ලෙස හා යුද හමුදා බුද්ධි රෙජිමේන්තු බළකාධිපති ලෙස කටයුතු කෙළේය.ඒ මහතා 1980 දෙවන ලුතිතන්වරයෙක් ලෙස යුද හමුදාවට එක්වී මෙසේ සංඥා බළකායට එක්වූ ඔහු ශ්‍රීමත් ජෝන් කොතලාවල ආරක්ෂක විශ්වවිද්‍යාලයට ඇතුළුව කළමනාකරණය පිළිබඳ විද්‍යාවේදී පශ්චාත් උපාධිය සමත් වූවෙකි.විවිධ රටවල වැඩමුළු හා පාඨමාලාවලට එක්ව සිය දැනුම දියුණුකරගත් ඔහු අමෙරිකාව, එංගලන්තය, චීනය, ඉන්දියාව, පිලිපීනය, ඊශ්‍රායලය වැනි රටවල් ගණනාවක පාඨමාලා හැදෑරූ අයෙකි. වීර පදක්කම් ගණනාවක් ද හිමිකරගෙන යුද්ධයේ නිපුණයකු ලෙස දක්ෂතා දක්වා ඇත.මානුෂීය මෙහෙයුම අවධියේ හමුදා ප්‍රකාශක ලෙස ද කටයුතු කර ඇති මොහු ලන්ඩන් ශ්‍රී ලංකා ‍මහ කොමසාරිස් කාර්යාලයේ ආරක්ෂක උපදේශක ලෙසද වසර දෙකක පමණ කාලයක් කටයුතු කළේය. යාපනය, වන්නි, ත්‍රිකුණාමලය යන ප්‍රදේශවල ක්ෂේත්‍ර බළසේනාවේ සේනාධිපතිවරයකු ලෙස ද යුද සමයේ කටයුතු කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405145</link>
    <topic>‘බුදු උපත සැපතකි’</topic>
    <author>අරම ධම්මතිලක ස්ථවිර</author>
    <content>සුඛෝ බුද්ධානන් උප්පාදෝ සුඛා සද්ධම්ම දේශනා සුඛා සංඝස්ස සාමග්ගි සමග්ගානං තපෝ සුඛෝපින්වත්නි,ලෝක සත්ත්වයාට බුදුරදුන්ගේ ඉපදීම සැපයකි, සදහම්හි දෙසීම සැපයකි, සංඝයාගේ සමඟිය සැපයකි, සමඟියෙන් කල් යවන්නන්ට තපස සැපයකි යන්න මෙහි සිංහල අනුවාදයයි.බුදුන්ගේ 'උපත, බුදුවීම, පිරිණිවන්පෑම' යන තෙමඟුල සිදුවූයේ අද වැනි වෙසක් පුන් පෝදාකය.ඒ නිසාම බෞද්ධයන්ට වෙසක් පුන් පොහෝදා අති උත්තම දිනයකි. එය මහත් ඉහළින් සැමරීමට මහත් ශක්තියෙන් පිදීමට ඊට සමගාමීව පහන් සංවේග ජනිත කර ගැනීමට අතිශයින්ම ඉවහල් වන්නකි වෙසක් පුන් පොහොය.ලෝක සත්ත්වයා කෙරෙහි ලෝකානුකම්පාවෙන් යුතුව මහා කරුණාව පෙරදැරි කොට ගෙන මහා ප්‍රඥාව අනුසාරයෙන් සියලු සත්ත්වයා වැටී ඇති සසරින් එතෙර කිරීමට විමුක්ති මාර්ගයක් හෙළිකරන ලද්දේ වෙසක් පුන් පොහෝදාය.සසරින් එ‍තරෙවීමට අනුගත නොවූ අන්ත දෙකක් උන්වහන්සේ බැහැර කළහ. ඒ අන්ත දෙක වන්නේ කාමසුඛල්ලිකානුයෝගය හා අත්තකිලමතානුයෝගයයි. ශරීරයට වඩාත් සැපදීම හා දුක්දීම උන්වහන්සේ බැහැර කළහ. එය ක්‍රියාවෙන් නැත්නම් ප්‍රායෝගිකව අත්හදා බලා පෙන්වා දුන්හ. තත්ත්වය මෙබඳු නම් මේ දෙකටම මැදිවූ මාවතක් උන්වහන්සේ පෙන්වා දුන්සේක. ඒ මධ්‍යම ප්‍රතිපදාව හෙවත් 'මැදුම් පිළිවෙතයි'.යොදුන් ගණන් පා ගමනින් ගම් නියම්ගම්, දනව් පසල් දනව්, පුර විසල්පුර ආදි වශයෙන් බුදුරදුන් වැඩියේ ලෝක සත්ත්වයාගේ හිතසුව පිණිසය. කිසියම් පුද්ගලයකු දුකෙන් මිදීමට හැකියාවක් ඇත්දැයි බලා ඒ බව දිවැසින් දැක බැලීමෙන් අනතුරුව අව්ව වැස්ස වේලාව අවේලාව දිවා රාත්‍රී නොබලා නොපමාව අධික වෙහෙස ගැන නොසිතා සිය මහා ප්‍රඥාව මෙහෙයවූයේ ලෝවැසියා උදෙසාය. ඒ අනුව බුදුරදුන්ගේ දිවිය කොතරම් පරමාදර්ශීද?මේ වෙසක් පුන් පොහෝදා අප සියලු දෙනාම ප්‍රාර්ථනා කළ යුත්තේත් නිවන සාක්ෂාත් කර ගැනීමටය. බුදුරදුන් දකිනවාය, බුදුසමය අනුව යනවාය යනුවෙන් සඳහන් කරන්නේත් එයයි. බුදු උපත ලොවට සැපතක් වන්නේ ඒනිසාය.සම්මා සම්බුදු සරණයි!.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405146</link>
    <topic>ගණිතය අසමත්වන දරුවන්ගේ ගැටලු විසඳන්න විද්වත් කමිටුවක්</topic>
    <author>සුභාෂිණී ‍සේනානායක</author>
    <content>ගණිතය අසමත්වීමෙන් පාසල් අධ්‍යාපනයෙන් පිටමං කරන දරුවන්ගේ ප්‍රශ්නයට විසඳුම් සෙවීමට අධ්‍යාපන අමාත්‍යාංශය විද්වත් කමිටුවක් පත් කරයි.ගණිත විෂය අසමත්වීම තුළින් පාසල් අධ්‍යාපනයෙන් පිටමං කළ දරුවන්ගේ ප්‍රශ්නය විමර්ශනය කොට විසඳුම් නිර්දේශ ඇතුළත් වාර්තාවක් දින 60ක් ඇතුළත සැපයීමට විශ්ව විද්‍යාල මහාචාර්ය හා ආචාර්යවරු ඇතුළු දස දෙනෙකුගෙන් යුත් විද්වත් කමිටුවක් මෙලෙස පත් කර ඇත.මහාචාර්ය ඒ.කේ.ඩබ්ලිව්. ජයවර්ධන මහතා- උපකුලපති මොරටුව විශ්වවිද්‍යාලය -කමිටුවේ සම සභාපති මහාචාර්ය රංජිත් ප්‍රේමලාල් ද සිල්වා මහතා- උපකුලපති, ඌව වෙල්ලස්ස විශ්වවිද්‍යාලය- කමිටුවේ සම සභාපති මහාචාර්ය එස්. ශ්‍රීසත්ගුණරාජ් මහතා - විද්‍යාපීඨ පීඨාධිපති- යාපනය විශ්වවිද්‍යාලය ආචාර්ය උපාලී මාංපිටිය මහතා- ජ්‍යේෂ්ඨ කථිකාචාර්ය - කැලණිය විශ්වවිද්‍යාලය- කමිටුවේ ලේකම් ආචාර්ය ඩී.කේ. මල්ලව ආරච්චි මහතා- ජ්‍යේෂ්ඨ කථිකාචාර්ය- කැලණිය විශ්වවිද්‍යාලය ආචාර්ය ඩී.ආර්. ජයවර්ධන මහත්මිය- ජ්‍යේෂ්ඨ කථිකාචාර්ය- කොළඹ විශ්වවිද්‍යාලය යන පිරිස මෙම විද්වත් කමිටුවට පත් කර ඇත.අ.පො.ස. සාමාන්‍ය පෙළ විභාගයේ ගණිතය සමත් නැතිව දරුවන් ගෙදර යන ප්‍රශ්නයට විසඳුම් සෙවීමට කටයුතු කරන ලෙස ගණිත විෂය පිළිබඳ විද්වත් කමිටුවක් පත් කළ බව අධ්‍යාපන ඇමැති බන්දුල ගුණවර්ධනමහතා මේ විද්වත් කමිටුව පත් කරමින් කියා සිටියේය.1995 වර්ෂයේ ගණිත විෂය 71%ක් අසමත් වූ අතර සාමාන්‍යෙයන් අවුරුදු 15 ක් වූ දරුවන් 280,000ට පාසල් අහිමි විය. 2013 වර්ෂය වන විට එය 42.77%ක අඩු මට්ටමක පැවතිය ද 2013 වර්ෂය තුළ 112,000ක් දරුවන් පිරිසකට ගණිත විෂය අසමත්වීම නිසා ඉහළ අධ්‍යාපනය නතර කිරීමට සිදු වී තිබෙන බවත් ගමේ දරුවන් ගණිත බාධකය හේතුවෙන් පාසලෙන් එළියට දැමීම අසාධාරණයක් බවත් අමාත්‍යවරයා මෙහිදී පෙන්වා දුන්නේය.ගමේ දරුවාට යහපතක් වන ලෙස සාමාන්‍ය පෙළ කඩඉමෙන් ඉහළ අධ්‍යාපන මට්ටමක් ලබාගැනීමට අවස්ථාවට ලබාදෙන මෙම ජාතික ප්‍රශ්නය විමර්ශනය කොට ලබාදිය හැකි විකල්ප විසඳුම් හා ක්‍රියාවලි නිර්දේශ ලබා දෙන ලෙස මෙම විද්වත් කමිටුවෙන් අධ්‍යාපන ඇමැතිවරයා ඉල්ලා සිටි අතර අධ්‍යාපන අමාත්‍යාංශය, විභාග දෙපාර්තමේන්තුව, ජාතික අධ්‍යාපන ආයතනය, ශ්‍රී ලංකාවේ ගණිත විෂය පිළිබඳ ජාත්‍යන්තර මත යනාදී අංශයන් ඒකාබද්ධ කර ගනිමින් ගණිත විෂය විද්‍යාත්මක පදනමක් මත සුදුසු යෝජනා ප්‍රතිපත්ති තීරකයින්ට ඉදිරිපත් කරන ලෙස ද ඇමැතිවරයා උපදෙස් ලබා දුන්නේය.ගණිත විෂය සමත් නොවී පාසල් කම්කරු රැකියාවක් ලබා ගැනීමට නොහැකි බවත් ගණිත විෂය පදනම් කරගෙන මේ රටේ දරුවන්ට ඉගෙන ගැනීමට තිබෙන අවස්ථාව නැති කර පසුගිය කාලයේ උතුරෙත් දකුණෙත් ඇති වූ කැරගලිකාර කණ්ඩායම් නැවත ඇති නොවීමට සියලු දරුවන්ට ඉහළ අධ්‍යාපනයක් ලබා දීමට කටයුතු කිරීමේ කාලය එළැඹ ඇති බවත් ඇමැතිවරයා වැඩිදුරටත් පැවසීය. මේ කිමිටුවේ පත් වීම් ලිපි අධ්‍යාපන අමාත්‍යාංශයේ ලේකම්වරයාගේ අත්සනින් යුක්තව ඊයේ (12) අධ්‍යාපන ඇමැති බන්දුල ගුණවර්ධන මහතාගේ අතින් ලබාදීම අධ්‍යාපන අමාත්‍යාංශයේදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405147</link>
    <topic>වෙසක් සමයේ ජනයාගේ ආරක්ෂාවටපොලිසියේ 30,000ක්</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>වෙසක් සමය තුළ ආරක්ෂාව වෙනුවෙන් පොලිස් නිලධාරීන් 30,000ක් යොදවා ඇතැයි පොලිස් මාධ්‍ය ප්‍රකාශක කාර්යාලය සඳහන් කරයි. තවද බැතිමතුන්ගේ ආරක්ෂාව වෙනුවෙන් වෙසක් සැරසිලි නැරඹීම සඳහා ගමන් ගන්නා වාහනවල රියැදුරන් දැඩි ලෙස පරීක්ෂාවට ලක්කරන බවද බීමත් රියැදුරන් අත්අඩංගුවට ගෙන ඔවුන්ට දැඩිලෙස නීතිය ක්‍රියාත්මක කරන බවද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවසීය.බෞද්ධාගමට නිගරු වන පරිදි විකාර රූපී ජවනිකා ප්‍රදර්ශනය කිරීමත් බැතිමතුන්ට හිරිහැර සිදුවන පරිදි අධික ශබ්ද නිකුත් කරන නලා ආදිය රැගෙන නොයන ලෙසත් මහජනතාවට දැනුම් දෙන බවද අජිත් රෝහණ මහතා පැවැසීය.අත්ට්‍රැක්ටර් කැබ් රථ වැනි ඉඩම් වාහන යොදවාගෙන වෙසක් සිරි නැරඹීමට යාමෙන් එහි ගමන්ගන්නා මගීන් අනතුරට ලක්වීමේ අවදානම වැඩි බවද පෙන්වා දෙන පොලිස් මාධ්‍ය ප්‍රකාශකවරයා මින්පෙර එවැනි අවාසනාවන්ත සිදුවීම් තුළින් වළක්වා ගැනීමට හැකිව තිබූ ජීවිත අහිමි වූ බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405148</link>
    <topic>ථෙරවාදී සම්ප්‍රදායානුකූලව කාන්තාවක පැවිදි කිරීමට නව සුදුසුකම් මාලාවක්</topic>
    <author>උපාලි කරුණාරත්න සහ නුවන් කොඩිකාර</author>
    <content>දස සිල් මෑණියන් වහන්සේ නමක් ලෙස යම් කාන්තාවක හෝ තරුණියක ථෙරවාදී සම්ප්‍රදායානුකූල ලෙස පැවිදි කිරීම සඳහා නව සුදුසුකම් මාලාවක් හදුන්වා දීමට බුද්ධ ශාසන අමාත්‍යංශය තීරණය කර ඇත.ශ්‍රී ලංකා ථෙරවාදී දස සිල් මෑණියන් වහන්සේ හා දස සිල් මෑණි ආරාම පිළිබඳ පනත් කෙටුම්පත නමින් නව පනත් කෙටුම්පතක් ඒ වෙනුවෙන් පාර්ලිමේන්තුවට ගෙන ඒමට අමාත්‍යංශය තීරණය කර තිබේ. බුද්ධ ශාසන හා ආගමික කටයුතු ඇමතිවරයා ලෙස අගමැති දි.මු. ජයරත්න මහතා විසින් එම පනත් කෙටුම්පත ඇමැති මණ්ඩලය වෙත දැනටමත් ඉදිරිපත් කර තිබේ.මේ වන විට දස සිල් මාතාවන් 1280 ක් සිටින බවත් ඉන් හයසියකට අධිකසිල් මාතාවන් සංඛයාවක් ලියා පදිංචි වි සිටින බවත් බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතා පැවැසීය. එසේ ලියාපදිංචි වනු ලබන සෑම දස සිල් මාතාවක් සඳහාම හැදුනුම් පතක් නිකුත් කරන බවද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405149</link>
    <topic>ජාතික සමගිය ඇතිකිරීමට අදිටන් කරගත යුතුයි</topic>
    <author/>
    <content>සැබෑ බෞද්ධ සංස්කෘතික පුනර්ජීවනය වෙනුවෙන් කැපවීමටත්, ආගමික සංහිඳියාව සහ ජන කොටස් අතර සමගියට එරෙහිව ක්‍රියා පිටු දැකීමටත් මෙරට බෞද්ධ ජනතාව සම්බුදු තෙමඟුල සමරමින් අදිටන් කරගත යුතුව ඇතැයි ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පවසයි.සම්බුදු තෙමඟුල නිමිත්තෙන් නිවේදනයක් නිකුත් කරමින් මෙසේද කියයි. සම්බුදු තෙමඟුල සිහිපත් කෙරෙන තවත් වෙසක් පුන් පොහෝ දිනයක් අදට (14) යෙදී තිබේ. ලොව පුරා විසිරී සිටින බෞද්ධ ජනතාව මෙම උතුම් දිනය සිහිපත් කරමින් දාන, සීල, භාවනා වැනි ප්‍රතිපත්ති පූජාවන්ද වෙසක් කූඩු, තොරණ ආදිය වෙසක් සැරසිලි සිදු කිරීම මල් පහන් පූජා පැවැත්වීම, දන්සැල් දීම වැනි ආමිස පුජාවන්හිද යෙදෙති.එසේ ආමිස පූජා සහ ප්‍රතිපත්ති පූජාවන්හි යෙදී බුදු සිරිත, බෝසත් සිරිත හා බුදු වදන් නුවණින් විමසා සිතට ගෙන ඒ අනුව කටයුතු කිරීම වෙසක් සමයෙහි බෞද්ධ ජනතාව විසින් අනුගමනය කළ යුතු වැදගත්ම පිළිවෙතකි. ඒ අනුව යමින් සම්බුදු තෙමඟුල සිහිපත් කරන මෙරට බෞද්ධ ජනතාව බුදුවදන් නුවණින් විමසා සිතට ගත යුතු වැදගත් කරුණු කිහිපයක් පෙන්වාදීමට කැමැත්තෙමු.ඉන් එකක් වන්නේ අප රටට මෙන්ම අපගේ ඉපැරණි බෞද්ධ ශිෂ්ටාචාරගත උරුමයන්ට එල්ලවන විවිධාකාරයේ බටහිර බලපෑම්ය. අද දිනයේ අපගේ වගකීම වන්නේ එම බලපෑම් වටහා ගනිමින් මෙරට සැබෑ බෞද්ධ සංස්කෘතික පුනර්ජීවනය වෙනුවෙන් කැපවීමය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051410</link>
    <topic>ඖෂධවල කල් ඉකුත් වූ දිනය වෙනස් කර අලෙවි කිරීමේ මහා පරිමාණ ජාවාරමක්</topic>
    <author>විජයානි එදිරිසිංහ</author>
    <content>විදෙස් රටවලින් ආනයනය කළ වටිනා ඖෂධ වර්ග කල් ඉකුත්වීමෙන් පසුව ද දින වකවානු වෙනස් කර අලෙවි කරන මහා පරිමාණ ජාවාරමක් සොයාගත් පාරිභෝගික අධිකාරිය කෝටි හයකට වැඩි වටිනාකමකින් යුත් ඖෂධ තොගයක් සොයාගෙන තිබේ.එම බෙහෙත් ගබඩා දෙකෙන් එක් ගබඩාවක බෙහෙත් වර්ග වායු සමනය කළ ගබඩාවක අසුරා තිබුණත් තවත් ගබඩාවක ඖෂධ එවැනි ප්‍රමිතියකින් තොරව අසුරා තිබිණි.එහි තිබූ බෙහෙත් වර්ගවලින් වැඩි ප්‍රමාණයක් කල් ඉකුත් වූ ඒවා වන අතර කල් ඉකුත්වීමෙන් පසු දින වෙනස්කර අලෙවි කිරීමට සූදානම් කර තිබූ ඖෂධ ද ඒ අතර තිබිණි.මෙරටට ඖෂධ වර්ග ආනයනය කරන ප්‍රසිද්ධ ව්‍යාපාරික ආයතනයකට අයත් එම ගබඩා දෙකටම පාරිභෝගික අධිකාරිය මඟින් ඊයේ සීල් තබා ඇත.තවද ඖෂධ වර්ග පාලන මිලකට යටත් කර තිබියදී මේ ගබඩාවේ බොහෝ ඖෂධ වර්ග පාලන මිලට වඩා රුපියල් පනහක පමණ වැඩි මිල ගණන්වලට ද අලෙවි කර ඇත. ඒවායේ මිල ගණන් ද එසේ සඳහන් කර තිබේ.සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාට ලැබුණ ඔත්තුවක් මත පාරිභෝගික අධිකාරියේ ක්ෂණික වැටලීම් ඒකකයේ නිලධාරීන් වැටලීම සිදුකර තිබිණි. මේ නීති විරෝධී ජාවාරම පවත්වාගෙන ගිය පුද්ගලයාට සහ එම ව්‍යාපාරයට එරෙහිව අධිකරණයට කරුණු ඉදිරිපත් කර නීති මඟින් කටයුතු කිරීමට පාරිභෝගික අධිකාරිය පියවරගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051411</link>
    <topic>සම්බුදු සසුනේ චිරස්ථීතියට ඉදිවෙන කොරියා-ශ්‍රී ලංකා මහා විහාරයට මුල්ගල තැබේ</topic>
    <author>මහින්ද අලුත්ගෙදර</author>
    <content>සම්බුදු සසුනේ චිරස්ථීතිය වෙනුවෙන් දකුණු කොරියාවේ ඉදිකෙරෙන පළමු බෞද්ධ විහාරස්ථානය වන "කොරියා - ශ්‍රී ලංකා මහා විහාරය" සඳහා මුල්ගල තබයි.දකුණු කොරියාවේ පියොන්ග්ටේක් (Pyeongtaek) නගරයේ ඉදිකෙරෙන මේ විහාරස්ථානය වෙනුවෙන් මුල්ගල් තැබීම ශ්‍රී ලංකාව සහ දකුණු කොරියාව අතර තිබෙන ආගමික මෙන්ම රාජ්‍යතාන්ත්‍රික සබඳතා තව දුරටත් ශක්තිමත් කරන්නක් බව විදේශ කටයුතු අමාත්‍යාංශය පවසයි.දකුණු කොරියාවේ සෝල් නගරයට කිලෝමීටර් 80ක දුරින් පිහිටි පියොන්ග්ටේක් (Pyeongtaek) නගරයේ මෙය ඉදිකෙරෙන අතර ශ්‍රී ලංකා බෞද්ධ විහාරස්ථානයක් කොරියාවේ ඉදිවන පළමු අවස්ථාව බවද 1977දී ශ්‍රී ලංකා කොරියා තානාපති සබඳතා පිහිටුවා ගැනීමේ සිට මෙම ක්‍රියාව දෙරට අතර සබඳතාවේ විශේෂ අවස්ථාවක් සනිටුහන් කරන්නක් බවද එම අමාත්‍යාංශය කියයි.මේ මුල්ගල් තැබීමේ අවස්ථාවට ප්‍රධාන ආරාධිතයා වශයෙන් දකුණු කොරියාවේ ශ්‍රී ලංකා තානාපති තිස්ස විජේරත්න මහතා ඇතුළු ගිහි පැවිදි විශාල පිරිසක් සහභාගි වී ඇත.මෙම ව්‍යාපෘතිය බෞද්ධයන්ගේ අධ්‍යාත්මික අවශ්‍යතා ඉටුකිරීම පමණක් නොව කොරියා හා සිංහල භාෂා ඉගැන්වීම, භාවනාව හා ශ්‍රී ලාංකික සම්ප්‍රදායන් ප්‍රවර්ධනය සමඟ දකුණු කොරියාවේ වෙසෙන ශ්‍රී ලාංකිකයන්ගේ විවිධ අවශ්‍යතා ඉටුකිරීමට සමත්වනු ඇත.පර්චස් 38ක භූමි ප්‍රමාණයක මූලික වශයෙන් ඉදිකෙරෙන මෙම විහාරය පසුකාලීනව පර්චස් 108 ක් දක්වා වර්ධනය කිරීමට නියමිතය. විහාරයෙහි හා දාගැබෙහි ඉදිකිරීම් කටයුතු වසර 2017 වනවිට අවසන් කිරීමට අපේක්ෂා කෙරේ.මෙම විහාරස්ථානයේ ඉදිකිරීම් කටයුතු කොරියාවේ සදහම් මිතුරෝ සංවිධානයේ සහ වෙනත් කොරියානු සුබ පතන්නන්ගේ මූල්‍යාධාර මත සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051412</link>
    <topic>යුද හමුදා මලල ක්‍රීඩිකා ඉනෝකාට උසස්වීමක් සමඟ නව නිවෙසක්</topic>
    <author>අසේල කුරුළුවංශ</author>
    <content>ජාතික හා ජත්‍යන්තර මට්ටමේ ජයග්‍රහණ රැසක් අත්පත් කරගනිමින් රටට ඉමහත් කීර්තිටක් ලබා දුන් ශ්‍රී ලංකා යුද හමුදාවේ කාන්තා මලල ක්‍රීඩිකා ඩී.ඒ ඉනෝකාගේ දක්ෂතා අගයමින් උසස්වීමක් සමඟ නව නි‍වෙසක් ලබාදීමට යුද හමුදාපති ලුතිනන් ජනරාල් දයා රත්නායක පියවර ගෙන ඇත.ලාන්ස් කෝප්‍රල් තනතුරේ සිට කෝප්‍රල් තනතුර දක්වා උසස්වීම් ලද මලල ක්‍රීඩිකා ඩී.ඒ ඉනෝකා වෙත කෙන්ගල්ල මල්පාන ප්‍රදේශ‍යේ ඉදිකළ නව නිවස බාරදීම යුද හමුදාපතිවරයාගේ ප්‍රධානත්වයෙන් පසුගිය දා සිදුකෙරුණි.මෙම නව නිවස ඉදිකිරීම සඳහා ශ්‍රී ලංකා යුද හමුදාව රුපියල් ලක්ෂ 45ක මුදලක් වැයකර තිබේ. දැඩි දුෂ්කරතා මධ්‍යයේ ක්‍රීඩාවේ නිරත වෙමින් දිගුදුර ධාවනයෙන් ජත්‍යන්තර ජයග්‍රහණ ලබා ගනිමින් රටට ඉමහත් කීර්තියක් ලබා දුන් ඩී.ඒ ඉනෝකා ශ්‍රී ලංකා යුද හමුදාවට පමණක් නොව රටටම ආඩම්බරයක් බව යුද හමුදාපති ලුතිනන් ජනරාල් දයා රත්නායක මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051413</link>
    <topic>පෑලියගොඩ මාළු වෙළෙඳ පොළ තෙදිනක් වහලා</topic>
    <author/>
    <content>පෑලියගොඩ මධ්‍යම මත්ස්‍ය වෙළෙඳ සංකීර්ණය අද 14, 15 හා 16 දිනවල වසා තැබෙන බව ලංකා ධීවර සංස්ථාව පෑලියගොඩ මධ්‍යම මත්ස්‍ය වෙළෙඳ සංකීර්ණයේ ව්‍යාපාරිකයින්ගේ සංගමය නිවේදනය කරයි.එම නිසා මෙම දින තුළ මධ්‍යම මත්ස්‍ය වෙළෙඳ සංකීර්ණයේ මත්ස්‍ය වෙළෙඳාම සිදු නොවේ.මෙම (17) වැනිදා සිට යළිත් සුපුරුදු පරිදි වෙළෙඳාම් කටයුතු ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051417</link>
    <topic>ගාල්ලට නව නගර සැලැස්මක්</topic>
    <author>දකුණු පළාත් සංචාරක එස්. දීයගහගේ</author>
    <content>ගාල්ල නගරවැසියන් ගාල්ල නගරය හැර යෑම වැඩිවෙමින් පවතින බව කැලණිය විශ්ව විද්‍යාලයේ සමාජ විද්‍යා පීඨය විසින් කරන ලද සමීක්ෂණයකදී අනාවරණය වී ඇතැයි ගාල්ල දිස්ත්‍රික් පාර්ලිමේන්තු මන්ත්‍රී මනුෂ නානායක්කාර මහතා පැවැසීය.සුනාමිය සහ වෙනත් විවිධ හේතූන් නිසා ගාල්ල නාගරික වැසියන් නගරය හැර යෑම වැඩිවෙමින් පවතිනවා. ගාල්ල කොටුව තුළ ජීවත්වූ විශාල පිරිසක් මේ වන විට තම නිවාස විකුණා දමා නගරයෙන් ඔබ්බට ගොස් තිබෙනවා.නමුත් වාණිජ කටයුතු නගරයේ වර්ධනය වෙමින් පවතිනවා. මේ සියලු තොරතුරු සැලකිල්ලට ගෙන මොරටුව විශ්ව විද්‍යාලය විසින් ගාල්ල නගරය සඳහා නව නගර සැලැස්මක් මේ වන විට සකස් කරමින් තිබෙන බව ද මනුෂ නානායක්කාර මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n14051418</link>
    <topic>පදවි-ශ්‍රි පුර සිට සිංහපුර දක්වා මාර්ග වහා පිළිසකර කරන්නැයි ජනපතිගෙන් උපදෙස්</topic>
    <author>නිරූෂි විමලවීර</author>
    <content>දහස් සංඛ්‍යාත ජනතාවගේ මාර්ග පහසුව සඳහා ත්‍රිකුණාමල පදවි-ශ්‍රි පුර සිට සිංහපුර දක්වා දිවෙන මාර්ග වහාම ප්‍රතිසංස්කරණ කරන්නැයි ජනාධිපති මහින්ද රාජපක්ෂ මහතා මහාමාර්ග අමාත්‍යාංශයට උපදෙස් දෙයි.කිලෝ මීටර් දහහතරක දුරින් යුත් මෙම මාර්ගයේ කිලෝ මීටර් තුනක දුරක් ජනාධිපතිවරයා‍ගේ උපදෙස් මත මීට පෙර ප්‍රතිසංස්කරණය කළ බව මහාමාර්ග වරාය හා නාවික ව්‍යාපෘති ඇමැති නිර්මල කොතලාවල මහතා ප්‍රකාශ කළේය.උපදෙස් අනුව කඩිනම් මාර්ග සංවර්ධන ව්‍යපෘතියක් සේ සලකා ප්‍රතිසංස්කරණයන් කඩිනම් කර ඇතැයි ඇමැතිවරයා පැවැසීය. අධිකාරියේ විධායක ඉංජිනේරුවරයකු මෙම මාර්ගයේ ඇස්තමේන්තු කටයුතු දැනටමත් අරඹා ඇතැයි හෙතෙම කීය.නැගෙනහිර පළාත් මාර්ග සංවර්ධන අධිකාරිය මගින් නඩත්තු කළ යුතු පදවි ශ්‍රි පුර මාර්ගය දීර්ඝ කාලය සිට නිසි ලෙස නඩත්තු කොට නැති බවත් එම හේතුවෙන් මෙම මාර්ගය භාවිත කරන දහස් සංඛ්‍යාත ජනතාවක් දැඩි අපහසුතාවට පත්ව ඇති බවත් නිර්මල කොතලාවල මහතා සඳහන් කළේය.මහාමාර්ග වරාය හා නාවික අමාත්‍යාංශය හා මාර්ග සංවර්ධන අධිකාරිය ඒකාබද්ධව නැගෙනහිර පළාත් අධ්‍යක්ෂ යටතේ මෙම ව්‍යාපෘතිය ක්‍රියාත්මක ‍කෙරෙන බවද ඇැමතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405141</link>
    <topic>වකුගඩු රෝගීන් බහුල පදවියකෝංකැටියාවට ජල පවිත්‍රාගාරයක්</topic>
    <author>මිහින්තලේ සමුහ ප්‍රියදර්ශනි කරුණාරත්න</author>
    <content>අනුරාධපුර දිස්ත්‍රික්කයේ වකුගඩු රෝගින් බහුලව වෙසෙන පදවිය කෝංකැටියාව ගම්මානයේ ජනතාව වෙනුවෙන් රුපියල් ලක්ෂ 30ක වියදමින් ජල පවිත්‍රාගාරයක් ඉදි කෙරේ. ජනාධිපති මහින්ද රාජපක්ෂ මැතිතුමාගේ උපදෙස් අනුව විශේෂ ව්‍යාපෟති ඇවැති එස්. එම්. චන්ද්‍රසේන මහතාගේ ඉල්ලීමකටමේ ජල ප්‍රවිත්‍රාගාරය ඉදිකිරිමට ජිනසේන පෞද්ගලික සමාගම විසින් මූල්‍ය ප්‍රතිපදන ලබා දී තිබේ.විශේෂ ව්‍යාපෟති ඇමැතිවරයාගේ ඇරයුමෙන් සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් මේ සඳහා මුල්ගල තැබිම සිදු කෙරිණ. කෝංකැටියාව ගම්මනය ඇතුළු ගම්මාන තුනක ගොවි පවුල් 350 වෙසෙන අතර මෙයින් වකුගඩු රෝගින් 70ක් පමණ හදුනාගෙන මේවන විට ම රෝගින් වෛද්‍ය ප්‍රතිකාර ලබමින් සිටිති.ජපන් කොරියා තාක්ෂණය අනුව ඉදිකෙරෙන මේ ජල පවිත්‍රාගාරයේදී නවීන තාක්ෂණය අනුව වකුගඩු රෝගය වැළදෙන බැර ලෝහ දැවී ගොස් පිරිසුදු පානීය ජලය කෝංකැටියාව ප්‍රදේශයේ පදිංචි ජනතාවට ලැබෙන අතර මෙහි ඉදිකිරිම් කටයුතු කඩිනමින් නිම කිරිමට පියවර ගෙන ඇත.උතුරු මැද පළාතේ වකුගඩු රෝගයට ගොදුරු වු සියළු ගම්මානයන්හි ජනතාව වෙනුවෙන් ජනපති උපදෙසින් මෙවැනි ජල ප්‍රවිත්‍රාගාර ඉදිකිරිමට පියවර ගන්නා බව විශේෂ ව්‍යාපෟති ඇමැති එස්. එම් චන්ද්‍රෙස්න මහතා පැවැසීය. ජල පවිත්‍රාගාරයේ ඉදිකිරීම් ඇරඹුන අවස්ථාවට සෞඛ්‍ය ඇමැති මෛත්‍රිපාල සිරිසේන, විශේෂ ඇමැති එස්. එම්. චන්ද්‍රෙස්න, උතුරුමැද ප්‍රධාන ඇමැති එස්. එම්. රංජිත් සමරකෝන් මහත්වරු ඇතුළු විශාල පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405142</link>
    <topic>හම්බන්තොට යලට වෙනස් වී වර්ග</topic>
    <author>ලුණම සමූහ සනත් ගමගේ</author>
    <content>හම්බන්තොට දිස්ත්‍රික්කයේ කලාපීය වශයෙන් වෙනස් වූ වී වර්ග වගා කිරීමට මෙවර යල් කන්නයේ සිට ගොවීන් හුරුකරවීමේ වැඩසටහනක් ක්‍රියාත්මක බව හම්බන්තොට දිස්ත්‍රික් සහකාර කෘෂිකර්ම අධ්‍යක්ෂ හේමන්ත අමරසිංහ මහතා කීය.එකම වී වර්ගයක් වගා කිරීමට ගොවීන් පුරුදු වී සිටීම නිසා වී අස්වනු නෙළන කාලයට වී සඳහා නියමිත මිලක් නොමැතිකම හා වෙනත් වී වර්ගවලින් නිෂ්පාදනය කෙරෙන සහල් විශේෂයෙන් සුදු කැකුළු හා සම්බා ප්‍රබේදයන් සඳහා හොඳ ඉල්ලුමක් තිබෙන හෙයින් මේ වැඩපිළිවෙළ ක්‍රියාත්මක කරනබව හම්බන්තොට දිස්ත්‍රික් කෘෂිකර්ම කමිටුවේදී අමරසිංහ මහතා කීය.මේ සම්බන්ධව අම්බලන්තොට බීජ වී පර්යේෂණ ආයතනය වටඅත බීජ ගොවිපල සහ කෘෂිකර්ම අමාත්‍යාංශ‍ෙය් සහාය මත අම්බලන්තොට, ලුණම, වීරවිල යන ගොවිජන සේවා මධ්‍යස්ථාන යටතේ වී වගා කරන ගොවීන් රැසක් දැනුවත් කිරීම පසුගියදා වීරවිල කෘෂිකර්ම පුහුණු මධ්‍යස්ථානයේදී සිදු කෙරිණි.දැනට පර්යේෂණ මට්ටමේ තිබෙන මෙන්ම අවසන් කර තිබෙන බීජ වර්ග හතක් ගොවීන්ට නොමිලේ දී එම වී වර්ග යෝජිත කළාපයන් සඳහා සුදුසු බවට තීරණය වීමෙන් පසුව කෘෂිකර්ම දෙපාර්තමේන්තුවේ නිර්දේශ යටතේ කළාපීය වශයෙන් වගා කිරීමට කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405143</link>
    <topic>පාසල කැඩූ හොරු මාට්ටු</topic>
    <author>අහංගම සමූහ රවිදු ලසිත දීයගහගේ</author>
    <content>කඩිහිංගල කනිටු විදුහලෙන් රුපියල් ලක්ෂ තුනක් පමණ වටිනා භාණ්ඩ සොරකම් කිරිම සම්බන්ධයෙන් එක් සැකකරුවකු අත්අඩංගුවට ගත් නෙලුව පොලිසිය සොරකම් කරන ලද භාණ්ඩ කිපයක්ද හප්පිටිය ප්‍රදේශයේ කුඹුරක මඩේ සගවා තිබියදී සොයා ගෙන ඇත.පසුගියදා මේ විදුහලට ඇතුලු වූ සොරුන් එහි තිබූ ඩීවීඩී යන්ත්‍රයක්, බපල් දෙකක් සහ ඈම්ප් එකක්ද සොරකම් කර ගෙන ත්‍රී රෝද රථයකින් පලායද්දී නෙලුව දෙල්ලව මාර්ගයේ හප්පිටිය ප්‍රදේශයේදී ත්‍රී ‍රෝද රථය කුඹුරකට පෙරලී තිබේ.නැවත සොරුන්ට ත්‍රීරෝද රථය ගොඩ වීමට බැරිවීම නිසා සොරකම් කළ භාණ්ඩ කුඹුරේ මඩේ සගවා තිබේ. පසුව පෙරලුන ත්‍රී රෝද රථය ගොඩට ගැනිමට උත්සාහ කරමින් සිටින විට ප්‍රදේශවාසින් සහ එම පිරිස අතර ගැටුමක් ඇතිවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405144</link>
    <topic>කලක සිට මාටියා ගහන බස් කොන්දොස්තරගේ වැඩ තහනම්</topic>
    <author>පස්සර සමුහ උබයරත්න වනසිංහ</author>
    <content>කලක් තිස්සේ වැල්ලවාය සිට නිකපිටිය ගම්මානය දක්වා ධාවනය වන ලංගම බස් රථයක සිදචු වෙමින් පැවැති ටිකට් පත් වංචාවක් අල්ලා ගැනීමට බදුල්ල ප්‍රාදේශීය කළමනාකරු ඇතුළු පරීක්ෂකවරුන් කණ්ඩායකට හැකි වී තිබේ.වැල්ලවාය-නිකපිටිය දක්වා ඇත්තේ කි.මි.16 කි. දිනපතා එම දුර අදාල බස් රථය වාර කීපයක් ධාවනයේ යෙදේ. ඒ යන එන හැම ගමන් වාරයකදීම බස්රථයේ කොන්දොස්තරවරයා අවම වශයෙන් මගීන් 4-5ගෙන් ගමන් ගාස්තු ලෙස මුදල් ලබා ගත්තන් ඒ සදහා ප්‍රවේශ පත්‍ර ලබා නොදේ.දිගින් දිගටම සිදුවන ‍මේ වංචාවට අදාල සියළු තොරතුරු බදුල්ල ලංගම ප්‍රාදේශීය කළමනාරු ලාල් පෙරේරා මහතාට ලිඛිතව දන්වා තිබේ. ඒ අනුව වාහාම ක්‍රියාත්මක වු ඔහු ඇතුළු නිලධාරීන් කිහිප දෙනෙකු පසුගියදා රහසිගතව එම බස් රථය පරීක්ෂා කිරිමේදී කොන්දොස්තරවරයාගේ වංචාව ‍සාක්ෂි සහිතව හෙළි කර ගැනීමට හැකි වී ඇත.චෝදනාවට ලක්ව ඇති බස් සේවකයාගෙන් ප්‍රකාශයක් ලබා ගෙන ඔහුගේ සේවය අත්හිටුවන බවත්, ආයතනයේ පැවැත්ම උදෙසා මෙවැනි වංචා සහගත කටයුතු වල නිරත වන කාහට වුවද තරා තිරම නොබලා මෙසේ දඩුවම් ලබා දෙන පවත් ප්‍රාදේශීය කළමනාකරු ලාල් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405145</link>
    <topic>අනුරපුර බස් නැවතුම් පොළේ මැර කප්පම් කල්ලි රජ කරයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නව නගර බස් නැවතුම් පොළේ ක්‍රියාත්මක වන තරුණ මැර කල්ලියක ප්‍රහාරයට ලක්වීමෙන් අනුරාධපුර නිවත්කචේතිය මහා විද්‍යාලයේ අපොස උසස් පෙළ හදාරන ශිෂ්‍යෙයකු බරපතල තැලුම් තුවාල ලබා ප්‍රතිකාර සදහා අනුරාධපුර ශික්ෂණ රෝහලට 12 වනදා සවස ඇතුළත් කර තිබේ.මෙසේ පහර කෑමට ලක්වීමෙන් මුහුණට බරපතල තැලුම් තුවාල සිදුවී ඇත්තේ අනුරාධපුර නිවත්තකචේතිය විද්‍යාලයේ 13 වන වසරේ ඉගෙනුම ලබන අනුරාධපුර, මාතලේ හංදියේ පදිංචි කසුන් නලින්ද ප්‍රේමචන්ද්‍ර (18) සිසුවායි. ඔහු ඊයේ වන විටත් අනුරාධපුර ශික්ෂණ රෝහලේ 11වන වාට්ටුවේ ප්‍රතිකාර ලබමින් සිටියේය.මොහු පෞද්ගලික පංතියකට සහභාගී වී නැවතත් නිවසට යාම සඳහා බස් රථයකට නැගීමට අනුරාධපුර නව බස් නැවතුමට පැමිණි අවස්ථාවේ පාසල් සිසුන් පිරිසක් ඇතුළු තරුණ බස් කප්පම්කරුවන් පිරිසකගෙන් සැදුම්ලත් 15 දෙනෙකුගෙන් යුතු කල්ලිය සිසුවාව පොලුවලින් පහර දෙමින් අතුරු මාර්ගයකට රැගෙන ගොස් නැවතත් පොලු වලින් සහ අතින් පයින් පහර දී මුහුණට බරපතල තැලුම් තුවාල සිදු කර පලා ගොස් ඇත. සිසුවාගේ මව විසින් ඔහුට ලබා දී තිබූ රුපියල් ලක්ෂ 1 1/2ක් පමණ වටිනා ගෙල බැඳි පවුම් 03ක මාලයද ඔවුන් විසින් කොල්ල කා ඇත.කප්පම්කරුවන් පිරිස ත්‍රිරෝදරථ හා යතුරුපැදිවලින් අනුරාධපුර නව බස්නැවතුම් පොළට නිරන්තරයෙන් කඩා වැදී පාසල් සිසුන් සහ සිසුවියන්ගේ බිය වද්දවා මුදල් පසුම්බිවල මුදල් පැහැර ගැනීමද සිදු කරන බව අතිරේක පංති සඳහා සහභාගී වන සිසු සිසුවියන් පැවසූහ. එසේ මුදල් ලබා නොදුන හොත් ත්‍රී රෝදරථ වල නංවාගෙන ගොස් පාලු අතුරු මාර්ග වලදීපහරදෙන බවද ඔවුන් පැවසූහ.පහර කෑමට ලක්වූ පාසල් සිසුවාගේ මුහුණේ සහ ඇස්යටද තදබල තැලුම් තුවාල සිදුවී ඇති අතර ඔහු කතා කිරීමේ අපහසුතාවයෙන් ද පෙළේ. කොන්දට පොලු වලින් පහර දීම හේතුවෙන් හරිහැටි ඉඳගැනීමටද අපහසු බවද සිසුවා පැවැසුවේය. පහරදුන් අයගෙන් කොටසක් පාසල් සිසුන් වන අතර තවත් කොටසක් අනුරාධපුර බස්නැවතුමෙන් කප්පම් ලබාගන්නා පිරිසකි. මීට පෙර මේ කල්ලියට සම්බන්ධ වී සිටින පුද්ගලයන් අතුරින් එක් අයෙකු සුදු වෑන් රියකින් පැහැර ගැනීමටද ලක්වූ අයෙකි.ඊයේ (13) දහවල් වන තුරුත් මේ සිසුවාට පහර දීම සම්බන්ධයෙන් අනුරාධපුර මූලස්ථාන පොලිසියෙන් හෝ අනුරාධපුර ශික්ෂණ රෝහලේ රෝහල් පොලිසියෙන් කිසිදු පරික්ෂණයක් පවත්වා නොතිබුණි. පහර දීම සම්බන්ධයෙන් පොලිසියට පැමිණිලලි කළොත් නැවත අධ්‍යාපනය ලබා දීමට ඉඩ නොදෙන බවත් අතපය සියල්ල කඩා දමන බවත් කොල්ල කල්ලිය සිසුවාට බරපතල ලෙස තර්ජන එල්ල කර ඇත.පහර දුන් මැර කල්ලියේ සාමාජිකයින් අනුරාධපුර පවිත්‍රපුර අනුරාධපුර නව බස්නැවතුම් පොළ පිටුපස, අනුරාධපුර නීරාවිය ප්‍රදේශවල පදිංචිකරුවන් බව පහර කෑමට ලක්වූ සිසුවා තහවරු කරගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405146</link>
    <topic>ගම්පහ දිස්ත්‍රික්කයේ කිරි නිෂ්පාදනයේමේ වසරේ සාර්ථක ප්‍රගතියක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ 2014 වසරේ එළකිරි නිෂ්පාදන ඉලක්කය ලීටර් 16479 කි. පසුගිය මාර්තු 31 වනවිට එහි ප්‍රගතිය ලීටර් 3669 ක ඉලක්කයක් සපුරා ඇතැයි ගම්පහ දිස්ත්‍රික් පශු ‍ෛ‍වද්‍ය නිලධාරිනි වෛද්‍ය කේ. ඒ. ජී. කටුගම්පල මහත්මිය හෙළි කළාය.ගම්පහ දිස්ත්‍රික් කෘෂිකර්ම කමිටු රැස්වීම අමතමින් කරුණු දැක්වූ ඇය ගම්පහ දිසාවේ එළු කිරි නිෂ්පාදනයේ ද ප්‍රගතියක් ඇති බව පෙන්වා දුන්නාය. එළු කිරි නිෂ්පාදනයේ ඉලක්කය ලීටර් 267 කි. එයද මාර්තු මස අවසනවිට ප්‍රගතියක් ලබා ඇති බව කීවාය.2014 වසරට නව කිරි ගොවිපොළවල් පිහිටුවීමේ වැඩපිළිවෙළ අරඹා ඇති අතර, ඉලක්කය ගම්පහ දිසාවේ ගොවිපළ 197 කි. මාර්තු 31 වනවිට ගොවිපොළවල් 32ක් පිහිටුවා ඇත. එළු ගොවිපළවල් 73ක ඉලක්කයක් ඇති අතර මාර්තු අගවනවිට ගොවිපළවල් 13ක් පිහිටුවා ඇත.ගම්පහ දිස්ත්‍රික්කයේ කිරි අතුරු නිෂ්පාදනද වැඩි දියුණු කිරීමේ ඉලක්කයක් 2014 වසරටද යොදාගෙන ඇති අතර “යෝගට්” නිෂ්පාදනය කෝප්ප 1000 බැගින් බඳුන් සහිත පැකට් 4106ක ඉලක්කයකි. මුදවපු කිරි නිෂ්පාදනය ඉලක්කය ලීටර් 1000 බැගින් බඳුන් සහිත පැකට් 1184 කි. දියර කිරි නිෂ්පාදනයේ ඉලක්කය බැරල් 510 කි. මේවායේ ද මාර්තු 31 වනවිට සැලකිය යුතු ප්‍රගතියක් ලැබී ඇත.පශු සම්පත දියුණු කිරීම සඳහා වැස්සී පැටවුන් ඇති දැඩි කිරීමේ ව්‍යාපෘතියක් ද ගම්පහ දිස්ත්‍රික් පශු වෛද්‍ය නිලධාරි කාර්යාලය මගින් සාර්ථකව පවත්වන අතර මේ මඟින් කෘත්‍රිම සිංචනයෙන් උපදින වැස්සි පැටවුන් ලියාපදිංචි කිරීම ද සිදුකෙරේ. මේ ව්‍යාපෘතිය යටතේ උපදින වැස්සි පැටවාගේ කාර්ය සාධනය අනුව ගොවියාට ආධාර මුදලක් ද සපයනු ලැබේ.මේ හැ‍රෙන්නට ගම්පහ දිසාවේ පශු සම්පත් වැඩි දියුණු කිරීමට ගොවි මහතුන් පුහුණු වැඩසටහනක් ද 2014 වසරටද ඉලක්ක කර ඇත. මෙහි සඳහන් කළේ කිරි නිෂ්පාදනයට අදාළ සත්ත්වයින්ගේ විස්තර පමණි. 2014 වසරට එළ ගව පුහුණු වැඩසටහන් 132 ක ඉලක්කයකි. එළු පුහුණු වැඩසටහන් ඉලක්කය 61 කි. දැනටම මේවා අරඹා ඇත. සත්ව සෞඛ්‍ය කටයුතු සොයා බැලීමේ ඉලක්කයක් ද යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405147</link>
    <topic>මීගමුවට නව ග්‍රාම නිලධාරි පත්වීම් දහසක්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව ප්‍රාදේශීය ලේකම් කොට්ඨාසයේ සේවය සඳහා අලුතෙන් ග්‍රාම සේවා නිලධාරීන් දස දෙනකු තෝරාගෙන ඇති අතර දැනට එම තනතුරට අදාළ ප්‍රායෝගික පුහුණුව මේ දිනවල ලබති. පුහුණුව ලබන අයගෙන් 9 දෙනෙක් කාන්තාවන් වන අතර පිරිමි නිලධාරීන් එක්අයෙකි.මෙම දස දෙනාට අමතරව ග්‍රාමනිලධාරී වසම් 5කට ග්‍රාමනිලධාරීන් නොමැතිව පුරප්පාඩුව පවතින බව මීගමුව ප්‍රාදේශීය ලේකම් ඒ.කේ.ආර්. අලවත්ත මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=r1405148</link>
    <topic>මතුගම පාසල් දරුවන්ගෙඇස් පරීක්ෂාවට සායන</topic>
    <author>මතුගම සංචාරක</author>
    <content>මතුගම කලාපයට අයත් අධ්‍යාපන බල ප්‍රදේශයේ පාසල්වල ඉගෙනුම ලබන ඇස් රෝග පිළිබඳව පරීක්ෂා කිරීමට සායන පැවැත්වීමට මතුගම සෞඛ්‍ය වෛද්‍ය කාර්යාලය පියවර ගෙන ඇත.මතුගම නගරය ආශ්‍රිත පාසල්වල ඉගෙනුම ලබන ළමුන් මේ දිනවල පරීක්ෂා කරන ලදී.පෙනීමේ දුර්වලතා හඳුනාගත් දරුවන්ට ඇස් කණ්ණාඩි ලබාදීමට පියවර ගෙන තිබේ.වැඩි වශයෙන් පෙනීම දුර්වල ළමුන් නාගොඩ හා කොළඹ මහ රෝහල් වෙත යොමු කරන ලදී.ප්‍රදේශයේ අනිකුත් පාසල්වල ළමයින්ද වෛද්‍ය පරීක්ෂණවලට භාජනය කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=s1405141</link>
    <topic>වසර ගණනාවකින් උදාවූ අවස්ථාවෙන්ශ්‍රී ලංකාව ප්‍රයෝජන ගනීවිද?</topic>
    <author>- වර්නන් ගුණසේකර (විදෙස් පුවත් ඇසුරෙණි)</author>
    <content>විරුද්ධ කණ්ඩායමේ පවතින සංක්‍රාන්ති සමය, තමන්ගේ අවශ්‍යතාවන්ට ගැළපෙන තරග සටහන හා බංග්ලාදේශයේ සාර්ථකත්වයෙන් අත්කර ගත් විශ්වාසය හේතුවෙන් වසර ගණනාවකට පසුව ශ්‍රී ලංකා ක්‍රිකට් කණ්ඩායමට මෙවර උදාවී තිබෙන්නේ එංගලන්තයේදී ටෙස්ට් තරගමාලාවක් ජයග්‍රහණය කිරීමේ හොඳම අවස්ථාව විය හැක. එංගලන්ත ක්‍රිකට් නායක ඇලස්ටෙයාර් කුක් ද ඇතුළත් එසෙක්ස් කණ්ඩායම සමග ඕවර 50 තරගයකින් ශ්‍රී ලංකා කණ්ඩායමේ තරග සංචාරයේ එංගලන්ත අදියර ඊයේ ආරම්භ විය.තව සතියකින් ආරම්භ වන ජාත්‍යන්තර තරගවලට පෙර කෙන්ට් හා සසෙක්ස් කණ්ඩායම් සමග තවත් පෙරහුරු තරග දෙකක් ශ්‍රී ලංකා කණ්ඩායමට හිමිව තිබේ. වසර 2006 සිට මේ දක්වා ශ්‍රී ලංකා කණ්ඩායමක් එංගලන්තයේදී ටෙස්ට් ජයග්‍රහණයක් ලබා ගෙන නැත. තරගමාලාවක් කිසිදා ජය ගෙන නැත. එහෙත්, මෙවර තත්ත්වයන් වෙනස්ව තිබේ. 2006 හා 2011 සංචාර දෙකේදීම ශ්‍රී ලංකාව ටෙස්ට් තරගමාලාවේ නියැළුනේ එක්දින තරගමාලාවට පෙරය.කෙසේ වෙතත් මෙවර එංගලන්ත දේශගුණයට හුරු වීමට පෙරට වඩා හොඳ අවස්ථාවක් ශ්‍රී ලංකා කණ්ඩායමට ලැබී තිබේ. ඔවුන් පළමු ටෙස්ට් තරගයට සහභාගි වනු ඇත්තේ අයර්ලන්තයේ හෝ එංගලන්තයේ මාසයකට වැඩි කාලයක් ගත කිරීමෙන් පසුවය. මීට අමතරව, ටෙස්ට් තරගමාලාවට පෙර ඔවුන්ගේ වඩාත් ශක්තිමත් ක්‍රීඩාව වන ජාත්‍යන්තර එක්දින තරගවලට ක්‍රීඩා කිරීමේ අවස්ථාව ශ්‍රී ලංකා කණ්ඩායමට ලැබෙනු ඇත.ශ්‍රී ලංකා කණ්ඩායමට මෙවර හමුවන්නේ මෑත වසරවලදී ලබා ගත් සාර්ථකත්වයේ ස්ථම්භයන් වන පුහුණුකරු ඇන්ඩි ෆ්ලවර් සමග ග්‍රෑම් ස්වෝන්, කෙවින් පීටර්සන් හා ජොනතන් ට්‍රොට් වැන්නවුන් නැති ප්‍රතිවාදී කණ්ඩායමකි. ආසියානු කුසලානය හා විස්සයි20 ලෝක කුසලානය ජය ගනිමින් මෑතකදී බංග්ලාදේශයේදී ලබා ගත් අමතක නොවන ද්විත්ව සාර්ථකත්වයක්ද ශ්‍රී ලංකාව භුක්ති විඳිමින් සිටී.“වෙනදාට වඩා ටිකක් කලින් අපි පුහුණුවීම් පටන් ගත්තා. මොකද, එංගලන්ත දේශගුණික තත්ත්වයන් අපට පහසු නොවන නිසායි” ශ්‍රී ලංකා ක්‍රිකට් නායක ඇන්ජලෝ මැතිව්ස් ප්‍රකාශ කරයි. “හැකි ඉක්මනින් අපට මේ දේශගුණයට හැඩගැසෙන්න පුළුවන් වුනොත් කණ්ඩායම හොඳින් ක්‍රීඩා කරාවි කියලා මට හොඳටම විශ්වාසයි. මෙහි ක්‍රීඩා තත්ත්වන් හා දේශගුණය අපි මුහුණ දෙන ප්‍රධානම අභියෝගයයි.”“එංගලන්ත ක්‍රිකට් කළමනාකාරිත්වය විසින් ගෙන ඇති මේ අළුත් තීරණ ගැන අපි තෘප්තියට පත්වන්න උත්සාහ කරන්නේ නැහැ. ඔව්, කෙවින් පීටර්සන් වැනි සුපිරි ක්‍රීඩකයන් ඔවුන්ට දැන් නැති වෙන්න පුළුවනි. ඒත් එංගලන්ත දේශගුණයක ඕනෑම දවසක ඕනෑම කණ්ඩායමක් පැරදවීමට සමත් කණ්ඩායමක් ඔවුන්ට සිටිනවා. ඔවුන් පරාජය කිරීම පහසු කාර්යයක් වෙන්නේ නැහැ.”“බංග්ලාදේශයේදී සිදුවූ දේ (විස්සයි20 ලෝක කුසලාන තරගයේදී) කවුරුත් දන්නවා. උප මහාද්වීප දේශගුණයේ ඔවුන් අපව පහසුවෙන් පරාජය කළා. ඒ නිසා එංගලන්ත කණ්ඩායමේ සිදුව තිබෙන වෙනස්කම්වලින් තෘප්තිමත් නොවී ඔවුන් සමග ඉතාමත් ප්‍රබලව තරග කළ යුතුයි” මැතිව්ස් කියයි. ශ්‍රී ලංකා කණ්ඩායමේ තිබෙන විශ්වාසයේ මට්ටම ඉතාමත් ඉහළ බවට ශ්‍රී ලංකා පුහුණුකරු මාවන් අතපත්තු එකඟ වෙයි. “මේ කණ්ඩායම එන්නේ විශ්වාසය හා සාර්ථකත්වය සමගයි.”එංගලන්ත කණ්ඩායමේ සහාය පුහුණුකරු තනතුර බාර ගැනීම සඳහා මේ සංචාරයට සති කිහිපයක් පමණක් ඉතිරිව තිබියදී ශ්‍රී ලංකා ක්‍රිකට් පුහුණුකරු තනතුරෙන් ඉවත් වූ පෝල් ෆාබ්‍රේස් සතුව එංගලන්ත කණ්ඩායමට බෙදා දිය හැකි ශ්‍රී ලංකා කණ්ඩායමේ රහස් තිබෙන බව මැතිව්ස් විශ්වාස නොකරයි. ශ්‍රී ලංකා කණ්ඩායම හැර යාමට ෆාබ්‍රේස් ගත් තීරණය ගැන කිසිම අමනාපයක් තම කණ්ඩායමේ කිසිවෙකු තුළ නැතැයිද ඇන්ජලෝ මැතිව්ස් ප්‍රකාශ කරයි.“ඔහුගේ තීරණයට අපි කරු කරනවා. ඔහු හොඳ පුහුණුකරුවෙක්. අපේ සාර්ථකත්වයේ ඔහුද කොටස්කරුවෙකි. ඔහු අප සමග සිටියේ ඉතා කෙටි කාලයකයි. නමුත් ඒ මාස කිහිපයේ ඔහු ඉතා හොඳින් වැඩ කළා. හැම කෙනෙකුටම ඔවුන්ගේ මනාපයන් තියෙනවා. ඔහු ඔහුගේ කැමැත්ත අනුව කටයුතු කළා. අපි ඔහුට සුභ පතනවා.”“ජාත්‍යන්තර ක්‍රිකට් කණ්ඩායමක රහස් කිසිවක් නැහැ. සියළුම ක්‍රීඩකයන්ගේ පමණක් නොව ආධාරක කණ්ඩායමේද වීඩියෝ පට තියෙනවා. අජන්ත මෙන්ඩිස් හා ලසිත් මාලිංග වැනි ක්‍රීඩකයන් අපේ කණ්ඩායමට ආවා.නමුත් ඔවුන්ව ජාත්‍යන්තර ක්‍රිකට් ක්‍රීඩා කිරීමෙන් හංගලා තියා ගන්න අපට බැහැ. ප්‍රතිවාදීන් ගැන පොඩි යමක් සෑම කෙනෙකුම දන්නවා. ඒ නිසා කණ්ඩායමේ අභ්‍යන්තර තොරතුරු සියල්ලම එයා (ෆාබ්‍රේස්) ළඟ තියෙනවා කියලා මම ඇත්තටම හිතන්නේ නැහැ. එහෙත් හිටපු සරේ පුහුණුකරු ක්‍රිස් ඇඩම්ස්ගේ පත්වීම එංගලන්ත ක්‍රීඩකයන්ගේ හා ඔවුන්ගේ උපක්‍රම පිළිබඳ දෘෂ්ටියක් ගෙන එනු ඇතැයි ශ්‍රී ලංකා කඳවුර බලාපොරොත්තු වෙයි.පෙරේදා ශ්‍රී ලංකා කණ්ඩායමට එක්වූ ඇඩම්ස් මේ සංචාරය පුරාවටම කණ්ඩායම සමග රැඳී සිටිනු ඇත. කුමාර් සංගක්කාර ද, ඩරම් කණ්ඩායම සමග ඔහුගේ කෙටි කොන්ත්‍රාත්තව සම්පූර්ණ කිරීමෙන් පසුව අද හෝ හෙට ශ්‍රී ලංකා කණ්ඩායමට එක්වනු ඇත. “මේ සංචාරය තුළදී මට දැන ගැනීමට අවශ්‍ය එංගලන්ත ක්‍රීඩකයන්ගේ හා තරග පැවැත්වෙන ක්‍රීඩාංගණ පිළිබඳ තොරතුරු ක්‍රිස් ඇඩම්ස් විසින් ලබා දිය යුතුව තිබෙනවා” යැයි අතපත්තු කියයි. “ඔව්, එංගලන්ත කණ්ඩායමේ අභ්‍යන්තර තොරතුරු ඔහුගෙන් ලබා ගැනීමට අපි උත්සාහ කරනවා.”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=s1405142</link>
    <topic>රගර් සංගමයේ මාධ්‍ය ප්‍රකාශක ඉල්යාස්</topic>
    <author/>
    <content>ජාතික රගර් සංගමයේ මාධ්‍ය ප්‍රකාශක ලෙස හිටපු ලේකම් රිස්ලි ඉල්යාස් මහතා පත්කර තිබේ. ඒ මහතා රගර් සංගමයේ මාධ්‍ය ප්‍රකාශක ලෙස පත්කර ඇත්තේ 2014/2015 දෙවසරක කාලයකටය.හිටපු ක්‍රීඩකයකු මෙන්ම දක්ෂ පරිපාලකයකු ද වන ඉල්යාස් මහතා පසුගිය වසර දෙකක කාලය තුළ රගර් සංගමයේ ලේකම්වරයා ලෙසත්, බස්නාහිර පළාත් රගර් සංගමයේ සභාපතිවරයා ලෙසත් දේශීය රගර් ක්‍රීඩාවේ උන්නතිය වෙනුවෙන් විශාල කාර්ය භාරයක් ඉටු කළේය. ඔහු එම තනතුරෙන් ඉල්ලා අස්වූයේ සිය පෞද්ගලික වැඩ කටයුතු හේතුවෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=s1405143</link>
    <topic>ජාතික ස්නූකර් ශූරතාවලියටයොවුන් ක්‍රීඩකයන් රැසක්</topic>
    <author>ෆවුස් මොහොමඩ්</author>
    <content>දේශීය ස්නූකර් ක්‍රීඩා ක්ෂේත්‍රයේ නව පිබිදීමක් ඇතිකරලමින් ශ්‍රී ලංකා බිලියඩ් සහ ස්නූකර් සංගමය මෙහෙයවනු ලබන 62වැනි ජාතික ස්නූකර් ශූරතාවලියේ දිස්ත්‍රික් මට්ටමේ තරග සඳහා වැඩි ක්‍රීඩකයන්‍ පිරිසකගේ දායකත්වය ලැබී ඇතැයි ආරංචි මාර්ග සඳහන් කරයි.ලබන සතියේ දී ඇරඹීමට නියමිත ජාතික ස්නූකර් ශූරතාවලියේ දිස්ත්‍රික් මට්ටමේ තරග සඳහා කොළඹ, ගාල්ල, මහනුවර සහ නුවරඑළිය දිස්ත්‍රික්කවලට අමතරව බණ්ඩාරවෙල සහ බදුල්ල ප්‍රදේශවලින් ද ක්‍රීඩකයන් රැසක් ඉදිරිපත් වී ඇතැයි බිලියඩ් සහ ස්නූකර් සංගමයේ ප්‍රකාශකයකු 'දිනමිණ'ට පැවැසීය.බිලියඩ් සහ ස්නූකර් සංගමයේ නිලවරණය පසුගියදා පැවැති අතර නව නිලධාරී මණ්ඩලය පත්වීමෙන් පසුව පැවැත්වෙන පළමු තරගාවලිය මෙය වේ. මෙවර පැවැත්වෙන ස්නූකර් ශූරතාවලිය සඳහා ජ්‍යෙෂ්ඨ ක්‍රීඩකයන් මෙන්ම නවක ක්‍රීඩකයන් රැසක් ද එක්වී සිටින බැවින් වැඩි තරගකාරිත්වයක් ඇතිවනු ඇතැයි වාර්තාවේ.ජාත්‍යන්තර තරග සඳහා ක්‍රීඩකයන් ශ්‍රේණිගත කිරීමට පසුගියදා පැවැති තරගාවලියේ දී හිටපු ස්නූකර් ශූරයන් අබිබවා යොවුන් ක්‍රීඩකයන් රැසක් ජයග්‍රහණ අත්කර ගැනීම කැපී පෙනුණු අතර ජාතික ස්නූකර් ශූරතාවලියේ තරගකාරිත්වය ඉහළ නැංවීමට එය වැදගත් සාධකයක් වනු ඇතැයි සැලකේ. ශ්‍රේණිගත කිරීමේ තරගාවලියේ පළමු ස්ථානය ඔටර්ස් ක්‍රීඩා සමාජයේ රයන් සෝමරත්න දිනාගත් අතර යුද හමුදාවේ ‍මොහොමඩ් රිම්සාන් දෙවැනි ස්ථානය අත්කර ගත්තේය. මුවර්ස් ක්‍රීඩා සමාජයේ මොහොමඩ් අස්ලම් තුන්වැනි තැන ලැබූ අතර යුද හමුදාවේ මොහොමඩ් මුබීන් සිවුවැනි ස්ථානයට පත්විය.ඒ අනුව 16වතාවක් ජාතික ස්නූකර් ශූරතාව දිනූ වත්මන් ශූරයා වන සුසන්ත බොතේජුට මෙවර තරගාවලියේ දී යොවුන් ක්‍රීඩකයන් වෙතින් දැඩි අභියෝගයක් එල්ල වනු ඇත. සුසන්ත බොතේජු පසුගිය වසරේ ජාතික ස්නූකර් ශූරතාව දිනාගත්තේ රයන් සෝමරත්න තරග වට 7-6ක් ලෙස පරාජය කරමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405141</link>
    <topic>බුදුන් අනුදත් මඟ යෑම සැබෑ බෞද්ධයාගේ පිළිවෙතයි</topic>
    <author>සාකච්ඡා ‍ෙකළේ බුද්ධිකා බ්‍රාහ්මණගේ</author>
    <content>වෙසක් අසිරියෙන් සැම සිත් ඉපිලෙමින් තිබේ. වෙසක් උත්සවයේ කොටස්කරුවකු වීමට කොයි කවුරුත් පාහේ සැදී පැහැදී සිටිති. බුදුහිමියන්ගේ තෙමඟුල සිහිකරමින් පැවැත්වෙන වෙසක් උත්සවය පිළිබඳවත් ඊට බෞද්ධයන් දායක වෙන ආකාරයත්, බොදුනුවන්ගේ හෙට දවස සකස් විය යුතු ආකාරය පිළිබඳවත් අදහස් දක්වන්නේ ජනාධිපති සම්බන්ධීකරණ ලේකම්, නියෝජ්‍ය අධ්‍යාපන අධ්‍යක්ෂ වටිනාපහ සෝමානන්ද හිමිපාණෝයි.* රටපුරාම වෙසක් උත්සවය සැමරීමට උද්‍යෝගයකින් කටයුතු කරනවා. බෞද්ධයින් විදිහට අපි මේ කටයුතු කරන ආකාරය නිවැරැදි ද?අනෙකුත් පොහොය දිනයන්ට වඩා වෙසක් පොහොය බෞද්ධයන්ට විශේෂයි. අප මේ උත්සවය පැවැත්විය යුත්තේ ශාස්තෘන්වහන්සේගේ ඉපදීම, බුදුවීම, පිරිනිවන්පෑම යන තෙමඟුල සිහිකරමින් ඒ ශ්‍රේෂ්ඨ ශාස්තෘවරයාට ගෞරව කිරීම පිණිසයි.ආමිස ප්‍රතිපත්ති වශයෙන් පූජාව අංශ දෙකකට බෙදෙනවා.මේ කොයි පූජාව කළත් බුදුන්වහන්සේ අනුගමනය කරමින් කටයුතු කිරීම වැදගත්.නමුත් වර්තමානයේ මෙය හුදු විනෝදාත්මක උත්සවයක් පමණක් බවට පත්වෙලා. උදාහරණයක් විදිහට දන්සල් දීම පිළිබඳව සලකමු. දන්සල් දෙන සමහර අය ඊට සූදානම් වෙන්නේ විනෝදය සඳහා වන අවස්ථාවක් ලෙස සලකමින්. දන්සල් භුක්ති විඳීමට එන අය අතරත් එවැනි අය සිටිනවා.* ඔබ වහන්සේ ඉන් අදහස් කරන්නේ අද වනවිට අපි බුදු දහමේ මූලික හරයන්ගෙන් ඈත්වී ඇති බව ද?බුදු දහමේ ඉගැන්වෙන්නේ නිරාමිස ප්‍රීතියක් පිළිබඳවයි. දන් දීමෙන්, සිල් රැකීමෙන්, පින්දහම් කිරීමෙන් අපිට විශාල සතුටක් ඇති කර ගත හැකියි. අප ශාස්තෘන් වහන්සේ සිහිපත් කර අපිට එසේ සතුටු විය හැකි ආකාරයේ පින්දහම් කොතෙකුත් කළ හැකියි. එහිදී ප්‍රතිපත්ති පූජාව වඩා වැදගත්. බුදුන් වහන්සේ දේශනා කළේ යමෙක් ධර්මය දකීද ඔහු මා දකී කියලයි. මේ වෙසක් දිනයේ අපිට ධර්මය වෙත වැඩි වැඩියෙන් නැඹුරු වීමට හැකිනම් බුදුන් වහන්සේ වෙත සමීපවිය හැකියි.* ප්‍රතිපත්ති පූජාවට වඩා ආමිසයටයි සමාජයේ වැඩි නැඹුරුවීමක් පවතින්නේ?ආමිස පූජාව වුණත් ඉන් ප්‍රතිඵලයක් අත්වෙන අන්දමින් කළ හැකියි. උදාහරණයක් විදිහට තොරණක් නිර්මාණය කිරීම ආමිස පූජාවක්. නමුත් ඒ තුළින් ඉදිරිපත් කෙරෙන ජාතක කතා ආදියෙන් බෝසත් චරිතය පිළිබඳව දැනුමක් ලැබෙනවා. බුදු දහම පිළිබඳව නොදන්නා අයට පවා මෙවැනි දේවලින් බුදු දහම පිළිබඳවත් අප ශාස්තෘන් වහන්සේ පිළිබඳවත් යම් අවබෝධයක් ලබාගත හැකිය.ආමිසය වුණත් ප්‍රතිපත්තිය වුණත් අවබෝධයෙන් යුතුව සිදුකිරීමයි වැදගත් වෙන්නේ. වෙසක් උත්සවය සම්බන්ධයෙන් අපි ලබා තිබෙන සමහරක් අත්දැකීම් අශෝභන වීමට හේතුව හික්මීමකින් තොරව, අවබෝධයකින් තොරව කට-යුතු කිරීමයි. බුදු දහමේ මූලිකම හරය උසස් මිනිසෙක් නිර්මාණය කිරීමයි. එහිදී සිත, කය, වචනය සංවර කර ගැනීම පිළිබඳව මූලිකවම ඉගැන්වෙනවා. නමුත් සමහරක් වෙසක් දිනය සමරන ආකාරය දුටුවම ලජ්ජා විය යුතු තත්ත්වයක් ඇති වෙනවා. අද වෙසක් උත්සවය අාමිසය හෝ ප්‍රතිපත්තිය යන දෙකටම නැති සැණකෙළියක් බවට පත්වෙලා.* ජනමාධ්‍යයෙන් වගේම විවිධ විහාරස්ථාන හා ස්වාමීන් වහන්සේ මුල්කර ගත් ජනප්‍රිය තලයේ බෞද්ධ වැඩසටහන් දිවා රෑ පැවැත්වෙනු දක්නට ලැබෙනවා. ඔබ වහන්සේ පවසන්නේ එසේ තිබියදීත් බෞද්ධයා අනවබෝධයෙන් කටයුතු කරන බව ද?බුදුදහම කෙරෙහි සමාජයේ විශේෂ නැඹුරුවීමක් දක්නට ලැබෙන එක සත්‍යයක්. බොහෝ පිරිසක් ධර්මයට නැඹුරුව අවබෝධයෙන් යුතුව ධර්ම මාර්ගයේ ගමන් කරනවා. ඒ පිළිබඳ අවබෝධයකින් යුතුව ඇතැම් ජනමාධ්‍ය ඒ ඔස්සේ තමන්ගේ වෙළෙඳ පොළ නිර්මාණය කරගෙන තිබෙනවා.නමුත් ඊට සාපේක්ෂව බහුතර පිරිසක් කටයුතු කරන්නේ අනවබෝධයෙන්. වෙසක් දිනය විනෝදවීමට ලැබුණ තවත් අවස්ථාවක් ලෙස සිතා කටයුතු කරන්නේ එවැනි අයයි.* ගිහියන් පමණක් නොවේ, ගැටලු විසඳීමට යෑමේ දී ඇතැම් භික්ෂූන් වහන්සේ පවා ධර්මයට පටහැනිව කටයුතු කරන අන්දමත් පෙනී යනවා නේද?වෛරයෙන්, ක්‍රෝධයෙන්, ඊර්ෂ්‍යාවෙන් යුතුව භික්ෂූන් වහන්සේ කටයුතු කිරීම භික්ෂු ප්‍රතිපදාව නොවේ. ගැටලුවලට විසඳුම් සොයන ආකාරය දැනගැනීමට බුද්ධ චරිතය තරම් වෙනත් කිසිදු චරිතයක් නෑ. පුරිසදම්ම සාරති ගුණය බුදුන් වහන්සේගේ ගුණ නවයෙන් එකක්. බුදුන් වහන්සේ කවදාකවත් ඇඟේ හයියට ප්‍රශ්න විසඳන්න ගියේ නෑ.භික්ෂූන් වහන්සේ කියන්නේ බුදුන් වහන්සේගේ අනුගාමිකයින්. භික්ෂුන් වහන්සේ කටයුතු කළ යුත්තේ අනෙක් අයට ආදර්ශයක් වන අන්දමින්. ඒ භික්ෂූන් වහන්සේ තරහින් වෛරයෙන් යුතුව කටයුතු කරනු දකිනවිට ගිහියන්ගේ සිත් කලකිරෙනවා.ගිහියන් කැමැති ස්වාමීන් වහන්සේ තමන්ට වඩා උසස් අන්දමින් හැසිරෙනවා දකින්න.දිග් විජය කළ චන්ඩ අශෝක රජතුමා බුදු දහම කෙරෙහි නැඹුරු වුණේ අවුරුදු 7ක් වයස කුඩා සාම‍ෙණ්ර නමකගේ සන්සුන් ඉඳුරන් දැකීමෙන්. අප ශාස්තෘන් වහන්සේ එකල සිටි අන්‍ය මතධාරින් දහමට නැඹුරු කර ගත්තේ වෛරය, ක්‍රෝධය වැනි කෙලෙස්වලින් නොවේ. ඒ ඒ පුද්ගලයාගේ ස්වභාවයට අනුව ඔහුට ගැළපෙන ලෙස කරුණු පහදා දෙමින් කරුණාව හා මෛත්‍රිය පෙරදැරිවයි. බුදුන් වහන්සේගේ අනුගාමිකයින් හැටියට අපි අනුගමනය කළ යුත්තේත් ඒ මඟයි.* යුරෝපය ප්‍රමුඛ බටහිර ජාතීන් බුදු දහම වෙත නැඹුරුවීමේ ප්‍රවණතාවක් තිබෙනවා නේද?බටහිර රටවල් බොහොමයකම පාහේ ජීවිතය හා ලෝකය පිළිබඳව සැබෑ සත්‍ය කුමක්ද දැයි සෙවීමේ දැන ගැනීමේ උනන්දුවක් තිබෙනවා. විද්‍යාත්මක දැනුම ඉතා දියුණු වූ එම සමාජයේ බෞද්ධ ඉගැන්වීම් පිළිබඳව වඩා විශ්වාස කරන තත්ත්වයක් ඇති වෙමින් පවතිනවා.නමුත් ගැටලුව වන‍්නේ මේ උනන්දුව තරමට ඒ අයට ගැළපෙන ආකාරයට ධර්මය කියාදීමට දැනුම ඇති අය හිඟවීමයි. භාෂා දැනුම මෙන්ම ත්‍රිපිටක ධර්මය පිළිබඳව හදාරන, ඒවා පිළිබඳව ගවේෂණය කරන භික්ෂූන් වහන්සේ අද සිටින්නේ අතළොස්සක් පමණයි. වෙන එකක් තබා අප රටේ වෙසෙන දෙමළ මුස්ලිම් ආදී ජනයාට තේරෙන අන්දමින් දමිළ බසින් බණක් කීමට හැකියාවක් ඇත්තේ කීයෙන් කීදෙනෙකුට ද? මේ තත්ත්වය විශාල ගැටලුවක්.* භික්ෂූන් වහන්සේලාගේ අධ්‍යාපන කටයුතු දියුණු කිරීමට වගේම ශාසනයේ දියුණුව සඳහා බුද්ධශාසන අමාත්‍යාංශය ප්‍රමුඛව විශේෂ වැඩසටහනක් ක්‍රියාත්මක කරනවා නේද?කාලයෙන් කාලයට විවිධ වැඩසටහන් ආවත් පවතින ගැටලු සහගත තත්ත්වය විසඳා ගැනීමට ඒවා ප්‍රමාණවත් නෑ. රජයට පමණක් මේ ගැටලුවලට විසැඳුම් ලබාදීමටත් නොහැකියි. භික්ෂූන් වහන්සේ, ජනමාධ්‍ය, ගිහියන් එක්ව මේ පිළිබඳව කතිකාවතක් ඇති කළ යුතුයි. ගමේ පන්සල, පිරිවෙන මූලික වී ශාසනය රැකීමටත්, බෞද්ධයාට තම බෞද්ධකම සිහිගැන්වීමටත් විශේෂ වැඩපිළිවෙළක් සකස් කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405142</link>
    <topic/>
    <author>චන්දන ජයවීර</author>
    <content>වෙසක් දිනය ලොව ශ්‍රේෂ්ඨතම ආගමික ශාස්තෘවරයෙක් වන බුදුරජාණන් වහන්සේගේ ජීවිතයේ වැදගත්ම සිදුවීම් තුන වන සිද්ධාර්ථ කුමාරෝත්පත්තිය, සම්බුද්ධත්වය සහ බුදුරදුන්ගේ පිරිනිවීම සිදුවූ දින ප්‍රතිපත්ති හා ආමිෂ පූජාවෙන් පිදීමේ වැදගත්කම ගැන ශ්‍රී ලංකා බෞද්ධ හා පාලි විශ්වවිද්‍යාලයේ මහාචාර්ය ඉත්තදෙමළියේ ඉන්දසර හිමියන් දැක්වූ අදහස් මෙසේය.* බුදු රදුන් පිරිනිවනට පත්වීම හා විජය රජුගේ ලංකාගමනය සම්බන්ධ කතා ප්‍රවෘත්තිය මඟින් බුදු දහම හා සිංහල ජාතිය අනන්‍ය කිරීමක් සිදුව තිබෙනවා නේද?බුදුන් වහන්සේ පිරිනිවන් පෑවේත්, විජය රජු ලක්දිවට ගොඩ බැස්සේත් එකම දවසේ බව මහාවංශය කියනවා. ඒ අනුව අනාගතේ බුද්ධ දේශනාව සුරැකිව පවතින දේශය ලෙස ශ්‍රී ලංකාව පිළිබඳ බුදුන් වහන්සේගේ විශේෂ අවධානය මෙම දිවයිනට යොමු වූ බවක් මහාවංශ කතාකරුවා දක්වනවා.බුදුන් වහන්සේ උපුල්වන් දෙවියන්ට පිරිත් පැන් හා පිරිත් නූල් ලබාදී මේ දේශය ආරක්‍ෂා කරන ලෙස අණ කළ බව ඉන් කියවෙනවා. උපුල්වන් දෙවියන් වෙනත් වේශයක් මවාගෙන මෙම දේශයට ආශීර්වාද කළ බවක් එහි සඳහන්.වංශ කථාකරුවා දක්වන මෙම තොරතුරු මිස බුද්ධ දේශනාවේ වෙනත් තැනක මේ ගැන සඳහනක් දක්නට නැහැ. සම්බුද්ධ පරිනිර්වාණය හා ආදාහනය සිදුවූ ආකාරය ශාසන ඉතිහාසයේ සඳහන් වන්නේ පරිනිර්වාණ සූත්‍රයේ. එහි මෙම සිදුවීම දක්වා නැහැ. පරිනිර්වාණ සූත්‍රය ගත්තත් එහි සඳහන් වන්නේ පසුකාලීනව “ශ්‍රාවක භාසිතය” අනුව බුදු දහමට එකතු වූ කරුණු යි.සම්බුද්ධ පරිනිර්වාණය හා විජය ගේ ලංකාගමනය සිදුවී වසර දහසකට පමණ පසු ක්‍රි. ව. 5 වන සියවසේ දී මහානාම හිමියන් මහාවංශය ලියමින් සඳහන් කර තිබෙනවා.මෙයින් සිදුවීමේ විශ්වාසනීයත්වයට හානියක් වන්නේ නැහැ. වංශකථාකරුවන් දක්වන සිදුවීම් පසුකාලීනව ඓතිහාසික සාධක අනුව තහවුරුව තිබෙනවා.සම්බුදු උපත ලුම්බිණියේ සිදුවූ බව ශාසන ඉතිහාසයේ සඳහන්ව තිබුණත් අශෝක ස්ථම්භය හමුවන තුරු එයට පුරාවිද්‍යාත්මක සාධකයක් තිබුණේ නෑ. අශෝක ස්ථම්භ සටහන් කිරීම සිදුව තිබෙන්නේ බුදු උපතට සියවස් කිහිපයකට පසුයි.එහෙත් මෑතක දී කළ කැණීම් අනුව වංශ කතාවේ සත්‍යතාව තහවුරුව තිබෙනවා. ඒ නිසා සෙල් ලිපියක් හෝ වෙනත් සාධකයක් හමු නොවූ පමණින් වංශ කතාව බැහැර කරන්න බැහැ. බුදු දහම හා සිංහල ජාතිය ඓතිහාසික හා සංස්කෘතික හේතු මත ගහට පොත්ත මෙන් වෙන් කළ නොහැකි ලෙස බැඳී පවතිනවා.* ඓතිහාසිකව සිංහලයන් හා ශාක්‍යයන් අතර ඥාතීත්ව සම්බන්ධයක් ‍ෙගාඩනැඟෙන්නේ කෙසේ ද?ඉතිහාසය විසින් සිංහලයන් ශාක්‍ය වංශයට සම්බන්ධ කර තිබෙනවා. මහා වංශයට අනුව සිංහල ජාතියේ මූලාරම්භකයා වන විජය රජු අභිශේකය සඳහා ශාක්‍යවංශයේ කුමාරිකාවක් වන භද්දකච්චායනා කුමරිය ලංකාවට ගෙන්වා ගත්තා. ඒ අනුව සිංහලයන් ශාක්‍යයන්ගේ ඥාතීන් වෙනවා. මෙම සිදුවීම් දෙකෙන්ම බුදු දහම හා සිංහලයන් අතර ඓතිහාසික සම්බන්ධයක් හා උරුමයක් තිබෙන බව පෙන්නුම් කරනවා.* අශෝක රජුගේ ධර්ම ප්‍රචාරක ව්‍යාපාරය නිසා ආසියාවේ රටවල් රැසකට බුදුදහමේ අමිල දායාදය ලැබුණත් එය ලක්දිව පමණක් සුරක්‍ෂිත වීම් කෙරෙහි මෙයට අමතරව බලපෑ හේතුවක් තිබේ ද?මිහිඳු හිමියන් ලක්දිවට වැඩම කොට බුදු දහම ලාංකිකයන්ගේ උරුමයක් බවට පත් කළා. විහාර ආරාම පූජා කිරීමෙන් පමණක් ලක්දිව මත බුදු සසුන නොපිහිටන බව දේවානම්පියතිස්ස රජුට මිහිඳු හිමියන් ප්‍රකාශ කළා. එසේ ධර්මය මෙම දිවයිනෙහි ස්ථාපිතවීමට නම් ලංකාවේ මවුපියන් දෙදෙනෙක්ට දාව ඉපදුණ දරුවෙක් සංඝ ශාසනයට ඇතුළුව ධර්මය, විනය ඉගෙන සජ්ඣායනය කළ යුතු බව පැවසුවා. මෙය බුදු දහම දේශීයකරණය කිරීම ලෙස හඳුන්වන්න පුළුවන්. එයින් ලාංකිකයන්ගේ උරුමයක් බවට බුදු දහම පත් වුණා.* ඒ අනුව ලාංකේය සභ්‍යත්වය ඇතිවීම කෙරෙහිත් බුදු දහම බලපෑවා ද?භික්‍ෂුන් වහන්සේ ආහාරපාන ගත යුතු, කතා බහ කළ යුතු, වස්ත්‍ර පරිහරණය කළ යුතු, ගමන් කළ යුතු ආකාරයේ වගේ් චාරිත්‍ර “සේකියා” යනුවෙන් බුදු දහමේ සඳහනක් වෙනවා. මනාකොට පිහිටීම සඳහා අවශ්‍යය මේ සිරිත් භික්‍ෂුන් වහන්සේගෙන් සාමාන්‍ය ජනතාවගේ ජීවිතයටත් පිවිසුණා.අල්ලේ මැද නොගෑවෙන සේ, අඟිලිවල දෙවනි පුරුකින් ඉහළට ඉඳුල් නොගෑවෙන අයුරින් ආහාර ගැනීමේ සිරිතක් මෙරට වැසියන් තුළ තිබෙනවා. ඒ වගේම ඇඟිලි සුප්පු නොකළ යුතුය, තලු නොමැරිය යුතුය වගේ සිරිත් තිබෙනවා. මේ සිරිත් භික්‍ෂුන් වහන්සේලාගෙන් සාමාන්‍ය ජනතාව අතරට පැමිණි ව්‍යවහාරයන්.මෙවැනි සරල සිරිත් විරිත්වල සිට ලාංකිකයන්ගේ භාෂාව, කලා ශිල්ප යනාදියට අමතරව ජීවන ආකල්ප සකස් කිරීමටත් බුදු දහම බලපා තිබෙනවා. ඉන්දියාවේ හෝ වෙනත් රටක ජනතාවගේ දෛනික ජීවිතය සකස් වීමට මේ ආකාරයට ධර්මය සම්බන්ධව නැහැ. භික්‍ෂුන් වහන්සේලා අනුගමනය කළ යහපත් සිරිත් විරිත් සාමාන්‍ය ජනතාවටත් කාන්දු වුණා. මේ අනුව බෞද්ධ සංස්කෘතිය හා සිංහල සංස්කෘතිය කියන්නේ දෙකක් නෙවෙයි.* බෞද්ධාගම සහනශීලී ආගමක් ලෙස සැලකෙතත් මෑතක සිට එයට පරස්පර සිදුවීම් වාර්තා වෙනවා නේද?බෞද්ධයන් අවුරුදු දහස් ගණනක් අන්‍ය ආගමිකයන් සමඟ සහයෝගයෙන් ජීවත් වුණා. පොළොන්නරු යුගයේ සිටම හින්දු දේවාල, ශිව දේවාල ඇති වුණත් කිසිම බෞද්ධයෙක් කවදාවත් ඒවා කැඩුවේ නැහැ. සිංහල - දෙමළ ජන වර්ග දෙක අතර යුද්ධයක් තිබුණා කියලා කිසිම ඉතිහාස පොතක නැහැ. අනුරාධපුර යුගයේ ද්‍රවිඩ ආක්‍රමණයක් සිදුවුවත් එය ජනවර්ග දෙකක් අතර ඇතිවූ ගැටුමක් නෙවෙයි. එවැනි සිදුවීමක්වත් 80 දශකය වන තෙක් නැවත වාර්තා වන්නේ නැහැ.මෑතක සිට සහනශිලිත්වයට බාධා පැමිණ ඇති බවක් පෙනෙන්නේ අන්‍යාගමික මූලධර්මවාදීන්ගේ ක්‍රියාකාරකම් නිසයි. බලහත්කාරයෙන් සිදුවන ආගම ව්‍යාප්ත කිරීමට කවුරුන් හෝ විරුද්ධ වුවහොත් එය සහනශීලිත්වයට හානි කිරීමක් විදිහට හඳුන්වනවා.* බෞද්ධ පොත් මුද්‍රණය කිරීමට පෙර ඒ සඳහා බලයලත් මණ්ඩලයක් මඟින් අනුමත කර ගත යුතු යයි ඔබ වහන්සේ පැවසීමට හේතුව කුමක් ද?වර්තමානය වන විට බෞද්ධ පොතපතට විශාල ඉල්ලුමක් ඇතිව තිබෙනවා. එය හොඳ ප්‍රවණතාවක්. නමුත් සමහර පොත්වල බුදු දහම ගැන සඳහන් වන්නේ මාතෘකාවේ පමණයි. බුදු දහමට හානියක් වන විකෘති කිරීම් සමහර පොත්වල දකින්න ලැබෙනවා. ඒ නිසා මුද්‍රණය කිරීමට පෙර ධර්මධර භික්‍ෂුන්ගේ කමිටුවක් මඟින් අනුමත කිරීම අනිවාර්ය කළ යුතුයි.සමහරු බෞද්ධ පොත පත වෙ‍ෙළඳ භාණ්ඩයක් බවට පත් කර ගෙන තිබෙනවා. තමන්ට හිතෙන හිතෙන දේ පවා බුදුදහම හැටියට අර්ථකථනය කර තිබෙනවා. එවැනි දේ සඳහා ප්‍රබන්ධ සාහිත්‍ය යොදා ගත හැකියි. ආගමික විෂයන්ට එවැනි අර්ථකථනය කිරීම් නොකළ යුතුයි. එය කිසිසේත්ම වාරණයක් නෙවෙයි.*වෙනත් පෝය දිනවල ප්‍රතිපත්ති පූජාවට යොමු නොවන බෞද්ධයන් පවා වෙසක් පෝය දින ආගමික වතාවත්වලට යොමුවීම කෙරෙහි බලපෑ විශේෂ හේතුවක් තිබේද?වෙසක් පෝය දිනය බෞද්ධයන්ට තිබෙන උත්කෘෂ්ටම දිනයයි. එක පැත්තකින් අපේ ජාතියේ ආරම්භක දිනය වෙසක් දිනය. ඊළඟට ශාස්තෘන් වහන්සේගේ ජීවිතයේ වැදගත්ම සිදුවීම් තුන සිදුවූයේ වෙසක් පෝය දිනයි. ඒ නිසා අප විවිධ හේතු මඟින් එම දිනයේ වැදගත්කම හා උත්කෘෂ්ටභාවය වැඩි කර ගෙන තිබෙනවා.ඒ නිසා වෙනත් පෝය දිනවල සිල් සමාදන් නොවන පින්වතුන් පවා එදිනට ප්‍රතිපත්ති පූජාවට යොමු වෙනවා. මේ උතුම් දිනයේ හෝ බුදුන් වහන්සේගේ උතුම් දර්ශනය තමන්ගේ ජීවිතයට සමීප කරගන්නවා කියන අදහසින් ආගමික ක්‍රියාකාරකම්වලට යොමුවීම වැදගත්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405143</link>
    <topic/>
    <author>මීවනපලානේ ධම්මරතන ස්ථවිර දොඩන්දූව පටුවත ශ්‍රී සීලක්ඛන්ධ ජාත්‍යන්තර බෞද්ධ මධ්‍යස්ථානාධිපති</author>
    <content>සිද්ධාර්ථ ගෞතමයාණන් වහනසේ මින් අවුරුදු 2600කට පෙර වෙසක් පුන් පොහෝ දිනක එවකට හැම අතින්ම දියුණු වූ දඹදිව උතුරු ප්‍රදේශයේ කිඹුල්වත්පුර සුදොවුන් මහරජාණන්ගේ පුත්‍රරත්නය වී උපන් සේක.උන් වහන්සේගේ අතීත චරිතය තමන් වහන්සේ විසින් ම ජාතකචරියාපිටකාදීන්හි වදාරා තිබේ. එහි ප්‍රකාශ වන පරිදි උන්වහන්සේ අවුරුදු ගණන් වශයෙන් නොකියා හැකි තරම් දීර්ඝ කාලයක් මුළුල්ලේ “බුදු වන්නෙමි” යන එකම බලාපොරොත්තුවෙන් ඊට සුදුසුවීම පිණිස වුවමනා වූ දානය - ශීලය නෛෂ්ක්‍රම්‍යය, ප්‍රඥාව, වීර්ය, ඉවසීම, සත්‍ය, අධිෂ්ඨානය, මෛත්‍රිය, උපේක්ෂාව මේ දස ගුණයන් එකක් පාසා ඒසා මහත් දිගු කලක් මුළුල්ලේ පුහුණු කිරීමයි.එහිදී නොකඩවා පුහුණු කිරීම, සකසා පුහුණු කිරීම, හැම කොටසින් සපුරා සාකල්‍යයෙන් පුහුණු කිරීම යන චතුර්විධ අභ්‍යාසයෙන් පුරුදු කෙරෙමින් එයින් ඒ ඒ ජාතීන්හි ම ඥාත්‍යර්‍ථචය¸ හෙවත් ස්වජාතිකයනට වැඩ සැලසීමය. ලෝකාර්ථචර්යා හෙවත් පොදු ලොවට වැඩ සැලසීමය බුද්ධි චර්යා හෙවත් තමනට ද හානි නොවන සේ නුවණින් හැසිරීමය යන මේ ත්‍රිවිධ චර්යා (සකල සත්ව වර්ගයාට) අපමණ සෙත් සලසමින් ක්‍රමයෙන් ජාතියක් පාසා සව සන්තානයෙහි දොස් සහ අඩුපාඩු ඉවත් කරගනිමින් ගුණ සපුව දියුණු කරගනිමින් අන්තිම ආත්ම භාවයෙහි අතිශයින් පුහුණු වූ තිදොස් පිරිපුන් ගුණ සපුවෙන් අභිමතාර්ථය වූ බෝධිය(බුදු බව) ලබන්නට සුදුසු වූ ප්‍රඥානුකූ®ල වූ නොපසුබස්නා වීර්යෙන් තැත්තොට එය ලබාගත් බව හැඟේ.එහෙයින් උන් වහන්සේගේ බෝධිසත්ව චරිතයත් ලොවට සෙතකි.අන්තිම ආත්ම භාවයෙහි වර්තමාන චරිතය විමසා බලන්නකුටත් උන් වහන්සේ පරම කෝටිප්‍රාප්තා වූ කාම සුඛල්ලිකානු යෝගයෙහි යෙදි සිටි භද්‍ර යෞවනයෙහි ම සතර පෙරනිමිති දැකීමෙන් පහළ වූ ධර්ම චින්තායෙන් එහි දොස් ප්‍රත්‍යක්‍ෂයෙන් ම දැක මුක්තිය සොයමින් අත්තකිලමථානු යෝගයට බැස සාවුරුද්දක මුළුල්ලෙහි පරම දුෂ්කර ක්‍රියා කෙට එහිදු සාරයවක් නැති බව ප්‍රත්‍යක්‍ෂයෙන් ම දැක එයින්ද ඉවත්ව මධ්‍යම ප්‍රතිපදාවට යොමුවී එයින් අභිමතාර්ථ සාධනය කොට ගෙන තමන් වහන්සේ අත්දුටු ප්‍රත්‍යක්‍ෂ ධර්මය ලොවට වදාළ ප්‍රත්‍යක්‍ෂවාදී කෙනෙකු බව ලොවට වැටහේ.බුද්ධත්වයේ පන්සාළිස් අවුරුදු කාලය මුළුල්ලේ එක් දවසක් නොහැර ඒ ඒ වේලාවන්හි ම පස්බුදු කිසෙහි යෙදීමෙන් නියම වේලාව නොවරදවා හැම මොහොතෙහි පර වැඩෙහි යෙදෙමිනුත් විඩා නොතැකූ® මහා පුරුෂයාණන් කෙනෙකුන් බවද තමන් වහන්සේ මිනිසෙකු බව ප්‍රකාශ කිරීමෙන් ආකස්මිකානු භාවයක් ද (කරුණක් නැති තෙද මහිමයක්) නැති කෙනෙකුන් බව හා මිනිසෙකු විසින් නොලැබිය හැකි උසස් පදවියක් නැති බවද පෙන්වා දී ඇත.කාලාම සූත්‍ර, උපාලි සූත්‍රාදීන්හි පැනෙන පරිදි බුදු සමය වැලඳ ගන්නා වූ පිරිසට යුහුසුලු නොවිමසා බලා එවයි අවවාද දීමෙන් කිසිවෙකුටත් බලහත්කාර නොකරන්නකුන් බවද වෘෂල සූත්‍රාදී දේශනායෙන් හා සූනීත චන්ඩාලින් පැවිදි කිරීමෙන් එවකට දඹදිව උත්සන්නව පැවති කුල බේදයට පහර දී හැම මිනිසුන් ම මනුෂ්‍යත්වයෙන් සමාන කොට චරිතයෙන් උසස් පහත් කොටස් සැලකූ උතුමාණන් කෙනෙකු බවද “ඉත්ථි පි හි එකච්චියා - සෙය්‍යා පොසඡනාධිප –“ යනාදී දේශනාවෙන් ද පටාචාරිදී අසරණ කාන්තාවන් පැවිදි කරවා අග තනතුරු පිරිනැමීමෙන් එවකට පරාධීනව හා පරම දුර්වලව සිටි ස්ත්‍රි වර්ගයාට පිරිනමන සමාන නිදහස් දියුණු වන්නට මඟත් සැලසූ උතුමාණන් කෙනෙකුන් බවද “යෝ භික්ඛවේ ගිලානං උපට්ඨාති සො මං උපට්ඨාති” යනාදී දේශනාවලින් පූතිගත්තතිස්ස වැනි හිමිවරුන්ට උපස්ථාන කිරීමෙන් මහා කාරුණිකයාන් වහන්සේ කෙනෙකුන් බවද ශ්‍රද්ධාදී ගුණයන් ද උතුම් ධනය වන බව දෙසීමෙන් හා මහරජුන් මහසිටුන්ගේ දනය තිබිය දී මහ දුගියාගේ දන් පිළිගැනීමෙනුත් අලවු නුවරදී රජුන් සිටුන් දන්දී වැඳ සිටියත් ඔවුන් නොතකා පසුව පහත් බඩගින්නෙන් දැවෙමින් ආ දුප්පත් ‍ෙගාපල්ලෙකුට කුස පුරා ආහාර දී බණ දෙසීමෙනුත් - පිලෝතික තිස්ස වැනි සිඟන දුගියන් පැවිදි කරවීම් ආදියෙනුත් දුගියෙනට ඉතාම අනුකම්පා කරන කෙනෙකුන් බවද එවකට ලොව බහුලව පැවති එළු, බැටළු කුකුළු ආදී අසරණ සතුන් මසට විකිණීම, මත්පැන් විකිණීම, ප්‍රාණ වදයට උපකරණ වූ කඩු, දුනු ආදි ආයුධ විකිණීම මිනිස් නොමිනිස් සතුන් මරණ වස බෙහෙත් විකිණීම, මිනිසුන් විකිණීම (වහල් වෙළඳාම) යන මේ පස් වෙ‍ෙළඳාම වළක්වාලීමෙනුත් ශාක්‍ය කෝලී යුද්ධාදීන්හි සමගි කරවීමත් මුළු මහත් හැම සතුන් කෙරෙහිම මෛත්‍රිය පතුරවමින් කටයුතු කිරීමත් මෙලොව පරලොව දියුණුව අතිනුත් මිනිසුන්ට ඉතාමත් ම කරුණා මෛත්‍රියෙන් සැලකූ බව නොරහසකි. බුදුවරයෙකුගේ උපත සිදුවීමත් සමඟම යහපත් මාර්ගයේ ගමන් ගන්නා පිරිස් මෙන්ම අයහපත් මාර්ගයේ යන පිරිස් යහපත් මාර්ගයට ගෙන සසර දුකින් මිදීමට බුදුවරු කටයුතු කර ඇත. මෙසේ හැම අතින්ම ලොවට හිතවත් වූ බදුරජාණන් වහන්සේගේ චරිතාපදානයෙහි විශේෂ සිද්ධීන් කිහිපයක් මේ වෙසක් පුන් පොහෝ දින ගෞරවයෙන් සිහි කිරීම හැම දෙනාගේ ම යුතුකමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405144</link>
    <topic/>
    <author>වතුරුවිල හේමාලෝක හිමි</author>
    <content>කරුණා ආකාරයක් බඳු, ඥානාලෝකයෙන් මෝහාන්ධකාරය නැසුවා වූ, තුන් ලොවටම අග්‍රගණ්‍ය උතුමන් වූ භාග්‍යවත් බුදුරජාණන් වහන්ස, ඔබ පා පියුම් මම භක්ත්‍යාදරයෙන් නමදින්නෙමි.ස්වාමීනි, ඔබ වහන්සේ වැනි පිනින් පිරුණු මහෝත්තමයෙකු මේ මිහිකත මත මින් පෙර පහළවී දැයි මම නොදනිමි. මම නොදැක්කෙමි. නො ඇසිමි. ඔබ මිනිසුන් අතර උතුම් වූ අග්‍රගණ්‍ය මිනිසෙකි. ඉපිද මළා නොවේ. දෙලොවටම වැඩ රහිතව සිටියා නොවේ. දුකින් පිරි ලොව නුවණැසින් දැක එයට පිළියම් සොයා වෙහෙසුණහ.සහජයෙන්ම සුඛෝපභෝගි කුමාර ජීවිතයක් ලද ඔබ වහන්සේ, එතුන් තිස් විය දක්වා ගිහි සැප වින්දේ තව්තිසා දෙව්ලොවක වෙසෙන සක් දෙවිඳු මෙනි. ඒ ජීවිතය සැපතින්ම පිරුණේ විය. පස්කම් සුව නො අඩුව ලැබීය. දුක් කම්කටොලු හැම එකක් ම කිසිම ගණනකට නොගෙන ඉදිරියට ගියහ.එහෙත් හිමියනි, ඔබවහන්සේ ආත්මාර්ථකාමී නො වූ සේක. බල කාමියෙක් නොවූ සේක. ඔබ වහන්සේ පරාර්ථකාමී වූ සේක. නිහතමානී වූ සේක. ත්‍යාගශීලී වූ සේක. විසිනව වැනි වියේදී නිස්සාර ජීවිතයේ ඇති තතු තේරුම් ගත් ඔබ වහන්සේ, සඳ ඇති රැයක මැදියම් යාමේදී කාටත් හොරා පැන ගියේ රජගෙදර කරදර නිසා නොවේ.ස්වාමිදුව හිතුවක්කාර නිසා නොවේ. පුතණුවන්ට ආදරය නැති නිසා නොවේ. පිය රජතුමා ප්‍රිය නැති නිසා නොවේ. රටවැසියාට එපාවූ නිසා නොවේ. ඔබේ රජ ගෙදර දෙව්ලොව සිරි ගනී. ඔබතුමන්ගේ අතිජාත පුත්රුවනට ඔබ තුළ පැවැති ආදරය ඉමහත්ය. පියරජතුමා ඔබතුමාට සැබෑ ආදරයක් දැක්වීය. රටවැසියා ඔබ කෙරෙහි දැක්වූ ආදරය වෙත කිසිම පාලකයෙකුට නොදැක්වූහ. ඔබ ඒ තරමටම වාසනාවන්තය. පින්වන්තය. ඔබ වහන්සේගේ ගිහි ජීවිතයට වඩා පැවිදි ජීවිතය ශ්‍රේෂ්ඨ ය. අති උදාර ය. ආදර්ශවත් ය. ආශීර්වාද සහිත ය. රජ ගෙදරදී ගත් රාජ භෝජනයත් පිඬු සිඟායාමෙන් ලද නීරස දුප්පත් ආහාරයත් වෙනසක් නොමැතිව භුක්ති විඳීමට සමත් සිතක් ඔබට විය.සැප ඇති අසුන්වල පුරා විසි නව වසක් සුවසේ නිදිගත් ඔබවහන්සේ, මහ පොළොව මත නිදා ගැනීමට ද අකමැති නොවූ සේක. දිව සළු වැනි සිනිඳු වස්ත්‍ර දැරූ ඔබ වහන්සේ, පසුව මළ කුණු ඔතා දමන ලද අපවිත්‍ර වස්ත්‍ර සිවුරු වශයෙන් පිළියෙල කරගෙන පෙරවූ සේක. ස්වභාවික වශයෙන් මුහුණ පාන්නට වන නින්දා, ප්‍රශංසා ආදී සියල්ල සිනා මුසු මුවින් ඉවසා ගැනීමට තරම් උදාර ආත්මශක්තියක් ඔබ වහන්සේ තුළ පිවිසියේ ය.ඔබ වහන්සේ බුදු පදවිය ලත් වෙසක් පොහෝදා සිතින් සමරමි. එඩිතර වීරයාණන් වහන්සේ තුති කුසුම් පුදා පිළිගැනීමට වෙසක් පුන් සඳ ගුවන් ගැබ ඒකාලෝක කළේය.සියතුන් ඔබේ ජය තෙද පතා ආසිරි ගී ගයන්නට වන. දෙවියෝ පරසතු මල් පුදා ඔබ පාමුල හොවා හදේ ඉපිලී යන හද බැති බරින් සතුට පළ කළහ. මිනිස් හඬින් නිසල වූ පරිසරය සිලි සිලි යන හඬින් ඇසතු බෝධියේ සෙලවීමෙන් සසල විය. නිර්මල බුදුවරයකු වූ ඔබ වහන්සේ, පාදස්පර්ශයෙන් පිවිතුරු බවට පත් මාගේ මේ දිවයින ඔබට පූජා කළ දිවයිනකි. මෙහි වසන වැඩි දෙනා ඔබ සරණ ගිය ශ්‍රාවකයෝ වෙති. එහෙත් සමිඳුනි ඔබ වදාළ ශාන්ති මාර්ගයේ ගමන් කරන්නේදැයි මම එය නොදනිමි.ස්වාමීනි, ඔබ වහන්සේ පුරා පන්සාලිස් වසක් මුළුල්ලේ ගම් නියම් ගම් දනවු නගර සැරි සරමින්, තමන් ලත් ශාන්තිය අන් අයටත් හිමිකර දිමට වෙහෙසුණු සේක. ඔබ වහන්සේ දිනකට සැතපුණේ ඉතා කෙටි කාලයකි. ඉඩ හැම අවස්ථාවකම අසරණ මහජනතාව ගේ දුක් ගිනි නිවාලීම සඳහා කැප කළහ. ස්වාමීනි ඔබ වහන්සේ පිරිනිවන් පෑමට මොහොතකට කලින් අපට දුන් අවවාදය මට සිහිවේ.අද වැනි දිනෙක ඔබ වහන්සේ නාමයෙන් පූජා කළ හැකි ඉතා උසස්ම බුද්ධ පූජාව ධර්ම මාර්ගයේ ගමන් කිරීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405145</link>
    <topic/>
    <author>සටහන නිලුෂා නිරංජලා</author>
    <content>නූතනයේ කෙරෙන පින්කම්වල බාහිර ස්වරූපය දෙස බැලීමේ දී, බුදු දහමේ මුල් ඉගැන්වීම් ඒ තුළින් ඉස්මතු වනේදැ’යි ඇතැමෙකුට, විශේෂයෙන් විදේශිකයන්ට සහ අන්‍යාගමිකයන් ට සිතෙන්නට ඉඩ තිබේ. එහෙත් මෙවැනි කටයුතු හා චාරිත්‍ර බුදු දහමේ චිරස්ථිතියටත්, ජනයාගේ ශ්‍රද්ධා වර්ධනයටත් අවශ්‍ය ය. අනෙක් අතට විවිධ ධර්ම ප්‍රචාරක ශෛලින් මඟින් දහමේ මූලික හරය නිවැරරැදිව සන්නිවේදනය වන්නේ නැති බවට ද අදහසක් පළ වේ.මේ වෙසක් සමය ඒ පිළිබඳ කතිකාවක් ගොඩනැඟීම ට හොඳම කාලයකි. වත්මන් ප්‍රවණතා මනාව හඳුනාගනිමින්, නූතන ධර්ම සන්නිවේදන ක්‍රම නිවැරැදිව දිශානුගත කරගත යුතු ආකාරය ගැන පොල්පිටිමූකලානේ පඤ්ඤාසිරි හිමියෝ මෙසේ අදහස් දක්වති.ධර්ම ප්‍රචාරක කටයුතු විවිධ මුහුණුවරින් සිදුවීම මෙකල දක්නට ලැබෙන ප්‍රවණතාවක්. මේ වෙනස් ක්‍රමවේද ඉතා වේගයෙන් ජනප්‍රිය වන අතර, වෙසක් සමය තුළ මේ තත්ත්වය උද්දීපනය වී තිබෙන බවක් දැකගත හැකියි. මෙහිදී ‘ජනප්‍රිය බුදු දහම’ යන්න කතා බහට ලක්වන කරුණක්. එහෙත් එය බොහෝ කල් සිටම භාවිතා වන වදනක් බව කිව යුතුයි. සමාජ විද්‍යාඥයන් ඒ පිළිබඳ විග්‍රහ කිරීම් කර තිබෙනවා.බුදුසමය තුළ අප මූලික වශයෙන් අනුගමනය කරන්නේ බුදුරජාණන් වහන්සේ ගේ ඉගැන්වීම යි. එසේ අනුගමනය කිරීමේ දී සංස්කෘතියට අනුගතව විවිධ වැඩපිළිවෙළ ඊට එකතු වී තිබෙනවා. සංස්කෘතියකින් තොරව ධර්මය ව්‍යාප්ත වන්නේ නැහැ. ධර්මය ප්‍රචාරය කිරීමේ දී ඊට ආවේණික දේශනා ශෛලින්, විවිධ ක්‍රම හා ධර්මය දේශනා කරන මාධ්‍යයන් ආදියෙහි නොයෙක් වෙනස්කම් සිදුව තිබෙනවා.මෙහිදී අප කල්පනාවට බඳුන් කළ යුතු කරුණක් වන්නේ බුදුරජාණන් වහන්සේ වැඩ සිටි කාලයෙහි වුවත් ඒ ඒ ධර්ම දේශකයන් වහන්සේ ධර්මය දේශනා කරන විලාසයේ විවිධත්වයක් තිබූ බවයි. ආනන්ද මහ රහතන් වහන්සේ දහම් දෙසූ විලාසය, කුමාර කාශ්‍යප මහ රහතන් වහන්සේගේ දේශනා ශෛලියෙන් වෙනස් වුණා. ශාරිපුත්තයන් වහන්සේ දේශනා කළ ශෛලියට වඩා මුගලන් මහ රහතන් වහන්සේ ධර්මය ප්‍රචාරය කළ ක්‍රමයේ වෙනස්කම් තිබුණා.සමහර ස්වාමීන් වහන්සේ අරහත් බවට පත්ව සිටියත්, රළු වචන භාවිත කළ අවස්ථා ගැන සඳහන් වෙනවා. උදාහරණයක් වශයෙන් එක් රහතන් වහන්සේ නමක් ‘වසලය, මෙහි එව’ ආදි වචන පාවිච්චි ෙකාට තිබෙනවා. ඒ සසර පුරුද්ද නිසයි.* වෙනස් දේශනා ක්‍රමමේ වෙනස් ස්වභාව පැවිදි වුණු ස්වාමින් වහන්සේ අතරත් දක්නට ලැබෙනවා. ඇතැම් ස්වාමින් වහන්සේ නමක් ධර්මය දේශනා කරන්නෙ දෙනෙත් පියාගෙන, බොහොම තැන්පත් සැහැල්ලු ස්වභාවයකින් යුතුවයි. තවත් ස්වාමින් වහන්සේ නමක් දේශනා කරන්නේ ඊට වඩා වෙනස් ආකාරයකට, ජනතාවට ටිකක් තදින් දැනෙන ලෙසයි. උදාහරණයක් වශයෙන් ගංගොඩවිල සෝම ස්වාමින් වහන්සේත් ධර්ම දේශනාවේ දී එවැනි රටාවක් අනුගමනය කළා. සෝම හාමුදුරුවො නූතන යුගයේ දී විශේෂ ආකෘතියක්, රටාවක් ධර්ම දේශනාවට එකතු කළ බව සඳහන් කළ හැකියි. බුදුන් වහන්සේ භාවිත කළ පටිපුච්ඡා ව්‍යාකරණිය ක්‍රමය, එනම් ප්‍රශ්න අසමින් එයට පිළිතුරු සැපයීමේ දේශනා ක්‍රමය සෝම හාමුදුරුවෝ යොදා ගත්තා. ප්‍රති ප්‍රශ්න නඟමින් උන්වහන්සේ කරුණු පහදා දුන්නා.අද වන විට ජනප්‍රිය රැල්ලක්, ජනප්‍රිය පැත්තක් බුදු දහම තුළ ක්‍රියාත්මක වනවා. සැබැවින් ම ජනපි‍්‍රයයි කියා කියන්නේ ජනයාට ප්‍රිය වීම යි. ධර්මය කොහොමත් ජනයාට ප්‍රියයි. මෙතැනදි ඇතැමෙක් සන්සන්දනාත්මකව පෙන්වන්න උත්සාහ ගන්නේ සංගීතයේ, ක්‍රීඩාවේ ජනප්‍රියකම මෙන් ධර්මය තුළත් එබඳු මට්ටමක් ගොඩනැඟි තිබෙන බවයි. සත්‍ය වශයෙන් ම ජනතාවයි එවැනි ආකෘතියක් බිහිකිරීමේ මූලික වුවමනාවක් පෙන්වන්නේ. එසේ වූ විට ඊට සරිලන යම් කිසි ශක්‍යතාවක් තිබෙන ස්වාමින් වහන්සේත් ඒ රටාවට අනුව හැඩ ගැසෙනවා. ජනතාව මෙබඳු ක්‍රමයක් ඉල්ලනවා කියා. එමෙන්ම ඇතැම් අවස්ථාවල ජනතාව හැඩගස්වා ගැනීම සඳහාත් එවැනි ශෛලි පාවිච්චි කරන්නට සිදුවනවා. නොඑසේ නම් ජනතාව ඇතැම්විට නිද්‍රාශීලි ස්වභාවයකින්, දේශනාවට ඇහුම්කන් නොදෙන ගතියකින් පසුවනවා.ධර්මය දේශනා කරන ක්‍රමය සම්බන්ධයෙන් ද පැතිකඩ දෙකක් දක්නට ලැබෙනවා. සමහර ස්වාමින් වහන්සේ දක්ෂ වී තිබෙනවා සන්සුන්, තැන්පත් ඉරියව්වෙන්, අපේ අතීතයේ සිටම පැවතුණු සම්ප්‍රදායානුකූලව ධර්ම දේශනා පවත්වමින් ජනතා ප්‍රසාදය ලබාගනිමින් ජනප්‍රියත්වයට පත් වී විශාල ශ්‍රාවක ශ්‍රාවිකා පිරිසක් ඒකරාශි කර ගැනීමට. එබඳු වැඩපිළිවෙළකුත් මේ රටේ තිබෙනවා. ජනප්‍රිය වීම සඳහා සන්සුන් තැන්පත් රටාවෙන් පරිබාහිර වෙනස් රටාවක් පාවිච්චි කිරීමෙන් පමණයි මේ යුගයේ දී පිරිස එකතු කරගන්න පුළුවන් කියන ප්‍රකාශයත් ඒ නිසා එතරම් සාර්ථක ප්‍රකාශයක් වන්නේ නැහැ. සම්ප්‍රදායික සන්සුන් රටාව තුළ සිටිමිනුත් විශාල පිරිසකට ආමන්ත්‍රණය කිරීමේ වැඩපිළිවෙළ ගෙන යා හැකියි.එම සම්ප්‍රදායික රටාවට එකතු වන පිරිස ආවේගශීලිව, එමෙන්ම සම්ප්‍රදායික ධර්ම දේශනා ශෛලියෙන් පරිබාහිර වූ ශෛලියක් පාවිච්චි කරනවාට කැමැති වන්නේ නැහැ. ධර්මයට එන්නෙ නැතිව, විවධ උපක්‍රම හරහා ධර්මයට ගන්න උත්සාහ කරලා හදාගත් පිරිසකුත් මේ රටේ සිටිනවා. ඒ අය සන්සුන් තැන්පත් ශෛලියේ හිඳගෙන වැඩකරන්න කැමැත්තකුත් නැහැ. ඒ පිරිසට ඕන වෙනස් ක්‍රමයක දේ්ශනා. මෙහි තිබෙන ඊළඟ පැතිකඩ එයයි. සමහරු මේ තත්ත්වය විචාරයට ලක් කළත්, වෙනස් රටාවකට ධර්මය දේශනා කරන ස්වාමීන් වහන්සේ හටත් ශ්‍රී ලංකාවේ සතර දිග්භාගයෙන් ධර්ම දේශනා සඳහා ආරාධනා ලැබෙන බව අපට පෙනෙන්න තිබෙනවා.මෙතැනදි මතුකර දැක්විය යුතු කාරණය වන්නේ ධර්ම ශ්‍රවණයේ තිබෙන අරමුණු හා ධර්මය පිළිබඳ තිබෙන අවබෝධයේ වෙනස් මට්ටම යි. තෙරුවන් සරණ ගොස් සතර අපායෙන් ගැලවීමට, සුගතිගාමි වීම සඳහා, නිවන් මඟ සාක්ෂාත් කරගෙන, සසර දුකෙන් නිදහස් වීම සඳහා බණ අසන පිරිස් ධර්මයටමයි මූලිකත්වය දෙන්නේ. අනෙක් කණ්ඩායම රස වින්දනයටත් තැනක් දෙනවා. සමහරු කැමැතියි ධර්ම දේශනාවලට සවන් දෙමින් හිනා වෙන්න. තවත් අය හඬන්න කැමැතියි. ධර්ම දේශනාවෙදි කාට හෝ බණිනවා නම් තවත් අය කැමැතියි. සැරට විවේචනය කරන උද්වේගකර චරිතවලට සමහරු කැමතියි. මෙවැනි විවිධ අරමුණු, රුචිකම් ඇති නිසායි එක් එක් ස්වාමින් වහන්සේගේ දේශනා ශෛලියට කැමැති වෙන්නේ. මේ අතර තවත් අය දේශකයන් වහන්සේගේ රූපයට ප්‍රිය වෙනවා. සමහරුන් කැමැති උන්වහන්සේ පොරවන සිවුරේ පාටට සහ සිවුර පොරවන ආකාරය ට. සැබෑ ලෙසම ධර්මයට යොමු විය යුතුය යන අදහසෙන් ධර්මය අසන පිරිස අඩු බව අපට පෙනෙන්නට තිබෙනවා.මහා පරිමාණයෙන් ධර්ම දේශනාදි පින්කම් සහ තවත් නොයෙක් ආකාරයේ පුණ්‍ය කටයුතු වෙසක් සමය තුළ විශේෂයෙන් සංවිධානය කෙරෙනවා. මේ අතර සමහරු තමන්ට ලැබෙන පෞද්ගලික ලාබ ප්‍රයෝජන, උදාහරණයක් වශයෙන් දක්වතොත් බලය, නිලය හා ජනප්‍රියකම ආදිය සලකාගෙනත් පින්කම් සංවිධානය කරනවා. එහෙත් හදවතින්ම පින්කම් කරන කෙනාට නමක් අවශ්‍ය වෙන්නෙ නැහැ. ඔහුට ලාබ සත්කාරවත් ජනප්‍රි‍යකමවත් වුවමනා නැහැ. ඔහුට අවශ්‍ය වන්නෙ පිනයි. පින් කරගන්න විශේෂ කාල පරිච්ඡේදයක් එබඳු කෙනාට අවශ්‍යත් නැහැ. මෙවැනි විශේෂ කාලයක් එනකම් ඉන්නෙත් නැහැ. ඒ අය පින් කර ගන්න.පින තුළ තමයි ජීවත් වන්නේ. තවත් කණ්ඩායම් මේ කාලය තමන්ට වාසියක් ලබා ගන්නත් උපයෝගි කර ගන්නවා. උදාහරණයක් වශයෙන් හිතමු දන්සලක් පවත්වනවා කියා. අසවල් පුද්ගලයාගේ අනුග්‍රහයෙන් මේ දන්සල පවත්වනවා, තොරණ වෙසක් කූඩු පෙරහර පවත්වනවා, පෙරහරේ ධාතු කරඬුව තැන්පත් කරනවා, එතැන දන්සල පවත්වනවා කියා විශාල ප්‍රචාරයක් ගෙන යනවා. මේ කාලයේ එවැනි ලෞකික අරමුණු මුල් කරගෙන සිදුකෙරෙන ධර්ම ප්‍රචාරක කටයුතුවලට ධර්ම දේශනා පැවැත්වීමත් ඇතුළත්ව තිබෙනවා. ජනප්‍රිය දේශකයන් වහන්සේ නමක් වැඩම කරවාගෙන දම් දෙසුම් පවත්වන වැඩපිළිවෙළක් ක්‍රියාත්මකයි. මේ ගැන සඳහන් කළ යුතුම වෙන්නේ, කොයි ආකාරයට කළත් කුමන අරමුණකින් කළත්, අවසානයේ දී සිදුවී තිබෙන්නේ හොඳ දෙයක් බවයි. ඒ නිසා මේ තත්ත්වය හොඳ ප්‍රවණතාවක් බව වටහා ගැනීම අවශ්‍යයි.* සම්ප්‍රදාය රැකීමපැරැණි කාලයේ පටන් රැකගෙන ආ ධර්ම දේශනාවේ මූලික සම්ප්‍රදායන් මොනවා ද යන්න ගැනත් මෙහිදී අවධානය යොමු කළ යුතුයි. දේශකයන් වහන්සේ ශ්‍රද්ධාවෙන් ධර්මය දේ්ශනා කළ යුතු අතර අසන්නාත් සැදැහැයෙන් ධර්මය ශවණය කළ යුතුයි. එවිටයි දෙපාර්ශවයට ම පින් රැස් වන්නේ. අන්‍යයන්ගේ යහපත වෙනුවෙන්ම ධර්මය දේ්ශනා කළ යුතු බව බුදුරජාණන් වහන්සේ දේශනා කර තිබෙනවා. ලාබ සත්කාර, කීර්ති ප්‍රශංසා ලැබීමේ අපේක්‍ෂාවක් නොතිබිය යුතු යි. වෙනත් කෙනෙක් හෙළා නොදැකිය යුතු අතර තවත් අයකුට අවමන් කිරීමත් තමන් උලුප්පා දැක්වීමත් නොකළ යුතුයි. ශ්‍රාවකයාට නිවන් මඟ තහවුරු කර දීමේ බලාපොරොත්තුව ඇතිවයි ධර්මය ප්‍රචාරය කළ යුත්තේ.එහෙත් ධර්ම දේශනාවක දී මෙන්න මේ ශෛලියමයි පාවිච්චි කළ යුත්තේ, මේ වචනමයි භාවිත කළ යුත්තේ ආදි වශයෙන් බුදුරජාණන් වහන්සේ ගේ දේශනාවක් තුළ සඳහන් වන්නේ නැහැ. ඒත් ධර්ම දේශනාවේ දී අතීතයේ සිට මේ රටේ හුරුවුණු රටාවක්, සංස්කෘතික ක්‍රමවේදයක් තිබෙනවා. විශේෂයෙන් දේශකයන් වහන්සේ ධර්මාසනාරූඪ වූ පසු තැන්පත් ශෛලියකින්, ඇතැම්විට වට පිට බලන්නේත් නැතිව අත පය විසුරුවන්නේ නැතිව ශ්‍රාවක පිරිසට ඉතාම මිහිරි වදනෙන් කතා කරමින් ධර්මය කියාදිය යුතු වෙනවා. මෙහි වෙනස්කම් මෑතකදී අප දකිමින් සිටිනවා.අතීතයේ භික්‍ෂුන් වහන්සේගේ දැවැන්ත උත්සාහයක් වුණේ කෙසේ හෝ නිවන් මාර්ගයට පත්වීමත් අනෙක් අය විමුක්ති මාර්ගයට යොමු කිරීමයි. ඒත් පසුකාලීනව ඒ විමුක්ති මාර්ගයෙන් භික්ෂුන් වහන්සේ ඈත්වුණා. , ලෞකිකකරණයට ලක්වුණා. එසේ වූයේ හේතු සහගතව මිසක් උන්වහන්සේ හිතා මතාම කළ දෙයක් නොවෙයි. නිදසුනක් වශයෙන් ශ්‍රී ලංකාවේ 1505 න් පසුව ඇතිවූ යුරෝපීය ආක්‍රමණත් මිට හේතු වුණා. අනුරාධපුර, පොළොන්නරු යුගවල පටන් පැවැතගෙන ආ මාර්ගඵල ලාභී උතුමන් බිහිවන රටාව ඉන්පසුව බිඳ වැටුණා. පසුකාලීනව අලුතෙන් පැන නැඟුණු පුනරුදයත් සමඟ බිහි වූ භික්ෂුවගේ පැවැත්ම සකස් වුණේ අධ්‍යාපනය මූලික කරගත් රටාවකට යි.සුදු ජාතිකයන්ගේ පාලන කාලයේ දීම භික්ෂුන් වහන්සේට තනතුරු තාන්න මාන්න ලබාදීම සිදු වුණා. සංඝරාජ පදවිය ලබාදීම ඇරැඹුණේ රජ කාලේ සිටම යි. 1 වැනි පරාක්‍රමබාහු රජතුමා සංඝරාජ පදවිය දිඹුලාගල මහා කාශ්‍යප ස්වාමින් වහන්සේට පිරිනැමුවා. එහෙත් මේ වගේ ලෞකිකකරණයට ලක්වුණු ස්වභාවයක් ඒ යුගයේ පැවතුණේ නැහැ. දිඹුලාගල මහා කාශ්‍යප ස්වාමින් වහන්සේ ආරණ්‍යවාසි ආධ්‍යාත්මික ජීවිතයක් ගත කළ හිමි නමක්. වැලිවිට සරණංකර සංඝරාජයන් වහන්සේත් ඒ වගේ බුද්ධශාසනය නඟා සිටවූ හිමි නමක්. ඒත් ඒ තත්ත්වය ක්‍රමයෙන් සමාජ ආර්ථික දේශපාලන විපර්යාසයන්ට ගොදුරු වී තිබෙනවා.එවිට ඒ ස්වාමින් වහන්සේට මේ ක්‍රමයේ මූලික ලක්ෂණ බලපානවා. මේ සමාජ සංස්ථාව තුළ තමන් පවතින්නෙ කොහොම ද යන කාරණාව මතු වෙනවා. ඒ සඳහා විවිධ ක්‍රමවේද ඇරැඹි තිබෙන අතර, නොයෙක් චාරිත්‍ර බිහි වී තිබෙනවා. අප අවුරුදු ගණනාවක් තිස්සේ එම චාරිත්‍ර සිදු කරගෙන පැමිණ තිබෙනවා. මේ කාරණය අප විචාරාත්මකව දැකිය යුතුයි. කොතරම් චාරිත්‍ර ඉටු කළත්, ආර්ය අෂ්ටාංගික මාර්ගයේ ගමන් කරන්නෙ නැතිනම් ධර්මය අවබෝධ වන්නෙ නැහැ. අවබෝධයෙන් යුක්තව චාරිත්‍ර ඉටු කිරීමේ වරදක් නොවුණත්, බොහෝ උදවිය ක්‍රමයෙන් දැන් පත්වී තිබෙන්නේ චාරිත්‍ර පමණක්ම ඉටුකරන තැනට යි.මෙහිදී සිහිපත් කළ යුතු වන්නේ බුද්ධ වන්දනා, ධාතු වන්දනා, බෝධි වන්දනා ආදිය බුදුරජාණන් වහන්සේගේ කාලයේ පටන්ම පැවැති බවයි. පසුකාලීනව ඊට එකතු වුණු අර්ථ සම්පන්න චාරිත්‍ර ආදියත් පැවැතිය යුතුයි. ඒවා සියල්ලම ඒ ආකාරයට ඉදිරියට පවත්වාගෙන යෑම බුදු දහමේ චිරස්ථිතියට අවශ්‍යය යි. ඒවාට යම් යම් දේ එකතු කිරීම් කළ යුතු වන්නේ මූලික හරයට හානියක්් නොවන ආකාරයට යි.ධර්මයට කැමැති පිරිස දියුණුවෙද්දී. ධර්මයට ද්වේෂ කරන අය පිරිහෙන බව සිහියේ තබාගෙන කටයුතු කළ විට, එක් එක් පුද්ගලයන් වශයෙන් සහ රටක් වශයෙන් අපට දියුණුවට පිය මැනිය හැකියි. ධර්මාශෝක අධිරාජ්‍යයා මෙන් අවංක චේතනාවෙන්, උදාරතර ධර්ම ප්‍රචාරයක් ගෙන ගියහොත්, මේ යුගයේ දී පැහැදිලි ලෙස අපට හොඳ ප්‍රතිඵල නෙළාගත හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405146</link>
    <topic/>
    <author>ශාස්ත්‍රපති දයා ශ්‍රී නරේන්ද්‍ර රාජපක්ෂ</author>
    <content>සන්නිවේදන විෂය පිළිබඳ කතා කරද්දී බෞද්ධ සන්නිවේදන ඉතිහාසය ගැන කිසිසේත් අමතක කළ නොහැකිය. ඒ මන්ද යත් ලෝකයේ මහා සන්නිවේදකයාණන් අපගේ බුදු රජාණන් වහන්සේ යැයි සඳහන් කිරීම අතිශයෝක්තියක් නොවන බැවිනි. අද අප සන්නිවේදන විෂය ආශ්‍රිතව සාකච්ඡා කරන බොහෝ සිද්ධාන්ත - න්‍යාය, ක්‍රමවේද, ආචාරධර්ම, සංකල්ප, අරමුණු ආදී සියල්ලම මීට වසර 2500කට පෙර අපගේ සම්මා සම්බුදු රජාණන් වහන්සේ දේශනා කරන ලද ධර්ම සංදේශ තුළ නොමදව පවතී.බෞද්ධ සන්නිවේදනයේ ගුණාංග ගැන සාකච්ඡා කිරීමට ප්‍රවේශයක් වශයෙන් බුදු හිමියන් සාසනයේ නිදහස හා ආචාර ධර්මීය පදනම ගැනසිය පුත් රාහුල පොඩි හාමුදුරුවන්ට දෙන ලද සංවාදශීලී උපදේශයක් මෙහි සටහන් කරමි.දිනක් රාහුල පොඩි හාමුදුරුවෝ වැඩ සිටි පන්සලට බුදුරජාණන් වහන්සේ වැඩම කළ සේක. රාහුල පොඩි හාමුදුරුවන් බුදුන් වහන්සේ ඉතාමත් ගෞරවයෙන් පිළිගෙන, අසුන් පනවා, බණ දහම් ඇසීමට සූදානම් විය.බුදුහිමි - රාහුල කැඩපත කුමකටද?බුදුරජාණන් වහන්සේ රාහුල හිමිගෙන් විමසූ සේක.රාහුල හිමි - ස්වාමිනී හැඩරුව බැලීමටබුදුහිමි - කැඩපතින් හැඩරුව බලා අඩුපාඩුකම් සාදා දුන්නා මෙන් යමක් කරන විට, කියන විට, සිතන විට, කයින් කරන කටයුතු, සිතින් කරන කටයුතු, වචනයෙන් කියන දේ, පරික්ෂාවෙන් කළ යුතුයි.රාහුල හිමි - එසේය ස්වාමීනි..පරීක්ෂාවෙන් කරන්නේ කොහොමද?බුදුහිමි - රාහුල... ඔබ සිතින් සිතන දේවල් නිසා ඔබටත්, අනුන්ටත්, පීඩාවක් වේ නම්, ඒවා හිතන්න එපා. කයින් කරන දේවල් නිසා ඔබටත්, අනුන්ටත්, පීඩාවක් වනවානම් ඒවා කරන්න එපා. ඔබ කියන වචනවලින් ඔබටත්, අනුන්ටත් පීඩාවක් වනවා නම් එවැනි වචන කියන්න එපා......මෙහි සඳහන් “ඔබ සිතින් සිතන දේවල් නිසා ඔබටත්, අනුන්ටත්, පීඩාවක් වේනම් ඒවා හිතන්න එපා.” යන උපදේශය තුළ ස්වයං සන්නිවේදනය සඳහා ඉතා වැදගත් මාර්ගෝපදේශය ලබා දේ. එනම් මිනිසෙකු වශයෙන් ඔබ යමක් ගැන සිතිය යුත්තේ හොඳ, යහපත්, අවිහිංසක සිතුවිලි පෙරදැරි කරගෙනය. එසේ නැතිව සමාජයේ පුද්ගලයින්ට හෝ සමාජයට හෝ පීඩාවක් ගෙනදෙන ආකාරයට නොවේ.එසේම හැමවිටම සෘණාත්මකව නොසිතා ධනාත්මක චින්තනයක් අනුව කටයතු කිරීමට බුදුරදුන් අනුබල දෙති. එසේම “ඔබ කියන වචන වලින් ඔබටත්, අනුන්ටත් පීඩාවක් වනවා නම් එවැනි වචන කියන්න එපා” යන උපදේශනය සන්නිවේදන ක්‍රියාවලියේදී ඉතා වැදගත් ස්වයං ආචාරධර්මයක් ලෙස හැඳින්වීමට පුළුවන. එනම් ඔබ සිය අදහස් ප්‍රකාශ කිරීමේ නිදහස භාවිත කළ යුත්තේ ඔබට මෙන්ම සමාජයේ අන්‍ය පුද්ගලයන්ට හෝ සමාජයට හෝ පීඩා ඇති වන ආකාරයට නොවේ. එනම් බුදුරදුන් පවසන්නේ ඔබ සිය භාෂන හා ලේඛන නිදහස භාවිත කළ යුත්තේ ඔබට මෙන්ම සමාජයේ සියලුම පුද්ගලයන්ට යහපතක්, සතුටක්, හොඳක් ගෙනදෙන ආකාරයටය.මහාචාර්ය විල්බර් ශ්‍රාම්ට අනුව“සන්නිවේදනය යනු දෙදෙනෙකු තුළ සමාන මනෝ වෘත්තීන් ඇති කිරීමයි”සන්නිවේදන විශේෂඥයකු වන ඩෙනීස් මැක්වෙල් පවසන්නේ“සන්නිවේදනය යනු පුද්ගලයෙක් මඟින් තවත් පුද්ගලයෙකුට අර්ථවත් පණිවිඩයක් සංදේශයක් යැවීමයි”ඉහත විද්වතුන් ඇතුළු තවත් සිය ගණනක් සන්නිවේදනය පිළිබඳ විවිධ දෘෂ්ටි කෝණවලින් දක්වන ලද මතවාද මීට වසර දෙදහස් ගණනකට පෙර බුදුහිමියන් ක්‍රියාවෙන්ම හෙළිදරව් කර තිබේ.බුදුහිමියන් සිය සංදේශය කාලයට උචිත පරිදි, සංක්ෂිප්තව හා ආකර්ෂණීයව ඉදිරිපත් කරන ලද ආකාරය නිසාම බොහෝ පිරිස් ඊට ග්‍රහණය වී දමනයවී සිය චර්යාවන් වෙනස් කරගෙන තිබෙන අයුරු. අපේ සූත්‍ර පිටකයේ ඇති සූත්‍ර බොහෝ ගණනක දැක්වේ. එමෙන්ම එකල තවත් බොහෝ ග්‍රාහක පිරිස් බුදුදහම අවබෝධ කරගෙන සෝවාන් හා රහත් ඵල ලැබූ බවද සඳහන් වේ.බුදුහිමියන්ගේ ධර්මය අසන ශ්‍රාවකයන් තුළ මේ ආකාරයේ චර්යාමය වෙනස්කම් ඇතිවන්නේ ඔවුන් තුළ සමාන මනෝ වෘත්තීන් බිහිවන නිසා බව නිසැකය. එබැවින් බුදුහිමියන්ගේ සන්නිවේදන ක්‍රමෝපායන් අතිශයින් සාර්ථක මෙන්ම අතිශය ප්‍රබල මට්ටමක පැවතුණි.එකල අද මෙන් අතිනවීන තාක්ෂණික මෙවලම් සහිත සන්නිවේදන මාධ්‍යයන් නොතිබුණ අතර භාෂණය හා සංඥා උපමා ආදිය මඟින් සියලු සන්නිවේදන ක්‍රියාදාමයන් සිදුවිය. මෙහිදී බුදුරදුන් භාවිත කළ සන්නිවේදන වර්ග වන්නේ,1. ස්වයං සන්නිවේදනය2. පුද්ගලාන්තර සන්නිවේදනය3. සමූහ සන්නිවේදනයයන ක්‍රමයන්ය. එදා බුදු සමය තුළ මේ ආකාරයට සන්නිවේදන ක්‍රම පිළිබඳ වර්ගීකරණයක් නොතිබුණු අතර බුදුරදුන් සිය ශ්‍රාවක ජනතාවට ඉහත ක්‍රමවේද වෙන වෙනම මෙන්ම, එකට එකතු කරමින්ද භාවිත කර අති සාර්ථක සඵල සන්නිවේදනයක් කරනු ලැබූ බව සූත්‍ර පිටකයේ දක්නට ලැබේ. මින් පැහැදිලි වන්නේ වර්තමානයේ සන්නිවේදන ක්‍රම නූතන සන්නිවේදන විශේෂඥයන් වර්ගීකරණය කරමින් තමන්ගේ මූලධර්ම, න්‍යාය හා නියමයන් ලෙස අද ඒවා ඉදිරිපත් කළද, බුදුරදුන් වසර 2500කට පෙර සන්නිවේදන වර්ගීකරණය ප්‍රායෝගිකවම පෙන්වා දෙමින් වඩාත් සාර්ථක සන්නිවේදන කාර්ය භාරයක්ඉටු කර ඇති බවය.බුදුහිමියන් දහම් දෙසන්නට පෙර ග්‍රාහකයින් හෙවත් ශ්‍රාවකයන් සමඟ සමීපව කතා බහ කිරීම සිරිතක්ව පැවති බවත්, ඇතැම් අවස්ථාවලදී ඔවුන්ගේ සැපදුක් විමසමින් ඉතාමත් මිත්‍රශීලීව කටයුතු කළ බවත් සූත්‍රයන්හි සඳහන් වේ. මෙය ඉතා හොඳ සන්නිවේදකයෙකු තුළ නිතැතින්ම පැවතිය යුතු ගුණාංගයකි. මෙහිදී සන්නිවේදකයා හා ග්‍රාහකයා අතර වඩාත් සමීප සබඳතාවක් ගොඩනැගීම නිසා සිදුවන සන්නිවේදන කාර්යභාරය ඉමහත් ප්‍රතිඵල දායකය. බුදුරදුන් ප්‍රිය මනාප සුමිහිරි වදනින් කතා බහ කළ ආකාරය සෝණදණ්ඩ සූත්‍රයේ මෙසේ සඳහන් වේ.“උන්වහන්සේ තමන් හමුවට එන්නවුන් හට, එන්න ඔබේ පැමිණීම ඉතා යහපත් යැයි පිළිගන්නා සේක. මිහිරිවදනින් කතා කරන සේක. සතුටු සාමීචි බස් දෑ දොඩන සේක.විවෘතව කතා කරන සේක. තමන් හමුවන්නවුන්ට පළමුව කතාකරන්නට තරම් ආචාරශීලීය . නිහතමානී යැ”බුදුන් වහන්සේගේ සෑම ධර්ම සන්නිවේදන සංදේශයකම මුල, මැද, අග යන තුන් තැනම යහපත්ය. ඒවාට හොඳ තේරුමක් ඇත. ඒවායේ හොඳ අදහසක් ඇත. නොතේරෙන, නිසරු එකදු වචනයක් නොමැත. එය සංදේශයක පැවතිය යුතු සුවිශේෂී ගුණාංගයකි. මේ ගැන මෙසේ සඳහන් වේ.“සො ධම්මං දෙසෙති, ආදිකල්‍යාණං, මජ්ඣෙ කල්‍යාණන්, පරියොසාන කල්‍යාණං, සාත්ථං, සඛ්‍යඤ්ජනං, කෙවලපරිසුද්ධං, පාරිපුණ්ණං...”බුදුරදුන්ගේ ධර්ම සන්නිවේදනය පුරා වසර 2500ක් ගතවී ඇතත් එදා මෙන්ම ලෝවැසි ජනතාව අතර ප්‍රකටව පවතින්නේ එම ධර්මසන්නිවේදනය තුළ පවතින මුල මැද අග යන කොටස් තුනම යහපත් වීමය. මෙම ධර්ම සංදේශය සකස් කරන විට ඉහත ආකාරයට මුල මැද අග යහපත් ලෙස සකස් කරන නිසා එහි හොඳ තේරුමක්, අදහසක් ගැබ්ව තිබේ. එසේම එහි ග්‍රාහක ප්‍රජාව තුළ චින්තන විප්ලවයක් ඇති කළ හැකි සත්‍ය,නිවැරැදි හා යථාර්ථය අඩංගුය.එමෙන්ම බුදුරදුන්ගේ සංදේශය කාලීන විය. සංක්ෂිප්ත විය, විස්තර සහිත විය, එසේම ගැටලුව අනුව විවිධාකාර විය. අවස්ථාවෝචිත විය, එසේම සරල විය. එබැවින් සංදේශය ග්‍රහණය කරගැනීම ශ්‍රාවකයන්ට හෙවත් ග්‍රාහකයන්ට ඉතාමත් පහසු විය.ධර්ම සන්නිවේදනයේදී වචන භාවිතය පිළිබඳ බුදුරදුන් භික්ෂූන් දැනුවත් කළ ආකාරය අංගුත්තර නිකායේ සුභාසිත වාචා සූත්‍රයේ සඳහන් වේ. එනම්,“මහණෙනි, අංග පසෙකින් යුක්ත වූ වචනය සුභාසිත නම් වේ. දුර්භාෂිත නම් නොවේ. නිරවද්‍ය, නුවණැත්තන් විසින් ‍දොස් නොකිය යුත්තීද වේ.”“කවර පසකින්ද යත්? සුදුසු කාල‍ෙයහි කියන ලද්දේ වේද, සත්‍ය වූවක්ම කියන ලද්දේ වේද, සිලුටු වුවක් කියන ලද්දේ වේද, වැඩ සහිත වූවක් කියන ලද්දේ වේද, මෛත්‍රී සිතින් කියන ලද්දේ වේද, යන පසිනි....”බුදුරදුන් දෙසූ ආකාරයට සන්නිවේදනයේදී වචන භාවිතා කිරීමේ ක්‍රම 5 මෙසේ පෙළ ගැස්සවිය හැකිය. එනම්,01. කාලයට ගැළපෙන දෙයක් විය යුතුය.02. සත්‍යම පැවසිය යුතුය. 03. රළු සැඩ පරුෂ වචන වෙනුවට මෘදු සරල වචන භාවිතා කළ යුතුය.04. අසන්නාට හෙවත් ග්‍රාහකයට ප්‍රයෝජනවත් ප්‍රතිඵලයක් අත්විය යුතුය.05. කරුණාවෙන් අදහස් දැක්විය යුතුය.මින් පැහැදිලි කරන්නේ සන්නිවේදකයා ඉදිරිපත් කරන සංදේශය ග්‍රාහක ප්‍රජාවට පිළිගත හැකි පරිදි, ඔවුනට වැදගත් වන පරිදි කාලෝචිත සිද්ධියක් ඇසුරින් නිර්මාණය විය යුතු බවය. එසේම එකී සංදේශය තුළ සත්‍ය, නිවැරැදි තොරතුරු පමණක් අඩංගු විය යුතු බවය. එසේම එකී සංදේශය තර්ජනාත්මක ස්වරූපයෙන් හෝ සැර පරුෂ ස්වරූපයෙන් ඉදිරිපත් කිරීම ඵලදායී සන්නිවේදනයකට අයහපතක් සිදුවන බැවින්, සරල කෙටි ප්‍රියමනාප වදනින් ඉදිරිපත් කළ යුතු බවය. එසේම යමක් විවේචනය කරනවිට එය සැර පරුෂ ලෙස හෙවත් නිර්දය ලෙස විවේචනය නෙ‍ාකර කරුණු පහදා දෙමින් සදය ලෙස විවේචනය කළ යුතු බව බුදුරදුන් මෙම සූත්‍රයෙන් පැහැදිලි කර දෙති. එසේම තම මතවාදයේම එල්බගෙන අන්‍යයන් හෙලා දකිමින් කතා නොකර අසන්නාට ඔවදනක්, ආදර්ශයක්, මාර්ගෝපදේශනයක් ලබාදිය හැකි ප්‍රියමනාප දෙයක් කරුණාවෙන් යුතුව පහදාදිය යුතු බවට බුදුරදුන් භික්ෂූන්ට උපදෙස් ලබාදුනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405147</link>
    <topic/>
    <author>බුද්ධිකා බ්‍රාහ්මණගේ</author>
    <content>බුදු දහමේ මූලික හරය “කිං කුසල ගවේසි” වඩා උසස් මිනිසෙක් තැනීම යි. සිතිවිලිවලින්, හැසිරීමෙන්, භාවිතා කරන වදනින් වඩා උසස් මිනිසෙක් තැනීම සඳහා මාර්ගෝපදේ්ශය සලසා තිබුණත් වර්තමානයේ බෞද්ධ සමාජය ගමන් ගන්නේ ඒ මාර්ගයේ විරුද්ධ අන්තයක් වන ‘කිං කාම ගවේසි’ උසස් මිනිස් ගුණාංගයන් ගෙන් බැහැරට යි යනුවෙන් පවසමින් වෙසක් දිනය වෙනුවෙන් අප හා සංවාදයේ නිරතවන්නේ පූජ්‍ය මිස්සක කමලසිරි ස්වාමින් වහන්සේ යි.වර්තමානයේ අප බුද්ධාගම ලෙස හඳුනා ගන්නේ බෞද්ධ සංස්කෘතික අංග ලක්‍ෂණ යි. විශ්වාස, ඇදහිලි, සිරිත්, විරිත්, චින්තන ය. මේ සියල්ල බෞද්ධ සංස්කෘතිය, බෞද්ධ සිරිත් විරිත්, චාරිත්‍ර, ඇදහිලි ක්‍රම, චින්තන ස්වභාවයන් මීට අයත්, මේ දේ කාලානුරූපව වෙනස්වීම්වලට ලක්වීම ස්වභාවික යි. මේ අංගවලින් ඇතැම් දේ එක් එක් කාලයට ජනප්‍රිය වෙනවා. උදාහරණයක් විදිහට එක යුගයක දී බෝධි පූජාව ජනප්‍රියයි, කවි බණ ජනප්‍රිය වෙනවා. තවත් කාලෙක දී භාවනාව පිළිබඳව උනන්දු වෙනවා. ඒ අතර ලෙඩ රෝග සුව කරන අය විවිධ ප්‍රාතිහාර පාන අය කරළියට එනවා. මේ සියල්ල මිනිස් අවශ්‍යතා මත පැනනැගුන දේවල්.බෞද්ධයින් ලෙස මේ දේවල්වල නිරතවීමේ දී වැදගත් වන්නේ ආකල්පය හා නිවැරදි අවබෝධය යි. නිවැරදි අවබෝධයෙන් තොරව මේ දේවල් හා එක්වීමේ දී නොදැනුවත්වම වාගේ අප ධර්ම මාර්ගයෙන් බැහැර යා හැකියි.නොයෙකුත් දේවල් වෙනුවෙන් අපි බෝධි පූජා පවත්වනවා කෙනෙක් තමන්ගේම උපන් දිනය වෙනුවෙන් බෝධි පූජාවක් පවත්වනවා යයි සිතමු. මෙය ආදි කල්පිත රුක්‍ෂ වන්දනාවේ අංගයක් යයි විද්‍යාත්මක තර්ක නැඟීම කොතෙක් ප්‍රායෝගික දැයි වෙනමම සිතා බැලිය යුතුයි.මෙවැනි කාරණයක දී වැදගත් වන්නේ ඒ ක්‍රියාව හා බැඳී සිතිවිලි සමූහය යි. තමන්ගේ උපත පිළිබඳව වන සුභවාදී ආකල්පය, ඒ වෙනුවෙන් යහපත් කටයුත්තක නිරතවීමේ අරමුණ බුදුන් වහන්සේ පැවසුවේ ඕනෑම දෙයක් අරමුණු කරගන කුසලයක නිරතවෙන ලෙසයි මෙවැනි ක්‍රියා කුසලයන් ලෙස කැපී පෙනෙන්නේ උපන්දිනය වෙනුවෙන් පවත්වන කන, බොන (බීමත්) සාද සමඟ සැසදීමේ දීයි.මේ අනුව පැහැදිලි වන්නේ සංස්කෘතික කාරණා හා ඇදහිලි විශ්වාස ඒ සංස්කෘතික හරයන් මතම තබා විශ්ලේෂණය කරනු හැර වෙනත් ආකාරයකින් විග්‍රහ කිරීම සාධාරණ නොවන බව යි.කෙසේ වෙතත් මේ වනවිට බෞද්ධ සමාජය මුහුණපා ඇති මූලික ගැටලුවක් වන්නේ මෙම සංස්කෘතික අංග අතරින් යථාර්ථය වෙන්කර හඳුනාගන්නේ කෙසේ ද යන්න යි. එදිනෙදා මුහුණ පාන ගැටලු දුක් දොම්නස්, අවුල් වියවුල් ආදිය විසඳා ගැනීමේ දී සාමාන්‍යයෙන් සිදුවෙමින් පවතින්නේ අපි මහ පොළොවේ යථාර්ථයෙන් ඔබ්බට ගොස් විසඳුම් සෙවීම යි.උදාහරණයක් ලෙස, රෝගී වීම, ව්‍යාපාර කඩා වැටීම, විභාග අසමත් වීම, මේවා ග්‍රහ අපල, භූමි දෝස, බහිරව දෝස ආදී දේ නිසා සිදුවූ දේවල් ලෙස සලකමින් පිළියම් සෙවීමට ඉදිරිපත් වීම යි. මේ දේවල් සිදුවන්නේ රටේ පවතින ආර්ථික තත්වය නිසා, නැතිනම් දුර්වල කළමනාකාරීත්වය නිසා, විභාගයට හොඳින් සූදානම් නොවුන නිසා ආදී වූ සැබෑ යථාර්ථයෙන් පිට පනිනවා. උසස් පෙළ විද්‍යා විෂයන් ලියන්නට යන කෙනෙක් ජීවම් කරපු පෑනක් අරගෙන යනවා. ඔහු ඉගෙනගත් භෞතික විද්‍යාවේ කුමන මූලධර්ම ද එබඳු පෙලඹවීමක් කිරීමට බලපෑවේ...? මෙබඳු ගැටලු ඇතිවන්නේ සෑම දෙයක් ම ආගමික මනසකින් විග්‍රහ කර ගැනීමට යාම නිසා යි.වර්තමානයේ මේ තර්කයෙන් තොර ආගමික චින්තාවට හොඳ වෙළඳ පොලක් නිර්මාණය වී තිබෙනවා.මේ හේතුව නිසා බෞද්ධ සමාජය අර්බුද දෙකකින් බැට කනවා.(1) පොදු ප්‍රායෝගික ගැටලු නිවැරදි අයුරින් හඳුනා නොගෙන ඊට සරිලන විසඳුම් සොයා නොගැනීම.(2) දහමේ තිබෙන අරමුණු හා ඉලක්ක සපුරා ගැනීමට අතපසු වීම.බුදු දහමේ මූලික අරමුණ වන්නේ දියුණු මිනිසෙක් තනා ගැනීම යි. (කිං කුසල ගවේසි) දියුණු මිනිසා යනු කායිකව මානසිකව නිරෝගී හා උසස් තලයක සිටින අය එවැනි අය විසින් සමාජය යහපත් තැනක් බවට පත් කරනවා.ධර්මයේ ඇති ප්‍රධාන කාරණය කායික, මානසික, වාචික සංවරය ඇති කිරීම. (සං+වර) සං යන්නෙන් වඩාත් යන අර්ථය දෙයි. වර යනු ශ්‍රේෂ්ඨ බවයි. මිනිසා කායිකව, වාචසිකව, මානසිකව වඩාත් ශ්‍රේෂ්ඨ කිරීම මෙයින් අර්ථවත් වෙයි. හැසිරීම වඩාත් උසස් තලයක තිබිය යුතු ය, කතා කරන දෙය විශ්වාසනීය, අනිත් අයට හිංසාකාරී නොවන, යහපත් දෙයක් විය යුතුය, මනස කෙලෙස් ආවේගයන්ට යට නොවන උසස් මානුෂික ගුණාංග පැවතිය යුතු ය.ඒ සංවර භාවයට සමාජය ගෙන ඒම සඳහා ධර්මයේ ත්‍රි ශික්‍ෂාවන් උගන්වා තිබෙනවා. සීල, සමාධි, ප්‍රඥා අතීතයේ සිට ම සමාජය මේ ත්‍රි ශික්‍ෂාවට අනුගත කිරීම සඳහා නොයෙක් ව්‍යාපෘති ක්‍රියාත්මක වී තිබුණා.මේ ව්‍යාපෘති ක්‍රියාත්මක වන්නේ කුමකට ද යන්න පවා හඳුනා ගත නොහැකි පරිදි අද වන විට ඒවායේ පදනම අහෝසි වෙමින් පවතිනු දක්නට ලැබෙනවා.උදාහරණයක් විදිහට දන්දීම යන කාරණය වර්තමානය වන විට කෙරෙන්නේ අවුරුද්දකට වරක් මහා ඉහළින් දෙන සාංඝික දානයකට සීමා වීමෙනු යි. තමන්ගේ කාලය තව කෙනෙකුගේ යහපතට යොදවමින් කාලය දන්දීම, ශ්‍රමය දන්දීම, බුද්ධිය දන්දීම, ධර්ම දානය, අභය දානය ආදිය පිළිබඳව සමාජයේ කිසිදු අදහසක් ඇත්තේ නෑ.සීලය යනු විශේෂිත දවසකට පමණක් සමාදන්වන වෘතයක් හෝ මහලු වෘතයක් පමණක් බවට පත් වෙලා. සීලයෙන් ජීවිතයට ඇති පහසුව, පවුල් පරිසරය යහපත්ව ගොඩනගා ගැනීමට ඉන් ලැබෙන පිටුබලය, ශාරීරික සෞඛ්‍යයට ඍජුවම සීලයේ ඇති යහපත් බලපෑම පිළිබඳව අවබෝධයක් නැති තරම්.වර්තමානයේ භාවනාව තරම් මිථ්‍යාවක් බවට පත් වු කිසිදු බෞද්ධ වැඩසටහනක් නැහැ.බුදු දහම මෙ රටට ලැබුණ දා සිටම භාවනාව විධිමත් ආකාරයෙන් පුරුදු පුහුණු වීමත් තිබුණා. එමෙන් ම එහි ප්‍රතිඵල සමාජය තුළින් විද්‍යාමාන විය. භාවනාවේ මූලික අරමුණ වූ පුද්ගල චර්යාවේ පාරිශුද්ධ භාවය, (සත්ථානං විසුද්ධියා) මානසික සහනය, (දුක්ක දෝමනස්සානං අත්තංගමාය) ඥානයෝ වැඩිදියුණු වීම (ඥායස්ස අධිගමාය) නිකෙලෙස් මනසක් ඇති කර ගැනීම (නිබ්බානස් සචිචිතිරියාය).මේ අරමුණු ඇතිව පුරුදු පුහුණු කෙරුණු භාවනාවක් මේ සමාජයේ තිබුණා. එහෙත් මෑත කාලය තුළ කෘත්‍රිම අන්දමින් භාවනාව සමාජගත කිරීමට යාම නිසා සිදුවුණු වැරදි හේතුවෙන් භාවනාව හුදු මනස් විකාරයක් බවට පත් වෙලා. එහි අනිවාර්ය ප්‍රතිඵලය බවට පත්වී තිබෙන්නේ චිත්ත විපල්ලාස හෙවත් මානසික විකෘති භාවයෙන් යුක්ත පුද්ගලයන් බිහි වීම යි’ මේ විකෘතිය තුළ අපේක්‍ෂා කරන්නේ අද්භූත අත්දැකීම් ප්‍රාතිහාර්යයන් සහ ආකාස්මිත සිදුවීම් ය. ධර්මය තුළ කෙතරම් උසස් අරමුණු සඳහා භාවනාව ඉගැන් වුවද වර්තමාන ජනප්‍රිය තලයේ භාවනාව උන්මත්තකයින් සකසන ව්‍යාපෘතියත් බවට පත්ව ඇත.ඒ නිසාම වත්මන් බෞද්ධ ප්‍රවණතාවන් හී “කිං කුසල ගවේසි” යන්නට ඉඩ කඩක් නැහැ. සමාජය විචාරයක් නොමැති තැනක් බව ට පත්ව “කිං කාම ගවේසි” තත්ත්වයට පත්වී තිබෙනවා. එය මේ තත්වයෙන් ඉදිරියට ගියහොත් සිදුවන්නේ බුද්ධාගම යන බෝඩ් ලෑල්ල යටතේ විකෘති වූ ආගමික සංස්කෘතියක් බිහිවීම යි. එම තත්ත්වය බුදු දහමට කරන හානිය වෙනත් බලවේග කරන හානියට වඩා සිය දහස් ගුණයකින් වැඩි යි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=f1405148</link>
    <topic/>
    <author>සිරිසමන් විජේතුංග පුරාවිද්‍යා දෙපාර්තමේන්තුවේ හිටපු සහකාර අධ්‍යක්‍ෂ</author>
    <content>සැදැහැවත් බෞද්ධයකු විසින් දැක වැඳපුදා ගෙන චිත්ත ප්‍රසාදය ලබාගත යුතු බුදුරජාණන් වහන්සේ හා සම්බන්ධ වූ පුදබිම් හතරක් පිළිබඳ අප තථාගත අමාමෑණි සම්මා සම්බුදු රජාණන් වහන්සේ විසින් මහා පරිනිබ්බාන සූත්‍රයෙහි දේශනා කර තිබේ.ඒ පුදබිම් සතර නම් සිද්ධාර්ථ කුමාරයා උපත ලද ලුම්බිණි සල්වනය (මෙකල නේපාල දේශයේ පිහිටි) සිද්ධාර්ථ තවුසාණන් බුද්ධත්වයට පත් වූ බුද්ධගයාව බුදුරජාණන් වහන්සේ ගේ ප්‍රථම ධර්ම දේශනය වූ දම්සක් පැවතුම් සූත්‍රය දේශනා කළ සාරානාතය සහ බුද්ධත්වයට පත් වී වසර 45 ක් ලෝක ශාසන යහපත මෙන්ම ලෝක සත්වයාට සෙත සළසා මහා පරිනිර්වානයට පත් වූ කුසිනාරාව ය.අප මෙහිදී විශේෂ අවධානය යොමු කරවන්නේ වෙසක් පුරපසළොස්වක දිනයේ දී තෙමඟුල නිමිත්තෙන් වු පුදබිම් තුන වන ලුම්බිණි බුද්ධගයා හා කුසිනාරා යන පුදමිබ්වලින් පළමුවැන්න වූ සිදුහත් කුමරු උපන් මායාදේවි විහාරය මෙන්ම ඒ ආශ්‍රිත වූ පුදබිම පිළිබඳ විමසා බැලීම ය.මෙසේ සඳහන් කරන විට පසුගිය වසරේ අවසාන භාගයේ දී ලොව පුරා ඉමහත් ජනතා ප්‍රසාදයට ලක් වූ පුරා විද්‍යාත්මක කැණීමක් ද නේපාලයේ ලුම්බිණිය හා කුමරු උපන් කාලවකවානුව පිළිබඳ විද්වතුන් අතර පැවැති මතවාදයන් ද නිශේධනය විය. ඒ අනුව බෞද්ධ සාහිත්‍යයෙහි ද අප ගේ වංසකතා වල ද සඳහන් වන පරිදි සිදුහත් කුමරුවාණන් ගේ උපත ක්‍රිස්තු පූර්ව 6 වැනි සියවසේ දී සිදු වූ බව විද්‍යාත්මක පරීක්‍ෂණය (කාලනිර්ණය පිළිබඳ) කින් සනාථ වී ඇත.ඒ නිසා මේ වසරේ දී අපි ඒ සිදුහත් මහ බෝසතාණන් වහන්සේ උපත ලද පුදබිම පිළිබඳ ලෝකයේ බෞද්ධ ජනතාවගේ පමණක් නොව, සමස්ත ලෝකවාසීන් ගේ ද අවධානය හා පූජෝත්සවයට ලක් වූ අවස්ථාවක් ලෙසින් සඳහන් කළ යුතුව ඇත. එම පර්යේෂණ පුරාවිද්‍යා කැණීම එංගලන්තයේ ඩරම් විශ්වවිද්‍යාලයේ පුරාවිද්‍යා මහාචාර්ය රොබින් කොනිංහැම් හා නේපාලයේ පුරාවිද්‍යාඥ කොෂ් ප්‍රසාද් ආචාර්ය යන විද්වතුන් දෙදෙනා ගේ ප්‍රධානත්වයෙන් 2011 සිට 2013 ෙතක් සිදු කළ බව දැන් ඉතා ප්‍රකට කරුණකි.සිදුහත් කුමරු උපන් ලුම්බිණිය හෙවත් රුම් මින්දෙයි මෙකල පිහිටා ඇත්තේ ඉන්දියාව සහ නේපාලය යන රටවල් දෙකේ දේශ සීමාවෙන් කිලෝමීටර් 10 පමණ ඇතුළට වන්නට නේපාලයේ ය. නේපාලයේ පිහිටි බටහිර නෙරායි ප්‍රදේ්ශයේ වූ ලුම්බිණි සල්වනය බුද්ධ කාලයට පෙර සිටම කපිලවස්තු සහ දෙව්දහ පුර වාසීන්ගේ විනෝද උයනක් ලෙසින් පැවතුණි. ප්‍රමෝද වනය ලෙසින් බෞද්ධ සාහිත්‍යයෙහි සඳහන් වන ලුම්බිණි සල් උයන සල්ගස්වලින් පිරී තිබුණි.එමෙන්ම විවිධ වර්ණ වලින් යුක්ත මල් වර්ග ද මී මැසි වර්ග ද ගහන මේ සල් උයන, ඉතාමත්ම චිත්තාකර්ෂණීය වූ වනෝද්‍යානයකි. කුරවි - කෝකිල නාදයෙන් යුක්ත වූ ලුම්බිණි සාල වනෝද්‍යානය දෙව්ලොව ඉන්දු දෙවියාගේ චිත්‍ර ලතා උයනට සමාන ලෙසින් බෞද්ධ සාහිත්‍යයෙහි සඳහන් වී ඇත.ලුම්බිණි සල් උයන පිහිටියේ සුද්ධෝදන රජතුමාගේ රාජධානියේ පිහිටි කිඹුල්වත් පුරයටත් දෙව්දහ නුවරටත් අතර ප්‍රදේශයේ ය. දෙව්දහ නුවර යනු සිදුහත් කුමාරයන්ගේ මෑණියන් වූ මහාමායා දේවිය ගේ මාපියන් වාසය කළ ප්‍රදේ්ශයයි. සිදුහත් කුමරු උපත ලැබීමට ආසන්න වූ කාලයේ දී මාපියන් ගේ නිවෙසට යෑම සඳහා රාජ පරිවාර සෙනඟ සමඟ මහාමායා දේවිය පැමිණියා ය. අලංකාරය හා රමණීය වූ දර්ශනය දුටු මහාමායා දේවිය මදක් එහි නැවතී සිට, සල් ගසක් සෙවෙණ් සිටියා ය. ඒ අවස්ථාවේ දී ඉතා අලංකාර වූ සල් පුෂ්පයන් ගෙන් පිරුණු සල් අත්තක් ඇල්ලීමට සිය හස්තය දිගු කළාය. එම අවස්ථාවේ දී බෝසතාණෝ උපත ලදහ.මේ සල් වෘක්ෂය ඉන් පසුව සුද්ධෝදන රාජ යුගයේ දීම පුද පූජා පැවැත්වීමටත් ඒ සල් වෘක්‍ෂය ආරක්‍ෂා කිරීමටත් කටයුතු සලසන්නට ඇත. මේ සල් ගස වට කර දැව වැටක් ද සකස් කර ඇත. එම සල් ගස මුල් කොට ගෙන සාදන ලද විහාරය මායාදේවි විහාරය නමින් ප්‍රකට විය. පසු කාලයේ දී මේ වෘක්‍ෂය අයත් කොටස් මහාචාර්ය රොබින් කොනිංහැම් මහතා ගේ කැණීම්වල දී හමු විය. එම දැව කොටස් විද්‍යාත්මක කාල නිර්ණයට භාජනය කළ පසුව සිද්ධාර්ථ කුමාරෝත්පත්තිය ක්‍රිස්තු පූර්ව හය වැනි සිය වසේ දී සිදු වූ බව ප්‍රකාශයට පත් කරන ලද්දේ ය.මේ පුදබිම මුලින්ම හඳුනාගැනීමට අවස්ථාව සැලසුනේ ක්‍රි. පූ. 273 – 232 අතර කාලයේ ජම්බුද්වීපයේ (දඹදිව) රජ කළ අසෝක මහා අධිරාජයාණන් නිසා බව අප විසින් අමතක කළ යුතු කරුණක් නොවේ. මේ පුදබිමට දේශීය හා විදේශීය සංචාරකයන් මෙන්ම සැදැහැවතුන් ද ලක්‍ෂ ගණනක් පැමිණෙන්නට ඇත. එහෙත් සුවිශේෂ වූ එක් පුද්ගලයෙක් ක්‍රි. පූ. 250 දි මේ පුදබිමට පැමිණි බව ඉතා ප්‍රකට ය. ඒ මහා පුරුෂයා විසින් මේ පුද බිමට තමා පැමිණි බව ද, සාක්‍යමුණි බුදුරජාණන් වහන්සේ (සිදුහත් කුමරා) මේ පුද බිමෙහි උපන් බවත් ඒ ස්්ථානයෙහි ඒ බව සඳහන් කරමින් ශිලා ස්ථම්බයක් පිහිටු වන ලද බව ද සඳහන් කර ඇත. මේ පුද්ගලයා නම් අසෝක මහ අධිරාජයා ය. තමා ගේ විසි වැනි අභිෂේක වර්ෂයේ දී මේ පුද බිමට පැමිණි බවද අසෝක රජතුමා විසින් එම ශිලා ටැඹෙහි සඳහන් කර ඇත.අසෝක රජතුමා විසින් පිහිටුවන ලද එම ශිලා ටැඹ ද අදත් ඔබට එම පුද බිමට ගිය විට දකින්නට ලැබේ. එම ශිලා ලේඛනයේ සඳහන් අදහස මෙසේ ය.දෙවන පිය පියදසි (රජුගේ – (අසෝක රජු) අභිශේකයෙන් අවුරුදු විස්සක් ගිය කල්හි සාක්‍යමුණි බුදු රදුන් උපන්නේ යැයි සලකා) තමාම පැමිණ ගෞරව කළේ ය. භාග්‍යවත් බුදු රජාණන් වහන්සේ මෙහි උපන්නේ යැයි අසා (ප්‍රකාශයට පත් කොට) දැඩි ඇල්මකින් යුක්තව ශිලා ටැඹක් පිහිටු වීය. ලුම්බිනි ග්‍රාමය බද්දෙන් නිදහස් කොට අර්ථ ලාභය ඇති කළේ ය. (අසෝක ධංම ලිපි - (ගිරි ලිපි හා ටැම් ලිපි) මහාචාර්ය අබය ආර්යසිංහ – පි. 58 – 59 (2000) භාරත – ලංකා බෞද්ධ උරුමය - සිරිසමන් විජේතුංග පි. 68 (2006)අසෝක රජතුමා ලුම්බිණි පුද බිමට පැමිණීම පිළිබඳ දිව්‍යාවදාන නම් සංස්කෘත ග්‍රන්ථයෙහි ඉතා වැදගත් කරුණක් සඳහන් වේ. ඒ අනුව අසෝක රජතුමා මේ ලුම්බිණි පුද බිමට පැමිණියේ තනිවම නොවේ. රාජ රාජ මහාමාත්‍යාදීන් සමඟ අසෝක රජතුමාගේ අාධ්‍යාත්මික කටයුතු පිළිබඳ උපදේශක උප ගුප්ත නම් භික්‍ෂූන් වහන්සේ ද පැමිණිය හ. උන් වහන්සේ ගේ් දකුණු අත දිගු කරමින් මේ ස්ථානයෙහි සිදුහත් කුමරු උපන්නේ යැයි අසෝක රජතුමාට පැවසූහ. අසෝක රජතුමා විසින් අනුස්මරණ ස්තම්භයක් ද පිහිටු වන ලද බව එම ජනප්‍රවාදයෙහි සඳහන් වේ.අසෝක රජතුමා පසුව මේ පුදබිමට පැමිණි චීන ජාතික භික්‍ෂුන් වහන්සේලා දෙදෙනෙකි. ක්‍රි. ව. පස් වැනි සියවසේ දී පැමිණි ෆාහියන් හිමියන් හා ක්‍රි. ව. හත් වැනි සියවසේ දී පැමිණි හිහුංෂාං හිමියන් ය.සිද්ධාර්ථ කුමාරයා උපත ලද ලුම්බිනිය පිළිබඳ මේ චීන භික්‍ෂුන් වහන්සේලා සිය ගමන් විස්තරවල සඳහන් කර ඇත.සිදුහත් කුමරු උපත ලබන්නට පෙර මහාමායා දේවිය ස්නානය කළ පොකුණ “ශාක්‍ය පුෂලනි” යන්නෙන් ෆාහියන් හිමියෝ සඳහන් කරති. සිදුහත් කුමරු උපන් සල් වෘක්‍ෂ සෙවණ ද ෆාහියන් හිමියන් දුටු බව සඳහන් කර ඇත.ක්‍රි. ව. 7 වැනි සියවසේ දී ලුම්බිණිය පුදබිමට පැමිණි හියුංෂාං නම් වූ චීන භික්‍ෂුන් වහන්සේ ඉතා දීර්ඝ විස්තරයක් මේ පුදබිම ගැන සඳහන් කරති. සාක්‍ය පොකුණ ද (මෙකල මහාමායා දේවි පොකුණ) සල්වනය, ස්තූප සහ වෙනත් ගොඩනැගිලි ගැන ද හියුංෂා හිමියෝ විස්තර කරති. අසෝක රජතුමා විසින් එහි පිහිටු වන ලද ශිලා ස්තම්භය ගැන පමණක් නොව, එහි මුදුණේ වූ අශ්ව මුර්තියක් තිබුණු බවත්, එය කඩා වැටී ඇති බවත් ඒ හිමියෝ සඳහන් කරති.මේ පුද බිමේ තිබී පුරාවිද්‍යා කැණීම් වලදී තවත් අගනා පුරාවිද්‍යා සාක්‍ෂියක් හමුවී ඇත. එය නම් ක්‍රි. ව. පස් වැනි සියවසට අයත් වන සිද්ධාර්ථ කුමාරොත්පත්තිය සිදුවන ආකාරය නිරූපිත මූර්ති කැටයමකි. එය භාරත දේශයේ ගුප්ත රාජධානි සමයට අයත් යැයි පුරාවිද්‍යාඥයෝ තීරණය කළහ.ලුම්බිණි පුදබිම මේ වන විට ජපාන හා යුනෙස්කෝ සංවිධානයේ ද විශේෂ අවධානයට ලක් වී ඇත. 1997 දී එක්සත් ජාතීන්ගේ අධ්‍යාපනික, විද්‍යාත්මක හා සංස්කෘතික සංවිධානය යුනෙස්කෝව විසින් ලෝක උරුමයක් ලෙසට ප්‍රකාශයට පත් කර ඇත. මේ අනුව මේ පුදබිම ලෝක බෞද්ධ ජනතාව ගේ පමණක් නොව, සංචාරකයන්ගේ ද විශේෂ අවධානයට ලක් වී ඇති පුදබිමක් ලෙසින් සැලකේ.මහාචාර්ය රොබින් කොනිංහැම් මහතා ප්‍රමුඛ පුරාවිද්‍යාඥයින් විසින් 2011 – 2013 කාලය තුළ සිදු කරන ලද පුරාවිද්‍යා කැණීම්වලට පෙර 1970 – 1971 දී ලුම්බිණියේ අසෝක කැනීම් ස්ථම්භය සහ මායාදේවි විහාර පරිශ්‍රය ආශ්‍රිත කැණීම් සිදු කර ඇත. එහිදී ද සිදුහත් කුමරු උපන්නේ ක්‍රි. පූ. 6 වැනි සියවසේ දී යන්න සනාථ වී ඇත. එසේ වුවද මායාදේවී විහාරය ආශ්‍රිතව එහි තුළ මෙවැනි කැණීමක් සිදු කළ ප්‍රථම අවස්ථාව 2011 – 2013 පුරාවිද්‍යා කැණීම බව ද මෙහිදී සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405151</link>
    <topic>ශ්‍රී ලංකා නැව් සංස්ථාවවසර 26කට පසු ලාභ ලබයි</topic>
    <author>පණ්ඩුක සමරසේකර</author>
    <content>මහා භාණ්ඩාගාරයෙන් යැපෙමින් පාඩු ලබන ආයතනයක්ව පැවැති ශ්‍රී ලංකා නැව් සංස්ථාව ආරක්ෂක ලේකම් ගෝඨාභය රාපජක්ෂ මහතාගේ අධීක්ෂණය යටතට පත්වීමෙන් පසු වසර 26 කට පසුව ලාභ ලබන ආයතනයක් බවට පත්ව ඇතැයි එහි සභාපති වයිස් අද්මිරාල් ජයන්ත කොළඹගේ මහතා ප්‍රකාශ කරයි.1988 සිට 2014 දක්වා කාල වකවානුව තුළ නමට පමණක් සීමා වී තිබූ ශ්‍රී ලංකා නැව් සංස්ථාවට එකඳු නෞකාවක්වත් නොතිබූ බවත් සිය සභාපතිත්වය යටතට නැව් සංස්ථාව පත්වීමෙන් පසුව 2014 වසරේ දී මුල්වරට මිලියන 10ක් භාණ්ඩාගාරයේ තැන්පත් කිරීමට හැකිවූ බව පැවැසූ සභාපතිවරයා සංස්ථාව ඉපයූ ලාභයෙන් ගල්අඟුරු ටොන් 65000 බැගින් ප්‍රවාහනය කළ හැකි නෞකා දෙකක් දැනටමත් ඇණවුම් කර ඇති බව දිනමිණ සමඟ පැවැති විශේෂ සම්මුඛ සාකච්ඡාවකදී ප්‍රකාශ කළේය.සමුද්‍රිය කටයුතු පිළිබඳව අත්දැකීම් ඇති තමාට ජනාධිපති මහින්ද රාජපක්ෂ මහතා විසින් නැව් සංස්ථාව භාර කිරීමෙන් පසුව එය ප්‍රතිව්‍යුහගත කර සමුද්‍රිය ප්‍රවාහන කටයුතුවලට යොදවා රැකියා උත්පාදනය කරන තැනක් බවට නැව් සංස්ථාව පත්කිරීමට කටයුතු කර ඇති බවත් පැවසූ කොළඹගේ මහතා ඛනිජ තෙල් ප්‍රවාහනය සඳහා ද කුලී පදනම මත නෞකා දෙකක් ලබාගෙන ඇති බව ද ප්‍රකාශ කළේය.නැව් සංස්ථාවේ සේවක වැටුප් සහ නඩත්තු කටයුතු සිදුකිරීමෙන් පසු ඉතිරි වූ මෙම රුපියල් මිලියන 10ක මුදල නැව් සංස්ථාව නමින් වසර 26කට පසුව භාණ්ඩාගාරයේ තැන්පත් කළ බව ද සභාපතිවරයා පැවැසීය.නව වරාය වැඩි දියුණු කිරීමෙන් සමුද්‍රිය කටයුතු සඳහා නාවිකයන් පුහුණුකර නැව් සංස්ථාවේ සේවයට යෙදවීමෙන් ඉතා විශාල ආදායමක් ඉපයීමේ පරමාර්ථයෙන් ජනාධිපති මහින්ද රාජපක්ෂ මහතා විසින් තමාට නැව් සංස්ථාව භාර කිරීමෙන් පසුව සමුද්‍රිය කටයුතු සඳහා මෙරටින් ඇදී යන විදේශ විනිමය රට තුළ ඉතිරි කර ගනිමින් රැකියා ප්‍රශ්නයට විසඳුමක් ලබාදීම තම ඒකායන අරමුණ බව ද ජයනාත් කොළඹගේ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405152</link>
    <topic>ආර්ථික සංවර්ධනය ලබා ගැනීමටජනතාවට ඇති විශ්වාසය තහවුරු කිරීමක්</topic>
    <author/>
    <content>අප්‍රිකානු ජාතික ‍ෙකාංග්‍රසය මැතිවරණයෙන් ජයගැනීම ආර්ථික සංවර්ධනය හා සමෘද්ධිය ක්‍රමානුකූලව අත්කර ගැනීමට ඇති හැකියාව පිළිබඳව දකුණු අප්‍රිකාවේ ජනතාව තබා ඇති විශ්වාසය යළි තහවුරු කිරීමක් බව ජනාධිපති මහින්ද රාජපක්ෂ මහතා පවසයි.නොබෝදා පැවැති මැතිවරණයෙන් අප්‍රිකානු ජාතික කොංග්‍රසය අත්කරගත් විශිෂ්ට ජයග්‍රහණය ගැන සුබ පතමින් ජනාධිපති මහින්ද රාජපක්ෂ මැතිතුමා, දකුණුඅප්‍රිකානු ජනාධිපති ජේකොබ් සූමා (Jacob Zuma) මැතිතුමා වෙත පණිවිඩයක් යවා තිබේ.එහි මෙසේ ද සඳහන් කරයි.අප්‍රිකානු ජාතික කොංග්‍රසය ලැබූ ජයග්‍රහණය ඔබේ පෞද්ගලික ජනප්‍රියත්වයට පමණක් නොව වර්ණ භේද විරෝධී ව්‍යාපාරයේ නෙල්සන් මැන්ඩේලා, ඔලිවර් තම්බෝ ඇතුළු වෙනත් ශ්‍රේෂ්ඨ වීරයින්ගේ පක්ෂයේ ‍ෙනාබි‍ඳෙන ශක්තියට ද සුපැහැදිලි සාක්ෂියක්. එසේම එය “වඩාත් සහභාගි ජාතික ආර්ථික සංවර්ධනය හා සමෘද්ධිය ක්‍රමානුකූලව අත්කර ගැනීමට ජාතික කොංග්‍රස් ආණ්ඩුවට ඇති හැකියාව පිළිබඳව දකුණු අප්‍රිකාවේ ජනතාව තබා ඇති විශ්වාසය යළි තහවුරු කිරීමක්” ජනාධිපතිතුමා සිය පණිවිඩයේ සඳහන් කරයි.ශ්‍රී ලංකාව සහ දකුණු අප්‍රිකාව අතර පවත්නා “මුල් බැසගත් මිත්‍රත්වය නොසැලෙන විශ්වාසය සහ හොඳ හිත” දිගටම ශක්තිමත් වනු ඇතැයි ද ජනාධිපතිතුමා විශ්වාසය පළ කර සිටී.අභාවප්‍රාප්ත නෙල්සන් මැන්ඩේලා මැතිතුමා ජනාධිපති ධුරයට පත්වීමෙන් පසු 1994 සැප්තැම්බර් මාසයේ දී ශ්‍රී ලංකාව දකුණු අප්‍රිකාව සමඟ රාජ්‍ය තාන්ත්‍රික සබඳතා ඇති කර ගත්තේ ය. ප්‍රථම ශ්‍රී ලංකා නේවාසික දූත කාර්යාලය 1997 ඔක්තෝබර් මස ප්‍රිටෝරියා හි ස්ථාපනය කරන ලදී. කොළඹ දකුණු අප්‍රිකානු නේවාසික කාර්යාලය 2007 සැප්තැම්බර් මස ආරම්භ කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405153</link>
    <topic>සිවිල් ගුවන් සහයෝගිතාසමුළුව 20දා සිට ශ්‍රී ලංකාවේ</topic>
    <author>සුභාෂිණී සේනානායක</author>
    <content>ගුවන් ගමන් තුළින් රටට පැමිණෙන මගීන් හරහා බෝවන රෝග පැතිරීම වැළැක්වීම හා පොදු සෞඛ්‍ය ගැටලු කළමණාකරණය සඳහා ආසියානු පැසිෆික් කලාපීය සිවිල් ගුවන් සහයෝගීතාවයේ හත් වන සමුළුව මැයි 20 වනදා සිට 23 වනදා දක්වා ශ්‍රී ලංකාවේදී පැවැත්වේ.බෝවන රෝග නිවාරණය හා සෞඛ්‍ය කළමණාකරණය සඳහා වූ ආසියානු පැසිෆික් කලාපීය සහයෝගීතා සමුළුව (CAPSCA-AP) ප්‍රථම වරට ශ්‍රී ලංකාවේදී පැවැත්වෙන බව සිවිල් ගුවන්සේවා ඇමැති පියංකර ජයරත්න මහතා දිනමිණට ප්‍රකාශ කළේය. මේ සම්ළුව සඳහා රටවල් රැසකින් නියෝජිතයන් සහභාගී වීමට නියමිතය.2006 වසරේ ලෝකයේ කුරුළු උණ රෝගය පැතිරීමෙන් පසුව එවැනි රෝග නිවාරණය සඳහා ජාත්‍යන්තර වැඩපිළිවෙළක් සැකසීම සඳහා ලෝක සෞඛ්‍ය සංවිධානය විශේෂ කමිටුවක් පත් කරන ලද අතර එම කමිටුවේ නිර්දේශ මත මේ සංවිධානය ආරම්භ විය.වසර 2012 දී සිවිල් ගුවන් සේවා අමාත්‍යාංශයේ ලේකම් වෛද්‍ය රවීන්ද්‍ර රුබේරු මහතාගේ ඉල්ලීමකට අනුව ශ්‍රී ලංකාවට සාමාජිකත්වය ලැබුණු අතර මේ සඳහා ජාතික වැඩසටහනක් සැකිසීම සිවිල් ගුවන් සේව අධිකාරියට පැවරිණි.ලෝක සෞඛ්‍ය සංවිධානය සෞඛ්‍ය අමාත්‍යාංශය මේ වැඩපිළිවෙළේ ප්‍රධාන කොටස්කරුවන් වන අතර ශ්‍රී ලංකා රේගුව, ආගමන විගමන දෙපාර්තමේන්තුව, ගුවන්තොටුපල හා ගුවන්සේවා සමාගම්, ශ්‍රී ලංකාවට පැමිණෙන සියලු ගුවන්යානා සමාගම් සංචාරක මණ්ඩලය විදේශ රැකියා නියුක්ති කාර්්‍යාංශය යන ආයතන එක්ව මේ ජාතික වැඩසටහන සකස් කර ඇත. මේ වැඩපිළිවෙළජාතික වශයෙන් එළි දැක්වීමද සමුළුව ආරම්භ කිරීමත් සමග 20 වනදා සිදු කෙ‍රේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405154</link>
    <topic>‘අපි වෙනුවෙන් අපි’කෝටි 105ක් වැය කරලා</topic>
    <author>චන්ද්‍රිකා පෙරේරා</author>
    <content>දැය එක්සේසත් කළ රණවිරුවන්ට නිවාස ලබාදීම සඳහා ‘අපි වෙනුවෙන් අපි’ අරමුදල මේ වන විට රුපියල් 1052289625 මුදලක් වැයකර තිබේ.මේ අනුව, මහනුවර, කුරුණෑගල, මාතර, හම්බන්තොට, මොනරාගල, බදුල්ල, ගාල්ල, අම්පාර, මඩකළපුව, ත්‍රිකුණාමලය, කළුතර, කෑගල්ල, පොලොන්නරුව, ගම්පහ, රත්නපුර, මාතලේ, නුවරඑළිය හා කොළඹ ඇතුළු දිස්ත්‍රික්ක 18ක නිවාසලාභීන් වෙත නව නිවෙස් ඉදිකර දී අවසන් කර ඇති බව රාජ්‍ය ආරක්ෂක හා නාගරික සංවර්ධන අමාත්‍යාංශය සඳහන් කරයි. අනුරාධපුරය හා පුත්තලමේ නිවාසලාභී රණවිරු පවුල්වල නව නිවෙස් ඉදිවෙමින් පවතී.යුද්ධයේදී මිය ගිය, ආබාධිත හා යුද්ධයට සක්‍රීයව දායකව දැනට සේවාවේ යෙදී සිටින ඉඩම් හිමි නිවාස අහිමි රණවිරු පවුල් වෙත නිවාස ලබාදීමට පියවර ගැනේ. මෙහිදී ආර්ථික අපහසුතා ද සැලකිල්ලට ගනී. ‘අපි වෙනුවෙන් අපි’ අරමුදලේ සියලු ගනුදෙනු රජ‍ෙය් විගණකාධිපතිවරයා වාර්ෂිකව විගණනය කරයි. ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් අනුව නිවාස අහිමි රණවිරුවන් වෙත නිවාස හිමිකර දීමට ‘අපි වෙනුවෙන් අපි’ ව්‍යාපෘතිය ආරම්භ කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405155</link>
    <topic>ආමිස-ප්‍රතිපත්ති පූජාවන්ටමුල්තැන දී ලක්වැසියෝවෙසක් සමරති</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>බුද්ධවර්ෂ 2558 වැනි වෙසන් පුන්පොහෝදා උදාවත් සමඟ සම්මා සම්බුදු හිමියන්ගේ තෙමගුල සැමරීමේ මහා මංගල්‍යයයෙන් ලොවම නෑවෙද්දී ලක්වැසියන් ද ඔවුන් සමඟ එක්වෙමින් ආමිස හා ප්‍රතිපත්ති පූජාවන්ට මුල්තැන දෙමින් මෙම අසිරිමත් දිනය සැමරීමට එක්වූහ.දිවයිනේ සියලු වෙහෙර විහාරස්ථාන සැදැහැවතුන්ගෙන් පිරී ඉතිරී ගිය අතර සුදු වතින් සැරසුණු දස සිල් සහා අට සිල් සමාදන්වූ ලක්ෂ සංඛ්‍යාත උපාසක උපාසිකාවන් දැකගන්නට හැකිවිය. දානය, ශීලය , භාවනාව යන ආගමික වතාවත්වල යෙදුණු සැදැහැවතුන් දහම් සිසිලෙන් තම ජීවිතයට යතාර්ථය ලඟාකරගැනීමට උත්සහ දරන අයුරු දක්නට ලැබිණි.එමෙන්ම කොළඹ සහ ඒ අවට නගරවල වීථි බෞද්ධ කොඩි, වෙසක් පහන්, විදුලි බුබුලුවලින් ඉතා අලංකාරවී තිබෙන අයුරු දක්නට ලැබේ‍.මේ අනුව කොළඹ නගරය ඇතුළු නගරාසන්න ප්‍රදේශ විවිධ වෙසක් කලාපවලට නම් කරමින්, තොරණ, වෙසක් කූඩු, භක්තිගීත, දන් සල් , වෙසක් නාට්‍ය වැනි අංගවලින් සමන්විතව වෙසක් සිරියෙන් බැබලිණි.පෑලියගොඩ නවලෝක සමූහ ව්‍යාපාරය විසින් 58 වන වරටත් ඉදිරිපත් "දසපාර මිතා" රැගත් තොරණද, දෙමටගොඩ එක්සත් වෙළඳුන්ගේ වෛශාඛ්‍යාදාන සමිතිය විසින් හතලිස් වන වරටත් පවත්වුන ලබන "බන්දුල මල්ලිකා" කතා වස්තුව රුගත් තොරණද, ග්‍රෑන්ඩ්පාස් ශ්‍රී වෛශාඛ්‍ය සම්බුද්ධාලෝක සමිතිය විසින් හතලිස් හයවන වරටත් ඉදි කරන ලද "මහා බෝධි ජාතකය" රුගත් තොරණ, ගංගාරාම විහාරස්ථානයේ බුද්ධ රශ්මි වෙසක් කාලාපයේ ඉදිකර ඇති "රණ මයුර ජාතකය" විදහා දැක්වෙන තොරණ හා අරලියගහ මන්දිරය ආශ්‍රිතව ඉදිකර ඇති "මහ භද්‍ර කල්ප විනාශය" කතා වස්තුව රැගත් අලංකාර තොරණ, ගාලු මුවදොර "මහා ධන සිටු පුත් කතා වස්තුව" රුගත්තොරණ , පිටකොටුව මැනිංවෙළද පොළ ශ්‍රී වෛශාඛ්‍යාදාන සමිතිය 52 වන වරටත් ඉදි කර ඇති "ප්‍රකෘති කතා වත" රුගත් තොරණ ඇතුළු තොරණ විස්සකට ආසන්න ප්‍රමාණයක් කොළඹ හා ඒ අවට දක්නට ලැබේ.මීට අමතරව සීමාසහිත එක්සත් ප්‍රවෘත්ති පත්‍ර සමාගම 24 වන වරට සංවිධාන කරන "අමා දහර වෙසක් සදහම් කලාපය" ඩී.ආර්.විජේවර්ධන මාවත ආශ්‍රිතව 14,15 ,16 දිනයන්හි පැවැත්වේ. එය වෙසක් පහන් කූඩු, භක්ති ගීත සංදර්ශන දන්සල්වලින් සමන් විතවේ.කොළඹ හුනුපිටිය නවම් මාවත ගංගාරාම විහාරස්ථානය හා ජනාධිපති කාර්යාලය එක්ව පවත්වන "බුද්ධ රශ්මි" , වෙසක් කලාපය , පැලවත්ත ‍බත්තරමුල්ල දියවන්නා වෙසක් කලාපය, කොළඹ බෞද්ධාලෝක මාවතේ බෞද්ධාලෝක වෙසක් කලාපය, සිරස වෙසක් කලාපය යනාදිය, වරාය බෞද්ධ සංගමය කොළඹ චෛත්‍ය පාර ගාලු මුවදොර ප්‍රදේශයේ පවත්වන වෙසක් කලාපය, කැලණිය රජමහ විහාස්ථානය කේන්ද්‍රස්ථාන කොටගෙන පවත්වන වෙසක් කලාපය, කඩවත නගරයේ පවත්වන වෙසක් කලාපය, ‍දෙහිවල ගල්කිස්ස නගර සභා වෙසක් කලාපය, ජනතාවට නැරඹිය හැක.මෙවර කොළඹ නගරය ආශ්‍රිතව ඉදිකර ඇති වෙසක් තොරණ ගණනාවක් පුවක් ගස් භාවිත නොකර යකඩ බට භාවිත කර ඉදි කර තිබෙනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405156</link>
    <topic>ඉහළ පෙළේ චීන දූත පිරිසක් ශ්‍රී ලංකාවේ සංචාරයක</topic>
    <author/>
    <content>චීන දේශපාලන මණ්ඩල මධ්‍යම කමිටු සාමාජික ජෙනරාල් සූ. කිලියෑන් ඇතුළු චීන දූත පිරිසක් පෙරේදා (13) මෙරට සංචාරයක් සඳහා පැමිණි අතර ලබන 17දා පිටත්ව යාමට නියමිතය.බණ්ඩාරනායක ජාත්‍යන්තර ගුවන් තොටින් පැමිණි මේ දූත පිරිස ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, යුද හමුදාපති මේජර් ජෙනරාල් දයා රත්නායක, නාවික හමුදාපති වයිස් අද්මිරාල් ජයනාත් කොළඹ‍ෙග් හා ගුවන් හමුදාපති එයාර් මාර්ෂල් කෝලිත ගුණතිලක මහත්වරු විසින් පිළිගත්හ.පිරිස මෙරට රැඳී සිටින කාලයේ ශ්‍රී ලංකා ගුවන් හමුදාව අවශ්‍ය දෑ සපයයි. ඊයේ (14) ශ්‍රී ලංකා ගුවන් හමුදා විද්‍යා පීඨය, චීන වරාය කඳවුර හා නාවික හා සාගරික විශ්වවිද්‍යාලය ප්‍රදේශයේ සංචාරය කළ අතර ගුවන් හමුදාපති එයාර් මාර්ෂල් කෝලිත ගුණතිලක මහතා රාත්‍රී භෝජන සංග්‍රහයක් පිළිගැන්වීය.ශ්‍රී දළදා මාලිගාව, ශ්‍රී ලංකා ගුවන් හමුදා මූලික කඳවුර කටුනායක, කොළඹ වරාය, නිදහස් චතුරශ්‍රය ඇතුළු ස්ථාන රැසක ද සංචාරයට නියමිතය.මේ පිරිස ශ්‍රී ලංකාවේ රැඳී සිටින කාලයේ ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ හා ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහත්වරු හා ත්‍රිවිධ හමුදාපතිවරු, රාජ්‍ය තාන්ත්‍රිකවරු හමුවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405157</link>
    <topic>යාපනය නගරයේ මුල්ම දැවැන්ත තොරණ 20දා ‍තෙක්</topic>
    <author>චන්ද්‍රිකා පෙරේරා</author>
    <content>බුදු තෙමඟුල සිහිගන්වමින් යාපනය නගරයේ ප්‍රථම වරට ඉදිකෙරුණු ‍දැවැන්ත තොරණ ලබන 20දා දක්වා දින හතක් මහජනතාව සඳහා ප්‍රදර්ශනය කෙරෙන බව යාපනය ආරක්ෂන සේනා මූලස්ථානය සඳහන් කරයි.නවීන තාක්ෂණය උපයෝගීකරගනිමින් විදුලි බුබුළු හැට දහසකින් වර්ණවත් ලෙස ආලෝකමත් වන මේ තොරණ අඩි 42ක් උසය. අඩි 43ක් පළලය.විශේෂයෙන් පාසල් ළමුන් හා නව නිර්මාණ පිළිබඳ දැනගැනීමට උනන්දු වන්නන් වෙනුවෙන් මෙහි ඇති නවීන තාක්ෂණ ක්‍රම පිළිබඳ අවබෝධයක් ලබාදීමට ශ්‍රී ලංකා ඉංජිනේරු බලකා කණ්ඩායමක් දිවා රාත්‍රී දෙකේම එම ස්ථානයේ යොදවා සිටී. ඒ වෙනුවෙන් තාක්ෂණික මෙහෙයුම් මැදිරියක් ද ස්ථාපිත කර ඇත.යාපනය ආරක්ෂක සේනාව යාපන නගර මධ්‍යයේ පස්වන වරටත් පවත්වන "යාපා පටුනයි දහම් අමාවයි" නම් දර්ශනීය වෙසක් කලාපයේ මේ තොරණ ඉදිකර ඇත. විචිත්‍ර පහන් කූඩු රැසක් ප්‍රදර්ශනය‍ කෙරෙන ‍මේ වෙසක් කලාපය නරඹන්නට එන මහ ජනයා වෙනුවෙන් ප්‍රණීත ආහාරපාන සහිත දන්සැලක් ද මෙහි විවෘතය.යාපනය දමිල පාසල් දරුවන් හා හමුදා සෙබළ සෙබළියන් එක්ව පවත්වන බැති ගී සංදර්ශනයක් ද මෙහි පැවැත්වෙන අතර එහි විශේෂත්වය වන්නේ සිංහල හා දමිල භාෂා දෙකෙන්ම බැති ගී ගායනා කිරීමයි.ත්‍රස්තවාදයෙන් රට මුදා ගැනීමට පෙර ද යුද හමුදාව යාපනයේ වෙසක් කලාප සාර්ථකව පවත්වා ඇතත් යුදමය වාතාවරණව මත එය අඛන්ඩව පවත්වා ගෙන යාමට නොහැකි විය. වත්මන් යාපන ආඥාපති මේජර් ජෙනරාල් උදය පෙරේරා ගේ මඟපෙන්වීම මත පස්වන ඉංජිනේරු සේවා බලකාය වෙසක් කලාපයේ ඇති තොරණ ඉදිකිරීමේ කටයුතු සිදුකරන ලදී.ආගමික සංහිඳියාව තුළින් උතුර දකුණ සබඳතාවය ශක්තිමත් කිරීමේ අගය වටහා ගත් දානපතීන් මේ වෙනුවෙන් ධන පරිත්‍යාගකර ඇත.යාපනයේ පොලිස් ස්ථාන, නාවික හමුදා කණ්ඩායම් හා පොලිසිය,නගරසභාව ඇතුලු රාජ්‍ය හා පුද්ගලික ආයතන ‍මීට සහාය ලබාදී ති‍බේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405158</link>
    <topic>‘අමාදහර වෙසක් සදහම් කලාපය’ අති උත්කර්ෂවත් අයුරින්</topic>
    <author>මහින්ද අලුත්ගෙදර</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම වාර්ෂිකව සංවිධානය කරන "අමාදහර වෙසක් සදහම් කලාපය" උත්කර්ෂවත් අයුරින් ඊයේ (14) පස්වරුවේ දී ආරම්භ කෙරිණි.තථාගත සම්මා සම්බුදුරජාණන් වහන්සේගේ අසිරිමත් තෙමඟුල ප්‍රධාන, බුදුසිරිතෙහි ශ්‍රේෂ්ඨ සිද්ධීන් රැසක් සිදු වූ පරම පූජනීය, වන්දනීය ආගමික දිනය ලෙස සැළකෙන වෙසක්පුර පසළොස්වක පොහොය දිනය නිමිත්තෙන් සංවිධානය කරන මෙම වෙසක් සඳහම් කලාපය 1990 වසරේදී ආරම්භ කරන ලද අතර මෙවර එය 24 වැනි වරට පැවැත්වීමද විශේෂත්වයකි."අමාදහර" වෙසක් සදහම් කලාපය ආරම්භ කිරීම ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර සහ ශ්‍රී ලංකා ටෙලිකොම් ආයතනයේ ප්‍රධාන පර්යේෂණ නිලධාරී ඉංජිනේරු තිලක් ද සිල්වා මහත්වරුන්ගේ ප්‍රධානත්වයෙන් සිදුකෙරුණි.බැති සිත් පහන් කරවන තවත් ලේක්හවුස් ප්‍රජා සත්කාරයක් වන මෙය වෙසක් පහන් කූඩු, බැති ගී සරණිය හා බොදු බැති ගී ප්‍රසංග මෙන්ම දන්සැල් වලින් ද සමන්විත වන අතර අමාදහර වෙසක් සදහම් කලාපය අද (15) සහ හෙට (16) ද ලේක්හවුස් ආයතනය අභියස දී උත්සවශ්‍රීයෙන් පැවැත්වේ.වෙසක් පහන් කූඩු ප්‍රදර්ශනය, බැති ගී සරණිය, බොදු බැති ගී ප්‍රසංගය සහ දන්සැල තෙදින පුරා වෙසක් කලාපයෙහි පැවැත්වෙන මේ සඳහා ශ්‍රී ලංකා ටෙලිකොම් ආයතනය අනුග්‍රහය දක්වන අතර දෙරණ මාධ්‍ය ආයතනය විද්‍යුත් මාධ්‍ය දායකත්වය ලබාදෙයි. වෙසක් පහන් කූඩු තරඟය සඳහා ඉදිරිපත්වන තරඟකරුවන් අතරින් ජයග්‍රාහකයන්ට රුපියල් ලක්ෂ ගණනින් මුදල් ත්‍යාග පිරිනැමීමටද ලංකාවේ සීමාසහිත එක්සත් ප්‍රවෘත්ති පත්‍ර සමාගම පියවර ගෙන ඇත.මෙහිදී අදහස් දක්වමින් ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා සඳහන් කළේ දශක තුනක කාලයකට පසුව පස්වන වරට ජාතියක් වශයෙන් අපි මෙවර නිදහසේ බුදු තෙමඟුල සමරන බවත් එවැනි අවස්ථාවක් උදාකරදීම සම්බන්ධයෙන් ජනාධිපති මහින්ද රාජපක්ෂ මහතාට සහ වීරෝධාර රණවිරුවන්ට කෘතවේදිත්වය පිරිනමන බවත්ය.24 වැනි වරටත් ලේක්හවුස් අමාදහර වෙසක් සඳහම් කලාපය නොකඩවා පවත්වාගෙන යන බව සිහිපත් කළ සීලරත්න සෙනරත් මහතා බෞද්ධයෙකු වශයෙන් වත්මන් සභාපති බන්දුල පද්මකුමාර මහතා හොඳ කටයුතු වෙනුවෙන් පූර්ණ සහාය ලබාදෙන බවද මේ රටේ මහ සඟරුවන ඒ වෙනුවෙන් ලේක්හවුස් ආයතනයට ගෞරවයෙන් සළකන බවද පෙන්වා දුන්නේය.බෞද්ධ පිරිස මෙන්ම බෞද්ධයන් නොවන පිරිස ද භක්ති ගීත වෙනුවෙන් සහාය දෙන බව මෙහිදී සඳහන් කළ ඒ මහතා භේදයකින් තොරව ලේක්හවුස් කාර්ය මණ්ඩලය මේ වෙනුවෙන් සහයෝඟය ලබාදෙන බවත් ඒ නිසාම මේ දක්වා සාර්ථකව පවත්වාගෙන යන්නට හැකි වී තිබෙන බවත් පැවසීය. මේ අතර ඒ මහතා සඳහන් කළේ මෙවර අමාදහර වෙසක් සදහම් කලාපය මෙන්ම එළඹෙන පොසොන් පොහොය නිමිත්තෙන් ලේක්හවුස් ආයතනය සංවිධානය කරන මිහින්තලා ආලෝක පූජාව 52 වැනි වරටද පැවැත්වීමට කටයුතු සංවිධානය කර ඇති බවයි.මාධ්‍ය ආයතනයක් ලෙස රටේ නිදහස වෙනුවෙන් ලේක්හවුස් ආයතනය කළ කැපකිරීම අතිමහත් වන අතර බෞද්ධ ප්‍රබෝධය උදෙසා 'අමාදහර' සඳහම් වෙසක් කලාපය වසරින් වසර විචිත්‍රවත්ව ඉදිරියට ගමන් කරන බවද පුවත්පත් නිකුත් කිරීමට අමතරව රටේ මහජනතාව වෙනුවෙන් විවිධ වැඩසටහන් ක්‍රියාත්මක කරන බවද හෙතෙම කීවේය. ලේක්හවුස් අමාදහර වෙසක් සදහම් කලාපයේ දෙවැනි දිනය වන අද (15) දිනය ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතාගේ ප්‍රධානත්වයෙන් ආරම්භ කිරීමට නියමිතයි.ශ්‍රී ලංකා ටෙලිකොම් ආයතනයේ ආයතනික සබඳතා නියෝජ්‍ය සාමාන්‍යාධිකාරී නිලන්ති ජයකොඩි, ලංකාවේ සීමාසහිත එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක, සාමාන්‍යාධිකාරී අභය අමරදාස, ලේකම් කුමුදු ගුණවර්ධන, දිනමිණ කර්තෘ ගාමිණී ජයලත්, බුදුසරණ කර්තෘ සීසර් සුදුසිංහ මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n1405159</link>
    <topic>දියුණු ජල සැපයුම් පද්ධතියක් හදන්නසැලසුම්ගත වැඩපිළිවෙළක් ක්‍රියාවට නංවන්න</topic>
    <author/>
    <content>රට තුළ දියුණු ජල සැපයුම් පද්ධතියක් ඇති කිරීම සඳහා සැලසුම් සහගත වැඩපිළිවෙළක් ක්‍රියාත්මක කරන ලෙස ජනාධිපති මහින්ද රාජපක්ෂ මහතා නිලධාරින්ට උපදෙස් ලබා දුන්නේය.වකුගඩු රෝගය පවතින ප්‍රදේශවල ජනතාවට අවශ්‍ය පිරිසුදු පානීය ජලය සැපයීම සඳහා විශේෂ අවධානය යොමු කර කටයුතු කරන ලෙස ද ජනාධිපතිතුමා උපදෙස් දුන්නේය.ජල සම්පාදන හා ජලාපවහන මණ්ඩලයේ නිලධාරින් සමග ඊයේ (13) පෙරවරුවේ අරලියගහ මන්දිරයේ පැවති සාකච්ඡාවේදී ජනාධිපතිතුමා මෙම උපදෙස් ලබා දුන්නේය. රට තුළ දැනට ක්‍රියාත්මක කර ඇති ජල සම්පාදන ව්‍යාපෘතිවල ප්‍රගතිය සහ ඉදිරියේදී ක්‍රියාත්මක කිරීමට අපේක්ෂිත ව්‍යාපෘති පිළිබඳ විමසා බැලීමට මෙම සාකච්ඡාව කැඳවා තිබුණි. මේ වනවිට ඉදිකෙරෙමින් පවතින ජල සම්පාදන ව්‍යාපෘති තුළ පැන නැඟී ඇති ගැටලු පිළිබඳවද මෙහිදී ජනාධිපතිතුමාගේ අවධානය යොමු විය.විධිමත් සහ ක්‍රමවත් සැලසුම් ඔස්සේ කටයුතු කිරීම තුළින් දියුණු මාර්ග පද්ධතියක් රටට ලබාදීමට හැකි වූ බව මෙහිදී පෙන්වා දුන් ජනාධිපතිතුමා එලෙස කටයුතු කරමින් දියුණු ජල සැපයුම් පද්ධතියක් ද ජනතාවට ලබාදීමට දායක විය යුතු බව අවධාරණය කළේය.දිවයින පුරා තවත් ජල ව්‍යාපෘති රැසක වැඩ මෙම වසරේ ආරම්භ කිරීමට නියමිතය. ඒ සම්බන්ධයෙන් ද මෙහිදී කරුණු විමසූ ජනාධිපතිතුමා ජනතාවට අවහිරයක් නොවන අයුරින් සහ ඔවුන්ට උපරිම ප්‍රතිලාභ අත්වන අයුරින් එම ව්‍යාපෘති ක්‍රියාවට නැංවීමට ද උපදෙස් ලබා දුන්නේය.එමෙන්ම එම ඉදිකිරීම් කටයුතුවලදී දේශීය දැනුම උපයෝගී කර ගැනීමේ හැකියාව ද පෙන්වා දුන් ජනාධිපතිතුමා රටේ සියලු ජනතාවගේ ජල අවශ්‍යතා සපුරාලීම රජයේ අරමුණ බවත් නුදුරු දිනකදීම එම ඉලක්කය සපුරා ගැනීමට සියලු දෙනා කැපවී කටයුතු කළ යුතු බවත් පැවසීය. ජල සම්පාදන හා ජලාපවහන අමාත්‍ය දිනේෂ් ගුණවර්ධන, ආර්ථික සංවර්ධන අමාත්‍ය බැසිල් රාජපක්ෂ, ජල සම්පාදන හා ජලාපවහන නියෝජ්‍ය ඇමැතිනි නිරූපමා රාජපක්ෂ, මුදල් අමාත්‍යාංශයේ ලේකම් ආචාර්ය පී. බී. ජයසුන්දර, ජල සම්පාදන හා‍ ජලාපවහන අමාත්‍යාංශයේ ලේකම් ඒ. අබේසේකර, ජල සම්පාදන හා ජලාපවහන මණ්ඩලයේ සභාපති ඩබ්. ආර්. ප්‍රේමසිරි යන මහත්වරුන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051510</link>
    <topic>දුම්වැටි අසුරනයන් හි 50%-60% රූපමය සෞඛ්‍ය අනතුරු ඇඟවීම් තීන්දුවට අදාළ තීන්දු තීරණ ගැනීම ඉදිරියේ දී</topic>
    <author>සන්ධ්‍යා කරුණාරත්න</author>
    <content>දුම්වැටි අසුරනයන්හි සියයට 50 ත් 60 ත් ප්‍රදේශයක් ආවරණය වන පරිදි රූපමය සෞඛ්‍ය අනතුරු ඇඟවීම් ඇතුළත් කරන ලෙස අධිකරණයෙන් ලබාදුන් තීන්දුව සම්බන්ධයෙන් ඉදිරියේ දී යම් යම් තීන්දු තීරණ ගැනීමට කටයුතු කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි. මේ සටන මෙතැනින් නතර නොකරන බවත් ජනාධිපති මහින්ද රාජපක්ෂ මහතාගේ උපදෙස් පරිදි මේ සටන ජයග්‍රහණය කර මහජනතාවට සුබසිද්ධියක් සැලසීම සඳහා මා කටයුතු කරන බවට මෙතැනදී ප්‍රතිඥා දෙන බවත් ඇමැතිවරයා කීය.සිසු හෙද පත්වීම් ප්‍රදානෝත්සවය - 2014 උත්සවයට සහභාගි වෙමින් ශ්‍රී ලංකා ප්‍රදර්ශන හා සම්මේලන මධ්‍යස්ථානයේදී (SLECC) ඇමැතිවරයා ඊයේ (13) මේ බව පැවැසුවේය. දුම්කොළ සමාගම්වලින් මෙරට මහජනතාව බේරා ගැනීමට ගෙන යන සටනේදී දුම්කොළ සමාගම්වලින් හෝ වෙනත් පාර්ශ්වයකින් එන ඕනෑම බලවේගයකට යටත් නොවී ඉදිරි ක්‍රියාමාර්ග ගන්නා බව ද ඇමැතිවරයා ප්‍රකාශ කළේය.දුම්වැටි අසුරනවල සියයට 80 ක ප්‍රදේශයක් ආවරණය වන පරිදි රූපමය සෞඛ්‍ය අනතුරු ඇඟවීම් ඇතුළත් කිරීමට පාර්ලිමේන්තුවෙන් ඒකමතිකව සම්මත වූ නීතිය පවතින්නේ යැයි ද ඇමැතිවරයා පැවැසුවේය.පාර්ලිමේන්තුවෙන් සියයට 80 ක් සම්මත වූ මේ නීතිය අධිකර‍ණයෙන් සියයට 60 ක් ලෙස ලබාදීමෙන් සියයට 20 ක ප්‍රදේශයක් ආවරණය වීම අඩු වීම ගැන සතු‍ටු නොවුණත් දුම්කොළ සමාගමේ ප්‍රධාන තර්කය වූ සෞඛ්‍ය ඇමැතිවරයාට ගැසට් නිවේදනයක් නිකුත් කරන්න නොහැකිය යන තර්කය පරාජය වීම ගැන සතුටු වන බවත් ඇමැතිවරයා ප්‍රකාශ කළේය.දුම්වැටි නිසා දිනකට මෙරට පුද්ගලයන් 65 දෙනකු මරණයට පත් වන බවත් මත්ද්‍රව්‍ය භාවිතය හේතුවෙන් දිනකට ‍200 දෙනකු මරණයට පත් වන බවත් ඇමැතිවරයා මතක් කළේය.මරණයට පත් වන මේ ජීවිතවලින් වැඩි පිරිසක් තරුණ පුද්ගලයන් වන අතර මේ පුද්ගලයන්ගේ ජීවිත බේරා ගැනීමේ අරමුණෙන් මේ වෑයම ක්‍රියාත්මක කරන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051511</link>
    <topic>ආගමික වැඩවලට මුල් තැන දෙමින්වෙසක් සමයේ කටයුතු කරන්න</topic>
    <author>ඉන්දික පොල්කොටුව, අසේල කුරුළුවංශ හා නිහාල් ජයවර්ධන</author>
    <content>සම්බුදු තෙමගුල සිහි කෙරෙන වෙසක් සතිය තුළ ආගමික වැඩසටහන් සඳහා මුල් තැන දෙමින් කටයුතු කරන ලෙස සියලු විද්‍යුත් හා මුද්‍රිත මාධ්‍යයන්ගෙන් ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා ඉල්ලීමක් කරයි.විශේෂයෙන් විද්‍යුත් මාධ්‍යයන්හි ප්‍රචාරය කෙරෙන සියලු වැඩසටහන් ජනතාවගේ බැති සිතට හානි නොවන අයුරින් ආගමික වශයෙන් අරුත්බර වැඩසටහන් ප්‍රචාරය කිරීම ඉතා වැදගත් බවත් එමඟින් ලෝකයට ඉහළ පණිවුඩයක් මෙරටේ මාධ්‍ය භාවිතාව පිළිබඳ ලබා දිය හැකි බවත් අමාත්‍යවරයා පෙන්වා දෙයි. මහනුවර දිස්ත්‍රික් ලේකම් කාර්යාල පරිශ්‍රයේ පිහිටි මධ්‍යම පළාත් ප්‍රධාන අමාත්‍ය කාර්යාලයේ ඊයේ (13) පැවැති විශේෂ ප්‍රවෘත්ති සාකච්ඡාවකදී හෙතෙම මේ බැව් පැවැසීය.‍ආගමික වැඩසටහන් සඳහා මුල් තැන ලබා දෙමින් අරුත්බර වැඩසටහන් ඉදිරිපත් කරන ලෙසට මේ වන විටත් සියලු රාජ්‍ය මාධ්‍යන්ට උපදෙස් ලබා දී ඇතැයි ද අමාත්‍යවරයා කීය.මේ අතර සම්බුදු තෙමගුල සිහි කරමින් ජනමාධ්‍ය අමාත්‍යාංශය හා අමාත්‍යාංශයට අයත් සියලු ආයතන වැඩසටහන් රැසක් ක්‍රියාවට නංවන බවද රඹුක්වැල්ල මහතා මෙහිදී පැවැසීය.මධ්‍යම පළාත් ප්‍රධාන අමාත්‍ය සරත් ඒකනායක මහතාද මෙම ප්‍රවෘත්ති සාකච්ඡාවට එක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051512</link>
    <topic> මැනිං වෙළෙඳ පොළ තොරණ හා දන්සල ජනාධිපති මහින්ද රාජපක්ෂ මහතාගේ ප්‍රධානත්වයෙන්</topic>
    <author/>
    <content>සම්බුදු තෙමඟුල නිමිත්තෙන් සංවිධානය කළ මැනිං වෙළෙඳ පොළ තොරණ හා දන්සල ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (14) විවෘත කෙරිණි. කොළඹ මහ නගර සභාවේ නාගරික මන්ත්‍රී මහින්ද කහඳගම මහතාද මෙහි වෙයි. ඡායාරූපය - නිශාංක ද සිල්වා.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051513</link>
    <topic>විජයග්‍රහණයේ විරු සැමැරුමටමාතර විශේෂ රථවාහන සැලැසුම්</topic>
    <author/>
    <content>මාතර නගරයේ ලබන 18දා පැවැත්වෙන විජයග්‍රහණයේ සැමරුම් පෙළපාලිය හේතුවෙන් 16 දා සිට 18දා දක්වා උදෑසන පහේ සිට විශේෂ රථවාහන සැලැසුමක් ක්‍රියාත්මක වේ.ඒ අනුව පහත අයුරින් මාර්ග භාවිතා කරන ලෙස පොලිසිය දැනුම්දීමක් කරයි.කොළඹ දෙස සිට ගාලු පාර ඔස්සේ පැමිණ මාතර නගරය හරහා තංගල්ල දෙසට ගමන් කරන ලොරි, ට්‍රක් ඇතුළු සියලු බාරවාහන වැලිගම නගරය දක්වා ගමන් කර වැලිගම නගරයෙන් හරවා වැලිගම අකුරැස්ස මාර්ගය ඔස්සේ තෙලිජ්ජවිල හරහා අකුරැස්ස වෙත පැමිණ අකුරැස්ස කඹුරුපිටිය හරහා හක්මණ නගරයට පැමිණ හක්මණ බෙලිඅත්ත මාර්ගයෙන් බෙලිඅත්ත නගරයට පැමිණ එතැන් සිට දික්වැල්ල දෙසට හෝ තංගල්ල දෙසට ගමන් කරවීම.කතරගම, තංගල්ල දෙස සිට ගාලු පාර ඔස්සේ කොළඹ දෙසට ගමන් කරමින් පැමිණෙන සියලුම බර වාහන ඉහත ගමන් මාර්ගය ඔස්සේම දික්වැල්ල අලුත් පාර හංදියෙන් හරවා බෙලිඅත්ත නගරයට ගමන් කර එතැනින් හක්මණ කඹුරුපිටිය, අකුරැස්ස හරහා තෙලිජ්ජවිල මාර්ගය ඔස්සේ වැලිගම නගරය වෙත පිවිස එතැන් සිට කොළඹ දෙසට ගමන් කරවීම.කොළඹ දෙස සිට පැමිණෙන සියලූම සැහැල්ලු වාහන හා මගී ප්‍රවාහන බස් රථ මාතර පොලිස් වසමේ වල්ගම හංදිය දක්වා ගමන් කරවා වල්ගම හංදියෙන් හරවා වෙලේගොඩ මාර්ගය ඔස්සේ රාහුල හංදිය වෙත පැමිණ හුණුකොටුව හරහා ගබඩාවීදිය හංදියෙන් හක්මණ මාර්ගයේ යටියන හංදිය දක්වා ගමන් කර ඉන්පසු කැකණදුර මාර්ග ඔස්සේ කැකණදුර හංදියට පැමිණ වියන්ඔරුව, රත්මලේ මාර්ගයෙන් ගන්දර, තලල්ල කාර්මික විද්‍යාලය දක්වා ගමන් කරවා එම ස්ථානයෙන් නැවත තංගල්ල පාරට ප්‍රවිෂ්ට කර තංගල්ල සහ කතරගම දෙසට ගමන් කරවීම.තංගල්ල කතරගම දෙස සිට කොළඹ දෙසට ගමන් කරන සියලූම සැහැල්ලු වාහන සහ මගී ප්‍රවාහන බස් රථ ගන්දර පොලිස් වසමේ තංගල්ල කාර්මික විද්‍යාලය අසල ඇති දික්වැල්ල, රත්මලේ මාර්ගයෙන් වියන්ඔරුව හංදියට පැමිණ එතැන් සිට කැකණදුර මාර්ගය ඔස්සේ කැකණදුර හංදියට පැමිණ යටියන හංදිය දක්වා ගමන් කරවා හක්මණ මාතර මාර්ගයෙන් ගබඩාවීදිය හංදියට පැමිණ එතැනින් හුණුකොටුව රාහුල හංදිය හරහා වෙලේගොඩ මාර්ගය ඔස්සේ වල්ගම හංදියට පැමිණ ගාල්ල දෙසට ගමන් කරවීම.දක්ෂිණ අධිවේගී මාර්ගය ඔස්සේ ගොඩගම පිවිසුමෙන් පැමිණ මාතර දෙසට ගමන් කරන සියලූම සැහැල්ලු වාහන රාහුල හංදියෙන් පෙර පරිදිම හරවා හුණුකොටුව හරහා ගබඩාවීදිය හංදියෙන් හක්මණ මාර්ගයේ යටියන හංදිය දක්වා ගමන් කර ඉන්පසු කැකණදුර මාර්ග ඔස්සේ කැකණදුර හංදියට පැමිණ වියන්ඔරුව, රත්මලේ මාර්ගයෙන් ගන්දර, තලල්ල කාර්මික විද්‍යාලය දක්වා ගමන් කරවා එම ස්ථානයෙන් නැවත තංගල්ල පාරට ප්‍රවිෂ්ට කර තංගල්ල සහ කතරගම දෙසට ගමන් කරවීම හා ගොඩගම හංදියෙන් හරවා අකුරැස්ස දෙසට ගමන් කර අමලගොඩ හංදියෙන් අකුරැස්ස, කඹුරුපිටිය, කිරින්ද හරහා හක්මණ බෙලිඅත්ත දෙසට ගමන් කර පෙර පරිදි දික්වැල්ල හෝ තංගල්ල දෙසට ගමන් කරවීම.දක්ෂිණ අධිවේගී මාර්ගය ඔස්සේ පැමිණ ගොඩගම පිවිසුමෙන් පිවිසෙන සියලූම බර වාහන අකුරැස්ස දෙසට ගමන් කරවා ඉහත මාර්ගය ඔස්සේ තංගල්ල දෙසට ගමන් කරවීම.දක්ෂිණ අධිවේගී මාර්ගයට ගොඩගම පිවිසුමෙන් ඇතුළුවීමට පැමිණෙන සියලු සැහැල්ලු වාහන අකුරැස්ස මාර්ගයෙන් සහ හුණුකොටුව ගබඩාවීදිය මාර්ගයෙන් හෝ වල්ගම වෙලේගොඩ මාර්ගය ඔස්සේ ලබාගෙන ගොඩගම හංදියෙන් අධිවේගී මාර්ගයට යොමුකිරීම.ප්‍රධාන බස් නැවතුම්පොළ තාවකාලිකව ස්ථාපිත කිරීමට යෝජිත ස්ථානය 2014.05.17 හා 18 යන දෙදින තුළ පමණක් මාතර වෙරළ තීරයේ ඇති ප්‍රධාන බස් නැවතුම්පළ මාතර අකුරැස්ස පාරේ පිහිටි ඉසදීන් නගරය වෙත රැගෙන යාමටද නියමිතව ඇත.රථගාල් ස්ථාපිත කෙරෙන ආකාරයඅති විශේෂිත ප්‍රභූ රථගාල් A 01” A 02” A 03 ලෙස නම්කර ඇති අතර එම රථගාල් පහත පරිදි ස්ථාපිත කරනු ලැබේ.A01 රථගාල - මෙම රථගාල මාතර වෙරළ පාරේ ළිඳ පාර ප්‍රදේශයේ පිහිටි පොලිස් ගරාජය භූමියෙහි ස්ථාපිත කිරීමට නියමිතය. එහිදී මෙම ප්‍රභූ රථ පෙළට අයත් අතිගරු ජනාධිපතිතුමාගේ රථ පෙළ පමණක් මාතර ගරාජය භූමියෙහි ගාල් නොකර ළිඳ පාරෙහිම ගාල් කරන අතර ගමන් ගන්නා ගමන් මාර්ගය වන්නේ මාතර තානායම සිට වෙරළ පාර ඔස්සේ පැමිණ ප්‍රභූවරයා පීඨිකාව අසලින් බැසීමෙන් පසු රථ පෙළ එම මාර්ගයේම පොලිස් නිල නිවාස දක්වා ගමන් කර එතැනින් වමට හැරී ළිඳ පාර වෙත ගමන් කිරීමයි. ආපසු ගමන් කිරීමේ දී එම මාර්ගය ඔස්සේ ම මාතර තානායම වෙත ගමන් කරවීමට නියමිතය. මෙම A 01 රථ ගාලේ ඇති සෙසු ප්‍රභූ රථ මහානාම පාලම සනත් ජයසූරිය වට රවුම, එස්. කේ. හංදිය, යුද හමුදා පිළිරුව, වෙරළ පාර ඔස්සේ පැමිණ ප්‍ර භූවරයා පීඨිකාව අසලින් බැස්ස වීමෙන් පසු එම මාර්ගයේ පොලිස් නිල නිවාස දක්වා ගමන් කර ළිඳ පාර ඔස්සේ පොලිස් ගරාජ භූමිය වෙත ප්‍රවිෂ්ට කරවන අතර ආපසු ගමන් කරවීම ද එම මාර්ග ඔස්සේ ම සිදුකරනු ලබයි.A02 ප්‍රභූ රථගාල මාතර මැද්දවත්ත කාර්මික විද්‍යාල භූමිය තුළ ස්ථාපිත කෙරෙන අතර මෙම රථගාල සඳහා ගමන් ගන්නා ප්‍රභූ රථ මහානාම පාලම, සනත් ජයසූරිය වටරවුම, එස්. කේ. හංදිය, යුද හමුදා පිළිරුව, වෙරළ පාර ඔස්සේ පැමිණ ප්‍රභූවරයා පීඨිකාව අසලින් බැස්සවීමෙන් පසු එම මාර්ගයේ පල්ලිමුල්ල ඩිපෝව හංදිය වෙත ගමන් කර අලුත් තංගල්ල පාර ඔස්සේ මැද්දවත්ත කාර්මික විද්‍යාලය වෙත ගමන් කරවීමට නියමිතය. මෙම රථ ආපසු ගමන් කරවීම මැද්දවත්ත කාර්මික විද්‍යාලය අසලින් අලුත් තංගල්ල පාර ඔස්සේ බ්‍රවුන්ස්හිල් හංදිය දක්වා ගමන් කර එතැනින් වෙරළ පාර ඔස්සේ ගමන් කරවා ප්‍රභූවරයා ලබා ගැනීමෙන් පසු යුද හමුදා පිළිරුව, එස්. කේ. හංදිය හරහා මාතර නගරයෙන් පිටතට ගමන් කිරීමට නියමිතය.A 03 ප්‍රභූ රථගාල මැද්දවත්ත රුහුණු විශ්වවිද්‍යාල ක්‍රීඩාංගණයේ ස්ථාපිත කෙරෙන අතර ඒ සඳහා යොමු කෙරෙන ප්‍රභූ රථ මහානාම පාලම සනත් ජයසූරිය වටරවුම, එස්. කේ. හංදිය, යුද හමුදා පිළිරුව, වෙරළ පාර ඔස්සේ පැමිණ ප්‍රභූවරයා පීඨිකාව අසලිස් බැස්සවීමෙන් පසු එම මාර්ගයේ පල්ලිමුල්ල ඩිපෝව හංදිය වෙත ගමන් කර අලුත් තංගල්ල පාර ඔස්සේ බ්‍රවුන්ස්හිල් හංදිය හරහා රුහුණු විශ්වවිද්‍යාල ක්‍රීඩාංගණය වෙත ගමන් කරවීමට නියමිතය. මෙම රථ ආපසු ගමන් කරවීම රුහුණු විශ්වවවිද්‍යාල ක්‍රීඩාංගණය සිට තංගල්ල පාර ඔස්සේ බ්‍රවුන්ස්හිල් හංදිය දක්වා ගමන් කර එතැනින් වෙරළ පාර ඔස්සේ ගමන් කරවා ප්‍රභූවරයා ලබාගැනීමෙන් පසු යුද හමුදා පිළිරුව, එස්.කේ. හංදිය හරහා මාතර නගරයෙන් පිටතට ගමන් කිරීමට නියමිතය.B 01, B 02, B 03 යන රථගාල් ද මැද්දවත්ත රුහුණු විශ්වවිද්‍යාල ක්‍රීඩාංගණයේ ස්ථාපිත කෙරෙන අතර ඒ සඳහා යොමු කෙරෙන ප්‍රභූ රථ මහානාම පාලම සනත් ජයසූරිය වටරවුම, එස්.කේ. හංදිය, යුද හමුදා පිළිරුව, වෙරළ පාර ඔස්සේ පැමිණ ප්‍රභූවරයා පීඨිකාව අසලින් බැස්සවීමෙන් පසු එම මාර්ගයේ පල්ලිමුල්ල ඩිපෝව හංදිය වෙත ගමන් කර අලුත් තංගල්ල පාර ඔස්සේ බ්‍රවුන්ස්හිල් හංදිය හරහා රුහුණු විශ්වවිද්‍යාල ක්‍රීඩාංගණය වෙත ගමන් කරවීමට නියමිතය. මෙම රථ ආපසු ගමන් කරවීම රුහුණු විශ්වවිද්‍යාල ක්‍රීඩාංගණය සිට තංගල්ල පාර ඔස්සේ බ්‍රවුන්ස්හිල් හංදිය දක්වා ගමන් කර එතැනින් වෙරළ පාර ඔස්සේ ගමන් කරවා ප්‍රභූවරයා ලබාගැනීමෙන් පසු යුද හමුදා පිළිරුව, එස්.‍ෙක්. හංදිය හරහා මාතර නගරයෙන් පිටතට ගමන් කිරීමට නියමිතය.C 01 රථගාල රස්සන්දෙණිය මහින්ද රාජපක්ෂ ක්‍රීඩාංගණයේ ස්ථාපිත කෙරෙන අතර ඒ සඳහා යොමු කෙරෙන ප්‍රභූ රථ මහානාම පාලම සනත් ජයසූරිය වටරවුම, එස්. කේ. හංදිය, යුද හමුදා පිළිරුව, වෙරළ පාර ඔස්සේ පැමිණ ප්‍රභූවරයා පීඨිකාව අසලින් බැස්සවීමෙන් පසු එම මාර්ගයේ පල්ලිමුල්ල ඩිපෝව හංදිය වෙත ගමන් කර අලුත් තංගල්ල පාර ඔස්සේ බ්‍රවුන්ස්හිල් හංදිය හරහා රස්සන්දෙණිය මහින්ද රාජපක්ෂ විද්‍යාල ක්‍රීඩාංගණය වෙත ගමන් කරවීමට නියමිතය. මෙම රථ ආපසු ගමන් කරවීම මහින්ද රාජපක්ෂ විද්‍යාලීය ක්‍රී‍ඩාංගණය සිට තංගල්ල පාර ඔස්සේ බ්‍රවුන්ස්හිල් හංදිය දක්වා ගමන් කර එතැනින් වෙරළ පාර ඔස්සේ ගමන් කරවා ප්‍රභූවරයා ලබාගැනීමෙන් පසු යුද හමුදා පිළිරුව, එස්.කේ. හංදිය හරහා මාතර නගරයෙන් පිටතට ගමන් කිරීමට නියමිතය.C 02 රථගාල රස්සන්දෙණිය මහින්ද රාජපක්ෂ ක්‍රීඩාංගණයෙන් පිටත බොරළු භූමියෙහි ස්ථාපිත කෙරෙන අතර ඒ සඳහා යොමු කෙරෙන ප්‍රභූ රථ මහානාම පාලම සනත් ජයසූරිය වටරවුම, එස්. කේ. හංදිය, යුද හමුදා පිළිරුව, වෙරළ පාර ඔස්සේ පැමිණ ප්‍රභූවරයා පීඨිකාව අසලින් බැස්සවීමෙන් පසු එම මාර්ගයේ පල්ලිමුල්ල ඩිපෝව හංදිය වෙත ගමන් කර අලුත් තංගල්ල පාර ඔස්සේ බ්‍රවුන්ස්හිල් හංදිය හරහා රස්සන්දෙණිය මහින්ද රාජපක්ෂ විද්‍යාලය අසල බොරළු භූමිය වෙත ගමන් කරවීමට නියමිතය. මෙම රථ ආපසු ගමන් කරවීම මහින්ද රාජපක්ෂ විද්‍යාලීය ක්‍රීඩාංගණය සිට තංගල්ල පාර ඔස්සේ බ්‍රවුන්ස්හිල් හංදිය දක්වා ගමන් කර එතැනින් වෙරළ පාර ඔස්සේ ගමන් කරවා ප්‍රභූවරයා ලබා ගැනීමෙන් පසු යුද හමුදා පිළිරුව, එස්.කේ. හංදිය හරහා මාතර නගරයෙන් පිටතට ගමන් කිරීමට නියමිතය.ඉහත පරිදි ප්‍රභූ රථගාල් කෙරෙන අතර මෙම උත්සවය නැරඹීම සඳහා පැමිණෙන සාමාන්‍ය මහජනතාවගේ රථවාහන ගාල් කිරීම සඳහා පහත සඳහන් රථගාල් සූදානම් කර ඇත.වැඩ බිම, මැද්දවත්ත (දෙවුන්දර දෙස සිට සහ කැකණදුර දෙස සිට පැමිණෙන සියලූම ත්‍රිරෝද රථ සහ යතුරුපැදි ගාල් කිරීම)හබරලේ විහාරස්ථාන රථගාල (අකුරැස්ස දෙස සිට සහ හක්මණ දෙස සිට පැමිණෙන වාහන ගාල් කිරීම සඳහා)හිත්තැටිය රජමහා විහාරස්ථාන රථගාල (අකුරැස්ස දෙස සිට පැමිණෙන ත්‍රිරෝද රථ, යතුරුපැදි ගාල් කිරීම)නිල්වලා ගඟබඩ උද්‍යාන රථගාල (වැලිගම දෙස සිට පැමිණෙන වාහන හා අකුරැස්ස හා හක්මණ දෙස සිට පැමිණෙන ඉතිරි වාහන ගාල් කිරීම)සුජාතා විද්‍යාල රථගාල, (කඹුරුපිටිය, හක්මණ, මුලටියන දෙසින් පැමිණෙන වාහන ගාල් කිරීම)කිතුලේවෙල පිරිවෙන රථගාල ( අකුරැස්ස සහ වැලිගම දෙස සිට පැමිණෙන වාහන ගාල් කිරීම)වෙහෙරහේන පාර සම්පත් සේවා ස්ථානයේ රථගාල (දික්වැල්ල තංගල්ල දෙස සිට පැමිණෙන වාහන ගාල් කිරීම)වැල්ලමඩම පාලම අසල පොල් ඉඩම රථගාල (ගන්දර, දික්වැල්ල දෙස සිට පැමිණෙන වාහන ගාල් කිරීම.සමන්මලී හෝටල් භූමිය (කඹුරුපිටිය, හක්මණ තිහගොඩ දෙසින් පැමිණෙන වාහන ගාල් කිරීම)කුමාරතුංග මුනිදාස මාවත රථගාල (වැලිගම, දෙනියාය, හක්මණ, කඹුරුපිටිය දෙසින් පැමිණෙන පාපැදි.).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051514</link>
    <topic>ප්‍රාචීණ ප්‍රාරම්භක විභාගය සමත් හිමිවරුමැලේසියාවේ අධ්‍යාපන චාරිකාවක</topic>
    <author>සුභාෂිණී සේනානායක</author>
    <content>ප්‍රාචීණ ප්‍රාරම්භ විභාගයෙන් දිවයිනෙන් ඉහළින් සමත් පැවිදි ශිෂ්‍යයන් 6 නමකට මැලේසියාවේ සති දෙකක විදේශ අධ්‍යාපන චාරිකාවක් සඳහා වන ගුවන් ටිකට් පත් ලබාදීම ආර්ථික සංවර්ධන ඇමැති බැසිල් රාජපක්ෂ හා අධ්‍යාපන ඇමැති බන්දුල ගුණවර්ධනමහත්වරුන්ගේ ප්‍රධානත්වයෙන් පසුගිය (11) දා අධ්‍යාපන අමාත්‍යාංශයේදී සිදු කෙරිණි.මැලේසියාවේ සෙන්තුල් හි ශ්‍රී ලංකා මහා විහාරාධිපති මැලේසියාවේ ප්‍රධාන සංඝනායක බූටාවත්තේ සරණංකර නායක ස්වාමීන් වහන්සේ විසින් මේ සඳහා අනුග්‍රහය ලබා දී ඇත.විභාග දෙපාර්තමේන්තුව මඟින් 2013 වර්ෂයේ පවත්වන ලද මේ විභාගයෙන් සමත් මෙම පැවිදි ශිෂ්‍යයන් මෙලෙස ගුවන් ටිකට් පත් ලබා ගත්තේ අධ්‍යාපන අමාත්‍යාංශයේ පැවති ජාතික අධ්‍යාපනික පොත් ප්‍රදර්ශනය හා සල්පිල අවසන් උත්සව අවස්ථාවේදීය.අධ්‍යාපන අමාත්‍යාංශයේ පිරිවෙන් ශාඛාව මඟින් මේ සඳහා කටයුතු සම්බන්ධීකරණය කළේය.මෙම අවස්ථාවට ‍විද්‍යේදය පරිවේණාධිපති දර්ශනපති පූජ්‍ය බලංගොඩ සෝභිත නායක ස්වාමීන් වහන්සේ, අධ්‍යාපන අමාත්‍යංශයේ පිරිවෙන් අධ්‍යාපන ශාඛාවේ නියෝජ්‍ය අධ්‍යාපන අධ්‍යක්ෂ වටිනාපහ සෝමානන්ද හිමි, අධ්‍යාපන අමාත්‍යාංශයේ ලේකම් අනුර දිසානායක මහතා ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051515</link>
    <topic>අපි පරිසරය කෙරෙහි වඩාත් සංවේදීව සිතන ජාතියක්</topic>
    <author>ධනුෂ්ක ගොඩකුඹුර</author>
    <content>සීඝ්‍රයෙන් සංවර්ධනය කරා යන්නට ගොස් පරිසරය විනාශ කර ගත් රටවල් ලැබු අත්දැකීම් දැඩිව ග්‍රහණය කර ගනිමින් අපගේ සංවර්ධන ඉලක්ක සකස් වු බව ජනාධිපති මහින්ද රාජපක්ෂ මහතා ප්‍රකාශ කෙළේය. බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලවේ පසුගිය දා (12) පැවැති ජාතික හරිත සම්මාන ප්‍රදානෝත්සවයට එක්වෙමින් ජනාධිපති මහින්ද රාජපක්ෂ මහතා මේ අදහස් පළ කෙළේ.ජනාධිපතිවරයා එහිදී වැඩිදුරටත් මෙසේද පැවසීය.විනාශ වූ පරිසරය නැවත ගොඩනඟන්නට එම රටවලට අද ඔවුන්ගේ ජාතික ආදායමෙන් වැඩි කොටසක් වැය කරන්නට සිදුව තිබෙනවා. ඇතැම් බටහිර රටවල් මෙන් නොව අපි පරිසරය කෙරෙහි වඩාත් සංවේදීව සිතන ජාතියක් .ජාතික හරිත සම්මාන උළෙල ආරම්භ කළ වසරේ ඉඳලා පැවති සම්මාන අවස්ථා තුනකට මමත් සහභාගි වුණා. ඒ වසර වල සුබපැතුවා වාගේම අදත් ජාතික හරිත සම්මානයෙන් පිදුම් ලබන සියලු දෙනාටම මාගේ, අප ආණ්ඩු වේ හා ජනතාවගේ සුබපැතුම් මේ අවස්ථාවේ පුද කරනවා.පරිසරයට හානියක් නොකර මේ සියලු දෙනාම මේ අයගේ පැවැත්ම වෙනුවෙන් වැඩ කරලා තියෙනවා. ඒ නිසයි මේ සම්මානය දීලා මේ පිරිස දිරිමත් කරන්නේ. ඔවුන් දිරිමත් කරන්නේ තවත් මේ සඳහා අනෙක් අය දිරිමත් කරන්න. මේ ගෞරවය ලැබෙන කොට ඒකේ ප්‍රතිලාභ ඔවුන්ට විතරක් නොව රටටම ලැබෙන බව අපි විශ්වාස කරනවා.අපි හැමදාම කිව්වේ පරිසරය වටිනා සම්පතක් කියලා. එය අපි දැනගෙන හිටියා. පාසල්වල ගුරුවරු ඉගැන්නුවෙත්, පොත්වල ලියවිලා තිබුණෙත් පරිසරය කියන සම්පත ඉතාම වටිනා දෙයක් . අද පරිසරය පිළිබඳව ඊටත් වඩා ගැඹුරින් හොයලා බලන්න වෙලා තියෙනවා. එභෙම හොයලා බලපුවාම අපිට අද පේනවා අද පරිසරයයි ජීවිතයයි දෙකම එකක් බව.අද පරිසරයට ලොකු ආර්ථික වටිනාකමක් ලැබිලා තිබෙනවා. කැලෑව, සතා සිවුපාවා රටකට වටිනවා. එදා පරිසරයේ වටිනාකම් ගැන එතරම් තැකුවේ නෑ. අද කැලෑව, සතා සීපාවා, ගංගා, ඇළදොළ, තමයි රටකට සංචාරකයෝ ගෙන එන්න අලෙවි කරන්නේ. එය පැහැදිලියි. වෙන මොන පහසුකම තිබුණත් ඒ රටේ පරිසරය හොඳ නැතිනම් එහි යන්න සංචාරකයෝ කැමති නැහැ. ජීවත් වෙන්න කැමති නැහැ. ඒ නිසා අද මේ පරිසරයට ලොකු ආර්ථික වටිනාකමක් ලැබිලා.පරිසරයට එරෙහිව සංවර්ධන ඉලක්ක හඹාගිය රටවල් ඒවා ජයග්‍රහණය කළත් අද මොකද වෙලා තියෙන්නේ. ඔවුන්ට අද වෙලා තිබෙන දේ පෙනෙනවා. සංවර්ධනයේ ප්‍රයෝජන ගන්න බැරි තරම් අභියෝගවලට අද ඒ රටවල් මුහුණ දි තිබෙනවා. ඒ රටවල ජාතික ආදායමෙන් විශාල කොටසක් පරිසර දූෂණයෙන් ජීවිත රැක ගන්න යොදවන්න වෙලා තියෙනවා.ඒ අය අද ඔවුන් විසින්ම විනාශ කළ පරිසරය රැකගන්න කැප වෙලා තියෙනවා. අපි අපේ සංවර්ධන ඉලක්ක කරා යන කොට මේ අත්දැකීම් දැඩිව ග්‍රහණය කර ගන්න ඕනැ කියන එක අපි පැහැදිලිව කිව්වා. ඒ අනුව තමයි සංවර්ධන පියවර ගන්න ඕනෑ. එභෙම කරන්න සිදු වෙලා තිබෙනවා. ඒවායේ ප්‍රතිඵල අපි දැකලා තිබෙනවා.පරිසරය කියන්නේ අපේ උරුමයක් කියලා හිතන්න ඕනැ. අපේ රට ජෛව විවිධත්වයෙන් ලෝකයේම අවධානය යොමුවුණු රටක්. අපිට අපේ ජීවන රටාවේ තිබුණු සංවරකම නිසා මේ උරුමය අපි රැකගත්තා. අපේ ජීවන රටාව පරිසරයත් එක්ක බොහෝම සංවේදී වුණු රටාවක්. ඔබ දන්නවා අද පරිසරය ගැන බටහිර චින්තනය. ඒ අය පරිසරය, ගහකොළ, සතා සීපාවා ආරක්ෂා කර ගත යුතුයි කියලා හිතන්නේ ඒවා වඳ වෙලා යන නිසා. එහෙම නැතිනම් අනාගත පරපුරට ඒවා දැක බලා ගන්න ඉතිරි කළ යුතු නිසා.නමුත් අපි මීට වසර 2500 කට කළින් පරිසරය රකින්න ඕනැ කීවේ ඇයි? ඒ කාලේ වනාන්තර ඕනැ තරම් තිබුණා. ජලය, පිරිසිදු වාතය ඕනැ තරම් තිබුණා. මිනිසුන්ට වඩා හිටියේ සතා සීපාවා. එභෙම තිබිලත් සතා සීපාවා රකින්න කියලා වසර 2500කට කළින් කීවේ ඒ සතුන්ටත් මේ මිහිමත ජීවත් වෙන්න උරුමයක් අයිතියක් තියෙන නිසා. අපි එදා සතා සීපාවා රකින්න කීවේ වඳ වෙන නිසා නෙවෙයි. සතුන්ටත්, ගහකොළ වලටත් ජීවත් වීමේ උරුමයක් තියෙන බව පිළිගත්ත නිසා. අපි එදා ඒ කිව්ව කතාව, ශ්‍රේෂ්ඨ චින්තනය තේරුම් ගන්න ඕනෑ කාලය ඇවිත් තිබෙනවා .අපි ඔබෙන් ඉල්ලීමක් කළොත් ගහක් සිටුවන්න කියලා නගරයේ ජීවත්වන පිරිසට එය ලොකු ප්‍රශ්නයක්. ඔවුන් එයට බැහැ කියන්න හේතු පෙන්වනවා. නමුත් ගහක් කපන්න එපා කිව්වොත් එය නොකර ඉන්න පුළුවන්.අපි සිටුවා ඇති පැළ සංඛ්‍යාව අනුව මේ රට ගස්වලින් පිරිලා තිබෙන්න ඕනෑ. අපි දැකලා තිබෙනවා දස ලක්ෂයේ කොස් පැළ සිටුවීම ආදි කටයුතු. නමුත් එහෙම ගස් පෙනෙන්න නැහැ. කැලෑවේ හිටපු සතුන් නගරයට ඇවිත්. කැලෑවේ තිබුණු කොස් ගස් කැපිලා තිබෙනවා. කැලෑවේ තිබූ ගස්, පළතුරු ගස් කපලා ඒවා විනාශ වෙලා. මේවා පිළිබඳව අපේ අවධානය යොමු කරන්න අවශ්‍යයි. අපි වඩාත් සැලැස්මක් ඇතිවයි වැඩ කරන්න ඕනෑ. අපි ආණ්ඩුවක් වශයෙන් සංවර්ධනය ඉදිරියට ගෙන යනවා වගේම පරිසරයත් ඉදිරියට ගෙන යන්න ඕනෑ.අපි ආණ්ඩුවක් හැටියට පරිසරය පිළිබඳව ඉතා නිවැරදි දැක්මක් මත පිහිටලයි වැඩ කරන්න අවශ්‍ය. සිංහරාජය වෙන්දේසි කරන්න කටයුතු කරපු යුගයක් තිබුණා. ඒ සඳහා කොමිසමක් පත්කරලා තිබුණා. එදා එහි වාර්තාව නිසා සිංහරාජය බේරුණා. එහෙම යුගයන් අපේ රටේ තිබුණා. අද අධිවේගී මාර්ග, ගුවන් තොටුපළ ඉදිවෙන කොටත් පළමුවෙන්ම අවධානය යොමු වෙන්නේ පරිසරය දෙසටයි. වීරවිල ගුවන්තොටුපළට මම මුල්ගල තැබුවා.නමුත් පරිසරවේදීන් හා ගමේ ගොවි ජනතාව ඇවිත් එයින් ඇති විය හැකි ප්‍රශ්න ගැන. කුරුල්ලන්ට බාධා ඇතිවන හැටි, ගොවිතැනට සිදුවන හානිය ගැන කිව්වා. ඒ අනුව අපි වහාම එය නතර කරලා මත්තලට ගෙන ගියා. අපි ඒ වෙලාවේ ඔවුන්ට ඇහුම්කන් දුන්නා.අපි හැමවෙලාවේම ජනතාවට ඇහුම්කන් දුන්නා. පරිසරය පිළිබඳ ගැටලු ඇතිවෙන වෙලාවට අපේ සැලසුම් වෙනස් කරන්න අපි පසුබට වෙන්නේ නැහැ. ඒකයි අපේ තිබෙන වෙනස.අද සමහරුන්ට පරිසරවේදීන් මේවා පෙනෙන්නේ විහිළුවක් වගේ. ඔවුන්ගේ වෘත්තීය විහිළුවට ලක් කරනවා.මෙහි කුමක් හෝ වැරැද්දක් සිදුව තිබෙනවා. මේවා පිළිබඳව කතා කරන කොට වඩාත් සංවේදීව ජනතාවගේ පැත්තෙන් බලලා පරිසරය රැකගැනීමේ වැදගත්කම බලලා අපි කටයුතු කරන්න ඕනෑ.අපි හැම වෙලාවෙම කිව්වා නගරයේ සංවර්ධනය ගමට ගෙනෙනවා කියලා. ගමේ සුන්දරත්වය නගරයට ගේනවා කියලා. අද කොළඹ වටේ ඇවිදලා ගියාම ඔබට ඒ පරිසරය වෙනස් වූ හැටි, ඒ ඇතිවෙලා තිබෙන වෙනස පෙනෙනවා. මිනිස් ක්‍රියාකාරකම් නිසා සමහර රටවල්, නගර දූෂිත වෙලා තිබෙනවා. නමුත් අපි ක්‍රමානුකූලව පසුගිය අවුරුදු කීපය නගරයේ ජනතාවගේ සිතුම් පැතුම් පවා වෙනස් කරලා තිබෙනවා. එදා පාරක් අයිනේ කුණු දාපු අය අද එභෙම කුණු දමන්නේ නැහැ. බෑගයන් පාරේ දමන්නේ නැහැ. ඒ වෙනස නීතියෙන් නොවෙයි ඉබේම ඇති වෙන්නේ.පරිසරය දූෂණය කරගෙන අපි අත වනන්නේ මරණයට යි. ඒ නිසා තමයි සෑම අයවැයකින්ම පරිසරය සම්බන්ධ විශේෂ අවධානය අපි යොමු කරලා වැඩ කරන්නේ. හැම පාසලක්ම, පෞද්ගලික අංශය, පොලිසිය වැනි සෑම සමාජ තලයකම අවධානය මේ කෙරෙහි යොමු විය යුතුයි.ඒ ඇගයීම මම ඉතාම අගය කරනවා. මේ වේගවත් ඉලක්කවලට අපි ළඟා වෙද්දී පරිසරය රැක ගනිමින්, රට ජාතිය රැකගනිමින් ඉදිරියට යන්න කටයුතු කරන්න සූදානම් විය යුතුයි. නීතියෙන් නොවෙයි අවබෝධයෙන්, ආදර්ශයෙන් ජනතාවට මේ පණිවුඩය ගෙන යා යුතුයි.පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා- පරිසර හා පුනර්ජනනීය බලශක්ති අමාත්‍යාංශය යටතේ පවතින මධ්‍යම පරිසර අධිකාරිය තුන්වැනි වතාවට සංවිධාන කළ හරිත සම්මාන ප්‍රදානෝත්සවයයි අද ජනාධිපතිතුමාගේ ප්‍රධානත්වයෙන් පැවැත්වෙන්නේ .රාජ්‍ය අංශයේත් පෞද්ගලික අංශයේත් අපේ රටේ සංවර්ධනයේදී හරිත ලංකාවක් කියන සංකල්පය මත හිඳගෙන කටයුතු කළ ඔබව ඇගයීමට අද ලක් කරනවා.වසර තිහක් පුරා පැවැති ත්‍රස්තවාදය ජනාධිපතිතුමාගේ නායකත්වයෙන් නිමා කළාට පස්සේ වසර පහක් තුළ සංවර්ධනය පෙරට ගෙන යන අතරම පරිසරයට නැවත සැකසීම සිදුකෙරෙමින් පවතිනවා. මේ කාර්යයේදී රාජ්‍ය අංශයේ හා පෞද්ගලික අංශයේ පමණක් නොවෙයි මුළු මහත් සමාජයේම අවධානය යොමු කිරීම සඳහායි මේ සම්මාන උළෙල පවත්වන්නේ.අද මුළු ලෝකයම දේශගුණික විපර්යාසයන්ට ලක්වෙමින් පවතිනවා. 2020 වන විට මේ රටේ වන ගහණය සියයට 35 දක්වා ඉහළ දැමීමයි අපගේ අරමුණ. ඒ සඳහා එක් වසරකදී හෙක්ටයාර් 70,000ක් වගා කළ යුතුයි. ජනාධිපතිතුමාගේ උපදෙස් මත ඒ සඳහා දැන් කටයුතු කෙරෙනවා. අධිවේගී මාර්ග හදන්න කලින් ජනාධිපතිතුමා උපදෙස් දුන්නේ මේ මාර්ගය කොන්ක්‍රීට් මාර්ග, තාර මාර්ග කරන්නේ නැතුව හරිත මාර්ග කරන්න කියලයි. ඒ සඳහා අපි මාර්ග සංවර්ධන අධිකාරිය සමග එක්ව කටයුතු කරනවා.මධ්‍යම පරිසර අධිකාරියේ සභාපති ඩී. ඩබ්ලිව්. ප්‍රතාපසිංහ, අධ්‍යක්ෂ ජෙනරාල් වෛද්‍ය සාරංග අලහප්පෙරුම මහත්වරුන් ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=n14051516</link>
    <topic>ත්‍රස්තවාදයට නැවත මේ රට තුළහිස එසවීමට කිසිඳු ඉඩක් නෑ</topic>
    <author>ඉන්දික පොල්කොටුව, අසේල කුරුළුවංශ හා නිහාල් ජයවර්ධන</author>
    <content>ත්‍රස්තවාදයට මෙරට තුළ නැවත හිස එසවීමට කිසිදු ඉඩක් නැති බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.ඇමැතිවරයා මේ බව පැවසුවේ මධ්‍යම පළාත් ප්‍රධාන ඇමැති කාර්යාලයේ ඊයේ (14) පැවැති ප්‍රවෘත්ති සාකච්ඡාවකදීය.තවදුරටත් අදහස් දැක්වූ ඇමැතිවරයා මෙසේ ද කීය. අතීත අත්දැකීම් ඔස්සේ ආණ්ඩුව අද අවධානයකින් සිටිනවා. ත්‍රස්තවාදයට දළුලෑමට ඉඩක් නැහැ.මෙයට පස් වසරකට පෙර ත්‍රස්තවාදය බිම් මට්ටමින් මෙරටින් පරාජය නොකළා නම් රට මුළුමනින්ම අසාර්ථක රාජ්‍යයක් හා පරාධීන දේශයක් බවට පත්වන්න තිබුණා.එහෙත් සියලු බලවේග බලපෑම් ඉදිරියේ නොසැලුණු ජනාධිපතිතුමා ත්‍රස්තවාදය යුදමය වශයෙන් පරාජය කිරීමට සමත්වුණා. අද එහි සියලු ජයග්‍රහණ මෙරට දෙකෝටි විසිහයලක්ෂයක ජනතාවක් භුක්ති විඳිනවා.ත්‍රස්තවාදය මෙරට බිම් මට්ටමින් තුරන් කළද ජාත්‍යන්තර වශයෙන් තවමත් එහි බලවේග ක්‍රියාත්මක වෙනවා.2009 මැයි 19 වැනිදා පරාජය කළ ත්‍රස්තවාදය නිසා මෙරට දෙවැනි නිදහස් සැමරුම සෑම වර්ෂයකම උතුම් වෙසක් සමයේ සැමරීමට හැකිවීම ජාතිය ලැබූ අභිමානයක්.මධ්‍යම පළාත් ප්‍රධාන ඇමැති සරත් ඒකනායක මහතා ද මෙම ප්‍රවෘත්ති සාකච්ඡාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405151</link>
    <topic>පිළිකා සුව සහන පදනමේ අවුරුදු උළෙල</topic>
    <author>මහරගම විශේෂවේහැල්ලේ පියතිලක</author>
    <content>පවුලකට පිළිකා රෝගියෙක් ඇතිවීම යනු එම පවුලේම ඇද වැටීමට හේතුවෙනවා. මෙම පිළිකා සුව සහන පදනම නව අවුරුද්ද වෙනුවෙන් පිළිකා රෝගී කුඩා දරුවන් අමතක නොකිරීම මහා පිනක් මෙන්ම ජාතික සේවයක්.මහරගම පිළිකා රෝහලේ අධ්‍යක්ෂ විශේෂඥ වෛද්‍ය කනිෂ්ක කරුණාරත්න මහතා මෙම අදහස් පළ කළේ පිළිකා සුව සහන පදනම පිළිකා රෝහලේ නේවාසික ගෙවල් දොරවල්වලට යා නොහැකි කුඩා දරුවන් සඳහා පැවැති අලුත් අවුරුදු උළෙලේ දී ය.පදනමේ සභාපති වෑගන්තලේ සීවලී හිමියන්ගේ පිළිගැනීමේ අනුශාසනාවෙන් අනතුරුව නේවාසික රෝගී දරුවන් සඳහා විශේෂ අවුරුදු උළෙල පැවැත්විණි. පිළිකා රෝහලේ නේවාසිකව සිටින කුඩා දරුවන් 118 දෙනෙක් සඳහා මෙම අවුරුදු උළෙල පැවැත්විණ. එම රෝගී දරුවන්ගේ වැඩිහිටියන් ද දිවයිනේ හතර අතින් පැමිණ උත්සවය වර්ණවත් කිරීම විශේෂයකි.සෑම දරුවෙක් සඳහාම ඔවුන්ගේ මවුපියන්ට එක් අයෙකුට රු.2000 බැගින් පිරිනැමිණ. මේ සඳහා පදනම වැය කළ මුදල රු.236000කි. ළමා තරග රෝහලේ ශ්‍රවණාගාරයේ දී පැවැත්විණි.තරගවලින් ජය ගත් නොගත් සෑම දරුවකුටම රෝහලෙන් නිර්දේශිත පෝෂණ මල්ලක්, සෙල්ලම් හා ක්‍රීඩා භාණ්ඩ, සබන්, ක්‍රීම්, සුවඳ විලවුන් මංජුසාවක් ද පිරිනමනු ලැබිණි. මේ සඳහා පදනම වැය කළ මුදල රුපියල් ලක්ෂ අටක් පමණ වූ බව පදනමේ සභාපති වෑගන්තලේ සීවලී හිමියෝ අප සමඟ පැවසූහ. නීතිය හා සාමය පිළිබඳ අමාත්‍යාංශයේ ලේකම් නන්ද මල්ලවාරච්චි,පිළිකා සුබසාධන පදනමේ අධ්‍යක්ෂ මණ්ඩලය, රෝහලේ නියෝජ්‍ය අධ්‍යක්ෂ වෛද්‍ය වසන්ත දිසානායක, වව්නියාවේ අධිකරණ වෛද්‍ය එල්. සල්අශ්රප් මහත්වරු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405152</link>
    <topic>මේ වසරේ කළුතර සංවර්ධනයටරුපියල් දසලක්ෂ 3330ක්</topic>
    <author>නාගොඩ විශේෂ - එන්. විජේරත්නවාද්දුව සමූහ එස්. ආර්. පියදාස</author>
    <content>ඉතිහාසයේ අය වැයකින් වෙන් කරන ලද විශාලම මුදල 2014 අය වැය මඟින් කළුතර දිස්ත්‍රික්කය සඳහා වෙන්කර තිබෙනවා. එම ප්‍රමාණය රුපියල් මිලියන 3330ක් වෙනවා.ආර්ථික සංවර්ධන ඇමැති බැසිල් රාජපක්ෂ මහතා විසින් සෑම මැතිවරණ කොට්ඨාසයකටම මෙතෙක් ඉතිහාසයේ නොදුන් මුදල් ප්‍රමාණයක් ලබා දී තිබෙනවා. කළුතර දිස්ත්‍රික් ලේකම් යූ. ඩී. සී. ජයලාල් මහතා මෙම අදහස් ප්‍රකාශ කළේ කළුතර ප්‍රාදේශීය මාධ්‍යවේදීන්ගේ හමුවකදීය.කළුතර දිස්ත්‍රික් මාධ්‍ය ඒකකයේ මූලිකත්වයෙන් මෙම මාධ්‍ය හමුව සංවිධානය කර තිබුණේ කළුතර දිස්ත්‍රික්කයේ සංවර්ධන වැඩසටහන්වල ප්‍රගතිය පිළිබඳව දැනුවත් කිරීම සඳහාය. කළුතර දිස්ත්‍රික් ලේකම් කාර්යාලයේ දී මෙම මාධ්‍ය හමුව පැවැත්විණි.කළුතර දිස්ත්‍රික් ලේකම් යූ. ඩී. සී. ජයලාල් මහතා මෙහි මූලිකත්වය දැරූ අතර රාජ්‍ය නිලධාරින් හා මාධ්‍යවේදිහු මේ සදහා සහභාගි වූහ.මෙහිදී තවදුරටත් අදහස් ප්‍රකාශ කළ කළුතර දිස්ත්‍රික් ලේකම්වරයා මෙසේද පැවසිය.මෙම මුදල් කළුතර දිස්ත්‍රික්කය තුළ ක්‍රියාත්මක වන දොරින් දොරට ගමින් ගමට වැඩසටහන යටතේ එකගමකට එක වැඩක්, ගම නැඟුම, ග්‍ර‍ාමිය පාසල්වල සනීපාරක්ෂක හා අනෙකුත් පහසුකම්, පළාත් නැඟුම, මහජන නියෝජිතයින්ගේ විශේෂ යෝජනා හා විමධ්‍යගත අය වැය යටතේ වන ව්‍යාපෘති සඳහා යෙදීමට පියවර ගෙන තිබෙනවා.ගමේ ජනතාව හා විවිධ සංවිධාන, දේශපාලන අධිකාරිය හා රජයේ නිලධාරින් යන ත්‍රිත්වයේ ව්‍යාපෘති යෝජනා අදහස් මත මෙම වැඩ පිළිවෙළ කළුතර දිස්ත්‍රික්කය තුළ ක්‍රියාවට නැංවෙනවා. මෙහිදී විශේෂත්වය වන්නේ 2014 අය වැයෙන් වෙන් කළ මුදල් වසරමුලදීම ලැබීමයි.එහෙත් වසර වල අයවැයෙන් වෙන් කළ මුදල් මේ ආකාරයට ලැ‍බුනෙ නැහැ. එමෙන්ම ව්‍යාපෘති වර්ෂය තුළදී අවසන් කිරීමටත් උප‍දෙස් ලැබී තිබෙනවා. දැනටමත් සමහර ව්‍යාපෘති නිම කිරීමටත් අනෙකුත් ව්‍යාපෘති ආරම්භ කිරීමටත් හැකි වී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405153</link>
    <topic>කුරුණෑගල හෙක්ටයාර්1786ක පලතුරු වගා</topic>
    <author>වයඹ පළාත් සංචාරකසේන ඉදිරිසිංහ</author>
    <content>කුරුණෑගල දිස්ත්‍රික්කයේ ඇති ඉඩම් හෙක්ටයාර් 1786ක මේ වසරේ පලතුරු වගා කිරීමට ඉලක්ක කර ඇතැයි කුරුණෑගල දිස්ත්‍රික් කෘෂිකර්ම අධ්‍යක්ෂ නිහාල් කුරුකුල ආරච්චි මහතා පවසයි.හෙක්ටයාර් 832ක අඹද, හෙක්ටයාර් 209ක පැපොල්ද හෙක්ටයාර් 355ක කෙසෙල්ද වගා කැරේ. හෙක්ටයාර් 203ක රඹුටන්වගා කැරෙන අතර හෙක්ටයාර් 187ක අන්නාසි වගා කැරේ.මේ දිනවල වෙළෙඳ පළේද පලතුරු වලට වැඩි ඉල්ලුමක් පවතී. මෙම වාරයේ අඹ පළදාවද බෙහෙවින් පවතින අතර අඹ මිලද අඩුවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405154</link>
    <topic>මතුගම ශ්‍රවණාගාරයනවීකරණය කරයි</topic>
    <author>මතුගම සංචාරක</author>
    <content>මතුගම ශ්‍රවණාගාරයේ ඇති අඩුපාඩු මග හරිමින් අංග සම්පූර්ණ ලෙස රුපියල් කෝටි තුනක වියදමින් ප්‍රතිසංස්කරණය කිරීමට කටයුතු යොදා ඇති බව මතුගම ප්‍රාදේශීය සභාවේ සභාපති එල්.පී. ලියනආරච්චි මහතා පවසයි.මතුගම ආසන සංවිධායක ප්‍රවාහන ඇමැති කුමාර වෙල්ගම මහතාගේ යෝජනාවක් අනුව මෙම ප්‍රතිසංස්කරණ කටයුතු සඳහා ප්‍රතිපාදන වෙන්කර ඇත.මෙම ශ්‍රවණාගාරයේ අවරෝහණ ක්‍රමයට බිම සකස් කෙරේ. නවීන ආලෝක පද්ධතියක්, තිර රෙදි, නවීන ආසන සවිකෙරේ. වායු සමීකරණය කෙරේ.ශ්‍රවණාගාරයට නවීන සනීපාරක්ෂක කට්ටල් සවිකර අවට අලංකාර උද්‍යානයක් සකස් කිරීමට නියමිතය.නාට්‍ය, සංගීත සංදර්ශන, සංස්කෘතික වැඩ සටහන් ක්‍රමවත් ලෙස ඉදිරිපත් කිරීමේ අවස්ථාව මේ නවීකරණවලින් පසු උදාවනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405155</link>
    <topic>රඹුක්කන අර්තාපල්වගා ආදර්ශන සකසයි</topic>
    <author>කෑගල්ල සමූහ - පී.එම්. පී. පොල්වත්ත</author>
    <content>කෘෂිකර්ම දෙපාර්තමේන්තුව මගින් කෑගල්ල දිස්ත්‍රික්කය තුළ අර්තාපල් වගා කිරීමේ හැකියාවක් තිබේදැයි සොයා බැලීම සඳහා යටියන්තොට ප්‍රදේශයේ ගොවීන් 100 දෙනෙක් තෝරාගෙන අර්තාපල් ආදර්ශන 100ක් සකස් කිරීමට පියවර ගෙන ඇතිබව කෑගල්ල දිස්ත්‍රික් කෘෂිකර්ම නියෝජ්‍ය අධ්‍යක්ෂිකා ධනංජනී බණ්ඩාර මහත්මිය පැවසුවාය.කෘෂිකර්ම නියෝජ්‍ය ඇමැති වයි.ජී. පද්මසිරි මහතාගේ යෝජනාවක් අනුව මෙම දිස්ත්‍රික්කයේ අර්තාපල් වගා කිරීමට හැකියාවක් තිබේද කියා සොයා බැලීමට මෙම වැඩපිළිවෙළ ක්‍රියාත්මක කර ඇත. මේ වන විට මෙම ගොවීන්ට අර්තාපල් බීජ බෙදාදී ඇති අතර නිලධාරීන් ගොවීන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405156</link>
    <topic>ජ්‍යෙෂ්ඨ පුරවැසියන්ට කොටිකාවත්තෙන් සත්කාර</topic>
    <author>ඡායාරූප- කොළොන්නාව සමූහ</author>
    <content>කොටිකාවත්ත මුල්ලේරියාව ප්‍රාදේශීය සභාවේ හංස පුස්තකාලය සංවිධානය කරන ලද ජ්‍යෙෂ්ඨ පුරවැසි සත්කාර වැඩසටහන එම ප්‍රාදේශීය සභාවේ ලේකම් ඩබ්ලිව්. ඩී. ප්‍රැන්සිස්කා මහත්මියගේ ප්‍රධානත්වයෙන් පුස්තකාල ශාලාවේදී පැවැත්විණි.එම බල ප්‍රදේශය තුළ ජීවත්වන පවුල් වලින් තෝරාගත් ජ්‍යෙෂ්ඨ පුරවැසියන් 80 දෙනකු මේ සඳහා සහභාගීව සිටි අතර එම පිරිසට උදය හා දහවල් ආහාර පානාදියෙන් සංග්‍රහ කිරීම මේ පුස්තකාල පාඨක සමාජය විසින් සිදුකරන ලදී. ඉන් අනතුරුව එහි පැමිණි ආරාධිත පිරිස විසින් ඔවුන්ට තැගි බෝග පිරිනැමීම ද මෙහි විශේෂත්වයක් විණි.ප්‍රාදේශීය සභාවේ ලේකම් ප්‍රැන්සිස්කා මහත්මිය පිරිස ඇමතූ අයුරු. ආරාධිත පිරිස තෑගි බෝග පිරිනැමීම හා එම අවස්ථාවට සහභාගි වූ ජ්‍යෙෂ්ඨ පුරවැසියන්ගෙන් පිරිසක්ද මෙහි දැක්වේ.හංස පුස්තකාලයාධිපතිනි සන්ධ්‍යා රණවීර හා හිටපු තැපැල් ස්ථානාධිපතිනි ඤාණා වර්ණකුලසූරිය මහත්මීහුද මෙහි සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405157</link>
    <topic>රුපියල් දසලක්ෂ 650කින්දඹදෙණිය සංවර්ධනය කරයි</topic>
    <author>අලව්ව විශේෂ - ඒ. කීර්තිසිංහ</author>
    <content>2014 දඹදෙණිය කඩිනම් සංවර්ධන වැඩසටහන යටතේ රුපියල් මිලියන 650ක මහා පරිමාණයේ සහ සුළු පරිමාණයේ සංවර්ධන වැඩ ආසනය පුරා ක්‍රියාත්මක වෙමින් පවතී.මින් ප්‍රධාන තැනක් ගන්නා නාරම්මල නගරයේ සතිපොළේ ඉදිකිරීම් වැඩ දැනට සියයට අසූවක්ම නිමවී ඇත. මේ සඳහා වැයවෙන මුදල රුපියල් ලක්ෂ 938කි.රුපියල් ලක්ෂ 500ක් වියදමින් ඉදිකෙරෙන අලව්ව බස් නැවතුම් පොළේ වැඩ දැනටමත් ආරම්භ කර ඇති අතර අලව්ව මහජන ක්‍රීඩාංගණය රුපියල් මිලියන 164කින් අලුත්වැඩියා කෙරේ.මීට අමතරව දිවි නැඟුම යටතේ කෙරෙන සංවර්ධන වැඩ සඳහා රුපියල් මිලියන 120ක් ලැබී ඇති අතර ගම නැඟුම යටතේ වැය කෙරෙන මුදල රුපියල් මිලියන 148කි.එක් ග්‍රාම නිලධාරී වසමකට රුපියල් ලක්ෂ 10 බැගින් ග්‍රාම නිලධාරී වසම් 66ක් තුළ මංමාවත් කාපට් කිරීම හා කුට්ටිගල් ඇල්ලීම, ඇළවේලි හා බෝක්කු ඉදිකිරීමද මේ අතර සිදුකෙරේ.දඹදෙණිය ශ්‍රීලනි පක්ෂ ප්‍රධාන සංවිධායක කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතාගේ උත්සාහය හා නිර්දේශ මත මේ සියලු සංවර්ධන වැඩ සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405158</link>
    <topic>ඩෙංගු බෝකරදඩ කති</topic>
    <author>මතුගම සංචාරක</author>
    <content>තම නිවෙස අසල ඩෙංගු මදුරු කීටයන් බෝවීමට ඉඩ සැලසෙන ආකාරයෙන් අපද්‍රව්‍ය එක්ලස් කරන ලද පුද්ගලයන් තිදෙනකුට එක් අයකුට රුපියල් 5000 බැගින් 15000 දඩ මුදලක් ගෙවීමට මතුගම අතිරේක මහේස්ත්‍රාත් චමරි වීරසූරිය මහත්මිය නියෝග කළාය.මේ දඩ මුදල් ගෙවීමට නියමවූයේ දෙහිගස්මුල්ලේ ජානකී ප්‍රියන්ති, කේ. සරත් ආනන්ද හා හොරිකඳමුල්ලේ රමනි චන්ද්‍රලතා නමැති ‍තිදෙ‍නාටයි.මතුගම සෞඛ්‍ය වෛද්‍ය කාර්යාලයේ පරිපාලන මහජන සෞඛ්‍ය පරීක්ෂක ජී. ඩී. ලයනල් හා චන්දන තෙවරප්පෙරුම මහත්වරු අධිකරණයට කරුණු වාර්තා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r1405159</link>
    <topic>රට පනින්න හදාවැඩ වරද්දා ගනී</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ව්‍යාජ ආගමන විගමන මුද්‍රා සහිත ව්‍යාජ එක්සත් රාජධානි වීසා පත්‍රයක් ඇතුළත් ව්‍යාජ ඉන්දියානු ගමන් බලපත්‍රයක් උපයෝගි කරගෙන ඊජිප්තුව හරහා එක්සත් රාජධානිය බලා විදේශගතවීමට තැත්කිරීමේදී ඊජිප්තුවේ සිට සිංගප්පූරුව හරහා මෙරටට පිටුවහල් කර රක්ෂිත බන්ධනාගාර ගතව සිටි අයකු රු: 15000ක මුදල් ඇප හා ලක්ෂ 2ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මුදාහැරුනේ ඇතුල් වරාය පාර, ත්‍රිකුණාමලය පදිංචි ඥානසුන්දරම් නමැති පුද්ගලයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=r14051510</link>
    <topic>ගම්පහ ගොවි සංවිධාන 847කඅරමුදලේ දසලක්ෂ 25ක්</topic>
    <author>ගම්පහ මධ්‍යම සමූහ පී.ඒ. ඔලිවර් පෙරේරා</author>
    <content>ගම්පහ දිස්ත්‍රික්කය තුළ 2014 වර්ෂයේ මාර්තු අවසන් වනවිට ගොවි සංවිධාන තොරතුරු සහ අක්කර බදු ප්‍රගතිය අනුව ලියාපදිංචි ගොවි සංවිධාන සංඛ්‍යාව 847ක් වන අතර සාමාජික සංඛ්‍යාව 65500 වන බවත් ගොවි සංවිධාන අරමුදල රුපියල් දස ලක්ෂ 25ක් වන බවත් දිස්ත්‍රික් ගොවිජන සේවා සහකාර කොමසාරිස් එච්.එල්.එන්. සඳමාලි මහත්මිය පැවැසුවාය.මේ වසර තුළ අක්කර බදු වෙනුවෙන් ඉලක්ක ගත කර ඇති මුදල රුපියල් දස ලක්ෂ 2.66ක් වන අතර මාර්තු 31දිනට අයකර ගැනීම් දස ලක්ෂ 1.67කි.වී වගාව සඳහා අප්‍රේල් මස19 දිනට සහනාධාර පොහොර යල කන්නය සඳහා නිකුත් කර ඇති කුඹුරු ප්‍රමාණය අක්කර 165ක් වන අතර ගොවීන් සංඛ්‍යාව 181කි. එහිදී ලබාදීමට ඉලක්ක කර ඇති පොහොර ප්‍රමාණය යූරියා කිලෝග්‍රෑම් 10,146.05ක්ද, ටී.එන්පී කිලෝග්‍රෑම් 2991.05ක්ද, එච්.ඕ.පී. 3527.05ක්ද, පොහොර සහනාධාර වැඩසටහන් යටතේ ඉලක්ක ගත කර ඇත.දැනට පොහොර නිකුත්කර ඇති කුඹුරු ප්‍රමාණය හෙක්ටයාර් 9996.855ක්ද වන අතර පොහොර නිකුත් කර ඇති ගොවීන් 30371ක් වන බව සහකාර කොමසාරිස් වරිය පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405151</link>
    <topic>ක්‍රීඩකයන් 6කට එංගලන්තයේ දී සති දෙකක පුහුණු සැසියක්</topic>
    <author>ෆවුස් මොහොමඩ්</author>
    <content>එංගලන්තය සමග ලබන මස ඇරැඹීමට නියමිත තරග දෙකකින් යුත් ටෙස්ට් තරගමාලාවේ දී එංගලන්ත පිලට සාර්ථකව මුහුණදීමේ අරමුණින් ජාතික කණ්ඩායමේ ක්‍රීඩකයන් හයදෙනකුට එංගලන්තයේ සසෙක්ස් ඇකඩමියේ සති දෙකක විශේෂ පුහුණුවක් ලබාදීමට කටයුතු යොදා ඇතැයි ජාතික තේරීම් කමිටු ප්‍රධානී නියෝජ්‍ය ඇමැති සනත් ජයසූරිය මහතා 'දිනමිණ'ට ප්‍රකාශ කළේය.ශ්‍රී ලංකාව හා එංගලන්තය අතර පළමු ටෙස්ට් තරගය ලබන මස 12වැනිදා ලෝඩ්ස් හී දී ආරම්භ වන අතර ඊට සති දෙකකට පෙර තරගමාලාවට එක්වන ක්‍රීඩකයන් 6කට එරට දේශගුණික තත්ත්වයට හා ක්‍රීඩා රටාවට හුරුවීම අරමුණු කර ගනිමින් මේ දෙසතියක විශේෂ පුහුණුව ලබා දීමට තීරණය කළ බව ජයසූරිය මහතා පැවැසීය.පසුගිය මාස කීපයක් තුල ශ්‍රී ලංකාව ටෙස්ට් ක්‍රීඩාවෙන් යම්කිසි ප්‍රගතියක් අත්කරගත් බවත්, එය තවදුරටත් වර්ධනයක කරගත යුතුබවත් කී ජයසූරිය මහතා ‍එංගලන්තයට එරෙහි ටෙස්ට් තරගමාලාවට ක්‍රීඩකයන් 18කගෙන් යුත් සංචිතයක් නම් කොට ඉන් ක්‍රීඩකයන් 6ක් මේ පුහුණුව සඳහා තෝරාගන්නා බව සඳහන් කළේය.සනත් ජයසූරිය මහතාගේ ප්‍රධානත්වයෙන් යුත් ජාතික තේරීම් කමිටුව ගත් මේ තීරණයට ශ්‍රී ලංකා ක්‍රිකට් විධායක කමිටුවේ අනුමැතිය ලැබී ඇති අතර ඉදිරි සතියේ දී තෝරාගනු ලබන ක්‍රීඩකයන් 6ක් පුහුණුව සඳහා එංගලන්තය බලා පිටත්වීමට නියමිතය.ලබන මස ඇරැඹෙන ටෙස්ට් තරගමාලාවේ පළමු තරගය ලෝඩ්ස් පිටියේ දිත්, දෙවැනි තරගය ජූනි 20වැනිදා හෙඩිංග්ලී හී දිත් පැවැත්වේ. දෙරට අතර ඊට පෙර විස්සයි 20 තරගයක් සහ ජාත්‍යන්තර එක්දින තරග 5ක් පැවැත්වීමට නියමිතය.විස්සයි20 තරගය මේ මස 20වැනිදාත්, පළමු එක්දින තරගය22වැනිදාත් ඕවල් පිටියේ දී පැවැත්වේ. දෙවැනි එක්දින තරගය 25දා රිවර්සයිඩ් පිටියේදිත්, තුන්වැනි එක්දින තරගය 28දා ඕල්ඩ් ට්‍රැෆර්ඩ් පිටියේදිත් පැවැත්වෙන අතර සිවුවැනි එක්දින තරගය මැයි මස 31දා ලෝඩ්ස් පිටියේ දි පැවැත්වේ. පස්වැනි හා අවසන් එක්දින තරගය ජූනි මස 3දා එජ්බැස්ටන් හී දි පැවැත්වීමට නියමිතය.ඊට පෙර ශ්‍රී ලංකාවට තවත් පුහුණු තරග 2ක් ඉතිරිව ඇත. ලබන 16වැනිදා කෙන්ට් ප්‍රාන්ත පිල සමග තරග වදින ශ්‍රී ලංකාව 18වැනිදා සසෙක්ස් ප්‍රාන්ත කණ්ඩායම් සමග පුහුණු තරගයට එක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405152</link>
    <topic>පළමු පුහුණු තරගයෙන්  ශ්‍රී ලංකාව පරදී</topic>
    <author/>
    <content>එංගලන්ත ශීත දේශගුණ රටාවට හුරුවීමේ අභියෝගයට මුහුණදෙමින් එසෙක්ස් පිල සමග පෙරේදා රාත්‍රියේ පැවැති පළමු පුහුණු තරගයෙන් ශ්‍රී ලංකාව ලකුණු 22කින් පරාජයට පත්විය. අයහපත් කාලගුණය හේතුවෙන් මේ තරගය ඕවර 21කට සීමා වූ අතර තරගයෙන් ජය ගැනීමට ඩක්වර්ත් ලුවිස් ක්‍රමවේදය අනුව ශ්‍රී ලංකාවට ඕවර 21ක දී ලකුණු 169ක ඉලක්කයක් කරා යාමට සිදුවිය.පළමුව පන්දුවට පහරදුන් එසෙක්ස් පිල ඕවර 21 අවසානයේ කඩුලු 5කට ලකුණු 161ක් රැස් කළ අතර ශ්‍රී ලංකාවට ලබාගත හැකිවූයේ කඩුලු 9කට ලකුණු 146ක් පමණි. එසෙක්ස් ඉනිමේ පළමු කඩුලු 3ක් ඕවර 7ක් ඇතුලත ලකුණු 21කට බිඳ දැමීමට ශ්‍රී ලංකා පිලේ වේග පන්දු යවන්නන් වන සුරංග ලක්මාල් සහ ධම්මික ප්‍රසාද් සමත්වූවද ආරම්භක පිතිකරු ඇලෙස්ටෙයාර් කුක් සහ කඩුලු රකින ක්‍රීඩක බෙන් ෆෝක්ස් එක්ව සිවුවැනි කඩුල්ලට ලකුණු 82ක සම්බන්ධතාවක් ගොඩ නගමින් සිය කණ්ඩායමේ ලකුණු සංඛ්‍යාව ඉහළ නැංවීමට සමත්වූහ.පන්දු 49කට මුහුණදුන් කුක් හතරේ පහර 4ක් සහ හයේ පහර 2ක් සමග ලකුණු 71ක් රැස් කළේය. ෆෝක්ස් ලැබූ ලකුණු සංඛ්‍යාව 51කි. ඔහුගේ අර්ධ ශතකයට හතරේ පහර 4ක් සහ හයේ පහර 2ක් එක්විය. තිලකරත්න ඩිල්ෂාන්ගේ පන්දුවකට අෂාන් ප්‍රියංජන අතට උඩපන්දුවක් ලබාදී ෆෝක්ස් දැවී යන විට ‍එසෙක්ස් පිල ලකුණු 103ක් ලබා සිටියේය.පන්දු යැවීමේ දී සුරංග ලක්මාල් සහ ධම්මික ප්‍රසාද් කඩුලු 2 බැගින් දවාලූහ.ලකුණු 162ක ඉලක්කයක් හඹාගිය ශ්‍රී ලංකා පිලේ මුල් පෙළේ පිතිකරුවන් සිවුදෙනකු ලකුණු 44ක් ඇතුලත ආපසු ක්‍රීඩාගාරය වෙත හරවා යැවීමට එසෙක්ස් පිලේ පන්දු යවන්නන් සමත්වූහ. කුසල් ජනිත් (4), මහේල ජයවර්ධන (6) සහ ළහිරු තිරිමාන්න(5) අඩු ලකුණු ගණනකට දැවී ගියහ. තිලකරත්න ඩිල්ෂාන් ලකුණු 22කට දැවී ගිය අතර දිනේෂ් චන්දිමාල් සමග එක්වූ නායක ඇන්ජෙලෝ මැතිව්ස් ශ්‍රී ලංකා ඉනිම ගොඩ නැගීමට උත්සාහ කළ ද මැතිව්ස් ලකුණු 19කට දැවීයාමෙන් පසුව ඉතිරි කඩුලු ඉක්මනින් බිඳ වැටෙන්නට පටන් ගත්තේය. චන්දිමාල් ලකුණු 31ක් රැස් ‍කළේය.පන්දු යැවීමේ දී ඔලිවර් නිව්බයි කඩුලු 3ක් දවාලූ අතර මොන්ටි පනීසාර් සහ ග්‍රෙග් ස්මිත් අතර කඩුලු 2බැගින් බෙදී ගියේය.එසෙක්ස් - 161/5 (ඕවර 21) ඇලෙස්ටෙයාර් කුක් 71, බෙන් ‍‍ෆෝක්ස් 51 (සුරංග ලක්මාල් 21/2, ධම්මික ප්‍රසාද් 30/2)ශ්‍රී ලංකාව – 146/9 (ඕවර 21) දිනේෂ් චන්දිමාල් 31, තිලකරත්න ඩිල්ෂාන් 22, චතුරංග ද සිල්වා නොදැවී 20 ( ඔලිවර් නිව්බයි 36/3, ග්‍රෙග් ස්මිත් 20/2, මොන්ටි පනීසාර් 27/2).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405153</link>
    <topic>යුව්රාජ් ලකුණු අතරට</topic>
    <author/>
    <content>කාලයක් අන්තර්ජාතික ක්‍රිකට් කරලියේ ප්‍රහාරාත්මක පිතිකරුවකු ලෙස නම් දරා සිටි යුව්රාජ් සිං තමා යළි ලකුණු අතරට පැමිණ ඇතැයි දින තුනක් ඇතුළත දෙවැනි වරටත් තහවුරු කරමින් අයි.පී.එල්. තරගාවලියේ පෙරේදා දිල්ලි ඩෙයාර්ඩෙවිල්ස් පිල සමග පැවැති තරගයේ දී නොදැවී ලකුණු 68ක් රැස් කිරීමට සමත්විය.ඔහුගේ විශිෂ්ට ඉනිම හේතුවෙන් පළමුව පන්දුවට පහරදුන් බැංග්ලෝර් පිල ඕවර 20 අවසානයේ කඩුලු 4ක් දැවී ලකුණු 186ක් රැස් කිරීමට සමත්විය. පිළිතුරු ඉනිම ක්‍රීඩා කළ දිල්ලි කණ්ඩායම ඕවර 20 අවසානයේ රැස් කළේ කඩුලු 7කට ලකුණු 170ක් පමණි. ඒ අනුව බැංග්ලෝර් පිලට ලකුණු 16ක ජයක් අත්විය.පන්දු 29කදී වාර්තා වූ යුව්රාජ්ගේ වේගවත් ඉනිමට හතරේ පහරක් සහ හයේ පහර 9ක් ඇතුළත් විය. ඔහුට අනගි සහයක් ලබාදුන් ලකුණු අතරේ සිටින පිතිකරු ඒ.බී.ඩිවිලියර්ස් ලකුණු 33ක් රැස් කළේ පන්දු 17කට පමණක් මුහුණදෙමිනි. ඉනිමේ අවසන් ඕවරය යැවූ රාහුල් ෂුක්ලාට අයි.පී.එල්.තරග ඉතිහාසයේ වැඩිම ලකුණු ලබාදුන් ඕවරය යැවීමේ වාර්තාවට හිමිකම් කීමට සිදුවීම විශේෂත්වයකි. එම ඕවරයේ දි යුව්රාජ් දැවැන්ත හයේ පහරක් එල්ල කළේය.දිල්ලි ඉනිමේ වැඩිම ලකුණු සංඛ්‍යාව වාර්තා කරනු ලැබුවේ ජේ.පී.දුමිනි විසිනි. ඔහු ලකුණු 48ක් රැස්කළේය. පන්දු යැවීමේදී මුත්තයියා මුරලිදරන් සහ මිචෙල් ස්ටාක් කඩුලු 2බැගින් දවාගත්හ.බැංගලෝර්-186/4 (ඕවර 20) යුව්රාජ් සිං නොදැවී 68, ඒ.බී ඩිවිලියර්ස් 33, පාර්තිව් පටේල් 29දිල්ලි-170/7 (ඕවර 20) ජේපී.දුමිනි 48, කේදර් යාදව් 37, කෙවින් පීටර්සන් 33, මායන්ක් අග්රවාල් 31 (මුත්තයියා මුරලිදරන් 25/2, මිචෙල් ස්ටාක් 26/2)චෙන්නායි පළමු තැනටරාජස්ථාන් රෝයල් කණ්ඩායම සමග පෙරේදා පැවැති තරගයෙන් කඩුලු 5ක ජයක් හිමිකරගත් චෙන්නායි සුපර් කිංග්ස් පිල මෙවර අයි.පී.එල් තරගාවලියේ ප්‍රසාද ලකුණු සටහනේ පෙරමුණට පැමි‍ණියේය.චෙන්නායි පිල තරග 10කට සහභාගිවී ඉන් තරග 8ක් ජයගනිමින් ප්‍රසාද ලකුණු 16ක් ලබා සිටින අතර දෙවැනි ස්ථානයේ පසුව කිංගස් පන්ජාබ් පිල තරග 9කින් 7ක් ජයගෙන ප්‍රසාද ලකුණු 14ක් ලබාසිටී. කෙසේ වෙතත් ඊයේ පැවැත්වීමට නියමිත තිබු හයිද්‍රබාද්-පන්ජාබ් අතර තරගයේ පන්ජාබ් පිල ජයගතහොත් දළ ලකුණු ලබාගැනීමේ වේගය මත පන්ජාබ් පිල පළමු ස්ථානයට පත්වේ.පන්ජාබ් පිලේ මේ වනවිට දළ ලකුණු වේගය +1.025 වන අතර චෙන්නායි පිල +0.565ක දළ වේගයක් ලබාසිටී. රාජස්ථාන් ‍රෝයල් පිල කඩුලු 8ක් දැවී ලකුණු 148ක් රැස්කළ අතර ඕවර 19.4කදී ජයග්‍රාහී ඉලක්කය පසු කිරීමට චෙන්නායි පිලට හැකිවිය.රංචි නුවර පැවැති තරගයේ චෙන්නායි පිළිතුරු ඉනිමේදී ඩ්වේන් ස්මිත් ලකුණු 44ක් හා ‍ෆෆ් ‍ඩුප්ලෙසීස් ලකුණු 38ක් රැස් කළේය. ස්මිත් පන්දු 35කදී හතරේ පහර 5ක් හා හයේ පර 2ක් එක්ක කළ අතර ප්ලෙසිස් පන්දු 39කදී හතරේ පහර 2ක් එල්ල කළේය. පන්දු 16කට මුහුණදුන් නායක මහේන්ද්‍ර සිං දෝනි ලකුණු 26ක් රැස් කළේය.පළමුව පන්දුවට පහරදුන් රාජස්ථාන් පිල වෙනුවෙන් නායක ෂේන් වොට්සන් පන්දු 36කින් වේගවත් ලකුණු 51ක් රැස් කළේ හතරේ පහර 3ක් හා හයේ පහර 4ක් සමගිනි. අනිකිත් ශර්මා ලකුණු 30ක් හා ස්ටුවර්ට් බිනේ ලකුණු 22ක් රාජස්ථාන් පිලට එක් කළහ. පන්දු යැවීමේදී මෝහිත් ශර්මා ලකුණු 31කට කඩුලු 3ක් දවාගත් අතර ඕවර 4කදී ලකුණු 18කට කඩුලු 2ක් දවාගත් රවින්ද්‍ර ජඩේජා තරගයේ වීරයා ලෙස නම් කෙරිණි.රාජස්ථාන්-148/8 (ඕවර 20) ෂේන් වොට්සන් 51, අනිකිත් ශර්මා 30 (මෝහිත් ශර්මා 31/3, රවින්ද්‍ර ජඩේජා 18/2)චෙන්නායි-149/5 (ඕවර 19.4) ඩ්වේන් ස්මිත් 44, ෆෆ් ඩුප්ලෙසිස් 38, මහේන්ද්‍ර සිං දෝනි නොදැවී 26 (අනිකිත් ශර්මා 20/2).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405154</link>
    <topic>වෙරළ සටනේ සමස්ත ශූරතාවකටුකුරුන්ද රෝමානු කතෝලික විදුහලට</topic>
    <author>කළුතර විශේෂවාද්දූව සමූහ</author>
    <content>මග්ගොන සාන්ත මරියා විදුහල සමග පැවැති වෙරළ සටන මහා එල්ලේ තරගයේ බාලක/බාලිකා තරග 2කම ජයගනිමින් සමස්ත ශූරතාව හිමිකර ගැනීමට කටුකුරුන්ද රෝමානු ක‍තෝලික මහා විදුහල සමත්විය.රෝමානු කතෝලික විදුහල බාලක තරගයේදී ඉනිමක හා එක් ලකුණක ජයක් හිමිකරගත් අතර බාලිකා තරගයේදී ඉනිමක හා ලකුණු 5ක ජයක් වාර්තා කළේය.තරගාවලියේ දක්ෂතම ක්‍රීඩකයා/ක්‍රීඩිකාව ලෙස කටුකුරුන්ද විදුහලේ රුවන් පෙරේරා හා ශාලිකා ප්‍රියදර්ශනීද නම් කෙරිණි. දක්ෂතම පන්දු රකින්නා ලෙස ළහිරු හිරන්ත (මග්ගොන), පන්දු රකින්නිය ලෙස ඉනුෂි සෙනේරිකා නම් කළාය. කටුකුරුන්ද රේන්ජර්ස් ක්‍රීඩාංගණයේදී පැවැති මේ තරගය ශ්‍රී ලංකාවේ පාසල් දෙකක් අතර පළමු වරට පැවැති මහා එල්ලේ තරගය වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405155</link>
    <topic>ධර්මරාජ ආදි ශිෂ්‍ය පිලට ජය</topic>
    <author>මහනුවර ක්‍රීඩා විශේෂ</author>
    <content>මහනුවර කිංස්වුඩ් විදුහල සමග පැවැති ආදි ශිෂ්‍ය ක්‍රිකට් තරගයෙන් ලකුණු 28ක ජයක් හිමිකර ගැනීමට මහනුවර ධර්මරාජ විදුහල් පිල සමත්විය. පි.එල්.ද අල්විස් සහ ක්ලිෆර්ඩ් රත්න විභූෂණ අනුස්මරණ කුසලානය සඳහා වන මේ වාර්ෂික ක්‍රිකට් තරගය කිංස්වුඩ් පිටියේදී පැවැත්විණි.තරගයේ පළමුව පන්දුවට පහරදුන් ධර්මරාජ පිල කඩුලු 6කට ලකුණු 221ක් රැස්කළ අතර පිළිතුරු ලෙස කිංස්වුඩ් පිලට සියල්ලන් දැවී ලබාගත හැකිවුයේ ලකුණු 193ක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405156</link>
    <topic>ජාතික ආධුනික අයෝමය ශූරයා ෆයිසර්</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ පූර්ණ අධීක්ෂණය යටතේ ජිම් සොලූෂන් ආයතනය සංවිධාන කළ ජාතික ආධුනික ‍අයෝමය ශූරයා (MR.NOVICE 2014) තේරීමේ තරගාවලියේ කිරුළ හිමිකර ගැනීමට ඒ.ආර්.එම්.ෆයිසර් සමත්විය.ඔහු 'අභිෂේක්' ශාරීරික අභ්‍යාස මධ්‍යස්ථානය නියෝජනය කරමින් තරගයට එක්වුණි. එහි දෙවැනි ස්ථානය ඒ.නවුෂාඩ් (පවර් කිංඩම්) හිමිකරගත් අතර අයි.සුමින්ද චාමරට (ලයිෆ් ටයිම්) තෙවැනි ස්ථානය හිමිවිය.ආධුනික ශූරයා වු ෆයිසර්ට කුසලානය සමගින් රු.10000ක මුදල් ත්‍යාග පිරිනැමුණු අතර දෙවැනි රු.7500ක් හා තෙවැනියාට රු.5000ක මුදල් ත්‍යාග පිරිනැමුණි.ක්‍රීඩකයන් 182කගේ සහභාගිත්වයෙන් බර පංති 7ක් යටතේ තරගාවලිය පසුගියදා දෙහිවල එස්.ද.එස් ජයසිංහ සමරු රඟහලේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=s1405157</link>
    <topic>මොහමඩ් අලිගේ ප්‍රතිවාදියා ජිමී එලිස් මිය යයි</topic>
    <author>- වර්නන් ගුණසේකර</author>
    <content>මොහමඩ් අලි නැගී එන බොක්සිං ක්‍රීඩකයෙකුව සිටියදී ඔහු සමග මුෂ්ටි හරඹයේ යෙදී ඉන්පසුව යුගයේ හොඳම බොක්සිං ක්‍රීඩකයන් සමග සටන් කළ ලෝක හෙවිවේට් බොක්සිං ශූරයකු වූ ජිමී එලිස් පසුගියදා මෙලොව හැර ගියේය.පසුගිය වසර කිහිපයේදී රෝගාතුරව සිටි එලිස්, ලුයිස්විල් රෝහලකදී මිය යන විට 74 වැනි වියෙහි පසුවිය.කිතුනු දහම ගීත ගායනයට මහත් කැමැත්තක් දැක්වූ ධර්මදේශකයෙකුගේ පුත්‍රයෙකු වන එලිස් 1968 සිට 1970 දක්වා වකවානුව තුළ ලෝක බොක්සිං සංගම් හෙවිවේට් කිරුළ හිමිකර ගෙන සිටියේය. 1970 වසරේදී ලෝක හෙවිවේට් බොක්සිං ශූරතාව සිය කිරුළ සමග එක්සත් කිරීමේ සටනකදී එලිස්, ජෝ ෆ්රේසියර් ට පරාජය විය.1971 වසරේ පැවැති තරගයක දොළොස් වැනි වටයේදී මොහමඩ් අලි විසින් එලිස්ගේ වික්‍රමාන්විත ගමන නතර කරනු ලැබිණි. එලිස් 1975 වසරේදී බොක්සිං තරග බිමෙන් සමුගත්තේය.අලි, ඔහුගේ දීර්ඝ කාලීන මිතුරා වන ජිමී එලිස් පිළිබඳ මතකය අවදි කරමින් කියා සිටින්නේ, “එයා ජාත්‍යන්තර බොක්සිං වළල්ලේ හිටපු මාස්ටර් කෙනෙක්” කියාය. “හෙවිවේට් ලෝකයේ ජිමී යනු හොඳම ක්‍රීඩකයෙක් බව මම සැමවිටම පිළිගත්තා” යනුවෙන් අලි, ඔහුගේ බිරිඳ සමග නිකුත් කරන ශෝක නිවේදනයකින් කියා සිටී.එලිස් සමග තමාගේ මිත්‍රත්වය ආරම්භ වූයේ ලුයිස්විල් නමැති තමන්ගේ උපන් ගමේ ආධුනික බොක්සිං ක්‍රීඩකයන් ලෙසින් දෙදෙනාම ඉදිරියට ආ කාලයේදී බව අලි පවසයි.“හිටපු ලෝක ශූරයෙකු ලෙසින් ජිමී වඩාත්ම ප්‍රසිද්ධියට පත්ව සිටියේ ඔහු සතුව තිබූ විශේෂිත මුෂ්ටි ප්‍රහාර වේගය හා ඔහුගේ ශක්තිමත් නිකට නිසායි” අලි කියයි. මේ බොක්සිං ශූරයන් දෙදෙනාම සටන් වැදුනේ ඇන්ජලෝ ඩන්ඩී ගේ භාරකාරත්වය යටතේය.එලිස්ගේ මුෂ්ටි ප්‍රහාරයේ නියම බලය හා ශක්තියේ වටිනාකාමට සරිලන අගය කිරීමක් ඔහුට නොලැබුනු බව මේ මහා පුහුණුකරුවා නිතර නිතර කියා සිටි බව අලි මතක් කරයි. එහෙත්, එලිස්ගේ ඉතාමත් විශිෂ්ට ගුණාංගයන් වූයේ ඔහුගේ මෘදු ආචාර විධි හා ඔහුගේ හදවතේ තිබූ දයාව බව මොහමඩ් අලි පවසන විට ඔහුගේ දෑස් කඳුලින් තෙත්ව තිබූ බව විදෙස් වාර්තා සඳහන් කරයි.“ජිමී මගේ ඥාතියෙකු වැනි හැඟීමක් මා තුළ තිබුණා. එයාත් මමත් එකම ඇඳුම අඳින එකම පංතියේ අය ලෙසින් මට හැඟුනා” මොහමඩ් අලි පවසයි. “ඔහු අති විශිෂ්ට ක්‍රීඩකයෙක්. එයා හරියට අනුන් ගැන සැලකිලිමත් වුනු පුද්ගලයෙක්. වැදගත් මිතුරන් බවට පත්වූ වැදගත් ප්‍රතිවාදීන් මේ ලෝකයේ හරි අඩුයි. ජිමී එලිස් මට එවැනි පුද්ගලයෙකි. ඔහු නැති අඩුව මට සැමදා දැනේවි.”එලිස්, 1968 වසරේදී ජෙරී කොරී පරාජය කරමින් ලෝක බොක්සිං සංගමයේ හෙවිවේට් කිරුළ දිනා ගත්තේය. ඒ, මොලොව බොක්සිං ක්‍රීඩාවේ පුරාවෘත්තයක් වන මොහමඩ් අලි (කලින්, කැසියස් ක්ලේ) ගේ ශක්තිමත් අත් අප්‍රාණික කර තිබූ අවධියකය. ඒ වන විට අලි ගේ ලෝක හෙවිවේට් බොක්සිං කිරුළ ඔහුගෙන් උදුරා ගෙන තිබිණි. ඒ, අලි, වියට්නාම් යුද්ධයේදී අමෙරිකානු හමුදාවන්ට එක් නොවීමට දඬුවමක් ලෙසිණි.ෆ්රේසියර් ට පරාජය වීමට පෙර ෆ්ලොයිඩ් පැටර්සන් පරදවමින් එලිස් ඔහුගේ කිරුළ රැක ගත්තේය. ලෝක හෙවිවේට් බොක්සිං වළල්ලේ බර අඩුම තරගකරුවෙක් සිටියා නම් ඒ, ජිමී එලිස් ය. නමුත් මේ ශ්‍රේෂ්ඨ සටන්කාමියා ඔහු තුළ තිබූ අධිෂ්ඨානය හා ධෛර්ය්‍යයෙන් ඒ අඩුපාඩුව මකා ගැනීමට සමත් විය.“හැම සටනකදීම ලොකු මිනිහත් එක්ක ගහගන්න පොඩි මිනිහා වුනේ එයායි. නමුත් එයා හැම විටම සිටියේ අධිෂ්ඨානයේ බොහොම ඉහළ අඩියකයි” ජිමී එලිස්ගේ සොහොයුරු ජෙරී එලිස් ප්‍රකාශ කරයි. “තරග හැම එකක්ම එයා අවසන් කළේ සාර්ථක විදියට නෙවෙයි. නමුත් ඒ හැම තරගයකදීම එයා ඉතාමත් තියුණු සටන්කාමියෙක් වුණා. ඔහු ආඩම්බර ජයග්‍රාහකයෙකි. ඒ වගේම, සාඩම්බර පරාජිතයෙකි!”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=f1405151</link>
    <topic>තමා හඳුනාගැනීමෙන්සමාජය යහපත් වෙනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>රුහුණු විශ්වවිද්‍යාලයේ සිංහල අධ්‍යයන අංශයේ මහාචාර්ය, ශ්‍රී ලංකා රාමඤ්ඤ මහා නිකායේ සබරගමුව පළාතේ ප්‍රධාන සංඝනායක, මුද්දුව ශ්‍රී සුමන පිරිවෙන් විහාරාධිපති පූජ්‍ය කෝන්ගස්තැන්නේ ආනන්ද නාහිමිපාණන් සමඟ වෙසක් මංගල්‍ය නිමිතිකොට ගනිමින් සිදුකළ සාකච්ඡාවකි.සම්බුදු තෙමඟුල සිදුවූ වෙසක් පොහෝ දිනය අර්ථාන්විතව සැමරීමේ ඇති වැදගත්කම හා අවශ්‍යතාව ඔබ වහන්සේ පෙන්වා දෙන්නේ කෙසේ ද?ලාංකික සංස්කෘතිය බෞද්ධ සංස්කෘතියක් බවට පත්වුණේ මිහිඳු මාහිමියන් ලක්දිවට වැඩම කරවීමෙන් පසුවයි. බෞද්ධ සංකල්පය තුළ බුද්ධ, ධම්ම, සංඝ කියන තෙරුවන සරණ යාම මූලිකයි. එයිනුත් බුද්ධ රත්නය තමයි උතුම්ම “නත්ථි මේ සරණං අඤ්ඤං බුද්ධෝ මේ සරණං වරං...” යනාදී වශයෙනුත් ඒ බව දැක්වෙනවා.සිදුහත් කුමරාගේ උපත, බුද්ධත්වය සහ පරිනිර්වාණය යෙදුණු වෙසක් පුර පසළොස්වක පොහෝ දිනය ලෝකවාසී බෞද්ධ ජනතාවත්, ශ්‍රී ලංකාවේ බෞද්ධ ජනතාවත් ඉහළින් ම සමරනවා. ඒ දවසේ වටිනාකම තේරුම් ගනිමින් විශේෂ කාර්යයන් ද සිදු කරනවා. රුවන්මැලි මහ සෑයට මුල්ගල් තැබීම සිදුකරල තියෙන්නෙත් වෙසක් පොහොය දිනයේ බව මහා වංශයේ සඳහන් වෙනවා. මේ වැදගත්කම අදටත් එසේම යි. බෞද්ධ රටක් හැටියට ඒ සංස්කෘතිය අපි ප්‍රදර්ශනය කරනවා.වෙසක් මංගල්‍ය ප්‍රතිපත්ති පූජාවන්ට මුල්තැන දී සැමරීම වඩා උතුම් බවයි අවධාරණය කෙරෙන්නේ. ඒ අතරම වෙසක් සමඟ බැඳි සංස්කෘතිය ඉදිරියට ගෙන යාමට ආමිස පූජාවනුත් පැවැත්වීම කොපමණ දුරට වැදගත් වනවා ද?සාමාන්‍ය බෞද්ධයා නිවන පිළිබඳ වටහා ගන්නේ ශීල - සමාධි – ප්‍රඥා යනුවෙන්. වටිනාම පූජාවත් ප්‍රතිපත්ති පූජාව යි. වෙසක් සමයේ දීත් ඊට මුල්තැන දිය යුතු බව කියැවෙන්නේ ඒ නිසා. එක් වරම අපි මුහුදේ ගැඹුරුම තැනට බසින්නේ නෑ. නොගැඹුරු තැනින් පටන් ගන්න ඕන. ආමිස පූජාවල යෙදීමත් ඒ වගේම යි. පෙරහැර, දන්සැල්, තොරණ, ශීල ව්‍යාපාර, ලේ දන්දීම්, වෙහෙර විහාර ඉදිකිරීම් වැනි සියල්ල අයත් වන්නේ ආමිස පූජාවට යි. බෞද්ධ සංස්කෘතිය රැකගෙන ඉදිරියට ගෙනයාමට ඒ පූජා හේතු වෙනවා. ඒ නිසා ඒවායේ යෙදෙන අතර ප්‍රතිපත්ති පූජාවන් ට මුල්තැන දිය යුතුයි.වාණිජකරණයේ බලපෑමට නතු වූ නූතන සංකීර්ණ සමාජ රටාව තුළ මෙවැනි පිංකම් වලට ඇතිවී ඇති බලපෑම් අවම කර ගැනීම පිළිබඳ කාරණය ඔබ වහන්සේ අවධාරණය කරන්නේ කෙසේ ද?මෙහිදී ආගමික නායකයන්ට, දේශපාලන නායකයන් ට කාර්යභාරයක් තියෙනවා. මේ කවුරුත් බුද්ධිමත්ව ක්‍රියා කළ යුතුයි. ජනමාධ්‍ය, වාණිජකරණය ආදී කාරණා නිසා විශේෂයෙන් ආමිස පූජාවන් ට බලපෑම් ඇති වී ඇති අයුරු දකින්න පුළුවන්. වඩා වැදගත් වෙන්නේ මේවායේ හරයට මුල්තැන දීම යි. ඒ නිසා තොරණ, දන්සැල්, රූකඩ සංදර්ශන ආදිය සිදුකිරීමේ දී ගෞරවාන්විතව ඒවා කළ යුතුයි. මේ වනවිට මේවා සම්බන්ධයෙන් බුද්ධ ශාසන අමාත්‍යාංශයත් ක්‍රියාත්මක වෙමින් තිබීම වැදගත්. එවැනි පූජා පමණක් නොව සියුරු - පිරිකර ආදී පූජා භාණ්ඩ සම්බන්ධයෙනුත් ඔය අන්දමේ බලපෑම් ඇතිවී තිබෙනවා.බුදු දහම ලෝකෝත්තර ධර්ම මාර්ගයක් පමණක් ම නෙවෙයි. ලෞකික ජීවිතය සාර්ථක කරගැනීමට ඉන් ලද හැකි ආලෝකය කෙබඳු ද?ලෞකික ජීවිතයේ මිනිසාට ඇතිවන ප්‍රශ්නවලට විසඳුම් සපයා ගන්නේ කෙලෙස ද යන්න බුදුරජාණන් වහන්සේ නිතර දේශනා කළා. ජීවන ගැටලු වලට විසඳුම් වගේම සතුටින් ජීවත් වන්නේ කෙසේ ද යන්නත් මේවායින් පෙන්වා දෙනවා.තමන් තමන්ව හඳුනාගැනීම වඩාත් වැදගත්, සමාජය හැදෙන්නේ එවිටයි. තමන් ට වගේම අනුන්ටත් යහපතක් වන ලෙස, කරදරයක් නොවන ලෙස අපි ජීවත්විය යුතුයි. දෙගොල්ලන්ගේ ම දියුණුව සැලසෙන්නේ එවිට යි. ඉහළම තැනට යන්න කලින් අපි පටන් ගන්න ඕන ඉන්න තැන ඉඳන්. බුදුන්වහන්සේ භික්‍ෂු සමාජයට පැනවූ තරම් විනය - ශික්‍ෂා ගිහි සමාජයට පනවා නෑ. නමුත් යහපත් ජීවන මාර්ගයක් උදෙසා පැවැතිය යුතු ආකාරය පෙන්වා දුන්නා.උදාහරණයක් හැටියට ජීවත්වීම උදෙසා ධාර්මික වෙළෙඳාමේ වැදගත්කම දේශනා කළා. අධාර්මික වෙළඳාම් 5 කින් වැළැකිය යුතු බව පෙන්වා දුන්නා. තවත් උපයන ධනය වියපැහැදම් කළ යුතු ආකාරය පවා දේශනා කළා. නූතන සමාජ සංකීර්ණත්වය, වාණිජකරණය, මාධ්‍ය බලපෑම ආදී කාරණා නිසා යහපත් දිවි පෙවෙතකට එල්ල වී ඇති බලපෑම් තේරුම්ගනිමින් බුදු දහමේ ඉගැන්වෙන ආකාරයට අප අපේ ජීවිත හැඩගස්වා ගත යුතුයි. ම්ච්ඡා ජීවය නොව සම්මා ජීවය ට එනම් යහපත් දිවිපෙවෙතකට නැඹුරු විය යුතුයි.වැරැදි ආදර්ශ ඈත් කර සත්පුරුෂ සමාජයක් බිහි කිරීමට බුදුදහමින් ලද හැකි ආලෝකය ඉතා විශාල යි.අනාගත සමාජය හැඩගැස්මේ දී මව්පිය – ගුරුවර ආදීන් ට ඇති වගකීම ඔබවහන්සේ පෙන්වා දෙන්නේ කොහොම ද?විශාල වගකීමක් තියෙනවා. දරුවන් යහ මඟට යොමු කිරීමට කල්‍යාණ මිත්‍ර සම්පත්තියත් ඉතාම අවශ්‍යය යි. වරක් ආනන්ද හාමුදුරුවො මේ වැදගත්කම ගැන බුදුන් වහන්සේ ගෙන් විමසා සිටියේ එය 50% ක් වත් බලපානවා ද කියල දැන ගැනීමට යි. එහිදී බුදුන් වහන්සේ දේශනා කළේ 50% ක් නොව 100% ක්ම එය ජීවිතයට බලපාන බව යි. මවුපිය – ගුරුවර – වැඩිහිටි ආදී කවුරුත් දරුවන් යහ මඟට යොමු කිරීමට නම් මේ කාරණා කොපමණ වැදගත් ද යන්න තේරුම්ගත යුතුයි.මාධ්‍ය විසින් හෝ ඇතැම් දේශකයන් වහන්සේ වෙතින් ධර්මය විකෘති කරමින් තිබීම, රහත් භාවය පිළිබඳ පළවෙමින් ඇති විවිධ අදහස් වැනි දෑ පිළිබඳ තේරුම් කරන්නේ කෙසේ ද?අද තියෙන්නේ අති ධාවනකාරී සමාජයක් පටු පරමාර්ථ ඔස්සේ මුදල්, කීර්තිය, තනතුරු ආදිය හඹා යමින් බෞද්ධ දර්ශනයේ සැබෑ හරය විකෘති කිරීමට ගන්නා ප්‍රයත්නයන් දකින්නට තිබෙනවා. බුදුරුව පවා වෙළෙඳ භාණ්ඩයක් ලෙස යොදාගෙන තියෙනවා. ධර්ම දේශනාවලදී පවා එම පූජනීයත්වය රැකගත යුතු වුණත් මාධ්‍ය ජනප්‍රියත්වය පසුපස යාම නිසා ඒ තත්ත්වය වෙනස් වෙලා. බුදුදහමේ හරයට අනුව අපි මේ කාරණා දෙස බැලිය යුතුයි.සෝවාන් වීමට කෙනෙකුට බැරිකමක් නැතත් හරි අවබෝධයෙන් තොරව එය හෑල්ලුවට ලක්වන අන්දමින් ක්‍රියාකරන අවස්ථා තිබෙනවා. පොදු සමාජය ට නිවැරදිව මේවා සන්නිවේදනය නොකිරීම භයානකයි. වටාපත පවා අද වෙළෙඳ භාණ්ඩයක් කරගෙන. මෝස්තරකාරී විදිහට පාවිච්චි වෙනවා. බෝපත්, ධර්ම චක්‍රය පවා එහෙමයි. වටාපත හරිම චාම් ඒත් අද ඒ චාම් බව විරලයි. සිවුරු පිළියෙල කර ගන්නා ආකාරය පවා බුදුන්වහන්සේ දේශනා කළා.එම අරුත ගැඹුරුයි. නමුත්, වාණිජකරණය විසින් අද මේ බොහොමයක් දේට බලපෑම් ඇති වෙලා. බුදුරුව පවා නොයෙක් විදිහට නිරූපණය කරනවා. බුදුන්වහන්සේගේ වීතරාගී බව, අකම්පිත බව ආදී ගුණාංග ඉන් පිළිබිඹු නොවනවා නම් සිදුවන්නේ අගෞරවයක්.කොසොල් රජතුමා දුටු සිහින 16 න් එකක් තමයි සඳුන් දැව දරට ගන්නවා දැකීම. සඳුන් දරට ගන්නේ නෑ. එය වටිනා දැවයක්. මේ ගැන විමසූවිට බුදුන්වහන්සේ දුන් පිළිතුර මේ දේවල් දකිද්දි අපට සිහි වෙනවා. ධර්මය එහි අරුත, හරය පිළිබඳ කිසිම අවබෝධයකින්, අගයකින් තොරව භාවිත කෙරෙනවා.රහත් භාවය ගැන කියනවා නම්, අපි පළමුව කළ යුත්තේ ඉහළම තලය ඇල්ලීම නෙවෙයි. එහෙම කරන්න යන එක භයානකයි. පහළම තලයේ සිටයි ක්‍රමයෙන් ඉහළ තලයට ළඟාවිය යුත්තේ. මාර්ග ඵල ලබා ගනිමින් අර්හත් භාවය කරා ළඟාවීම පිළිබඳ බුද්ධ දේශනාවේ පැහැදිලිව සඳහන්. සෝවාන් ආදී මාර්ගඵල දියුණු කරමින් ක්‍රමයෙන් එය ලඟා කර ගත යුතුයි. පන්සිල්, අටසිල්, දසසිල් ආදී වශයෙන් මූලික ගුණාංග පුගුණ කළ යුතුයි. දන්දීම් ආදී පිංකම් කළ යුතුයි. මෛත්‍රිය, කරුණාව, මුදිතාව, උපේක්‍ෂාව ප්‍රගුණ කළ යුතුයි.අපට පන්සිල්වත් රකින්න බැරිනම්, පවුලේ අයත් එක්කවත් එකට ඉන්න බැරිනම් ඉහළම තලයට ලංවෙන්නේ කොහොම ද?රහත් භාවය ලද පමණින් මං රහත් වුණා යැයි කිසි ලෙසකවත් ප්‍රකාශ කරන්නේ නෑ. එය තමයි රහතන් වහන්සේගේ ස්වභාවය, බක්කුල හාමුදුරුවන්ගේ කතාව අපිට සිහිපත් කරගත හැකියි. මේ පුංචි හාමුදුරුවෝ රහත් භාවය ලබා තිබුණත් කවුරුත් එහෙම හිතුවේ නෑ. විහිළු තහළු පවා කළා.හැබැයි, මං රහත් වෙලා, මට ඔහොම කරන්න එපා කියල උන්වහන්සේ කියන්න ගියේ නෑ. රහත් භාවය ලබන්න බැරි දෙයක් කියල මං කියන්නෙ නෑ. නමුත්, එය කරා ළඟාවීමට මාර්ගයක් තියෙනවා. ඒ, මේ වැරැදි ලෙස පෙන්වා දෙන මාර්ග නෙවෙයි. බුදුන් වහන්සේ දේශනා කළ මාර්ගය යි. සිහි නුවණින් යුතුව අපි මේ කාරණා තේරුම් ගත යුතුයි.අතිශයින් සංකීර්ණ, වාණිජකරණය, විද්‍යාත්මක – තාක්‍ෂණික දියුණුව ආදී කාරණා නිසා බලපෑමට ලක්වූ නූතන සමාජය ට බුදු දහමින් දිය හැකි පණිවිඩය කෙබඳු ද?සරල චාම් ජීවිතයක් ගැනයි බුදුන්වහන්සේ දේශනා කළේ. සැබෑ බෞද්ධයාගේ දිවිපෙවෙත සරලයි. එසේම නිරන්තරයෙන් සිහි බුද්ධියෙන් කටයුතු කළ යුතු බවයි දැක්වෙන්නේ. මේ මඟ පෙන්වීම් අද සමාජයට අතිශයින් ම අවශ්‍යය යි, අදාළයි.වාණිජ රැල්ල විසින් අපේ දූ – දරුවන්ගේ ජීවිත පමණක් නොව සොබා දහම පවා විනාශ කරමින් තියෙන්නෙ. ලෝභ, ද්වේශ, මෝහ ආදියෙන් අපි බැහැරවිය යුතුයි. එවැනි දෑ දියුණුවට බාධා ලෙස දැකිය යුතුයි. අපේ ගරුතර මඩිහේ නායක හාමුදුරුවන් නිතර කිව්වෙ “මිනිසා හදා රට හදමු” කියල යි.මේක ඉතාමත් වැදගත්. මිනිසා පළමුව හදන්නෙ නැතිව රට හදන්න අමාරුයි. පසුකාලීනව බිහිවූ චින්තකයන් පෙන්වා දුන්නා යුද්ධ පවා පළමුව ඇතිවන්නේ මනසේ කියලා. බුදුන් වහන්සේ මනෝ පුබ්බංග මා ධම්මා... යන ගාථාව දේශනා කළේ ඊට බොහෝ කලින්. සියල්ලට මුල් වන්නේ මනසයි. මේ කාරණා ගැන සිහි නුවණින් විමසා බලා ක්‍රියාකිරීම මේ සංකීර්ණ සමාජයට ඉතාමත් අවශ්‍යය යි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=f1405152</link>
    <topic>‘කොළඹ අහස’තවත් මෙගා නාට්‍යයක් නොවේ</topic>
    <author/>
    <content>‘මිරිඟුනේ’ ‘උත්තම පූජා’, ‘වර්ණ’, ‘රන්සිරිමල්’ ආදී නිර්මාණ මඟින් පුංචි තිරයෙහිදී ඔබ හමු වූ ගයා රම්‍ය අල්විස්ගේ නවතම ටෙලි නාට්‍ය නිර්මාණය වන්නේ ‘කොළඹ අහස’යි. මේ දිනවල රාත්‍රී 9.00ට ජාතික රූපවාහිනියෙන් ඔබ හමුවට පැමිණෙන ‘කොළඹ අහස’ බොහෝ නරඹන්නන්ගේ අවධානයට පාත්‍ර වුණු ටෙලි නාට්‍යයකි. මේ ටෙලි නාට්‍ය කලාවත්, ‘කොළඹ අහස’ ටෙලි නිර්මාණය පිළිබඳත් ගයා රම්‍ය අල්විස් සමඟ රසමංජරියට කළ සංවාදයකි.මේ දවස්වල ‘කොළඹ අහස’ කියන්නේ බොහෝ දෙනා අතර ජනප්‍රිය ටෙලි නාට්‍යයක්. ඊට ලැබෙන ප්‍රතිචාර කොහොමද?ඒ සඳහා ලැබෙන ප්‍රතිචාර සාමාන්‍යයෙන් විදහා දැක්වීමට තරම් මූලික ක්‍රමවේදයක් නොවුණත් යම් යම් ක්‍රමවේද මඟින් මේ ටෙලි නාට්‍යයට තිබෙන ප්‍රතිචාර කොහොමද කියලා අපි හඳුනා ගත්තා. මට ලැබෙන දුරකථන ඇමතුම් වගේම ප්‍රවීණ නළු නිළියන්ට වගේම නවක නළු නිළියන්ට ලැබෙන ප්‍රතිචාරත් සමඟ බොහෝ නරඹන්නන් සංඛ්‍යාවක් කොළඹ අහස නරඹන බව පෙනෙනවා. මේ වගේ සාධනීය ප්‍රතිචාර රැසක් සමඟින් අප ඉදිරියට යනවා.මේ යන මෙගා නාට්‍ය රැල්ල අතරේ ‘කොළඹ අහස’ තැනෙන්නෙත් මෙගා නාට්‍යයක් විදියටයි...මෙගා නාට්‍ය විවේචනය කරන්න මා කැමැති නැහැ. නමුත් ලංකා‍ව වගේ රටක තිබෙන මෙගා නාට්‍ය කලාත්මකව කරනවාද? නැද්ද? යන්න පිළිබඳ තිබෙන්නේ බරපතළ ගැටලුවක්. ඒ වගේම මෙගා ටෙලි නාට්‍ය කලාව කියන දේ සමාජය අතරට ගොස් තිබෙන්නේ ගර්හිත කලාවක් විදියටයි. ඊට හේතුව වෙන්නේ ඒ ටෙලි නාට්‍ය මාධ්‍ය ඔවුන් විසින් කලාවේ නාමයෙන් භාවිත නොකිරීමයි. ඔවුන් වාණිජ පරමාර්ථය මූලික කර ගනිමින් කටයුතු කිරීම නිසා සිදුවී ඇත්තේ නාට්‍යවල තිබෙන කලාත්මක ගුණය බැහැරවීමයි.මේ නිසා ලංකාවේ මෙගා නාට්‍ය කලාව යම්කිසි අගතිගාමී ගමනක යෙදෙනවා කියන කාරණය අපට පිළිගන්න සිද්ධ වෙනවා. මේ සියලු සිදුවීම් අතර කොළඹ අහස පුංචි තිරයට ගෙන ඒමෙන් මම උත්සාහ ගත්තේ සුලබ තේමාවක් තෝරගෙන නරඹන්නන්ගේ ආකර්ෂණය ලබා ගනිමින් කලාත්මක විදියට සමාජ ප්‍රශ්නයක් ඔවුන් අතරට රැගෙන යෑමටයි.ඒ පරිවර්තනයේ දී අධ්‍යක්ෂවරයෙක් විදියට දෙන්න පුළුවන් කලාත්මක වටිනාකම කලාත්මක දෘෂ්ටිකෝණයකින් මා නිර්මාණයට ලබා දුන්නා. ඒ අතර යම් නිර්මාණයක් කලාත්මකව ප්‍රකාශ කරන්නේ කෙසේද යන්නට වගේම මේ නිර්මාණ නරඹන නරඹන්නන් පිළිබඳ වගකීම් සිතේ තියාගෙන යමක් නිර්මාණය කළොත් සාර්ථක නිර්මාණයක් බිහිවේවිය කියන මතයෙත් මා ඉන්නවා. ඒකට හොඳම උදාහරණය වෙන්නේ ‘කොළඹ අහස’යි.‍මෙගා ටෙලිනාට්‍ය නිසි අයුරෙන් කළ නොහැක්කේ ඒ සඳහා ගෙවන මුදල ප්‍රමාණවත් නොවන නිසා බවයි බොහෝ අධ්‍යක්ෂවරුන් පවසන්නේ. ඒ ගැටලුවට ඔබත් මුහුණ දුන්නාද?ඒ කාරණය මටත් බලපෑවා. මේක මම උදාහරණයකින් කිව්වොත් තොප්පියක් මහන්න සරිලන රෙදිකඩක් දීලා මේකෙන් එක තොප්පියක් මහන්න කියලා යම් කෙනෙකුට කිව්වොත් ඒ රෙදිකඩෙන් මහන තොප්පිය ඔළුවට සරිලන විදියට මහන්න පුළුවන්. නමුත් ඒ රෙදි කඩෙන් තොප්පි කිහිපයක් මහන්න කියලා ඒ කෙනාට කිව්වොත් ඔහුට තොප්පි ගොඩක් මහන්න හැකියි. හැබැයි ඔහු මැහුව ඒ තොප්පි කිසිවක් ඔළුවට දමන්න බැරිවේවි. මේ ටෙලි නාට්‍යයත් එහෙමයි.නිෂ්පාදකවරයා මුදල් දීලා ටෙලි නාට්‍යයක් කරන්න කිව්වාට පස්සේ ඒ මුදල රාමුව ඇතුළේ කරන්න පුළුවන් දේ අපි උපරිමයෙන් කරන්න ඕනෑ. සාමාන්‍යයෙන් කියනවා නම් නිර්මාණය තිබ්බ ගැහුවා කියන තත්ත්වයට පත්වෙන්නේ මේ ලාභය පදනම් කරගෙනයි. ලාභය උපරිමයෙන් නැතිව ලාභය සාධාරණ ලෙස උපයනවා නම් යමක් කළ හැකි බව මගේ හැඟීමයි. එය හරියට බඹරකු මලකින් රොන් එකතු කරනවා වගේ වැඩක්.විජය නන්දසිරි කියන ප්‍රවීණ රංගන ශිල්පියා මෑතකාලයේ දී වැඩිපුරම ඔහුගේ රසිකයන් හමුවට පැමිණෙන්නේ හාස්‍යෝත්පාදක රංගන ශිල්පියකුගේ භූමිකාව ඔස්සේයි. නමුත් කාලයකට පස්සේ ‘කොළඹ අහස’ ඔස්සේ ඔහුගේ ෙවනස් රංගනයක් අප දකිනවා...හාස්‍ය කියන්නේ ලෙහෙසි පහසු අයුරෙන් මතු කළ හැකි දෙයක් නොවෙයි. එය සියුම්ව ඉදිරිපත් කරන රංගන ශිල්පීන් අතර සිටින එක් නළුවෙක් වෙන්නේ විජය නන්දසිරියි. ඒ වගේම ඒ රඟපෑ නිර්මාණ අතර හාස්‍යෝත්පාදක වගේම යථාර්ථවාදී රංග රීතියෙන් රඟපෑ නිර්මාණ ඉතිහාසයකුත් ඔහුට තිබෙන වගත් අප දන්නා කාරණයක්. ඒ නිසා ඔහුට බොතේජු කියන වෘත්තීය සමිති නායකයාගේ චරිතය නිරූපණය කරන්න හැකි වග මා දන්නවා. මල් ශාලාව ඇතුළත හා බැඳුණු බොහෝ සිද්ධි සමඟ හාස්‍ය මුසුවුණත් ඒක ජන ජීවිතයත් සමඟම බැඳිලා තිබෙන හාස්‍යයක්.‍ෙබාහෝ ටෙලි නාට්‍යවල රඟපාන නවක නළු නිළියන් ඔබගේ නිර්මාණයටත් දායක කරගෙන තිබෙනවා...රූපරාමුවකට නළු නිළියන් පැමිණියාට පස්සේ මට අවශ්‍ය විදියට ඔවුන්ගේ මුහුණේ ඉරියව් ඉදිරිපත් කරන විදිය, චලන සිදුවනවාද නැද්ද කියලා මම සියුම්ව නිරීක්ෂණය කරනවා. මේක අලුත්, නවක සියල්ලන්ටම පොදු වූ කාරණයක්. ඔබ ඔය කියන නවක නළු නිළියන් වුණත් මෙතැනට පැමිණියේ යම් දක්ෂතාවක් තමන් කෙරෙහි රඳවාගෙනයි. මම කළේ ඔවුන්ගේ හැකියා නිර්මාණයට ගැළපෙන අයුරෙන් අඛණ්ඩව ගලා ගෙන යන විදියට සියුම්ව අධ්‍යක්ෂණය කිරීමයි.ඒත් අපට අනෙක් අවස්ථාවල සුලභව දකින්නට ලැබෙන්නේ දෙබස කියමින් පිටපත කොපි කරන ආකාරයක්. එහෙත් මේ නිර්මාණයේ දී මා කළේ ඔවුන්ගේ ඇතුළේ තිබෙන භාවමය හැඟීම් කොහොමද ප්‍රකාශ කර ගැනීම කළ යුත්තේ කියලා පෙන්වාදීම පමණයි. ඒ කාරණය ඔවුන්ගේ දක්ෂතාවත් කියන මේ සියල්ල එකතු වුණාට පස්සේ ඔවුන්ගේ රංගනයේ යම් වෙනසක් නරඹන්නන්ට දකින්ට ලැබෙන්න ඇතැයි මා සිතනවා.මේ ටෙලි නිර්මාණයෙන් පස්සේ ඉදිරියේ දී ඔබ පැමිණීමට නියමිත කුමන නිර්මාණයකින්ද?සිනමා නිර්මාණයකින් මගේ රසිකයන් හමුවට පැමිණීමට මා අදහස් කරගෙන සිටිනවා. ඒ සඳහා තවමත් මට අර්ථපතියෙක් මුණ ගැසුණේ නැහැ. ඒ හිඩැසට යම් කෙනෙකුට ඉදිරිපත් වෙන්න කියලා මා ආරාධනා කරනවා. ඒ වගේම ඒ සිනමා නිර්මාණය ජීවිතයේ යම් පැතිකඩක් විදහා දැක්වෙන නිර්මාණයක් වේවි.තිලානි ශානිකා විතානාච්චි ඡායාරූපය - මාලන් කරුණාරත්න.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=f1405153</link>
    <topic>මගේ චිත්‍රපටය දෙසද්වේෂ සහගතව බලන්න එපා</topic>
    <author>සටහන සමදරා ජයසිංහ</author>
    <content>ශ්‍රී දළදා වහන්සේගේ අතීත කතාන්දරය රැගත් “සිරි දළදා ගමනය” සිනමා සිත්තම ප්‍රදර්ශනය අරඹා කෙටි කාලයක් ගතවුවද ප්‍රේක්ෂකයන්ගේ සිත් සතන් පහන් කරමින් තවමත් අති සාර්ථක ලෙස තිරගත වේ. මහින්දාගමනය, සිරි දළදා ගමනය සමඟ බෞද්ධ සිනමා සංස්කෘතියක් ඇරඹීමේ පෙරමුණ ගත් සනත් අබේසේකර මෙසේ කතාබහට එක්විය.කොහොමද ලැබෙන ප්‍රතිචාර?ඉතාමත් යහපත් ප්‍රතිචාර ලැබෙනවා. සිනමාශාලා 50 ක ඉතා සාර්ථකව තිරගත වනවා. බෞද්ධ කතා තේමා කරගත් චිත්‍රපට සඳහා ප්‍රේක්ෂකයන්ගේ ඇති ඇල්ම “සිරි දළදා ගමනය” චිත්‍රපටයේ සාර්ථකත්වයෙන් මනාව පැහැදිලි වෙනවා.මහින්දාගමනය වගේම සිරි දළදා ගමනයටත් තේමා කරගත්තේ බෞද්ධයන්ගේ ගෞරවයට පාත්‍ර වූ ඓතිහාසික කතා පුවත්. ප්‍රේක්ෂකයන් හොඳින්ම දන්න දෙයක් නැවත නිර්මාණය කිරීමේදී එයින් මුල් කෘතියට හානියක් වන්නත් පුළුවන් නේද?මේ වන තෙක් එහෙම කිසිදු චෝදනාවක් මට එල්ල වී නැහැ. සිරි දළදා ගමනය නිර්මාණය කිරීමේදී අපි හැමෝම හරි පරිස්සමින් වගේම කැපවීමෙන් ඒ කාර්යය කළේ. තිර රචනයට පාදක කරගත්තේ ධම්මකිත්ති හිමියන් විසින් රචනා කළ දාඨා වංශය නම් ශ්‍රේෂ්ඨ කෘතිය.ඊට අමතරව භාරත ඉතිහාසයෙන් තොරතුරු සොයා ගත්තා. එල්ලාවල මේධානන්ද හිමියන්ගේ උපදෙස් මතයි මේ චිත්‍රපටය නිර්මාණය කළේ. මුල් කතා වස්තුවට හානියක් හෝ විකෘතියක් නොවන ලෙසට අර්ථවත් නිර්මාණයක් කරන්න මට හැකි වුණා කියා මම හිතනවා. මේ චිත්‍රපටය නැරැඹූ බොහෝ දෙනෙකුගේ මෙන්ම විද්වතුන්ගේ පවා ප්‍රශංසාවට හා ඇගැයීමට ලක්වුණා.එහෙත්, ඔබ බුදු දහම අලෙවි කරන බවට ඇතැමුන් චෝදනා නැඟුවා...මම කරන්නේ ප්‍රේක්ෂකයාගේ සිත නිවන කතා. මගේ චිත්‍රපට තුළින් රාග, ද්වේශ, මෝහය අවුස්සන්නේ නැහැ. මිනිස්සුන්ගේ සිත් ශ්‍රද්ධාවට පත්කිරීමයි මගේ අරමුණ.කොහෙත්ම මම බුදු දහමට නිගා කරන හෝ බුදුදහම විකුණන කෙනෙක් නෙවෙයි. මම සැබෑ බෞද්ධයෙක්. සිරි දළදා ගමනය නිර්මාණය කළේ කන්ද උඩරට වැඩ සිටින දළදා වහන්සේට දක්වන පූ‍ජෝපහාරයක් ලෙසයි. එහෙම චෝදනා කරන අයගෙන් මම ඉල්ලා සිටින්නේ මගේ චිත්‍රපටය දෙස ද්වේශ සහගතව ‍බලන්න එපා කියලයි.සිරි දළදා ගමනය චිත්‍රපටයේ ආරම්භය අහඹුවක් ලෙස ඔබ වරක් සඳහන් කළා...මම හතර පෝයට සිල් සමාදම් වන බෞද්ධයෙක්. එහෙම සිල් සමාදන් වී බෝධි වෘක්ෂය පාමුල භාවනා කරන විටයි දළදා වහන්සේ පිළිබඳ චිත්‍රපටයක් කිරීමේ සිතුවිල්ල සිතට ආවේ. මගේ විශ්වාසය අනුව ඒ සිතුවිල්ල මගේ සිතට ඇතුල් කළේ කිසියම් වූ ඇසට නොපෙනෙන බලවේගයක්. ඒ ව‍ගේම චිත්‍රපටය රූගත කිරීම් කරන අතරතුර බොහෝ අශ්චර්යජනක අහඹු සිදුවීම් සිදුවුණා.මේ වන විට සිනමා ක්ෂේත්‍රයේ විවිධ රැලි තිබෙනවා. ඔබත් රැල්ලට හසු වූ කෙනෙක් ද?බෞද්ධ සිනමා සංස්කෘතිය බිහිකළේ මම. එයින් පස්සේ තමයි ඓතිහාසික කතා ඇසුරින් නිර්මාණය කිරීම ආරම්භ වුණේ. මගේ ඊළඟ චිත්‍රපටය අනගාරික ධර්මපාල. මේ වන විට රූපගත කිරීම් සියල්ල අවසන්. මෙයින් පසු වෙනත් තේමාවකට ගමන් කරන්න අදහසක් තියෙනවා. ප්‍රතිපත්ති ගරුක නම් රැල්ල පිළිබඳ ප්‍රශ්නයක් නැහැ. මොන රැල්ල ආවත් ස්වභාවදහමේ ආශීර්වාදය මට තියෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=f1405154</link>
    <topic>මම ඉපදුණදාම මහණකමට විවරණ ලැබුණා</topic>
    <author>ඉරෝෂිණී දීපිකා</author>
    <content>බෝපත් සිලි සිලියෙන් ඔපවත් වුණු වෙහෙර බිම පුරා සොමි සඳ කිරණ විහිදෙන්නට ඇත්තේ තවත් හෝරා කීපයක් පමණයි. වැලිව ගංගාතිලක විහාරයෙන් නැඟුණු ඝණ්ඨා නද ගම්පියස සරා රැව් පිළිරැව් දෙන්න පටන් ගත්තා. හරියටම දවස කිව්වොත් 1950 මැයි මාසෙ 22 වැනිදා එදා වෙසක් පුර පසළොස්වක පෝය දවසක්.මාතර මොරවක් කෝරළයේ රඹුකන නමැති අතිශය සුන්දර ගමේ ජීවත්වුණු ගැමියකු වුණ බී. එල්. සයිමන් මහතාට සහ සොබනාහාමි මැතිනියට මේ පින්වන්ත දිනයේදී පින්බර පුතකු හිමිවුණා. මොරවක කොස්නිල්ගොඩ රජයේ රෝහලේ තමයි මේ දරුවාගෙ තිඹිරිගෙය වුණේ.“අද වෙසක් පෝයනෙ. හරිම පින්වන්ත පුතෙක් ඉපැදුණේ. මේ ළමයා හොඳයි මහණ කරන්න. ඒ නිසා අපි මෙයාට “ආනන්ද” කියල නම දාමු.ඒ වෙලාවෙ තිඹිරිගෙයි හිටිය නර්ස් නෝනා සිනා සිසී සොබනාහාමි මැතිනියට එවදන් පවසද්දී, ඇය ඊට එකඟ වුණා. කුළුඳුලේම පවුලට එක්කාසු වුණ මේ පුත් කුමරාට ඒ අනුව බරණිවල ලියනගේ ආනන්ද කියලා නම් තැබුවා.“ආ... මේ මහණ වෙන්න ඉන්න ළමයනෙ” පවුලෙ අයත්, ඥාති පාර්ශ්වයෙ අයත් මේ කොලු පැටියා දැක්කහම ඔළුව අතගාලා කියන්න පටන් ගත්තෙ, එදා නර්ස් නෝනා කිව්ව කතාව අම්මා ඇවිදින් හැමෝම එක්ක කිව්ව නිසයි.පියෙන් පිය ලොකු මහත්වුණ ආනන්ද කියන මේ කොලුපැටියා අකුරු කරන්න තක්සලාවට යන දිනය උදාවුණා. අම්මයි, තාත්තයි දෙන්නගෙ ඇඟිලිවල දැවටිලා ගමේ පාසල වුණ මොරවක වැලිව බෞද්ධ මිශ්‍ර පාඨශාලාවට ගිය ආනන්ද, හත්වැනි ශ්‍රේණිය දක්වාම ඒ පාසලේ ඉගෙන ගත්තා.“වැලිව ඉස්කෝලෙට අල්ලපු වැටේ තමයි පන්සල තිබුණෙ. එදා අපේ විදුහල්පතිතුමා වුණ ජෝන් ද සිල්වා මහත්මයා ආගම දහමට හරිම ළැදියි. එතුමා හැමදාම පාසලේ දරුවන් එක්කගෙන බුදුන් වඳින්න පන්සලට යනවා. ආච්චි එක්කත් මං නිතරම පන්සල් ගියා.ගම්බද ගැහැනියක් හැටියට අම්මත් යශෝදරාවතේ කවි, තුන්සරණේ කවි මිහිරි හඬින් කියනවා. උපන් වෙලාවෙ වාට්ටුවේ සිටි හෙදිය කී කතාව ඇය නෑදෑයොත් එක්ක ඉතාමත් කැමැත්තෙන් කිව්වෙ මතුයම් බලාපොරොත්තුවක් ඇතිව කියලා මට හිතුණා. අපි දහම් පාසල් ගියා. මේ සෑම සියලු කාරණාවක් ම, මහණකම පිළිබඳ මගේ හිතේ යම් බඳු ආසාවක් පැලපදියම් වීමට බලපෑවා කිව්වොත් එය නිවැරැදියි.”වයස අවුරුදු 12 ක් පමණ වන පාසල් සිසුවකුව සිටි අවදියේදී ආනන්ද නමැති කුල දරුවා මහණදම් පිරුමට යාමට හිතනවා. මවුතුමිය ඒ කෙරෙහි යම් පමණක හෝ කැමැත්තක් දැක්වුවද පියා එම තීරණය කෙරෙහි දැඩි ලෙස විරෝධය දක්වනවා. ඒ සිය වැඩිමහල් දරුවාට තිබෙන අසීමිත ආදර කරුණාව නිසයි.රඹුකන කියන්නේ ගොවීන් ජීවත්වන බොහොම දුප්පත් ගමක්. ගම්මුන්ගේ ප්‍රධාන ආදායම් මාර්ගය වුණේ තේ. ඒ හැරුණු විට වී ගොවිතැන. සයිමන් නමැති ආනන්දගේ පියා පවුලේ වගකීම් දරූ කෙනා විදිහට, ගෘහ මූලිකයා විදියට ඉතාමත් ම සැර පරුෂ කෙනෙක් වුණා.ඒ වගේම ඔහු කරුණාවන්ත ගැමියෙක්. පවුල පිළිබඳ ඔහු තුළ තිබුණෙ අතිශයින්ම දැඩි සබඳතාවක්. ගෙයින් පිටවෙලා පවුලේ කිසිම සාමාජිකයකුට ඥාති ගෙදරකවත් එක් රැයක්වත් ඉන්නවට ඔහු කැමැති වු‍ණේ නෑ. එවන් තත්ත්වයක් තුළ පවුලේ වැඩිමල් දරුවාට මහණදම් පුරන්නට නිවෙසින් පිටව යාමට ඉඩක් ලබාදෙන්න ඔහු පොඩ්ඩක්වත් කැමැති වේ යැයි සිතීම පවා හිතළුවක්.“මගේ පියා හරිම සැර පරුෂ කෙනෙක්. බොහෝ වැරැදි වෙනුවෙන් මං කුඩා කාලයේදී තාත්තාගෙන් දඬුවම් ලබා තියෙනවා. මුහුකුරා යද්දී හිතුණෙ ඒ සියලු දඬුවම් අපේ යහපතට, සුබසිද්ධියට නේද කියලයි. කෙසේ වුවත් වචනයෙන් කියන්න බැරි තරම් මවු සෙනෙහසක් වගේම පිය සෙනෙහසේ අරුමැති සුවඳත් මගේ ජීවිතයේ බොහෝ තැන් කෙරේ බලපෑවා කියා මට හිතෙනවා.මට මහණ වෙන්න ඕන බව මං මගේ අම්මට දැන්නුවා. මගේ සුදු අම්මේ මම පැවිදි වෙන්න කැමැතියි. මට ආශීර්වාද කරන්න කියලා මං අම්මට කිව්වා. අම්මා මුළු හිතින්ම මට ආශීර්වාද කරන ගමන්, ඇගේ දෙකොපුල් රතු වෙනකං හැඬූ හැටි මට අද වගේ මතකයි. “සට - සට” ගාලා කඩාහැළුණු ඒ කඳුළුවල උණුහුම මට දැනුණා. මාව තුරුල් කරගෙන සිටි ඇගේ හෘද ස්පන්දනය මට කිව්වෙත් අම්මාට කරන්න පුළුවන් හොඳම උපහාරය මෙය තමා කියලයි. ඒත් මගේ පියා මං ඒ ගමන එනවට පොඩ්ඩක්වත් කැමැති වුණේ නෑ.පුංචි කාලෙ මගෙ අතින් වැරැද්දක් වුණහම තාත්තා මට ගැහුවා. සැර පරුෂ කෙනෙක් විධියට කෝටුවක් අරන් අපට තැළුවහම, රාත්‍රියේදී අම්මා කළේ කුප්පු ලාම්පුවක් පත්තු කරගෙන ඇවිත්, ගහලා පාරවල් හිටි තැන්වලට තෙල් ගෑව එකයි. අම්මා ඒ විදිහට කරනවා කියලත් තාත්තා දැනගෙන හිටියා. ඒත් ඒ බව එයා ඇ‍ඟෙව්වේ නෑ.”කෙසේ හෝ ආනන්ද නමැති කුල දරුවා පැවිදි දිවියට එක්කාසු වෙනවා. පැවිද්ද ලැබුවෙ වැලිව ගංගාතිලක විහාරයේදියි. එහෙමත් නැත්නම් තමන්ට හුරු පුරුදු පන්සලේදියි. පැවිදි වුණ පොඩි හාමුදුරුවන් මංගල බණ කියන්න සූදානම්. ඒ 1965 ජූලි 22 වැනිදා. අම්මා පුදුමාකාර කම්පනයකින් රඹුකන සිද්ධාර්ථ යැයි නම් ලද පොඩි හාමුදුරුවන්ගේ බණ අහන්න, බණ මඩුවෙ වාඩිවෙලා හිටියා. විශාඛා මහ තෙරණිය ගැනත්.තවත් බොහෝ ධර්ම කරුණු ගණනාවක් ගැනත් මංගල බණවර කිව්ව පොඩි හාමුදුරුවො දෙස දෑස් අයාගෙන මෑණියෝ බලා හිටියා. තුනුරුවන් හිස් මුදුනේ තියාගෙන දිවි ගෙවන මෑණියන්ට ඊට වඩා සතුටක් කොයින්ද? පන්සල් යාම, මල් පහන් පිදීම, පෝයට සිල් ගැනීම තම දිවියේ උසස්ම ගුණාංග යැයි සිතූ මේ මෑණියන්ට, මේ ධර්ම දේශනාව මොන තරම් නම් වටිනවාද? කරුණාව, දයාව, මෛත්‍රිය, ඉවසීම, ආදරය වැනි ගුණාංගවලින් පොහොණි වුණ, සංසාරෙ බය නිසාම මදුරුවෙක්වත් මරන්නෙ නැති අහිංසක අම්මාට සසරින් එතෙර වෙන්න මේ බණ දහම් අසන්නට ලැබීමම මොන තරම් ප්‍රීති ප්‍රමෝදයට කාරණයක්ද?ගමේ පන්සලේ රැ‍ඳෙමින් ඉගෙන ගත් රඹුකන සිද්ධාර්ථ හිමියන්, සිය අධ්‍යාපන කටයුතු වෙනුවෙන් කොළොම්පුරයට වඩිනවා. ඒ උ. පෙළ අධ්‍යාපන කටයුතු සඳහායි. පැපිලියානේ සුනේත්‍රාදේවී පිරිවෙනින් ඉගෙනීම් කටයුතු කළ උන්වහන්සේට සරසවි වරම් හිමි වෙනවා. ඒ අනුව 1974 දී විශ්වවිද්‍යාල අධ්‍යාපන කටයුතු සඳහා කැලණිය විශ්වවිද්‍යාල‍යට ඇතුළත් වෙනවා.“එදා විශ්වවිද්‍යාල ජීවිතය හරිම කටුකයි. සුන්දර නෑ. එදා අද වගේ මහපොළ ශිෂ්‍යත්ව තිබුණෙ නෑ. ගම්වල හැදී වැඩුණු දුගී දුප්පත් දරුවො අධ්‍යාපන කටයුතු කරගෙන ගියේ හරිම අමාරුවෙන්. අපහසුතා මැද්දේ, විශාල අඩුපාඩුකම් තිබියදී වුණත් කොහොම හරි ඉගෙන ගත්තා. අද ළමයි කලකෝලහල කරනවා. ස්ට්‍රයික් කරනවා. අදත් විශ්වවිද්‍යාල ශිෂ්‍යයාට විවිධ ප්‍රශ්න තියෙනවා. ඒත් එදා වගේ නෙමෙයි, අද අවුරුදු හතරක් විශ්වවිද්‍යාලෙ ඉන්නවා කියන්නෙ අවුරුදු හතරක් වැලිකඩ ‍බන්ධනාගාරෙ ඉන්නවා වගේ වැඩක්.”විශ්වවිද්‍යාලයෙන් පිටවුණු පසු 1979 වසරේදී හුණුපිටිය ගංගාරාමයට වැඩි සිද්ධාර්ථ හිමියන්, ශ්‍රී ජිනරතන කාර්මික විද්‍යාලයේ අධ්‍යාපනික අංශය බාරගන්නවා. ඒ, කොළඹ හුණුපිටිය ගංගාරාම විහාරාධිපති ගලබොඩ ඥානිස්සර නායක හිමියන් යටතේයි. එදා මෙදාතුර තම දිවියේ ධෛර්යවත් සෙවණැල්ල බවට පත්වූයේ ද උන්වහන්සේයි.“ගෙවුණු මේ කාලය තුළ අනන්ත අප්‍රමාණ මිනිසුන්ට උදව් පදව් කරන්න, කලාකරුවන් සමඟ ළඟින් ආශ්‍රය කරන්න, ගීත ලියන්න, පොතපත ලියන්න ලොකු හාමුදුරුවන්ගෙන් ලැබුණු උදව් උපකාර මෙපමණකැයි කියන්න බෑ. ඒ ආශීර්වාදය මගේ ජීවිතයට තවදුරටත් ධෛර්යයක් ශක්තියක්.”ගීතය මඟින් ලෝ සත දන වෙත බුදු ගුණ, මවු-පිය ගුණ මෙන් ම ලොව යථාර්ථය සමීප කරනු වස් රඹුකන සිද්ධාර්ථ නමැති යතිවරයාණන් වහන්සේ කරනා මා හැඟි මෙහෙවර අප්‍රමාණයි. “කල්ප කාල ගතවනතුරු” නමැති උන්වහන්සේ රචනා කළ ප්‍රථම ගීතය ගායනා කළේ දයාරත්න රණතුංගයන්.“මගේ හත්මුතු පරම්පරාවෙවත් කලාකාරයෙක් ඉඳලා නෑ. අපේ අත්තලා මුත්තලාට ජනකවි කීමේ හැකියාව ලැබුණෙ කටපාඩමෙන්. පුංචි සන්ධියේදී අපි ඇස් පේන්නෙ නැති, කන් ඇහෙන්නෙ නැති උන්දැලට තුන් සරණේ, යශෝදරාවත විලාප ගහලා හයියෙන් කියවනවා. ඒ වගේම තමා බුදු සිරිත හයියෙන් කියෙව්වා. බුද්ධ පරිනිර්වාණය දක්වාම අපි ඒ විදිහට කියෙව්වා. සාහිත්‍ය කෙරේ මා තුළ එදා ඉඳන්ම ඇල්මක් තිබුණා. ඒ ඇල්ම තවදුරටත් දියුණුවෙලා ගීත ලියන මට්ටමට එන්න මට මහගම සේකරයන් බලපෑවා.මං මුලින්ම ගීත නිර්මාණයට පෙළඹුණේ හිතේ ඇතිවුණු කැමැත්ත නිසයි. ගීතය කියන්නෙ බොහොම සංවේදී කලා මාධ්‍යයක්. නවකතාවක්, වේදිකා නාට්‍යයක් බලන්න ඒ වෙනුවෙන් වෙනමම කාලයක් වෙන්කරන්න වෙනවා. ඒත් ගීතයට එහෙම නෑ. ඒ නිසා ගීතය ‍කියන්නෙ මොන තරම් ප්‍රබල මාධ්‍යයක්ද? ඒ මාධ්‍ය අපේ යහපතට යොදාගත යුත්තෙ කොහොමද? කියන දෙය ගැන අප හිතන්න ඕනෑ. මේ වගේ සුවිශේෂී කලා මාධ්‍යයක් බුදු බණ මඟක් කර ගැනීම තමයි මගේ අරමුණ. වර්තමාන සමාජ රටාව තුළ, ගීතයක් මඟින් කිසියම් ආකාරයක බණක් දහමක් කියන්න පුළුවන් නම්, ඒක අතිවිශාල පුණ්‍යකර්මයක් කියලයි මං හිත‍න්නෙ.වර්තමානයේ තිබෙන්නෙ අති ධාවනකාරී, අවිවේකී ජීවන රටාවක්. එවන් තත්ත්වයක් තුළ මිනිස්සුන්ට වරු ගණන් බණ අහන් ඉන්න පුළුවන්කමක් නෑ. අතීතයේ දී නම් හැන්දෑවට පන්සල් ගියහම එළිවෙනකම් වුණත් බණ අහන්න පුළුවන් ජීවන රටාවක් තිබුණෙ.එදා හවස හයට බණ අහන්න පටන් ගත්තහම පහුවදා උදේ හය වෙනකම් මිනිස්සු බණ ඇහුවා කියලා ඒ කාලෙ අපේ නායක හාමුදුරුවො කිව්වා මට මතකයි. එදා මිනිස්සු සරල දිවි පෙවෙතක් ගතකළේ. ඒ කාලෙ කාටත් කන්න අටුවෙ කොටුවෙ දෙවේලටටම සරිලන විදිහට ආහාර තිබුණා. ඒත් අද තත්ත්වය හාත්පසින්ම වෙනස්.මේ ‍වගේ සමාජ පරිසරයක ජීවත්වන මිනිස්සුන්ට, ගීතයක් මගින් කිසියම් ආකාරයක බණක් දහමක් කියා දෙන්න පුළුවන් නම්, ඒක ලොකු පිනක් කියලයි මං හිතන්නෙ. මං ලියූ “හරි හම්බ කරපු දේවල් දුක් මහන්සියෙන්” ගීතය අහන කෙනෙකුට දීමේ අදහස ඇතිවෙනවා. ඒ වගේ ගීතය මඟින් බණක් දහමක් කියා දෙන්න පුළුවන් නම් ඒක විශාල පුණ්‍යකර්මයක්”වර්තමාන මිනිසා තුළින් ගිලිහී යන මනුසත්කම නැවත ඔහු තුළින් ඉස්මතු කරන්නට සිද්ධාර්ථ හිමියන් කරනා මෙහෙවර අප්‍රමාණයි. ගැමි දිවියෙන් පොහොණි වී, මාපිය සෙනෙහස හැඳින, බුදු පුතකු ලෙස දිවි ගෙවමින් තම දිවි මඟ ඔපවත් කරගත් මේ යතිවරයාණන් වහන්සේ ලෝවැසි දනගේ ජීවිත ද එකලු කෙරුමට දරනා උත්සාහය කියා නිමකළ නොහැකියි.“එදා අපේ අම්මලා කෑම උයලා ඉවරවෙලා ඉස් ඉස්සෙල්ලාම කෑම පිඟාන බෙදුවේ තාත්තට. ඊට පස්සෙ දරුවන්ට. ඒ කාලෙ බිරින්දෑවරු තමන්ගෙ ස්වාමියාට, දරුවන්ට සැලකුවෙ ඒ විදිහටයි. මිරිස් කුඩු, කහ කුඩු, තුනපහ කුඩු එදා කාලෙ කඩෙන් ගත්තෙ නෑ, මිරිස් ටික හෝදලා වේලලා, කුඩු කරලා, ගලේ අඹරලා තුනපහ හදාගෙන අම්මලා හරි රසට කෑම ටික ඉවුවා පිහුවා.තාත්තට බත් බෙදනකොට ඉස් ඉස්සෙල්ලාම බත් ටික බෙදනවා. ඊට පස්සෙ ‍ලුණු පොල් කට්ටට අතදාලා ලුණු වතුර ටිකකින් අත තෙමාගෙන එහෙම දැම්ම බත් ටික පිඟානට තද කරනවා. තව බත් ටිකක් බෙදලා නැවත නැවතත් මේ දේම කළා. අන්තිමට බලද්දී ඒ පිඟානෙ තුන්දෙනෙකුට විතර කන්න බත් තියෙනවා.ලුණු වතුරෙන් අත තෙමලා මේ විදිහට කළහම බත් ටික නරක් නොවී තියාගන්න පුළුවන් බව අපේ අම්මලා ගැමි ව්‍යවහාර ඥානයෙන් දැනගෙන හිටියා. මේ විදිහට කළේ බත් කනකොට තාත්තා අපව වටකරගෙන කෑව නිසා. අපට බත් කැවුවහම තාත්තට බත් මදිවෙයි කියලා හිතුව නිසයි. ඒ වගේ සොඳුරු ආදර ගෞරවයක් එදා සමාජය තුළින් ඉස්මතු වී පෙනුණේ.ඒ කාලෙ අපේ ගෙවල්වල හාල් ළිපේ තිබ්බෙ වැඩිපුර දෙතුන් දෙනෙකුටත් එක්කයි. ඒ, පවුලෙ අයට අමතරව කෑම වෙලාවෙදී පිට අය කවුරු හරි එයි කියන හැඟීම නිසයි. කාට හරි කන්න දෙන්න ලැබෙනවා නම් එදා අම්මලා බඩගින්නෙ හරි හිටියා. තාත්තලත් ඒ වගේමයි. කාට හරි කන්න බොන්න දෙන්න තියෙනවා නම්, ඒ අය ඒ මඟින් ලැබුවෙ අප්‍රමාණ සතුටක්. එහෙම කරලා බත් දණ්කුඩ කෑමෙන් පවා ඒ අය ලැබුවෙ අසීමිත ප්‍රීතියක්.අපේ ගෙදර මුලින්ම ඇහැරුණේ අම්මා. පහුවෙලා නින්දට ගියෙත් අම්මා. තාත්තගෙ වගේ ම අපේ කටයුතු හරියට කරන්න බැරි වුණොත් එදාට අම්මගෙ හිතට හරි නෑ. තුන් වේලටම බත් උයලා අපට කවලා පොවලා උස් මහත් කරන්න එදා අපේ අම්මලා මොන තරම් දුක් වින්දාද? ඊට අමතරව කොස්, දෙල්, ගහල, අල බතල වගේ දේ නිතර නිතර හැදුවා. අම්මා මේවා කළේ හරිම කැමැත්තෙන්. ඒ ව‍ගේම හරිම රසට කෑම උයන්නත් අපේ අම්මලාට හැකියාව තිබුණා”එදා ගම්වල අම්මලා, ජීවත්වුණේ හරිම සරල විදිහටයි. වත්තෙ පිටියෙ, කුඹුරෙ වැඩවලටත් ඒ අය දක්ෂයි. ගැමි දිවියෙන් පෝෂණය වුණු මොවුන්ගේ ජීවිත හරිම අව්‍යාජයි. නාගරික දිවියට වඩා ඒ අයගෙ ජීවන රටාව හරි ම වෙනස්. එදා එලෙස දිවි ගෙවූ දයාබර මෑණියන්ගේ රුව සිද්ධාර්ථ හිමියන්ගේ ගී පදවලට වස්තු විෂය වුණා.“අපේ අම්මා හරිම සරල ගැමි ළඳක්. එයාගෙ වස්තුව වුණේ අඩු වටිනාකම් සහිත සාරි දෙක තුනක්. මාල, වළලු නෑ, කනේ තිබුණෙ අඩු වටිනාකමකින් යුතු කරාබු දෙකක්. කොපමණ රන්මාල, වළලු, තෝඩු, කසී සළු දුන්නත්, ඒ දේවල් ඒ අය අගේ කළේ නෑ. සඟවා ගත්ත මුදල් අතේ නෑ. මුදලක් ලැබුණොත් ඒක දරුවන්ට දෙනවා. ගමේ මඟුලකට තුලාවකට යනව නම් විතරක් පොඩ්ඩක් මේ දේ ගැන සැලකුවා. හැබැයි පන්සල් යන්න නම් ඇයට සිල් රෙදි තිබුණා.ජීවත්වෙන්න සල්ලි වුවමනා බව දැනගෙන හිටියත්, කවුරු හරි අධාර්මික විදිහට ධනය උපයනවා දැක්කොත් අපේ අම්මා කිව්වෙ “ඒවා සංසාරෙ දිගුකර ගන්න තණ්හාකාරයන් කරන වැඩ” කියලයි. ආගම දහමට ඇලුම් කරමින් සරල ගැමි දිවි පෙවෙතක් ගතකළ මගේ අම්මගෙ ගුණ කදම්භය, මගේ ජීවිතයට පුදුමාකාර ආලෝකයක් එක්කළා. අම්මගෙ ඒ ආදරය මට ගීත ලියන්න අවශ්‍ය කරන සංවේදීතාව, කම්පනය, පසුබිම සකසා දුන්නා.අම්මා තුළ තණ්හාවට තිබුණු බිය, මගේ අතින් ගී සංකල්පනාවක් බවට පත්වුණා. “දිව සළු පිළි එකතු කරලා - රන් අබරණ පලන්දවලා විශාඛාව සේ අම්මා” කියලා මට ඉබේටම වගේ ගීයක් ලියැවුණා. ටී. එම්. ජයරත්න ගයන “සියක් ආයු ලැබ ගීතයත්, දීපිකා ප්‍රියදර්ශනී ගයන “කඳුළු හෙළා නෑඹිලියට” නමැති ගීයත්, නන්දා මාලිනිය ගයන “වෙහෙරක් වගේ පින් දුන් කෙනෙක්” කියන ගීතයත් මගේ අතින් ලියැවුණේ මේ අත්දැකීම් නිසයි.”සිංහල ගීතයේ ස්වර්ණමය යුගය උදාවුණේ 70 දශකයේදියි. එහි බලපෑමෙන් ගී රචනයට පිවිසි යතිවරයකු වූ සිද්ධාර්ථ හිමියන්, සිය පන්හි‍ඳෙන් හරවත්, සුගායනීය ගී පද බැන්දේ විශ්වවිද්‍යාල අධ්‍යාපනය ලබද්දී වීම විශේෂත්වයක්.පිය සෙනෙහස පිළිබඳත් සිද්ධාර්ථ හිමියන් සුගායනීය පදවැල් අමුණා තිබෙනවා. “සෙනෙහස පුදා අම්මාවරුන් වගේ”, “කන්න ගත්ත මේ බත්පත” වගේ ගීත ලියවී තිබෙන්නෙ එදා විඳි පීතෘ සෙනෙහස නිසයි. සිද්ධාර්ථ හිමියන්ගේ ගී නිර්මාණ බොහෝවිට උත්පාදනය කර තියෙන්නෙ සරල බස් වහරකට අනුගත වෙමිනුයි. ඒත් උන්වහන්සේ මේ දම් දිවයිනේ වෙසෙන සෑම ආගමික භක්තිකයකුටම ලබාදෙන මාහැඟි වටිනාකම අප්‍රමාණයි.“මං කැමැති සරල බස් වහරට ගමෙන් උරුමවුණු ඒ බස් වහර හරිම සුන්දරයි. ගුත්තිලය ලියපු වෑත්තෑවෙ හිමියන්ට මං හරිම කැමැතියි. උන්වහන්සේගෙ භාෂා විලාසය විශ්වවිද්‍යාල පණ්ඩිතයන්ට වගේ ම ගමේ නූගත් ගැමියකුට වුණත් ග්‍රහණය කර ගන්න පුළුවන්. අපි හද්ද පිටිසර ගම්වල ඉපැදුණු දරුවෝ. පුංචි කාලෙ අපි කියවපු ජනකවි, යසෝදරාවත, වෙස්සන්තර ජාතක කාව්‍ය වගේ කවිවලටත් මං හරිම කැමැතියි.අදටත් මම ගීතයක් ලියද්දී මතකයට නැ‍ඟෙන්නෙ මේ වගේ කවි. මගේ නිර්මාණවලට බලපෑවෙ මගේ අම්මා, තාත්තා, ගුරුවරු, ගමේ පන්සලේ හාමුදුරුවො වගේ අය. ඒ නිසා මට ගීත ලියද්දී ඊට උචිත බස් වහර මට නිතැතින්ම ගලා එනවා. මං සරල බසක් අනුගමනය කරනවා වගේ ම සංස්කෘත බසිනුත් ගීත ලියා තිබෙනවා. ගුණදාස කපුගේ මහතා ගයන,සද්ධර්ම මකරන්ද පද රශ්මි ජාලා මුනිචන්ද්‍ර ජයකේතු ආකාශ මාලා පරදුක්ඛ භවනාථ හිමි බුද්ධ ලීලා දුක ශෝක සන්තාප පළවා හරිත්වාඒ වගේ ගීතයක්.ධර්ම ශාලාවට සිල් සමාදන් වෙන්න එන උපාසකම්මලා කියන දෙයක් තමයි, බුදු හාමුදුරුවො වැඩ සිටි කාලෙ අපිත් ඉන්න ඇති. ඒත් නිවන් දකින්න පින් නොතිබෙන්න ඇති කියන ‍එක. මේ අදහස සෑම බෞද්ධයකු තුළ ම තිබෙන සංසාර කල්පනාවක්. මේ අදහස මගෙ යටිහිතේ තිබුණා. ඒ අත්දැකීම ඇසුරෙන් තමයි “බුදු හාමුදුරුවො අපිත් දකින්නැති - බණත් අහන්නැති ඒ කාලේ” කියන ගීතය බිහිවුණේ.ධම්මචින්තාව, සෙත් පිරිත්, බණ අහලා දවස අරඹන අපට, ඊට පස්සෙ අහන්න, දකින්න ලැබෙන්නෙ මොනවද? මේ තරම් පිරිත් අහන, බණ අහන, පල්ලි, පන්සල් තිබෙන රටක් තවත් නැති තරම්. ඒත් පත්තරයක් අතට අරන් බැලුවහම අපට දකින්න තියෙන්නෙ අවුරුදු තුන හතරේ දරුවො, අවුරුදු අසූව, අනූව වුණු අම්මලා දූෂණය කරන, තව තව අපරාධ කරන රටක් බවයි. ඒ අත්දැකීම ඇසුරෙන් තමයි “බුදු බණ කිව්වත් නිරන්තරේ - බුදු බණ ඇසුවත් නිරන්තරේ” කියන ගීතය රචනා වුණේ.”“අතීතයේ අපට උරුමවෙලා තිබුණෙ සාරධර්ම, ගුණධර්මවලින් පිරිපුන් සමාජයක් - ඒත් අද තත්ත්වය ඊට වඩා හාත්පසින්ම වෙනස්. එදා ගමේ හිටිය වෙද මහත්තයා වෙදකම් කළේ ලෙඩාව සනීප කරන්න මිසක්, අතට කීයක් හරි හම්බ කරගන්න නෙමෙයි.එදා හිටිය ගුරුවරු, හාමුදුරුවරු වගේ ම බොහෝ දෙනා අන්‍යෝන්‍ය බැඳීමකින් වැඩ කළේ. බුලත් නැට්ටක දෙයක් ගැන බලාපොරොත්තු වුණේ නෑ.ඉස්සර මිනිස්සුන්ට ජීවත් වෙන්න කොට්ටෙයි, පැදුරයි තිබුණහම ඇති. ඒත් වර්තමාන බහුභාණ්ඩික සමාජයේ දකින්න තියෙන්නෙ මුදල ඉස්මතුවෙලා, මිනිසත්කම යටපත් වෙලා තිබෙන තත්ත්වයක්. එහෙම වෙන්න හේතුව විවෘත ආර්ථිකයේ අනිෂ්ට ඵලවිපාක කියලා කිව්වොත් ඒක නිවැරැදියි.මල්ලිලා හතරදෙනෙකුට සහ නැගණියන් දෙදෙනකුට අයියා වුණ රඹුකන සිද්ධාර්ථ හිමියන් මේ වන විට සිය දිවි ම‍ඟේ හැටහතර වැනි වියට පාතබමින් සිටිනවා. පැමිණි ගමන් මඟ දෙස ආපසු හැරී බලන උන්වහන්සේ, සෑම දෙයක් පිළිබඳවම උපේක්ෂාවෙන් බලන හිමිනමක්.“ගීතයෙන් වගේ ම සමාජ මෙහෙවර මඟින් මේ රටට, යම් පමණකින් මෙහෙවරක් කළා. ඒ පිළිබඳ මං තෘප්තියක් ලබනවා.”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>15</day>
    </date>
    <link>http://www.dinamina.lk/2014/05/15/_art.asp?fn=f1405155</link>
    <topic>මී හරක් නැතිවුණා මදිවට තව පොඩ්ඩෙන් කොණ්ඩෙත් කපනවා</topic>
    <author>බන්ධුල ආර්. ගුලවත්ත</author>
    <content>ඒ 1958 වර්ෂය. ඉංග්‍රීසි අකුරු වෙනුවට ශ්‍රී අකුර රථ නොම්මර තහඩුවට ලියාපදිංචි කිරීමත් සමඟ යළිත් ජාතිවාදි කලකෝලාහල ආරම්භ විය. ජාතිවාදී ගැටුම් මුළු රට පුරා උත්සන්න විය.රටත්, ජනතාවත් ආරක්‍ෂා කර ගැනීම සඳහා ස්වේච්ඡාවෙන් හමුදා සේවයට බැඳීමට කැමැති අයට රජය විවෘත ආරාධනාවක් කළේය. විශේෂයෙන් අත්තනගල්ල ඡන්ද කොට්ඨාසයේ ජනතාව ද රජයේ ආරාධනාවට කැමැත්ත පළ කරමින් උදේ පාන්දර හොරගොල්ල වලව්වට එක් රොක් වූහ.අනෙක් ඡන්ද කොට්ඨාසවල ද තත්ත්වය ඊට නොදෙවැනි විය. හොරගොල්ල ට එක් රොක් වූ පිරිස එතැනින් හමුදා ට්‍රක් රථවලට නංවාගෙන හමුදා මූලස්ථානයට රැගෙන විත් මූලික යුද පුහුණුවක් ලබාදීමට සැලැසුම් කර තිබුණි.අත්තනගල්ලේ ජනතාවට හොරගොල්ල වලව්ව ඉතා සමීප සුහදශීලි තැනක් විය. තමන්ගේ ගමේ සුළු සිද්ධියක් වුවද තමන්ගේ අගමැතිතුමාට කියන්නට ඔව්හු නිතරම සැදී පැහැදී සිටියහ.අගමැති බණ්ඩාරනායක මහතා ද අත්තනගල්ලේ ජනතාව සමඟ සුහදව පිළිසඳරෙහි යෙදීමට ආශාවක් දැක්වීය. 1931 සිට පටන් ගත් ඒ බැඳීම දිගටම පැවතුණි. 1956 මහා මැතිවරණයේ දී ප්‍රතිවාදියාට වඩා බණ්ඩාරනායක මහතා වැඩි ඡන්ද 42,000 ක් ලබා ගැනීම තුළින් ම එතුමාට තිබූ ආකර්ෂණය අපට පැහැදිලි වේ.රජයේ නිවේදනයට දිනයකට පළමු එගොඩපොත ප්‍රදේශයේ ගොවියෙකුගේ මී හරක් තුන්දෙනකු අතුරුදහන් විය. එම දිනයේ හැම තැනම මී හරකුන් සෙවු ගොවියා, පසු දින හොරගොල්ල වලව්වට පැමිණියේ සිද්ධිය දැනුම් දෙන්නට ය. අගමැතිතුමන් නොමැති දිනවල දී අවශ්‍යතාවයන් සපුරාලීමට නියෝජිතයෝ පත් කර තිබුණි.ජාතිවාදී කෝලහල ගැනත් ස්වේච්ඡාවෙන් හමුදාවට බඳවා ගැනීම ගැනත් මේ ගොවියා දැන නොසිටියේ ය. විශාල පිරිසක් හොරගොල්ල වලව්ව අසල එක් රොක්ව සිටියහ. ගොවියාට ද මෙය අමුත්තක් විය. ඒ සමඟම හමුදා ට්‍රක් රථ තුන හතරක් ම පිවිසුණි.“නඟින්ඩ නගින්ඩ ඔය ඔක්කොම නඟින්ඩ” යැයි හමුදා නිලධාරියා කෑ ගැසුවේ ය. සියල්ලෝ ට්‍රක් රථවලට නැඟ ගත්හ. පොලිසියට යන්නට ලැබුණු අවසරයක් යැයි සිතූ ගොවියා ද එක් ට්‍රක් රථයකට නැඟ ගත්තේ ය. ට්‍රක් රථය අත්තනගල්ල පොලිසියත් පසු කර ධාවනය වීමත් සමඟ ගොවියා අන්ද මන්ද වී ළඟ සිටි අයෙකුගෙන් තොරතුරු විමසුවේ ය.“අනේ අම්මෝ....” ගොවියා විලාප දුන්නේ ය.“දැන් ඉතින් ඔහොම ඉන්නවා කලබල නොකර...”ට්‍රක්රථ පේළියම හමුදා මූලස්ථානයේ නතර විය.සියල්ලෝ ට්‍රක් රථවලින් බැස ගත්හ. තරුණයෝ ට්‍රක් රථයේ සිටම බිමට පැන ගත්හ. එක් හමුදා නිලධාරියෙක් හමුදා නිල ඇඳුම් තොගයක් ගෙනාවේ ය.“තම තමන්ගේ ඇඟට ගැළපෙන කලිසම් කෝට් තෝරාගෙන එන්න අතෙන්ට. නම් රෙජිස්ටර් කරන්න.”ගොවිරාල පැත්තකට වී හඬමින් සිටී.“තමුසෙ හමුදාවට බැඳෙන්න ආව නම් තොත්ත බබා වෙන්නැතුව ඇඳ ගන්නවා කලිසමක්... කලිසම ඇඳ ගෙන අර මහත්තයට නම දීල එතැනින් යනවා කොණ්ඩෙ කපන්න...” හමුදා නිලධාරියා ගුගුලේ ය.ගොවියා දැන් ඉකිබිඳිමින් හඬයි. ඒ සමඟ ම වෙනත් උසස් නිලධාරියෙක් ආවේය. “ඇයි තමා ඔය කිළිටි සරම පිටින් ඇයි කලිසමක් අඳින්න නැද්ද?” “අනේ මහත්තයෝ. අර මහත්තය බැන්න මට කලිසම් අඳින්නේ නැත්නම් මගෙ කොණ්ඩෙ කපනවා කියල. අනේ මහත්තයෝ මං වලව්වට ආවෙ වෙනත් ඕනෑකමකට.අනේ මාව ගිහින් දාන්න මහත්තයො වලව්වට. අගමැතිතුමා මාව දන්නවා මගෙ නම කියපු ගමන්. අනේ දෙයියෝ. දැන් ළමයි ටිකත් බය වෙලා ඇති.”උසස් නිලධාරියා සියල්ල අවබෝධ කර ගත්තේ ය. ඔහු සිනහව නතර කර ගත්තේ ද ඉතා අපහසුවෙනි. “මේ... මෙන්න මෙයාව හොරගොල්ල වලව්වට ආපහු ගිහිං දාලා තව එන්න කට්ටිය ඉන්නවා නම් අර ගෙන එනවා...” උසස් නිලධාරියා ට්‍රක් රථය භාර කෝප්‍රල්ට අණ කළේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405161</link>
    <topic>දේශීය ගොවීන්ගෙන් ලොකු ලූනු මිලට ගන්න ක්‍රමවත් වැඩ පිළිවෙළක් සකස් කරන්න</topic>
    <author>ධනුෂ්ක ගොඩකුඹුර</author>
    <content>ලොකු ලූනුවලින් රට ස්වයංපෝෂිත කිරීමේ වැඩපිළිවෙළ යටතේ දේශීය ගොවීන් විසින් නිෂ්පාදනය කරන ලොකු ලූනු මිලදී ගැනීමට ක්‍රමවත් වැඩපිළිවෙළක් සකසන ලෙස ජනාධිපති මහින්ද රාජපක්ෂ මහතා සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාට උපදෙස් දුන්නේය.හම්බන්තොට සහ මොණරාගල දිස්ත්‍රික්ක මූලික කොටගෙන ක්‍රියාත්මක ලොකු ලූනු වගා කිරීමේ වැඩපිළිවෙළ යටතේ 2015 වන විට හෙක්ටයාර් 2000ක ලොකු ලූනු වගා කිරීමට නියමිත අතර අපේක්ෂිත අස්වැන්න මෙට්‍රික් ටොන් 5000කි. මෙම ප්‍රමාණය ශ්‍රී ලංකාවේ වාර්ෂික ලොකු ලූනු අවශ්‍යතාවෙන් මාස 3ක පාරිභෝජනය සඳහා ප්‍රමාණවත් වේ.ශ්‍රී ලංකාවේ වාර්ෂික ලොකු ලූනු අවශ්‍යතාව මෙට්‍රික් ටොන් 225000ක් වන අතර ඒ සඳහා රජය රුපියල් ලක්ෂ 45,000ත් 50,000ත් අතර ප්‍රමාණයක් වාර්ෂිකව වැය කරයි.මෙම වැඩපිළිවෙළේ ප්‍රගතිය සම්බන්ධයෙන් සොයා බැලීමට තිස්සමහාරාමය, මහසෙන්පුර ලොකු ලූනු ගොවිපළේ නිරීක්ෂණ චාරිකාවක නියැළුණු ජනාධිපතිතුමා ජොන්ස්ටන් ප්‍රනාන්දු ඇමැතිවරයාට මෙසේ උපදෙස් දුන්නේය.රන්මිහිතැන්න කෘෂිකර්ම උපදේශක කොට්ඨාසයට අයත් මෙම ගොවිපළේ වගා කටයුතු පිළිබඳ සොයා බැලූ ජනාධිපතිතුමා ගොවි ජනතාවට සමඟ කථා බහක නියැළුණේය. රසායනික පොහොර වෙනුවට කාබනික පොහොර යොදා ගැනීමේ වැදගත්කම ජනාධිපතිතුමා ගොවීන් වෙත පහදා දුන්නේය.ලොකු ළූණු වගාව සඳහා අවශ්‍ය ජලය නොමැති වීම නිසා මුහුණ දෙන්නට සිදුව ඇති අපහසුතා මෙන්ම විසිරි ජල සම්පාදන ක්‍රම සඳහා අධික මුදලක් දරන්නට සිදු වීමේ ගැටලු ගොවීහූ ජනාධිපතිතුමා වෙත පෙන්වා දුන්හ.මේ පිළිබඳ අවධානය යොමු කළ ජනාධිපතිතුමා ලොකු ළූණු වගාවේ නියැලෙන ගොවීන්ට විසිරි ජල සම්පාදන ක්‍රම සඳහා ණය ලබා දීමට බැංකු සමඟ සාකච්ඡා කර වැඩපිළිවෙළක් සකසන ලෙස කෘෂිකර්ම ඇමැති මහින්ද යාපා අබේවර්ධන මහතාට උපදෙස් දුන්නේය.උතුරු සහ නැගෙනහිර පළාත්වල රලොකු ළූණු වගාව සඳහා අවශ්‍ය බීජ මිලදී ගැනීමට එම පළාත්වල ගොවීන් මෙම ගොවිපළ වෙත පැමිණ සිටි අතර ජනාධිපතිතුමා ඉදිරියේ දීම ඔවුහූ බීජ මිලදී ගත්හ.කථානායක චමල් රාජපක්ෂ, ඇමැතිවරුන් වන මහින්ද යාපා අබේවර්ධන, ජොන්ස්ටන් ප්‍රනාන්දු, පාර්ලිමෙන්තු මන්ත්‍රී නාමල් රාජපක්ෂ, කෘෂිකර්ම අමාත්‍යාංශයේ වැඩබලන ලේකම් අශෝක සිරිවර්ධන මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405162</link>
    <topic>රජයේ කාර්යාලවලට පැමිණෙනජනතාව 81%කින් පහතට</topic>
    <author>මහින්ද අලුත්ගෙදර</author>
    <content>ජංගම සේවා, ප්‍රජා සත්කාරක සේවාව මඟින් ජනතාවගේ ගැටලු රැසක් විසදීමට හැකිවීමත් සමඟ ග්‍රාමීය ජනතාවගේ අවශ්‍යතාවන් ඉටුකර ගැනීම සඳහා රජයේ කාර්යාලවලට පැමිණෙන සංඛ්‍යාව සියයට 81 කින් පහත වැටී තිබෙන බව රජය ප්‍රකාශ කරයි.කුරුණෑගල, කෑගල්ල, පුත්තලම දිස්ත්‍රික්කයන්හි ග්‍රාම නිලධාරී මට්ටමින් පවත්වනු ලැබූ ජංගම සේවා, ප්‍රජා සත්කාරක සේවාව මඟින් ජනතාවගේ ගැටලු රැසක් විසඳීමට හැකි වූ අතර ඒ හේතුවෙන් ග්‍රාමීය ජනතාවගේ අවශ්‍යතාවන් ඉටුකර ගැනීම සඳහා රජයේ කාර්යාලවලට පැමිණෙන සංඛ්‍යාව මෙලෙස සීග්‍රෙයන් පහත වැටී තිබෙන බව ආර්ථික සංවර්ධන ඇමැති බැසිල් රාජපක්‍ෂ මහතා පවසයි.මොනරාගල, බදුල්ල දිස්ත්‍රික්කයන්හි මෙන්ම එළඹෙන 2015 වසරේ දැයට කිරුළ ජාතික සංවර්ධන ප්‍රදර්ශනය පැවැත්වීමට නියමිත ගාල්ල, මාතර, හම්බන්තොට සහ රත්නපුර යන දිස්ත්‍රික්කවල ග්‍රාමසේවා මට්ටමින් පැවැත්වීමට නියමිත ජංගම සේවා වැඩසටහන් සම්බන්ධයෙන් රාජ්‍ය නිළධාරීන් දැනුවත් කිරීම සඳහා ආර්ථික සංවර්ධන ආමාත්‍යාංශ ශ්‍රවණාගාරයේ පැවති වැඩමුළුවක දී ඇමැතිවරයා මේ බව ප්‍රකාශ කළේය.මේ දිස්ත්‍රික්ක හයට ග්‍රාමසේවා වසම් 3,582ක්, ප්‍රාදේශීය ලේකම් කොට්ඨාශ 90ක් සහ මැතිවරණ කොට්ඨාශ 41ක් අයත්වන අතර ජංගම සේවා වැඩසටහන පිළිබඳව මේ මස 24, 25 සහ 26 යන දිනවල මොණරාගල දිස්ත්‍රික්කයේ මැතිවරණ කොට්ඨාශ 12ක රාජ්‍ය නිළධාරීන් සහ මහජන නියෝජිතයින් දැනුවත් කිරීමද ඇමැති බැසිල් රාජපක්‍ෂ මහතාගේ මූලිකත්වයෙන් සිදුකිරීමට නියමිතය.මුළු රාජ්‍යතන්ත්‍රයම ගමට ගෙනයාම තුළින් ජනතා ගැටලු සහ පොදු අවශ්‍යතා හදුනා ගැනීමට හැකි වූ බව මෙහිදී පෙන්වාදුන් ආර්ථීක සංවර්ධණ ඇමැතිවරයා ඉදිරියේ දී පැවැත්වීමට නියමිත දිස්ත්‍රික්කවල ජනතාවගේ අවශ්‍යතාවන් ද උපරිම ආකාරයෙන් ඉටුකරලීමට පියවර ගතයුතු බව සඳහන් කළේය. ඒ සඳහා එම ජංගම සේවා වෙනුවෙන් තීන්දු තීරණ ගැනීමේ බලය ලබාදිය හැකි නිළධාරීන් පත්කිරීම සහ අවශ්‍ය ප්‍රතිපාදන ලබාදීම ඉතා වැදගත් බවද ඒ මහතා පෙන්වා දුන්නේය.ඇමැතිවරුන් වන වාසුදේව නානායක්කාර, පවිත්‍රාදේවී වන්නිආරච්චි, සුමේධා ජී. ජයසේන, රංජිත් සියබලාපිටිය, මහින්ද යාපා අබේවර්ධන, චන්ද්‍රසිරි ගජධීර, විජිත් විජයමුණි සොයිසා, නියෝජ්‍ය කතානායක චන්දිම වීරක්කොඩි මහත්ම මහත්මීන් ඇතුළු ජනතා නියෝජිත පිරිසක්ද අමාත්‍යාංශ ලේකම්වරු, ආයතන ප්‍රධානීන් ඇතුළු රජයේ උසස් නිළධාරීහු පිරිසක්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405167</link>
    <topic>මතු පරපුර වෙනුවෙන් භේද දුරලා වෙසක් උළෙලේ නියම ප්‍රතිඵලය ලබාගනිමු</topic>
    <author>පණ්ඩුක සමරසේකර</author>
    <content>මනස අවුල් කරගත් ඇත්තන් වෙච්ච දේ මතක් කර මතු පරපුර වෙනුවෙන් සියලු භේද දුරලා කටයුතු කරන්නේ නම් උතුම් වූ වෙසක් උත්සවයේ නියම ප්‍රතිඵලය එය යැයි ගංගාරාමාධිපති ගලබොඩ ඥානිස්සර හිමියෝ පැවසූහ.ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (15) රාත්‍රී ගංගාරාම වෙසක් කලාපය විවෘත කිරීමේ උත්සවයේ අනුශාසනාවක් කරමින් උන්වහන්සේ මේ බව පැවසූහ.ධම්ම පදයේ සඳහන් වන පරිදි ජනාධිපතිතුමා දුකටපත් අය දුකින් මුදාගත් බවත් භයට පත් අය භයින් මුදා ගත් බවත් සොවට පත් අය සොවින් මුදාගත් බවත් පැවසූ ඥනිස්සර හිමියෝ මෙරට පැවැති 30 වසරක යුද්ධය නිමාකරමින් එතුමා මෙරට ජනතාවගේ සියලු භය තුරන් කළ නායකයා බවට පත්වූ බවද පැවසූහ.එම උත්සවයේ දී අනුශාසනාවක් කරමින් තවදුරටත් කතා කළ ඥාණිස්සර හිමියෝ මෙසේද පැවසූහ. මානව හිමිකම් පිළිබඳව කතා කරන කිසිවෙක් අපේ ජනතාව භයෙන් ත්‍රස්තවසිටි බව කතා කරන්නේ නැහැ. දැන් බොහෝ පිරිස් රටේ කලබල ඇතිකර මනස විකෘති කර ජයග්‍රහණයන් ලබා ගන්නට උත්සාහ දරනවා. එය වැරදියි කාටවත් ඒ දේ කරන්නට බැහැ.කළ වැරදි නොකිරීමටත් හොඳ දේ කවුරු කීවත් එය පිළිගන්නටත් මන්දගාමී වැඩ ශීඝ්‍රගාමීව කරන්නටත් හැකි මානසික තත්ත්වයක් ගොඩනඟා ගත යුතුයි. නැතිනම් සිදුවන්නේ ජේ.ආර්. ජයවර්ධන යුගයේ වුණා වගේ අමිර්තලිංගම් විපක්ෂ නායක වූ පරිදිම අපටම පරාජය විදගන්නයි. එහි ප්‍රථිඵලය වූයේ ප්‍රභාකරන් කෙනෙක් බිහිවීම යැයිද ගලබොඩ ඥාණිස්සර හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405168</link>
    <topic>වෙසක් පහන් කූඩු සැරසිලි ප්‍රචාරණ මාධ්‍යයක් ලෙස යොදා නොගන්න</topic>
    <author>මහින්ද අලුත්ගෙදර</author>
    <content>සම්බුදු තෙමඟුල සැමරීම සඳහා භාවිත කෙරෙන වෙසක් පහන් කූඩු හෝ වෙනත් සැරසිලි ප්‍රචාරණ මාධ්‍යයක් වශයෙන් යොදා නොගන්නැයි ජනාධිපති මහින්ද රාජපක්ෂ මහතා ඉල්ලීමක් කරයි.තිලෝගුරු සම්මා සම්බුදු රාජාණන් වහන්සේගේ තෙමඟුල සිහිපත් කරමින් ශ්‍රී ලාංකීය බෞද්ධ ජනතාව විසින් විවිධ උත්සව සංවිධානය කරන අතරම එය සැමරීම වෙනුවෙන් විවිධ සැරසිලි සිදුකරයි. එවැනි අවස්ථාවක එක් එක් සමාගම්වල හෝ ආයතනයන්හි නම යෝදා ඒවා ප්‍රචාරණ මාධ්‍යයක් වශයෙන් යොදා ගැනීමට ඇතැම් ආයතන පෙ‍ළඹෙන අතර එවැන්නක් සිදුකිරීමෙන් වළකින ලෙස ජනාධිපතිවරයා ප්‍රකාශ කරයි.කුමන ආගමකට අයත් වුවද ජාතීන් අතර සමඟිය, සහෝදරත්වය සේම ආගමික සංහිඳියාව වෙනුවෙන් එක් එක් ආගමික උත්සව ශ්‍රී ලංකාවේ සංවිධානය කරයි.වෙසක් සැමරුම නිමිත්තෙන් ප්‍රදර්ශනය කරන ලද වෙසක් පහන් කූඩු කිහිපයක එක්තරා සමාගමක නම සටහන් ව තිබෙනු දුටු ජනාධිපති මහින්ද රාජපක්ෂ මහතා එවැනි ආකාරයේ ප්‍රචාරණ මාධ්‍යයක් වශයෙන් මේවා යොදා නොගන්නා ලෙස ඉල්ලීමක් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405163</link>
    <topic>ජනපති කොළඹ නගරයේ වෙසක් පින්කම් රැසකට එක්වෙයි</topic>
    <author/>
    <content>වෙසක් සිරියෙන් රටම ඒකාලෝක වෙද්දී ජනාධිපති මහින්ද රාජපක්ෂ මහතා කොළඹ නගරයේ වෙසක් පින්කම් රැසකට පෙරේදා (14) එක්විය.කොළඹ ශ්‍රී සම්බෝධි විහාරයේ සීවලී මහරහතන් වහන්සේගේ ධාතූන් වහන්සේලා තැන්පත් කර ඇති රන් කරඬුව වෙත පූජා පැවැත්වූ ජනාධිපතිතුමා තායිලන්තයේ සිට වැඩම කරන ලද රන් පිළිම වහන්සේලා හත් නම වෙත ප්‍රථම ගිලන්පස පූජාව ද සිදු කළේය.ශ්‍රී සම්බෝධි විහාරයේ ආර්.අයි.ටී.අලස් අනුස්මරණ මන්දිරය හා රූපවාහිනී මැදිරිය ද ජනාධිපතිතුමාගේ අතින් විවෘත කෙරිණි.අනතුරුව බෝධින් වහන්සේ වටා ඉදිකළ අභිනව රන් වැට විවෘත කළ ජනාධිපතිතුමා බෝධීන් වහන්සේට මැණික් පළඳනාවක් පැළඳවීමේ අවස්ථාවටද එක්විය. කොළඹ ශ්‍රී සම්බෝධි විහාරයේ වෙසක් උත්සවයද ජනාධිපතිතුමා අතින් විවෘත කෙරිණි.අමරපුර සංඝ සභාවේ උත්තරීතර මහා නායක දවුල්දෙණ ඤාණිස්සර නායක හිමිපාණන් වහන්සේ, කොළඹ ශ්‍රී සම්බෝධි විහාරාධිපති දරණාගම කුසලධම්ම නායක හිමිපාණන් වහන්සේ ප්‍රමුඛ මහා සංඝරත්නය මෙම අවස්ථාවට වැඩම කර සිටියහ. ඉන් අනතුරුව ජනාධිපතිතුමා සහභාගී වූයේ ඇල්ලේ ගුණවංශ හිමියන්ගේ සංකල්පනාවක් අනුව ක්‍රියාත්මක වන දියවන්නා වෙසක් උත්සවය විවෘත කිරීමටයි.මෙහිදී ජනාධිපතිතුමා පාලම්තොට බුද්ධ ප්‍රතිමා වහන්සේට මල් පූජා කිරීමෙන් අනතුරුව වෙසක් පහන් කුඩු ආලෝකය විවෘත කළේය. ඇල්ලේ ගුණවංශ හිමියන් මෙහිදී විශේෂ අනුශාසනාවක් ද පැවැත්වීය.ඉන් අනතුරුව සමස්ථ ලංකා බෞද්ධ මහා සම්මේලන මූලස්ථානය වෙත ගිය ජනාධිපතිතුමා අස්ගිරි ගෙඩිගේ රජමහා විහිරස්ථානයෙන් වැඩම කරන ලද ශ්‍රී සර්වඥ ධාතූන් වහන්සේලා වැඳ පුදා ගැනීමෙන් අනතුරුව බෞද්ධාලෝක වෙසක් තොරණ ද විවෘත කළේය.පිටකොටුව මැනිං වෙළඳපොළේ වෙළඳ සංගමය විසින් සංවිධානය කරන ලද වෙසක් තොරණ ද විවෘත කළ ජනාධිපතිතුමා මැනිං වෙළඳපොළේ දන්සැල විවෘත කිරීමේ අවස්ථාවටද සහභාගී විය.ඉන් අනතුරුව ආරක්ෂක ලේකම් ගෝඨාභය රාජපක්ෂ මහතාගේ නිවසේ සංවිධානය කරන ලද බත් දන්සැලට ද සහභාගී වූ ජනාධිපතිතුමා දන්සැල වෙත පැමිණි ජනතාව සමඟ සුහද කථා බහක නිරත විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405164</link>
    <topic>ඡන්ද හිමි නාම ලේඛනයේ සංශෝධන වැඩ අද ඇරැඹේ</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>ග්‍රාමසේවා නිලධාරීන් දහහතර දහසකට ලබාදුන් විශේෂ පුහුණුවකින් පසු 2014 වසරේ ඡන්ද හිමි නාමලේඛනයේ සංශෝධන කටයුතු අද (16) ආරම්භ කෙරේ.මේ සම්බන්ධයෙන් මාධ්‍ය වෙත අදහස් දැක්වූ නියෝජ්‍ය මැතිවරණ කොමසාරිස් එම්.එම්.මොහොමඩ් මහතා සියලු දිස්ත්‍රික්කවල සිටින සහකාර මැතිවරණ කොමසාරිස්වරුන්ගේ අධීක්ෂණයෙන් සිදුවන අතර, මෙම ඡන්ද හිමි නාමලේඛණ සංශෝධනය ග්‍රාම නිළධාරීන් තම රාජකාරී සිදුකරන වසම්වල නිවසින් නිවසට ගොස් සංශෝධන කටයුතු සිදුකරන බව පැවසීය.සියලු ඡන්දහිමි නාමලේඛණයන්හි ආකෘති පත්‍ර ග්‍රාමසිළධාරීන් විසින් ජුනි 15 ට පෙර නිවාස වලට භාරදිය යුතුය.ඉන් අනතුරුව මැතිවරණ නාමලේඛන සංශෝධන කටයුතු වල දෙවන අදියර ආරම්භවන බවත් නියෝජ්‍ය මැතිවරණ කොමසාරිස් වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405165</link>
    <topic>හෙද ‍සේවාවේ විශ්‍රාම කාලය වයස අවු: 65න්</topic>
    <author>සන්ධ්‍යා කරුණාරත්න</author>
    <content>හෙද සේවාවේ විශ්‍රාම කාලය වයස අවුරුදු 65 දක්වා දීර්ඝ කිරීමට සෞඛ්‍ය අමාත්‍යාංශය තීරණය කර ඇත.එම යෝජනාව කැබිනට් මණ්ඩලයට ඉදිරිපත් කර ඇති බවත් ඒ සඳහා වාසිදායක තීරණයක් ලැබේ යැයි තමා සිතන බවත් සෞඛ්‍ය ඇමැති මෛත්‍රීපාල සිරි‍සේන ඇමැතිවරයා කීය.දැනට පවතින හෙද පුරප්පාඩු සලකා බලා මේ යෝජනාව කැබිනට් මණ්ඩලයට ඉදිරිපත් කළ අතර වයස අවුරුදු 60 න් පසුව තවදුරටත් තමන්ගේ සේවාව ලබාදීමට කැමති හෙද නිලධාරින්ට මේ යෝජනාව අනුව තව වසර පහක් සේවය ‍කිරීමේ හැකියාව පවතින බව ද ඇමැතිවරයා ප්‍රකාශ කළේය.රට පුරා රජයේ රෝහල්වල හෙද පුරප්පාඩු 3000 ක් පමණ මේ වන විටත් තිබෙන බව ඇමැතිවරයා කීය.වාර්ෂිකව හෙද නිලධාරින් විශ්‍රාම යාම, නිවාඩු දමා පිටරට සේවයට යාම, විදෙස්ගත වීමෙන් පසුව නැවත මෙරටට නොපැමිණීම යනාදී කරුණු හේතුවෙන් හෙද පුරප්පාඩු නිරන්තරයෙන්ම රෝහල්වල පවතියි.පවතින හෙද පුරප්පාඩු පිරවීම සඳහා අයදුම්පත් 7500 ක් මේ වන විට අමාත්‍යාංශයට ඉදිරිපත් කර ඇති බවත් මෙතරම් විශාල සංඛ්‍යාවක් අයදුම්පත් ඉදිරිපත් කර තිබුණද බඳවා ගැනීම් සිදු කරන විට ඉන් භාගයක්වත් නොපැමිණෙන බවත් ඇමැතිවරයා පැවැසීය.හෙද හෙදියන් 30,000 ක් රජයේ රෝහල්වල සේවයේ නියුතුව සිටින අතර මෙරට නිදහස් සෞඛ්‍ය සේවාව තවදුරටත් ‍ශක්තිමත් කිරීම සියලු සෞඛ්‍ය සංවර්ධන කටයුතුවල අරමුණ වන බව ද ඇමැතිවරයා මතක් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405166</link>
    <topic>ප්‍රභාකරන් සිහිපත් කරන කිසිම වැඩසටහනක් පවත්වන්න එපා</topic>
    <author>මහින්ද අලුත්ගෙදර</author>
    <content>දශක තුනකට ආසන්න කාලයක් ශ්‍රී ලංකාව තුළ මිනිස් ජීවිත හා දේපළ බිලිගනිමින් විනාශකාරී ලෙස ත්‍රස්ත ක්‍රියාවන් සිදුකළ එල්.ටී.ටී.ඊ. සංවිධානයේ හිටපු නායක වේළුපිල්ලේ ප්‍රභාකරන්ගේ මරණය සිහිපත් කරන කිසිඳු වැඩසටහනක් නොපවත්වන්න.මේ බව ඉන්දීය වෙරළාරක්ෂක බළකාය විසින් එරට වෙසෙන ශ්‍රී ලාංකික සරණාගතයන් වෙත දැනුම් දෙයි. ශ්‍රී ලංකා රජයේ ආරක්ෂක අංශ ක්‍රියාත්මක කළ මානුෂීය මෙහෙයුම් හමුවේ වේළුපිල්ලේ ප්‍රභාකරන් පසුගිය 2009 වසරේ දී ජීවිතක්ෂයට පත්වූ අතර එම මරණය සිහිපත් කරන වැඩසටහන් නොපවත්වන ලෙස එරට වෙරළාරක්ෂක බළකාය ශ්‍රී ලාංකික සරණතාගතයන්ට ප්‍රකාශකර තිබේ.ඉන්දියාවේ තමිල්නාඩුවට ආසන්නයේ ඇති කේස්පුදුපත්තු (Keezhputhupattu) හි පිහිටි ශ්‍රී ලාංකික සරණාගත කඳවුරකට පැමිණි ඉන්දීය වෙරළාරක්ෂක බළකායේ ජ්‍යෙෂ්ඨ නිලධාරීන් කණ්ඩායමක් මේ සම්බන්ධයෙන් විශේෂ වැඩමුළුවක් පවත්වමින් ඒ බව දැනුම් දී තිබෙන බව ඉන්දීය මාධ්‍ය වාර්තා කරයි. එම වැඩමුළුවේ ප්‍රධානියකු වූ ආර්. සේකර් මාධ්‍ය වෙත අඳහස් දක්වමින් ප්‍රකාශ කර ඇත්තේ වේළුපිල්ලේ ප්‍රභාකරන් සම්බන්ධයෙන් කිසිඳු වැඩසටහනක් ‍එළඹෙන 18 හා 19 දිනවල සංවිධානය නොකරන්නැයි සරණාගතයන්ට දැනුම්දුන් බවයි.කඳවුරුවල වෙසෙන ජනතාව අතර අසමඟිය ඇතිවන ආකාරයේ කිසිඳු ක්‍රියාවක් නොකරන බවට එකී සරණාගතයන් මේ වැඩමුළුවේ දී ප්‍රකාශකළ බවද එම ආරක්ෂක නිලධාරීයා ප්‍රකාශකර තිබේ.එසේම එකී ප්‍රදේශයට නාදුණන කවරෙකු හෝ පැමිණෙන්නේ නම් ඒ සම්බන්ධයෙන් පොලීසියට මෙන්ම වෙරළාරක්ෂක නිලධාරීන්ට කඩිනමින් දැනුම්දෙන ලෙසට සරණාගතයන් දැනුවත් කර තිබෙන අතර එසේ නොවන්නේ නම් දැඩි ක්‍රියාමාර්ග ගන්නා බවද පවසා ඇත.ඉන්දියාවේ කේස්පුදුපත්තු (Keezhputhupattu) සරණාගත කඳවුරේ පවුල් 454 ක් පමණ ජීවත්වන අතර ඔවුන්ගේ ප්‍රධාන රැකියාව ධීවර කර්මාන්තය වුවද මේ වනවිට දින 45ක කාලයක් එම කටයුතු අත්හිටුවා ඇති බැවින් විවිධ රැකියා කරමින් සිය ජීවනෝපාය සලසා ගන්නා බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n1405169</link>
    <topic>කප්තුරුපාය සංකල්පයේ අරමුණපොල් ආශ්‍රිත නිෂ්පාදකයන්ට දෙස් විදෙස් වෙළෙඳපොළ පුළුල් කිරීමයි</topic>
    <author>නිමල් රාජපක්ෂ</author>
    <content>පොල් ආශ්‍රිත නිෂ්පාදකයන් සඳහා දේශීය හා විදේශීය වෙළෙඳපළ අවස්ථා පුළුල් කිරීම කප්තුරුපාය සංකල්පයේ මුලික අරමුණ බව පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතා පවසයි.ඇමතිවරයා මේ අදහස් පළකලේ පසුගියදා පන්නල බෝපිටිය වතුයායේ පස්වන කප්තුරුපාය වෙළෙඳ මධ්‍යස්ථානය විවෘත කළ අවස්ථාවේදීය.මෙහිදී අදහස් දැක්වු ඇමතිවරයා පොල් ආශ්‍රිත කුඩා කර්මාන්ත කරුවන්ගේ ආර්ථික මට්ටම ඉහළ නැංවීම පොල් ආශ්‍රිත නිෂ්පාදන කෙරෙහි විදේශීය සංචාරකයින්ගේ ආකර්ෂණය වර්ධනය කිරීමත් කප්තුරුපාය වැඩසටහනේ අරමුණයි.කප්තුරුපාය වෙළෙඳ මධ්‍යස්ථානයන්හි සංචාරකයින් සඳහා ගිමන්හලක් , ආපනශාලා හා සනීපාරක්ෂක පහසුකම් සපයා තිබෙනවා. කප්රුක සමිති නියෝජිතයින්ගේ නිෂ්පාදන සහ පොල් ආශ්‍රිත කුඩා කර්මාන්ත කරුවන්ගේ නිෂ්පාදන මෙහිදී මිලදී ගැණීමේ පහසුකම් සලසා තිබෙනවා.පොල් පොහොර සහ කෘෂි උපකරණ ඇතුළු කෘෂි කර්මාන්තයට අදාළ මෙවලම් මේ ස්ථානවලින් මිලදී ගැනීමට පහසුකම් සලසා ඇතැයිද පැවසීය.පොල් සංවර්ධන හා ජනතාවතු සංවර්ධන අමාත්‍යංශයේ ලේකම් නිහාල් සෝමවීර , අතිරේක ලේකම් ඩී.එම්.එල්.බණ්ඩාරනායක, පොල් වගාකිරීමේ මණ්ඩලයේ සභාපති සරත් කීර්තිරත්න යන මහත්වරු ‍ඇතුළු නිලධාරීන් රුසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n14051610</link>
    <topic>විමල්ගේ යෝජනා අමරපුර සංඝ සභාවේ මහනායක හිමිට පිළිගැන්වීම අද</topic>
    <author/>
    <content>ජාතික නිදහස් පෙරමුණ විසින් රට හමුවේ තබා ඇති හදිසි ප්‍රතිසංස්කරණ යෝජනා 12ක් සහිත යෝජනාවලිය පිළිගැන්වීමටද, ඉදිරි කටයුතු සඳහා ආශිර්වාද හා අනුශාසනා ලබා ගැනීමටද පක්ෂ නායක, ඉදිකිරීම්, ඉංජිනේරුසේවා නිවාස හා පොදු පහසුකම් ඇමැති විමල් වීරවංශ, ප්‍රධාන ලේකම් ප්‍රියන්ජිත් විතාරණ, දේශපාලන මණ්ඩල සභිකවරුන් වන සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක, හිටපු සංස්කෘතික අමාත්‍ය පියසිරි විජේනායක හා හිටපු පළාත් සභාමන්ත්‍රී සේනාරත්න ද සිල්වා යන මහත්වරු අද (16) උදේ 10.00ට නුගේගොඩ, පාගොඩ පාර, 1වන හරස් වීදියේ පිහිටි පාගොඩ භාවනා මධ්‍යස්ථානයේදී අමරපුර සංඝ සභාවේ උත්තරීතර මහානායක අතිපූජ්‍ය දවුල්දෙන ඥානීස්සර මහනාහිමිපාණන් බැහැ දැකීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n14051611</link>
    <topic>සාර්ක් චිත්‍රපට උළෙල 22 වැනිදා ඇරැඹේ</topic>
    <author>රත්නසිරි පතිරණ</author>
    <content>සාර්ක් සංස්කෘතික මධ්‍යස්ථානය සිවුවැනි වරටත් සංවිධානය කරන සාර්ක් චිත්‍රපට උළෙල මෙම 22 වැනිදා සිට 25 වැනිදා දක්වා ශ්‍රී ලංකා ජාතික චිත්‍රපට සංස්ථා සිනමා ශාලාවේදී පැවැත්වේ.මෙම චිත්‍රපට උළෙල සඳහා දකුණු ආසියානු කලාපීය සාමාජික රාජ්‍යයක් වන ඇෆ්ගනිස්ථානය, බංගලාදේශය, භූතානය, ඉන්දියාව, මාලදිවයින, නේපාලය, පකිස්ථානය හා ශ්‍රී ලංකාව යන රටවල් නියෝජනය කරයි.සාර්ක් චිත්‍රපට උළෙල සඳහා වෘතාන්ත හා කෙටි චිත්‍රපට ප්‍රදර්ශනය සඳහා ඉදිරිපත් කරන අතර සියලු චිත්‍රපට මහජනයාට නොමිලයේ තිරගත කෙරේ. මෙහි සමාරම්භක උළෙල මෙම 20 වැනි දින සවස 5.30 ට සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් චිත්‍රපට සංස්ථා සිනමා ශාලාවේදී පැවැත්වේ.මේ අවස්ථාවට ඒ ඒ රටවල් නියෝජනය කරනු ලබන චිත්‍රපටවල අධ්‍යක්ෂවරු, නළු නිළියන් සහභාගි වීමට නියමිතය.චිත්‍රපට උළෙලේ හොඳම චිත්‍රපටය, හොඳම නළුවා, හොඳම නිළිය හා හොඳම අධ්‍යක්ෂවරයා රුසියානු, ඉරාන හා සිංගප්පූරුව යන රටවලින් තෝරාගත් ජාත්‍යන්තර ජූරියක් මඟින් තෝරා සාර්ක් කලාපීය සම්මාන මෙවරත් පිරිනමනු ලබයි.මෙම සම්මාන උළෙල මෙම 25 වැනිදා සවස 6.00 ට චිත්‍රපට සංස්ථා සිනමා ශාලාවේදී පැවැත්වේ. ‍එම අවස්ථාවට ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n14051612</link>
    <topic>ලේක්හවුසිය ජාතික නිදහසට ආගමික සංහිඳියාවටකලාවට අමිල මෙහෙයක් ඉටු කරනවා</topic>
    <author>නිරූෂි විමලවීර</author>
    <content>ලේක්හවුස් ආයතනය අපේ රටේ සාම්ප්‍රදායක මාධ්‍ය කලාවෙන් ඔබ්බට යමින් ජාතික නිදහස, ආගමික සංහිදියාව හා කලාවට අමිල මෙහෙවරක් ඉටු කළේ යැයි, ජනමාධ්‍ය හා තොරතුරු අමාත්‍යාංශයේ ලේකම් ආචාර්ය චරිත හේරත් මහතා ප්‍රකාශ කෙළේය. ලංකාවේ සීමාසහිත එක්සත් ප්‍රවෘත්ති පත්‍ර සමාගම බැති සිතින් සංවිධාන කරන ‘අමාදහර වෙසක් සදහම් කලාපය’ ඊයේ (15) සවස දෙවැනි දිනට අති උත්කර්ශවත් අයුරින් විවෘත කරමින් ලේකම්වරයා එසේ සඳහන් කෙළේය.තථාගත සම්මා සම්බුදුරජාණන් වහන්සේගේ බුදු තෙමගුල සමරා මෙවර 24 වැනි වරට සංවිධාන කළ අමාදහර වෙසක් කලාපය ජනමාධ්‍ය හා තොරතුරු අමාත්‍යාංශයේ ලේකම් ආචාර්ය චරිත හේරත් මහතාගේ, සුරතින් ඊයේ විවෘත කෙරුණි.එම අවස්ථාවට සීමාසහිත එක්සත් ප්‍රවෘත්තිපත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ශ්‍රී ලංකා ටෙලිකොම් ආයතනයේ සාමාන්‍යාධිකාරී ප්‍රශාන්ත රොබට්සන්, ප්‍රධාන තොරතුරු නිලධාරී රෝහණ විජේවීර, ටී.වී. දෙරණ , දෙරණ එෆ්.එම්. පරිපාලන අධ්‍යක්ෂ, විජිත චන්ද්‍රසේන, ලේක්හවුස් කර්තෘ මණ්ඩල අධ්‍යක්ෂ, සීලරත්න සෙනරත්, නීති අධ්‍යක්ෂ රසාංග හරිස්චන්ද්‍ර මහත්වරු එක් වූහ.වෙසක් පහන්කූඩු ප්‍රදර්ශනය, බැති ගී සරණිය, බොදු බැති ගී සරණිය, බොදු බැති ගී ප්‍රසංගය දන්සල් ආදී විවිධ අංගයන්ගෙන් ලේක්හවුස් ආයතනය අභියස එකම උත්සවශ්‍රීයක් ගත්තේය.මේ අසිරිමත් උත්සව සඳහා ශ්‍රී ලංකා ටෙලිකොම් ආයතනය අනුග්‍රහය දැක්වූ අතර දෙරණ මාධ්‍ය ආයතනය විද්‍යුත් මාධ්‍ය දායකත්වය ලබා දුණි. එහිදී වැඩිදුරටත් අදහස් දැක්වූ ලේකම්වරයා මෙසේද කීය.ජනමාධ්‍ය ක්ෂ්ත්‍රයට ලේක්හවුස් ආයතනය පත්තර මහ ගෙදර ලෙසින් සිදු කරන කාර්යභාරය ගැන සතුටු විය හැකියි. ත්‍රස්තවාදය පරදවා ජාතික නිදහස ලබා ගන්නා අවස්ථාවේදී ලේක්හවුස් ආයතනයෙන් ඊට ලැබුණු අනුග්‍රහකත්වය යෝධබල යෝධ ශක්තියක් වුණා. ජනාධිපති මහින්ද රාජපක්ෂ මහතාගේ නායකත්වය යටතේ ත්‍රස්තවාදය පරාජය කොට රට ශක්තිමත්ව ඉදිරියට ගෙන යෑමට යෝධ ශක්තියක් මෙම ආයතනය ලබාදුන්නා. මිහින්තලා ආලෝක පූජාව වැනි බුදුදහමට, බෞද්ධ ආගමට මෙහි බුදුසරණ පුවත්පත මඟින් අමිල මෙහෙවරක් ඉටු කරනවා. චිත්‍රපට, නාට්‍ය ආදී කලාකරුවන් හට සරසවිය පුවත්පත මූලිකකරගෙන දැවැන්ත කර්තව්‍යයක් ඉටු කරනවා. ඉංග්‍රීසියෙන් වැඩ කරන ඉංග්‍රීසි පාඨකයන්ට ඩේලිනිවුස් පුවත්පත මඟින් විශාල දායකත්වයක් ලබා දෙනවා. දිනමිණ, සිළුමිණ පුවත්පත් මඟින්ද මෙරට පාඨක ජනතාවට අමිල මෙහෙවරක් ඉටු කරනවා. ජාතික නිදහස් සටනට පුරෝගාමී මෙහෙවරක නිරත වූ ඔබ්සර්වර් පුවත්පත සුවිශේෂියි. මාධ්‍ය ක්ෂේත්‍රයේ ප්‍රබලයෙක් වන වත්මන් සභාපති බන්දුල පද්මකුමාර මහතා, කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ රසාංග හරිස්චන්ද්‍ර, සාමාන්‍යාධිකාරී අභය අමරදාස මහත්වරු අප රටට මහත් ආදර්ශයක් ලබා දෙනවා.කර්තෘ මණ්ඩල අධ්‍යක්ෂ සීලරත්න සෙනරත් මහතා- බෞද්ධ, හින්දු, කතෝලික, මුස්ලිම්, ආදී සියලු ආගම් අදහන සේවක පිරිසක් සහයෝගයෙන් අප ආයතනයේ සේවයේ නියුතු වෙනවා. එම එකමුතුකමේ ප්‍රතිඵලයක් ලෙස 24 වැනි වරටත් අමාදහර වෙසක් කලාපය මෙවරත් අති උත්ක්ෂවත් අයුරින් පැවැත්වීමට හැකි වුණා.සභාපතිතුමාගේ දුර දක්නා නුවණ, නිසා පාඨක ජනතාව අතර ආගමික, අධ්‍යාපනික, සංස්කෘතික , පුවත්පත් රැසක් මුද්‍රණය කරමින් පාඨකයා අපේ පුවත්පත් අතර රැක ගැනීමට ක්‍රියා කළා. මේ අවස්ථාවට දිනමිණ කර්තෘ ගාමිණී ජයලත්, බුදුසරණ කර්තෘ සීසර් සුදුසිංහ, ජයසිරි සේමගේ හා ලලිත් සිල්වා මහත්වරුන්ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n14051613</link>
    <topic>‘කොරෝනා වෛරසය’මැදපෙරදිග පුරා පැතිර යයි</topic>
    <author>මහින්ද අලුත්ගෙදර</author>
    <content>සෞදි ආරාබියාව ඇතුළු මැදපෙරදිග කලාපයේ රටවල පැතිරයන වෛරස් රෝගයෙන් බේරීම සඳහා වෛද්‍ය උපදෙස් අනුගමනය කරන ලෙස ශ්‍රී ලංකා විදේශ සේවා නියුක්ති කාර්යාංශය එම රටවල සේවය කරන ශ්‍රී ලාංකිකයන්ගෙන් ඉල්ලීමක් කරයි.කොරෝනා වෛරසය සෞදි අරාබියාව ඇතුළු මැදපෙරදිග රටවල් කිහිපයකම පැතිරයාමේ අවධානමක් තිබෙන අතර එයින් බේරීම සඳහා මෙලෙස වෛද්‍ය උපදෙස් අනුගමනය කරන ලෙසට ශ්‍රී ලංකා විදේශ සේවා නියුක්ති කාර්යාංශය දැනුම් දී තිබේ.මේ වෛරසය පැතිරයාමත් සමඟ ඒ ඒ රටවල සේවය සඳහා පිටත්ව යන ශ්‍රී ලාංකිකයන්ගේ ආරක්ෂාව වෙනුවෙන් මුඛ ආවරණ 50,000 ක් බෙදාදීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබෙන අතර ඊට අමතරව ඒ ඒ රටවල පිහිටි ශ්‍රී ලංකා තානාපති කාර්යාල හරහා දැනුවත් කිරීමේ වැඩසටහන් පැවැත්වීමට ද පියවර ගෙන ඇත.මැදපෙරදිග රටවල වෙසෙන ශ්‍රී ලාංකික ශ්‍රමිකයින් සම්බන්ධයෙන් විශේෂ අවධානය යොමු කැර තිබෙන බවද මේ දක්වා ශ්‍රී ලාංකිකයන් කිසිවකුටත් හානියක් නොමැති බවද ශ්‍රී ලංකා විදේශ සේවා නියුක්ති කාර්යාංශය පවසයි.මේ දිනවල සෞදි අරාබියාව ඇතුළු මැදපෙරදිග රටවල පැතිර යන දරුණු MERS - CoV ආසාදනය හෙවත් කොරෝනා වෛරස් ආසාදනයෙන් (Corona Virus Infection) ආරක්ෂා වීම සඳහා මෙලෙස උපදෙස් ලබාදෙන අතර ඊට අමතරව ඒ ඒ රටවල සේවය සඳහා පිටත්ව යන ශ්‍රී ලාංකිකයන් ද දැනුවත් කිරීමට පියවර ගෙන ඇත.මෙම වෛරසයෙන් 126 දෙනකු මේ වනවිට මරණයට පත්වී ඇති අතර එම වෛරසය වැළදී ඇති පුද්ගලයින් ගණන 468 ක් පමණ වන බව වාර්තාවෙයි. 2003 වසරේ ආසියාවට ව්‍යාප්ත වු සාර්ස් නමැති මෙයට සමාන රෝගයෙන් 8,273 දෙනකුට වැළදී 800 දෙනකුට පමණ ජීවිත අහිමිවිය.මැදපෙරදිග පැතිරෙන කොරෝනා වෛරසයේ රෝග ලක්ෂණ ලෙස කැස්ස, උන, සාමාන්‍ය සීතල, විඩාව, මහන්සිය, සෙම ගතිය, වෙව්ලීම, හුස්ම ගැනීමේ අපහසුව සමඟ ස්වසන පද්ධතිය බලපෑම සහ වකුගඩු ක්‍රියාකාරිත්වය දුර්වල කිරීම ආදීය වන බවද මේ සම්බන්ධයෙන් විශේෂ අවධානය යොමු කළ යුතු බවද විදේශ සේවා නියුක්ති කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n14051614</link>
    <topic>රවි කරුණානායක ඇතුළු තිදෙනෙකුගේ ඉල්ලීමට</topic>
    <author/>
    <content>අමෙරිකානු ධන කුවේරයකුවන රාජ් රාජරත්නම් නමැත්තා විනිමය වංචාවක් කරමින්, රුපියල් කෝටි 39ක් ශ්‍රී ලංකාවට එවා ඇත්තේ එක්සත් ජාතික පක්ෂ පාර්ලිමේන්තු මන්ත්‍රී රවි කරුණානායක මහතා ඇතුළු තිදෙනෙකුගේ ඉල්ලීම සහ අවශ්‍යතාව මත බව අධිකරණය හමුවේ හෙළි වෙයි. රාජ් රාජරත්නම් නමැත්තා කොටි ත්‍රස්තවාදී නායක වේලුපිල්ලේ ප්‍රභාකරන් වෙත අරමුදල් සැපයූ බව මීට ඉහතදී තහවුරු වී තිබිණ.නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ නීතිඥ දිලීප පීරිස් මහතාගේ මෙහෙයවීමෙන් සාක්ෂි දුන් අතිරේක විනිමය පාලක කුමාර පෙරේරා මහතා දුන් සාක්ෂියෙන් මේ බව ප්‍රකාශ කෙරිණ.නඩුව කොළඹ ප්‍රධාන මහාධිකරණ විනිසුරු රෝහිණී වල්ගම මහත්මිය ඉදිරියේ ඉකුත් අඟහරුවාදා කැඳවනු ලැබීය. ඇප මත මුදාහැර සිටින රවි කරුණානායක, රින්කන් පියසේන යන මහත්වරු ද නෙක්ෂියා සමාගමේ නියෝජිතයෝ ද අධිකරණය හමුවේ පෙනී සිටියහ.විනිමය නීති උල්ලංඝනය කරමින් රවි කරුණානායක මහතා වෙත මුදල් එවා ඇත්තේ අමෙරිකාවේ රාජ් රාජරත්නම් නමැත්තෙකි. ඒ 2006 වසරේ දෙසැම්බර් මාසයේ දීය. සිද්ධියට අදාළව රවි කරුණානායක මහතා ඇතුළු තිදෙනෙකුට එරෙහිව නීතිපතිවරයා අධි චෝදනා 8ක් ගොනු කර තිබේ. වරද ඔප්පු වුවහොත් විත්තිකරුවෝ වසර 5කට වැඩි සිරදඬුවමකට හෝ වංචාකළ මුදල මෙන් තුන්ගුණයක දඩ මුදලකට හෝ යටත් කෙරෙති. නඩුව ලබන 28 වැනි දින යළි කැඳවීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=n14051615</link>
    <topic>වෙසක් සිරි නරඹන්නකොළඹට ලක්ෂ 10ක ජනගඟක්</topic>
    <author>පණ්ඩුක සමරසේකර</author>
    <content>වෙසක් පුන් පෝදා වෙසක් සිරි නැරඹීමට ලක්ෂ 10කට අධික ජනකායක් කොළඹ නගරයට පැමිණ ඇති බව පොලිස් මූලස්ථානය පවසයි.එදින රාත්‍රී 07සිට පාන්දර 2.00 පමණ වන තුරු මේ පිරිස ගණනය කර ඇති අතර රථවාහන පමණක් ලක්ෂ 3කට අධික ප්‍රමාණයක් පැමිණ ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා දිනමිණට ප්‍රකාශ කළේය.විසිතුරු තොරණ, වෙසක් කලාප සහ මහජනයාට පහසුවෙන් ගමන් කළ හැකි මාර්ග පද්ධති හා බොහෝ පිරිසක් රථවාන හිමිකරුවන් වීම නිසාද මෙතරම් අධික ජනගහනයක් කොළඹට ඇදී ඒමට හේතුව බව අජිත් රෝහණ මහතා ප්‍රකාශ කළේය.මහජන ආරක්ෂාව සඳහා පොලිස් නිලධාරීන් 30,000කට අධික ප්‍රමාණයක් සේවයේ යොදවා ඇතැයි ද සුළු සිද්ධීන් කිහිපයක් හැර ඉතාම සාමකාමී බවක් වෙසක් සිරි නැරඹීමට පැමිණි සැදැහැවතුන‍්ගෙන් පිළිබිඹු වූ බවත් පොලිස් මාධ්‍ය ප්‍රකාශකවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=r1405161</link>
    <topic>මිහින්තලේ අඩි 32ක් උසැති බුදු පිළිම වහන්සේට ලක්ෂ 22ක වියදමින් වහල ආවරණයක්</topic>
    <author>මිහින්තලේ සමුහප්‍රියදර්ශනි කරුණරත්න</author>
    <content>මිහින්තලේ සාංචි විහාරය අසල නිර්මාණය කර ඇති අඩි 32ක් උසැති බුදුපිළිම වහන්සේ සඳහා රුපියල් ලක්ෂ 22ක වියදමින් වහල ආවරණයක් සෑදීමට මුල්ගල තැබීම පසුගියදා (13) සිදු කෙරිණ.වසර කහිපයක සිට නිරාවරණ වූ මේ බුදු පිළිම වහන්සේ වහල ආවරණයක් සෑදීමට පියවර ගැනීමට මිහින්තලේ එක්සත් සුබසාධක තරුණ සංගමය විසින් කටයුතු යොදා ඇත. මේ වහළ ආවරණය නිර්මාණය කිරීම සඳහා ඇස්තමේන්තුගත මුදල වශයෙන් රුපියල් ලක්ෂ 22ක් අවශ්‍ය වෙයි. අඩි 32ක් උසැති මේ බුදුපිළිම වහන්සේ සඳහා වහළ ආවරණයක් නිර්මාණය කිරීම සදහා පූර්ණ දායකත්වය ලබා දෙන්නේ මිහින්තලේ රජමහා විහාරයේ විහාරධිපති හිමියන් වන වලවාහැංගුනවැවේ ධම්මරතන හිමිපාණන්ගේ මූලිකත්වයෙනි.මිහින්තලේ එක්සත් සුබසාධක තරුණ සංගමය මගින් ආරම්භ කරන ද මේ සද්කාර්ය සදහා පින් කැමැති සියලුම දෙනාට දායකත්වය ලබා දීමට හැකිබව මිහින්තලේ සුබසාධක තරුණ සංගමය පවසයි. මූල්‍ය හා ද්‍රව්‍ය වශයෙන් මේ වහල ආවරණය සඳහා දායකත්වය ලබාදිය හැකි වේ. මේ අවස්ථාවට පළාත් සභා මන්ත්‍රී සරත් ඉලංගසිංහ, මිහින්තලේ ප්‍රාදේශිය ලේකම් රුවන් ඒකනායක මහත්වරුන් ඇතුළු රාජ්‍ය හා රාජ්‍ය නොවන ආයතනවල නිලධාරින් සහභාගි වූ අතර ආගමික කටයුතු මෙහෙයවනු ලැබුවේ මිහින්තලා රජමහා විහාරයේ විහාරාධිපති වලවාහැංගුනවැවේ ධම්මරතන නාහිමිපාණන් විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=r1405162</link>
    <topic>අනුරපුරේ මැති ඇමැතිවරු සම්බුදු තෙමඟුල සමරති</topic>
    <author>චූල බණ්ඩාර කුලසේකර</author>
    <content>සම්බුදු තෙමඟුල සිහිකරන වෙසක් පොහෝ දින අනුරාධපුර නගරයේ වෙසක් සමරු වැඩසටහන් පක්ෂ විපක්ෂ මැති ඇමැතිවරුන්ගේ සහභාගිත්වයෙන් පෙරේදා (14) සිදු කෙරිණි. උතුරුමැද පළාත් ප්‍රධාන අමාත්‍යාංශය ශ්‍රී මහා බෝධීන් වහන්සේ අභියස මාසිකව පවත්වන පෝය පින්කම් මාලාව මෙදින ද ප්‍රධාන ඇමැති එස්. එම්. රංජිත් සමරකෝන් මහතාගේ සහභාගිත්වයෙන් ආරම්භ විය. රුවන්වැලි සෑ දොළොස්මහේ දන්සල එස්. එම්. චන්ද්‍රසේන, එස්. එම්. රංජිත් යන ඇමැතිවරුන්ගේ ප්‍රධානත්වයෙන් ආරම්භ වූ අතර පෙරේදා දන්සලෙන් ආහාර ලබාගත් සංඛ්‍යාව පනස්දහස ද ඉක්මවීම විශේෂත්වයකි.අනුරාධපුර නගරයේ පැවැති වෙසක් කලාප උතුරුමැද පළාත් ප්‍රධාන ඇමැති එස්. එම්. රංජිත් සමරකෝන්, නියෝජ්‍ය ඇමැති ඩබ්ලිව්. බී. ඒකනායක, පාර්ලිමේන්තු මන්ත්‍රීවරුන් වන චන්ද්‍රානි බණ්ඩාර (එජාප), අනිල් රත්නායක (එජාප), චන්දිම ගමගේ (එජාප), අරුණ බුද්ධික (එජාප), නගරාධිපති එච්. පී. සෝමදාස, නියෝජ්‍ය නගරාධිපති ප්‍රේමසිරි හෙට්ටිආරච්චි, විපක්ෂනායක ඉන්දික අරුණ කුමාර, නාගරික මන්ත්‍රී දුමිඳු රැටියල (එජනිස) මහත්ම මහත්මීන් ඇතුළු මැති ඇමැතිවරු එක්ව ආරම්භ කිරීම වෙසක් පුන් පොහෝ දින දිනයේදී නව ආදර්ශයක් සැපයූහ.අනුරාධපුර කඩපනහ බත් දන්සල, බුද්ධගයා තොරණ, බුද්ධගයා වෙසක් කලාපය, රැටියල වෙසක් කලාපය, අනුරාධපුර නව බස් නැවතුම්පළ තොරණ, පෑන් ඒෂියා අයිස්ක්‍රීම් දන්සල මැති ඇමැතිවරුන් අතින් විවෘත කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=r1405163</link>
    <topic>සඳුන් ගසක් කපා රැගෙන ගියසැකකරුවන් අල්ලන්න ‘ග්‍රේරෝ’ගෙන් සහාය</topic>
    <author>ඉංගිරිය මධ්‍යම සමූහ</author>
    <content>කෝටිපති ව්‍යාපාරිකයකුගේ නිවෙසක තිබුණු තක්සේරු කළ නොහැකි තරමේ වටිනාකමින් යුත් සඳුන් ගසක් කපා එහි කඳ කොටස රැගෙන ගොස්, පසුව නැවතත් පැමිණ එහි මුල කොටස ගලවාගෙන යාමට තැත්කළ කණ්ඩායමක සැකකරුවකු නිවැරැදිව හඳුනා ගැනීමට හොරණ නිල සුනඛ අංශයේ‍ 'ග්‍රේරෝ' නම් සුනඛයා සමත් වී තිබේ.ඒ අනුව පානදුර, මහබෙල්ලන ප්‍රදේශයේ පිහිටි මේ ව්‍යාපාරිකයාගේ ඉඩමේ තිබූ මේ සඳුන් ගසෙහි කඳ කොටස මේ පිරිස විසින් මීට මාස තුනකට පමණ පෙර කපාගෙන ගොස් ඇති අතර, එම අවස්ථාවේදී සැකකරුවන් කිසිවකු හඳුනාගෙන හෝ අත්අඩංගුවට ගෙන නොතිබුණි.එහෙත් ඔවුන් නැවතත් පසුගියදා පැමිණ එම ගසෙහි ඉතිරිව තිබූ මුලද ගලවාගෙන යෑමට උත්සාහ දරා ඇති අතර, එම අවස්ථාවේදී ඇසුණු ශබ්දය නිසා නිවෙසේ මුරකරු අවදි වී තිබේ.එම අවස්ථාවේදී සැකකරුවන් සමඟ මුරකරු පොරබදා ඇති අතර, රැගෙන ආ අත් කියත් දෙකක් සහ වතුර බෝතලයක්ද අත්හැර දමා සැකකරුවන් පළාගොස් ඇත.හොරණ පොලිසියේ නිල සුනඛ අංශයේ ග්‍රේරෝ නම් සුනඛයා පැමිණ මේ අත්හැර ගිය භාණ්ඩවල ඉව ඔස්සේ ගමන් කර එම ගස පිහිටි ස්ථානයේ සිට කිලෝමීටර් එකහමාරක් පමණ දුරින් පිහිටි නිවෙසකට ගොස් ඇති අතර, එම නිවෙසේ තිබූ කලිසමක් අසළට ගොස් එතැන නතරවී තිබේ. එම කලිසම එදින රාත්‍රියේ පැමිණි සැකකරුවකු විසින් ඇඳගෙන පැමිණි එකක් බව මුරකරු විසින් හඳුනාගෙන ඇති අතර, ඒ වනවිටත් සැකකරු නිවෙස අතහැර පළාගොස් තිබේ.සැකකරු අත්අඩංගුවට ගැනීමට පානදුර පොලිසිය විසින් පරීක්ෂණ මෙහෙයවන අතර, තවත් හඳුනා නොගත් සැකකරුවන් තිදෙනකු අත්අඩංගුවට ගැනීමට නියමිතය. පානදුර පොලිසියේ උප පොලිස් පරීක්ෂක නිශාන් කුමාර සහ කොස්තාපල් අමල් යන නිලධාරීන් විසින් පරීක්ෂණ මෙහෙයවන ලද අතර, හොරණ පොලිසියේ කොස්තාපල් දුමින්ද විසින් ග්‍රේරෝ මෙහෙයවීමෙන් පරීක්ෂණ සඳහා සහාය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=r1405164</link>
    <topic>කෑගල්ල ක්‍රීඩක ක්‍රීඩිකාවන්ටඋපදේශකයන්ට දැනුම ලබාදෙයි</topic>
    <author>සබරගමුව සමූහ</author>
    <content>ක්‍රීඩකයකු තහනම් උත්තේජක නීතිය කඩකිරීම, තනිපුද්ගල සිද්ධියක සම්බන්ධ වාතාවරණය, භාවිතා කරන ලද තහනම් උත්තේජක ද්‍රව්‍ය, නැවත නැවතත් තහනම් උත්තේජක නීති කඩ කිරීම යන කරුණු මත දඬුවම් හිමිවෙනවා. එය අවාවාද කිරීමේ සිට ජීවිත කාලය සඳහා වන තරග තහනමක් ද විය හැකි යැයි ක්‍රීඩා අමාත්‍යාංශයේ ක්‍රීඩා වෛද්‍ය ආයතනයේ අධ්‍යක්ෂ ජනරාල් වෛද්‍ය සීවලි ජයවික්‍රම මහතා කෑගල්ල දිස්ත්‍රික්කයේ ක්‍රීඩා නිලධාරීන් , ක්‍රීඩා උපදේශකයන් හා ක්‍රීඩක ක්‍රීඩිකාවන් දැනුවත් කිරීමේ වැඩසටහනකට එක්වෙමින් පැවැසීය.කෑගල්ල දිස්ත්‍රික් ක්‍රීඩා නිලධාරි හා සහකාර අධ්‍යක්ෂ හේමන්ත බණ්ඩාර මහතා ප්‍රධාන කාර්ය මණ්ඩලය සංවිධානය කළ මේ වැඩසටහන පසුගියදා කෑගල්ල දිසා ලේකම් කාර්යාලයේ දී පැවැත්විණි.ක්‍රීඩා වෛද්‍ය ආයතනයේ අධ්‍යක්ෂ ජනරාල් වෛද්‍ය සීවලි ජයවික්‍රම මහතා මෙසේ ද පැවැසීය.ලෝක තහනම් උත්තේජක නිවාරණ ආයතනය ක්‍රීඩාවේ තහනම් උත්තේජක නිවාරණ ප්‍රවර්ධන සම්බන්ධව අධීක්ෂණය සඳහා 1999 දී පිහිටුවන ලද ජාත්‍යන්තර ස්වාධීන ආයතනයක්. එම ආයතනය ලෝක තහනම් උත්තේජක නිවාරණ කිරීමේ විද්‍යාත්මක පර්යේෂණයන්හි යෙදෙමින් අධ්‍යාපන ක්‍රියාවන් බලාත්මක කිරීමට කටයුතු කරනවා. තහනම් උත්තේජක නිවාරණ රෙගුලාසි සියලුම ක්‍රීඩාවන් සහ සියලුම රටවල් සඳහා බලපවත්වනවා.ක්‍රීඩකයින් ඖෂධ මෙන්ම අමතර පෝෂණ ලබා ගැනීමට පෙර මේ පිළිබඳ දැනුවත් විය යුතුයි. අත්තනෝමතිකව ලබා ගන්නා ඖෂධ හා පෝෂණ අතිරේක මඟින් ක්‍රීඩකයින්ගේ දක්ෂකම ඉදිරිපත්වීම, බල රහිත කිරීමට පුළුවන්.ක්‍රීඩා වෛද්‍ය ආයතනයේ වෛද්‍ය ශිරෝමි පිළපිටිය මහත්මිය විසින් ක්‍රීඩකයන්ගේ තහනම් උත්තේජක පර්යේෂණ ක්‍රියාවලිය සහ ක්‍රීඩකයන්ගේ අයිතිවාසිකම් හා වගකීම් පිළිබඳව මෙහිදී විස්තර කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=r1405165</link>
    <topic>ඉංගිරිය පවුල් සියයකටරන්බිම ඉඩම් හිමිකම් ඔප්පු</topic>
    <author>ඉංගිරිය සමූහ - කුමාරි ගමගේ</author>
    <content>ජනගහනය වැඩි උනාට මහ පොළොවේ ප්‍රමාණය වැඩි වන්නේ නෑ. හොරණ ආසනයේ ඉඩම් අඟලක්වත් නැති ජනතාව බොහෝ පිරිසක් ඉන්නවා. දෙන්න ඉඩම් නෑ. තට්ටු නිවාසවලට කවුරුත් කැමති නෑ. මහ පොළොවමයි ඉල්ලන්නේ. ඒත් අපට තවදුරටත් හරස් අතට යන්න අමාරුයි. කැමැත්තෙන් හෝ අකමැත්තෙන් ‍යන්න වෙන්නේ උඩට යැයි පාර්ලිමේන්තු මන්ත්‍රී විදුර වික්‍රමනායක මහතා පැවැසීය.ඒ මහතා එසේ පැවැසුවේ ඉංගිරිය ප්‍රාදේශීය ලේකම් කාර්යාල ශ්‍රවණාගාරයේ පැවැති ඉඩම් හිමිකම් ඔප්පු ප්‍රදානය කිරීමේ අවස්ථාවට සහභාගි වෙමිනි.මෙදින පුද්ගලයන් සියයකට ආසන්න පිරිසකට රන්බිම ඔප්පු හා ඉඩම් බලපත්‍ර ප්‍රදානය කිරීම සිදුකෙරිණි.මෙහිදී තවදුරටත් අදහස් දැක්වූ විදුර වික්‍රමනායක මහතා,“හොරණ ඉඩම් අඟලක්වත් අයිතිය නැති බොහෝ පිරිසක් ඉන්නවා. ඔවුන්ට ඉඩම් ලබාදීමේ බරපතළ ගැටලුවක් තිබෙනවා. කොළඹට කිට්ටු නගරයක් නිසා බොහෝ පිරිසක් මේ ප්‍රදේශයේ පිටතින් ඇවිත් පදිංචි වෙලා ඉන්නවා. දැන් ඉතිරි වී ඇත්තේ වැවිලි ක්ෂේත්‍රයේ ඉඩම් ටික විතරයි. ඒවා නිදහස් කරන්න ඒ අය කැමති නෑ. එය රටේ ආර්ථිකයට බලපෑමක් ඇතිවෙනවා. ඒත් මේ දෙකම අවශ්‍යයි.ඉඩම් නොමැති නිසා තට්ටු නිවාස යෝජනා ක්‍රමයක් ක්‍රියාත්මක කිරීම හැර වෙන විකල්පයක් නෑ. ඒත් අපේ අය ඉල්ලන්නේ මහ පොළොවමයි. ඒත් තවදුරටත් හරස් අතට යන්න බැහැ. හැකිතාක් උඩට යන්න සිදුවෙලා තියෙන්නෙ.අපේ සරල ජීවිතය කවදත් අපිට ආශීර්වාදයක් වෙලා තිබුණා. ඒත් අද ඇතැම් අය පර්චස් 10 – 12 ඉඩමක් අරගෙන ඒකේ පර්චස් 10 කම ගේ හදන්න අත්තිවාරමක් දානවා. මුළු ජීවිත කාලයටවත් ඒ ගේ හදලා ඉවර කරන්න බෑ. සල්ලි පස්සේ දුවන සමාජයක් අද තිබෙන්නේ. පසුගිය පළාත් සභා මැතිවරණයේදී ඇතැම් අපේක්ෂකයන් මනාප ගත්තේ මුදලට. මුදල් වීසිකරලා මනාප ගත්තා. එදා ඉඳල ජනතාවට සේවය කළ ජනතාව සමඟ සිටි මහජන නියෝජිතයන්ට ගෙදර යන්න සිදුවුණා.හොඳ නරක තීරණය කරන්නේ මුදලින්. මෙය ඉතාමත් භයානක තත්ත්වයක්. අපේ ජනතාවගේ සිතුම් පැතුම්වලට අනුකූල රටක් බවට පත් නොවුවහොත් අපේ රටේ සියල්ලම පිටස්තර අයට ඕනෑ විදියට වෙනස් වෙයි. වංචාව, දූෂණය, නාස්තිය එන්න එන්නම වැඩි වෙනවා.ඉඩමකට හිමිකමක් නොතිබූ මේ පිරිසට අද ඉඩම් කොටසකට හිමිකම ලැබෙනවා. පාරම්පරිකව අයිතිවන ඉඩමකට වඩා මේ නොමිලයේ ලබා දුන් ඉඩම් වටිනවා. ඒවා ආරක්ෂා කරගත යුතුයි.මේ අවස්ථාවට ඉංගිරිය ප්‍රාදේශීය ලේකම් චම්පා උපසේන මහත්මිය ඇතුළු කාර්යාලයේ නිලධාරීහු එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=s1405161</link>
    <topic>පාසල් නෙට්බෝල් ශූරතාවලියේමූලික වටයේ තරග අද ඇරැඹේ</topic>
    <author>නි‍රෝෂාන් ප්‍රියංකර</author>
    <content>ශ්‍රී ලංකා පාසල් නෙට්බෝල් සංගමය මෙහෙයවනු ලබන මයිලෝ කුසලාන අන්තර් පාසල් නෙට්බෝල් ශූරතාවලියේ මූලික වටයේ තරග අද (16)සහ හෙට (17) අම්පාරේ දී පැවැත්වේ. ‍දිවයින පුරා ප්‍රදේශ 15ක් කේන්ද්‍ර කරමින් මූලික වටයේ තරග පැවැත්වෙන අතර ඊට පාසල් 760කින් කණ්ඩායම් 1150ක් තරග වදිති. 23වැනි වරටත් පැවැත්වෙන මයිලෝ කුසලාන අන්තර් පාසල් නෙට්බෝල් ශූරතාවලියට මෙවර අවුරුදු 12න් පහළ වයස් කාණ්ඩය වෙනුවට අවුරුදු 13න් පහළ වයස් කාණ්ඩය ඇතුළත් වන අතර අවුරුදු 14න් පහළ, 16න් පහළ සහ 18න් පහළ තරග වයස් කාණ්ඩ යටතේ සෙසු තරග පැවැත්වීමට නියමිතය.නෙස්ලේ ලංකා සමාගමේ පූර්ණ අනුග්‍රහයෙන් පැවැත්වෙන මේ ශූරතාවලියේ අවුරුදු 13න් පහළ වයස් කාණ්ඩය යටතේ කණ්ඩායම් 6ක් අවසන් තරග වටයට එක්වන අතර එම වයස් කාණ්ඩයේ සියලු තරග 'ඒ' කොටස යටතේ පැවැත්වේ.මෙවර ශූරතාවලියේ 'බී' කොටසේ තරග සඳහා කණ්ඩායම් තෝරාගෙන ඇත්තේ සිසුවියන් 1000කට අඩු සංඛ්‍යාවක් අධ්‍යාපනය ලබන පාසල්වලිනි.පසුගිය වසරේ ශූරතාවලියේ අවුරුදු 18න් පහළ ශූරතාව කළුතර බාලිකා විදුහල දිනාගත් අතර එම වයස් කාණ්ඩයේ 'බී' කොටසේ ශුරතාව දිනාගනු ලැබුවේ කැටපත් වෙහෙර විද්‍යාලය විසිනි. අවුරුදු 14න් පහළ සහ 16න් පහළ වයස් කාණ්ඩවල ශූරතා දිනා ගැනීමට කුරුණෑගල ශුද්ධවූ පවුලේ කන්‍යාරාමය සමත්වූ අතර අවුරුදු 18න් පහළ වයස් කාණ්ඩයේ තුන්වැනි තැන හිමිකර ගැනීමට ද ඔවුන් සමත්විය. ගෝතමී බාලිකා විදුහල සහ එප්පාවල ශ්‍රී සිද්ධාර්ථ විද්‍යාලය අවුරුදු 14න් පහළ සහ 16න් පහළ වයස් කාණ්ඩවල අනුශූරතා දිනා ගත්හ. අවුරුදු 16න් පහළ 'බී' කාණ්ඩයේ ශූරතාව වාරියපොල මහකැටිය මහ විද්‍යාලය දිනාගත් අතර අවුරුදු 14න් පහළ 'බී' කොටසේ ශූරතාව හිමිවූයේ කෑරගල සංගරාජ විද්‍යාලයටය.මෙවර ශූරතාවලියේ සෙසු තරග පැවැත්වෙන දිස්ත්‍රික්ක මෙසේය.මහනුවර – මැයි 24, 25, මාතලේ - මැයි 27, කොළඹ -මැයි 28,29, අනුරාධපුරය -මැයි 28,29, කුරුණෑගල – මැයි 28,29, යාපනය – මැයි 29, කලුතර -මැයි 30, හෝමාගම - මැයි 31, ජූනි 1, රත්නපුර – ජූනි 1, පුත්තලම – ජූනි 2, ගාල්ල – ජූනි 2, මාතර – ජූනි 3, බදුල්ල -ජූනි 2,3, ගම්පහ -ජූනි 7,8.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=s1405162</link>
    <topic>නිශාන්ත-චලනි ශූරතා දිනති</topic>
    <author>නි‍රෝෂාන් ප්‍රියංකර</author>
    <content>ශ්‍රී ලංකා කැරම් සම්මේලනය සංවිධාන කළ 15 වැනි සභාපති කුසලාන කැරම් තරගාවලියේ පිරිමි කේවල අංශයේ ජය හිමිකර ගැනීමට නිශාන්ත ප්‍රනාන්දු සමත්වු අතර කාන්තා කේවල ජය චලනි ලක්මාලිට හිමිවිය.කැරම් සම්මේලන මූලස්ථානයේදී පැවැති මේ තරගාවලියේ පිරිමි කේවල අවසන් තරගයේදී නිශාන්ත ප්‍රනාන්දු හමුවේ වට 2-0කින් (25/12, 25/13)ජාතික ශූර චමිල් කුරේ පරාජයට පත්විය. තෙවැනි ස්ථානය එම්.ටී.එම් හිල්මි දිනාගත්තේ මොහොමඩ් ෂහීඩ් පරාජයට පත්කරමිනි.චලනි ලක්මාලි කේවල ශූරිය බවට පත් වූයේ රොසිටා ජෝශප් වට 3-1කින් (25/4, 16/25, 25/12) පරාජය කරමිනි.පිරිමි අවසන් පූර්ව තරගයේදී චමිල් කුරේ හමුවේ එම්.ටී.එම්.හිල්මිද, නිශාන්ත ප්‍රනාන්දු හමුවේ මොහොමඩ් ෂහීඩ්ද පරාජය පරාජය පත්විය.මධුෂිකා කාංචනමාලා ලකුණු 25/6 හා 25/7 ලෙස අවසන් පූර්ව වටයේදී ජෝශප් රොසිටා වෙතින් පරාජයට පත්වු අතර බුද්ධිනී ඩයස්ට එරෙහිව ලකුණු 25/15 හා 25/16ක් ලෙස අවසන් පූර්ව වටයේ ජය හිමිකර ගැනීමට චලනි ලක්මාලි සමත්වුවාය.පිරිමි යුගල තරගයේදී මොහොමඩ් ෂහීඩ්/අනාස් අහමඩ් හමුවේ ලකුණු 25/22 හා 25/1ක් ලෙස විශිෂ්ට ජයක් සමගින් (වට 2-0) චමිල් කුරේ හා බ්‍රෙන්ඩ්ලි වික්‍රමසිංහ පරාජයට පත්කළේය. රෙබෙකා ඩැල්රින්/ශෂිකා සඳමාලි ලකුණු 25/17 හා 25/6ක් ලෙස (වට 2-0) පරාජය කරමින් කාන්තා යුගල තරගය ජය ගැනීමට රොෂිටා ජෝශප් හා චලනි ලක්මාලි සමත්වුහ. තරගාවලියේ ජය සංකේත ප්‍රදානය ජනප්‍රිය චිත්‍රපට නිලි පූජා උමාශංකර්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=s1405163</link>
    <topic>රන් හටන ජය හුංගමට</topic>
    <author>හුංහම සමූහ</author>
    <content>බෙලිඅත්ත රුහුණු විජයබා ජාතික පාසල සමග පැවති රන්හටන ක්‍රිකට් තරගයේ ජය ජයහිමිකර ගැනීමට හුංගම විජයබා ජාතික පාසල් කණ්ඩායම සමත්විය.හුංගම කණ්ඩායම ලකුණු 385ක් රැස්කළ අතර පිළිතුරු ලෙස රුහුණු විජයබා ජාතික පාසලට ලබාගත හැකි වූයේ ලකුණු 175 ක් පමණි. නොදැවී ලකුණු 100 ක් රැස්කළ හුංගම විජයබා ජාතික පාසලේ මුදිත හෂාන් තරගයේ වීරයා ලෙස නම් කෙරිණි. තරගය පසුගියදා හුංගම විජයබා ජාතික පාසල් ක්‍රිඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=s1405164</link>
    <topic>පන්ජාබ් පිතිකරුවන්ගෙන් සුපිරි ප්‍රහාරයක්</topic>
    <author/>
    <content>හයිද්‍රබාද් සන්රයිසස් පිලට එරෙහිව කිංග්ස් පන්ජාබ් පිතිකරුවන් දියත් කළ සුපිරි පිතිප්‍රහාරය හේතුවෙන් කඩුලු 6ක විශිෂ්ට ජයක් හිමිකර ගැනීමට කිංග්ස් පන්ජාබ් පිල සමත්විය. හයිද්‍රබාද් ලබාගත් ලකුණු 205ක ඉලක්කය හඹාගිය පන්ජාබ් පිල තරගයේ ජය හිමිකර ගත්තේ තවත් පන්දු 8ක් ඉතිරිව තිබියදී කඩුලු 4ක් පමණක් අහිමිකර ගනිමිනි. මේ ජයග්‍රහණයත් සමග තරග 10කින් 8ක් ජයගත් පන්ජාබ් පිල නැවත ප්‍රසාද ලකුණු සටහනේ පෙරමුණට පැමිණියේය.පන්ජාබ් ඉනිමේ පළමු කඩුල්ල ලකුණු 4ක් වෙද්දී බිඳ වැ‍ටුණු අතර දෙවැනි කඩුල්ලට ඕවර 6.5කදී ලකුණු 91ක් එක් කිරීමට මානන් වෝරා සහ රිදිමන් සාහා සමත්වුහ. මානන් වෝරා ලකුණු 47කට දැවී ගියේ හතරේ පහර 5ක් හා හයේ පහර 2ක් එල්ල කරමින් පන්දු 20කට පමණක් මුහුණ දෙමිනි. තරගයේ වීරයා වු සාහා පන්දු 26කින් ලකුණු 54ක් වාර්තා කළ අතර ඊට හතරේ පහර 8ක් හා හයේ පහර 2ක් ඇතුළත් විය. මෙවර තරගාවලියේ වැඩිම ලකුණුලාභියා වන ප්‍රහාරාත්මක පිතිකරු ග්ලේන් මැක්ස්වෙල් හතරේ පහර 2ක් හා හයේ පහර 5ක් සමගින් පන්දු 22කින් ලකුණු 43ක් රැස්කරමින් පන්ජාබ් ඉනිම ශක්තිමත් කළේය. නායකත්වයෙන් ඉනිමක් දියත් කරමින් ජයග්‍රහණය වේගවත් කළ ජෝර්ජ් බෙයිලි නොදැවී ලකුණු 35ක් රැස් කළේය. පන්දු 19කට පමණක් මුහුණදුන් බෙයිලි හතරේ පහර 2ක් හා හයේ පහර 3ක් එල්ල කළේය.නාමන් ‍ඕජා රැස්කළ වේගවත් ලකුණු 79 හේතුවෙන් පළමුව පන්දුවට පහරදුන් හයිද්‍රබාද් පිල ලකුණු 205 සීමාවට පිවිසියේය. ඕජා පන්දු 36කදී හතරේ පහර 4ක් හා හයේ පහර 7ක් එල්ල කර තිබිණි. ඩේවිඩ් වෝනර් පන්දු 23කින් ලකුණු 44ක් රැස්කළ අතර නායක ශිකාර් ධවාන් පන්දු 37කට මුහුණ දෙමින් ලකුණු 45ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=s1405165</link>
    <topic>ඩරම් පිලට ශතකයක තෑග්ගක් දී‘සංගා’ ශ්‍රී ලංකා පිලට එක්වෙයි</topic>
    <author>වර්නන් ගුණසේකර</author>
    <content>ශ්‍රී ලංකාවට එරෙහිව ළඟ එන ටෙස්ට් ක්‍රිකට් තරගමාලාව හමුවේ එංගලන්ත පන්දු යවන්නන්ට අනතුරු අඟවමින් ලොව අංක 2 පිතිකරුට ඔබින පිතිකරණයක නියැලුනු කුමාර් සංගක්කාර ඩරම් ප්‍රාන්ත කණ්ඩායමට ශතකයක සමුගැනීමේ ත්‍යාගයක් ලබා දීමෙන් පසුව ඊයේ ශ්‍රී ලංකා කණ්ඩායමට එක්විය. සසෙක්ස් කණ්ඩායමට එරෙහි ජය පැරදුමින් තොර තරගයේ අවසන් දිනයේදී ලකුණු 159ක් වාර්තා කරමින් සංගක්කාර ඩරම් කණ්ඩායම සමග ඔහුගේ කෙටි කොන්ත්‍රාත්තුව අවසන් කළේය.ශ්‍රී ලංකාව අද කෙන්ට් කණ්ඩායම සමග පුහුණු තරගයකට සහභාගි වෙයි. වර්ෂාව නිසා වරු හතරක් අහිමි වූ සිවුදින තරගයේ අවසන් දිනයේදී ප්‍රතිඵලයකට යාම සඳහා සසෙක්ස් කණ්ඩායමෙන් කෙරුණු ආරාධනය ඩරම් විසින් ප්‍රතික්ෂේප කිරීමෙන් පසුව දීප්තිමත් හිරු එළියේ නිදහසේ පිතිකරණ පුහුණුවක් ලබා ගැනීමට සංගක්කාර ට ලැබුනේ මහඟු අවස්ථාවකි. එයින් නිසි ඵල නෙලා ගත් මේ පළපුරුදු පිතිකරුවා ලකුණු 159ක් රැස් කළේ පැය හයක් කඩුල්ලේ රැඳී සිටිමිනි. ‘මිඩ් විකට්’ හරහා හයේ පහර දෙකක් හා හතරේ පහර 18ක් හා ‘මිඩ් විකට්’ හරහා දර්ශනීය හයේ පහර දෙකකින් සංගක්කාරගේ ඉනිම හැඩ වී තිබිණි. “ඉදිරියේ එන ටෙස්ට් තරග සඳහා මෙය ඉතාමත් හොඳ සූදානමකි” යනුවෙන් කුමාර් සංගක්කාර තරගයෙන් පසුව කියා සිටියේය. “මෙය බොහෝ මහන්සියෙන් ක්‍රීඩා කළ ඉනිමකි. මගේ පිතිකරණයේ තාක්ෂණය හා අවධානය මෙමගින් පරීක්ෂා කෙරුණා. නිසැකයෙන්ම මේ ලකුණු මගේ විශ්වාසය ගොඩනැගීමට ආධාරයක් වී තියෙනවා.” (සසෙක්ස් 505–9: ඩරම් 451–7).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=s1405166</link>
    <topic>කොල්කටා පිලට ජය</topic>
    <author/>
    <content>මුම්බායි ඉන්දියන්ස් පිල සමග කටාක් හිදී පෙරේදා පැවැති තරගයෙන් කඩුලු 6ක ජයක් හිමිකර ගැනීමට කොල්කටා නයිට් රයිඩර්ස් පිලට හැකිවිය.මුම්බායි පිල කඩුලු 5ක් දැවී ලකුණු 141ක් රැස්කළ අතර කොල්කටා පිල කඩුලු 4ක් දැවී ජයග්‍රහණය හිමිකර ගත්තේ ඕවර 18.4ක් පමණක් වැය කරමිනි.රොබින් උත්තප්පා පන්දු 52කට මුහුණදෙමින් වේගවත් ලකුණු 80ක් රැස්කළේ හතරේ පහර 9ක් හා හයේ පහර 3ක් සමගිනි. උත්තප්පා තරගයේ වීරයා ලෙසද නම් කෙරිණි. පන්දු යැවීමේදී හර්බජාන් සිං කඩුලු 2ක් දවාගත් අතර ලසිත් මාලිංග ලකුණු 30කට එක් කඩුල්ලක් දවාගත්තේය.මුම්බායි පිල පළමුව පන්දුවට පහරදෙමින් ඕවර 20තුළ කඩුලු 5කට ලකුණු 141ක් රැස් කළේය. නායක රෝහිත් ශර්මා ලකුණු 51ක් රැස්කළ අතර අම්බති රයිදු ලකුණු 33ක් වාර්තා කළේය. පන්දු යැවීමේදී මෝර්නි මෝකල් කඩුලු 2ක් බිඳ හෙලීය.මුම්බායි-141/5 (ඕවර 20) රෝහිත් ශර්මා 51, අම්බති රයිදු 33 (මෝර්නි මෝකල් 35/2)කොල්කටා-142/4 (ඕවර 18.4) රොබින් උත්තප්පා 80, යුසප් පතාන් නොදැවී 20 (හර්බජාන් සිං 22/2).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=f1405161</link>
    <topic>නීති පැනවීමෙන්ම පමණක්සමාජය හදන්න බෑ</topic>
    <author>සාකච්ඡා කෙ‍ෙළ් උදිත ගුණවර්ධන</author>
    <content>ආගම් අතර සංහිඳියාව අත්‍යවශ්‍ය දෙයක්. අප ආගමික සංහිඳියාව හා එකමුතුකම දීර්ග කාලීනව ආරක්ෂා කළ රටක්. ඒ නිසා මේ සංහිඳියාව තවදුරටත් දීර්ඝකාලීනව ආරක්ෂා කළ යුතුයි. එය ආණ්ඩුවක් විදිහට අපේ වගකීම. ආගමික කටයුතු භාර පොලිසියක් ඇති කළේ මේ අරමුණ ඇතිවයි. ආගමික පොලිසියක් කියන්නේ අලුත් දෙයක් නොවෙයි. අදත් එක් එක් අංශ මූලික කරගත් පොලිසි තිබෙනවා. පරිසර පොලිසිය, රථවාහන පොලිසිය වගේ විශේෂ ඒකක තිබෙනවා. ආගමික පොලිසියත් ඒ වගේ දෙයක්. එමඟින් ආගම් අතර ඇතිවන ගැටලුවලට විසඳුම් ලබා ගැනීමටත් පැමිණිලි කිරීමටත් පුළුවන්.මේ ගැන මටත් පැහැදිලි විවේචනයක් තිබෙනවා. බොහෝ අය වෙසක් මංගල්‍යයේ අර්ථය හඳුනාගෙන තිබෙනවා. ආමිස පූජා, ප්‍රතිපත්ති පූජා අකුරට ඉටු කරනවා. වෙසක් මංගල්‍යයේදී මූලිකව ඉටුවිය යුතු කාර්යය විදිහට මෙය හඳුන්වන්න පුළුවන්කම තිබෙනවා.එහෙම තිබියදී තමයි ඇතැමුන් වෙසක් උත්සවයේ අරමුණු පසෙකට දමා වාණිජ අරමුණු ඉදිරියට ගෙන ඒමට කටයුතු කරන්නේ. ඇත්තෙන්ම මේ අය සිතනවා ඇත්තේ වෙසක් කියන්නේ තවත් වාණිජ උත්සවයක් කියලා. නැතිනම් ප්‍රිය සම්භාෂණයක් කියලා. ඒත් අප බෞද්ධයන් විදිහට තේරුම ගත යුතුයි වෙසක් උත්සවය කියන්නේ ආගමික උත්සවයක් කියලා. අප සියලු දෙනා මේ උත්සවයේ අරමුණ වටහාගෙන කටයුතු කළ යුතුයි.එදා ඇත්තෙන්ම වෙසක් උත්සවය සැමරීමට තරම් සාමකාමී වාතාවරණයක් රටේ තිබුණේ නෑ. යුද්ධයට බියෙන් තමයි හැම දෙනාම කටයුතු කළේ. එසේ වූයේ රටපුරා හැම තැනම ත්‍රස්තවාදය ක්‍රියාත්මක වීම නිසයි. ඒත් අද එහෙම නොවෙයි. සමාජය තුළ ඒ බිය සැක නැහැ. හැමදෙනාම නිදහසේ ‍තම කාර්යභාරය ඉටුකරමින් සිටිනවා. නිදහසේ වෙසක් සිරි නරඹනවා.එහි ඇගැයුම ජනාධිපතිතුමා ප්‍රමුඛ ආණ්ඩුවට අනිවාර්යයෙන්ම හිමිවිය යුතුයි.මතට තිත කියන්නේ ඉතාමත් හොඳ සංකල්පයක්. මෙවැනි හොඳ ප්‍රතිපත්තියක් සම්පාදනය කර නීතිමය රාමුවක් ලබාදීමට කටයුතු කළේ මේ ආණ්ඩුව විසිනුයි. මීට පෙර තිබූ කිසිඳු ආණ්ඩුවක් ‘මතට තිත’ වැනි විශිෂ්ට වැඩපිළිවෙළක් ඇති කළේ නැහැ.මතට තිත වැඩපිළිවෙළෙන් මත්ද්‍රව්‍ය මත්පැන් පිළිබඳව ඇති ජනතා උනන්දුව සීමා කිරීමට අපට හැකිවී තිබෙනවා.අද කවුරුන් මොන විදිහට අර්ථගැන්වූවත් මත්පැන්, මත්ද්‍රව්‍ය හා දුම්වැටි පිළිබඳව සමාජය තුළ තිබූ උනන්දුව පහළ ගිහින් තිබෙනවා. ඒ ගැන අපට සතුටුවීමට පුළුවන්. ඒත් මේ විදිහේ නීති සම්පාදනය කර තිබුණත් මත්පැන්, මත්ද්‍රව්‍ය සම්පූර්ණයෙන්ම නවත්වන්න බැහැ. ඒත් මේ විදිහේ නීතිරීති සම්පාදනය කිරීම මඟින් මේ මත්පැන් ගැන ඇති උනන්දුව මන්දගාමී කරනවා.බුද්ධශාසන අමාත්‍යංශයෙන් ජනතාවටත් බුදු සසුනටත් විශාල කාර්යභාරයක් මෙහෙවරක් ඉටුකර තිබෙනවා. ඒක එහෙම නොවෙයි කියලා කිසිවකු කියනවනම් ඒ ප්‍රකාශය යථාර්ථය නොවන බව ප්‍රකාශ කළ හැකියි. මෙවැනි බොරු ප්‍රචාර ජනතාව මුලා කිරීමට සිදුකරන ප්‍රකාශ පමණයි. ඒ හැර මේ ප්‍රකාශවල ඇති ඇත්තක් නැහැ.* වෙසක් උත්සවය සැමරීමේදී හා දන්සල් ලබාදීමේදී ප්‍රමිතියක් තිබිය යුතු බවත් බලධාරින් යටතේ ලියාපදිංචි විය යුතු බවටත් නියෝග ලැබී තිබෙනවා. මෙවැනි ප්‍රමිති පරික්ෂණයක් බවට වෙසක් දන්සල් පත් කළේ ඇයි?දන්සල් කියන්නේ පොදු ජනතාව ආහාර ලබාගන්නා ස්ථානයක්. මේ තැන්වලින් ආහාර නිකුත් කරද්දී අනිවාර්ය ප්‍රමිතියක් තිබිය යුතුයි. එහෙම නොවුණොත් අවාසනාවන්ත තත්ත්වයක් වුණත් ඇති වෙන්න පුළුවන්.සෞඛ්‍ය බලධාරින් යටතේ ලියාපදිංචි වී ඔවුන්ගේ අධීක්ෂණය යටතේ ආහාර පාන ආදිය පිස ලබාදීම යහපත් දෙයක් විදිහට හඳුන්වන්න පුළුවන්එවැනි දේවල් සියයට සියයක් නතර කරන්න බැහැ. ඒත් පාලනයක් කරන්න පුළුවන්. අපේ අරමුණ හා ප්‍රතිපත්තිය වෙලා තිබෙන්නේ ආගමික හා බුද්ධශාසන අමාත්‍යංශය හරහා රට යහපත් මඟට ගැනීමටයි.මෙහිදී අපට සියලු දේවල් පාලනය කිරීමට බැහැ. මිනිසුන්ද තම තමන්ගේ ආකල්ප වෙනස් කරගත යුතුව තිබෙනවා. එහෙම නැතිව මේ වගේ දේවල් නීති මඟින් පමණක් වෙනස් කිරීමට හැකියාවක් ඇතැයි මා සිතන්නේ නැහැ. කොහාමත් ගෙයින් ගෙට පොලිස් නිලධාරියකු පත් කරන්න බැහැ.අප කල්පනා කළ යුත්තේ මෙවැනි දේවල් වෙන්නේ මොකද කියලා පමණක් නොවෙයි. මේවා වැළැක්වීමට පුළුවන් කොහොමද කියලා සොයා බැලිය යුතුයි. ඒ සඳහා වැඩපිළිවෙළක් තිබිය යුතුයි. බුදු දහම තුළින් අපට මේ ගැන හොඳ මාර්ගයක් විවෘත කර ගැනීමට පුළුවන්. ඒ වගේම අප නිසි විදිහට බුදු දහම පිළිපදිනවානම් රටේත් සමාජයේත් ඇතිවන බොහෝ ගැටලු සමනය කර ගැනීමට පුළුවන්කම තිබෙනවා.එවැනි තත්ත්වයන් සමනය කර ගැනීමට පුළුවන්නම් එය බුදුදහම මඟින් ලැබෙන හොඳ මඟපෙන්වීමක් විදිහට පෙන්වා දෙන්න පුළුවන්.මිනීමැරුම්වලට වගේම ළමා අපචාරකරුවන්ට, ස්ත්‍රී දූෂකයන්ට ලැබෙන දඬුවම්වල යම් ලිහිල් බවක් තිබෙනවා. මේක නිවැරැදි දෙයක් නොවෙයි. මේ විදිහේ වැරැදි චර්යා රටාවලට විරුද්ධව නීතිය දැඩි ලෙස ක්‍රියාත්මක කළ යුතුයි. එමඟින් ඔබ සඳහන් කළ තත්ත්වය සමනය කර ගැනීමටත් රට තුළ නීතිය, සාමය ස්ථාපිත කර ගැනීමටත් පුළුවන්කම ලැබේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=f1405162</link>
    <topic>හුදෙකලාවෙන් පසුවන එනුවර ‘මීමුරේ’</topic>
    <author>සටහන ගාමිණී වරුසමාන සේයාරූ - සුසන්ත විජේගුණසේකර</author>
    <content>මීදුම මීමුරේ අහසට ඉහළිනි. අහසේ නිලත් සොරාගෙන ඒ මත මීදුම මකුළු දැලක් බැඳ ඇත්තාක් මෙනි. අහසට නැගුණු ගස්වල පත්‍ර මහත් සිලි, සිලියෙන් එකිනෙකා සමඟ කථා කරන්නාක් සේ ය. නම් වාසකම් හඳුනාගත නොහැකි මහත් කුරුලු ප්‍රජාවක් කෑ කෝ ගසමින් එහා මෙහා පියඹා යන්නේ අමුත්තන් පැමිණ ඇති බව කාට හෝ දැනුම් දීමට මෙනි. මීමුරේ, හාත්පස සමාජයෙන් ඒ තරමටම හුදෙකලාව පිහිටි අරුමැසි ගම්මානයකි. ශීඝ්‍රයෙන් දියුණු වූ දත්ත සපිරි සමාජය ගැන මීමුරේ කිසිත් නොදන්නවාක් මෙනි. ඒ හුදෙකලාව තමන් අතරම වැඩෙමින්, තමන්ටම ආදරය කරමින් පවතින තැනකි.මේ එවන් වූ ‘මීමුරේ’ ට අමුත්තන්ව ගොඩ බැස්ස හදිසි ගමනකි. එහෙත් නිස්කලංක මතකයකි.මීමුරේ යනු දැනට දශකයක පමණ කාලයක සිට ස්වභාවික සෞන්දර්යය ප්‍රිය කරන සහ ගවේෂණාත්මක අත්දැකීම් විඳගැනීමට කැමති සංචාරකයන්ගේ අවධානය දිනාගත් ස්ථානයකි. පසුගිය සිංහල හින්දු අලුත් අවුරුදු නිවාඩුව තුළ දී දහස් ගණනක් සංචාරකයන් මීමුරේ ගම්මානය වෙත පැමිණි අතර සෑම සති අන්තයකම විශාල සංචාරකයන් පිරිසක් එහි පැමිණ ඇත. මෙලෙස සංචාරකයන්ගේ පැමිණීම ඉහළ යාමත් සමඟම පාරිසරික සංචාරක කර්මාන්තයේ තිරසාරභාවය පිළිබඳ නව අභියෝග රැසක් මතුවෙමින් පවතී.හුන්නස්ගිරිය කපොල්ල හරහා වියළි සුළං හමා යයි. සියලු ගහකොළ වියැලී ගිය ඉඩෝරය මැද හුන්නස්ගිරිය කඳු ශිඛරය පමණක් තද කොළ පැහැයෙන් නොසැලී සිටී.මහනුවර සිට මහියංගනය බලා දිවෙන ප්‍රසිද්ධ දහඅට වංගුව මාර්ගයේ පිහිටි දුර ගමන් මගීන් ගිමන් නිවන ප්‍රධාන මධ්‍යස්ථානය හුන්නස්ගිරිය යි. හෝටල්, කුඩා තේ කඩ, එළවලු, පලතුරු වෙළෙඳසල් සහ බස් මගීන්ට විවිධ කෑම විකුණන ජංගම වෙළෙන්දන් මේ කුඩා නගරයේ ප්‍රධාන ව්‍යාපාර නියෝජනය කරමින් නකල්ස් කඳුවැටියේ සහ දුම්බර මිටියාවතේ කුඩා ගම්මාන කිහිපයක් නගරය හා සම්බන්ධ වේ.පෙ.ව. 11 වන විට අපි අපගේ ගමනාන්තය වන මීමුරේ දක්වා ගමන් කිරීමේ අරමුණින් හුන්නස්ගිරියට පැමිණියෙමු. මීමුරේ දක්වා වූ පොදු ප්‍රවාහන පහසුකම් පිළිබඳ විමසීමේ දී අපට දැනගන්නට ලැබුණේ ඒ සඳහා ඇති එකම වෑන් රථය ආපසු මීමුරේ දක්වා ගමන් අරඹන්නේ සවස 2.30 ට බවයි. මේ වෑන් රථය දිනකට එක් වරක් පමණක් මීමුරේ සිට හුන්නස්ගිරියටත් සවස නැවතත් මීමුරේටත් ගමන් කරන අතර ගම සහ නගරය අතර ඇති එකම පොදු ප්‍රවාහන පහසුකම එයයි. පැය 3 1/2ක කාලයක් නාස්ති කිරීමට නොවූ බැවින් අපි ත්‍රිරෝද රථයකින් ගමනාන්තය කරා යාමට තීරණය කළෙමු.හුන්නස්ගිරියේ සිට මීමුරේ දක්වා කි.මී. 34 ක දුරක් යාමට ඇති අතර එය ඉතා දුෂ්කර වූත් අබලන් වූත් කඳුකර මාර්ගයකි. රාජ්‍ය වැවිලි සංස්ථාවට අයත් හෙයාර් පාර්ක් වතුයායේ නිසරු, තේ වගාවත්, සුන්දර ගම්මාන සහ නකල්ස් වනාන්තර අතරින් මාර්ගය වැටී ඇත.මේ ප්‍රදේශය සංචාරකයින් සඳහා අලුත් තැනක් නොවේ. විශේෂයෙන්ම ඉහළ ආදායම්ලාභී දේශීය සංචාරකයින් සහ විදේශ සංචාරකයින් සඳහා ඉදිවුණු සුඛෝපභෝගී සහ මිල අධික සංචාරක නිකේතන ගණනාවක් මෙහි පවතී. ඇතැම් හෝටල ඉදිකර ඇත්තේ නකල්ස් රක්ෂිතයේ ය. එබැවින් ඒවා නීති විරෝධී ය. “ඇතුළුවීම තහනම්” පුවරු සහිත විශාල ගේට්ටු සහිත වනය තුළම වන්නට පිහිටි මේ ගොඩනැගිලි ගුප්ත ය. ඒවා කාට අයිති ද, කවුරුන් එහි නවාතැන් ගන්නේ ද කියා ප්‍රදේශවාසීන් හෝ සංචාරක මග පෙන්වන්නන් නොදනී.එමෙන්ම සංචාරක කර්මාන්තය වර්ධනය වීමත් සමඟම, වර්ධනය වන ඉල්ලුම සපුරාලීම සඳහා නව හෝටල් සහ ලැගුම්හල් ඉදිවෙමින් පවතී. “මෙත් සෙවණ” සංවිධානයට අයත් භාවනා මධ්‍යස්ථානය එවැනි විශේෂ ලැගුම්හලකි. එය මේ නිසල සුන්දර පරිසරය අධ්‍යාත්මික සුවය සඳහා භාවිතා කිරීමට සහ නිස්කලංකව සිටීමට කැමති සංචාරකයින් සඳහා පහසුකම් සපය යි. දැනට ඇති සීමිත කාමර පහසුකම් වලට අමතරව සුඛෝපභෝගී නවාතැන් 10ක් ඉදිවෙමින් පවතින අතර එහි හිමිකරු චාල්ස් තෝමස් මහතා පවසන්නේ සියලු ආගම්වලට අයත් අධ්‍යාත්මික සංචාරකයන් සඳහා මේ ස්ථානය විවෘතව පවතින බව සහ ව්‍යාපෘතිය ලාභ අපේක්ෂාවෙන් සිදු කරන්නක් නොවන බවයි.නව කාමර 10 සැලසුම් කර ඇත්තේ ප්‍රදේශයේ පවතින නිසල පරිසරය සහ සොබා සිරිය උපරිම ලෙස විඳ ගැනීමට සංචාරකයින්ට අවස්ථාව ලබා දීම සඳහා ය. නැගෙනහිර දෙසට විවර වූ පුළුල් ජනේල තුළින් කාමරයක ඇදේ සිට ම උදෑසන හිරු උදාවේ සුන්දරත්වය නැරැඹිය හැකි ය. වියපත් හෝ රෝගී පුද්ගලයන්ගේ පහසුව තකා රෝද පුටුවකින් පවා යා හැකි ලෙස ගොඩනැගිල්ල සැලසුම් කර ඇත.විදේශ සංචාරක ඒජන්සි විසින් මෙරට ට ගෙන එන, තරු පහේ හෝටලවල ලැගුම් ගන්නා සහ එවැනිම විශාල සමාගම්වලට අයත් බස්රථවලින් ම ගමන් පහසුව සලසන සංචාරකයන් ඉහළ ගණයේ සංචාරකයන් ලෙස සලකන අතර ඔවුන් මෙරට දී වියදම් කරන මුදල් ප්‍රමාණය ද සාපේක්‍ෂ ලෙස ඉහළ ය. එහෙත් එම ආදායමින් යමක් පහළ ජනතාව අතරට කාන්දු නොවේ. මෙය දැනටමත් බරපතළ ඉහළ අගයක පවත්නා ආදායම් බෙදීමේ විෂමතාවය තව තවත් පුළුල් කරමිනි.මේ අනුව සලකා බලන විට මීමුරේ ආශ්‍රිතව සිදු වන පාරිසරික සංචාරක කර්මාන්තය වෙනස් ය. සංචාරක කර්මාන්තයෙන් යැපෙන විශාල පිරිසක් ප්‍රදේශයේ සිටින අතර ඔවුන්ගේ ජීවන තත්ත්වය සංචාරක කර්මාන්තය නිසා වඩාත් යහපත් වී ඇත. හුන්නස්ගිරියේ සිට මීමුරේ දක්වා අප රැගෙන ගිය ත්‍රිරෝද රථ රියදුරු සේනක රාජපක්‍ෂ ඒ සඳහා හොඳ උදාහරණයකි.ගමන සඳහා ඔහු රු. 3000ක් අය කරයි. ඊට අමතරව ඔහු කන්දේගම ප්‍රදේශයේ පිහිටි සංචාරක බංගලාවක භාරකරු ලෙස කටයුතු කරයි. බංගලා අයිතිකරු කොළඹ සිට කාමර වෙන් කරන අතර පැමිණෙන සංචාරකයන් ට ආහාර පිසීම ඇතුළු පහසුකම් සැපයීමත් බංගලාව බලා ගැනීමත් සිදු කරන්නේ රාජපක්ෂ විසිනි.ඔහු පවසන්නේ ඉතා ඉහළ ආදායමක් ඉපැයීමට සංචාරක කර්මාන්තය නිසා ඔහුටත් ප්‍රදේශයේ බොහෝ දෙනාටත් අවස්ථාව සැලසී ඇති බවයි. මීමුරේ ගමේ වෙසෙන පී. වී. නවරත්න සංචාරකයන්ට නවාතැන් සහ ආහාර සැපයීම මුලින්ම ආරම්භ කළ පුද්ගලයා ය. වැඩි පහසුකම් නොමැති වුවද සිය නිවසේ කාමර 2ක් ඔහු සංචාරකයන් සඳහා වෙන්කර ඇත. ඔහුගේ බිරිඳ ආහාර සපයයි. සතියේ බොහෝ දිනවල, විශේෂයෙන් සති අන්තයේ සහ පාසල් නිවාඩු කාලවල සංචාරකයෝ නවාතැන් සොයා නවරත්න ගේ නිවසට පැමිණෙති. සංචාරකයින් සඳහා කඳවුරු පහසුකම් සැපයීම මඟින් ඔහු සිය ව්‍යාපාරය පුළුල් කර ඇත. ඒ සඳහා කඳවුරු භූමි, කූඩාරම් සහ අනෙකුත් පහසුකම් ඔහු සතුව ඇත. ඉහළ වෘත්තීය මට්ටමකින් එම සේවා සැපයීමට ඔහුට දැනුම නොමැති වුවත් ඔහු වෙත එන සංචාරකයන් ගණන විශාල ය. කඳු නැගීම, වනාන්තර වල ඇවිදීම, කුරුල්ලන් නැරඹීම වැනි පාරිසරික සංචාරක අත්දැකීම් රැසක් ලබා දීමට නවරත්න සුදානම් ය.ලකේගල නැගීම තරමක වෙහෙසකර සහ ත්‍රාසජනක අත්දැකීමකි. මීමුරේ සරසන සහ වඩාත් සංචාරක ආකර්ෂණ ස්ථානය හීන් ගඟයි. නකල්ස් කඳුවැටියේ සිට වස්ගමුව වනෝද්‍යානය හරහා මහවැලි ගඟ තෙක් ගලායන මේ සුන්දර දිය දහරෙහි දිය නෑමට, මීමුරේට පැමිණෙන සියලු සංචාරකයෝ පි‍්‍රය කරයි. මීමුරේ සිට හසලක දක්වා අඩිපාරවල් ඔස්සේ හීං ගඟ දිගේ ගමන් කිරීම වෙහෙසකර නමුත් ඉතා සුන්දර අත්දැකීමකි.ප්‍රදේශයේ වැසියන් පමණක් නොව කොළඹ සිට සංක්‍රමණය වූ ව්‍යාපාරිකයෝ ද සංචාරකයින් සඳහා කඳවුරු පහසුකම් සපය යි. ඇතැම් ගැමියන් චෝදනා කළේ මේ පිටස්තර පුද්ගලයින් ප්‍රදේශයේ ප්‍රධානතම සංචාරක ආකර්ෂණය වන සොබාදහමට මේ වන විටත් හානිකර ඇති බව යි. හීංගඟ ඉවුරේ ස්ථාන ගණනාවක් කඳවුරු භූමි ලෙස එළි පෙහෙළි කර ඇත. ‘සූරිය අරණ’ චිත්‍රපටය රූගත කළ සුන්දර ස්ථානයන් ද අද කඳවුරු භූමියකි. සංචාරක ව්‍යාපාරයට සම්බන්ධ නැති මේ සියල්ල දෙස බලා සිටින ගොවිතැනින් ජීවිතය ගෙනයන ඇතැම් ගම් වැසියන්ට සංචාරක ව්‍යාපාරය හිසරදයකි. වගකීමෙන් තොරව බීමතින් හැසිරෙන තැන තැන කසල ගොඩවල් පමණක් දමා යන සංචාරකයින් සහ ඔවුන්ට පහසුකම් සපයන්නන් පිළිබඳ ඔවුන් කතා කළේ කෝපයෙනි. ප්‍රදේශයේ ග්‍රාම නිලධාරී කැලුම් මහතා පවසන්නේ මෙය ප්‍රදේශයේ සංචාරක කර්මාන්තයට අභියෝගයක් ලෙස වර්ධනය විය හැකි බව ය. “ඇතැම් සංචාරකයන් හීං ගඟේ දිය නාන්නේ නාන කාමරවල නාන ආකාර යි.” පවසන ඔහු මීමුරේට පැමිණෙන සංචාරකයන් සහ ඔවුන් මෙහි ගෙන එන සංචාරක ඒජන්තවරු ගැමි සංස්කෘතියත් මෙහි දී හැසිරිය යුතු ආකාරයත් පිළිබඳ දැනුම්වත්ව සිටිය යුතු බව පවසයි.මීමුරේ වැසියන්ගේ ප්‍රධාන ජීවනෝපාය ගොවිතැන යි. සංචාරක කර්මාන්තය නිසා තවත් පිරිසකට මග පෙන්වන්නන් ලෙස ආදායම් උපයා ගැනීමේ අවස්ථාව උදා වී ඇත. ප්‍රදේශයේ කිතුල් ආශි‍්‍රත කර්මාන්ත ප්‍රචලිත අතර ඔවුන් ගේ කිතුල් පැණි සහ හකුරු සඳහා ඉහළ මිලක් සහ ඉල්ලුමක් සංචාරකයන්ගේ පැමිණීම නිසා නිර්මාණය වී ඇති සැටියකි.ග්‍රාම නිලධාරිවරයා පවසන පරිදි මීමුරේ ගමේ නිවාස 115 ක් පමණ වේ. මීමුරේ මුලින්ම ප්‍රසිද්ධියට පත් වන්නේ ‘වනසරණ’ නැමති ටෙලිනාට්‍යය රූගත කිරීම නිසා බව නවරත්න පවසයි. ඉන් පසු ටෙලිනාට්‍ය සහ චිත්‍රපට කිහිපයක් රූගත කිරීම සඳහා මේ සුන්දර පරිසරය යොදා ගනු ලැබීය.2002 වසරේ දී එවකට අගමැතිවරයා වූ රනිල් වික්‍රමසිංහ මහතා මීමුරේ ට පැමිණියේ ය. ප්‍රදේශයේ දුෂ්කරතාවයන් සහ ජනතාව විඳින දුක පිළිබඳ සඳහනක් කර ඔවුන්ට අවශ්‍ය මාර්ග පහසුකම් සහ අනෙකුත් යටිතල පහසුකම් ලබා දීමට එහිදී ඔහු පොරොන්දු විය.ගම්මැද්දේ ඇති තවත් පුවරුවක ප්‍රදේශයට පිවිසෙන මාර්ගය ඉදිකිරීම ආරම්භ කළ බවට දැන්වීමක් ඇත. පිවිසුම් මාර්ගය පෙර සේම තවමත් අබලන් වුවද මෙම දේශපාලන සිදුවීම්වලට ලැබුණු ඉහළ ප්‍රචාරය සමඟ ප්‍රදේශයේ සොබා සුන්දරත්වය පිළිබඳව ද විශාල ප්‍රචාරයක් ලැබුණු අතර දේශීය සංචාරකයන් මෙහි ආකර්ෂණය වීමට එය බලපෑවේ ය.මාර්ගය සංවර්ධනය හුන්නස්ගිරිය අන්තයේ සිට දැන් ආරම්භ වී ඇත. එහෙත් ප්‍රදේශවාසීන්, විශේෂයෙන් සංචාරක කර්මාන්තයට සම්බන්ධ පුද්ගලයන්ට මේ මාර්ගය ඉදිකරන ආකාරය පිළිබඳ ඇත්තේ විරෝධයකි. ඔවුන් පවසන්නේ ප්‍රදේශයේ පරිසරයට හානි නොකර මාර්ගය ඉදිකළ යුතු බවයි.චාල්ස් දයානන්ද පවසන්නේ පාරිසරික සංචාරක කර්මාන්තය මීමුරේ ප්‍රධාන ආර්ථික අංගයක් ලෙස පැවතිය යුතු නම් ප්‍රදේශයේ යටිතල පහසුකම් සංවර්ධනයට වෙනස් ආකෘතියක් තෝරා ගත යුතු බවයි.විදුලිබල නිෂ්පාදනය සැලකූ විට දැනටමත් මීමුරේට ඇත්තේ වෙනස්ම ආකෘතියකි. හීංගෙඟ් ජලය යොදා ගනිමින් ජල විදුලිබලය උත්පාදනය කරන කුඩා ජල විදුලි බලාගාරයක් සහ ප්‍රදේශයේ ගම්මිරිස් වගාව බහුලව ඇති බැවින් ඇල්බීසියා දැව යොදාගනු ලබන ඩෙන්ඩ්‍රෝ තාප විදුලිබලාගාරයක් ගමට ඇත. යුනිඩෝ (එ. ජා. කාර්මික සංවර්ධන සංවිධානය) විසින් ලබා දී ඇති මේ විදුලි බලාගාර ගමේ විදුලි අවශ්‍යතා සඳහා අවශ්‍ය ප්‍රමාණයටත් වඩා විදුලිය නිපදවයි. තාප විදුලි බලාගාරය නියං සමයේ ජල විදුලිය සීමා වුවහොත් භාවිතය සඳහා අතිරේකව සූදානමින් තබා ඇති අතර පසුගිය වසරේ දී ජල විදුලිය මුල් වසර පුරාම ලබා දීමට හැකි වී ඇත. විදුලි පාරිභෝගිකයන්ගේ සමිතිය විදුලිබල පද්ධතිය පාලනය කරන අතර නිවසකින් මාසයකට රු. 250 ක ස්ථාවර ගාස්තුවක් අය කරයි. එය පද්ධතියේ නඩත්තුව සඳහා වැය කරයි.මීමුරේ ට පැමිණෙන සංචාරකයන් බොහෝ විට විනෝද වන්නේ මේ ගමනේ ඇති දුෂ්කරතාවය නිසා ය. ගමේ සුන්දරත්වය වඩාත් කැපී පෙනෙන්නේ නගරයට වඩා මෙහි ඇති දුෂ්කරතාවය යි. එහෙත් එම දුෂ්කරතාවයම මීමුරේ වැසියන්ව සංවර්ධනයේ සියලු අංගයන්ගෙන් ඈත් කරවයි. එබැවින් එම දුෂ්තරතාවන්ට වෛර කරන ගම්වැසියෝ ඒවායේ නිමාවක් අපේක්‍ෂා කරති. ප්‍රවාහන දුෂ්කරතා නිසා ගම සෙසු ලෝකයේ හුදෙකලා කරයි. ගමේ අධ්‍යාපන තත්ත්වයේ ඇති අර්බුදය ඊට කදිම නිදසුනකි.මීමුරේ ප්‍රාථමික විද්‍යාලයේ සිසුන් 21 ක් ඉගෙනුම ලබන අතර 1 සිට 5 වසර දක්වා එහි පංති පැවැත්වේ. 2009 වසර දක්වා එහි 9 වසර තෙක් පංති පවත්වා ඇත. එහෙත් අද විදුහලේ සිටින්නේ ගුරුවරුන් තුන් දෙනෙකු පමණි. මේ අනුව ගුරුවරුන්ගේ පැමිණීම 100% වුව ද සෑම මොහොකම පන්ති 2 කට ගුරුවරුන් නොමැත. ගුරුවරුන් ලබා ගන්නා පෞද්ගලික නිවාඩු, පුහුණු, රැස්වීම් ආදිය සමග තත්ත්වය වඩාත් නරක අතට හැරේ. මීමුරේට සංචාරකයන් ඇදගන්නා කරුණුම මෙහි පත්වීම් ලබා පැමිණෙන ගුරුවරුන්ට මෙහි වාසය එපා කරවයි. ගුරුවරුන් නොමැතිව නිසි අධ්‍යාපනයක් ලබා දිය නොහැකි බව විදුහල්පති ජී. ජයරත්න පවසන්නේ අවම වශයෙන් ගුරුවරුන් 5 ක් විද්‍යාලයට අවශ්‍ය බවයි. ගුරුවරුන් මෙහි රැඳී සිටීමට අකමැති නිසා ගැටලුවට පිළිතුරක් නොමැති බව තව දුරටත් ඔහු පවසයි.එහෙත් එසේ කියා ‘මීමුරය’ වැනි සොඳුරු ගම් අප අත්හැර දැමිය යුතු ද? සුන්දරත්වය විඳීමට නගරයෙන් ගමට ගොස් යළිත් එය එහිම හුදෙකලා කර දමා සිටිය යුතු ද? මොවුන්ට ද සංවර්ධනයේ අරු උදා විය යුතු ;නාවේ ද? එහෙත් ඒ මීමුරයට අයිති අක්මුල් සිඳගෙන නම් නොවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>16</day>
    </date>
    <link>http://www.dinamina.lk/2014/05/16/_art.asp?fn=f1405163</link>
    <topic>බුදුන් පුදන්නට සුදුසුම ක්‍රමයප්‍රතිපත්ති පූජාවයි</topic>
    <author>සාකච්ඡා කළේ ඉරෝෂිණී දීපිකා</author>
    <content>බොදුනු සිත් පහන් වන, ප්‍රතිපත්ති සහ ආමිස පූජාවන්ට මුල් තැන දෙමින් කටයුතු කරන සුබ වෙසඟක් උදා වී තිබෙන මේ කාලයේ දී අප ක්‍රියා කළ යුත්තේ කෙසේ ද? නිවැරදිව සම්බුදු තෙමඟුල සැමරිය යුත්තේ කුමන ආකාරයට ද? බොදුනුවකු ලෙස ධාර්මිකව කටයුතු කරමින් දිවි මඟ ගෙවිය යුතු වන්නේ කෙසේ ද? ආදි කරුණු පිළිබඳ පහත දුම්බර අධිකරණ සංඝනායක මැණික්හින්න ගණදෙවි කෝවිල පුරාණ විහාරාධිපති නාරම්පනාවේ ධම්මාලෝක හිමියන් සමඟ කළ කතාබහකි මේ.ලොවට සෙත සැලසූ බුදුරජාණන් වහන්සේගේ ඉපදීම, බුදුවීම, පරිනිර්වාණය යන තෙමඟුල සිහි කරමින් බෞද්ධ ජනතාව බුදු උපහාර වශයෙන් වෙසක් සිරි පූජා කිරීම වෙසක් දිනයේ දී සිදු වන දෙයක්. බුදුරජාණන් වහන්සේ බෞද්ධයන්ට විතරක් අගය කරන්න පුළුවන් ඔවුන්ට පමණක් ආවේණික ශාස්තෘවරයෙක් නොවේ. උන් වහන්සේ තිලෝගුරු නමින් හඳුන්වන්නේ මෙන්න මේ නිසයි.ලොව පහළ වූ මහා පුරුෂයින් අතරින් පළමුවැනියා තිලෝගුරු බුදුපියාණන් බව පෙර අපර දෙදිග සමාජ දාර්ශනිකයන්ගේ පිළිගැනීම යි. ලොව පහල වූ අසහාය ගුරුවරයා, අසහාය මාර්ගෝපදේශකයා, අසහාය සමාජ දාර්ශනිකයා, අසහාය සමාජ සේවකයා, මහා ප්‍රාඥයා, මහා නිර්මාපි චින්තකයා, මහා කාරුණිකව සමාජ සුබසාධනයට ඇපකැප වූ අසහාය විප්ලවවාදියා හැටියට උන්වහන්සේගේ උදාර චරිතය අගය කරන්න පුළුවන්. එය බෞද්ධ හා අබෞද්ධ කාටත් එක සේ කරන්න පුළුවන් දෙයක්.බුදුරජාණන් වහන්සේ මනුෂ්‍ය, දිව්‍ය, බ්‍රහ්ම යන තුන්ලෝ වාසී ප්‍රඥාවන්තයන්ට දේශනා කළ සද්ධර්මය ආගමක් නෙවෙයි, උන්වහන්සේ මේ ධර්මය හඳුන්වාදීමේ දී ආගම, බුද්ධාගම යන වදන් භාවිත කර නැහැ. බුද්ධ දේශිත ශ්‍රී සද්ධර්මය ලෝකයේ දේශිත සියලු ආගම්වලට වඩා වෙනස්. බෞද්ධ ජීවිතයේ පැවිදි දිවියේ පදනම, පිළිසරණ ආශීර්වාදය පරම ප්‍රතිෂ්ඨාව තිසරණය යි. අපරිමිත ලෝක සත්වයාගේ පරම ප්‍රතිෂ්ඨාව වන්නේ කවදා හෝ තෙරුවන් සරණ යමින් සසර කෙළවර කර ගෙන නිවන පසක් කර ගැනීමයි. ඒ සඳහා ලෝක සත්වයා හට බුද්ධ, ධම්ම, සංඝ රත්නය හැර අන් කිසි පිහිටක් ආශීර්වාදයක්, පිළිසරණක්, පරම ප්‍රතිෂ්ඨාවක් කිසි කලකවත් ලබන්න බැහැ.මේ කාලයේ දී මේ පූජා විධි දෙක සම්බන්ධයෙන්ම විශේෂිත කැපවීමක් දක්නට පුළුවන්. ඒත් වැඩිදෙනා නැඹුරු වන්නේ ප්‍රතිපත්ති පූජාවට නෙමෙයි, ආමිස පූජාවට යි. බුදුරජාණන් වහන්සේ සැමවිටම දේශනා කර තිබෙන්නේ ප්‍රතිපත්ති පූජාව ශ්‍රේෂ්ඨ වන බවයි.බුදුන් දේශනා කර වදාලේ ආගමක් නෙවෙයි, අනුගමනය කළ යුතු දැක්මක්. බුදුදහම මඟින් සෑම ආගමකම පොදු ඉගැන්වීම් වන සර්ව බලධාරී දෙවියන් වහන්සේ, ස්වර්ග රාජ්‍ය, දේව කැමැත්ත, ආත්මය, මෝක්ෂය වැනි සියලු ඉගැන්වීම් ප්‍රතික්‍ෂේප කළා. එසේම සෑම ආගමකම වාගේ දක්නට ලැබෙන මෙවැනි දේ මුළුමණින්ම බැහැර කරලා මිනිසාව දහමකට නැඹුරු කළා. ප්‍රතිපත්ති සහගතව දිවි ගෙවමින් අවබෝධයෙන් පරතෙරට යාමට මඟ උන්වහන්සේ දේශනා කළා. ධර්මය දකින පුද්ගලයකු වෙනුවෙන් ප්‍රතිපත්ති පූජාවට මුල් තැන දෙමින් අප ක්‍රියා කළ යුතු වන්නේ මේ නිසයි.ඒත් වර්තමානය වන විට අපට පැහැදිලිව දකින්න ලැබෙන්නේ ප්‍රතිපත්ති පූජාවට වඩා ආමිස පූජාවට තැන දෙමින් ජනතාව කටයුතු කරන බවයි. බුදු හිමියන් පිදිය හැකි මේ ක්‍රම දෙක අතරින් උන්වහන්සේ වඩාත් අගය කළේ ප්‍රතිපත්ති පූජාව යි. ප්‍රතිපත්ති පූජාවට මිලක් වැය වන්නේ නැහැ. ප්‍රතිපත්ති පූජාව පිළිබඳ නිසි ලෙස නොදන්නා අය ආමිස පූජාව මඟින් පමණක් සෑහීමකට පත් වෙනවා. සීල, භාවනා ආදි ප්‍රතිපත්ති පූජා බුදුරදුන් පුදන්නට සුදුසුම ක්‍රම විදියට දක්වන්න පුළුවන්.ආමිස පූජාව මඟින් පිනක් සිදුවෙනවා. ඒ මඟින් කෙලෙස් ප්‍රහීන කිරීමට මඟ පෑදෙනවා. ලෝභ ද්වේශ මෝහ නමැති ක්ලේශ පහ කිරීමට ආමිස පුජාව උපකාර වන බව පැවසිය යුතුයි. එහෙත් අපේ ජනතාව ආමිස හා ප්‍රතිපත්ති යන පූජා දෙවිදියම කරන්නේ දැනුම් තේරුම් ඇතිව නෙවෙයි. කරන්නන් වාලේ ඔහේ කිරීමක් තමයි දක්නට ලැබෙන්නේ. ආමිස පූජා ලෙස දන් දීම අසරණ සරණය, ගිලානෝපස්ථානය, මල් පහන්, සුවඳ දුම් පූජා කිරීම, අසුහාරදහසේ පහන් පූජා, අටවිසි බෝධි පූජා, සත්බුදු පූජා, තෙසැත්තෑ ඤාණ පිංකම, ශතාධික සංඝගත දක්ෂිණා යන දේ හඳුන්වන්න පුළුවන්.මේ පූජා පිළිබඳ නිසි ලෙස දැනුවත් නොවී එය සිදු කළහොත් පූජාවේ විශාලත්වය තරමට පින විශාල නොවන්න පුළුවන්. යමෙක් මානය වැනි අකුසල සිතිවිලි පෙරදැරි කරගෙන සියක් නමකට දන් දුන්නාට වඩා පැහැදුණු සිතින් යුක්තව සංඝයා වහන්සේ නමකට දානය පුජා කළොත් පෙර පුද්ගලයාට වඩා වැඩි පිනක් මේ පුද්ගලයාට අත්කර ගන්න පුළුවන්. මේ නිසා ආමිස පූජාවෙන් ඵල ලැබීමට නම් ඒ පිංකම පිළිබඳ සිත මෙහෙයවා කුසල් සිතුවිලි දියුණු කර ගත යුතුයි. කුඩා පිංකමක් හෝ කර ඒ පිළිබඳ නැවත නැවත මෙනෙහි කර සතුටු වනවා නම් විශාල ආනිසංශයක් හිමි කර ගන්න පුළුවන්.දානයක් දෙන්න ඕන, අනෙක් අයට අභියෝගයක් වන විදිහට නෙවෙයි. අනෙක් අය කරන නිසා තරගයට දන් දෙන්න යාම තුළ තිබෙන්නේ හීනමානයක්. දානයක් දෙන්න ඕන කාටවත් අභියෝගයක් කරන්න නොවේ. ඒ මඟින් කුසල සිතුවිලි ඇති වන්නේ නැහැ. කිලිටි සිතිවිලි ඇතිවන්නේ. ඒ නිසා පින් දහම් කොයිකත් කළ යුතු වන්නේ තම ශක්තිය අනුවයි. මහා විශාල දාන නොදුන්නාට ඔබේ පිඟානේ ඉතිරි වන ඉඳුල් ටිකෙන් කුඩා සතෙක් හරි කුසගිනි නිවා ගනිත්වා යන සිතිවිල්ලෙන් එය ඉවත් කළොත් එම දානයෙන් පවා ඔබට පිනක් සිදුවෙනවා. යමක් දන් දෙන්න නම් ඒ පිළිබඳ අප තුළ තිබෙන ආසාව ඇලීම වැනි දේ අත්හළ යුතුයි. යහපත් සිතින් දන් දුන්නොත් පිනක් සිදුවෙනවා.වෙසක් පෝය දවස කියන්නේ නිදහස්ව ආගමික වත්පිළිවෙත් කළ යුතු දවසක්. සීල, භාවනා වැඩිය යුතුයි. ප්‍රතිපත්ති පූජාවට මුල් තැන දිය යුතුයි. ඒත් අද සිදු වන්නේ එය නොවෙයි. මේ නිසා අවබෝධයෙන් යුතුව වෙසක් සැමරීමට කටයුතු කළ යුතුයි.භික්ෂුන් වහන්සේලා බොහෝදෙනා තම යුතුකම් ඉටු කරනවා. භික්ෂුව සෑම මොහොතකම ජනතාව සුමඟට යොමු කිරීමට ක්‍රියා කරනවා. එහෙත් වර්තමානයේ පවත්නා සමාජ රටාව තුළ මොන බණ දහම කියා දුන්නත් තරගකාරිත්වය පසුපස දුවන දූෂිත සිත්වලින් යුතු මිනිසුන්ට හොඳ නොහොඳ අවබෝධ කර ගන්න බැහැ. ධර්මය අසන බව දැහැමිව දිවි ගෙවන බව පෙන්වනවා. ඒත් කටයුතු කරන්නේ වෙනස් ආකාරයකට යි. බොහෝ දෙනා දිවි ගෙවන්නේ බොරුවෙන් වංචාවෙන්.ජනතාව පත්ව ඇති මේ තත්වයෙන් ඔවුන් ගොඩගැනීම භික්ෂුවට පමණක් තනිව කළ හැකි දෙයක් නොවේ. ඒ සඳහා රාජ්‍ය මැදිහත්වීමක් අවශ්‍ය යි.ගුණධර්ම පෝෂණය වන විදියට අපරාධ නැති වන විදියට දිවි පැවැත්ම ගොඩනඟා ගන්න කටයුතු කිරීම වැදගත්. ආමිස පූජාව ධාර්මික පසුබිමක් තුළ කළ යුතුයි. තොරණ, දන්සැල් පැවැත්වූවාට වරදක් නැහැ. ඒත් ඒ වෙනුවෙන් කරන අනවශ්‍ය මුදල් නාස්තිය ගමේ සිටින ගෙයක් දොරක් නැති කෙනකුට ගෙයක් හදා දෙන්න වියදම් කරන්න පුළුවන් නම් ඒක ඉතාමත්ම වටිනා දෙයක්. යහපත් සිතින් කරන මේ දානයෙන් මහත් වූ පිනක් අත් කර ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405172</link>
    <topic>අරලියගහ මන්දිරයේ බත් දන්සලට මහා සෙනගක්</topic>
    <author>ජයසිරි මුණසිංහ</author>
    <content>අරලියගහ මන්දිරයේ සංවිධානත්වයෙන් ක්‍රියාත්මක වෙසක් මහා බත් දන්සලේ පළමු දිනය දා (15) තිස්දහසකට ආසන්න පිරිසක් ඉන් ආහාර අනුභව කොට ඇතැයි වාර්තා වේ. ජනාධිපති මහින්ද රාජපක්ෂ මහතාගේ විශේෂ උපදෙස් මත සංවිධානය කරනු ලබන මේ දන්සල මෙවර පැවැත්වෙනුයේ හතරවන වතාවටය.ඉකුත් 15 වැනිදා රාත්‍රී 7.00 ට දන්සල විවෘත කළ ජනාධිපතිතුමා ඉන් අනතුරුව මුළුතැන්ගෙට ගොස් ආහාර සකසන අයුරු පෞද්ගලිකවම නිරීක්ෂණය කිරීමට ද පියවර ගත්තේය.සම්බුදු තෙමඟුල නිමිත්තෙන් කොළඹ හා අවට සංවිධානය කොට තිබෙන විචිත්‍ර තොරණ, වෙසක් සැරසිලි හා විශේෂ වෙසක් කලාප නැරඹීමට පැමිණෙන ජනතාව වෙනුවෙන් මෙම දන්සල සංවිධානය කොට ඇත.දන්සලේ දෙවැනි දිනය ඊයේ (16) රාත්‍රී 7.00 ට විවෘත කෙළේ අගමැති දි. මු. ජයරත්න මහතා විසිනි. මේ දන්සල මේ මස 19 වැනිදා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405173</link>
    <topic>රණවිරු සැමරුම් උළෙල19 වැනිදා ජනපතිගේ ප්‍රධානත්වයෙන්</topic>
    <author>චන්ද්‍රිකා පෙරේරා</author>
    <content>දැය මුදාගැනීමට දිවි කැප කළ වීරෝදාර රණවිරුවන් සැමරෙන ජාතික රණවිරු උළෙල අනිද්දා (19) සවස 4.30 ට ජනාධිපති මහින්ද රාජපක්ෂ මහතාගේ ප්‍රධානත්වයෙන් ශ්‍රී ජයවර්ධනපුර කෝට්ටේ රණවිරු ස්මාරකය අභියස දී පැවැත්වේ.හිරු බැස යන මොහො‍ෙත් බියුගල් හඬ මධ්‍යයේ රණවිරුවන් උදෙසා ජනාධිපතිතුමා ස්මාරකය අභියස මල් කළඹක් පුදා උළෙල අරඹයි.මියගිය විරුවන්ගේ ළඟම ඥාතීන්, ආබාධිත විරුවන් ඇතුළු විශාල පිරිසක් මෙයට එක්වෙති.මියගිය විරු දරුවෝ මෙහිදී පහනක් දල්වා සිය මියගිය රණවිරු පියා සිහි කරයි.පහනක් දල්වා සෑම රටවැසියකුම එම අවස්ථාව සමරන ලෙසත්, රණවිරු සේවා අධිකාරියේ සභාපතිනි පද්මා වෑත්තෑව මහත්මිය ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405174</link>
    <topic>ප්‍රභාකරන් සැමරුවොත් වැඩ වරදී</topic>
    <author>චන්ද්‍රිකා පෙරේරා</author>
    <content>ප්‍රරභාකරන් සැමරීම හෝ එල්. ටී. ටී. ඊ. යට සම්බන්ධ කිසිදු පෝස්ටර් ව්‍යාපාරයක් හෝ ප්‍රසිද්ධ කිරීමක් සිදු ක‍ළහොත් එවැනි අය අත්අඩංගුවට ගෙන නීති ප්‍රකාරව කටයුතු කරන බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය පවසයි.ලොව බිහිසුණු ත්‍රස්තවාදියකු ලෙස එෆ්. බී. අයි. (ලෝක පොලිස්කාරයා) පවා නම් කළ “ප්‍රභාකරන්” සැමරීමට ඉඩ දුන්නොත් “ඔසාමා බින් ලාඩන්” සැමරීමට ද ඉල්ලා සිටිනු ඇති බව හෙතෙම පෙන්වා දෙයි.“ප්‍රභාකරන්ගේ” පවුලේ ඥාතීන් සිටී නම් ඒ අයට පෞද්ගලිකව තම මියගිය ඥාතියා වෙනුවෙන් පින්කම් ආදිය සිදුකළ හැකි බවත්, එසේ යුද්ධයේ දී මියගිය අය වෙනුවෙන් ඒ ඒ පවුල්වල ඥාතීන්ට පෞද්ගලිකව පින්කම්වල යෙදීමට කිසිදු අවහිරයක් නැති බවත් සඳහන් කෙළේය.ප්‍රසිද්ධියේ පොදු සැමරුමක් ලෙස ත්‍රස්තවාදයට එක්ව මියගිය කිසිවකු සැමරීමට ඉඩක් නැති අතර එවැනි සංවිධානාත්මක කටයුත්තක නිරතවන්නන්ට විරුද්ධව නීතිය ක්‍රියාත්මක කෙරෙන බව ද වනිගසූරිය මහතා අවධාරණය ‍ෙකළේය.එල්. ටී. ටී. ඊ. ය නැවත හිස එසවීමේ තැතක් පසුගියදා හෙළිවූ බවත්, එම අවදානම තවදුරටත් තිබෙන බවත් පෙන්වා දුන් වනිගසූරිය මහතා එවැනි දේකට නැවත ඉඩ නොදෙන බව ද කීය. ආරක්ෂක මාධ්‍ය කේන්ද්‍රයේ ඊයේ (16) පැවැති හමුවේදී මාධ්‍යවේදියකු නැඟූ ප්‍රශ්නයකට පිළිතුරු දෙමින් හෙතෙම මේ අදහස් පළකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n14051715</link>
    <topic>කුරුණෑගල පොලිසියේනිලධාරියකු මරා දැමූසැක 4ක් අත්අඩංගුවට</topic>
    <author>ගුණරත්න ලියනාරච්චි, කුරුණෑගල දිස්ත්‍රික් සංචාරක</author>
    <content>පොලිස් නිලධාරීන් දෙදෙනකු කුරුණෑගල දී පැහැරගෙන ගොස් වෙඩි තබා එක් අයකු ඝාතනය කිරීමේ සිද්ධියේ සැකකරුවන් 4 දෙනකු රහස් පොලිසිය විසින් ඊයේ (16) අත්අඩංගුවට ගැනිණි.පැහැර ගන්නා ලද පොලිස් නිලධාරීන්ගේ නිල ඇඳුම් මීගමුව ප්‍රදේශයේ නි‍ෙවසක පුලුස්සා තිබිය දී සොය‍ාගෙන ඇත.අත්අඩංගුවට ගත් සැකකරුවන් අතර හමුදාවෙන් පලාගිය දෙදෙනෙකු සිට ඇත. ඔවුන් මීගමුව ප්‍රදේශයේ නිවෙසක් කුලියට ගෙන එහි නැවතී සිට ඇති අතර දැනට දින කිහිපයකට පෙර එම කඩය අතහැර ගොස් ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405175</link>
    <topic>රටින් පැන ගිය දයාපරන්ගේ බිරියකෝටි ගණනක් මුදල් වංචා කරලා</topic>
    <author>චන්ද්‍රිකා පෙරේරා</author>
    <content>අනවසර සංක්‍රමිකයකු ලෙස තමිල්නාඩු පොලිසිය මඟින් අත්අඩංගුවට ගෙන ඇති දයාපරන්ගේ බිරිය රුපියල් මිලියන ගණනක මුදල් වංචාවක් සම්බන්ධයෙන් අපරාධ පරීක්ෂණ දෙපාර්තමේන්තුවට අවශ්‍යව සිටින තැනැත්තියක් බවට තොරතුරු අනාවරණය වී තිබේ.ඇය දයාපරන් හා එල්. ටී. ටී. ඊ. ය සම්බන්ධ සුදාකරන් ඇතුළු අනවසර සංක්‍රමිකයන් දසදෙනෙකු ඉකුත් දා තමිල්නාඩු පොලිස් අත්අඩංගුවට පත්ව තිබිණි.දයාපරන් නමැත්තා මෙරට හමුදාව ඝාතනය කළ බවට මීට වසර පහකට පෙර වෙබ් අඩවි කීපයක් හරහා ජාත්‍යන්තර මානව හිමිකම් සංවිධානය වෙත දැනුම් දී තිබිණි.2009 දී ශ්‍රී ලංකා යුද හමුදාව අවිස්සාවේල්ලේ දී වෙඩි තබා කළුබෝවිල රෝහලට ඇතුළත් කිරීමෙන් පසු දයාපරන් (25) මියගිය බවට තොරතුරු පළවී තිබිණි. එසේ මියගිය බව කියන දයාපරන්, ඔහුගේ බිරිය උදයකලා හා ත්‍රස්ත ක්‍රියාකාරී “ගෝපි”ට උපකාර කළ සුදාකරන් නමැත්තා මෙසේ අත්අඩංගුවට පත්ව තිබේ.උදයකලා නමැත්තිය උතුරේ පුද්ගලයන් ගණනාවකගෙන් මහ බ්‍රිතාන්‍යයට යවන බවට පොරොන්දු වී රුපියල් කෝටි තුනකට අධික මුදලක් වංචා සහගතව ගෙන පලාගොස් ඇති බව වංචාවට ලක්වූවන් කටහඬ සහිතව දුරකථන සංවාද වෙබ් අඩවි වෙත ද මුදාහැර තිබේ. මේ අය සමඟ අත්අඩංගුවට ගත් “සුදාකරන්” එල්. ටී. ටී. ඊ. යට නැවත පණදීමට තැත්කළ “ගෝපි” නමැත්තා සමඟ කටයුතු කළ ත්‍රස්තවාදියකු ලෙසට කරුණු හෙළිව ඇත.මොවුන් පිළිබඳ තමිල්නාඩු පොලිසිය විශේෂ විමර්ශනයක් සිදුකරන බවට ශ්‍රී ලංකා රජය වෙත දැනුම් දී ඇතැයි හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා මාධ්‍ය කේන්ද්‍රයේ පැවැති මාධ්‍ය හමුවේදී සඳහන්‍ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405176</link>
    <topic>නියඟය පවතින ප්‍රදේශවල ජනතාවටජනපතිගේ උපදෙසින් නියං ආධාර</topic>
    <author>ධනුෂ්ක ගොඩකුඹුර.</author>
    <content>තවදුරටත් නියඟය පවතින ප්‍රදේශවල ජනතාවට නියං ආධාර ලබා දීමට අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (16) නියෝග කෙළේය.මාස කිහිපයක සිට පවතින දැඩි නියඟය හේතුවෙන් පානීය සහ වාරි ජලය නොමැති වීම නිසා ප්‍රදේශ රැසක ජනතාව මුහුණදී සිටින ගැටලු කෙරෙහි අවධානය යොමු කළ ජනාධිපතිවරයා මෙසේ උපදෙස් දී තිබේ.දැඩි නියඟය හේතුවෙන් පීඩාවට පත් ව සිටින ජනතාවට සහන සැලසීම කෙරෙහි දැඩි උනන්දුවකින් සොයා බැලූ ජනාධිපතිතුමා ඒ සම්න්ධයෙන් කිහිපවිටක්ම කැබිනට් මණ්ඩලයේ අවධානය යොමු කැර තිබිණි.එම ප්‍රදේශවල ජනතාවට අවශ්‍ය පානීය ජලය ලබා දීමටත් නියං සහනාධාර කඩිනමින් ලබා දීමටත් ඉදිරි දින කිහිපය තුළ කටයුතු කරන ලෙසත් ජනාධිපතිවරයා වැඩිදුරටත් උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405177</link>
    <topic>අල්-කයිඩා සමඟ සබඳතා පැවැත් වූ ශ්‍රී ලාංකිකයා මැලේසියාවේ දී දැලේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවට අවශ්‍යව සිටි අල්-කයිඩා ත්‍රස්ත සංවිධානය සමඟ සබඳතා පැවැත් වූ බව පවසන ශ්‍රී ලාංකියකු මැලේසියාවේ දී අත්අඩංගුවට ගෙන ඇත. මලයාසියානු බුකිට් අමාන් (Bukit Aman) නැමැති විශේෂ ත්‍රස්ත විරෝධි ඒකකය මෙම ශ්‍රී ලාංකික සැකකරු එරට කිපොන්ග් ප්‍රදේශ‍යේ දී අත්අඩංගුවට ගෙන තිබෙන බව වාර්තා වෙයි.සැකකාර ශ්‍රී ලාංකික ත්‍රස්ත සාමාජිකයාගෙන් සිදු කළ ප්‍රශ්න කිරීමේදී තවත් ත්‍රස්තවාදී සැකකරුවන් තිදෙනකු ඉන්දීයාවේ සිටින බවට අනාවරණය කැරගෙන ඇති අතර ඒ අනුව ඉන්දීය ආරක්ෂක අංශ චෙන්නායි හිදි ඔවුන් තිදෙනා අත්අඩංගුවට ගෙන තිබේ.‍‍ඉන්දියාවේ පිහිටි විදේශ තානාපති කාර්යාලවලට ප්‍රහාර එල්ල කිරීමේ සැලසුම් සකස් කළ අය බවට මොවුන් සම්බන්ධයෙන් සිදුකළ මූලික විමර්ශනවල දී අනාවරණය වී තිබෙන බවද මෙවැනි ත්‍රස්තවාදී සාමාජිකයන් තවදුරටත් සිටින්නේ දැයි සොයා බැලීම සඳහා විශේෂ විමර්ශනයක් ආරම්භ කැර තිබෙන බවද වාර්තා වෙයි.ශ්‍රී ලාංකික සැකකරු අල්-කයිඩා ත්‍රස්ත සංවිධානය සමඟ වක්‍ර සබඳතා පවත්වා ඇති අයකු බවට සැකකරන අතරම ඔහු ශ්‍රී ලංකාවට අවශ්‍යව සිටි ත්‍රස්ත සැකකරුවකු බවට ද හඳුනාගෙන තිබේ. මොහු සතුව මැලේසියාව තුළ ත්‍රස්ත ජාලයක් පැවැති බවටත් ඒ සඳහා විදේශිකයින්ද සම්බන්ධව සිටි බවටත් තොරතුරු අනාවරණය කැර ගෙන ඇත.එසේම මෙම ලාංකික සැකකරු ව්‍යාජ විදේශ ගමන් බලපත්‍රයකින් මලයාසියාවට පැමිණ ඇති අතර පසුගිය 2011 වසරේ සිට ඔහු එරට තුළ සැඟව සිටිමින් ත්‍රස්ත ක්‍රියාකාරකම් සැලසුම් කැර ඇති බවද මොහුගේ හැසිරීම් ගැන අවධානයෙන් සිට සැකකරු අත්අඩංගුවට ගත් බවද වාර්තා වෙයි‍.සැකකරු මේවන විට රැඳවුම් නියෝග යටතේ මැලේසියානු ආරක්ෂක අංශ බාරයේ පසුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405178</link>
    <topic>ඩොලර් මිලියන 1.5ක් වැයකරමින් ඉදිකරන මඩකළපු නිවාස ව්‍යාපෘතියේ ප්‍රගතිය සොයා බැලේ</topic>
    <author/>
    <content>ඉරාන රජයේ වියදමින් අමෙරිකානු ඩොලර් මිලියන 1.5ක් වැයකොට මඩකළපුවේ ඉදිකෙරෙන නිවාස ව්‍යාපෘතියේ ප්‍රගතිය පිළිබඳ සාකච්ඡා කිරීම සඳහා ශ්‍රී ලංකාවේ ඉරාන තානාපති ඊබ්බ්‍රාහිම් කානි මහතා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා හමුවිය.මේ හමුව පසුගියදා සෙත්සිරිපාය, බරත්තරමුල්ලේ පිහිටි ඉදිකිරීම්, ඉංජිනේරුසේවා, නිවාස හා පොදු පහසුකම් අමාත්‍යාංශයේදී පැවැත්විණි.ඉරාන රජයේ ආධාර ඇතිව ශ්‍රී ලංකාවේ ක්‍රියාත්මක කළ හැකි වෙනත් ඉදිකිරීම් ව්‍යාපෘති පිළිබඳව ද මෙහිදී ඉරාන තානාපතිවරයා හා විමල් වීරවංශ ඇමැතිවරයා අතර සාකච්ඡාවට ලක්විය.ඉරානය හා ශ්‍රී ලංකාව අතර අතීතයේ සිට පැවත එන දැඩි මිත්‍රත්වය අගය කළ ඉරාන තානාපතිවරයා ඉදිරියේදීත් ඒ මිත්‍රත්වය තව තවත් වර්ධනය කරගත යුතු බවද අවධාරණය කළේය.එසේම ශ්‍රී ලංකාවට එරෙහිව එල්ලවන ජාත්‍යන්තර බලපෑම්වලදී ඉරානය සෑමවිටම ශ්‍රී ලංකාව ආරක්ෂා කිරීම සඳහා කටයුතු කරන බවද ඔහු සඳහන් කළේය.තවද ඉරානය විසින් ශ්‍රී ලංකාවට දිගු කරන මිත්‍රත්වයේ හස්තය තමා හා තම රජය දැඩි සේ අගය කරනබවද විමල් වීරවංශ ඇමැතිවරයා මෙහිදී පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n1405179</link>
    <topic>අන්තරේ කැඳවුම්කරු ඇතුළු අට‍දෙනාට එරෙහිව වරෙන්තු</topic>
    <author>සිරන්ජනී කුමාරි</author>
    <content>අධිකරණ නියෝග කඩ කොට කොළඹ නගරය තුළ උද්ඝෝෂණයේ යෙදුණු අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු ඇතුළු ශිෂ්‍ය ක්‍රියාකාරීන් අට‍දෙනාට එරෙහිව වරෙන්තු නිකුත් කළ කොළඹ ප්‍රධාන මහේස්ත්‍රාත් ගිහාන් පිලපිටිය මහතා සැකකාර සිසුන් වහා අත්අඩංගුවට ගන්නා ලෙස පොලිසියට නියෝග කෙළේය."මොන අධිකරණ නියෝග ආවත් ,ඉදිරියට විරෝධතා ව්‍යාපාරය කර ගෙන යනවා" යැයි පවසමින් අන්තර් විශ්ව විද්‍යාලයේ ශිෂ්‍ය ක්‍රියාකාරීන් අධිකරණ නියෝග කඩ කරමින් උද්ඝෝෂණයේ යෙදුණු අයුරු ඡායාරූප හා විඩියෝ දර්ශන මඟින් පොලිසිය අධිකරණයට කරුණු තහවුරු කිරීමෙන් අනතුරුව මහේස්ත්‍රාත්වරයා මේ නියෝගය නිකුත් කෙළේය.අන්තර් විශ්වවිද්‍යාල කැඳවුම්කරු වු කාලවිතාන පතිරණගේ නජිත් ඉන්දික මල්ෂා,චින්තක සිරිනුවන් රාජපක්ෂ,ජේ.කේ .ඩී ලසන්ත,කේ.වී.රජිත ප්‍රසාද් රොෂාන් ‍චානක නෙහොත් රවිඳු ,එච්.පි.එම්.හේවාවිතාරණ,ආර්.එම්.පි.එම් ප්‍රභාශන,ආර්.එම්.දිනේෂ් කුමාර යන ශිෂ්‍ය ක්‍රියාකාරීන් වෙත මෙසේ වරෙන්තු නිකුත් විණ.ඉකුත් 7 වන දින 2000කට ආසන්න ශිෂ්‍ය පිරිසක් අධිකරණ නියෝග නොතකා කුරුඳුවත්ත පොලිස් වසමේ වොඩ්පෙදෙස කොම්පඤ්ඤ වීදිය හරහා කොල්ලුපිටිය ගාලුපාර ඔස්සේ අරලියගහ මන්දිරය වෙත විරෝධතාවෙන් ගමන් කළ බවට අධිකරණයට කරුණු දැක්වු පොලිසිය පස්වරු 1 -6 දක්වා කාලය තුළ රථවාහන තදබදයක් ඇති කොට මහජන පීඩාවක් ඇති කළ බවත් අධිකරණයට ද අපහාස කරමින් මෙම උද්ඝෝෂණය පැවැත්වු බව පැවසීය.මේ පෙළපාලිය නතර කිරීමට අවම බලය භෘවිතා කර කඳුළු ගැස් ප්‍රහාර එල්ල නොකළ බව පැවසූ පොලිසිය එසේ කළහොත් තරුණ සමුළුව පැවැත්වෙන අවස්ථාවේ දී එය අන්තර් ජාතික වශයෙන් ලංකාව අපකිර්තියට ලක් වන බව පැවසීය.කොළඹ නගරයේ කුරුඳුවත්ත ,කොල්ලුපිටිය ,කොම්පඤ්ඤවිදීය යන පොලිස් වසම් තුළ පෙළපාලි හා උද්ඝෝෂණ පැවැත්වීම තහනම් කරමින් ඉකුත් 6 වන දින අධිකරණය මඟින් ශිෂ්‍ය ක්‍රියාකාරීන් 17දෙනෙකුට තහනම් නියෝග නිකුත් කොට තිබිණ.මේ නියෝග ද නොතකා උද්ඝෝෂණයේ නියැලුණු ශිෂ්‍ය ක්‍රියාකාරින් 8 දෙනෙකුට වරෙන්තු නිකුත් කළ මහේස්ත්‍රාත්වරයා සෙසු සිසුන් 9දෙනාට නොතිසි නිකුත් කෙළේය.රයන් ජයලත්,එම්.වී.ටී.ඩී.අබේරත්න,එම්.බී.සේනාරත්න,අනුරාධ ඉසුරු බණ්ඩාර,ලහිරු චතුරංග වීරසේකර,චන්දන ලංසක්කාර,සුදේශ් නජින්ත,අමිල පෙරේරා,දිනේෂ් පුෂ්පකුමාර යන සිසුන්ට මෙසේ නොතිසි නිකුත් කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n14051710</link>
    <topic>රන්වල හෝටලයක වෙසක් දා අරක්කු විකුණූ දෙදෙනකුට දඩ</topic>
    <author>ඉන්දික පොල්කොටුව</author>
    <content>කෑගල්ල රන්වල ප්‍රදේශයේ හෝටලයක් තුළ ඉතා හොර රහසේ වෙසක් දින (14) හා පසුදින (15) මත්පැන් අළෙවි කළ දෙදෙ‍නෙකු රුපියල් ලක්ෂ හතරක් පමණ වටිනා මත්පැන් බෝතල් 356ක් සමග අත්අඩංගුවට ගැණිනි.අදාළ හෝටලයට වෙනත් දිනයන්හිදී මත්පැන් අළෙවිය සඳහාද කිසිදු බලපත්‍රයක් නොමැති බැව් අනාවරණය වේ.මේ අතර අනුමත මිලටද වඩා ඉතා අධික මිල ගණන් යටතේ මෙහි මත්පැන් අළෙවි කැර ඇති බවට සුරාබදු නිලධාරීහු අනාවරණය කැරගෙන ඇත.මධ්‍යම පළාත් සහකාර සුරාබදු කොමසාරිස් ගාමිණී අධිකාරි මහතාගේ උපදෙස් මත මහනුවර විශේෂ සුරාබදු මෙහෙයුම් ඒකකයේ ස්ථානාධිපති තිස්ස ගුණරත්න මහතා ඇතුළු නිලධාරිහු පිරිසක් මේ වැටළීම කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n14051711</link>
    <topic>මිත්තණිය කාමරයකට දමා සිරකර තැබූ මුණුපුරා හා බිරිය වෙසක් දා අත්අඩංගුවට</topic>
    <author>අසේල කුරුළුවංශ හා මහනුවර දිසා විශේෂ</author>
    <content>අසූපස් වියැති තම මිත්තණියව නිවසින් පිටතට ඒමට නොහැකිවන ලෙස නි‍වසේ කාමරයකට දමා සිරකර තැබූ බව කියන සිද්ධියක් සම්බන්ධයෙන් ඇගේ මුණුපුරා හා මිණිපිරිය වත්තේගම පොලීසිය විසින් වෙසක් පුන් පොහෝදින අත්අඩංගුවට ගනුලැබ ඇත..සැකකරුවන් මෙම මහලු කත දින ගණනාවක් තිස්සේ කාමරය තුළ සිරකර තබාගෙන සිට ඇති බව පොලිස් පරීක්ෂණ මඟින් අනාවරණය වී තිබේ.දියණියන් තිදෙනකුගේ මවක වන මේ මහලු කත ඇගේ එක් දියණියකට නිවස ලියාදීමෙන් පසු එම දියණියගේ පුතෙකු තම බිරිය හා එක්ව ඇයව නිවසේ කාමරයක සිරකර තබා ඇති බව පොලීසිය පවසයි.ප්‍රදේශවාසීන්ගෙන් ලද තොරතුරු මත පොලීසිය අදාළ වැටලීම සිදුක‍ර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n14051712</link>
    <topic>අසාධාරණයක් වුණු පොලිස් පරීක්ෂකවරුන් 16කගෙන් මූලික අයිතිවාසිකම් පෙත්සමක්</topic>
    <author>ශිරෝමි අබයසිංහ</author>
    <content>පොලිස් පරීක්ෂකවරුන් සහකාර පොලිස් අධිකාරිවරුන් ලෙස උසස් කිරිම සඳහා පැවැත්වුණු සම්මුඛ පරීක්ෂ‍ණයේදී සිය සුදුසුකම් සහ හැකියාවන් පෙන්වා දීමට ප්‍රමාණවත් කාලයක් ලබා නොදී වෙනත් අයට උසස්වීම් ලබා දීමෙන් තම මූලික අයිතිවාසිකම් උල්ලංඝණය වී යැයි පවසමින් ‍පොලිස් පරීක්ෂකවරුන් දහසය දෙනකු මූලික අයිතිවාසිකම් පෙත්සමක් ශ්‍රේෂ්ඨාධිකරණය හමුවේ ගොනු කළහ.පොලිස් පරීක්ෂක අජිත් අබේවර්ධන මහතා ඇතුළු දහසය දෙනෙකු පෙත්සම්කරුවෝ වෙති.සම්මුඛ පරීක්ෂණයේ දී සිය සුදුසුකම් පෙන්වා දීමට ලබා දුන්නේ විනාඩි තුන හතරක් පමණක් බවත් උසස්වීම් ලබා දුන් කඩඉම් ලකුණු ප්‍රකාශයට පත් නොකළ බවත් පෙත්සම්කරුවෝ සඳහන් කරති.පොලිස්පති එන්.කේ.ඉලංගකෝන් ,නීතීය සහ සාමය පිළිබඳ අමාත්‍යාංශයේ ලේකම් නන්ද මල්ලවආරච්චි මහත්වරුන් ,රාජ්‍ය‍ සේවා කොමිෂන් සභාවේ සභාපති ඇතුළු සාමාජිකයින් ,උසස්වීම් ලැබූ පොලිස් පරීක්ෂකවරුන් එකසිය විසි දෙදෙනා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කැර තිබේ.පොලිස් උප සේවයේ සිට නිත්‍ය පොලිස් සේවයට බැඳුණු අයටත් උසස්වීම් ලබා දී ඇතැයි සඳහන් කරන පෙත්සම ඔවුන්ට එසේ උසස්වීම් ලබා ගැනීමට සුදුසුකම් නොමැති බව සඳමන් කරයි.අදාළ සුදුසුකම් සපුරා තිබියදි තමන්ට උසස්වීම් ලබා නොදීමෙන් සිය මූලික අයිතිවාසිකම් උල්ලංඝණය වී ඇතැයි සඳහන් කරන පෙත්සම්කරුවෝ තමන් උසස්විම් ලැබීමට සුදුස්සන් බව ප්‍රකාශයට පත් කැර තමන් සහකාර පොලිස් අධිකාරිවරුන් ලෙස උසස් කරන ලෙස බලධාරින්ට නියම කරන ලෙසත් අධිකරණයෙන් ඉල්ලා සිටියි. පෙත්සම විභාග කැර අවසන් වන තුරු, 2014/03/31 දිනැති අංක 1908 දරණ පොලිස්පතිවරයා නිකුත් කැර ඇති චක්‍ර ලේඛය මඟින් තව දුරටත් උසස්වීම් ලබා දීම වළකාලන අතුරු තහනම් නියෝගයක් නිකුත් කරන‍ ලෙසත් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n14051713</link>
    <topic>උසාවි භූමියේදී මහලු කතක රවටා රුපියල් 600ක් වංචා කළැයිමාමයි ලේලියි රිමාන්ඩ්</topic>
    <author>සිරිසේන රාජපක්ෂ</author>
    <content>මාලිගාකන්ද උසාවි භූමිය තුළදී විවිධ පොරොන්දු දී හැත්තෑපස් හැවිරිදි අහිංසක, මහලු කාන්තාවක් රවටා රුපියල් හයසීයයක (600/-) මුදලක් වංචා කළ බව කියන මාළිගාවත්ත ප්‍රදේශයේ මාමා ලේලි දෙපළක් රිමාන්ඩ් භාරයේ තැබීමට මාළිගාකන්ද අතිරේක මහේස්ත්‍රාත් රෂන්ත ගොඩවෙල මහතා නියෝග කළේය.එම්. එස්. එම්. සිද්දික් (මාමා) සහ සිත්ති වසුදා (ලේලි) මෙසේ රිමාන්ඩ්භාරයට පත් කෙරුණු සැකකරුවන්ය.හැත්තෑපස් හැවිරිදි මහලු විශ්‍රාමික කාන්තාවක් විසින් කරන ලද පැමිණිල්ලකට අනුව උසාවි සැරයන් පො.සැ. ගමගේ 24176 සහ පො.කො. 81124 රුක්ෂාන් යන මහත්වරුන් විසින් සැකපිට මොවුන් දෙදෙනා අත්අඩංගුවට ගෙන මරදාන පොලීසියට භාර දී ඇත.අනතුරුව මරදාන පොලීසියේ සැරයන් වර්ණසූරිය සහ පො.කො. නිමල් (61038) යන මහත්වරුන් විසින් මේ සැකකරුවන් දෙදෙනා මාළිගාකන්ද අධිකරණයට ඉදිරිපත් කිරීමෙන් පසු මෙසේ රිමාන්ඩ්භාරයට පත් කෙරිණ.කුඩු නඩුවකට වරදකරු වී දඩ නියම වූ තම පුතා වෙනුවෙන් දඩ මුදල ගෙවීමට මාළිගාකන්ද මහේස්ත්‍රාත් අධිකරණයට පැමිණි පැමිණිලිකාරිය බංකුවක් මත වාඩි වී සිටියදී ඇය වෙත පැමිණි සැකකාරිය පැමිණිලිකාරිය සමග කූල්පඟ වී ඇත. පසුව ඇයට උදව් උපකාර කිරීමට හැකි බව පවසා අදාළ දඩ මුදල ඉක්මණින් ගෙවීම සඳහා අදාළ නිලධාරියාට දීම සඳහා රුපියල් සීයක්ද (100/-) සිරගතවී සිටින පුතා ඉක්මනින් එළියට ගැනීමට ජේලර්ට දීම සඳහා රුපියල් පන්සීයක්ද (500/-) පැමිණිලිකාරියගෙන් ලබාගන්නට උත්සාහ කර ඇතැයිද අධිකරණයේදී හෙළි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=n14051714</link>
    <topic>වෙසක් සමයේ බියර් ටින් විකිණීමට ළඟ තබාගෙන රු. 20000ක් දඩ</topic>
    <author>සිරිසේන රාජපක්ෂ</author>
    <content>බලපත්‍ර රහිතව වෙසක් පෝය දින බියර් ටින් තොගයක් විකිණීම සඳහා සන්තකයේ තබා ගත් චුදිතයකුට කොටුව මහේස්ත්‍රාත් තිළිණ ගමගේ මහතා විසින් රුපියල් විසිදහසක (20000/-) දඩයක් ඊයේ (16) නියම කළේය.කොම්පඤ්ඤවීදිය ප්‍රදේශයේ පදිංචිකරුවකු වන ටී. වී. බර්ටි නමැත්තකුට මෙසේ දඩ නියම කෙරිණ. පෝයදා කොම්පඤ්ඤවීදිය පොලීසිය මඟින් කරන ලද වැටලීමකදී සැකකරු විසින් ඔහු සන්තකයේ තබාගෙන සිටියදී මේ බියර් ටින් තොගය අත්අඩංගුවට ගෙන තිබේ.කොම්පඤ්ඤවීදිය පොලීසිය විසින් ඊයේ මේ සැකකරු කොටුව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව අදාළ චෝදනාවට වරද පිළිගැනීමෙන් පසු ඔහුට මෙසේ දඩ නියම කෙරිණ.මීට අමතරව තීරු බදු රහිතව මෙරටට ආනයනය කරන ලද සිගරැට් වෙසක් පෝය දින ගාලු මුවදොර පිටියේදී අලෙවි කරමින් සිටි අයකු කොටුව පොලීසිය මගින් අත් අඩංගුවට ගෙන තිබේ.ඊයේ මේ සැකකරුද කොටුව මහේස්ත්‍රාත් අධිකරණය වෙත ඉදිරිපත් කිරීමෙන් පසු චෝදනාවට වරද පිළිගත් බැවින් කොටුව මහේස්ත්‍රාත් තිළිණ ගමගේ මහතා විසින් ඔහුට රුපියල් දස දහසක (රු. 10000/-) දඩයක් නියම කරන ලදී.මෙසේ දඩ නියම කෙරුණේ මට්ටක්කුලිය ප්‍රදේශයේ එච්. ඒ. උදේශ් කුමාර නමැත්තකුටය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405171</link>
    <topic>නඩුවලට අදාළ සැකකරුවන් නිකරුණේරිමාන්ඩ් කිරීම නතර කළ යුතුයි</topic>
    <author>කුලියාපිටිය විශේෂ - ඩබ්ලිව්. රණසිංහ</author>
    <content>පොලිසිය අධිකරණය වෙත ඉදිරිපත් කරන නඩු 10 ක් අතුරින් 9 ක්ම පොලිසියෙන්ම ඇප ලබාදිය හැකි නඩුයි. එසේ ඇප ලබාදීමේ බලතල ද පොලිසිය සතුව තිබියදී ඒ නඩුවල සැකකරුවන් නිකරුණේ රිමාන්ඩ් ගතකිරීමට පොලිසිය කටයුතු කිරීම නැවැත්විය යුතුයි. මෙය පොලිස්පතිවරයාගේ අවධානයට එය යොමු කරනවා යැයි අගවිනිසුරු මොහාන් පීරිස් මහතා කුලියාපිටියේ දී පැවැසීය.ඒ මහතා එසේ කීවේ කුලියාපිටිය පළාත්බද මහාධිකරණය ස්ථාපිත කිරීම සඳහා ඉදිකරන ලද නව දෙමහල් ගොඩනැගිල්ල විවෘත කිරීම නිමිත්තෙන් එහි අධිකරණ ශාලාවේදී පැවති උත්සවය අමතමිනි.මෙහිදී අගවිනිසුරුවරයා වෙනුවෙන් පොලිස් විශේෂ ගෞරවාචාරයක් ද පිරිනැමිණි.උත්සව සභාව අමතමින් අගවිනිසුරු මොහාන් පීරිස් මහතා මෙසේ ද කීය.අධිකරණ විනිසුරුවරුන්ගෙන් මා ඉල්ලීමක් කරනවා ඒ ටිකක් සංවේදීව කටයුතු කරන ලෙසයි. අපරාධ නීතිය ක්‍රියාත්මක කිරීමේදී ඒ යටතේ සැකකරුවාට ඇප ලබාදීමට මැලිවන්න එපා. යහමින් ඇප ලබා දෙන්න.අධිකරණ විනිසුරුවරුන්ගේ අභිමතය සීමාකිරීම සම්බන්ධයෙන් ද ළඟදීම නියෝග ලබා දෙනවා.ජනතාව අධිකරණයෙන් ඉල්ලා සිටිනුයේ තමන්ගේ නඩු විභාගයට ගෙන ඉක්මනින් අවසානයක් කර දෙන ලෙසයි. මහජන මතයක් ලෙසින් ද ජනතාව අධිකරණයේ අැප මත ඒ වගකීම පවරනවා. එය අපට සැහැල්ලු කොට තකන්න බෑ.ජනතාව අධිකරණය කෙරෙහි ලොකු විශ්වාසයක් තබා තිබෙනවා. ඒ විශ්වාසය කඩවන අයුරින් අප මොහොතකටවත් කටයුතු කළ යුතු නෑ.නීතිඥ ලෝගුවෙන් සැරසුණු විට අධිකරණයේදී අප විශේෂ තත්ත්වයකට පත් වෙනවා. නීතියේ රාමුව තුළ යම්යම් ප්‍රශ්න කිරීම් සඳහා අපට නිදහස ලැබෙනවා. සාමාන්‍ය අයට ඒ දේවල් කරන්න බැහැ. නීතිඥ ලෝගුව මුල්වරට පැළඳි දා අප දුන් ප්‍රතිඥාව අප මෙනෙහි කළ යුතුයි.සුප්‍රිම් උසාවියේ තිබෙන හැම බෙදුම් නඩුවක්ම වාගේ අවුරුදු 35 – 40 ක් තරම් පැරණි ඒවායි. බෙදුම් නඩු ඇයි මෙහෙම දීර්ඝ ලෙස ඇදි ඇදී යන්නේ. මේ ප්‍රමාදයන් සිදුවන්නේ අධිකරණයේ දී ඉදිරිපත් කෙරෙන නොයෙකුත් අන්තර් නියෝගයන් නිසයි.මේ අනවශ්‍ය ප්‍රමාදයන් නිසා සේවාදායකයන් උසාවියට ඇවිත් අපහසුතාවට පත්වෙනවා.ඒ අමතර නියෝගයන් කිසිවක් නැතිව මේ නඩු මාස 6 – 7 කින් අවසන් කළ හැකියි.නොයෙකුත් පෙත්සම් හා දිවුරුම් පෙත්සම් අධිකරණයට ඉදිරිපත් කෙරෙනවා. ඒ සියල්ලේ ඇත්තේ එකම කරුණුයි. සාක්කි ලැයිස්තුවකට සාක්කිකරුවකුගේ නමක් දාගන්න බැරි වුණොත් එයත් රැගෙන යනවා මහාධිකරණයට. නඩු ප්‍රමාද වන්නේ මෙවැනි හේතූන් නිසයි.අධිකරණ ඇමැති රාවුෆ් හකීම් මහතා - නවීන තාක්ෂණ ක්‍රමවේද උපයෝගී කොටගෙන කටයුතු කිරීමෙන් අපරාධ නීති පද්ධතියේ වු පැරැණි නඩු 2000 ක් පමණ මේ වන විට අවසන් කොට තිබෙනවා.කෙටි කාලයක් ඇතුළත මේ ප්‍රගතිය ඇතිකිරීමට අගවිනිසුරුතුමන් ගන්නා ලද පියවර මඟින් හැකිව තිබෙනවා. අධිකරණ අමාත්‍යාංශයේ කටයුතු සඳහා අධිකරණ සේවා කොමිෂන් සභාවෙන් ලැබෙන සහාය අප ඉතාමත් අගය කරනවා.කුලියාපිටියේ පැවති “දැයට කිරුළ” ජාතික සංවර්ධන ප්‍රදර්ශනය මුල්කොටගෙන මෙම අධිකරණ කලාපයන්හි ප්‍රගතිමය කටයුතු රැසක් සිදුව තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405172</link>
    <topic>පොල්ගහවෙලකෑගල්ල මාර්ගය සති දෙකක් වහලා</topic>
    <author>එල් පී. තිලකරත්න පොල්ගහවෙල සමූහ</author>
    <content>ඒ- 19 පොල්ගහවෙල කෑගල්ල මාර්ගයේ කරදන පාලමේ ඉදිකිරීම් හේතුවෙන් ලබන 19 දින සිට සති දෙකක් ඇතුළත රාත්‍රී 9 සිට පෙ.ව 5 දක්වා වසා තැබෙන බව විධායක ඉංජිනේරු කාර්යාලය සඳහන් කරයි.මේ මාර්ගය භාවිතා කරන්නන් අදාළ කාල සීමාව ඇතුළත විකල්ප මාර්ග භාවිතා කරන ලෙස ද ඉල්ලා සිටී. 2014 දැයට කිරුළ අභිමංගල ව්‍යාපෘතිය ලෙස මේ පාලම ඉදිකිරීම ආරම්භ කෙරූ අතර ඒ සඳහා රු.මි 250ක මුදලක් ඇස්තමේන්තු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405173</link>
    <topic>මිලියන 85කින්කුරුණෑගලට අලි වැටක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල දිස්ත්‍රික්කයේ අලි ප්‍රශ්නයට විසඳුමක් ලෙස ජනාධිපති මහින්ද රාජපක්ෂ මහතාගේ උපදෙස් පරිදි රුපියල් මිලියන 85ක වියදමින් අලි වැටක් ඉදිකැරේ.පොල්පිතිගම, ඇහැටුවැව ,ගල්ගමුව, ගිරිබාව, අඹන්පොල කොටවෙහෙර හා නිකවැරටිය යන ප්‍රාදේශීය ලේකම් කොට්ඨාසවල වන අලි ප්‍රශ්න පවතින ගම්ම‍ාන කේන්ද්‍රකර ගනිමින් මේ අලිවැට ඉදිකිරීමට ‍යෝජිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405174</link>
    <topic>ලිපියක් ලියා දිවියෙන් සමුගෙන</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>ත්‍රිකුණාමලයේ සිට කොළඹ කොටුව දක්වා පෙරේදා (15) ධාවනය වු රාත්‍රි තැපැල් දුම්රියට අග්බෝපුර ප්‍රදේශයේදි සිවිල් ආරක්ෂක භටයකු හැපි මියගිය බව අගබෝපුර පොලිසිය කියයි.මෙසේ මියගොස් ඇත්තේ අග්බෝපුර. පාසල පිටුපස පදිංචි ගල්තැන්නේ ගෙදර ගාමිණි විජේවිර (34) නැමැති අයෙකි. කන්තලේ , අග්බෝපුර දුම්රිය ස්ථාන දෙක අතරේදි මේ අනතුර සිදුවී තිබේ.මියගිය අය සිද්ධිය වීමට පෙර ලිපියක් ලියාතබා ඇති බැවින් යම් සිත් තැවුලක් නිසා දුම්රියට ගෙලතබා සියදිවි නසා ගන්නට ඇති බවට පොලිසිය සැකකරයි.පශ්චාත් මරණ පරික්ෂණය කන්තලේ මූලික රෝහලේදි පැවැත්විමට නියමිතය. අග්බෝපුර පොලිස් ස්ථානාධිපති පොලිස් පරික්ෂක ජයම්පති මහතාගේ ප්‍රධානත්වයෙන් පරික්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405175</link>
    <topic>අම්බලන්ගොඩ වෙසක් පෙරහරේ අලි ජරමරයක්</topic>
    <author>ගාල්ල දිස්ත්‍රික් සංචාරක</author>
    <content>අම්බලන්ගොඩ සදහම් වෙසක් කලාපය වෙනුවෙන් සංවිධාන කරන ලද වැඩ සටහන්වල එක් අවස්ථාවක් වූ සදහම් මහ පෙරහර දර්ශණීය ලෙස අලි ඇතුන් හා නැටුම් ගැයුම් සහිතව අම්බලන්ගොඩ ශ්‍රී සුදර්ශනාරාම විහාරස්ථානයට (මහ පංසලට) ලඟා වෙමින් තිබිණු අවස්ථාවේ හිටි හැටියේම ධාතු කරඬුව රැඟෙන ගිය අලියා කුලප්පු වී ධාතු කරඬුවද බිම දමා ඒ මේ අත දුවමින් මහත් කළබැගෑනියක් කළේය.මේ අවස්ථාවේ දහම් පාසල් 43ක දරුවන්, මවුපියන් හා අතිවිශාල සැදැහැවතුන් ජන ගඟක් මෙන් පැමිණෙමින් තිබුණි. එහෙත් ආශ්චර්යයකට මෙන් කිසිදු කෙනෙකුට සීරීම් තුවාලයක් හෝ සිදු නොවූ අතර ජනතාව මර බියෙන් හිස් ලූ ලූ අත දිවූහ.පසුව මහත් වෙහෙසක් දරා අලියා මෙල්ල කළ අතර ඒ වන විටක් දම්වැල් ආදියට අලියාගේ පාද හතරම තුවාල වී ලේ ගලමින් තිබූ අතර ඌ මහත් තෙහෙට්ටුවට පත්ව තිබූ බවක් පෙනෙන්නට තිබුණි.මේ සම්බන්ධයෙන් පෙරහර නරඹමින් සිටි ඇල්පිටිය කහදූව ප්‍රදේශයේ පදිංචි අම්බලන්ගොඩ ප්‍රාදේශීය ලේකම් කාර්යාලයේ හිටපු ඉඩම් අංශ ප්‍රධානියකු ද වශයෙන් සෙවය කරන ලද කේ.එම්.ජී. සිරිසෝම මහතා මෙසේ කීය.“ඔය අලියා දකුණේ බලගතු දේවාලයක් වන ගැටබරු දේවාලයේ අලිය කියලයි ආරංචි. ඌ රතිඤ්ඥා පත්තු කරනකොට පවා බයයිලු. ඔය කුලප්පු වෙලා නෙවෙයි. බයවෙලා කියලයි මම හිතන්නෙ. ඒ සතාට කෝච්චි සද්ද ,වගේම කෝච්චිවල නළා හඬ හුරු නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405176</link>
    <topic>ටිපර් රථ ගැටුමෙන් අයෙක් මරුට</topic>
    <author>සීගිරිය විශේෂ</author>
    <content>බකමූණ කුමාරඇල්ල ප්‍රදේශයේ පෙරේදා (15) රාත්‍රී යතුරුපැදියක් හා වැලි ටිපර් රථයක් ගැටීමෙන් යතුරුපැදියේ ගමන් ගත් තරුණයන් දෙදෙනකු බරපතළ තුවාල ලබා එක් තරුණයකු මියගොස් ඇතැයි බකමූණ පොලිසිය කියයි.බකමූණ ලග්ගල ප්‍රධාන මාර්ගයේ මාරක රිය අනතුරු ‍බහුලව සිදුවන වංගුව පිහිටි කුමාරඇල්ල වංගුවේදී අනතුර සිදු වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405177</link>
    <topic>රඹුක්කන සංචාරක පුරවරයක සිරිගන්වන්නට දැන් ලහි ලහියේ සංවර්ධන වැඩ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන නගර‍ය සංචාරක පුරවරයක් ලෙස සංවර්ධනය කිරීමේ විශේෂ ව්‍යාපෘතියක් ආරක්ෂක හා නාගරික සංවර්ධන අමාත්‍යාංශය ආරම්භ කර තිබේ.සබරගමු පළාත් ප්‍රධාන ඇමැති මහීපාල හේරත් මහතාගේ ඉල්ලීමකට අනුව ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා විසින් ලබාදී ඇති මෙම විශේෂ නගර සංවර්ධන ව්‍යාපෘතිය යටතේ අක්කර පහක භූමිභාගයක කඩ කාමර 400කින් සමන්විත ඉදිකෙරෙන සති පොළ කෙසෙල් කැන් පොළ ඉදිකිරීම් මේ වනවිට අවසන් වෙමින් පවතී.මෙලෙස වැඩ අවසන් වෙමින් පවතින සංවර්ධන ව්‍යාපෘති පිළිබඳ නිරීක්ෂණ චාරිකාවක සබරගමු පළාත් මහ ඇමැති මහීපාල හේරත්, පාර්ලිමේන්තු මන්ත්‍රී කනක හේරත්, රඹුක්කන ප්‍රාදේශීය සභාවේ සභාපති අතුල හඳගම, යන මහත්වරුන් සමඟ ආරක්ෂක හා නාගරික සංවර්ධන අමාත්‍යාංශය, ශ්‍රී ලංකා යුද හමුදාව, රඹුක්කන විධායක ඉංජිනේරු කාර්යාලය, දුම්රිය දෙපාර්තමේන්තුව ආදී ආයතනවල නිලධාරීහු පිරිසක් මෙම අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405178</link>
    <topic>හෝමාගම රෝහලේ පල්දෝරු පද්ධතියඉදිකිරීම පිළිබඳ ඇමැති ප්‍රසාදය</topic>
    <author>හෝමාගම විශේෂ - ජිනදාස ගමගේ</author>
    <content>වසර 15ක් තිස්සේ නොවිසඳුණු හෝමාගම රෝහලේ පල්දෝරු පද්ධතිය මෙවර ලක්ෂ 800ක් වැය කර ඉදිකිරීමට හැකිවීම සතුටට කරුණක් බවත් එය ඉදිකිරීම සිදුකළාට පසු එයින් සාමාන්‍ය ජනතාවට හිරිහැරයක් නොවිය යුතු බවත් හෝමාගම සම්බන්ධීකරණ කමිටු සභාපති හා අධ්‍යාපන ඇමැති බන්දුල ගුණවර්ධන මහතා පැවැසීය.ඇමැතිවරයා එසේ පැවැසුවේ පසුගියදා හෝමාගම මූලික රෝහලේ ශ්‍රවණාගාරයේ පැවැති යෝජිත පල්දෝරු පද්ධතිය පිළිබඳ ප්‍රගති සමාලෝචන රැස්වීමේ දී අදාළ ඉංජිනේරු සමාගමේ නිලධාරින් අමතමිනි.තවදුරටත් අදහස් දැක්වූ ඇමැතිවරයා මෙසේ ද කීය. 1946 දී දිවංගත බී. ඒ. සෙමනේරිස් මහතා විසින් සාදා පරිත්‍යාග කරන ලද මෙම රෝහල පසුගිය කාලයේ දී එතුමාගේ පුත් බී. ඒ. මහීපාල මහතා විසින් තව තවත් වැඩි දියුණු කළා. දැන් මෙම රෝහල මූලික රෝහලක් වුවත් පල්දෝරු පද්ධතිය නිසියාකාර සැකසුණේ නෑ.සී.ඊ.සී.බී. ආයතනයේ ඉංජිනේරු චන්දන පලිහක්කාර මහතා කතා කරමින් මෙම පල්දෝරු පද්ධතිය ඉදිකිරීමෙන් පසු නිකුත්වන ජලය සීයට සීයක්ම පිරිසිදු ජලය වන අතර සීයට පනහක් නළ මාර්ගයෙන් ඉහළට ඇද රෝහල පිරිසිදු කිරීම් ආදියට ලබාගන්නවා. ඉතුරු සීයට පනහ ඇළ මාර්ගයෙන් මුදාහරිනවා.මේ අවස්ථාවට බස්නාහිර පළාත් සභා විපක්ෂනායක මංජු ශ්‍රී අරංගල, බ.ප. මන්ත්‍රී ජනක වැලිවත්ත මන්ත්‍රී රොජර් සෙනෙවිරත්න, හෝමාගම ප්‍රාදේශීය සභාවේ සභාපති රුවන් ප්‍රබෝධ පීරිස් හෝමාගම මුලික රෝහලේ වෛද්‍ය අධිකාරි වෛද්‍ය ප්‍රදීප් රත්නසේකර, බස්නාහිර පළාත් සෞඛ්‍ය අධ්‍යක්ෂ අමල් හර්ෂ, වර්ණා ජයසූරිය යන මහත්මීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r1405179</link>
    <topic>දිවා රාත්‍රී ක්‍රීඩා කළ හැකි පිටියක් අලව්වට</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව ප්‍රාදේශීය සභා මන්ත්‍රී ග්‍රේටන් නිලන්ත ජයලත් මහතාගේ උත්සාහය මත දිවා රාත්‍රී ක්‍රීඩා කළහැකි අංගසම්පූර්ණ අත්පන්දු ක්‍රීඩා පිටියක් අලව්වේ අබ්බෝව ග්‍රාමයේ විවෘත විය.රුපියල් ලක්ෂ 16ක වියදමින් ඉදිකරන ලද එම ක්‍රීඩා පිටිය කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා විවෘත කළේය.වයඹ පළාත් සභා මන්ත්‍රී රෝහණ බස්නායක, අලව්ව ප්‍රාදේශීය සභාවේ සභාපති බණ්ඩාර වෑත්තෑව, ප්‍රාදේශීය සභා මන්ත්‍රී ග්‍රේටන් නිලන්ත ජයලත් යන මහත්වරු මෙයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r14051710</link>
    <topic>කතගේ පසුම්බිය සොරාගනිද්දීමගීන්ගේ අතටම අසුවෙලා</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ දුම්රිය ස්ථානයේදී මගී කාන්තාවකගේ මුදල් පසුම්බිය පැහැර ගෙන යාමට තැත් කරද්දී මගීන් විසින් අල්ලා පොලිසියට බාරදෙන ලද 22 හැවිරිදි තරුණයකු මෙම මස 22දා දක්වා රිමාන්ඩ් භාරයේ තැබීමට අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනෙවිය පසුගියදා නියෝග කළාය.මොහු කොළඹ සිට, දුම්රිියට නැගී එහා මෙහා යමින් මඟීන්ගේ දේපළ සොරකම් කිරීම රැකියාව කර ගත් අයෙකු බව පොලිස් පරීක්ෂණවලදී හෙළිවී ඇත.වේයන්ගොඩ පොලිසියේ අපරාධ විමර්ශන අංශයේ සැරයන් පද්මසිරි පො.කො. කිත්සිරි, සහ ජගත් යන නිලධාරීහු පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=r14051711</link>
    <topic>බිළිඳා මරන්න තැත් කළ මව මාට්ටු</topic>
    <author/>
    <content>කුස පිළිසිඳගත් දරුවෙකු විනාශ කළේ යැයි කියන සිද්ධියක් සම්බන්ධයෙන් චෝදනා ලැබ රක්ෂිත බන්ධනාගාර ගතව සිටි කාන්තාවක් රු.7500ක මුදල් ඇප හා ලක්ෂයක ශරීර ඇප මත මුදාහැරීමට මීගමුව අතිරේක මහේස්ත්‍රාත් තිලකරත්න බණ්ඩාර මහතා නියෝග කළේය.මෙම කාන්තාව සමඟ අධ්‍යාපනය ලැබූ ශිෂ්‍යකු සමඟ ඇය ප්‍රේම සම්බන්ධයක් පවත්වා තිබේ.සිය ප්‍රේමවන්තයා අතින් ගැබිනික් වූ ඇය ඔහුට සැල කිරීමෙන් පසු දරුවා නැතිකර ගැනීමටත් පසුව විවාහ කරගන්නා බවත් ඔහු ප්‍රකාශ කර ඇතැයි පැමිණිල්ලේ සඳහන්ය.හොර රහසේ රාගම රෝහලට ඇතුල් වූ ඇයට වැසිකිළියක් තුළ දරුවා බිහිවී එහි වැසිකිළිවළට දරුවා වැටී ඇත. සිද්ධිය අනාවරණය වීමෙන් පසු රාගම පොලිසිය කාන්තාව අධිකරණයට ඉදිරිපත් කළේය. නොමේරූ දරුවා පරිවාස නිලධාරීන්ගේ භාරයේ පානදුර ප්‍රජාපති ළමා නිවාසයට භාරදීමටද අධිකරණයෙන් නියම විය. නැවත විභාගය 2014.07.30ට කල්තැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405171</link>
    <topic>පිලිපීනයට එරෙහි සටනට ශ්‍රී ලංකා පිලෙන් ප්‍රබලයෝ රැසක්</topic>
    <author>ෆවුස් මොහොමඩ්</author>
    <content>ආසියානු ෆයිව් නේෂන්ස් සුපිරි රටවල් පහේ රගර් තරගාවලියේ ශ්‍රී ලංකාව මුහුණදෙන අවසන් තරගය අද (17) පස්වරුවේ පිලිපීන කණ්ඩායම සමග කොළඹ තුරඟ තරග පිටියේ දී පැවැත්වේ. ශ්‍රී ලංකාව සමග ජපානය, හොංකොං, දකුණු කොරියාව සහ පිලිපීනය තරග වදින මෙවර ෆයිව් නේෂන්ස් තරගාවලියේ ශ්‍රී ලංකාව මෙතෙක් මුහුණදුන් තරග තුනම පරාජයට පත්වූ බැවින් මේ තරගය ජයගැනීමේ අරමුණින් ප්‍රබල ක්‍රීඩකයන් රැසක් කණ්ඩායමට ඇතුළත් කර තිබේ.හුරුපුරුදු ක්‍රීඩාපිටියක දේශීය ක්‍රීඩාලෝලීන් ඉදිරියේ තරග වදින බැවින් අද තරගයේ වාසිය ශ්‍රී ලංකාව දෙසට හරවා ගැනීමට හැකිවනු ඇත.විශේෂයෙන් මීට පෙර තරගවල දී ශ්‍රී ලංකාව වෙනුවෙන් උත්සාහක දිනුම් වාර්තා කළ ධනුෂ්ක රංජන් කෙරෙහි වැඩි බලාපොරොත්තු රැඳී ඇති අතර ජ්‍යෙෂ්ඨ ක්‍රීඩක ෆසීල් මරිජා, ශ්‍රීනාත් සූරියබණ්ඩාර, සඳුන් හේරත් සහ දිනූෂ චතුරංග අද තරගයේ දී පිලිපීන කණ්ඩායමේ ශක්තිමත් ඉදිරි ආරක්ෂක වළල්ල බිඳ දමා ශ්‍රී ලංකා කණ්ඩායමේ ජයග්‍රහණයේ මාවත විවර කරනු ඇත.ශ්‍රී ලංකා කණ්ඩායම ශක්තිමත් කිරීමට අද තරගය සඳහා විදෙස් ක්‍රීඩකයන් ඇතුළත් කරගනීමේ උත්සාහයක් ද පවතී. බොහෝ විට ෆිජී ක්‍රීඩකයන් දෙදෙනකුට ඒ අවස්ථාව උදාවනු ඇතැයි රගර් සංගමයේ ආරංචි මාර්ග සඳහන් කරයි. කෙසේවෙතත් ඒ සඳහා ආසියානු රගර් සංගමයේ අවසරය ඊයේ පස්වරුව වනවිටත් ලැබී තිබුණේ නැත.ශ්‍රී ලංකාව හා තරග වදින පිලිපීන කණ්ඩායමට විදෙස් ක්‍රීඩකයන් 8ක් එක්වී සිටිති. එහෙත් මෙවර තරගාවලියේ මෙතෙක් කිසිදු ජයග්‍රහණයක් වාර්තා කිරීමට පිලිපීනය සමත්වූයේ නැත. එබැවින් අද තරගය ශ්‍රී ලංකාවට මෙන්ම පිලිපීනයට ද වැදගත් තරගයක් වනු ඇත. ශ්‍රී ලංකා පිලේ කළමනාකරු ලෙස ගුවන් කොමදෝරු ලෙනාඩ් රොද්‍රිගෝ මහතා කටයුතු කරන අතර පුහුණුකරු ලෙස කටයුතු කරනු ලබන්නේ ලෙනාඩ් ද සිල්වා මහතා විසිනි.ශ්‍රී ලංකාව ආසියානු ෆයිව් නේෂන්ස් සුපිරි රටවල් පහේ රගර් තරගාවලියට එක්වූයේ පසුගිය වසරේ පැවැති ආසියානු ෆයිව් නේෂන්ස් පළමු කොටසේ තරගාවලියේ ශූරතාව දිනා ගැනීම හේතුවෙනි.ශ්‍රී ලංකා කණ්ඩායම - නාමල් රාජපක්ෂ (නායක), හෙන්රි ටෙරන්ස්, සත්‍යා රණතුංග, හසිත පෙරේරා, ෂැරෝ ප්‍රනාන්දු, ධනුෂ්ක පෙරේරා, යෝෂිත රාජපක්ෂ, බිලාල් හසන්, ශ්‍රීනාත් සූරියබණ්ඩාර, ෆසීල් මරිජා, ධනුෂ්ක රංජන්, ලී කීගල්, සඳුන් හේරත්, දිනූෂ චතුරංග, නුවන් හෙට්ටිආරච්චිඅතිරේක ක්‍රීඩකයන් - හේෂාන් කල්හාර, දුෂ්මන්ත ප්‍රියදර්ශන, සුදර්ශන මුතුතන්ත්‍රී, සයුරු ඇන්තනී, දුෂාන්ත ලෙව්කේ, රොෂාන් වීරරත්න, නිරෝෂන් ප්‍රනාන්දු, චාමර දාබරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405172</link>
    <topic>මංචි ජාතික වොලිබෝල් අවසන් තරග මහරගම දී</topic>
    <author/>
    <content>ශ්‍රී ලංකා වොලිබෝල් සම්මේලනය, සිලෝන් බිස්කට් සමාගමේ අනුග්‍රහයෙන් සංවිධාන කරන මංචි ජාතික වොලිබෝල් ශූරතාවලියේ පිරිමි-කාන්තා අවසන් මහා තරග අද (17) මහරගම ජාතික තරුණ සේවා ගෘහස්ථ ක්‍රීඩාංගණයේදී ප.ව.1.00 සිට පැවැත්වේ.සූපර් ලීග් කාන්තා අවසන් තරගයට පසුගිය වසරේ ශූරීයන් වු ශ්‍රී ලංකා ගුවන් හමුදාව හා අනුශූරතාව දිනාගත් ශ්‍රී ලංකා විදේශ සේවා නියුක්ති කාර්යාංශය සුදුසුකම් ලබාසිටීම විශේෂත්වයකි.පසුගිය වසරේ ශූරතාව දිනු ශ්‍රී ලංකා වරාය අධිකාරි කණ්ඩායම හා ශ්‍රී ලංකා යුද හමුදාව පිරිමි අවසන් තරගයට එක්වෙති. තරගාවලියේ පසුගිය වසරේ පිරිමි අනුශූරතාව හිමිකරගත්තේ ශ්‍රී ලංකා ගුවන් හමුදාව විසිනි.තරගාවලියේ ප්‍රධාන ආරධිතයන් ලෙස ක්‍රීඩා ඇමැති මහින්දානන්ද අලුත්ගමගේ, ශ්‍රී ලංකා වොලිබෝල් සම්මේලනයේ සභාපති විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, සිලෝන් බිස්කට් මංචි සමාගමේ විධායක අධ්‍යක්ෂ ශ්‍රීයා වික්‍රමසිංහ, සමූහ අධ්‍යක්ෂ නන්දන වික්‍රමගේ, සාමාන්‍යාධිකාරී ‍(වෙළෙඳ) තේජා පීරිස් මහත්ම මහත්මීන් එක්වෙති.කාන්තා අවසන් තරගය ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, ක්‍රීඩා අධ්‍යක්ෂ ජෙනරාල් රංජනී ජ‍යකොඩි, ගුවන් හමුදා එයාර් මාර්ෂල් කේ.ඒ.ගුණතිලක මහත්ම මහතමීන්ගේ ප්‍රධානත්වයෙන් පැවැත්වෙන අතර ශ්‍රී ලංකා වරාය අධිකාරියේ සභාපති පියත් බන්දු වික්‍රම, ක්‍රීඩා අමාත්‍යාංශ ලේකම් අනුර ජයවික්‍රම, ලුතිනන් ජනරාල් දයා රත්නායක මහත්වරුන්ගේ ප්‍රධානත්වයෙන් පිරිමි අවසන් තරගය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405173</link>
    <topic>මුදල් අමාත්‍යාංශ පිලට ජය</topic>
    <author/>
    <content>රාජ්‍ය සේවා විස්සයි20 ක්‍රිකට් තරගාවලිය යටතේ දේශීය ආදායම් දෙපාර්තමේන්තු කණ්ඩායම සමග පැවති තරගයෙන් කඩුලු 6ක ජයක් හිමිකර ගැනීමට මුදල් අමාත්‍යාංශ කණ්ඩායම සමත්විය.මහර ක්‍රීඩාංගණයේ පැවැති තරගයේදී පළමුව පන්දුවට පහරදුන් දේශීය ආදායම් පිල කඩුලු 2ක් දැවී ලකුණු 112ක් රැස්කළ අතර ජයග්‍රහී ඉලක්කය කඩුලු 4ක් දැවී තිබියදී සපුරාලීමට මුදල් අමාත්‍යාංශ පිලට හැකිවිය.මුදල් අමාත්‍යාංශ පිලට ජයගෙනා මොහමඩ් නවුසර් පන්දු 29කදී නොදැවී ලකුණු 47ක් රැස් කළේය. අයහපත් කාලගුණය ‍හේතුවෙන් තරගයේ එක් පිලට ඕවර 15කට සීමා කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405174</link>
    <topic>රාජස්ථාන් පිලට පහසු ජයක්</topic>
    <author/>
    <content>දිල්ලි ඩෙයාර්ඩෙවිල්ස් පිල සමග පෙරේදා අහමද්බාද් හිදී පැවැති තරගයෙන් ලකුණු 62ක පහසු ජයක් හිමිකර ගැනීමට රාජස්ථාන් රෝයල්ස් පිල සමත්විය.අයි.පී.එල් ක්‍රිකට් තරගාවලියේ රාජස්ථාන් පිල වාර්තා කළ හත්වැනි ජයග්‍රහණය මෙය විය. තරග 11කට සහභාගිවු රාජස්ථාන් පිල මේ වනවිට ප්‍රසාද ලකුණු 14ක් සමගින් ලකුණු සටහනේ තෙවැනි ස්ථානයේ පසුවේ.පළමුව පන්දුවට පහරදුන් රාස්ථාන් පිල කඩුලු 6කට ලකුණු 201ක් රැස්කළ අතර දිල්ලි පිලට ඕවර 20 අවසානයේ කඩුලු 9ක් දැවී රැස්කරගත හැකිවුයේ ලකුණු 139ක් පමණි. දිල්ලි පිලට හිමිවු නවවැනි පරාජය ලෙස මෙය සටහන් විය.ඔවුන් තරග 11කදී තරග 2ක් පමණක් ජයගෙන ලකුණු 4ක් සමගින් ප්‍රසාද ලකුණු සට‍හනේ අවසන් ස්ථානයේ (8) පසුවේ.දිල්ලි ඉනිමේදී මැද පෙළ පිතිකරු මනෝජ් තිවාරි නොදැවී 61ක් රැස්කරමින් හුදකලා සටහනක නිතර විය. ආරම්භක පිතිකරු අජින්ක්‍යා රහනේගේ (64) ඉනිමත්, ජේමිස් ෆෝල්ක්නර්ගේ වේගවත් පිතිහරඹයත් හේතුවෙන් පළමුව පන්දුවට පහරදුන් රාජස්ථා පිල ලකුණු 201ක් රැස්කිරීමට සමත්විය.තරගයේ වීරයා ලෙස නම්කළ අජින්ක්‍යා රහනේ පන්දු 50කදී හතරේ පහර 8ක් හා හයේ පහරක් එල්ල කර තිබිණි. සංජු සැම්සන් පන්දු 25කින් ලකුණු 40ක් රැස්කළ අතර රහනේ සමග එක්ව තෙවැනි කඩුල්ලට ලකුණු 74ක සබඳතාවක් පිහිටුවීය. කෙවොන් කූපර් පන්දු 16කදී හතරේ පහර 2ක් හා හයේ පහර 3ක් සමගින් ලකුණු 32ක් රැස් කළේය.ඉනිමේ අග භාගයේදී වේගවත් පිතිහරඹයක් දියත් කළ ජේමිස් ෆෝල්ක්නර් නොදැවී ලකුණු 23ක් ලබාගත්තේ පන්දු 8කදී හතරේ පහර 3ක් සමගිනි. ඉනිමේ අවසන් ඕවර 2 තුළදී බෙන් කටින් (7) සමග එක්ව දිල්ලි පන්දු යවන්නන්ගෙන් ලකුණු 32ක් උදුරාගැනීමට ෆෝල්ක්නර් සමත්විය. ඉම්රාන් තහීර් හා ශබාෂ් නදීම් කඩුලු 2 බැගින් දවාගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405175</link>
    <topic>ක්‍රීඩා අමාත්‍යාංශයෙන් පුහුණුකරුවන්ට නිල හැඳුනුම්පත්</topic>
    <author/>
    <content>තෝරාගත් ක්‍රීඩා ඉසව් යටතේ මලල ක්‍රීඩා, වොලිබෝල්, පිහිනුම් හා පාපන්දු පුහුණුකරු පාඨමාලාවන් සාර්ථකව නිමකළ පුහුණුකරුවන් 413දෙනකු ක්‍රීඩා අමාත්‍යාංශයේ නිල පුහුණුකරුවන් ලෙස පත්කරමින් නිල හැඳුනුම්පත් නිකුත් කිරීම ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ක්‍රීඩා අමාත්‍යාංශයේදී පසුගියදා සිදු කෙරිණි.ජාතික ක්‍රීඩාව පෝෂණය කිරීම සඳහා පාසල් මට්ටමේ සිට පුළුල් කාර්යයභාරයක් ඉටුකරන ක්‍රීඩා පුහුණුකරුවන්ගේ කුසලතා ජාත්‍යන්තර මට්ටම දක්වා යාවත්කාලීන කිරීමේ වැඩසටහන යටතේ ක්‍රීඩාවේ නව තාක්ෂණික දැනුම, ක්‍රීඩා වෛද්‍ය විද්‍යාව, ආහාර හා පෝෂණ මට්ටම කළමනාකරණය පිළිබඳ පුළුල් දැනුමක් ලබාදී පරිපූර්ණ ක්‍රීඩකයන් බිහි කිරීමට ක්‍රීඩා පුහුණුකරුවන් යොමු කිරීමේ ජාතික වැඩ සටහන යටතේ මේ පාඨමාලා පැවැත්විණි.මින් ඉදිරියට ක්‍රීඩා අමාත්‍යාංශයේ නිල පුහුණුකරු හැඳුනුම්පත නොමැති කිසිවකුට පුහුණුකරුවන් ලෙස කටයුතු ‍කිරීමට නොහැකි වන ලෙස සෑම පුහුණුකරුවකුම ක්‍රීඩා අමාත්‍යාංශයේ ලියාපදිංචි කර ඇති අතර ක්‍රීඩා පුහුණුකරුවන් ලියාපදිංචි කිරීමේ වැඩසටහන යටතේ සෑම ක්‍රීඩා ඉසව්වක් සඳහාම කෙටිකාලීන, අර්ධ කාලීන හා පූර්ණකාලීන පාඨමාලා ජාතික විද්‍යායතනය යටතේ පැවැත්වෙන අතර එම පාඨමාලා හදාරා සහතිකලාභියකු ලෙස නිල හැඳුනුම්පත ලබාගන්නා ලෙස සියලු පුහුණුකරුවන්ට ක්‍රීඩා අමාත්‍යාංශය දන්වා සිටී.හැඳුනුම්පත් ප්‍රදානයට එක්වු ක්‍රීඩා ඇමැතිවරයා පැවැසුවේ ක්‍රීඩා ඉතිහාසයේ ප්‍රථම වරට පුහුණුකරුවන් ලියාපදිංචි කර වර්ගීකරණය කරමින් ජාතික විද්‍යායතනය හරහා ඔවුන්ගේ දැනුම දියුණු කිරීම සඳහා විධිමත් වැඩපිළිවෙළක් ආරම්භ කළ බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405176</link>
    <topic>ශ්‍රී ලංකාවට එන පාකිස්තාන කණ්ඩායමටඅලුත් පිතිකරණ පුහුණුකරුවෙක්</topic>
    <author>වර්නන් ගුණසේකර</author>
    <content>එළැඹෙන අගෝස්තු මාසයට නියමිත ශ්‍රී ලංකා තරග සංචාරයේ සිට දෙවසරක කාලයක් සඳහා පාකිස්තාන ක්‍රිකට් කණ්ඩායමේ පිතිකරුවන්ගේ පුහුණුකරු වශයෙන් හිටපු සිම්බාබ්වේ ආරම්භක පිතිකරු ග්‍රාන්ට් ෆ්ලවර් පත්ව සිටී.පාකිස්තාන ක්‍රිකට් කණ්ඩායම ශ්‍රී ලංකාවේදී ටෙස්ට් තරග දෙකකට හා ජාත්‍යන්තර එක්දින තරග තුනකට ක්‍රීඩා කිරීමට නියමිතය.ග්‍රාන්ට්, හිටපු එංගලන්ත ක්‍රිකට් පුහුණුකරු ඇන්ඩි ෆ්ලවර්ගේ බාල සොහොයුරා වෙයි.මෙය, පාකිස්තාන ක්‍රිකට් පරිපාලනය විසින් මෑතකදී සිදු කෙරුණු පත්වීම්වල අළුත්ම පියවර වෙයි. හිටපු පාකිස්තාන නායක වකාර් යූනුස් දෙවැනි වතාවටත් පාකිස්තාන ක්‍රිකට් කණ්ඩායමේ ප්‍රධාන පුහුණුකරු ලෙස පසුගිය සතියේදී පත් කෙරුණු අතර කණ්ඩායමේ දඟ පන්දු උපදේශක ලෙස මුෂ්ටාක් අහමඩ් පත් කෙරිණි.පන්දු රැකීමේ හා පාකිස්තාන කණ්ඩායම ශක්තිමත් කිරීමේ පුහුණුකරු ලෙස හිටපු එංගලන්ත පන්දු රැකීමේ පුහුණුකරු රිචඩ් හල්සාල් පත්වීමටද නියමිතව ඇතැයි වාර්තා වෙයි.සිම්බාබ්වේ වෙනුවෙන් ටෙස්ට් තරග 67කට හා ජාත්‍යන්තර එක්දින තරග 221කට ක්‍රීඩා කර ඇති ග්‍රාන්ට් ෆ්ලවර්, ඔහුගේ වැඩිම ටෙස්ට් ඉනිම වන ලකුණු 201 වාර්තා කර ඇත්තේද පාකිස්තානයට එරෙහිව වීම විශේෂත්වයකි. ඒ, 1995 වසරේ හරාරේහිදීය.තරග බිමෙන් සමුගැනීමෙන් පසුව ග්‍රාන්ට්, එංගලන්ත කණ්ඩායමේ ක්‍රිකට් පුහුණුකරු ලෙස කටයුතු කළේය. 2012 වසර තෙක් කෙටි කාලයක් සිම්බාබ්වේ ක්‍රිකට් කණ්ඩායමේද පුහුණුකරු වූ ඔහු දැන් 43 වැනි වියෙහි පසුවෙයි.විශේෂයෙන් බොහෝ විදෙස් සංචාරවලදී පාකිස්තාන කණ්ඩායමට පිතිකරණ ගැටළුවලට මුහුණ දීමට සිදුව තිබේ. දකුණු අප්‍රිකාවේදී ටෙස්ට් තරග තුනම පරාජය වූ පාකිස්තානය පසුගිය වසරේ ජොහැන්නස්බර්ග් ටෙස්ට් තරගයේදී ඔවුන්ගේ අඩුම ඉනිම වූ ලකුණු 49කට දැවී ගියහ.පාකිස්තානය පසුගිය වසරේදී දෙමසක කෙටි කොන්ත්‍රාත්තුවකට ඔස්ට්‍රේලියාවේ ට්‍රෙන්ට් වුඩ්හිල්ගේ සේවය ලබා ගත්තද එයින්ද පාකිස්තාන පිතිකරුවන්ගේ දියුණුවක් ඇති නොවිණි. හිටපු ශ්‍රේෂ්ට පිතිකරුවන් වන ජාවඩ් මියැන්ඩාඩ්, ඉන්සමාම් උල් හක් හා සහීර් අබ්බාස් ද පාකිස්තාන කණ්ඩායමේ පිතිකරණ තත්ත්වය ඉහළ නැංවීමට පසුගිය කාලයේදී උත්සාහ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405177</link>
    <topic>මාතලේ රාජ්‍ය සේවා ක්‍රීඩා 19දා සිට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිස්ත්‍රික් රාජ්‍ය සේවා ක්‍රීඩා උළෙල මේ මස 19 වැනිදා සිට 27 වැනිදා දක්වා මාතලේ බර්නාඩ් අලුවිහාරේ ක්‍රීඩාංගණය කේන්ද්‍ර කරගනිමින් පැවැත්වේ.දිස්ත්‍රික් ලේකම් හෙලන් ඒ.මීගස්මුල්ල මහත්මියගේ උපදෙස් මත ක්‍රීඩා සංවර්ධන දෙපාර්තමේන්තු මාතලේ දිස්ත්‍රික් සම්බන්ධීකරණ නිලධාරී රංජිත් අලුවිහාරේ මහතා විසින් තරගාවලිය සංවිධානය කරයි.මේ අනුව 19-20 දෙදින ක්‍රිකට් හා කාන්තා/පිරිමි වොලිබෝල් තරග පැවැත්වෙන අතර 22වැනිදා එල්ලේ තරගත්, 23වැනිදා නෙට්බෝල් හා පාපන්දු තරගත් පැවැත්වීමට නියමිතය. 26-27 දෙදින මලල ක්‍රීඩා ඉසව් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=s1405178</link>
    <topic>පානදුර ශ්‍රී සුමංගල-රාජකීය තරගය ජය පරාජ නෑ</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>පානදුර ශ්‍රී සුමංගල විදුහල සහ රාජකීය විදුහල අතර පැවැති අන්තර් පාසල් අවුරුදු 15න් පහළ පළමු පෙළ ක්‍රිකට් තරගය ජය පරාජයෙන් තොරව නිමාවට පත්විය.පළමුවෙන් පන්දුවට පහරදුන් ශ්‍රී සුමංගල විදුහල ලකුණු 180ක් රැස්කළ අතර වර්ෂාව හේතුවෙන් තරගය නතර කරන විටදී රාජකීය පිල කිසිවකු නොදැවී ලකුණු 26ක් රැස්කරගෙන සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=f1405171</link>
    <topic>ඌව මැතිවරණයෙන් පස්සේ ජාතික මැතිවරණයක් එනවා</topic>
    <author>සාකච්ඡා කළේ චන්දන ජයවීර</author>
    <content>සෑම මැතිවරණයක්ම කලට වේලාවට පැවැත් වූ ආණ්ඩුව ජනාධිපතිවරණය හා මහ මැතිවරණය ද නියමිත කලට පවත් වන බවත් ඒ සඳහා ජනතා අපේක්ෂා සැපිරූ නායකයා ලෙස ජනාධිපති මහින්ද රාජපක්ෂ ඉදිරිපත් වන බවත් ඔහුගේ ජයග්‍රහණය ශක්තිමත් බවත් වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන පවසා සිටියේ මෙසේය.* යුද්ධයේ පස්වන විජයග්‍රහණය සමරන මේ මොහොත වන විට නැවත යළි හිස එසවිය නොහැකි ලෙස මර්දනය කළ බව කී එල්. ටී. ටී. ඊ. යේ සෙවණැලි යළි මතුවීම ගැන ඔබේ අදහස කුමක්ද?යුද්ධය අවසන් කිරීම විශ්වකර්ම ‍වැ‍ඩක්. තිස් අවුරුදු යුද්ධය මේ කපේදී අවසන් කරන්න පුළුවන් වෙයි කියලා කිසිවෙක් හිතුවේ නැහැ. කරන්න බැහැයි කියලා හිතපු දේ යථාර්ථයක් වුණේ ජනාධිපතිතුමාගේ, ආරක්ෂක ලේකම්තුමාගේ මඟපෙන්වීම හා රණවිරුවන්ගේ කැපවීම නිසයි.මෑත ඉතිහාසයේ ඇතිවූ කිසිම යුද්ධයක් අවසන්ව නැහැ. තාවකාලික සාමයක් වුණත් ඇතිකර ගත්තේ විවිධ දොළ පිදේනි දීලා. එහෙම නැත්නම් ඉල්ලන දේ දීලා.හිඟන්නගේ තුවාලේ වගේ හැමදාම තිබුණ යුද්දෙට සදහටම විසඳුමක් ලැබුණේ ලංකාවේදී පමණයි. ත්‍රස්තවාදය රට තුළ සහමුලින් නැති කිරීමෙන් අපි ලෝකයට ආදර්ශයක් දුන්නා.ත්‍රස්තවාදය අවුරුදු තිහක් තිස්සේ වැඩුණු මහා වෘක්ෂයක්. ගහ කැපුවට ඒ ගහේ මුල් ගොඩක් දුරට විහිදිලා තිබෙනවා. මුල් ජාත්‍යන්තරයටත් ගිහින් තිබෙනවා. පිටරටවල යුද්ධයෙන් ජීවත්වෙන පිරිසක් ඉන්නවා. ඔවුන් දැන් නොමරා මැරිලා. ඔවුන්ට බඩගෝස්තරය ලැබෙන්නේ යුද්ධයෙන්. ඒ නිසා ඔවුන් මේ තත්ත්වයට කැමැති නැහැ. ඒ හෙවණැලි නැවත නැගිටින්න හැදුවට ඒවට පණක් නැහැ.* මැයි දිනය බදුල්ලේ පැවැත්වීමෙන් ජ. වි. පෙ. ඌව මැතිවරණය සඳහා ප්‍රචාරක වාසියක් ලබා ගත්තා. එවැනි වාසියක් ලබාගත හැකිව තිබියදී ආණ්ඩුව “රණවිරු සතිය” මැතිවරණයක් නැති දකුණේ පැවැත්වීමට තීරණය කළේ ඇයි?මේ දේශය ත්‍රස්තවාදයෙන් නිදහස් කර දුන්නේ රණවිරුවා. ඒ නිසා ඔවුන් ඇගැයීමට අපිට වගකීමක් තිබෙනවා. අපි මැතිවරණවලින් දිනන්නේ යුද්ධයේ ප්‍රතිලාභ පෙන්වීමෙන් කියලා විවේචනයක් තිබෙනවා. නමුත් අපිට ඌව පළාත් සභාව දිනාගන්න යුද ජයග්‍රහණය පෙන්වීමට අවශ්‍ය නැහැ. ඒ ප්‍රදේශවල ජනතාව යුද්ධයේ අමිහිරි අත්දැකීම් හොඳින් දන්නවා.රණවිරු සතිය පවත්වන ස්ථාන කල් ඇතිව තීරණය කර තිබෙනවා. අපිට ඡන්දය පැවැත්වෙන ස්ථාන අනුව ඒ කාලසටහන් වෙනස් කිරීමට අවශ්‍ය නැහැ.* ඒ වුණත් ඇමැතිතුමා විපක්ෂය කියන්නේ රටේ මැතිවරණ කාලසටහන තීරණය වන්නේ ජිනීවාවලට අනුව කියලයි?ඌව මැතිවරණය තියන්නේ ජිනීවාවලට අනුව ද කියලා එහෙනම් බලන්න.* ආණ්ඩුවේ නොනවතින ජයග්‍රහණ රැල්ල ඉදිරියටත් එලෙසින්ම වලංගු ද යන්න ප්‍රශ්න කෙරෙන සංඥාවක් පසුගිය පළාත් සභා මැතිවරණයෙන් ලැබී ඇති බවට සමහර දේශපාලන විචාරකයන් සැක මතු කර තිබෙනවා නේද?එහෙම කියන්නේ එක්කෝ ගණන් බැරි අය. නැත්නම් දේශපාලන අවබෝධයක් නැති අඳ බාලයෝ.මේ මැතිවරණය පසුගිය පළාත් සභා මැතිවරණයට සාපේක්ෂව බැලීම තේරුමක් නැහැ. පසුගිය කාලේ මැතිවරණ ගණනාවක් තිබුණා. ඒ එක් එක් මැතිවරණයක ඡන්ද උස් පහත්වීම කොහොමද කියලා බැලිය යුතුයි. 2005 සිට හැම මැතිවරණයකදීම එජාපයේ ඡන්ද ප්‍රතිශතය කඩා වැටිලා. හතළිහකට ආසන්න මන්ත්‍රීන් සංඛ්‍යාවක් සිටි ජවිපෙ තුන්දෙනෙකුට අඩුවෙලා. කඩා වැටීම් කියන්නේ ඒවාටයි.මැතිවරණයකදී හැමදාම එකම ආසන සංඛ්‍යාව ලැබෙනව නම් මැතිවරණ තියලා වැඩක් නැහැ. ලෝකේ කොහේවත් හැමදාම එකම ප්‍රතිඵලය ලැබෙන්නේ නැහැ. නමුත් අපි හැමදාම පැහැදිලි බහුතරයක් ලබාගෙන ජයග්‍රහණය කර තිබෙනවා. එජාපයේ බලකොටුව කියන කොළඹත් අපි දින්නා. 2001 දී අපි හැම පළාත් පාලන ආයතනයක්ම පරදින විට මොනරාගල දින්නා. ඒ වගේ වාසිදායක පළාතක් වන ඌව දිනන එක අපිට හොඳටම විශ්වාසයි.* ඌව මැතිවරණයෙන් පසු ජාතික මැතිවරණයක් පැවැත්වීමට ආණ්ඩුව අදහස් කරනවාද?මේ මැතිවරණයෙන් පස්සේ ජාතික මැතිවරණයක් පවත්වනව. ඒක සමහර විට ජනාධිපතිවරයක් වෙන්න පුළුවන්. එහෙම නැත්නම් මහ මැතිවරණයක් වෙන්න පුළුවන්.* විපක්‍ෂයට ඡන්දයක් අවශ්‍යය නම් අපිට දෙන්න පුළුවන් කියලා ආණ්ඩුව අභියෝගයක් කළා. නමුත් දැන් ඒ ගැන උනන්දුව යට ගිහින්ද?නැහැ. ඔය කතා කරන විපක්ෂයේ ඉන්නේ මැතිවරණ සිතියම අකුලපු අය. ඒ නිසා ඒ අය ප්‍රජාතන්ත්‍රවාදී ක්‍රියාදාමයට සම්බන්ධ කරගන්න නම් මැතිවරණ ලබා දිය යුතුයි. මැතිවරණ කල් දැමූ අයට අපේ ජනාධිපතිතුමා මැතිවරණ කලින් තියලා ආදර්ශයක් ලබා දුන්නා. මේ තාක් කාලයට ඉල්ලන්න කළින් මැතිවරණ දුන්නා. ඉස්සරහටත් ම හ මැතිවරණයට වගේම ජනාධිපතිවරණයටත් තව කල් තියෙනවා. මැතිවරණයක් දෙනව කියන්නේ ප්‍රජාතන්‍රත්වාදයේ උපරිමයක්. ඒ නිසා අපි මැතිවරණයකට යනවා.* මීළඟ ජනාධිපතිවරණ සටන සඳහා විපක්ෂය නැවත වරක් පොදු අපේක්ෂකයෙක් ඉදිරිපත් කිරීමට සූදානම් වන බවට කතා බහක් තිබෙනවා නේද?රටේ හැමෝටම තියෙන නම්වල වටිනාකමක් නැහැනේ. පොදු අපේක්ෂකයා කියන නමත් දැන් ඒ වගේ. ඒකේ කිසි වටිනාකමක් නැහැ. එක්සත් ජනතා නිදහස් සන්ධානය මෙරට ප්‍රධානම පක්‍ෂ සියල්ලගේම එකතුව නිසා කාටහරි කියන්න පුළුවන් දැන් ඉන්න හොඳම පොදු අපේක්ෂකයා ජනාධිපතිතුමා කියලා. නමුත් ඒ වචනය හෑල්ලු වෙලා. මහින්ද රාජපක්‍ෂ ජනාධිපතිතුමා ජනතා අපේක්ෂකයෙක්.හැබැයි විපක්ෂයට අපේක්ෂකයෙක් නැහැ. යූ. ඇන්. පීයට , ජේ.වීපීයට නැත්නම් වෙනත් ත්‍රිවිල් පක්ෂයකට පුළුවන් නම් ඔවුන්ගේ අපේක්ෂකයා නම් කරන්න කියලා අපි අභියෝග කරනවා.* විපක්ෂය ඔවුන්ගේ අපේක්ෂකයා නම් නොකරන්නේ අවසාන මොහොතේ අපේක්ෂකයා නම් කිරීමෙන් එහි වාසිය ලබා ගැනීමට විය හැකියි ෙන්ද?අපි අපේ ජනතා අපේක්ෂකයා කවුද කියලා කියනවා. විපක්‍ෂයට කවුද කියලා කියන්න බැරි ඇයි. යූ. ඇන්. පියේ නායකයා පළාත් පාලන ආයතන, පළාත් සභා. මහ මැතිවරණ, ජනාධිපතිවරණ හැම එකකින්ම පැරදුණ අපේෂකයෙක්. එයාට තව තරග කරලා පරදින්න මැතිවරණයක් නැහැ. එයා නොවෙයි නම් ජේ. වී. පී. නායකයද? එහෙම නැත්නම් කලින් වතාවේ තරග කරලා පැරදුණ රටටම ගිනි තියන අපේක්ෂකයාද? එහෙට මෙහෙට පැනලා කියමු මෙව්ව කොතැනද? කවුද කියලා. ජනතාවට කිවයුතුයි එහෙම නොකියන්නේ මේගොල්ලන්ට නම් කරන්න කෙනෙක් නැති නිසයි.රනිල් වික්‍රමසිංහගේ නායකත්වය ඒ පක්ෂයේම අය පිළිගන්නේ නැති කොට එයා පොදු අපේක්ෂකයෙක් වෙන්නේ කොහොමද? ජේ. වී. පියත් දැන් හතරට පහට කැඩිලා. නිහාල් ගලප්පත්තිට හරි නන්දන ගුණතිලකට හරි ලැබුණ ඡන්ද ටිකවත් අනුර කුමාරට ලැබෙන්නේ නැහැ.ඒනිසා පොදු අපේක්ෂකයෙක් ගැන කතා කිරීම තේරුමක් නෑමේ කවුරු දැම්මත් පරදිනව. එක පැත්තකින් තියමු. අපේක්ෂකයන්ගේ නමක් යෝජනා කරන්න එකට එකතු වෙන්න බැරි පක්ෂ දෙකක් පොදු අපේක්ෂකයෙක් නම් කරන්නේ කොහොමදදැන් රනිල් වක්‍රමසිංහ මහත්තයා අමෙරිකාවේ ගිහිල්ලා ලංකාවට එන කොට එහෙන් පොදු අපේක්ෂකයෙක් අරන් එන්න පුළුවන්.* ශ්‍රී ලංකාවේ අමෙරිකානු තානාපතිනිය විපක්ෂයේ පොදු අපේක්ෂකයා විදිහට ඉදිරිපත් කිරීමට සමහරු තුළ තිබෙන අදහස ගැනද ඔබ කියන්නේ?විපක්ෂයේ අර්බුද තියෙද්දි පළාත් සභා මැතිවරණය පැරදුන ගමන් විපක්ෂනායකවරයා අමෙරිකාවට ගියේ පොදු අපේක්ෂකයා අරන් එන්න වෙන්න පුළුවන්. පාට් ටයිම් වැඩකරන අය එහේ ඉන්නවා. ඒ නිසා මේ වතාවේ පොදු අපේක්ෂකයා එහෙන් ගෙනේවි.* ආණ්ඩුවේ බලය ඔය කියන තරම් ස්ථාවර නම් ක්‍රමෝපායික පනත විවාදයට ගත් මොහොතේ, එය ප්‍රදර්ශනය කළ නොහැකි වූයේ ඇයි?ආණ්ඩුව ගිලෙන නැවක් නෙමෙයි. මෙහෙන් විපක්ෂයට යන්න කවුරුවත් නැහැ. දිගටම වුණේ විපක්ෂයෙන් මෙහෙට ආපු එක මිසක් කවුරුවත් එහෙට ගියේ නැහැ. හැබැයි එන්න හිටිය පලියට අපි ඒ හැමෝම ගන්නේ නැහැ. රටටකට නාමිකව හරි විපක්ෂයක් ඕනේ.* ඒත් සන්ධානයේ සමහර පාර්ශව මේ පනතින් පස්සේ ආණ්ඩුවේ වැඩපිළිවෙළ විවේචනය කිරීම ආරම්භ කර තිබෙනවා නේද?ඒකෙන් පේන්නේ සන්ධානයේ අභ්‍යන්තර ප්‍රජාතන්න්‍රවාදයයි. ඔය කට්ටිය එක එක කතා කිව්වට මේ කවුරුවත් සන්ධානයෙන් යන්නේ නැහැ. ඒ ගොල්ලන්ට යන්න පේනතෙක් මානයක නායකයෙක් ඇත්තෙත් නෑ.මේ කතාවලට කැමැති අයට චූන් වෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=f1405172</link>
    <topic>බුදුරුව නැත්නම් වෙසක් නැහැ</topic>
    <author>සටහන – ඉරෝෂිනී දීපිකා</author>
    <content>සම්බුදු තෙමඟුල සමරන බොදුනු ජනතාව අතර අතීතයේ සිට මේ දක්වාම වෙසක් පත් හුවමාරු වීම දැකිය හැකි සුලබ කරුණක්. වෙසක් පතේ වර්තමාන තත්ත්වය එහි ගුණාත්මක බව රදවා ගත යුතු ආකාරය, වෙසක් පතක් නිර්මාණය කළ යුතු ආකාරය සහ එහි අනාගතය පිළිබඳ වෙසක් පත් නිර්මාණකරණයේ යෙදෙන ජේ. එස්. මාර්කටින් ආයතනයේ කළමනාකාර ගිහාන් ප්‍රියශාන්ත මහතා සමඟ කළ කතා බහකි මේ.* වෙසක් සුබ පැතුම් පතක් කියන්නේ...අසිරිමත් සම්බුදු තෙමඟුල සැමැරීම සඳහා භාවිතා කරන සුබ පැතුම් පත් වෙසක් සුබ පැතුම් පත් එහෙමත් නැත්නම් වෙසක් කාඩ් ලෙස හැඳින්වෙනවා. වසර 30 කට අධික කාලයක සිට බෞද්ධ ජනයා වෙසක් සමයට වෙසක් පත භාවිත කර තිබෙනවා. මුද්‍රණයේ දියුණුවත් සමඟ වෙසක් පත් විවිධ හැඩයෙන්, විවිධ වර්ණයෙන්, විවිධ ප්‍රමාණයෙන්, විවිධ චිත්‍ර හා ඡායාරූප භාවිතයෙන් නිර්මාණය කෙරුණා. වර්තමානය වන විට මෙය ඉතාමත් වර්ධනීය මට්ටමක පවතිනවා.වෙසක් සුබ පැතුම් පත අපට හඳුන්වා දුන්නේ මෙරට විසූ දමිළ ජාතිකයන්. ඒ 1980 දශකයේ දී ප්‍රථමයෙන් කලෛමගල් ආයතනය තමයි මෙය හඳුන්වා දුන්නේ. පසුව දුමින්ද එරන්ද, සුචි කලා, රෝයල් වැනි වෙසක් පත් නිෂ්පාදනයේ නම් දැරුවන් බිහි වුණා. මේ වන විට විවිධ ආයතන වෙසක්පත් නිර්මාණකරණයට ප්‍රවිශ්ට වී තිබෙනවා.* වෙසක් සමයට වෙසක් පත අවශ්‍යම ද?වෙසක් සමයට සුබ පැතීමට අද වන විට වෙසක් පත අවශ්‍යම දෙයක් බවට පත් වෙලා. විශේෂයෙන් ම පාසල් දරුවන් අතර වර්තමානය වන විට සුබ පැතීම සඳහා භාවිතා වන ජනප්‍රිය ක්‍රමය බවට පත් වී තිබෙන්නේ වෙසක් පතයි. වෙසක් කියන්නේ බොදුනු ජනතාවට අතිශයින් ම වැදගත් කාලයක්. ඉපදීම, බුදුවීම, පිරිනිවන් පෑම යන සම්බුදු තෙමඟුල සිදුවුණු වෙසක් පුන් පොහෝ දිනය තරම් වැදගත් දවසක් බෞද්ධ ජනතාවට නැහැ. ඒ නිසා සම්බුදු තෙමඟුල් අසිරිය සමරමින් එකිනෙකා හට සුබ පතා ගැනීමට වෙසක් පත අවශ්‍ය වී තිබෙනවා. උපන් දිනයට, විවාහ සංවත්සරයට සුබ පැතීමට සුබ පැතුම් පත් භාවිතා කරනවා නම් අසිරිමත් සම්බුදු තෙමඟුල වැනි අපට උතුම් දිනයන් සිහිපත් කරමින් සුබ පැතීම වැදගත් දෙයක්.වර්තමානය වන විට වෙසක් සුබ පැතුම් පතක් යවන්නේ බෞද්ධයන් පමණක් නොවේ. නත්තලට සුබ පතලා බෞද්ධ යහළුවකු, කිතුණු යහළුවකුට නත්තල් සුබ පැතුම් පතක් යවනවා වගේ, කිතුනු යහළුවන් බොදුනු යහළුවන් වෙත මේ සුබ පැතුම් පත් යොමු කරන බවක් වර්තමානය වන විට දකින්නට පුළුවන්. මේ ආකාරයට විවිධ අවස්ථා වලදී සුබ පැතීම සඳහා විවිධ සුබ පැතුම් පත් බිහිවන අතරේ වෙසක් සමයට වෙසක් පත් භාවිත කිරීම වැදගත්.* වෙසක් පත නිර්මාණය විය යුත්තේ කෙසේ ද?එය මූලිකව ම සම්බුදු තෙමඟුල තේමා කරගෙන නිර්මාණය විය යුතුයි. එමඟින් සිංහල බෞද්ධ සංස්කෘතියට යහපත් පණිවිඩයක් දෙන්න ඕනේ. ඒ වගේම මෙය ආගමික නිර්මාණයක් විය යුතුයි. සෑම නිර්මාණයක්ම අලුත් වෙන්න ඕනේ. මිනිසුන්ගේ සිත් පහන් විය හැකි අයුරින් ඒ නිමවා තිබීම අත්‍යවශ්‍ය දෙයක්. ජාතක කථාවක්, බුදු සිරිතේ වැදගත් අවස්ථාවක් සිහිපත් කරමින් මේ සුබ පැතුම් පත් නිම වීම මගින් මිනිසුන්ට යහපත් පණිවිඩයක් සිහිකැඳවීමට ඉඩ ලැබෙනවා.වෙසක් සුබ පැතුම් පතට බොහෝ විට යොදාගන්නේ බුදු පිළිම, මල්, විහාර, චෛත්‍යය වගේ දේ. ඊට අමතරව වෙසක් නිර්මාණ භාවිත වනවා. බුදු සිරිතේ විවිධ අවස්ථා යොදා ගැනෙනවා. මෙවැනි සුබ පැතුම් පතක් නිර්මාණය කිරීමේ දී අප බොහෝ දේ සිතිය යුතුයි. යොදා ගන්නා චිත්‍ර ඡායාරූප වැනි දේ මෙන්ම වර්ණ භාවිතය පිළිබඳ පවා අප සිතන්න ඕනේ.එය නිම විය යුත්තේ බෞද්ධ සමයට යි. ඒත් වර්තමානයේ තිබෙන වෙසක් පත් තුළින් බෞද්ධ ක්‍රමයක් පිළිබිඹු වන්නේ නැහැ. එයට හේතුව වැරැදි වර්ණ භාවිත කිරීම නිසා ඇතැම් ඒවා දමිළ සුබ පැතුම් පත් වල ස්වරූපයක් ගැනීම යි. මේ නිසා වෙසක් පත් නිර්මාණය කිරීමේ දී බෞද්ධ කම ඉස්මතු වන පරිදි එය නිර්මාණය කිරීමට කටයුතු කළ යුතුයි.මේ තත්ත්වය වර්තමානය වන විට වෙසක් පත් වල පමණක් නොව වෙසක් සැරැසිලි වලින් පවා ඉස්මතු වී තිබෙනවා. චීන වෙසක් කූඩු, බකට් නිර්මාණ මේ වන විට වෙසක් සැරැසිලි අතරට එක්වෙලා. ඒත් ඒවා මඟින් අපේ බෞද්ධ අනන්‍යතාවය නිරූපණය වන්නේ නැහැ. අපේ රටේ ජනතාව හදන වෙසක් කූඩුව සහ අනෙකුත් වෙසක් නිර්මාණ වල බෞද්ධ ස්වරූපය ඉස්මතු වී තිබෙනවා. මේ නිසා වෙසක් සමයට කරන කුමන නිර්මාණයක දී වුව අපේ අනන්‍යතාවය වගේම ශ්‍රද්ධාභක්තිය ඉස්මතු වී පෙනෙන පරිදි ඒවා නිම කිරීමට ක්‍රියා කළ යුතුයි.* සමහර වෙසක් පත් වලට භාවිතා කර තිබෙන්නේ නළු නිළියන් හෝ පෙම්වතුන් බුදු පුදට යන රූප, ඒ මඟින් ශ්‍රද්්ධාව ඉස්මතු වේ යැයි ඔබ සිතනවා ද?ඒ ආකාරයේ රූප යොදා ගැනීමේ ප්‍රවණතාවක් අතීතයේ තිබුණා. ඒත් වර්තමානයේ දී මෙවැනි රූප භාවිත වන්නේ නැහැ. එවැනි දේ භාවිතය මඟින් ශ්‍රද්්ධා භක්තිය ඉස්මතු වීම වගේ වෙසක් පතකින් බලාපොරොත්තු වන දේ ඉස්මතු වීමවත් වන්නේ නැහැ. මේ වසරේ දී වැඩිපුර අලෙවි වුණේ රෝසමල් අන්තර්ගත කළ නිර්මාණ යි. බුදු පිළිමය යොදා ගත් නිර්මාණ සඳහාත් ඉල්ලුමක් තිබෙනවා.පෙම්වතුන්ගේ හෝ නළු නිළියන් ගේ රූප යොදා ගත් වෙසක් පත් අප නිර්මාණය කරන්නේ නැහැ. අප වැඩිපුරම යොදා ගන්නේ බුදු පිළිමය යොදා ගත් නිර්මාණ යි. මා දකින විදිහට වෙසක් සමය පිළිබිඹු කිරීමට නම් වැදගත් වන්නේ එවැනි නිර්මාණ යි. බුදු පිළිමය මඟින් ජනිත වන ශ්‍රද්ධාව වෙන කිසිම දෙයකින් ඉස්මතු කරන්න බැහැ.* බුදුරුව සහිත වෙසක් පත් සඳහා පාරිභෝගික රුචිකත්වය කුමන ආකාර ද?ජනතාව වැඩිපුරම රුචියක් දක්වන්නේ බුදුපිළිමය සහිත වෙසක් පත් සඳහා යි. ඒත් මේ වසරේ එම තත්වය වෙනසකට ලක්වෙලා. ස්වාමින්වහන්සේලා බුදු පිළිමය වෙසක් පත් සඳහා යොදා ගැනීමෙන් අගෞරවයක් වන බව පැවැසීම ඊට හේතුවයි. මේ නිසා බොහෝ ගුරුවරු බුදුපිළිමය අන්තර් ගත වෙසක්පත් නොගන්නා ලෙස සිසුන්ට අවධාරණය කර තිබෙනවා.මේ නිසා වැඩිපුරම අලෙවියක් දක්නට ලැබෙන්නේ මල් සහිත වෙසක් පත්.බුදුපිළිමය නැත්නම් වෙසක් නැහැ. කියලායි මගේ අදහස. මෙහෙම ගියොත් තොරණකවත් බුදු පිළිමය භාවිත කරන්න බැරිවෙනවා. බුදු හිමියන් දේශනා කර තිබෙන්න් සෑම දෙයක්ම අනියත බවයි. වෙසක් පතක් ගත්තත්, වෙනත් වෙසක් නිර්මාණයක් ගත්තත් කාලයත් සමඟ ඒවායේ අභිනවතාවය දක්නට පුළුවන්.සාමාන්‍යයෙන් වෙසක් පත් ලක්ෂ 30ක් මුද්‍රණය කරනවා නම් එයින් ලක්ෂ 20 කට ම යොදා ගන්නේ බුදුරුවයි. ඒත් මෙවර තත්ත්වය ඊට වඩා හාත්පසින්ම වෙනස් වෙලා. තව අවුරුදු පහක් විතර යන විට වෙසක් පතෙන් බුදු පිළිමය නැත්තටම නැතිවෙලා යාවි එතකොට අපේ වෙසක් පතේ අනන්‍යතාවත් එහෙම පිටින්ම නැතිවෙලා යනවා. අතීතයේ විසූ රජවරු බුදු පිළිම නෙළුවා.ඒවා අව්වට වැස්සට ගොදුරු වුණා. සතුන්ගේ වසුරු වැටුණා. එහෙම නම් ඒ මඟිනුත් බුදු පිළිමයට අගෞරවයක් වෙනවා නේ. ඒ නිසා මෙවැනි අදහස් ජනතාව අතරට යැවීමේ දී අප පරිස්සම් විය යුතුයි. අප දකින විදිහට බුදු පිළිමයකින් ලබා දෙන්න පුළුවන් හැඟීම වෙන කිසිම දෙයකින් ලබා දෙන්න බැහැ.* වෙසක් පත්වලට නුසුදුසු ආකාරයේ කවි භාවිතා වන අවස්ථා තිබෙනවා...ආදරය වැනි හැඟීම් ජනිත කරමින් රචනා වුණු කවි භාවිත වූ අවස්ථා ති‍ෙබනවා. සමහර වෙසක් පත් ගත්තාහම තමන්ගේ මවට යවන්න පුළුවන් වෙසක් පතක් සොයා ගැනීමටත් අසීරුයි. මේ නිසා වෙසක් පතේ පූජනීය බව කෙරෙහි රාජ්‍ය මැදිහත් වීම අවශ්‍ය යි.* වර්තමානය වන විට වෙසක් සමය වාණිජකරණයට ලක් වෙලා....වෙසක් කියන්නේත් අලුත් අවුරුද්ද වගේම කර්මාන්තයක්. මේ කර්මාන්තයේ ඉදිරියෙන්ම ඉන්නේ මුස්ලිම් ව්‍යාපාරිකයෝ. ඒ අය තමයි චීන නිර්මාණ මෙරටට ගෙන්වන්නේ. ඒ අතින් බැලුවොත් අන්‍යාගමිකයන් තමයි වෙසක් කර්මාන්තයේ වැඩිපුරම ඉන්නේ.* වර්තමානයේ අන්තර්ජාලය සහ දුරකථන හරහා සුබ පැතුම් යවන්න පුළුවන්. එවැනි තත්ත්වයක් තුළ වෙසක් පත් අලෙවියේ අඩුවීමක් තිබෙනවා ද?කොහෙත්ම නැහැ. වසරින් වසර අලෙවිය වැඩිවනවා මිස අඩුවක් නැහැ.* වෙසක් පතේ අනාගතය කෙබඳු වේවි ද?මීට වඩා යහපත් වේවි. එසේ වේවා කියන එක තමයි අපේ බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>17</day>
    </date>
    <link>http://www.dinamina.lk/2014/05/17/_art.asp?fn=f1405173</link>
    <topic>ඉතිහාසය ආරක්ෂිතව අනාගතයට</topic>
    <author>ඉන්දු රාමනායක (පුරාවිද්‍යා විශේෂවේදී) කැලණිය විශ්වවිද්‍යාලය</author>
    <content>ලොව කුමන ජාතියකට වුව ද සිය අනන්‍යතාව ප්‍රකාශ කළ හැකි හොඳම සාධනීය කරුණ වන්නේ ඔවුනොවුන් සතු ජාතික උරුමයයි. ඒ ඒ රටවල ‍ඔවුන්ගේ සංස්කෘතික, අධ්‍යාපනික හා විද්‍යාත්මක සංවර්ධනයට එය අත්‍යාවශ්‍ය බව පිළිගත් අතර ඒ බව විදහා පෑමට ඇති අංශය කෞතුකාගාරයයි. සෑම රටක ම එක් කෞතුකාගාරයක්වත් පිහිටුවා ඇත. නූතන කෞතුකාගාරය එම සමාජයේ කැඩපතක් බවත්, සියලු කෞතුකාගාර ක්‍රියාවන්හි මහජනයා රැඳී ඇති බවත් අද සමාජයේ සාමාන්‍ය පිළිගත් මතයයි.කෞතුකාගාරය සාමාන්‍ය ජන වහරේ “කටුගෙය” යන නමින් ද, ඉංග්‍රීසියේ දී “MUSEUM” යන්න ද භාවිත කරති. කෞතුකාගාර ආරම්භය පුද්ගලික වූ ආයතනයක් වුව ද නූතනයේ සමාජයේ ප්‍රධාන පැතිකඩක් බවට පත් වී හමාරය. නූතන සමාජ සේවයට කැප වූ ආයතනයක් වන කෞතුකාගාරය සමාජ සංවර්ධනය සඳහා අත්‍යාවශ්‍ය වූත් ඉතා සමීප වූත් ආයතනයක් බවට පරිවර්තනය කිරීම අද කෞතුකාගාර විශේෂඥවරුන් වෙත පැවරී ඇති විශේෂ අභියෝගයකි.එක්සත් ජාතීන්ගේ අධ්‍යාපන, විද්‍යාත්මක හා සංස්කෘතික සංවිධානය හෙවත් ICOM ආයතනය (International Council of Museum) යුනෙස්කෝව (UNISCO) යටතේ 1946 වර්ෂයේ දී ආරම්භ විය. එය කෞතුකාගාර දියුණුවට පත් කිරීම සඳහා පිහිටුවන ලද්දෙකි. සෑම රටකින් ම එක් ජාතික කමිටුවක් බැගින් ලොව පුරා ජාතික කමිටු පිහිටුවීමෙන් ද, කෞතුකාගාර අතර සහසම්බන්ධතාවය වර්ධනය කරමින් ද සමස්ත ලෝකයේ ම කෞතුකාගාර මූලික කොටගෙන අයිකොම් සංවිධානය ඉතා භාරදූර කාර්යයක් ඉටු කරති.අයිකොම් ආයතනය විසින් “කෞතුකාගාරය” යන්න මෙසේ අර්ථ විග්‍රහ කොට ඇත. එනම්,“‍කෞතුකාගාරයක් යනු මානවයාගේ හා ඔහුගේ පරිසරය පිළිබඳ ස්පර්ශිත හා අස්පර්ශිත උරුමය අත්පත් කර ගන්නා වූ ද, සංරක්ෂණය කරන්නා වූ ද පර්යේෂණ පවත්වන්නා වූ හා ප්‍රදර්ශනය කරන්නා වූ ද මහජනයාට සේවය කිරීමට හා එහි වර්ධනයට කැප වූ මහජනයාට විවෘත වූ අධ්‍යාපනය අධ්‍යයනය හා සංතුෂ්ටිය ළඟාකර ගැනීමට ඇති ලාභ නොලබන ස්ථිර ආයතනයකි.”මෙහි දී මූලික අරමුණු මහජනතාවට ‍කෞතුකාගාර ප්‍රදර්ශනය ඉදිරිපත් කිරීම ය. එනම් අංග සම්පූර්ණ සේවාවකින් යුක්ත ව මහජනතාවට කෞතුකාගාරය ප්‍රදර්ශනය නිර්මාණය කිරීම කෞතුකාගාර දෙපාර්තමේන්තුවේ අරමුණ වේ. මෙම අරමුණ සාර්ථක කර ගැනීම සඳහා ක්‍රියා කිරීමේ දී සාමාන්‍ය වශයෙන් කෞතුකාගාරයක් හා සම්බන්ධ නානා විධ කාර්ය පථයක් අතරින් අප රටට වඩාත් උචිත වන්නා වූ කාර්ය පථයක් තෝරාගැනීම වැදගත් වේ. එනම් එම ප්‍රදේශයන්ට ආවේණික සංස්කෘතික හා ස්වාභාවික විද්‍යා උරුමයන් ද විදහා දැක්වීම එකී කෞතුකාගාරවල කාර්ය භාරය වේ.මහජනයා ආකර්ෂණයට ප්‍රදර්ශන ඉදිරිපත් කිරීමේ දී කෞතුක වස්තු අත්පත් කර ගැනීම, ගබඩා කිරීම, කළමනාකරණය, සංරක්ෂණය, විශ්ලේෂණය කිරීම, තැන්පත් කිරීම හා ප්‍රදර්ශනය කිරීම ආදී කාර්යයන් කිහිපයක් සිදු කරති.කෞතුකාගාරය තුළ ඇති භාණ්ඩ තුළින් සියයට විස්සක් පමණ ප්‍රදර්ශනය සඳහා ඉදිරිපත් කෙරේ. එසේ හෙයින් ගබඩාගත භාණ්ඩයන් ආරක්ෂා කිරීමට කටයුතු කරති.කෞතුකාගාරයට මූලික වූ ප්‍රධාන අරමුණක් තිබිය යුතු ය. එනම් සෑම කෞතුකාගාරයකට ම තේමාවක් හෙවත් දැක්ම හා මෙහෙවර තිබීම වැදගත් ය. උදාහරණයක් ලෙස ජාතික කෞතුකාගාරය කෙරෙහි අවධානයේ දී,දැක්ම -Vision – “අභිමානවත් දේශයක් ලෙස අතීතය විසින් දායාද කළ සංස්කෘතික හා ස්වාභාවික උරුමයන් ආරක්ෂා කර මතු පරපුර වෙත වඩාත් ඵලදායි අයුරින් ඉදිරිපත් කිරීම හා ගෝලීයකරණයට මුහුණ දීමට හැකි අයුරින් සකස් කිරීම.”මෙහෙවර - Mission – “සංස්කෘතික හා ස්වාභාවික උරුමයට අයත් සම්පත් විද්‍යාත්මකව හා ක්‍රමානුකූලව ආරක්ෂා කිරීම හා මහජනතාවගේ ඇගයීම, අධ්‍යාපනය සහ රසාස්වාදය උදෙසා ඉදිරිපත් කිරීම.”කෞතුකාගාරයකට මහජනතාව පැමිණීම අවශ්‍ය කරුණකි. මක්නිසාද යත් ‍කෞතුකාගාරයක ප්‍රධාන අරමුණ වන්නේ කෞතුක වස්තු ප්‍රදර්ශනය කිරීම ය. ප්‍රදර්ශන පැවැත්වීමට මහජනතාව සිටිය යුතු ය. ප්‍රදර්ශනය කරන භාණ්ඩ අද්වීතිය භාණ්ඩ විය යුතු ය. මෙම භාණ්ඩ දුලබ භාණ්ඩ හෙයින් ජනතාවට මේවා දැක බලා ගැනීමට කටයුතු සැලැස්වීම වැදගත් ය. කෞතුකාගාරයක් තුළ පවතින්නා වූ භාණ්ඩ සුවිශේෂීත්වයෙන් යුක්ත වීමට තවත් හේතුවක් වනුයේ ඒවා එක් භාණ්ඩයක් හෝ කිහිපයක් පමණක් ඇති නිසාවෙනි.කෞතුකාගාරයක තැන්පත් කරනුයේ එම රටේ මානව ප්‍රජාවට අයත් සංස්කෘතිය ස්වාභාවික විද්‍යාත්මක, කාර්මික විද්‍යා හා තාක්ෂණික යන උරුමයට අදාළ මිල කළ නොහැකි අද්විතීය ගණයේ වස්තූන් ය. කෞතුක වස්තුවල තිබෙන එකී ආවේණික ගුණ නිසාම ආරක්ෂාවට තර්ජනයක් ව පවතී. එසේ හෙයින් ගත වන සෑම මොහොතක දීම කෞතුකාගාර ආරක්ෂාව පිළිබඳ අවධානයෙන් සිටිය යුතු ය. කෞතුකාගාරය වූ කලී නිතර මහජනයා ගැවසෙන ස්ථානයක් නිසා මහජනතාවගේ ආරක්ෂාව ද මෙහි දී සැලකිලිමත් විය යුතු ය. සාර්ථක කෞතුකාගාරයක් මහජනයා සමඟ සම්බන්ධතා ඇතිකර ගැනීම තුළින් වඩාත් ඵලදායී ප්‍රතිඵල ළඟා කර ගනියි. ඒ අනුව මහජනයා හා කෞතුකාගාර අතර පවතින අන්‍යෝන්‍ය සම්බන්ධතාවය වැඩිදියුණු කිරීම තුළින් සාර්ථකත්වයට ළඟා විය හැකි ය.මහජනතාව ‍කෞතුකාගාරය කරා පැමිණීමේ දී කෞතුකාගාරය පිහිටි ස්ථානය, ගමනාගමන පහසුකම්, පිහිටි ස්ථානය පිළිබඳ දැනුවත්භාවය, ‍කෞතුකාගාරය තුළ මහජනයාට ඇති පහසුකම්, කෞතුකාගාරය විවෘත ව පවතින කාලය හා දින, අන්තර් පුද්ගල සම්බන්ධතා, කාලගුණය, දේශගුණය හා පැමිණෙන පිරිස ද බලපාන ප්‍රධාන කරුණු අතර වැදගත් වේ.කෞතුකාගාරයට මහජනතාව ඇතුල් වූ අවස්ථාවේ සිට අවසානය දක්වා ඔවුනට සුහදශීලීව අවශ්‍ය කටයුතු ඉටුකර දීමට ද කෞතුක දැනුම ඔවුන්ට ලබා දීමට ද කටයුතු කිරීම වැදගත් වේ.ගමන්මලු තැන්පත් කිරීමට ස්ථානයක්, තොරතුරු ලබාදීමේ ස්ථානය, විශේෂ අවශ්‍යතා සහිත පුද්ගලයන් සඳහා වූ පහසුකම්, ‍කෞතුකාගාරයට ඇතුල්වීමේ දී ගාස්තුව හා කෞතුකාගාරය විවෘත ව පවතින කාල සීමාව පිළිබඳ දැන්වීම හෝ දැනුවත්භාවය, අධ්‍යාපන ප්‍රවර්ධන නිලධාරීන් පත් කර තිබීම, කෞතුක ආකෘති, ප්‍රකාශන, වාර සඟරා ආදිය මිල දී ගැනීමට ස්ථාන, පර්යේෂණයන් සඳහා පැමිණෙන්නන් හට පහසුකම්, නරඹන්නන් සඳහා දැනුවත් කිරීම්, කෞතුකාගාරය පිළිබඳ ජනතාව දැනුවත් කිරීම, ආහාර ගැනීමට ආපනශාලාවක් හා විවේකාගාරයක්, සනීපාරක්ෂක පහසුකම් ආදී කරුණු කාරණා කෙරෙහි අවධානය යොමු වේ.තවද කෞතුකාගාරය කෙරෙහි මහජනතාව ආකර්ෂණය කර ගැනීමේ දී ප්‍රධාන වශයෙන් ජනමාධ්‍ය මූලික කොටගෙන ජනතාව දැනුවත් කිරීම සිදු කළ හැකි ය. එනම් පුවත්පත් තුළ දැන්වීම්, ලිපි ආදිය තුළින් කෞතුකාගාර වටිනාකම, ‍කෞතුකාගාර තිබෙන ස්ථාන ඒවා නැරඹීම තුළින් ලබාගත යුතු දැනුම ආදිය පිළිබඳ දැනුවත් කිරීමේ හැකියාව ඇත. එසේ ම රූපවාහිනිය තුළින් දෘෂ්ටිගෝචර භාවිතයෙන් කෙටි චිත්‍රපට, කෞතුකාගාර ප්‍රවීණයන්ගේ කතාබහ, ළමා වැඩසටහන් සඳහා කෞතුකාගාර යම් යම් දේ භාවිතය හා එහි ඇති කෞතුක වස්තු පිළිබඳ කෙටි හැඳින්වීම් ආදිය ද වැදගත් වේ. ගුවන් විදුලිය තුළින් ද ප්‍රචාරක මාධ්‍යයන් භාවිත කිරීම හැකි ය. කෞතුකාගාරය නරඹන්නන් සඳහා අත් පත්‍රිකාවක් ලබා දීම ආදිය සිදුකළ හැකි ය. පෝස්ටර් ආදිය භාවිත කිරීම තුළින් කෞතුකාගාරය පිළිබඳ මහජනතාව දැනුවත් කිරීමට හැකියාව ඇත.වර්තමානයේ සංවර්ධනය වන විද්‍යුත් මාධ්‍ය භාවිතා කිරීමට හැකි ය. උදාහරණයක් ලෙස ජාතික කෞතුකාගාර දෙපාර්තමේන්තුව යටතේ සකස් කර ඇතිwww.museum.gov.lk web වෙබ් අඩවිය පිවිසුම් පිටුවේ සිට ආකර්ෂණීය ලෙස සකස් කොට ඇත. ආරම්භක පිටුව තුළ කොළඹ ජාතික කෞතුකාගාරය පිළිබඳ විස්තරයක් හා ලින්ක් (Link) භාවිත කරමින් කෞතුකාගාරය පිළිබඳ දැනුම සොයා ගැනීමට හා සේවාවන් පිළිබඳ දැන ගැනීමට හැකි ය. මෙය ශ්‍රී ලංකවේ ප්‍රධාන මාධ්‍යය භාෂාවන් වන සිංහල, දෙමළ භාෂාවන් ද, ජාත්‍යන්තර භාෂාව වන ඉංග්‍රීසියෙන් ද සකස් කොට ඇත. නමුත් මේවා ද කලින් කලට යාවත්කාලීන කිරීම කළ යුතුය. මේ සඳහා වෙබ් අඩවි නිර්මාණය, විවිධ ඡායාරූප ඇතුළත් කිරීම, වීඩියෝ පට ආදිය අන්තර්ජාලයට ඇතුළත් කිරීම සිදු කළ යුත්තකි.දැන්වීම් භාවිතය තුළින් මහජනතාව දැනුවත් කිරීම සිදුකොට ඇත. කෞතුකාගාරය තුළ සිදුවන විශේෂ දෑ පොත්පත්, සඟරා, පුවත්පත් ආදිය මෙන් ම අන්තර්ජාලය තුළින් ද දැකිය හැකි ය.කෞතුකාගාරයෙන් ඉටුවන වැදගත් සේවයක් ලෙස අධ්‍යාපන සේවාව වැදගත් වේ. සංදර්ශක සේවය, සන්ධ්‍යා දේශන, චිත්‍රපට දර්ශන (දිවයිනේ විවිද තානාපති කාර්යාල හා මහ කොමසාරිස් කාර්යාලවල අනුග්‍රහයන් අධ්‍යාපනික වටිනාකමකින් යුක්තව මාතෘකා යටතේ ජාතික කෞතුකාගාරයේ දී සවස් භාගයේ මසකට කිහිප වරක් ප්‍රදර්ශනය කරන අතර නොමිලේ නැරඹිය හැකි ය.) පාසල් සිසුන් සඳහා විශේෂිත දේශන, වාර සඟරා හා ප්‍රකාශන නිකුත් කිරීම (කෞතුකාගාර අලෙවිසැල මගින් ප්‍රකාශයන්, අත් පත්‍රිකා, පින්තූර, සඟරා ආදිය ලබාගැනීමට හැකි ය. එසේ ම ඒවා මුදල් ගෙවා තැපැල් මාර්ගයෙන් ගෙන්වා ගැනීමට ද මහජනයාට පහසුකම් සලසා ඇත.)විදේශිකයන් ගෙන්වා ගැනීමට ‍කෞතුකාගාරය කටයුතු කිරීම (කෞතුකාගාරය ආශ්‍රිත හෝටල් කර්මාන්තය දියුණු කිරීම මෙන් ම මාර්ගෝපදේශකයන් තුළින් ඔවුන් ව දැනුවත් කිරීම සිදු කළ හැකි ය.) මිනිසුන් වැඩි වශයෙන් ගැවසෙන ස්ථාන සඳහා නවීන තාක්ෂණික ක්‍රමයන් යොදා ඩිජිටල් තාක්ෂණය තුළින් ප්‍රචාරය ගෙන යාමට හැකි ය. කෞතුකාගාර නැරඹීමේ දී ප්‍රධාන වශයෙන් ක්‍රියාකාරකම් සහිත ව යොදා තිබීම වැදගත් ය. කෞතුකාගාරය පිළිබඳ ව පාසල් මට්ටමින් හා විවෘත මට්ටමින් කථික තරග, දේශන, චිත්‍ර තරග නිර්මාණ ආදී කටයුතු කිරීමට හැකි ය.නිතර ම කෞතුකාගාර තේමාවට අනුව ප්‍රදර්ශනය පැවැත්වීම වැදගත් ය. කෞතුක භාණ්ඩ වසර පහකට වතාවක්වත් යාවත්කාලීන කිරීම සිදු කළ යුතු ය. වසරක් පාසා සිදු කිරීම තුළින් කෞතුක වස්තූන්ට හානි විය හැකි ය. නමුත් කෞතුකාගාරය පිරිසිදු කිරීම හා බාහිර පිරිසිදු ව තබා ගැනීම නරඹන්නන් ආකර්ෂණය කර ගැනීම‍ට හේතු සාධක වේ.කෞතුකාගාරය තුළ හෝ පිටත ප්‍රදේශ හෝ නගර මූලික කොට ගෙන තාවකාලික ව හෝ ජංගම ප්‍රදර්ශන පැවැත්විය හැකි ය. උදාහරණ ලෙස ජාතික කෞතුකාගාර දෙපාර්තමේන්තු සේවාව විසින් ජනතාව අතරට කෞතුක වස්තු ගෙන යාම අරමුණු කොට ගෙන සකසා ඇති ජංගම කෞතුකාගාර ප්‍රදර්ශනය ඊට අයත් සියලු අංශ නියෝජනය වන පරිදි සකසා ඇත. මානව මංශ, මානව විද්‍යා, සංස්කෘතික අංශය, උද්භිද, කීට, සත්ව භූ විද්‍යාව, ස්වාභාවික විද්‍යා ආදී ප්‍රදර්ශන මෙයට අයත් වේ.නවීන තාක්ෂණය යොදා ගැනීමට සෑම කෞතුකාගාරයකට ම නොහැකි ය. එසේ වුව ද ප්‍රාදේශීය කෞතුකාගාර හා ක්ෂේත්‍ර මුල් කරගෙන ජනතාව දැනුවත් කිරීමට හැකි ය. කෞතුකාගාරය පිළිබඳ දැනුවත් කිරීම මඟින් ජනතා ආකර්ෂණය වැඩි කර ගැනීමට හැකි ය.කෞතුකාගාරය ක්‍රියාකාරීත්වයෙන් යුක්ත වූ ස්ථානයක් වේ. කෞතුකාගාරය විසින් පවත්වනු ලබන දේශන, සම්මන්ත්‍රණ, තරග, වැඩමුළු, ප්‍රදර්ශන ආදිය ද මහජන ආකර්ශනය කර ගැනීමට හේතු සාධක කර ගත යුතුය. මහජනතාව කෞතුකාගාරයට පැමිණීමේ දී ප්‍රධාන වශයෙන් තම අවශ්‍යතාවයන් සඳහා ඇති පහසුකම් හා සේවා පිළිබඳ අවධානය යොමු කළ යුතුය. දේශීය මෙන් ම විදේශිකයින්ට මැදිරි අභිරක්ෂකයින් විසින් යම්කිසි දැනුමක් ලබා දීම වැදගත් වෙයි. විනෝද චාරිකා හෝ තම විවේක කාලය මුල්කරගෙන වැඩි පිරිසක් කෞතුකාගාරය වෙත පැමිණෙති. ඔවුන් ප්‍රධාන කෞතුක වස්තු කෙරෙහි අවධානය යොමු කරමින් යුහුසුළුව ගමන් කරයි. ඒ සඳහා කෞතුකාගාරය විවිධ ක්‍රමෝපායන් අනුගමනය කර ඇත. දැන්වීම් පුවරු භාවිත කර ද බොහෝ දෙනෙක් එය කියවීම ප්‍රතික්ෂේප කරති.සෑම කෞතුකාගාරයකම මැදිරියේ සමස්තයක් පිළිබඳ ව ජනතාව තුළ යම් අවබෝධයක් ලබා දීමට කෞතුකාගාර අභිරක්ෂකයින්ට හැකියාව තිබීම ඉතා වැදගත් කරුණකි.කෞතුකාගාර විසින් විවිධ කටයුතු දියුණු කිරීම තුළින් මහජනතාවගේ පැමිණීම වර්ධනය වේ. බොහෝ විට ප්‍රදර්ශනයන් තුළ පවතින්නේ අද්විතීය දුලබ කෞතුක වස්තූන් ය. මේවා ප්‍රදර්ශන ක්‍රමවේද තුළින් සංරක්ෂණය කොට අලංකාර ව ඉදිරිපත් කිරීම තුළින් නරඹන්නන් පැමිණීම වර්ධනය කර ගැනීමට කෞතුකාගාරයට හැකි වේ.කෞතුකාගාරය නැරැඹීම පිළිබඳ සංඛ්‍යාත්මක දත්ත පාලන වාර්තාවට ප්‍රධාන ලෙස අවධානය යොමු කිරීමේ දී 2008 වර්ෂයේ දී නරඹන්නන්ගේ ක්‍රමික අඩුවීමක් ඇති වූවා සේ ම 2009 වර්ෂයේ දී එය තුන් ගුණයක වර්ධනය වීමක් දැකිය හැකි ය. එයින් පසු 2011 වර්ෂයේ දී වැඩි වශයෙන් කෞතුකාගාරයට මහජනතාව ඇදී ඒමට කෞතුකාගාරය ද විවිධ කටයුතු සංවර්ධන ආදී සිදු කළ බවට පාලන වාර්තා අධ්‍යයනයේ දී ගම්‍ය වේ. කෞතුකාගාර නරඹන්නන් අතර පාසල් ළමුන් ප්‍රධාන තැනක් ගනී. දත්ත විශ්ලේෂණය කිරීමේ දී ප්‍රධාන වශයෙන් විදේශිකයන්ගේ පැමිණීම වර්ධනයට කටයුතු කිරීමට පියවර ගැනීම කාලෝචිත ය.මෑත කාලීනව කෞතුකාගාර විශාල දියුණුවක් ලබා ඇත්තේ මහජන අධ්‍යාපනය හා විනෝදාස්වාද සේවය ලබා දීමෙනි. ප්‍රදර්ශන සකස් කිරීමේ දී මහජනයාගේ දෘෂ්ටිකෝණය මූලික කරගෙන ඇත. නැරැඹුම් මැදිරි ස්වාභාවික පරිසරය තුළ මැවීමටත් කටයුතු කෙරේ. නමුත් මෙය අධික වියදම්කාරී ක්‍රියාවකි. ප්‍රදර්ශන සඳහා භාවිත කරන නවතම ක්‍රියාව වනුයේ එළිමහන් ‍කෞතුකාගාර සහ ඓතිහාසික උද්‍යානයන්ය.ශ්‍රී ලංක‍ාවේ ප්‍රධාන කෞතුකාගාරය මෙන්ම ප්‍රාදේශීය කෞතුකාගාර විශාල සංඛ්‍යාවක් පවතී. ඉහත කරුණු ප්‍රධාන කෞතුකාගාර තුළ පමණක්ම වර්ධනය වීම සෑහීමකට පත් වීමට කරුණක් නොවේ. මෙම සංවර්ධනය කෞතුකාගාර පද්ධතිය තුළම ක්‍රියාත්මක කිරීම කාලෝචිත වේ. මක්නිසාදයත් ප්‍රාදේශීය කෞතුකාගාර එම ආසන්න ප්‍රාදේශිකයන් පවා නොදන්නා තරම්ය.කෞතුකාගාර තුළ පවතින්නේ අපගේ ජාතික උරුමයයි. එය ආරක්ෂා කිරීම අප සැමගේ යුතුකමකි. කෞතුකාගාර මහජනයාට විවෘත වූ ආයතනයක් වනවා සේම විවිධ මාධ්‍යයන් භාවිත කරමින් ගම් නියම්ගම් සිසාරා ඇති ජනයා මෙන් ම විදේශිකයන් ද දැනුවත් කිරීමට කටයුතු කිරීම තුළින් කෞතුකාගාරය සාර්ථකත්වයට පත් කර ගැනීමට මහඟු පිටිවහලකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405191</link>
    <topic>අපට සඟවන්න දෙයක් නැහැ අපි ලෝකයට දොරවල් විවෘත කළා</topic>
    <author>ධනුෂ්ක ගොඩකුඹුර, දෙයියන්දර සමූහ සහ මාතර සමූහ මාතර සිට</author>
    <content>අවසන් සටනේ හමුදා භාරයට පත් වූ දරුවන් හයසියයකට ආසන්න පිරිසක් මවුපියන්ට, ඥාතීන්ට භාර දෙමින් රටේ අනෙක් දරුවන්ට හිමි පහසුකම් ලබා දීම සම්බන්ධයෙන් අන්ධ, ගොළු, බිහිරිව සිටින ඇතැම් රටවල් අප ලබා ගත් විජයග්‍රහණය සැමරීමට විරුද්ධ වුවත් මෙය යුද ජයක් නොව සාමයේ විජයග්‍රහණයක් බව ජනාධිපති මහින්ද රාජපක්ෂ මහතා පැවසීය.මේ විජයග්‍රහණය සැමරීම කෙළෙහිගුණ දත් මානුෂික වටිනාකම් දන්නා ජාතියක් වශයෙන් අපේ වගකීමක් බව පැවසූ ජනාධිපතිවරයා කවුරු සහභාගී වුවත් නැතත් රටටම අයිති මේ විජයග්‍රහණය අපේ රටේ සදාකල් සැමරිය යුතු බව අවධාරණය කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ කොටි ත්‍රස්තවාදයෙන් මාතෘ භූමිය නිදහස් කර ගැනීමේ ඵෙතිහාසික සිද්ධිය සමරන විජයග්‍රහණයේ පස්වෙනි සැමරුම සහ පෙළපාලියට මාතර සමුද්‍ර මාවතේ දී ඊයේ (18) එක්වෙමිනි.ජනතා විශ්වාසය තහවුරු කරමින් එදා මෙන් අදත් අද මෙන් හෙටත් හෙට මෙන් අනාගතයේදීත් අපට රට වෙත තිබෙන සෑම අභියෝගයකටම නිර්භයව, නිවැරැදිව මුහුණ දෙමින් ඒවා ජයග්‍රහණය කරන බවත් ජනාධිපතිවරයා ප්‍රකාශ කළේය.අපේ රටේ සාමය වෙනුවෙන් ජීවිත පරිත්‍යාග කරන්නට විදේශ කුලී හමුදා නොපැමිණි බවත් ප්‍රාණ ඇපකරුවන් වී සිටි ලක්ෂ ගණනක උතුරේ ජනතාව මුදා ගත්තේ අපේම රණවිරුවන් බවත් ජනාධිපතිවරයා ප්‍රකාශ කළේය. මේ රටේ ප්‍රජාතන්ත්‍රවාදය සහ නිදහස තහවුරු කරන්නට රජය කළ මෙහෙවර සුළුවෙන් නොතැකිය හැකි බව පෙන්වා දුන් ජනාධිපතිවරයා දශක ගණනාවකට පසු උතුරේ පළාත් සභා ඡන්දය පවත්වා ජනතාවගේ ප්‍රජාතන්ත්‍රවාදී අයිතිය තහවුරු කරන්නටත් හැකි වී තිබෙන බව කීවේය.අපේ යුගයේ මාධ්‍යයට කිසිදු වාරණයක් නොමැතිව රට නිදහස් කර ගත්තා පමණක් නොව යුද සමයේ මාධ්‍යවේදීන්ට යුද පිටියට යන්නටත් නිදහස දුන් බව සිහිපත් කළ ජනාධිපතිවරයා රජයට එරෙහි විරෝධතාවක් ඇති නම් එය සජීවීව නරඹන්නට අද ජනතාවට හැකි බවත් ශ්‍රී ලංකාවේ ප්‍රජාතන්ත්‍රවාදය ගැන කථා කරන විට මේ රටේ කලින් තිබුණු තත්ත්වය පිළිබඳ සිතා බැලිය යුතු බවත් කීවේය.මේ නිසා අද අපේ මාතෘ භූමිය පිළිබඳ ලෝක ජනතාව තුළ විශ්වාසයක් ඇති වී ඇති බවත් ශ්‍රී ලංකාව දැන් ජාත්‍යන්තර සමුළු පවත්වන මධ්‍යස්ථානයක් බවට පත් ව ඇති බවත් ජනාධිපතිවරයා පැවසීය.ලෝකයේ සිටි දරුණුතම වර්ගවාදීයා වූ ප්‍රභාකරන්ට මල්වඩම් තබන සමහරු ඉදිරිපත් වුවත් ඔහුගේ නියෝගය නිසා මරා දමපු දහස් ගණන් සිංහල, දෙමළ, මුස්ලිම් දරුවන්ගේ සොහොන්වලට ගරු කරන්නට කිසිවකුත් නොමැති බවත් ජනාධිපතිවරයා පැවසීය.ත්‍රස්තවාදී ක්‍රියා කර, මිනී මරලා පිටරට ගිය අයත් එල්. ටී. ටී. ඊයට බියෙන් ලංකාවෙන් ගිය අයත් ඩයස්පෝරාවට එකතුව ත්‍රස්තවාදය ඔසවා තැබීම මේ රටේ දෙමළ ජනතාවට කරන අසාධාරණයක් බවත් මේ සුළු පිරිසට ලැබෙන ඩොලර් නිසා රටට වන්නේ විශාල විනාශයක් බවත් ජනාධිපතිවරයා ප්‍රකාශ කළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය සහ අගමැති දි. මු. ජයරත්න, කථානායක චමල් රාජපක්ෂ, අගවිනිසුරු මොහාන් පීරිස් මහත්වරුන් ප්‍රමුඛ මැති ඇමැතිවරුන්, පළාත් ආණ්ඩුකාරවරුන්, මහ ඇමැතිවරුන්, විදෙස් තානාපතිවරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405192</link>
    <topic>ආදරණීය ලක් මෑණියන්ගේ දෙවැනි නිදහසේ උරුමකරුවෝ රණවිරු ඔබයි</topic>
    <author>ධනුෂ්ක ගොඩකුඹුර සහ දෙයියන්දර සමූහ, මාතර සමූහ මාතර සිට.</author>
    <content>අපගේ ආදරණීය මාතෘ භූමිය ත්‍රස්තවාදයෙන් මුදා ගැනීමට ජාතියේ අභිමානවත් රණවිරුවන් පෑ වීර විකුම් යළිත් අභිමානවත්ව සිහිපත් කරවන විජයග්‍රහණයේ සැමරුම සහ පෙළපාලිය රාජ්‍ය නායක හා සේනාධිනායක ජනාධිපති මහින්ද රාජපක්ෂ මහතාගේ ප්‍රධානත්වයෙන් මාතර සමුද්‍ර මාවතේ දී ඊයේ (18) උදෑසන පැවැත් විණි.බියක් සැකක් නොමැතිව රටත් දැයත් පමණක් මුල් තැනෙහි තබා ජීවිත පරිත්‍යාගයෙන් මාතෘ භූමියට දිනා දුන් නිදහස සමරන්නට සංවිධාන කෙරුණු පස්වැනි විජයග්‍රහණයේ සැමරුමේ විශේෂත්වය වන්නේ ප්‍රථම වතාවට එය කොළඹින් බැහැරව ඵෙතිහාසික රුහුණේ මාතර පුරවරයේදී පැවත්විණි.අප ආදරණීය ලක් මෑණියන්ගේ දෙවැනි නිදහසේ උරුමකරුවෝ රණවිරු ඔබයි යන කාහල නාදය රටපුරහම සිටින ශ්‍රි ලාංකිකයෝ ලොවට කියා පෑ අවස්ථාව මෙය විය.මිහිතලය, මහ සයුර, ලකඹර එක මිටක උරුමය කොට මතු පරපුරට දායාද කරවීම සඳහා තම ජීවිත, ඇස්, ඉස්, මස්, ලේ දන් දුන් රණවිරුවන් දැක් වූ, කළ කී, පෑ සුරුවිරුකම් යළි සිහිපත් කිරීමට මෙහිදී හැකි වීම ලක් ජනතාවට පමණක් නොව ලෝකවාසී සාමයට ලැදි කාගේත් ආඩම්බරයට හේතු විය. පොලිස්පති එන්. කේ. ඉලංගකෝන් මහතාගේ සම්ප්‍රාප්තියත් සමඟ මේ අභිමානවත් උළෙල ඇරැඹිණි. ගුවන් හමුදාපති එයාර් මාෂල් කෝලිත ගුණතිලක, නාවිය හමුදාපති වයිස් අද්මිරාල් ජයනාත් කොළඹගේ, යුද හමුදාපති ලුතිනන් ජෙනරාල් දයා රත්නායක මහත්වරු පිළිවෙළින් උත්සව භූමියට පැමිණි අතර ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහතා පැමිණියේ උදෑසන 7. 50ටය.අනතුරුව පැමිණියේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා සහ එම මහත්මියයි. ජනාධිපති ලේකම් ලලිත් වීරතුංග මහතා උළෙලට පැමිණියේ අනතුරුවය.අගවිනිසුරු මොහාන් පීරිස් මහතා උදෑසන 7. 53ට උත්සව භූමියට පැමිණි අතර කථානායක චමල් රාජපක්ෂ මහතා අනතුරුව පැමිණියේය.උළෙලට පැමිණි අගමැති දි. මු. ජයරත්න මහතා පිළිගනු ලැබුවේ ආරක්ෂක ලේකම්තුමා සහ මහත්මිය, ආරක්ෂක මාණ්ඩලික ප්‍රධානී සහ ත්‍රිවිධ හමුදාපතිවරුන් විසිනි. රැස්ව සිටි පිරිසගේ ප්‍රීති ඝෝෂා මධ්‍යයේ දේශයේ අභිමානවත් නායක හා සේනාධිනායක ජනාධිපති මහින්ද රාජපක්ෂ මහතා සිය ආර්යා ශිරන්ති රාජපක්ෂ මහත්මිය සමඟින් උත්සව භූමියට පැමිණියේ උදෑසන අටටය. ඒ අශ්වාරෝහකයන්, යතුරු පැදිකරුවන් සහ පෙරගමන් රථ පිරවරාගෙනය. ත්‍රිවිධ හමුදා හොරණෑ වාදනයත් සමඟින් ජනාධිපතිතුමාගේ සම්ප්‍රාප්තිය සනිටුහන් කෙරිණි. ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරුන් සහ පොලිස්පතිවරයා ජනාධිපතිතුමා ප්‍රධාන කොඩි කණුව අසළට කැඳවාගෙන යාමෙන් අනතුරුව මඟුල් බෙර සහ සක් හඬ මධ්‍යයේ ජාතික ධජය ඔසවනු ලැබිණි. ත්‍රිවිධ හමුදා, පොලිස් සහ සිවිල් ආරක්ෂක බළකායේ සෙබළ සෙබළියන් ජාතික ගීය ගායනා කරත්ම ජනාධිපතිතුමා ඇතුළු පිරිස ද ඊට එක් වූහ. මාතෘ භූමිය වෙනුවෙන් දිවිදුන් සියලුම විරුවන් අනුස්මරණය කරමින් විනාඩියක නිහඬතාවක් ද සමරනු ලැබිණි. දේශය ත්‍රස්තවාදයෙන් ගලවා ගන්නට නිර්භයව නායකත්වය දුන් ජනාධිපතිතුමන් වෙත ත්‍රිවිධ හමුදාවේ ජනාධිපති උත්තමාචාර පිළිගැන්වුණේ අනතුරුවය. ආචාර වෙඩි මුර 21කින් රාජ්‍ය නායකයාණන් පුදනු ලැබිණි.ජනාධිපතිතුමන්ගේ නිරීක්ෂණ චාරිකාවෙන් අනතුරුව වියග්‍රහණයේ පෙළපාලිය ආරම්භ කෙරිණි. ත්‍රිවිධ හමුදා, පොලිස් සහ සිවිල් ආරක්ෂක බළකායන්හි නිලධාරීන් 761කින් සෙසු නිලයන් 8276කින් සමන්විත පෙළපාලියට එක් වූ සමස්ථ සංඛ්‍යාව 9037කි.යුද හමුදාවේ සන්නද්ධ රථ, කාලතුවක්කු මෙන්ම ගුවන් හමුදාවේ කෆීර්, මිග්, එම්. අයි 17 යානාත් නාවික හමුදාවේ යාත්‍රාත් මේ පෙළපාලිය වර්ණවත් කරනු දක්නට ලැබිණි. ස්නයිපර් වෙඩික්කරුවන්, බෝම්බ නිෂ්ක්‍රීයකරුවන්, සුනඛ කණ්ඩායම්, විශේෂ බළකායේ යතුරු පැදිකරුවන්ගේ සන්දර්ශන ජනතාව මහත් උනන්දුවකින් නරඹනු දක්නට ලැබිණි.පෙළපාලියෙන් අනතුරුව ජනාධිපති මහින්ද රාජපක්ෂ මහතා සහ ආර්යාව උදෑසන 10. 40ට නික්ම යාමත් සමඟ උළෙලේ සම්ප්‍රාප්තිය සනිටුහන් කෙරිණි. මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය සහ අගමැති දි. මු. ජයරත්න, කතානායක චමල් රාජපක්ෂ, අගවිනිසුරු මොහාන් පීරිස් මහත්වරුන් ප්‍රමුඛ මැති ඇමැතිවරුන්, පළාත් ආණ්ඩුකාරවරුන්, මහ ඇමැතිවරුන්, විදේස් තානාපතිවරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405193</link>
    <topic>විජයග්‍රහණයේ අභිමානය සමරන්නට මාතරට ජන ජනගඟක්</topic>
    <author> ධනුෂ්ක ගොඩකුඹුර මාතර සිට.</author>
    <content>දේශය දිනා දුන් රාජ්‍ය නායකයා සමඟින් විජයග්‍රහණයේ අභිමානය සමරන්නට ඉතිහාසයේ මෙතෙක් නොපැමිණි ජනගඟක් මාතර පුරවරයට ගලයි.ශ්‍රී ලංකාවේ දෙවැනි නිදහස දිනා වසර පහක් සපුරමින් වියජග්‍රහණයේ පෙළපාලිය මාතර දී මුළුදුන් ඵෙතිහාසික දිනය ඉතිහාස පොතට එකතු කරමින් මේ ජනතාව රාජ්‍ය නායකයා වන ජනාධිපති මහින්ද රාජපක්ෂ මහතා වටා එක් රොක් වූයේ රටත් ජාතියත් දින වූ නායකයා සමඟින් මුළු රට සිටින බව ලොවටම කියමිනි.මාතර සමුද්‍ර මාවත ඊයේ(18) උදෑසන ලක්ෂ සංඛ්‍යාත පිරිස් වලින් පීරි ගොස් තිබිණි.කොළඹින් බැහැරව පැවැති ප්‍රථම අවස්ථාවම එහි අතිසාර්ථක අත්දැකීමක් බවටද පරිවර්තනය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405194</link>
    <topic>සැකකරුවන් අත්අඩංගුවට ගැනීමට හැකි වූයේ මාධ්‍ය මඟින් ලැබුණු සහයෝගය නිසායි</topic>
    <author> රක්ෂණ ශ්‍රියන්ත</author>
    <content>කුරුණෑගලදී රාජකාරියේ නිරතව සිටි පොලිස් නිලධාරීන් දෙදෙනෙකු පැහැරගෙන ගොස් එක් නිලධාරියෙකු ඝාතනය කිරීමේ සිද්ධියේ සැකකරුවන් ‍තිදෙනෙකු දින 12ක් ඇතුළත අත්අඩංගුවට ගැනීමට හැකි වූයේ මාධ්‍ය මගින් ලැබුණ සහයෝගය නිසා බවත් මෙම සිද්ධියේ ප‍්‍රධාන සැකකරු පොලිස් වෙඩි පහරකින් මියගිය බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.නමගිය අපරාධ කරුවන්ගේ ලයිස්තුවේ සිටින කොල්ලකෑම් හා අපරාධ රැසකට සම්බන්ධ ප්‍රධාන සැකකරු මියගොස් ඇත්තේ උඩුදුම්බර කලුගල ප්‍රදේශයේ ඔහු ආයුධ සඟවා තැබුණු ස්ථානයක් පරික්‍ෂාවට ගිය අවස්ථාවේදී එහි තිබු ග්‍රෙනේඩ් බෝම්බයකින් පොලිසියට ප‍්‍රහාරයක් එල්ල කිරිමට උත්සහ දැරීමේ දී පොලිසිය සිය ආරක්ෂාවට තැබූ වෙඩි පහරින් බව පොලිස් මාධ්‍ය ප්‍රකාශක වරයා සදහන් කරයි.පසුගිය පස් වැනිදා කොස්තාපල්වරයකු මරා දමා තවත් කොස්තාපල් වරයකුට පහර දීමට පෙර මෙම සැකකරු ඇතුළු හතරදෙනකුගෙන් යුත් පිරිස වෑන්රථයකින් නාරම්මල හා වේවැල්දෙණිය ඉන්ධන පිරවුම් හල් මංකොල්ලකා පැමිණෙමින් සිටියදී පාරේ ගමන්ගත් ස්ත්‍රියක දැක ඇය රාත්‍රියේ සංචාරයේ යෙදෙන ස්ත්‍රියක යැයි සිතා ඇය වාහනයට නංවාගැනීමේ අදහසින් වාහනය පොලිස් නිලධාරින් සිටී දිශාවට හරවා ඇත.අනතුරුව මේ ස්ථානයේ සිටි පොලිස් නිලධාරින් දැක ඔවුන් ළග ගිනි අවි ඇතැයි සැක සිතී එය උදුරා ගැනීම සදහා මොවුන් පැහැර ගෙන ගොස් අවසානයේ මරාදැමීමට හේතුව බව පොලිස් පරික්ෂණ වලදී හෙළවි තිබේ.මෙම සැකකරුවන් මත් ද්‍රව්‍ය පාවිච්චියට දැඩිලෙස ඇබ්බැහි වූවන් බවට ද තොරතුරු හෙළිවී ඇත.පොලිසිය මාධ්‍ය වලට ලබාදුන් සී.සී.ටී.වී කැමරා වලින් ලබාගත් දර්ශන ජනතාව වෙත මාධ්‍ය මගින් එළි දැක්වීමත් සමගම මෙම වෑන් රථය පිළිබද තොරතුරු පොලිසියට ගලා එන්නට පටන්ගෙන ඇත. ඒ අනුව පොලිසිය වෙන්නප්පුව ප්‍රදේශයේ වාහන කුලියට දෙනු ලබන ස්ථානයකින් ලබාගත් වෑන් රථයක් පිළිබද ‍විමර්ශන පැවැත්වා තිබේ.මෙම වෑන් රථය පළමුව එක් අයකු එම පුද්ගලික ආයතනයෙන් ලබා ගෙන ඇති අතර පසුව එම පුද්ගලයාගෙන් තෙවන පාර්ශවයක් දක්වා එම වාහනය හුවමාරු වි තිබේ.ඒ අනුව පරීක්ෂණ පවත්වා මෙම අපරාධයට සම්බන්ධ වෑන්රථ රියැදුරු පසුගිය 15 වැනිදා අත්අඩංගුවට ගෙන තිබේ.මෙම සැකකරු මාතර කැකණදුර පදිංචි යුධ හමුදා සේවයට බැදී එහි පුහුණුවීම් කරමින් සිටියදී පැන ආ අයෙකි. මොහු ලබාදුන් තොරතුරු මත තවත් සැකකරුවකු 16 වැනිදා මූණමල් පැලෑන ප්‍රදේශයේදී අත්අඩංගුවට ගෙන ඇති අතර ඔහුද යුධ හමුදා සේවයෙන් පළා ආ තැනැත්තෙකි.ප්‍රධාන සැකකරුවන තිස් දෙහැවිරිදි කහදවල ආරච්චිගේ තරූෂ නිලාන් නොහොත් තාරුක නිලාන් නැමැත්තා උඩුදුම්බර තෙල්දෙණිය ප්‍රදේශයේ පෙරේදා (17 )පෙ‍රවරුවේදී සිය බිරිය හා දරු දෙදෙනා සමග යතුරු පැදියකින් ගමන් කරමින් සිටියදී අපරාධ පරීක්ෂණ දෙපාර්තමේන්තුවේ පොලිස් නිලධාරීන් දැක පළායාමට උත්සහ කැර ඇති අතර පොලිසිය සමග පොර බැදීමේදී පොලිස් නිලධාරියකුගේ ගිනි අවිය පත්තු වීමෙන් එක් දරුවකුද තුවාල ලබා ඇත. පසුව පොලිසිය දරුවා මහනුවර රෝහලට ඇතුලත් කැර ප්‍රධාන සැකකරු අත්අඩංගුවට ගෙන ඇත. පසුව ‍සැකකරුගෙන් ප්‍රකාශ සටහන් කරගත් පොලිසිය වෙඩි තැබීමේ සිද්ධියට සම්බන්ධ ගිනි අවිය ඇති ස්ථානය පෙන්වීම සදහා සැකකරු සමග ඊයේ(18) උදේ උඩුදුම්බර කළුගල ප්‍රදේශයට ගොස් ඇත. එහිදී සැකකරු පොලිසියට අත්බෝම්බ ප්‍රහාරයක් එල්ල කිරීමට උත්සහ දැරූ අවස්ථාවේ පොලිසිය තැබූ වෙඩි පහරකින් මිය ගොස් තිබේ.සැකරුවන්ගෙන් ලද තොරතුරු මත එදින පොලිස් නිලධාරින්ගෙන් ගලාවා ගත් නිල ඇදුම් කටාන තිඹිරිගස්කටුව ප්‍රදේශයේ දී පුලුස්සා තිබියදී සොයාගෙන ඇති අතර එහි තිබී පොලිස් නිල අත් ලාංඡණය හා ගාංචු ද හමුවී ඇත.සිද්ධියට සම්බන්ධ තවත් සැකකරුවකු අත්අ‍ඩංගුවට ගැනීම සදහා මේ වනවිට පොලිස් දැල එලා තිබේ.ඔහුද ඉක්මනින් අත්අඩංගුවට ගැනීමට හැකිවන බවට පොලිසිය විශ්වාසය පළ කරයි.මියගිය ප්‍රධාන සැකකරු ඇතුලු අනකුත් සැකකරුවන්ද අපරාධ සම්බන්ධයෙන් බන්ධනාගාර ගතවූවන් බව පොලිසිය සොයා ගෙන තිබේ. මංකොල්ලකෑම් , මිනීමැරුම් චොදනා ඇතුළු අපරාධ රුසකට සම්බන්ධ මියගිය ප්‍රධාන සැකකරු මහර බන්ධනාගාර ගතව සිට ඇති අතර මේ බන්ධනාගාරයේදී ‍අනකුත් සැකකරුවන් සමග සම්බන්ධතා ගොඩනගාගෙන තිබේ.ප්‍රධාන සැකකරු මේ වනවිටද තවත් අපරාධ රැසක් සම්බන්ධයෙන් පෑලියගොඩ පොලිසියට අවශ්‍ය අයකු බවත් ඔහු අපරාධ කරුවන්ගේ ලේඛ‍නයේ නම් සදහන් අයකු බවත් මෙම අපරාධ මීගමුව බන්ධනාගාරයේ සිටින අයකු මෙහෙයවන ලද බවට තොරතුරු ලැබී ඇති බවත් පොලිසිය පවසයි.මේ තොරතුරු හෙළි වූයේ ඊ‍යේ(18) පොලිස් මූලස්ථානයේ පැවැති විශේෂ මාධ්‍ය හමුවකදීය. නීතියේ ආදිපත්‍යයට අපරාධකරුවන් එල්ල කළ අභියෝගය පොලිසිය ජයගත් බවත් සාමකාමී ජනතාව වෙනුවෙන් පොලිස් සේවය දිවිහිමියෙන් ක්‍රියාත්මක කරන බවත් මෙහදී පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405195</link>
    <topic>විරෝධතා මුවාවෙන් අට්ටාලවල සිටින රජරට සරසවි ඇතැම් සිසු පිරිස් මුදල් ගරා ගැනීමේ ව්‍යාපාරයක</topic>
    <author>@ කිත්සිරි වනසිංහ සහ අමිල ප්‍රභාත් වනසිංහ</author>
    <content>සිසු විරෝධතා මුවාවෙන් අට්ටාල මත සිටින රජරට විශ්වවිද්‍යාලයේ ඇතැම් ශිෂ්‍ය කණ්ඩායම් කූට ලෙස මුදල් ඉපයිමේ ව්‍යාපාරයක නිරිතව සිටින බවත් එය ඔවුන්ගේ ප්‍රධාන ආදායම් මාර්ගය කොට ගෙන ඇති බවද උප කුලපති මහාචාර්ය රංජිත් විජේවර්ධන මහතා පැවසිය.අසරණ සිසුන් විශාල පිරිසක් පීඩාවට පත්කරමින් විශ්වවිද්‍යාල විනය නිති කඩකරමින් මහමග යමින් සිදුකරන මෙවැනි මුදල් ඉපැයිමේ ක්‍රියාකාරකම්වලට කිසිදු සහයක් ලබා නොදෙන ලෙස තමන් මහජනතාවගෙන් ඉල්ලා සිටින බවද උපකුලපතිවරයා සඳහන් කරයි.පංති තහනමට ලක්ව සිටින සිසුන් පිළිබඳ දිනමිණ කළ විමසුමකදි හෙතම මේ බව පැවසිය. විනය විරෝධි ක්‍රියාකාරකම් නිසා රජරට විශ්වවිද්‍යාලයේ සිසුන් විසිහත් දෙනෙකු(27) පංති තහනමට ලක්ව සිටියා. ඉන් හත් දෙනෙකුට පනවා තිබු මාස හයක තහනම් කාලය ඉවත්වි දැන් ඔවුන් අධ්‍යන කටයුතුවල නිරිත වනවා. ඉතිරි විසි දෙනාගෙන් තවත් හත් දෙනෙකු ආචාර්ය මණ්ඩලය හා මා හමුවේ මෙවැනි කටයුතුවලට සම්බන්ධ නොවන බව පවසමින් සමාව ඉල්ලා සිටියා. එම සිසුන් හත් දෙනාට පසුගිය දොළොස් වනදා සිට අධ්‍යයන කටයුතු සඳහා නිදහස ලබා දිමට පාලක සභාව තිරණය කළා.ඉතිරි දහතුන් දෙනා සම්බන්ධව අභියාචනා මණ්ඩලයක් පත්කර තිබුණා. එහි වාර්තාවට අනුව සිසුන් එකළොස් දෙනෙක් සඳහා පනවා තිබු අත්හිටුවිම් වසරක කාලයක් සඳහා අඩුකර තිබෙනවා. සිසුන් දෙදෙනෙක් සම්බන්ධයෙන් අභියාචනා සලකා බලා නැහැ. එයට හේතුව මේ සිසුන් පංති තහනම තිබු කාලය තුළ වරින්වර විනය විරෝධි ක්‍රියාකාරකම්වලට සම්බන්ධ වි තිබුණා.මේ අභියාචනා මණ්ඩල පත්කිරිම සම්බන්ධයෙන් ආචාර්ය මණ්ඩලය සිසුන් සමඟ සාකච්ඡා පැවැත්වුවා. ඒ සාකච්ඡාවට සිසුන් එකඟ වුණා. අභියාචනා මණ්ඩල පත්කිරිමෙන් පසු මේ උද්ඝෝෂණ නතර කර අට්ටාලයෙන් බහින බවද ඔවුන් කියා සිටියා. නමුත් මේ දක්වා සිසුන් ඔවුන්ගේ පොරොන්දු ඉෂ්ඨකර නැහැ.අධිකරණ නියෝගද කඩ කරමින් ඔවුන් මේ විරෝධතාවයේ නිරිතව සිටිනවා. ඒ නිසා අපට පෙනි යන්නේ කිහිප දෙනෙකු එකතු වි මුදල් හම්බ කිරිමේ ව්‍යාපාරයක් ලෙස මෙම විරෝධතාව සිදුකරන බවයි. මෙය ඉදිරියට තියාගෙන විවිධ පළාත්වල ගිහින් මුදල් එකතු කරනවා. එම මුදල් අනිසි කටයුතුවලට යොදවන්නේ. එම නිසයි මහජනතාව දැනුවත් කිරිමට කල්පනා කළේ.අභියාචනා සලකා නොබැලු සිසුන් දෙදෙනාගේ පංති තහනමට ලක් කළ කාලය ඉවත් විමෙන් පසු අධ්‍යන කටයුතුවලට සම්බන්ධවීමට සානුකම්පිතව සලකා බලා පාලක සභාව අවසර දුන්නා. විශ්වවිද්‍යාල විනය නිති කඩ කරමින් මොවුන් දෙදෙනා දිගින් දිගටම කටයුතු කරන්නේ නම් ශිෂ්‍ය භාවය අහෝසි කිරිමට සිදුවන බවද උපකුලපති මහාචාර්ය රංජිත් විජේවර්ධන මහතා වැඩි දුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405196</link>
    <topic>අවුරුදු 2-19 අතර ලොව දරුවන් තුනෙන් එකක් ස්ථුලතාවට ගොදුරු වෙලා</topic>
    <author>සන්ධ්‍යා කරුණාරත්න</author>
    <content>වයස අවුරුදු 2 ත් 19 ත් අතර ලෝකයේ දරුවන් තුනෙන් එකක් මේ වන විට ස්ථූලතාවට ගොදුරු වී ඇති බව ලෝක සෞඛ්‍ය සංවිධානයේ නවතම සමීක්ෂණයකින් හෙළිදරව් කර ඇත.එම සමීක්ෂණයට අනුව ශ්‍රී ලංකාවේද දරුවන් මේ අවදානමට ගොදුරු වීමේ ඉඩකඩ පවතින බවට ලෝක සෞඛ්‍ය සංවිධානය අනතුරු අඟවා තිබේ.ඒ අනුව මෙරට දරුවන් සියයට 33 ක් මේ වන විට ස්ථූලතාවට ගොදුරු වී ඇති බවට වාර්තා වී ඇතැයි ‍රජයේ වෛද්‍ය නිලධාරින්ගේ සංගමයේ සභාපති ළමා රෝග විශේෂඥ වෛද්‍ය අනුරුද්ධ පාදෙනිය මහතා පවසයි.වසර 2020 වන විට බටහිර රටවල දරුවන්ගෙන් සියයට 50 ක් දෙනා ස්ථූලතාවට ගොදුරු වන බවට ද ලෝක සෞඛ්‍ය සංවිධානයේ සමීක්ෂණවලින් අනාවරණය කර තිබේ.දරුවන්ගේ පෝෂණ රටාවේ අවිධිමත්භාවය මේ ස්ථූලතාවට හේතු වී ඇත.මෙරට දරුවන් මේ ගැටලුවෙන් මුදා ගැනීම සඳහා දේශීය ආහාරවලට දරුවන් අතර වැඩි ප්‍රමුඛස්ථානයක් ලබාදිය යුතු බව වෛද්‍ය පාදෙනිය මහතා කීය.පාසල් දරුවන්ට කඩ කෑම ලබාදෙනවාට වඩා ‍නිවසෙන් සාදාගෙන එන දේශීය ආහාර ලබා ගැනීමට ඉඩකඩ සැලසීම මේ අර්බුදකාරි තත්ත්වයට ගොදුරු නොවී සිටීමට එකම විසඳුම යැයි ද හෙතෙම පැවැසීය.කොළඹ රාජකීය විද්‍යාලයේ පාසල් දරුවන්ට ආරම්භ කර ඇති දේශීය හාල් කැඳ ලබාදීමේ වැඩපිළිවෙළ රට පුරා සෙසු පාසල්වලද ව්‍යාප්ත කිරීමේ කාලය එළැඹ ඇතැයි ද ඔහු පැවැසුවේය.මෙරට පාසල් දරුවන් ස්ථූලතාවෙන් බේරා ගැනීම සඳහා සෞඛ්‍ය අමාත්‍යාංශය සහ අධ්‍යාපන අමාත්‍යාංශය එක්ව වැඩපිළිවෙළක් සකස් කිරීම කළ යුතු බව ද වෛද්‍ය පාදෙනිය මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405197</link>
    <topic>රට වෙනුවෙන් දිවි දුන් රණවිරුවන්ගේ ගෞරවය ආරක්ෂා කරන්න සියලු දෙනා කැපවිය යුතුයි</topic>
    <author>ධනුෂ්ක ගොඩකුඹුර සහදෙයියන්දර සමූහ, මාතර සමූහ මාතර සිට</author>
    <content>අපේ රටේ සමඟිය උදුරා ගන්නට ඇතැම් පිරිස් උත්සාහ දරමින් සිටියත් රට වෙනුවෙන් දිවි දුන් රණවිරුවන්ට ගෞරවයක් ඇත්නම් දහස් ගණන් දිවි පුදා රැකගත් මේ සමඟිය ආරක්ෂා කරන්නට අපි සියලු දෙනා කැපවිය යුතු බව ජනාධිපති මහින්ද රාජපක්ෂ මහතා පැවසීය.ඔවුන් අපෙන් වෙන් වූයේ වෙන් නොවෙන රටක් ගොඩනඟන්නට බවත් ඔවුන් දිවියෙන් සමුගත්තේ කිසිදා සමුනොගෙන එකට සිටින ජාතියක් ගොඩනඟන්නට බවත් පැවසූ ජනාධිපතිවරයා රට වෙනුවෙන් ජීවිත, ඇස්, ඉස්, මස්, ලේ දන් දෙමින්, ජිවිත පරිත්‍යාගයෙන් ලබාගත් නිදහසින් බිඳක්වත් පාවා නොදී මේ මාතෘභූමිය මත ජීවත් වීමට අදිටන් කර ගනිමු යැයි ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ කොටි ත්‍රස්තවාදයෙන් මාතෘ භූමිය නිදහස් කර ගැනීමේ ඵෙතිහාසික සිද්ධිය සමරණ විජයග්‍රහණයේ පස්වෙනි සැමරුම සහ පෙළපාලියට මාතර සමුද්‍ර මාවතේ දී ඊයේ (18) එක්වෙමිනි.මේ රට ස්වෛරී ඒකීය රටක් හැටියට එක්සේසත් කළේ 2009 අද වැනි දවසකයි. මේ රටේ සෑම බිම් අඟලක්ම නැවතත් අපේ ලංකා මාතාවට හිමිකර දුන්නේ මීට වසර පහකට පෙර අද වැනි දවසකයි. සාමය, ස්ථාවරත්වය නියම ප්‍රජාතන්ත්‍රවාදය සහ සෑම නිදහසක්ම ශ්‍රී ලංකාවාසී ජනතාවට ලබා දුන්නේ අද වැනි දවසකයි. මේ විජයග්‍රහණය ලබාගැනීමට අත් පා, ඇස් පරිත්‍යාග කළ රණවිරුවන් අද මේ පෙළපාලියේ ඔබ ඉදිරියෙන් ගමන් කරනවා. මානුෂීය මෙහෙයුමට සහභාගී වූ නිලධාරීන් සහ අනෙකුත් නිලයන්, රෙජිමේන්තු ඔවුන්ගේ වර්ණ ධජත් සමඟින් මේ පෙළපාලියේ ගමන් කරනවා.දරුණු භයානක ත්‍රස්තවාදියා පරාජය කිරීමට උපයෝගී කර ගත් විවිධ වර්ගයේ අවි ආයුධ අද ප්‍රදර්ශනය කරනවා. මේ මානුෂික මෙහෙයුමේදී යුද පිටියේ සතුරා පරාජය කරමින් ඉදිරියට ගිය, බලසේනාංක ඒ අයුරින් මේ පෙළපාලියේ ගමන් කරනවා. ඒ දකින අපි සියලුදෙනාට අභිමානයක් ඇති නොවන්නේ ද?ත්‍රිවිධ හමුදාව, පොලීසිය, විශේෂ කාර්ය බළකාය, සිවිල් ආරක්ෂක බළකාය, බුද්ධි අංශ වාගේම මහජනතාව එකතු වී පිහිටුවා ගත්ත සිවිල් ආරක්ෂක කමිටු, කඳවුරෙන් කඳවුරට ගිහින් පිරිත් සජ්ජායනා කරලා ආශිර්වාද කළ මහා සංඝරත්නය, පල්ලිවල යාඥා කරමින් ආශිර්වාද කළ කතෝලික පියතුමන්ලා, මුස්ලිම් පූජකතුමන්ලා, හින්දු පූජකතුමන්ලා, සිවිල් ජනතාව කියන මේ සෑම දෙනාගේම සහභාගීත්වයෙනුයි අපි මේ ජයග්‍රහණය ලැබුවේ. දශක ගණනාවක් මේ රට වෙලාගෙන තිබුණ රුදුරු ත්‍රස්තවාදය පරාජය කරලා, සාමය මේ රටට ලබා දීමට, 2005 නොවැම්බර් මස මේ රටේ ජනතාව මා වෙත ලබා දුන් ජනතා වරමට අනුව, මේ රටේ නායකයා වාගේම, සේනාධිනායකයා වශයෙනුත්, භාරකාරයා වශයෙනුත්, ඒකායන අරමුණකින්, අපැහැදිලි බවකින් තොරව, කිසිදු බලවේගයකට යටත් නොවී, ස්ථිර අවධානයකින් අවසානයක් දක්නා තුරුම නිසි නායකත්වය ලබා දීලා, ජනතාව බලාපොරොත්තු වු ප්‍රාර්ථනය ඵල ගැන්වීමට හැකිවූ බව ඔබ සියලු දෙනා දන්නා කාරණයක්.ජනාධිපති මැතිවරණවලදී, පාර්ලිමේන්තු මැතිවරණවලදී, ප්‍රාදේශිය සභා මැතිවරණවලදී මටත්, මාගේ ආණ්ඩුවටත් ලබා දුන් ජයග්‍රහණය, ජනතාවගේ විශ්වාසය නොපිරිහෙළා ඉටු කළ නිසා නැවත නැවතත් ලබා දුන් වරමක් හැටියටයි මේ ජනවරම සෑමවිටම මා බාර ගත්තේ. ඒ විශ්වාසය තහවුරු කරමින් එදා මෙන් අදත්, අද මෙන් හෙටත්, හෙට මෙන් අනාගතයටත් අප රට වෙත තිබෙන සෑම අභියෝගයකටම, නිර්භයව නිවැරදිව මුහුණ දෙමින් ඒවා ජයග්‍රහණය කරවන බවට මා නොබියව ප්‍රකාශ කරන්න ඕනෑ. එසේම මා ජනතාවගේත්, රටේ ප්‍රශ්නත් හඳුනා ගෙන ඒවාට නොබියව පිළිතුරු ලබාදුන් බව ඔබ දන්නවා. ලොකුම ප්‍රශ්නය වසර තිහක් තිබූ ත්‍රස්තවාදය අපි අවුරුදු හතර හමාරක කෙටි කාලයකින් විසඳුවා. ඊළඟට අතපසුවුණු සංවර්ධනය, දිර්ඝකාලීන දැක්මකින් යුතුව අපි අද ඉදිරියට කරගෙන යනවා නොනවත්වාම.අපි රට ගොඩ නඟන්න ත්‍රස්තවාදය අතු ගා දමන තුරු බලා හිටියේ නෑ වැඩ කරන්න. උතුර මුදා ගන්න මෙහයුම් ආරම්භ කරන කොට අපි නැගෙනහිර සංවර්ධනය ආරම්භ කරලා. දකුණ පටන් අරන්. ඒ නිසා උතුර නිදහස් කරගෙන මේ රණවිරුවෝ ගමට ආවේ සංවර්ධනය කළ ගම්බිම් මැදින්. මේ ත්‍රිවිධ හමුදාවට බැඳුණු, පොලීසියට එකතු වුණ දකුණේ උපන් අයගෙන් මම අහන්න කැමතියි ඔබ යුද්දෙට බැඳෙන කොට තිබුණ මාතරද අද තියෙන්නේ කියලා.අධිවේගී මාර්ග හැදිලා, කාපට් මාර්ග හැදිලා, කිලෝමීටර් දහස් ගණනක් පාරවල් කොන්ක්‍රීට් කරලා, ග්‍රාමීය යටිතල පහසුකම් සංවර්ධනයට මිලියන දහස් ගණන් යොදවලා, රෝහල් හදලා, පානීය ජල ව්‍යාපෘති ක්‍රියාත්මක කරලා, සියයට අනූ හයකටත් වැඩි ජන කොටසකට විදුලියත් දීලා, අලුත්ම පාසැල් ඇති කරලා, මහින්දෝදය විද්‍යාගාර ලබාදීලා, ඉංග්‍රීසි, දෙමළ භාෂා උගන්නලා, පාසැලේදීම තාක්ෂණ විෂය ධාරාවත් හඳුන්වා දීලා , පරිගණක සාක්ෂරතාවය ගොඩනඟලා, ධීවර වරායන් ගොඩනඟලා, නගර සංවර්ධන කරලා, ලක්ෂ ගණනක් රජයේ සේවයට බඳවාගෙන, ‍ඵෙතිහාසිකව පැවතුණු උගතුන්ගේ විරැකියාව කියන ගැටලුව නිරාකරණය කරලා, පුරන් කුඹුරු අස්වද්දලා, මල්, කුරුඳු, තේ ආදී වගාවන්වල නිෂ්පාදනය ඉහළ නංවලා, සහළින්, බඩ ඉරිඟු වලින් රට ස්වයංපෝෂණය කරලා අවසානයි. මේවා රට නිදහස් කර ගත්ත ඔබට, ඔබේ දරුවාටත් අයිතියි. මේ අපි නිරාකරණය කළේ ජාතිය මුහුණ දීලා තිබුණ ඵෙතිහාසික ප්‍රශ්න.ඒ වාගේම ලංකාවේ ප්‍රජාතන්ත්‍රවාදය තහවුරු කරන්න, නිදහස තහවුරු කරන්න, අපි කළ මෙහවරත් සුළුවෙන් තකන්න බැහැ. ඒ වාගේම දශක ගණනාවකට පස්සේ උතුරේ, පළාත් සභා ඡන්දය පවත්වලා ජනතාවගේ ප්‍රජාතන්ත්‍රවාදී අයිතිය තහවුරු කරන්න අපිට පුළුවන් වෙලා තියෙනවා. අපේ යුගයේ මාධ්‍යයට කිසිම වාරණයක් පනවන්නේ නැතුව රට නිදහස් කර ගත්තා විතරක් නොවෙයි යුද සමයේ මාධ්‍යවේදීන්ට යුද පිටියට යන්නත් අපි නිදහස දුන්නා. ඒ නිදහස අද තවත් පුළුල් කරලා තියෙනවා. රජයට එරෙහිව විරෝධතාවක් කොතනක හෝ තියෙනවා නම් ඒ සියල්ල අද සජීවීව නරඹන්න, අසන්න මේ රටේ ජනතාවට පුළුවන්.ලංකාවේ ප්‍රජාතන්ත්‍රවාදය ගැන කතා කරන කොට ඒ අයට මතක් කරන්න ඕනෑ ලංකාවේ කලින් තිබුණ තත්ත්වයන් ගැන හිතා බලන්න කියලා. මේ නිසා අද අපේ මාතෘභූමිය ගැන ලෝක ජනතාව තුළ විශ්වාසයක් ඇති වී තිබෙනවා. එදා මුළු අවුරුද්දටම සංචාරකයෝ ආවේ ලක්ෂ 4 යි. අද ලක්ෂ 17 ක් විදේශිකයන් ලංකාවට එනවා යනවා. ලාංකික සංචාරකයෝ විසි ලක්ෂයක් ලංකාවේ එහා මෙහා යනවා. එදා ලංකාවේ ජාත්‍යන්තර ක්‍රීඩා තරගාවලියක් පවත්වන්න උත්සාහ කළොත් ත්‍රස්තවාදීන් තමයි ඒක කරන්න ඉඩ දෙනවාද නැත්නම් මරනවාද කියන නිවේදනය දෙන්නේ. නමුත් රටවල් 49 ක් නියෝජනය කරන පොදු රාජ්‍ය මණ්ඩල නායක සමුළුව ලංකාවේ පැවැත්වූවා. පසුගිය සතිවල ලෝක තරුණ සම්මේලනය කොළඹ පැවැත්වුවා. දැන් ලංකාව ජාත්‍යන්තර සම්මේලන පවත්වන මධ්‍යස්ථානයක් බවට පත්වෙලා තිබෙනවා. සාමය විතරක් නොවෙයි මේවා කරන්න අවශ්‍ය ශක්තියත් දැන් මේ රටට තියෙන බව ලෝකයම පිළිගන්නවා. අද ජාතික ධජය ඔසවනවා වාගේම මේ රටත් අපි ඉහළට ඔසවලා තියෙනවා.අපිට හංගන්න දෙයක් නෑ. ඒ නිසා අපි ලෝකයට දොරවල් විවෘත කළා. නමුත් සමහරු අපේ විවෘත බවෙන් ගන්නේ අනිසි ප්‍රයෝජන. සිංහල, දෙමළ, මුස්ලිම් දහස් ගණනක් මරා දමපු, දෙමළ ජනතාව ප්‍රාණ ඇපකාරයන් කර ගෙන හිටපු ලෝකයේ ඉන්න දරුණුම වර්ගවාදියා වුණ ප්‍රභාකරන්ට මල්වඩම් තබන්න ඇතැම් අය ඉදිරිපත් වෙනවා අද. මේ අයට ත්‍රස්තවාදී නායකයාගේ නියෝගය නිසා මරා දමපු දහස් ගණන් සිංහල, දෙමළ, මුස්ලිම් දරුවන්ගේ සොහොන් වලට ගෞරව කරන්න කවුරුත් කැමති නෑ.දෙමළ ජනතාවගේ නායකයන් වුණ දොරේඅප්පා, අමිර්තලිංගම්, නීලන් තිරුචෙල්වම්, රවි රාජ්, කදිරගාමර්, සෑම් තම්බිමුත්තු වාගේම අද ටී. එන්. ඒ. මන්ත්‍රී සිද්ධාර්ථන්ගේ පියා පී. ධර්මලිංගම් ඇතුළු දෙමළ නායකයින්ට ගෞරව කරන්න කවුරුවත් ඉදිරිපත් වෙන්නේ නෑ. ඒ අයත් මේ දරුණු ත්‍රස්තවාදයට බිලි වුණ අය. සාමය අගයන අය සැමරිය යුත්තේ මේ දිවි පිදූ අයවයි.ත්‍රස්තවාදී පිරිසක් පසුගිය දා නයිජීරියානු දරුවන් පැහැර ගෙන යාම මේ දවස්වල ලෝක ජනමාධ්‍යවල ලොකු අවධානයක් තියෙන ප්‍රවෘත්තියක්.නමුත් අපේ රටේ වසර තිහක් පුරා දරුවෝ දහස් ගණනක් බලෙන් අරන් ගියා. අවසන් සටනේදි හමුදා භාරයට පත් වුණ දරුවෝ හයසියයකට ආසන්න පිරිසක්, අපි ඔවුන් මවුපියන්ට, ඥාතීන්ට බාර කරලා පාසල් යවන්න, රටේ අනෙක් දරුවන්ට වගේම ඔවුන්ටත් පහසුකම් ලබාදෙන්න අපි පියවර ගත්තා. මේවා ගැන සමහර රටවල් අන්ධයි. ගොළුයි, බිහිරියි. ඒ අය අපි ලබාගත්ත විජයග්‍රහණය සැමරීමට විරුද්ධයි.ඒ නිසා මේ යුද ජයක් නොවෙයි, සාමයේ ජයග්‍රහණයක්. අපේ රටේ සාමය වෙනුවෙන් ජීවිත පරිත්‍යාග කරන්න විදේශ කුළී හමුදා ආවේ නෑ. ප්‍රාණ ඇපකාරයෝ වෙලා හිටපු ලක්ෂ ගණනක උතුරේ ජනතාවක් මුදා ගත්තේ අපේ රණවිරුවෝ. මේ විජයග්‍රහණය සැමරීම කෙළෙහිගුණ දත්, මානුෂික වටිනාකම් දන්න ජාතියක් වශයෙන් අපේ වගකීමක්. කවුරු විරුද්ධ වුණත්, කවුරු සහභාගි වුණත් නැතත් රටටම අයිති මේ විජයග්‍රහණය අපේ රටේ සදාකල් සැමරිය යුතුයි.අද උතුරින්, නැ‍ෙඟනහිරින් දෙමළ ජනතාව හමුදාවට බැඳිලා ඉන්නවා. ත්‍රස්තවාදී ක්‍රියා කරලා, මිනී මරලා, පිටරට ගිය අයත් එල්.ටී.ටී.ඊ.යට බයේ ලංකාවෙන් ගිය අයත් අද ඩයස්පෝරාවට එකතුවෙලා ත්‍රස්තවාදය ඔසවා තබන්න හැදීම මේ රටේ ඉන්න දෙමළ ජනතාවට කරන අසාධාරණයක් වශයෙන් අපි දකිනවා. මේ සුළු පිරිසකට ලැබෙන ඩොලර්වලින් රටකට කරන්නේ විශාල විනාශයක්. අද අපි පුළුල් සංවාදයක් ඇතිකරන්න පාර්ලිමේන්තු තේරිම් කාරක සභාවක් පත්කරලා තිබෙනවා. ජාතික ප්‍රශ්නයක් ආවාම ඒ ගැන එකඟතාවයක් ඇති කරගන්න හොඳම තැන එතැන. සියලුම පක්ෂවල යුතුකම එතැනට ඇවිත් කතා කරන එක.එදා උතුරේ දෙමළ ජනතාව ආරක්ෂාව පතා ආවේ දකුණට. අදත් ඒ අය අතරින් බොහෝ දෙනෙක් දකුණේ ජිවත් වෙනවා. සියයට 58ක දෙමළ ජාතීන් ජීවත් වෙන්නේ උතුරින් පිට පළාත්වල. අපි ජාතීන්ට එකතු වෙන්න ඉඩ දෙන්න ඕනෑ. වසර තිහක් ජාතීන් තුළ තිබුණ බිය සැක නැති වෙන්න ඉඩ දෙන්න ඕනෑ. උතුරේ ඉඳන් දකුණට, දකුණේ ඉදන් උතුරට එන යන ජනගහණය වසරින් වසර, දවසෙන් දවස ඉහළ යන බව අපි දන්නවා. මේ ගොඩනැ­‍ෙඟන්නේ අලුත් රටක්.ජාතීන් අතර සමඟිය, අවබෝධය ඇති වෙන තරමට තීන්දු ගන්න පහසුයි. විසඳුම පහසුයි. සමගිය නැතිව දෙන විසඳුම තාවකාලිකයි.ඒ නිසා මේ සමඟිය උදුරා ගන්න, අහිමි කරන්න ඇතැම් අය උත්සාහ කරන බව පෙනෙනවා. රට වෙනුවෙන් දිවි දුන් රණවිරුවන්ට, ඔබට ගෞරව කරනවානම් දහස් ගණන් දිවි පුදා රැකගත් මේ සමගිය අපි සියලු දෙනා ආරක්ෂා කරන්න ඕනෑ. මතක තියා ගන්න ඔවුන් අපෙන් වෙන් වුණේ වෙන් නොවෙන රටක් ගොඩනඟන්නයි. ඔවුන් දිවියෙන් සමුගත්තේ කිසිදා සමුනොගෙන එකට ඉන්න ජාතියක් ගොඩනඟන්නයි. ඒ නිසා රට වෙනුවෙන් ජීවිත දීලා ඇස්, ඉස්, මස්, ලේ දන්දීලා ජිවිත පරිත්‍යාග කරලා ලබාගත්තු නිදහසින් බිඳක්වත් පාවා නොදී මේ මාතෘභූමිය මත ජීවත් වීමට අදිටන් කර ගනිමු.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය සහ අගමැති දි. මු. ජයරත්න, කථානායක චමල් රාජපක්ෂ, අගවිනිසුරු මොහාන් පීරිස් මහත්වරුන් ප්‍රමුඛ මැති ඇමැතිවරුන්, පළාත් ආණ්ඩුකාරවරුන්, මහ ඇමැතිවරුන්, විදෙස් තානාපතිවරුන් ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405198</link>
    <topic>බඳවා ගත් සිසු හෙද හෙදියන්ගේ අවිධිමත් පත්වීම් වහාම සංශෝධනය කර විධිමත් පත්වීම් ලබාදෙන්න</topic>
    <author>සන්ධ්‍යා කරුණාරත්න</author>
    <content>සිසු හෙද පුහුණුව සඳහා බඳවා ගත් සිසු සිසුවියන්ට ලබා දී ඇති අවිධිමත් පත්වීම් වහාම සංශෝධනය කර විධිමත් පත්වීම් ලබාදෙන ලෙස සෞඛ්‍ය සේවා අධ්‍යක්ෂ ජනරාල්වරයාගෙන් රාජ්‍ය සේවා එක්සත් හෙද සංගමය ඉල්ලීමක් කරයි.හෙද පුහුණුව සඳහා හම්බන්තොට ප්‍රදේශයෙන් බඳවා ගත් සිසු හෙදියන් බහුතරයක් වවුනියාව, මඩකළපුව හෙද අභ්‍යාසවලට යොමු කිරීම නිසා සිසු සිසුවියන් බොහොමයක් දැඩි අපහසුතාවට ලක්ව ඇති බවට සෞඛ්‍ය අමාත්‍යාංශයේ ආරංචි මාර්ගවලින් හෙළි වේ.හම්බන්තොට, ගාල්ල, මාතර ප්‍රදේශවල හෙද අභ්‍යාස විද්‍යාල තුනක් තිබිය දී ඒවාට ඇතුළත් වීමට ඔවුන්ට අවස්ථාව ලබානොදී දුර පළාත්වල හෙද අභ්‍යාස විද්‍යාලවලට යොමු කිරීමෙන් සිසු සිසුවියන් අපහසුතාවට පත්ව ඇති බවත් මේ හේතුවෙන් බොහෝ සිසු සිසුවියන් පුහුණුව හැර දැමීමට සූදානම්ව ඇති බවත් රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියන් පැවැසූහ.හෙද පුහුණුව සඳහා පසුගියදා (12) හෙද සිසු ‍සිසුවියන් 2500 ක් බඳවා ගැනීම සිදු කළ අතර මෙසේ පුහුණු පත්වීම් ලබාදීමේ අවිධිමත් ක්‍රමය නිසා අසීරුතාවට ලක්ව ඇති දරුවන් පුහුණුව හැර යාමෙන් තව තවත් මෙරට හෙද හිඟය උග්‍ර වන බව ද උන්වහන්සේ ප්‍රකාශ කළහ. මේ සිසුන්ගේ පුහුණුව අද (19) ආරම්භ කරන අතර අපහසුතා ඇති සිසුන්ට අභියාචනා ඉදිරිපත් කරන ලෙස සෞඛ්‍ය අමාත්‍යාංශය ප්‍රකාශ කළ ද එයට කාලයක් නොමැති වීමෙන් සිසුන් තවදුරටත් අපහසුතාවට පත්ව සිටියි.මඩකළපුව, අම්පාර වැනි දුර බැහැර ප්‍රදේශවලට මේ සිසුන් යොමු කිරීම නිසා ඔවුන්ට නවාතැන් පහසුකම් සොයා ගැනීම පවා අපහසු වී ඇතැයි ද මුරුත්තෙට්ටුවේ ආනන්ද හිමියන් ප්‍රකාශ කළහ.මේ පුහුණුව සඳහා බඳවා ගෙන ඇති දුප්පත් මවුපියන්ගේ දරුවන් නොදන්නා පළාත්වලට ගොස් නවාතැන් පහසුකම් සොයා ගැනීමට කටයුතු කිරීමේදී විවිධ අපහසුතාවලට ලක්ව ඇති බව ද සංගමය පවසයි.මෙසේ දුරබැහැර ප්‍රදේශවලට යොමු කිරීමෙන් හෙදියන් බඳවා ගැනීමේ සිට ඔවුන්ට වෛරය, ක්‍රෝධය ඇති වන පරිදි කටයුතු කිරීමට සෞඛ්‍ය අමාත්‍යාංශයේ පරිපාලනය දුර්වල වී ඇතැයි ද උන්වහන්සේ පැවැසූහ.මේ සම්බන්ධයෙන් සෞඛ්‍ය අමාත්‍යාංශයේ හෙද අංශයෙන් විමසූ විට එහි ජ්‍යෙෂ්ඨ නිලධාරියෙක් ප්‍රකාශ කළේ 2500 ක් වැනි විශාල පිරිසක් එක්වර බඳවා ගැනීම නිසා මෙවැනි අපහසුතාවලට ලක්වීමට සිදු වූ බවත් හෙද අභ්‍යාස විද්‍යාලවල පුහුණුව ආරම්භ කිරීමෙන් පසු නොපැමිණෙන සිසුන්ගේ සංඛ්‍යාව බලා අපහසුතාවට ලක්ව ඇති සිසුන්ට සහනයක් ලබාදීම සඳහා වෙනත් හෙද අභ්‍යාස විද්‍යාලවලට මාරු කිරීමට කටයුතු කරන බවත් ය.මාතර හෙද අභ්‍යාස විද්‍යාලයේ සිදු කරන අලුත්වැඩියා කටයුතු නිසා මේ කණ්ඩායමේ සිසුන් එම අභ්‍යාස විද්‍යාලයට බඳවා ගැනීමට කටයුතු නොකළ බවත් අඩුම z-score ලකුණු අනුව දුර ප්‍රදේශවල හෙද අභ්‍යාස විද්‍යාලවලට ඔවුන් යොමු කිරීමට පියවර ගත් බවත් එම ජ්‍යෙෂ්ඨ නිලධාරියා පැවැසීය.සියලුම සිසුන්ට හෙද පුහුණුව ලබාදිය යුතු නිසා ඔවුන් දුර බැහැර ප්‍රදේශවල හෙද අභ්‍යාස විද්‍යාලවලට හෝ යොමු කළ යුතු නිසා මෙවැනි තීරණයක් ගැනීමට සිදු වූ බවත් හෙද අභ්‍යාස විද්‍යාලවල පවතින අවම පහසුකම් නිසා කොටසක් නොගෙන සිටීමට තීරණය කළේ නම් තවත් ගැටලුවලට මුහුණ දීමට සිදු වන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n1405199</link>
    <topic>දරුවන්ට හොඳ අධ්‍යාපනයක් ලබාදීමට ගුරුවරුන්ට අවශ්‍ය පහසුකම් සපයනවා</topic>
    <author>ගම්පහ සංචාරක නිමල් ජයසිංහ</author>
    <content>‘දැයේ හොඳම දේ දරුවන්ටයි’ යන ජනාධිපති මහින්ද රාජපක්ෂ මැතිතුමාගේ අදහස පරිදි අධ්‍යාපනය ලබන දරුවන්ට ඉතා හොඳ අධ්‍යාපනයක් ලබාදීමට ගුරුවරුන්ට අවශ්‍ය ගුරු පුහුණුව ලබාදීමටත්, අවශ්‍ය භෞතික සම්පත්, මානව සම්පත් යනාදිය නොඅඩුව ලබාදීමට අපි ක්‍රියාකරන්නේ යැයි බස්නාහිර පළාත් අධ්‍යාපන, පළාත් පාලන, මිනිස් බල හා රැකීරක්ෂා හා විදුලිබල ඇමැති සහ ප්‍රධාන ඇමැති ප්‍රසන්න රණතුංග මහතා පැවැසීය.ප්‍රධාන ඇමැතිවරයා එසේ පැවැසුවේ 2013 වසරේ ගම්පහ දිස්ත්‍රික්කයෙන් ශිෂ්‍යත්ව විභාගයට දරු දැරියන් මෙහෙයවා විශිෂ්ට ජයග්‍රහණයක් අත්කර දුන් ගුරුභවතුන් ඇගයීමේ උපහාර උ‍ෙළලේ ප්‍රධාන ආරාධිතයා වශයෙන් සහභාගි වෙමිනි. ප්‍රධාන ඇමැතිවරයාගේ සංකල්පයක් මත මේ ගුරු උපහාර උත්සවය ගම්පහ යශෝදරාදේවි බාලිකා විද්‍යාලයීය ශ්‍රවණාගාරයේ දී 16 දින පස්වරුවේ පැවැත්විණි.එහිදී ගම්පහ දිසාවේ ගුරුවරු 208 දෙනෙකු සහ විදුහල්පතිවරු 95 දෙනෙකු සහ ගුරු උපදේශකවරු ද උපහාරයට ලක්විය.වැඩිදුරටත් අදහස් දැක් වූ ප්‍රධාන ඇමැතිවරයා, ශිෂ්‍යත්ව විභාගයට සීමානොකොට අනිකුත් ඉහළ විභාගවලින් ද, ගම්පහ දිසාවේ සිසුන්ට විශිෂ්ට ජයග්‍රහණ ලබා දුන්, එයට දායක වූ ගුරුභවතුන්ට මගේ ප්‍රණාමය දක්වනවා යැයි ද කීය.පහ වසරේ ශිෂ්‍යත්ව විභාගය ගැන අපේ රටේ පසුගිය කාලයේ කතිකාවතක් තිබුණා. අසමත් වූ දරුවන්ට ඇතැම් මාපියවරුන් වද වේදනා දී තිබුණා. ජනාධිපතිතුමා මේ ගැන අවධානය යොමුකොට පහ වසර ශිෂ්‍යත්ව විභාගය දරුවන්ට පීඩාවක් නොවන පරිදි පැවැත්වීමට උපදෙස් දී තිබුණා.මේවාට ද ඇතැම් පිරිස් විරුද්ධයි. ශිෂ්‍යත්ව විභාගයෙන් සමත් ආදායම් අඩු දරුවන්ට ශිෂ්‍යත්ව ආධාර මුදලක් දුන් අතර, මෙයට මවුපියන් ද උනන්දු වූවා. මේ නිසාම සමහරු පහ වසර ශිෂ්‍යත්වය ‍මවුපියන්ගේ විභාගයක් ද කියා ද කියනවා යැයි ද කීය.අද අපේ උපහාර උ‍ෙළලේ දී ගම්පහ දිසාවේ ප්‍රථපල විශ්ලේෂනය කළා. දක්ෂතාවන් දැක්වූ ගුරුභවතුන්ට සහතික, සම්මාන පිරිනැමුවා. මේ ආකාරයෙන් අපොස සාමාන්‍ය පෙළ, උසස් පෙළ ද ප්‍රතිඵල ඉහළ මට්ටමක තිබිය යුතු ය. මේ සඳහා අපි තවත් කළ යුත්තේ කුමක්දැයි විමසා බලමු යැයි ද කීය. අපි අධ්‍යාපනය නැංවීමට ඉහළම ශක්තිය ලබාදෙනවා. කොට්ඨාස අධ්‍යාපන අධ්‍යක්ෂවරයා පාසල් පද්ධතිය ගැන බැලිය යුතු ය. ප්‍රතිඵල අඩුවී ඇති පාසල් ගැන ද සොයා බලන්න. අපේ ගම්පහ කොට්ඨාස අධ්‍යාපන අධ්‍යක්ෂවරයා මෙන් ම, කලාප අධ්‍යාපන අධ්‍යක්ෂවරයා ද, කලාපයේ ප්‍රතිඵල වැඩි කිරීමට කටයුතු කරනවා. පසුගිය වසර කිහිපයක සිට කොට්ඨාස මට්ටමේ අධ්‍යාපන මට්ටම ගැන විශ්ලේෂණය කළා.අපේ ප්‍රගතිය ඉහළයි. දුර්වල ස්ථාන හඳුනා ගෙන ඒවාට පිළියම් යෙදීමට ද අදාළ නිලධාරින් කටයුතු කළ යුතු ය. අපට යම් තැනක ගැටලුවක් ඇත්නම් ඒ ගැන අවධානය යොමු කරන්න. අවශ්‍ය සම්පත් ලබාදෙන බැවින්, ඒ ගැන අවධානය යොමු කරන්න.කලාප අධ්‍යාපන අධ්‍යක්ෂ එස්. කේ. මල්ලවආරච්චි, ගම්පහ ශ්‍රී බෝධි විද්‍යාලයේ විදුහල්පති සහ රන්පොකුණගම මහා විද්‍යාලයේ ආචාරිනි, පද්මිණි මුණසිංහ මහත්ම මහත්මීහු ඇතුළු සම්මානලාභි ගුරුභවතුන් කිහිපදෙනෙකුම අදහස් දැක්වූහ.බස්නාහිර පළාත් සභාවේ සභාපති සුනිල් විජේරත්න මහතා ඇතුළු ගම්පහ දිසාවේ අධ්‍යාපන ක්ෂේත්‍රයේ ඉහළ නිලධාරින් මෙන්ම ගුරුභවතුන් ද විශාල පිරිසක් මේ අවස්ථාවට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051910</link>
    <topic>බානගල උපතිස්ස නා හිමි ඉන්දීය නව අගමැතිට සුබ පතයි</topic>
    <author/>
    <content>ශ්‍රී ලංකා මහාබෝධි සංගමයේ සභාපති බානගල උපතිස්ස නා හිමියන් විසින් ඉන්දීය නව අග්‍රාමාත්‍ය නරේන්ද්‍ර මෝඩි මැතිතුමාට සුබ පතමින්, ඓතිහාසික බරණැස නියෝජනය කරමින් නවීන ඉන්දියාවේ නායකත්වයට පත් මුල්ම දේශපාලනඥයා වීම සුවිශේෂයක් බව අවධාරණය කර ඇත.බරණැස හෙවත් කාසි පුරවරය ඉතිහාසයේ හැඳින්වූයේ දිදුලන පුරවරය වශයෙනි. ඒ පුරවරය නියෝජනය කරමින් ඉන්ද්‍රීය නායකත්වයට පත් වූ මෝඩි මැතිතුමාට ඉන්දියාව දිදුලන රාජ්‍යයක් බවට පත් කරන්නට හැකිවේවා යැයිද එම පණිවිඩයේ සඳහන්ය.එම පණිවිඩයේ තව දුරටත් මෙසේද සඳහන් ය.ඉන්දියාවේ මධ්‍ය ප්‍රදේශයේ සාංචි නුවර කේන්ද්‍ර කරගනිමින් අප සංගමය විසින් සිදු කරනු ලබන සත් ක්‍රියාවන් සඳහා භාරතීය ජනතා පක්ෂය ලබා දුන් නිරන්තර සහාය ඇගැයීමටද මෙය අවස්ථාවක් කර ගනිමු.සාංචි නුවර අයත් වන විදීසා මැතිවරණ කොට්ඨාසය ජයගත් හිටපු විප්කෂනායිකා සුස්මා ස්වරාජ් මහත්මියට ද අපගේ සුබ ප්‍රාර්ථනා පිරි නමනු කැමැත්තෙමු. එතුමියත් මධ්‍ය ප්‍රදේශ ප්‍රධාන ඇමැති ශිව්රාජ් සිං චෞහාන් මහතාත්, සාංචි බෞද්ධ විශ්වවිද්‍යාලය පිහිටුවීමෙහි ලා ලබාදෙන සහයෝගය මේ අවස්ථාවේ කෘතවේදීව සිහිපත් කරමු. ඔබ තුමන්ගේ නායකත්වය යටතේ අප දෙරට අතර ආගමික හා සමාජයීය සබඳතා තව තවත් ශක්තිමත් වනු දැක්ම අපගේ අපේක්ෂාවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051911</link>
    <topic>එල්ටීටීඊ නායකයකු වන නෙදියවන් මෙරටට බාර දෙන්න</topic>
    <author>උපාලි කරුණාරත්න</author>
    <content>මීළඟ රණවිරු සැමරුමට පෙර නෝර්වේ ඔස්ලෝ නුවර සිටින එල්.ටී.ටී.ඊ නායකයකු වන නෙදියවන්ව මෙරටට බාර දීමට කටයුතු කරන ලෙස මෙරට පිහිටි නෝර්වේ තානාපති කාර්යාලයෙන් ජාතික හෙළ උරුමයේ ජාතික සංවිධායක සහ බස්නාහිර පළාත් සභා මන්ත්‍රී නිශාන්ත ශ්‍රී වර්ණසිංහ මහතා ඉල්ලා සිටීයි.ඒ මහතා එම ඉල්ලීම කළේ ඊයේ ( 18 ) නෝර්වේ තානාපති කාර්යාලය ඉදිරිපිට පැවැති උද්ඝෝෂණයකට සහභාගි වෙමිණි. ජාතික හෙළ උරුමය මඟින් මෙය සංවිධානය කර තිබිණි.නෝර්වේ දැන් ඇති ශ්‍රී ලංකාවට තවත් සතුරුකම් එපා , නොර්වේ රැකවරණය ලබන කොටි නායක නෙදියවන් ශ්‍රී ලංකාවට ලබා දෙනු , නෝර්වේ තුළ කොටි ත්‍රස්තයන්ට රැකවරණය එපා ආදී පුවරු ඔසවා ගත් හෙළ උරුමයේ සාමාජික සාමාජිකාවෝ මහා සංඝරත්නය පෙරටු කර ගනිමින් නිදහස් චතුරශ්‍රයේ සිට පා ගමනින් නෝර්වේ තානාපති කාර්යාලය ඉදිරිපිටට පැමිණ මෙසේ උද්ඝෝෂණයේ නිරත වූහ.රට බෙදන්න කැසකවනා - නෝර්වේ රටේ කොටි හපුවෝ , නෙදියවන්ව හංගා ගෙන - කරන වැඩේ කැතයි නේද. ජනතාවනි මේ අහන්න - දැය නඟන්න රට නඟන්න , කොටි රූකඩ පරදන්න - එන්න එන්න පෙරට එන්න . රණ විරුවන් සටන් කලා- දහස් ගණන් දිවි පිදුවා ,ත්‍රස්තවාදෙ පරද්දලා -මේ පින් බිම රැක ගත්තා යනුවෙන් ඔවුන් හඬ නැගූහ.හෙළ උරුමය නොර්වේ තානාපති කාර්යාලයට භාරදීමට නියමිත සංදේශය ගැනීමට කිසිදු නිලධාරියකු නොමැති බව මෙහිදි පැවසූ නිශාන්ත වර්ණසිංහ මහතා කොටින්ට සහයෝගය දෙන සංවිධානයක් පැමිණියේ නම් ඔවුන් සාදරයෙන් පිළි ගැනීමට තානාපති කාර්යාලය සුදානම් වන බවද ප්‍රකාශ කළහ.කොටි ත්‍රස්තවාදීන් නොර්වේ රට තුළ අරමුදල් රැස් කරනවා. නොර්වේ රාජ්‍ය තුළ කොටි නායකයන්ට රැකවරණය හා අනුබල දීම සම්බන්ධව ඇති එම සංදේශය විදේශ අමාත්‍යාංශය හරහා නොර්වේ තානාපති කාර්යාලයට යැවීමට කටයුතු කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051912</link>
    <topic>මැලේසියාවේ දී අත්අඩංගුවට ගත් ශ්‍රී ලාංකික සැකකරුගෙන් ඉන්දියාව ප්‍රශ්න කිරීමට යයි</topic>
    <author>මහින්ද අලුත්ගෙදර</author>
    <content>අල්කයිඩා ත්‍රස්ත සංවිධානයට සම්බන්ධ බවට සැකපිට මැලේසියාවේ දී අත්අඩංගුවට ගත් ශ්‍රී ලාංකිකයා සම්බන්ධයෙන් තොරතුරු ලබා ගැනීමට ඉන්දිය ආරක්ෂක අංශ තීරණය කරයි.අදාළ සැකකරු සම්බන්ධයෙන් තොරතුරු ලබා දෙන ලෙස ඉන්දීය ආරක්ෂක අංශ විසින් මැලේසියානු රජයෙන් ඉල්ලීමක් කර තිබෙන බවද වාර්තා වෙයි.පසුගිය 14 දා මැලේසියාවේ කෙපෝන්ග් ප්‍රදේශයේ දි මේ සැකකරු එරට ආරක්ෂක අංශ විසින් අත්අඩංගුවට ගෙන තිබෙන අතර මෙලෙස අත්අඩංගුවට ගත් ශ්‍රී ලාංකික සැකකරු අල්කයිඩා සංවිධානය සමඟ වක්‍රාකාරයෙන් සබඳතා පවත්වා ඇති බවට තොරතුරු අනාවරණය කරගෙන තිබේ.අදාළ සැකකරු ඉන්දියාවේ පිහිටි අමෙරිකානු සහ ඊශ්‍රායල් කොන්සල් කාර්යාල වලට ත්‍රස්ත ප්‍රහාරයක් එල්ල කිරිමේ සැලසුමක් පිළිබඳවද අනාවරණය කර අති බවද වාර්තා වෙයි. මේ හේතුවෙන් අදාළ සැකකරු සම්බන්ධයෙන් තොරතුරු රැස් කිරිමට ඉන්දිය ආරක්ෂක අංශ පියවර ගෙන තිබේ.පසුගියදා ඉන්දියාවේ දි අත්අඩංගුවට ගත් ශ්‍රි ලාංකික සැකකරුවකුද අමෙරිකානු සහ ඊශ්‍රායල් තානාපති කාර්යාලවලට එල්ල කිරිමට සැලසුම්කර තිබු ත්‍රස්ත ප්‍රහාරයක් පිළිබඳව අනාවරණය කර තිබෙන අතර මේ සිදුවීම් සම්බන්ධයෙන් දීර්ඝ වශයෙන් ඉන්දිය පොලිසිය විසින් පරීක්ෂණ ආරම්භ කර ඇති බවද ඉන්දිය මාධ්‍ය වාර්තා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051913</link>
    <topic>සෑම මැතිවරණ ආසනයකම මූලික යටිතල පහසුකම් නැංවීමට ආණ්ඩුව පියවර ගෙන තිබෙනවා</topic>
    <author>කටුගස්තොට සමූහ</author>
    <content>ආණ්ඩුව හැටියට අපි සෑම මැතිවරණ ආසනයකම මහාමාර්ග, ජලවිදුලිය ආදී යටිතල පහසුකම් දියුණු කිරීමට මේ වන විට පියවර ගෙන තිබෙන බව ජාත්‍යන්තර මූල්‍ය සහයෝගිතා පිළිබඳ ජ්‍යෙෂ්ඨ ඇමැති හා නියෝජ්‍ය මුදල් ඇමැති සරත් අමුණුගම මහතා පැවසීය. ඒ මහතා මේ බව පැවසුවේ පසුගියදා (09) ගලගෙදර ප්‍රාදේශීය ලේකම් කොට්ඨාසයේ පැවැති රැස්වීමකට එක්වෙමිනි. එහිදී වැඩිදුරටත් කතා කළ ඇමැති වරයා මෙසේද කීය.අපේ ගම්බද ජනතාවගේ ආදායම් තත්ත්වය නැංවීම සඳහා සාර්ථක වැඩපිළිවෙළක් ක්‍රියාත්මක කිරීමට අපි පසුගිය අයවැයෙන් යෝජනා රැසක් ගෙන ආවා. අපේ ගම්වල කුඩාවට ක්‍රියාත්මක වන රූපලාවන්‍යාගාර, පෙර පාසල්, ඇගලුම් ආයතනවලට අවශ්‍ය මූල්‍ය ආධාර දී ඒවා සංවර්ධනය කැර ගමේ තවත් පිරිසකට රැකියා ලබා දීම අපේ අරමුණයි.ඒ නිසා තමයි ගමේ එවැනි ව්‍යාපාරවලට සම්බන්ධ කාන්තාවන්ට රුපියල් ලක්ෂ දෙක හමාරක පොලී රහිත ණයක් දීමට යෝජනා කෙළේ.වර්තමානයේ වෙනදාට වඩා රට තුළ මුදල් සංසරණය වෙනවා. යතුරුපැදි, ත්‍රිරෝද රථ, ජංගම දුරකතන ලක්ෂ ගණනක් රට පුරා තිබෙනවා. මේ තුළින් රටේ නව ආදායම් මාර්ග නැංවීම අපේ අරමුණයි.ඒ සඳහා ඔබ වැනි ග්‍රාමීය ස්වයං රැකියා කරණ අයට ආධාර ලබාදීමට ආණ්ඩුව සූදානම් අද ගම්වල අලුත් ව්‍යාපාර රැසක් ආණ්ඩුව ආධාර මත ක්‍රියාත්මක වෙනවා. මේ වගේ රැකියා කරණ අයට ඇති විශාලම ප්‍රශ්නය තමයි. ප්‍රාග්ධනය අද බැංකුවලට ගියාම ණයක් ගන්න කරදරයි. ඒනිසා ආණ්ඩුවක් හැටියට අප කල්පනා කරණවා මේ අයට හොඳ පුහුණුවක් ලබා දෙන්න. ප්‍රාග්ධනයක් සහ උපකරණ සපයා දෙන්න.අපි සැලසුමක් හදනවා ඉදිරියේදී අපේ පාසල් නිල ඇඳුම් ඒ ඒ පාසල් ඇති ගම්වලම කුඩා ඇඟලුම් ආයතන වලින් මසා දෙන්නට.අද ඒ සඳහා ලොකු ව්‍යාපාර ආයතනවලට යන වියදම එවිට ගමේ රදවාගත හැකියි. මෙහිදී ගලගෙදර ප්‍රාදේශීය සභාවේ සභාපති ලාල් ගිරිහාගම මහතාද කතා කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051914</link>
    <topic>ශ්‍රී ලංකාව සමඟ තිබෙන ඵෙතිහාසික මිතුදම අර්ථවත් කිරීමට සූදානම්</topic>
    <author> මහින්ද අලුත්ගෙදර</author>
    <content>ඵෙතිහාසික මිතුදම අර්ථවත් වන ලෙස ශ්‍රී ලංකාව සමඟ ශක්තිමත් සබඳතාවක් පවත්වා ගැනීමට තමා සූදානම් බව ඉන්දීයාවේ නව අගමැති නරේන්ද්‍ර මෝඩි මහතා ප්‍රකාශ කරයි.ඉන්දියාව සහ ශ්‍රී ලංකාව අතර දිඟුකලක සිට සම්බන්ධතා පවතින බව සිහිපත් කරන ඒ මහතා ඉදිරි කාලසීමාව තුළ ඉන්දු - ශ්‍රී ලංකා සබඳතා ශක්තිමත් කිරීමට තමන් කටයුතු කරන බවද කියා සිටී.ට්වීටර් සමාජ ජාල වෙබ් අඩවිය ඔස්සේ විශේෂ ප්‍රකාශයක් කරමින් ඉන්දියාවේ නව අගමැතිවරයා මේ බව සඳහන්කැර ඇත. මෙහිදී වැඩිදුරටත් අදහස් පළකරමින් මෝඩි මහතා ප්‍රකාශකර ඇත්තේ සිය ජයග්‍රහණයෙන් පසුව තමා වෙත සුබපැතුම් එක්කළ පළමු රාජ්‍ය නායකයා ජනාධිපති මහින්ද රාජපක්ෂ මහතා බවත් සංචාරයක් සඳහා ශ්‍රී ලංකාවට පැමිණෙන්නැයි ශ්‍රී ලංකා ජනාධිපතිවරයා සිදු කළ ආරාධනාව සම්බන්ධයෙන් ස්තූතිය පළකරන බවත්ය.ඉන්දීය මහ මැතිවරණයෙන් ලබාගත් විශිෂ්ඨ ජයග්‍රහණය පිළිබඳව ජනාධිපති මහින්ද රාජපක්ෂ මහතා භාරතීය ජනතා පක්ෂයේ අගමැති අපේක්ෂකයා වූ නරේන්ද්‍ර මෝඩි මහතා වෙත සුබපැතුම් එක්කළ අතර ඒ අවස්ථාවේ දී ශ්‍රී ලංකාවේ සංචාරය කරන ලෙස ද ඇරයුම් කැර තිබේ. ඉන්දීය පාර්ලිමේන්තුවේ ආසන 543 කින් 337 ක් හිමිකර ගනිමින් ඉන්දීය මැතිවරණ ඉතිහාසයේ සුවිශේෂී ජයග්‍රහණයක් සනිටුහන් කිරීමට අගමැති අපේක්ෂක නරේන්ද්‍ර මෝඩිගේ නායකත්වයෙන් යුතු භාරතීය ජනතා පක්ෂය සමත් විය.මෝඩිගේ ජයග්‍රහණය සම්බන්ධයෙන් ශ්‍රි ලංකාව ඇතුළුව බ්‍රිතාන්‍යය, පාකිස්ථානය, බංග්ලාදේශය, ඇෆ්ගනිස්ථානය, ඕස්ට්‍රේලියාව, අමෙරිකාව සහ ඊශ්‍රායලය ඇතුළු රටවල් රැසක රාජ්‍ය නායකයින් සුබපැතුම් එක්කැර තිබේ.මේ අතර ඉන්දීවේ හිටපු විදේශ කටයුතු ඇමැති සල්මන් කුර්ෂිඩ් මහතා ප්‍රකාශයක් කරමින් සඳහන් කැර ඇත්තේ ඉන්දීය කොංග්‍රස් පක්ෂය සහ ශ්‍රි ලංකාව අතර පවතින සබඳතාවල කිසිඳු බිඳවැටීමක් සිදුවී නොමැති බවත් ශ්‍රී ලංකාව සමඟ අභ්‍යන්තර සබඳතා රැසක් ඉන්දිය කොංග්‍රස් පක්ෂය සමඟ පවතින බවත්ය.ඉන්දියාවට ශ්‍රි ලංකාව මෙන්ම, ශ්‍රි ලංකාවට ඉන්දියාව ද වැදගත් වන බව පෙන්වා දී තිබෙන ඒ මහතා කොළඹ දී පැවති පොදුරාජ්‍ය මණ්ඩලයීය රාජ්‍ය නායක සමුළුවට හිටපු අගමැති ආචාර්ය මන් මෝහන් සිං මහතාගේ සහභාඟි නොවීම දෙරට අතර සබඳතාවලට බලපෑමක් එල්ල නොවු බව ද පවසා තිබේ.මෙහිදි වැඩිදුරටත් අදහස් දක්වා ඇති සල්මන් කුර්ෂිඩ් මහතා පවසා ඇත්තේ ශ්‍රි ලංකාවේ වගවීමේ ක්‍රියාවලිය පිළිබඳව අවශ්‍ය මොහොතේ දි කොංග්‍රස් රජය කරුණු දැක්වූ බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051915</link>
    <topic>සිරකරුවන් 1000ක් නිදහස් කරන්න ඇමැති ගජධීරට ජනපතිගෙන් උපදෙස්</topic>
    <author>බුද්ධිකා ඉඹුලාන</author>
    <content>මෙවර වෙසක් උත්සවයට සමගාමීව සිරකරුවන් 1000කට නිදහස ලබාදීමට ජනාධිපති මහින්ද රාජපක්ෂ මහතා පුනරුත්ථාපන සහ බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාට උපදෙස් ලබාදී තිබේ.පසුගිය 16 වැනිදා ජනාධිපති මහින්ද රාජපක්ෂ මහතා‍ අදාළ නියෝගය ලබා දී ඇති අතර, ඒ අනුව ඊයේ (18) සිට දිවයිනේ සියලුම බන්ධනාගාර නියෝජනය වන පරිදි එම සිරකරුවන් දහසක් දෙනාට නිදහස ලැබෙනු ඇත.මෙම සිරකරුවන්, සුළු වැරදි සම්බන්ධයෙන් බන්ධනාගාරගත වූ අය සහ වයස අවුරුදු 70 ඉක්ම වූ අය වෙති.මිනී මැරුම් ස්ත්‍රී හා ළමා දූෂණ, මංකොල්ලකෑම්, මත්ද්‍රව්‍ය චෝදනා ආදී වැරදි සම්බන්ධයෙන් සිරගතව සිටින අය මෙම නිදහස ලැබීමට නුසුදුසු අය වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=n14051916</link>
    <topic>අ’පුර ඩී.එස්. සේනානායක විදුහල උතුරු මැදට ආඩම්බරයක්</topic>
    <author>@ හිදෝගම සමූහ</author>
    <content>ඉගැන්වීමේ ක්‍රියාවලියේදී මුළු දිවයිනෙන්ම විශිෂ්ටතම පාසල් දහය අතරට උතුරුමැද පළාත් අනුරාධපුර ඩී.එස්. සේනානායක විදුහල සම්මානයෙන් පුද ලැබීම උතුරුමැද පළාතටම ලැබුණ විජයග්‍රහණයක් යැයි අනුරාධපුර ඩී.එස්. සේනානායක විදුහලේ විදුහල්පති අජිත් ප්‍රියන්ත වඩුගේ මහතා පවසයි.බ්‍රිතාන්‍ය කවුන්සලය සංවිධානය කළ ජාත්‍යන්තර පාසල් පංති කාමර සම්බන්ධ කිරීමේ ව්‍යාපෘතිය යටතේ දිවයිනෙන්ම පාසල් 70ක් තෝරා ඉන් විශිෂ්ටතම පාසල් දහයට සම්මාන පිරිනැමීම (10) කොළඹ හිල්ටන් හෝටලයේ දී සිදු විය.එහිදී අනුරාධපුර ඩී.එස්. සේනානායක විදුහලේ කනිෂ්කා ගම්හේවගේ, සහ තිලකා පද්මලතා යන ගුරු මෑණිවරු විදුහලට හිමි සම්මානය ලබා ගත්හ. ඒ පිළිබඳව මාධ්‍යයට අදහස් දක්වමින් විදුහල්පති අජිත් ප්‍රින්ත වඩුගේ මහතා මෙසේ ද කීය.බ්‍රිතාන්‍ය කවුන්සලය සංවිධානය කරන ලද අන්තර්ජාතික පාසල් පංති කාමර ඉගෙනුම් ව්‍යාපෘතිය යටතේ දිවයිනෙන්ම ප්‍රාථමික පාසල් අතරින් පාසල් 70ක් තෝරා ඒ අතරින් විශිෂ්ඨතම පාසල් දහය (10) තෝරා ගනු ලැබුවා.ඒ පාසල් දහය අතරට උතුරුමැද පළාතේ එකම ප්‍රාථමික පාසල ලෙස අනුරාධපුර ඩී.එස්. සේනානායක විදුහල තේරීම පිළිබඳ පළාතට විශාල ගෞරවයක් හිමිවී තිබෙනවා. මේ වර්ෂයේම අවුරුදු හයෙන් පහළ සමස්ථ ලංකා චෙස් ශූරතාව ද අප පාසලට ලැබුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=r1405191</link>
    <topic>ගම්පහ කෘෂිකර්මාන්තය නංවන්න විශේෂ වැඩපිළිවෙළ රැසක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ ගොවීන්ගේ යහපතට කෘෂිකර්ම හා ගොවි රක්ෂණ කටයුතු සඳහා රුපියල් එක්කෝටි තිස් ලක්ෂයක් වෙන්වී තිබින්නේ යැයි ගම්පහ දිස්ත්‍රික් කෘෂිකර්ම හා ගොවි ජන රක්ෂණ මණ්ඩලයේ නියෝජ්‍ය අධ්‍යක්ෂ මහින්ද වික්‍රමසිංහ මහතා පැවැසීය.ගම්පහ දිස්ත්‍රික්කයේ කෘෂිකාර්මික හා ගොවිජන රක්ෂණ කටයුතු පිළිබඳව කරුණු පැහැදිලි කරමින් වික්‍රමසිංහ මහතා එසේ පැවැසීය.වැඩි දුරටත් අදහස් දැක්වූ මහින්ද වික්‍රමසිංහ මහතා මෙසේ කීවේය.ගම්පහ දිස්ත්‍රික්කයේ ගොවි විශ්‍රාම වැටුප් ගෙවීම ආරම්භක උත්සවය නිට්ටඹුව ගොවි ජන සේවා මධ්‍යස්ථානයේදී සිදු කළා. එයට සමගාමීව දිස්ත්‍රික්කය පුරා උත්සව 9ක් පවත්වා ගොවි විශ්‍රාම වැටුප් ගෙවීම සිදු කළා. ගොවීන් 8765 කට අදාළ චෙක්පත් ජනවාරි මාසයේ අදාළ දිස්ත්‍රික් කාර්යාල හරහා ගෙවූ අතර 2014 පෙබරවාරි මාර්තු ගොවි විශ්‍රාම වැටුප් කලින් පරිදිම තැපැල් කාර්යාල මගින් ගෙවීම සිදුකිරීමට පියවර ගත්තා.මේ වන විට මාර්තු මාසයේ ගොවි විශ්‍රාම වැටුප් ගෙවමින් සිටිනවා. සෑම මසකට පසුත් වැටුප ලබාදීමට කටයුතු ‍ෙයාදා තිබෙනවා.දැනට තිබෙන ගොවි විශ්‍රාම වැටුප් ක්‍රමය අවසන් වූ විට නව විශ්‍රාම වැටුප් ක්‍රමයක් ක්‍රියාත්මක වෙනවා.වයස 55කට පසු ගොවියකුට රුපියල් 1000ක් ද වයස 63 සිට රුපියල් 1000ක් ද වයස 68 වූවකුට රුපියල් 1250ක් ද වයස 69 වූවකුට රුපියල් 2000ක් ද වයස 78 වන වට රුපියල් 5000ක්ද වශයෙන් ගෙවීම් සිදු කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=r1405192</link>
    <topic>හොරණ අඩුආදායම්ලාභී සිසුන්ට ‘මුනිදාස වික්‍රමනායක’ පදනමෙන් ශිෂ්‍යත්ව</topic>
    <author>ඡායාරූපය - ඉංගිරිය සමූහ</author>
    <content>හොරණ මැතිවරණ බල ප්‍රදේශයේ අඩු ආදායම්ලාභී පවුල්වල දරුවන්ට මුනිදාස වික්‍රමනායක ශිෂ්‍යත්ව අරමුදල මඟින් ශිෂ්‍යත්ව ලබා දීම පසුගියදා හොරණ රන්ධාර උත්සව ශාලාවේදී ජ්‍යෙෂ්ඨ ඇමැති රත්නසිරි වික්‍රමනායක මහතාගේ මූලිකත්වයෙන් සිදු කෙරිණි.වසරක් පාසා ක්‍රියාත්මක කරන මේ ශිෂ්‍යත්ව අරමුදල මඟින් මෙවර සිසුන් 15ක් සඳහා ශිෂ්‍යාධාර ලබා දීම සිදුවිය.ජ්‍යෙෂ්ඨ ඇමැති රත්නසිරි වික්‍රමනායක මහතා සහ පාර්ලිමේන්තු මන්ත්‍රී විදුර වික්‍රමනායක මහතා සමඟ ශිෂ්‍යාධාර ලබාගත් සිසුහු මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=r1405193</link>
    <topic>දුම්වැටියෙන් තොර කෝට්ටේ පුරවරයක් තනන්න ප්‍රතිඥා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>දුම්වැටියෙන් තොර ජයවර්ධන පුරයක් බිහිකිරීමේ කාර්යයට ශ්‍රී ජයවර්ධනපුර කෝට්ටේ මහ නගර සභාව පසුගිය දා ‍මුල පිරුවේය.ප්‍රදේශ‍යේ මහා සංඝරත්නය, ප්‍රමුඛ දෑහිතකාමි පිරිසත්, මේ වෙනුවෙන් එක් රැස් වී මේ ජාතික වැඩපිළිවෙළ රාජගිරියේ පිහිටි අනගාරික ධර්මපාල පිළිරුව අසලින් ඇරඹි පාගමනකින් පසු, රාජගිරියේ සිරි පැරකුම් සාම උයන අසලදී ප්‍රතිඥාවක්ද දෙනු ලැබීය.මෙහිදි අදහස් දැක්වූ කෝට්ටේ නගරාධිපති ජනක රණවක මහතා නුගේගොඩ ප්‍රදේශයේ ව්‍යාපාරික ප්‍රජාව දුම්වැටි අලෙවිකිරීම නැවැත්වීමට දැනටමත් කටයුතු කර ඇති බැව් කියා සිටියේය‍.කෙසේ වෙතත් මේ වසර අවසාන වීමට පෙර කෝට්ටේ මහනගර සභා ප්‍රදේශයෙන් දුම්වැටි අලෙවිකිරීම සම්පූර්ණයෙන්ම නතර කිරීමට හැකිවනු ඇතැයිද කීය.සෞඛ්‍ය ඇමැති මෛත්‍රීපාල සිරිසේන මහතා, කෝට්ටේ නගර සභාව දියත්කර ඇති මේ වැඩපිළිවෙළ අනෙකුත් පළාත්පාලන ආයතනවලටත් ආදර්ශයන් වනු ඇතැයිද කියා සිටියේය.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=r1405194</link>
    <topic>කළුතරට සංවර්ධන ව්‍යාපෘති 476ක්</topic>
    <author>වාද්දුව සමූහ - එස්. ආර්. පියදාස</author>
    <content>කළුතර දිස්ත්‍රික්කයේ බස්නාහිර පළාත් සභා ක්‍රියාත්මක සැලැස්ම 2014 යටතේ ව්‍යාපෘති හාරසිය හැත්තෑ හයක් අනුමත වී ඇති බව ඒවායේ භෞතික හා මූල්‍ය ප්‍රගතිය වාර්තාවේ දක්වා තිබේ.එම ව්‍යාපෘති සඳහා රුපියල් මිලියන 331 ක් අනුමත කර ඇති බව ද එම වාර්තාවේ දක්වා තිබේ.මෙසේ මුදල් අනුමත වී ඇති ව්‍යාපෘති අයත් වන්නේ උපමාණ පාදක ප්‍රාදේශීය ලේකම් කොට්ඨාස මට්ටමේ වැඩසටහන් 84 ක්, පළාත් සභා සංවර්ධන වැඩසටහන් 117 ක්, පළාත් නිශ්චිත කිරීම් සංවර්ධන ප්‍රදාන වැඩසටහන් 269 ක් සහ උපමාණ පාදක පොදු අරමුදල 6 කටය. මේවායින් වැඩිම ව්‍යාපෘති සහ මුදල් වන රුපියල් දසලක්ෂ 228 අනුමත වී ඇත්තේ පළාත් නිශ්චිත කාර්ය සංවර්ධන ප්‍රදාන වැඩසටහන්වලටය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=r1405195</link>
    <topic>වාණිජ නීතිගත සංස්ථාවේ කාර්යාලයක් කුරුණෑගලට</topic>
    <author>පොල්ගහවෙල සමූහ @ එල්.පී. තිලකරත්න</author>
    <content>රාජ්‍ය වාණිජ විවිධ නීතිගත සංස්ථාවේ කුරුණෑගල දිස්ත්‍රික් කාර්යාලය පසුගිය දින සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතාගේ ප්‍රධානත්වයෙන් පසුගියදා කුරුණෑගල පුත්තලම් පාරේ දී ජනතා අයිතියට පත්කරන ලදී.මේ ආයතනය විවෘත කිරීමෙන් රාජ්‍ය නිලධාරීන් ඇතුළු මහ ජනතාවට අවශ්‍ය බොහෝ උපකරණ ඉතා පහසු මිලටත් ගෙවීමේ පදනමටත් ලබා ගත හැක. මේ අවස්ථාවට පළාත් සභා හා පළාත් පාලන නියෝජ්‍ය ඇමැති ඉන්දික බණ්ඩාරනායක වයඹ පළාත් සභාවේ ආණ්ඩු පක්ෂයේ ප්‍රධාන සංවිධායක ජොහාන් ප්‍රනාන්දු යන මහත්වරු ඇතළු විශාල පිරිසක් සහභාගී වූහ. ඡායාරූප-පොල්ගහවෙල සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=s1405191</link>
    <topic>මලල ක්‍රීඩා තේරීම් තරගවලින් ජාතික සංචිතයට බලපෑමක්</topic>
    <author>ප්‍රින්ස් ගුණසේකර</author>
    <content>මේ වසරේ පැවැත්වෙන පොදු රාජ්‍ය මණ්ඩලීය ක්‍රීඩා උළෙලට හා ආසියානු ක්‍රීඩා උළෙලට සහභාගි කරවන මලල ක්‍රීඩක ක්‍රීඩිකාවන් තේරීමේ තරගයේ ප්‍රතිඵල අනුව ජාතික සංචිතයේ ක්‍රීඩක ක්‍රීඩිකාවන් කිහිපදෙනකුට ස්ථාන අහිමිවීමේ අවදානමක් මතුව තිබේ.කොළඹ සුගතදාස ක්‍රීඩාංගණයේදී ඊයේ නිමාව දුටු තේරීම් තරගවලදී මලල ක්‍රීඩක ක්‍රීඩිකාවන් කිහිපදෙනකු දැක්වු දක්ෂතා අනුව ජාතික මලල ක්‍රීඩා සංචිතයට අලුත් මුහුණු කිහිපයක් ලබන සතියේ සිට එකතුවීමට අවස්ථාව උදාකරගෙන ඇත.ඒ අනුව ක්‍රීඩක ක්‍රීඩිකාවන් 12ක් පමණ මලල ක්‍රීඩා සංචිතයෙන් ඉවතට යාහැකි බවත් 8 දෙනකු පමණ ජාතික සංචිතයට ඇතුළත් විය හැකි බවත් විශ්වාස කෙරේ.ජාතික මලල ක්‍රීඩා සංචිතය අලුතින් නම් කිරීම පිළිබඳ 'දිනමිණ' කළ විමසුමකදී ශ්‍රී ලංකා මලල ක්‍රීඩා සම්මේලනයේ සභාපති මේජර් ජෙනරාල් පාලිත ප්‍රනාන්දු මහතා පැවැසුවේ ඉදිරි දින කිහිපය තුළ නව සංචිතය නම් කරන බවයි. තේරීම් තරගවලදී මී.100 (කාන්තා), තුන් පිම්ම (පිරිමි), උස පැනීම (කාන්තා), මී.10000 (කාන්තා), යගුලිය විසිකිරීම (කාන්තා), හෙල්ල විසිකිරීම (පිරිමි), මී.3000 බාධක දිවීම (කාන්තා) යන ඉසව්වල සාර්ථක වර්ධනයක් පෙන්නුම් කිරීමට ක්‍රීඩක ක්‍රීඩිකාවෝ අසමත් වීම කැපී පෙනුණි. එහෙත් මී.800 (කාන්තා), මී.100 (පිරිමි), මී.400 කඩුලු පැන දිවීම (කාන්තා) යන ඉසව්වල වර්ධනයක් දක්නට ලැබුණි. අමෙරිකාවේ කැලිෆෝනියා ප්‍රාන්තයේ අධ්‍යාපනය ලබමින් සිටියදී මේ තේරීම් තරග වෙනුවෙන්ම ශ්‍රී ලංකාවට පැමිණි ඔලිම්පික් ක්‍රීඩිකා ක්‍රිස්ටින් සොනාලි මෙරිල් තම ඉසව්ව වන මීටර් 400 කඩුලු පැන දිවීම තත්.58.68කින් නිමකර ප්‍රථම ස්ථානයට පත් වුවාය. එහෙත් ඇය මෙයට පෙර එම ඉසව්ව තත්.56.45කින් නිමකර ශ්‍රී ලංකා වාර්තාව පිහිටවු ක්‍රීඩිකාවය.මේ වසරේ ඇය සහභාගි වු ආරම්භ තරගය මෙය බැවින් එම ඉසව්වේ වාර්තා කළ කාලය යහපත් අනාගතයකට මඟ පාදන්නක් බව විචාරක මතයවී තිබේ. මීටර් 100 පිරිමි තරගයේ ප්‍රථම ස්ථානයට පැමිණි කළුතර ජාතික පාසලේ 18 හැවිරිදි හිමාෂ ඒෂාන් තම තරග දිවියේ පෞද්ගලික හොඳම දක්ෂතාවය වාර්තා කරමින් තත්.10.50කින් තරගය නිම කළේය. මීටර් 100 ඉසව්වේ විදෙස් අත්දැකීම් බහුල ෂෙහාන් අඹේපිටිය (තත්.10.66) පරදවා හිමාෂ ඒෂාන් මෙහි ජය වාර්තා කිරීම කාගේත් අවධානයට ලක්විය. එම ඉසව්වේ තෙවැනි ස්ථානය අෂාන් හසරංගට (තත්.60.70) හිමවු අතර මොහොමඩ් අස්රාෆ් (තත්.10.78), මොහොමඩ් සෆ්රාන් (තත්.10.83), උමංග සුරේන්ද්‍ර (තත්.10.88) පසු බැසීමට ලක්වුහ.මීටර් 100 කාන්තා ඉසව්වේ ජානි චතුරාංගනී සිල්වා තත්.12.11කින් පළමු ස්ථානයට පැමිණි අතර එම්.එන්.වරාගොඩ තත්.12.31කින් දෙවැනි ස්ථානයට හා කේ.ජී.ඒ.එස්.ඩයස් තත්.12.36කින් තෙවැනි ස්ථානයට පත්විය. මීටර් 800 කාන්තා තරගයේ පළමු ස්ථානය දිනු හම්බන්තොට සූරියවැව ප්‍රදේශයෙන් ක්‍රීඩාවට පිවිසි ඩබ්.කේ.එල්.ඒ.නිමාලි විනාඩි.2:04.65කින් පළමු ස්ථානය දිනාගත්තාය. දෙවැනි ස්ථානය ගිතානි අබේරත්න (වි.2:05.33) හා එන්.එම්.සී.දිල්රුක්ෂි (වි.2:07.67) තෙවැනි ස්ථානයට පත්වුවාය.මීටර් 800 පිරිමි තරගයේ ඉඳුනිල් හේරත් වි.1:49.59කින් පළමු ස්ථානයට පත්වු අතර ඩබ්.එම්.විද්දගඩුබ වි.1:49.96කින් දෙවැනි ස්ථානයටත් ඩබ්.බී.ජයරත්න වි.1:52ත02කින් තෙවැනි ස්ථානයටත් පත්විය.මීටර් 400 පිරිමි තරගයේදී පෙරලියක් කරමින් චානක ජයසේකර පළමු වරට එම ඉසව්වේ පළමු ස්ථානයට පත්විය. ඔහු ගත කළ කාලය වුයේ තත්.47.05කි.දෙවැනි ස්ථානය ජී.එල්.එම්.දයාරත්න (තත්.47.22)කින් හා තෙවැනි ස්ථානය කාලිංග කුමාර (තත්.47.28) දිනාගත්හ. මීටර් 400 ඉසව්වේ දක්ෂ ක්‍රීඩකයකු වු කසුල් කල්හාර සෙනෙවිරත්න තත්.47.94කින් හයවැනි ස්ථානයට පත්වීම කැපී පෙනුණි.මීටර් 400 කාන්තා තරගයේ සුපුරුදු දක්ෂතා අතරට පැමිණි චන්ද්‍රිකා සුභාෂිණි තත්.53.49කින් පළමු ස්ථානයට පත්වු අතර මෙයට සතියකට උඩදී තායිලන්තයේ දී ඇය තත්.53.30කින් රන් පදක්කම දිනාගත්තාය.ඊයේ තරගයේදී බී.පී.ඩි.පත්මකුමාරි තත්.55.19කින් දෙවැනි තැනට හා යූ.රත්නකුමාරි තත්.55.77කින් තෙවැනි ස්ථානයට පත්විය.මේ තේරීම් තරගවලදී මිටිය විසිකිරීම ඉසව්වේ නව ශ්‍රී ලංකා වාර්තාවක් බිහිකළ යුද හමුදාවේ මනෝජි අමරසිංහ මී.47.31ක දක්ෂතාවක් පෙන්වීම විශේෂත්වයකි. ඇය මකා දැමුවේ වසර 2011දී ජී.එල්.ඒ.ගල්හේන මී.40.25කින් පිහිටුවා තිබු වාර්තාවය.තරගාවලියේ පළමු දිනයේදී මීටර් 100 කඩුලු මතින් දිවිමේ තරගයේදී ක්‍රිස්ටින් සොනාලි මෙරිල් තත්.13.81කින් කැපී පෙනෙන දක්ෂතාවක් පෙන්නු අතර එය වසර 1996න් පසු එම ඉසව්වේ ක්‍රීඩිකාවක් දැක්වු හොඳම දක්ෂතාවයි.මෙයට පෙර මේ හා සමාන දක්ෂතවාක් පෙන්වා තිබුණේ 1996දී ඇට්ලන්ටා ඔලිම්පික් උළෙලේදී ශ්‍රියානි කුලවංශ තත්.12.91කින් ශ්‍රී ලංකා වාර්තාවක් පිහිටු අවස්ථාවේදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=s1405192</link>
    <topic>පිලිපීනයට එරෙහි තියුණු තරගයෙන් ජයග්‍රහණය පෙනි පෙනී ශ්‍රී ලංකාව පරදී</topic>
    <author>ෆවුස් මොහොමඩ්</author>
    <content>ආසියානු ෆයිව් නේෂන්ස් සුපිරි රටවල් පහේ රගර් තරගාවලියේ ශ්‍රී ලංකාව මුහුණදුන් අවසන් තරගයේ දී ජයග්‍රහණය පෙනි පෙනී එක් ලකුණකින් පිලිපීනය හමුවේ පරාජය වීමට ශ්‍රී ලංකා පිලට සිදුවිය. කොළඹ තුරඟ තරග පිටියේ පෙ‍රේදා රාත්‍රියේ පැවැති මේ තරගයේ අවසන් මිනිත්තුව දක්වා ඉදිරියෙන් පසුවූ ශ්‍රී ලංකා පිල ලකුණු 25-26කින් පරාජයට පත්වීම විවාදයට තුඩුදුන් සිදුවීමක් විය.අවසන් මිනිත්තුව වනවිටත් ශ්‍රී ලංකාව ලකුණු 25-19කින් ඉදිරියෙන් සිටි අතර ශ්‍රී ලංකා පිලේ ක්‍රීඩකයන්ගේ අතපසුවීම් කීපයක් හේතුවෙන් පිලිපීන කණ්ඩායමේ නායක ඔලිවර් සෝන්ඩර්ස් අවසන් මොහොතේ උත්සාහක දිනුමක් වාර්තා කරමින් ලකුණු සංඛ්‍යාව 24ක් ලෙස ඉහළ දැමීය. අනතුරුව එය ගෝලයක් බවට පරිවර්තනය කිරීමට පිලිපීන කණ්ඩාය‍මේ හැරී මොරිස් මීටර් 22 සීමාවේ සිට එල්ල කළ පහර අසාර්ථක වූ අතර එහි දී ශ්‍රි ලංකා ක්‍රිඩකයෝ තරග නීති උල්ලංඝනය කරමින් ඉදිරියට පැමිණී බවට තීරණය කළ ප්‍රධාන තරග තීරක ජපානයේ ෂූහෙයි කුබූ නැවතත් ප්‍රවර්තන අවස්ථාවක් පිලිපීනයට ලබාදීමට කටයුතු කළේය.දෙවැනි අවස්ථාව සාර්ථක කරගත් මොරිස් එක් ලකුණක විවාදයට තුඩුදෙන ජයක් සිය කණ්ඩායමට අත්කර දුන්නේය. ජනාධිපති ආර්යාව ශිරන්ති රාජපක්ෂ මැතිනියගේ ප්‍රධානත්වයෙන් පැවැති මේ තරගයේ ආරම්භ‍යේ සිටම පිලිපීන කණ්ඩායමට දැඩි අභියෝගයක් එල්ල කළ ශ්‍රී ලංකා පිල දඬුවම් පහරකින් ලකුණු රැස්කිරීම ආරම්භ කළ අතර ෆසීල් මරිජා සහ ධනුෂ්ක රංජන් දක්ෂ උත්සාහක දිනුම් දෙකක් වාර්තා කරමින් ශ්‍රී ලංකා පිලේ ලකුණු සංඛ්‍යාව ඉහළ නැංවූහ.මීටර් 50ක පමණ දුරක් දිවයමින් ධනුෂ්ක රංජන් වාර්තා කළ උත්සාහක දිනුම කැපී පෙනුණි. එය මෙවර තරගාවලියේ ඔහු රැස් කළ තුන්වැනි උත්සාහක දිනුම ද විය. ඒ උත්සාහක දිනුම් දෙකම සාර්ථක ලෙස ගෝල බවට පත්කිරීමට නුවන් හෙට්ටිආරච්චි සමත්විය. එහෙත් පළමු භාගය නිමාවට පෙර උත්සාහක දිනුමක් රැස් කළ පිලිපීනය ලකුණු 17-19කින් පෙරමුණ ගනිමින් පළමු භාගය නිමා කළේය.දෙවැනි භාගයේ ආරම්භයේ දීම නායක නාමල් රාජපක්ෂ විශිෂ්ට උත්සාහක දිනුමක් වාර්තා කිරීමට සමත්වීමෙන් ලකුණු 22-19ක් ලෙස නැවත පෙරමුණ ගැනීමට ශ්‍රී ලංකාවට හැකිවිය.එම උත්සාහක දිනුම ‍ගෝලයක් බවට පරිවර්තනය කිරිමට නුවන් හෙට්ටිආරච්චි අසමත්වූවත් දඬුවම් පහරක් සඳහා ඔහුට ලැබුණු ඊළඟ අවස්ථාව සාර්ථක කරමින් ශ්‍රී ලංකා පිලේ ලකුණු සංඛ්‍යාව 25-19ක් ලෙස ඉහළ නැංවීය. අනතුරුව තරගයේ අවසන් මොහොත දක්වාම පිලිපීනයට දැඩි අභියෝගයක් එල්ල කරමින් ශ්‍රී ලංකාව ජයග්‍රහණයට ආසන්නව සිටියේය.ශ්‍රී ලංකාව ලැබූ ලකුණු සංඛ්‍යාවට ගෝල් 2ක්, උත්සාහක දිනුමක් සහ දඬුවම් පහර දෙකක් ඇතුලත් වූ අතර පිලිපීනය ගෝල් 3ක් සහ උත්සාහක දිනුමක් වාර්තා කළේය. ශ්‍රී ලංකාව මෙවර තරගාවලියේ පළමු තරගයේදී දකුණු කොරියාව හමුවේ 59-03 කින්, දෙවැනි තරගයේදී හොං කොං පිල හමුවේ 41-10 කින් සහ ජපානය හමුවේ ලකුණු 132-10 කින් පරාජයට පත්වූ අතර පිලිපීනය හොං කොං හමුවේ ලකුණු 108-0 කින් සහ ජපානය හමුවේ ලකුණු 99-10 කින් පරාජය වී සිටී. පිලිපීනය හා දකුණු කොරියාව අතර තරගය ලබන සති අන්තයේ දී පැවැත්වීමට නියමිතය.කෙසේවෙතත් දෙපිලටම ලබන වසරේ ආසියානු ෆයිව් නේෂන්ස් සුපිරි රටවල් අතර තරගයෙන් ඉවත්වීමට සිදුවන අතර පළමු කොටසේ තරගාවලිය යටතේ ක්‍රීඩා කිරීමට නියමිතයමෙම තරගයේදී පළමුවරට විදේශීය ක්‍රීඩකයන් දෙදෙනෙක් ශ්‍රී ලංකා පිලට ක්‍රීඩා කිරීම විශේෂත්වයක් විය. තරගය නැරැඹීමට ක්‍රීඩා ඇමැති මහින්දානන්ද අලුත්ගමගේ, ශ්‍රී ලංකා රගර් සංගමයේ සභාපති අසංග සෙනෙවිරත්න මහත්වරු ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=s1405193</link>
    <topic>ශ්‍රී ලංකා ක්‍රීඩකයන්ගේ දස්කම් ඉහළයි</topic>
    <author/>
    <content>පිලිපීනයට එරෙහි තරගයේ දී ජයග්‍රහණය ආසන්නයට පැමිණ අවසන් මොහො‍තේ පරාජයට පත්වීම කණගාටුදායක කරුණක් වූවත් මේ තරගයේ දී ශ්‍රී ලංකා පිලේ ක්‍රීඩකයන් සිය උපරිම දායකත්වය ලබාදීම ගැන සතුටට පත්වන බව ශ්‍රී ලංකා පිලේ නායක නාමල් රාජපක්ෂ තරගයෙන් අනතුරුව ප්‍රකාශ කළේය.'අපිට තරගය ජයගැනීමට හොඳ අවස්ථාවක් තිබුණා. ඒත් අතපසුවීම් කීපයක් නිසා ඒ ජයග්‍රහණය අපෙන් ඈත්වුණා. කොහොමවුනත් මේ තරගයේ දී අපේ ක්‍රීඩකයන් ඔවුන්ගේ උපරිම දායකත්වය ලබාදුන්නා.ඔවුන් ඉහළ මට්ටමක ක්‍රීඩා විලාසයක් පෙන්නුම් කළා. එය ශ්‍රී ලංකා රගර් ක්ෂේත්‍රයේ අනාගතයට හොඳ පෙරනිමිත්තක් වේවි. විශේෂයෙන් යොවුන් ක්‍රීඩකයන් කීපදෙනකු මේ තරගාවලියෙන් ඉදිරියට පැමිණිම සතුටක්.' ඔහු කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=s1405194</link>
    <topic>වරාය අධිකාරිය-විදේශ සේවා මංචි ජාතික වොලිබෝල් ශූරතා දිනති</topic>
    <author>මංජුල හිරිපිටිය -හෝමගම සංචාරක</author>
    <content>මංචි ජාතික වොලිබෝල් තරගාවලියේ පිරිමි කණ්ඩායම් ශූරතාව දිනාගැනීමට වරාය අධිකාරිය සමත්වු අතර කාන්තා ශූරතාව විදේශ සේවා පිලට හිමිවිය.පිරිමි අවසන් තරගයේ දී වරාය අධිකාරි පිල හමුවේ ශ්‍රී ලංකා යුද හමුදාව 33/31, 23/25, 25/23, 25/18ක් ලෙස වට 3-1කින් පරාජයට පත්විය. පසුගිය වසරේ මේ තරගාවලියේ අනුශූරතාව දිනාගත්තේ වරාය අධිකාරිය විසිනි.කාන්තා අවසන් තරගයේදී පසුගිය වසරේ ශූරියන් වු ගුවන් හමුදාව වට 3-1කින් (22/25, 25/23, 25/14, 25/23) පරදවමින් ශූරතාව දිනාගැනීමට විදේශ සේවා නියුක්ති කාර්යාංශ පිල සමත්විය. විදේශ සේවා පිල පසුගිය වසරේ අනුශූරතාව දිනාගෙන තිබීම විශේෂත්වයකි.තරගාවලියේ පිරිමි/කාන්තා තෙවැනි ස්ථාන පිළිවෙළින් නාවික හමුදාව හා වරාය අධිකාරියට හිමිවිය. වරාය අධිකාරියේ ජනිත් සුරල් තරගාවලියේ දක්ෂතම ක්‍රීඩකයා ලෙස සම්මාන හිමිකරගත් අතර විදේශ සේවා නියුක්ති කාර්යාංශයේ කාංචනා දිල්හානි දක්ෂතම ක්‍රීඩිකාව ලෙස සම්මාන දිනාගත්තාය. පිරිමි අංශයේ දක්ෂතම පන්දු පිරිනමන්නා චාමර මිරිහාන් (යුද), පන්දු පිළිගැන්වීම රුමේෂ් එරංග (යුද), පන්දු ඔසවන්නා නිලංක සංජය (වරාය), ප්‍රහාරකයා ජනිත් සුරල් (වරාය), පිටිය ආවරණය කරන්නා ඒ.ඩබ්ලිව්.ලක්මාල් (වරාය) දක්ෂතම සම්මාන දිනාගත්හ.පන්දු පිරිනමන්නිය ලිනා සඳමාලි (විදේශ සේවා), පන්දු පිළිගැන්වීම තේජා විර්යානන්දි (විදේශ සේවා), පන්දු ඔසවන්නිය ජී.එස්.රංගනි (විදේශ සේවා), ප්‍රහාරිකාව දිනේෂිකා ප්‍රසාදනි (ගුවන්), පිටිය ආවරණය කරන්නිය ප්‍රදීපිකා සංජීවනි (විදේශ සේවා) කාන්තා අංශයේ දක්ෂතම සම්මාන දිනාගත්හ. සිලෝන් බිස්කට් සමාගමේ මංචි ආයතනය හා ජාතික වොලිබෝල් සම්මේලනය එක්ව සංවිධාන කළ තරගාවලිය පසුගියදා මහරගම ජාතික තරුණ සේවා ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=s1405195</link>
    <topic>ශ්‍රී ලංකාවට ලකුණු128ක ජයක්</topic>
    <author/>
    <content>කෙන්ට් ප්‍රාන්ත පිල සමග කැන්ටබරිහිදී පැවැති දෙවැනි පුහුණු තරගයෙන් ලකුණු 128ක පහසු ජයක් හිමිකර ගැනීමට සංචාරක ශ්‍රී ලංකා කණ්ඩායම සමත්විය.ශ්‍රී ලංකා පිල ලබාදුන් ලකුණු 302ක ජයග්‍රාහී ඉලක්කය හඹාගිය කෙන්ට් පිලට සියල්ලන් දැවී ලබාගත හැකිවුයේ ලකුණු 173ක් පමණි. කෙන්ට් පිලේ ආරාධනයෙන් පළමුව පන්දුවට පහරදුන් ශ්‍රී ලංකා පිල කඩුලු 7ක් දැවී ලකුණු 301ක් රැස් කළේය. නායක ඇන්ජලෝ මැතිව්ස් ලකුණු 51ක් රැස්කළ අතර උපනායක ළහිරු තිරිමාන්න සමග එක්ව පස්වැනි වැනි කඩුල්ලට ලකුණු 84ක සබඳතාවක් පිහිටුවීය. මැතිව්ස්ගේ ඉනිමට පන්දු 59කදී හතරේ පහර 5ක් හා හයේ පහර 2ක් ඇතුළත් විය. තිරිමාන්න ලකුණු 49කට දැවී ගියේය. ශ්‍රී ලංකා පිල වෙනුවෙන් දිනේෂ් චන්දිමාල් නොදැවී ලකුණු 47ක් රැස්කළේ පන්දු 31කට මුහුණ දෙමිනි. තිලකරත්න ඩිල්ෂාන් ලකුණු 35, කුමාර් සංගක්කාර ලකුණු 33ක් හා මහේල ජයවර්ධන ලකුණු 30ක් ශ්‍රී ලංකා ඉනිමට එක් කළහ. පන්දු යැවීමේදී රොබි ජෝශප් කඩුලු 4ක් දවාගත්තේය.සුරංග ලක්මාල්, තිසර පෙරේරා හා අජන්ත මෙන්ඩිස්ගේ පන්දු යැවීම හමුවේ කෙන්ට් පිළිතුරු ඉනිම ඕවර 36.3කදී ලකුණු 173කට සීමාවිය. කෙන්ට් ඉනිමේ වැඩිම ලකුණුලාභියා වු ඇලෙක්ස් බ්ලෙක් ලකුණු 60ක් රැස් කළේය. ලක්මාල්, තිසර හා මෙන්ඩිස් කඩුලු 3 බැගින් දවාගත්හ.මේ අතර ශ්‍රී ලංකා හා සසෙක්ස් පිල අතර තෙවැනි පුහුණු තරගය ඊයේ පැවැත්වීමට නියමිතව තිබිණි. එම තරගය සඳහා නම්කළ ශ්‍රී ලංකා කණ්ඩායමේ නායකත්වය ලසිත් මාලිංගට පැවරි තිබූ අතර ජ්‍යෙෂ්ඨ ක්‍රීඩකයන් වන කුමාර් සංගක්කාර හා මහේල ජයවර්ධන විවේක ගන්වා තිබිණි.ශ්‍රී ලංකා -301/7 (ඕවර 50) ඇන්ජලෝ මැතිව්ස් 51, ළහිරු තිරිමාන්න 49, දිනේෂ් චන්දිමාල් නොදැවී 47 (රොබි ජෝශප් 49/4)කෙන්ට් පිල -173 (ඕවර 36.3) ඇලෙක්ස් බ්ලේක් 60, සෑම් බිලින්ස් 29 ( ලක්මාල් 16/3, තිසර පෙරේරා 33/3, අජන්ත මෙන්ඩිස් 55/3).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=s1405196</link>
    <topic>ආනන්දයට තරග 2ක ජය</topic>
    <author/>
    <content>කොළඹ ආනන්ද විදුහලේ 15න් පහළ දෙවැනි පෙළ ක්‍රිකට් පිල ජයග්‍රහණ දෙකක් අත්කරගෙන ඇත. හින්දු විදුහල ලකුණු 391කින් හා ඉසිපතන විදුහල කඩුලු 6කින් පරදවා ආනන්ද ක්‍රීඩකයෝ මේ ජයග්‍රහණ අත්කර ගත්හ.ආනන්ද-හින්දු විදහල් අතර තරගයේදී ආනන්ද විදුහල ඕවර 50කදී කඩුලු 3ක‍ට ලකුණු 416ක් ලැබීය. කලණ සුලක්ඛන ලකුණු 148ක්, චන්ගා ජනුක ලකුණු 71ක්, කමේෂ් නිර්මාල් නොදැවී ලකුණු 102ක් හා ගිහාන් විශ්වජිත් නොදැවී ලකුණු 40ක් ලැබුහ.හින්දු විදුහල ලකුණු 25කට දැවී ගිය අතර ෂෙනන් බණ්ඩාර කඩුලු 3ක් හා අශාන් කඩුලු 4ක් බිඳ හෙලීය. ආනන්ද-ඉසිපතන තරගයේදී ඉසිපතන විදුහල ලකුණු 165කට දැවී ගිය අතර යෂිත් රන්දුල, අශාන් උදේෂික හා ගිෂාන් විශ්වජිත් කඩුලු 2 බැගින් දවාගත්හ. ආනන්ද විදුහල ජයග්‍රහණය වාර්තා කළේ කඩුලු 4ක් දැවී ගොසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=f1405191</link>
    <topic>දෙමළ සන්ධානය ජාතිවාදය අවුස්සනවා</topic>
    <author/>
    <content>එල්.ටී.ටී. ත්‍රස්තවාදය යුදමය වශයෙන් පරාජය කර වසර 5ක් සපිරෙද්දී ගත වූ කාලය දෙස ආපසු හැරී බලමින් හා අතීත අත්දැකීම් ඔස්සේ අනාගතය ගොඩනැඟිය යුතු අන්දම තේරුම් කර ගනිමින් ද්‍රවිඩ එක්සත් විමුක්ති පෙරමුණේ නායක හිටපු පාර්ලිමේන්තු මන්ත්‍රී ටී. ආනන්ද සංගරී මහතා සමඟ කළ සාකච්ඡාවකි මේ.යුද්ධය අවසන් වෙලා ගත වුණු අවුරුදු 05 ඇතුළත ආණ්ඩුව විශාල වැඩ කොටසක් කර තිබෙනවා. ඒ අතරට යුද්ධයෙන් අවතැන්වුණු මිනිස්සු ඔවුන් වෙනුවෙන් මේ දේ කරන්න කියල සිංහල ජනතාවට භාර දුන්නා නම් ඔවුන් විශාල වැඩ කොටසක් කරන බව මට විශ්වාසයි.සුනාමිය නිසා උතුර සහ නැ‍ඟෙනහිර ප්‍රදේශවල දෙමළ - මුස්ලිම් ජනතාව විශාල වශයෙන් විපතට පත් වූ අවස්ථාවේ සිංහල - බෞද්ධ ජනතාව තමයි ඔවුන්ට උපකාර කළේ. පිහිටට හිටියෙ සිංහල මිනිස්සු. මේ දෙමළ, මුස්ලිම් මිනිසුන්ව කුසගින්නේ තිබ්බෙ නෑ. සුනාමිය වෙලාවෙ සිංහල - දෙමළ - මුසිලිම් ජනතාව අතර තිබුණු මේ එකමුතුව ජාතීන් අතර සමඟිය සඳහා හොඳ උදාහරණයක්. මේ ජනතාව එකිනෙකා කෙරෙහි ආදරයෙන් ජීවත්වෙනවා. විපතට පත් වූ අයට වහා පිහිටවෙනවා මිසක් ඔවුන් මොන ජාතියට අයත්ද කියල මේ කවුරුත් සෙව්වේ නෑ.ඒ නිසා මං හිතන්නේ යුද්ධය අවසන් වුණායින් පසුවත් ඒ අවතැන් ජනයාට උපකාරී වීමේ අවස්ථාව සිංහල ජනතාවට ලබා දුන්නා නම් හොඳයි කියන එකයි මගේ අදහස.රටින් පිට ඉන්න ඩයස්පෝරාවට තියෙන්නෙ වෙනම න්‍යාය පත්‍රයක්. මෙහෙ සිංහල - දෙමළ - මුස්ලිම් ජනතාව සමඟියෙන් එකට ජීවත්වෙනවා ට ඔවුන් කැමැති නෑ. දෙමළ ජනයාට හිරිහැර වෙනවා, නිදහස නෑ වගේ, කතා කියමින් බොරු ප්‍රචාර කරලා ඒකෙ වාසිය ගන්න තමයි ඔවුන් වැඩකරන්නෙ. පොදු රාජ්‍ය මණ්ඩල සමුළු මෙහෙ පැවැත්වෙන කොටත් ඩයස්පෝරාව මොකක්ද කළේ? මොකක්ද ඒකෙන් මෙහෙ ඉන්න දෙමළ ජනතාවට වුණු යහපත.පොදුරාජ්‍ය මණ්ඩලයේ රටවල් 54න් 53ක් සුද්දන්ගේ යටත්විජිත වශයෙන් තිබුණේ. ඒ කාලයේ මේ රටවල මිනිස්සු වහලුන් වගේ තියාගත්තා. ඒ කෲර පාලනයට එරෙහිව අපේ රටේ මිනිස්සුන් නිදහස සඳහා අරගල කළා.දකුණු අප්‍රිකාවේ වර්ණ භේදවාදී පාලනයක් ගෙන ගියා. කොයිතරම් අමානුෂික විදිහට ද ඒ ජනතාවට සැලකුවේ? දකුණු අප්‍රිකාවෙත් වර්ණ භේදවාදී පාලකයන්ට එරෙහිව අරගල ඇතිවුණා. යටත්විජිත පාලකයන්ගේ අතීතය ඔය වගෙයි. හැබැයි අපි ඒ වගේ වැරැදි කරල නෑ. ඔවුන් වැරැදි කළා කියල අපට කරන්න පුළුවන් කමකුත් නෑ.මේ රටේ ප්‍රශ්න තියෙනවා නම් ඒවා අපි විසඳාගන්න ඕන රට ඇතුළේ. රටට එරෙහිව ප්‍රශ්න එනවා නම් අපි කවුරුත් එකටනෙ ඉන්න ඕනෑ. හැබැයි ටී.‍එන්.ඒ. එකේ අනුවණ නායකයො කළේ කොළඹ පොදුරාජ්‍ය මණ්ඩලය රැස්වෙද්දී යාපනයට ගිහින් හර්තාල් කරන එකයි. ඒක මොනතරම් නොගැළපෙන වැඩක්ද? එහෙ ගිහින් හර්තාල් කරන්න නොවෙයි, මෙහේ ඉඳන් කියන දෙයක් කියන්න තිබුණා. මට මතකයි 1976 නොබැඳි සමුළුව තියෙද්දී අපි පාර්ලිමේන්තුවේ ඒ වගේ විරෝධතාවයක් කළා.ටී.එන්.ඒ. එකේ සම්බන්ධන් ශ්‍රීධරන් වගේ නායකයෝ මේ විදිහේ වැඩ කරද්දී මම කළේ පොදුරාජ්‍ය මණ්ඩලයේ රටවල නායකයන්ට විවෘත ආයාචනයක් ඉදිරිපත් කරපු එකයි. යටත් විජිත පාලනයෙන් නිදහස ලැබූ කාලයේ පටන් අදාළ කාරණා සැකෙවින් ඒකෙ ඇතුළත් කළා. ශ්‍රී ලංකාවට යුද අපරාධ චෝදනා එල්ල කරමින් ඇතැම් බලවත් රටවල් කරන්න හදන දේ නොව, ප්‍රශ්නයක් තියෙනවා නම් එකිනෙකා මිත්‍රශීලීව විසඳාගත යුතු බව ඉන් පෙන්වා දුන්නා. පොදුරාජ්‍ය මණ්ඩලයේ සභාපතිවරයා හැටියට මේවා සම්බන්ධයෙන් අපේ ජනාධිපතිතුමාට දැන් වැඩි කාර්යභාරයක් කළ හැකි බවත් කිව්වා. එක පැත්තක් ගැන විතරක් කතාකරන්න බැරි බවත් එල්.ටී.ටී.ඊ. ය කළ අපරාධ දෙසත් බැලිය යුතු බව සඳහන් කළා. යුද්ධය ඉවර වුණායින් පසුව එක් උණ්ඩයක් හෝ පත්තුවෙලා නැති බවත් පෙන්වා දුන්නා. මේ වෙලාවේ මේ රටවල නායකයන් කළ යුත්තේ එකිනෙකාට ඇති ගැටලු විසඳාගැනීමට උපකාරී වීම බවත් මං ඉල්ලා සිටියා.ජනාධිපතිතුමාට ලියන ලද ලිපි කිහිපයක පිටපත්ද මං ඒ සමඟ ඔවුන්ට ඉදිරිපත් කළා. මේ වගේ දෙයක් කළාට කල්පනාකාරීව සහ ඒකපාක්ෂික නොවී මේවා ගැන සිතන්න ඔවුන්ට අවස්ථාවක් ලැබෙනවා. හැබැයි අපේ අනුවණ දෙමළ නායකයො ඒ ස්වර්ණමය අවස්ථාව පැහැර හැරියා. ඔවුන්ට ඕනෑ කළේ රට ඇතුළේ ප්‍රශ්නවලට බාහිර මැදිහත්වීමක් කරගන්න මිසක් ඒවා මෙහෙදි විසඳාගන්න නෙවෙයි.ආයෙමත් මම කියන්නේ ප්‍රශ්නයක් තියෙනවා නම් ඒක රට ඇතුළේ විසඳාගත යුතුයි. අපි ජනාධිපතිතුමාගෙන් ඉල්ලුවා මේකෙදි ඉන්දියාවෙ සහාය ඉල්ලන්න එපා ඔවුන්ට නිදහසේ තීරණයක් ගන්න දෙන්න කියලා. ඒ වගේම ඉන්දියාවේ අගමැතිතුමාගෙනුත් අපි ඉල්ලුවා නිදහස්ව, මධ්‍යස්ථව ඉඳගෙන මේ ප්‍රශ්න විසඳාගන්න අපට උදව්කරන්න කියලා. නවනීදන් පිල්ලේ මානව හිමිකම් මහකොමසාරිස්වරියටත් කිව්වා. ඔවුන් ඔය කියන දේවල් ගැන පරීක්ෂණ ඕන නෑ මොකද එල්.ටී.ටී.ඊයේ ඔය කවුරුවත් දැන් ඉතුරුවෙලා නෑ කියලා. ඒ වගේම ඕනෑ නම් රට තුළ මේවා විසඳාගන්න අන්තර්ජාතික කමිටුවක් පත්කරන්න කියලා අපි කිව්වා. ඒ කියන්නේ ජාත්‍යන්තර විමර්ශනයක් නෙවෙයි. කොහොමටත් අපේ වගේ රටවල් ජනතාව පිටරටින් ඇවිත් කරන ඔය වගේ විමර්ශනවලට, යෝජනාවලට කැමැති නෑ. ඔවුන් මේ ගැන සංවේදීයි. අපි ඒ බවත් පෙන්වා දුන්නා.අපේ මිනිස්සු අමාරුවෙන් ජීවත්වුණේ. එල්.ටී‍.ටී.ඊයෙන් විශාල පීඩනයක් ඔවුන්ට තිබුණා. දැන් එවැනි තත්ත්වයක් නෑ. හැබැයි, දකුණේ ඇතැම් දේශපාලනඥයන්ගේ ප්‍රකාශ ගැන හිතුවාම දෙමළ ජනතාවට බයකුත් දැනෙනවා.ජනාධිපතිතුමා බොහොම පැහැදිලිව කිව්වා මේ රටේ සුළු ජාතිය කියල එකක් නෑ කියලා. එතුමා එහෙම කියන කොට අනෙක් අය ඒක 500 වතාවක් කියන්න ඕනෑ. එසේ නැතිව දෙමළ ජනයා සුළු ජනයා කියන මානසිකත්වය මත කටයුතු කරන්න ගියොත්, අපේ මිනිස්සු තුළ බියක් ඇතිවෙනවා. ඒනිසා තමයි ඔවුන් ටී.එන්.ඒ. එකේ වචන විශ්වාස කරන්න පෙලඹෙන්නෙ. ඔවුන් මේ බිය - සැක පාවිච්චි කරලා ජාතිවාදය අවුස්සනවා. මං ඡන්දෙ ඉල්ලුවෙ ජාතිවාදය අවුස්සමින් නෙවෙයි. එතැනදී ආණ්ඩුවට තිබුණා මට උදව් කරන්න. හැබැයි ඒක වුණේ නෑ. මං පැරදෙද්දී දිනුවෙ ජාතිවාදය අවුස්සපු අයයි. ජාතිවාදය පරාජය කරන්න නම් ආණ්ඩුව උදව් කළ යුතුයි.මං කියන දෙයක් නෙවෙයි. මහාවංශයේ දැක්වෙන විජය කුමාරයාගේ ලංකාගමන පිළිබඳ කතාව අපි කියවා බලන්න ඕනෑ. මේක ආචාර්ය නෙවිල් ජයවීර පැහැදිලිව විස්තර කළා. කුවේණියගේ කතාව, විජය පඬි රට දෙමළ රජුගේ දියණිය සරණ පාවා ගැනීම, පාණ්ඩ්‍ය දේශයෙන් 1000ක පිරිසක් මෙහි එවීම එහි දැක්වෙනවා. ඒ නිසා ජාතිවාදය ඇවිස්සීම තේරුමක් ඇති දෙයක් නෙවෙයි.සංවර්ධනය පේන්න තියෙනවා. මං නෑ කියන්නෙ නෑ. හැබැයි මේ ජනතාවට ඕන ලොකු ලොකු දේවල් නෙවෙයි. ඔවුන්ට ආහාර අවශ්‍යයි. ඒ සඳහා යම් සහනයක් දෙන්න කියල මං ආණ්ඩුවෙන් ඉල්ලනවා. යුද්ධෙට කලින් ඔවුන් හොඳට කුඹුරු වැඩ කළා. එතකොට ඒ වැඩවලට එහෙ මිනිස්සුත් මදි වෙනවා. මඩකලපුවෙන් 2000 – 3000ක් ඒ කාලයේ කුඹුරු වැඩවලට ආවා. හැබැයි යුද්ධයෙන් පස්සේ අද තත්ත්වය වෙනස්. උතුරේ ඉන්න මිනිස්සුන්ටත් අද වැඩ නැතුව ඉන්නෙ. වැඩ නැතුව කෑම කොහෙන්ද ? ඒ නිසා ආහාර සඳහා සහනයක් දිය යුතුයි.ප්‍රධාන මාර්ග සංවර්ධනය කිරීම හොඳයි. අතුරුමාර්ගත් සංවර්ධනය කළ යුතුයි. ඒවා අබලන් තත්ත්වයේ තියෙන්නේ. මේ වගේ වැඩ එහෙ ප්‍රාදේශීය සභාවලට පවරන්න පුළුවන්. ඉස්සර නම් මේවා ගම්සභාවලින් කළා.දැන් ඒවා ප්‍රාදේශීය සභාවලින් කරන්න පුළුවන්. එ‍තකොට එහෙ මිනිස්සුන්ට වැඩක් තියෙනවා.මහ ඇමැතිවරයා හොඳයි. ඔහු ජාතිභේදයෙන් කටයුතු කරන කෙනෙක් කියල මං හිතන්නෙ නෑ. හැබැයි එහෙ ඉන්න අනෙක් අය එහෙම නෑ. එහෙ පොඩි පොඩි වැඩ කරන්න ප්‍රමාණවත් මුදලක් ලැබෙනවා කියලත් මට කියන්න බෑ.නෑ එහෙම දෙයක් වෙන්නෙ නෑ. එල්.ටී.ටී.ඊ.ය නැති නිදහස් පරිසරයක අද උතුරේ ජනතාව බය නැතිව ජීවත් වෙනවා. දකුණේ තරම්වත් ආරක්ෂාව පිළිබඳ ප්‍රශ්නයක් එහෙ ඇතිවෙලා නෑ. කුරුණෑගලදී පොලිස් නිලධාරියෙක් ඝාතනය කළා. යුද්ධය ඉවර වුණාට පස්සෙ උතුරේ ඒ වගේ දේවල් වෙලා නෑ. ඒ නිසා යළිත් එවැන්නක් ඇතිවේ යැයි සැකයක් තබාගත යුතු නෑ. ඒ සමඟම ජාතිවාදීන්ට අවස්ථා සලසන අදහස්වලිනුත් අපි වැළැකිය යුතුයි. උතුරේ වගේම දකුණේ දේශපාලනඥයන්ටත් ඒ පිළිබඳ වගකීමක් තියෙනවා. තවමත් අවම පහසුකම් ඇතිව ජීවත්වෙන ජනතාව ගැනත් වැඩි අවධානයක් යොමු කළ යුතුයි.මං කැනඩාවට වැරැදි කියන්න යන්නෙ නෑ. ඔවුන්ට යම් යම් තීරණ ගැනීමට ඇති අයිතිය ගැන නෙවෙයි මං කතා කරන්නෙ. නමුත් පොදුරාජ්‍ය මණ්ඩලයට අරමුදල් ලබාදීම නතර කිරීම ගැන එකඟ වෙන්න බෑ.පිටරටවලින් අපේ රටට එල්ලවෙන බලපෑම් සම්බන්ධයෙන් යමක් කියනවා නම්, මං ජනාධිපතිතුමාගෙන් ඉල්ලා සිටින්නෙ මෙහෙ ප්‍රශ්නයක් වෙලා කියල හිතනවා නම් ඒ ගැන සොයා බලන්න එතුමාට බලය තිබෙනවා. ආරක්ෂක හමුදා අතින් වරදක් වුණා නම් සේනාධිනායකයා ලෙස එතුමාට ඒ බලතල තියෙනවා. ඒ වගේම ඒ විදිහේ පරීක්ෂණයකදී ඒ නීතිමය සහාය උපදෙස් ආදිය ලබාදීමටත් බලය තිබෙනවා. ඒ අනුව සමාවක් ලබාදීමට පවා පුළුවන්. දකුණු අප්‍රිකාවේ වර්ණ භේදවාදී පාලනය අවසන් වුණායින් පසුව සත්‍ය සෙවීම සඳහා එවැනි ක්‍රියාවලියක් ඇතිවුණා. එය අවසන් වුණෙත් සමාව ලබාදීමෙන්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=f1405192</link>
    <topic>විජයග්‍රහණයේ පස්වැනි සැමරුම හාවිපක්ෂයේ රණවිරු පාවාදීම්</topic>
    <author>ජනතා මිත්‍ර</author>
    <content>විජයග්‍රහණයේ පස්වැනි සැමරුම අදට යෙදී තිබීමත් එම සැමරුමේ වටිනාකම් තව දුරටත් රැකගැනීමත් ඒ සඳහා තිබෙන අභියෝග පිළිබඳ රටේ පොදු මහජනතාව යම් ප්‍රමාණයකට දැනුවත් කිරීම මෙවර “කතිරය” ප්‍රධාන අරමුණ වේ.හයවැනි පරාක්‍රමබාහු රජතුමාගෙන් පසුව මුළු රටම නිදහස් කර රටේ ඒකීයභාවය සුරකිමින් සියලුම ශ්‍රී ලාංකිකයින්ට නිදහසේ ජීවත් වීමේ අයිතිය ලබා දීමට නායකත්වය ලබා දුන්නේ මහින්ද රාජපක්ෂ ජනාධිපතිතුමා පමණි. එම අභීත නායකත්වය නොවන්නට වර්තමානයේ දී ඊළාම් රාජ්‍යයක් බිහිව රට කෑලි කෑලිවලට වෙන් වී අවසන්ය.ජනාධිපතිතුමාගේ නායකත්වය යටතේ ගෝඨාභය රාජපක්ෂ ආරක්ෂක ලේකම්වරයාගේ උපදෙස් පරිදි මේ රටේ ආරක්ෂක ප්‍රධානීන් ඇතුළු රණවිරුවන් රට මුළුමනින්ම ත්‍රස්තවාදයෙන් නිදහස් කර ගැනීම සඳහා කරන ලද කැප කිරීම සුළු පටු ‍ෙනාවේ. ඒ සියලු රණවිරුවන්ට උපහාර කරමින් විජයග්‍රහණයේ දිනයක් නම් කිරීමට ක්‍රියා කළේ ද මහින්ද රාජපක්ෂ ජනාධිපතිවරයාය.එසේ කළේ එදා සිට මේ දක්වා රටේ ඒකීයභාවය සුරකිමින් ජාතික ආරක්ෂාව පොදු ජනතාවට හා රටට ලබා දෙමින් ත්‍රස්තවාදය මුළුමනින්ම පරාජය කිරීම සඳහා තම ජීවිත, ශරීර අවයව අහිමි කරගනිමින් අතිවිශාල කැපකිරීම් කළ මේ රටේ සියලු රණවිරුවන්ට නිසි ගෞරවය හා උපහාරය ලබා දීමටයි.මේ විජයග්‍රහණයේ පස්වැනි සැමරුමයි. මෙවන් කෘතවේදීත්වය පළ කිරීමේ විජයග්‍රහණයේ සැමරුම මුළු ලෝකයටම ආදර්ශයකි. රට පුරා මේ විජයග්‍රහණයේ සැමරුම් පැවැත්වීම තුළින් පෙනී යන්නේ මුළු රටටම එම සුවිශේෂී විජයග්‍රහණය සහ එයට මේ රටේ සියලුම රණවිරුවන් දැක්වූ දායකත්වය ඉතා හොඳින් මතක බව නොවේද?පස්වැනි විජයග්‍රහණයේ සැමරුම පවත්වන විට රට හමුවේ අභියෝග කිහිපයක්ම නිර්මාණය වී ඇති අතර ඒ අභියෝගවලට සාර්ථකව පිළිතුරු ලබා දීමට ද ආණ්ඩුව ක්‍රියා කරමින් සිටියි. නමුත් කනගාටුවට තිබෙන එකම කරුණ වන්නේ වර්තමාන විරුද්ධ පක්ෂය සාම්ප්‍රදායික ලෙස රට හමුවේ ඇති අභියෝග තම දේශපාලන වාසියට ගෙන එමඟින් ඔවුන්ගේ පටු අරමුණු ඉටුකර ගැනීමට උත්සාහ කිරීමයි. මෙය රටට හිතකර නොවන බව විජයග්‍රහණයේ පස්වැනි සැමරුවේදීවත් ඔවුන් පිළිගෙන නොතිබීම කනගාටුවට කරුණකි.වසර 30 කට අධික කාලයක් තිස්‍සේ පැවති කුරිරු යුද්ධය අවසන් කිරීම සඳහා රණවිරුවන් නොගත් උත්සාහයක් නැත. නමුත් රට පාලනය කළ යම් යම් ආණ්ඩුවල යම් යම් රාජ්‍ය නායක නායිකාවන්ගෙන් රණවිරුවන්ට නියම උපදෙස් ලැබුණේ නැත. ඇතැම් රාජ්‍ය නායක නායිකාවන් යුද්ධය හිඟන්නාගේ තුවාලය කර ගත්තේ එමඟින් දේශපාලන වාසි ලබා ගැනීමටය. රටේ සංවර්ධනය අඩාල වන සෑම අවස්ථාවකදීම ඔවුන් ඉදිරියට දැම්මේ යුද්ධයයි.තමන්ගේ නොහැකියාව හා අකාර්යක්ෂමතාව වසා ගැනීම සඳහා හැම විටම හිඟන්නාගේ තුවාලය බවට පත් කර ගත්තේ යුද්ධයයි. දේශපාලන නායකත්වයෙන් ලැබුණු උ‍පදෙස් අනුව ඇතැම් හමුදා ප්‍රධානීන් ද යුද්ධය හිඟන්නාගේ තුවාලය බවට පත්කර ගත් අවස්ථා නැතුවා නොවේ. එමනිසා මේ සියලු ගැටලුවලට නිසි විසඳුම් ලැබීමට පටන් ගන්නේ 2005 වසරේ සිටය. 2005 වසරේ දී පැවැති ජනාධිපතිවරණයෙන් මහින්ද රාජපක්ෂ මහතා ජය ලබා ගත් විගස “මහින්ද චින්තන” ප්‍රතිපත්ති ප්‍රකාශය ක්‍රියාත්මක කිරීමට ඔහු තීරණය කළේය.“සැමට පිළිගත හැකි ගෞරවනීය සාමයක් සහිත ඒකීය රටක්” ස්ථාපිත කරන බව සඳහන් වූ “මහින්ද චින්තන” ප්‍රතිපත්ති ප්‍රකාශනයේ ප්‍රධානතම පොරොන්දුව ඉටු කිරීමට මහින්ද රාජපක්ෂ ජනාධිපතිවරයා තීරණය කළේය.ත්‍රස්තවාදීන් සමඟ සාකච්ඡා මාර්ගයෙන් ගැටලුව විසැඳීමට රාජපක්ෂ මහතාත් අවස්ථා කිහිපයකදී උත්සාහ ගැනීමෙන් අනතුරුව තීරණය කළේ කොටි ත්‍රස්තවාදීන්ට ඉතා හොඳට තේරෙන භාෂාවෙන් කතා කිරීමටය. ඒ සඳහා ජනාධිපතිවරයා සතු පෞරුෂය, එඩිතර බව ඉතා සෘජුව බලපෑ බව අසත්‍යයක් නොවේ. රණවිරුවන්ට අවශ්‍ය නිවැරදි නායකත්වය හා ඔවුන්ට අවශ්‍ය කරුණු කාරණා සියල්ලක්ම පෞද්ගලිකවම සොයා බලා කටයුතු කිරීමට මහින්ද රාජපක්ෂ ජනාධිපතිවරයාත්, ගෝඨාභය රාජපක්ෂ ආරක්ෂක ලේකම්වරයාත් කටයුතු කළහ.රණවිරුවන්ගේ විජයග්‍රහණය ගැන කුහක හැඟීමකින් තොරව කතා කිරීමට එක්සත් ජාතික පක්ෂයට හා ජනතා විමුක්ති පෙරමුණට නොහැකි ය. ඔවුන් හා දෙමළ ජාතික සන්ධානය අතර කිසිදු වෙනසක් නොමැති බව විටෙක සිතෙන්නේ යුද ජයග්‍රහණය සම්බන්ධයෙන් එක්සත් ජාතික පක්ෂය හා ජනතා විමුක්ති පෙරමුණ මතු කරන කාරණා නිසාය. 2001 – 2004 කාලයේදී පැවති එක්සත් ජාතික පක්ෂ ආණ්ඩුව ඊනියා සටන් විරාම ගිවිසුම හරහා ඊළමට පාර කැපුවා පමණක් නොව රණවිරුවන්ගේ කොඳු නාරටිය ද බිඳ දැමීමට ක්‍රියා කළ බව නොරහසකි.සටන් විරාම ගිවිසුම අස්සන් කිරීමෙන් පසු කොටි ත්‍රස්තවාදී සංවිධානය ක්‍රියා කළේ ඔවුනුත් ආරක්ෂක අංශ ගණයට සලකාගෙනය. කොටි නායකයින්ට හා ආරක්ෂක අංශ ප්‍රධානීන්ට එකට අසුන්ගෙන සිටීමට සිදු වූයේ ද සටන් විරාමයට පින් සිදුවන්නටය. උදාහරණයක් ලෙස සටන් විරාම ගිවිසුම පැවැති කාලයේදී අත්අඩංගුවේ සිටි රණවිරුවන් හා කොටි සාමාජිකයින් හුවමාරු කර ගැනීමේ අවස්ථාවක් ඕමන්තේ දී සංවිධානය කෙරිණ. මෙහිදී ශ්‍රී ලංකාවේ ආරක්ෂක අංශ ප්‍රධානීන් හා කොටි සංවිධානයේ සන්නද්ධ අංශයේ නායකයින් සිටියේ එක පෙළකට අසුන්ගෙනය. එක් අවස්ථාවක දී ආරක්ෂක අංශ ප්‍රධානීන් හා කොටි නායකයින් අතර එකිනෙකාට ආචාර කරගැනීමක් ද සිදු කෙරිණ.සටන් විරාම ගිවිසුම ක්‍රියාත්මක වන විට එවකට පැවති එක්සත් ජාතික පක්ෂ ආණ්ඩුව ආරක්ෂක අංශවලට තදබල ලෙස උපදෙස් ලබා දී තිබුණේ කිසිදු හේතුවක්වත් නිසා කොටි සංවිධානයේ සාමාජිකයින් සමඟ කිසිදු ගැටුමකට නොයන ෙලසය. විශේෂයෙන්ම කොටි සාමාජිකයින් ප්‍රහාර එල්ල කළද ඊට ප්‍රති ප්‍රහාර එල්ල නොකර ජාත්‍යන්තර සටන් විරාම නිරීක්ෂණ කමිටුවට පැමිණිලි සිදු කරන ලෙසට ද එවකට පැවති ආණ්ඩුවෙන් උපදෙස් ලැබිණ.මේ සියලු දේවල් ඉවසා වදාරා සිටින ලෙසට ආරක්ෂක අංශවලට එක්සත් ජාතික පක්ෂ ආණ්ඩුවෙන් උපදෙස් ලැබී තිබුණු අතර එම සිද්ධි වාර්තා නොකරන ලෙස මාධ්‍ය ආයතනවලට උපදෙස් ලැබී තිබිණ. ඉතා අපහසුවෙන් උදා කරගත් සටන් විරාමය බිඳ හෙළීම සඳහා සිහිනෙන්වත් කටයුතු නොකරන ලෙසට ආරක්ෂක අංශ වෙත හා මාධ්‍ය ආයතන වෙත උපදෙස් ලැබී තිබිණ.සටන් විරාම ගිවිසුමට පින් සිදුවන්නට ආරක්ෂක අංශවල බුද්ධි අංශ ද ඉතා දුර්වල වූයේ බුද්ධි අංශයක් නොමැති ගාණටය. මිලේනියම් සිටි පාවාදීම හරහා දුරදිග විහිදුම් බළකායේ සියල්ලන්ගේ තොරතුරු කොටි ත්‍රස්තවාදීන්ගේ අතට පත් විය. බුද්ධි අංශ නිලධාරීන් දිගට හරහට ඝාතනය කිරීමට කොටි පිස්තෝල කල්ලිය ක්‍රියා කළේ ඉන් අනතුරුවය. මඟ තොටේදී බුද්ධි අංශ නිලධාරීන් ඝාතනය කළේ කිසිදු වගකීමකින් තොරවයි. දෙහිවල පොලිස් ස්ථානය තුළටම පැමිණ නිලධාරීන් ඝාතනය කිරීමට තරම් කොටි පිස්තෝල කල්ලිය නිර්භීත විය. බුද්ධි අංශය දුර්වල කළ පසුව රටක ජාතික ආරක්ෂාවක් ගැන කතා කළ නොහැක. ආරක්ෂක අංශවල බුද්ධි අංශ දුර්වල කරමින් කොටි චරපුරුෂ සේවාව ශක්තිමත් වූයේ ද ඊනියා සටන් විරාම ගිවිසුමට පින් සිදුවන්නටය. උතුරේ සිට කොළඹ නගරය පුරාම කොටි පිස්තෝල කල්ලිය සැරිසරන්නට විය.ආරක්ෂක අංශවල චිත්ත ශක්තිය බිඳවැටීමට මෙම තත්ත්වයන් බෙහෙවින් ඉවහල් විය. ආරක්ෂක අංශ සාමාජිකයින් ඇතුළු මුළු රටම සටන් විරාම ගිවිසුම හරහා කොටි ත්‍රස්තවාදීන්ට පාවාදීමට කටයුතු කළ, මේ දැන් ආණ්ඩුවට විරුද්ධව කෑමොර දෙන ළාමක යූ. ඇන්. පී. මන්ත්‍රීවරුන් සිටියේ කොහේද? රනිල් වික්‍රමසිංහ මහතාගේ පාර්ශ්වය වෙනුවෙන් පෙනී සිටින ලක්ෂ්මන් කිරිඇල්ල, රවි කරුණානායක, අජිත් පෙරේරා, හරීන් ප්‍රනාන්දු මන්ත්‍රීවරුන් මේ පාවාදීම් ගැන කතා නොකරන්නේ මන්ද?“ඕන කෙනෙකුට යුද්ධ කරන්න පුළුවන්” යනුවෙන් රට බේරාගත් රණවිරුවන්ට අපහාස කළේ කවුද? ලක්ෂ්මන් කිරිඇල්ල මන්ත්‍රීවරයා ගොන් කතාවක් කියමින් රණවිරුවන්ට අපහාස කළ හැටි රටේ පොදු මහජනතාවට හොඳ හැටි මතකය.“අලිමංකඩ යනවා කියලා පාමංකඩ යනවා. කිලිනොච්චි යනවා කියමින් මැදවච්චි යනවා” කියමින් රණවිරුවන්ට අනෙක් දරුණුම අපහාසය කළේ වෙනින් කවුරුත් නොවේ, එක්සත් ජාතික පක්‍ෂ පාර්ලිමේන්තු මන්ත්‍රී රවී කරුණානායක මහතා යි.මේ අපහාසය පිළිබඳ එක්සත් ජාතික පක්‍ෂයේ කිසිවෙක් විවේචනය නොකරන්නේ ඇයි? එක්සත් ජාතික පක්‍ෂයේ සජිත් ප්‍රේමදාස මහතාගේ පාර්ශවය විසින් රනිල් වික්‍රමසිංහ මහතාගේ පාර්ශවයට යම් යම් චෝදනා එල්ල කළ ද රණවිරුවන් පාවාදීමේ කතා ගැන කිසිඳු විවේචනයක් කරන්නේ නැත.එක්සත් ජාතික පක්‍ෂයේ සජිත් ප්‍රේමදාස පාර්ලිමේන්තු මන්ත්‍රීවරයා ද රණවිරුවන් ගැන යම් යම් ප්‍රකාශ ඉඳහිට ප්‍රකාශ කරන්නේ පරිස්සමෙනි. ඔහු රණවිරුවන් අගයයි. නමුත් ඔහු දේශපාලන නායකත්වය විවේචනය කරයි. මහින්ද රාජපක්‍ෂ ජනාධිපතිතුමාගේ නායකත්වය යටතේ ගෝඨාභය රාජපක්‍ෂ ආරක්‍ෂක ලේකම්වරයාගේ උපදෙස් පරිදි ත්‍රස්තවාදය මුළුමනින්ම පරාජය කළ බවට එක එල්ලේම පිළිගැනීමට සජිත් ප්‍රේමදාස මහතා අකමැතිය. ඔහුට අවශ්‍ය වී ඇත්තේ රණවිරුවන්ට පමණක් ගෞරවය ලබා දීමට ය. දේශපාලන නායකත්වයට එම ගෞරවය හිමි වනවාට සජිත් ප්‍රේමදාස මහතා අකමැති ය. රණවිරුවන්ට නිසියාකාරයෙන් වත්මන් රජය ගෞරව නොකරන බවට ද සජිත් ප්‍රේමදාස මහතා චෝදනා නගයි.1990 – 1992 කාලවලදී එවකට හිටපු ජනාධිපති රණසිංහ ප්‍රේමදාස මහතාගේ නායකත්වය යටතේ ගෙන ගිය සාම සාකච්ඡා වැඩසටහන ගැන සජිත් ප්‍රේමදාස නොදන්නවා විය නොහැක. නමුත් එම වැඩසටහන හරහා රණවිරුවන්ට සිදු වූ විනාශයන් ගැන අමුතුවෙන් කිව යුතු නොවේ.ප්‍රේමදාස මහතාගේ ආණ්ඩුව කොටි සංවිධානයට අවි ආයුධ, බංකර් සෑදීමට සිමෙන්ති ලබා දුන් බවට ප්‍රසිද්ධියේ චෝදනා කළේ එක්සත් ජාතික පක්‍ෂයේ තවත් පතාක යෝධයින් දෙදෙනෙකු වන ගාමිණි දිසානායක, ලලිත් ඇතුලත්මුදලි යන මහත්වරුන් ය. මේ ලබා දුන් අවි ආයුධවලින් කොටි ත්‍රස්තවාදීන් අපේ රණවිරුවන්ට පෙරළා ප්‍රහාර එල්ල කරමින් විශාල පිරිසකගේ ජීවිත හානි කළ බවට ද චෝදනා නැගිණ.ඇතැම් ප්‍රදේශවල පොලිස් ස්ථාන කොටි සාමාජිකයින් වැටලුවේ එම පොලිස් නිලධාරීන්ට යටත් වීමට උපදෙස් ලැබුණේ ප්‍රේමදාස මහතාගේ ආණ්ඩුවේ ඉහළ තැන් වලිනි. අත්අඩංගුවට පත් වූ පොලිස් නිලධාරීන්ට වෙඩි තබා ඝාතනය කළේ එකට පෙළ ගස්සවා ය. ඊට අමතරව රණවිරුවන් අගය කිරීම සඳහා කිසිදු සංවිධානාත්මක වැඩසටහනක් ක්‍රියාත්මක නොවීය. මේ කරුණු ගැන සජිත් ප්‍රේමදාස මහතා හෝ සජිත් ප්‍රේමදාස මහතාට සහයෝගය දෙන කණ්ඩායමේ නියෝජිතයන් ප්‍රකාශ කරන්නේ කුමක් ද කියා මේ රටේ පොදු මහජනතාව බලා සිටිති.කොටි ත්‍රස්තවාදී සංවිධානයට අවි, ආයුධ, සිමෙන්ති ලබා දුන් බව කියමින් රණසිංහ ප්‍රේමදාස මහතාට එරෙහිව දෝෂාභියෝග යෝජනාවක් ඉදිරිපත් කිරීමට ලලිත්, ගාමිණී කටයුතු කළේ ද, මේ චෝදනා ඉතා බරපතළ බව පවසමිණි.රණවිරුවන්ට නියමාකාරයෙන් උපහාර නොදක්වන බවට ආණ්ඩුවට එරෙහිව චෝදනා නගන සජිත් ප්‍රේමදාස මහතා තම පියා වන රණසිංහ ප්‍රේමදාස මහතාට එරෙහිව එල්ලවන මෙම චෝදනා ගැන ප්‍රකාශ කරන්නේ කුමක්ද?මෙම කරුණුවලින් ගම්‍ය වන්නේ රනිල් වික්‍රමසිංහ පාර්ශවය මෙන්ම ප්‍රේමදාස පාර්ශවය ද රණවිරුවන් වෙනුවෙන් කිසිදු සාධාරණීයකරණයක් සිදු කර නොමැති බවයි. එම පාර්ශවයන් සිදුකර තිබෙන එකම දෙය වන්නේ රණවිරුවන් විශාල වශයෙන් පාවා දීම යි.2001 – 2004 කාලයේ දී එවකට පැවති එක්සත් ජාතික පක්‍ෂ ආණ්ඩුව විසින් රණවිරුවන් පාවාදීමේ මහා වැඩපිළිවෙළක් ක්‍රියාත්මක වූයේ පාර්ලිමේන්තුවේ දීය. දෙමළ ජාතික සන්ධානය ඇතුළු බෙදුම්වාදයට හිතැති ඇතැම් දේශපාලන පක්‍ෂවල මන්ත්‍රීවරුන් පාර්ලිමේන්තුවේ දී ඇතැම් ප්‍රශ්න ඇසුවේ මේ රටේ ජාතික ආරක්‍ෂාවට තර්ජනයක් වන ආකාරයෙනි. නමුත් පාර්ලිමේන්තුවේ ස්ථාවර නියෝග අනුව ජනතා නියෝජිතයෙකුට ඕනෑම ප්‍රශ්නයක් ඇසිය හැකි ය.ඒ අසන සෑම ප්‍රශ්නයකටම පිළිතුරු ලබා දිය යුතු ය. නමුත් ආණ්ඩු පක්‍ෂයට අවශ්‍ය නම් ජාතික ආරක්‍ෂාව වෙනුවෙන් යම් යම් තීන්දු ගත හැකි ය. ඒ වෙනුවට එදා පැවති එක්සත් ජාතික පක්‍ෂ ආණ්ඩුව සිදු කළේ නාම ලේඛන සභාගත කිරීම යි. එහි ප්‍රතිඵලය වූයේ බුද්ධි අංශ නිලධාරීන්ගේ නාම ලේඛන කොටි ත්‍රස්තවාදීන් අතට පත් වීම යි. බුද්ධි අංශ නිලධාරීන් එක දිගට ඝාතනය වීමට මේ කරුණු ප්‍රබලව බලපෑ බව නොරහසකි. වර්තමානයේ දී රණවිරුවනට සලකන්නේ නොමැති බවට චෝදනා නගන එක්සත් ජාතික පක්‍ෂය මෙම පාවාදීම් ගැන කියන්නේ කුමක් ද?වසර 30 කට ආසන්න කාලයක් පැවති යුද්ධය මුළුමනින්ම නිමැකිරීම සඳහා මහින්ද රාජපක්‍ෂ ජනාධිපතිවරයාට ජනවරම ලැබුණේ 2005 වසරේදී ය. ඒ වනවිට මෙරට ආරක්ෂක අංශවල මානසික ශක්තිය එතරම් යහපත් මට්ටමක නොවී ය. 2000 – 2004 කාල සීමාව තුළ එක්සත් ජාතික පක්ෂ ආණ්ඩුව සිදු කරන ලද මහා පාවාදීම් හේතුවෙන් රණවිරුවන්ගේ චිත්ත ශක්තිය කඩා බිඳ වැටිණ. අති දක්‍ෂ බුද්ධි අංශ නිලධාරීන් රැසක් ඝාතනය කෙරුණේ ද මෙම සමයේ දීය. එවැනි තත්ත්වයක තිබුණු ආරක්ෂක අංශ ලෝකයේ බලගතුම ත්‍රස්තවාදී කණ්ඩායමට එරෙහිව ක්‍රියා කිරීම සඳහා ගොඩනැඟීම පහසු නොවේ. නමුත් ඒ අභියෝගය ජය ගැනීම සඳහා මහින්ද රාජපක්‍ෂ ජනාධිපතිවරයාගේ දේශපාලන නායකත්වය සහ ගෝඨාභය රාජපක්‍ෂ ආරක්ෂක ලේකම්වරයාගේ මැදිහත්වීම දැඩි ලෙස බලපෑවේ ය.විජයග්‍රහණයේ දිනය නම් කළේ රණවිරුවන්ට සිදු කළ හැකි උපරිම ගෞරවය ලබා දීමට යි. ඊට අමතරව යුද්ධයෙන් මියගිය සියලු රණවිරුවන්ගේ පවුල්වල සුබසාධනය වෙනුවෙන් වත්මන් ආණ්ඩුව සිදු කරනුයේ අද්විතීය වැඩපිළිවෙළකි. මියගිය රණවිරුවන් සිහි කිරීමට අමතරව ඔවුන්ගේ පවුල්වල අවශ්‍යතා සොයා බැලීම සඳහා වැඩසටහන් රැසක් ක්‍රියාත්මක වේ.නිවාස, දරුවන්ගේ අධ්‍යාපනය, දරුවන්ගේ රැකියා ගැටලුවලට කඩිනම් පිළිතුරු ලබාදීම සඳහා රාජ්‍ය ආරක්ෂක අමාත්‍යාංශය හා රණවිරු සේවා අධිකාරිය වැඩසටහන් රැසක් ක්‍රියාත්මක කර ඇත.ආබාධිත වූ රණවිරුවන් රැක බලා ගැනීම ද සිදු කෙරෙන්නේ ඉතා ෙළන්ගතුකමකිනි. පූර්ණ ආබාධයට ලක් වූ රණවිරුවන් මුළු ජීවිත කාලය පුරාම රැකබලා ගන්නේ සහෝදර රණවිරුවන් විසින්ම වීම විශේෂත්වයකි. එසේ රැකබලා ගන්නේ ඔවුන්ගේ නිවාසවලට වඩා සුවිශේෂී ආකාරයෙනි. අත්තිඩිය ‘මිහිඳු සෙත්මැදුර” ඇතුළු රණවිරු නිවාස රැසක් ඊට හොඳම උදාහරණය සපයයි. ලෝකයේ දියුණුයි කියා ගන්නා බොහෝ රටවල මෙවැනි සද්කාර්යයන් සිදුකෙරෙන්නේ නැත. ත්‍රස්තවාදය අවසන් කිරීමෙන් අනතුරුව රණවිරුවන් මේ රට සංවර්ධනය කෙරෙන කාර්යයට උරදී සිටී. නාගරික සංවර්ධන අධිකාරිය සිදු කරනු ලබන නගර සැලසුම්වලින් මුළු කොළඹ නගරය ඇතුළු තදාසන්න ප්‍රදේශ ඉතා දැඩි ලෙස අලංකාර වී තිබේ. මෙම ඉදිකිරීම්වලින් අතරමැදියන් කිසිවෙක් නොමැති නිසා කොන්ත්‍රාත්කරුවන්ට මුදල් ගසා කෑමට ද නොහැකි වනු ඇත.විරුද්ධ පක්‍ෂය මෙම සංවර්ධන ක්‍රියාදාමයන්ට අකමැති ය. ඔවුන් ප්‍රකාශ කරන්නේ ආණ්ඩුව රණවිරුවන්ට අපහාස සිදුකරන බවයි. ඇත්තටම රණවිරුවන්ට අපහාස කළේ කවුද? ඔවුන් පාවා දුන්නේ කවුද? කියා තේරුම් ගැනීම මේ රටේ පොදු මහජනතාවට නම් එතරම් අපහසු නොවනු ඇත.1024 දෙනෙකුට එකවර නේවාසිකව ප්‍රතිකාර ගැනීම සඳහා පසුගියදා ජනපතිවරයාගේ අතින් විවෘත වූ නාරාහේන්පිට නව යුද හමුදා රෝහල සඳහා රජය වැය කර මුදල රුපියල් මිලියන 6542.4 කි. ලෝකයේ කිසිදු රෝහලකට මෙම රෝහල දෙවැනි නොවේ. මෙපමණක් නොව තවත් සේවාවන් රැසක් රණවිරුවන් හා ඔවුන්ගේ පවුල්වල සාමාජිකයින් වෙනුවෙන් ක්‍රියාත්මක වේ. විරුද්ධ පක්‍ෂය එදත් අදත් කරනුයේ රණවිරුවන් ඇගයීම නොව ඔවුන්ට අගෞරව කිරීම පමණි. නැති වූ ජීවිත හැර අනෙක් සියලු දේම රණවිරුවන්ට රජය විසින් ලබා දී ඇත්තේ එය කළ යුත්තක්ම නිසා ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=f1405193</link>
    <topic>ලේක්හවුස් අමාදහර වෙසක් කලාපය මනා සංවිධාන ශක්තියෙන් යුක්තයි</topic>
    <author>රක්ෂණ ශ්‍රියන්ත</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම වාර්ෂිකව සංවිධාන කරනු ලබන "අමාදහර සදහම් වෙසක් කලාපය" උත්කර්ෂවත් අයුරින් වෙසක් පොහෝ දින සිට පුරා දිනතුනක් ලේක්හවුස් ආයතනය අභියස පැවැත්විණි.තථාගත සම්මා සම්බුදුරජාණන් වහන්සේගේ අසිරිමත් තෙමඟුල සමරමින් පැවැත්වූ මේ "අමාදහර සදහම් වෙසක් කලාපය" ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති හා කළමණාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ මග පෙන්වීම යටතේ සංවිධාන කෙරුණි. මේ සඳහම් වෙසක් කලාපය 1990 වසරේදී ආරම්භ කළ අතර මෙවර එය 24 වැනි වරට පැවැත්විණි.බැති සිත් පහන් කරවන තවත් ලේක්හවුස් ප්‍රජා සත්කාරයක් වූ "අමාදහර සදහම් වෙසක් කලාපය" වෙසක් පහන් කූඩු ප්‍රදර්ශනය, බැති ගී සරණිය සහ දන්සැල් ආදියෙන් සමන් විතව තෙදිනක් පුරා පැවත්විණි. මේ සඳහා ශ්‍රී ලංකා ටෙලිකොම් ආයතනය අනුග්‍රහය දැක්වු අතර දෙරණ මාධ්‍ය ආයතනය විද්‍යුත් මාධ්‍ය දායකත්වය ලබාදෙන ලදී. වෙසක් පහන් කූඩු තරඟය සඳහා ඉදිරිපත්වූ තරඟකරුවන් අතරින් ජයග්‍රාහකයන්ට රුපියල් ලක්ෂ ගණනින් මුදල් ත්‍යාග පිරිනැමීමද ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් සිදු කරන ලදී.වෙසක් පහන්කූඩු තරඟයේ ප්‍රථම ස්ථානයට හිමි රුපියල් දෙලක්ෂ පනස්දහසක මුදල්ත්‍යාගය සහ සහතික පත්‍රය දිනාගන්නා ලද්දේ අංගොඩ හිඹුටාන කේ. මහින්දලාල් මහතාය. ඒ මහතා විසින් ගෝනි, ගෝනි නුල්, කොහු කෙඳි, ගල් කුඩු, කාඩ් බෝඩ්, කලු කොළ, පොල් කෙඳි ආදියෙන් යුතුව සම්බුදු තෙමඟුල විදහා පාන ලෙස අංකාරව නිර්මාණය කර තිබූ පහන් කූඩුව ස්වයංක්‍රියව කැරකෙ‍මින් නරඹන්නන් බුද්ධාලම්භන ප්‍රීතියෙන් අමන්දානන්දයට පත්කරන ලදී.දිනමිණට අදහස් දැක්වූ ප්‍රථම ස්ථානය දිනාගත් කේ. මහින්දලාල් මහතා කියා සිටියේ "වසර දහනමයක් දිවයිනේ විවිධ ප්‍රදේශවල පැවැත්වූ වෙසක් පහන් කූඩු තරඟවලට ඉදිරිපත්වී මා ජයග්‍රහණ දිනා තිබෙනවා. මා ලේක්හවුස් අමාදහර වෙසක් කලාපයට එක්වුයේ එහි ඇති මනා සංවිධාන ශක්තියත් කලාකරුවන් දිරිමත් කිරීමේ උනන්දුවත් නිසයි. මේ පහන් කුඩුව නිර්මාණය සදහා මට මාස හයක් පමණ ගත වුණා. මා කොළඹ නගර සභාවේ සේවය කරනවා. මාගේ විවේක නිවාඩු දිනවල තමයි මා මේ නිර්මාණ කටයුතු සිදුකරන්නේ . මෙය ඉතා සංයමයකින් යුතුව කළ යුතුයි.මා කුඩා කල සිට ලබා තිබූ සහජ නිර්මාණ හැකියාවත් මේ සඳහා ඉවහල් වුණා. බුදුරජානන් වහන්සේගේ සදහම් සුවද පිළිබඳ ලොවටම පණිවිඩයක් දීමටයි මට අවශ්‍ය වන්නේ. එබැවින් මාගේ හැකියාවන් ප්‍රයෝජනයට ගෙන මා උපරිමයෙන් බුදු සසුන වෙනුවෙන් යමක් කළා යැයි මා අහිංසක සතුටක් ලබනවා. මේ නිර්මාණය කළ පසු මා ලබන මානසික සුවයටත් අප වැනි නිර්මාණකරුවන් දිරිමත් කිරීමට ලේක්හවුස් ආයතනය මෙවැනි කටයුතු සංවිධානය කිරීම ඉතා අගේ කොට සලකනවා. විශේෂයෙන් ලේක්හවුස් ආයතනයේ විදුලි අංශයේ නිලධාරීන් මට ලබාදුන් සහයෝගය ස්තුති පුර්වකව සිහිපත් කළ යුතුයි. මේ නිර්මාණ කිරීමේදී මා දිරිමත් කරන මාගේ දයාබර බිරිය දරු දෙදෙනා හා සියලු ඥාති හිතමිතුරන්ට මා කෘතවේදීත්වය පළකර සිටිනවා" යනුවෙන්ය.වෙසක් පහන්කූඩු තරඟයේ දෙවන ත්‍යාගය වූ රුපියල් එක්ලක්ෂ පනස්දහසක මුදල් ත්‍යාගය සහ සහතික පත්‍රය දිනාගන්නා ලද්දේ මීගමුව දාගොන්නවත්ත ප්‍රදේශයේ පදිංචි ඒ.කේ. සම්පත් මහතා විසින් ගල්කුඩු, ගල් කැබලි හා අමුරෙදි ඇතුළු දේශීය අමුද්‍රව්‍යවලින් කුසලට කම්මැලි නොවී යන තේමාව යටතේ ස්වයංක්‍රියව කැරකෙන ලෙස නිර්මාණය කරතිබූ අලංකාර වෙසක් පහන් කූඩුවයි. දෙවන ස්ථානය දිනාගත් ඒ.කේ.සම්පත් මහතා දිනමිණට කියා සිටියේ " මා නිදහස් වෙළද කලාපයේ සේවය කරමින් සිටින අතර තුර ලද විවේක වේලාවේදි තමයි මේ නිර්මාණය සිදුකරේ.මාස තුනක් පමණ කාලයක් මේ සඳහා ගත වුණා. මේ සඳහා මීගමුව හරිස්චන්ද්‍ර විද්‍යාලයේ 10 වසරේ ඉගෙනුම ලබන නිමේෂ් සාරංග මගේ පුතුගෙන් මට විශාල සහයෝගයක් ලැබුණා. මා කොළඹින් පිට පළාත්වල වෙසක් පහන් කූඩු තරඟ සඳහා ඉදිරිපත් වුවත් කොළඹ ප්‍රදේශයේ මෙවන් තරඟයකට සහභාගී වු පළමු අවස්ථාව මෙයයි. ලෝවැඩ සඟරාවේ කවි හතරක් උපයෝගී කරගනිමින් මා කර ඇති නිර්මාණයෙන් අදහස් කලේ මනුෂ්‍ය ජීවිතයට යම්කිසි අර්ථවත් පණිවිඩයක් දීමටයි" යනුවෙනි.වෙසක් පහන්කූඩු තරඟයේ තෙවන ත්‍යාගය වූ රුපියල් ලක්ෂය හා සහතික පත්‍රය දිනාගන්නා ලද්දේ දෙහිවල අත්තිඩියේ ටී. ඒ. ධනුෂ්ක සම්පත් මහතා ගෝනි, සුදු ලූණු, ලොකු ලූණු ආදී අමුද්‍රව්‍යන්ගෙන් යුතුව ස්වයංක්‍රියව කැරකෙන ලෙස නිර්මාණය කර තිබූ සම්බුදු තෙමඟුල විදහා දැක්වූ අලංකාර වෙසක් පහන් කූඩුවයි. තෙවන ත්‍යාගය දිනාගත් ටී.ඒ. ධනුෂ්ක සම්පත් මහතා දිනමිණ සමග පවසා සිටියේ " බුදුරජාණන් වහන්සේගේ ඉපදීම, බුදුවීම, පිරිනිවන් පෑම යන අසිරිමත් තෙමඟුල සිහිපත් කිරීමයි මාගේ වෙසක් පහන් කූඩුවේ අරමුණ වූයේ. ඉතා සියුම් ලෙස මා කරන ලද‍ මේ නිර්මාණයට කලක් ගත වුණා. මේ නිර්මාණය කිරීමේදී මාහට සහය දැක්වූ සියලු දෙනාටම මා ස්තුති වන්ත වෙනවා" යනුවෙනි."අමාදහර සදහම් වෙසක් කලාපයේ"වෙසක් පහන්කූඩු තරඟයේ මුදල් ත්‍යාග සහා සහතික පත් දිනාගත් හතරවන ස්ථානයේ සිට පහළොස් වෙනි ස්ථානය දක්වා ජයග්‍රාහකයන් මෙසේය.දෙහිඕවිට අවුලුගම ගෝපාල් වික්ටර් නයිදු, වත්තල එඩේරමුල්ලේ නිපුන දේශාන්, පන්නිපිටිය ලියනගොඩ එල්.ප්‍රේමසිංහ පෙරේරා, කුලියාපිටියේ ඩබ්.ඒ.ගාමිණි ප්‍රියන්ත, කොළඹ 15 එච්.ජී.එම්.අජිත් රේණුක, කළුතර ජයවර්ධන මාවත පී.එම්.අශෝක ගුණසේකර, නාරංගොඩ දවුල අනුර කුමාර පද්මසිරි, ‍කොළඹ 15 මට්ටක්කුලියේ එච්.ඒ.ගොඩ්වින්, පස්යාල කම්මල්පිටියේ එම්.ඩබ්.ජනක චිත්‍රානන්ද, මොරටුව අගුලාන අසංක අනුරුද්ධ ප්‍රනාන්දු, නාරංගොඩ අරුප්පොල ජේ.එම්.සෝමවතී, මාකොළ උතුර ගුණදාස හෙට්ටිආරච්චි මහත්ම මහත්මීන් දිනාගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=f1405194</link>
    <topic>ඒ දෑත් තව තවත් සවි ගැන්විය යුතුය</topic>
    <author>සුරාජ් වීරතුංග</author>
    <content>අපේ රටත් ජාතියත් ආගමත් භාෂාවත් රැක දීමේ පරම අරමුණින් ජීවිත පූජාවෙන් කටයුතු කළ දේශප්‍රේමීන් එදා මෙදා තුර බොහෝය. මේ අතර දුටුගැමුණු රජතුමා, විජයබා, වළගම්බා වැනි රජවරුන් මුල් යුගයේ කැපී පෙනුණි. රජ සමයෙන් පසුව මවුබිමේ නිදහස හා සමඟිය නැවත වළදමන්නට උත්සාහ කළ අවස්ථාවන්වලදී ඒ නිදහස සහ සමඟිය වෙනුවෙන් ජාතියේ මුරදේවතාවන් වූ මහා සංඝරත්නය ප්‍රමුඛ ගිහි පිරිස් ද කටයුතු කර ඇත. වාරියපොල සුමංගල හිමි, වැලිවිට ශ්‍රී සරණංකර සංඝරාජ හිමිවරු ඒ අතර වෙති. එමෙන්ම මද්දුමබණ්ඩාර, වීර පුරන් අප්පු, අනගාරික ධර්මපාල තුමා වැනි ශ්‍රේෂ්ඨයන් ද පෙරමුණේ සිටියහ.මෙවන් දෑහිතකාමී දේශප්‍රේමී යුග පුරුෂයහන් යුගයෙන් යුගයට බිහිවන්නේ රටේත් ජාතියෙත් මහා පිනකටය. මවුබිම වෙනුවෙන්, ජාතිය වෙනුවෙන්, හිමිකම් වෙනුවෙන් උදාර ජීවිත පරිත්‍යාග කළ මෑත කාලයේ බිහි වූ ප්‍රතාපවත් හමුදා නායකයා වන්නේ ලුතිනන් ජෙනරාල් ඩෙන්සිල් කොබ්බෑකඩුව මහතායි. මානුෂීය ගුණ දහමින් පිරිපුන් තුණුරුවන් කෙරෙහි දැඩි ඇල්මක් තිබූ අවංක සංවේදී නිලධාරියෙකු වූ කොබ්බෑකඩුව මහතාට හමුදා විරුවන්ගෙන් ලැබුණේ දැඩි ගෞරවයකි. ඒ හා සමානව කොබ්බෑකඩුව විරුවාණන් තම දූ පුතුන් ලෙස සැලකූ රණවිරුවන්ට ලබා දුන් මානසික ශක්තිය බලය නිසා­‍ම උතුරු පළාතේ බලකොටු රාශියක් දෙමළ අහිංසක ජනතාවටත් හමුදා භට පිරිස්වලටත් වන හානිය අවම කරගනිමින් හැමවිට බුද්ධිමත්ව ක්‍රියා කිරීමෙන් ජයග්‍රහණ රාශියක් ලබා ගත්හ.“‍කොටි ත්‍රස්තවාදය යුද්ධයෙන්ම අවසන් කළ යුතුයි” කොබ්බෑකඩුව රණවිරුවා දැරූ අදහස ඒ ආකාරයෙන්ම ක්‍රියාත්මක කරවූ මෑත කාලයේ බිහි වූ එකම ශ්‍රේෂ්ඨ රාජ්‍ය නායකයා වූයේ මහින්ද රාජපක්ෂ ජනාධිපතිතුමාය. අභීත සේනාධිනායකයකු වශයෙන් මුළු මහත් ජාතියේ ආරක්ෂාව වෙනුවෙන් සියලු ආරක්ෂක අංශ ඒකාබද්ධ කොට රණවිරු සැමට අවශ්‍ය අණ පණ බලය හා ශක්තිය ලබා දුන්නේ විදෙස් බලපෑම්වලට දණ නොනැමූ ඒ මහා ශ්‍රේෂ්ඨ නායකයාය. ඒ අභීත නායකත්වයෙන් ලබා දුන් ජයග්‍රහණයේ විජයග්‍රහණය කිසිදා කිසි මොහොතක අප සිත්වලින් අමතක නොකළ යුතු ය. එදා කොන්ද පණ ඇති දේශපාලන නායකයකු සිටියානම් විශාල ජීවිත හා දේපළ ආරක්ෂා කරගනිමින් දසක දෙකකට පෙර දීම මේ මහා ත්‍රස්තවාදය නිමාකරලීමට බොහෝ ඉඩ අවකාශ තිබුණි.වසර තිහක ත්‍රස්තවාදී ක්‍රියාදාමය සම්පූර්ණයෙන්ම අවසන් කරලීම සඳහා දේශයේ මුරදේවතාවන් වූ අභීත රණවිරුවන්ට එඩිතරව අණ හා පණ ලබා දුන් සේනාධිනායක මහින්ද රාජපක්ෂ ජනාධිපතිතුමා ප්‍රමුඛ ඒ සඳහා නන් අයුරින් උපකාර කළ සියලුම වීරෝදාර රණවිරුවන්ට ආරක්ෂක අංශ ප්‍රධානීන්ට මුළු මහත් ජාතියේම ගෞරව බහුමානය මේ මොහොතේ ලබාදීම සියලු ජාතීන්ගේ යුතුකමකි.ජනාධිපතිතුමා ඇතුළු රණවිරුවන්ට ත්‍රස්තවාදය නිමාකරලීමට නොහැකි බව පවසමින් ලෝකයේ බලවතුන් පුන පුනා ප්‍රකාශ කරමින් සිටියදී මානුෂීය මෙහෙයුමක් අරඹමින් ඉතා කෙටි කාලයකින් මුළු මහත් ජාතියම නිදහස් කර ගැනීමට හැකිවීම එඩිතර තීන්දු තීරණ ගැනීමෙන් සිදු වූ ක්‍රියාවකි.දෙමළ ජාතියේ අයිතිය රැක ගැනීමේ ක්‍රියාමාර්ගයක් බව අඟවමින් ලොව පුරා මිථ්‍යාව පතුරුවා හැර ලොව ප්‍රබල රාජ්‍යයන්ගේ ද අනුකම්පාව කරුණාව දිනාගනිමින් මෙරට පාලකයින් ද වරින් වර රවටා තම කුරිරු අදහස් පෙරටු කොටගෙන සිටි ත්‍රස්තවාදීන්ට ජනාධිපතිතුමා සාමය පතා දිගු කළ දෑතට ඔවුන් දිගු කළේ වංචාසහගත සාමයේ දෑතක් බව ඉතා තීක්ෂණ නුවණින් වටහා ගන්නට ජනනායක මහින්ද රාජපක්ෂ මහතාට හැකි විය. ත්‍රස්තවාදීන් පිටුපස සිටින්නේ බටහිර බලවේග හා ආක්‍රමණිකයන් බව තම නුවණින් වටහා ගෙන බෙදුම්වාදීන්ට හා ආක්‍රමණිකයින්ට එරෙහිව සටන් වැද තම මාතෘ භූමිය රැකගන්නා මෙන් මුළු මහත් රණවිරුවන්ට අණ හා පණ ලබා දුන්නේ දෙවරක් නොසිතාය.මානසිකව පීඩනයකට ලක්වී සිටි සියලුම ආරක්ෂක අංශවල සාමාජිකයින් හට ජනාධිපතිතුමා දුන් එඩිතර නායකත්වය හා ධෛර්යය නිසාම කෙටි කලකින් මානුෂීය මෙහෙයුම ජය ගැනීමට හැකිවීම අතිශය සතුටට කරුණකි. රටක සේනාධිනායකයා අවංක වී නම් ක්‍රියාශීලී නම් එඩිතර නම් සේනාධිනායකයා යටතේ පවතින සියලුම ආරක්ෂක ප්‍රධානීන් එසේම විය යුතු ය. එසේ නොවනවා නම් ඔහු එයින් ඉවත් කර සුදුසු අයෙකු යෙදවීමට සිදුවනවා ඇත. ඒ ආකාරයෙන්ම ජනාධිපතිතුමා රණවිරුවන්ට දුන් සියලුම පහසුකම් වෙන් මේ මහා ජයග්‍රහණ ලබා ගැනීමට රණවිරුවන්ට හැකි විය. අද අපේ රණවිරුවෝ ලෝකයේම සිටින ප්‍රබලතම විරුවන් බවට පත්වී ඇති බව වැටහෙන හොඳම සාක්ෂිය වන්නේ ලොව කුඩා රටක් වන අපේ රටට ප්‍රබල රටවල් වෙතින් එල්ල වෙන බියගුලු සහගත අභූත චෝදනායි.යුද්ධය අවසන් කළ ජනාධිපතිතුමා හා රණවිරුවෝ ඊළඟ පියවර වශයෙන් රට සංවර්ධනය කිරීමේ මහඟු කර්තව්‍යයට මුල පිරූහ. ඒ අනුව උතුරු නැ‍ෙඟනහිර ඇතුළුව මුළු මහත් ශ්‍රී ලංකාවේම අද දක්වාම වන සංවර්ධනයට රණවිරුවෝ තම දායකත්වය ලබා දී ඇත්තේ සංවර්ධන යුද්ධය ජය ගැනීමේ අදහසිනි. “පුද්ගලයකුගේ වටිනාකම ඉස්මතු වී පෙනෙන්නේ ඔහු ප්‍රශ්නයකට මුහුණ දෙන ආකාරය අනුවය”. ලෝකයේ කීර්තිමත් පුද්ගලයන් ඉතිහාසගතවී ඇත්තේ ද මේ ආකාරයට ය. ජනාධිපතිතුමා ද මේ වනවිට ජාත්‍යන්තර වශයෙන් ඇගැයීමට ලක්වුණු ලෝක නායකයෙක් බවට පත්වී ඇත. එය මුළු මහත් ශ්‍රී ලංකාවාසීන්ට ඉමහත් ගෞරවයකි. ඒ අයුරින්ම ලොව ප්‍රබලතම ත්‍රස්තවාදය අවසන් කිරීමට ගත් ක්‍රියාපිළිවෙත අද මුළු මහත් ලෝකයේ ප්‍රබල රාජ්‍යයන් පවා අනුගමනය කිරීමට සැලසුම් කර ඇති බව පසුගිය කාල වකවානු තුළදී මාධ්‍යන් තුළින් හා ඇතිවූ සාකච්ඡා හා රාජ්‍ය තාන්ත්‍රික ක්‍රියාවන් තුළදී ඔප්පු විය.ලොව ප්‍රබල රාජ්‍යයන් සමඟ නොගැටී රාජ්‍ය තාන්ත්‍රික කටයුතු ද මැනවින් සිදුකොට මේ මාතෘ භූමිය රැකගත් ජනාධිපතිතුමාට තවත් බොහෝ අභියෝගවලට ද මුහුණදීමට සිදුවී ඇත. එනම් දේශීය හා විදේශීය බෙදුම්වාදී කොටි සෙවනැලි තවමත් රැව් පිළිරැව් දෙමින් ඉදිරියට පැමිණෙමින් ඇත. මාතෘ භූමියේ පැළවන බත කකා රටට ජාතියට ද්‍රෝහි වන දේශීය හා විදේශීය බලවේග මේ වනවිටත් ඉතිරි වූ ත්‍රස්තවාදීන් සමඟ පමණක් නොව ඊටත් වඩා ප්‍රබල සංවිධාන සමඟ සම්බන්ධ වී මේ රට නැවත ආගාධයකට ගෙනයාමට කැස කවන තත්ත්වයකට පත්වී ඇත. හුදු ලාභ ප්‍රයෝජන මිල මුදල් තාන්න මාන්න වෙනුවෙන් තම මවුබිම පාවා දෙන ද්‍රෝහීන් හඳුනාගෙන ඔවුන් මෙරටින් අතුගා දමා කෝටි දෙකක ජනතාවක් සිටින ශ්‍රී ලංකාද්වීපයේ රටවැසියනට බියෙන් සැකෙන් තොරව සතුටින් සමාදානයෙන් ජීවත් වී මියයාමට ඉඩකඩ සැලසීමට කිසිදු කොන්දේසියකින් තොරව ජනාධිපතිතුමාට හා රණවිරුවන්ට මේ මොහො‍ෙත් සිටම සහාය ලබාදීම මුළු මහත් ජාතියේම වගකීමකි. යුතුකමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=f1405195</link>
    <topic>සමාජ සංහිඳියාව ඇති කරන්න මූලික වුණේ පොලීසියයි</topic>
    <author/>
    <content>පරිපූර්ණව අපරාධ වැළැක්වීමේ හා විසඳීමේ කාර්ය භාරය හිමිවන්නේ රට තුළ ස්ථාපිත කර ඇති පොලීසියටයි. මෙරට 30 වසරක යුද වාතාවරණය තුළ පොලීසියටද යුද්ධය සඳහා මැදිහත්කරුවකු වන්නට සිදු විය. මෙම යුද්ධයේදී පූජාකළ වැඩිම ජීවිත ගණන යුද හමුදාවේය.‍ එය 27000කට ආසන්නය. ඊළඟට යුද්ධය වෙනුවෙන් දිවි පිදුවේ ශ්‍රී ලංකා පොලීසියයි. එය ගණනින් 2594 දෙනෙකි. කිසිදු කලෙක යුද්ධයකින් ජය ගන්නට නොහැකි බවට ලෝකයා තුළ හුඹස් බියක් ඇතිකළ එල්.ටී.ටී.ඊ. ය සමූල ඝාතනය කළ වියජග්‍රහණයේ 05 වැනි සැමරුම නිමිත්තෙන් පොලිස්පති එන්. කේ. ඉලංගකෝන් මහතා සමඟ කළ සංවාද සටහනකි මෙය.යුද්ධය සම්බන්ධයෙන් ගත්තොත් පොලිසියට එය ඓතිහාසික දවසක් ඒ වගේම මුළු ලෝකයටම සුවිශේෂී දවසක්. යුද්ධය වෙනුවෙන් පොලිසියේ පළමු නිලධාරියා දිවිපිදුවේ 1977 - පෙබරවාරි 14 වනදා, ලෝක ආදරවන්තයින්ගේ දිනයේදී. ඒ පොලිස් කොස්තාපල් කරුණානිධි. එදා සිට 2009 මැයි 18 වන දා දක්වා පොලීසියේ නිලධාරීන් 2594 දෙනෙක් මේ විජයග්‍රහණය වෙනුවෙන් දිවි පුදා තිබෙනවා. 1350 දෙනෙක් ආබාධිත තත්ත්වයට පත් වුණා. මෙයිනුත් ‍බිහිසුණුම හා කුරිරුතම ඝාතනය සිදුවුණේ තිරුක්කෝවිල් රෑපස්කුලම්වලදී නිරායුද පොලිස් නිලධාරීන් 390 දෙනෙක් එකම මොහොතක අමානුෂික අන්දමින් එල්. ටී. ටී. ඊ . ය විසින් වෙඩි තබා ඝාතනය කළා.ත්‍රස්තවාදය පෝෂණය කරන්න බලපෑ කරුණුවලට එදා සිටි නිවට නායකයෝ මාර්ග හැදුවා මිසක් ඉන් සිදුවන අනිටු ප්‍රථිඵල ගැන හිතුවේ නැහැ. බලය වෙනුවෙන් සියල්ලක්ම ළංකර ගන්න විට තමා තුළ ඇති යහගුණ ඈත් වෙනවා. නායකත්වයේ ගුණාංග ඈත්වෙනවා. නායකත්වයේ ගුණාංග නැතිවෙන විට ඔහුට එරෙහිව සංවිධාන ගත වෙනවා. හැමදාම කළේ විදේශ බලපෑම්වලට සටන් විරාම ඔස්සේ ත්‍රස්තවාදය ශක්තිමත් කරගත්ත එක. නිසි ඉලක්කයක් සැලසුමක් තිබුණේ නැහැ. ත්‍රස්තවාදය දිනන්න.පොලිසිය තුන් ආකාරයකින් දායක වුණා. ශ්‍රී ලංකා පොලීසියේ විශේෂ කාර්ය බළකාය හැටියට කෙළින්ම යුද්ධයට දායක වුණා. ඊළඟට යුද හමුදාව සටන්කරගෙන යනවිට අල්ලා ගත් ප්‍රදේශ ත්‍රස්තවාදීන්ගෙන් ආරක්ෂා කරගෙන හිටියා. ඒ අතර එම ප්‍රදේශවල මෙහෙයුම් සිදුකළා. විමර්ශනයෙන් සහාය දුන්නා.ඒ දේ අපි කළා. ප්‍රභාකරන් විමුක්තිකාමියෙක් නොව ත්‍රස්තවාදියෙක්, අපරාධකරුවෙක් බව අපි ලොවට ඔප්පු කළා. මහ බැංකු බෝම්බ ප්‍රහාරයෙන් ඔහු වරදකරුවකු ‍වුණා. එදින ඔහුට කිසිම රටක සරණාගත භාවය අහෝසි වුණා. ඒ විතරක් නොවේ ප්‍රභාකරන් දෙමළ ජනතාවගේ විමුක්තිකාමියකු නොවන බව එම සිද්ධියෙන් ලෝකයම පිළිගත්තා.උතුරේ හමුදාව සටන් කරන විට දකුණු පළාතේ කළ මෙහෙයුම්වලින් අපේ පොලිස් බුද්ධි අංශ පුපුරණ ද්‍රව්‍ය හොණ්ඩර ගණනින් අත් අඩංගුවට ගත්තා. ගුවන් හමුදා කඳුවුරට හා කටුනායක ජාත්‍යන්තර ගුවන් තොටුපළට එල්ල කළ ප්‍රහාරයේ කොටි ත්‍රස්තවාදීන් අත්අඩංගුවට ගත්තා. ඔවුන්ට නඩු පවරන්න හැකි වුණා. කොටින්ම උතුරේ යුද අපරාධ සිදුකරමින් එල්. ටී. ටී. ඊ . ය කළ ක්‍රියාන්විතය අතරතුර දකුණේ බෝම්බ පිපිරවීමට සැලසුම් කර දකුණ විනාශ කරන්න ගත් උත්සාහයන් ව්‍යර්ථ කළේ පොලීසියයි. බුද්ධි අංශයයි.එය සම්පූර්ණයෙන්ම වැරදියි. යුද්ධයත් සමඟ හා යුද්ධයෙන් පසුව රටේ සාමකාමී වාතාවරණයක් ඇති වීමේදී සිවිල් පොලිස් සංවිධාන බිහි වුණා. ඒ අනුව සිවිල් සමාජයේ සාමයෙන් සමගියෙන් ජීවත් වෙන්න අවශ්‍ය වටපිටාව සැකසුණා. කොටින්ම සමාජ සංහිඳියාව ඇති කරන්න පොලීසියේ දායකත්වය ලැබුණා.එය පැහැදිලි කරගෙන තමයි භාෂාව හුවමාරු කර ගැනීම සඳහා ද්‍රවිඩ භාෂාවෙන් පැමිණිලි ලියන්න ඒවා භාරගන්න ද්‍රවිඩ පොලිස් නිලධාරීන් 1500ක් අලුතින් අපි බඳවා ගත්තේ. එය ලංකාවේ ප්‍රථම වතාවට පොලීසියේ සිදුවූ දෙයක්, තවත් උප පොලිස් පරීක්ෂකවරු 53 දෙනෙක් ද්‍රවිඩ මාධ්‍යයෙන් ලියන්න කියන්න හැකි අය බඳවා ගත්තා. ඒ අය දැන් උතුරු නැගෙනහිර සියලු පොලිස් ස්ථානවල ද්‍රවිඩ භාෂාවෙන් කටයුතු කරගෙන යනවා. ජනතාවට වඩාත් සමීපතම ආරක්ෂක සේවාව තමයි පොලිස් සේවය. ඒ නිසා සිංහල දෙමළ මුස්ලිම් ජනතාවට සාමයෙන් සමගි‍ෙයන් ජීවත්වෙන්න පුළුවන් පසුබිම හදන්නෙ පොලීසිය. ජනතාව බල ගන්වමින් ක්‍රියාත්මක වී‍ෙම් ප්‍රජා පොලිස් සේවා වැඩසටහන් සම්පාදනය කරන්නේ පොලීසිය.විශේෂයෙන්ම පොලිසිය භාර ඇමැතිවරයා හැටියට අතිගරු ජනාධිපති තුමන්ගේ අනුග්‍රහය මත අලුතින් පොලිස් ස්ථාන ඇතිකරන්න පොලිස් කාර්යාල ඇතිකරන්න පොලිසිය තුළ ජනතාවට සමීපවෙන්න අවශ්‍ය යටිතල පහසුකම් සංවර්ධනය කරන්නට විශේෂ සැලසුම් සකස්කර ඒවා දැනටමත් ක්‍රියාත්මක වෙනවා. ඒවා අතරින් CCTV කැමරා, ස්වයංක්‍රිය ඇඟිලි සළකුණු පද්ධති ඇතිකර සම්පූර්ණයෙන්ම පොදු මහජන යහපත පිණිස සියලුම නවීන තාක්ෂණ ක්‍රමවේද අනුගමනය කර තිබෙනවා.යුද්ධය තිබෙන කාලයේදීම පොලීසියට තිබුණ ලොකුම ප්‍රශ්නයක් තමයි මේ පොලිස් උප සේවාව කියන කාරණය. යුද්ධය පැවැති සමයේදීම 2006 දී එය නිත්‍ය සේවාව බවට අන්තර්ග්‍රහණය කළා. එය 2006 දක්වාම පොලිස් සේවයේ සිටි අයට දිනාගන්නට බැරි වුණා. විශාල වරමක් ලබා දීමක්. එයට ජනාධිපතිතුමාටත් ආරක්ෂක ලේකම් තුමාටත් මුළු මහත් පොලිස් දෙපාර්තමේන්තුවේම ගෞරවය ප්‍රශංසාව හිමිකර දිය යුතුයි.වර්තමානය වන විටත් එම තත්ත්වය තවත් වර්ධනය වෙලා තිබෙනවා. පොලිස් ස්ථාන වැඩදියුණු කරලා බැරැක්ක හදලා කොටින්ම පොලිස් ස්ථානය කියන්නෙ එදා තිබූ කටුක පරිසරය නෙවේ දැන් තියෙන්නේ. පැමිණිලිකරුවා හෝ වේවා චූදිතයා හෝ වේවා ඒ හැම දෙනාටම ගෞරවනීය තත්ත්වයෙන් පොලිස් ස්ථාන තුළ සිය සාධාරණත්වය ඉටුකර ගැනීම සඳහා අවශ්‍ය පහසුකම් සුන්දර වටපිටාවක් දැන් නිර්මාණය කර තියෙනවා. ඒ නිසා පරිපූර්ණ අපරාධ වැළැක්වීම සහ අපරාධ විසඳීම යන පොලීසියේ මූලිකම කාර්යය ජනතාව වෙනුවෙන් ඉටුකිරීමට අවශ්‍ය සියලුම පරිසරය වටපිටාව දැන් නිර්මාණය වී තිබෙනවා. ඒ නිසා පොලිස් සේවයේ අභිමානයත් ගෞරවයත් එයින් රැකී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>19</day>
    </date>
    <link>http://www.dinamina.lk/2014/05/19/_art.asp?fn=f1405196</link>
    <topic>සිහිකරමු සැමදා අභීත වීරපුතුන්</topic>
    <author>සටහන - චන්ද්‍රිකා</author>
    <content>මියගිය ද ඔබ හිරු නැගෙන උදයේත් බැස යන සෑදැවෙත් සැමදා ගෞරවනීය ලෙස සිහිකරන්නෙමු.මාතෘ භූමියේ ඒකීය භාවය උදෙසා දිවි කැප කළ විරුවාණනි ජාතියේ උත්තමාචාරය සැමදා ඔබ වෙත අපි පුදන්නෙමු.කිසිදින වයසට නොමයන මේ උදාර මිනිසුන් සදානුස්මරණය කෙරෙන ජාතික රණවිරු සැමරුම් උළෙල අද (19) සවස 4.30ට ශ්‍රී ජයවර්ධනපුර කෝට්ටේ රණවිරු ස්මාරකය අබියසදී පැවැත්වේ.ජනාධිපති මහින්ද රාජපක්ෂ මහතා මෙහි ප්‍රධාන ආරාධිතයාය. එතුමාගේ මූලිකත්වයෙන් අගමැති තුමා ඇමතිවරු හා ආරක්ෂක ලේකම් ගෝඨාභය රාජපක්ෂ මහතාද ආරක්ෂක මාණ්ඩලික ප්‍රධානි, ත්‍රිවිධ හමුදාපතිවරු හා පොලිස්පතිවරයාද මේ ජාතික උත්තමාචාරයට එක්වෙති.මේ ජාතික සැමරුම සමස්ත රටවැසියාම ගෞරවනීය ලෙස සිදුකළ යුතුමය.දේශයේ සාමය උදෙසා කළ පරිත්‍යාගය වෙනුවෙන් ජනාධිපතිතුමා විසින් රණවිරු ස්මාරකය අබියස මල්කළඹ පුදා මියගිය විරුවන් සමරයි.ක්‍රියාන්විතයේදී මියගිය විරුවන්ගේ ලඟම ඥාතින් මෙන්ම ආබාධිත විරුවන් ද ස්මාරකය අබියසට රැස්ව මේ උත්තම පූජාවට එක්වෙති.ඉකුත් 02දා ජනාධිපති මහින්ද රාජපක්ෂ මහතා රණවිරු සැමරුම් මාසය ප්‍රකාශයට පත් කෙළේය. එදින සිට ජුනි 2දා දක්වා රණවිරුවන් සැමරීම සිදුකිරීමට නියමිතය. එහෙත් මසකට පමණක් එය සීමා නොවේ.දැය එක්සේසත් කරන්නට කැපවූවන් වෙනුවෙන් පෙන්වූ මේ මාසයේදී කොඩියක් විකිණේ. එයින් ලැබෙන මුදල රණවිරු සුබසාධනයට එක්කරයි. පසුගිය 02දා අරලියගහ මන්දිරයේදී ජනාධිපතිතුමාට කොඩියක් පලඳමින් රණවිරු සේවා අධිකාරිය සැමරුම් මාසය ආරම්භ කෙළේය.ජාතික රණවිරු සැමරුම එක්දිනකට එක් ස්ථානයකට පමණක් සීමා නොවෙයි.රණවිරු මතකය අවධිකරමින් රටපුරා කාන්තා වැඩසටහන්, ළමාගී, රණවිරු අභිමාන ගී, නාට්‍ය හා වීරත්වය පිළිබිඹු කෙරෙන විවිධ වැඩසටහන් කරයි.ප්‍රධාන ජාතික සැමරුමට සමගාමීව සියලු ප්‍රදේශවල ආණ්ඩුකාරවරුන්ගේ ප්‍රධානත්වයෙන් රණවිරු උළෙල පැවැත්වීමද සිදු කෙරේ.සිය දිවි දෙවැනිකොට කිසිදු ඥාතීත්වයක් නැති විවිධ ජාතික මිනිස් සමූහයක්ගේ දිවි බේරා ගැනීමට අභීතව සටන්වැදි රණවිරුවාණනි ඔබ සැමදා දේශයේ අභිමානයයි.අද (19) සවස ජාතික රණවිරු සැමරුම් ප්‍රධාන උළෙල පැවැත්වෙන අවස්ථාවේදී මියගිය විරුවන්ගේ දරුවෝ සිය පියාණන් සිහිකර පහන් දල්වති. එම අවස්ථාවට අපිද එක් වෙමු. රණවිරු දරුවන් සමඟ පහනක් දල්වා දයාබර අභීත විරුවෝ සිහිකරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052020</link>
    <topic>දේශයේ ස්වෛරීභාවය වෙනුවෙන් දිවි දුන් රණවිරුවන්ට ජනාධිපතිතුමන්ගේ උපහාරය</topic>
    <author>ධනුෂ්ක ගොඩකුඹුර</author>
    <content>දේශයේ ස්වෛරීභාවය සහ භෞමික අඛණ්ඩතාව වෙනුවෙන් දිවි කැප කළ අභීත රණවිරුවන් සැමරෙන ජාතික රණවිරු සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් කෝට්ටේ ශ්‍රී ජයවර්ධනපුර රණවිරු ස්මාරකය අසළ දී ඊයේ (19) සවස මහත් අභිමානයෙන් යුක්තව පැවැත්විණි.රටත් දැයත් සුරකින්නට දිවිදුන් අභීත රණවිරුවාණෙනි, හිරු නැ‍ඟෙන උදයේත් බැස යන සෑඳෑවෙත් සැමදා ගෞරවණීය ලෙස ඔබ සිහිකරන්නෙමු යැයි ලොවටම කියාපාමින් පැවැති මෙම අභිමානවත් සැමරුම් උළෙල ශ්‍රී ලාංකේය ජනතාවගේ කෘතවේදී ගුණය මනාව විදහා පෑ සැමරුමක්ම විය.රුදුරු කොටි ත්‍රස්තවාදීන්ගෙන් මාතෘ භූමියත් ජනතාවත් බේරා ගනිමින්, වෙන් නොවන රටක් ජාතියක් වෙනුවෙන් සදහටම වෙන් වී ගිය රණවිරුවන් සැමරුණු හය වැනි ජාතික රණවිරු සැමරුම් උළෙල ආරම්භ කෙරුණේ සවස 4. 30ට ආරාධිතයන්ගේ සම්ප්‍රාප්තියත් සමඟිනි.ජාතික රණවිරු සැමරුම් භූමිය වෙත ප්‍රථමයෙන් පැමිණියේ පොලිස්පති එන්. කේ. ඉලංගකෝන් මහතාය. අනතුරුව පිළිවෙළින් ගුවන් හමුදාපති එයාර් වයිස් මාෂල් හර්ෂ අබේවික්‍රම, නාවික හමුදාපති වයිස් අද්මිරාල් ජයනාත් කොළඹගේ, යුද හමුදාපති ලුතිනන් ජෙනරාල් දයා රත්නායක මහත්වරු පැමිණියහ. අනතුරුව පැමිණියේ ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහතාය. නීතිය හා සාමය පිළිබඳ අමාත්‍යාංශයේ ලේකම් විශ්‍රාමික මේජර් ජෙනරාල් නන්ද මල්ලවාරච්චි මහතාගේ පැමිණීමෙන් පසු සටහන් කෙරුණේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාය.උළෙලට සපැමිණි අගමැති දි. මු. ජයරත්න මහතා පිළිගනු ලැබු‍වේ රණවිරු සේවා අධිකාරියේ සභාපතිනි පද්මා වෑත්තෑව මහත්මිය විසිනි. දේශයට නිදහස දිනා දුන් අභීත රාජ්‍ය නායක, සේනාධිනායක ජනාධිපති මහින්ද රාජපක්ෂ මහතා ජාතික රණවිරු සැමරුම් උළෙලට සම්ප්‍රාප්ත වූයේ සවස 5ටය. යතුරු පැදි හා මෝටර් රථ පෙරටු කොට ගෙන උළෙලට පැමිණි ජනාධිපතිතුමා උත්සවයට සහභාගී වී සිටි රණවිරු ඥාතීන්ට සහ ජනතාවට ආචාර කරමින් ප්‍රධාන වේදිකාවට ළඟා විය.ජාතික ගීය ගායනා කිරීමෙන් අනතුරුව දේශය වෙනුවෙන් දිවි දුන් සියලුම රණවිරුවන් සමරා මිනිත්තුවක නිහඬතාවක් සුරකිනු ලැබිණි. උළෙලේ පිළිගැනීමේ කථාව පද්මා වෑත්තෑව මහත්මිය සිදු කළාය. අනතුරුව සර්වාගමික ආගමික වතාවත් හා අනුශාසනා පැවැත්විණි. පැපිලියාන සුනේත්‍රාදේවී පරිවෙණාධිපති ආචාර්ය මැදගොඩ අභයතිස්ස හිමිපාණෝ බෞද්ධාගමික අනුශාසනාව පැවැත්වූහ.බ්‍රහ්ම ශ්‍රී රාමචන්ද්‍ර කුරුක්කල් බාබුශර්මා විසින් හින්දු ආගමික වතාවත් ද මොහොමඩ් රිස්වි මවුලවි විසින් ඉස්ලාම් ආගමික වතාවත් ද පැවත් වූ අතර කතෝලික ආගමික වතාවත් පවත්වන ලද්දේ කතෝලික ජනසන්නිවේදන පිළිබඳ අධ්‍යක්ෂ බෙනඩික්ට් ජෝෂප් පියතුමන් විසිනි.ත්‍රිවිධ හමුදා සහ පොලිස් සාමාජිකයන්ගේ සහභාගීත්වයෙන් රණ ජය බෙර වාදනය පැවැත්වීමෙන් අනතුරුව රණවිරු ස්මාරකය වෙත පුෂ්පෝපහාර දැක්වීම ආරම්භ කෙරිණි.ජනාධිපතිතුමා රණවිරු ස්මාරකය වෙත ප්‍රථමයෙන් පුෂ්පෝපහාර දැක් වූ අතර අගමැතිතුමා, පළාත් ආණ්ඩුකාරවරුන්, සියලුම මැති ඇමැතිවරුන්, ආරක්ෂක ලේකම්තුමා සහ නීතිය හා සාමය පිළිබඳ අමාත්‍යාංශයේ ලේකම්තුමා, ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් සහ පොලිස්පතිවරයා, රණවිරු සේවා අධිකාරියේ සභාපතිනිය පිළිවෙළින් පුෂ්පෝපහාර දැක්වීමට එක් වූහ.දිවි පිදූ රණවිරුවන් වෙනුවෙන් පුෂ්පෝපහාර දැක්වීමේ අවස්ථාවේ දී අභීත සෙන්පති ලුතිනන් ජෙනරාල් ඩෙන්සිල් කොබ්බෑකඩුව මහතාගේ ආදරණීය භාර්යාව ලලී කොබ්බෑකඩුව මහත්මිය ඇතුළු රණවිරු ඥාතීහූ පුෂ්පෝපහාර දැක් වූහ.යුද හමුදා වාද්‍ය වෘන්දයේ පසුබිම් සංගීතය මැද රණවිරු දරුවෝ පහන් දල්වාගෙන ස්මාරකය වෙත පැමිණියහ. මේ සංවේදී අවස්ථාවේ දී ජනාධිපතිතුමා ද දරුවන් සමඟ එක් වී සුහද කථාබහක නියැ‍ළෙනු දක්නට ලැබිණි.අභිමානවත් රණවිරු සැමරුම නිමා කරමින් සවස 6. 20ට පමණ ජනාධිපතිතුමා උත්සව භූමියෙන් නික්ම ගිය අතර අඳුර විසින් ගිලගනිමින් තිබුණු රණවිරු ස්මාරකය අභියස රණවිරු ඥාතී මිත්‍රාදීන් ශෝකබරිතව වැළපෙනු දක්නට ලැබිණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405202</link>
    <topic>ලෝක සෞඛ්‍ය සංවිධානයේ උප සභාපති ධුරය ඇමැති මෛත්‍රීට</topic>
    <author>සන්ධ්‍යා කරුණාරත්න</author>
    <content>ලෝක සෞඛ්‍ය සංවිධානයේ උප සභාපති ධුරයෙන් සෞඛ්‍ය ඇමැති මෛත්‍රීපාල සිරිසේන මහතා ඊයේ (19) පිදුම් ලැබුවේය.ඉදිරි වසර දෙකක කාලයක් සඳහා ලෝක සෞඛ්‍ය සංවිධානයේ උප සභාපති ධුරයට ඒ මහතා තෝරා පත් කර ගැනීමෙන් ශ්‍රී ලංකාවට මහත් ගෞරවයක් හිමි වී ඇත.ස්විට්සර්ලන්තයේ ජිනීවා නුවර පිහිටි ලෝක සෞඛ්‍ය සංවිධාන මූලස්ථානයේ දී 2014 ලෝක සෞඛ්‍ය සම්මේලනය ඊයේ (19) ආරම්භ කෙරුණු අතර එහිදී ඒ මහතා මේ ධුරයෙන් පිදුම් ලැබුවේය.ලෝක සෞඛ්‍ය සංවිධානයේ අධ්‍යක්ෂ ජනරාල් ආචාර්ය මාග්‍රට් චෑන් මහත්මියගේ ‍ප්‍ර‍ධානත්වයෙන් මේ සම්මේලනය ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405203</link>
    <topic>අතුරුදන්වූවන් ගැන මහජනතාවගේ පැමිණිලි ලබා ගැනීමට වෙබ් අඩවියක්</topic>
    <author>මහින්ද අලුත්ගෙදර</author>
    <content>අතුරුදන්වූවන් පිළිබඳ පැමිණිලි විමර්ශනය කිරිමේ ජනාධිපති කොමිසන් සභාව වෙත මහජනතාවගේ පැමිණිලි ලබා ගැනීම සඳහා වෙබ් අඩවියක් හඳුන්වාදීමට පියවර ගෙන ඇත.එය www.pcicmp.lk  යනුවෙන් නම්කර තිබෙන අතර අද (20) එළිදැක්වීමට නියමිත ඒ මඟින් කොමිෂම සතු බලතල, පැමිණිලි කිරීමේ ක්‍රමවේදය, ගැසට්, විභාග පවත්වන දින වකවානු, පරීක්ෂණ ක්‍රියාවලිය ආදිය සම්බන්ධයෙන් තොරතුරු රැසක් දැනගැනීමේ හැකියාව තිබෙන බව අතුරුදන්වූවන් පිළිබඳ පැමිණිලි විමර්ශනය කිරිමේ ජනාධිපති කොමිසන් සභාව සඳහන් කරයි.ඒ අනුව මෙරට සහ විදෙස්ගත පුද්ගලයින් සඳහා වෙබ් අඩවිය ඔස්සේ අදාළ කොමිසම වෙත තොරතුරු ලබාදිය හැකි වන අතර ඒ මඟින් ජනතාවට අතුරුදන් වූවන් සම්බන්ධයෙන් තොරතුරු ඉතා පහසුවෙන් යොමුකළ හැකිවන බවද එම කොමිසම පවසයි.මේ අතර මඩකලපුව දිස්ත්‍රික්කයේ ප්‍රාදේශිය ලේකම් කොට්ඨාස දෙකක අතුරුදන්වූවන් පිළිබඳ පැමිණිලි විමර්ශනය කිරිමේ සැසි ලබන මාසයේ දි පැවැත්වීමට නියමිතව තිබෙන අතර කාත්තන්කුඩිය ප්‍රදේශයේ දි ජුනි මස 06 සහ 07 දිනවලද මන්මුනෙයිපත්තු ප්‍රදේශයේදි ජුනි මස 08 සහ 09 දිනවලද මහජන සාක්ෂි විමසීම සඳහා කොමිසම රැස්වීමට නියමිත තිබේ.ජනාධිපති මහින්ද රාජපක්ෂ මහතා විසින් පසුගිය 2013 වසරේ අගෝස්තු මස 15 දා අතිවිශේෂ ගැසට් නිවේදන අංක 1823/42 343 අධිකාරිය වූ පරීක්ෂණ කොමිෂන් සභා පනතේ 2 වැනි වගන්තියේ විධිවිධාන වලට අනුකූලව මෙම කොමිෂන් සභාව පත්කර ඇති අතර විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතා එහි සභාපතිවරයා වශයෙන් පත්කර ඇත.ඊට අමතරව අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ, නියෝජ්‍ය නීති කෙටුම්පත් සම්පාදකවරිය වශයෙන් කටයුතුකර තිබෙන මනෝහාරී රාමනාදන් සහ ශ්‍රී ලංකා ජන හා සංඛ්‍යා ලේඛණ දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීන් කොමසාරිස්වරුන් වශයෙන් ද පත්කර තිබේ.මේ අතර රත්නපුර හිටපු දිස්ත්‍රික් ලේකම් හේවා වාසලගේ ගුණදාස මහතා අතුරුදන්වූවන් පිළිබඳ පැමිණිලි විමර්ශනය කිරිමේ ජනාධිපති කොමිසන් සභාවේ ලේකම්වරයා වශයෙන් පත්කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405204</link>
    <topic>තෙදින නිල සංචාරයකට ජනපති චීනයට යයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>තෙදින නිල සංචාරයක් සඳහා ජනාධිපති මහින්ද රාජපක්ෂ මහතා ඊයේ (19) චීනය බලා පිටත්ව ගියේය.රජයේ ආරාධනයකට අනුව මේ නිල සංචාරය ආරම්භ කරන ජනාධිපති මහින්ද රාජපක්ෂ මහතා ෂැංහයි නුවර දී පැවැත්වෙන ආසියාවේ අන්තර් ක්‍රියාකාරිත්වය පිළිබඳ විශ්වාසය ගොඩනැඟීමේ සමුළුවටද සහභාගි වීමට නියමිත බව ජනාධිපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා ප්‍රකාශ කරයි.අද (20) සිට (22) දා දක්වා ෂැන්හයි නුවර පැවැත්වෙන සමුළුව සඳහා ලෝකයේ රටවල් රැසක නියෝජිතයන් සහභාගි වීමට නියමිත අතර ඒ සඳහා ඉරාන සහ රුසියානු ජනාධිපතිවරුන් මෙන්ම ජගත් සංවිධානයේ මහ ලේකම් බෑන් කී මූන් ද සහභාගිවීමට නියමිතයි."සාමය, ස්ථාවර භාවය සහ සහයෝඟීතාව පදනම් කරගත් නව ආසියාවක් ගොඩනැඟීම සඳහා අනෝන්‍ය විශ්වාසය ගොඩනැංවීම සහ සංවාඳය" මෙවර සමුළුවේ තේමාව වන අතර ඒ සඳහා ශ්‍රී ලංකාව සහභාගිවන්නේ ප්‍රථම වරට වීමද විශේෂත්වයකි.පසුගිය 2013 වසරේ පැවැති සමුළුවට ශ්‍රී ලංකාව නිරීක්ෂණ මට්ටමෙන් සහභාගි වූ අතර මෙවර ෂැංහයි සමුළුව සඳහා සාමාජික රටවල් 24 ක් සහභාගි වෙයි. මේ අතර අමෙරිකා එක්සත් ජනපදය ඇතුලු රටවල් 9 ක් නිරීක්ෂණ මට්ටමෙන් සහභාගි වන බව වාර්තා වෙයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405205</link>
    <topic>රණවිරු ස්මාරකයට ජනපතිතුමාගේ ආචාරය....</topic>
    <author>ඡායාරූපය සුලෝචන ගමගේ</author>
    <content>විජයග්‍රහණය උදෙසා දිවිදුන් හමුදා රණවිරුවන් සිහිපත් කරමින් පාර්ලිමේන්තුව අබියස පිහිටි රණවිරු ස්මාරකය වෙත ජනාධිපති මහින්ද රාජපක්ෂ මහතා ඊයේ (19) සවස පුෂ්පෝපහාර දැක් වූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405206</link>
    <topic>1ශ්‍රේණියට ළමයින් ඇතුළත් කිරීමේ ක්‍රමවේදය සමාලෝචනයට අමාත්‍යාංශයෙන් අනුකමිටුවක්</topic>
    <author>සුභාෂිණී සේනානායක</author>
    <content>පාසල්වල පළමු ශ්‍රේණියට සිසුන් ඇතුළත් කිරීමේ ක්‍රමවේදය සමාලෝචනය කිරීම සඳහා අධ්‍යාපන අමාත්‍යාංශය විසින් අනුකමිටුවක් පත් කර ඇත.වාරිමාර්ග හා ජල කළමණාකරණ ඇමැති නිමල් සිරිපාල ද සිල්වා මහතාගේ සභාපතිත්වයෙන් යුතුව මේ අනු කමිටුව පත් කර ඇත.‍2015 වසර සඳහා රජයේ පාසල්වලට සිසුන් ඇතුළත් කිරීම සඳහා මේ නිර්දේශ ලබා ගැනීමට නියමිතය.පත් කළ අනුකමිටුව මේ සම්බන්ධයෙන් කරුණු විමර්ශනය කරමින් සිටින අතර එම අනුකමිටුවේ නිර්දේශයන් අමාත්‍ය මණ්ඩලයට ඉදිරිපත් කිරීමට නියමිතය.මෙහිදී ගන්නා නිර්දේශයන්ට අනතුරුව අධ්‍යාපන අමාත්‍යාංශය පළමු ශ්‍රේණියට ළමුන් ඇතුළත් කර ගැනීමට නියමිතය.2015 වසරේ රජයේ පාසල්වලට ළමුන් ඇතුළත් කිරීම සම්බන්ධයෙන් මේ වන ‍තෙක් අමාත්‍ය මණ්ඩලය කිසිදු තීරණයක් ගෙන නොමැත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405207</link>
    <topic>යුද සෙබළු නිරෝගී පුද්ගලයන් කිරීමේ පුළුල් වැඩපිළිවෙළක් ක්‍රියාත්මකයි</topic>
    <author>විජයානි එදිරිසිංහ</author>
    <content>යුද හමුදා සොල්දාදුවා අනිවාර්යයෙන්ම නිරෝගිමත් පුද්ගලයකු කිරීමේ පුළුල් වැඩපිළිවෙළක් ශ්‍රී ලංකා යුද හමුදාව මඟින් ක්‍රියාත්මක කර තිබේ.ඒ අනුව බෝ නොවන එහෙත් භයානක ලෙස ජීවිතයට බලපාන රෝගවලින් සම්පූර්ණයෙන් මුදා ගැනීම එම වැඩසටහන මඟින් සිදු වෙයි.හමුදා සොල්දාදුවන්ගේ උසස්වීම් ලබාදීමේදී ද මේ නිරෝගිභාවය අනිවාර්යයෙන්ම සැලකිල්ලට ගන්නා බව යුද හමුදාපති ලුතිනන් ජෙනරාල් දයා රත්නායක මහතා පැවසීය.යාපනයේ යුද හමුදා බළ සේනාංකයෙන් ආරම්භ කෙරෙන එම වැඩසටහන අනතුරුව සමස්ත යුද හමුදාවම ආවරණය වන පරිදි සිදු කෙරේ.මේ සඳහා සෞඛ්‍ය තත්ත්වය පරික්ෂා කර සටහන් ගැනීම සඳහා හමුදා සෙබළුන් වෙත වෛද්‍ය වාර්තා සටහන් පොතක් ද ඊයේ (19) යුද හමුදා රෝහලේදී ලබාදීම සිදු කෙරුණි.යුද හමුදාවේ විශේෂඥ වෛද්‍ය මණ්ඩලයක් මඟින් හමුදාවේ මෙම වැඩපිළිවෙළ ක්‍රියාත්මක කරයි. කො‍ලෙස්ටරෝල්, දියවැඩියාව, හෘදය ආශ්‍රිත රෝග, වකුගඩු, පෙෂර් යන මූලික රෝගවලින් හමුදාව සම්පූර්ණයෙන්ම නිදහස් කර ගැනීම සිදු වෙයි. ඒ සඳහා හමුදා සොල්දාදුවා ක්‍රියාකළ යුතු ආකාරය පිළිබඳ උපදෙස් සමඟ සියලු වැඩසටහන් ක්‍රියාත්මක වෙයි. යුද්ධයෙන් පසු මේ බෝ නොවන රෝග සහ වෙනත් හේතු මත යුද හමුදාවේ 1200ක් මිය ගොස් ඇත.තවද හමුදාවේ මේ වැඩපිළිවෙළට සමගාමීව වස විස නැති ආහාර ද්‍රව්‍ය හමුදාවට ලබාදීම සඳහා ඒවා හමුදාව මඟින් සකස් කිරීම සිදු වෙයි. ඒ යටතේ ඉදිරි වර්ෂ දෙක සම්පූර්ණ වන විට සමස්ත යුද හමුදාවට අවශ්‍ය රසායනික බෙහෙත් නො‍ගැසූ එළවළු ඇතුළු දෑ සම්පූර්ණයෙන්ම හමුදාව මඟින්ම වගාකර සපුරාගැනීම සිදු වෙන බව ද හමුදාපතිවරයා පැවසීය. මත්ද්‍රව්‍ය, මත්පැන්, දුම්පානය, ශරීරයට අහිතකර ආහාර භාවිතය ඇතුළු දෑ හමුදා සෙබළු ජීවිතයෙන් ඉවත් කිරීම ද සිදු වෙයි.'නිරෝගිමත් හමුදාවක් යහපත් සමාජයක්' යන්න යටතේ හමුදාව නිරෝගී වී එය තවත් ශක්තිමත් කළ යුතු බව ද හමුදාපතිවරයා කීය.යුද හමුදා රෝහලේ පැවැති එම වැඩපිළිවෙළ ක්‍රියාත්මක කිරීමේ අවස්ථාවට සෞඛ්‍ය අධ්‍යක්ෂ ජනරාල් විශේෂඥ වෛද්‍ය පාලිත මහිපාල මහතා ඇතුළු යුද හමුදාවේ ජ්‍යෙෂ්ඨ නිලධාරීන් රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405208</link>
    <topic>ශ්‍රී ලංකාව බංග්ලාදේශය අතර වරාය සහ නාවික කටයුතු පුළුල් කිරීමේ ගිවිසුමක</topic>
    <author>නිරූෂි විමලවීර</author>
    <content>ශ්‍රි ලංකාව හා බංග්ලාදේශය අතර වරාය සහ නාවික කටයුතු පුළුල් කිරීමේ ගිවිසුමකට පසුගියදා දෙරට නාවික ප්‍රධානීහු අත්සන් තැබූහ.ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා ප්‍රධාන නාවික කේෂ්ත්‍රයේ ධූත පිරිසක් පසුගියදා බංගලාදේශයේ නාවික ඇමැති සහජාන් ඛාන් මහතා හමුවූ කළ සුහද සාකච්ඡාවල ප්‍රතිඵලයක් ලෙස මෙලෙස ගිවිසුමට අත්සන් තැබීය.ශ්‍රී ලංකාව සහ බංග්ලාදේශය අතර නාවික ක්ෂේත්‍රයේ ප්‍රවර්ධනය වෙනුවෙන් ඉහළ පෙළේ දූත පිරිසක් හමුවූ පළමු අවස්ථාව මෙය වන අතර ඒ සඳහා එරට අගමැතිවරයාට අමතරව එරට නාවික අමාත්‍යාංශයේ ලේකම් ෂයිඩ් මොන්ජුරුල්, චිතගොන් වරාය සභාපති මෙදුන්ග්ලා මහතා ඇතුළු නිලධාරීහු සහභාගි වූහ. මේ වනවිට බංග්ලාදේශය සිය අපනයනයන් අමෙරිකාව, කැනඩාව, ඔස්ට්‍රේලියාව යන රටවල් සඳහා සිදුකරන බවත් ඒ සියලු අපනයන නිෂ්පාදනයන් කුඩා නැව් මඟින් සිංගප්පූරුව, මැලේසියාව යන රටවලට බෙදා හරින බවද එරට අගමැතිවරයා ප්‍රකාශ කරයි.බංග්ලාදේශය ආනයන සහ අපනයන සඳහා සුදුසුම වරාය කොළඹ බව පැහැදිලි කළ ශ්‍රී ලංකා වරාය අධිකාරියේ සභාපතිවරයා වරායේ CICT පර්යන්තයට වාර්ෂිකව බහලුම් මිලියන 2.4 ධාරිතාවක් මෙහෙය විය හැකි බව සහජාන් ඛාන් අගමැතිවරයාට පැහැදිලි කළ වරාය සභාපතිවරයා ප්‍රධාන ධූත පිරිස කොළඹ වරාය පුළුල් කිරීමේ ව්‍යාපෘතිය යටතේ කොළඹ වරායට ලෝකයේ ඕනෑම ප්‍රමාණයක විශාලනෞකාවකට ගොඩබැසීමේ හැකියාව ඇතැයි වරාය අධිකාරියේ නැගෙනහිර පර්යන්තයද මෙම වසර අවසනදි විවෘත කිරීමෙන් අනතුරුව කොළඹ වරාය භාවිතයෙන් අත්වන වාසි පෙන්වා දුන්නේය.බංග්ලාදේශය සඳහා අවශ්‍ය උපදේශන සේවාවන් අන්තර්ජාලය ඔස්සේ ලබාදීමටද ශ්‍රී ලංකාව මෙහිදී කැමැත්ත පළකර ඇත.කොළඹ වරාය භාවිතා කිරීමෙන් කාලය ඉතිරි කරගත හැකි ආකාරය පිළිබඳ පැහැදිලි කළ පිරිස බංගලාදේශ ආයෝජකයන්ට හම්බන්තොට සහ ත්‍රිකුණාමල වරායන්හි ආයෝජන අවස්ථා ඇති බවසදහන් කළේය.වරාය හා නාවික අමාත්‍යාංශයේ ලේකම් අනුරාධ විජේරත්න, ශ්‍රී ලංකා නැව් සංස්ථාවේ සභාපති සහ නාවික හමුදාපති වයිෂ් අද්මිරාල් ජයනාත් කොළඹගේ මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n1405209</link>
    <topic>සහන පොලී අනුපාතයකට ශ්‍රී ලංකාවට ලබාදෙන විශාලම ණය මුදල ආසියානු සංවර්ධන බැංකුවෙන්</topic>
    <author>ජයසිරි මුණසිංහ</author>
    <content>ඉතා සහන පොලී අනුපාතයක් යටතේ ලංකාවට ලබාදෙන විශාලතම ණය මුදල ලෙස ඩොලර් මිලියන 600ක් ලබාදීමට ආසියානු සංවර්ධන බැංකුව එකඟතාව පළ කොට ඇත.එය මෙතෙක් ආසියානු සංවර්ධන බැංකුව ශ්‍රී ලංකාවට අනුමත කළ විශාලම ණය මුදල බව ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති සහ මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා ප්‍රකාශ කෙළේය.ජලසම්පාදන ව්‍යාපෘති, මාර්ග සංවර්ධන යෝජනා ක්‍රම මේ මුදලින් ක්‍රියාත්මක කරනු ඇත. මේ පිළිබඳ අදහස් දක්වන සරත් අමුණුගම මහතා මෙසේ ද කීය. ලංකාව විසින් 2013 වසරේ ආසියානු සංවර්ධන බැංකුව විසින් ලබාදුන් ණය 100%ක් උපරිම ලෙස ප්‍රයෝජනයට ගත් බවට එම බැංකුව ලංකාවට ප්‍රශංසාව පළ කළා. එසේම ලංකාව ආසියානු කලාපයේ සෙසු රටවලට වඩා යටිතල පහසුකම් අතින් ඉහළ තැනක සිටින බවද එම බැංකුව විසින් ප්‍රකාශ කළා. යටිතල පහසුකම් වලට වෙනත් රටවලට ණය ගැනීමට අපහසු වුවත් ලංකාවට එම ණය ලබාගැනීමට පහසුය. ඊට හේතුව ලංකාව එම ලබාගන්නා ණය වලින් උපරිම ප්‍රයෝජන ගන්නා නිසාය.චීනයේ මුදල් ඇමැති හා නියෝජ්‍ය ඇමැති ද පසුගියදා ආසියානු සංවර්ධන බැංකු සමුළුවේදී හමුවූවා. චීනය අලුතින් ගොඩනඟන්නට යන ආසියානු යටිතල පහසුකම් සංවර්ධන බැංකුව සඳහා ඔවුන් ඩොලර් බිලියන 50ක් ඒ සඳහා වෙන් කර තිබේ. මෙම බැංකුවේ සාමාජිකත්ව ලබාගැනීමට ලංකාව හා පකිස්ථානය දැනටමත් කැමැත්ත පළ කර ඇත. ඉන්දියාවද ඒ ගැන අධ්‍යයනය කරමින් සිටී. මෙම බැංකුව ඇතිවීමෙන් පසු ලංකාවට තව තවත් සහන පොලී මත අපේ රටේ සංවර්ධනයට ණය ලැබේ.ඒ තුළින් රටේ විශාල සංවර්ධනයට තවත් මගක් පෑදේ. මෙම බැංකුව ඇති කිරීම ගැන මා සමඟ චීන මුදල් අමාත්‍ය ලූ ජිවෙල් හා එහි නියෝජ්‍ය මුදල් අමාත්‍යවරයා සාකච්ඡා කළා. එසේම එම බැංකුවේ සභාපති වන්නේ ලංකාව සමඟ ඉතා කිට්ටු සම්බන්ධතාවයක් ඇති ලි ජින් මහතාය. මෙය ලංකාවට විශාල වාසියක් අත්වන තත්ත්වයක් බවද කිව යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052010</link>
    <topic>වාස් ගුණවර්ධන අධිකරණයට ගෙන ඒමේදී දැඩි ආරක්ෂාවක් සපයන්නැයි බන්ධනාගාර අධිකාරිවරයාට නියෝගයක්</topic>
    <author># රෝෂන් තුෂාර</author>
    <content>කෝටිපති ව්‍යාපාරික මොහොමඩ් සියාම් ඝාතනයේ පළමු සැකකරු වන හිටපු නියෝජ්‍ය පොලිස්පති වාස් ගුණවර්ධන මහතා අධිකරණයට ගෙන ඒමේදි දැඩි ආරක්ෂාවක් සපයන්නැයි බන්ධනාගාර අධිකාරිවරයාට කොළඹ මහාධිකරණ ත්‍රි පුද්ගල විනිසුරු මඩුල්ල ඊයේ (19) නියෝග කළේය.සිය සේවාදායකයාට ලබා දී ඇත්තේ පොලිස් නිලධාරින් දෙදෙනකුගේ ආරක්ෂාව පමණක් බවත් , නිසි ආරක්ෂාවක් සපයන ලෙසත් වාස් ගුණවරධන මහතාගේ නීතිඥවරයා කළ ඉල්ලීමක් සළකා බැලීමෙන් පසුව මේ නියෝගය‍ කෙරිණි.මහාධිකරණ විනිසුරුවන් වන රෝහිණි වල්ගම, ලියෝන් සෙනවිරත්න හා ලලිත් ජයසූරිය යන ත්‍රි පුද්ගල විනිසුරු මඩුල්ල ඉදිරියේ නඩුව කැදවීය.මේ නඩුව ලබන 02 දින සිට දින පතා විභාග කිරිමට කොළඹ මහාධිකරණය දින නියම කර ඇති අතර නඩුවේ ලේඛණ විත්තියට බාර දීමට ඊයේ දින නඩුව කැදවා තිබිණි. මොහොමඩ් සියාම් ඝාතනයේ පශ්චාත් මරණ පරීක්ෂණ ජායාරූප අධිකරණ වෛද්‍ය නිළධාරියා විසින් දැනටමත් කොළඹ මහේස්ත්‍රාත් අධිකරණයට බාර දි ඇති බව පැමිණිල්ල වෙනුවෙන් පෙනීසි‍ටි නියෝජ්‍ය සොලිසිටර් ජනරාල් අයේෂා ජිනසේන මහත්මිය සඳහන් කළාය. එම ජායාරූප මහාධිකරණයට ලබාදෙන ලෙසට නියෝගයක් නිකුත් කරන ලෙසද ඉල්ලා සිටියාය.විත්තියට බාර දිය යුතු ලේඛණ බොහෝමයක් දැනමත් ලබාදී ඇති බවත්, ඉතිරි ලේඛණ කඩිනමින් ලබාදෙන බවත් ජිනසේන මහත්මිය සඳහන් කළාය.විත්තියේ ඉල්ලීම පරිදි නඩුවේ තුන්වෙනි විත්තිකරුට අධිකරණ වෛද්‍ය නිළධාරියාගේ උපදෙස් මත වැඩිදුර වෛද්‍ය ප්‍රතිකාර ලබාදෙන ලෙසද විනිසුරු මඩුල්ල බන්ධනාගාර අධිකාරිවරයාට නියෝග කළේය.දැනට රජයේ සාක්ෂිකරුවන් ලෙස නම්කර සිටින මොහොමඩ් ෆවුස්දීන් හා ක්‍රිශාන්ත කොරලගේ යන අය සමඟ එක්ව සියාම් නමැති අය ඝාතනය කිරිම, ඊට අධාර අනුබල දීම , කුමන්ත්‍රණය කිරිම, පොදු අරමුණක් යටතේ මීනි මැරීම, ඇතුළු දණ්ඩ නීති සංග්‍රහයේ102 හා 296 යටතේ දඩුවම් ලැබිය යුතු වරදක් කිරීම යන චෝදනා දහයක් විත්තිකරුවන්ට ඉදිරිපත් කර ඇත.2013 මැයි මස 21 දින හෝ ඊට ආසන්න දිනක දී බම්බලපිටිය කෝටිපති ව්‍යාපාරික සියාම් පැහැරගෙන ගොස් ඝාතනය කිරීම සම්බන්ධයෙන් අධි චෝදනා ලැබ සිටන විත්තිකරුවන් වන හිටපු නියෝජ්‍ය පොලිස්පති වාස් ගුණවර්ධන, ඔහුගේ පුත් රවිදු ගුණවර්ධන උප පොලිස් පරීක්ෂක ඉන්දික බමුණුසිංහ, පොලිස් කොස්තාපල්වරුන් වන ගාමිණි සනත් චන්ද්‍ර, ප්‍රියන්ත සංජිව හා කැළුම් රංගන දිසානායක බන්ධනාගාර නිළධාරින් මගින් අධිකරණයට ඉදිරිපත් කළේය.ඉදිරිපත් කර ඇති අධි චෝදනා දහයෙන් චෝදනා හතක් හිටපු නියෝජ්‍ය පොලිස්පති වාස් ගුණවර්ධන විත්තිකරුට ඉදිරිපත් කර තිබු අතර දෙවැනි විත්තිකරු වු ඉන්දික බමුණුසිංහට චෝදනා තුනක් ද,සෙසු විත්තිකරුවන්ට චෝදනා දෙක බැගින්ද ඉදිරිපත් කර තිබිණවිත්තිකරුවන්ට එරෙහි නඩු විභාගය ජුනි මස 02 දින ආරම්භ කරන බවත්, දිනපතා විභාග කිරිම සිදුකරන බවත් නියෝග කළහ.විත්තිකරුවන් වෙනුවෙන් නීතිඥ අනිල් සිල්වා, අනුජ ප්‍රේමරත්න, ලාල් කුලරත්න, රන්ජන්ද සිල්වා, ජාලිය සමරසිංහ හා සුමිත්‍ර වෛද්‍යසේකර නීතිඥවරු පෙනී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052011</link>
    <topic>ජ’පුර සරසවි තොරණ ඉදිරිපිටත් සිසුහු සත්‍යග්‍රහයේ...</topic>
    <author/>
    <content>ශ්‍රී ජයවර්ධනපුර විශ්වවිද්‍යාලය සම්බුද්ධ තෙමගුල සිහි කිරීම වෙනුවෙන් ඉදි කර ඇති දර්ශනීය තොරණ ඉදිරිපිට සත්‍යග්‍රහ කිරිමට තරම් මෙරට විශ්වවිද්‍යාල සිසුන් පහත් තත්ත්වයට පත් ව තිබේ. දින පහක් පුරා ප්‍රදර්ශනය කර තිබු මේ තොරණ ඉදිරිපිට මොවුන් සත්‍යග්‍රහ කිරීම තොරණ නැරඹීඹට පැමිණි ලක්ෂ සංඛ්‍යාත ජනතාවගේ අප්‍රසාදයට හේතු විය.බෞද්ධ ජනතාවගේ උතුම් දිනය ලෙස සැළකෙන වෙසක් සතිය තුළ මේ සිසුන් සිදු කරන මෙම ක්‍රියාව ජනතාව දැඩි ව‍ හෙළා දැකීය. පෙරටුගාමී පක්ෂයේ අතකොළු වෙමින් එම පක්ෂ න්‍යාය පත්‍රයන්ට අවශ්‍ය ආකාරයට කටයුතු කරන මේ සිසුන් බෞද්ධාගමට කරනු ලබන්නේ අපහාසයකි.සම්බුදු තෙමඟුල සමරන මොහොතේ හෝ වෙනත් ආගමික සැමරුමකදී මෙවැනි ආකාරයට සත්‍යග්‍රහයක් හෝ වෙනත් වෘත්තීය අරගලයක් පවත්වනු ලැබු ප්‍රථම අවස්ථාව මෙය වන අතර ඊට මෙරට උගත් බුද්ධිමත් යැයි සැලකෙන විශ්වවිද්‍යාල සිසුන් සහභාගී වීම පිළිකුල් සහගත බව ජනතාව ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052012</link>
    <topic>අන්තර් ජාතික විද්‍යා හා ඉංජිනේරු ප්‍රදර්ශනයේ ජයග්‍රාහකයෝ</topic>
    <author>ඡායාරූපය - නිශාංක ද සිල්වා</author>
    <content>අමෙරිකාවේ ලොස් ඇන්ජලීස් නුවරදී පැවැති අන්තර් ජාතික විද්‍යා හා ඉංජිනේරු ප්‍රදර්ශනයේ ජයග්‍රහණ ලබාගත් තඹුත්තේගම මධ්‍ය මහා විද්‍යාලයේ ඩබ්.ඒ නාමල් උදාර, කඳාන ද මැසනඩ් විද්‍යාලයේ නිපුන් කවිෂ්ක, කොළඹ නාලන්දා විද්‍යාලයේ රකිත දිල්ෂාන් මාලේවන සිසුන් ජනාධිපති කාර්යාලයේදී ඊයේ (19) ජනාධිපති මහින්ද රාජපක්ෂ මහතා හමුවූ අතර එහිදී ජනාධිපතිවරයා සිසුනට සුබපැතුම් එක්කළ අයුරු. අධ්‍යාපන ඇමැති බන්දුල ගුණවර්ධන, අධ්‍යාපන අමාත්‍යාංශයේ ලේකම් අනුර දිසානායක මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052013</link>
    <topic>සිතුවිලි හා දේශපාලන සමානකම රාජ්‍යතාන්ත්‍රික සබඳතාවලට පිටිවහලක්</topic>
    <author>සිතාරා සේනානි,</author>
    <content>ඉන්දියාවේ අගමැති නරේන්ද්‍ර මෝඩි මහතාගේත් ශ්‍රී ලංකා ජනාධිපති මහින්ද රාජපක්ෂ මහතාගේත් සිතුවිලි හා දේශපාලන ගමන් මාර්ගවල ඇති සමානකමත් දෙදෙනා අතර ඇති හිතවත්කමත් හේතුවෙන් ඉදිරියේදී දෙරට අතර වඩා සාධනීය හා යහපත් රාජ්‍ය තාන්ත්‍රික සබඳතාවක් පවත්වා ගෙන යාමට හැකිවනු ඇතැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.නරේන්ද්‍ර මෝඩි මහතාට ලෝක රාජ්‍ය නායකයන් අතුරින් මුලින් සුබ පැතූ රාජ්‍ය නායකයා බවට පත්වූයේ ශ්‍රී ලංකා ජනාධිපති මහින්ද රාජපක්ෂ මහතා බවද, මෙරටට පැමිණෙන මෙන් මෝඩි මහතාට එහිදී ජනාධිපතිතුමා ආරාධනාවක් කළ බවද හෙතෙම පවැසීය.කැබිනට් තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (19) පැවැති මාධය හමුවේදී මාධ්‍යවේදියකු මතුකළ ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය‍.නරේන්ද්‍ර මෝඩි මහතා මෙන්ම ජනාධිපති මහින්ද රාජපක්ෂ මහතා ද අති විශාල බහුතර ඡන්ද සංඛ්‍යාවක් ලබා රටේ පාලන බලය හිමිකරගැනීම දෙදෙනා අතර කැපී පෙනෙන සමානකමක් යැයිද ඇමැතිවරයා මෙහිදී පෙන්වා දුන්නේය.ඉන්දියාවේ ශක්තිමත් රජයක් බිහිවීම ශ්‍රී ලංකාවට පහසුවක් වනු ඇතැයි කී ඇමැතිවරයා, ඒ අනුව ඉන්දියාවේ අලුතින් පිහිටුවන රජය සමඟ ශ්‍රී ලංකා රජය වඩාත් සුබවාදී අන්දමින් අදහස් හුවමාරු කර ගැනීමට අපේක්ෂා කරන බවද කීවේය.ඉන්දියාවේ මෙයට පෙර බලයට පත්වූ සෑම ආණ්ඩුවකට ම තීන්දු තීරණ ගැනීමේදී තමිල්නාඩුව ද ඇතුළු තවත් බොහෝ ප්‍රාන්ත ආණ්ඩුවල බලපෑම්වලට යටත් වීමට සිදුවුවත් මෝඩි මහතාගේ රජයට එවැනි බලපෑම්වලට යටත් වීමට සිදු නොවන බවද පෙන්වා දුන්නේය. තමිල්නාඩු මහ ඇමැතිනි ජයලලිතා මහත්මියගේ පක්ෂයට එම ප්‍රාන්තයේ බහුතර ආසන සංඛ්‍යාවක් ලැබී ඇතත් එය මධ්‍යම ආණ්ඩුවට ස්වාධීන තීන්දු ගැනීමට බාධාවක් නොවේ යැයි ද ඇමැතිවරයා මෙහිදී පෙන්වා දුන්නේය.මෙයට පෙර එක් අවස්ථාවක මෙරට ඉන්දියානු විරෝධී පොතක් ද නිකුත්වූ බවත්, තවත් අවස්ථාවක ඉන්දියානු භාණ්ඩ වර්ජනයක් ක්‍රියාත්මක වූ බවත් සිහිපත් කළ ඇමැතිවරයා වත්මන් රජය සිටින්නේ එරට සමඟ සාකච්ඡා කර ගැටලු විසඳා ගැනීමේ ස්ථාවරයේ යැයිද කීය.නොබැඳි ප්‍රතිපත්තිය අනුව කටයුතු කරමින් ඉන්දියාවේ භාරතීය ජනතා පක්ෂ රජය සමඟ රාජ්‍ය තාන්ත්‍රික සම්බන්ධතා වර්ධනය කැර ගැනීමට රජය අප්ක්ෂා කරන බවද හෙතෙම මෙහිදී වැඩිදුරටත් සඳහන් කළේය.ජනමාධ්‍ය හා ප්‍රවෘත්ති අමාත්‍යාංශ අධීක්ෂණ මන්ත්‍රී ඒ.එච්.එම්. අස්වර්, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052014</link>
    <topic>‘ජනපති මහින්දට අභියෝග කරන්න පොදු අපේක්ෂකයකු නෑ’</topic>
    <author>අසේල කුරුළුවංශ</author>
    <content>පොදු ජනතාව ප්‍රතික්ෂේප කළ දේශපාලන පක්ෂ කිහිපයක නායකයන් එකතු වී පොදුජන නායක මහින්ද රාජපක්ෂ මහතාට අභියෝග කරන්නට පොදු අපේක්ෂකයකු සෙවීම හාස්‍යයට කරුණක් බව බහිරවකන්ද ශ්‍රී මහා බෝධි විහාරාධිපති ශාස්ත්‍රපති යටවත්තේ ධම්මානන්ද හිමියෝ පවසති.මෙරට අතිබහුතර ජනතාව මේ දේශපාලන පක්ෂ හා ඒවාහි නායකයන් ප්‍රතික්ෂේප කළේ ඔවුන්ගේ කිවුම් කෙරුම් පිළිබඳව නිසි තක්සේරුවක් සිදු කිරීමෙන් පසුව බවත් අද ඔවුන් පොදු අපේක්ෂකයකුට මුවාවී තම දේශපාලන බංකොළොත්භාවය වසා ගැනීමට උත්සාහ කරන බවත් උන්වහන්සේ ප්‍රකාශ කළහ.දශක තුනකට වඩා දේශපාලන අත්දැකීම් ඇති නායකයන් මහින්ද රාජපක්ෂ මහතා සමඟ මැතිවරණයකට තරඟ කරන්නට මෙතරම් බිය ජනතාව ඔවුන්ව ප්‍රතික්ෂේප කරන බව ඔවුන්ට ම අවබෝධ වී තිබෙන නිසා බවත් ධම්මානන්ද හිමියෝ අවධාරණය කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052015</link>
    <topic>මහින්ද රාජපක්ෂ ජනාධිපතිතුමා කියන්නේ මේ රටේ පිනට පහළ වූ නායකයෙක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ආර්ථික සංවර්ධන අමාත්‍යාශය ක්‍රියාත්මක කරන ‘එක ගමකට එක වැඩක්‘ වැඩසටහන යටතේ මැදවච්චිය ප්‍රාදේශීය ලේකම් කොට්ඨාශයේ ගම්මාන රැසක අතුරු මාර්ග පිළිසකර කිරීමට පියවර ගැනේ.මේ අනුව රුපියල් ලක්ෂ පනහක වියදමින් මැදවච්චිය ඔඩුම්බුගල, බෙල්ලන්කඩවල, අගුනොච්චිය සහ සීප්පෑව යන ගම්මාන වල පිවිසුම් මාර්ග පිළිසකර කිරීමේ කටයුතු ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් පසුගිය (18) දා ආරම්භ කෙරිණි.වසර ගණනාවක් කිසිඳු ප්‍රතිසංස්කරණයකට ලක් නොවූ මෙම අතුරු මාර්ග කඩිනමින් පිළිසකර කිරීමට පියවර ගෙන තිබේ. මේ සංවර්ධන කටයුතු පිළිබඳ අදහස් දක්වන ඇමැති තිස්ස කරල්ලියද්ද මහතා, “ දශක තුනක යුද්ධයෙන් බැට කෑ මැදවච්චිය ආසනයේ ජනතාව දැන් නිදහසේ හුස්ම ගනිමින් තම දරුවන්ගේ අනාගතය වෙනුවෙන් කුමන හෝ කර්මාන්තයක නියැලී ආර්ථිකය ශක්තිමත් කරගනිමින් රටට බරක් නොවී ජීවත්වීම අගය කළ යුතුයි. එදා ඔවුන්ට හේනට කුඹුරට පවා යන්න බැරි තත්ත්වයක් තිබුණා. ඔවුන්ගේ දරුවන්ට ගමේ පාසලට යන්න බැරි තත්ත්වයක් තිබුණා. ඒ අඳුරු යුගය නිමා කළේ මහින්ද රාජපක්ෂ ජනාධිපතිතුමාගේ උදාර නායකත්වය මත බව අද ඇතැම් අයට අමතකයි. නමුත් මේ රටේ බහුතර බුද්ධිමත් එසේම කෘතගුණ දන්නා ජනතාව තම ජිවිත කාලය පුරාම ඒ බව අමතක කරන්නේ නැහැ. මහින්ද රාජපක්ෂ ජනාධිපතිතුමා කියන්නේ මේ රටේ පිනට පහළ වූ නායකයෙක්.මේ භයානක යුද්ධයෙන් එදා දුකට පත් වුනේ මේ රටට විරුද්ධව කුමන්ත්‍රණය කරන ඇතැම් බලවත් රටවල නායකයන්ගේ දරුවෝවත් ඒ කුමන්ත්‍රණවලට උදව් කරන මේ රටේ සිටින අන්තගාමීන්ගේ දරුවෝවත් නෙවෙයි.මේ රටේ අහිංසක සිංහල, දෙමළ, මුස්ලිම් යන එකම ශ්‍රී ලාංකික මව්පියන්ගේ දරුවන් පමණයි. කුමන භාෂා කතා කළත් යුද්ධය නිසා මියගියෙත් මේ රටේ දරුවන්. ඒ වේදනාව විඳින්න සිදුවුනෙත් මේ රටේ සිංහල, දෙමළ, මුස්ලිම් දෙමාව්පියන්ට, ඥාතීන්ට, හිතවතුන්ට.අද රට බේරගන්න එක එක විදියේ නායකයෝ, වීරයෝ, සංවිධාන, පෙරමුණු තිබෙනවා. නමුත් මේ සියල්ල නමට පමණයි. රට ගැන කිසිම හැඟීමකින් නෙවෙයි තමන්ගේ අතට ලැබෙන ගාන ගැන හිතලයි ඔවුන් කටයුතු කරන්නේ. නමුත් ජනාධිපති මහින්ද රාජපක්ෂ හෝ එතුමන්ගේ රජය කිසිදු අයුරකින් මේ රට බලවත් රටවල්වල රූකඩයක් බවට පත් කරන්නේ නැති බව ජනතාව හොඳින් දන්නවා. අද ඈත පිටිසර ගම්මානවල පවා කෝන්ක්‍රීට් පාරවල්, රජයේ ගොඩනැඟිලි ඉදිකරමින් මහින්ද රාජපක්ෂ යුගය මේ රටේ සංවර්ධන විප්ලවයක් කළ යුගයක් ලෙස ඉතිහාසයට එක්වෙනවා. විශේෂයෙන් ඒ බව ජන හදවතේ නොමැකී තිබෙන බව විශ්වාසයි.විපක්ෂය කුමන අවලාද නැගුවත් කෘතගුණ දන්නා ජනතාවක් සිටින මේ රට තවදුරටත් බැරි අයට පාලනය කරන්න ජනතා වරම හිමිවන්නේ නැහැ. දැන් පොදු අපේක්ෂක නාඩගමත් ඉවරයි. පොදු අපේක්ෂක කියන වචනයේ තේරුම පවා නොදන්න විපක්ෂයක් තමයි මේ රටේ තිබෙන්නේ.ක්‍රියාකාරී දේශපාලන පක්ෂ දහ අටක ආශිර්වාදයෙන් ගොඩනැඟී ඇති මේ රජය පෙරලන්න ජනතාව කිසිවෙකුට ඉඩ තබන්නේ නැහැ. මේ රටේ එකම එක පොදු අපේක්ෂකයයි ඉන්නේ. ඒ මහින්ද රාජපක්ෂ ජනාධිපතිතුමා බව ජනතාව එදත් අදත් හෙටත් හොඳින්ම දන්නවා. නමුත් අවාසනාවකට විපක්ෂ ඒ බව දන්නේ නැහැ ” යැයි කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052016</link>
    <topic>ඩෙල්ෆ්ට් දූපතේ පුස්තකාල හයක් ස්ථාපිත කිරීමට පියවර</topic>
    <author/>
    <content>කැලණිය විශ්වවිද්‍යාලයේ, පුස්තකාල හා විඥාපන විද්‍යා අධ්‍යයන අංශය, උතුරු පළාතේ, යාපනය දිස්ත්‍රික්කයේ, ඩෙල්ෆ්ට් දූපතේ, කරන ලද පර්යේෂණයක ප්‍රතිඵලයක් වශයෙන්, ඩෙල්ෆ්ට් ප්‍රාදේශීය සභාව හා ප්‍රාදේශීය ලේකම් කාර්යාලය, ශ්‍රී ලංකා පොලිසිය සමඟ ඒකාබද්ධව, ඩෙල්ෆ්ට් දූපතේ, ග්‍රාමසේවා වසම් 06ක් ආවරණය වන පරිදි නව මහජන පුස්තකාල 06ක් ස්ථාපිත කිරීමට සැලසුම් කර ඇත.ක්‍රි. පූ. 02 වන සියවස තරම් දීර්ඝ ඉතිහාසයක් ඇති ඩෙල්ෆ්ට් දූපතේ, ජනවාසකරණය, පසුකාලීනව පෘතුගීසි, ලන්දේසි හා ඉංග්‍රීසීන්ගේ, පාලනයට නතුව තිබිණි.මෙතරම් දීර්ඝ ඉතිහාසයකට උරුමකම් කියන ඩෙල්ෆ්ට් දූපතේ සිවිල් පුරවැසියන් 4490ක් පමණ ජීවත්වන අතර, මුළු දූපතටම ඇත්තේ එක් මහජන පුස්තකාලයකි. සැතපුම් 09ක දිගින් හා සැතපුම් 06ක් පළලින් යුක්ත මේ දූපතේ, ග්‍රාමසේවා වසම් සංඛ්‍යාව 06කි. විශ්වවිද්‍යාල ශිෂ්‍යයන් හා ආචාර්ය මණ්ඩලය එක්ව මේ දූපතේ සිදුකළ දින 04ක පර්යේෂණයකින් පසුව, සාක්ෂරතාව දියුණු කිරීම සඳහා කඩිනමින් මහජන පුස්තකාල 06ක් පිහිටුවීමට තීරණය කර ඇත. මේ පුස්තකාලය සඳහා දෙමළ භාෂාවෙන් රචිත පොත් සහ උපකරණ තම නමින්, තැන්පත් කිරීමට කැමති පරිත්‍යාගශීලීන්, අංශාධිපති, පුස්තකාල හා විඥාපන විද්‍යා අධ්‍යයන අංශය, කැලණිය විශ්වවිද්‍යාලය, කැලණිය. යන ලිපිනයට තැපැල් මගින් හෝ ගෙනැවිත් බාරදෙන මෙන් කාරුණිකව ඉල්ලා සිටිමි.මෙහිදී පරිත්‍යාගශීලීන්ගෙන් ලැබෙන නොමසුරු සහයෝගය කෘතඥතාපූර්වකව අගය කරමි.වැඩිදුර තොරතුරු සඳහා 011 2917712 දරන දුරකතන අංකයෙන් විමසන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052017</link>
    <topic>විනිසුරුවරයකු මහජනතාවගේ අයිතිය සමඟ කටයුතු කරන්නකු මිස සමාජ ශෝධකයකු නොවේ</topic>
    <author>ශිරෝමි අබයසිංහ</author>
    <content>විනිසුරුවරයකු මහජනතාවගේ අයිතිය සහ වගකීම සමඟ කටයුතු කරන්නකු මිස සමාජ ශෝධකයකු නොවන බවත් විනිසුරුවරයකු දෙන සෑම තීන්දුවක්ම ජනතාවට බලපාන බවත් නව ශ්‍රේෂ්ඨාධිකරණ විනිසුරු සිසිර ද ආබෲ මහතා ශ්‍රේෂ්ඨාධිකරණයේදී පැවැති පිළි ගැනීමේ උත්සවයේදී ඊයේ (19) පැවසීය.යුක්තිය සහ සාධාරණත්වය වෙනුවෙන් දැඩි උනන්දුවක් දැක්වීම විනිසුරුවරයකු වීම සඳහා එක් අවශ්‍යතාවයක් වන බවත් විනිසුරු ආබෲ මහතා වැඩිදුරටත් කීය.නව ශ්‍රේෂ්ඨාධිකරණ විනිසුරුවරුන් වශයෙන් පත් කරනු ලැබ සිටින සිසිර ද ආබෲ,සරත් ද ආබෲ සහ ප්‍රියන්ත ජයවර්ධන මහත්වරුන් පිළිගැනීම සඳහා මේ උත්සවය පවත්වනු ලැබිණි.ශ්‍රේෂ්ඨාධිකරණ ,අභියාචනාධිකරණ ,මහාධිකරණ ,දිසා විනිසුරුවරුන්, මහෙස්ත්‍රාත්වරුන් සහ නීතීඥවරුන් විශාල පිරිසක් උත්සවයට සහභගි වි සිටියහ.උත්සවය අමතමින් ආබෲ මහතා මෙසේද කීය.සමහරුන් සිතන්නේ විනිසුරුවරයකුගේ රාජකාරිය ඔහු කැමති පරිදි තීන්දු ලබා දීම බවයි.එය නිවැරැදි නොවේ.මිනිසුන් පිළිබඳව සැලකිලිමත් වීමට විනිසුරුවරයකුට විශාල වගකීමක් පවතින අතර නඩු තීන්දුවක් දීමෙන් කිසිවකුගේ පැසසුමක් විනිසුරුවරයකු බලාපොරොත්තු නොවිය යුතු ය.ඔහු හෝ ඇය විනිසුරුවරයකු වන්නේ එනිසා බවද ආබෲ මහතා කීය.විනිසුරු සරත් ආබෲ මහතා උත්සවය අමතමින් විනිසුරුවරයකු නීතීයේ රාමුව තුළ සිටිමින් නීතීය අර්ථ නිරූපනය කළ යුතු බවත් සිය රාජකාරිය ඉ‍‍ටු කිරීමේදී රන්වන් නීතීය විය යුත්තේ ඉවසිලිවන්ත ලෙස කරුණුවලට සවන් දීමත් නිවැරැදි මානුෂික හැඟීමක් ප්‍රදර්ශනය කිරීමට ඉගෙන ගැනීමත් යැයිද කීය.සාර්ථක විනිසුරුවරයකු ආත්ම විශ්වාසය වගා කළ යුතු අතර දැනුම වර්ධනය කර ගත යුතු බවත් කී ඒ මහතා පිළිගත හැකි හේතු සහිතව සාධාරණ නඩු තීන්දු ලබා දිය යුතු බවත් කීය.විනිසුරු ජයවර්ධන මහතා කථා කරමින් රට යෝධ පරිවර්ථනයකට සහ සියලුම ක්ෂෙත්‍රයන්හි වැඩීමකට ලක් වන කාලයකදී නව තනතුරේ වැඩ භාර ගැනීමට ලැබීම විශාල වරප්‍රසාදයක් බවත් රටපුරා පැතුරුණු පොදු කාර්ය සංවර්ධනයක්, ආර්ථික දියුණුවක් සහ සමාජය තුළ සමාජ ආර්ථික දියුණුව සැකයකින් තොරව නව නීතීමය අභියෝගයන් රැගෙන එන බවද කීය. වාණිජ නීතිය,ජාත්‍යන්තර වෙළෙඳ නිතීය,සහ මහජන සහ ව්‍යවස්ථාපිත නීතිය යන ක්ෂෙත්‍රයන් සහ යුක්තිය පරිපාලනය කිරීමේ වැඩ පිළිවෙළ වැඩි දියුණු කිරීමත් පුළුල් කිරීමත් අධිකරණ විනිශ්චයකාරවරුන්ට අවස්ථාවන් ලැබෙන බවත් වැඩි දුරටත් කීය.නීතිපති ජනාධිපති නීතීඥ පාලිත ප්‍රනාන්දු මහතා උත්සව සභාව අමතමින් නව විනිසුරුවරුන් තිදෙනාම නීතීපති දෙපාර්තමේන්තුවේ සේවය කර තිබීම මඟින් නීතීපති දෙපාර්තමේන්තුව අධිකරණ සේවා පද්ධතිය ශක්තිමත් කිරීමට දායක වී ඇති බව ඔප්පු කරන බව කීය.සිසිර ද ආබෲ මහතා අම්බලන්ගොඩ ධර්මාශෝක විදුහලෙන්ද සරත් ද ආබෲ මහතා ගල්කිස්ස ශාන්ත තෝමස් විදුහලෙන්ද ජයවර්ධන මහතා කොළඹ නාලන්දා විදුහලෙන්ද අධිකරණ‍ ක්ෂේත්‍රයට දායක කර ඇතැයිද කීය.නව ශ්‍රේෂ්ඨාධිකරණ විනිසුරුවරුන් තිදෙනාටම නීතීපති දෙපාර්තමේන්තුවේ සහයෝගිතාවය පළ කරන බවද කීය.ශ්‍රී ලංකා නිතීඥ සංගමයේ සභාපති උපුල් ජයසූරිය මහතාද කථා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052018</link>
    <topic>‘Y-art 2014’ නිර්මාණ කඳවුර</topic>
    <author/>
    <content>ලෝක තරුණ සමුළුවට සමඟාමීව ජාතික යොවුන් සේනාංකය මඟින් පවත්වන ලද “Y-art 2014” නිර්මාණ කඳවුර යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මැතිතුමන්ගේ ප්‍රධානත්වයෙන් පසුගිය දා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ දී පැවැත්විණි.සෞන්දර්ය විශ්වවිද්‍යාලයේ ජ්‍යෙෂ්ඨ කථිකාචාර්ය කිංස්ලි ගුණතිලකයන් විසින් මෙහෙයවන ලද මෙම“Y-art 2014” නිර්මාණ කඳවුර අවසානයේ යොවුන් සේනාංක සිසු සිසුවියන්ගේ නිර්මාණ අතරින් ප්‍රශස්ත නිර්මාණ සහ නිර්මාණකරුවන්ට සහතික පත්‍ර පිරිනැමීම යෞවන කටයුතු හා නිපුණතා සංවර්ධන අැමැති ඩලස් අලහප්පෙරුම මහතා අතින් සිදු කරන ලදී.මේ සුවිශේෂී අවස්ථාව සඳහා ජාතික යොවුන් සේනාංක සභාපති නලින්ද ඉලංගකෝන් , ජාතික ආධුනිකත්ව හා කාර්මික පුහුණු ආයතනයේ සභාපති චන්දන අරුණදේව යන මහත්වරුන් ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052019</link>
    <topic>ජගත් නව නිපැයුම් තරගාවලියෙන් අනුරපුරේ නාමල් දෙවැනි තැනට</topic>
    <author/>
    <content>අමෙරිකාවේ ලොස් ඇන්ජලිස් නුවර පැවැති නව නිපැයුම්කරුවන්ගේ අන්තර් ජාතික තරගයෙන් රටවල් හැත්තෑ දෙකක තරගකරුවන් අතරින් ශ්‍රි ලංකාව නියෝජනය කරමින් කෘෂිකාර්මික බහුකාර්ය යන්ත්‍රය නිර්මාණය කළ අනුරාධපුර තඹුත්තේගම මධ්‍ය මහා විද්‍යාලයේ ඉගෙනුම ලබන ඩබ්ලිව්.ඒ. නාමල් උදාර පියසිරි සිසුවා ලොව දෙවන ස්ථානය හිමිකර ගෙන ඇත.මේ තරගය සඳහා රටවල් හැත්තෑ දෙකක තරගකරුවන් එක් දහස්හැත්තෑ දෙනෙකු සහභාගි වි තිබේ. එසේම මේ තරගාවලියේදි කර්මාන්ත අංශයේ සහ විශේෂ කුසලතා අංශයේ පළමු ස්ථානය ද මේ සිසුවා විසින් හිමිකර ගෙන තිබේ. මේ ශිෂ්‍යා නිපදවු බහු කාර්ය යන්ත්‍රයෙන් නියර බැදිම, නියර රැහිම, සීසෑම ඇතුළු කාර්යයන් අටක් කාර්යක්ෂමව සිදු කර ගැනිමට හැකිවිම මේ ජයග්‍රහනයට හේතු වි ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=n14052021</link>
    <topic>‘කැරියර් ග්‍රේඩ් වයිෆයි තාක්ෂණය’ සමඟ ලෝකයේ අති නවීනබ්‍රෝඩ්බෑන්ඩ් සේවා සියල්ලම ඇති රටක් බවට ශ්‍රී ලංකාව පත් වුණා</topic>
    <author>ජයසිරි මුණසිංහ සහ රඹුක්කන විශේෂ</author>
    <content>149 වැනි ලෝක විදුලි සංදේශ තොරතුරු තාක්ෂණ දිනය සමරමින් 'කැරිය‍ර් ග්‍රේඩ් වයිෆයි තාක්ෂණය' හඳුන්වාදීමත් සමඟ ශ්‍රී ලංකාව ලෝකයේ දැනට භාවිතා කරන අතිනවීනතම බ්‍රෝර්ඩ් බෑන්ඩ් සේවා සියල්ලම සහිත රටක් බවට පත් විය.මෙය තොරතුරු තාක්ෂණ හා සන්නිවේදන ක්ෂේත්‍රයේ නිම්වළලු පුළුල් කිරීමක් මෙන්ම දැවැන්ත පරිවර්තනයක ඇරඹුමක් බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.ජාත්‍යන්තර විදුලි සංදේශ සංගමයේ 149 වැනි උපන් දිනය රඹුක්කන පින්නවල අලි අනාථාගාර භූමියේදී ඉකුත් 17 වැනිදා සමරමින් පැවැති උත්සව සභාවේදී ඇමැතිවරයා එසේ කීය.ශ්‍රී ලංකාව ආසියාවේ ආශ්චර්යමත් රට බවට පත් කිරීමේ පංච කේන්ද්‍රීය අංශ අතුරින් කැපී පෙනෙන දැනුම මුල් කොට ගත් සමාජයේ ප්‍රගමනයට මේ පහසුකම් ලබාදීම වඩාත් වැදගත් වන බවද ඇමැතිවරයා සඳහන් කෙළේය.ශ්‍රී ලංකා ටෙලිකොම් සමාගම නව තාක්ෂණය හඳුන්වාදීමට ක්‍රියා කිරීම රංජිත් සියඹලාපිටිය මහතාගේ විශේෂ ඇගැයීමට ලක් විය.එහිදී වැඩිදුරටත් අදහස් දැක්වූ සියඹලාපිටිය මහතා මෙසේද කීය.අතිගරු ජනාධිපති මහින්ද රාජපක්ෂ මැතිතුමා රට භාරගන්නා විට අප රටේ තොරතුරු තාක්ෂණ සාක්ෂරතාවය සියයට 4යි. එයින් තුන් දෙනෙක් නාගරිකයෝ. එක් අයෙකුයි ගමේ හිටියේ. අද වන විට මේ සංඛ්‍යාව ප්‍රතිශතයක් ලෙස සියයට 41යි. වසර 2016දී මෙය සියයට 75ක් කිරීම ඉලක්කයයි.අද ශ්‍රී ලංකා ටෙලිකොම් සමාගම අතිනවීනතම සේවා පහසුකමක් අපේ රටට අපේ පළාතට හඳුන්වා දුන්නා. මෙය ඉතාම වැදගත් කටයුත්තක්. ශ්‍රී ලංකා ටෙලිකොම් සමාගම ලාභය ලැබීමම අරමුණු කරගත් ආයතනයක් රාජ්‍ය අංශයේ සිට පෞද්ගලික අංශය වෙත පිවිසි ආයතනයක් නොවෙයි. ඔවුන් නිවැරැදිව අප රටේ ජනතාවගේ අවශ්‍යතා හඳුනාගෙන ක්‍රියාකරන ආයතනයක්.එකම හඬක්, එකම රටක් ඔවුන්ගේ තේමාවයි. ජාතියේ අවශ්‍යතා මුදුන් පමුණුවාලීමට ක්‍රියා කිරීම ඉතාම වැදගත්. තරඟකාරී ව්‍යාපාරික ක්‍රියාදාමයක නිරත වන අතරේම සමාජයේ ප්‍රගමනයට දායකවීම අගය කළ යුතුමයි.සබරගමුව පළාත් මහ ඇමැති මහීපාල හේරත් මහතා - කෑගල්ල දිස්ත්‍රික්කයේ කැමැත්ත මනාපය විශාල ලෙස ලබාගෙන පාර්ලිමේන්තුවට තේරී පත්වූ රංජිත් සියඹලාපිටිය ඇමැතිතුමා ඊට පෙරළා කළගුණ සැලැකීමට ක්‍රියා කරන ඇමැතිවරයෙක් බව අද පැහැදිලිව ප්‍රකාශ කරන්න පුළුවන්.ඒ තමයි තමන්ගේ පළාතේ දිස්ත්‍රික්කයේ ජනතාවට නව පහසුකම් හඳුන්වාදීම. අද කැරිය ග්‍රේඩ් වයිෆයි නව තාක්ෂණය මුලින්ම කෑගල්ලට හඳුන්වා දුන්නා. එය අගය කරනවා.මේ අවස්ථාවේදී කෑගල්ලේ දේශපාලනයේ නිරත අපි ඔබතුමාට අපේ ගෞරවය ප්‍රශංසාව පුද කරනවා. කෑගල්ල දිස්ත්‍රික් පාර්ලිමේන්තු මන්ත්‍රී කණක හේරත් මහතා‍ත් ඊට එකතු වෙනවා.ශ්‍රී ලංකා ටෙලිකොම් සමූහ ප්‍රධාන විධායක නිලධාරී ලලිත් ද සිල්වා මහතා - අද වන විට බ්‍රෝර්ඩ් බෑන්ඩ් සේවා පහසුකම් සියල්ල සම්පූර්ණ රාජ්‍යයක් බවට ශ්‍රී ලංකාව පත් වෙනවා.ශ්‍රී ලංකාවේ පැවැති පොදු රාජ්‍ය මණ්ඩලයීය සමුළුව ආවරණය කිරීම‍ට මෙරටට ආ විදේශීය ජනමාධ්‍යවේදීන් විශාල පිරිසක් පෞද්ගලිකවම අප රටේ අන්තර්ජාලය භාවිතා කිරීමට හැකියාව සලසන බ්‍රෝර්ඩ් බෑන්ඩ් සේවාවල ගුණාත්මක තත්ත්වය ගැන පුදුම සතුටකින් කථා කළා.ලෝක බැංකුව මෑතකදී සමීක්ෂණයක් පැවැත්තුවා තොරතුරු තාක්ෂණ පහසුකම් ඉහළින්ම පවතින රටවල් ගැන. ඒ අතුරින් ඉහළින්ම සිටින රටවල් 10 අතර අපේ රට ඉන්නේ.අන්තර්ජාල‍ය භාවිතා කිරීම සියයට 10කින් වැඩිවීම දළ දේශීය නිෂ්පාදිතය සියයට 1.38 ඉහළ යෑමට ඉවහල් වන බව ඔවුන් පිළිගෙන තිබෙනවා.අතිගරු ජනාධිපතිතුමායි මේ වෙහෙස ලංකාවේ ඇති කරන්නට මුල් වුණේ. විදුලි සංදේශ නියාමන කොමිසමේ සභාපති ජනාධිපති ලේකම් ලලිත් වීරතුංග මැතිතුමා, අධ්‍යක්ෂ ජනරාල් අනුෂ පැල්පිට මහතා ප්‍රධාන සියලු දෙනා මේ කාර්යයන්ට උදව් කරනවා.විශේෂයෙන් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, අමාත්‍යාංශයේ ලේකම් ගෝඨාභය ජයරත්න යන මහත්වරුන්ගේ මඟ පෙන්වීම් උපදෙස් අපිට විශාල ශක්තියක් බව කිව යුතුයි.මේ උත්සව අවස්ථාවට සබරගමුව පළාත් හිටපු ඇමැති ජගත් නාරංබැද්ද, රඹුක්කන ප්‍රාදේශීය සභාවේ සභාපති අතුල හඳගම, මන්ත්‍රීවරු, විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න, රඹුක්කන ප්‍රාදේශීය ලේකම් මොහාන් විජේරත්න, ශ්‍රී ලංකා ටෙලිකොම් ආයතනයේ ප්‍රධානීහු, පින්නවල අලි අනාථාගාරයේ ප්‍රධානී සීලරත්න යන මහත්වරු හා පාසල් දරුවෝ විශාල පිරිසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405201</link>
    <topic>අගලවත්තේ කුලී නිවෙසක යාගහෝම පැවැත්වූ 4ක් කොටු</topic>
    <author>මතුගම සංචාරක</author>
    <content>අගලවත්ත ප්‍රදේශයේ කඳු වැටියක ගල් තලාවක් යට ඇති වටිනා රන් ආභරණ සහිත නිධානයක් ගැනීමට යාග හෝම කරමින් සිටි සැකකරුවන් සිව්දෙනකු හා මන්ත්‍රාචාරිවරයා සමඟ අත්අඩංගුවට ගෙන ඇත.අගලවත්ත පිඹුර ප්‍රදේශයේ කඳුවැටිය පාමුල නිවෙසක් මාස හයකට කුලිය ගෙන මේ නිධානය ගැනීමට සැලසුම් කර නිවසේ යක්ෂ රූප මැටියෙන් සකස්කර නිධානය ගැනීමට සූදානම් ඇත.මතුගම පොලිසිය එම ස්ථානයට යනවිට අංජනමින් නිධානයේ සුලමුල හෙළිකර ගැනීමට සූදානම් වී ඇති අතර ප්‍රධාන යකැදුරු ගාල්ල ප්‍රදේශයේ පදිංචි ප්‍රසිද්ධ උගත් මන්ත්‍රාචාර්යවරයෙකි. ඔහුගේ සහයට බලංගොඩ ප්‍රදේශයේ පුද්ගලයන් තිදෙනෙකු කැඳවා ගෙන පැමිණ පිඹුරේ පිහිටි මේ නිවස නිදන් සොරුන්ගේ ප්‍රධානියා මාස හයකට කුලියට ගෙන මෙහි පැමිණ යාගහෝම පත්වා ඇත.නිවසේ මහසොන් යක්ෂයාගේ රූපයක් සාදා ඒ ආශ්‍රිත පොළෙවේ ආරාබි අකුරු යොදා යන්ත්‍ර බිම ඇඳ තිබේ.පොලිස් නිලධාරී කණ්ඩායම එම ස්ථානයට යනවිට මල් බුලත් තටු සාදා තොවිලයකට අවශ්‍ය කෙසෙල් පට්ටවලින් තොරණක් සාදා පුද පූජා පවත්වමින් සිට ඇත.පොලිසය එම ස්ථානය වට කරන විට එහි සිටි කීපදෙනකු පලා ගොස් ඇති බව ද කියයි.මෙයට පෙර මේ තිප්පල කන්ද කඳුවැටියේ කැණීම් කිරීමට සූදානම් වූ පිරිසක් පොලිසිය අත්අඩංගුවට ගෙන ඇති අතර අත්අඩංගුවට ගත් සැකකරුවන් සිව්දෙනා පිළිබඳ වැඩිදුර පරීක්ෂණ පවත්වා අධිකරණයට ඉදරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405202</link>
    <topic>කසාවතට පෙම්බැඳි ඒරොප්පේ පුංචි පැටව්</topic>
    <author>ඡායාරූපය - දික්වැල්ල විශේෂ</author>
    <content>ලක්වාසී බෞද්ධ ජනතාව බුදු තෙමඟුල උත්සවශ්‍රීයෙන් සමරද්දී ඒ අනුව යමින් විදේශීය සංචාරකයන් පිරිසකගේ ද සහභාගිත්වයෙන් පැවැති වෙසක් සැමරුම් උත්සවයක් දික්වැල්ලේදී දැකගැනීමේ අවස්ථාව උදා විය.දික්වැල්ල බතීගම පිහිටි සංචාරක හෝටල් පරිශ්‍රයේදී මේ වෙසක් උළෙල පැවැති අතර ධර්ම දේශනයක්, දන්සලක් හා වේහැල්ලේ පිහිටි සම්බෝධි වැඩිහිටි නිවාසයට භාණ්ඩ පරිත්‍යාගයක් සිදු කරනු ලැබීය‍. විදෙස් පිරිස් පරිත්‍රාණ ධර්ම දේශනයේ ආශිර්වාදය මහා සංඝරත්නයෙන් ලබා ගනිමින්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405203</link>
    <topic>අටපිරිකර අලෙවිසලක අරක්කු විකුණලා</topic>
    <author>දිලීප් නිශ්ශංකබළපිටිය සමූහ</author>
    <content>වෙසක් පෝ දින අරක්කු විකිණීම සම්බන්ධයෙන් සැකපිට ඌරගහ නගරයේ අටපිරිකර වෙළඳසලක පුද්ගලයන් දෙදෙනෙක් ඌරගහ පොලීසිය විසින් අත්අඩංගුවට ගෙන ඇල්පිටිය වැඩ බලන මහේස්ත්‍රාත් ජනක රුවන් කුමාර මහතා වෙත ඉදිරිපත් කිරීමෙන් පසුව එක් අයෙකුට රුපියල් දසදහස බැඟින් රුපියල් විසිදහසක ශරීර ඇප මත මුදා හැරීමට නියෝග කළේය.මෙසේ ශරීර ඇප මත මුදා හරින ලද්දේ ඌරගහ පොළ අසල පදිංචි සැකකරුවන් දෙදෙනකුය.ඌරගහ නගරය වෙසක් කලාපයක් බවට නම් කර සුරාසල් වසා දමා සම්බුදු තෙමඟුල සමරන අවස්ථාවේ නගරයේ අටපිරිකර අලෙවි කරන වෙළඳසලක අරක්කු විකුණූ බවට පොලීසියට ලැබුණු තොරතුරකට උපාය දූතයකු යොදවා පරික්ෂා කළ අවස්ථාවේ උපාය දූතයාට අරක්කු අලෙවි කළ සැකකරුවන් දෙදෙනා අත්අඩංගුවට ගෙන වෙළඳසල පරික්ෂාවට ලක් කිරීමේදී බියර් ටින් විසිහතරක් සහ අරක්කු ඩ්‍රෑමිස් අටක් සොයාගත් බව පොලීසිය පැමිණිල්ල ඉදිරිපත් කරමින් අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405204</link>
    <topic>දරුවන් රට පටවන්න හවුල් තැරැව්කරුවකු මාට්ටු</topic>
    <author>පුත්තලම සමූහඩබ්ලිව්. සී. බී. ප්‍රනාන්දු</author>
    <content>අධිකරණය මඟහරිමින් සැඟවී සිටි බාලවයස්කාර දරුවන් ඕස්ට්‍රේලියාවට යැවීමට තැරැව්කරු‍ෙවක් වශයෙන් කටයුතු කළ පුද්ගලයකු මුන්දලම පොලිසිය විසින් අත්අඩංගුවට ගෙන ඇත.පසුගියදා උඩප්පුවේ දී අත්අඩංගුවට ගත් සැකකරු එම ප්‍රදේශයේ ම පදිංචිකරුවෙකි.නීති විරෝධී ලෙස බාලවයස්කාර දරුවන් ඕස්ට්‍රේලියාවට යැවීමට තැරැව්කරුවකු වශයෙන් කටයුතු කිරීමේ සිද්ධියක් සම්බන්ධයෙන් පරීක්ෂණ පැවැත් වූ ජාතික ළමාරක්ෂක අධිකාරිය, සැකකරුට එරෙහිව අධිකරණයට කරුණු වාර්තා කිරීමෙන් පසු සැකකරු අත්අඩංගුවට ගෙන අධිකරණයට ඉදිරිපත් කරන ලෙස කොළඹ ප්‍රධාන මහේස්ත්‍රාත් අධිකරණය, නියෝග කිරීමෙන් පසු මුන්ලදම පොලිස් ස්ථානාධිපති, පොලිස් පරීක්ෂක පී. ආර්. මාණවඩු මහතාගේ මෙයෙවීම යටතේ ක්‍රියාත්මක වූ පො:සැ: අමිත් මහතා ප්‍රමුඛ ඉර්ෂාඩ්, ජයවර්ධන යන පොලිස් කොස්තාපල්වරු සැකකරු අත්අඩංගුවට ගෙන වැඩිදුර පරීක්ෂණ සහ අධිකරණයට ඉදිරිපත් කිරීම සඳහා ඔහු ජාතික ළමාරක්ෂක අධිකාරියට භාර දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405205</link>
    <topic>කෙසෙල් කැන් ලොරියට පාර වැරැදිලා</topic>
    <author>@ රවිදු ලසිත දීයගහගේ අහංගම සමූහ</author>
    <content>ගාල්ල මාතර මහා මාර්ගයේ ධාවනය වෙමින් තිබූ කෙසෙල්කැන් තොගයක් පටවාගත් ලොරි රථයක් ඊයේ (19) අලුයම අහංගම ගොවියාපානේදී පාරෙන් ඉවතට පැන පෙරළීයාමෙන් ලොරි රථයේ ගමන් කළ දෙදෙනකු තුවල ලබා කරාපිටිය රෝහලට ඇතුලත් කර ඇත.තිස්සමහාරාමයේ සිට කෙසෙල්කැන් තොගයක් පටවාගෙන බළපිටිය බලා ධාවනය වෙමින් තිබියදී මේ අනතුර සිදුවී ඇති බව මූලික පොලිස් පරීක්ෂණවලදී අනාවරණය වී තිබේ.රියදුරුට නින්දයාම හේතුවෙන් මේ අනතුර සිදුවන්නට ඇතැයි පොලිසිය විශ්වාස කරයි.අහංගම පොලිස් ස්ථානාධිපති අශෝක වෛද්‍යරත්න මහතාගේ උපදෙස් පරිදි සැරයන් මොරගස්තැන්න මහතා අනතුර පිළිබද වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405206</link>
    <topic>රුපියල් ලක්ෂ 122ක් වැය කර චෛත්‍යයක් ඉදිකරදී පවුලේ එකම පිරිමි දරුවාත් සසුන්ගත කරයි</topic>
    <author>මංජුල හිරිපිටිය - හෝමාගම සංචාරක</author>
    <content>රුපියල් ලක්ෂ එකසිය විසි දෙකක මුදලක් වැයකර චෛත්‍යයක් ඉදිකර සිය පවුලේ එකම පිරිමි දරුවා සඟසතු කර පූජා කිරීමේ උත්සවයක් හෝමාගම, කිරිවත්තුඩුව ගොවිජනපද ශ්‍රී මහා බෝධි විහාරස්ථානයේදී පැවැත්විණි.අමරපුර මහා නිකායේ මහනායක අග්ගමහා පණ්ඩිත දවුල්දෙන ඥානිස්සර නාහිමියෝ මුලසුන හෙබවීම සිදු කළහ.චෛත්‍ය ඉදිකළ කිරිවත්තුඩුව අඹහේන ප්‍රදේශයේ පදිංචි සාමවිනිසුරු ඩී. එම්. නිමල් දිසානායක මහතා ජ්‍යොතිෂ සහ වාස්තු විද්‍යා කටයුතුවල නිරතවී සිටින අයෙකි.දරුවන් තිදෙනකු සිටින දිසානායක මහතාගේ පවුලේ එකම පිරිමි දරුවා පිටිපන ධම්මතිලක හිමි නමින් සසුන්ගතවී තිබේ.මෙම අවස්ථාවට විහාරාධිපති වටගෙදර විමලබුද්ධි හිමි, කිතලගම හේමසාර හිමි, හෝමාගම ප්‍රාදේශීය සභාවේ සභාපති රුවන් ප්‍රබෝධ පීරිස්, මංජුල නිශාන්ත, නිලන්ති දිසානායක මහත්ම මහත්මීහු ඇතුළු කිරිවත්තුඩුව ප්‍රදේශයේ දානපතීහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405207</link>
    <topic>මහනුවර සංවර්ධනයට ලක්ෂ 38640ක් වෙන්කරයි</topic>
    <author>මහානාම ගලහිටියාව මහනුවර උතුර විශේෂ</author>
    <content>මහනුවර දිස්ත්‍රික්කයේ සංවර්ධන ව්‍යාපෘතීන් සඳහා පමණක් රුපියල් ලක්ෂ 38640ක මුදලක් වෙන්කොට ඇති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.විමධ්‍යගත මුදල්වලට පරිබාහිරව ලබාදී ඇති මෙම මුදල් මහා පරිමාණයේ සංවර්ධන කටයුතුවලට අමතරව ග්‍රාමීය සංවර්ධනය සඳහා යෙදවෙන අතර, මේ යටතේ දැවැන්ත සංවර්ධනයක් සිදුවනු ඇති බවද ඇමැතිවරයා සඳහන් කරයි.අමාත්‍යවරයා මේ බව ප්‍රකාශ කළේ පසුගියදා මහනුවර දිස්ත්‍රික් ලේකම් කාර්යාලයේ පිහිටි මධ්‍යම පළාත් ප්‍රධාන අමාත්‍ය කාර්යාලයේදී පැවැති විශේෂ ප්‍රවෘත්ති සාකච්ඡාවකදීය. මෙම සංවර්ධන කටයුතු නිසි කලට වේලාවට අවසන් කිරීමට රජයේ නිලධාරී‍න්ගේ කැපවීම සහ සහාය අත්‍යාවශ්‍ය වන බවද ඇමැතිවරයා අවධාරණය කළේය. මධ්‍යම පළාත් ප්‍රධාන ඇමැති සරත් ඒකනායක මහතාද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=r1405208</link>
    <topic>කුමරිකන්ද ශ්‍රී සුදර්ශනාරාම විහාරය ධර්ම ශාලාව නායයෑමේ අවදානමක</topic>
    <author>නාගොඩ විශේෂ - එන්. වි‍ජේරත්න</author>
    <content>කුමරිකන්ද ශ්‍රී සුදර්ශනාරාම මහ විහාරස්ථානය කළුතර නගරයට සමීපව මනරම් වූ කඳුගැටයක පිහිටි පුරා වසර දහසකට වඩා ඉපැරණිවූ ‍ඓතිහාසික විහාරස්ථානයක් ‍බව ජනප්‍රවාදයන් හි සඳහන්වේ.වත්මන් විහාරාධිපති කළුතර සාන්ත ජෝන් මහ විදුහලේ ආචාර්ය ශාස්ත්‍රපති පූජ්‍යපාද හක්මන තිලකසිරි හිමිපාණන් වහන්සේ මෙම විහාරස්ථානයේ ඓතිහාසික තොරතුරු හා වත්මන් තත්ත්වය පිළිබඳව “දිනමිණට” මෙසේ කරුණු ප්‍රකාශ කළහ.ජනප්‍රවාදවලට අනුව මෙම විහාරස්ථානය වසර දහසකට වඩා පැරණිවූ ඉතිහාසයකට හිමිකම් කියනවා.එකළ විසූ විකුම් පඩිනම් වූ සොළී රජකු මේ ප්‍රදේශය අගනුවර වශයෙන් භාවිතා කර තිබෙනවා. එම රජතුමාගේ කුමරිය විසූ ප්‍රදේශය නිසා මෙම ස්ථානයට කුමරිකන්ද නමින් හඳුන්වා තිබෙනවා.වර්තමාන කළුතර බෝධිය පිහිටි ස්ථානය එකළ ගංගාතිලක විහාරය නම් විහාරයක් තිබී ඇති අතර යටත්විජිත සමයේදී එහි වැඩ සිටි ධාතූන් වහන්සේ මෙම කුමරිකන්ද ශ්‍රී සුදර්ශනාරාම විහාරස්ථානයට ගෙනවිත් තිබෙන බව සඳහන් වෙනවා.මෙම විහාරස්ථානයේ වැඩසිට 2003 වර්ෂයේදී අපවත්වී වදාළ බෝපිටියේ අමරවංශ ලොකුහාමුදුරුවන් වහන්සේ විසින් විහාරස්ථානය පිළිබඳව පවතින ලිඛිත සාක්ෂි ගැන ප්‍රකාශ කර තිබෙනවා. මෙහි වැඩ සිටින බෝධීන්වහන්සේ වසර 500ක් පමණ පැරණි වන අතර‍‍ චෛත්‍ය රාජයාණන් වහන්සේටද වසර 300ක් පමණ පැරණි ඉතිහාසයක් තිබෙනවා.එමෙන්ම ධර්ම ශාලාව හා ආවාස ගෙය වසර 200ක් පමණ පැරණි බවද සඳහන් වෙනව. පඩි 98කින් යුත් ගල් පඩි පෙළද වසර 200ක පමණ ඉතිහාසයකින් යුක්ත වෙනවා.චෛත්‍යයේ කොත පැළඳවීම 1845 වර්ෂයේදී සිදුකර ඇති අතර 1940 වර්ෂයේදී බුරුම රාජ්‍යයේ සිට භාවනායෝගි, මර්ගඵලලාභි භික්ෂූන් වහන්සේ මෙම විහාරස්ථානයට වැඩම කර තිබෙන බවත් සඳහන් වී තිබෙනවා.එමෙන්ම 1940, 1950 සහ 1960 යන දශකවල මෙම විහාරස්ථානයේ පිරිවෙනක් පවා තිබී තිබෙනව. විශේෂයෙන්ම සුර - අසුර යුද්ධය ජයගත් කතරගම දෙවිඳුන් මෙහි වැඩ සිටි බවටත් ජනප්‍රවාදයන්හි සඳහන් වෙනවා.මෙවැනි අතිශ්‍ය වැදගත් පෞරාණික මෙන්ම ‍ඓතිහාසික කළුතර දකුණ කුමරිකන්ද ශ්‍රී සුදර්ශනාරාම විහාරස්ථානයේ පැවැත්ම තවත් සියවස් ගණනාවක් මතු පරපුර වෙනුවෙන්ද රැකදීම අත්‍යවශ්‍ය වෙනවා.මෙම විහාරස්ථානය පිහිටා ඇති කඳුගැටය වර්ෂාධික කාලවලදී නායයෑමේ තර්ජනයට ලක්ව තිබෙනවා. ඒ සඳහා යම් පියවරක් ගැනීමේ අවශ්‍යතාවය මතුව තිබෙනවා. වසර 200ක් පමණ පැරණිවූ ධර්මශාලාව මේ තත්ත්වය තුළ හානියට පත්වීමේ අවදානමක් ද මතුව තිබීම එයට හේතුවයි.මෑතකාලයේදී දානපතියන්ගේ හා දායක මහත්ම මහත්මීන්ගේ ආධාර උපකාර මත යම් යම් සංවර්ධන කටයුතු සිදුව තිබෙනවා.පඩිපෙළ සහිත දුෂ්කර මඟවෙනුවට විහාරස්ථානයට ළඟාවීම සඳහා විකල්ප මාර්ගයක් ඇති කිරීමේ කටයුතු මහමාර්ග, වරාය හා නාවුක ඇමැති රෝහිත අබේගුණවර්ධන මහතාගේ උපදෙස් පරිදි බ. පළාත් සභා මන්ත්‍රී රෝහණ අබේගුණවර්ධන මහතා විසින් ආරම්භ කර තිබෙනව..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=s1405201</link>
    <topic>විස්සයි20 ලෝක ශූර ශ්‍රී ලංකාව අද එංගලන්තයට එරෙහිව සටනට</topic>
    <author>වර්නන් ගුණසේකර</author>
    <content>බංග්ලාදේශයේ පැවැති විස්සයි20 ලෝක කුසලාන ක්‍රිකට් තරගාවලියේ ලත් පරාජයේ වාඩුව ගැනීමේ අරමුණින් යුතුව ශ්‍රී ලංකාව ද, ඉතිහාසය යළි පණගැන්වේය යන අපේක්ෂාවෙන් යුතුව එංගලන්තය ද ලන්ඩනයේ ඕවල් ක්‍රීඩාංගණයේදී අද ජාත්‍යන්තර විස්සයි20 තරගයකට පිවිසෙති.විස්සයි20 ලෝක කුසලාන ශූරයන් වන ශ්‍රී ලංකා ක්‍රිකට් කණ්ඩායමේ 2014 එංගලන්ත තරග සංචාරයේ එක ම විස්සයි20 ගැටුම වන මෙය ශ්‍රී ලංකා වේලාවෙන් පස්වරු 10.30 ට ආරම්භ වෙයි.මේ කණ්ඩායම් දෙක මීට පෙර අවසන් වතාවට ජාත්‍යන්තර විස්සයි20 ක්‍රිකට් තරග බිමේදී මුණගැසුනේ පසුගිය මාර්තුවේ චිතගොං නුවර පැවැති විස්සයි20 ලෝක කුසලාන තරගයකදීය. එහිදී ශ්‍රී ලංකාව කඩුලු හයකින් පරාජය කිරීමට එංගලන්තය සමත් විය. විස්සයි20 ලෝක ක්‍රිකට් ශූරතාව කරා ගිය ගමනේදී ශ්‍රී ලංකාව පරාජය වූ එක ම තරගය මෙය විය. ලෝක කුසලාන තරගාවලියේ ‘සුපිරි දහය’ වටයේ එම තරගයේදී පළමුව පන්දුවට පහර දුන් ශ්‍රී ලංකාව ඕවරයකට ලකුණු 9.45ක සුපිරි වේගයක් පවත්වා ගෙන එමින් කඩුලු හතරකට 189ක දැවැන්ත මුළු ලකුණු සංඛ්‍යාවක් වාර්තා කළද එංගලන්තය ඕවරයකට ලකුණු 9.82ක වේගයක් සටහන් කරමින් කඩුලු හතරක් දැවී ලකුණු 190ක් රැස්කර ගෙන තරගය ජයග්‍රහණය කළේය.කෙසේ වෙතත් ඉන්පසුව ශ්‍රී ලංකාව අනෙක් තරග සියල්ලම ජය ගනිමින් ලෝක ශූරයන් බවට පත්විය. එංගලන්තය, නෙදර්ලන්තය හමුවේ ලකුණු 45ක නින්දිත පරාජයක් ලබමින් තරගාවලියෙන් ඉවතට වීසි විය.ශ්‍රී ලංකාවට එරෙහි එංගලන්ත ජයග්‍රහණයේ වීරයා වූයේ ආරම්භක පිතිකරු ඇලෙක්ස් හේල්ස් ය. අධි වේගී පිතිහරඹයක නියැළුනු ඔහු හතරේ පහර 11ක් හා හයේ පහර 6ක් එල්ල කරමින් පන්දු 64කින් නොදැවී ලකුණු 116ක් වාර්තා කළේය.ඔහුට නොමඳ සහායක් ලබා දුන් ඔයින් මෝගන් හතරේ පහර 7ක් හා හයේ පහර 2ක් එල්ල කරමින් පන්දු 38කින් ලකුණු 57ක් ලබා ගත්තේය.මෝගන් අද තරග බිමට පිවිසෙන්නේ එංගලන්ත විස්සයි20 කණ්ඩායමේ නායකයා ලෙසිනි. ඒ, විස්සයි20 නිත්‍ය නායක ස්ටුවර්ට් බ්‍රෝඩ් ආබාධයකට ලක්ව සිටින හෙයිනි.නිළ වශයෙන් ශ්‍රී ලංකා විස්සයි20 ක්‍රිකට් නායකත්වයට පත්වීමෙන් පසුව ලසිත් මාලිංග ශ්‍රී ලංකා විස්සයි20 කණ්ඩායම මෙහෙයවන ප්‍රථම අවස්ථාවද මෙය වෙයි.ලෝක කුසලාන තරගාවලියේදී දිනේෂ් චන්දිමාල්ගෙන් නායකත්වය ලබා ගත් මාලිංග යටතේ ක්‍රීඩා කළ ශ්‍රී ලංකා කණ්ඩායම නවසිලන්තය, බටහිර ඉන්දීය කොදෙව් හා ඉන්දියාව පරදවමින් විස්සයි20 ලෝක කුසලාන කිරුළ හිමිකර ගත්තේය. ශ්‍රී ලංකාව අවසන් වතාවට එංගලන්තය හා ගැටුනු තරගයේදී මහේල ජයවර්ධන ශ්‍රී ලංකා කණ්ඩායමේ වැඩිම ලකුණු ලබා ගත් පිතිකරුවා වෙමින් ලකුණු 89ක් රැස් කළේය. එහෙත් මහේල මෙන්ම ශ්‍රී ලංකාවේ අනෙක් පළපුරුදු පිතිකරුවා වන කුමාර් සංගක්කාර ද අද තරගයට නැත. මේ විශිෂ්ට පිතිකරුවන් දෙදෙනා බංග්ලාදේශ විස්සයි20 ලෝක කුසලාන තරගාවලියෙන් පසුව ජාත්‍යන්තර විස්සයි20 ක්‍රිකට් තරග බිමෙන් සමුගත්හ.මේ පිතිකරු යුගළය ප්‍රතිවාදී පිලේ නොසිටීම, එංගලන්ත ක්‍රිකට් නව පුහුණුකරු පීටර් මුවර්ස්ට ලැබෙන ධනාත්මක ලකුණකි. ටෙස්ට් ක්‍රිකට් ක්‍රීඩා කරන රටකට එරෙහිව එංගලන්ත පුහුණුකරු වශයෙන් මුවර්ස්ගේ පළමු තරගය මෙය වෙයි.එහෙත් මුවර්ස් ට, ඔහු හමුවේ තිබෙන අභියෝගයේ තරම කොතෙක්දැයි පෙන්වමින් ශ්‍රී ලංකාව ‘මහේල – සංගා’ යුගළය නොමැතිව පෙරේදා සසෙක්ස් ප්‍රාන්ත කණ්ඩායම කඩුලු 10කින් පරාජය කළේ නිරායාසයෙනි. කඩුලු 7කට ලකුණු 126කට සසෙක්ස් පිල සීමා කළ ශ්‍රී ලංකාව අනතුරුව තරගය ජයග්‍රහණය කිරීමට වැය කළේ ඕවර 9ක් හා පන්දුවක් පමණි.එම තරගයේදී අති විශිෂ්ඨ පිතිකරණ රංගනයක යෙදුනු තිලකරත්න ඩිල්ෂාන් හතරේ පහර 16ක් එල්ල කරමින් පන්දු 31කින් නොදැවී ලකුණු 73ක් ලබා ගත්තේය. එංගලන්තය සමග පැවැති විස්සයි20 ලෝක කුසලාන තරගයේදීද ඩිල්ෂාන් ලකුණු 55ක් රැස් කිරීමට සමත් විය.පෙරහුරු තරගවලදී ලකුණු අතරට පිවිසීමට කිත්රුවන් විතානගේ, ලහිරු තිරිමාන්න, ඇන්ජලෝ මැතිව්ස් හා දිනේෂ් චන්දිමාල් සමත් වීම ශ්‍රී ලංකා කඳවුරට විශාල ශක්තියකි. අද තරගය ලහිරු තිරිමාන්නට විශේෂ එකකි. ඒ, ඔහු ප්‍රථම වතාවට ශ්‍රී ලංකා කණ්ඩායමේ උපනායකත්වය දරන නිසාවෙනි.ශ්‍රී ලංකා විස්සයි20 කණ්ඩායමට ප්‍රථම වතාවට ඔවුන්ගේ සුපිරිතම පිතිකරුවන් දෙදෙනා නැතිව වුවද, ලසිත් මාලිංග, සුරංග ලක්මාල් හා අජන්ත මෙන්ඩිස් වැනි දක්ෂ පන්දු යවන්නන් සමග ශ්‍රී ලංකාව හොඳින් සන්නද්ධ වූ ‘සුදු පන්දුවේ’ කණ්ඩායමක් බවට පත්ව සිටී.ශ්‍රී ලංකාව හා එංගලන්තය අතර අද පැවැත්වෙන්නේ හයවැනි ජාත්‍යන්තර විස්සයි20 ක්‍රිකට් තරගයයි. මෙතෙක් පැවැති තරගවලදී ශ්‍රී ලංකාව තරග තුනක්ද, එංගලන්තය තරග දෙකක්ද ජය ගෙන සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=s1405202</link>
    <topic>බංග්ලාදේශයේ ක්‍රිකට් පුහුණුකරු හතුරුසිංහ</topic>
    <author/>
    <content>ශ්‍රී ලංකා පිලේ හිටපු ආරම්භක පිතිකරු චන්දික හතුරුසිංහ බංග්ලාදේශ ජාතික ක්‍රිකට් පිලේ පුහුණුකාර තනතුරට පත්වී ඇත.බංග්ලාදේශ ක්‍රිකට් බලධාරීන් සමග පසුගිය දිනවල සාකච්ඡා පැවැති අතර ඔහු එම තනතුර බාර ගැනීම සඳහා දැනට පුහුණුකරු ලෙස කටයුතු කරන ඔස්ට්‍රේලියාවේ නිව් සවුත් වේල්ස් ප්‍රාන්ත පිලේ පුහුණුකාර තනතුරෙන් ඉවත් වූ බව ක්‍රිකින්ෆෝ වෙබ් අඩවිය වාර්තා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=s1405203</link>
    <topic>19න් පහළ පාපන්දු තරගාවලියට ජනප්‍රිය පාසල් 20ක් එක් වෙති</topic>
    <author>ප්‍රින්ස් ගුණසේකර</author>
    <content>පාසල් 20ක සහභාගිත්වයෙන් පැවැත්වෙන 19න් පහළ පාපන්දු තරගාවලිය මේ මස 22වැනිදා කොළඹ සුගතදාස ක්‍රීඩාංගණයේ දී ආරම්භ වෙයි. තරග 40කින් සමන්විත මේ තරගාවලියේ ජයග්‍රාහකයින්ට කාගිල්ස් ආයතනයෙන් පිරිනැමෙන 'කොත්මලේ චොක්ස්' කුසලානය පිරිනැමේ.ශ්‍රී ලංකා පාසල් පාපන්දු සංගමයේ සහයෝගය ඇතිව පාපන්දු සම්මේලනය සංවිධානය කරන මේ තරගාවලිය පිළිමලුන් පිටුදැකීමේ ක්‍රමයට පැවැත්වේ.ශ්‍රී ලංකාවේ පාසල් පාපන්දු ක්‍රීඩාව දියුණු කිරීමේ අදහසින් සංවිධානය කර ඇති මේ තරගාවලියේ දක්ෂ ක්‍රීඩකයින් විශේෂ සංචිතයකට එක්කර ගැනීමට අදහස් කෙරේ.පළමු දින තරගය කොළඹ සහිරා විදුහල හා හමීඩ් අල් හුසේනි විදුහල අතර පැවැත්වේ. පාසල් පාපන්දු ‍ක්ෂේත්‍රයේ ඉතාම ප්‍රබල කණ්ඩායම් දෙකක් වන මේ විදුහල් අතර අවසන්වරට පැවැති තරග‍යේ දී සහිරා විදුහල ජයගත් අතර පාපන්දු ලෝලීන් දසදහසක් පමණ තරගය නැරැඹීමට එක්ව සිටියහ.මහා ක්‍රිකට් තරග පැවැත්වෙන ආකාරයට මෙම‍ පාපන්දු තරගාවලියේ පළමු වටයේ තරග සංවිධානය වේ.මේ 27වැනිදා සාන්ත ‍ජෝශප් - සාන්ත පීතර අතර තරගය සී‍.ආර්.පිටියේ පැවැත්වෙන අතර එදිනම රාජකීය – සාන්ත තෝමස් පාපන්දු ගැටුම ද පැවැත්වීමට නියමිතය.මේ 28වැනිදා ආනන්ද -නාලන්දා තරගය කැම්බල් පෙදෙස ක්‍රීඩාංගණයේ පැවැත්වෙන අතර එදිනම කලුතර දී ජෝශප් වාස් - හෝල් ක්‍රොස් තරගය ද පැවැත්වේ.කාණ්ඩ හතරකට බෙදා පැවැත්වෙන තරගාවලියේ මූලික වටයේ ප්‍රතිළුල අනුව කණ්ඩායම් 8ක් අවසන් වටයට සුදුසුකම් ලබති.අර්ධ අවසන් වටයේ තරග 8ක් හා අවසන් පූර්ව වටයේ තරග 4ක් පැවැත්වෙන අතර තෙවැනි ස්ථානය තේරීමේ තරගයක් ද පැවැත්වීමට කටයුතු යොදා ඇත.තරගාවලියට සහභාගිවන පාසල් මෙසේය.‘ඒ’ කාණ්ඩය – සාන්ත ජෝශප්, සාන්ත පීතර, කලුතර හෝලි ක්‍රොස්, වෙන්නප්පුව ජෝශප් වාස්, නුගේගොඩ ලයිසියම්‘බී’ කාණඩය – සාන්ත තෝමස්, රාජකීය, මාරිස්ටෙලා, සාන්ත මේරි, රෝයල් ඉන්ස්ටිටියුට්‘සී’කාණ්ඩය – සහිරා, හමීඩ් අල් හුසේනි, හින්දු වි, ලුම්බිණි, බ්‍රිතාන්‍ය ජා.පා.‘ඩී’කාණ්ඩය – ආනන්ද, නාලන්දා, ද මැසිනොද්, සාන්ත බෙනඩික්ට්, ඕවර්සීස් ජා.ප..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=s1405204</link>
    <topic>රුපියල් මිලියනයක තෑගි ගෙනෙන ‘ඇවන්ට් ගාර්ඩ්’ කුසලාන බාස්කට්බෝල් තරගාවලිය 23දා සිට</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා බාස්කට්බෝල් තරග ඉතිහාසයේ ප්‍රථම වරට ජයග්‍රාහකයන්ට රුපියල් මිලියනයකට ආසන්න මුදල් තෑගි පිරිනැමෙන ‘ඇවැන්ට් ගාර්ඩ්’ කුසලාන බාස්කට්බෝල් තරගාවලිය මේ මස 23දා සිට ලබන මස 21වැනිදා දක්වා කොළඹ පොලිස් පිටියේදී හා හෙන්රි පේද්‍රිස් පිටියේදී පැවැත්වේ.අන්තර් සමාජ බාස්කට්බෝල් කණ්ඩායම් 13ක් එක්වන මේ තරගාවලියේ ප්‍රථම ස්ථානයට රු.500,000ක මුදල් ත්‍යාගයක් පිරිනැමෙන අතර දෙවැනි ස්ථානයට රු.250,000ක් හා තෙවැනි ස්ථානයට රු.150,000ක් පිරිනැමීමට නියමිතය. මීට අමතරව දක්ෂතම ක්‍රීඩකයාට මෙන්ම ජනප්‍රියම ක්‍රීඩකයාටද මුදල් ත්‍යාග පිරිනැමේ.මෙරට ප්‍රකට ආරක්ෂක සේවා පවත්වන ආයතනයක් වන ඇවන්ට් ගාර්ඩ් ආයතනය, ශ්‍රී ලංකා බාස්කට්බෝල් සංගමයේ සහයෝගයෙන් සංවිධාන කරන මේ තරගාවලියට වැඩි ආකර්ශණයක් ලබාදීම සඳහා තරග වදින සෑම කණ්ඩායමකටම විදෙස් ක්‍රීඩකයන් ඇතුලත් කිරීමට කටයුතු යොදා තිබීම විශේෂත්වයකි.ඒ අනුව සෑම කණ්ඩායමකටම විදෙස් ක්‍රීඩකයන් දෙදෙනකු බැගින් ක්‍රීඩා කිරීමට නියමිතය. මේ යටතේ ආරම්භක තරගාවලියට ලිතුවේනියාව, නයිජිරියාව හා සර්බියාව නියෝජනය කරමින් ක්‍රීඩකයෝ ‍එක්වෙති.‘මෙරට තුළ ආරක්ෂක සේවා සපයන ආයතනයක් වන ඇවන්ට් ගාර්ඩ් ආයතනය ක්‍රීඩාව සඳහාද දායකත්වය ලබාදෙමින් බාස්කට්බෝල් තරගාවලියක් සංවිධානය කිරීමට කටයුතු කළා.ශ්‍රී ලංකාවේදී ප්‍රථම වරට ජයග්‍රාහී කණ්ඩායමට විශාල මුදල් ත්‍යාගයක් පිරිනැමෙන අතර තරග වදින කණ්ඩායම් සඳහා විදෙස් ක්‍රීඩකයන් එක් කර ගනිමින් තරගාවලියේ විශේෂත්වයක් ඇති කිරීමට අපි බලාපොරොත්තු වෙනවා. විදෙස් ක්‍රීඩකයන් වැඩි වශයෙන් ගෙන්වා ගැනිමින් මේ තරගාවලිය ඉදිරි සෑම වසරකදීම පැවැත්වීමට කටයුතු කරනවා’ යැයි මේ පිළිබඳ පසුගියදා සිනමන් ග්‍රෑන්ඩ් හෝටලයේපැවැති මාධ්‍ය හමුවේදී තරගාවලියේ සංවිධායකයන් වන ඇවන්ට් බාස්කට්බෝල් සංග‍‍මයේ සභාපති මංජුල යාපා මහතා පැවැසීය.ඇවන්ට් ගාර්ඩ් ආයතනයේ සභාපති නිශ්ශංක සේනාධිපති මහතාද මෙහිදී අදහස් දැක්වීය. ඇවන්ට් ගාර්ඩ් කුසලානය හා කණ්ඩායම් නිල ඇදුම් එළි දැක්වීමද මෙහිදී සිදු කෙරිණි.මූලික වටයේ දී 'ඒ' සහ 'බී' කාණ්ඩ යටතේ සියලු කණ්ඩායම් අතර තරග පවත්වනු ලබන අතර අදාල කාණ්ඩවල ඉහළින් ම සිටින කණ්ඩායම් 4 අවසන් පූර්ව වටයට සුදුසුකම් ලබති.තරගාවලියට එක්වන කණ්ඩායම්:‘ඒ’ කාණඩය-ඇවන්ට් ‘ඒ’, හම්බන්තොට බ්ලූස්, නාවික හමුදාව, ගුවන් හමුදාව, ඔටර්ස්, ඕල්ඩ් බෙන්ස්‘බී’ කාණ්ඩය-ඇවන්ට් ‘බී’, හම්බන්තොට බ්ලැක්ස්, කොළඹ බුල්ස්, කොළඹ බා.ස., යුද හමුදාව, පොලිසිය, වත්තල බා.ස.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=s1405205</link>
    <topic>ක්‍රීඩා අධ්‍යක්ෂ ජෙනරාල් මී.800 ශූරියට අත‍ දෙයි</topic>
    <author>ප්‍රින්ස් ගුණසේකර</author>
    <content>මීටර් 800 ඉසව්වේ කැපී පෙනෙන දස්කම් දක්වන හම්බන්තොට සූරියවැව පදිංචි ඩබ්ලිව්. කේ.එල්.ඒ.නිමාලි ක්‍රීඩිකාව හා ඇයගේ පුහුණුකරු කොළඹට ගෙන්වා සියලු පහසුකම් ලබාදීමට ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සූදානම් වෙයි.කොළඹ සුගතදාස ක්‍රීඩාංගණයේ පෙරේදා නිමාව දුටු තේරීම් තරග අවසානයේ දී ක්‍රීඩා අධ්‍යක්ෂ ජෙනරාල්වරිය මේ බව ක්‍රීඩිකාවට පැවැසුවාය. ඩබ්ලිව්.කේ.එල්.ඒ.නිමාලිගේ ඉල්ලීම වූයේ සූරියවැව මහජන ක්‍රීඩාංගණය සංවර්ධනය කර දෙන ලෙසය.එහෙත් ඒ සඳහා කාලය ගතවන බැවින් කොළඹ සුගතදාස පිටියේ දී පුහුණුව ලබා ගැනීමට කඩිනමින් අවස්ථාව සලසාදීම ක්‍රීඩා අධ්‍යක්ෂ ජෙනරාල්වරියගේ අදහස විය.'නිමාලිගේ පුහුණුවට අවශ්‍ය සියලු පහසුකම් දෙනවා. ඇයගේ පුහුණුකරු දකුණු පළාත් සභාවේ සේවය කරන්නෙක්. ඔහුට බස්නාහිර පළාතේ රැකියා අවස්ථාව උදාකරදීමට හැකියි. නිමාලිගේ දක්ෂතා රටට ලබා ගැනීමට අවශ්‍යයි. ඇය අපට සිටින දක්ෂතම මලල ක්‍රීඩිකාවක්.' අධ්‍යක්ෂ ජෙනරාල්වරිය පැවැසුවාය.ඩබ්ලිව්.කේ.එල්.ඒ.නිමාලි මීටර් 800 විනාඩි 2:04:65කින් නිමා කළ අතර ආසියානු ක්‍රීඩා උළෙලට හා පොදු රාජ්‍ය මණ්ඩලීය ක්‍රීඩා උළෙලට සුදුසුකම් ලබා ගත්තාය.ඇය පසුගිය වසරේ පැවැති ආසියානු ග්‍රොන් ප්‍රී තරගාවලියේ දී විනාඩි 2:05:90කින් රන් පදක්කම දිනා ගත් අතර එම වසරේම ජාතික ශූරතාවලියේ දී විනාඩි 2:04:32ක දක්ෂතාවක් පෙන්වූවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=s1405206</link>
    <topic>ජාතික සත් සාමාජික රගර් පිලටත් විදෙස් ක්‍රීඩකයෝ</topic>
    <author>ෆවුස් මොහොමඩ්</author>
    <content>ඉදිරියේ දී මෙරට 15 සාමාජික රගර් කණ්ඩායමට මෙන්ම සත් සාමාජික රගර් කණ්ඩායමට ද විදෙස් ක්‍රීඩකයන්ගේ දායකත්වය ලැබෙනු ඇතැයි ශ්‍රී ලංකා රගර් සංගමයේ මාධ්‍ය ප්‍රකාශක රිස්ලි ඉල්යාස් මහතා 'දිනමිණ'ට පැවැසීය. අන්තර්ජාතික රගර් සංගමයේ නීතිරිතිවලට අනුකූලව මේ වනවිට ලෝකයේ රගර් ක්‍රීඩාවේ නිරත බොහෝ රටවල ජාතික කණ්ඩායම්වලට විදෙස් ක්‍රීඩකයන් ඇතුළත්වන බව කී ඉල්යාස් මහතා රගර් ක්‍රීඩාවේ අභිවෘද්ධිය වෙනුවෙන් ශ්‍රී ලංකා කණ්ඩායමට ද විදේස් ක්‍රීඩකයන් ඇතුළත්විය යුතු බව කියා සිටි‍යේය.ආසියානු ෆයිව් නේෂන්ස් 15 සාමාජික රගර් තරගාවලියේ පිලිපීනය සමග පැවැති තරගයේ දී පළමුවරට ශ්‍රී ලංකා පිලට විදෙස් ක්‍රීඩකයන් දෙදෙනකු ඇතුළත්වීම මෙරට රගර් ක්‍රීඩාවේ අනාගතයට සුබවාදී වනු ඇතැයි ද ඒ මහතා විශ්වාසය පළකළේය. ෆිජී ජාතික ක්‍රීඩකයන් වන ජෝශප් ඩන් සහ වකව්ලගී එමෝරි පළමුවරට ශ්‍රී ලංකාව නියෝජනය කරමින් පිලිපීනය සමග තරගයට එක්වූහ.'ලෝකයේ මෙන්ම ආසියාවෙත් බොහෝ රටවල කණ්ඩායම්වලට කාලයක් තිස්සේ විදෙස් ක්‍රීඩකයන් ක්‍රීඩා කරනවා. නමුත් ‍අපේ කණ්ඩායමට විදෙස් ක්‍රීඩකයන්ගේ දායකත්වය ලබාගන්න බොහෝ කාලයක් බලා සිටින්නට සිදුවුණා. පසුගිය කාලයේ ජාතික රගර් සංගමයට පත්වූ ඇතැම් සභාපතිවරුන් අතින් එය ඉටුනොවීම කණගාටුවට කරුණක්.නමුත් වත්මන් සභාපති අසංග සෙනෙවිරත්න මහතාගේ උත්සාහයත්, කැපවිමත් මත දැන් අපිට ඒ අවස්ථාව ලැබී තිබෙනවා. විදෙස් ක්‍රීඩකයන් ශ්‍රි ලංකා පිලට ක්‍රීඩා කිරීමෙන් අපට ‍අන්තර්ජාතික මට්ටමේ ජයග්‍රහණ වැඩි වැඩියෙන් ලබාගැනීමට වගේම දේශීය ක්‍රීඩකයන්ගේ දස්කම් ඉහළ නංවාගැනීමටත් විශාල රුකුලක් වෙනවා. ඒ වගේම මෙය දේශීය රගර් ක්‍රීඩාවේ උන්නතියට විශාල දායකත්වයක් සපයන කරුණක්.' ඉල්යාස් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>20</day>
    </date>
    <link>http://www.dinamina.lk/2014/05/20/_art.asp?fn=f1405201</link>
    <topic>අධ්‍යාපනය නව මාවතකට යොමු කළේ වර්තමාන රජයයි</topic>
    <author/>
    <content>මහ මැතිවරණ, ජනාධිපතිවරණ මාතෘකා ඔස්සේ දේශපාලන කරළිය නැවත උණුසුම් වෙමින් තිබේ. පසුගිය කාලයේදී පිට පිට මැතිවරණ ජයගත් ආණ්ඩුව ඉදිරි ජාතික මැතිවරණවලට මුහුණ දෙන්නේ කෙසේද, විපක්ෂයේ දේශපාලනය කෙසේ සකස් වෙයිද, ජ්‍යෙෂ්ඨ දේශපාලනඥයකු වන නියෝජ්‍ය ඇමැති නන්දිමිත්‍ර ඒකනායක මහතා සමඟ සිදුකළ සංවාදයකි මේ.අද වුණත් ඕනෑම මැතිවරණයකින් අපට අතිබහුතර ආසන ප්‍රමාණයකින් ජය ගැනීමට පුළුවන්. මේ කාරණය මම ආණ්ඩුවේ දේශපාලනඥයකු විදිහට කියන දෙයක් පමණක් නොවෙයි. අද දේශපාලන කරළිය තුළ ඇති යථාර්ථය තමයි මම කියන්නේ. අද වුණත් ජනාධිපතිතුමාට තිබෙන ජනාදරය ජනප්‍රියත්වය පොඩ්ඩක්වත් අඩුවෙලා නැහැ. බලන්න ජනාධිපතිතුමා ජනතාව අතරට ගියාම තිබෙන ප්‍රතිචාරය.මේ ජනතා ප්‍රතිචාර බලහත්කාරයෙන් ලබාගන්නා එකක් නොවෙයි ජනතාවගේ හදපතුලෙන් ම ලැබෙන ප්‍රතිචාරයක් විදිහට හඳුන්වන්න පුළුවන්. මේ තත්ත්වය සසඳා බලද්දී ජනාධිපතිතුමාගේ ප්‍රතිරූපයට අලගු තියන්න පුළුවන් නායකයකු ඇතැයි මා සිතන්නේ නැහැ. රනිල් වික්‍රමසිංහ, අනුර කුමාර දිසානායක, සරත් ‍ෆොන්සේකා යන කිසිවෙකුට ජනාධිපතිතුමාගේ ප්‍රතිරූපය අබිබවා යනවා තබා ඊට ළංවීමටවත් පුළුවන්කමක් නෑ. ඒ නිසා ජනාධිපතිවරණයක් තිබ්බත් මහ මැතිවරණයක් තිබ්බත් අපට ජයග්‍රහණය ලබා ගැනීම අපහසු දෙයක් නොවෙයි.මේ තර්කවල තියෙන්නේ මොන විදිහේ පදනමක්ද කියන එක ප්‍රශ්නයක්. මම එහෙම කියන්නේ නිකම් ‍නොවෙයි පදනමක් ඇතිවයි. අපි ගමටත් නගරයටත් විශාල සේවයක් කර තිබෙනවා. ඒ නිසා ජනතාව ඉදිරියට යාමටත් ඔවුන්ගේ මතය විමසීමටත් අපට බියක් නැහැ. ජනතාව ජනාධිපතිවරණයක දී වගේම මහ මැතිවරණයකදීත් අපට පහසු ජයග්‍රහණයක් ලබා දීමට සූදානමින් ඉන්නවා. ඇතැම් අය පළාත් සභා මැතිවරණයේ දී ලැබූ ඡන්ද සංඛ්‍යාව හා ආසන ප්‍රමාණය ගණනය කිරීමට උත්සාහ කරනවා. ඒත් මේ ගණනය කිරීම්වල නිවැරදිතාවයක් ඇතැයි මා සිතන්නේ නැහැ. ඒ වගේම ජාතික මැතිවරණයක දී ලබන ප්‍රතිඵලය හා පළාත් සභා මැතිවරණයක දී ලබන ප්‍රතිඵලය සංසන්දනය කිරීමට හැකියාවක් නැහැ.අපට මහ මැතිවරණයක දී වුණත් ජනාධිපතිවරණයක දී වුණත්, පළාත් සභා මැතිවරණයක දී වුණත් ජයග්‍රහණය කිරීමට පුළුවන්කම තිබෙනවා. ඒ නිසා මැතිවරණ ජයග්‍රහණය ගැන අපට ගැටලුවක් නැහැ. අද අපට අවශ්‍ය කර තිබෙන්නේ ඉතාමත් වේගවත් ලෙස රටේ සංවර්ධන කටයුතු ඉදිරියට රැගෙන යාමයි. ඒ සඳහා ආණ්ඩුවට ඉතාමත් හොඳ වැඩපිළිවෙළක් හා ක්‍රමවේදයක් තිබෙනවා. මේ කාරණය හිතලුවක් නොවෙයි.අද ජනතාවට ඉතාමත් හොඳින් තේරී තිබෙනවා. මේ ආණ්ඩුව රට වෙනුවෙන් හා රටේ සංවර්ධනය වෙනුවෙන් අති විශාල සේවයක් ඉටුකර තිබෙන බව. මේ තත්ත්වය වටහා ගත් විපක්ෂය අද ආණ්ඩුව සිදුකළ හා සිදු කරන සියලු සංවර්ධන කටයුතුවල හොඳක් දකින්නේ නැහැ. ඔවුන්ගේ එකම අරමුණ වෙලා තිබෙන්නේ මේ සියලු දේවල් අසාර්ථක දේවල් කියලා මතයක් සමාජය තුළ ස්ථාපිත කිරීමටයි.මේ විදිහේ මතවාද ප්‍රතිපත්ති වගකිව යුතු විපක්ෂයකට සුදුසු දෙයක් විදිහට අපට හඳුන්වා දෙන්න බැහැ. වෙනත් රටවල විපක්ෂය හැමදේට ම විරුද්ධ වෙන්නේ නැහැ. හොඳ නරක නිරීක්ෂණය කර තමයි තීන්දු තීරණ ගන්නේ. ඒත් අපේ විපක්ෂයට වගකීම කියන කාරණය ගෑවිලාවත් නැහැ. මේ විදිහේ වගකීම් විරහිත විපක්ෂයකට සාර්ථක ගමනක් යාමටවත් කිසිදා බලය ලබා ගැනීමටවත් බැහැ.මේ අදහස් පළ කරන්නේ කවුද කියලා සලකා බැලිය යුතුයි. මේ කාරණය ගැන විග්‍රහ කරද්දී මේ චෝදනාවලට මූලික වෙලා ඉන්නෙම රාජ්‍ය නොවන සංවිධානවලට සම්බන්ධවෙලා රටට එරෙහිව කුමන්ත්‍රණ කරන අයත් දෙමළ ඩයස්පෝරාවේ පිරිසුත් තමයි. ඔවුන්ට මෙතැන දී මැදහත්භාවයක් හෝ යුක්තිගරුකභාවයක් නැහැ. අන්තවාදී විවේචනයක් තමයි කරන්නේ.ඒත් මැදහත් විදිහට බලන කෙනකුට වැටහීගෙන යන දේ තමයි යුද නිමාවෙන් පසු රටට විශාල සංවර්ධනයක් විතරක් නොවෙයි උතුරේ හා නැ‍ඟෙනහිර ප්‍රදේශවලට උපරිම සංවර්ධනයක් ඉටු කළේ මේ ආණ්ඩුව බව. අවුරුදු හැටක් ඉටුකර ගැනීමට නොහැකි වූ මහා පරිමාණ සංවර්ධනයක් පසුගිය අවුරුදු කිහිපයේ දී ඉටුකළා පමණක් නොවෙයි පුනරුත්ථාපන කටයුතු ප්‍රතිසංධාන කටයුතු ඉතාමත් ඉහළින් ඉටු කිරීමටත් මේ ආණ්ඩුවට පුළුවන් වෙලා තිබෙනවා.ඒ ගැන මැදහත්ව සිතන මතන ඕනෑම කෙනෙකුට වටහා ගැනීමට පුළුවන් කමක් තිබෙනවා. යුද නිමාවෙන් පසු මේ තරම් විශාල කාර්යභාරයක් ඉටුකළ ආණ්ඩුවක් නැහැ. ඒ සත්‍ය තත්ත්වය දැක දැක ඒක එහෙම නොවෙයි කියා කියන අය කරන්නේ ඉතාමත් වැරැදි අදහසක් අන්තර්ජාතික ප්‍රජාව ඉදිරියේ තැබීම පමණයි. නොවෙයි කියා කියන අය කරන්නේ ඉතාමත් වැරැදි අදහසක් අන්තර්ජාතික ප්‍රජාව ඉදිරියේ තැබීම පමණයි.නීතිය නිසි ලෙස ක්‍රියාත්මක ‍ෙනාවන බවට මේ අය තර්කයක් ඇති කරන්නේ කොහොමද කියලා ගැටලු සහගතයි. අනෙක අද නීතියක් නැහැ කියල එජාපයත් ජවිපෙත් අදහස් පළ කරනවා. ඒත් මේ අය තමයි එදා රටේ නීතිය නැති වෙන තැනට වැඩ කළේ. අද මේ උදවිය කියන කතා විනෝද සමයේ විහිළු කතා විදිහට තමයි බොහෝ අය සලකන්නේ. තවත් විදියකට කියනවා නම් මේ වගේ දේවල් වැදි බණ විදිහටත් හඳුන්වනවා.අපට එදා මතකනේ එක්සත් ජාතික පක්ෂය වැඩ කළ විදිහ. ඔවුන් නීතියට පිටින් තමයි කටයුතු කළේ. විනිසුරුවරුන්ගේ නිවෙස්වලට ගල් ගසන තරමට පහත් තලයකට වැටුණා. ඒ විතරක්ද ස්ත්‍රී දූෂකයන්ට, පාතාල චණ්ඩින්ට, විශේෂ සමාවක් හම්බ වුණෙත් එක්සත් ජාතික පක්ෂ ආණ්ඩු කාලයේ යැයි කීවොත් එහි වරදක් නැහැ. ඒ විදිහේ කළු පාට අතීතයක් ඇති අය නීතිය සාධාරණත්ව ගැන කතා කරන්නේ කොහොමද කියල ගැටලු සහගතයි. අනෙක ජනතා විමුක්ති පෙරමුණට නම් නීතිය, විනය ගැන කතා කිරීමට කිසිදු අයිතියක් නැහැ. ඔවුන් තමයි නීතිය සාමය හා විනය බිඳ වැටෙන විදිහට කටයුතු කළේ. මේ අය අද මේ විදිහට කටයුතු කිරීම විහිළුවක් විදිහට තමයි හඳුන්වාදීමට පුළුවන්කම තිබෙන්නේ.ඕනෑම කෙනෙකුට ඕනෑම විදිහක අදහසක් පළකළ හැකියි. ඒත් මේ ආණ්ඩුව අධ්‍යාපන ක්ෂේත්‍රයත් උසස් අධ්‍යාපන ක්ෂේත්‍රයත් ඉහළ තැනකට දැමීමට පුළුවන් වෙලා තිබෙනවා. ඒක එහෙම නොවෙයි කියලා කිසිවකුට කියන්න බැහැ. අධ්‍යාපන ක්ෂේත්‍රයට නව දැක්මක් නව ගමනක් ලබාදීමට අපට පුළුවන් වුණා. ඒක එහෙම නොවෙයි කියලා කිසිවෙකුට කියන්න බැහැ.මහින්දෝදය වැනි විද්‍යාගාර පහසුකම් ලබාදීම පමණක් නොවෙයි විශ්වවිද්‍යාල පද්ධතිය වෙත අලුත් සිසුන් බඳවා ගැනීම් ඇතුළු පහසුකම් ඉහළ දැමීමටත් කටයුතු කර තිබෙනවා. අපගේ ආණ්ඩුවේ අරමුණ වෙලා තිබෙන්නේ අධ්‍යාපන ක්ෂේත්‍රයට අවශ්‍ය පහසුකම් ඉහළ දැමීමට කටයුතු කිරීමයි. ඉදිරි කාලයේදී තව තවත් අධ්‍යාපන ක්ෂේත්‍රය ශක්තිමත් කිරීමට කටයුතු සැලසුම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405211</link>
    <topic>මෙරටින් මත් උවදුර තුරන් කිරීමටවිපක්ෂයට වඩා ආණ්ඩුවට වුවමනායි</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක</author>
    <content>මේ රටින් මත්ද්‍රව්‍ය උවදුර තුරන් කිරීමේ අවශ්‍යතාව හා වගකීම විපක්ෂයට වඩා ආණ්ඩුවට ඇති බවත් මත්ද්‍රව්‍ය වලට එරෙහිව කටයුතු කරන රටක් ලෙස කලාපය තුළ ද අප රටට නමක් දිනා ගැනීමට හැකි වී තිබෙන බවත් සභානායක වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (20) ප්‍රකාශ කළේය.එජාපය ඉදිරිපත් කළ විශ්වාසභංග යෝජනාව පිළිබඳ විවාදයට රජය වෙනුවෙන් එක් වෙමින් එසේ කී සභානායකවරයා මේ රටට මත්ද්‍රව්‍ය ගලා ඒම පාලනය වැළැක්වීමට ශක්තිමත් ජාලයක් රජය ඇති කරන බව ද කීය. විවාදයට එක් වෙමින් සභානායකවරයා තවදුරටත් මෙසේද කීය.රජය මත්ද්‍රව්‍ය පාලනය කිරීමට අපොහොසත් බව මේ යෝජනාව මඟින් කියනවා. මත්ද්‍රව්‍ය ප්‍රශ්නය අපි හැමෝටම වැදගත්. මත්ද්‍රව්‍ය උවදුර තුරන් කිරීමට අවශ්‍යතාවය හා වගකීම විපක්ෂයට වඩා ආණ්ඩුව ලෙස අපට තිබෙනවා.මේ විවාදය අපි ප්‍රමාද කලා යයි චෝදනා කළා. විපක්ෂනායකතුමා විදේශගත වූ නිසා එතුමා ලංකාවට අවාම මේ විවාදය කරමු කියලා විපක්ෂයේ ප්‍රධාන සංවිධායකතුමා අපට කිව්වා. අපි ඒ අනුවයි කටයුතු කළේ.රජය මෙහිදී ප්‍රජාතන්ත්‍රවාදී ලෙස කටයුතු කර තිබෙනවා.විපක්ෂය දින දෙකක් ඉල්ලුවා. ඒ අනුව අපි දින දෙකක් ලබා දුන්නා.ශ්‍රී ලංකාව තුළ හෙරොයින් නිපදවන්නේ නැහැ. මේ අනුව ශ්‍රී ලංකාව මත්ද්‍රව්‍ය බෙදා හැරීමේ කේන්ද්‍රස්ථානයක් යන මතය බිද වැටෙනවා.ඇෆ්ගනිස්ථානය,පකිස්ථානය වැනි රටවල් මත්ද්‍රව්‍ය කොතරම් ප්‍රමාණ වලින් හසුවෙනවාද?. විපක්ෂය මේ අපහසුවට පත් කරන්නට උත්සාහ කරන්නේ ශ්‍රී ලංකාවයි.විවෘත ආර්ථිකයේ හානිකර ප්‍රතිඵලයක් ලෙසත් මත්ද්‍රව්‍ය හෙරොයින් හදුන්වා දෙන්නට පුළුවන්. මත්ද්‍රව්‍ය වලට සම්බන්ධ අය අත්අඩංගුවට ගත්තට පස්සේ ඔවුන් සතු දේපල රාජසන්තක කිරීමට අවශ්‍ය නීතිමය ප්‍රතිපාදන තිබුණේ නැහැ. නමුත් ඒ සඳහා අවශ්‍ය නීතිමය ප්‍රතිපාදන තිබුණේ නැහැ.නමුත් ඒ සඳහා අවශ්‍ය නිතිමය ප්‍රතිපාදන අපගේ රජය විසින් ඇති කළා. මත්ද්‍රව්‍ය ජාවාරම් කරුවන් වෙනුවෙන් ක්‍රියාත්මක වීමට අවශ්‍ය නීතිමය වටපිටාව සැකසීම විවිධ පනත් සම්මත කරමින්මේ රජය කටයුතු කර තිබෙනවා.ඒවාට ස්තූති කිරීම වෙනුවට දෝශාභියෝගයක් ඉදිරිපත් කිරීම හාස්‍යජනකයි. අගමැතිතුමාගේ ලේකම්වරයකු සම්බන්ධ කරමින් අගමැතිවරයාට සහ රජයට මඩ ගැසීමට උත්සාහ කළා මේ සියල්ල පදනම් විරහිතයි. රජයට එරෙහිව ඉදිරිපත් කළ මේ යෝජනාව සකසා ඇත්තේ නිසි කරුණු අධ්‍යයනයකින් තොරවයි.මත්ද්‍රව්‍ය වැටලිම් සම්බන්ධයෙන් රජය පොලීසිය පියවර නොගත් බවට මේ අය චෝදනා කරනවා.සමහර හෙරොයින් ජාවාරම් කරුවන්ගේ දේපල රාජසන්තක කිරීමට අපි පියවර ගෙන තිබෙනවා. වෙලේ සුදා ඉන් අයෙක්. සමහර ජාවාරම්කරුවන් අත්අඩංගුවට ගැනීමට ජාත්‍යන්තර පොලීසියේ සහාය පවා අපි ලබා ගෙන තිබෙපනවා. කුඩු කිලෝ 25ක් ගෙන යාමට උත්සාහ කළ ලයිබීරියානු ජාතිකයා ප්‍රමුඛ පිරිසට නඩු පවරා තිබෙනවා.පකිස්තානු ජාතිකයකු ඇතුලු පිරිසකට නඩු පවරා තිබෙනවා.මෙරටට කුඩු බෙදාහරින ජාලයේ බොහෝ පිරිසක් අත්අඩංගුවට ගෙන තිබෙනවා.කුඩු සම්බන්ධයෙන් මහාධිකරණයේ නඩු පවරා විභාග වන නඩු 421ක් තිබෙනවා. මහේස්ත්‍රාත් අධිකරණයේ කැඳවන නඩු 589ක් තිබෙනවා. කුඩු සම්බන්ධයෙන් 55 දෙනෙකුට මරණිය දඩුවම නියම කර තිබෙනවා.178 දෙනෙකුට ජීවිතාන්තය දක්වා සිරදඩුවම් නියම කිර තිබෙනවා.394 දෙනෙකුට සිර දඩුවම් හා වෙනත් දඩුවම් නියම කර තිබෙනවා.ශ්‍රී ලංකාවට කුඩු බෙදා හරින ජාත්‍යන්තර ජාලය සම්බන්ධයෙන් රහසිගත විමර්ශන සිදු කරනවා.ඉන්දියාව ආශ්‍රිතවද ශ්‍රී ලංකාවට කුඩු බෙදා හරින විවිධ ජාලයන් ක්‍රියාත්මකයි. ඒවා සම්බන්ධයෙනුත් බොහෝ තොරතුරු අනාවරණය කර තිබෙනවා.ශ්‍රී ලංකා පොලසිය මත්ද්‍රව්‍ය කාර්්‍යාංශය රේගුව ඇතුළු සියලු අංශ සම්බන්ධ වෙමින් හෙරොයින් සම්බන්ධයෙන් පුළුල් විමර්ශන අපි සිදුකරනවා. අවශ්‍ය වැටලීම් සිදුකරනවා . නීතිමය පියවර ගන්නවා.අපේ රජය මත් කුඩු සම්බ්නධයෙන් සුවිශේෂී මැදිහත්වීමක් සිදු කරතිබෙනවා.කිසිදු බලපෑමකින් තොරව සියලු දෙනාට එකසේ නීතිය ක්‍රියාත්මක කරමින් මත්ද්‍රව්‍ය සම්බන්ධයෙන් ක්‍රියාත්මක වීමට රජය පියවර ගෙන තිබෙනවා. අපිට මඩ ගැහුවට මඩ වදින්නේ නැහැ. මත්ද්‍රව්‍ය ළගා ඒම වැළැක්වීම පාලනය කිරීම සඳහා ශකිත්මත් ජාලයක් රජය ඇති කර තිබෙනවා.මත්ද්‍රව්‍ය වලට එරෙහිව කටයුතු කරන රටක් ලෙස ශ්‍රී ලංකාව කලාපය තුළ ද නමක් තැබීමට සමත් වී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405212</link>
    <topic>රත්නපුර පොම්ප කැළේ ජල පිරිපහදුව රු. කෝටි 1000ක වියදමින් පුළුල් කෙරේ</topic>
    <author>උදුලා පීරිස්</author>
    <content>රුපියල් කෝටි 1000ක වියදමින් රත්නපුර පොම්ප කැළේ ජල පිරිපහදුව පුළුල් කිරීම හා කළු ගඟ ආශ්‍රිත ජලය ලබාගැනීම සදහා නව පොම්පාගාරයක් ඉදි කිරීමට රජය කටයුතු ආරම්භ කැර ඇත.ස්පාඤඤ රජයේ ණය ආධාර මත ඉදිකෙරෙන මේ ව්‍යාපෘතිය ජල සම්පාදන හා ජලා ප්‍රවාහන අමාත්‍ය දිනේෂ් ගුණවර්ධන හා රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහත්වරුන් අතින් ආරම්භ කෙරුණු මේ ව්‍යාපෘතිය මඟින් ප්‍රතිලාභීන් 140 000ක් ‍වෙත ජල සැපයුම් කළ හැකිය.ජලය හිගකමින් පීඩාවිදින රත්නපුර ‍ඇහැළියගොඩ, කිරි ඇල්ල , පැල්මඩුල්ල යන ප්‍රාදේශීය ලේකම් කොට්ටාසවල ජනතාවට මේ ව්‍යාපෘතිය මඟින් සෙත සැලසේ. රටේ සමස්ත ජල සම්පතින් විශාල ප්‍රමාණයක් මුහුදට ගලායන කළු ගගෙන් ජනතාවගේ පානීය ජල අවශ්‍යතාව සපුරාලීමට කළු ගඟේ විවිධ ප්‍රදේශ වලින් ජලය පවිත්‍රකර කොළඹ , කැස්බෑව, හෝමාගම, යන ප්‍රාදේශ වෙත ජල සැපයුම් කිරීමට ජල සම්පත් හා ජලා ප්‍රවාහන මණ්ඩලය මේ ව්‍යාපෘතිය මඟින් බලාපොරොත්තුවේ. විශාල වියඳමක් දරා නිෂ්පාදනය කරන මේ ජල ව්‍යාපෘතිය තුළින් ජනතාවට සහනදායී මිළට ජල සැපයුම සලසා දීමටත් රජය සැලසුම් සකස් කැර තිබේ.ජලය හිගකමින් පීඩා විදින රත්නපුර දිස්ත්‍රික්කයේ නාගරික සීමාවේ හා තදාසන්න ප්‍රදේශවල නළ ජල සැපයුම මේ වනවිට පවුල් 37000කට පමණක් සීමාවී ඇති බැවින් ජල සම්පාදන හා ජලාප්‍රවාහන ඇමැති දිනේෂ් ගුණවර්ධන මහතාගෙන් කළ ඉල්ලීමකට අනුව මේ ජල ව්‍යාපෘතිය ආරම්භ කිරීමට ජල සම්පත් හා ජලාප්‍රවාහන ඇමැති දිනේෂ් ගුණවර්ධන මහතා ඉදිරිපත්වීම සම්බන්ධයෙන් ඒ මහතාට තම ප්‍රශංසාව ඵල කරන බවද රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා පැවසීය.මේ ජල ව්‍යාපෘතිය තුළින් ජනතාවගේ සුභ සාධනය සැලසීමක් සේම රටේ සංවර්ධනයක් සිදුකෙරෙන ව්‍යාපෘතියක් බැවින් කිසිම විටක ලාභය පදනම් වූ ව්‍යාපෘතියක් නොවන බවද ඇමැතිවරයා අවධාරනය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405213</link>
    <topic>උල්කාපාත වර්ෂාවක් මේ 23, 24 දෙදින දී</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>මේ 23 , 24 දිනයන්හිදී උල්කාපාත වර්ෂාවක් පෘතුවියට නිරීක්ෂණය වේ. උල්කාපාත වර්ෂාවේ උපරිමය මේ 24 දින ශ්‍රී ලංකාවේ වේලාවෙන් දහවල් 12.30ට පමණ වේ. එබැවින් ශ්‍රී ලංකාවාසින්ට මේ උල්කාපාත වර්ෂාව නැරඹීමේ හැකියාව ඉතා අඩු බව නවින තාක්ෂණය පිළිබඳ ආතර් සී ක්ලාක් ආයතනය ප්‍රකාශ කරයි.කැමලෝපර්ඩලීඩ්ස් ( camelopardalids ‍) නම් උතුරු අර්ධ ගෝලයේ උත්තරත් ධ්‍රැවයට ආසන්නව පිහිටි තාරකා රාශිය කේන්ද්‍ර කර ගනිමින් මෙය දිස් වේ. 209 P ලීනියර් වල්ගාතරුව ගමන් කළ මාර්ගය හරහා පාතුවිය මේ 23 , 24 ගමන් කරයි.මේ වල්ගාතරුවෙන් ගිලිහුනු ග්‍රහක කැබලි සහ අංශු තුලින් පෘතුවිය ගමන් කිරීමෙන් පාතුවියේ ගුරුත්වාකර්ශනයට මේ කැබලි හසු වී පෘතුවියට කඩා වැටීම මේ උල්කාපාත වර්ෂාවට හේතු වේ. මෙය උතුරු අර්ධ ගෝලයේ ඉහළ අක්ෂාංශ රටවලට නිරීක්ෂණය වීමේ ප්‍රවනතාවය වැඩි අතර සමකය ආසන්නව පිහිටි අප රටට නිරීක්ෂණය නොවන තරම්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405214</link>
    <topic>සංවර්ධනය කරා යන ශ්‍රී ලංකාවට එරෙහිව නඟන චෝදනා තර්කානුකූල නැහැ</topic>
    <author/>
    <content>නිදහස හා සාමය සමඟින් සංවර්ධනය කරා ගමන් කරන ශ්‍රී ලංකාවට එරෙහිව එල්ල වන චෝදනා කිසිසේත් තර්කානුකූල නොවන බව පාකිස්ථානය අවධාරනය කරයි.ශ්‍රී ලංකාව සහ පාකිස්ථානය අතර දිඟු කලක සිට මිත්‍ර සබඳතා පවතින අතර අන්තර්ජාතික වේදිකාවේ දී සෑම අවස්ථාවකම ශ්‍රී ලංකාවට සහාය දක්වන බව පාකිස්ථාන ජනාධිපති මම්නූන් හුසේන් (Mamnoon Hussain) මහතා ප්‍රකාශ කරයි.නිල සංචාරයක් චීනය බලා පිටත්ව ගිය ශ්‍රී ලංකා ජනාධිපති මහින්ද රාජපක්ෂ මහතා සමඟ චීනයේ ෂැංහයි නුවර දී ඊයේ (20) පස්වරුවේ පැවැති ද්වීපාර්ශවික සාකච්ඡාවේ දී පාකිස්ථාන ජනාධිපතිවරයා මේ බව සඳහන් කර ඇත.අද (21) ආරම්භ වීමට නියමිත අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ 4 වැනි සමුළුවට බාහිරව මෙම හමුව පැවැති අතර ජනාධිපති මහින්ද රාජපක්‍ෂ මහතා ඊයේ (20) පෙරවරුවේ චීනයට ළඟා විය. ඒ මහතා අද සමුළුව ඇමතීමට නියමිත ය.ජනාධිපති මහින්ද රාජපක්‍ෂ සහ පාකිස්ථාන ජනාධිපති මම්නූන් හුසේන් (Mamnoon Hussain) මහත්වරු අතර මේ ද්විපාර්ශ්වික සාකච්ඡා පැවැත් වූ අතර, එහිදී ඒ මහතා ශ්‍රී ලංකාවට පාකිස්ථානයේ නොසැළෙන සහයෝඟය පළකර සිටියේය."පාකිස්ථානය ඔබ සමඟයි" ජනාධිපති හුසේන් මහතා මෙහිදී පැවසූ අතර "පාකිස්ථානය ත්‍රස්තවාදයෙන් පීඩා වින්ඳා. තවමත් පීඩා විඳිනවා. දෙවියන්ගේ කැමැත්තෙන් අපි මේ උවදුරෙන් මිදෙනවා"යැයි ද ප්‍රකාශ කළේය."පාකිස්ථානය සැමවිටම අන්තර්ජාතික වේදිකාවල දී ශ්‍රී ලංකාවට සහාය දක්වනවා", යයි පැවසූ පාකිස්ථාන ජනාධිපතිවරයා එය එසේ වන්නේ ශ්‍රී ලංකාවට එරෙහිව එල්ල වන චෝදනා කිසිසේත් තර්කානුකූල නොවන නිසා බව පැහැදිලි කළේය. එක්සත් ජාතීන්ගේ මානව හිමිකම් කවුන්සිලය ඇතුළු යුද සමයේ දී හා ඉන්පසුව ශ්‍රී ලංකාවට සහාය දැක්වීම පිළිබඳව ජනාධිපති මහින්ද රාජපක්‍ෂ මහතා පාකිස්ථානයට සිය ස්තුතිය පුද කළේය.යුද්ධය අවසන් වනවාත් සමඟ රජය විසින් ගත් පශ්චාත්-යුධ පියවර පිළිබඳව විස්තර කරමින් "මම අවධානමක් ගත්තා", යයි ශ්‍රී ලංකා ජනාධිපතිවරයා පැවසූ අතර "හිටපු සටන්කරුවන් 14,000 ක් අපි සමාජගත කළ බවද ඔවුන් පුනරුත්ථාපනය කිරීමේ හොඳම අධිකාරිය සමාජය බව මට හැඟී ගිය බවද සිහිපත් කළේය.යුද්ධය අවසන් වී මසක් තුළ ළමා සොල්දාදුවන් 595 දෙනෙකු නැවත ඔවුන්ගේ දෙමාපියන්ට භාර දුන් අතර එය අවධානමක් එහෙත් එය වටින බව සිතූ බවද හෙතෙම පැවසීය."ඔබට සුබපැතුම්" පාකිස්ථාන ජනාධිපතිවරයා මෙහිදී සඳහන් කළේය. "එය විශාල ජයග්‍රහණයක්" එය ඔබගේ ජනතාවට හා රජයට දීර්ඝ සටනක්" ඔබ විසින් භාවිතා කළ ප්‍රතිපත්තීන් කුමක් වුව ද ඒවා සාර්ථක බව පැහැදිලියි, හෙතෙම කීය.ශ්‍රී ලංකාව පාකිස්ථානය කෙරෙහි දක්වන සහයෝගය පිළිබඳව ද හුසේන් මහතාට පැහැදිලි කළ මහින්ද රාජපක්‍ෂ මහතා ශ්‍රී ලංකාව සමඟ පවත්නා සබඳතාවන් පිළිබඳ සිය රටේ හැඟීම් සම්බන්ධයෙන් ද විස්තර කළේය."ශ්‍රී ලංකා ජනතාව හා ශ්‍රී ලංකා රජය අපිට සැමවිටම සහාය දැක්වූවා", ජනාධිපති හුසේන් මහතා පැවසීය. "රටවල් කිහිපයක් කෙරෙහි පමණක් අපි තුළ විශේෂ හැඟීමක් තිබෙනවා". දෙරට අතර ක්‍රිකට් සංචාර නැවත ආරම්භ කිරීම පිළිබඳව ද රාජ්‍ය නායකයෝ දෙපල සාකච්ඡා කළහ.මේ වසර අග දී පාකිස්ථාන කණ්ඩායම ශ්‍රී ලංකාවෙහි ක්‍රීඩා කිරීමට නියමිත ය. "අපි එහි ගොස් ක්‍රීඩා කළ යුතුයි. පාලනය කිරීමේ අයිතිය ත්‍රස්තවාදීන් සතුකර ගැනීමට අපිට ඉඩ දිය නොහැකියි", ශ්‍රී ලංකා ජනාධිපතිවරයා සඳහන් කළේය.සාකච්ඡාවට ලක් වූ අනෙකුත් ක්ෂේත්‍ර අතරට වෙළෙඳ සබඳතා තරකර ගැනීම ඇතුළත් විය. "අපි ප්‍රථමයෙන් නිදහස් වෙළෙඳ ගිවිසුමකට එළැඹියේ ශ්‍රී ලංකාව සමඟියි", ජනාධිපති හුසේන් මහතා පැවසීය. කෙසේ වෙතත් දෙරට අතර වෙළෙඳ සබඳතා ඉහළ නැංවීමේ විශාල ඉඩප්‍රස්ථා පවතින බවට දෙරටේ නායකයෝ එකඟවූහ.අවස්ථා ගවේශනයට පෞද්ගලික අංශයට ඉඩ සලසමින් දෙරට අතර ව්‍යාපාර දූත හුවමාරුව සාකච්ඡාවට ලක් වූ තවත් විකල්පයකි. විදේශ කටයුතු ඇමැති මහාචාර්ය ජී.එල්. පීරිස්, ජනාධිපති කාර්ය මණ්ඩල ප්‍රධානී ගාමිණී සෙනරත්, චීනයේ ශ්‍රී ලංකා තානාපති රංජිත් උයන්ගොඩ මහත්වරු, විදේශ අමාත්‍යාංශ ලේකම් ෂෙනුකා සෙනෙවිරත්න මහත්මිය ඇතුළු පිරිසක් ද මේ සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405215</link>
    <topic>චීනය බලා පිටත්ව ගිය ජනපති ෂැංහයි නුවරට ළඟාවේ</topic>
    <author/>
    <content>නිල සංචාරයක් සඳහා චීනය බලා පිටත්ව ගිය ජනාධිපති මහින්ද රාජපක්‍ෂ මහතා ඊයේ (20) පෙරවරුවේ චීනයේ ෂැංහයි නුවරට ළඟා විය. ඒ මහතාගේ චාරිකාවේ දී ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ 4 වන සමුළුවට (CICA) සහභාගී වීමට නියමිතයි.ෂැංහයි හි පූදොංග් (Pudong) අන්තර්ජාතික ගුවන්තොටුපළේ දී ජනාධිපති මහින්ද රාජපක්ෂ මහතා ඇතුළු ශ්‍රී ලංකා නියෝජිත කණ්ඩායම ෂැංහයි මහ නගර සභාවේ නියෝජ්‍ය මහ ලේකම් හුවෑංග් රොංග් (Huang Rong), විදෙස් රටවල්වල මිත්‍රත්වය සඳහා වන ෂැංහයි මහජන සංගමයේ විධායක උප සභාපති වෑංග් ෂිඕෂු (Wang Xiaoshu) හා චීනයේ ශ්‍රී ලංකා තානාපති රංජිත් උයන්ගොඩ මහත්වරුන් විසින් මහත් හරසරින් පිළිගත්හ.ජනාධිපතිවරයා අද (21) ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ සමුළුවට සහභාගී වීමට හා සමුළුව ඇමතීමට නියමිතව ඇත. එම සමුළුවට සහභාගීවීමට අමතරව ජනාධිපති මහින්ද රාජපක්‍ෂ මහතා සමුළුවට සහභාගී වීම සඳහා චීනයට පැමිණ සිටින රාජ්‍ය නායකයන් කිහිප දෙනකු සමඟ ද්විපාර්ශ්වික සාකච්ඡාවල නිරත වීමට ද නියමිතව තිබේ.මහින්ද රාජපක්‍ෂ මහතා චීන ජනාධිපති ෂී ජින්පින්ග් (Xi Jinping) මහතා හා ජනාධිපති ආර්යා පෙංග් ලියුආන් (Peng Liyuan) මහත්මිය විසින් පවත්වනු ලබන පිළිගැනීමේ භෝජන සංග්‍රහයට හා සන්ධ්‍යා සංස්කෘතික උළෙලට සහභාගී වනු ඇත.විදේශ කටයුතු ඇමැති මහාචාර්ය ජී.එල්. පීරිස්, ජනාධිපති කාර්ය මණ්ඩල ප්‍රධානී ගාමිණී සෙනරත්, චීනයේ ශ්‍රී ලංකා තානාපති රංජිත් උයංගොඩ හා ලුතිනන් යෝෂිත රාජපක්ෂ මහත්වරු මෙන්ම විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මියද මේ චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405216</link>
    <topic>ජනවාරි-මාර්තු තුන් මාසයේදී රජයටඩොලර් බිලියන 2.8ක අපනයන ආදායමක්</topic>
    <author>චමීර ඇල්ලදෙණිය</author>
    <content>2014 ජනවාරි සිට මාර්තු දක්වා සිදුකළ සමස්ථ අපනයන අමෙරිකන් ඩොලර් බිලියන 2.8 ක් ආදායමක් උපයා ගැනීමට රජය සමත්ව තිබේ.  2013 වසරේ එම කාලය තුළ සිදුකළ සමස්ථ අපනයන අගය ඩොලර් බිලියන 2.36 ක් වූ අතර, ඒ අනුව පසුගිය වසරේ මුල් කාර්තුවට සාපේක්ෂව මේ වසරේ අපනයන වර්ධනය 15.7% ක් බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි.2014 වසරේ අපනයන වර්ධනය සදහා කෘෂිකර්ම, කාර්මික හා මත්ස්‍ය නිෂ්පාදන බෙහෙවින් ඉවහල් වී ඇති අතර, 2014 වසරේ මුල් කාර්තුව පිළිබඳ අවධානය යොමු කිරීමේ දී මත්ස්‍ය අපනයන ආදායම ඩොලර් මිලියන 71 ක් වූ අතර, එය පසුගිය වසරේ එම කාල පරිච්ඡේදය හා සැසදීමේ දී 23% ක ඉහළ යාමකි.මේ කාලසීමාව තුළ කෘෂිකාර්මික නිෂ්පාදන හරහා ලැබූ සමස්ථ ආදායම ඩොලර් මිලියන 635.24 ක් ද, කාර්මික නිෂ්පාදන හරහා ලැබූ ආදායම, ඩොලර් මිලියන 2086 ක්ද විය. මෙය පිළිවෙළින් 21% ක හා 18% ක වර්ධනයකි. කාර්මික අපනයන ආදායමේ වැඩි නියෝජනය ඇගලුම් අපනයන හරහා සපුරා තිබූ අතර, එය ඩොලර් මිලියන 1257 ක් ලෙස වාර්තා විය.2013 මුල් කාර්තුවේ ඇගලුම් අපනයනය හා සැසදීමේදී මෙය 20% ක වර්ධනයකි. තවද කෘෂිකාර්මික නිෂ්පාදන අපනයන ආදායම ගත්කළ, පොල් ආශ්‍රිත අපනයන 68% කින් වර්ධනය වී ඩොලර් මිලියන 125 ක් වාර්තා තර තිබිණි. එමෙන්ම තේ අපනයන ආදායම ඩොලර් මිලියන 383 ක් වූ අතර, මෙය 16% ක වර්ධනයකි.2014 මුල් කාර්තුව තුළ අපනයන වර්ධනය සඳහා දායක වූ සෙසු ක්ෂේත්‍ර වනුයේ සැකසූ ආහාර, සම්භාණ්ඩ, රබර් හා කඩදාසි කර්මාන්ත නිෂ්පාදනයන්ය. මේ නිපැයුම් අපනයන හරහා ලැබූ සමස්ථ ආදායමඅමෙරිකානු ඩොලර් මිලියන 646 ක් වූ අතර, 2013 මුල් කාර්තුවට සාපේක්ෂව මෙහි වර්ධනය 27% කි. වර්ග නොකළ සෙසු අපනයනයන් හරහා ඩොලර් මිලියන 11 ක් උපයා තිබූ අතර, එහි වර්ධනය 44% ක් වේ.2014 වසරේ මාර්තු මාසයට අදාළ යාවකාලික අපනයන අගය පමණක් සැලකූ විට, මේ වසරේම පෙබරවාරි මාසයට සාපේක්ෂව අපනයන අංශ රැසක ප්‍රගමනයක් දැකිය හැකි අතර, කාර්මික නිෂ්පාදන අංශය මෙහිලා ප්‍රධාන ස්ථානයක් හිමිකරගෙන සිටී. ඒ අනුව, මාර්තු මස තුළ ලබා තිබූ සමස්ථ අපනයන ආදායම ඩොලර් බිලියන 1.06 ක් ලෙස සටහන් වී තිබිණි.මාර්තු මාසයේ අපනයන වර්ධනයට ඉවහල් වූ භාණ්ඩ ප්‍රභේදය වන්නේ නිමි අපනයනයන් ය. 2014 පෙබරවාරි මාසයේ සටහන් වී තිබූ අපනයන ආදායම වූ ඩොලර් මිලියන 841 හා සැසදීමේදී මෙය 27 % ක වර්ධනයකි.තවද 2014 මාර්තු මස සමස්ථ අපනයන ආදායමින් ඩොලර් මිලියන 154 ක් තේ වලින්ද, ඩොලර් මිලියන 454.54 ක් ඇගලුම් වලින්ද, ඩොලර් මිලියන 784 ක් කාර්මික නිෂ්පාදන අපනයනයෙන්ද ලැබූ අතර, මේ වසරේ පෙබරවාරි මසට සාපේක්ෂව එම ක්ෂේත්‍රයන්හි වර්ධනය පිළිවෙළින් 34% ක්, 16% ක් හා 26% කි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405217</link>
    <topic>පාවහන් පතුලේ සඟ‍වා ඉන්දියාවට රත්රන් ගෙන යන්න හැදූ කාන්තාවන් දෙදෙනකු ඇතුළු 3ක් අත්අඩංගුවට</topic>
    <author>සුභාෂිණී සේනානායක</author>
    <content>පාවහන් තුළ සඟ‍වා ඉන්දියාවේ මුම්බායී දක්වා රැගෙන යාමට තැත් කළ රුපියල් ලක්ෂ 120 ට අධික වටිනාකමකින් යුත් රත්රන් තොගයක් සමඟ පුද්ගලයන් තිදෙනකු කටුනායක බණ්ඩාරණායක ගුවන්තොටුපළ රේගු නිලධාරීන් විසින් පෙරේදා (19) අත්අඩංගුවට ගෙන ඇත.රත්රන් කිලෝ එකයි ග්රෑම් 400ක් බරැති රත්රන් බාර් 24ක් මෙලෙස අත්අඩංගුවට ගෙන ඇත. අවුරුදු 62, 34 වයසැති කාන්තාවන් දෙදෙනකු සහ අවුරුදු 37 වියැති පුද්ගලයකු මෙසේ රේගු අත්අඩංගුවට ගෙන ඇති අතර යූ එල් 141 ගුවන් යානයෙන් මේ රන් තොගය රැගෙන යාමට සූදානමින් සිටිය දී රේගු භාරයට ගෙන ඇත.මේ රත්රන් තොගය නීති විරෝධී ලෙස රටින් පිටකිරීමට තැත් කර ඇත්තේ රාගම සහ කදාන පදිංචි පිරිසක් වේ.මේ අතර ඉතා සුක්ෂම අයුරින් සිරුර තුළ සඟවා ඉන්දියාවට ගෙන යාමට තැත් කළ රුපියල් පහළොස් ලක්ෂ විසිදහසකට අධික වටිනාකමකින් යුත් රන් මාල හා වළලු තොගයක් ද රේගුව අත්අඩංගුවට ගෙන ඇත. මේ පුද්ගලයා සතුව තිබී රත්රන් මාල තුනක් සහ වලලු හතරක් රේගු භාරයට ගෙන ඇත. සිද්ධීන් දෙකම සම්බන්ධයෙන් රේගුව වැඩිදුර පරීක්ෂන සිදු කරන බව රේගු මාධ්‍ය ප්‍රකාශක ලෙස්ලි ගාමීනී මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405218</link>
    <topic>නීති විද්‍යාල ප්‍රවේශ විභාගයේ ප්‍රශ්න ඉංග්‍රීසියෙන් දුන්නත් පිළිතුරු ඕනෑම බසකින්</topic>
    <author>රන්ජිත් පද්මසිරි ස්වර්ණා විජේකෝන් සහ සුභාෂිණී සේනානායක</author>
    <content>නීති විද්‍යාල ප්‍රවේශ විභාගයේ ප්‍රශ්න පත්‍රය ඉංග්‍රීසි භාෂාවෙන් ලබා දුන්නත් ඕනෑම මාධ්‍යයකින් ඊට පිළිතුරු ලබා දිය හැකි බවත් අයදුම්කරුවන්ගේ දැනුම පරීක්ෂා කිරීම සඳහා මේ පියවර ගෙන ඇති බව අධිකරණ ඇමැති රවුෆ් හකීම් මහතා ඊයේ (20) පාර්ලිමේන්තුවේදී කීය.නීති හා අධ්‍යාපන කොමිසම ගෙන ඇති මෙම තීරණයට අදාළ රෙගුලාසි ඉදිරිපත් කිරීම ඉදිරියේදී සිදුකරන බව ඇමැතිවරයා කියා සිටියේ දිඟාමඩුල්ල දිස්ත්‍රික් මන්ත්‍රීනී ශ්‍රියාණි විජේවික්‍රම මහත්මිය ඇසූ අතුරු ප්‍රශ්නයකට පිළිතුරු වශයෙනි.ඉංග්‍රීසි මාධ්‍යයෙන් පමණක් ප්‍රශ්න පත්‍රයක් ලබා දීම සිංහල හා දෙමළ මාධ්‍යයෙන් අධ්‍යාපනය ලැබූ දරුවන්ට කරන අසාධාරණයක් නොවේදැයි විජේවික්‍රම මහත්මිය විමසා සිටියාය.කොළඹ දිස්ත්‍රික් මන්ත්‍රී රෝසි සේනානායක මහත්මිය වාචික පිළිතුරු අපේක්ෂාවෙන් වර්ෂ 2006 සිට 2011 දක්වා කාලය තුළ නීති විද්‍යාල ප්‍රවේශ විභාගයට එක් එක් මාධය අනුව පෙනී සිටි ශිෂ්‍ය සංඛ්‍යාව විමසා අසා තිබු ප්‍රශ්නයට පිළිතුරු දීමෙන් පසු විජේවික්‍රම මහත්මිය මේ අතුරු ප්‍රශ්නය ඇසුවාය.නීති විද්‍යාලයට බදවා ගැනීමේදී දැනට නීතිය හදාරණ වැඩිහිටි සිසුන්ට ඇතුළත් වීමට නොහැකි වන අයුරින් රෙගුලාසි සකස් කර ඇති බවට කළුතර දිස්ත්‍රික් මන්ත්‍රී අජිත් පී පෙර්රා මහතා කළ ප්‍රකාශය ප්‍රතික්ෂේප කළ අමැතිවරයා එවැනි තීරණයක් කොමිසම තවම ගෙන නොමැති බව කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n1405219</link>
    <topic>අසභ්‍ය දර්ශන නරඹමින් සිටිමහනුවර 39ක් අත්අඩංගුවට</topic>
    <author>ඉන්දික පොල්කොටුව</author>
    <content>මහනුවර නගර මධ්‍යයේ පිහිටි ජෝර්ජ් ඊද සිල්වා උද්‍යානය තුළ සිට ජංගම දුරකථන මගින් අසභ්‍ය දර්ශන නරඹමින් සිටි පුද්ගලයන් තිස්නව දෙනකු මහනුවර කොට්ඨාස දූෂණ මර්දන ඒකකය මගින් අත්අඩංගුවට ගනු ලැබ ඇත.ඉකුත් සති දෙක තුළ මේ පිරිස අත්අඩංගුවට ගෙන ඇති අතර ඔවුන් භාවිතා කළ ජංගම දුරකථන වැඩි ප්‍රමාණයක් ඉතා වටිනා මිල අධික ජංගම දුරකථන බැව් අනාවරණය විය. මෙලෙස නගර මධ්‍යයේ පිහිටි ජෝර්ජ් ඊ ද සිල්වා උද්‍යානය තුළ තරුණ පිරිස් ජංගම දුරකථන මගින් අසභ්‍ය දර්ශන නරඹන බවට ලද තොරතුරු මත පොලිසිය විසින් අදාළ වැටලීම් කරනු ලැබීය.සැකකරුවන් මහනුවර ප්‍රධාන මහේස්ත්‍රාත් වසන්ත කුමාර මහතා හමුවට ඉදිරිපත් කිරීමෙන් පසු එක් අයකුට රුපියල් 500 බැගින් ඔවුනට රුපියල් 19,500ක දඩ මුදලක් නියම කළේය. මෙයට අමතරව සැකකරුවන්ට තරයේ අවවාද කළ මහේස්ත්‍රාත්වරයා අදාළ ජංගම දුරකථන රාජසන්තක කිරීමට නියෝග කළේය.මහනුවර කලාප I භාර ජ්‍යෙෂ්ඨ පොලිස් අධිකාරී දිනේෂ් කරුණානායක මහතාගේ උපදෙස් මත මහනුවර කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ප්‍රදීප් කෝට්ටගේ මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052110</link>
    <topic>මන්ද මානසික දැරියට හදි කළ සැකකරු රක්ෂිත බන්ධනාගාරයට</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>ඇල්පිටිය පිටිගල ප්‍රදේශයේ මන්ද මානසික තරුණියක් රවටා දූෂණය කොට දරු ගැබක් ලබා දී ගැබිණියක් කළ සැකකරු පිටිගල ‍පොලිස් ස්ථානාධිපති, ප්‍රධාන පොලිස් පරීක්ෂක උදය කුමාර මහතාගේ උපදෙස් පරිදි අත්අඩංගුවට ගෙන ඇල්පිටිය මහේස්ත්‍රාත් කේසර සමරදිවාකර මහතා වෙත ඉදිරිපත් කිරීමෙන් අනතුරුව මේ මස 28 වන දින දක්වා රක්ෂිත බන්ධනාගාරගත කරන ලෙස නියෝග කළේය.දූෂණයට ලක් කරන ලද මන්ද මානසික තරුණිය දැනටමත් මාස 4ක ගැබිනියක් බවත් ඇය මහමෝදර රජයේ රෝහලේ ප්‍රතිකාර ලබන බවත් දැනගැනීමට ඇත.පිටිගල ප්‍රධාන පොලිස් පරීක්ෂක උදය කුමාර, කාන්තා පොලිස් සැරයන් ශිරන්ති (1652) පොලිස් සැරයන් සුනිල් (24091) යන නිලධාරී මහත්ම මහත්මීන් ඇතුළු කණ්ඩායමක් පරීක්ෂණ පවත්වා මෙම සැකකරු අත්අඩංගුවට ගෙන අධිකරණය වෙත ඉදිරිපත් කර ඇත...</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052111</link>
    <topic>මියගිය විශාල තල්මසෙකු ඊයේ අහංගම මුහුදු වෙරළට ගොඩගසලා</topic>
    <author>රවිදු ලසිත දීයගහගේ අහංගම සමූහ</author>
    <content>මියගිය විශාල තල්මසෙකු ඊයේ (20) අහංගම මුහුදු වෙරළට ගොඩගසා තිබුණි.අඩි තිහක් පමණ දිග මේ තල්මසාගේ උදරය පැත්තේ විශාල කැපුම් තුවාලයක්ද දකින්නට ලැබුණි.තල්මසා නැඹීමට විශාල පිරිසක් මිදිගම මුහුදු වෙරළ වෙත පැමිණෙමින් සිටියහ.         .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052112</link>
    <topic>මත්ද්‍රව්‍ය මර්දනයටප්‍රබලව කටයුතු කළඑකම රට ශ්‍රී ලංකාවයි</topic>
    <author/>
    <content>මත්ද්‍රව්‍ය මර්දනය කිරීමට ශ්‍රී ලංකාව වැනි තද පියවර ගෙන ඇත්තේ කුමන රටදැයි රාජ්‍ය භාෂා හා සමාජ ඒකාබද්ධතා ඇමැති වාසුදේව නානායක්කාර මහතා පාර්ලිමේන්තුවේ දී ඊයේ (20) ප්‍රශන කළේය.කොටි ත්‍රස්තවාදය විනාශ කළ රජය විස මත්ද්‍රව්‍ය ජාවාරම නතර කිරීමට පියවර ගෙන ඇතැයි අමෙරිකානු තානාපතිනියසිය වාර්තාවක් මගින් සනාථ කර ඇති බව පෙන්වා දුන් නානායක්කාර මහතා මත්ද්‍රව්‍ය ජාවාරම්කරුවන් හෙළිදරව් කරන යෝජනාවක් ගෙනාවානම් ඊට සහාය දෙන බව ද කීය.මේ විශ්වාස භංග යෝජනාවට අපේ සහාය නොමැති බව කී නානායක්කාර මහතා මත්ද්‍රව්‍ය මර්දනයට ප්‍රබල ලෙස කටයුතු කර ඇති එකම රට ශ්‍රී ලංකාව බවත් ඒ වැඩපිළිවෙළ හමුවේ ගුණාලා වෙලේ සුදාලා අතුරුදන්ව ඇති බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052113</link>
    <topic>කුඩු ජාවාරමට වැට බැන්ඳ නිසාඑජාපයට මුදල් ලැබීම අඩු වෙලා</topic>
    <author/>
    <content>මෙරටට මත්කුඩු ගෙන එන ක්‍රමවේද අහුරාලීමට රජය පියවර ගැනීමත් සමඟ මත්ද්‍රව්‍ය ජාවාරම්කරුවන්ට ආදායම් අහිමි වී ඇති බවත් මේ හේතුවෙන් එක්සත් ජාතික පක්ෂයට මුදල් ලැබීම් අඩු වී ඇති බවත් ක්‍රීඩා ඇමැති මහින්දානන්ද අලුත්ගමගේ මහතා පාර්ලිමේන්තුවේ දී ඊයේ (20) ප්‍රකාශ කළේය.කේම්බ්‍රිජ් එකට හවසට ගොස් තේ බොන අය අතරත් මාතර දී කුරුඳු පොලු ප්‍රහාර එල්ල කළ අය අතරත් වැඩියෙන්ම සිටියේ කුඩුකාරයන් බව ද අමැතිවරයා අණාවරණය කළේය.කුඩු ගෙන්වන්නේ ත්‍රස්තවාදියෝ හා පාතාලයේ අය බව කී ඇමැතිවරයා එල්ටීටීඊ කාරයන් මේ අතර ඉදිරියෙන් සිටින බව කීවේය.එජාපයට ඇති ප්‍රශ්නය කුඩුවත් කැසිනෝවත් නෙවන බව කී අලුත්ගමගේ මහතා කතා කරන්න දෙයක් නැතිව විශ්වාස භංග යෝජනාවක් එජාපය ගෙනා බවත් දවල් හීන බලන එජාපයට මේ ආණ්ඩුව වට්ටන්නට බැරි බවත් කී අතර ජනතාව වෙනුවෙන් කළ යුතු සියල්ල මේ ආණ්ඩුව ඉටු කර තිබෙන බවත් අවධාරණය කළේය.ඇමැති මහින්දානන්ද අලුත්ගමගේ මහතා මේ කරුණු අනාවරණය කළේ ඊයේ එජාපය රජයට එරෙහිව ගෙනා විශ්වාස භංග යෝජනාවට අදහස් දක්වමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052114</link>
    <topic>එජාපයේ විශ්වාස භංගයදේශපාලන වාසි ගන්නක්</topic>
    <author/>
    <content>ක්‍රමෝපාය සංවර්ධන පනතේ යෝජනාවලට අපේ පක්ෂය සහාය නොදුන් නිසා දේශපාලන වාසියක් ගැනීමට එජාපය මේ විශ්වාස භංග යෝජනාව ගෙනා බව අධිකරණ ඇමැති රවුෆ් හකීම් මහතා ඊයේ (20) පාර්ලිමේන්තුවේ දී ප්‍රකාශ කළේය.විශ්වාස භංග යෝජනාවේ සඳහන් කරුණු පිළිගත නොහැකි බව කී ඒ මහතා තමන් ඊට විරුද්ධ බවත් මේ සඳහා තම සහාය ලබා ගැනීමට හැකිවේය කියා එජාපය සිතුවා නම් ඔවුන්ගේ මෝඩකම පෙනෙන බවත් පෙන්වා දුන්නේය.මත් උවදුර මැඩලීම සඳහා රජය ඉතා හොඳින් කටයුතු කර ඇති ආකාරය සිරගතව සිටි අයගේ ප්‍රමාණයෙන් තේරුම් ගත හැකි බව ද කී ඒ මහතා මත්ද්‍රව්‍ය වැරදිකරුවන්ට දඬුවම් කිරීම වසරින් වසර වැඩි වී ඇති බව ද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052115</link>
    <topic>වයඹ වාරි ජල හිඟයට පිළියම්</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක</author>
    <content>වයඹ පළාතේ වාරි ජල හිඟය අවසන් කිරීමට අවශ්‍ය පියවර ගෙන ඇති බවත් දැනට පොලොන්නරුවට ලබා දෙන බෝවතැන්න ජලාශයේ ජලය ඉදිරියේදී වයඹ පළාතට ලබා දීමට කටයුතු කරන බව වාරිමාර්ග හා ජල කළමනාකරණ අමැති නිමල් සිරිපාල ද සිල්වා මහතා ඊයේ (20) පාර්ලිමේන්තුවේදී ප්‍රකාශ කළේය.වාර්මාර්ග ව්‍යාපෘති සඳහා මුදල් ලබා නොදෙන බවට හම්බන්තොට දිස්ත්‍රික් පාර්ලිමේන්තු මන්ත්‍රී සජිත් ප්‍රේමදාස මහතා විසින් කළ චෝදනාව ප්‍රතික්ෂේප කළ අමැතිවරයා වාරි කරමාන්තය සඳහා රුපියල් බිලියන 39ක් ලබා දීම නිසා වාරි කර්මාන්තය විශාල ප්‍රගතියක් ලබා ඇතැයිද කීවේය.මොරගහ හා කළුගඟ ව්‍යාපෘති මගින් පොලොන්නරුවට ජලය ලබා දීමෙන් බෝවතැන්න ජලාශයේ ජලය වයඹ පළාතට ලබා දෙන බව කී ඇමැතිවරයා දැදුරු ඔය ජලාශය මගින්ද විශාල ප්‍රෙද්ශයකට ජල පහසුකම් සපයන බව කීය.පොල්පිතිගම මහමඩගල්ල හා හක්වටුනාව වාරි ව්‍යාපෘතීන් සඳහා ජලය ලබා දීමේදී ඒ අවට පදිංචි කරුවන්ට හානියක් සිදු නොවන පරිදි සංවර්ධන කටයුතු සිදු කරන බවද කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052116</link>
    <topic>රාජ්‍ය සේවකයන්ට දේශීය රෙදිවලින් නිම වූ නිල ඇඳුමක්</topic>
    <author>චමීර ඇල්ලදෙණිය</author>
    <content>සියලුම රාජ්‍ය සේවයන්ට දේශීය රෙදි වලින් නිම වූ නිල ඇඳුමක් ලබා දීමට රජයේ පියවර ගන්නා බව කර්මාන්ත හා වාණිජ කටයුතු නියෝජ්‍ය ඇමැති ලක්ෂ්මන් වසන්ත පෙරේරා මහතා පවසයි. ඒ සඳහා ග්‍රාමීය කර්මාන්ත නගා සිටුවීමේ අරමුණින් මහින්ද චින්තන ඉදිරි දැක්මට අනුව පේෂ කර්මාන්තය විශල වශයෙන් සංවර්ධනය කර ඇති බවද ඇමැතිවරයා පෙන්වා දුන්නේය.අත්යන්ත්‍ර පේෂ ගම්මාන පිහිටුවාලීමේ ව්‍යාපෘතිය යටතේ කර්මාන්ත හා වාණිජ කටයුතු අමාත්‍යාංශය විසින් රුපියල් මිලියන 3.8ක වියදමින් ඉදි කරන ලද සබරගමුව පළාතේ දෙවන පේෂකර්ම ගම්මානය ලෙස කෑගල්ල , රුවන්වැල්ල ප්‍රාදේශීය ලේකම් කොට්ඨාශයේ දුනුමාල පේෂකර්ම ගම්මානය ජනතා අයිතියට පත් කිරීම වෙනුවෙන් පැවැති උත්සවයෙදී නියෝජ්‍ය ඇමැතිවරයා මෙසේ කීය.කර්මාන්ත හා වාණිජ කටයුතු නියෝජ්‍ය ඇමැති නීතීඥ ලක්ෂ්මන් වසන්ත පෙරේරා හා සබරගමුව පළාත් ප්‍රධාන ඇමැති මහීපාල හේරත් යන මහත්වරුන්ගේ ප්‍රධානත්වයෙන් විවෘත කරන ලද මෙම පේෂකර්ම ගම්මානයෙන් සාර්ථකව පුහුණුව නිම කරන ලද පුහුණුලාභීන් ස්වයංරැකියා ලාභීන් ලෙස බල ගැන්වීම සඳහා අත්යන්ත්‍ර 25ක් හා අමතර උපාංග රැසක් බෙදා දීමද මෙහිදී සිදු කෙරිණි.විවෘත ආර්ථිකයත් සමඟම යම් තාක් දුරක කඩා වැටීමක් ඇති වුණත් වර්තමානය වන විට පේෂකර්ම නිෂ්පාදන සඳහා දේශීයව මෙන්ම විදේශීයව ද විශාල ඉල්ලුමක් පවතින බව කී පෙරේරා මහතා මෙවැනි කර්මාන්ත දියුණු කිරීමෙන් ග්‍රාමීය ජනාතවගේ ජීවන තත්ත්වය උසස් කිරීම, ග්‍රාමීය කාන්තාව සක්‍රීය ලෙස ආර්ථික සංවර්ධන ක්‍රියාවලියට එක් කර ගැනීමට හැකියාව ලැබෙන බවද කීය.දේශීය නිෂ්පාදන ඉහළ මට්ටමකට රැගෙන යාමට යමින් ඉදිරියේදී සෑම රාජ්‍ය ආයතනයකම දේශීය ඇඟළුම් භාවිතයෙන් නිෂ්පාදිත නිල ඇඳුමක් හඳුන්වා දීමට අදහස් කරන බවද ඇමැතිවරයා වැඩිදුරටත් කීවේය.දුනුමාල පේෂකර්ම මධ්‍යස්ථායෙන් පුහුණුව ලැබූ තෝරා ගත් පුහුණුලාභීන් 25දෙනෙක් සඳහා රුපියල් ලක්ෂයක් පමණ වටිනා අත්යන්ත්‍ර ප්‍රදානය කිරීම හා පුහුණුව ලැබූ කාලයේ මෙන්ම ඉදිරි මාස 6ක කාලයක් සඳහා නිෂ්පාදනයට අවශ්‍ය අමුද්‍රව්‍ය නොමිලේ ලබා දීමටද කර්මාන්ත හා වාණිජ කටයුතු අමාත්‍යාංශය පියවර ගෙන ඇති අතර වර්ණ සංයෝජනය පිළිබඳ විශේෂ පුහුණුවක්ද ඔවුනට අමාත්‍යාංශය විසින් ලබා දී ඇත.සබරගමු පළාත් ඇමැති රංජිත් බණ්ඩාර, සබරගමුව පළාත් කර්මාන්ත අමාත්‍යාංශ ලේකම් ඩී.එම්.මාලනී යන මහත්ම මහත්මීහුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052117</link>
    <topic>මහනුවරසංවර්ධනයට ලක්ෂ 38000ක්</topic>
    <author>අසේල කුරුළුවංශ, ඉන්දික පොල්කොටුව හා නිහාල් ජයවර්ධන</author>
    <content>මහනුවර දිස්ත්‍රික් සංවර්ධන ඉතිහාසයේ ප්‍රථම වතාවට ආර්ථික සංවර්ධන අමාත්‍යාංශය මඟින් රුපියල් ලක්ෂ 38000 ක් ලබා දී ඇත.ගම නැඟුම, පළාත් නැඟුම, දිවි නැඟුම, එක ගමකට එක් වැඩක්, වනජීවී සංරක්ෂණය, ග්‍රාමීය පාසල් සනීපාරක්ෂක වැඩසටහන, මහජන නියෝජිත සංවර්ධන වැඩසටහන් යන ඒවාට මේ මුදල් වැය කිරීමට නියමිතය.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා මහනුවර දිස්ත්‍රික් ලේකම් කාර්යාලයේදී පැවති මාධ්‍ය හමුවකදී මේ බව අනාවරණය කළේය.මධ්‍යම පළාත් ප්‍රධාන ඇමැති සරත් ඒකනායක මහතා ද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052118</link>
    <topic>කොටි හිතවාදී දේශපාලනඥයන් යළි ශ්‍රී ලංකාව දෙසට</topic>
    <author>මහින්ද අලුත්ගෙදර</author>
    <content>ඉන්දීය මහ මැතිවරණයෙන් පරාජයට පත්වීමත් සමඟ එම පරාජය වසා ගැනීම සඳහා තමිල්නාඩුවේ කොටි හිතවාදී දේශපාලඥයන් යළිත් ශ්‍රී ලංකාව දෙසට අවධානය යොමු කිරීමේ අසාර්ථක ප්‍රයත්නයක නිරත වෙමින් සිටී. ශ්‍රී ලංකාව සම්බන්ධ ප්‍රතිපත්තිය පිළිබඳව ඉන්දීය නව රජය සළකා බැලිය යුතු බවට තමිල්නාඩුවේ විදුදලෙ චිරුතයිගල් කචි (Viduthalai Chiruthaigal Katchi) පක්ෂයේ සභාපති ටී. තිරුමාවලවන් ප්‍රකාශකර ඇත.පසුගියදා පැවැති ඉන්දීය මහ මැතිවරණයෙන් මේ ප්‍රද්ගලයා අන්ත පරාජයකට පත්ව තිබෙන අතර ප්‍රතිවාදී අපේක්ෂකයා වැඩි ඡන්ද 128,000ක් ලබා ගැනීමට සමත්ව තිබෙන බව වාර්තා වෙයි.මේ අතර තිරුමාවලවන්ගේ සඟයා ද මෙවර මැතිවරණයෙන් පරාජයට පත්ව තිබෙන අතර මේ දක්වා ඔවුන් වෙනුවෙන් ඡන්දය ප්‍රකාශ කළ ජන කොටසද ඡන්දය ලබානොදීම කැපී පෙනෙයි.කෙසේ වුවද මැතිවරණයේ පරාජය වසා ගැනීම සඳහා කොටි ත්‍රස්තවාදීන් සිහිපත් කරමින් නිවේදනයක් ද නිකුත්කර තිබෙන අතර ශ්‍රී ලංකාවේ ඊලාම් රාජ්‍යයක් ස්ථාපනය කළයුතු බවට එමඟින් ප්‍රකාශකර තිබේ.මෙවැනි ප්‍රකාශ නිකුත් කරමින් ශ්‍රී ලංකාවේ ඊළාම් රාජ්‍යයක් නිර්මාණය කිරීම ඔවුන්ගේ උත්සාහය වුවද එය සාර්ථක නොවනු ඇතැයි ද ත්‍රස්තවාදය පරාජයට පත්කළ ශ්‍රී ලංකාව මේ වනවිට සාමය හා නිදහස සමඟින් සාර්ථක මඟකට අවතීර්ණ වී තිබෙන බවද ඉන්දීය මාධ්‍ය වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052119</link>
    <topic>දුම්රිය රියැදුරාට පහර දුන් 2ක් පොලිසියට බාර ‍ෙදති</topic>
    <author>ශීලා උඩුවර හා චන්ද්‍රිකා පෙරේරා, නාරම්මල සමූහ</author>
    <content>මහව සිට කොළඹ කොටුව දක්වා ධාවනය කෙරෙන සීඝ්‍රගාමි කාර්යාල දුම්රියේ රියැදුරුට ඊයේ ( 20 ) උදේ අලව්ව දුම්රිය ස්ථානයේදී මගීන් පිරිසක් පහර දීමට තැත් කළේ යැයි පවසමින් මරදානේ දී මගීන් දෙදෙනක් අල්ලා පොලිසියට බාරදී තිබේ.කාර්යාල දුම්රිය පමාව පිළිබඳ උරණ වූ මගීන් පිරිසක් අලව්වේදී මාර්ගයට කොට දමා මාර්ගය අවහිර කොට කෑකෝ ගසමින් මහත් කලබලයක් කර දුම්රිය රියැදුරුට හා සහායකට පහරදුන් බව පවසමින් මේ මගීන් දෙදෙනා දුම්රිය රියැදුරන් හා සේවක පිරිසක් විසින් අල්ලා පොලිසියට බාරදුන් බව දුම්රිය ආරක්ෂක අංශය පවසයි.මේ නිසා ඊයේ උදේ දුම්රිය ගමන්වාර 28 ක් බොහෝ ප්‍රමාද වූ අතර දුම්රිය 6 ක් අවළංගු කිරීමට සිදුවූ බව දුම්රිය පාලක මැදිරිය කීය.මහව සිට කොළඹ කොටුව දක්වා ධාවනය කෙරෙන මෙම දුම්රිය සැමදාම ප්‍රමාද වීම නිසා මගී ජනතාව මෙම කලබලය කර ඇති අතර මාර්ගය අවහිර කරමින් උද්ඝෝෂණයක්ද කර තිබේ.මේ පිළිබඳ පොලිසිය හා දුම්රිය ගමනාගමන අධිකාරිවරයා සමග ද සාකච්ඡා කිරිමෙන් පසු දුම්රිය කීපයක් ධාවනය කරවීමට හැකිවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052120</link>
    <topic>බන්ධනාගාර නියාමකගේ නි‍ෙවස යැයි සිතා වෙනත් නිවෙසකට ප්‍රහාරයක්</topic>
    <author>බුද්ධිකා ඉඹුලාන</author>
    <content>තමා සිරගතව සිටියදී භාවිතා කළ ජංගම දුරකතන හා වෙනත් තහනම් ද්‍රව්‍ය අවස්ථා කීපයකදී අත්අඩංගුවට ගත්තේ යැයි බැඳි වෛරයක් හේතුවෙන් වනාතමුල්ල ප්‍රදේශයේ පුද්ගලයෙක් මැරවර පිරිසක් සමඟ පැමිණ බන්ධනාගාර නියාමක වරයෙක්ගේ නිවසකට ප්‍රහාරයක් එල්ල කර ඇත.අදාල නිවස නිසිලෙස හඳුනා නොගැනීම නිසා අසල්වාසී නිවසකට මෙම ප්‍රහාරය එල්ල වී ඇති අතර එම අවස්ථාවේදී බන්ධනාගාර නියාමකවරයාද නිවසේ සිට නැත.මත්ද්‍රව්‍ය චෝදනා මත මැගසින් බන්ධනාගාර‍යේ සිර දඬුවම් විඳි මෙම පුද්ගලයා වනාතමුල්ල ප්‍රදේශයේ පදිංචි කරුවෙක් වන අතර ඔහු බන්ධනාගාර නියාමක වරයාගේ නිවස සොයා මැර කල්ලියක්ද සමඟ මරදාන ප්‍රදේශයට පැමිණ තිබේ.මෙම මැරයන් ,අවට ප්‍රදේශවාසීන්ගෙන් බන්ධනාගාර නියාමකයාගේ නිවස පිළිබඳ විමසුවද කිසිවෙක් ඒ පිළිබඳ නිසිතොරතුරක් ලබා නොදීම නිසා වැරදි හඳුනාගැනීමක් මත ප්‍රහාරයනියාමකයාගේ නිවසට යාබද නිවසට එල්ල කර ඇත.අසල වූ ගොඩ නැගිල්ලක තිබූ CCTVකැමරාවක මෙම දර්ශන සටහන් වී ඇති අතර ඒ මගින් ,ප්‍රහාරයට පැමිණි පුද්ගලයන් හඳුනාගෙන තිබේ.මේ වන විට බන්ධනාගාර නියාමක වරයාගේ නිවසට පොලිස් ආරක්ෂාව ලබා දී ඇති අතර සිද්ධිය පිළිබඳ මරදාන පොලිසිය පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052121</link>
    <topic>විශ්‍රාම වැටුප් බැංකුවෙන් ගන්න අයදුම්පත් 1000ක්</topic>
    <author>උදුලා පීරිස්</author>
    <content>‍විශ්‍රාම වැටුප් පාරිතෝෂිකය බැංකු මගින් ගෙවීමේ වැඩ පිළිවෙල සම්බන්ධයෙන් ජනතාව දැනුවත්කර මාසයක් වැනි කෙටිකාලයකදී එම ක්‍රමයට විශ්‍රාම වැටුප් ලබා ගැනීමට කැමැති විශ්‍රාමිකයන්ගේ අයදුම් පත් 1000කට අධික ප්‍රමාණයක් විශ්‍රාම වැටුප් දෙපාර්තමේන්තුව වෙත ලැබී ඇතැයි රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ.සෙනෙවිරත්න මහතා පැවසීය.මේ අයදුම්පත් අතරින් 650කට අධික අයදුම් කරුවන් වෙත විශ්‍රාම වැටුප් පාරිතෝෂිකය මේවන විට ‍ගෙවා අවසන් කර ඇති බවත් ඇමැතිවරයා අවධාරනය කළේය.විශ්‍රාම වැටුප් පාරිතෝෂිකය ගෙවීම සම්බන්ධව විශ්‍රාම වැටුප් දෙපාර්තමේන්තු නිළධාරීන් සමග රාජ්‍ය පරිපාලන හා ස්වදේශ කටයුතු අමාත්‍යාංශයේ පැවැති සාකච්වකදී ඇමැතිවරයා මේ බව කීය.දෙපාර්තමේන්තුවට අවශ්‍ය බවත් කිසිදු ගෙවීමක් හෝ අනවශ්‍ය ලියකියවිලි කිසිවක් අවශ්‍ය නොවන බවත් ඇමැතිවරයා කියා සිටියේය.අමාත්‍යාංශ ලේකම් පී. බී. අබේකෝන්, විශ්‍රාම වැටුප් අධ්‍යක්ෂ ජනරාල් සුනිල් හෙට්ටි ආරච්චි, ඇතුළු නිලධාක් මෙම අවස්ථාවට පැමිණ සි‍ටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=n14052122</link>
    <topic>වායුගෝලයට මුදාහරින කාබන්ඩයොක්සයිඩ් අවම කිරීමේ වැඩපිළිවෙළක් සකසන්න</topic>
    <author/>
    <content>පරිසරයට මුදා හරින කාබන්ඩයොක්සයිඩ් ප්‍රමාණය අවම කිරීමේ වැඩපිළිවෙළක් ක්‍රියාත්මක කරන ලෙස ලොව සියලු රටවලින් ඉල්ලා සිටින බව සෞඛ්‍ය ඇමැති මෛත්‍රිපාල සිරිසේන මහතා ලෝක සෞඛ්‍ය සංවිධානයේ වාර්ෂික සම්මේලනය අමතමින් ඊයේ (20) ප්‍රකාශ කළේය. ස්විට්සර්ලන්තයේ ජිනීවා නුවර ලෝක සෞඛ්‍ය සංවිධාන මූලස්ථානයේදී පැවැති එම සමුළුව ඇමතූ ඇමැති මෛත්‍රිපාල සිරිසේන මහතා මෙසේද පැවසුවේය.කාබන්ඩයොක්සයිඩ් සහ වෙනත් හරිතාගාර වායු බරපතළ ලෙස අපගේ වායුගෝලයට මුදාහැරීම හේතුවෙන් මේ වනවිට සිදුව තිබෙන පාරිසරික හා වායු දූෂණය නිසා අප වෙසෙන ග්‍රහලෝකය එහි ජනතාවත් සමගම ඉක්මණින්ම රෝගී යෝධයෙක් බවට පත්වෙනු ඇත. කාර්මීකරණය වූ ජාතීන් මෙම ව්‍යසනයේ වරදකරුවන් වේ. ඔවුන් විසින් පොසිල ඉන්ධන සහ තත්ත්වයෙන් බාල ඉන්ධන බල උත්පාදක ඩීසල් යන්ත්‍ර සඳහා යොදාගැනීම මගින් විශාල වශයෙන් කාබන්ඩයොක්සයිඩ් වායුගෝලයට මුදාහරිනු ලබයි.මේ නිසා කාලගුණික වෙනස්කම් මහජනතාවගේ සෞඛ්‍ය සහ යහ පැවැත්ම විනාශ කිරීමට ඉඩ ඇත. ශ්‍රී ලංකාව වැනි ඝර්ම කළාපීය රටවල් සමහර බෝවන රෝගවලට ගොදුරුවීමේ අවදානම ඉහළ ගොස් ඇත. විශේෂයෙන්ම මදුරුවන් සහ වෙනත් කෘමින් විසින් බෝකරන ඩෙංගු උණ සහ මැලේරියා වැනි වාහක රෝග ඒ අතරින් ප්‍රධාන වේ. ඩෙංගු රෝගය අප රටට එල්ල වී ඇති බරපතළ තර්ජනයකි.එම නිසා අතිගරු ජනාධිපති මහින්ද රාජපක්ෂ මැතිතුමා මගේ ඉල්ලීමක් පරිදි ජනාධිපති ඩෙංගු කාර්යසාධක බලකායක් ස්ථාපිත කොට ඊට නායකත්වය එතුමා විසින් ලබාදෙන ලදි. මෙම ජනාධිපති ඩෙංගු කාර්යසාධක බලකායට වැදගත් අමාත්‍යාංශ වන ආරක්ෂක, නීතිය හා සාමය, පළාත් පාලන, රාජ්‍ය පරිපාලන, අධ්‍යාපන, ආපදා කළමනාකරණ යනාදී අමාත්‍යාංශ ඇතුළත් කරනු ලැබීය.එහිදී ආරක්ෂක අමාත්‍යාංශය නියෝජනය කරමින් ත්‍රිවිධ හමුදාව, පොලීසිය සහ සිවිල් ආරක්ෂක බලකාය ශ්‍රී ලංකාවේ සෑම දිස්ත්‍රික්කයකම මදුරුවන් බෝවන ස්ථාන තුරන් කිරීම සඳහා එම ස්ථාන පිරිසිදු කිරී‍ෙම් කටයුතුවලට සහාය වූහ. එමෙන්ම අපගේ කාර්ය මණ්ඩලවලට ලබාදෙන ලද සායනික පුහුණුව නිසා පසුගිය කාලය තුළ ඩෙංගු නිසා සිදුවන මරණ අනුපාතය පහත අගයකට ගෙනඒමට හැකි විය. මීට අමතරව මැලේරියා මර්දනය මගින් ශ්‍රී ලංකාව ලෝකයට ආදර්ශයක් සපයා ඇත.2012 වර්ෂයේ සිට මේ වනතෙක් අප රට තුළින් මැලේරියා රෝගීන් වාර්තා වී නැත. මෙහිදී ගෝලීය සෞඛ්‍ය කණ්ඩායමේ අධ්‍යක්ෂ ශ්‍රීමත් රිචඩ් ෆීචෙම් මහතා ප්‍රකාශ කළ පරිදි ශ්‍රී ලංකාව ලෝකයට මැලේරියාව තුරන් කරන්නේ කොහොමද යන්න පෙන්වාදී තිබෙනවා.ඒ සම්බන්ධයෙන් අපේ රට අසාමාන්‍ය ප්‍රගතියක් පෙන්වා දී තිබෙනවා. පසුගිය වසර 10 තුල අප ක්‍රියාත්මක කළ වැඩපිළිවෙළ නිසා අපේ රටේ සියයට 99 දශම 9ක් ම මැලේරියාවෙන් නිදහස් රටක් බවට පත් වී තිබෙනවා. මැලේරියා තුරන් කිරීම පිළිබඳ ලෝක සෞඛ්‍ය සංසදයේ 09 වන වාර්ෂික මහා සමුළුව මෙම වසරේ ඔක්තෝබර් මස 15 සිට 17 දක්වා ශ්‍රී ලංකාවේ දී පැවැත්වෙනවා.ඊට ශ්‍රීමත් රිචඩ් ෆීවෙම් මහතා ප්‍රධාන ආරාධිතයා ලෙස සහභාගී වෙනවා. ඔබ ඇතුලු බොහෝ නියෝජිතයින් පිරිසක් ඊට සහභාගි වනු ඇතැයි ‍මම විශ්වාස කරනවා. ඒ වගේම මේ අවස්ථාවේ දී මා ඉල්ලීමක් කරනවා සියලුම රටවලින් විශේෂයෙන් පරිසරයට මුදාහරින කාබන්ඩයොක්සයිඩ් ප්‍රමාණය අවම කිරීමේ වැඩපිළිවෙල ක්‍රියාත්මක කරන්න කියා. එසේ නොවුනහොත් සංවර්ධනය වෙමින් පවතින සහ දුප්පත් රටවල් එම ව්‍යසනයේ ගොදුරු බව පත්වෙනු ඇතැයි ද ඇමැතිවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405211</link>
    <topic>කුඹුරු ගොඩ කළ තිදෙනාටපස් ඉවත් කර යළි හාන්න නියෝග</topic>
    <author>ලුණම සමූහ සනත් ගමගේ</author>
    <content>වී වගා කිරීමට හැකි කුඹුරු ඉඩම් නීති විරෝධීව ගොඩකළ අම්බලන්තොට ප්‍රදේශයේ කුඹුරු ඉඩම් හිමියන් තිදෙනකුට ගොඩකළ පස් මාසයක් ඇතුළත ඉවත් කිරීමට හා එම කුඹුරු ඉඩම් යළි වී වගාව සඳහා සුදුසු අන්දමට බිම් සකස් කිරීමට හම්බන්තොට මහේස්ත්‍රාත් හා දිසා විනිසුරු අයි. එන්. එන්. කුමාරගේ මහතා නියම කළ බව හම්බන්තොට ගොවි ජන සේවා කොමසාරිස් නදීකා ප්‍රියදර්ශනී ගමගේ මහත්මිය සඳහන් කළාය.2000 අංක 46 දරන ගොවි ජන සේවා සංවර්ධන සංශෝධන පනත යටතේ 32 වගන්තිය උල්ලංඝනය කරමින් කුඹුරු ඉඩම් අනවසරයෙන් ගොඩකිරීම යටතේ ගොවිජනසේවා කොමසාරිස්වරිය විසින් මෙම නඩු පවරා තිබිණ‍ි.අම්බලන්තොට ගොවිජන සේවා බල ප්‍රදේශයේ අම්බලන්තොට යාය පිහිටි කුඹුරු ඉඩම් හිමි ගරුසිංහගේ විජේසිංහ යන අයට එරෙහිව පැවැති නඩුවේදී ගොඩකරන ලද කුඹුරු ඉඩම මාසයක් ඇතුළත පස් ඉවත් කර වී වගාව සඳහා සුදුසු බිමක් බවට පත් කිරීමටත් රුපියල් 50,000ක දඩ මුදලක් ද නියම කළ බව කොමසාරිස්වරිය සඳහන් කළාය.තවද අම්බලන්තොට වලව ග්‍රාම නිලධාරි වසමේ ගොඩකරන ලද කුඹුරු ඉඩම් දෙකක හිමිකරුවන් දෙදෙනකු වන කුමාර අබේසිංහ සහ එල්. පී. එස්. උපතිස්ස යන අයගේ නඩුව කැඳවූ මුල් දිනයේම වරද පිළිගත් හෙයින් දෙදෙනාටම රුපියල් 20,000‍/- බැඟින් දඩ මුදල් ද වී වගා කිරීමට හැකි වන සේ මාසයක් ඇතුළත ගොඩකරන ලද කුඹුරු ඉඩම යථා තත්ත්වයට පත් කිරීමටද මහේස්ත්‍රාත්වරයා නියෝග කළ බවද ගොවිජන සේවා කොමසාරිස් නදීකා ප්‍රියදර්නී ගමගේ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405212</link>
    <topic>ඇඹිලිපිටිය සුපිරි සති පොළේඉදිකිරීම් අවසන් අදියරේ</topic>
    <author>ඇඹිලිපිටිය සංචාරක ඩබ්ලිව්. විදානපතිරණ</author>
    <content>වසර ගණනාවක සිට ඇඹිලිපිටිය නගරයට අංගසම්පූර්ණ සති පොළක් නොමැතිවීම ගොවි, වෙළඳ සහ පාරිභෝගික ජනතාවට විශාල වූ අඩුපාඩුවක් ලෙස පැවතිණි. අව්වට වේලෙමින්, වැස්සට තෙමෙමින් මඩ වළක් ලෙස පැවැති සති පොළ අනේක විධ කරදර හා අඩුපාඩු මැද පවත්වාගෙන යන ලදී.ඇඹිලිපිටිය දිස්ත්‍රික් හතරක් කේන්ද්‍ර කරගනිමින් (රත්නපුර, මාතර, හම්බන්තොට, මොණරාගල) කඩිනමින් සංවර්ධනය වන නගරයක් බවට මේ වනවිටත් පත්වී හමාරය.මෙතෙක් කාලයක් පැවැති සති පොළේ පැවති ගැටලු සියැසින් දුටු අතිගරු ජනපති මහින්ද රාජපක්ෂ මහතාගේ කඩිනම් උපදෙසින් එම අඩුපාඩුව මකාලන්නට මේ වන විට රුපියල් කෝටි දහයක පමණ වියදමින් එම සුපිරි සති පොළේ කටයුතු ලහි ලහියේ සිදුකරන අතර, එහි කඩිනම් ඉදිකිරීම් මේ වන විට අවසන් අදියරේ පැවතීම කාගේත් සිත් සතන් සතුටු කරන්නක් බවට පත්වී ඇත.‍අක්කර දෙකක පමණ භූමි භාගයක ඉදිකරනු ලබන මෙම සුපිරි සති පොළ දෙමහල් සාප්පු සංකීර්ණයකින්ද යුක්ත වන අතර, විශේෂ පහසුකම්වලින් ද සමන්විත වූ ආදර්ශවත් මෙම සුපිරි සති පොළ ප්‍රදේශයට ලැබුණු වටිනාම ත්‍යාගයක් බව ගොවි, වෙළෙඳ හා පාරිභෝගික ජනතාව සතුටින් ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405213</link>
    <topic>දඹුල්ල පොලිස් මූලස්ථානාධිපතිසාරානාත් සමරකෝන්</topic>
    <author/>
    <content>දඹුල්ල පොලිස් මූලස්ථානාධිපති ලෙස පොලිස් පරීක්ෂක සාරානාත් සමරකෝන් මහතා ඊයේ (20) එම පොලිස් ස්ථානයේදී වැඩ භාර ගනු ලැබීය.පොලිස්පති එන්. කේ. ඉලංගකෝන් මහතා විසින් වහා ක්‍රියාත්මක වන පරිදි එම තනතුරට පත් කෙරුණු සමරකෝන් මහතා 1987 වසරේදී උප පොලිස් පරීක්ෂකවරයකු ලෙස මුලින්ම පොලිස් සේවයට එක් විය. සමරකෝන් මහතා පොලිස් සේවයේ වසර 27ක පළපුරුදු නිලධාරියෙකි.අපරාධ පරීක්ෂණය, රථවාහන රාජකාරි හා වංචා විමර්ශනය පිළිබඳ හසල දැනුමක් ඇති දක්ෂ නිලධාරියකු වන හෙතෙම මාතලේ කයිකාවල මහා විද්‍යාලයේ මහනුවර ධර්මරාජ විද්‍යාලයේ දීප්තිමත් ආදි ශිෂ්‍යයෙකි.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405214</link>
    <topic>කැෂියර් එකේ වල්ලාපට්ටා</topic>
    <author>අකුරැස්ස සමූහ</author>
    <content>දෙණියාය නගරයේ පාවහන් අලෙවි සලක කැෂියර් එක යට සගවා තිබූ වල්ලපට්ට ග්‍රෑම් 375 ක් සමග එම වෙ‍ෙළදසෙලේ හිමිකරු දෙණියාය පොලීසිය මගින් 1අත් අඩංගුවට ගෙන ඇත.මෙම වෙළද සල් හිමිකරු වැලිගම ප්‍රදේශයේ පදිංචි 37 හැවිරිදි මුස්ලිම් ජාතිකයෙකු බව පොලීසිය පවසයි.පොලීසියට ලැබුණු තොරතුරක් මත දෙණියාය පොලීසියේ පො.සැ.විතානගේ (24490) ඇතුළු කණ්ඩායමක් මගින් අත් අඩංගුවට ගෙන ඇති මොහු මොරවක දිසා අධිකරණයට ඉදිරිපත් කිරීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405215</link>
    <topic>සබරගමු සංවර්ධන නිර්මාණ හා යන්ත්‍රොපකරණ අධිකාරියේ පළමු ශාඛාව කෑගල්ල හෙට්ටිමුල්ලේ දී විවෘත කරයි</topic>
    <author/>
    <content>සබරගමු සංවර්ධන නිර්මාණ හා යන්ත්‍රෝපකරණ අධිකාරියේ පළමු ශාඛාව පසුගියදා කෑගල්ල හෙට්ටිමුල්ල නගරයේ විවෘත විය. පළාත් සභා ක්‍රමය ආරම්භවීමට මත්තෙන් රත්නපුර කුරුවිට දිසා යන්ත්‍රෝපකරණ කම්හල ලෙස ක්‍රියාත්මක වූ ආයතනයක් වත්මන් කාලීන අවශ්‍යතා සැලකිල්ලට ගනිමින් මීට දෙවසරකට ප්‍රථම සබරගමුව සංවර්ධන නිර්මාණ හා යන්ත්‍රෝපකරණ අධිකාරිය ලෙස ප්‍රතිව්‍යූහගත කෙරිණි. ‍පළාතේ සංවර්ධනයට පළාත් රාජ්‍ය යාන්ත්‍රණයක සක්‍රීය දායකත්වය ලබා ගැනීමේ අටියෙන් එකී අධිකාරිය වාරිමාර්ග, මහා මාර්ග හා ගොඩනැගිලි ඉදිකිරීම වැනි සිවිල් ඉංජිනේරු කටයුතු මෙන්ම බර වාහන සැපයුම සහ පළාත් සභාව සහ රජය සතු වාහන අලුත්වැඩියාව, නඩත්තුව හා සේවා කටයුතුවලට අදාළව මේ වනවිට පළාතේ ප්‍රමුඛ රාජ්‍ය ආයතනය බවට පත් වූවකි.එහෙත් එහි වැඩ බිම සහ පරිපාලන කාර්යාලය රත්නපුර කුරුවිටට පමණක් සීමා‍වීමෙන් කෑගල්ල දිස්ත්‍රික්කයේ සේවා දායකයෝ ගැටලු රැසකට මුහුණ පෑහ‍. මීට විසඳුමක් වශයෙන් අධිකාරියේ පළමු ශාඛාව කෑගල්ල හෙට්ටිමුල්ලේ දී සබරගමු ප්‍රධාන ඇමැති මහීපාල හේරත් මහතා අතින් ජනතා අයිතියට පත් කෙරිණි. ඉදිකිරීම් අලුත්වැඩියා මෙන්ම සේවා කටයුතුවලට අදාළව පෞද්ගලික අංශයට ඇදී ගිය විශාල මුදලක් මේ අධික‍ාරිය ආරම්භ කිරීමත් සමඟ රජයට ඉතිරි කර ගැනීමට හැකි වී ඇතැයි ප්‍රධාන ඇමැතිවරයා කීය.මේ අවස්ථාවට දිස්ත්‍රික් පාර්ලිමේන්තු මන්ත්‍රී කනක හේරත්, පළාත් සභා මන්ත්‍රීවරුන් වන හර්ෂ සියඹලාපිටිය, තාරක බාලසූරිය, ප්‍රදේශීය සභා සභාපතිවරුන් වන කැලුම් පතිරණ, උපාලි දිසානායක, නාගරික මන්ත්‍රී රසික ඉඳුනිල් පෙරේරා, ප්‍රාදේශීය සභා මන්ත්‍රී ගාමන් පතිරණ, අධිකාරියේ සභාපති දිනේෂ් ජයවර්ධන, විධායක අධ්‍යක්ෂ නුවන් සමරනායක, ගිණුම් සහකාර වගීෂා සමරනායක, වැඩ බලන ප්‍රධාන ලේකම් කපිල පෙරේරා, ප්‍රධාන අමාත්‍ය‍ාංශ ලේකම් ඩී. එම්. පී. බී. බෙලිගම්මන යන මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405216</link>
    <topic>ගම්පහ ‘පබ්ලික් හෝල් ‘ අසලකහ ඉරක් ඕනෑ</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ’පබ්ලික් ‘ සිනමා ශාලාව අසල තුන්මං සන්ධියේ පාර හරහා ගමන් ගන්නා පදිකයින් සඳහා මාරුවීමට කහ ඉරක් ඇඳ ජනතාවට සහනයක් ලබාදෙන ලෙස මාර්ග සංවර්ධන අධිකාරියේ අවධානය යොමු කරන ලෙස ජනතාව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405217</link>
    <topic>කුඩා වැව් අමුණු-ඇළ වේලි ප්‍රතිසංස්කරණයට සබරගමුව පළාත් සභාවෙන් රු. දසලක්ෂ 21ක්</topic>
    <author>කුරුවිට සමුහ රූපිකා කේ.බණ්ඩාර</author>
    <content>වගාබිම්වලට අවශ්‍ය ජල සැපයුම ප්‍රශස්ථ මට්ටමෙන් ලබාදිම සඳහා පළාත් වාරිමාර්ග සංවර්ධන කටයුතු පුළුල් කිරිමට සබරගමුව පළාත්සභාව කටයුතු කරයි.මේ යටතේ කුඩා වැව්,අමුණු,ඇළවේලි ප්‍රතිසංස්කරණය කිරිම සඳහා පළාත් නිශ්චිතකාර්ය සංවර්ධන ප්‍රදාන යටතේ රුපියල් දසලක්ෂ 21ක් වෙන්කර තිබේ. වී ගොවිතැන ප්‍රමුඛ ආහාර නිෂ්පාදනයට අදාළ කෘෂිකාර්මික කටයුතුවලට විධිමත්ව ජලය සැපයිම මෙහි අරමුණයි.තවද ජල මූලාශ්‍ර සංරක්ෂණය හා ඉඩම්වල ඵලදායිතාවය වැඩිකිරිමේ කටයුතු වෙනුවෙන් රුපියල් දසලක්ෂ 3ක්ද වැය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405218</link>
    <topic>හදිසි විපත්වලින් අවතැන්වන අයටනිවාස තැනීමට ස්ථාන හඳුනා ගැනේ</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>හදිසි ආපදාවකදී එයට ගොදුරුවන ජනතාව ආරක්ෂක ස්ථානවල කඳවුරු ගතවීමෙන් පසු එම ආපදා තත්වය සමනය වූ පසු නැවත ඔවුන්ගේ නිවාසවල පදිංචියට යාම සිදුවේ.එමෙන්ම විශාල ආපදාවකදී එනම් නිවාස පූර්ණ හානි හෝ අර්ධ හානි සිදු වුවහොත් එයට මුහුණ දෙන ජනතාවට නැවත ආපදා තත්වය පහව ගියද ස්ථාන ගතවීමට තැනක් නොමැතිවීම හේතුවෙන් අවතැන් කඳවුරුවල දීර්ග කාලයක් වාසය කිරීමට සිදුවේ.එබැවින් දෛනිකව පවත්වන පාසල් හා පූජනීය ස්ථානවල අවතැන් කඳවුරු පිහිටුවන අතර මින් පසු එසේ අවතැන් කඳවුරු ස්ථාපනය නොකරන ලෙස ආපදා කළමණාකරණ මධ්‍යස්ථානය විසින් දිසාපතිවරුන්ට දන්වා ඇති බව එම මධ්‍යස්ථානයේ නිලධාරියෙක් පැවසීය.එබැවින් ඒ ඒ ප්‍රාදේශීය ලේකම් බල ප්‍රදේශවල එවැනි හදිසි ආපදා තත්වයන් පැන නැගුනහොත් ආපදාවට පත් ජනතාවට වාසය කිරීමට නිවාස තැනීමට කටයුතු කර ඇත.ඒ සඳහා අවුරුදු දෙකකට පමණ කාලයකට තාවකාලික නිවාස තැනීමට අවශ්‍ය ඉඩකඩ ඇති ක්‍රීඩාංගණ හිස් ඉඩම්, අත්හරින ලද පාසල්, රජයේ හෝ පුද්ගලික ගොඩනැගිලි හඳුනාගෙන එම ස්ථානයන් තෝරා හදිසි ආපදාවකදී විපතට පත් ජනතාව වෙත සහන සැලසීමට අවශ්‍ය මූලික පහසුකම් වන විදුලිය, ජල පහසුකම් තාවකාලිකව හෝ සපයාගතහැකි හා යථා තත්වයට පත්වන තෙක් ජීවත්වීමට සුදුසු පරිසරයක් හා ආරක්ෂාවක් සහිත ස්ථාන පිළිබඳ වාර්ථාවක් ලබා දෙන ලෙස දිසාපතිවරුන්ගෙන් ඉල්ලීමක් කර ඇත.ඒ අනුව ගාල්ල දිස්ත්‍රික් ලේකම් වරයා විසින් මේවන විටත් අදාල ලේඛන සකස් කිරීමට කටයුතු කර ඇති බව දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r1405219</link>
    <topic>ගාල්ල දැයට කිරුළට සමගාමිවඉඩම් පරිහරණ ගැටලු නිරාකරණයට</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>ගාල්ල දිස්ත්‍රික් ලේකම් රවීන්ද්‍ර හේවාවිතාරණ මහතාගේ අදහසක් ක්‍රියාත්මක කරමින් ලබන වසරේදී මාතරදී පැවැත්වෙන දැයට කිරුළ වැඩ සටහනට සමගාමීව ගාල්ල දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් ඉඩම් පරිහරණ වැඩ සටහනක් ක්‍රියාත්මක කිරීමට ගාල්ල දිස්ත්‍රික් ඉඩම් පරිහරණ සැලසුම් අංශය කටයුතු කරගෙන යයි.පාවිච්චියට නොගන්නා ඉඩම් පාවිච්චියට ගන්නා අන්දමත්, කුඩා බිම් කැබැල්ලකින්වැඩි ඵලදායීතාවයක් ලබා ගන්නා අන්දමත්, ඉඩම් පරිහරනයේ ඇති ගැටලු නිරාකරණය කිරීමත්, ඇතුළුව තවත්විශේෂ වැඩ සටහන් රැසක් මේ යටතේ ක්‍රියාත්මක වේ.ගාල්ල දිස්ත්‍රික් ඉඩම් පරිහරණ සැලසුම් නිලධාරීන් ගේ උපදෙස් මත දිස්ත්‍රික්කයේ ඉඩම් පරිහරණ නිලධාරීන් විසින් මෙම වැඩ සටහන ක්‍රියාත්මක කිරීමට නියමිත බව ගාල්ල දිස්ත්‍රික් අතිරේක ලේකම් මාලනී ලොකුපෝතාගම මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r14052110</link>
    <topic>සිංහරාජයේ වල්ලපට්ටා කඳන් එකතු කළ පිරිස මාට්ටු</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>සිංහරාජ පරිවාර වනාන්තරයේ වරතැල්ගොඩ හා වැද්දාගල යක්ගහකන්ද යෝජිත රක්ෂිතයේ වල්ලපට්ටා ශාක කඳන් රැස්කළ පුද්ගලයන් දහනව දෙනකු කලවාන අඩවිවන නිලධාරීන් විසින් අත්අඩංගුවට ගෙන රත්නපුර මහේස්ත්‍රාත්වරයා වෙත ඉදිරිපත් කිරීමෙන් පසු මේ මස 21 වන දින දක්වා රක්ෂිත බන්ධනාගාරගත කරන ලෙස නියෝග කළේය.වල්ලපට්ටා ගසේ සුවඳ හමන කොටස් පෝර බෑග්වල දමා රැඟෙන යාමට සකස් කර තිබියදී එම කඳන් කැපීමට උපයෝගී කරගන්නා ලද ආයුධ ද සමග මොවුන් අත්අඩංගුවට පත්වී ඇත.අඩවිවන නිලධාරී රත්නවීර, අතිරේක අඩවි වන නිලධාරී රණසිංහ, බීට්ටු වන නිලධාරී වීරකෝන්, සිරිකුමාර, ක්ෂේත්‍ර සහකාර ජයන්ත, සිසිර කුමාර, වන ව්‍යාප්ති නිලධාරී සමන්ත, බුද්ධික යන නිලධාරී මහත්වරුන්ට ලද තොරතුරක් අනුව මෙම වැටලීම සිදුකර සැකකරුවන් හා භාණ්ඩ අත් අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=r14052111</link>
    <topic>එල්ලාවල පිටකන්ද‘මැණික්දොළ උල්පත’ සිඳිලා</topic>
    <author>කුරුවිට සමුහ රුපිකා කේ.බණ්ඩාර</author>
    <content>එල්ලාවල,පිටකන්ද,‘මැණික්දොල උල්පත’ සිඳීගොස් තිබෙන බව ජනතාව පවසති. මෙම ප්‍රදේශයේ උග්‍ර පානිය ජල හිඟයක් පවතින බවද ඇළ දොලවල්වල ජල මට්ටම සීඝ්‍රයෙන් අඩුවිම මෙන්ම ළිං මුලුමනින්ම සිදීගොස් තිබෙන බවද ප්‍රදේශවාසිහු කියති.විවිධ මිනිස් ක්‍රියාකාරකම් හේතුවෙන් ජල මූලාශ්‍ර විනාශ වි යන බවද මේ සඳහා යම්කිසි වැඩපිළිවළක් යෙදිය යුතු බවද ඔවුහු පවසති. ජල පෝෂක ප්‍රදේශවල ගස් සිටුවිමට යෝජනා කරන අයම එහි තිබෙන ගස් විනාශ කරන බවද ගම්වැසියෝ කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405211</link>
    <topic>ජගත් බැඩ්මින්ටන් තරගාවලියක් ශ්‍රී ලංකාවේ දී මුල්වරට</topic>
    <author>ප්‍රින්ස් ගුණසේකර</author>
    <content>ලෝක බැඩ්මින්ටන් සංගමයේ හා ආසියානු බැඩ්මින්ටන් සංගමයේ අනුමැතියෙන් පළමු වතාවට ශ්‍රී ලංකාවේදී ශ්‍රේණිගත කිරීමේ බැඩ්මින්ටන් තරගාවලියක් පැවැත්වෙයි.රටවල් 19ක ක්‍රීඩක ක්‍රීඩිකාවෝ 250ක් පමණ සහභාගීවන මේ තරගාවලිය ලෝක බැඩ්මින්ටන් සංගමය අනුමත කර ඇති සිවුවැනි තලයේ එකක් වීම විශේෂත්වයකි.‍යොනෙක්ස් ආයතනයේ අනුග්‍රහයෙන් පැවැත්වෙන මේ තරගාවලිය යොනෙක්ස් සන්රයිස් ශ්‍රී ලංකා ජාත්‍යන්තර අභියෝග ශූරතාවලිය ලෙස නම් කොට ඇත.මේ පිළිබඳව දැනුවත් කිරීමේ මාධ්‍ය හමුවක් ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ඊයේ ක්‍රීඩා අමාත්‍යාංශයේදී පැවැත්වුණි.මේ තරගාවලිය ශ්‍රී ලංකාවේ ක්‍රීඩා ආර්ථිකයට ඉතා වැදගත් හෙයින් ක්‍රීඩාව ආසියාවේ ආශ්චර්යය කරාගෙන යෑමේ සංකල්පය අරුත් ගන්වන්නක් බව ඇමැතිවරයා මෙහිදී පැවැසීය.“පසුගිය වසරේදී ශ්‍රී ලංකාවේ ජාත්‍යන්තර ක්‍රීඩා තරගාවලි 14ක් ඉතා සාර්ථකව පැවැත්වුවා. මේ වසරේ ජාත්‍යන්තර තරගාවලි 17ක් පැවැත්වීමට සැලසුම් කොට තිබෙනවා.මෙයින් බැඩ්මින්ටන් ක්‍රීඩාවේ නව ප්‍රබෝදයක් ඇති වේ යැයි විශ්වාස කරනවා” ඇමැතිවරයා පැවැසීය.මේ ජාත්‍යන්තර බැඩ්මින්ටන් තරගාවලිය පැවැත්වීමට රුපියල් මිලියන 30ක් පමණ වැයවන බව බැඩ්මින්ටන් සභාපති සුරාජ් දන්දෙනිය මහතා පැවැසීය.ශ්‍රී ලංකාවෙන් ක්‍රීඩක ක්‍රීඩිකාවන් 60ක් පමණ මේ තරගාවලියට සහභාගීවන අතර ඔවුන් දැනට පවත්වාගෙන යන සංචිතවලින් තෝරා ගන්නා බව සඳහන් කළේය.“මේ තරගාවලිය බැඩ්මින්ටන් ක්‍රීඩාව කෙරෙහි වැඩි අවධානයක් ජනප්‍රියත්වයක් ඇති කිරීමට ඉවහල් වෙනවා. සජීව ලෙස රූපවාහිනියෙන් මුළු රටටම දැක බලා ගැනීමට අවස්ථාව දෙනවා.වයසින් අඩු ක්‍රීඩක ක්‍රීඩිකාවන්ට ක්‍රීඩාංගණයට පැමිණ තරග නැරඹීමේ අවස්ථාව උදාකරනවා” බැඩ්මින්ටන් සභාපතිවරයා පැවැසීය.තරගාවලිය ජුනි මස 4 සිට 8 වැනිදා දක්වා කොළඹ සුගතදාස ගෘහස්ථ පිටියේදී පැවැත්වෙන අතර පුහුණුව සඳහා එස්.එස්.සී, රාජකීය, මියුසියස්, සාන්ත තෝමස් වැනි ගෘහස්ථ ක්‍රීඩාංගණ යොදා ගැනීමට නියමිතය.ඔස්ට්‍රේලියාව, ඉන්දියාව, ඔස්ට්‍රියාව, මැලේසියාව, ප්‍රංශය, තායිලන්තය, ඉන්දුනිසියාව, ඉරානය, මැකාවෝ, ඩෙන්මාර්කය, නවසීලන්තය, චීන තායිපේ, කැනඩාව, කොරියාව, පිලිපීනය, සිංගප්පූරුව, අමෙරිකාව හා බංග්ලාදේශය යන රටවලින් ක්‍රීඩක ක්‍රීඩිකාවෝ එක් වෙති.කාන්තා-පිරිමි ඒකළ යුගල හා මිශ්‍ර යුගල ඉසව්වල ජයග්‍රාහකයන්ට අමෙරිකානු ඩොලර් 15000 බැගින් පිරිනැමේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405212</link>
    <topic>19න් පහළ අන්තර් දිස්ත්‍රික් හොකී තරගාවලිය මාතලේ දී</topic>
    <author>අසෝක හිඳගොඩ මාතලේ දිසා විශේෂ</author>
    <content>ශ්‍රී ලංකා පාසල් හොකී සංගමය මෙහෙයවන 19න් පහළ ඒකාබද්ධ පාසල් අන්තර් දිස්ත්‍රික් බාලක/බාලිකා හොකී තරගාවලිය හෙට (22) සිට 25 වැනිදා දක්වා මාතලේ නගරය කේන්ද්‍රකරගනිමින් පැවැත්වේ.ශ්‍රී ලංකා පාසල් හොකී සංගමයේ මෙහෙයවීමෙන් මාතලේ පාසල් හොකී කමිටුව සංවිධාන කරන තරගාවලියේ සියලු තරග මාතලේ නන්දමිත්‍ර ඒකනායක අන්තර් ජාතික හොකී ක්‍රීඩාංගණය, එඩ්වඩ් හොකී ක්‍රීඩාංගණය හා බර්නාඩ් අලුවිහාරේ ක්‍රීඩාංගණයේදී පැවැත්වීමට නියමිතය.තරගාවලියට මාතලේ, මහනුවර, කොළඹ, බදුල්ල, ගාල්ල, මාතර, ගම්පහ, යාපනය සහ වෙන්නප්පුව පාසල් හොකී සංගම් නියෝජනය කරමින් බාලක කණ්ඩායම් 16ක් හා බාලිකා කණ්ඩායම් 13ක් එක්වන බව මාතලේ හොකී කමිටු ලේකම් ඉන්දික ජයවර්ධන මහතා 'දිනමිණ'ට පැවසීය.මේ තරගාවලියේ ශූරතා සඳහා පිරිනැමෙන කුසලාන, ජාතික හා ජාත්‍යන්තර හොකී ක්‍රීඩක ක්‍රීඩිකාවන් රැසක් රටට දායාද කළ මාතලේ විජේකෝන් පවුලේ හර්බට්, රිචඩ්, ඩග්ලස්, රංජිත්, සුජාතා හා මානෙල් විජේ‍කෝන් නමින් නම් කර තිබීම විශේෂත්වයකි.තරගාවලියේ සමාප්ති උළෙල හා ජය සංකේත ප්‍රදානය 25 වැනිදා පස්වරුවේ ශ්‍රී ලංකා හොකී සම්මේලනයේ සභාපති නියෝජ්‍ය පොලිස්පති සුමිත් එදිරිසිංහ මහතාගේ ප්‍රධානත්වයෙන් නන්දිමිත්‍ර ඒකනායක අන්තර් ජාතික හොකී ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405213</link>
    <topic>දකුණු පළාත් පාසල් එල්ලේ තරග අද සිට</topic>
    <author>එම්.පි.චන්ද්‍රපාල තංගල්ල විශේෂ</author>
    <content>දකුණු පළාත් ක්‍රීඩා අමාත්‍යාංශය සංවිධාන කරන පළාත් පාසල් බාලක/බාලිකා 19න් පහළ එල්ලේ තරගාවලිය අද (21) සිට 23 වැනිදා දක්වා මාතර උයන්වත්ත ක්‍රීඩාංගණයේදී පැවැත්වේ.බාලක තරග අද පැවැත්වෙන අතර හෙට (22) බාලිකා තරගත් 23වැනිදා අවසන් මහා තරගත් පැවැත්වීමට නියමිත බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405214</link>
    <topic>මධ්‍යම පළාත් අන්තර් පාසල් නෙට්බෝල් අද ඇරැඹේ</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් අන්තර් පාසල් නෙට්බෝල් තරගාවලිය අද (21) සිට 23 වැනිදා දක්වා මහනුවර කටුගස්තොට සාන්ත අන්තෝනී බාලිකා විද්‍යාලයීය ක්‍රීඩාංගණයේදී පැවැත්වේ.මධ්‍යම පළාත් අධ්‍යාපන අධ්‍යක්ෂ තිලක් ඒකනායක මහතාගේ උපදෙස් මත පළාත් පාසල් ක්‍රීඩා අධ්‍යක්ෂ අතුල ජයවර්ධන මහතා විසින් තරගාවලිය සංවිධාන කරයි.පළාත් අධ්‍යාපන කලාප 15ක් නියෝජනය කරමින් මුල් වටයේ කලාප තරගවලින් සුදුසුකම් ලැබු පාසල් කණ්ඩායම් 135ක් මෙහිදී තරග වැදීමට නියමිතය.15න් පහළ තරග පළමු දිනයේදීත්, දෙවැනි දිනයේ 17න් පහළ තරගත් අවසන් දිනයේ 19න් පහළ තරගත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405215</link>
    <topic>ජාතික මහා ක්‍රීඩා උළෙලේමැරතන්-පාපැදි තරග ත්‍රිකුණාමලයේ දී</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ මැරතන් හා පාපැදි තරග මේ මස 24 හා 25 දිනවල ත්‍රිකුණාමලයේදී පැවැත්වෙයි. නෙස්ලේ ලංකා සමාගමේ අනුග්‍රහයෙන් වාර්ෂිකව පැවැත්වෙන මේ මැරතන් හා පාපැදි තරග ජයග්‍රාහකයන්ට රුපියල් ලක්ෂ 10ක පමණ තෑගි හා දීමනා හිමිවෙයි.මැරතන් හා පාපැදි තරග ජයගන්නා ක්‍රීඩක ක්‍රීඩිකාවන්ට රුපියල් ලක්ෂ 4.5ක පමණ තෑගි මුදල් පිරිනැමෙන අතර මැරතන් පිරිමි-කාන්තා තරගවලින් ජයගන්නා පළමු තිදෙනා බැගින් තෝරා මාසික දීමනා ප්‍රදානය කිරීම විශේෂත්වයකි.ඒ අනුව පළමු ස්ථානය දිනා ගන්නා ක්‍රීඩකයාට හා ක්‍රීඩිකාවට රුපියල් 125000ක වාර්ෂික දීමනාවක්, දෙවැනි ස්ථානවලට රුපියල් ලක්ෂයක වාර්ෂික දීමනාවක් හා තෙවැනි ස්ථානවලට රුපියල් 75000ක් බැගින් පිරිනැමීමට කටයුතු යොදා ඇත. එම දීමනා මැරතන් ක්‍රීඩක ක්‍රීඩිකාවන්ගේ පුහුණු කටයුතු හා පෝෂණය වෙනුවෙන් ලබාදෙන දීමනාවක් බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය.ජාතික ක්‍රීඩා උළෙලේ මැරතන් හා පාපැදි තරග පිළිබඳ මාධ්‍ය හමුවක් ක්‍රීඩා අමාත්‍යාංශයේදී ඊයේ පැවැති අතර නියෝජ්‍ය අධ්‍යක්ෂ සජිත් ජයලාල් මහතා පැවැසුවේ රටපුරා සියලු පළාත් නියෝජනයවන පරිදි ක්‍රීඩක ක්‍රීඩිකාවන් මෙවර සහභාගිවීම ස්ථිර බවය. එහෙත් පළාත් කිහිපයකින් පාපැදි තරගවලට පමණක් අඩු සහභාගිත්වයක් පවතින බව ජයලාල් මහතා පැවැසීය.පිරිමි පාපැදි තරගය කිලෝමීටර 140කින් යුක්තවන අතර ත්‍රිකුණාමලය පැරණි බලකොටුව වෙරළ තීරය අසලින් ආරම්භ වී තැපැල් කන්තෝරුව හංදිය, අනුරාධපුර හංදිය, කින්නියා පාර ඔස්සේ කිලිවෙට්ටි පාලම, සෝමපුර හංදිය, කන්තලේ හංදිය, සරදාපුර යුධ හමුදා මුරපොල, නගර සභා හංදිය, විශ්වවිද්‍යාල හංදිය පසුකොට ත්‍රිකුණාමලය පැරණි බල‍කොටුව වෙරළ තීරය අසලින් නිමාවේ.කාන්තා තරගය කිලෝමීටර 60ක් වන අතර එම තරගයද පැරණි බලකොටුව වෙරළ තීරය අසලින් ආරම්භ වේ. ශාන්ත මේරි විද්‍යාලය අසලින් වමට හැරී මහ පොලිසිය වටරවුම අනුරාධපුර හංදිය, කොළඹ පාර ඔස්සේ 99 හංදිය පසුකොට 96 හංදියෙන් හැරී නැවැත පැරණි බලකොටුව අසලින් නිමාවේ.මැරතන් තරගය කිලෝමීටර 42.19ක් වන අතර එය කෝවිල හංදියෙන් ආරම්භ වී නිලාවේලි පොලිසිය පසුකොට තෙලිප්පයාර් පාලම අසලින් හැරී නැවැත කෝවිල හංදිය දක්වා පැමිණේ.පිරිමි පාපැදි තරග මැයි මස 24 වැනිදා පෙරවරු.8.30ට පැවැත්වෙන අතර කාන්තා තරගය එදින පස්වරු 3.00ට ආරම්භ වේ. මැරතන් තරග 25වැනිදා පෙරවරු 5.15ට ආරම්භ කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405216</link>
    <topic>රාත්‍රි බඩී ක්‍රිකට් 24දා මීමන දී</topic>
    <author>පද්ම ශ්‍රී දසනායක - ගෝනපොල සමූහ</author>
    <content>හොරණ පොකුණුවිට මීමන ගැමුණු යෞවන සමාජය සංවිධාන කරන සැහැල්ලු පන්දු සත් සාමාජික රාත්‍රී බඩී ක්‍රිකට් තරගාවලිය මේ මස 24වැනිදා ප.ව.7.00 සිට මීමන විමුක්ති ක්‍රීඩාංගණයේදී පැවැත්වේ.තරගාවලියේ ජයග්‍රාහකයන්ට මුදල් ත්‍යාග පිරිනැමෙන අතර වැඩි විස්තර දු.ක.0771094871 හෝ 0756172731 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405217</link>
    <topic>ධනංජයගේ ශතකය අපතේ යයි</topic>
    <author/>
    <content>අන්තර් පාසල් අවුරුදු 17න් පහළ පළමු කොටසේ ක්‍රිකට් තරගාවලියේ රද්දොළුව ශ්‍රී පඤ්ඤානන්ද විදුහල් පිලට එරෙහිව කඩුලු 6ක ජයක් අත්කර ගැනීමට මාරවිල සාන්ත ෂේවියර් විදුහල් පිල සමත්විය.ශ්‍රී පඤ්ඤානන්ද විදුහල් පිටියේ පසුගියදා පැවැති මේ තරගයේ පළමුව පන්දුවට පහරදුන් ශ්‍රී පඤ්ඤානන්ද විදුහල් පිල වෙනුවෙන් ධනංජය නිරෝෂන විශිෂ්ට ශතකයක් වාර්තා කිරීම කැපී පෙනුණි. ඔහු හතරේ පහර 15ක් සහ හයේ පහර 4ක් සමග ලකුණු 130ක් ලබා ගැනීමට සමත්විය.ඔහුගේ සුපිරි පිතිහරඹය හේතුවෙන් ශ්‍රී පඤ්ඤානන්ද විදුහල් පිල ඕවර 47.5කදී ලකුණු 257ක් ලබා ගත්තේය. එහෙත් ඔහුගේ ශතකය අප‍තේ යවමින් ඕවර 39.1කදී කඩුලු 4ක් පමණක් බිඳ වැටී ජයග්‍රාහී ඉලක්කය සපුරා ගැනීමට සාන්ත ෂේවියර් විදුහල් පිල සමත්විය.සාන්ත ෂේවියර් විදුහල් පිල වෙනුවෙන් සාර්ථක පිතිහරඹයක නිරත වූ කණිෂ්ක මනූෂාන් හතරේ පහර 11ක් සහ හයේ පහර 9ක් සමග ලකුණු 114ක් රැස් කරමින් සිය කණ්ඩායමේ ජය අත්කර දුන්නේය. ඔහුට අනගි සහයක් ලබාදුන් ලක්ෂිත ඩිල්ෂාන් ලකුණු 46ක් ද, තිසරු සංජුල ලකුණු 35ක් ද රැස් කළහ.ශ්‍රී පඤ්ඤානන්ද -257 (ඕවර 47.5) ධනංජය නිරෝෂන 130, ‍හේෂාන් මධුමාල් 23, චතුරංග ඩිල්ෂාන් 23 (කණිෂ්ක මනූෂාන් 50/3, නවීන් දුෂ්මන්ත 61/3)සාන්ත ෂේවියර් - 260/4 (ඕවර 39.1) කණිෂ්ක මනූෂාන් 114, ලක්ෂිත ඩිල්ෂාන් 46, තිසරු සංජුල 35 (තිළිණ පෙරේරා 59/3).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=s1405218</link>
    <topic>පන්ජාබ් පෙරමුණ රැකගනී</topic>
    <author/>
    <content>දිල්ලි ඩෙයාර්ඩෙවිල්ස් පිලට එරෙහිව පෙරේදා පැවැති තරගයේදී කඩුලු 4ක ජයක් හිමිකර ගත් කිංග්ස් පන්ජාබ් පිල ප්‍රසාද ලකුණු සටහනේ පෙරමුණ රැකගැනීමට සමත්විය. මේ සමග තරග 11කට සහභාගීවු පන්ජාබ් පිල තරග 9ක් ජයගනිමින් ප්‍රසාද ලකුණු 18ක් ලබාසිටින අතර දෙවැනි ස්ථානයේ පසුවන චෙන්නායි සුපර් කිංග්ස් පිල තරග 11කින් 8ක් ජයගනිමින් ප්‍රසාද ලකුණු 16ක් ලබාසිටී.දිල්ලි හිදී පෙරේදා පැවැති තරගයේදී දිල්ලි කණ්ඩායම ලබාදුන් ලකුණු 164ක ජයග්‍රාහී ඉලක්කය පන්දු 2ක් ඉතිරිව තිබියදී සපුරාගත් පන්ජාබ් පිලට අහිමි වුයේ කඩුලු 6ක් පමණි.පිළිතුරු ඉනිමේදී මානන් වොහ්රාගේ වේගවත් ආරම්භයත්, තරගයේ වීරයා වු අක්ෂාර් පටෙල්ගේ පිතිහරඹයත් පන්ජාබ් පිල ජයග්‍රහණය කරාගෙන ගි‍යේය.වො‍හ්රා පන්දු 19කට මුහුණදෙමින් හත‍රේ පහර 4ක් හා හයේ පහර 3ක් සමගින් ලකුණු 42ක් රැස් කළේය. වොහ්රා හා විරේන්ද්‍ර සෙවාග් (23) එක්ව පළමු කඩුල්ලට ලකුණු 67ක් එක්කරමින් පන්ජාබ් පිලට සාර්ථක ආරම්භයක් ලබාදුන්නේය. අක්ෂාර් පටෙල් නොදැවී ලකුණු 42ක් රැස් කිරීමට සමත්විය.ඔහුගේ ඉනිමට පන්දු 35කදී හතරේ පහර 5ක් හා හයේ පහරක් ඇතුළත් විය. ප්‍රවේගකාරී පිතිකරු ග්ලේන් මැක්ස්වෙල්ට පෙරේදා තරගයේදී ලබාගත හැකිවුයේ ලකුණු 14ක් පමණි. පන්දු යැවීමේදී ඉම්රාන් තහීර් කඩුලු 3ක් දවාගත් අතර ජේ.පි.ඩුමිනි කඩුලු 2ක් බිඳ හෙලීය.ජන්ජාබ් පිලේ ආරාධනයෙන් පළමුව පන්දුවට පහරදුන් දිල්ලි පිල වෙනුවෙන් දිනේෂ් කාර්තික් ලකුණු 69ක් හා නායක කෙවින් පීටර්සන් ලකුණු 49ක් එක් ‍කළේය. දෙදෙනා එක්ව දෙවැනි කඩුල්ලට ලකුණු 71ක සබඳතාවක් ගොඩනැගීය. ජෙ.පී‍.ඩුමිනි ලකුණු 17ක් රැස් කළේය. පන්දු යැවීමේදී සංදීප් ශර්මා හා බියුරන් හෙන්ද්‍රික්ස් අතරේ කඩුලු 3 බැගින් බෙදී ගියේය. මේ පරාජය දිල්ලි පිල ලැබු 10 වැනි පරාජය වන අතර ඔවුන් ප්‍රසාද ලකුණු සටහනේ අවසන් ස්ථානයේ පසුවේ.රාජස්ථාන් රෝයල් පිලට එරෙහිව ලකුණු 25ක ජයක් වාර්තා කිරීමට මුම්බායි ඉන්දියන්ස් පිල සමත්විය. පෙරේදා අහමද්බාද් හිදී පැවැති තරගයේදී මුම්බායි පිල කඩුලු 3කට ලකුණු 178ක් රැස්කළ අතර පිළිතුරු ලෙස රාජස්ථාන් පිලට ඕවර 20 අවසානයේ ලබාගත හැකිවුයේ ලකුණු 153ක් පමණි.රාජස්ථාන් ඉනිමේදී ආරම්භක පිතිකරු කරුන් නසීර් පන්දු 24කින් හතරේ පහර 4ක් හා හයේ පහර 3ක් සමගින් ලකුණු 48ක් රැස්කළේය. පිතිකරු ලැයිස්තුවේ 7වැනි ස්ථානය දක්වා වු සෙසු පිතිකරුවන්ට ලකුණු 10 සීමාව පසුකිරීමට නොහැකි විය. 8වැනි කඩුල්ලට බ්‍රැඩ් හෝජ් (40) හා ජෙම්ස් ෆොල්ක්නර් (31) ලකුණු 69ක් එක්කළද එය ජයග්‍රහණය සඳහා ප්‍රමාණවත් නොවීය. හර්බජාන් සිං, ශර්යාස් ගෝපාල්, ප්‍රගයන් ඕජා හා ක්‍රිෂ්මර් සන්ටොකි කඩුලු 2 බැගින් දවාගත්හ.පළමුව පන්දුවට පහරදුන් මුම්බායි ඉනිමට සාර්ථක ආරම්භයක් ලබාදෙමින් පළමු කඩුල්ලට ලකුණු 120ක් එක් කිරීමට මයිකල් හසී හා ලෙන්ඩ්ල් සීමන්ස් සමත්වුහ. හසී පන්දු 39කදී හතරේ පහර 3ක් හා හයේ පහර 2ක් සමගින් ලකුණු 56ක් රැස්කළ අතර සීමන්ස් පන්දු 51කදී ලකුණු 62ක් රැස් කළේ හතරේ පහර 6ක් හා හයේ පහර 2ක් සමගිනි. නායක රෝහිත් ශර්මා පන්දු 19කදී වේගවත් ලකුණු 40ක් රැස්කළේ හතරේ පහර 3ක් හා හයේ පහර 4ක් එල්ල කරමිණි. තරගයේ වීරයා සම්මානය මයිකල් හසීට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=f1405211</link>
    <topic>විශ්වාසභංගයයි විපක්ෂයයි දෙකම පරදිනවා</topic>
    <author>සංවාද සටහන සුමේධා නවරත්න ඡායාරූප රුවන් ද සිල්වා</author>
    <content>ධීවර සංස්ථාවේ ප්‍රධාන අරමුණ වන මිල පාලනය, ධීවරයන්ගේ මාළු මිලදී ගැනීම මෙන්ම සහන මිලට පෝෂ්‍යදායි මාළු ජනතාවට ලබාදීම යන කරුණු ඉටුනොවන වගට සමහරු චෝදනා කරති. එම චෝදනා ගැනත් ධීවර කර්මාන්තයේ ප්‍රගතිය ගැන හා විපක්ෂයේ විශ්වාසභංග යෝජනාව ගැන ධීවර ඇමැති රාජිත සේනාරත්න මහතා දැක්වූ අදහස්ය මේ...* එ.ජා.ප. ය ඇතුළු විපක්ෂය අණ්ඩුවට විරුද්ධව විශ්වාසභංගයක් ගෙන විත් ති‍බෙනවා. රටේ මත් ද්‍රව්‍ය ජාවාරම නැවැත්වීමට කටයුතු නොකරන බවටත් ආණ්ඩු‍වේ ප්‍රධානීන් මේ ජාවාරමට සම්බන්ධ වී සිටින බවටත් ඔවුන් මෙමඟින් චෝදනා කර සිටිනවා.ආණ්ඩුවේ ප්‍රධානීන් සම්බන්ධ නම් පසුගිය කාලයේ කුඩු කන්ටේනර් ගණන් අල්ලන්න විදියක් නැහැනේ. ආණ්ඩුව පසුගිය කාලයේම මත්ද්‍රව්‍ය වැටලීම් කළා. ඊට සම්බන්ධ පිරිස් අත්අඩංගුවට ගත්තා. සමහරුන්ගේ නමේ මුලට ‘කුඩු’ කියලා යෙදී ඇති පිරිස් පවා අත්අඩංගුවට ගත්තා. එවැනි පාතාලයට සම්බන්ධ මත්ද්‍රව්‍ය ජාවාරම්කරුවන් ඝාතනය වෙද්දී මානව හිමිකම් කඩවෙන බවට සමහරු චෝදනා කළා.මත්ද්‍රව්‍ය ජාවාරම දුරු කිරීමට ආණ්ඩුව කටයුතු නොකරනවා කීම බොරුවක්. කෙසේ වෙතත් ලංකාවේ බහුල ලෙස කුඩු තිබෙනවා. අන්තර්ජාතික ප්‍රජාවට අවශ්‍යවෙලා ඇති ලංකාව කුඩු ජාවාරම් මධ්‍යස්ථානයක් කරගන්න. එතැනදී විශ්වාසභංග ගෙනැත් වැඩක් නැහැ. කළයුත්තේ අප සියලු දෙනා එකතුවෙලා අපේ දරුවන් මේ මත් උවදුරින් ගලවා ගැනීමට කටයුතු කිරීමයි.* හොඳයි. විශ්වාසභංගයට මොකක් වෙයිද?මොනවා වෙන්නද? අතිවිශාල ගණනකින් විශ්වාසභංගයයි විපක්ෂයයි දෙකම පරදියි.* ධීවර අමාත්‍යාංශයේ ප්‍රගතිය ගැන එහි ඇමැතිවරයා ලෙස ඔබට සෑහීමකට පත් වෙන්න පුළුවන් ද?මම මේ අමාත්‍යාංශය බාර ගන්නා විට තිබූ තත්ත්වයෙන් බොහෝ ඉහළ තැනකට ගෙන ඒමට මට හැකි වුණා. අපේ අමාත්‍යාංශයේ කටයුතුවලින් මන්ද පෝෂණයට පිළිතුරු දීමට හැකිවීම ප්‍රධාන ජයග්‍රහණයක්. රටේ ප්‍රෝටීන් අවශ්‍යතාවෙන් 72%ක් ආවරණය කරන්නේ මාළු වලින්. මේ අවශ්‍යතාව සම්පූර්ණ කිරීමට අපි ඉලක්කවලට සැලසුම් සහගතව කටයුතු කළා. මෙට්‍රික් ටොන් 3,39000ක් ම තිබූ මාළු අස්වැන්න මෙට්‍රික් ටොන් 6,86000ක් බවට පරිවර්තනය කිරීමට හැකි වුණා. ඒ නිසා එක් පුද්ගලයකුගේ දෛනික පරිභෝජන ප්‍රමාණය වූ මාළු ග්‍රෑම් 28.1,ග්‍රෑම් 40.2 තෙක් වැඩි වී තිබීම මන්දපෝෂණයට පිළිතුරක්.* එහෙත් ධීවර සංස්ථාව වෙළෙඳපොළට නිකුත් කරන්නේ මේ රටේ මාළු අවශ්‍යතාවෙන් සියයට දෙකක් පමණයි. එවැනි තත්ත්වයක් යටතේ කොහොමද ජනතාවට ප්‍රෝටීන් ලැබෙන්නේ?අන්න ඒ සියයට දෙකේ තමයි වටිනාකම තිබෙන්නෙ. ධීවර සංස්ථාව තිබෙන්නේ මාළු විකිණීමට පමණක් නොවෙයි. මේ සියයට දෙකෙන් තමයි මාළු මිල පාලනය වන්නේ. ධීවර සංස්ථාවේ ආදායම ගැනත් නොසිතා මිල පාලනය කිරීමට පහසු මිලකට ජනතාවට මාළු ලබාදෙනවා.මම අමාත්‍යාංශය බාර ගනිද්දී ධීවර සංස්ථාවේ අලෙවි සල් 47 තිබුණේ. දැන් ඒ ප්‍රමාණය 134 දක්වා වැඩිකර තිබෙනවා. ඉදිරියේදී ඒ ප්‍රමාණය 250 දක්වා වැඩි කිරීමයි අපේ අරමුණයි. ඒ වෙනුවෙන් කටයුතු කෙරෙමින් පවතිනවා. ඒ හැරුණ විට සතොස ආයතන 225කින් ශීත කළ මසුන් අලෙවි කෙරෙනවා.* ඔබ කියන ඔය පාලන මිල මාළු මිලදී ගැනීමේදී පෙනෙන්නට නැහැ?මෙහෙමයි. හැමදේම මිල වැඩිවෙනවිට මාළුවල මිල විතරක් අඩු තැනක තියන්න බැහැ. එහෙත් සංස්ථාවේ දායකත්වය මිල පාලනයට ඉතා වැදගත් බලපෑමක් කරනවා.වරයාට ලබාදුන් ඉන්ධන සහනාධාරයත් නවත්වලා. ඔවුන් යාත්‍රා මෙන්ම ඒවායේ අමතර කොටස් මිලදී ගැනීමට විශාල මුදලක් වැය කරනවා. ඒ වගේම දිය යට යන විට ලක්ෂ ගණනක ආහාර ගෙන යන්න ඕනෙ. මේ තත්ත්වය යටතේ මාළු මිල පමණක් බේරා ගන්න බැහැ. එහෙත් අපි බොහෝ දුරට මේ මිල පාලන තත්ත්වයක තබාගෙන තිබෙනවා.* ධීවරයන්ගේ මාළු මිලදී ගන්නේ මුදලාලිලා. මේ අතරමැදියන්ට අතට මාළු නොදී ධීවර සංස්ථාවේ ප්‍රධාන වගකීමක් වෙන ධීවරයන්ගෙන් මාළු මිලදී ගැනීම කළා නම් ධීවරයාටත් පාරිභෝගිකයාටත් සුවිසල් සාධාරණයක් ඉටුවෙනවා. ඇයි එවැන්නක් නොකරන්නේ?ධීවරයන්ගෙන් අපි මාළු මිලදී ගත යුත්තේ අත්පිට මුදලට. ඒ මුදල් එවේලෙහිම ගෙවන්න අපට මුදල් නෑ. ඒ නිසයි අපිට මුදලාලිගෙන් මාළු ගැනීමට සිදුව තිබෙන්නේ.* මාළු මුදලාලිලාට දීමට ඇති මුදල් වසර දෙකක් තිස්සේ ගොඩ ගැසී ඇති බවක් කියැවෙනවා. මේ මුදල් ගෙවීමට කටයුතු යොදා තිබෙනවාද?දැනට ඒ හැම අයකුටම සතියකට මිලියනය ගණනේ ගෙවීම් කරගෙන යනවා.* ධීවර සංස්ථාව වාර්ෂිකව මිලියන 123 ක පාඩුවක් දරමින් සිටියා. අද එහි තත්ත්වය කෙසේද?මම අමාත්‍යාංශය බාර ගනිද්දී ඒ පාඩුව තිබුණා. අද ඒ තත්ත්වය අපි මිලියන 40 දක්වා අඩුකරගෙන තිබෙනවා. ඒ වගේම ඊ.පී.එෆ්. හා ඊ.ටී.එෆ්. මුදල් ගෙවල තිබුණෙත් නෑ. අපි ඒවත් ගෙව්වා.* යුද්ධය නිමාවීමෙන් පසු උතුරු නැඟෙනහිර මාළු අස්වැන්න රටේ මන්දපෝෂණය නැති කිරීමට මොන විදියටද දායක වුණේ?ඇත්තටම 80 දශකයේ දී නැඟෙනහිර පළාත් රටේ මාළු අවශ්‍යතාවෙන් 15%ක දායකත්වයක් දුන්නා. යුද්ධය නිසා එය කඩා වැටුණා. දැන් 23% දක්වා ඒ තත්ත්වය වර්ධනය කර ගන්න හැකි වී තිබෙනවා.උතුරේ 43%ක් තිබූ දායකත්වය යුද්ධය නිසා 7% දක්වා අඩු වුණා. යුද්ධය නිමා වීමෙන් පසු ඒ තත්ත්වය නැවත 22% දක්වා වැඩි කර ගැනීමට හැකි වී තිබෙනවා.* දැනට මොන තරම් යාත්‍රා සංඛ්‍යාවක් ධීවර කටයුතුවල යෙදෙනවාද?මම අමාත්‍යාංශය බාර ගන්නා විට යාත්‍රා 43000ක් ධීවර කටයුතුවල නියැළුණා. දැන් ඒ ප්‍රමාණය 62000 ඉක්මවා තිබෙනවා.* එහෙත් තවමත් ආනයනය කරන මාළු හා කරවල වෙනුවෙන් අපි විශාල විදේශ විනිමයක් වැය කරනවා නේද?අපි ආනයනය 19% කින් අඩු කරගෙන තිබෙනවා. උම්බලකඩ පමණක් 44%කින් අඩු කර ගත්තා. කරවල 20%කින් අඩුකර ගන්න හැකි වුණා. ටින් මාළුත් සුළු ප්‍රතිශතයකින් අඩුකර ගන්න හැකි වුණා.සිරිමාවෝ බණ්ඩාරනායක කාලෙ පටන් අරඹන්න සිතූ ටින් මාළු කර්මාන්ත ශාලාව ආරම්භ කරන්න අපට හැකි වීමත් ධීවර කර්මාන්තයේ ජයග්‍රහණයක්.* අපි දැන් දේශපාලන තොරතුරු ගැන මඳක් කතා කරමු. ඉදිරියේදී එන්නේ මහ මැතිවරණයක්ද? නැතිනම් ජනපතිවරණයක් ද?කිසිම මැතිවරණයක් එන්නේ නෑ. දැන් කරන්න තියෙන්නේ රට ගොඩනැඟීම මිස මැතිවරණ පැවැත්වීම නොවෙයි.රට ගොඩ නැගීමට දැන් ජනාධිපතිතුමාට කිසිදු බාධාවක්, ගැටලුවක් නෑ. තියෙන ජාත්‍යන්තර ප්‍රශ්න ටික විසඳා ගන්නවා නම් මැතිවරණය කවදා පැවැත්වූවත් එතුමා දිනනවා.විපක්ෂයට පාවිච්චි කරන්න පුළුවන් එකම ආයුධය ජාත්‍යන්තරය විතරයි. ඊනියා දේශප්‍රේමය පැත්තකට දාල රටේ අනාගතය ගැන සිතිය යුතුයි.දේශප්‍රේමය කියන්නේ රටේ ජනතාවට ආදරය කිරීම, ඒ ජනතාව ගොඩ නැඟීම මිස රටේ භූමිය නොවේ.බටහිර අපිත් එක්ක ගැටුමකට ආවොත් අපනයන ටික බේර ගන්න බැරි වෙනවා. ඒ මඟින් ලැබෙන විදේශ විනිමය නතර වුණොත් අත්‍යවශ්‍ය දේ පවා ගෙන්වා ගැනීම නතර වෙනවා.අන්තවාදී දේශපාලන ළිං මැඩියො හිතන්නේ මාක්ස්වාදය කියන්නේ දුක්විඳීම කියලයි. සමාජවාදී නායකයො කොතනකවත් කියලා නෑ මිනිස්සුන්ට දුක් විඳින්න කියලා. ඔවුන්ගේ අරමුණ වුණේ ජනතාව දුකෙන් මුදා ගැනීමයි.* මැතිවරණයක් නෑ කිව්වට විපක්ෂය පොදු අපේක්ෂකයකු ගැනත් කතා කරනවාපොදු අපේක්ෂකයෙක් එනවා කියන්නේ ජනාධිපතිතුමා පරාජය කිරීමට කිසිම අපේක්ෂකයෙක් නෑ කියන එකයි. එතුමා පරාජය කරන්න පුළුවන් පොදු අපේක්ෂකයෙක් නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=f1405212</link>
    <topic>ගුජරාටයේ සිංහයා භාරතය භාරගනී</topic>
    <author>ධම්මික සෙනෙවිරත්න</author>
    <content>ඉන්දීය මහ මැතිවරණයෙන් විශිෂ්ට හා ඓතිහාසික ජයග්‍රහණයක් ලැබූ භාරතීය ජනතා පක්ෂයේ (බී. ජේ. පී) අගමැති අපේක්ෂකයා වූ නරේන්ද්‍ර මෝඩි ඊයේ එම ධුරයේ දිව්රුම් දී වැඩ ඇරඹිය. බී. ජේ. පී. යේ නායකත්වය ද එතැන් පටන් ඔහුට හිමිවනු ඇත.ලොව විශාලතම ප්‍රජාතන්ත්‍රවාදී රාජ්‍යය වන ඉන්දියාවේ මෙවර මහ මැතිවරණය දෙසට කලාපීය හා ලෝක දේශපාලන ‍ක්ෂේත්‍රයේ දැඩි අවධානය යොමුව තිබිණි. අදියර ගණනාවකින් පැවැති මැතිවරණයේ ප්‍රචාරක කටයුතු ආරම්භ වූ වකවානුවේ පටන්ම දේශපාලන අනාවැකිවලට අනුව කියැවුණේ මීළඟ අගමැති වශයෙන් නරේන්ද්‍ර මෝඩි පත්වනු ඇති බවයි. පාලක කොන්ග්‍රස් පක්ෂ සභාගය විශාල පරාජයක් ලබනු ඇති බවද දේශපාලන විචාරකයන්ගේ අදහස විය.මේ අනාවැකි සැබෑ කරමින් සහ ඉන්දීය දේශපාලන හා මැතිවරණ ඉතිහාසයේ වාර්තා ගණනක් බිහිකරමින් මැතිවරණය ජයග්‍රහණය කිරීමට භාරතීය ජනතා පක්ෂයට හැකිවිය. මෝඩිගේ ප්‍රතිවාදියා වූ රාහුල් ගාන්ධිට මෙන්ම කොන්ග්‍රස් ආණ්ඩුවේ යෝධ සෙවණැල්ල වූ සෝනියා ගාන්ධිට පක්ෂයේ තමන් දැරූ තනතුරුවලින් ඉල්ලා අස්වීමට සිදුවන තරමට පරාජය බලවත්වී තිබේ. රාහුල් ගාන්ධිට සිය අමෙති අසුන රැකගැනීමට පවා බී. ජේ. පී. යේ ස්ම්‍රිති ඉරානි සමඟ කරට කර සටනක යෙදීමට සිදුවිය.මෙවර මැතිවරණයේදී ඡන්දය ප්‍රකාශ කිරීමට ජනතාව තුළ පැවැති උනන්දුව ද කැපී පෙනිණි. එම උනන්දුව වාර්තාවක් බවට පත්වූයේ එරට මෑත ඉතිහාසයේ පැවැති මැතිවරණ‍යකදී ප්‍රකාශ වූ ඉහළම ඡන්ද ප්‍රතිශතය වශයෙන් 66% ඉක්ම වූ එම ඡන්ද ප්‍රමාණය සටහන් කරමිනි. රජුන් තනන්නේ තමන් බව සිතා සිටි දේශපාලන කිහිලිකරු පසෙකට කරමින් නිදහසින් පසු ඉන්දියාවේ බිහිවන තනි පක්ෂයකට වැඩි බලයක් සහිත ස්ථාවර ආණ්ඩුවක් බිහිකිරීමට ද මේ මැතිවරණයේදී ඉන්දීය ජනයා වගබලා ගෙන තිබේ. බී. ජේ. පී. ය ලෝක් සභාවේ ආසන 543න් 272ක් දිනාගනු ඇතැයි මත විමසුම්වලදී පෙනී ගියද ප්‍රතිඵලය අනුව ඊට ආසන 282ක ජයක් හිමිවී තිබේ. මේ අනුව බී. ජේ. පී. යේ හවුල්කාර පක්ෂවලට ආණ්ඩුව හැසිරවීමට නොහැකි වෙයි.හවුල්කාර පක්ෂවල ආසන සංඛ්‍යාවත් සමඟ සලකනවිට බී. ජේ. පී. ආණ්ඩුවේ ආසන ගණන 337කි. බලයේ සිටි කොන්ග්‍රස් පක්ෂය හවුල්කාර පක්ෂවල සහාය ද ඇතිව දිනාගෙන ඇත්තේ ආසන 59ක් පමණි. සෙසු පක්ෂවලට ආසන 147ක් ලැබී තිබේ. බී. ජේ. පී. ය මේ තරම් විශාල ජයග්‍රහණයක් ලැබූවද ප්‍රතිශතයක් වශයෙන් සලකනවිට එම ඡන්ද සංඛ්‍යාව ආසන්න වශයෙන් 40%කි. සාමාන්‍යයෙන් ශ්‍රී ලංකාවේදී නම් පළාත් පාලන මැතිවරණයක පවා මීට වැඩි ඡන්ද ප්‍රතිශතයක් එය ජයගන්නා පක්ෂයට හිමිවේ.එය පවා ප්‍රමාණවත් නැතැයි කියමින් වඩා බලවත්, පරාජිතයන් වන තමන් බව පවසන දේශපාලන බක පණ්ඩිතයන් ඉන්දීය මැතිවරණයේ ප්‍රතිඵලය දෙස අවධානයෙන් බැලීම සුදුසුය. බී. ජේ. පී. ය ලබා ඇත‍්තේ 40%ක ඡන්ද ප්‍රතිශතයක් නිසා එම ජයග්‍රහණය ප්‍රජාතන්ත්‍රවාදී නොවේ යැයි කාට හෝ කිව හැකිද? කොන්ග්‍රසයේ ඡන්ද ප්‍රතිශතය ආසන්න වශයෙන් 25%කි.අදියර 9කින් පැවැති මැතිවරණයේ ආරම්භයටත් පෙර සිටම කොන්ග්‍රස් පක්ෂයේ පසුබෑම පෙනෙන්නට තිබිණි.10 වසරක් බලයේ සිටි කොන්ග්‍රස් පක්ෂය ප්‍රමුඛ සන්ධානයට දූෂණ - වංචා ආදී චෝදනා ද එල්ල වී තිබූ අතර හවුල්කාරී පක්ෂවල බලපෑම් නිසා ස්ථාවර ආණ්ඩුවක් වශයෙන් කටයුතු කළ නොහැකි වීමද අවාසිදායක විණි. අගමැති ආචාර්ය මන්මෝහන් සිං ගෙන් ප්‍රබල නායකත්වයක් ඇතැම් මතු නොවූ බව දේශපාලන විචාරකයන්ගේ අදහසයි. කොන්ග්‍රස් පක්ෂයේ නායිකාව ලෙස සෝනියා ගාන්ධිගේ භූමිකාව ඉටුවූයේ තිරය පසුපස සිටයි.අවාසිදායක පසුබිමක මැතිවරණයට අවතීර්ණ වූ කොන්ග්‍රස් පක්ෂය මැතිවරණය මෙහෙයවීම පක්ෂයේ මහලේකම් රාහුල් ගාන්ධිට පැවරීය. එහෙත්, අගමැති අපේක්ෂකයා ලෙස ඔහු නම් කෙරුණේ නැත. 43 හැවිරිදි රාහුල් පවුල් පසුබිම ඔස්සේ ලැබූ දේශපාලන ආභාසය හා වසර කිහිපයක ප්‍රායෝගික දේශපාලන අත්දැකීම් ලබා තිබුණද රටක් පාලනය කිරීමට තරම් පරිණත නොවන බව ඉන්දීය ජනයා කල්පනා කරන්නට ඇත. අනෙක් අතට කොන්ග්‍රස ලැබූ පරාජයට වගකිවයුතු එකම තැනැත්තා ඔහු නොවේ.බොහොමයක් කාරණා වාසිදායකව සපුරාගත හැකි තත්ත්වයක් යටතේ වුවද රාහුල් ගාන්ධිගේ මැතිවරණ ව්‍යාපාරය ආකර්ෂණීය එකක් නොවූ බව පෙනෙන්නට තිබිණි. ඊට යම් ප්‍රාණයක් හා ආකර්ෂණීය බවක් ලැබුණේ එය අවසාන භාගයේදී රාහුල්ගේ සොයුරිය ප්‍රියංකා ගාන්ධි ඊට අවතීර්ණවීමත් සමඟයි. එහෙත් කාලයක් තිස්සේ නිර්මාණය වුණු අවාසිදායක තත්ත්වයන් නොපිට පෙරළීමට ඔවුන්ට හැකිවූයේ නැත.ඉන්දීය ජනතාවට මෙවර අවශ්‍යවූයේ පරිණත හා ශක්තිමත් නායකයකු මෙන්ම ස්ථාවර ආණ්ඩුවක් බිහිකරගැනීම බව මැතිවරණ ප්‍රතිඵලයෙන් මනාව පිළිබිඹු වෙයි. 63 හැවිරිදි නරේන්ද්‍ර මෝඩි ප්‍රකට වූයේ දැඩි හින්දු ජාතිකවාදියකු වශයෙනි. එමෙන්ම ඔහු පරිණත දේශපාලනඥයෙකි. බී. ජේ. පී. යේ පහළම මට්ටමේ සිට අද වනවිට නායකත්වය දක්වාම පියවරෙන් පියවර ඔහු ගමන් කර ඇත්තේ දේශපාලනයේ ගැඹුරු අත්දැකීම් ලබමිනි.ගුජරාටයේ මහ ඇමැතිවරයා ලෙස වසර 13ක් තිස්සේ පිට පිට අවස්ථා 3කදීම බලයට පත්වෙමින් ඔහු පාලනයේ අත්දැකීම් ද සපුරා තිබේ. සිය පාලන සමය තුළ ප්‍රාන්තයේ ආර්ථිකය දියුණු කරමින්, දිළිඳුකම පිටුදැකීමට අවශ්‍ය පියවර ගනිමින් හා විශාල සංවර්ධනයකට ගුජරාටය යොමුකරමින් තමා වැඩකළ හැකි නායකයකු බව ඔහු ප්‍රායෝගිකවම පෙන්වා ‍තිබේ.නරේන්ද්‍ර මෝඩි යනු “කතාකාරයකු නොව වැඩකාරයෙකියි” බොහෝ දෙනා කියන්නේ එහෙයිනි. ඉන්දීය ජනතාවට, වැඩක් කළ හැකි නායකයකු අවශ්‍ය වූ බවද මේ ප්‍රතිඵලයෙන් පැහැදිලි වෙයි. සම්ප්‍රදායික සමාජයක් ලෙස පෙනීයන්නේ වුවද අද ඉන්දීය සමාජය දැනුම - ආර්ථිකය - තාක්ෂණය ආදී කාරණා ඔස්සේ ඉදිරියට ගිය සමාජයකි. එවැනි සමාජයක ඡන්ද දායකයන් වැඩිදෙනා සිය තීරණය ගන්නේ බුද්ධිමත්වය. වැඩි ප්‍රමුඛත්වයක් හිමිවන්නේ හැඟීම්වලට නොවේ. ඒ බව ශ්‍රී ලංකාවේද පසුගිය ජනාධිපතිවරණ ප්‍රතිඵලයෙන් පැහැදිලි විය. සංවර්ධන මාවතේ රට ජයග්‍රාහීව පෙරට ගෙනයා හැකි නායකයා කවුරුන්ද යන්න තීරණය කිරීමේ හැකියාව මේ රටවල ජනයාට තිබේ.එසේම මෝඩි වැනි නායකයකු අමෙරිකාවට හෝ බටහිරට අවශ්‍ය පරිදි හැසිරෙන නායකයකු වෙතැයි අපේක්ෂා කළ නොහැකිය. මෑතක් වනතුරුම අමෙරිකාව මෝඩි නම්කර තිබුණේ මානව හිමිකම් කඩකරන්නෙකු වශයෙනි. අමෙරිකාව ඔහුට වීසා තහනමක් පවා පනවා තිබිණි. 2002 වසරේදී ගුජරාටයේ හින්දු - මුස්ලිම් ගැටුම් ඇවිළීගිය අවස්ථාවේ මෝඩි හින්දුන් පෙලඹ වූ බවට චෝදනා එල්ලවිය. මේ ගැටුම්වලදී මුස්ලිම් ජාතිකයන් 2000ක් පමණ ජීවිතක්ෂයට පත්වූ අතර ගුජරාටයේ ඇමැතිවරු කිහිපදෙනෙක් වරදකරුවන් ද විය. එහෙත් මෝඩි ‍චෝදනාවලින් නිදහස් කෙරිණි. එසේ තිබියදී පවා ඔහුට එරෙහි තහංචි ඉවත් නොකළ අමෙරිකාව ඔහු සමඟ සුහදත්වයක් ඇති කරගත්තේ ඉන්දියාවේ ඊළඟ නායකයා ඔහු බව පැහැදිලිව පෙනෙන්නට වූ පසුවයි.2002 සිදුවීම මෝඩිගේ දේශපාලන ප්‍රතිවාදීන්ගේ ප්‍රබල සටන්පාඨයක් ද විය. දේශපාලන විචාරකයන්ගේ පවා මතය වූයේ මෝඩි ජයග්‍රහණය කළ ද ඔහුට මුස්ලිම් ඡන්ද අඩුවෙන් ලැබෙනු ඇති බවයි. එහෙත් විශාල මුස්ලිම් ජනගහනයක් සිටින ඉන්දියාවේ බහුතර මුස්ලිම් ඡන්ද මෝඩිට ලැබී ඇති බව ප්‍රතිඵලයෙන් පෙනෙන්නට තිබේ. එයද විශේෂ කාරණයකි.කොහොමටත් අමෙරිකාව සහ බටහිර රටවල් ප්‍රිය කළ නායකයා මෝඩි නොවන බව පෙනෙන්නට තිබිණි. රාහුල්ටත් වඩා බටහිර මාධ්‍ය ඉහළින් ඔසොවා තැබුවේ ආම් ආද්මී පක්ෂයේ අර්වින්ද් කෙජ්‍රිවාල්ය. ඉන්දීය දේශපාලනයේ තෙවෙනි බලවේගය ලෙස පවා ඇතැම් මාධ්‍ය හා විචාරකයන් හැඳින්වූ මේ පක්ෂයට දිනාගතහැකි වූයේ ආසන 5ක් පමණි. මෝඩි සමඟ බාරාණසි (බරණැස) අසුනට තරග කළ කෙජ්‍රිවාල්ද පරාජයට පත්විය. ආම් ආද්මී පක්ෂයේ ප්‍රධාන සටන් පාඨයක් වූයේ දූෂණ, වංචාවලට එරෙහිව සටන් කිරීමයි. එහෙත් එය පමණක් රටක් පාලනය කිරීමට ප්‍රමාණවත් නොවන බව ඉන්දීය ජනයා පෙන්නුම් කර තිබේ.ඉන්දීය මැතිවරණය ශ්‍රී ලංකාවේ අපටද වඩාත් වැදගත් වන්නේ පැවැති කොන්ග්‍රස් පාලනයට තමිල්නාඩුවේ මහ ඇමැතිනී ජයලලිතා ගෙන් එල්ලවූ බලපෑම් සහ දකුණු ඉන්දියාවේ කොටි හිතවාදී දේශපාලනඥයන්ගේ ක්‍රියාකාරකම් සැලකිල්ලට ගැනීමේදීය. තමිල්නාඩුවේ ආසන 39න් 36ක් ජයලලිතාගේ ඩී. එම්. කේ. පක්ෂය දිනා ඇතත් ඊට බී. ජේ. පී. පාලනයට බලපෑම් කළ නොහැකිවීම වැදගත්ම කාරණයයි. කරුණානිධිගේ පක්ෂයටද අත්වූයේ අන්ත පරාජයකි. මෙතෙක් සිදුවූයේ නගුට විසින් බල්ලා නැටවීම වුවද ඉදිරියේදී එය වෙනස්වනු ඇත‍.දැඩි කොටි හිතවාදියකු වූ වයිකෝට ද අන්ත පරාජයක් අත්කරදීමට තමිල්නාඩු වැසියන් වගබලා ගත්තේය. තවත් කොටි හිතවාදී නළුවකු වූ විජේකාන්ත්ට අත්වූයේ ද අන්ත පරාජයකි. ඔහුගේ පක්ෂය තරග කළ ආසන 14න් එකක් හෝ ජයගත හැකි නොවීය. එල්. ටී. ටී. ඊ නායකත්වයට සමීප මාධ්‍යවේදිනියක වූ අන්ටාප්‍රතාප් පරාජයට පත්විය.‍ලොව විශාලතම ප්‍රජාතන්ත්‍රවාදී රාජ්‍යයේ නායකත්වය දක්වා නරේන්ද්‍ර මෝඩි ආ ගමන නායකත්වය පිළිබඳ පාඩම හදාරන කාට වුවද වැදගත්වනු නිසැකය. තේ කඩයක තේ හදා දුම්රිය මැදිරි අතරින් දුවමින් තේ අලෙවි කළ කොලුවකු වූ ඔහු අගමැති පුටුවේ අසුන් ගත්තේ ය.හින්දු දක්ෂිණාංශික පක්ෂයක් වූ රෂ්ඨීය ස්වයංසේවා සංගමයෙන් යොවුන් වියේදීම දේශපාලන ක්ෂේත්‍රයට අවතීර්ණ වූ ඔහු පක්ෂයේ තරුණ සංගමය ආදියේ නිලතල හොබවා බී.ජේ.පී. ය හා සම්බන්ධවී දීර්ඝ කාලයක් දේශපාලන අත්දැකීම් ලබා තිබේ. ඔහු දේශපාලන විද්‍යාව පිළිබඳ පශ්චාත් උපාධිධරයකු ද වෙයි. නරේන්ද්‍ර මෝඩි ජාතික තලයේ කැපී පෙනෙන චරිතයක් බවට පත්වූයේ 1990 ගණන්වලදීය.පක්ෂය වෙනුවෙන් කළ කැපකිරීම් හරහා ඔහු බී.ජේ.පී. යේ මහලේකම් ධුරයටද පත්විය. නරේන්ද්‍ර මෝඩිගේ නායකත්වය ආසියානු කලාපයට මෙන්ම ලෝක දේශපාලනයටද දැනෙනු ඇති ආකාරය ඉදිරි කාලයේදී දැකගත හැකිවනු ඇත. එහෙත් ඒ පිළිබඳ අනුමානයන් කිරීම සුදුසු නැත. එසේ වුවද ජයග්‍රහණයෙන් පසුව මෝඩි පළමුවෙන්ම මව බැහැදැක දෙපා වැඳ ආශිර්වාද ලබාගත් මොහොතේ ඇය මාධ්‍යයට කී වදන් ඔහුගේ පාලනයට පෙරවදනක් සේ සටහන් කිරීම උචිතය. “මගේ පුතා ඉන්දියාවට අලුත් නායකත්වයක් දෙයි. ඉන්දියාව ලෝකයේ බබළවන්න ඔහුට පුළුවන් වෙයි. ඔහු සැබෑ ඉන්දියානුවෙක්...,.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=f1405213</link>
    <topic/>
    <author>සාකච්ඡා කළේ ඉරෝෂිණී දීපිකා</author>
    <content>නෙක් රෝග පීඩාදියෙන් පෙළෙන මිනිසා දෙස සානුකම්පිතව බලමින්, ඔවුනගේ ජීවිත සුවපත් කරනු වස් බෞද්ධායුර්වේද මනෝකායික චිකිත්සා ක්‍රමය හඳුන්වා දුන් ඔහු, ඉන් නොනැවතී එය විද්‍යාර්ථීන්ට හදාරනු වස් පාඨමාලා ලෙස ද ඉදිරිපත් කරනු ලැබීය. මෙය අලුතින් හඳුන්වා දෙනු ලබන විෂයයක් වුව, එහි ක්‍රියාකාරිත්වය අතීතයේ සිට ම බෞද්ධාරාම කේන්ද්‍ර කරගෙන පැවතුණු අතර නෙක් විපර්යාස හමුවේ අභාවයට ගිය එම ක්‍රමයට පුනර්ජීවය එක් කෙරුමට වෙහෙසෙන ඔහු, කැලණිය විශ්වවිද්‍යාලයේ පාලි හා බෞද්ධ අධ්‍යයන අංශයේ ජ්‍යෙෂ්ඨ මහාචාර්යවරයකු වන වෛද්‍ය සුමනපාල ගල්මංගොඩ මහතාය. මේ බෞද්ධායුර්වේද මනෝකායික චිකිත්සා ක්‍රමය ‘ නමින් පසුගියදා දොරට වැඩි ඔහුගේ එම නවතම කෘතිය පිළිබඳ කතාබහකි.* ‘බෞද්ධායුර්වේද මනෝකායික චිකිත්සා ක්‍රමය’ පිළිබඳ හැඳින්වීමක් කළොත්?ශ්‍රී ලංකාව කියන්නෙ ලෝකයේ සුන්දරතම දිවයිනක්. වසර දහස් ගණනක අභිමානනීය හා අපරාජිත ඉතිහාසයකට නෑකම් කියන අපේ රටේ විසූ පැරැන්නන් කායික, මානසික සහ ආධ්‍යාත්මික ප්‍රගතියකින් යුක්තව උත්කෘෂ්ට දිවි පෙවෙතක් ගත කළ බවට සාක්ෂි එමට තිබෙනවා. එවන් වූ අභිමානවත් ඉතිහාසයක පදනම වුණේ ගමේ විහාරස්ථානයයි. එහි වැඩ විසූ භික්ෂූන් වහන්සේලා පාලි, සංස්කෘත, ප්‍රාකෘත, සිංහල ආදී භාෂා වන්හි විශාරදයෝ වුණා. ත්‍රිපිටකය වගේ ම ආයුර්වේදය, ඡ්‍යෝතිෂය හා ශාන්තිකර්මයන්හි නිපුණයන් වුණා.වර්තමානය වන විට මේ ප්‍රෞඪ ඉතිහාසය වැළලිලා ගිහින් බටහිර සංකල්පවලින් මුළු මහත් ශ්‍රී ලාංකේය සංස්කෘතියම පිරිහිලා. එහි ප්‍රතිඵලයක් විදිහට මිනිසුන් ආතතිය, විෂාදය,භීතිය, භින්නෝන්මාදය වගේ මානසික රෝගත්, මධුමේහය, රුධිරපීඩනය වැනි කායික රෝග වලිනුත් පෙළෙමින් සිටිනවා. බොහෝ දෙනා ජීවත් වන්නෙ නිරන්තරයෙන්ම ඖෂධ භාවිත කරමින්. ජනතාව අතර සාරධර්ම පිරිහිලා. මෙවන් ත්ත්වයක් තුළ දේශීය ජනතාව , දේශීය සංස්කෘතියෙන් සන්නද්ධ කළ යුතුයි.ඒ සඳහා බුදු දහම, ආයුර්වේදය, ඡ්‍යෝතිෂය හා ශාන්තිකර්ම වැනි දේශීය සංස්කෘතියේ ඉතා වැදගත් අංශ හතරක් සංකලනය කරලා ‘බෞද්ධායුර්වේද මනෝකායික චිකිත්සා’ ක්‍රමය හඳුන්වා දුන්නා. ඒක අමුතු දෙයක් නෙමෙයි. මෙහි තිබෙන්නෙ පැරැණි බෞද්ධ ආරාමයක ක්‍රියාත්මක වුණ සංස්කෘතික අංග. එය නැවත පුනර්ජීවනයට පත් කරලා කායික, මානසික, ආධ්‍යාත්මික හා සාමාජික අංශවලින් සංවර්ධනය වුණ ජනතාවක් සිරිලක් දෙරණේ ස්ථාපිත කිරීම මෙහි මුඛ්‍ය අභිලාසයක්.බුදු දහම, බෞද්ධ සංස්කෘතිය, ආයුර්වේදය, ඡ්‍යෝතිෂය, ශාන්තිකර්ම වගේ ශ්‍රී ලාංකේය ඉතිහාසයේ අවියෝජනීය අංග ඒකාබද්ධ කරලා මේ කෘතිය සම්පාදනය කළා.බොහෝ විට පර්යේෂණ, ලේඛන, දේශන ආදියට පමණක් සීමාවෙලා තිබුණු බුදු දහම සමාජගත කිරීමේ මංපෙත් සොයා යන උත්සාහයක් විදිහටත් මේ කෘතිය හඳුන්වන්න පුළුවන්.* ‘බෞද්ධායුර්වේද මනෝකායික චිකිත්සා ‘ නමැති විෂය ප්‍රභවය සිදුවුණේ කොහොමද?මේ විෂය මා විසින් මුල්වරට හඳුන්වා දෙනු ලැබූවක්. මේ විෂය මා දන්නා පමණින් ශ්‍රී ලංකාවේ හෝ වෙනයම් රටක විද්‍යාස්ථානයකින් විෂයයක් ලෙස ඉගැන්වෙන්නේ නෑ. මේ කෘතිය මඟින් අපේක්ෂා කරන්නේ එම විෂය පිළිබඳ පාඨකයාට කෙටි අවබෝධයක් ලබා දීමයි. එසේ ම මේ විෂය ප්‍රායෝගිකව ක්‍රියාත්මක කරන සුදුසුකම් ලත් චිකිත්සකයනට අවබෝධයක් ලබාදීමේ අරමුණ පෙරදැරිවයි.බෞද්ධායුර්වේද මනෝකායික චිකිත්සා ක්‍රමය නමැති විෂයයට අන්තර්ගත සියලු කරුණු පිළිබඳ පරිපූර්ණ පර්යේෂණ මෙතෙක් සිදු වී නෑ.මේ ක්ෂේත්‍රයේ නියුතු වූවන් විසින් ඒ පිළිබඳ නිරන්තරයෙන්ම පර්යේෂණ සිදු කරලා ඒවා විධිමත් ලෙස, ප්‍රායෝගික භාවිතයට සුදුසු ලෙස සකස් කළ යුතුයි. මේ සඳහා පාලි ත්‍රිපිටකය හා තදනුගත අර්ථකථන සාහිත්‍යය, සංස්කෘතිය, චීන, ටිබෙට්, සියම්, බුරුම භාෂාවලින් ලියැවී ඇති අදාළ කෘති, සිංහල භාෂාවෙන් ලියැවුණු මේ හා සම්බන්ධ ග්‍රන්ථ, දේශීය පරම්පරාගත අදාළ කෘති, ආයුර්වේදය හා සම්බන්ධ විවිධ කෘති, දේශීය පරම්පරාගත අදාළ කෘති, දැනුම හා අත්දැකීම් ආදී මූලාශ්‍ර විශාල සංඛ්‍යාවක් තිබෙනවා. ඒවා නිබඳව පරිශීලනය කිරීමත් මේ විෂය පිළිබඳ දැනුම සොයා යන්නන්ට අතිශයින්ම වැදගත්.* මේ ප්‍රතිකාර ක්‍රමය කෙරෙහි ඔබ සිත ආශක්ත වීමට බලපෑ හේතු කාරණා පිළිබඳ සඳහන් කළොත්?මගේ පියා ජ්‍යෝතිෂය, ආයුර්වේදය හා ශාන්තිකර්ම පිළිබඳ ඉතා පුළුල් දැනුමක් හා පරිචයක් තිබූ අයෙක්. ඒ වගේම එයින් සුවිශාල සේවයක් කළ අයෙක්. මගේ ගිහි - පැවිදි ගුරුවරුන්ටත් මේ අවබෝධය තිබුණා. ඒ අයගේ ආභාසය නිසා ළමා කාලයේ ඉඳන්ම මේ විෂය පථය පිළිබඳ භක්තිමය නම්‍යතාවක් ඇතිවුණා. ඒ වගේම අප කුඩා කාලයේදී අපේ සෞඛ්‍ය ආරක්ෂා වුණෙත් සාම්ප්‍රදායික ක්‍රම නිසයි. මං 2003 දී කැලණිය විශ්වවිද්‍යාලයේ ගම්පහ වික්‍රමාරච්චි ආයුර්වේද වෛද්‍ය ආයතනයේ වැඩ බලන අධ්‍යක්ෂවරයා ලෙස සිටි වසරක පමණ කාලයේදී සංස්කෘත, භූත විද්‍යාව (මනෝ විද්‍යාව) හා ජ්‍යෝතිෂය ඉගැන්නුවා.එහිදී රචිත ‘ආයුර්වේද අධ්‍යයන මූලධර්ම හා සමගාමී සංකල්ප කෘතියේදී ප්‍රථම වතාවට බෞද්ධයායුර්වේදය පිළිබඳ කතා කළා. 2008 වසරේදී කැලණිය විශ්වවිද්‍යාලයේ පාලි හා බෞද්ධ අධ්‍යයන පශ්චාත් උපාධි ආයතනයේ අධ්‍යක්ෂවරයා වීමෙන් පසු බෞද්ධායුර්වේද උපදේශන ශාස්ත්‍රපති උපාධි පාඨමාලාව සහ පශ්චාත් උපාධි ඩිප්ලෝමා පාඨමාලාව ඇරැඹුවා. මේ ආකාරයට තමයි බෞද්ධායුර්වේද ප්‍රතිකාර කෙරෙහි මගේ අවධානය යොමු වුණේ. මේ වන විට මානෙල්වත්ත නාගානන්ද අන්තර්ජාතික බෞද්ධ අධ්‍යයන ආයතනය තුළ මේ සඳහා වෙනමම පීඨයක අධ්‍යයන අංශ හයක් යටතේ විශ්වවිද්‍යාල තත්ත්වයෙන් අධ්‍යයන හා පර්යේෂණ කටයුතු සිදු කෙරෙනවා.* බෞද්ධායුර්වේද මනෝ කායික චිකිත්සා ක්‍රමය හුදු ප්‍රතිකාර ක්‍රමයක් පමණක් නොවන බව ඔබ මේ කෘතියේදී දක්වා තිබෙනවා. මේ පිළිබඳ කතා කළොත්?මෙය සංස්කෘතිය සමඟ අත්‍යන්තයෙන් ම බැඳි සිටින්නක්. ඒ නිසා මේ ප්‍රතිකාර කරන්නා තුළ අදාළ සමාජ සංස්කෘතිය පිළිබඳ මනා අවබෝධයක් තිබෙන්න ඕනෑ. විශේෂයෙන් මනෝ චිකිත්සාවේදීත්, අවිශේෂයෙන් කායික ප්‍රතිකාරවලදීත් සංස්කෘතිය හා පරිසරය නොමද අවධානයට යොමු කළ යුතුයි. විද්‍යාත්මකව බැලීම මෙහිදී අවශ්‍ය වෙන්නෙ නෑ. ඖෂධ, ප්‍රතිකාර ක්‍රම, රෝග පරීක්ෂාව ආදියේදී විද්‍යාත්මක පසුබිම අවශ්‍යයයි. සංස්කෘතික පසුබිමේදී අවශ්‍ය වෙන්නේ ශ්‍රද්ධාව, විශ්වාසය, කරුණාව, මුදිතාව, මෛත්‍රිය, උපේක්ෂාව වැනි විද්‍යාත්මක උපකරණවලින් මැනිය නොහැකි ගුණාංගයි. ඒ නිසා මේ ප්‍රතිකාර ක්‍රමය පුහුණු වන අය විද්‍යාත්මක හා ශ්‍රද්ධාත්මක පදනම් දෙක යටතේම පුහුණුවක් ලැබිය යුතුයි. එනම්, ශීල, සමාධි, ප්‍රඥා යන ත්‍රිශික්ෂාව තරමක් දුරට හෝ තම ජීවන චර්යාව හා සම්බන්ධ විය යුතුයි.* මේ ප්‍රතිකාර ක්‍රමයේ දී නූතන විද්‍යාව හා තාක්ෂණික උපකරණ භාවිතය ඉතා පරෙස්සමෙන් යොදාගත යුතු බව මේ කෘතියේදී ඔබ පවසනවා. ඒ ඇයි?ප්‍රතිකාර කිරීමේදී රෝගියාගේ කේන්ද්‍රය පරීක්ෂා කරන්න වෙනවා. මෙය පරිගණකය මඟිනුත් කළ හැකියි. පරිගණකය මඟින් ලැබෙන්නේ ඊට ඇතුළත් කර ඇති දත්ත පදනම් කරගත් වාර්තාවක්. හදවත් රෝගියකුගේ කේන්ද්‍රය පරිගණකයට ඇතුළත් කරලා, එහි ප්‍රතිඵලය වශයෙන් ඔහුට මාරක අපලයක් තිබේයැයි ප්‍රකාශ වුණොත්, ඒ හේතුව නිසා ම ඔහුට හදවත් රෝගය සෑදී මරණයට පත්විය හැකියි. එහිදී ඉහත කී ගුණාංග සහිත චිකිත්සකයෙක් ඒ තත්ත්වය සලකා බලා කිසිසේත් ඔහුට ඒ බව පවසන්නේ නෑ. ඒ නිසා මේ ප්‍රතිකාර ක්‍රමයේදී නූතන විද්‍යාව හා තාක්ෂණික උපකරණ භාවිතය ඉතා පරෙස්සමෙන් කළ යුතුයි.බෞද්ධායුර්වේද ප්‍රතිකාර ක්‍රමය බෞද්ධායුර්වේද ප්‍රතිකාර විද්‍යාව සඳහා නෙමෙයි, මනුෂ්‍යයාගේ, සතුන්ගේ හා පරිසරයේ යහපත පණිිස භාවිත වෙන්නක්. විද්‍යාව හා තාක්ෂණය මිනිසාගේ යහපත සඳහා යැයි ප්‍රකාශ කළත්, වර්තමානය වනවිට විද්‍යාත්මක දැනුම නිසා සම්ප්‍රදායයේ විශාල කොටසක් විනාශ වී තිබෙනවා. සංස්කෘතිය හා පරිසරය අතිශයින් පරිහානියට පත්වෙලා. ඒ වගේම තමයි නූතන විද්‍යාව හා තාක්ෂණය මඟින් අපේක්ෂා කරන සංවර්ධනය බහුල වශයෙන්ම භෞතික සංවර්ධනයක්. බෞද්ධායුර්වේද ක්‍රමය පුද්ගලයාගේ කායික, මානසික, සාමාජික හා ආධ්‍යාත්මික යන අංශ සියල්ලම සංවර්ධනය කිරීම සඳහා යොමු වූවක්.* මනෝ චිකිත්සාවේ නූතන ක්‍රමය මඟින් රෝග සුවපත් කිරීම මූලිකම පරමාර්ථයක්. බෞද්ධායුර්වේද ක්‍රමයෙන් අපේක්ෂා කරන්නෙත් මෙයමද?මෙහිදී පුද්ගලයා සුවපත් කිරීම පමණක් නෙමෙයි, එම පුද්ගලයා ආධ්‍යාත්මික සංවර්ධනය කරා යොමු කිරීමත් අපේක්ෂා කරනවා. බෞද්ධායුර්වේද ක්‍රමය තුළ උපදෙස් මඟින් ප්‍රතිකාර කළ හැකි වුණත්, අදාළ කායික ප්‍රතිකාර කරන්න පුළුවන් ආයුර්වේදය සම්බන්ධ රජයේ ලියාපිදිංචි වෛද්‍යවරුන්ට පමණයි.* මේ චිකිත්සා ක්‍රමය අලුතින් හඳුන්වා දෙන්නක්. ඒ පිළිබඳ කතා කළොත්?මෙය අලුතින් හඳුන්වා දුන්නත්, එහි ක්‍රියාකාරිත්වය අතීතයේ සිට ම ශ්‍රී ලංකාවේ බෞද්ධ ආරාම කේන්ද්‍ර කරගෙන භාවිත වුණා. පැරැණි බෞද්ධ ආරාමයකින් ගම් වැසි ජනතාවට බුදු දහමෙන් ප්‍රශ්න නිරාකරණයත්, ආධ්‍යාත්මික හා ආචාරාත්මක සංවර්ධනයත්, ආයුර්වේදය මඟින් ශාරීරික සෞඛ්‍ය සංවර්ධනයත්, ඡ්‍යොතිෂය මඟින් කුදු මහත් සියලු කටයුතුවලදී කාලය කළමනාකරණය වගේ ම, දෛවෝපගත සිද්ධි සමාලෝචනයත්, ශාන්තිකර්ම මඟින් ඒ ආකාරයේ දෛවෝපගත අනිටු විපාක සමනයත් සිදු කෙරුණා. ඒත් ඒවා පසු කාලීනව අභාවයට ගියා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=f1405214</link>
    <topic>ඇන්දවීමේ කලාවට අත්පොතක් !</topic>
    <author>රන්ජන් අමරරත්න</author>
    <content>සේපාලී මායාදුන්ෙන්ගේ “ගොනානෝ” නවකතාව බැලූ බැල්මට ඉතා සරලය. ඉන් කියවෙන්නේ වියළි කලාපයේ පිටිසරබද ග්‍රාමයක චරිත කිහිපයක් ජීවන අරගලයට මුහුණ දෙන ආකාරය යි. එහෙත් එහි යටිපෙළ ඊට වඩා ගැඹුරුය. විචිත්‍ර චරිත නිරූපණයෙන් ඔබ්බට යන කතුවරිය මිනිස් හැසිරීම් පිළිබඳ සියුම් විශ්ලේෂණයක් ඉදිරිපත් කරයි. මේ නවකතාව ඔස්සේ අප අපේම ජීවිත ගැන පෙරළා නීරික්ෂණයක් කරන්නට පෙලඹෙනු ඇත.කතාවේ යටි පෙළෙන් මතු වන්නේ මිනිස් සමාජයෙහි පවත්නා රැවටීමේ හෙවත් මුළාවීමේ ස්වභාවයයි. එහිම ප්‍රතිවිරුද්ධ පැත්ත ඇන්දවීම හෙවත් ඇන්දවීමේ කලාව ලෙස හැඳින්විය හැකිය. එය සමස්ත ලෝකයටම පොදු තත්ත්වයකි. ධනවත් රටවල් විසින් දුප්පත් රටවල් අන්දවනු ලැබේ. බහු ජාතික සමාගම් විසින් දේශීය සමාගම් අන්දවනු ලැබේ. ව්‍යාපාරිකයන් විසින් පාරිභෝගිකයන් අන්දවනු ලැබේ. ලොක්කන් විසින් පොඩ්ඩන් අන්දවනු ලැබේ. සේපාලි මේ ලෝක තත්ත්වය පිළිබඳ කුඩා නියැදියක් අප හමුවේ තබයි.මල්හාමි යනු නුවර කලාවියේ ගම්මානයක ජීවත්වන සරල ගැමිෙයකි. ඔහු කරත්තයක් හෙවත් බර භාගයක් දක්කමින් ද, පුංචි පහේ ගොවිතැන් බතක් කර ගනිමින් ද ජීවිතයටම මුහුණ දුන්නේය. මේ චරිතය තුළ තවත් කැපී පෙනෙන ලක්ෂණ තුනක් තිබේ. එක ඔහු යම් තරමක කලාකරුවකු වීමය. දෙක දැඩි ලෙස අවංක වීමය. තුන මතට ලොල්වීමය. මේ අනුව බලන විට මල්හාමි යනු ගමේ ශක්‍යතාවක් ලෙස ගත හැකිය. එහෙත් මේ අවංක මිනිසා මැම්බර්ට රැවටෙයි. තම බිරියට රැවටෙයි. දිගින් - දිගටම රැවටෙයි. සත්‍යය දැන දැනත් ඔහු රැවටෙයි.පවතින දේශපාලන ක්‍රමය තුළ මිනිසා කොතරම් රැවටීමට ලක් වන්නේ ද යත්, සමහරු තම හෘද සාක්ෂියට එරෙහි වෙමින් මුළාව වෙත ගමන් කරති. ඔව්හු ස්වකීය ආත්මයට වංචා කරමින් රැවටීම දෙසට ගමන් කරති. දැන - දැන ම ඊට හසුවෙති. මෙය එක්තරා ඇබ්බැහියක් ලෙස පවතී. පෙණහලු පිළිකාවකින් මරණාසන්න පුද්ගලයා නැවත දුම් උරන්නාසේය. මුඛ පිළිකාව නිසා කටින් ලේ හලන පුද්ගලයා යළි බුලත් විටක් හපන සේ ය. අක්මාව කැඩී ලේ සමඟ එය දියකර වමනය දමන රෝගියා අවසන් මෙහොතේ ද අරක්කු උගුරක් ඉල්ලා සිටින සේ ය.පිටගංකාර කදිරාතේ ගමට කඩා වැදී මුළු ගමම සූරාකයි. එය ආරම්භ වන්නේ මල්හාමි රචනා කළ නාට්‍යයක් වේදිකා ගත කිරීමෙන්ය. මල්හාමි රවටා ගන්නා කදිරාතේ පිටපත වෙනස් කරයි. නළු - නිළියන් වෙනස් කරයි. නාට්‍ය දැක්ම සඳහා ප්‍රවේශපත්‍ර විකුණයි. ප්‍රධාන නිළිය වූ බිළිඳි අමාරුවේ දමන කදිරාතේ නාට්‍යයෙන් එකතු වූ සල්ලි ටිකටත් විදියි. මල්හාමි මේ සියල්ල දැන - දැන කරබාගෙන සිටී. හැමදෙයක්ම එකලාසයක් කරන මිනිහා නොවේදැයි ඔහු කදිරාතේට සම්මාන දෙයි.කදිරාතේ අතින් අනාථ වූ බිළිඳි අප්පච්චී විසින් පලවා හරිනු ලැබේ. වෙරි මරගාතේ කරත්තය දක්කාගෙන යන මල්හාමි ඇය කරත්තයට ගොඩකරගෙන ගෙදර රැගෙන යයි. එක්තරා රාත්‍රියක බීමතින් වැතිර සිටින මල්හාමි වෙත බිළිඳි එයි. එය අලුත් ජිවිතයකට ආරම්භය බවට පත්වේ. නිසි කලට පෙර බිළිඳිට ප්‍රථම දරුවා ලැබෙයි. කව්වා පැමිණ කදිරාතේ හා බිළිඳිගේ සම්බන්ධය මල්හාමීට කියයි. එහෙත් ඔහු දරුවා මෙන්ම බිළිඳි ද භාර ගනී.“ මේ..... බලහං මූ බින්දු කාලක්කත් මං වායෙ නැද්ද බං?”“මල්හාමි වතාවක් දරුවා පරක් කරගන්නට ගෙන එන්නා වාගෙ ඌ උස්සා ගොනාට පෙන්වමින් හෙමිහිට මිමිනුවේය. තමුනුත් ඈ හා කලක් එකට හිටි හින්දාම බැරිවේලාවත් තමුන්ගෙ හැඩහුරුකමත් යාන්තමට හෝ පිහිටන්නට ද ඉඩ තිබෙයි. ඒ සිතිවිල්ල ඔහුගේ හිතට සැනසිල්ලක් ගෙන ආවේය. තමුන්ගේ පාඩුවේ ඔහේ වමාරා සිටි ගොනාත් හිස නොඋස්සාම උන්නේ එහෙම වෙන්ඩත් පුළුහනි කියන්නා වාගේ ය.”(පිටුව 734)ඉක්බිති කදිරාතේ සිය දේශපාලන ක්‍රියාවලිය සඳහා මල්හාමි යොදාගන්නා ආකාරය කතුවරිය විසින් මනාව නිරූපණය කරනු ලැබේ. මල්හාමිට ආණ්ඩුවේ රැකියාවක් ලබා දෙන බව කදිරාතේ කියයි. මල්හාමි සිය කරත්තය, කාලය පමණක් නොව සිය සකලවිධ කලා හැකියාවන් ද කදිරාතේ වෙනුවෙන් කැප කරයි. කදිරාතේ මැම්බර් ඡන්දයෙන් දිනයි. ලැබෙන රැකියා විකුණයි. මල්හාමි අමතක කරයි. කදිරාතේ විසින් දෙවන වරටද මල්හාමි රවටනු ලැබේ. ඒ ගම්මානයේ කෘමිනාශක වෙළෙඳ සලක් විවෘත කිරීම සඳහාය. කඩය මල්හාමිට භාරවෙයි.එහි ආදායම කදිරාතේ ගනියි. මුළු ගමම කෘමිනාශක නිසා රෝගී වෙයි. කිහිපදෙනෙක් කෘමි නාශක පානය කොට මරණයට පත්වෙති. මල්හාමිගේ පවුල පළමුව මේ ව්‍යසනයට ගොදුරු වෙයි. එහෙත් මල්හාමි සියල්ල දැන - දැනම කඩය පවත්වා ගනී.නුවර කලාවිය තුළ ව්‍යාප්ත වූ වකුගඩු රෝගය හා ජලය අපිරිසිදු වීම මෙහිදී අප සිහියට නැ‍ඟේ. තවත් අතෙකින් රටේම පවතින ප්‍රාදේශීය දේශපාලනයේ ස්වභාවය අප සිහියට නැ‍ඟේ. එක අතකින් එන්. ජී. ඕ. කාරයෝ පැමිණ උපදේශන ලබාදෙති . තව අතෙකින් දේශපාලකයෝ පැමිණ පිරිසුදු දිය උල්පත් ‍ෙසාරාකති.ගමේ පිරිසුදු දිය උල්පතෙහි ජලය වතුර බෝතල් බවට පත් වී නගරයෙහි අලෙවි වෙයි. ගමේ වකුගඩු රෝගයට පිළියමක් ලෙස ගම්මුන්ට අලුත් වළං ලැබෙයි. එක්තරා සමාජ යථාර්ථයක් කතුවරිය උත්ප්‍රාසයෙන් යුතුව නිරූපණය කරයි. පවත්නා තත්වය යටතේ මුළු ගමම කදිරාතේට විරුද්ධ වෙති. එහෙත් දෙවන වර ඡන්දය සඳහා එන ඔහුට මල්හාමි උදව් කරයි.“මේ වතාවේ කවිවලට මල්හාමි අමුතුවෙන් තවත් දෙයක් එකතු කළේය.ඒ වකුගඩු ලෙඩෙන් බේරෙන්නට ගමට හැළිවලං බෙදාදුන් කදිරා‍තේ නැම්බර් කරන්නට ඕනෑය කියන්නට ය. ඒත් එක්කම වකුගඩු ලෙඩේ අඳුරාගන්නට පිටරටඔලත් ගොහිං දුක් වින්ද වීරයා කියන්නට ය.”“වැව් ගං තුලානේ බබළන හොඳම එකා ... හ්කදිරාතේ තමා නැම්බර් කොමට හොදා.. හ්”(පිටු 165 -166)අපට ශ්‍යාම් බෙනගාල්ගේ “අංකූර්” නම් චිත්‍රපටය සිහියට නැඟේ. 1974 දී නිෂ්පාදිත එම චිත්‍රපටය සම්මාන රැසක් ලබාගත් නිර්මාණයකි. වහලා තම ස්වාමියාට, කොතරම් රැවටෙන්නේ ද යන කාරණයක් මේ චිත්‍රපටයෙන් මතු කෙරේ. මානුෂික හැසිරීමක් ලෙස ගෙන එහි සංකීර්ණතාව දක්වන්නට චිත්‍රපටකරුවා උත්සුක වෙයි.ලක්ෂ්මී නම් ගැමි තරුණිය ආවාහ කරගෙන සිටින‍ුයේ ගමේ ප්‍රභූවරයාගේ මෙහෙකරුවෙකි. ඔහු අමු බේබද්දෙකි. ගොළුවෙකි. මේ දෙදෙනා දරුවකු අපේක්ෂාවෙන් දෙවියන් ඉදිරියට යති. යාඥා කරති. එහෙත් දරුවකු නොලැබේ. මේ අතර ගමේ ආධිපත්‍යය හා ප්‍රභූත්වය දරන මූලාදෑනියාගේ තරුණ පුත්‍රයා නිවාඩුවක් ගත කිරීම සඳහා ගමේ බංගලාවට එයි. ඔහුගේ ආවතේව හා කෑම සැපැයිය යුත්තේ ලක්ෂ්මී ය. සුරූපී ලක්ෂ්මී කෙරෙහි ආකර්ෂණය වන ප්‍රභූ තරුණයා ඈ සමඟ යහන්ගත වේ.ලක්ෂ්මී දරුවකු ලැබීමට සිටින අතර ඒ සතුටුදායක ආරංචිය ලොක්කාට දැන්වීම සඳහා ගොළු මිනිසා බංගලාව වෙත යයි. ප්‍රභූ තරුණයා එය වටහා ගන්නේ වැරැදි ලෙස ය. ඔහු ආරක්ෂකයන් යොදවා ගොළුවාට කස පහර දෙයි. ගොළුවාට තමන් පැමිණි කාරණය කියන්නට බැරිය. ප්‍රභූ තරුණයා තුළ බරපතළ සැකයක්ද තිබේ. ඒ තමන් අතින් සිදුවූ වැරැද්ද සම්බන්ධයෙන් ය. ඉතා සංකීර්ණ තත්ත්වයක් යටතේ වුව වහලා තම ස්වාමියාව රැවටෙන රැවටිල්ල මේ චිත්‍රපටයෙන් ප්‍රකාශිත ය. එය මිනිස් හැසිරීමේ දුර්වලතාවක් ලෙස නිරූපණය කරන අතර චිත්‍රපටකරුවා ප්‍රති - විරෝධයක් ද මතුකරයි. චිත්‍රපටය අවසන් වන්නේ ගමේ කොලු ගැටයකු පැමිණ ප්‍රභූ නි‍ෙවසේ වීදුරු ජනේලයක් කුඩුවන්නට දෙන ගල් ප්‍රහාරයක් සමඟ ය. මේ මඟින් ප්‍රේක්ෂකයාට යම් දේශපාලන පණිවිඩයක් ද උකහාගත හැකි ය. සේපාලි මායාදුන්නේ එබඳු දේශපාලන පණිවිඩ ගැන දන්නේ නැත.ඉෂාක් බෂෙවික් සිංගර්ගේ “ඩිම්පල් නම් මෝඩයා” කෙටිකතාව ද මීට සමාන නිරූපණවලින් යුතුය. එහි එන බක්කරේ කිසි දිනෙක තම බිරිය හා යහන්ගත වන්නේ නැත. එහෙත් ඇයට දරුවන් ලැබේ. දරුවන් දෙවියන් විසින් ලබා දෙන ලද බවක් බක්කරේ විශ්වාස කරයි. බිරිය විසින් බක්කරේ රවටනු ලැබේ. සමාජය විසින් ද බක්කරේ රවටනු ලැබේ. අවසන් ලෙස සමාජයෙන් සූක්ෂ්ම ලෙස පලිගැනීමට බක්කරේ කටයුතු කරයි. මේ කතාවේ එන බක්කරේගේ හැසිරීම මුළුමනින් ම ස්වාභාවික ය. එහෙත් මල්හාමිගේ හැසිරීම ස්වාභාවික නැත. එය ගොනානෝ කතාවේ අඩුවක්බව පෙන්වා දිය යුතු ය.නවකතාව ජීවිතය වටහාගැනීම සඳහා යොදාගත යුතු නම්; ජීවිතය පිළිබඳ කරුණු කියා දෙන ප්‍රවාහ හතරක් කතාව තුළ තිබේ.(I)මල් හාමිගේ රැවටීමේ ස්වභාවය(II)කදිරාතේගේ දේශපාලන ක්‍රියාවලිය(III)බිළිඳිගේ ජීවිත්වීමේ සටන(IV)උක්කු අම්මාගේ පරිණතභාවයමල්හාමි, කදිරාතේ, ගොනා, බිළිඳි, උක්කු අම්මා, කව්වා, හේරත්හාමි, ලොකු කොලුවා යන චරිත සූක්ෂ්ම ලෙස නිරූපණයට කතුවරිය සමත් වේ. ගොනාගේ චරිතය සංකේතයක් ලෙස ගත හැකි ය. ටිකක් කියා හුඟාක් දේ හඟවන නවකතාවක් ලෙස ගොනානෝ හඳුන්වාදිය හැකිය.අපි ලොක්කන්ට රැවටෙමු. ඔවුන්ගේ වැරැදි දැක - දැකත් ඔවුන්ට රැවටෙමු. ඔවුන් අනුමත කරමු. ඊට හේතුව කුමක් ද? ඒ අපේ මෝඩකම ද? නිවටකම ද? එසේ නැතහොත් ඇබ්බැහිය ද? මේ කතාව කියවාගෙන යන කල; අපට අපේ ම අමන හැසිරීම් සිහියට නැඟේ. ඒවා පෙළගැසී නාටකීය ස්වරූපයෙන් වේදිකා ගත කරනු ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>21</day>
    </date>
    <link>http://www.dinamina.lk/2014/05/21/_art.asp?fn=f1405215</link>
    <topic>හැම ක්‍රීඩාවක්ම දැන් ජවසම්පන්නයි</topic>
    <author>ශාස්ත්‍රපති හර්ෂ බී. අබේකෝන් ක්‍රීඩා අමාත්‍යාංශය</author>
    <content>නිදහසින් පසු ලාංකීය ක්‍රීඩා ඉතිහාසයේ ක්‍රීඩා සංස්කෘතියක් ගොඩනැඟීම පිළිබඳව සංවාදයට බඳුන්වනුයේ ජනාධිපති මහින්ද රාජපක්ෂ යුගයේදීය. එතෙක් රටක් වශයෙන් අපි ක්‍රීඩා කළද අපේ ක්‍රීඩාවේ වැඩි අවධානයක් යොමු වී තිබුණේ තරුණ ජවසම්පන්න ක්‍රීඩකයන් කෙරෙහි පමණි.ක්‍රීඩාව තරුණයන්ට පමණක් නොව බාල, තරුණ, මහලු සැමට විවෘත වූවක් යන්න ඉතිහාසයේ ප්‍රථමවරට ප්‍රතිපත්ති ප්‍රකාශයක සටහන් කෙරුණේ මහින්ද චින්තන ප්‍රතිපත්තිය තුළය. එය මෙරට ක්‍රීඩාවේ හැරවුම් ලක්ෂයක් බවට පත් වී ඇතැයි පැවැසුවොත් වඩාත්ම නිවැරැදිය.මෙරට ක්‍රීඩාව ආරම්භ වන්නේ බ්‍රිතාන්‍ය පාලන යුගයේදී පොදුරාජ්‍ය මණ්ඩලීය රටවල ක්‍රීඩාවන් සඳහා උනන්දුවක් දැක්වූ සුදු ජාතික මහත්වරුන්ගේ මූලිකත්වයෙන් ය. මලල ක්‍රීඩාව, පාපන්දු, ක්‍රිකට් ඇතුළු සෙසු ක්‍රීඩා ඉසව් සඳහා උනන්දුවක් දැක්වූ ඔවුන් 1926 වන විට දේශීය වශයෙන් නොව ජාත්‍යන්තර වශයෙන් ද ක්‍රීඩා තරගවලට සහභාගී වීමට උනන්දු වූයෙන් පොදු රාජ්‍ය මණ්ඩලයේ පැවැත්වෙන තරග සඳහා සහභාගී කරවීමට ක්‍රීඩකයන් තෝරා ගැනීමේ කමිටුවක් ද පිහිටුවූයේ ය.1938 වර්ෂයේදී ආරම්භ කළ ජාත්‍යන්තර ක්‍රීඩා සඳහා තෝරා ගැනීමේ කමිටුව හෙවත් ජාතික ඔලිම්පික් කමිටුව ශ්‍රී ලාංකික ක්‍රීඩකයන් විදේශ තරග සඳහා සහභාගී වීමේදී ක්‍රීඩකයන් තෝරා ගැනීමේ කාර්යභාරයය ඉටුකළ නමුත් එම වකවානුවේදී ශ්‍රී ලාංකික ක්‍රීඩකයන්ට ආසියාතික හෝ ලෝක මට්ටමෙන් සැලකිය යුතු ජයග්‍රහණයක් ලබාගැනීමට නොහැකි විය. එහෙත් නිදහසින් පසු පැවැති ලන්ඩන් ඔලිම්පික් උළෙලේදී මීටර් 400 කඩුළු අතර දිවීමේ තරගයේදී ශ්‍රී ලාංකික ක්‍රීඩක ඩන්කන් වයිට්ට රිදී පදක්කමක් හිමිවීම ශ්‍රී ලංකාවේ ක්‍රීඩාව ඉදිරියට ගෙනයාමට ලැබුණු ස්වර්ණමය අවස්ථාවක් ලෙස සනිටුහන් වී ඇත.නිදහසින් පසු ශ්‍රී ලංකාවට ආසියාතික ක්‍රීඩා ජයග්‍රහණ රැසක් ලැබීමට හැකි වූ නමුත් ක්‍රීඩාව පිළිබඳ වෙනම අමාත්‍යාංශයක් පිහිටුවා ක්‍රීඩාව ඉදිරියට ගෙනයාමට අවස්ථාවක් උදාවූයේ 1966 වර්ෂයේදී ය. එතෙක් ක්‍රීඩා විෂය පැවතියේ ජනසතු සේවා අමාත්‍යාංශය යටතේයඩන්කන් වයිට්ගෙන් පසු සුසන්තිකා ජයසිංහ ක්‍රීඩිකාව ඔලිම්පික් පදක්කමක් දිනාගනුයේ වර්ෂ 52කට පසුවය. එනම් 2000 වර්ෂයේ දී සිඩ්නි ඔලිම්පික් උළෙලේදීය. ඒ අතරතුර අපට ආසියාතික ජයග්‍රහණයන්ද ලැබුණේ වර්ෂ ගණනාවකින් පසුවය. ඇතැම් අවස්ථාවල ආසියාතික වශයෙන්ද අපට කිසිදු පදක්කමක් ජයග්‍රහණය කිරීමට නොහැකි වූ අවස්ථාද ඉතිහාසයේ හමු වී ඇත. දකුණු ආසියාතික තරගවලදී ද අපේ ජයග්‍රහණ රැඳී තිබුණේ හතරවන ස්ථානයේ වීම ක්‍රීඩාව පිළිබඳව නිවැරදි අධ්‍යයනයක් ලබා ගැනීමට හොඳම නිදසුනකි.ක්‍රීඩාවෙන් ඉදිරියෙන්ම සිටින ලෝකයේ දියුණුම රටවල් වන යුරෝපය මෙන්ම ආසියාවේ චීනය හා ජපානය වැනි රටවල්වල ජාත්‍යන්තර පදක්කම් දිනීමේ සැලසුම්ගත ක්‍රමවේදයක් පැවතුණද අප රටේ ක්‍රීඩාවේ පදක්කම් දිනන සැලසුම්ගත වැඩපිළිවෙළක් තිබුණේ නැත. අතීතයේ මෙම ක්‍රීඩාවල යෙදුණු ක්‍රීඩකයන්ගේ දක්ෂතා නිසා යම් පදක්කම් ප්‍රමාණයක් අපට දිනාගැනීමට හැකිවිය. ඩන්කන් වයිට්ගේ සිට එදිරිවීරසිංහම්, එස්. එල්. බී. රෝසා, සුනිල් ගුණවර්ධන, සුගත් තිලකරත්න, දමයන්ති දර්ශා, සුසන්තිකා ජයසිංහ, ශ්‍රියානි කුලවංශ වැනි ක්‍රීඩක ක්‍රීඩිකාවන් කීපදෙනකු හැරුණු විට අපට මලල ක්‍රීඩාවේ කථා කළ හැකි ක්‍රීඩකයන් සිටිනුයේ ද අතළොස්සකි.ක්‍රීඩාවේ තාක්ෂණය, නිවැරැදි පුහුණුව, ක්‍රීඩා විද්‍යාව, පෝෂණ මට්ටම හෝ ක්‍රීඩාවේ වෛද්‍ය පහසුකම්, ක්‍රීඩාංගණවල දියුණුව, පුහුණුකරුවන්ගේ දක්ෂතා වැනි හේතු සාධක මත බිහි වූ ක්‍රීඩකයන් හැටියට වර්ගීකරණයක් සිදුකළහොත් අපේ ක්‍රීඩකයන්ට එවැනි බර තැබීමක් සිදුකළ නොහැකිය. ඔවුන් අවම පහසුකම් මත ජාත්‍යන්තර ජයග්‍රහණය ලබාගෙන ඇත්තේ ක්‍රීඩාවේ ප්‍රතිපත්ති සැලසුම්වලට වඩා ඔවුන්ගේ දක්ෂතාවලින් බව පැහැදිලි වනු ඇත.නිදහසින් පසු දශක 6කට අධික කාලපරිච්ඡේදයක් තුළ මෙරට ක්‍රීඩා සංවර්ධනය වෙනුවෙන් විවිධ රජයන් යටතේ විශාල මුදල් ප්‍රමාණයක් වෙන්කර තිබුණද ජාත්‍යන්තර මට්ටමේ ක්‍රීඩා කළ හැකි ක්‍රීඩාංගණයක් බවට පත්ව තිබුණේ කොළඹ සුගතදාස ක්‍රීඩාංගණය පමණි. සියලු පහසුකම් කොළඹට පමණි යන තේමාව යටතේ හොඳම ක්‍රීඩාංගණ, හොඳම පිහිනුම් තටාක, හොඳම යටිතල පහසුකම් ප්‍රධාන නගරයට කේන්ද්‍ර වූ නමුත් ලාංකීය ක්‍රීඩා ක්ෂේත්‍රයේ ජාත්‍යන්තර පදක්කම් දිනූ වැඩිම ක්‍රීඩක ක්‍රීඩිකාවන් පිරිසක් ගම්බදින් බිහිවුණද ප්‍රාදේශීය මට්ටමේ හොඳ තත්ත්වයේ පවතින ක්‍රීඩාංගණයක් බවට පත්ව තිබුණේ සුගතදාස හැරුණු විට මහනුවර ‍බෝගම්බර ක්‍රීඩාංගණය පමණි.මෙතෙක් දිවයින පුරා ඉදිකර තිබූ ක්‍රීඩා වෙනුවට ප්‍රාදේශීය ලේකම් කොට්ඨාස 332ක, දිස්ත්‍රික්ක 25ක හා පළාත් 9ක අංගසම්පූර්ණ ක්‍රීඩා 25ක් ක්‍රීඩා කළ හැකි ක්‍රීඩා සංකීර්ණ ඉදිකෙරේ. මංතීරු 9ක් සහිත මීටර් 400ක ධාවන පථයක්, මලල ක්‍රීඩාංගණයක්, පාපන්දු, රග්බි ක්‍රීඩගංණයක් හා ක්‍රිකට් ක්‍රීඩාංගණයකින් සමන්විත පළාත් ක්‍රීඩා සංකීර්ණ ව්‍යාපෘතියේ මීටර් 200 පුහුණු ධාවන පථයක්, ගෘහස්ථ ක්‍රීඩාගාරයක්, මීටර් 50ක පිහිනුම් තටාකයක්, කායවර්ධන හා ශරීර සුවතා මධ්‍යස්ථාන, වෛද්‍ය පහසුකම්, ආපනශාලා, ක්‍රීඩාගාර, කාර්යාල පහසුකම්, වාහන නවතා තැබීමේ අංගන ඇතුළු සියලු පහසුකම් මෙම ක්‍රීඩා සංකීර්ණ පද්ධතියට ඇතුළත් වීම විශේෂ‍ත්වයකි.පළාත් හා දිස්ත්‍රික් ක්‍රීඩා සංකීර්ණ ඉදිකිරීමේ සමස්ත ව්‍යාපෘතිය සඳහා රු. මිලියන 4500ක් වෙන්කර ඇත. මේ යටතේ මේ වනවිට මධ්‍යම පළාතේ මහනුවර දිගණ ක්‍රීඩාංගණය, සබරගමු පළාතේ රත්නපුර පළාත් ක්‍රීඩාංගණය, ඌව පළාතේ වින්සන්ට් ඩයස් ක්‍රීඩාංගණය බදුල්ල, කුරුණෑගල පළාත් ක්‍රීඩාංගණය, නැ‍ඟෙනහිර පළාතේ මැකෙයිසර් ක්‍රීඩාංගණය, උතුරු පළාතේ කිළිනොච්චි ක්‍රීඩාංගණය ඇතුළු පළාත් ක්‍රීඩා සංකීර්ණවල ඉදිකිරීම් කටයුතු නිමවෙමින් පවතී. මේ වසරේ අවසාන වනවිට ජනතා අයිතියට පත් කිරීමට නියමිතය. දිස්ත්‍රික් ක්‍රීඩා සංකීර්ණ ව්‍යාපෘතිය යටතේ දැනට ඉදිකිරීම් කටයුතු ආරම්භ කර ඇති අම්පාර, පොළොන්නරුව, පුත්තලම, මඩකලපුව, මාතර, කළුතර, බණ්ඩාරගම යන ක්‍රීඩාංගණ ද මේ වසරේ නිමවනු ඇත.ගම්බදව සිටින දක්ෂ ක්‍රීඩක ක්‍රීඩිකාවන්ට පුහුණුවිය හැකි ජාත්‍යන්තර මට්ටමේ හොඳ ක්‍රීඩාංගණ ඉදිවන විට ක්‍රීඩාවේ නිවැරැදි තාක්ෂණය හඳුනාගෙන ක්‍රීඩා විද්‍යාව පිළිබඳ දැනුම දියුණු කරමින් ක්‍රීඩකයින් විද්‍යානුකූලව පුහුණු කිරීම මෙම වැඩපිළිවෙළේ අරමුණය. ඉන් බිහිවන ක්‍රීඩකයන්ට ජාතික හා ජාත්‍යන්තර කෙළිබිමේ දොරගුළු විවර කිරීම මෙහි අරමුණ වී තිබේ. මෙම අරමුණ ජයග්‍රහණය කිරීම සඳහා සාම්ප්‍රදායික පුහුණුකරුවන් වෙනුවට ක්‍රීඩා විෂය පිළිබඳ දක්ෂ පුහුණුකරුවන් බිහි කිරීමටද ක්‍රීඩා අමාත්‍යාංශය පියවර ගැනීම විශේෂත්වයකි. ක්‍රීඩා අමාත්‍ය මහින්දානන්ද අලුත්ගමගේ මහතා පවසන පරිදි දේශපාලන උවමනාවන් මත මින් ඉදිරියට ප්‍රාදේශීය වශයෙන් ක්‍රීඩා පිටි ඉදිකිරීම සඳහා ක්‍රීඩා අමාත්‍යාංශයේ මූල්‍ය ප්‍රතිපාදන ලබානොදෙන අතර මෙම ජාතික සැලැස්මෙන් පරිබාහිරව කිසිදු ක්‍රීඩාංගණයක් ඉදි නොකරන බවට ප්‍රතිඥා දී ඇත.ක්‍රීඩා යටිතල පහසුකම් සංවර්ධනය කිරීමේ ජාතික ව්‍යාපෘතියේ පළමු ක්‍රීඩාංගණය නාවලපිටිය ජයතිලක ක්‍රීඩාංගණයෙන් පසුගිය වසරේ නියමු ව්‍යාපෘතියක් ලෙස ආරම්භ කෙරිණි.මෙම ක්‍රීඩා සංකීර්ණය ඉදිකිරීමෙන් නාවලපිටිය වැනි දුෂ්කර ප්‍රදේශයක ක්‍රීඩාව පිළිබඳ විශාල උනන්දු ක්‍රීඩාවේ නව ප්‍රබෝධයක් ඇති වී තිබේ. පාපන්දු ක්‍රීඩා‍වට උනන්දුවක් දැක්වූ ගම්පළ හා නාවලපිටිය ජනතාව පසුකාලීනව පහසුකම් සහිත ක්‍රීඩාංගණ නොමැතිවීමෙන් පාපන්දු ක්‍රීඩාවෙන් ඈත් වුවත් මේ වනවිට නාවලපිටිය ප්‍රදේශයේ සියලුම පාසල් අතර ක්‍රීඩාව පිළිබඳව තරගකාරී උනන්දුවක් ඇතිවීම විශේෂත්වයකි.පිහිනුම් ක්‍රීඩාව වැනි නගරයට පමණක් සීමා වී තිබූ ක්‍රීඩා ඉසව් සඳහා 2000කට අධික දරුවන් පිරිසක් නාවලපිටිය ජයතිලක ක්‍රීඩාංගණය භාවිත කිරීම අගය කළ යුතු සිද්ධියකි. රග්බි, පාපන්දු, බැඩ්මින්ටන්, නෙට්බෝල්, බාස්කට්බෝල්, ජිම්නාස්ටික්, ටේබල් ටෙනිස්, ජූඩෝ, කරාතේ වැනි ක්‍රීඩා ඉසව් සඳහා මෙම ක්‍රීඩකයන්ට නාවලපිටිය ජයතිලක ක්‍රීඩාංගණය මහත් තෝතැන්නක් වී තිබේ.රු. මිලියන 4500ක වියදමකින් ඉදිකෙරෙන මෙම සමස්ත ව්‍යාපෘතියේ දැනට නිමවෙමින් පවතින ව්‍යාපෘති අතර උතුරු පළාත් ක්‍රීඩා සංකීර්ණය තව නො‍බෝ දිනකින් ජනතා අයිතියට පත්කිරීමට නියමිතය.වසර 30කට අධික කාලයක් උතුරු පළාතේ ක්‍රීඩාවට අවතීර්ණ වීමට නොහැකි වූ දක්ෂ ක්‍රීඩක ක්‍රීඩිකාවන්ට සිය දක්ෂතා පෙන්වීමට අවස්ථාවක් මෙමගින් හිමිවේ.ශ්‍රී ලාංකීය ඉතිහාසයේ ක්‍රීඩා සංස්කෘතියක් ගැන කතිකාවට නැ‍ඟෙන මහින්ද චින්තන වැඩපිළි‍වෙළ තුළ අතීතයේ ජවසම්පන්න තරුණයන්ට පමණක් සීමාව තිබූ ක්‍රීඩාව සමාජයේ බාල, මහලු සියලු පුරවැසියන්ට විවෘත කරමින් සැමට ක්‍රීඩාව යන්න ඉලක්ක කරගෙන ගොඩනඟන ලද පසුබිම අද මෙරට ජනතාව වැලඳගෙන ඇත. දිවයිනේ නාගරික පරිසරය තුළ අද ක්‍රීඩාව නැතුවම බැරි දෛනික අංගයක් බවට පත්වී තිබීම අගය කළ යුතුය. නාගරික සංවර්ධන ව්‍යාපෘතිය යටතේ කොළඹ නගරයේ හා සෙසු නගර ආශ්‍රිතව බිහිවී ඇති ඇවිදීමේ මංතීරු, එළිමහන් ව්‍යායාම අංගනවල දහස් ගණනක් ජනතාව අද ක්‍රීඩා කරන අතර මේ මට්ටමේ පවා අද ක්‍රීඩාව පිළිබඳව අලුතෙන් හිතන පරිසරයක් නිර්මාණය වීම සුබවාදී ප්‍රවේශයකි.දියුණු සංවර්ධන ජාතියක් කරා පියනැඟීමේදී ජනතාවගේ නිරෝගී සෞඛ්‍ය මට්ටම මානව සම්පත් සංවර්ධන දර්ශකවලට ඉතා වැදගත්ය. බෝ නොවන රෝග ආශ්‍රිත මියයෑමේ ප්‍රවණතාවය 64.9% දක්වා වර්ධනය වී ඇති යුගයක එය වළක්වා ගැනීම සඳහා පවතින එකම විකල්පය වන්නේද ජනතාව වැඩි වැඩියෙන් ක්‍රීඩාවට යොමුකිරීම බව සෞඛ්‍ය සේවාවල මතයයි. පාසලට ක්‍රීඩාව අනිවාර්ය කිරීමේ සිට ක්‍රීඩා සංස්කෘතියක් දක්වා පරිවර්තනය වීමේදී සෞඛ්‍ය සඳහා වැයකෙරෙන විශාල මුදල් ප්‍රමාණයක් ක්‍රීඩාවේ දියුණුව සමඟ නිරෝගී සෞඛ්‍ය සම්පන්න ජනතාවක් ඉතිරි කරගැනීමට හැකි වනු ඇත.ලෝකයේ දියුණු රටවල ක්‍රීඩාව ආර්ථික සංවර්ධනයේ ඉහළ වටිනාකමක් හිමිකරගෙන තිබේ. යුරෝපයේ මෙන්ම චීනය, ජපානය වැනි ඉන්දියාව වැනි ආසියාතික රටවලද ක්‍රීඩාව ආර්ථිකයේ ප්‍රධාන භූමිකාවක් බවට පත්වී ඇතත් ශ්‍රී ලාංකීය ක්‍රීඩා ඉතිහාසයේ ක්‍රීඩා ආර්ථිකයක් පිළිබඳව කිසිදු රජයක් හෝ රාජ්‍ය නායකයෙක් අවධානය යොමු කර නොතිබිණි.ඉතිහාසයේ ප්‍රථම වතාවට මහින්ද රාජපක්ෂ ජනාධිපතිතුමා ක්‍රීඩා සංස්කෘතියෙන් ඔබ්බට ගොස් ක්‍රීඩා ආර්ථිකයක් පිළිබඳ සිය අය වැය කථාවේදී අවධාරණය කරමින් මෙරට ක්‍රීඩා ආර්ථිකයක් ගොඩනැඟීම සඳහා මුලපාදනු ලැබීය. .ක්‍රිකට් ක්‍රීඩාව ආර්ථික භාණ්ඩයක් බවට පත්කර ගැනීමේ කාලය දැන් උදාවී තිබේ. වසර 30කට අධික කාලයක් තුළ පැවති යුද්ධය අවසන් වීමත් සමඟ ලැබුණු නිදහස හා සාමය තුළ මෙරට සංචාරක ව්‍යාපාරය දියුණු කරමින් රුවල් ක්‍රීඩා, වෙරළ ක්‍රීඩා, කඳු නැඟීම ආදී ක්‍රීඩා ද දියුණු කිරීම සඳහා පුළුල් වැඩපිළිවෙළක් මුදල් අමාත්‍යාංශයේද මූලිකත්වයෙන් ආරම්භ කර වීම මගින් ශ්‍රී ලංකාවේ ආර්ථීකයට ප්‍රබල දායකත්වයක් ලබාදීමට හැකි වේ. සූරියවැව, පල්ලෙකැලේ වැනි ජාත්‍යන්තර ක්‍රිකට් ක්‍රීඩාංගණ මෙන්ම සුගතදාස හා පළාත් ක්‍රීඩා සංකීර්ණ තුළින්ද මෙරට ජාත්‍යන්තර ක්‍රීඩා උළෙල පැවැත්වීම තුළද විශේෂ ආර්ථික වාසියක් ශ්‍රී ලංකාවට ලැබෙනු ඇත.පසුගිය කෙටි කාලපරිච්ඡේදය තුළ ජනාධිපතිතුමාගේ නායකත්ව‍ය යටතේ මෙරට ක්‍රීඩාව නිවැරැදි මාවතකට ප්‍රවේශ කිරීම සඳහා කටයුතු කෙරිණි. ක්‍රීඩා අමාත්‍ය මහින්දානන්ද අලුත්ගමගේ මහතාගේ කැපවීම මත නිසි කලට නිසි තීන්දු තීරණ ගනිමින් දශක ගණනාවක් නොවිසඳුණු ගැටලුවලට පිළියම් ලබාදීම ක්‍රීඩාවේ නව මංපෙත් විවර කිරීමට හේතුසාධක විණි. එම තීන්දු, තීරණ අතර 1973 අංක 25 දරන ක්‍රීඩා පනත සංශෝධනය කිරීම, නව රේගුලාසි හඳුන්වාදීම, ජාතික ක්‍රීඩා ප්‍රතිපත්තිය ක්‍රියාත්මක කිරීම, ක්‍රීඩා යටිතල පහසුකම් සංවර්ධනය කිරීමේ ජාතික වැඩසටහන ඇරඹීම, සෑම පාසල් දරුවෙකුටම ක්‍රීඩාව අනිවාර්යය කිරීම යනාදිය වෙි , ක්‍රීඩාවේ හෙට දවස වඩාත් පැහැබර වනු ඇත්තේ වෙන කිසිවක් නිසා නොව ඉතිහාසයේ ක්‍රීඩාවට ආදරය කළ ක්‍රීඩකයකු, ක්‍රීඩා පරිපාලකයෙකු වූ ජනාධිපතිතුමන්ගේ විශේෂ අනුග්‍රහයක් මෙරට ක්‍රීඩා ක්ෂේත්‍රය දෙසට යොමු වී ඇති බැවිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052216</link>
    <topic>රටවල අභ්‍යන්තර ක්‍රියාදාමයට ඇතුළුවීම කලාපයම අස්ථාවරවීමට හේතුවක්</topic>
    <author/>
    <content>ආත්මාර්ථය මුල් කොට ගත් ඇතැම් බාහිර කොටස් ප්‍රජාතන්ත්‍රවාදයේ ‍මුවාවෙන් රටවල අභ්‍යන්තර ක්‍රියාදාමයන්ට මැදිහත්වීමට උත්සාහ දැරීම එම රටවල් මෙන්ම කාලපය ද අස්ථාවර වීමට හේතු වී ඇති බව ජනාධිපති මහින්ද රාජපක්ෂ මහතා ප්‍රකාශ කළේය.කලාපයක සාමය හා ස්ථාවරත්වය ගොඩනැඟීමේ දී ජාතීන‍්ගේ ‍ස්වෛරීභාවය හා භෞමික අඛණ්ඩතාව සුරක්ෂිත වීම අත්‍යාවශ්‍ය නමුත් කනගාටුවට මෙන් එම මූලික අයිතිය ලොව පුරා උල්ලංඝණය වන බවත් ජනාධිපතිවරයා ප්‍රකාශ කළේය.ගෝලීය වශයෙන් වෙළෙඳ, මූලෝපායික ලාභය නිසා හෝ දේශීය වශයෙන් දේශපාලන බලය තහවුරු කර ගැනීමේ අභිලාශයෙන් පොළඹවනු ලැබූ අවශ්‍යතාවන් හඹා යන මෙම බාහිර බලවේගයන්ගේ බලාපොරොත්තුව වන්නේ අස්ථාවරය ඇති කිරීමදැයි සැක සංකා මතු වන බවත් ජනාධිපතිවරයා පැවසීය.අභ්‍යන්තර අසමඟිය ඇති කිරීම ඔවුන්ගේ මුල් පියවර බව පෙන්වා දුන් ජනාධිපතිවරයා අභ්‍යන්තර නොසන්සුන් බව ඇති කිරීමට හා සයිබර් අපරාධ කිරීමට අන්තර්ජාලය ඇතුළු සමාජ මාධ්‍ය ජාලයන් දූෂිත ලෙස භාවිත කිරීම අප දැක තිබෙන කීවේය.මොවුන්ගේ ඉලක්කය තරුණයන් බවත් ඔවුන් බාහිර කණ්ඩායම්වල වැරැදි න්‍යාය පත්‍රයන්ගේ ඉත්තන් බවට පත්ව ඇති බවත් පෙන්වා දුන් ජනාධිපතිවරයා මෙම සමුළුවෙන් ග්‍රහණය කර ගත යුතු හා ආමන්ත්‍රණය කළ යුතු භයානක උපනතීන්‍ මේවා බවත් ප්‍රකාශ කළේය.ජනාධිපති මහින්ද රාජපක්ෂ මහතා ‍මෙම අදහස් පළ කළේ ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳ හතරවන සමුළුවට චීනයේ ෂැංහයි නුවර දී ඊයේ (21) එක්වෙමිනි.බාහිර බලවේග විසින් එකිනෙකාගේ දේශ සීමාවන්ගේ භෞමික අඛණ්ඩතාවයට එල්ල කෙරෙන තර්ජනවලින් ආරක්‍ෂා වීම සඳහා ශක්තිමත් සහයෝගීතාවක් ඇති කර ගැනීමට ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුවේ සාමාජිකයන්ට ක්‍රියා කළ හැකි බවත් ජනාධිපතිවරයා පෙන්වා දුන්නේය.දශක තුනක් පුරා පෙළුණු ත්‍රස්තවාදයේ කෲරත්වයෙන් ශ්‍රී ලංකාව මින් පස් වසරකට පෙර මිදුණු බව පෙන්වා දුන් ජනාධිපතිවරයා අපගේ මිතුරන්ගේ සහයෝගය හා උපකාරය නොමැති වූයේ නම් තම රටට මේ අභියෝගය ජය ගත නොහැකි වනු ඇති බවත් ප්‍රකාශ කළේය.රට ආර්ථික සමෘද්ධි මාවතේ තවදුරටත් ගමන් කිරීමට ඉඩ සලසමින් රටේ සියලු ජනතාවට එකසේ සෙත සලසන්නා වූ සාමයේ යුගයක් සිය රජය සාර්ථකව උදා කර ඇති බව පෙන්වා දුන් ජනාධිපතිවරයා ශ්‍රී ලංකාවෙන් ත්‍රස්තවාදය අතුගා දැමීම, සිය අවශ්‍යතා වෙනුවෙන් පෙනී සිටින කණ්ඩායම් විසින් ගෙන යන දණ්ඩනීය ක්‍රියාමාර්ගයට මං පාදා තිබීම කනගාටුවට කරුණක් බවත් ජනාධිපතිවරයා කීවේය.මෙම ක්‍රියාමාර්ගය විසින් අඛණ්ඩ බාධක පැනවීම අවාසනාවක් බවත් කෙසේ වෙතත් සාමයට, ස්ථාවරත්වයට හා සෞභාග්‍යයට එරෙහි විශ්ව අභියෝග ජය ගැනීම සඳහා අද දවසේ අවශ්‍යතාව වන්නේ හොඳ හිත හා සහෝදරත්වය බවත් ජනාධිපතිවරයා වැඩිදුරටත් ප්‍රකාශ කළේය.ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳස මුළුවේ සභාපති, චීන ජනාධිපති ෂී ජින්පින්ග් මහතා ඇතුළු රාජ්‍ය නායකයන් පිරිසක් ද මේ අවස්ථාවට එක් වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052217</link>
    <topic>එජාපයේ විශ්වාසභංගය වැඩි ඡන්ද 94 කින් පරදී</topic>
    <author>රන්ජිත් පද්මසිරි,චමීර ඇල්ලදෙණිය සහ සුභාෂිණි සේනානායක</author>
    <content>රජයේ බෙදීමක් අපේක්ෂාවෙන් එජාපය විසින් රජයට එරෙහිව ඉදිරිපත් කර තිබූ විශ්වාසභංග යෝජනාව වැඩි ඡන්ද 94කින් ඊයේ (21) පාර්ලිමේන්තුවේ දී පරාජයට පත් වූයේ තුනෙන් දෙකේ බහුතර බලය තවදුරටත් තහවුරු කරමිනි.රජයේ ඒකාග්‍රතාව තවදුරටත් තහවුරු කරමින් විපක්ෂයේ කුඩු යෝජනාව කුඩු කරමින් ඊට පක්ෂව ලබාගැනීමට හැකි වුයේ ඡන්ද 57ක් පමණි. දින දෙකක විවාදයකින් පසු ඊයේ සවස පැවැති ඡන්ද විමසීමේ දී ඡන්ද 151ක් එජාපයේ විශ්වාසභංග යෝජනාවට එරෙහිව ලැබිණ.පසුගියදා පැවැති ක්‍රමෝපාය සංවර්ධන ව්‍යාපෘති යෝජනා සඳහා ඡන්දය භාවිත කිරීමෙන් වැළකී සිටි ආණ්ඩුවේ ඇතැම් පක්ෂ කිහිපයක මන්ත්‍රීවරු ද යෝජනාවට පක්ෂව ඡන්දය දීම කැපී පෙනෙන සිද්ධියක් විය. ඔවුන් අතර එල්ලාවල මේධානන්ද හිමියන් ද විය.තනිකරම එජාප යෝජනාවක් වූ මේ විශ්වාසභංග යෝජනාවට විපක්ෂ නායක රනිල් වික්‍රමසිංහ මහතා අස්සන් කර තිබුණේ නැත. ඊට විපක්ෂය නියෝජනය කරන දෙමළ ජාතික සන්ධානය, ප්‍රජාතන්ත්‍රවාදී පක්ෂය, අත්සන් නොකළ ද ඔවුන් යෝජනාවට පක්ෂව ඡන්දය ලබාදුන්හ.විවාදයේ පිළිතුරු කතාව කළ හරින් ප්‍රනාන්දු මහතාගේ කතාව අවසානයේ මුලසුනේ සිටි නියෝජ්‍ය කතානායක චන්දිම වීරක්කොඩි මහතා යෝජනාව සභාව හමුවේ තැබූ අවස්ථාවේ දී නැඟී සිටි විපක්ෂයේ ප්‍රධාන සංවිධායක ජෝන් අමරතුංග මහතා බෙදීමක් ඉල්ලා සිටියේ නමින් ඡන්දය විමසන ලෙසට ඉල්ලමිනි. ඒ අනුව මන්ත්‍රීවරුන් කැඳවීමේ සීනුව නාද කිරීමෙන් අනතුරුව පාර්ලිමේන්තුවේ මහ ලේකම් ධම්මික දසනායක මහතා මන්ත්‍රීවරුන්ගේ නම් හඩ ගෑවේය.ආණ්ඩුවේ සියලුම පක්ෂවල මන්ත්‍රීවරුන් යෝජනාවට විරුද්ධව ඡන්දය දුන්හ. යෝජනාව ඉදිරිපත් කිරීමට අත්සන් කළ එජාපයේ කරූ ජයසූරිය, මංගල සමරවීර මන්ත්‍රීවරුන්ගේ නොපැමිණීම කැපී පෙනුණි. එසේම සුජීව සේනසිංහ, ප්‍රජාස පක්ෂයේ ටිරාන් අලස් මන්ත්‍රීවරුන් සභාවේ සිටියේ නැත.ඡන්දය විමසීම අවසානයේ සේනසිංහ මහතා පැමි‍ණි අතර, එවිට ඡන්දය ප්‍රකාශ කිරීම අවසන් වී තිබිණ.ආණ්ඩුවේ ජී එල් පීරිස්, පාඨලී චම්පික සහ විමල් වීරවංශ යන ඇමැතිවරු ද සනත් ජයසූරිය සහ වීරකුමාර දිසානායක නියෝජ්‍ය ඇමැතිවරු ද, අතුරුලියේ රතන හිමි, අරුන්දික ප්‍රනාන්දු, හසන් අලී සභා‍වට පැමිණ සිටියේ නැත.එසේම දෙමළ සන්ධානයේ පී අරියනේත්‍රන්, ඒ විනයාගමූර්ති, එස් ශ්‍රීධරන් මන්ත්‍රීවරුන් ද සභාවේ නොවීය. විවාදයේ දී මෙය රජය සමඟි කරන යෝජනාවක් බවට පත්කළ මන්ත්‍රී අනුර කුමාර දිසානායක මහතා කළ කතාව ඡන්ද විමසීම අවසානයේ දී සනාථ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052218</link>
    <topic>ශ්‍රී ලංකාවේ සංවර්ධනය දකින්නයළිත් වරක් සංචාරයකට එන්න</topic>
    <author/>
    <content>යුද ගැටුම් සාර්ථකව නිමාවට පත්කිරීමෙන් අනතුරුව මේ වනවිට ලබා තිබෙන සංවර්ධනය සියැසින් දැකබලා ගැනීම සඳහා යළිත් වරක් ශ්‍රී ලංකාවේ සංචාරයක නිරත වන්නැයි ජනාධිපති මහින්ද රාජපක්ෂ මහතා එක්සත් ජාතීන්ගේ මහ ලේකම් බන් කී මූන් මහතාට ආරාධනා කරයි.පසුගිය 2009 වසරේ දී බන් කී මූන් මහතාගේ ශ්‍රී ලංකා සංචාරයෙන් පසු රට තුළ සිදුකරන ලද පශ්චාත් යුද සංවර්ධන කටයුතු හා අනෙකුත් ක්ෂේත්‍රයන් හි වර්ධනය සම්බන්ධයෙන් ජනාධිපති රාජපක්‍ෂ මහතා විසින් මහ ලේකම්වරයා දැනුවත් කරයි.ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුවට සහභාගී වීම සඳහා චීනය බලාගිය ජනාධිපති මහින්ද රාජපක්‍ෂ සහ එක්සත් ජාතීන්ගේ මහ ලේකම් බන් කී මූන් මහත්වරුන් අතර විශේෂ සාකච්ඡාවක් ඊයේ (21) පැවැති අතර එහි දී ජනාධිපතිවරයා මේ බව සඳහන් කළේය.මෙහිදී අදහස් දැක්වූ ජගත් මහ ලේකම්වරයා සඳහන් කළේ උගත් පාඩම් හා ප්‍රතිසංධානය පිළිබඳ ජනාධිපති කොමිසමේ නිර්දේශ ක්‍රියාත්මක කිරීම වෙනුවෙන් ජනාධිපති මහින්ද රාජපක්ෂ මහතා ලබාදෙන නායකත්වය අගය කරන බවයි.ප්‍රජාතන්ත්‍රවාදී ප්‍රවාහය කෙරෙහි ජනාධිපති මහින්ද රාජපක්ෂ මහතා දක්වන කැපවීම අගය කරන බව සඳහන් කරන මහලේකම්වරයා ශ්‍රී ලංකාව ඉහළ වර්ධනයක් ළඟා කරගෙන තිබෙන බවද 2014 ලෝක තරුණ සමුළුව සාර්ථකව පැවැත්වීම පිළිබඳ ශ්‍රී ලංකාවට සුබ පතන බව ද ප්‍රකාශ කරයි.ශ්‍රී ලංකාවේ සංවර්ධනය සියැසින් දැකබලා ගැනීමට නැවත ශ්‍රී ලංකාවේ සංචාරයක නිරත වන ලෙසට ජනාධිපතිවරයා මහ ලේකම්වරයාගෙන් ඉල්ලා සිටියේ ය.උගත් පාඩම් හා ප්‍රතිසංධාන කොමිසමේ ප්‍රගතිය පිළිබඳ බන් කී-මූන් මහතාට විස්තර කළ ජනාධිපති මහින්ද රාජපක්ෂ මහතා ශ්‍රී ලංකාව කොමිසමේ නිර්දේශවලින් සියයට 30ක් පමණ ක්‍රියාවට නංවා ඇති බව පෙන්වා දුන්නේ ය.ඉඩම් හිමිකාරිත්වය වැනි සමහර ගැටලු ආමන්ත්‍රණය කිරීමට කලක් ගත වුව ද ශ්‍රී ලංකාව උගත් පාඩම් හා ප්‍රතිසංධාන ක්‍රියාවලියට කැප වී සිටින බව ජනාධිපති මහින්ද රාජපක්ෂ මහතා විස්තර කළ අතර යුද්ධයේ දී සිදු වූවා යැයි පැවසෙන උල්ලංඝනය කිරීම් පිළිබඳ සොයා බැලීම සඳහා දේශීය ක්‍රමවේදයක් ක්‍රියාවට නැංවීමට ශ්‍රී ලංකාව පූර්ණ වශයෙන් කැප වී සිටින බව ද පැවසීය.ජාත්‍යන්තර පරීක්‍ෂණයක් "අපගේ ජනතාවගේ දැක්ම සමඟ" අනුකූල නොවන බව පැවසූ ශ්‍රී ලංකා ජනාධිපතිවරයා එක්සත් ජාතීන්ගේ මානව හිමිකම් කවුන්සිල නවතම යෝජනාවේ පරිච්ඡේද 02 හා 10 පවතින පරස්පරතා ද පෙන්වා දුන්නේ ය. ශ්‍රී ලංකාව එක්සත් ජාතීන්ගේ පද්ධතිය සමඟ අඛණ්ඩව කටයුතු කරන බව ජනාධිපති මහින්ද රාජපක්ෂ මහතා මෙහිදී සඳහන් කළේය.විදේශ කටයුතු ඇමැති මහාචාර්ය ජී.එල්. පීරිස්, ජනාධිපති කාර්ය මණ්ඩල ප්‍රධානී ගාමිණී සෙනරත්, චීනයේ ශ්‍රී ලංකා තානාපති රංජිත් උයන්ගොඩ මහත්වරුද විදේශ අමාත්‍යාංශ ලේකම් ෂෙනුකා සෙනෙවිරත්න මහත්මිය ද මේ සාකච්ඡාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052219</link>
    <topic>මෝඩිගේ දිවුරුම්දීමටජනපතිට ආරාධනා</topic>
    <author>මහින්ද අලුත්ගෙදර</author>
    <content>ඉන්දියාවේ නව අගමැති නරේන්ද්‍ර මෝඩි මහතාගේ දිවුරුම්දීමේ උත්සවයට සහභාගි වන ලෙස ශ්‍රී ලංකා ජනාධිපති මහින්ද රාජපක්ෂ මහතාට ආරාධනා කරයි.මෙම දිවුරුම් දීමේ උත්සවය සඳහා වන නිල ආරාධනාව මේ වනවිටත් ජනාධිපති මහින්ද රාජපක්ෂ මහතා වෙත ලබා දී තිබෙන බව ද ඒ මහතා විසින් එය පිළිගෙන තිබෙන බව ද ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.පසුගිය දා පැවැති ඉන්දීය මහ මැතිවරණයෙන් ජයග්‍රහණය කළ භාරතීය ජනතා පක්ෂයේ අගමැති අපේක්ෂක නිරේන්ද්‍ර මෝඩි මහතා ඉන්දියාවේ නව අගමැතිවරයා වශයෙන් එළඹෙන මැයි 26 වන දා දිවුරුම් දීමට නියමිත අතර එම දිවුරුම් දීමේ අවස්ථාවට දකුණු ආසියාවේ සියලුම රාජ්‍ය නායකයන්ට ආරාධනා කිරීමට නියමිත බව ද එම මහ කොමසාරිස් කාර්යාලය සඳහන් කරයි.නව අගමැතිවරයා ගත් මේ තීරණය ඉන්දීය ජනාධිපති ප්‍රනාබ් මුඛර්ජි මහතාගේ පැසසුමට ලක්ව තිබෙන අතර එමඟින් කලාපීය සහයෝගිතාව සම්බන්ධයෙන් ජාත්‍යන්තරයට ශක්තිමත් පණිවුඩයක් ලබාදන බව ද හෙතෙම සඳහන් කර ඇත.මහ මැතිවරණයෙන් ජයගත් නරේන්ද්‍ර මෝඩි මහතා වෙත සුබ පැතුම් එක්කළ පළමු රාජ්‍ය නායකයා ශ්‍රී ලංකා ජනාධිපති මහින්ද රාජපක්ෂ මහතා වන අතර නව අගමැතිවරයාගේ දිවුරුම් දීමේ අවස්ථාවට 3,000කට පමණ ආරාධනා කර ඇති බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052220</link>
    <topic>මෙරට අධ්‍යාපනයේ විනාශයට එජාපය වග කිව යුතුයි</topic>
    <author>රන්ජිත් පද්මසිරි චමීර ඇල්ලදෙණිය සහ සුභාෂිණී සේනානායක</author>
    <content>මෙරට අධ්‍යාපනය විනාශ කිරීමට එජාපය වග කිව යුතු බවත් 13 වන ආණ්ඩු ක්‍රම ව්‍යවස්ථාව ගෙනවිත් එකට තිබූ රට 9කඩා එජාපය අධ්‍යාපනය විනාශ කළ බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේ දී ඊයේ (21) ප්‍රකාශ කළේය.උතුරු මැද පළාතේ කැබිතිගොල්ලෑව කලාපයේ අධ්‍යාපන අධ්‍යක්ෂ අපොස සාමාන්‍ය පෙළ ගණිතය අසමත් බවත් පාසල් 39ක දරුවන් කිසිදු විෂයක් සමත්ව නැති බවත් පාර්ලිමේන්තු මන්ත්‍රී පී හැරිසන් මහතා කළ චෝදනාවට පිළිතුරු දෙමින් එසේ කී ඇමැතිවරයා එකට තිබූ අධ්‍යාපනය කඩා පළාත්වලට බෙදා පළාත් සභා යටතේ අධ්‍යාපන ප්‍රශ්න තමාගෙන් ඇසීම පලක් නැතැයි කීය.සුදුසුකම් නැති අධ්‍යාපන අධ්‍යක්ෂ පිළිබඳ තොරතුරු දුන්නොත් තමා ඒ පිළිබඳ පරීක්ණයක් කරන බව ද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405225</link>
    <topic>මේ ආණ්ඩුව තිබෙන තුරු පොහොර සහනාධාරය දිගටම</topic>
    <author>රන්ජිත් පද්මසිරි චමීර ඇල්ලදෙණිය සහ සුභාෂිණී සේනානායක</author>
    <content>මේ ආණ්ඩුව තියෙන තාක් කල් පොහොර සහනාධාරය ලබා දීමට කටයුතු කරන බව කෘෂිකර්ම ඇමැති මහින්ද යාපා අබේවර්ධන මහතා පාර්ලිමේන්තුවේදී ඊයේ (21) ප්‍රකාශ කළේය.මේ වන විට කන්න 8ක් පොහොර සහනාධාරය දී ඇති බව කී ඇමැතිවරයා පොහොර සහනාධාරය ලබා දීම කවදාවත් නතර නොකළ බවත් කීවේය. පොහොර සහනාධාර වැඩපිළිවෙළ මහා භාණ්ඩාගාරය ණය ගිවිසුමක් අනුව ක්‍රියාත්මක වන බවත් සියයට 90ක ණය සහනයක් පොහොර සඳහා ලබා දෙනු ලබන බවත් කී ඇමැතිවරයා , රුපියල් මිලියන 55ක් සහනාධාර ‍සඳහා ගෙවන බවද කීවේය.මේ නිසා සීමාසහිත ලංකා පොහොර සමාගම ලාභ ලබන්නේ ඉතා සුළු ප්‍රමාණයකින් බව පැවසූ අබේවර්ධන මහතා කොහොමහරි පොහොර සහනාධාරය ජනතාවට ලබා දෙන නිසා ඇතැමුන්ට එය දරා ගැනීමට අපහසු බව කීවේය.පාර්ලිමේන්තු මන්ත්‍රී රවී කරුණානායක මහතා විසින් වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු වශයෙන් ඇමැතිවරයා මේ බව කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405221</link>
    <topic>රටවල අභ්‍යන්තර ක්‍රියාදාමයට ඇතුළුවීම කලාපයම අස්ථාවරවීමට හේතුවක්</topic>
    <author/>
    <content>ආත්මාර්ථය මුල් කොට ගත් ඇතැම් බාහිර කොටස් ප්‍රජාතන්ත්‍රවාදයේ ‍මුවාවෙන් රටවල අභ්‍යන්තර ක්‍රියාදාමයන්ට මැදිහත්වීමට උත්සාහ දැරීම එම රටවල් මෙන්ම කාලපය ද අස්ථාවර වීමට හේතු වී ඇති බව ජනාධිපති මහින්ද රාජපක්ෂ මහතා ප්‍රකාශ කළේය. කලාපයක සාමය හා ස්ථාවරත්වය ගොඩනැඟීමේ දී ජාතීන‍්ගේ ‍ස්වෛරීභාවය හා භෞමික අඛණ්ඩතාව සුරක්ෂිත වීම අත්‍යාවශ්‍ය නමුත් කනගාටුවට මෙන් එම මූලික අයිතිය ලොව පුරා උල්ලංඝණය වන බවත් ජනාධිපතිවරයා ප්‍රකාශ කළේය.ගෝලීය වශයෙන් වෙළෙඳ, මූලෝපායික ලාභය නිසා හෝ දේශීය වශයෙන් දේශපාලන බලය තහවුරු කර ගැනීමේ අභිලාශයෙන් පොළඹවනු ලැබූ අවශ්‍යතාවන් හඹා යන මෙම බාහිර බලවේගයන්ගේ බලාපොරොත්තුව වන්නේ අස්ථාවරය ඇති කිරීමදැයි සැක සංකා මතු වන බවත් ජනාධිපතිවරයා පැවසීය. අභ්‍යන්තර අසමඟිය ඇති කිරීම ඔවුන්ගේ මුල් පියවර බව පෙන්වා දුන් ජනාධිපතිවරයා අභ්‍යන්තර නොසන්සුන් බව ඇති කිරීමට හා සයිබර් අපරාධ කිරීමට අන්තර්ජාලය ඇතුළු සමාජ මාධ්‍ය ජාලයන් දූෂිත ලෙස භාවිත කිරීම අප දැක තිබෙන කීවේය.මොවුන්ගේ ඉලක්කය තරුණයන් බවත් ඔවුන් බාහිර කණ්ඩායම්වල වැරැදි න්‍යාය පත්‍රයන්ගේ ඉත්තන් බවට පත්ව ඇති බවත් පෙන්වා දුන් ජනාධිපතිවරයා මෙම සමුළුවෙන් ග්‍රහණය කර ගත යුතු හා ආමන්ත්‍රණය කළ යුතු භයානක උපනතීන්‍ මේවා බවත් ප්‍රකාශ කළේය.ජනාධිපති මහින්ද රාජපක්ෂ මහතා ‍මෙම අදහස් පළ කළේ ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳ හතරවන සමුළුවට චීනයේ ෂැංහයි නුවර දී ඊයේ (21) එක්වෙමිනි. බාහිර බලවේග විසින් එකිනෙකාගේ දේශ සීමාවන්ගේ භෞමික අඛණ්ඩතාවයට එල්ල කෙරෙන තර්ජනවලින් ආරක්‍ෂා වීම සඳහා ශක්තිමත් සහයෝගීතාවක් ඇති කර ගැනීමට ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුවේ සාමාජිකයන්ට ක්‍රියා කළ හැකි බවත් ජනාධිපතිවරයා පෙන්වා දුන්නේය.දශක තුනක් පුරා පෙළුණු ත්‍රස්තවාදයේ කෲරත්වයෙන් ශ්‍රී ලංකාව මින් පස් වසරකට පෙර මිදුණු බව පෙන්වා දුන් ජනාධිපතිවරයා අපගේ මිතුරන්ගේ සහයෝගය හා උපකාරය නොමැති වූයේ නම් තම රටට මේ අභියෝගය ජය ගත නොහැකි වනු ඇති බවත් ප්‍රකාශ කළේය.රට ආර්ථික සමෘද්ධි මාවතේ තවදුරටත් ගමන් කිරීමට ඉඩ සලසමින් රටේ සියලු ජනතාවට එකසේ සෙත සලසන්නා වූ සාමයේ යුගයක් සිය රජය සාර්ථකව උදා කර ඇති බව පෙන්වා දුන් ජනාධිපතිවරයා ශ්‍රී ලංකාවෙන් ත්‍රස්තවාදය අතුගා දැමීම, සිය අවශ්‍යතා වෙනුවෙන් පෙනී සිටින කණ්ඩායම් විසින් ගෙන යන දණ්ඩනීය ක්‍රියාමාර්ගයට මං පාදා තිබීම කනගාටුවට කරුණක් බවත් ජනාධිපතිවරයා කීවේය.මෙම ක්‍රියාමාර්ගය විසින් අඛණ්ඩ බාධක පැනවීම අවාසනාවක් බවත් කෙසේ වෙතත් සාමයට, ස්ථාවරත්වයට හා සෞභාග්‍යයට එරෙහි විශ්ව අභියෝග ජය ගැනීම සඳහා අද දවසේ අවශ්‍යතාව වන්නේ හොඳ හිත හා සහෝදරත්වය බවත් ජනාධිපතිවරයා වැඩිදුරටත් ප්‍රකාශ කළේය.ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳස මුළුවේ සභාපති, චීන ජනාධිපති ෂී ජින්පින්ග් මහතා ඇතුළු රාජ්‍ය නායකයන් පිරිසක් ද මේ අවස්ථාවට එක් වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405222</link>
    <topic>මත්කුඩු උවදුරට කලාපීය වශයෙන් විසඳුම් සෙවිය යුතුයි</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>මත්කුඩු උවදුර ගෝලීය ප්‍රශ්නයක් බැවින් ඒ සඳහා තනි ආණ්ඩුවකට විසඳුම් සෙවිය නොහැකි බැවින් කලාපීය වශයෙන් ඒකාබද්ධ වී විසඳුම් සෙවිය යුතු බව මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා පාර්ලිමේන්තුවේදී ඊයේ (21) ප්‍රකාශ කළේය.විවෘත ආර්ථිකයේ ආරම්භයත් සමඟම මෙම උවදුර ශ්‍රී ලංකාවට තර්ජනයක් වූ අතර 1988 දී දකුණු ආසියාතික රටවල් විසින් අත්සන් කරන ලද සම්මුතීන්ට අප රටද අත්සන් කර ඇති බවත් ගුණසේකර මහතා සඳහන් කළේය.මේ සඳහා කලාපීය, මහද්වීපික හා ගෝලීය විවිධ සම්මුති අත්සන් කර ඇති අතර, එක්සත් ජාතීන්ගේ සංවිධානය විසින් පවා යෝජනා සම්මත කර ඇති බවද කීය.ඇමැතිවරයා මේ බව සඳහන් කළේ රජයට එරෙහිව එක්සත් ජාතික පක්ෂය විසින් ඉදිරිපත් කර ඇති විශ්වාස භංග යෝජනාවට සිය අදහස් දක්වමිනි.එහිදී වැඩිදුරටත් අදහස් දැක්වූ ඇමැතිවරයා සඳහන් කළේ ගත වූ කාලය තුළ රජයට එරෙහිව විශ්වාසභංග යෝජනාවක් ඉදිරිපත් කිරීමට විපක්ෂය අසමත් වූ බවයි. එය විපක්ෂ නායකයාගේ අසමත් භාවයක්ද යන්න ගැටලු සහගත බවද ඇමැතිවරයා කීය.එක්සත් ජාතීක පක්ෂය විසින් මෙම රජයට එරෙහිව මෙම විශ්වාස භංග යෝජනාව ඉදිරිපත් කර ඇත්තේ පටු අරමුණ සහිතන බවද ඒ මහතා කීය.එමෙන්ම ගතවූ අවුරුදු හැට හතක කාලසීමාවේදී එක්සත් ජාතික පක්ෂ රජයන්ට එරෙහිව විශ්වස භංග යෝජනා 15ක් ඉදිරිපත් කර ඇති අතර, ශ්‍රීලනිපයට එරෙහි‍ව විශ්වස භංග යෝජනා 7ක් ඉදිරිපත් වී ඇති බවද වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405223</link>
    <topic>උප සභාපති ධුරයෙන් පිදුම් ලැබූ ඇමැති මෛත්‍රී පැමිණෙයි</topic>
    <author/>
    <content>ලෝක සෞඛ්‍ය සංවිධානයේ 67 වන ලෝක සෞඛ්‍ය සමුළුවේ උප සභාපති තනතුරකින් පිදුම් ලද සෞඛ්‍ය ඇමැති මෛත්‍රීපාල සිරි‍සේන මහතා ඊයේ (21) උදෑසන මෙරටට පැමිණියේය.ලෝක සෞඛ්‍ය සංවිධානයේ ඉදිරි වර්ෂය සඳහා ප්‍රතිපත්ති සැකසීම, මූල්‍ය ප්‍රතිපාදන අනුමත කිරීම සහ නව නිලධාරින් පත් කර ගැනීම වැනි කරුණු අරමුණු කර ගනිමින් ලෝක සෞඛ්‍ය සම්මේලනය පසුගියදා (19) පැවැත්විණි.එහිදී ලෝක සෞඛ්‍ය සංවිධානයේ පරිපාලන කටයුතු පහසු කර ගැනීම සඳහා එම සංවිධානය මඟින් ලෝකයේ සියලු රටවල් කලාප පහකට බෙදා එක් එක් කලාපයට නායකත්වය ලබාදීමට උප සභාපතිවරයෙක් පත් කර ගැනිණි. අග්නිදිග ආසියානු කලාපයේ උප සභාපතිත්වය සඳහා ශ්‍රී ලංකාව නියෝජනය කරමින් සහභාගි වූ සෞඛ්‍ය ඇමැති මෛත්‍රීපාල සිරි‍සේන මහතා එහිදී පත් කෙරිණි.ස්විට්සර්ලන්තයේ ජිනීවා නුවර පිහිටි ‍ලෝක සෞඛ්‍ය සංවිධාන මූලස්ථානයේ දී මේ සම්මේලනය පැවැත්විණි.මෙවැනි තනතුරක් හිමි වීම සැබැවින්ට ශ්‍රී ලංකාව ලද ජයග්‍රහණයක් බව සෞඛ්‍ය ඇමැති මෛත්‍රීපාල සිරිසේන මහතා පැවැසුවේය.විශේෂයෙන්ම මෙරට සෞඛ්‍ය සේවාවේ විශිෂ්ටත්වය සෑමවිටම ලෝකයේ සෑම රටක්ම ඇගැයීමට ලක් කරන අතර මෙවැනි තනතුරු මෙරටට ලැබීම මඟින් ඒ බව සනාථ වන බව ද ඇමැතිවරයා කීය‍.ලෝක සෞඛ්‍ය සංවිධානයේ සෑම විටම ශ්‍රී ලංකාවේ සෞඛ්‍ය සේවාවේ උන්නතිය උදෙසා විශාල සහයෝගයක් ලබාදෙන බවත් ඒ සඳහා රජයේ කෘතඥතාව පළ කරන බවත් ඇමැතිවරයා පැවැසීය.මෙරට නිදහස් සෞඛ්‍ය සේවාව ශක්තිමත් කිරීම සඳහා ජාත්‍යන්තරය තුළින් ලබා ගත හැකි සියලුම සහයෝගයන් ලබා ගැනීමට පියවර ගන්නා බව ද ඇමැතිවරයා කීය.ඡායාරූපය - ලෝක සෞඛ්‍ය සංවිධානයේ 67 වන ලෝක සෞඛ්‍ය සමුළුවේ උප සභාපති තනතුරකින් පිදුම් ලද සෞඛ්‍ය ඇමැති මෛත්‍රීපාල සිරි‍සේන මහතා ඊයේ (21) උදෑසන මෙරටට පැමිණියේය. සෞඛ්‍ය නියෝජ්‍ය ඇමැති ලලිත් දිසානායක මහතා විසින් සෞඛ්‍ය ඇමැතිවරයා පිළිගත් අයුරු. නියෝජ්‍ය ඇමැතිවරුන් වන සිරිපාල ගම්ලත්, චන්ද්‍රසිරි සූරියආරච්චි, බුද්ධ ශාසන නි‍යෝජ්‍ය ඇමැති කේ.ඒ.ඩී.එස්. ගුණවර්ධන, අතිරේක ලේකම්වරුන් වන කේ.ඒ.එස්. කීරගල, සෝමරත්න විදානපතිරණ යන මහත්වරු ද මෙහි සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405224</link>
    <topic>ශ්‍රීමත් ජෝන් කොතලාවලආරක්ෂක විද්‍යා පීඨයට එක්වූ වැඩිම විදේශසිසු පිරිස මේ වසරේ</topic>
    <author>පණ්ඩුක සමරසේකර</author>
    <content>ශ්‍රීමත් ජෝන් කොතලාවල ආරක්ෂක විශ්වවිද්‍යාලයට ඇතුළු වූ වැඩිම විදේශ ශිෂ්‍ය පිරිස මෙම වසරේ (2014) දී ඇතුළත් වී ඇතැයි එහි උප කුලපති මේජර් ජෙනරාල් මිලින්ද පීරිස් මහතා ප්‍රකාශ කරයි.පසුගිය වසර දක්වා විද්‍යා පීඨයට ඇතුළු වූ විදේශ සිසුන් ගණන හා සැසඳීමේදී මෙම වසරේ එය 50% කින් වැඩි වී ඇති බව මිලින්ද පීරිස් මහතා ප්‍රකාශ කළේය. එහි මුළු ගණන සිසුන් 70 දෙනෙකි. මේ දක්වා දකුණු ආසියානු කලාපීය රටවල සිසුන් පමණක් කොතලාවල ආරක්ෂක විශ්වවිද්‍යාලයේ ඉගෙනුම ලැබුවත් මෙම වසරේ අමෙරිකා එක්සත් ජනපදය, ඔස්ට්‍රේලියාව වැනි රටවල සිසුන් ද ඇතුළත් වී ඇති බව උප කුලපතිවරයා දිනමිණ ට ප්‍රකාශ කළේය.ලෝකයේ ඉහළම අධ්‍යාපන පහසුකම් සහිතව සිය උපාධිය ලබාගන්නටත්, ලොව පුරා ඉහළ වටිනාකමක් මෙම විශ්වවිද්‍යාලයේ උපාධියට හිමිව ඇති බැවින් මේ වසරේ මෙම 50% විදෙස් සිසු වර්ධනය ඇති වී ඇති බව පෙන්වා දුන් උප කුලපතිවරයා නියමිත වේලාවට පාඨමාලාව ආරම්භ කර නිශ්චිත කාලයක් තුළ එය සාර්ථකව අවසන් කිරීමත්, ලොව විනයගරුකම හමුදා පාලනයක් යටතේ බිහිවන විශ්වීය ශිල්පීන්ට ඉහළ පිළිගැනීමක් නිතැතින්ම හිමිවන බැවින් කොතලාවල ආරක්ෂක විශ්වවිද්‍යාලයට බැඳීමට වැඩි ඉල්ලුමක් ඇති වී ඇති බව ද ප්‍රකාශ කළේය.අමෙරිකානු සහ ඔස්ට්‍රේලියානු විදෙස් සිසුන්ට අමතරව රුවන්ඩාව, චීනය, ‍නේපාලය, වියට්නාමය, නයිජීරියාව, භූතානය, කැනඩාව, බහරේන් යන විදෙස් රටවල සහ ශ්‍රී ලාංකික සිසුන් ද ඇතුළත්ව 2000 කට අධික සිසු පිරිසක් කොතලාවල ආරක්ෂක විශ්වවිද්‍යාලයේ ඉගෙනුම ලබති.යුද, ගුවන් හා නාවික හමුදාවලට අයත් ශිෂ්‍ය භට නිලධාරීන්ට වෙන්වූ MBBS වෛද්‍ය උපාධිය මෙන්ම නීතිඥ, ඉංජිනේරු සහ කළමනාකරණය පිළිබඳ උපාධි පාඨමාලා මෙම විශ්වවිද්‍යාලයේ පවත්වාගෙන යන බව ද උප කුලපති මේජර් ජෙනරාල් මිලින්ද පීරිස් මහතා “දිනමිණ” ට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405226</link>
    <topic>වතු කම්කරු වේතනබැංකු ගිණුම් හරහා</topic>
    <author>රක්ෂණ ශ්‍රියන්ත</author>
    <content>වතු කම්කරු ජනතාවගේ මාසික වේතනය ඔවුන්ගේ බැංකු ගිණුම් හරහා ලබාදීමට තීරණය කෙරේ. මේ මගින් වතු කම්කරු ජනතාව ඉතිරි කිරීම සඳහා පෙළඹවීමත් ඔවුන්ගේ වැටුප් ආරක්ෂණයත් අපේක්ෂා කෙ‍රේ.මේ සම්බන්ධව ලංකා කම්කරු කොංග්‍රස් මහ ලේකම්, සෞම්‍යමුර්ති තොන්ඩමාන් පදනමේ යාව ජීව සාමාජීක, පශු සම්පත් හා ග්‍රාමීය ප්‍රජා සංවර්ධන අමාත්‍ය ආරුමුගම් තොන්ඩමාන් මහතා සමඟ වතු සමාගම් ආශ්‍රිත ප්‍රධාන විධායක නිලධාරීන් පසුගිය දින (17) විශේෂ සාකාච්ඡාවක් පශු සම්පත් අමාත්‍යංශ ශ්‍රවණාගාරයේ දී පැවැත්වූහ.මෙම සාකාච්ඡාව සඳහා අගර පතන ,  බොගවන්තලාව , අගලවත්ත, බලංගොඩ, කැළණිවැලි, කොටගල, මතුරට, මඩොල් සීම , නමුණුගල, පුස්සැල්ලාව, තලවා කැලේ හා වටවල යන වතු සමාගම් වල ප්‍රධාන විධායක නිලධාරීන් එක් වී තිබේ.නුවරඑළිය කදුකරයේ වෙසෙන වතු කම්කරු ජනයාගේ ජීවනෝපා තත්ත්වය ඉහළ නැංවීම සඳහා මෙහි දී තවත් විශේෂ ව්‍යාපෘති හා නව යෝජනා ඉදිරිපත් කෙරිණ. විශේෂයෙන්ම මෙතෙක් කාලයක් වතු කම්කරු ජනයාගේ මාසික වැටුප් වතු අධිකාරිවයා අතින් ලබා දුන් අතර, මෙහි දි මාසික වැටුප් බැංකු ගත කර ලබා දීමේ විශේෂ යොජනාවක් වී තිබේ.මාසික වැටුප් අතට ලැබීමේ දි සියලු මුදල් වියදම් වීමත් ඉතුරු කිරීම සඳහා යොදන මුදල් ප්‍රමාණ අඩු වීමත් නිසා මෙම යොජනාව ඉදිරිපත් විය. මාසික වැටුප් බැංකු ගත කිරීමෙන් ඔවුන්ට එදිනෙදා වියදම් සඳහා අවශ්‍ය මුදල් පමණක් ලබා ගැනීමෙන් ඉතුරුම් සඳහා වැඩි අවධානයක් යොමු වී ඉතිරි කිරීම් කටයුතු සඳහා යොමු කිරීමත් මෙහි දී මූලික අරමුණ වේ.සෑම වත්තක් තුළම හෝ වතු කිහිපයක් ආශ්‍රිතව ඒ.ටී.එම් යන්ත්‍රයක් ( ස්වයංක්‍රීය මුදල් ගණුදෙනු කරන යන්ත්‍රයක් ) පිහිටුවා එ මගින් ඔවුන්ට අවශ්‍ය සියලුම බැංකු කටයුතු ඉතා පහසුකරදීම මෙහි දී සාකාච්ජා විය. මෙම කටයුතු සඳහා මහජන බැංකුව උපයෝගී කර ගනිමින් සිදු කිරීමට මෙහි දි යොජනා වු අතර, මෙහි දී මහජන බැංකුව සමග සාකාච්ජා කර සුදුසු කටයුතු සිදු කිරීමට අදාල බලධාරීන් හට අමාත්‍යවරයා උපදෙස් දුන්හ.මෙම අවස්ථාව සඳහා ලංකා කම්කරු කොංග්‍රස් සභාපති ආර්ථීක සංවර්ධන නියෝජ්‍ය අමාත්‍ය මුත්තු සිවලිංගම් , මධ්‍යම පළාත් කෘෂිකර්ම අමාත්‍ය එම්.රාම්, මධ්‍යම පළාත් මන්ත්‍රීවරුන් වන පිලිප් කුමාර් , එම්.රමේෂ් හා ඒ.පී ශක්තිවේල් හා කනපති කනගරාජ් යන මහත්වරුන් ඇතුළු උසස් නිලධාරීන් පිරිසක් ද එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405227</link>
    <topic>පෞද්ගලික අංශයේ වී මිලදී ගැනීමරජයේ සහතික මිලත් අභිභවා යයි</topic>
    <author>විජයානි එදිරිසිංහ</author>
    <content>මෙවර කන්නයේ රටේ වී අස්වැන්න ඉතා ඉහළ මට්ටමක පවතින අතර පෞද්ගලික අංශය වී ගොවියාට ඉහළ මිලක් ගෙවමින් වී මිලදී ගැනීම සිදුකරන නිසා වී ගොවියාට විශාල ආදායමක් උපයා ගැනීමට හැකිවී ඇතැයි වී අලෙවි මණ්ඩලය පවසයි. ඒ අනුව රජය වී ගොවියාට ගෙවන සහතික මිලද අභිභවා යමින් පෞද්ගලික අංශය සම්බා වී කිලෝවක් සඳහා රුපියල් 40ක ඉහළ මිලක් ද නාඩු සඳහා රුපියල් 36/37 ක් ගෙවන බව වී අලෙවි මණ්ඩලයේ සභාපති කේ. බී. ජයසිංහ මහතා පැවැසීය.ගොවියාට ඔහුගේ නිෂ්පාදනවලට ඉහළ මිලක් ලබාදීම රජයේ ප්‍රධාන අරමුණ වන අතර පෞද්ගලික අංශය මෙවැනි ඉහළ මිලක් ගෙවා ගොවියාගේ නිෂ්පාදනවලට ගෙවීම එම අරමුණ ඉෂ්ට වීමක් බව ද එය රටේ හොඳ වර්ධනයක් බව ද ජයසිංහ මහතා පැවැසීය.වී අලෙවි මණ්ඩලය වී මිලදී ගන්නේ නාඩු රුපියල් 32 සහ සම්බා රුපියල් 35ටය.මෙම සහතික මිල අභිභවා යමින් පෞද්ගලික අංශය ඉහළ මිලකට වී මිලදී ගැනීම වී ගොවියාගේ නිෂ්පාදන හොඳ තත්ත්වයේ පැවැතීම සහ වී මිලදී ගැනීම සඳහා පෞද්ගලික වෙළෙඳුන් අතරද තරගකාරිත්වයක් ඇතිවීම මෙන්ම එම නිෂ්පාදන සඳහා හොඳ ඉල්ලුමක් පැවතීම බව ද පැවසේ.රජය නොමිලේ පොහොර ඇතුළු වෙනත් ආධාර ලබාදීම තුලින් පසුගිය වසර පහට පෙර මෙරට පැවැති වී නිෂ්පාදනයට වඩා අද පවතින නිෂ්පාදන සියයට 70ක් පමණ ඉහළ ගොස් තිබේ.මෙවර කන්නයේ වී ආදායම මෙට්‍රික් ටොන් පහළොස් ලක්ෂයක් අභිභවා ගොස් තිබේ.ඉන් වැඩි ප්‍රමාණයක් මිලදී ගෙන ඇත්තේ පෞද්ගලික අංශයෙනි. රජයේ වී සංචිතය ස්ථාවර වූ පසු වී අලෙවි මණ්ඩලය පෞද්ගලික අංශය හා තරග කරමින් වී මිලදී නොගන්නා බව ද වී අලෙවි මණ්ඩලය පවසයි. වී අලෙවි මණ්ඩලය සෑමවිටම ගොවියා වෙනුවෙන් පෙනී සිටින්නේ ඔවුන්ගේ නිෂ්පාදන පෞද්ගලික අංශය මඟින් අඩු මිලට ලබා ගැනීමත් නිෂ්පාදන විකුණා ගැනීමට නොහැකි අවස්ථාවලදීය.පෞද්ගලික අංශය වී සඳහා ඉහළ මිලක් ගෙව්ව ද සහල් සඳහා රජය යොදා ඇති පාලන මිලට ඉහළින් ඔවුන්ට සහල් විකිණීමට ඉඩ නොමැත.දැනට වෙළෙඳ පොළේ සම්බා කිලෝවක පාලන මිල රුපියල් 77 කි.පෞද්ගලික අංශය කොතරම් වී මිලදී ගත්තද මෙරට යම් අවස්ථාවක ගොවිතැනට හානිවන තත්ත්වයක් ඇති වුවහොත් රටට අවශ්‍ය තරම් සහල් සැපයීම සඳහා වී අලෙවි මණ්ඩලයේ ගබඩාවල ඕනෑවටත් වඩා වී තොග ගබඩා කර මෙට්‍රික් ටොන් ලක්ෂ ගණනක වී සංචිතයක් ආරක්ෂා සහිතව තබාගෙන ඇති බව ද කේ. බී. ජයසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405228</link>
    <topic>පොදු සමාව යටතේ කුඩුකාරයන්නිදහස් කිරීම නතර වුණේ 1994න් පසුවයි</topic>
    <author>රන්ජිත් පද්මසිරි,චමීර ඇල්ලදෙණිය සහ සුභාෂිණි සේනානායක</author>
    <content>කිසිදු සෙවිල්ලක් ‍ෙනාමැතිව පොදු සමාව යටතේ කුඩුකාරයින් නිදහස් කිරීම නිසා මත්ද්‍රව්‍ය පැතිරීම වැඩිවූ බවත් පොදු සමාව යටතේ කුඩුකාරයින් නිදහස් කිරීම නතර කළේ 1994 දී අපේ ආණ්ඩුවෙන් බව බන්ධනාගාර ප්‍රතිසංස්කරණ හා පුනරුත්ථාපන ඇමැති චන්ද්‍රසිරි ගජධීර මහතා විශ්වාසභංග යෝජනාවට එක්වෙමින් පාර්ලිමේන්තුවේ දී ඊයේ (21) කීය.වේත්‍රධාරී අනිල් පරාක්‍රම සමරසේකර මහතා සෙන්කොලය තැන්පත් කිරීමෙන් අනතුරුව නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් පාර්ලිමේන්තුව ඊයේ (21) පස්වරු 1.00ට රැස්විය. නිවේදන, ලිපිලේඛන ඉදිරිපත් කිරීමෙන් අනතුරුව මහජන පෙත්සම් පෙත්සම් කාරක සභාවට ඉදිරිපත් කෙ‍රිණි. වාචික පිළිතුරු අපේක්ෂාවෙන් අසන ලද ප්‍රශ්නවලට අදාළ මන්ත්‍රීවැරු පිළිතුරු ලබා දුන්හ.පත්කළ මන්ත්‍රී කමලා රණතුංග මහත්මියට සංඝමිත්තා ශ්‍රද්ධාකර පදනම අනුරාධපුර දිස්ත්‍රික් මන්ත්‍රී ශෙහාන් සේමසිංහ මහතාට රංජිත් සියඹලාපිටිය මිත්‍රත්ව පදනම හා පත්කළ මන්ත්‍රී මාලනී ෆොන්සේකා මහත්මියට සමස්ථ ලංකා වකුගඩු රෝගීන්ගේ සංගමය යන ආයතනයන් සංස්ථාගත කිරීම සඳහා වූ සභාවේ අවසරය ලැබිණ.අනතුරුව කල්තබන ලද රජය කෙරෙහි විශ්වස භංගත්වය පළ කිරීමේ යෝජනාව යළි විවාදයට ගැණින.කෑගල්ල දිස්ත්‍රික් මන්ත්‍රී කබීර් හෂිම් මහතා (එජාප):-තරුණ පරම්පරාව මත්ද්‍රව්‍යවලට ඇබ්බැහි වීම වැඩිවෙලා. මත්ද්‍රව්‍ය මිනිසකු තිරිසනකු කරනවා. ආණ්ඩුව මේයට විධිමත් වැඩිපිළිවෙළක් ක්‍රියාත්මක කර නැහැ. ඒ නිසා දකුණු ආසියාවේ කුඩු මධ්‍යස්ථානයක් බවට ශ්‍රී ලංකාව පත්වෙලා.නියෝජ්‍ය කාරක සභා සභාපති චන්ද්‍ර කුමාර් මුරුගේසු මහතා මුලසුනට පැමිණියේය.හෂීම් මහතා:-කේ පී වැනි මත්ද්‍රව්‍ය ජාවාරම්කරුවන් රැක ගැනීමට ආණ්ඩුව කටයුතු කර තිබෙනවා. මත්ද්‍රව්‍ය නිවාරණය සම්බන්ධව ප්‍රතිපත්තියක් රජයට නැහැ. ඒ නිසා මේ රජය කෙරෙහි විශ්වාසය භංග වෙලා.මානව සම්පත් පිළිබඳ ජ්‍යෙෂ්ඨ ඇමැති ඩීව් ගුණසේකර මහතා:-පාර්ලිමේන්තු ඉතිහසයේ විශ්වා සභාංග යෝජනා 21ක් ගෙනවිත් තිබෙනවා. අද ගෙන එන මේ යෝජනාව 22 වැනි යෝජනාවයි. නමුත් 1949 පළමු විශ්වාස භංග යෝජනාව ගෙනාවට පසු අවසන් විශ්වස භංග යෝනාව ගෙනාවේ 1994දී යි. 94 ඉදලා ‍වසර විස්සක් මේ රජයට විශ්වස භංගයක් ගෙනවිත් නැහැ. ඒ කියන්නේ මේ රජයේ දක්ෂතාවය ද නැතිනම් විපක්ෂයේ දුර්වල තාවය ද කියා හිතා බලන්න. මේ වසර 67ක ඉතිහාසය තුළ ගෙනා විශ්වාසභංග යෝනාවලින් ශ්‍රී ලංකා නිදහස් පක්ෂයට විශ්වාසභංග 7ක් පමණයි ගෙනැවිත් තිබෙන්නේ. ඉතිරි 15වම ගෙනැවිත් තිබෙන්නේ එක්සත් ජාතික පක්ෂයට එරෙහිවයි.මත්ද්‍රව්‍ය ගෝලීය ප්‍රශ්නයක් බවත් තනි ආණ්ඩුවකට මීට විසඳුම් සෙවිය නොහැකි නිසා මේ සඳහා සාමූහික ප්‍රයත්නයක් දැරීම අවශ්‍යයි. පටු දේශපාලන අරමුණු වෙනුවෙන් කිසිදු පදනමක් නැති යෝජනාවක් ගෙනවිත් ඇත. ලබන වසර වන විට මැතිවරණ 2ක් එනවා. අවංකවම මත්ද්‍රව්‍ය ගැන විවාදයක් ගන්න අවශ්‍ය නැහැ. මෙය අපේ රටට පමණක් සීමා වූ දෙයක් නොවේ. කලාපීය, ගෝලීය ප්‍රශ්නයකි. එක්සත් ජාතීන්ගේ සංවිධානය මේ ගැන විශේෂ නීති පනවා, කමිටු පත්කිරීමට ක්‍රියාකර තිබෙන බවත් දකුණු ආසියානු රටවලුත් මීට නීති ගෙනවිත් තිබෙනවා.ඉන්දියාව, නේපාලය, බංග්ලාදේශය, පකිස්තානය, ඇෆ්ගනිස්ථානය, ඉතියෝපියාව, අප්‍රිකා මහද්වීපයේ රටවලවල ගෝලීය, ආර්ථික ප්‍රශ්නයක් බවට පත්වෙලා. මේ සඳහා ආණ්ඩුවට එරෙහිව විශ්වාසභංගය ගෙන ඒම ප්‍රමාණවත්ද? තම පටු දේශපාලන අරමුණු වෙනුවෙන් දේශපාලන අභියෝග හැසිරවීමට මෙවැනි දේ යොදා ගැනීම සුදුසුයි. ඒ නිසා මේ යෝජනාවට විරුද්ධව ඡන්දය ප්‍රකාශ කරනවා.යාපනය දිස්ත්‍රික් මන්ත්‍රී සුරේෂ් ප්‍රේමචන්ද්‍ර මහතා (දෙජාස):-කඩු ගෙන එන ප්‍රධාන මධ්‍යස්ථානයක් බවට ශ්‍රී ලංකාව පත්වෙලා. මේ විශ්වාසභංගත්ව යෝජනාව ගෙන ආවේ ඒ නිසායි. නමුත් අපේ උතුරු පළාතට තවමත් විසඳුමක් ලබාදීමට රජය සමත් වෙලා නැහැ. වෙසක් උත්සවය උතුරේ ජනතාව සමරන්නේ නැහැ. නමුත් යුද හමුදාව බලනේ සෙනඟ එකතු කරගෙන වෙසක් සැමරුවා.සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා:-උතුරේ සමාජීය, දේශපාලනික, ආර්ථිකය ඉතා ඉහළ මට්ටමකට ගොඩනැඟී තිබෙනවා. පටු දේශපාලන අරමුණු කරගෙන දෙමළ ජාතික සන්ධාන මන්ත්‍රීවරුන් කතා කරන්නේ. ඔවුන්ගේ පක්ෂයේ බොහෝ දෙනෙකු මත්ද්‍රව්‍ය ජාවාරම් පවා කරනවා. දෙමළ ජාතික සන්ධානය මත්ද්‍රව්‍ය වලින් යැපෙමින් පාර්ලිමේන්තුවට ඇවිත් ඊට විරුද්ධව කතා කිරීම විහිළුවක්. මාළු ගඳයි. මාළු විකිණු මුදල් ගඳ නැහැ. මේ තේමාවේයි දෙමළ ජාතික සන්ධානය යන්නේ.2009 දී යුද්ධය නිමා කිරීම ගැන සම්බන්ධන් මහතා සතුට පළ කළත් දෙමළ ජාතික සන්ධානයේ අනෙක් මන්ත්‍රීවරු ඒ පිළිබඳ අසතුටෙන් හිටියේ. ඔවුන්ට ඕනේ දෙමළ ජනතාවම විකුණමින් යෙහෙන් වැජඹෙන්නටයි. ඔවුන්ගේ මේ රඟපෑම් දැන් ලෝකයම දැන ගනිමින් ඉන්නේ. ඔවුන් දකුණු අප්‍රිකාවට ගියේ ලංකා ආණ්ඩුව ගැන ගතු කියන්නයි. නමුත් ඔවුන්ට දකුණු අපිකානු රජයෙන් කිසිදු හොඳ ප්‍රතිචාරයක් ලැබුණේ නැහැ. ඉන්දියාවත් දෙමළ ජාතික සන්ධානයේ වැඩපිළිවෙළ ගැන බලාගෙන ඉන්නේ.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා (එජාප):-අගනුවරට මධ්‍යගතවු කුඩු ජාවාරම අද රට පුරා ව්‍යාප්ත වෙලා. දරුණු ත්‍රස්තවාදීන් විනාශ කළා යැයි කියන රජයට මේ කුඩු ජාවාරම විනාශ කරන්නට නොහැකි ඇයි? කොටි විනාශ කිරීමට ලබා දුන් බලය කුඩු විනාශ කිරීමට ලබා නොගැනීම ප්‍රශ්නයක්.පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා:-මත්ද්‍රව්‍ය භාවිතාව මර්දනය කිරීමට ප්‍රමාණවත් පියවර ගෙන නොමැති බව කියමින් මේ යෝජනා ගෙනැවිත් තිබෙනවා. මෙහි ප්‍රතිපත්තිමය කරුණු සඳහන් කර නැහැ. මෙය අසාර්ථක යෝජනාවක් ලෙස හඳුන්වන්න පුළුවන්. 1929විෂවර්ග ආවේත් භයානක ඖෂධ පනත මේ දක්වා ක්‍රියාත්මක වෙනවා. 1973 පොලිස් මත්ද්‍රව්‍ය කාර්යංශය පිහිටුවූවා. මේ පනත විටින් විට සංශෝධනය වූවක්. හෙරොයින් ළඟ තබා ගැනීම පිළිබඳ මරණීය දඩුවම දුන්නේ කොළඹ මහාධිකරණයයි.මේ යෝජනාව ගෙනාවේ ඉදිරියේ තිබෙන මැතිවරණයකදී සටන් පාඨයක් ලෙස යොදා ගැනීමටයි. මින් ඉදිරියට එජාපයට යුද්ධය අවසන් කරනවා රටට සාමය ගෙනෙනවා කියා ඡන්ද කරන්න බැහැ. කුඩු ජාවාරම් ඉහළ ගියේ ත්‍රස්තවාදය නිසයි. ඔවුන් සම්පත් රැස් කළේ කුඩු ජාවාරම්වලින් එකතු කළ මුදල් වලිනුයි. රජය ත්‍රස්තවාදය අවසන් කළ නිසා කුඩු ජාවාරම අඩපණ වෙලා. විපක්ෂයට කරුණු නැති නිසා මේ විෂය යොදා ගෙන රජයට එරෙහි ව විශ්වාස භංග යෝජනාවක් ගෙන ආවා.ගාල්ල දිස්ත්‍රික් මන්ත්‍රී අජිත් කුමාර මහතා (ස්වාධීන):-මේ විශ්වාස භංග යෝනාව එක කරුණකට සීමා කිරීම ගැන ප්‍රශ්නයක් මතු වෙනවා. රජයේ අනෙක් කාරණා ගැන කතා නොකිරීමට අවස්ථාව උදා කර තිබෙනවා. ‍පොල් කර්මාන්ත ඇමැති ජගත් පුෂ්පකුමාර මහතා:-ගොඩ එන්න ක්‍රමයක් නැති එජාපය මේ විශ්වස භංග යෝජනාව ගෙනැවිත් තිබෙනවා. එජාප ආණ්ඩුව කාලේ රන්, ඔරලෝසු ගෙනාවා. අපේ රජය මත්ද්‍රව්‍ය මර්දන වැඩසටහනට බාධා කර නැහැ. අද ජෝසිම් යැවූ බව කියන අය ජෝසිම් ගෙනාවේ කවුද කියා කියන්නේ නැහැ. ජෝසිම්ට යන්න සිද්ද වුණේ ගෙදර අර්බුදයක් නිසයි. කුඩු ව්‍යාපාරය සමඟ පාතලය සම්බන්ධයි. පාතාලයේ ගොනවල සුනිල්ට සාමවිනිසුරු පදවියක් දීමට එදා කටයුතු කළේ කවුද?රත්නපුර දිස්ත්‍රික් මන්ත්‍රී රංජන් රාමනායක මහතා (එජාප):-කුඩු නැහැ කියා මේ රජය කීවත් රටේ කුඩු ති‍බෙන බව ජනතාව දන්නවා. සත්‍ය එයයි. නමුත කුඩු නැහැ කියන්න රජය උත්සාහ කරනවා.වරාය හා මහාමාර්ග ඇමැති රෝහිත අබේගුණවර්ධන මහතා;-මේ විශ්වාස භංග යෝජනාව මඟින් තමන්ට නැතිවූ විශ්වාසය ගොඩනඟා ගැනීමට එජාපය උත්සාහ කරනවා. අපේ ආණ්ඩුව ආවට පස්සේ කුඩු ලංකාවට ආවා කියලා කියන්න එජාපය උත්සාහ කළ කුඩු අවේ විවෘත ආර්ථිකය සමඟයි. පසුගිය කාලයේ දී කුඩු සම්බන්ධයෙන් වැටලීම් රැසක් සිදු කර තිබෙනවා.ජීවිතාන්තය දක්වා සිරගත කළ අය 90ක් ඒ අතර ඉන්නවා. කුඩු සම්බන්ධයෙන් අත්අඩංගුවට ගත්තේ පොඩි අයලු. කුඩු වලට සම්බන්ධ තෝරු මෝරු අත්අඩංගුවට ගන්නවා. වසන්ත මෙන්ඩිස් ගාල්ලේ තෙකෙන්. ඔහු රටෙන් පිටවෙලා. මොහු කුඩු කාරයෙක්. මේ ප්‍රධාන පෙළේ කුඩු කාරයා තමයි සිරිකොතොතේ ලයිටි බිල ගෙව්වේ.කවුද ඔහුට රටින් පිට වෙන්න උදව් කළේ. අපේ ඇමැතිවරුන්ට චෝදනා කරනවානම් සාක්ෂි ඇතිව එය සිදු කරන්න. අගමැතිතුමාගේ චරිතය ඝාතනය කරන්න උත්සාහක කරනවා එතුමාගේ ලේකම්වරයකුගේ ලිපියක් පාදක කරගනිමින්. ජෝන් අමරතුංග මහතා පොලිසිය භාර ඇමැතිවරයා ලෙස කටයුතු කළා. ඒ කාලේ එතුමාට විවිධ චෝදනා එල්ල වුණා. කුඩුත් සමඟ පාතලය අතර සම්බන්ධයක් තිබෙනවා.මේ රටේ ප්‍රසිද්ධ පාතාල නායකයෙක් හිටියා ගෝනවල සුනිල් කියලා. ජේ ආර් ජනාධිපතිතුමා ගෝනවල සුනිල්ට සැලකුවේ ඇමැතිවරයකුට වගෙයි. රණසිංහ ප්‍රේමදාස ජනාධිපිතිතාමට පාතාල සබඳතා තිබුණා. සොත්ති උපාලි ඉන් එක්කෙනෙක්. ස්ත්‍රී දූෂකයකු වූ ගෝනවල සුනිල්ට සාමවිනිසුරු පදවි දුන්නේ එජාප රජයයි. එදා චන්ද්‍රිකා මැතිනිය ළඟත් පාතාල සාමාජිකයෝ හිටියා. බැද්දගානේ සංජීව ඉන් එක්කෙනෙක්.ඒවාත් වැරදිත්. මේකයි මේ රටේ ඉතිහාසය. නමුත් ජනාධිපති මහින්ද රාජපක්ෂ මහතා ළඟ පාතාල නායකයන් හිටියේ නැහැ. එතුමා ළඟ හිටියේ රණවිරුවන් පමණයි. එජාප මන්ත්‍රීවරු මේ විවාදයට මොනවාද ඉදිරිපත් කළේ. මත්ද්‍රව්‍ය වැරැදි වෙනුවෙන් වෙනම බන්ධනාගාරයක් පිහිටුවේ මේ ආණ්ඩුවයි. 2002 සිට 2003 දක්වා මත්පැන් බලපත් 137ක් නිකුත් කර තිබෙනවා.ඒ රනිල් වික්‍රමසිංහ පාලන කාලයේයි. 2005 සිට මේ දක්වා අපේ ආණ්ඩුව එකදු මත්පැන බලපත්‍රයක්වත් නිකුත් කර නැහැ.පත්කළ මන්ත්‍රී ජානක බණ්ඩාර මහතා මුලසුනට පැමිණියේය.කොළඹ දිස්ත්‍රික් මන්ත්‍රී ජයන්ත කැටගොඩ මහතා (ප්‍රජාස):-මේ මත් උවදුර නසන්න හොඳ ඇමැතිවරයෙක් පත් කරන්න. ඇමැතිවරයාට කාලවකවානුවක් දී මේ උවදුර ඉවර කරන්න.බන්ධනාගර ප්‍රතිසංස්කරණ ඇමැති චන්ද්‍රසිරි ගජධීර මහතා:-මත්ද්‍රව්‍ය ප්‍රචලිත වූයේ මේ රජය යටතේ කියා පෙන්වා දීමට විපක්ෂය උත්සාහ ගත්තා. 1984දී විෂ මත්ද්‍රව්‍ය පනත ඉදිරිපත් කළ අවස්ථාවේදී ඇමැතිවරයා කළ කතාව නැවත කියවන ලෙස මා විපක්ෂයෙන් ඉල්ලා සිටිනවා. එදා මත්ද්‍රව්‍ය හුවමාරු මධ්‍යස්ථානයක් ලෙස ලංකාව භාවිතා වූ බව සඳහන් වෙනවා. එදා මේ පනත ගෙනාවේ තත්ත්වය බාරෑරුම් නිසයි. අද විපක්ෂය කියන තත්ත්වය 1984 වන විට ඇතිවී තිබුණා. ප්‍රේමදාස පාල‍න සමයේ හෙරෝයින් ළඟ තබාගැනීම නිසා කිසිවකුට මරණ දඩුවම ලබාදී නැහැ.විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතා:-මේ විශ්වාස භංග යෝජනාව ගෙනඒම ගැන විපක්ෂයට මා ස්තුති වන්ත වෙනවා. හේතුව අපට කුඩුවලට සම්බන්ධ අය හෙළි කිරීමට හැකි වුණා. විවාදයේදී කරුණු ඉදිරිපත් කරනවා වෙනුවට මඩ ගැසීම පමණයි සිදු කළේ.නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය.පෙරේරා මහතා:-අගමැතිතුමාගේ ලේකම්වරයකු ලියූ ලියමක් නිසා රජය කෙරෙහි විශ්වාස භංග වන්නේ කොහොමද? පිරිම පිරිම එකට සිටියා කියා එය මඟින් මුළු එජාපයට පහර ගැසීම හරිද? මේ විශ්වස භංගය හරහා රටට අපකීර්තියක් ඇති වුණා. අපට හිතවත් රටවලට අවමාන කළා. ඡන්දය ළඟ එනවා ඒ නිසා සිංහල බෞද්ධ මැද පංතියේ ඡන්දවලට කතා කිරීමට එජාපය ගත් උත්සාහය අසාර්ථකයි.‍බදුල්ල දිස්ත්‍රික් මන්ත්‍රී හරීන් ප්‍රනාන්දු මහතා (එජාප):-තුනෙන් දෙකක බලයක් හමුවේදිනන්න බැරි වුණත් මේ යෝජනාව ගෙනාවේ යුතුකමක් හැටියටයි. අනාගතේ තරුණ පරපුරට අත්වන්නේ කුමක්ද? ඒ නිසයි අපිකරුණු කියන්නේ. ග්‍රෑම් එකක් දෙකක් තියාගෙන සිටි අය අත්අඩංගුවට ගන්නවා. ලොකු අය අල්ලන්නේ නැහැ. උගුරක් බොන එකා අල්ලනවා.විශ්වාස භංග යෝජනාව පරාජය විය.පාර්ලිමේන්තුව අද (22) පස්වරු 1.00ට යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n1405229</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>ආණ්ඩුවට එරෙහිව එජාපය ගෙනා විශ්වාසභංග යෝජනාව පරාජයට පත් විය. විමල්ලා චම්පිකලා එන්නේ නැහැ ඒක නිසා ආණ්ඩුවට ගහන්න පුළුවන් කියා සිතා ගෙනා මේ යෝජනාව පරාජයට පත් වූයේ රජයේ තුනෙන් දෙකේ ශක්තිය තවත් පෙන්වමිනි.තුනෙන් දෙකේ ශක්තියක් ඇති ආණ්ඩුවකට එරෙහිව මෙවැනි යෝජනාවක් ගෙනෙන විට සිතිය යුතු කරුණු බොහෝය. ඉදිරිපත් කරන යෝජනාවට ලැබෙන ඡන්ද ගණන දැන සිටි එජාපය මේ යෝජනාව ගෙනාවේ මඩ ගැසීමටය. එහෙත් අවසානයේ සිදුවූයේ අනුර කුමාර දිසානායක මහතාගේ ප්‍රකාශය සනාථ කරමිනි. මේ යෝජනාව රජය එකතු කිරීමට හේතු වෙනවා යැයි දිසානායක මහතා කළ ප්‍රකාශය සනාථ වූයේ රජයට ඡන්ද 151 ක් හෙවත් තුනෙන් දෙකක් ලැබීමෙනි.රජයේ ශක්තිය හොඳින් කැපී පෙනුණි. ආණ්ඩුවට එරෙහිව විශ්වාසභංග යෝජනාවක් මෙවර ඉදිරිපත් වූයේ වසර 20 කට පමණ පසුවය. විපක්ෂයේ සිටින එජාපය යෝජනාවට යොදා ගත්තේ කුඩු හෙවත් හෙරොයින්ය.එහෙත් ආණ්ඩුව හොඳින් ඊට මුහුණ දුන්නේය. රජය සමඟිව දුන් ප්‍රහාරයට එජාපයට උත්තර නැති විය. අඩුම වශයෙන් එජාපයෙන් රජයට එකතු වී සිටින තවමත් එජාප ලේබලයෙන් පාර්ලිමේන්තුවේ සිටින මන්ත්‍රීවරයකු තමන්ගේ ගොඩට දාගැනීමට එජාපයට නොහැකි විය.ඡන්දය විමසන විට අකරතැබ්බයකට මුහුණ දීමට සිදුවූයේ ඇමැති කෙහෙළිය රඹුක්වැල්ල හා දුමින්ද සිල්වා යන මහත්වරුන්ටය. ආණ්ඩුවේ සිටින විට සැමදාම යෝජනාවට පක්ෂයි කියන නිසා මේ දෙදෙනා ද විශ්වාස භංග යෝජනාවට ඡන්දය විමසන විට පක්ෂ යයි කියා කීහ. පසුව එය නිවැරදි කර ගැනීමට ඔවුන් සමත් වූහ.විශ්වාසභංග යෝජනාවක් අවසානයේ රජයට දැඩි ප්‍රහාරයක් ලබාදීම සිදුකෙරේ. අතීතයේ හත් අටදෙනකු සිටින විපක්ෂ කණ්ඩායම් පවා එසේ කටයුතු කර තිබුණි. මෙම විවාදයේ දී එවැන්නක් දක්නට නොවීය. මඩ ගැසීමට උත්සාහ කළද රජය පැත්තෙන් හොඳින් පිළිතුරු දීමෙන් එය ව්‍යාර්ථ විය. රට පුරා මත්ද්‍රව්‍ය ප්‍රචලිත වීම ගැන අවංක හැඟීමක් එජාපයට ‍තිබුණා නම් ඒ පිළිබඳව සභාව කල් තබන අවස්ථාවේ පූර්ණ විවාදයක් පවත්වා කරුණු අනාවරණය කිරීමට හැකියාව තිබුණි. ඊට රජයේ ද සහාය ලැබේ.එහෙත් විශ්වාසභංගයක් සඳහා මත්ද්‍රව්‍ය විෂය ලෙස යොදා ගත්තේ රජය කෙරෙහි ජනතාව තුළ වැරදි හැඟීමක් ඇති කිරීමටය. නමුත් එය ඉටු නොවීය. විපක්ෂයට ඉදිරිපත් කිරීමට කරුණු නොවීය.ලබන වසරේ ආණ්ඩුවක් පිහිටුවීමට මාන බලන එජාපය මෙවැනි දේ කිරීම මඟින් පෙනී යන්නේ ඔවුන්ට කිසිවක් හරියට කර ගැනීමට ඇති නොහැකියාවය. හොඳින් සංවිධානය වී විපක්ෂයේ යුතුකම එජාපයේ මන්ත්‍රීවරුන් ඉටු කරනවා නම් රජයට විරෝධය පෑමට විශ්වාසභංග යෝජනා ඉදිරිපත් කළ යුතු නැත. කළ හැකි සාමාන්‍ය දේවල් පවා සිදු නොකර දින දෙකේ තුනේ විවාද පැවැත්වීමට යාමෙන් සිදුවන්නේ තම නොහැකියාව ප්‍රදර්ශනය වීමය.තුනෙන් දෙකේ බලයක් ඇති ආණ්ඩුවකට එරෙහිව විපක්ෂය කටයුතු කළ යුතු ආකාරය එජාපය යළි මුල සිටම ඉගෙන ගත යුතුව ඇත. වසර 20 ක් විපක්ෂයේ සිටියත් තමන් සිටින්නේ කොහේදැයි කරන්නේ මොනවාදැයි එජාපය නොදන්නා බව මෙයින් පෙනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052210</link>
    <topic>විදුලි බලවේග ධාවනාගාරයේ දුම්රිය රියදුරෝ ලෙඩ වෙති</topic>
    <author>නිමල් රාජපක්ෂ සහා රක්ෂණ ශ්‍රියන්ත</author>
    <content>අලව්වේ දී දුම්රිය රියදුරන්ට පහරදීමේ සිද්ධියේ සැකකරුවන් දෙදෙනා ඊයේ(21) අධිකරණයට ඉදිරිපත්කර ඇප මත නිදහස් කිරීමට විරෝධය පාමින් විදුලි බලවේග ධාවනාගාරයේ දුම්රිය රියදුරන් ඊයේ(21) සවස සේවයට වාර්තා කර නොමැත.මොවුන් ලෙඩ නිවාඩු දමා ඇති බැවින් කාර්යාල දුම්රිය කිහිපයක් අවලංගු කිරීමට සිදුවූ බව දුම්රිය දෙපාර්තමේන්තුවේ ජ්‍යෙෂ්ඨ නිලධාරියෙක් දිනමිණට පැවැසීය.එම රියදුරන් නොපැමිණිය ද යාන්ත්‍රික දුම්රිය පරීක්ෂකවරු යොදවා මහව, කුරුණෑගල වැනි දුරගමන් සේවා කාර්යාල දුම්රිය ධාවනය කරන බව ද එම නිලධාරියා පැවැසීය.විදුලි බලවේග ධාවනාගාර රියදුරන් ලෙඩ නිවාඩු දමා සේවයට නොපැමිණීම හේතුවෙන් පොල්ගහවෙල, වග යන කාර්යාල දුම්රිය කිහිපයක් අවලංගු කිරීමට සිදුවනු ඇතැයිද, මගීන්ගේ ගමන් පහසුව සදහා අනෙක් සියලුම කාර්යාල දුම්රිය ධාවනය කිරීමට පියවර ගන්නා බවත් එම නිලධාරියා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052211</link>
    <topic>හැරිසන්ගේ ප්‍රකාශය කෘෂීකර්ම ඇමැති ප්‍රතික්ෂේප කරයි</topic>
    <author>රන්ජිත් පද්මසිරි චමීර ඇල්ලදෙණිය සහ සුභාෂිණී සේනානායක</author>
    <content>බාල පොහොර හා රසායනික හේතුවෙන් වකුගඩු රෝගය සීඝ්‍රයෙන් පැතිර ගොස් ඇති බවට පිළිගන්නේදැයි පාර්ලිමේන්තු මන්ත්‍රී පී හැරිසන් මහතා කළ ප්‍රකාශය කෘෂීකර්ම ඇමැති මහින්ද යාපා අබේවර්ධන මහතා ප්‍රතික්ෂේප කළේය. රසායනාගාර තුනක මේවා පරීක්ෂා කර බෙදාහැරීමට කටයුතු කරන බවද ඇමැතිවරයා අවධාරණය කළේය.රසායනික ද්‍රව්‍ය මෙයට හේතුව බව ලෝක සෞඛ්‍ය සංවිධාන වාර්තාවේ නිශ්චිතව සඳහන් කර නැති බව කි ඇමැතිවරයා වාර්තාවේ දක්වා තිබූ කරුණු හේතු විය හැකි බව පමණක් සඳහන් කර ඇති බවද කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052212</link>
    <topic>දේශ සීමාවන්ගේ භෞමික අඛණ්ඩතාවට එල්ලවෙන බාහිරතර්ජනවලින් ආරක්‍ෂාවීමට ශක්තිමත් සහයෝගීතාවක් අවශ්‍යයි</topic>
    <author/>
    <content>බාහිර බලවේගවලින් එකිනෙකාගේ දේශ සීමාවන්ගේ භෞමික අඛණ්ඩතාවට එල්ල කෙරෙන තර්ජනවලින් ආරක්‍ෂා වීමට ශක්තිමත් සහයෝගීතාවක් ඇතිකර ගැනීමට ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ සමුළුවේ සාමාජිකයන්ට ක්‍රියා කළහැකි බව ජනාධිපති මහින්ද රාජපක්ෂ මහතා අවධාරණය කළේය.රාජ්‍යයන්ගේ ස්වෛරීත්වයට තර්ජන එල්ල කරමින් ජාතික දේශසීමාවන් ඉක්මවා යන බහුජාතික සංවිධානාත්මක අපරාධ, ත්‍රස්තවාදය හා එහි මූල්‍ය යෙදවීම, මත්ද්‍රව්‍ය ජාවාරම, මිනිස් ජාවාරම හා නීති විරෝධී මුදල් ගනුදෙනු හරහා එල්ල කෙරෙන තර්ජනයන් පවතින බව ප්‍රත්‍යක්‍ෂ කරුණක් බවද ඒ මහතා පෙන්වා දෙයි.ජනාධිපති මහින්ද රාජපක්ෂ මහතා ‍මෙම අදහස් පළ කළේ ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳ හතරවන සමුළුවට චීනයේ ෂැංහයි නුවර දී ඊයේ (21) එක්වෙමිනි.එහිදී වැඩි දුරටත් අඳහස් පළ කළ ජනාධිපති මහින්ද රාජපක්ෂ මහතා,මූලෝපායික වශයෙන් වැදගත් මෙම කලාපීය සංවිධානයේ සභාපතිත්වය චීනය භාර ගැනීම පිළිබඳව චීන ජනාධිපති ෂී ජින්පින්ග් මහතාට සුබ පතනවා.මේ සුන්දර ෂැංහයි නගරයට පැමිණි දා සිට දැක්වූ උණුසුම් ආගන්තුක සත්කාරය වෙනුවෙන් හා ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ 4වැනි සමුළුව පැවැත්වීම වෙනුවෙන් කර ඇති අතිවිශිෂ්ට සංවිධානය වෙනුවෙන් මාගේ දූත කණ්ඩායම සමගින් මම චීන මහජන සමූහාණ්ඩුවට හෘදයාංගම ප්‍රසාදය පළ කරනවා.ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ සමුළුවක් ඇරඹීමට පුරෝගාමී වීම වෙනුවෙන් කසකස්තාන ජනාධිපති නූර්සුල්තාන් නසර්බයෙව් මහතාගේ දූරදර්ශී පියවර පිළිබඳව ගෞරවය පුද කරනවා. එමෙන්ම මේ සමුළුවේ හිටපු සභාපති තුර්කි ජනාධිපති අබ්දුල්ලා ගුල් මහතා මෙහි නොසිටිය ද ඒ මහතාගේ අප්‍රතිහත ධෛර්යය වෙනුවෙන් මාගේ ප්‍රශංසාව පිරිනමනවා.පසුගිය වසරේ මැයි මාසයේ දී ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ සමුළුවේ නිරීක්‍ෂකයකු ලෙස ශ්‍රී ලංකාව පත්වූයේ ඒ මහතාගේ ධූර කාලයේ දී ය.විශ්වාසය සහ සහයෝගීතාව ශක්තිමත් කිරීම හා සාමකාමී හා ස්ථාවර නව ආසියාවක් ගොඩනැඟීම" යන මේ වසරේ සමුළු තේමාව අපි සැමටම කාලෝචිත හා අදාළ වෙනවා. එහෙයින් "සියලු පාර්ශවයන් අතර අන්‍යෝන්‍ය විශ්වාසය වැඩි දියුණු කිරීමේ ක්‍රියාමාර්ග" සම්බන්ධයෙන් මෙම ගෞරවනීය සභාව ඇමතීමට ලැබීම මට සතුටක්.ජනාධිපති ෂී ජින්පින්ග් මහතා කළ දේශනයේ ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළු කලාපීය සහයෝගීතාව උදෙසා අවධානය යොමු කළ යුතු යෝජනා රැසක් තිබෙන අතර එයට නව ආසියානු සුරක්‍ෂිතතාව පිළිබඳ සංකල්පය බෙහෙවින් වැදගත් වෙනවා.ආසියාවේ අර්බුදයක් විසඳීම සඳහා මුල් වී කටයුතු කළ යුත්තේ මෙම මහද්වීපයේ රටවල් විසිනි. චීන ජනාධිපතිවරයා මේ සම්බන්ධයෙන් යෝජනා කළ පරිදි ආසියාවේ සුරක්‍ෂිතතාව උදෙසා බහු පාර්ශ්වික යාන්ත්‍රණයක් ඇතිකර ගැනීම මෙම සමුළුවේ සාමාජික ජාතීන්ට හිමි වැදගත් කාර්යභාරයක් වෙනවා. ආසියාව ශීඝ්‍රයෙන් නැඟී එන උද්දීප්ත වූ ද බලගතු වූ ද කලාපය යි. නැඟී එන ගෝලීය බලවතා ලෙස ආසියාව කෙරෙහි වන අන්තර්ජාතික අවධානය දිනෙන් දින ඉහළ යනවා. මෙම උනන්දුව මත කලාපයේ මෙන්ම බාහිරව ද බොහෝ අවස්ථා හා අභියෝග බිහි වෙනවා.කලාපයක සාමය හා ස්ථාවරත්වය ගොඩනැඟීමේ දී අප ජාතීන්ගේ ස්වෛරීභාවය හා භෞමික අඛණ්ඩතාවය සුරක්‍ෂිතවීම අත්‍යවශ්‍ය වෙනවා. කණගාටුවට, රාජ්‍යයන්ගේ මේ මූලික අයිතිය ලොව පුරා උල්ලංඝනය වන ආකාරය අපි දැක තිබෙනවා.ස්වාර්ථයම මුල් කරගත් ඇතැම් බාහිර කොටස් ප්‍රජාතන්ත්‍රවාදයේ මුවාවෙන් රටවල අභ්‍යන්තර ක්‍රියාදාමයන්ට මැදිහත්වීමට උත්සාහ දරනවා. මෙවන් ව්‍යායාමයන් මේ ජාතීන් ද, එමඟින් එම කලාපයන් ද අස්ථාවර කිරීමට හේතු වී තිබෙනවා. ගෝලීය වශයෙන් වෙළෙඳ හා මූලෝපායික ලාභය නිසා හෝ දේශීය වශයෙන් දේශපාලන බලය තහවුරු කර ගැනීමේ අභිලාෂයෙන් පොළඹවනු ලැබූ සිය අවශ්‍යතාවයන් හඹා යන මෙම බාහිර බලවේගයන්ගේ බලාපොරොත්තුව වන්නේ අස්ථාවරත්වය ඇති කිරීම දැයි යමෙකුට සැක සංකා පහළ විය හැකියි.අභ්‍යන්තර අසමගිය ඇති කිරීම ඔවුන්ගේ මුල් පියවර වෙනවා. අභ්‍යන්තර නොසන්සුන් බව ඇති කිරීමට හා සයිබර් අපරාධ කිරීමට අන්තර්ජාලය ඇතුළු සමාජ මාධ්‍ය ජාලයන් දූෂිත ලෙස භාවිතා කිරීම අපි දැක තිබෙනවා. ඉලක්කය තරුණයන් ය. ඔවුන් බාහිර කණ්ඩායම්වල වැරැදි න්‍යාය පත්‍රයන්ගේ ඉත්තන් බවට පත්ව සිටිනවා. මෙම සමුළුවෙන් ඵලදායී ලෙස ග්‍රහණය කරගත යුතු හා ආමන්ත්‍රණය කළ යුතු භයානක උපනතීන් මේවා වෙනවා.සාමාජික රටවල අදාළ අධිකාරීන් අතර තොරතුරු හුවමාරුව හා සබඳතා සහයෝගීතාව ශක්තිමත් කිරීම අවශ්‍ය වෙනවා. සිය අනන්‍ය වූ සංස්කෘතීන් අනුව නිවැරැදි හර පද්ධතීන් ඉගැන්වීම උදෙසා සහ ඔවුන්ගේ අවශ්‍යතා පුළුල් කිරීම සඳහා තරුණයන් අපගේ ප්‍රතිපත්ති ප්‍රමුඛතාවන්හි වැදගත් තැනක තැබිය යුතුයි . මෑතක දී ශ්‍රී ලංකාවේ දී නිමාව දුටු ලෝක තරුණ සමුළුවේ ප්‍රතිඵල මේ සඳහා මඟ පෑදූ බව මාගේ විශ්වාසය වෙනවා.ආසියාවේ බොහෝ රටවලට බලගතු තර්ජනයක් වන ත්‍රස්තවාදය සාධනීය ලෙස මගේ රටෙන් තුරන් කිරීමේ අත්දැකීම ඔබ සමඟ බෙදා ගැනීමට මම කැමැත්තෙන් සිටිනවා. දශක තුනක් පුරා පෙළුණු ත්‍රස්තවාදයේ කෲරත්වයෙන් ශ්‍රී ලංකාව මින් පස් වසරකට පෙර මිදුණු අතර අපගේ මිතුරන්ගේ සහයෝගය හා උපකාරය නොමැති වූයේ නම් මගේ රටට මේ අභියෝගය ජය ගත නොහැකි වෙනවා.රට ආර්ථික සමෘද්ධි මාවතේ තවදුරටත් ගමන් කිරීමට ඉඩ සලසමින් රටේ සියලු ජනතාවට එකසේ සෙත සලසන්නා වූ සාමයේ යුගයක් මාගේ රජය සාර්ථකව උදාකර තිබෙනවා. ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුව වැනි වේදිකාවක දී මේ සම්බන්ධයෙන් බෙදා ගැනීමට අත්දැකීම් සම්භාරයක් ශ්‍රී ලංකාවට තිබෙනවා.ශ්‍රී ලංකාවෙන් ත්‍රස්තවාදය අතුගා දැමීම සිය අවශ්‍යතා වෙනුවෙන් පෙනී සිටින කණ්ඩායම් විසින් ගෙන යන දණ්ඩනීය ක්‍රියාමාර්ගයට මං පාදා තිබීම කණගාටුවට කරුණඛ් වෙනවා. මෙම ක්‍රියාමාර්ගය විසින් අඛණ්ඩ බාධක පැනවීම අවාසනාවක්. කෙසේ වෙතත් සාමයට, ස්ථාවරත්වයට හා සෞභාග්‍යයට එරෙහි විශ්ව අභියෝග ජය ගැනීම සඳහා අද දවසේ අවශ්‍යතාව වන්නේ හොඳ හිත හා සහෝදරත්වය වෙනවා.සිය භූමියේ බෙදුම්වාදී හා අන්තවාදී සංවිධානවල ක්‍රියාකාරකම් වැළැක්වීම සඳහා ගත යුතු පියවර ද ඇතුළුව සාමාජික රටවල ත්‍රස්තවාදයට එරෙහිව ක්‍රියාකාරකම් සහ සිය අත්දැකීම් බෙදා ගැනීමට හා වැදගත් පාඩම් ඉගෙනීමට ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුව එහි සාමාජිකයන්ට නිවැරැදි වේදිකාවක් වනු ඇති බව මාගේ විශ්වාසයයි.එමෙන්ම ආර්ථික විෂමතා හා දිළිඳූකම ද ජාතීන් අස්ථාවර කරනවා. එබැවින් සාමාජික රාජ්‍යයන් වෙළෙඳ හා ආර්ථික සහයෝගීතාව සඳහා සහ මූල්‍ය ක්ෂේත්‍ර අතර සහයෝගීතාව සඳහා ශක්‍යතා මාර්ග ගවේශනය කිරීම අවශ්‍ය වෙනවා. තව දුරටත්, බලශක්ති ප්‍රවාහන මාර්ගවල කාර්යක්‍මතාව හා සුරක්‍ෂිතතාව ඉහළ නැංවීමෙන් සහ බලශක්ති සැපයීමේ ආරක්‍ෂාව වැඩි කිරීමෙන් ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළු සාමාජිකයන් අතර බලශක්ති සුරැකුම් සහයෝගීතාව සහතික කිරීමට පියවර ගැනීම අත්‍යවශ්‍යය වෙනවා.ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුවේ සාමාජිකයන්ගෙන් සමන්විත කලාපය බලශක්ති සම්පත්වලින් පොහොසත් වන අතර, එය එල්ල විය හැකි බාහිර අභියෝගයන්ගෙන් ආරක්‍ෂා වියයුතු වෙනවා.සිය ආසියානු සාමාජිකයන්ගේ විවිධත්වය අතර අන්‍යෝන්‍ය විශ්වාසය වර්ධනය කිරීම සහ විශ්වාසයේ හා සහයෝගීතාවයේ වාතාවරණයක් නිර්මාණය කිරීම ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුවේ මූලික අරමුණු අතර ප්‍රමුඛත්වයක් ගන්නවා. ත්‍රස්තවාදය තුරන් කළ දා සිට ශ්‍රී ලංකාව විසින් පෙන්නුම් කර ඇති පරිදි ජාතියක හෝ කලාපයක ප්‍රගතියට හා ආර්ථික සංවර්ධනයට සාමය, ආරක්‍ෂාව හා ස්ථාවරත්වය ඉතා වැදගත් වෙනවා.එබැවින් සාමකාමී හා ස්ථාවර නව ආසියාවක් බිහි කිරීම සඳහා අප එක්ව ක්‍රියා කිරීම නිසැකවම අත්‍යවශ්‍ය වෙනවා. සාමාජික රාජ්‍යයන් අතර ආර්ථික, පරිසර, මානව, ආරක්‍ෂක හා දේශපාලන ක්ෂේත්‍රයන් හි අන්‍යෝන්‍ය විශ්වාසය වැඩි කිරීමේ ක්‍රමවේදය නිර්මාණය කිරීම සඳහා ආසියාවේ අන්තර් ක්‍රියාකාරිත්වය හා විශ්වාසය ගොඩනැඟීමේ ක්‍රියාමාර්ග පිළිබඳ සමුළු රාමුව තුළ රටවල් 12ක් දැනට ක්‍රියාත්මක කරන ව්‍යාපෘති අප බලාපොරොත්තු වන සාමකාමී හා ස්ථාවර නව ආසියාවක් ගොඩනැංවීමට අනාගතයේ දී මං පාදනු ඇති බවට මට විශ්වාසයි.මෙම සමුළුවේ නිරීක්‍ෂක රාජ්‍යයක් ලෙස සහභාගී වීමට ලැබීම ශ්‍රී ලංකාවට ඇත්ත වශයෙන්ම ගෞරවයකි. ආසියාවේ අන්තර් ක්‍රියාකාරිත්වය හා විශ්වාසය ගොඩනැගීමේ ක්‍රියාමාර්ග පිළිබඳ සමුළුවේ පදනම් ප්‍රතිපත්තීන් කෙරෙහි බැදී සිටින ශ්‍රී ලංකාව මෙම වැදගත් සංවිධානයේ සියලුම සාකච්ඡාවන්ට සක්‍රීය ලෙස දායක වීමට බලාපොරොත්තු වෙනවා.ආසියාවේ අන්තර් ක්‍රියාකාරීත්වය හා විශ්වාසය ගොඩනැඟීමේ ක්‍රියාමාර්ග පිළිබඳ මුළුවේ සභාපති, චීන ජනාධිපති ෂී ජින්පින්ග් මහතා ඇතුළු රාජ්‍ය නායකයන් පිරිසක් ද මේ අවස්ථාවට එක් වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052213</link>
    <topic>රණවිරු දරුවන්ගේ අධ්‍යාපනය වෙනුවෙන්ආරක්ෂක සේවා විද්‍යාලය ඇරඹීම ප්‍රශංසනීයයි</topic>
    <author/>
    <content>තිස් වසරක යුද්ධය නිමකළ රණවිරු දරුවන්ගේ අධ්‍යාපන අවස්ථා පුළුල් කිරීමට ආරක්ෂක ලේකම් ගෝඨාභය රාජපක්ෂ මහතා ආරක්ෂක සේවා විද්‍යාලය ආරම්භ කිරීම ප්‍රශංසනීය ක්‍රියාවක් බවත්, මේ කෙටි කාලයේ විද්‍යාලය ලබා ඇති ප්‍රගතිය අති විශිෂ්ට බවත් අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය.ඒ මහතා ඒ බව ප්‍රකාශ කළේ විරුදරු වෙසක් කලාපය විවෘත කිරීම හා ‍එදින පැවති දහම් නිපුණතා තරඟාවලියේ සහතික පත් ප්‍රදානය කිරීමේ උත්සවයේ ප්‍රධාන ආරාධිතයා ලෙස සහභාගි වෙමිනි.හතළිස් ලක්ෂයක් දූ දරුවන්ගේ අධ්‍යාපන ඇමැතිවරයා ලෙස ආරක්ෂක සේවා විද්‍යාලය මඟින් කළ මේ ආදර්ශවත් කටයුත්ත අතිශයින් අගය කරනා බවත්, මෙබඳු කටයුත්තක් සිදුකිරීම ඉතා අසීරු භාරදූර එකක් බවත්, ලබන වසරේදී ද මේ කටයුත්ත උත්කර්ෂවත් අන්දමින් ඉටුකරනු ඇතැයි ද එතුමා ප්‍රකාශ කළේය.මැයි 15, 16, 17 තෙදින පැවැති මේ වෙසක් කලාපය 16 වන දින ප්‍රධාන ආරාධිත අමුත්තා ලෙස සහභාගි වූ ලේක්හවුස් ආයතනයේ සභාපති බන්දුල පද්මකුමාර මහතාගේ සුරතින් සිදුවිය.පහන් කුඩු 60 කින් පමණ නිර්මාණය වූ මෙය කාගේත් ප්‍රසාදයට ලක්විය. පාසල් සංවර්ධන සමිතිය මඟින් තෙදිනක් පුරා පැවැත්වූ අයිස්ක්‍රීම් දන්සල ද කැපී පෙනෙන අංගයක් විය. වෙසක් පත් නිර්මාණය, දහම් කවි නිර්මාණය, දහම් දැනුම ආදී තරඟ ඉසව්වලින් පන්ති මට්ටමින් ජයග්‍රහණ ලැබූ සිසු සිසුවියන් 715 ක් සඳහා සහතික පත් ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052214</link>
    <topic>පෙර පාසල් ගුරුවරියන් 48කටඩිප්ලෝමා සහතික පිරිනැමෙයි</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ළමා සංවර්ධන හා කාන්තා කටයුතු අමාත්‍යාංශය සහ ජාතික ළමා අධ්‍යාපන පදනම එක්ව නොමිලේ පවත්වන පෙර පාසල් අධ්‍යාපනය පිළිබඳ එක් අවුරුදු ඩිප්ලෝමා පුහුණු පාඨමාලාව සාර්ථකව නිමකළ පෙර පාසල් ගුරුවරියන් 48දෙනකුට සහතික පිරිනැමේ.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් මුල්ලේරියාව ජාතික ළමා අධ්‍යාපන ආයතනයේ දී එම සහතික පත්‍ර ලබා දීමේ උත්සවය පැවැති අතර2013 වසර සඳහා ඩිප්ලෝමා පුහුණුවට බඳවාගත් පෙර පාසල් ගුරුවරියන් වෙත මෙදින සහතික පිරිනැමුනු අතර, 2014 සඳහා ඩිප්ලෝමා පුහුණුවට පෙර පාසල් ගුරුවරියන් 120 දෙනෙක් බඳවා ගෙන තිබේ.ජාතික ළමා සංවර්ධන පදනම මීට විසිපස් වසරකට පෙර ආරම්භ කළ මේ පුහුණු පාඨමාලාව මේ වන විට ළමා සංවර්ධන හා කාන්තා කටයුතු අමාත්‍යාංශයේ ළමා ලේකම් කාර්යාල සමඟ එක්ව සිදු කරයි.ජාතික ළමා අධ්‍යාපන පදනමේ නිර්මාතෘ, මුල් ළමාවිය හා ප්‍රාථමික අධ්‍යාපනය පිළිබඳ ජනාධිපති උපදේශක අචාර්ය බඳගිරියේ සෝමවංශ හිමියන්ගේ අනුශාසනා පරිදි මෙම පුහුණු පාඨමාලාව පැවැත්වේ.ඉගැන්වීම් ක්‍රම මෙන්ම ක්‍රීඩා සංගීත යන ප්‍රායෝගික විෂයන් ඇතුළු සමස්ත විෂයන් 32ක් මෙම ගුරුපුහුණුව යටතේ අධ්‍යනය කිරීමට පෙර පාසල් ගුරුවරියන්ට අවස්ථාව සලසා ඇත. එමෙන්ම මෙම විෂයන් ඉගැන්වීම පෙර පාසල් අධ්‍යනය ඇතුළු අදාළ විෂය ක්ෂෙත්‍රවල ප්‍රවීණ ආචාර්ය මණ්ඩලයක් සිදු කෙරන අතර ළමා ලේකම් කාර්යාලයේ අධීක්ෂණය යටතේ මෙම පුහුණු පාඨමාලාව පැවැත් වේ.පෙර පාසල් අධ්‍යාපනය සම්බන්ධයෙන් ඇති ගැටලු හා අභියෝග හඳුනාගෙන ඒ සඳහා විසදුම් ලබා දීමට ජනාධිපති මහින්ද රාජපක්ෂ මහතාගේ උපදෙස් අනුව කටයුතු කරමින් සිටින බව ද විශේෂයෙන් පෙර පාසල් අධ්‍යාපනය පිළිබඳ ගුරුවරියන්ගේ දැනුම වර්ධනය කරවීම කෙරෙහි විශේෂ අවධානයක් යොමුකර ඇති බව ද මෙහිදී අදහස් දැක්වූ ආචාර්ය බඳගිරියේ සෝමවංශ හිමියන් මෙහි දී පැවසුහ.ළමා සංවර්ධන හා කාන්තා කටයුතු තිස්ස කරල්ලියද්ද මහතා,“පෙර පාසල් අධ්‍යාපනය යනු ඉතාමත් වැදගත් විෂය ක්ෂෙත්‍රක්. මේ රටේ අනාගතය තීරණය කරන වැදගත්ම සාධකයක් වන පෙර පාසල් අධාපනය කෙරෙහි මීටත් වඩා සැළකිල්ලක් දැක්විය යුතුයි. දරුවකු කුඩා කළ ඉගෙන ගන්නා හොඳ නරක අනාගතයේ දී ඔහුට යහපත් හෝ අයහපත් ලෙස බලපෑ හැකියි. පෙර පාසල් ගුරුවරිය දරුවාගේ දෙවන මව මෙන් කටයුතු කළ යුතුයි. මෙය ඉතාම වගකිම් සහිත රාජකාරියක්. විවිධ පටු අරමුණු වෙනුවෙන් පෙර පාසල් ගුරුවරියන් පුහුණු කරන ආයතන තිබෙනවා.නමුත් ජාතික ළමා අධ්‍යාපන පදනම ජාතික වගකීමක් ඉටු කරමින් ඉතාම කැපවීමෙන් ජාතියේ දරුවන්ගේ අධ්‍යාපනයට ශක්තිමත් පදනමක් දැමීමට පරිපුර්ණ දැනුමෙන් යුතු පෙර පාසල් ගුරුවරියන් බිහි කිරීමට පියවර ගෙන තිබෙනවා. ඒ අනුව මෙම ආයතනයේ අධ්‍යක්ෂ ආචාර්ය බඳගිරියේ සෝමවංශ හිමියන් රටට ජාතියට විශාල මෙහෙවරක් සිදුකරනවා. බුද්ධියෙන් පිරුණු මානුෂික හදවත් ඇති ගුරු පිරිසක් බිහි කිරීමට ජාතික ළමා අධ්‍යාපන පදනමට හැකියාව ලැබී තිබිම සතුටට කරුණක් ”2013 වසර සඳහා බඳවා ගෙන ඩිප්ලෝමා ගුරු පුහුණුව නිමකළ ගුරුවරියන් සඳහා සහතික ලබාදීම සහ විශේෂ දක්ෂතා දැක්වූ ශිෂ්‍යාවන්ට පදක්කම් පිරිනැමීම ද ඇමැති තිස්ස කරල්ලියද්ද මහතාගේ ප්‍රධානත්වයෙන් මෙහිදී සිදු කෙරිණි.ශාස්ත්‍රපති මඩවල ධම්මික ජිනවංශ හිමි, ළමා සංවර්ධන හා කාන්තා කටයුතු අමාත්‍යාංශයේ ලේකම් එරික් ඉලයප්ආරච්චි, ළමා ලේකම් කාර්යාලයේ සහකාර අධ්‍යක්ෂ අරුණ අතුකෝරාල මමහත්වරුන් ඇතුළු පුහුණු කටයුතු සිදුකරන ආචාර්ය මණ්ඩලය, මුල්ලේරියාව ප්‍රදේශයේ පෙර පාසල් දරුවන් පිරිසක් ද මේ අවස්ථාවටපැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052215</link>
    <topic>සාපරාධී සාවද්‍ය මුදල් පරිහරණය ගැනමහ බැංකුවෙන් ප්‍රකාශයක් ලබා ගන්නවා</topic>
    <author>සිරන්ජනි කුමාරි</author>
    <content>ෆිනැන්ස් ඇන්ඩ් ගැරන්ට් සමාගමේ රුපියල් බිලියන 4.3ක මුදලක් ලලිත් කොතලාවල ඇතුළු අධ්‍යක්ෂක මණ්ඩලය සපරාධි සාවද්‍ය පරිහරණය කිරීමේ සිද්ධියට අදාළව මහ බැංකුවෙන් ප්‍රකාශයක් ලබා ගැනීමට ඇති බවට රහස් පොලිසිය ඊයේ (21) කොළඹ ප්‍රධාන මහේස්ත්‍රාත් ගිහාන් පිලපිටිය මහතා වෙත දැනුම් දුන්නේය.මෙම සිද්ධිය සම්බන්ධයෙන් මෙතෙක් ගෙන ඇති ක්‍රියාමාර්ග කවරේද ? යන්නෙන් මහේස්ත්‍රාත්වරයා පොලිසියෙන් කළ වීමසීමකට පිළිතුරු ලබා දෙමින් රහස් පොලිසිය මේ බව දැනුම් දුන්නේය.ෆින්ගාරා සමාගමේ දේපළ මිළ දී ගැනීම සඳහා මාස තුනක් ඇතුළත ආයෝජකයන් අධිකරණයට ඉදිරිපත් කරන ලෙස කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඉකුත් මාර්තු මස 27 වන දින ෆින්ගාරා සමාගමේ තැන්පත්කරුවන්ගේ සංගම් වෙත නියෝගයක් ද නිකුත් කොට තිබිණ.වැඩිම මිලක් ඉදිරිපත් කරන අයෝජකයා වෙත දේපළ මිලට ගැනීමට අවස්ථාව ලබා දෙන බව පවසා ඇති මහෙස්ත්‍රාත්වරයා දැනට තමා නිලවශයෙන් තැන්පත්කරුවන්ගේ ස්වාධින සංගමයක් වන උපාලි රාජපක්ෂ සභාපතිත්වය දරණ සංගමය පිළිගෙන තිබිණ.සෙසු සංගම් වෙත ද ආයෝජකයන් අධිකරණය වෙත ඉදිරිපත් කිරීමට අවස්ථාව ලබා දී තිබුණ ද මේ දක්වා කිසිම ආයෝජකයකු අධිකරණය වෙත ඉදිරිපත් කොට නොමැති අතර උපාලි රාජපක්ෂ මහතා චීන ජාතික ආයෝජකයකු අධිකරණය වෙත ඉදිරිපත් කොට තිබිණ.රුපියල් බිලියන 4.3ක මුදල සපරාධි සාවද්‍ය පරිහරණය කිරිමේ සිද්ධියකට සම්බන්ධ ලලිත් කොතලාවල ඇතුළු අධ්‍යක්ෂක මණ්ඩලය වෙත කඩිනමින් අධි චෝදනා පත්‍ර ගොනු කරන බවට නීතිපති දෙපාර්තමේන්තුව දන්වා ඇති බව පැවසූ රහස්‍ පොලිසිය මෙහි විමර්ශන 2014/4/30ට ප්‍රථම අවසන් කරන ලෙසට නීතිපති දෙපාර්තමේන්තුව දන්වා ඇති බව පැවසීය.විත්තිකරුවන්ට එරෙහිව මහාධිකරණයේ නඩු පැවරීම නොව තැන්පත්කරුවන්ට නැවත මුදල් අයකර දීම සම්බන්ධයෙන් ක්‍රියා කළ යුතුව ඇති බවට ඉකුත් නඩු දිනයේ දී අවධාරණය කළ මහෙස්ත්‍රාත්වරයා දේපළ මිල දී ගැනීමට අයෝජකයකු සොයන ලෙසට සංගම් වෙත නියෝගයක් නිකුත් කෙරිණ.රහස් පොලිසියේ මුල්‍ය වංචා ඒකකයේ ස්ථානාධිපති පොලිස් පරික්ෂක සාගර කරසිංහ හා පොලිස් පරික්ෂක සමන් වීරසිංහ මහතා පෙනී සිටි අතර නීතිඥ අනුර ද සිල්වා ,මධුර වෙල්ගම,ජයන්ත පතිරණ,කැළුම් ඔබේසේකර ඇතුළු නීතිඥ කණ්ඩායමක් පෙනීසිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052221</link>
    <topic>කොටි සමාජික මනිමාරන් පදිංචිඑංගලන්තයේ ලිපිනය තහවුරුයි</topic>
    <author>සිරන්ජනි කුමාරි</author>
    <content>මෙරට ක්‍රෙඩිට් කාඩ් වංචාවකට සම්බන්ධ එංගලන්ත කාඩිෆ් ක්‍රිඩාංගණයට ඊලාම් ධජයක් රැගෙන හදිසියේ කඩා වැදුණු කොටි සමාජික මනිමාරන් නැමැත්තා පදිංචිව සිටින එංගලන්තයේ ලිපිනය තහවුරු කරගෙන ඇති බවත් ඉදිරියේ දී කඩිනමින් ඔහු උද්ධර්පන නීතිය යටතේ අත්අඩංගුවට ගන්නා බවත් රහස් පොලිසිය ඊයේ(21) කොළඹ ප්‍රධාන මහේස්ත්‍රාත් ගිහාන් පිලපිටිය මහතා වෙත දැනුම් දුන්නේය.අධිකරණය ඉකුත් නොවැම්බර් මස දිනක දී රතු නිවේදන සහිත ඉංග්‍රීසි මාධ්‍යයෙන් විවෘත වරෙන්තුවක් නිකුත් කළ ද මෙතෙක් ඒ සම්බන්ධයෙන් ගත් ක්‍රියා මාර්ග රහස් පොලිසිය අධිකරණය වෙත දැනුම් දී නොමැති බවට චෝදනා කරමින් මහෙස්ත්‍රාත්වරයා කරනු ලැබු වීමසීමකට පිළිතුරු දෙමින් රහස් පොලිසිය එසේ පැවසීය.මනිමාරන් නැමැත්තා කාඩිෆ් ක්‍රිඩාංගණය අවට පදිංචි ව සිටින බවට මැන්චෙස්ටර් ජාත්‍යන්තර පොලිසිය දැනුවත් කොට ඇති බවත් සැකකරු සම්බන්ධයෙන් උද්ධර්පන නීතිය යටතේ ක්‍රියා කිරීමට හා සැකකරු අත්අඩංගුවට ගැනීමට නීතිපති උපදෙස් ලබා ගනිමින් සිටින බව පැවසූ පොලිසිය ඉදිරියේ දී කඩිනමින් සැකකරු අත්අඩංගුවට ගැනීමට ක්‍රියාකරන බව පැවසීය..එක්සත් එමීර් රාජ්‍යයේ කටාර් කොමර්ෂල් බැංකුව එච්. එස්. සුල්තන් ජෙස්ටින් අල්හානි වෙත නිකුත් කොට තිබු විද්‍යුත් කාඩ්පතේ දත්ත සොරාගෙන ඒටීඑම් ස්වයංක්‍රිය යන්ත්‍ර මගින් මොහු 2012/5/20වන දින අවස්ථා 70වක දී පැය හතරක් ඇතුළතදී ජා ඇළ ,බොරැල්ල හා නවලෝක යන ප්‍රදේශවලින් රුපියල් ලක්ෂ 56ක් සොරා ගෙන තිබිණ.මෙම වංචාවට සම්බන්ධ සෙසු සැකකරුවන් වන ආනන්ද රුබන් කුලදීපන් නැමැති පළමු සැකකරු නො 210 කල්ආර පිරමාන්දනාරු ධර්මපුරම් ලිපිනයේ බවත් ඔහුගේ දෙමව්පියන් හා සහෝදරයන් එහි පදිංචි ව සිටින බවත් අධිකරණයට කරුණු වාර්තා කොට තිබිණ. තෙවන සැකකරු වන බාලසුබ්‍රමනියම් උදයදාස් බ්‍රිතාන්‍ය ලිපිනයේ නො 22 ,යුහම්ස් කෝට් පිබිස් බ්‍රිජ් මෙඩ් ,යු කේ ලිපිනයේ ඔහුගේ බිරිය හා දරුවන් පදිංචි බවත් ඔහුට ලංකාවේ ස්ථිර ලිපිනයක් නොමැති බවටත් රහස් පොලිසීය අධිකරණයට කරුණු දක්වා ඇත. මෙම සැකකරුවන් දෙදෙනා දැනට අධිකරණය මගින් ඇප මත මුදා හැර තිබේ.මනිමාරන් නැමැත්තාට යශෝධරන් සදසරමුර්ති නමින් 2000/3/8 වන දින මෙරට විදේශ ගමන් බලපත්‍රයක් ද නිකුත් කොට ඇති බවට අධිකරණයෙන් කරුණු අනාවරණය විය.මොහු සතු බ්‍රිතාන්‍ය විදේශ ගුවන්ගමන් පත්‍රයට අදාළව ගුවන් ගමන් ද අධිකරණය මගින් තහනම් කොට තිබේ.මෙම වංචාවට අදාළ බැංකු ආවේක්ෂණ දර්ශන , ජර්නල් සටහන් ඇතුළු නඩු භාණ්ඩ ද රහස් පොලීසිය අධිකරණයට ඉදිරිපත් කොට තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052222</link>
    <topic>ශ්‍රී ලංකාවේ සියලු ආර්ථිකදර්ශක ඉතාම යහපත් අතට</topic>
    <author>මහින්ද අලුත්ගෙදර</author>
    <content>කලාපීය වශයෙන් වේගයෙන් දියුණුව කරා ගමන් කරන ශ්‍රී ලංකාවේ සියලු ආර්ථික දර්ශක ඉතාම යහපත් මට්ටමකට පැමිණ තිබෙන බව ශ්‍රී ලංකා සුරැකුම්පත් හා විනිමය කොමිෂන් සභාවේ සභාපති ආචාර්ය නාලක ගොඩහේවා මහතා ප්‍රකාශ කරයි.සංවර්ධනය වෙමින් පවතින මට්ටමේ සිට මධ්‍ය මට්ටමේ ආදායම් ලබන රටක් දක්වා ශ්‍රී ලංකාව පැමිණ තිබෙන බව පෙන්වා දෙන ඒ මහතා රටේ ආර්ථික දර්ශකයන් යහපත් වීම අතිශය වැදගත් බවද ඒ අනුව දියුණුව කරා ගමන් කරන්නට පහසුවක් වනු ඇති බවද සඳහන් කරයි.ඒ මහතා මේ බව සඳහන් කළේ ශ්‍රී ලංකා වරලත් ගණකාධිකාරී ආයතනය සහ ශ්‍රී ලංකා සුරැකුම්පත් හා විනිමය කොමිෂන් සභාව එක්ව ක්‍රියාත්මක කරන ආයතනික අධ්‍යක්ෂ වැඩසටහන ආරම්භ කිරීමේ අවස්ථාවට සහභාගි වෙමිනි.ශ්‍රී ලංකා වරලත් ගණකාධිකාරී ආයතනය සහ ශ්‍රී ලංකා සුරැකුම්පත් හා විනිමය කොමිෂන් සභාව එක්ව ආයතනික අධ්‍යක්ෂවරුන්ට ඔවුන්ගේ පවතින දක්ෂතා වැඩිදියුණු කර ගැනීමට සහ නව නියාමනයන් හා අභියෝගයන් ග්‍රහණය කර ගැනීමට උපකාරී වීමේ දැක්මෙන් යුතුව මේ වැඩසටහන ක්‍රියාත්මක කරයි.එහිදී වැඩි දුරටත් අඳහස් පළ කළ ආචාර්ය නාලක ගොඩහේවා මහතා සඳහන් කළේ, ශ්‍රී ලංකාව මේ වනවිට ආර්ථික දියුණුව කරා ගමන් කරන බවත් වත්මන් යහපත් ආර්ථික දර්ශක ඉදිරියටත් යහපත් අයුරින් පවත්වාගෙන යාම කෙරෙහි සියලු පාර්ශවයන්ගේ අවධානය යොමුවිය යුතු බවත්ය.මේ වෙනුවෙන් ව්‍යාපාරික ක්ෂේත්‍රයට විශාල කාර්යභාරයක් පැවරෙන බව සඳහන් කළ ඒ මහතා රටේ ආර්ථිකය ඉදිරියට ගෙනයාමට ඔවුන්ගේ සේවය අත්‍යවශ්‍ය බවද ව්‍යාපාරික අංශය මේ වෙනුවෙන් නායකත්වය ගෙන ක්‍රියාකළ යුතු බවද පැවසීය.ව්‍යාපාරික ක්ෂේත්‍රයට පැවරෙන වගකීමෙන් නිදහස් විය නොහැකි බව සඳහන් කරන ශ්‍රී ලංකා සුරැකුම්පත් හා විනිමය කොමිෂන් සභාවේ සභාපතිවරයා නව වැඩපිළිවෙළ ක්‍රියාවට නැංවීමත් සමඟ නව අත්දැකීම් හරහා ඉදිරියට යාමට මහත් ශක්තියක් වන බවද පෙන්වා දුන්නේය.ව්‍යාපාරික ක්ෂේත්‍රය නියෝජනය කරන පිරිස ගන්නා තීන්දු තීරණ ඉතාම වැදගත් බව සඳහන් කළ ආචාර්ය නාලක ගොඩහේවා මහතා එම තීන්දු තීරණ අයහපත් වූ විට එය ව්‍යාපාරයේ දියුණුව කරා යාමට බාධාවක් වියහැකි බවද ප්‍රකාශ කළේය.කොළඹ කොටස් වෙළෙඳ පොලේ සභාපති ක්‍රිෂාන් බාලේන්ද්‍ර, ශ්‍රී ලංකා වරලත් ගණකාධිකාරී ආයතනයේ සභාපති අර්ජුන හේරත්, දකුණු අප්‍රිකාවේ හිටපු මහාධිකරණ විනිසුරු මහාචාර්ය මර්වින් කිං, ශ්‍රී ලංකා වරලත් ගණකාධිකාරී ආයතනයේ උප සභාපති ලසන්ත වික්‍රමසිංහ, හිටපු සභාපති සුජීව රාජපක්ෂ මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052223</link>
    <topic>ජනපති මහින්ද සියලු ජනකොටස්වලට එකඟවිය හැකිඑකම පොදු අපේක්ෂකයායි</topic>
    <author>ඉන්දික පොල්කොටුව</author>
    <content>සිංහල, දෙමළ, මුස්ලිම් ආදී මෙරට සියලු ජනකොටස්වලට හදවතින් එකඟ විය හැකි, හදවතින් ගෞරව කළ හැකි හා විශ්වාසය තැබිය හැකි එකම නායකයා ජනපති මහින්ද රාජපක්ෂ මහතා බැවින් සෑම ජනකොටසකටම එකඟ විය හැකි වෙනත් කිසිදු පොදු අපේක්ෂකයකු තවත් නැතැයි පරිසර හා පුනර්ජනනීය බලශක්ති නියෝජ්‍ය ඇමැති ඒ. ආර්. එම්. අබ්දුල් කාදර් මහතා පැවසීය.ජාතීන් අනුව බෙදී වෙන වෙනම තමනට නායකයන් සෙවූ යුග මෙරට ඉතිහාසයේ පවා දකින්න ලැබුණු බවත්, එහෙත් 2005 න් පසු එය වෙනස් වී සියලු ජාතීන් එක්වී ඇත්තේ ජනපතිතුමන් වටා පමණක් බවත් හෙතෙම කීය.පාරම්පරික එක්සත් ජාතික පාක්ෂිකයන් වූ තම පවුල් කිසිදා නොසිතූ ‍අයුරින් ජනාධිපතිතුමන් හා එක්ව සිටින්නේ එතුමන්ගේ ශ්‍රේෂ්ඨ නායකත්වයේ ලක්ෂණ නිසා යැයි ද නියෝජ්‍ය ඇමැතිවරයා පැවසීය.එවැනි නායකයකු පහළ වන්නේ ඉතා කලාතුරකින් බවත්, එලෙස කලාතුරකින් පහළ වූ නායකයා සැබවින්ම ජනතා අපේක්ෂා ඉටුකරමින් සිටින්නේ යැයි ද කාදර් මහතා කීය.තවත් වසර පහළොවකටවත් එජාපය බලයට පැමිණීමක් ගැන සිහිනයකින්වත් සිතිය නොහැකි බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=n14052224</link>
    <topic>බෙදුම්වාදී මත පතුරමින් සතුරු සංවිධාන සමගගනුදෙනු කරන අයට නීතිය ක්‍රියාත්මක කරන්න</topic>
    <author/>
    <content>ශ්‍රී ලංකාවේ ආණ්ඩුක්‍රම ව්‍යවස්ථාව උල්ලංඝනය කරමින් බෙදුම්වාදී මතවාද පතුරුවන, ඊට අදාළ රහසිගත සන්නද්ධ ක්‍රියාකාරකම්වල නියුක්ත වන සහ ශ්‍රී ලංකාවට සතුරු ජාත්‍යන්තර සංවිධාන සහ පාර්ශව සමග ගනුදෙනු කරන සහ තොරතුරු ලබා දෙන සියලූම පාර්ලිමේන්තු මන්ත්‍රීවරුන් ඇතුළු දේශපාලන පක‍ෂ සහ රාජ්‍ය නොවන සංවිධානවල නායකයන්ට එරෙහිව තරාතිරම නොබලා රටේ නීතිය තදින් ක්‍රියාත්මක කළ යුතු බව ජාතික නිදහස් පෙරමුණ ආණ්ඩුවට යෝජනා කර සිටියි.ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා විසින් එවා ඇති එම නිවේදනයේ මෙසේද සදහන් වේ.කොටි ත්‍රස්තවාදීන් සැමරීමේ උත්සව කිහිපයක් පසුගිය 18 වැනිදා මන්නාරම, මුල්ලිවයික්කාල්, වවුනියාව, යාපනය ඇතුළු ස්ථාන රැසකදී පැවැත්වීමට දෙමළ ජාතික සන්ධානය විසින් කටයුතු කළ බව මේ වන විට මාධ්‍ය මගින් වාර්තා කොට තිබේ.දෙමළ ජාතික සන්ධානයේ පාර්ලිමේන්තු මන්ත්‍රීවරුන් වන සෙල්වම් අඩෙයික්කලනාදන්, පී. සෙල්වරාසා, පී. අරියනේන්ද්‍රන්, සී. යෝගේෂ්වරම්, ශිවශක්ති ආනන්දන් යන අයද උතුරු පළාත් ධීවර හා ගමනාගමන අමාත්‍ය පී. ඩෙනීෂ්වරන්,කොටි විරු සමරු සඳහා ප්‍රධාන ආරාධිතයන් ලෙස සහභාගී වී ඇත. තවත් දෙමළ ජාතික සන්ධානයේ උතුරු පළාත් සභා මන්ත්‍රීවරුන් රැසක් මෙම ඊනියා කොටි විරු සමරු සඳහා සහභාගී වී තිබේ.පාර්ලිමේන්තු මන්ත්‍රීවරු, පළාත් සභා මන්ත්‍රීවරු, පළාත් පාලන මන්ත්‍රීවරු ඇතුළු මේ සියලූ දෙනා තම ධුරයන්හි දිවුරුම් දීමේදී ආණ්ඩුක්‍රම ව්‍යවස්ථාවේ හත්වන උපලේඛනයෙහි සඳහන් දිවුරුම ද ලබා දෙති. ඒ අනුව ශ්‍රී ලංකාවේ දේශය තුළ වෙනම රජයක් පිහිටුවීමට, කෙලින්ම හෝ අන්‍යාකාරයකින්, ශ්‍රී ලංකාව තුළදී හෝ ඉන් පිටතදී ආධාර දීම, අනුබල දීම, අනුග්‍රහය දැක්වීම, මුදල් යෙදවීම, ධෛර්ය දීම හෝ දේශනා කිරීම නොකරන බවට ඉහත කී මහජන නියෝජිතයෝ දිවුරුම් දෙති. එසේ දිවුරුම් දී තම ධුරයන් භාරගත් දෙමළ ජාතික සන්ධානයේ මහජන නියෝජිතයන්ට ශ්‍රී ලංකාවේ දේශය තුළ වෙනම රාජ්‍යයක් පිහිටුවීමට යුද වැදුණු, ඒ සඳහා මේ දේශය ලේ විලක් කළ බිහිසුණු ත්‍රස්තවාදීන් පිරිසක් අනුස්මරණය කළ හැකිද? එවැනි ක්‍රියාවක් මෙරට ආණ්ඩුක්‍රම ව්‍යවස්ථාව උල්ලංඝනය කිරීමක් නොවේද? එසේම මෙම මහජන නියෝජිතයන් ඉහත දිවුරුමට පටහැනිව කටයුතු කිරීම හේතුවෙන් ඔවුන්ගේ මන්ත්‍රී ධුර අහෝසි විය යුතු නොවේද?.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405221</link>
    <topic>මතුගම ශාන්ත මේරි විදුහල අසල අබලන් තාප්පය කඩාවැටෙන්න ඔන්න-මෙන්න</topic>
    <author>මතුගම සංචාරකමතුගම සංචාරක</author>
    <content>මතුගම නගරයේ ඇති තාප්පය තැනින් තැන පුපුරා, ගල් ගැලවී අබලන්ව ඇති නිසා ‍කොයි මොහොතේ හෝ කඩා වැටී විපතක් සිදුවීමට ඉඩ ඇති බවට ප්‍රදේශවාසීහු අනතුරු අඟවති.මතුගම ශාන්ත මේරි මහා විද්‍යාලයේ ආරක්ෂාව සඳහා මේ තාප්පය ඉදිකර ඇත. තාප්පයට ශක්තියක් ලෙස දිගටම පෙට්ටි කඩ ඉදිකර තිබුණි. නගර සංවර්ධනයේදී එම සියලු පෙට්ටි කඩ ගලවා ඉවත් කිරීමෙන් පසු එය මාර්ගයට විවෘත විය.මේ මාර්ගයට යාබදව මතුගම බස් නැවතුම්පොළ පිහිටා ඇති නිසා පාසල් සිසුන් එහා මෙහා යන්නේ මේ මාර්ගයේය. මගී ජනතාව ද දිනපතා ගමන් කරයි.පාසලේ සිසුන් විශාල පිරිසක් පාරට බසින අවස්ථාවක කඩාවැටුණහොත් මහත් විපතක් සිදුවීමට ඉඩ ඇති බව ප්‍රදේශවාසීහු කියති.වෙළඳ ආයතනයකින් මේ තාප්පය ඉදිකර දෙන ‍බවට ප්‍රකාශ වුවත් වසර දෙකක් තිස්සේ එම යෝජනාව ද ක්‍රියාත්මක නොවූ බව කියති.විපතක් සිදුවීමට මත්තෙන් මේ තාප්පය ඉවත් කිරීමට කටයුතු කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405222</link>
    <topic>බුදු හිමි වැඩි මඟ යන්නට පැවිදි බව ලබා...</topic>
    <author>වාද්දුව සමූහ එස්. ආර්. පියදාස</author>
    <content>වෙසක් පුන් පොහොය නිමිත්තෙන් වාද්දුව දෙල්දූව ගනේවත්ත පුරාණ විහාරස්ථානාධිපති දෙල්දූවේ සුමණ හිමිපාණන්ගේ ආචාර්යත්වයෙන් කුල දරුවන් සිව් දෙනෙක් පැවිදි කරනු ලැබූහ.මෙසේ පැවිදි කෙරුණේ රත්නපුර වරාගොඩ වරකාගොඩගේ තරිඳු මදුෂාන් (11), හම්බන්තොට වික්‍රමාරච්චිගේ සඳමාල් (12), හම්බන්තොට නාරද සහ හම්බන්තොට අංගේගෙදර චරිත ප්‍රභාත් යන කුලදරුවන් සිව්දෙනායි.ගනේවත්ත පුරාණ විහාරාධිකාරි කිතලගම නන්දසාර හිමියන්ගේ අනුශාසකත්වයෙන් මේ කුලදරුවන් පැවිදි කරගන්නා ලද්දේ හෝමාගම ධම්මානන්ද හිමියන් විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405223</link>
    <topic>කැස්බෑව කුඹුරුවලට වෙල්ආත්ත ඇවිත්</topic>
    <author>මැද කොළඹ සමූහ - වයිමන් හෙට්ටිආරච්චි</author>
    <content>කැස්බෑව ප්‍රාදේශීය ලේකම් කොට්ඨාසයේ වෙල්යාය 5ක් වෙල්ආත්ත ශාකය ආක්‍රමණය කර ඇති නිසා එම කුඹුරු වගා කළ නොහැකිව සිටින ගොවි පවුල්වලට සහනයක් වශයෙන් එම ශාකය වඳ කිරීමේ කාර්යයට මුල්තැන දී ක්‍රියා කිරීමට තීරණය කර ඇති බව කොළඹ දිස්ත්‍රික් කෘෂිකර්ම කමිටු රැස්වීමේ දී දිස්ත්‍රික් ලේකම්වරයා පැවැසීය.ලේකම්වරයාගේ උපදෙසින් ගොවිජන සේවා සංවර්ධන කොමසාරිස් කාර්යාලයේ නිලධාරින් එම වෙල්යායවල් පරීක්ෂා කොට එය වඳ කිරීමේ ඉක්මන් හා පහසු වැඩපිළිවෙළක් මේ කමිටු රැස්වීමට ඉදිරිපත් කළහ.වෙල්ආත්ත විශාල ගස්වලට වල්නාශක යොදා විනාශ කළ නොහැකි නිසා ගලවා ඉවත් කිරීමට සුදුසු බව නියෝජ්‍ය අධ්‍යක්ෂ (වෛරස් ඒකකය) සඳහන් කළ අතර විශාල ගස් ගලවා ඉවත් කළ නොහැකි බව ප්‍රාදේශීය නිලධාරිහු පවසති.වල්නාශක ගසට එන්නත් කිරීමෙන් එම ශාක ඉවත් කළ හැකි බැවින් ක්ෂේත්‍ර ආදර්ශනයක් සඳහා ක්ෂේත්‍රයක් ලබා දෙන ලෙස නියෝජ්‍ය අධ්‍යක්ෂවරිය යෝජනා කළාය. වෙල්ආත්ත ඉවත් කිරීමෙන් පසු වී වගා කළ හැකි කුඹුරු ප්‍රමාණය ගැන විස්තර ලබා දෙන ලෙස දිස්ත්‍රික් ලේකම්වරයා විසින් ගොවිජන ‍සංවර්ධන සහකාර කොමසාරිස්වරයාට දැන්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405224</link>
    <topic>පාසල් තුනක ගොඩනැඟිලි අබලන්</topic>
    <author>@ කොටදෙණියාව සමූහඑම්.පී. කුමාර</author>
    <content>මිනුවන්ගොඩ අධ්‍යාපන කලාපයේ පාසල් තුනක හදිසි ගොඩනැගිලි අවශ්‍යතා උදාවී ඇතැයි කලාප අධ්‍යාපන අධ්‍යක්ෂ පී. ශ්‍රී ලාල් නෝනිස් මහතා බස්නාහිර පළාත් අධ්‍යාපන අමාත්‍යංශයට දන්වා යවා ඇත.දිවුලපිටිය කොට්ඨාසයේ මඩිතියාවල ප්‍රාථමික විදුහලේ අබලන් ගොඩනැගිල්ලක පවත්වාගෙන යන පන්ති දෙකක සිසුන් ඉක්මනින්ම ඉවත් කරන ලෙසට ප්‍රධාන ඉංජිනේරුවරයා දන්වා ඇතැයිද එම දරුවන් වෙනුවෙන් වහාම නව ගොඩනැගිල්ලක් ඉදි කළ යුතුව ඇති අතර ඒ සඳහා රුපියල් ලක්ෂ 17ක් වැය වන බව දන්වා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405225</link>
    <topic>අභයදානය ලැබූ ගවයන් රැකබලා ගන්න භාර දෙයි</topic>
    <author>ඉංගිරිය සමූහ - කුමාරි ගමගේ</author>
    <content>ඉංගිරිය ශ්‍රී සද්ධර්ම බෞද්ධ බල මණ්ඩලය මඟින් ගවයන් දස දෙනෙකු නිදහස් කර ඔවුන් රැකබලා ගැනීමට සුදුසු පුද්ගලයන් වෙත භාරදීම පසුගියදා ඉංගිරිය කොළඹ පාරේ, සද්ධර්ම බෞද්ධ බල මණ්ඩලයට අයත් භූමියේ දී සිදුකෙරිණි.වසරක් පාසා සංවිධානය කරන ලද මේ වැඩසටහනට සමගාමීව ඉංගිරිය තැපැල් කාර්යාලය මඟින් මහජන ආධාර ලබන වැඩිහිටි පුද්ගලයන් පිරිසකට වියළි ආහාර අඩංගු පාර්සලයක් පිරිනැමීම ද සිදුකෙරිණි.ඉංගිරිය දීපාලෝක විහාරාධිපති දර්ශනවේදී මුදුන්කොටුවේ ශාන්තසිරි හිමිගේ අනුශාසකත්වයෙන් මේ වැඩසටහන පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405226</link>
    <topic>ඩෙංගු මදුරු තවාන්වැටලීම සාර්ථකව</topic>
    <author>බර්ටි ලයනල් උඩුගම්පොළ</author>
    <content>මහජන සෞඛ්‍ය පරීක්ෂක සී. ආර්. පනාගොඩ, එස්. ආර්. පුෂ්පකුමාර සහ ආර්. එස්. සමරතුංග යන අයගේ සංවිධායකත්වයෙන් ක්ෂණික විහිදුම් බළකායේ සහයෝගයෙන් මිනුවන්ගොඩ සෞඛ්‍ය වෛද්‍ය නිලධාරි කොට්ඨාසයට අයත් උඩුගම්පොළ වීදියවත්ත මාදෙල්ගමුව යන කොට්ඨාසවල ක්ෂණික ඩෙංගු මදුරු තවාන් වැටලීමේ වැඩසටහනක් ක්‍රියාත්මක කරන ලදී.මේ මෙහෙයුමේ දී නිවාස 600ක් පමණ පරීක්ෂණයට භාජනය කළ අතර නිවැසියන් 45 දෙනෙකුට එරෙහිව නීතිමය කටයුතු කිරීමට පියවර ගන්නා ලදී. ගම්පහ අතිරේක මහේස්ත්‍රාත් අධිකරණයට මේ වැරැදිකරුවන් 34 දෙනෙකු ඉදිරිපත් කිරීමෙන් පසු එක් අයකුට රුපියල් 4000 බැගින් දඩ ගෙවීමට නියම කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405227</link>
    <topic>හොරණ මූලික රෝහලට තවඛන්තු රේඛන නිලධාරි ඕනෑ</topic>
    <author>‍ෙහාරණ සමූහ - බන්ධුල ආර්. ගුලවත්ත</author>
    <content>හොරණ මූලික රෝහලේ ඛන්තු රේඛන අංශයේ (ඊ.සී.ජී.) නිලධාරින් සංඛ්‍යාව වැඩිකර දෙන්න යැයි හෘද රෝගීහු ඉල්ලති.මූලික සත්කාර ඒකකය, දැඩිසත්කාර ඒකකය, නොමේරු ළදරු ඒකකය, බාහිර රෝගී අංශය දිනපතා සායන ඇතුළු තවත් වාට්ටු 14ක අතුරු වෛද්‍ය සේවයෙහි යෙදී සිටින ඛන්තු රේඛන ශිල්පීන් දැනට තිදෙනකු සිටින අතර තවත් නිලධාරින් දෙදෙනකු හෝ ලබා දෙන්න යැයි හෘද රෝගීහු ඉල්ලති.ඊ.සී.ජී. සේවාව ලබාදීම සඳහා නේවාසිකව සිටින රෝගීන්ගේ ඇඳ ළඟටම අදාළ නිලධාරිනිය යා යුතු අතර හොරණ මූලික රෝහලේ ගොඩනැගිලි කඳු බෑවුමක පිහිටීම නිසා අදාළ ස්ථාන කීපයක් වෙත යාම් ඒමේ දී අපහසුතා මෙන්ම වේලාව ගතවන බව ද ඒ නිලධාරිහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405228</link>
    <topic>අනේ අපේ ගුරු දෙයියාසිසුවියකට කියා රා ගෙන්නා ගෙන</topic>
    <author>කේ. චන්ද්‍රරත්න - මහනුවර දිසා සමූහ</author>
    <content>මද්‍යසාර හඳුන්වාදීමේ පාසල් විද්‍යාගාර පරීක්ෂණයක් සඳහා එකළොස් වැනි ශ්‍රේණියේ ඉගෙනුම ලබන සිසුවියක් ලවා කිතුල් රා ගෙන්වා ගැනීමේ පුවතක් කටුගස්තොට නගරයට නුදුරු ප්‍රධාන විදුහලකින් වාර්තා වේ.විද්‍යා විෂය උගන්වනු ලබන ගුරුවරයාගේ ඉල්ලීම පරිදි සිසුවිය මේ කිතුල් රා සුරක්ෂිතව සිය පොත් බෑගය තුළ බහා ගෙනැවිත් තිබේ. එදින පාසලේ අධීක්ෂණයක් සඳහා විශේෂ නිලධාරින් පිරිසක් ද පැමිණ ඇත.විද්‍යා විෂය අධීක්ෂණය සඳහා විද්‍යාගාරය වෙත ගිය නිලධාරියකුට මේ අපූරු පරීක්ෂණය සඳහා ගෙන එන ලද කිතුල් රා සහිත බෝතලය හඳුනා ගැනීමට හැකිවී තිබේ.සිසුවියක් ලවා කිතුල් රා ගෙන්වා ගැනීම ගැන සිය අප්‍රසාදය පළ කරන ලද නිලධාරියා මේ පරීක්ෂණය විනාකිරි යොදාගෙන පහසුවෙන් කර ගැනීමට හැකියාව තිබුණු බව ද විද්‍යා ගුරු මහතාට පෙන්වා දෙමින් සිසුවියගේ හිරිඔතප් බිඳීම මෙන්ම විනය විරෝධී ආකල්ප වර්ධනයට මෙමඟින් ලැබෙන අනුදැනුම පහදා දී කිතුල් රා බෝතලය විද්‍යාගාරයෙන් ඉවත් කිරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r1405229</link>
    <topic>ඉංජිනේරු කාර්යාලවලටතණකොළ කපන යන්ත්‍ර</topic>
    <author>රඹුක්කන උතුර සමූහ</author>
    <content>රුපියල් ලක්ෂ සීයක් වටිනා තෘණ කපන යන්ත්‍ර, පඳුරු කපන මැෂින් කීපයක් රඹුක්කන විධායක ඉංජිනේරු කාර්යාල ඇතුළු කෑගල්ල සහ රත්නපුර දිස්ත්‍රික් දෙකෙහි විධායක ඉංජිනේරු කාර්යාල අටකට ලබාදීම ප්‍රධාන ඇමැති මහීපාල හේරත් මහතා අතින් සිදුකෙරිණි.මේ තෘණ කපන මැෂින් රඹුක්කන, කෑගල්ල, දෙහිඕවිට, රත්නපුර, පැල්මඩුල්ල, කලවාන, ඇඹිලිපිටිය, බලංගොඩ කාර්යාල වෙත ප්‍රදානය කෙරිණි.ජපන් අන්තර්ජාතික සහයෝගිතා ඒජන්සිය මඟින් සබරගමු පළාතේ ග්‍රාමීය මාර්ග සංවර්ධනය කිරීම සඳහා මූල්‍යාධාර සපයමින් දැක්වූ සහයෝගය අර්ථවත් කිරීම සඳහාත්, එලෙස මුදල් යොදා සංවර්ධන කළ මාර්ග දෙපස වැවෙන ඉළුක්, මානා වැනි තෘණ පඳුරු කපා ඉවත් කිරීමට අවශ්‍ය තවත් යන්ත්‍ර තොගයක් පළාත් සභාවට පිරිනැමීම ද මෙහිදී සිදු විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=r14052210</link>
    <topic>දිනූදා උපන් ‘දිනූදා’ට රස වෑහෙන සංග්‍රහයක්</topic>
    <author>ඡායාරූපය - රඹුක්කන විශේෂ - ඔස්වල්ඩ් ගොඩකුඹුර</author>
    <content>මව්බිම ත්‍රස්තවාදයෙන් මුදාගත් දින පින්නවල අලි අනාථාගාරයේ දී උපත ලද මේ අලි සිඟිත්තියට නම් තැබුණේ ‘දිනූදා’ නමිනි. අනාථාගාරයේ සෙවණ ලබමින් සිටි ඇය කොරියාවට යැවීමට පිරිසක් සූදානම් වූ අතර, ඒ පිළිබඳව ජනාධිපතිතුමාට සැලවීමෙන් අනතුරුව එය වහාම නතර කිරීමට එතුමා පියවර ගත්තේ ය.කුරිරු ත්‍රස්තවාදය නිමාකර වසර පහක් (05) ගතවීම සමරමින් “දිනූදා” ට කෑගල්ල දිස්ත්‍රික් සම්බන්ධීකරණ කමිටුවේ සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා අලි අනාථාගාරයට ගොස් පළතුරුවලින් සංග්‍රහ කළ අයුරුයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=s1405221</link>
    <topic>ජිම්නාස්ටික් මුල් පුටුවට කපිල-නලීන් ද්වන්ද සටනක</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජිම්නාස්ටික් සංගමයේ සභාපති තනතුරට කපිල ජීවන්ත හා නලීන් ප්‍රනාන්දු යන මහත්වරු නාමයෝජනා භාරදී ඇත. ජීවන්ත මහතා රාජකීය ජිම්නාස්ටික් සමාජයෙන් සිය නාමයෝජනාව ඉදිරිපත් කර ඇති අතර ප්‍රනාන්දු මහතා නිව් ටොරින්ටන් ක්‍රීඩා සමාජයෙන් නාමයෝජනා භාරදී තිබේ. එමෙන්ම ප්‍රධාන ලේකම් තනතුරට ද ජීවක සම්පත් හා කපිල ජීවන්ත යන මහත්වරු අතර සටනක් නිර්මාණයවී ඇත.ජාත්‍යන්තර ජිම්නාස්ටික් සම්මේලනයේද කමිටු සාමාජිකයෙකු ලෙස ක්‍රියාකරන කපිල ජීවන්ත මහතා සභාපති හා ලේකම් යන තනතුරු දෙකටම නාමයෝජනා දුන්නද අවසන් මොහොතේ සභාපති නාමයෝජනාව ඉල්ලා අස්කර ගැනීමට නියමිත බව වාර්තා වේ.ලේකම් තනතුරට ඉදිරිපත්ව ඇති ජීවක සම්පත් මහතාද අවසන් මොහොතේ සිය නාමයෝජනාව ඉල්ලා අස්කර ගැනීමට නියමිත බව ආරංචි මාර්ග පවසයි. ජිම්නාස්ටික් නිලවරණය මැයි 24වැනිදා ක්‍රීඩා අමාත්‍යාංශයේදී පැවැත්වීමට කටයුතු යොදා ඇති අතර මිත්‍රත්ව ක්‍රීඩා සමාජයේ අරුණ ප්‍රසාද් හා කෑගල්ල දිස්ත්‍රික් සංගමයේ උදාර ලියන්වල නියෝජ්‍ය සභාපති තනතුරට තරග වදිති. උප ලේකම් තනතුරට නාගරික ජිම්නාස්ටික් සමාජයේ තුෂිර කුමාරගේ මහතා නිතරගයෙන් පත්ව ඇත.භාණ්ඩාගාරික තනතුරට නිව් ටොරින්ටන් ක්‍රීඩා සමාජයේ කනිෂ්ක ගමනායක, ගාල්ල දිස්ත්‍රික් සංගමයේ ලක්ෂමන් වසන්ත යන මහත්වරු ඉදිරිපත්ව ඇත. උප භාන්ඩාගාරික තනතුරටද එලෙස ද්වන්ද සටනක් ඇති අතර ඒ සඳහා ටැලන්ට් ක්‍රීඩා සමාජයේ අරෝෂ ප්‍රියන්ත හා ගාල්ල දිස්ත්‍රික්කයේ ලක්ෂමන් වසන්ත යන මහත්වරු නාමයෝජනා දී තිබේ.උප සභාපති තනතුරකට නාමයෝජනා ලබා දී තිබූ රාජකීය ජිම්නාස්ට්ක් සංගමයේ ප්‍රසාද් සංජය මහතාගේ නාමයෝජනා පත්‍රය නියමිත දිනට පෙර භාර නොදීම හේතුවෙන් ප්‍රතික්ෂේපවී ඇතැයි වාර්තා වේ. නිව් ටොරින්ටන් ක්‍රීඩා සමාජයේ ජේ.කේ.ප්‍රේමරත්න, එරීනා ජිම්නාස්ටික් සංගමයේ ජීවක සම්පත් හා පී.එම්.කරුණාරත්න, කුරුණෑගල දිස්ත්‍රික් ජිම්නාස්ටික් සංගමයේ අක්බාර් බූරාන්, මහනුවර දිස්ත්‍රික් ජිම්නාස්ටික් සංගමයේ විනේෂ් චින්තක වීරරත්න හා ගම්පහ දිස්ත්‍රික් සංගමයේ සමන් පුෂ්පකුමාර යන මහත්වරු උප සභාපති තනතුරුවලට ඉදිරිපත්ව සිටිති.ජිම්නාස්ටික් සම්මේලනයේ නිලවරණය පසුගිය වසරේ සිට පැවැත්වීමට අවස්ථා කිහිපයකදීම උත්සහ කළත් එය පැවැත්වීමට හැකියාව නොලැබුණි. පාර්ශව කිහිපයක් අතර මත ගැටුම් දුරදිග යෑමෙන් ජිම්නාස්ටික් නිලවරණය පැවැත්වීමට බාධා එලල් වුණි.ජිම්නාස්ටික් නිලවරණය පැවැත්වීමට නොහැකිවීමෙන් අතුරු පාලන කමිටු පත් කිරීමට අවස්ථා 2කදි ක්‍රීඩා ඇමැතිවරයාට සිදුවුණි. පසුගිය වසරේ මැයි මාසයේදී ජිම්නාස්ටික් නිලවරණය පැවැතෙද්දී නාමයෝජනා කැඳවීමේ අඩුපාඩු මත නිලවරණය පැවැත්වීමට නොහැකි වූ අතර නිලවරණය පැවැති ඔලිම්පික් නිවහන ශ්‍රවණාගාරයේ දෙපාර්ශවයක් අතර මතභේද දුරදිග ගොස් ගුටිබැට හුවමාරුවක්ද සිදුවුණි.පසුගිය වසරේ අගභාගයේදී ජිම්නාස්ටික් නිලවරණය නැවැත කැඳවා ක්‍රීඩා අමාත්‍යාංශයේදී පැවැති අතර නාමයෝජනා ලබාදුන් කිහිපදෙනකුගේ පදිංචිය සනාථ නොවීමෙන් නැවැත කල් දැමුණි. නාමයෝජනා ලබාදුන් ඇතැම් නිලධාරීන් පදිංචි දිස්ත්‍රික්වලින් බැහැරව ක්‍රීඩා සමාජ නියෝජනය කිරීම වැනි කරණු ඉදිරිපත්විය.නැ‍ඟෙනහිර පළාතේ ක්‍රීඩා සමාජ කිහිපයක් ප්‍රධාන තරගාවලි නොපවත්වා ඡන්ද ප්‍රකාශ කිරීමට සුදානම්වීම තවත් චෝදනාවකි. ජිම්නාස්ටික් නිලවරණයේ සභාපති තනතුරට කපිල ජීවන්ත හා ප්‍රියන්ත පතිරණ යන මහත්වරු ඉදිරිපත්ව සිටියහ. එම දෙදෙනා මෙවරද ජිම්නාස්ටික් සභාපති තනතුරට ඉදිරිපත්වනු ඇතැයි ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=s1405222</link>
    <topic>විස්සයි20 තරගය දිනූ ශ්‍රී ලංකාව අදඑංගලන්තය සමඟ පළමු එක්දින තරගයට</topic>
    <author/>
    <content>එංගලන්තයට එරෙහිව පෙරේදා පැවැති විස්සයි20 තරගයෙන් ජය ලැබූ ශ්‍රී ලංකා කණ්ඩායම එම ජයග්‍රහණය එක්දින තරගමාලාවේදිත් සාර්ථකව පවත්වාගැනීමේ අරමුණින් යුතුව අද (22) ලන්ඩනයේ ඕවල් පිටියේ දී පළමු තරගයට එක්වෙයි.මේ ක්‍රීඩාංගණයේ දීම පෙරේදා රාත්‍රියේ පැවැති විස්සයි20 තරගයෙන් එංගලන්තය ලකුණු 9කින් පරාජය කිරීමට කිරීමෙන් පසුව ශ්‍රී ලංකා විස්සයි20 කණ්ඩායමේ නායක ලසිත් මාලිංග මාධ්‍ය හමුවේ කියා සිටි‍යේ එක්දින තරගමාලාවේ දී ද ජයග්‍රහණය අත්කර ගැනීමට ශ්‍රී ලංකා ක්‍රීඩකයන්ට විස්සයි20 තරග ජය සාර්ථක ආරම්භයක් වනු ඇති බවය.තරග 5කින් යුත් එක්දින තරගමාලාවේ අද පැවැත්වෙන පළමු තරගය දෙපිල අතර පැවැත්වෙන 52වැනි එක්දින තරගය ලෙස ඉතිහාසයට එක්වෙයි. මීට පෙර එංගලන්තය සමග එක්දින තරග 51කට ක්‍රීඩා කළ ශ්‍රී ලංකාව ඉන් තරග 25ක ජය අත්කර ගත් අතර එංගලන්තයට තරග 26ක ජය හිමිවිය.දෙපිල අවසන් වරට එක්දින තරගයකට සහභාගි වූයේ පසුගිය වසරේ එංගලන්තයේ පැවැති අයි.සී.සී.චැම්පියන් කුසලාන තරගාවලියේ දීය‍. ඕවල් ක්‍රීඩා පිටියේ ම පැවැති එම තරගයෙන් ශ්‍රී ලංකාවට කඩුලු 7ක ජයක් අත්විය.පෙරේදා පැවැති විස්සයි20 තරග‍යේ පළමුව පන්දුවට පහරදුන් ශ්‍රී ලංකාව ඕවර 20 අවසානයේ කඩුලු 7ක් දැවී ලකුණු 183ක් රැස් කළ අතර පිළිතුරු ඉනිම ක්‍රීඩා කළ එංගලන්තයට රැස් කිරීමට හැකිවූයේ කඩුලු 7කට ලකුණු 174ක් පමණි.ශ්‍රී ලංකා ඉනිම වර්ණවත් කළ තුන් ඉරියව් ක්‍රීඩක තිසර පෙරේරා පන්දු 20කදී ලකුණු 49ක් රැස් කිරීමට සමත්වූ අතර ඔහුගේ ඉනිමට දර්ශනීය හතරේ පහර 7ක් සහ හයේ පහර 2ක් ඇතුළත් විය.ඊට පෙර උපනායක ළහිරු තිරිමාන්න ලකුණු 40ක් සහ කිත්රුවන් විතානගේ ලකුණු 38ක් ලබා ගත්හ. පන්දු 26කට මුහුණදුන් කිත්රුවන් හතරේ පහර 7ක් සිය ඉනිමට එක් කළ අතර පන්දු 32කට මුහුණදුන් තිරිමාන්න හතරේ පහර 3ක් සහ හයේ පහරක් එල්ල කළේය.ලකුණු 184ක ඉලක්කයක් හඹාගිය එංගලන්තයේ ප්‍රවේගකාරී පිතිකරු ඇලෙක්ස් හේල්ස්ගේ ඉනිම ලකුණු 66කට නැවැත්වීමට නායක මාලිංග සමත්විය.අනතුරුව කඩුලු රකින ක්‍රීඩක ජොස් බට්ලර් සහ රවී බොපාරා එංගලන්ත ඉනිමේ මැද භාගයේ ශ්‍රී ලංකා පන්දු යවන්නන්ට තරමක අභියෝගයක් එල්ල කළත් නුවන් කුලසේකර‍ගේ පන්දුවකට තිලකරත්න ඩිල්ෂාන් වෙත උඩපන්දුවක් ලබාදී බට්ලර් ලකුණු 26කට දැවීයාමෙන් පසුව ඉනිම බිඳ වැටිණි.බොපාරා නොදැවී ලකුණු 28ක් රැස් කළේය. සාර්ථක පන්දු යැවීම නිරතවූ නායක මාලිංග කඩුලු 3ක් බිඳ දැමූ අතර නුවන් කුලසේකර, ඇන්ජෙලෝ මැතිව්ස්, සුරංග ලක්මාල්, සහ තිසර පෙරේරා කඩුල්ල බැගින් දවාලූහ. තරගයේ වීරයා සම්මානය තිසර පෙරේරාට හිමිවිය.අද තරගය ශ්‍රී ලංකා වේලාවෙන් පස්වරු 5.30ට ආරම්භ වේ.ශ්‍රී ලංකා එක්දින සංචිතය – ඇන්ජෙලෝ මැතිව්ස් (නායක), ළහිරු තිරිමාන්න (උපනායක), තිලකරත්න ඩිල්ෂාන්, කුසල් ජනිත් පෙරේරා, කුමාර් සංගක්කාර, මහේල ජයවර්ධන, දිනේෂ් චන්දිමාල්, අෂාන් ප්‍රියංජන, චතුරංග ද සිල්වා, තිසර පෙරේරා, නුවන් කුලසේකර, ධම්මික ප්‍රසාද්, ලසිත් මාලිංග, සචිත්‍ර සේනානායක, අජන්ත මෙන්ඩිස්, සුරංග ලක්මාල්එංගලන්ත එක්දින සංචිතය – ඇලෙස්ටෙයාර් කුක් (නායක), ගැරී බැලැන්ස්, රවී බොපාරා, ජොස් බට්ලර්, හැරී ගාර්නි, ඔයින් මෝගන්, ජේම්ස් ට්‍රෙඩ්වේල්, ජේම්ස් ඇන්ඩර්සන්, ඉයන් බෙල්, ටිම් බ්‍රෙස්නන්, ක්‍රිස් ජෝඩ්න්, මයිකල් කාබෙරි, ජෝ රූට්, ක්‍රිස් වෝක්ස්.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=s1405223</link>
    <topic>උතප්පා - සකීබ් කොල්කටා පිලට ජය ගෙනෙති</topic>
    <author/>
    <content>රොබින් උතප්පා හා සකීබ් අල් හසන්ගේ විශිෂ්ට පිතිහරඹයන් හේතුවෙන් චෙන්නායි සුපර් කිංග්ස් පිල සමග පෙරේදා පැවැති තරගයෙන් කඩුලු 7ක ජයක් හිමිකර ගැනීමට කොල්කටා නයිට් රයිඩර්ස් පිල සමත්විය. කොල්කටා හිදී පැවැති තරගයේ දී චෙන්නායි පිල කඩුලු 4ක් දැවී ලකුණු 154ක් ලබාගත් අතර කොල්කටා පිල කඩුලු 3ක් පමණක් අහිමිකර ගනිමින් තරගයේ ජය හිමිකර ගත්තේ පන්දු 12ක් ඉතිරිව තිබියදීය. මෙය ‍කොල්කටා පිල තරග 12කදී ලැබු 7වැනි ජය වන අතර චෙන්නායි පිල ලද සිවුවැනි පරාජය විය.තරගයේ වීරයා වු කොල්කටා පිලේ ආරම්භක පිතිකරු රොබින් උතප්පා මෙවර තරගාවලියේ සිය 4වැනි අර්ධ ශතකය වාර්තා කරමින් පන්දු 39කින් ලකුණු 61ක් රැස්කළේය. ඊට හතරේ පහර 10ක් හා හයේ පහරක් ඇතුළත් විය.උතප්පා හා නායක ගෞතම් ගාම්භීර් කොල්කටා පළමු කඩුල්ලට ඕවර 7කදී ලකුණු 64ක් එක් කරමින් සාර්ථක ආරම්භයක් ලබාදුන් අතර ගාම්භීර්ගේ ඉනිම ලකුණු 21කට සීමාවිය. කොල්කටා පිල ජයග්‍රහණය කරා ගෙන ගිය සකීබ් අල් හසන් පන්දු 21කින් නොදැවී ලකුණු 46ක් රැස් කළේය. සුරේෂ් රයිනා ලකුණු 65ක් රැස්කරමින් පළමුව පන්දුවට පහරදුන් චෙන්නායි පිලේ වැඩිම ලකුණුලාභියා විය. පන්දු 52කට මුහුණදුන් රයිනාගේ ඉනිමට හතරේ පහර 3ක් හා හයේ පහර 5ක් ඇතුළත් විය. බ්‍රෙන්ඩන් මැකලම් ලකුණු 28ක් වාර්තා කළේය.හයිද්‍රබාද්ට කඩුලු 7ක ජයක්රෝයල් චැලෙන්ජර්ස් බැංගලෝර් පිල සමග පෙරේදා හයිද්‍රබාද්හිදි පැවැති තරගයෙන් කඩුලු 7ක ජයක් හිමිකර ගැනීමට සන්රයිසස් හයිද්‍රබාද් පිල සමත්විය.බැංලෝර් පිල ලබාදුන් ලකුණු 161ක ජයග්‍රාහී ඉලක්කය ඕවර 19.4කදී කඩුලු 3ක් දැවී තිබියදී සපුරා ගැනීමට හයිද්‍රබාද් පිලට හැකිවිය. හයිද්‍රබාද් පිළිතුරු ඉනිමට සාර්ථක ආරම්භයක් ලබාදුන් ඩේවිඩ් වෝනර් හා ශකර් ධවාන් පළමු කඩුල්ලට ලකුණු 100ක් එක් කළේය.වෝනර් පන්දු 46කදී හතරේ පහර 3ක් හා හයේ පහර 4ක් සමගින් ලකුණු 59ක් රැස්කළ අතර ධවාන් පන්දු 39කින් ලකුණු 50ක් වාර්තා කළේය. ඊට හතරේ පහර 7ක් හා හයේ පහරක් ඇතුළත් විය. විරාත් කෝලිගේ ලකුණු 67ක් හා ඒ.බී.ඩිවිලියර්ස් ලකුණු 29ක් රැස්කරමින් පළමුව පන්දුවට පහරදුන් බංගලෝර් පිල ලකුණු 160ක සීමාවට රැගෙන ගියේය.කෝලි පන්දු 41කදී හතරේ හා හයේ පහර 4 බැගින් එල්ල කළ අතර ඩිවිලියර්ස් පන්දු 17කට මුහුණදී තිබිණි.තරගයේ වීරයා ලෙස ඩේවිඩ් වෝනර් නම් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=s1405224</link>
    <topic>ලෝක කුසලාන පාපන්දුවේ වීණාව වැයෙද්දී බ්‍රසීලය ගිනි ගනී</topic>
    <author/>
    <content>බ්‍රසීලයේ පැවැත්වීමට නියමිත ලෝක කුසලාන පාපන්දු තරගාවලියට තව තෙසතියක් පමණක් ඉතිරිව තිබියදී එයට විරුද්ධව එරට නැගෙන විරෝධතාව දිනෙන් දින උත්සන්න වෙමින් පවතී.මේ විරෝධතාවන් නැගෙන්නේ තරගාවලිය පැවැත්වීම සඳහා වන බ්‍රසීලයේ වියදම සම්බන්ධයෙනි. සමාජ ව්‍යාපෘති හා නිවාස ගොඩනැගීමට මුදල් වැය නොකර පාපන්දු තරගාවලියක් වෙනුවෙන් ඩොලර් බිලියන ගණනින් වියදම් කිරීම පිළිබඳව තමන් කෝපයට පත්ව සිටින බව විරෝධතා දක්වන්නෝ කියා සිටිති.ලෝක කුසලාන පාපන්දු තරගාවලියේ සත්කාරකත්වය වෙනුවෙන් යන වියදමට එරෙහිව සාඕ පෝලෝ හා රියෝ ඩි ජෙනෙයිරෝ නගරයේ පෙළපාලි ගිය දහස් සංඛ්‍යාත විරෝධතා දක්වන්නන් විසිරුවා හැරීමට කඳුළු ගෑස් භාවිතා කිරීමට එරට අරගල මර්ධන පොලිසියට සිදුවිය.විරෝධතා දක්වන්නෝ පොලිසියට ගල් ප්‍රහාර එල්ල කළහ. සමහරු ටයර් පුළුස්සා මාර්ග අවහිර කළහ. ගුරුවරුන් හා සිවිල් වැසියන් බ්‍රසීලය හරහා වැඩ වර්ජනය කළහ.ලෝක කුසලාන තරගාවලිය ළංවෙද්දී මේ විරෝධතාවන් වඩාත් විශාල වනු ඇති බවටත් ඒවා නිරතුරුවම පැවැත්වෙනු ඇති බවටත් විරෝධතා දක්වන්නෝ පොරොන්දු වී සිටිති. ජූනි 12 වැනිදා තරගාවලිය ආරම්භ වීමට නියමිතය.බ්‍රසීලයේ දුර්වල මහජන සේවාවන්, දූෂණය හා ලෝක කුසලාන පාපන්දු තරගාවලිය පැවැත්වීම සඳහා යන අධික වියදමට විරෝධය පළ කරමින් මිලියනයකට වැඩි ජනයා පසුගිය ජූනි මාසයේ වීදි බැසූහ.තමන්ට අවශ්‍ය ක්‍රීඩාංගණ ඉදිකිරීම නොව නිවාස බව විරෝධතා දක්වන්නෝ කියා සිටිති. ලෝක කුසලාන පාපන්දු තරගාවලිය පමණක් නොව බ්‍රසීලයේ ජනාධිපතිවරණයද මේ වසරේ පැවැත්වීමට නියමිතව තිබේ.මේ විරෝධතාවන්ගෙන් ලෝක කුසලාන තරගාවලියට හානියක් සිදුවනු ඇතැයි ලෝක පූජිත පාපන්දු ක්‍රීඩක බ්‍රසීලයේ පේලේ ප්‍රකාශ කරයි. විරෝධතා දක්වන්නන් කෙරෙහි තමන් තුළ යම් අනුකම්පාවක් ඇතැයි පවසන පේලේ එහෙත් ඔවුන්ගේ ක්‍රියාව පිළිබඳව තමන් ළතවන බව පවසයි. මේ විරෝධතාවන්හි ප්‍රතිඵලයක් ලෙසින් විදේශිකයන් බොහෝ දෙනෙකු ලෝක කුසලාන තරගාවලිය නැරඹීම සඳහා එරටට එන ගමන අහෝසි කිරීමට ඉඩ ඇතැයි පේලේ ප්‍රකාශ කරයි. “මෙය රටට විශාල පාඩුවකි” ඔහු කියයි.පාසල් හා රෝහල් වැඩියෙන් ලබා දීම වැනි විරෝධතා දක්වන්නන්ගේ දුක්ගැනවිලි සම්බන්ධයෙන් තමාද ඔවුන් සමග එකඟ වන බව පේලේ කියා සිටී. එහෙත් තරගාවලිය සංවිධානය කිරීමේදී සිදුවූ දූෂණයන්ට හා දේශපාලන ක්‍රියාවන්ට බ්‍රසීල ජාතික පාපන්දු කණ්ඩායම වන්දි ගෙවිය යුතු නැතැයි පේලේ පවසයි.“දූෂිත දේශපාලනඥයන් හා සොරුන් එක්ක අපේ ඇයිහොඳැයියක් නැහැ. මෙය අපේ වරදක් නෙවෙයි.”ලෝක කුසලාන පාපන්දු තරගාවලියට විරෝධය පෑමට මෙය වේලාව නොවන බව පේලේ පෙන්නා දෙයි. “ජනතාව විරෝධය දක්වන්න තිබුණේ තරගාවලිය පැවැත්වීමට බ්‍රසීලය තෝරා ගත් අවස්ථවේදීයි. එහෙම නැතිව දැන් තරගාවලිය පෙනි පෙනී තියෙන මේ මොහොතේ නෙවෙයි.”ලෝක පාපන්දු කුසලානය තෙවතාවක්ම බ්‍රසීලය දිනා ගත් අවස්ථාවේ එම කණ්ඩායමේ ප්‍රබල ක්‍රීඩකයෙකුව සිටි පේලේ ලෝක කුසලාන සංවිධායක කමිටුවේ විශේෂ උපදේශකවරයකු ලෙස කටයුතු කරයි. තරගාවලියේ තරග පැවැත්වීමට නියමිත ක්‍රීඩාංගණ සමහරක් තවමත් සම්පූර්ණ නොවී තිබීම පිළිබඳව ඔහු කණස්සල්ල පළ කරයි.එහෙත් පාපන්දු ක්‍රීඩාව දෙසට හැරෙමින් 73 හැවිරිදි පේලේ කියා සිටින්නේ මෙවර තරගාවලියේදී තම කණ්ඩායම හොඳින් ක්‍රීඩා කරනු ඇති බවයි.“බ්‍රසීල කණ්ඩායම කෙරෙහි අපේ විශ්වාසය තියෙනවා. බ්‍රසීලය අන් සෑම රටකටම වඩා ලෝක කුසලානය දිනා ගෙන සිටියත් ජනතාවට වුවමනා වී තිබෙන්නේ එය අපේ රටේ දිනා ගන්නවා දැකීම වීම මට පෙනෙන එකම ප්‍රශ්නයයි!”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=s1405225</link>
    <topic>ධර්මරාජ විදුහල් රගර් ආචාර්යවරයාට වසරක තහනමක්</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ ලීග් රගර් තරගාවලියේ පළමු කොටස යටතේ විද්‍යා විද්‍යාලය සමග පැවැත්වීමට නියමිතව තිබු තරගයට ක්‍රීඩා කිරීම ප්‍රතික්ෂේප කරමින් සිය කණ්ඩායම රැගෙන ක්‍රීඩාංගණයෙන් පිටව යාම සම්බන්ධව ධර්මරාජ විදුහලේ රගර් ක්‍රීඩාව භාර ආචාර්යවරයාට වසරක කාලයක් රගර් ක්‍රීඩාවට සම්බන්ධව කටයුතු කිරීමේ වාරණයක් පැනවූ බව ශ්‍රී ලංකා පාසල් රගර් සංගමයේ ‍ලේකම් සුසන්ත මෙන්ඩිස් මහතා 'දිනමිණ'ට ප්‍රකාශ කළේය. ඒ අනුව පාසල් රගර් සංගම‍යේ ඔහුගේ කමිටු සාමාජිකත්වය ද වසරක කාලසීමාවකට තහනම් කෙරේ.ලීග් රගර් තරගාවලියේ අවසන් වටයේ දී විද්‍යා විද්‍යාලයීය කණ්ඩායම සමග විද්‍යා විද්‍යාලයීය ක්‍රීඩා පිටියේ පැවැත්වීමට නියමිතව තිබූ තරගයට ලියාපදිංචි නොකළ ක්‍රීඩකයන් තිදෙනකු ඇතුළත් කිරීමට ධර්මරාජ විදුහලේ ක්‍රීඩා භාර ආචාර්ය සාලිය ඇලෙක්සැන්‍ඩර් මහතා උත්සාහ කොට තිබූ අතර එය පාසල් රගර් සංගමයේ නීතිරීතිවලට පටහැනි බැවින් ඒ සඳහා ලියාපදිංචි ක්‍රීඩකයන් පමණක් යොදවන ලෙස අදාල තරගයේ කොමසාරිස්වරයා ලෙස කටයුතු කළ නිරෝධ විජේරාම මහතා දැනුම් දී තිබිණි. එම අවස්ථාවේ ඊට විරුද්ධත්වය පාමින් ධර්මරාජ විදුහලේ ක්‍රීඩා භාර ආචාර්යවරයා සිය කණ්ඩායම රැගෙන ක්‍රීඩාංගණයෙන් පිටව ගොස් තිබිණි.මේ සම්බන්ධව පාසල් රගර් සංගමයේ විනය කමිටුව මගින් ඇලෙක්සැන්ඩර් මහතාට එරෙහිව පසුගියදා විනය පරීක්ෂණයක් පැවැත්වූ අතර ඉහත කී ‍චෝදනාවට අමතරව සාන්ත පීතර විදුහල් පිල සමග පැවැති තරගයටත් ලියාපදිංචි නොකළ අදාළ ක්‍රීඩකයන් ඇතුළත් කිරීම සම්බන්ධව ඔහුට චෝදනා එල්ලවී තිබිණි. ඒ අනුව විද්‍යා විද්‍යාලයට නිතරඟ ජයක් ලබාදීමට පාසල් රගර් සංගමය තීරණය කළේය.එම තරගයේ කොමසාරිස්වරයා ලෙස කටයුතු කළ සනත් ඉලේපෙරුම මහතා අදාල ක්‍රීඩකයන්ගේ ලියාපදිංචි තත්ත්වය සොයා නොබැලීම හේතුවෙන් ඔහු ද මෙවර තරගවාරයේ ඉදිරිතරගවලට සම්බන්ධව කටයුතු කිරීමෙන් ඉවත් කිරීමට පාසල් රගර් සංගමය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=f1405221</link>
    <topic>හොඳම මුවන් අමතක කිරීම</topic>
    <author>රාමන්</author>
    <content>දෙවැනි ලෝක යුද්ධයෙන් පසු ධනවාදී සමාජවාදී නමින් පැහැදිලි බල කඳවුරු දෙකක් ලෝක දේශපාලනය තුළ ස්ථාපිත වුණා. මේ සමඟම බටහිර අධිරාජ්‍යවාදීන් ට යටත් වූ රටවල නව නිදහස් අරගල මතුවීමට පටන් ගත්තා.පසු කලෙක තුන් වැනි ලෝකයේ නව නිදහස් රටවල් ලෙස මෙම රටවල් නිදහස ලැබීමට පටන් ගත්තා. ඉන්දියාව,ශ්‍රීලංකාව, පාකිස්ථානය ආදී රටවල් අයත් වූයේ ද මෙම රටවල් ගණය ට. ඒඅනුව ඉන්දියාව හා ශ්‍රි ලංකාව නිදහස ලබන්නේ ද එකම වකවානුවක.පසුකලෙක මෙම රටවල් තම තමන්ගේ රටවල සංවර්ධන උපාය මාර්ග සැලකීමේ දී නව මාවතක් සෙවීමට පටන් ගත්තා. ඉන් අදහස් කළේ ධනවාදී හා සමාජවාදී කඳවුරු දෙකේ ම සහාය ලබමින් ඊට අනුගත නොවූ මාවතක් සොයා ගැනීමයි.නොබැඳි ව්‍යපාරය බිහිවන්නේ මීට අදාළ දේශපාලන උපාය මාර්ගයේ යමින්. එසේ ම සංවර්ධන මාවත සැකසීමේ දී ද ධනේෂ්වර හා සමාජවාදී ආර්ථික උපාය මාර්ගයට අනුගත නොවූ මාවතක් සෙවීමට පටන් ගත්තා.අපේ රටේ එය හැඳින්වූයේ ‘මැද මාවතේ දේශපාලනය’ නමින්. මෙය කල එළි බසින්නේ 1956න් පසුවයි. ඊට නායකත්වය දෙන දේශපාලන ධාරාව බවට පත් වූයේ ශ්‍රී ලංකා නිදහස් පක්ෂය යි.ඒ නිසා ශ්‍රි ලංකා නිදහස් පක්ෂයේ දේශපාලනය හැඳින්වෙන්නේ ‘මැද මාවතේ දේශපාලන යන නමින්.එය විශේෂයෙන් ම ධනේශ්වර හා සමාජවාදී කඳවුරු දෙකට ම මැදි වූ දේශපාලන ප්‍රවාහයක්. 1956 පසු රාජ්‍ය බලය ලබා ගත් මහජන එක්සත් පෙරමුණු රජය යටතේ මෙම මැද මාවතේ දේශපාලනය ශ්‍රී ලංකාව තුළ බෞතිස්ම ලැබූ බවයි පැහැදිලිවම දක්නට ලැබෙන්නේ.විශේෂයෙන් ම සෝවියට් දේශය, මහජන චීනය ඇතුළු සමාජවාදී රටවල් රැසක් සමඟ ශ්‍රී ලංකාව තානාපති සබඳතා ඇති කර ගන්නේ මෙම නව දේශපාලන සංස්කෘතිය ට අනුගත වෙමින්. මීට ආවේණික ආර්ථික උපාය මාර්ගය වූයේ ‘මිශ්‍ර ආර්ථිකය යි’.ශ්‍රී ලංකාව වැනි නව නිදහස් රටවල ශක්තිමත් දැවැන්ත ව්‍යපාරික පන්තියක් දක්නට ලැබෙන්නේ නැහැ. එසේ සිටියත් රටේ යටිතල පහසුකම් සංවර්ධනය සිදු විය යුත්තේ රාජ්‍ය අංශයෙන් බවට විවාදයක් තිබුණේ නැහැ. ඊට හේතුව ශ්‍රී ලංකාව වැනි රටවල පසුගාමී පෞද්ගලික ප්‍රාග්ධනය නොයෙදීමයි.මේ නිසා රටේ මංමාවත්, විදුලිය, ජල යෝජනා ක්‍රම, වාරිමාර්ග සංවර්ධනය ආදී මේ සියල්ල රාජ්‍ය අංශයේ මැදිහත් වීමෙන් සිදු කළ යුතු වෙනවා. මීට අමතරව ආර්ථිකය මෙහෙය වන ප්‍රධාන මර්මස්ථාන රජය සතු විය යුතු ය යන මතය ට ඉහළ පිළිගැනීමක් ලැබී තිබුණා.මේ නිසා 1956 පසු යුගය රාජ්‍ය අංශය ශක්තිමත් වූ රාජ්‍ය ආයෝජන වැඩි වූ යුගයක් ලෙසයි හැඳින්වෙන්නේ. මෙය සමහර අය රාජ්‍ය ධනවාදය ලෙසින් ද හඳුන්වනු ලබනවා.මෙය කෙසේ නමුත් වමට හා දකුණට බර නොවූ මැද මාවතේ දේශපාලනය රාජ්‍යකට හානි දායක නොවන බවට පිළිගැනීමක් එදා තිබුණා. ශ්‍රී ලංකාව නිදහස ලබන විට මේ රටේ බිහි වූ ප්‍රධාන පක්ෂය වන එක්සත් ජාතික පක්ෂයට විකල්ප වූ ප්‍රධාන දේශපාලන ධාරාව ලෙස හ්‍රී ලංකා නිදහස් පක්ෂය ස්ථාපිත වන්නේ මේ වෙනස් වූ දේශපාලන පිළිගැනීම සමඟයි.ඒ සමඟම රට ගමන් කරන්නේ රාජ්‍ය අංශය ශක්තිමත් වූ ආර්ථික වැඩ පිළිවෙළක අනුගත වෙමින්. උදැල්ලේ සිට බෙහෙත් පෙත්ත දක්වාත් රාජ්‍ය සංස්ථා බිහිවන්නේ මෙම වැඩ පිළිවෙල සමඟින්.මෙසේ තොග ගණනින් බිහි වන බහුතර රාජ්‍ය ආයතන පසු කලෙක පාඩු ලැබීමත් සමඟ ම එම ආයතනවල බර පැන මහා භාණ්ඩගාරයට දැරීමට සිදු වුණා. ඊට හේතුව සුදුසුකම් ලත් කළමනාකරුවන් වෙනුවට දේශපාලන හිතවතුන් රාජ්‍ය ආයතනවලට පත් කිරීම නිසායි.එය මිශ්‍ර ආර්ථිකයේවත්, මැද මාවතේ දේශපාලනයේවත් වරදක් නොවෙයි. කලක් ඇවෑමෙන් මැද මාවතේ දේශපාලනය වෙනස් වී මිශ්‍ර ආර්ථිකය විකෘති ආර්ථිකය ආදේශ වීමත්, මහා භාණ්ඩාගාරයට බරක් වුණා. මේ දේශපාලනය වෙනස් වූයේ 1977 දේශපාලන පෙරළියත් සමඟ. ඊට විවෘත වෙළෙඳ පොළ ආර්ථිකය ආදේශ වීමෙන් මැද මාවතේ මධ්‍යස්ථ ස්වරූපය වෙනස් වී මිශ්‍ර ආර්ථිකය ක්‍රමයෙන් අහෝසි වීමට පටන් ගත්තා. එය සිදු වූයේ මිශ්‍ර ආර්ථිකයේ වරදින් නොවෙයි. වැරදි දේශපාලන භාවිතයෙන්.එහෙත් මීට වසර කීපයක ට පෙර ඇති වූ දරුණු ලෝක ආර්ථික අවපාතය හමුවේ යළි මැද මාවතේ දේශපාලනයට හා මිශ්‍ර ආර්ථිකයට අලූත් වටිනාකමක් ලැබී තිබෙනවා. දැන් ඇමෙරිකාවට පවා එහි වටිනාකම තේරිලා. ඇමෙරිකාවේ සමහර පෞද්ගලික බැංකු බිඳ වැටෙන විට ඒවා බේරා ගැනීමට සිදු වුයේ රාජ්‍ය භාණ්ඩාගාරය මැදිහත් කර ඇමෙරිකානු රජයට යි.මේ නිසා රාජ්‍ය අංශය දිය කර පෞද්ගලික අංශයට සියලු දොරගුළු විවෘත කර වෙළෙඳ පොල ආර්ථිකයට යොමු වු රටවලට රාජ්‍ය අංශය සතුව ද යම් ආර්ථික ශක්තියක් රදවා ගත යුතු බව කල්පනා වූයේ මෙම ලෝක ආර්ථික අවපාතයක් සමඟයි.ආර්ථිකයේ සියල්ල රාජ්‍ය අංශය සතු විය යුතු බව මින් අදහස් කරන්නේ නැහැ. එහෙත්, රාජ්‍ය අංශය යම් මට්ටමකින් පවත්වා ගෙන යායුතු බවට ධනේශ්වර ලෝකයේ පවා පිළිගැනීමක් ඇති වෙලා. මෙවන් ජාත්‍යන්තර පරිසරයක මැද මාවතේ දේශපාලනයට හා මිශ්‍ර ආර්ථිකයට ලැබී තිබෙන්නේ මීට පෙර නොලැබුණු වටිනාකමක්. එහි ගෞරවය ශ්‍රී ලංකා නිදහස් පක්ෂයට ද හිමි වෙනවා.මේ වන විට ශ්‍රී ලංකා නිදහස් පක්ෂය පිළුණු නොවූ දේශපාලන දැක්මක් සහිත පක්ෂයක්. වත්මන් රජයේ ප්‍රධාන පක්ෂය වී තිබෙන්නේ ද එම පක්ෂයයි. ශ්‍රී ලංකා පාර්ලිමේන්තුවේ ශ්‍රී ලංකා නිදහස් පක්ෂයෙන් මෙතරම් මන්ත්‍රීවරුන් පිරිසක් තේරි පත් වූ යුගයක් දක්නට ලැබෙන්නේ නැහැ. එහි ගෞරව එම පක්ෂයේ වත්මන් නායක ජනාධිපති මහින්ද රාජපක්ෂ මහතාට හිමි විය යුතුයි. සංඛ්‍යත්මකව මන්ත්‍රිවරුන්ට මෙන් ම දේශපාලන වැඩ පිළිවෙළක් ලෙස මැද මාවතේ දේශපාලනයට ද අද අලූත් වටිනාකමක් ලැබී තිබීම අඩුවෙන් තක්සේරු කළ යුතු වන්නේ නැහැ.එහෙත් ශ්‍රි ලංකා නිදහස් පක්ෂය තම දේශපාලන මාවත අමතක කර තිබේ ද යන ප්‍රශ්නය මතු වෙලා. මේ ආණ්ඩුව නියෝජනය කරන ප්‍රධාන පක්ෂයක් වන්නේ ශ්‍රී ලංකා නිදහස් පක්ෂය යි. එහෙත් ඔවුන් ආණ්ඩුව ඇතුළේ ම විවිධ දේශපාලන මතවාද කතා බහ කරන, අද මේ ආණ්ඩුව මෙතැන් සිට ඉදිරියට ගමන් කළ යුතු මාවත සම්බන්ධයෙන් සංවාදයකට පිවිස තිබෙන්නේ ආණ්ඩුව නියෝජනය කරන කුඩා පක්ෂ බවයි අපට පෙනෙන්නේ.ඔවුන් විවිධ වැඩසටහන් යෝජනා කරමින් සිටිනවා. එහෙත් මේ සියල්ලට ම වඩා ප්‍රබල මාවතක් ශ්‍රී ලංකා නිදහස් පක්ෂය සතු බව අමුතුවෙන් කිව යුතු නැහැ. ශ්‍රී ලංකා නිදහස් පක්ෂයේ අය මැද මාවත ගැන කතා නොකිරීම නිසා විවිධ පැතිවලින් අතුරු පාරවල් මතු වෙලා.එම අතුරු පාරවල් හෙළි පෙහෙළි වන විට මැද මාවත වල් බිහිවෙමින් පැවතීමට ඉඩ දීම එතරම් හොඳ දේශපාලන සම්ප්‍රදායක් වන්නේ නැහැ. මේ නිසා තම පක්ෂයේ මාවත මේ මොහොතේ නිවැරදි දැක්මක් සේ ඉදිරියට ගැනීම ශ්‍රී ලංකා නිදහස් පක්ෂයේ වගකිව යුත්තන්ගේ වගකීමක්.යුද ජයග්‍රහණයකින් පසු සාමකාමී වූ රටක ආර්ථික හා දේශපාලන ගමන් මග මැද මාවතට ගළපා ගැනීම තරම් හොඳ මාවතක් මධ්‍යස්ථව කල්පනා කරන කෙනකු ට තිබේ ද යන්න ප්‍රශ්නයක්. එසෙනම් ආණ්ඩු පක්ෂයෙන් ම මතු වී තිබෙන වත්මන් දේශපාලන සංවාදය තුළින් තම පක්ෂය ට ආවේණික මතවාදය මතු කර නොගන්නේ මන්දැයි කියන්න දන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=f1405222</link>
    <topic>ප්‍රේමය කියන්නෙ බෝසත් ගුණයක්</topic>
    <author/>
    <content>‘සුපිපි මලේ පාට අරන්, දේදුන්නෙන් ආ කුමරි’ ඇගේ කවි පදවැල් පළමුවරට ගීතයට නැඟුණේ එසේය. ඒ මෙයට බොහෝ කලකට පෙරයි. කවියට නිබඳව පෙම් කළ ඈ අද ගීත රචිකාවියකි. ජාතික රූපවාහිනී සංස්ථාවේ ආගමික වැඩසටහන් අංශයේ නියෝජ්‍ය අධ්‍යක්ෂවරියක වුවත් ඇගේ සිත පෙම් කරන්නේ පිටු පුරා අකුරු වන ගී පදවැල්වලටය. ඇය සුරම්‍යා මාපිටිය අලුත් වැඩකට හා හා පුරා සූදානම් වන ආදරණීය සුරම්‍යාගේ තොරතුරු අද රසමංජරියට මෙසේ එක් විය.කුමක්ද ? මේ අලුත් කටයුත්ත....මගේ නවතම ගී පද රචනා ඇතුළත් සුන්දරයාණෙනි’ සංයුක්ත තැටිය රසිකයන් අතට පත් කිරීමේ සොඳුරු මොහොත ‘අළුපාට හැන්දෑව’සංයුක්ත තැටිය නිකුත් කර වසර දහයකට පසුවයි මේ ගීත තැටිය නිකුත් කරන්නේ. ඒ වෙනුවෙන් පෙම් කවක් ලියූ සුරම්‍යා නමින් ප්‍රසංගයක් මේ මස 27 වැනිදා සවස 6.30ට බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වෙනවා.කොහොමද, මේ ප්‍රසංගය සංවිධානය වන්නේ?මෙය සංවිධානය කරන්නේ මමමයි. මගේ මහත්තයාගෙන් ඒ සඳහා විශාල සහයෝගයක් ලැබෙනවා. ඔහුගේ පෙලඹවීම මතයි මෙවැනි කටයුත්තකට මුල පිරුවේ. සුන්දරයාණෙනි ගී තැටිය සමඟ මිහිරිම මතක නමින් ගී පද සංග්‍රහයක්ද මෙදිනම දොරට වඩිනවා.අමරසිරි පීරිස්, කරුණාරත්න දිවුල්ගනේ, නිරෝෂා විරාජිනී, උරේෂා රවිහාරි, ඉන්දිකා උපමාලි, සශිකා නිසංසලා, දර්ශන රුවන්, සමන් ලෙනින්, ශම්මිකා අමානි, රූනි, තිස්ස ජයවර්ධන, තුෂාරි බොලුකඳුර මෙහි ගීත ගායනයෙන් එක්වෙනවා. සංගීත අධ්‍යක්ෂණය දර්ශන රුවන් විසින් චන්න උපුලි රංගායතනයේ රැසකින්ද මේ ප්‍රසංගය වර්ණවත් වෙනවා.අළුපාට හැන්දෑව නිකුත්කර මෙතරම් කාලයක් නිහඬව සිටියේ ඇයි?වරින් වර ගීත කිහිපයක්ම රචනා කළා. ඒ අතරම ටෙලිනාට්‍ය තේමා ගීත කිහිපයක් ද නිර්මාණය කළා. ඉස්සරහට යන්න ටෙලි නාට්‍යයේ තේමා ගීතයට ඉහළ ප්‍රතිචාර ලැබුණා. ඒත් ගී තැටියක් කරන්න තරම් ආසාවක් තිබුණේ නැහැ.පසුව හිතුණා නිහඬව ඉන්නවාට වඩා රසවිඳින්න පුළුවන් ගීත ටිකක් රසිකයන්ට තිළිණ කරන එක හොඳයි කියලා. මෙය කිසිම ලාභ අපේක්ෂාවකින් කරන ප්‍රසංගයක් නොවෙයි. මෙය හොඳ රසිකත්වයට කරන උපහාරයක්. මේ ප්‍රසංගය පවත්වන්නේ සම්පූර්ණයෙන්ම නොමිලේ. ගීත රචකයන් තමන් රචනා කළ ගීත එක් කර ප්‍රසංග පවත්වනවා අඩුයි.; ඒත් ඔබ.....මම මේ කරන්නේ උඩුගංබලා පිහිනන එක. අද ක්ෂේත්‍රයේ මෙහෙම වැඩක් කරන එක අමාරුයි. කලකිරුණ අවස්ථා එමට තියෙනවා. ඉන්දියාවෙන් හරි වෙන රටකින් හරි කලාකරුවෙක් ආවොත් ඒ ප්‍රසංගවලට අනුග්‍රහය දක්වන්න ඕනෑතරම් අය ඉන්නවා.ඒත් කියන්න කනගාටුයි අපේ රටේ සම්පත්වලට අද තැනක් නැහැ. ගීත කලාව විනාශ වෙන්නත් එය එක් හේතුවක්. සියුම් රසිකත්වයක් තියෙන පිරිසට මෙහෙම දෙයක් හරි පිරිනමන්න ඕනේ. මට මෙවැනි ප්‍රසංග පවත්වලා අලුතින් ජනප්‍රිය වෙන්න දෙයක් නැහැ. මගේ නම යම්තාක් දුරට හරි රසිකයන් අතර රැඳිලා තියෙනවා.’සුහදයාණනි’ ගීත කොපමණ අඩංගුද?ගීත 16ක් තියෙනවා. අලුත්ම නිර්මාණ ජනප්‍රිය ගායක ගායිකාවගේ හඬින් ගැයෙන.මේ වනවිට ගීත කීයක් රචනා කරලා තියෙනවාද?මගේ මතකයේ හැටියට ගීත 300කට ආසන්නයි.මතකද රචනා කළ පළමු ගීතය,මම පාසැල් කාලේ ඉඳන්ම කවි ලිව්වා. ඒ අතර නිසැඳැස් තිබුණා. අදටත් මම ලියූ කවි ලොකු ෆයිල් එකක් තියෙනවා. මේ නිසඳැස් දුටු බොහෝ දෙනෙක් කිවුවා. මේවා ගැළපෙන්නේ ගීතවලට කියලා. ඒ අනුව පළමු ගීත රචනාව නිර්මාණය වුණා. සුපිරි මලේ පාට අරන් කියන ගීතය මල්කාන්ති නන්දසිරි සහ ඇගේ දියණිය ගායනා කළේ.ඔබ ගීත ලියන්නේ ජනප්‍රිය අයට විතරද?අලුතින් එන අයටත් ගීත ලියලා තියෙනවා. ඒත් අලුතින් ක්ෂේත්‍රයට එන අයගේ ගීත ජනප්‍රිය වෙනවා අඩුයි. අපේ ගීත රචනාවට අපි ආදරෙයිනේ. ඉතිං ජනප්‍රිය හා දක්ෂ ගායක ගායිකාවන් වෙනුවෙන් ගීත රචනාවක් නිර්මාණය කරන්න තමයි වඩාත් කැමැති. ඒත් ගම්වල ඉන්න දක්ෂතාවය තියෙන අලුතින් ක්ෂේත්‍රයට එන අයටත් මම ගීත රචනා කර තිබෙනවා. ඒ අයවත් දිරිගන්වන්න අවශ්‍යයිනේ.ගීතයක අයිතිය කාටද?ගීතයක් කියන්නේ සාමූහික කලාවක් මම ගීතයක් ලිව්වටවැඩක් නැහැ. එයට ‍ෙහාඳ සංගීතයක් නැත්නම්, සුභාවිත ගීතයක් බිහිවන්නේ නැහැ. හොඳ හඬක් නැත්නම් ගීතයට ප්‍රාණය දෙන්නේ සංගීතය හා හඬ. ඒ අනුව ගීතයක් කියන්නේ සුසංයෝගයක්. ගීතයේ අයිතිය පිළිබඳ ගැටලු ඇතිකර ගත යුතු නැහැ.ඔබේ ගීත විවිධ තේමාවන් ස්පර්ශ කළා. මේ නව ගීත වලට පසුබිම් කරගන්නේ කුමක්ද?ප්‍රේමය, ප්‍රේමයේ අපි නොදුටු තවත් පැතිකඩක් මේ සෑම ගීතයකින්ම විද්‍යාමාන වන විදිහටයි රචනා කළේ. ප්‍රේමය කියන්නේ බෝසත් ගුණයක් එය සාංසාරික ආත්මීය බැඳීමක්. මැරෙන තුරු පවතින දෙයක්. සමහරු කියනවා අපේ ප්‍රේමය විවාහයෙන් කෙළවර වුණා කියලා.ප්‍රේමය විවාහයෙන් කෙළවර කරන්න පුළුවන් නම් එතැනින් එහාට ප්‍රේමයක් නැහැ. මේ නිසා ප්‍රේමය තුළ ඇති සංවේදීකම, ආධ්‍යාත්මික බැඳීම මේ ගීත වලට ඇතුළත් කළා. යශෝධරා කුවේණි වැනි චරිත ඇසුරින් ප්‍රේමයේ තිබෙන ගුණාංග ඉස්මතු කරන්න ම උත්සාහ ගෙන තිබෙනවා. සුහදයාණෙනි ගී තැටිය රසවිඳින ඔබට එය වටහාගන්න හැකිවේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=f1405223</link>
    <topic>ප්‍රතිභාවෙන් පිරිපුන් කවිතා</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාවේ උසස් අධ්‍යාපන අමාත්‍යාංශය ‍යටතේ පවත්නා විශ්වවිද්‍යාලවල සහ උසස් තාක්ෂණ අධ්‍යාපන ආයතනයන්හී ඉගෙනුම ලබන අතිදක්ෂ විද්‍යාර්ථීන්ගේ විවිධ කුසලතා සංවර්ධනය කිරීම සඳහාත්, ප්‍රදර්ශනය කිරීමට සහ එළිදැක්වීමට අවස්ථාව සලසාදීම සඳහාත්, එම කුසලතා ඇඟැයීම සඳහාත් උසස් අධ්‍යාපන අමාත්‍යාංශය විසින් නිර්මාණය කරන ලද කවිතා talent වැඩසටහනේ අතිසාර්ථක දෙවැනි අදියර මේ වන විට පැවැත්වේ.කුසලතාවන්ගෙන් පිරි නිර්මාණශීලී උගත් තරුණ පරපුරක් ජාතියට දායාද කිරීමේ පරමාර්ථය පෙරදැරීව ක්‍රියාත්මක කරන කවිතා talent වැඩසටහනේ ජයග්‍රාහකයන් තෝරා ගන්නා සිංහල මාධ්‍යයේ අවසන් මහා තරඟය මෙම 22 දාත් දමිළ මාධ්‍යයේ අවසන් මහා තරගය 24 වැනිදාත් බණ්ඩාරනායක සම්මන්ත්‍රණ ශාලාවේදී පැවැත්වීමට සියලු කටයුතු මේ වන විට සුදානම් කර තිබේ.විශ්වවිද්‍යාල හා විශ්වවිද්‍යාල මණ්ඩප 22 ක් සහ උසස් තාක්ෂණ අධ්‍යාපන ආයතන 17 ක සිසුන් මේ තරඟාවලිය සඳහා සහභාගී වී තිබේ.කවිතා talent වැඩසටහන මඟින් අමාත්‍යාංශය අරමුණු කිහිපයක්ම සාක්ෂාත් කර ගැනීමට උත්සහ දරයි. 21 වැනි සියවසේ අභියෝග ජයගත හැකි විවිධ කුසලතාවන්ගෙන් පිරුණු උගත් නිර්මාණශීලී පරපුරක් බිහි කිරිම, උගත් පරපුරට විවිධ කුසලතා වර්ධනය කර ගැනීමට අවස්ථාවක් සලසා දීම, කුසලතා එළිදැක්වීමට හා ප්‍රදර්ශනය කිරීමට අවස්ථාවක් සලසා දීම, කුසලතා පිරි උගත් තරුණ තරුණියන් ලොවට හඳුන්වා දීම ඔවුන් ඇඟයීමට ලක් කිරීම හා සම්මාන ප්‍රදානය කිරීම මෙහි අරමුණු වේ.මෙවර සම්මාන උළෙල සිංහල මාධ්‍ය තරඟ අංශ 14 කින්ද දෙමළ මාධ්‍ය තරඟ අංශ 14 කින් ද පොදු තරඟ ( (චිත්‍ර සහ ඡායාරූප) අංශ දෙකකින්ද සමන්විත වේ. මේ සෑම තරඟ අංශයක් සඳහාම ප්‍රථම ස්ථානයට රුපියල් ලක්ෂයක් හා සම්මානයක් සහ සහතික පත්‍රයක් පිරි නැමේ.දෙවන ස්ථානයට රුපියල් හැත්තෑපන්දහසක් හා සම්මාන සහතික පතක් ප්‍රදානය කෙරේ. තෙවැනි ස්ථානයට රුපියල් පනස්දහසක් සහ සම්මාන පත්‍රයක් ප්‍රදානය කෙරේ. සෑම අංශයකටම විශේෂ කුලසතා දැක් වු තරඟකරුවන් උපරිමය 10 කට යටත්ව විශේෂ කුසලතා සහතික ප්‍රදානය කිරීමට නියමිතය.කවිතා talent වැඩසටහන් අධ්‍යක්ෂකවරයා ලෙස මහාචාර්ය සුනිල් ආරියරත්න මහතා කටයුතු කරන අතර සංගීත අංශයේ අධ්‍යක්ෂකවරයා වන්නේ ආචාර්ය රෝහණ වීරසිංහ මහතායි. නර්තන අංශයේ නේමාලී බුදවත්ත, නිවේදන අංශයේ නිව්ටන් ගුණරත්න, සාහිත්‍ය අංශයේ බුද්ධදාස ගලප්පත්ති, හාස්‍ය උත්පාදක අංශයේ රොඩ්නි වර්ණකුල, ඡායාරූප අංශයේ එස්.එච්.සරත් මහත්ම මහත්මීහු අධ්‍යක්ෂකවරුන් ලෙස කටයුතු කරති.උසස් අධ්‍යාපන අමාත්‍යාංශය සංවිධාන කරන කවිතා talent වැඩසටහන මගින් සරසවි සිසුවා ගැන සමාජයේ ඇති දුර්මතයන් බිඳ දැමීමට පියවර ගනු ලබයි. සරසවි සිසුවාගේ සැබෑ තත්ත්වය ජනතාව අතරට ගෙන යන්නට කවිතා වැඩසටහනට හැකියාවක් ලැබී තිබේ.කවිතාවෙන් බිහි වන අපේ දරුවන්ට හෙට දවසේදී ලොව ජයගන්නට ශක්තිය ලැබේවායි අපේ පැතුමයි.    .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=f1405224</link>
    <topic>මම මිනිස්ටාර්කෙනෙක්</topic>
    <author>- තිලානි ශානිකා විතානාච්ච්</author>
    <content>පුංචි තිරය ඔස්සේ මෙන්ම රිදී තිරයෙහිද ද රඟපාමින් ඔබ හමුවට පැමිණෙන ජනිත් වික්‍රමගේ මෙවර ඔබ හමුවට පැමිණෙන්නේ වේදිකාවෙහි රඟමිනි. ඒ ‘මිනිස්ටාර්’ වේදිකා නාට්‍යයේ ‘මිනිස්ටාර්’ ලෙස රංගනයෙහි නිරත වෙමිනි. ‘මිනිස්ටාර්’ වේදිකා නාට්‍යයෙහි නිෂ්පාදක ලෙසද කටයුතු කරන ඔහු වේදිකාවේ ලබන්නා වූ නැවුම් අත්දැකීම පිළිබඳ රසමංජරියට කළ කතාබහකි මේ.‘මිනිස්ටාර්’ වේදිකා නාට්‍යය රංග ගත වෙන්නේ කවදාද? කොහේද?ප්‍රසිද්ධ වේදිකාවේ රඟන මගේ පළමු වේදිකා නාට්‍යය වෙන්නේ ‘මිනිස්ටාර්’. එහි මංගල දර්ශනය 24 වැනිදා ලුම්බිණි රඟහලේ දී සවස 6.30 ට පැවැත්වෙනවා. මේ වේදිකා නාට්‍යයේ පළමු දවස වෙන් කරලා තියෙන්නේ ආරාධිත අමුත්තන් සඳහායි. 25 වැනිදා දර්ශනය වෙන් කරලා තිබෙන්නේ මහජනතාව සඳහායි.‘මිනිස්ටාර්’ වේදිකා නාට්‍යයේ ඔබේ පවුලේ අයත් රඟපානවා නේද?මේ වේදිකා නාට්‍යය අධ්‍යක්ෂණය කරන්නේ අපේ තාත්තා. රංගනයෙන් මම වගේම අම්මත් සහභාගිවනවා. කාලයක ඉඳලා තාත්තාගේ හිතේ තිබුණු අදහසක් තමයි මේ විදියට වේදිකාවට නැඟෙන්නේ.ඒ අනුවයි චාලක රණසූරිය ‘මිනිස්ටාර්’ පිටපත ලියන්නේ. අප තිදෙනා වගේම සරත් චන්ද්‍රසිරි, සම්පත් තෙන්නකෝන්, පි‍්‍රයන්ත සෙනෙවිරත්න කියන ප්‍රවීණ රංගන ශිල්පීන් කිහිපදෙනාත් මෙහි රංගනයෙන් දායක වෙනවා. එවැනි ප්‍රවීණ ශිල්පීන් රැසක් සමඟ වේදිකාවේ රඟපෑමට ලැබීම මගේ ජීවිතයේ දී මට හිමි වූ භාගයක් ලෙසයි මා දකින්නේ.වේදිකාවේ රඟනයෙහි යෙදෙන පළමු අවස්ථාව පිළිබඳ මොනවගේ හැඟීමක් ද ඔබට තිබෙන්නේ ?බොහෝ රසිකයන් මාව හඳුුන ගත්තේ පුංචි තිරයෙන් වගේම රිදී තිරයෙන්. ඔවුන්ට වේදිකාවේදි මාව අලුත් කෙනෙක් ලෙස පෙනනත් වේදිකාවේ රඟපෑම මා ආරම්භ කරන්නේ පාසල් වේදිකාවෙන්. ඒ රත්නා ලාලනී ජයකොඩි කියන මගේ ගුරුතුමිය යටතේ. කොහොම නමුත් ප්‍රසිද්ධ වේදිකාවට පිවිසෙන පළමු වතාව නිසා යම් චකිතයක් මගේ සිතේ් නැතිවා නොවෙයි.වේදිකාවේ රඟපෑම ඔබට ලෙහෙසි පහසු කටයුත්තක් වුණාද?වේදිකාව කියන්නේ ටෙලි මාධ්‍යය වගේ මාධ්‍යයක් නොවෙයි. සජීවී මාධ්‍යයක්. අපේ රඟපෑමට ප්‍රතිචාර ඒ අවස්ථාවේම ලැබෙන මාධ්‍යයක්. එහි රඟපෑමෙදී මෙතෙක් පුංචි තිරයේදි කළ මගේ රඟපෑමේ අනන්‍යතාවත් රැක ගනිමින් රඟපෑමට නිතරම මා උත්සාහ ගත්තා. එහිදි මැයි මාසයේ වගේම ඊට පෙරත් නියැළුණ කටයුතු රැසකට නැවැතීමේ තිත තබලයි මා මේ චරිතයට සූදානම් වුණේ. මම හිතන්නේ මගේ මහන්සිය අපතේ නොගිය බවයි. කොහොම නමුත් මා හොඳට රඟපානවාද නැද්ද කියලා තීරණය කළ යුත්තේ ප්‍රේක්‍ෂයන්.ඇයි මේ වේදිකා නාට්‍යය ට ‘මිනිස්ටාර්’ කියන නම තිබ්බේ ?‘මිනිස්ටාර්’ හෙවත් ඇමැතිතුමා කියන අදහසයි මෙහිදි මූලික වන්නේ. හුඟක් වෙලාවට අද ඇමැතිවරුත් ස්ටාර්ස්ලා ගණයට වැටුණු අය බවට පත් වෙලා. ඔවුන්ට අවශ්‍ය වෙලා තියෙන්නේ ඉස්සර දේශපාලකයන් වගේ සමාජය ට සේවයක් කරලා නිශ්ශබ්දව සිටීම ට නොවෙයි. කැපී පෙනීමටයි. ඒ නිසා මේ පවතින ක්‍රමය ඇතුළේ දේශපාලනඥයකුට හොඳ පුද්ගලයෙක් වෙන්න පුළුවන් ද කියලයි අපි මේ නිර්මාණයෙන් ප්‍රධාන ලෙස ම කතාබහට ලක් කරන්නේ.වේදිකාව වගේ මාධ්‍යයකට මුදල් යෙදවීම නිෂ්ඵල දෙයක් බවයි බොහෝදෙනා පවසන්නේ?මම ඒක විශ්වාස කරන්නේ නැහැ. කලාව ඔස්සේ අපි හොඳ දෙයක් කළොත් ඒක මිනිස්සු නරඹනවා. ඒ කාරණය කුමන කලා මාධ්‍යයකටත් පොදුයි. අපේ රටේ මිනිස්සු කලාවට ආදරෙයි. අපි හරි දෙයක් ඔවුන්ට නොදෙන එකයි ප්‍රශ්නයක ට තියෙන්නේ.වේදිකාවේ රඟපෑමෙන් පස්සේ ඔබ පුංචි තිරයේ රඟපෑමෙන් ඈත් වේවිද ?‘මිනිස්ටාර්’ වේදිකා නාට්‍යයේ නම් මා දිගටම රඟපානවා. ඒ නිසා කාලයක් යනතුරු අලුත් වේදිකා නාට්‍යයකට සම්බන්ධ වීමට මට නොහැකි වේවි. එහෙම වුණණා කියලා මට පුංචි තිරය නම් අමතක කළ නොහැකි වේවි. තිලානි ශානිකා විතානාච්චි.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=f1405225</link>
    <topic>ඒ කාලෙ මට හැමෝම කිව්වෙ යකඩයා කියලයි</topic>
    <author>ඉරෝෂිණී දීපිකා ඡායා - සමන්ත වීරසිරි</author>
    <content>කොත්මලේ සොඳුරු ගම්බිම් අතරින් ළා හිරු කිරණ එබිකම් කරන මොහොත එළැ‍ඹුණා. කඳුගැට නඟිමින්, තැනිතලා බිම් පසු කරමින් ලහිලහියේම ඇදී එන වාහනය දිහා හැමෝම වාගෙ ඕනෑකමින් බලාගෙන හිටි‍යා.“ඔය නම් එන්නෙ ෂුවර් එකටම යකඩයා තමා. එන විදිහෙන්ම කිව්වැහැකි.” දිසාපති කාර්යාලයේ රැඳී සිටි එකකු පවසද්දි තව එකෙක් ඇහුවෙ “යකඩයා කියන්නෙ කාටද? උදැල්ලටද?” කියලයි.එදා භද්‍ර යෞවනයකුව සිටි සමයේදී යකඩවලින් විශ්වකර්ම පෙළහර පෑ යකඩයකු වූ මොහු, වඩනම්බි ආරච්චිගේ ජයසිංහ නමින් ජන්ම ලාභය ලැබුවා. ඒ 1938 අප්‍රේල් මස 27 වැනිදා දවසකයි.මාතර උයන්වත්ත ප්‍රදේශයේ ගම්වැසියන් වුණ සංඝදාස මහත්මයත්, බේබි‍හාමි මාතාවත් ඔහුගේ මාපියන්. සංඝදාස මහත්තයා වාරිමාර්ග දෙපාර්තමේන්තුවෙ සේවය කළ නිලදරුවෙක්. මව දරුමල්ලොත් බලාගෙන, ඔවුන් හදාවඩාගෙන ජීවත් වුණා. ආදරය, කරුණාව, දයාව, රැකවරණය දෝර ගලාගෙන ගිය මේ පුංචි පවුල හැමෝටම ආදර්ශයක් වුණා.කෙමෙන් කෙමෙන් කාලය ගතවුණා. අකුරු කරන්නට තක්සලාවට යන දවසත් උදාවුණා. එදා ‍උදෙන් ම අම්මා හදාදුන් කිරිබත් කෑල්ලක රස විඳින වඩනම්බි, අම්මගෙත්, තාත්තගෙත් අතේ එල්ලිලා ගමේ පාසල වුණ උයන්වත්ත පාසලට යන්නෙ හරිම උද්‍යෝගයෙන්.ඒ උද්‍යෝගයේ මහිමය ඔහුට අත්විඳින්න හැකියාව ලැබුණෙ ශිෂ්‍යත්ව විභාගෙට මුහුණදීලා ලකුණු රැස්කර ගත්ත දවසෙදියි. ශිෂ්‍යත්ව ප්‍රතිඵල ආව ද‍වසෙ ප්‍රතිඵල දැනගත්ත වඩනම්බිගෙ හිතේ සතුට නිම්හිම් නැතිවුණා. පාසල ඇරිය ගමන්ම මිටෙන් ඇරි කුරුල්ලකු වගේ නිවෙසටම දුවන මේ පුංචි ‍කොලු පැටියා, අම්මත් එක්ක ඒ බව කිව්වෙ සතුටෙන් ඉපිලෙමින්.“අම්මේ, මං ශිෂ්‍යත්වය ඉහළින් ම සමත්.” අම්මා වඩනම්බිව තුරුලු කරගෙන තම තමන්ගෙ සිත්වල ජනිත වුණ සතුට භුක්ති වින්දා. කොහොම වුණත් එවර මාතරින්ම ශිෂ්‍යත්වය සමත් වුණ සිසුවා බවට පත්වුණෙත් වඩනම්බි විතරමයි. ඒත් ඒ කාලෙ හැටියට නම් ඒක මහ ඉහළින් සමරන්න ඕන කාරණයක් වුණේ නෑ. කෙසේ වෙතත් මෙහි ප්‍රතිඵලයක් විදිහට ඔහුට තෙලිජ්ජවිල මධ්‍ය මහා විද්‍යාලයට ‍යන්න අවස්ථාව උදා වුණා.“ඒ කාලෙදි මං බෝඩිමක නතරවෙලයි පාසල් ගියේ. පාසල් කාලෙදි මං ඉගෙන ගන්න දේවලට අමතරව බාහිර ක්‍රියාකාරකම්වලත් නිරතුරුවම සිත යොමු කළා. නිවාඩුවට ගෙදර ආවට පස්සෙ ගමේ යහළුවොත් එක්ක එකතුවෙලා කෙළිදෙලෙන් ගත කරනවා වගේම, බලු කපුටු දානයක් දෙන්නත් අපි ඒ කාලෙදි කටයුතු කළා.පාසලේදී එල්ලෙ, පාපන්දු, දැල්පන්දු, බැඩ්මින්ටන් වගේ එදා තිබුණු සෑම ක්‍රීඩාවක්ම කරන්න ක්‍රියා කළා. ඒ විතරක් නෙමෙයි, නාට්‍යවලත් රඟපෑවා. ඒ දවස්වල කරපු විජයාවතරණය කියන නාට්‍යයට මං බෙහෙවින්ම ඇලුම් කළා.ඒකෙ විජය රජ්ජුරුවන් වෙලා සිටිමින් කළ විකුම් අදත්, සිහිවෙනකොට අමරණීයයි. ඒ වගේම තමා මං පාසලේ වගේම බෝඩිමෙත් ප්‍රධාන ශිෂ්‍ය නායකයා වුණා. මේ සෑම දෙයක් අතරෙම ලියන කියන වැඩවලටත් එකතුවෙලා මං මගේ දක්ෂතා උපරිමයෙන්ම ඉෂ්ට කළා.. කෙටි කතා බොහොමයක් ලියන්න එදා හොඳ පන්නරයක් ලැබුණා. මං ලිව්ව සමහර කෙටිකතා ජනතා පත්තරෙත් පළවුණා.මගෙ පළමු වැනි කෙටි කතාව ජනතා පත්තරේ පළවුණ දවසෙ හිතේ ඇතිවුණ සතුට කියාගන්න බැරිතරම්. පුවත්පතේ පළවූ මගෙ පළමු කෙටි කතාව වුණේ ‘පක්ෂියා’ කියන කෙටි කතාවයි. ඊට පස්සෙත් මං කෙටි කතා බොහොමයක් ලිව්වා. පේරාදෙණිය විශ්වවිද්‍යාලයේ සිටි කාලෙදිත් කෙටි කතා තරගවලට ඉදිරිපත් වෙලා ඒවායින් ජයග්‍රහණ පවා අත්කර ගත්තා. එතෙක් කාලයක් ලියා එකතු කළ සෑම කෙටි කතාවක්ම එක්කාසු කරලා ප්‍රථමයෙන්ම ‘අනාථයෙක් සහ අභිසරුලියක්’ කියන කෘතිය ප්‍රකාශයට පත් කළා.නෙක් හැකියාවන්ගෙන් ඔපවත්වුණ වඩනම්බි, විශ්වවිද්‍යාලයට යන්නේ දහසක් බලාපොරොත්තු හිතේ එක්තැන් කරගෙනයි. හන්තානෙන් පිස එන මද පවන, මලින් බරවුණ ගසින් යුතු පරිසරයට ඔහු බොහෝසේ ඇලුම් කළා. නවක සිසුවකු ලෙස පේරාදෙණිය සරසවියට ගිය සන්ධියේදී, නවක වද අත්දැකීම් ඔහු දැක්කා.“විශ්වවිද්‍යාලයට ගිය මුල්ම දවස්වල මං මුහුණ දුන්න අත්දැකීමක් මට අද වගේ මතකයි. එදා අපට දේශන තිබුණෙ මාකස් කියන දේශන ශාලාවෙ. මං දේශනවලට ඇවිදගෙන යනකොට මගෙ ඉස්සරහින් ජ්‍යෙෂ්ඨයො පිරිසක් එනවා දැක්කා.මං ඒ වෙලාවෙ හිටියෙ අත්‍ කොට කමිසයක් ඇඳලා, සෙරෙප්පු දෙකකුත් දාගෙනයි. ජ්‍යෙෂ්ඨයො පිරිස මට නවතින්න කිව්වා. ඉන්නෙ මොන අවුරුද්දෙ ද ඇහුවා. මං කිව්වා පළමු අවුරුද්දෙ කියලා. එතන හිටිය එක් සිසුවෙක් කිව්වා ‘නෑ නෑ එයා ජ්‍යෙෂ්ඨයෙක්. අපි යං’ කියලා. කොහොම හරි මං නවක වදයෙන් බේරුණා. ඒත් මං අපේ අනෙක් සිසුන් නවක වදයට මුහුණ දුන් හැටි දැක්කා.”ඉතිහාසය විශේෂවේදී උපාධිය කළ වඩනම්බි, විශ්වවිද්‍යාල සමයේදී හොඳින් අධ්‍යාපන කටයුතුවල නිරතවුණා වගේම බාහිර ක්‍රියාකාරකම්වලත් නිරත වුණා. ඒ දවස්වල විශ්වවිද්‍යාලයේ බෞද්ධ සහෝදර සංගමය නමින් සංගමයක් ක්‍රියාත්මක වුණා. ඒකෙ ලේකම්වරයා වුණෙත් ඔහු. ඒ දවස්වල ඒ ප්‍රදේශයේ ඉදිකළ බෞද්ධ විහාරය තනන්න පොළොව සකස් කරන්න පවා ඔහු සිය සගයන් සමඟ එක්වුණා. ඒ සංගමයේ සමාජ මෙහෙවරක් හැටියටයි.1962 වසරේදී විශ්වවිද්‍යාල‍ දිවියෙන් සමුගන්නා වඩනම්බි, ගුරු වෘත්තිය තෝරා ගන්නවා. ඒ කාලෙ විශ්වවිද්‍යාලයෙන් පිටවන විටම විශ්වවිද්‍යාලය මඟින් ඒ සඳහා ඉඩකඩ විවර කර දීමේ තත්ත්වයක් තිබුණා. ඒ අනුව ඔහු 1934 වසරේදී ඇරැඹි ශෘන්ත ජෝන් බොස්කෝ කියන කතෝලික පාසලේ ගුරුවරයකු ලෙස මුල්ම පත්වීම ලැබුවා. ඔහු එහි යනවිට එය රජයට පවරාගෙනයි තිබුණෙ. ඒ වනවිට මේ පාසලේ බෞද්ධ ආගම අදහන සිසුන් 100ක් විතර හිටියා.මේ පාසලේ සිසුන්ට කතෝලික ආගම ඉගැන්නුවට, බෞද්ධ අයට බුද්ධාගම විෂය ඉගැන්නුවේ නෑ. බෞද්ධ දරුවන්ට යහපත් අනාගතයක් බිහිකළ යුතු යැයි සිතූ වඩනම්බි නමැති තරුණ ගුරුවරයා අලුත් වැඩකට අතගැහුවා.“මේ පාසල කිට්ටුව ශ්‍රීපාදය කියලා පන්සලක් තිබුණා. ඒ පාසලේ බෞද්ධ දරුවන් විනයෙන් පිරිහුණු අය බවට චෝදනා තිබුණු නිසා, ඒ අය පන්සල් එක්කගෙන යන්න අවසර දෙන්න කියලා මං විදුහල්පතිතුමාගෙන් ඉල්ලා සිටියා. බෞද්ධ ළමයි පිරිස එක්කාසු කරලා පෙරහරක් සංවිධානය කළා. එහෙම කරලා මං ඒ අය පෙරහරෙන්ම පන්සලට එක්කගෙන ගියා. ඒ අයට බෞද්ධ පිළිවෙත් අනුව කටයුතු කරන්න ඒ විදිහට මඟ පෙන්නුවා.”එම පාසලේ තුන් මසක ගුරු සේවයෙන් පසු ඔහු හෙට්ටිපොළ මහ විදුහලට මාරුවීම් ලබනවා. එම පාසලේ උසස් පෙළ ඉතිහාසය සහ ඉංග්‍රීසි විෂය ඉගැන්වීමට ඔහු කටයුතු කළා. ඊට අමතරව ඒ පාසලේ දරුවන්ට විවිධ ක්‍රීඩා ඉගැන්වීම්වල ද ඔහු නිරත වුණා. එහි ප්‍රතිඵලයක් විදිහට එම පාසලට ප්‍රථම වතාවට එම මණ්ඩලයේ වොලිබෝල් ශූරතාව දිනා ගැනීමට හැකියාව ලැබෙනවා. ඉන් අනතුරුව මාවතගම මධ්‍ය මහා විද්‍යාලයට මාරුවීම් ලබන වඩනම්බි, එම පාසලේ දරුවන්ට හොඳ ගුරුවරයෙක් වුණා. ඔවුන්ගේ හදවත් දිනා ගැනීමට මේ ගුරුවරයාට එතරම් කලක් ගතවුණේ නෑ.ඔහු එම පාසලට යන කාලය වන විට මේ විදුහලේ කවදාකවත් ක්‍රීඩා උත්සවයක් පවත්වලා තිබුණෙ නෑ. ඒ පාසලේ ළමයින්ට හැමදේම කියාදීලා ප්‍රථම වතාවට එහි ක්‍රීඩා උත්සවයක් පැවැත්වීමට ඔහු ක්‍රියා කළා. ඉනික්බිති වටරැක මහ විදුහලට විදුහල්පති පත්වීමක් ලැබීමට වඩනම්බිට හැකි වෙනවා. ඔහු එහි යනවිට එම විදුහලේ එතෙක් උ. පෙළ පන්ති පවත්වා තිබුණෙ නෑ. අවශ්‍ය උපකරණ, එම විෂයයන් ඉගැන්වීමට අවශ්‍ය ගරුවරු හොයාගෙන උ. පෙළ පටන් ගැනීමට ඔහු කටයුතු කරනවා.එම පාසලේ මාස එකොළහක සේවයෙන් පසු පශ්චාත් උපාධි අධ්‍යාපනවේදී විභාගයට පෙනී සිටීම සඳහා ඔහු කටයුතු කළා. ඒ අනුව ආබාධ සහිත ළමයින්ට ඉගැන්වීම් සඳහා හැදෑරීම් කටයුතු කරන වඩනම්බි, බ්‍රේල් ක්‍රමය ඉගෙන ගන්නවා. ඔහු මේ අධ්‍යාපන කටයුතු කළේ ජයවර්ධනපුර විශ්වවිද්‍යාලයේ එවකට සිටි මහාචාර්යවරයකු වුණ බීසන් ෆෙල්ඩ් යටතේයි.“මං ඒ කාලෙ පදිංචිවෙලා හිටියෙ මහනුවර ප්‍රදේශයෙ. මේ අධ්‍යාපන කටයුතු කරගෙන යන අතරෙදි මහනුවර ප්‍රදේශයට ගිහින් එම ප්‍රදේශයේ ආබාධිත දරුවන් පිළිබඳ සමීක්ෂණයක් කරන්න කියලා මට පැවසුවා. එහි යාම සඳහා මෝටර් බයිසිකලයකුත් ලබාදුන්නා.ඒ වෙනකොට මං මෝටර් බයිසිකලයක් පැදලාවත් තිබුණෙ නෑ. මං යාළුවෙක්ගෙන් පදින විධිහ අහගත්තා. අහගෙන ඒ ගමන් ම කොළඹ ඉඳන් මහනුවරට යන්න පිටත් වුණා. මට ලයිසන් තිබුණෙත් නෑ. ඒත් මං කොහොම හරි මහනුවර ගිහින් සමීක්ෂණ කටයුතු කළා.”මේ වකවානුව වන විට වඩනම්බි ලංකා පරිපාලන සේවයේ විභාගයට පෙනී සිටලයි තිබුණෙ. ඔය අතරෙ එහි ප්‍රතිඵලත් පිටවුණා. අදහාගන්නත් බෑ. ඔහු ශ්‍රී ලංකාවෙන්ම දෙවැනියා විදිහට සමත්වෙලා තිබුණා. ඒ අනුව ඔහු 1970දී රාජ්‍ය පරිපාලන සේවයට එක්වෙනවා. එතැන් සිට 1998 විශ්‍රාම යනතෙක්ම ඔහු මධ්‍යම ආණ්ඩුවේ සහ ප්‍රාදේශීය පරිපාලනයේ හිටියා. ඒ හැම තැනකම අමතක නොවන සේවයක් සිදු කර ඒමට තරම් ඔහු දිරිමත් පුද්ගලයෙක් වුණා.“මං කොත්මලේ උපදිසාපති විදිහට පරිපාලන සේවයේ ප්‍රථම පත්වීම් ලැබුවා. එහෙ ගිහින් කම්මල්කරුවන් සංවිධානය කළා. එම පිරිසගේ එකතුව ‘ලුහු ඉංජිනේරු සමුපකාර සමිතිය’ ලෙස නම් කරලා ලියාපදිංචි කළා.මේ කාලෙ වෙනකොට උදැල්ල, ඉස්කුරුප්පු නියන, ළමයි නාවන කුඩා බාල්දි පිටරටින් ගෙනාවෙ. මේවා නිපදවීම සඳහා අවශ්‍ය කරන කාර්මිකයො, සම්පත් වගේම තාක්ෂණය දන්නා පිරිසත් හිටියා. මේ ප්‍රදේශයේ ගම්වල හිටි එම තාක්ෂණය දන්නා මිනිස්සු ජීවත් වුණේ මොකක් හරි පොඩි දෙයක් හදාගෙන පොළට ගිහින් ඒවා විකුණල.මේ මිනිස්සු ටික සංවිධානය කරලා, පරණ යකඩ, පීර, පොල්කටු අඟුරු වැනි අවශ්‍ය අමුද්‍රව්‍ය ලබාදීලා, තත්ත්ව පාලනයට ලක් කරලා ඒ මිනිස්සුන්ගේ ශ්‍රමය විකුණන්න වෙනම වැඩපිළිවෙළක් සැකසුවා. ඒ අය සකසන භාණ්ඩ අපේ වාහනවලින් ගෙනගොස් විකිණීමට ක්‍රියා කළා. ඔය කාලෙ වෙනකොට සංවර්ධන නිලධාරීන් කියලා පිරිසක් හිටියා. මං මේ කටයුත්ත සඳහා ඔවුන්ගේ සහයෝගය ලබා ගත්තා.ඔය කාලෙ වෙනකොට උදැල්ල පවා ආනයනය කළේ එංගලන්තයෙන්. මං කළ මේ කාර්යයන් සමඟ පිටරටින් ආනයනය කළ මෙවැනි භාණ්ඩ සම්පූර්ණයෙන්ම නවතා දැමීමට හැකි වුණා. ඒ අනුව 1974දී මේ යකඩ බඩු ආනයනය නතර කිරීමට කොත්මලේ ලුහු ඉංජිනේරු සංවිධානයට හැකියාව ලැබුණා විතරක් නෙමෙයි, ඔවුන්ගේ හැකියාවට, ශක්තියට නියම මිලක් ලැබිලා අතමිට සරු කරගන්න පවා ඒ අයට අවස්ථාව උදාවුණා. එම ආනයන නවතා දැමීම එදා සිට 1986 දක්වාම පවත්වාගෙන යාමට රජය ක්‍රියා කළා.ඒ කාලෙ වෙනකොට ශ්‍රී ලංකාවට ගෙන්නෙව්වෙ 10 x 10, 8 x 8, 9 x 9 උදලුතල. අපේ රටේ විවිධ ප්‍රදේශවල පස විවිධයි. ඒ නිසා ගොවි මහතුන් කළේ මේ උදලුතල මිලදී අරගෙන ඒවා කම්මල්වලට දීලා අවශ්‍ය විදිහට සකස් කිරීමයි. මේ පිළිබඳ සලකා බලලා අපි ප්‍රදේශයෙන් ප්‍රදේශයට ගැළපෙන විධිහට උදලු තල සැකසුවා.රත්නපුර, කළුතර වගේ ප්‍රදේශවල පොළොව කෙටීමක් අවශ්‍ය වුණේ නෑ. මඩ වගුරෙ බැහැලා පෙරළීම කළේ. ඒ ප්‍රදේශ සඳහා ඍජුකෝණාස්‍රාකාර උදැල්ලක් තැනුවා. සතර කෝරළේ ඉඳන් කන්දඋඩරටට යනකොට උදැල්ල අඩහඳ ස්වරූපයක් ගත්තා. මල්වතු ඔයෙන් උඩට යන්න යන්න උදැල්ලේ හැඩය වෙනස් වෙලා යාපනයට ය‍නකොට ත්‍රිකෝණාකාර ස්වරූපයක් ගත්තා. පරණ යකඩ හොයාගෙන කම්මල්වලට දීලා ඒ පළාතට ගැළපෙන උදලු තල හදාගන්න මේ විදිහට අපට හැකියාව ලැබුණා.”එදා සිට ලද සෑම වෘත්තියකදීම විශ්වකර්ම වැඩ කළ වඩනම්බි, මෙරට ගොවිදෑත් ශක්තිමත් කිරීමට දායක වුණේ ඒ විදිහටයි. ඔහු ඉන් නැවතුණේ නෑ. මේ ප්‍රදේශයේ සිටි මේ කම්මල්කරුවන් ඒකරාශී කරගෙන තවත් අලුත් වැඩකට අතගැහුවා.“කොත්මලේ මේ ප්‍රදේශයේ එදා ජීවත්වුණු ජනතාව තමයි දුටුගැමුණු රජතුමාට ආයුධ හැදුවෙ. මං මේ ප්‍රදේශයට යනකොට ඒ පැත්තෙ කම්මල් බොහෝ ප්‍රමාණයක් තිබුණා. මුළු රටේම කම්මල් 13,000ක් තිබුණා. මේ එක කම්මලකින් එක උදැල්ලක් හැදුවත් අපේ රටේ උදලු අවශ්‍යතාව මාස දෙකෙන් සම්පූර්ණ කිරීමේ හැකියාව තිබුණා.ඔය කාලෙ වෙනකොට ඇඟිලි හතරෙ අඟල් 18 මුල්ලුව පිටරටින් ගෙන්නෙව්වා. ලෝහ භාණ්ඩ සංස්ථාව මඟින් ඒක වෙල්ඩිං කරලා නැවත සකසලයි ප්‍රයෝජනයට ගත්තෙ. අපේ රටේ කම්මල්කරුවන් යොදවලා ඒ මුල්ලුව තනි එකක් විදිහට අපේ රට තුළ නිපදවීමට අපට හැකිවුණා. අපේ සාම්ප්‍රදායික තාක්ෂණය නූතන දැනුම සමඟ සම්බන්ධ කරලා ආර්ථික සංවර්ධනයට යොදා ගැනීමට අප ඒ මඟින් ක්‍රියා කළා.මේ ආකාරයට ම අපි මේ රටේ රසායනාගාර ආයුර්වේද වෛද්‍යවරු මැටි කාර්මිකයන් යන දෙපිරිසගේම ඥාන‍ය උපයෝගී කරගෙන, කෙළින්ම මේසයට යැවිය හැකි පරිදි බුෆේ වළං නිර්මාණය කිරීමට කටයුතු කළා. මෙහිදී සාම්ප්‍රදායික තාක්ෂණය නූතන ක්‍රමයට ගළපාගැනීමක් තමයි අප කළේ.”සියගත ඩා කැප කරමින්, දිරියෙන් ඉදිරියට යන ගැමි ජනතාවට අනභිභවනීය මෙහෙයක් ඉටු කළ ඔහු, වසර දෙකක පමණ උපදිසාපති සේවයේ යෙදෙමින් කළ මෙහෙය අප්‍රමාණයි. අහිංසක ගැමි ජනතාවට ඉදිරියෙන් නැඟීසිටීමට මග සැකසූ ඔහු, ඉන් අනතුරුව ක්‍රම සම්පාදන අමාත්‍යාංශයේ නියෝජ්‍ය අධ්‍යක්ෂ ධුරයට පත්වුණා.“ඒ කාලෙදි අපට එප්පාවල පොස්ෆේට් නිධිය පටන් ගැනීමට හැකිවුණා. ඊට පසුව ගම්පහ අතිරේක දිසාපති වීමට හැකි වුණා. ඒ අවධීයේදී ගම්පහ, කොළඹ දිස්ත්‍රික්කයේ කොටසක් විධිහටයි තිබුණෙ. ප්‍රාදේශීය ලේකම් 13ක් සහිත දිස්ත්‍රික්කයක් ලෙස එය පත් කෙරුණෙ ඉන් අනතුරුවයි. මං ගම්පහට යනකොට දිසාපතිවරයෙක් හිටියා. ඒත් එයා හිටියෙ කොළඹ. ගම්පහට වෙනමම කච්චේරියක් තිබුණෙ නෑ. ඔහු සමඟ අප කතාබස් කරලා, ගම්පහ දැන් තිබෙන කච්චේරිය ආරම්භ කිරීමට අප කටයුතු කළා.“එහෙ හිටිය කාලෙදි අන්තර් පළාත් ක්‍රීඩා උත්සවය ලෙස පැවැති ක්‍රීඩා තරග, දිස්ත්‍රික් මට්ටමෙන් පවත්වලා ජාතික මහා ක්‍රීඩා උළෙල විධිහට ආරම්භ කළා. ඒක කළේ මමයි. ඒ හරහා ක්‍රීඩා සමාජ දහස් ගණනක් ඇති කරන්න අපට හැකියාව ලැබුණා.පසුව මං මහවැලියේ තනතුරු ගණනාවක් ම දැරුවා. 1986 – 1993 කාල වකවානුවේදී මහවැලි ඩී, එච් සහ වැලිඔය ව්‍යාපෘති සම්බන්ධීකරණ නිලධාරීවරයා ලෙස කටයුතු කිරීමට අවස්ථාව ලැබුණා. මහවැලියේ ක්‍රීඩා අධ්‍යක්ෂ වුණාට පස්සෙ ක්‍රීඩා උත්සව පැවැත්වීම වගේම මහවැලි සතිය සංවිධානය කරන්නත් හැකි වුණා. මහවැලි කේන්ද්‍රයේ අධ්‍යක්ෂවරයා ලෙස කටයුතු කරමින් සිටිද්දී 1992 වසරෙදි මට වෙනත් තනතුරක් ලැබුණා. ඒ වනජීවී අධ්‍යක්ෂ විදිහටයි.මෙහි කටයුතු කළ කාලෙදි උඩවලවේ වනෝද්‍යානයේ නිවාඩු නිකේතන, ඇතුළුවන දොරටුව වැනි දේ ස්ථාපිත කිරීමට හැකියාව ලැබුණා. ඉන් අනතුරුව මහාමාර්ග අමාත්‍යාංශයේ අතිරේක ලේකම් වශයෙන් පත්වීම් ලැබුවා. ඒ අනුව මහාමාර්ග අංශයේ සංවර්ධනය වෙනුවෙන් සේවය කිරීමට හැකියාව ලැබුණා.මං මොන රැකියාවකට ගියත්, මොන තනතුරු දැරුවත් ඒ යන තැන සුවිශේෂී වෙනස්කමක් කරලයි එතැනින් වෙන තැනකට ගියෙ. ඒ ගැන හිතද්දි මට තියෙන්නෙ අප්‍රමාණ සතුටක්. හැම තැනකදිම තනතුරු දරද්දි මං මගේ රාජකාරිය අකුරටම ඉෂ්ට කළා. හැම වෙලාවෙම හිතුවෙ රටට වැඩක් වන විදිහෙ සේවයක් ඉටු කරන්නෙ කොහොමද කියලයි. කොත්මලේ හිටිද්දි ඒ පැත්තෙ උදවිය මාව හැඳින්නුවෙ ‘යකඩයා’, උදැල්ල’ කියන අන්වර්ථ නාමවලින්. ඒකට හේතුව හැම වෙලාවෙම මගෙ වාහනේ යකඩ කෑලි තිබුණ නිසයි. අනෙක මේ රටේ උදලු හදන්න මුල්වෙලා කටයුතු කළ නිසයි.”1994 දී කළමනාකරණය පිළිබඳ පශ්චාත් උපාධි ආයතනයෙන් එම්. බී. ඒ. උපාධිය දිනාගත් වඩනම්බි, මාර්ග සංවර්ධන අධිකාරිය, ලංකා ඛණිජවැලි සමාගම, මැෂිං ලීසිං සමාගම යන ආයතනවල සභාපති ධුරය දැරුවා. විශ්‍රාම යාමෙන් පසු, පරිසර අධිකාරිය, මාර්ග සංවර්ධන අධිකාරිය සහ ඛනිජවැලි සංස්ථාවට උපදේශක සේවා සැපැයුවා. විශ්‍රාම යාමෙන් අනතුරුව පවා මෙරට ජනයා වෙත වසර 13ක්ම සේවා සැපැයූ මේ අභීත මිනිසා, මේ වනවිට විශ්‍රාම සුව විඳිමින් ලේඛන කාර්යයේ නිරත වෙනවා. කළමනාකරණය පිළිබඳ කෘති හතරක්, නායකත්වය කෘතිය මෙන්ම ‘පාලම’ නමැති කෙටි කතා කෘතියත් ඔහුගේ නිර්මාණ.මාධ්‍යවේදිනියක වන ඊවා පී. වික්‍රමගේ ඔහුගේ ප්‍රිය බිරිය. වඩනම්බි, රොහාන්, සංජය සහ ෂර්මිලා යන දරුවන් තිදෙනකුගේ පියෙක්. වැඩිමල් පුතු රොහාන් ඔස්ට්‍රේලියාවේ ගෝල්ඩ්කෝස්ට් ආරෝග්‍ය ශාලාවේ හෘද රෝග විශේෂඥවරයා මෙන් ම එම අංශයේ අධිපතිවරයා ලෙස කටයුතු කරනවා.ඊට අමතරව බොන්ඩ් විශ්වවිද්‍යාලයේ වෛද්‍ය අංශයේ මහාචාර්යවරයා ලෙසත්, ග්‍රිෆිත් විශ්වවිද්‍යාලයේ හෘද රෝග පිළිබඳ මහාචාර්යවරයාත් ලෙස ක්‍රියා කරමින් සිටිනවා. දෙවැනි පුතු ඔස්ට්‍රේලියාවේ ළමා රෝග විශේෂඥ වෛද්‍යවරයෙක්. දියණිය ඔස්ට්‍රේලියාවේ මාධ්‍යවේදිනියක්. මේ පවුලේ පස්දෙනාම ග්‍රන්ථකරණයට යොමුවී තිබීමත් විශේෂත්වයක්.රාජ්‍ය සේවයේ වසර 35ක පමණ අත්දැකීම් ඇති වඩනම්බි, කළමනාකරණය පිළිබඳ අමෙරිකා එක්සත් ජනපදයේදී පුහුණුව ලැබූවා. මහජන චීන සමූහාණ්ඩුව, ජනාපය වැනි රටවලදී විවිධ සංවිධාන හා ඒවායේ ක්‍රියාකාරිත්වය පිළිබඳ අධ්‍යයනය කර තිබෙනවා.“අපගේ ඉපදීම ඉවසා දරා සිටින භූමියට වගේම ජනතාවට සේවය කරන එක අපේ යුතුකමක් වගේම අයිතිවාසිකමක්. මං මේ රටට, ජනතාවට සේවය කළා. ඒත් කෙතරම් සේවය කළත්, මගේ යුතුකම ඉටුකළා යයි මං සතුටු වෙන්නෙ නෑ. මැරෙනකංම මං වැඩ කරනවා. අපේ පවුලේම දර්ශනය ඒකයි.”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>22</day>
    </date>
    <link>http://www.dinamina.lk/2014/05/22/_art.asp?fn=f1405226</link>
    <topic>මිනිහා අපේ ලේන් එකේ ලෝකෝත්තරයා...</topic>
    <author>- බන්ධුල ආර්.ගුලවත්ත</author>
    <content>1959 වර්ෂයේ උතුරු බොරැල්ල නාගරික කොට්ඨාසයේ පැවැති අතුරු මැතිවරණය සඳහා එජාපයෙන් ජිනදාස නියතපාල මහතා නාමයෝජනා පත්‍ර භාර දුන්නේ ය. එකල එජාපයේ තරුණ සම්මේලනයේ ලේකම් වශයෙන් භාරධුර වගකීම් රාශියක් ඉටු කරමින් පෙරමුණේ සිටි නියතපාල මහතාගේ ජයග්‍රහණය විජයග්‍රහණයක් කිරීම සම්බන්ධයෙන් පක්‍ෂ නායකයෝ දැඩි කැප කිරීමක් දැක්වූහ.එක් දිනක් හවස් වරුවේ වනාතමුල්ලේ කාදර් නානාගේ වත්තේ නියතපාල මහතාට සහයෝගය දැක්වීම සඳහා ඩඩ්ලි සේනානායක මහතාගේ ප්‍රධානත්වයෙන් ජන රැලියක් පැවැත්විණි. මුළු පෙදෙස පුරාම පැවැත්වුණේ ජයග්‍රාහී ඔල්වරසන් හඬකි. ඒ සමඟම රතිඤ්ඤා හඬින් මුළු පෙදෙසම ගිගුම් දුන්නේ ය. ඉතා සාර්ථක වූ ජන රැලිය රාත්‍රි 10.00 ට පමණ අවසන් විය.පසු දින උදේ 8.00 ට පමණ වයස පනහක් තරම් වූ පුද්ගලයෙක් මරලතෝනි නඟමින් ඩඩ්ලි සේනානායක මහතාගේ වුඩ්ලන්ඩ්ස් මන්දිරයට දුවගෙන ආවේය.“හා.... නේ සර් බලන්න සර්.... සර්ලගෙ රැස්වීමෙ දි අපිත් පත්තු කළා සර්... රතිඤ්ඤා කරල් සර්... රතිඤ්ඤා කරල් සර්. එක බට්ටෙක් මගේ පවුලගෙ ඇහැක් කඩාගෙන ගිහිල්ල අපි සර්ලාට කරදර කරන්න ආවේ නෑ සර්.... අපි රාත්‍රියේම ඉස්පිරිතාලෙට ගෙනිච්චා සර්... පවුල අද පාන්දර මළා සර්.... මිනියෙ වැඩ කර ගන්න අතේ දොයිතුවක් නෑ සර්...”සියලු දෙනාම ඒ මිනිසාගේ අෙඳා්නාවට එක් රොක් වූහ. මෙබඳු ලුණු ගොරකා වැඩවලින් ඩඩ්ලි සේනානායක මහතා තැම්බී සිටි හෙයින් ඒ මහතා කලබල වූයේ නැත. නියතපාල මහතා ද ඒ සමඟ වුඩ්ලන්ඩ්ස් මන්දිරයට පැමිණියේ ය.මෙබඳු සිද්ධියක් වූවා නම් වනාතමුල්ලේ පාක්‍ෂිකයන් උදේ පාන්දරම තමන්ට පවසන බව ඩඩ්ලි සේනානායක මහතා තනි සිතට සිතා ගත්තේ ය. වුඩ්ලන්ඩ්ස් මන්දිරයත් වනාතමුල්ලත් අතර ඒ තරම්ම දුරක් ද නැත. ඡන්දයක් පැවැත්වෙන අවස්ථාවක මෙබඳු හදිසි කනගාටුදායක සිද්ධි දේශපාලනඥයන්ට වාසි ගෙනෙන නමුත්, ඩඩ්ලි සේනානායක මහතා කිසියම් කෙනෙකුගේ කරදරයකින් වාසි ලබා නොගන්නා මහත්මා දේශපාලනයෙන් පිරුණු නායකයෙක් විය.“නේද... අපේ පක්ෂයට එදා ඉඳන්ම බොහෝම ආධාර කරපු පාක්‍ෂිකයෙක් නෙ. අපි විශේෂයෙන්ම මෙයාට ආධාර කරන්න එපෑ. නැද්ද?” අවට සිටි පිරිසට පැවසූ ඩඩ්ලි සේනානායක මහතා “එතනින් ම ජයරත්න ගෙ මල් ශාලාවටත් යන්න එපැයි, මං එන්නම් මේ කමිසෙ මාරුකර ගෙන” කියමින් මන්දිරයේ පියගැට පෙළ නඟින්නට සූදානම් වූයේ ය.ඒ සමඟම එතෙක් වේලා විලාප නගමින් සිටි මිනිසා සියලු දෙනා මවිතයට පත් කරමින් විදුලි වේගයෙන් දුවන්නට පටන් ගත්තේ ය.ඩඩ්ලි සේනානායක සහ නියතපාල මහත්වරු ඇතුළු පිරිස කොක් හඬලා සිනාසෙන්නට වූහ.“මං මුලින්ම දැන ගත්තා උප්පරවැට්ටියක් බව. මං බලා සිටියෙ සර් මොකක් ද කරන්නෙ කියලා” එක් තරුණයෙක් පැවසීය.“මිනිහා අපේ ලේන් එකේ ලෝකෝත්තරයා...”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405232</link>
    <topic>චැනල් ‍‍‍‍ෆෝ චෝදනා ගැන පරීක්ෂණයට උගත් පාඩම් කොමිසමේ නිර්දේශය මත යුදහමුදා නිරීක්ෂණ මණ්ඩලයක්</topic>
    <author>චන්ද්‍රිකා පෙරේරා</author>
    <content>චැනල් ‍‍‍‍ෆෝ හෝ වෙනත් කණ්ඩායමක් හෝ සිදුකරණ චෝදනා පිළිබඳ පරීක්ෂණ පැවැත්වීමට උගත් පාඩම් හා සංහිඳියාව කොමිසන් වාර්තාවේ නිර්දේශය මත යුදහමුදා නිරීක්ෂණ මණ්ඩලයක් පත්කර තිබේ.එම කොමිසන් වාර්තා නිර්දේශයේ ඇති නිර්දේශ සියයට තිහකටත් වඩා වැඩි ප්‍රමාණයක් දැනටමත් ක්‍රියාත්මක කර අවසන් බව හමුදා මාධ්‍යප්‍රකාශක බ්‍රි‍ගේඩියර් රුවන් වනිගසූරිය මහතා පවසයි. යුද සමයේ විවිධ වැරදි සහගත දේ වූ බවට කෙරෙන චෝදනා හරි හෝ වැරදි හෝ වුවත් ඒවා පිළිබඳ විධිමත් ලෙස පරීක්ෂණ පවත්වා වාර්තාවක් සකසන ලෙස උගත් පාඩම් හා සංහිඳියාව කොමිසන් වාර්තාව මගින් දැනුම් දී තිබේ. මේ අනුව හමුදා නිරීක්ෂණ මණ්ඩලයක් රජය මගින් පත්කරන ලදී. රාජ්‍ය ආරක්ෂක හා නාගරික සංවර්ධන අමාත්‍යංශ මාධ්‍ය කේන්ද්‍රයේ ඊයේ (22) පැවැති මාධ්‍ය හමුවේදී වනිගසූරිය මහතා මේ කරුණු අණාවරණය කෙළේය. එහිදී තවදුරටත් අදහස් දක්වමින් හමුදා ප්‍රකාශක වරයා මෙසේද කීය. උතුරේ ජනතාව වෙනුවෙන් 2010 වසරේ සිට මේ දක්වා කාලයේදී ත්‍රිවිධ හමුදාව ලේ පයින්ට් 13200ක් පරිත්‍යාගකර තිබෙනවා. මීට අමතරව හදිසි අවස්ථාවලදී ද උතුරේ ජනතාවට ලේ පරිත්‍යාග කර තිබෙනවා. විවිධ අය වැරදි ලෙස මේකරුණු නොදැන කතා පැතිරවීම වැරදි සහගත බව හෙතෙම පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405233</link>
    <topic>භාරත නව රජය ශ්‍රී ලංකාව සමඟ කිට්ටු සබඳතාවකට දැඩි කැමැත්තෙන්</topic>
    <author>මහින්ද අලුත්ගෙදර</author>
    <content>සාමය සහ සමෘද්ධිය සමඟින් ඉදිරියට ගමන් කරන ශ්‍රී ලංකාවේ ස්වෛරීත්වය හා භෞමික අඛණ්ඩතාව සුරැකීම වෙනුවෙන් පූර්ණ සහයෝගය ලබාදෙන බව ඉන්දීය ජනතා පක්ෂයේ නායක ආචාර්ය සුබ්‍රමනියම් ස්වාමි මහතා අවධාරණය කරයි.අභිනවයෙන් පත් වූ භාරතීය ජනතා පක්ෂ රජය ශ්‍රී ලංකාව සමඟ ඉතා කිට්ටු සම්බන්ධතාවන් ගොඩනඟා ගැනීමට දැඩි උනන්දුවකින් කටයුතු කරන බවද ස්වාමි මහතා ප්‍රකාශ කරයි.ඉන්දීය රජය ශ්‍රී ලංකාවේ සංවර්ධනය, සංහිඳියාව සහ නැවත පදිංචි කිරීමේ ක්‍රියාවලියට අඛණ්ඩව සහයෝඟය ලබාදෙන බවද පෙන්වා දෙන ඒ මහතා ඉදිරියටත් එම සහයෝඟය හිමිවන බවද එය දෙරට අතර පවතින ඵෙතිහාසික මිතුදම වඩා ශක්තිමත් කිරීමට හොඳ අවස්ථාවක් බවද කියාසිටී.මෙරට මාධ්‍ය වෙත අඳහස් පළකරමින් ආචාර්ය සුබ්‍රමනියම් ස්වාමි මහතා මේ බව ප්‍රකාශ කළේය.ඉන්දියාව ඉතා දීර්ඝකාලයක් පුරා ශ්‍රී ලංකාවේ සංවර්ධනයට සහයෝගය දක්වන පාර්ශවකරුවෙක් බව සිහිපත් කළ ආචාර්ය සුබ්‍රමනියම් ස්වාමි මහතා පසුගිය 2009 වසරේ දී යුද්ධය නිමාවීමෙන් පසු උතුරු නැඟෙනහිර දමිළ ජනතාව යළි පදිංචි කිරීම, යටිතල පහසුකම් ගොඩනැංවීම, නිවාස ඉදිකිරීම ආදිය වෙනුවෙන් ඉන්දියාව සහයෝඟය දී තිබෙන බවද කීවේය.ඉන්දීය රජයේ ආධාර මත උතුරු හා නැඟෙනහිර ජනතාව වෙනුවෙන් නිවාස 50,000ක් ඉදිකිරීමේ කටයුතු මේ වනවිට සාර්ථකව ක්‍රියාත්මක වන බව සඳහන් කළ ඒ මහතා එහි පළමු අදියර යටතේ ක්‍රියාත්මක කළ නිවාස 1,000 ඉදිකිරීමේ කටයුතු සාර්ථකව අවසන් කර තිබෙන බවද මේ වනවිට එහි දෙවැනි අදියර ආරම්භකර තිබෙන බවද පෙන්වා දුන්නේය.මේ අතර හෙතෙම පෙන්වා දුන්නේ සංස්කෘතිය, ආහාරපාන, සම්ප්‍රදායන්, අධ්‍යාපනය, කෘෂිකර්මය, ධීවර කර්මාන්තය සහ ආගමික වත්පිළිවෙත් ආදිය අතින්ද ඉන්දියාව හා ශ්‍රී ලංකාව අතර සමාන ලක්ෂණ දැකිය හැකි බවයි.නව අගමැතිවරයා දිවුරුම් දීමේ අවස්ථාවට ශ්‍රී ලංකා ජනාධීපති මහින්ද රාජපක්ෂ මහතා ඇතුළු දකුණු ආසියානු කලාපයේ සියලු රටවල රාජ්‍ය නායකයන් වෙත ආරාධනා කර තිබෙන බවද ජනාධිපති මහින්ද රාජපක්ෂ මහතාගේ පැමිණීම සම්බන්ධයෙන් තමිල්නාඩු මහ ඇමැතිනී ජයලලිතා ජයරාම් විරුද්ධත්වය බළකර තිබෙන බවද ඒ මහතා සඳහන් කළේය.මෙය ස්වෛරී රාජ්‍යයක නායකයෙකු වෙත කරන ලද ආරාධනාවක් බව පෙන්වා දුන් ආචාර්ය සුබ්‍රමනියම් ස්වාමි මහතා ඉන්දීය ව්‍යවස්ථාවට අනුව එහි සම්පූර්ණ බලය මධ්‍යම රජය සතුවන බවද පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405234</link>
    <topic>මහින්දෝදය පාසල් 1000ට පරිගණක 64,000ක්</topic>
    <author>සුභාෂිණී සේනානායක</author>
    <content>මහින්දෝදය පාසල් 1000ට පරිගණක 64,000ක් මේ වසර අවසන් වීමට පෙර ලබා දීමට අධ්‍යාපන අමාත්‍යාංශය ක්‍රියාකරමින් සිටි.දෙසැම්බර් 31 වනදාට පෙර මේ පරිගණක 64000 ලබා දෙන බව අධ්‍යාපන ඇමැති බන්දුල ගුණවර්ධන මහතා‍ කියා සිටී.මහින්ද චින්තන ඉදිරි දැක්ම අනුව දැනුම කේන්ද්‍රීය සංවර්ධන අරමුණු සාක්ෂාත් කර ගනිමින් තොරතුරු තාක්ෂණ සාක්ෂරතාව ඉහළ නැංවීම සඳහා පළාත් හා කලාප වශයෙන් තොරතුරු තාක්ෂණ මධ්‍යස්ථාන ප්‍රතිනිර්මාණය කිරීම පිළිබඳ වැඩමුළුවක් පසුගියදා පැවැති අතර එහිදී මේ ව්‍යාපෘතිය මේ වසරේ අවසන් කිරීමට අපේක්ෂා කරන බව බන්දුල ගුණවර්ධන මහතා සඳහන් කළේය.2016 වන විට තොරතුරු සාක්ෂරතාව 75%කින් ඉහළ නැංවීම ඉහළ ඉලක්ක සපුරා ගැනීමක් වන බවත් ගම්වල දරුවන් අපේක්ෂා නොකළ ආකාරයේ සම්පත් ප්‍රමාණයක් ගමට ලබාදෙමින් ග්‍රාමීය මට්මේ අධ්‍යාපන ඉහළ නැංවීමට කටයුතු කර තිබෙන බවත් ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405235</link>
    <topic>බාලවයස්කාර පිරිමි දරුවන් අනවසරයෙන්</topic>
    <author>සිරන්ජනී කුමාරි</author>
    <content>බාලවයස්කාර පිරිමි දරුවන් අනවසරයෙන් නීත්‍යානුකුල නොවන ආකාරයට බෝට්ටු මඟින් ඔස්ට්‍රේලියාවට ප්‍රවාහනය කිරීමේ ජාවාරමේ ප්‍රධාන සැකකරුවන් දෙදෙනා මේ මස 27 වන දින දක්වා රක්ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් ප්‍රියන්ත ලියනගේ මහතා ඊයේ (22) නියම කෙළේය.ළමා ආරක්ෂක අධිකාරිය විසින් සැකකරුවන් අත්අඩංගුවට ගෙන අධිකරණය වෙත ඉදිරිපත් කොට තිබු අතර එසේ නීතිවිරෝධිවප්‍රවාහනය කරන ලද ළමයි නැවත ඔස්ට්‍රේලියාවේ මහ කොමසාරිස් කාර්යාලය විසින් ලංකාවේ ළමා ආරක්ෂක අධිකාරිය වෙත භාර දී තිබිණ. හලාවත ප්‍රදේශයේ දරුවන් මෙසේ ඔස්ට්‍රේලියාව වෙත ඔවුන්ගේ මාපිය අවසරයකින් තොරව විදේශ වෙත ප්‍රවාහනය කොට ඇති අතර අනතුරුව දෙමවිපියන්ගෙන් මුදල් ඉල්ලා ඇති බවට මාපියන් පොලිසිය වෙත දුන් ප්‍රකාශයන්හි සඳහන්ය.කුඩා බෝට්ටු දෙකකින් දින 16ක් තුළ ගමන් කළ තමන් ඔස්ට්‍රේලියාවේ කිස්මස් දුපතට ගිය බවත් අනතුරුව රතු කුරුස හමුදාව පැමිණ තමන්ව භාර ගත් බවටත් ළමයාගේ ප්‍රකාශයෙන් තොරතුරු අනාවරණය වේ.රිස්බන් නගරයේ පාසැලක් වෙත තමන් ඇතුළත් කිරීමට රතු කුරුසය ක්‍රියාත්මක වු බව පවසන දරුවා මව්පියන් මතකයට ආ නිසා ඒ බව රතු කුරුසය වෙත දැනුම් දී මහා කොමසාරිස් කාර්යාලය හරහා ලංකාවට පැමිණ බව පවසයි.දරුවා ලක්ෂ දහයක බැදුම්කරයක් මත මව වෙත මුදා හළ මහේස්ත්‍රාත්වරයා සැකකරුවන් වු කදිරේෂන් ධර්මරාජන් හා සේරුරාමු අරුල් විජේදාස් යන අය මේ මස 27 වන දින දක්වා රක්ෂිත බන්ධනාගාර ගත කෙරිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405236</link>
    <topic>කහඉර මතදී මියගිය කාන්තාවගේ සැමියාට ලක්ෂ 5ක්</topic>
    <author>සිරන්ජනී කුමාරි</author>
    <content>පිටකොටුව ගුණසිංහපුර දී පාර මාරුවන අවස්ථාවේදී ජීප් රථයට යට වී මිය ගිය කාන්තාවගේ සැමියා වෙත ලක්ෂ පහක සානුකම්පිත දීමනාවක් ගෙවන ලෙස කොළඹ රථ වාහන අධිකරණයේ මහේස්ත්‍රාත් දුලානී එස් වීරතුංග මහත්මිය ඊයේ (22) සැකකාර පෞද්ගලික රෝහල් අධ්‍යක්ෂවරයාට නියම කළාය.මරණකාරිය වෙනුවෙන් මේ දීමනාව ගෙවන ලෙස නියෝග කළ මහේස්ත්‍රාත්වරිය නඩුව අවසන්වනතුරු සැකකරුගේ විදේශ ගමන් තහනම් කරමින් සැකකරුගේ රියදුරු ගමන් බලපත්‍රය අවලංගු කළාය. රුපියල් 25.000ක මුදලක් හා ලක්ෂ දෙකක ශරීර ඇපයක් මත මුදා හැරීමට නියම කළ මහේස්ත්‍රාත්වරිය එක් නඩු වාර‍යකට හෝ පෙනීසිටිම මඟහැරියොත් ඇප අවලංගු කොට නැවත රක්ෂිතබන්ධනාගාරගත කරන බව පැවසූවාය. පුද්ගලික රෝහලක ආරක්ෂක අංශ අධ්‍යක්ෂකවරයෙකු වන 198/7, ගැමුණු මාවත, කිරිබත්ගොඩ පදිංචි නිලාන් පියරත්න නැමැති සැකකරුට මෙසේ ඇප නියම විණ.මේ අනතුරකට ලක් වු මොන්ටේරෝ ස්පොට්ස් නැමැති ජිප්රථය බැඳුම්කරයක් මත ලියාපදිංචි අයිතිකරුට මුදා හළ මහේස්ත්‍රාත්වරිය ඔහු ලක්ෂයක ශරීර ඇපයක් මත මුදා හැරීමට නියෝග කොට තිබිණ. මෙම සිද්ධියෙන් මිය ගිය මහනුවර පුජාපිටියේ පදිංචි මොහොමඩ් රාසික් මොහොමඩ් මුජිසියා (27) කාන්තාවගේ ඇඳුම් රජයේ රස පරික්ෂක වෙත යොමු කිරිමට අධිකරණය නියෝග කොට තිබිණ. ඉකුත් 27 වන දින අලුයම 4.15ට පමණ ගුණසිංහපුර පාර මාරුවන ස්ථානයක පාර මාරුවෙමින් සිටි කාන්තාව හප්පා ජිප් රථය නොනවත්වා ඉදිරියට ධාවනය කළ සැකකරු මෙම සිද්ධියෙන් පසූ විදේශගතව ඉකුත් 08 වන දින නැවත ලංකාවට පැමිණිමෙන් අනතුරුව පිටකොටුව පොලිසියට භාරවිමෙන් පසූ සැකකරු අධිකරණයට ඉදිරිපත් කොට රක්ෂිතබන්ධනාගාරගත කෙරිණ. වාහනය කිරිබත්ගොඩ ලිපිනයේ ගරාජයේ තිබි සොයා ගත් බව පැවසූ පොලිසිය වාහනය සැඟවීමට.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405237</link>
    <topic>රන් භාණ්ඩ උකස් ණය සඳහා  ඇප ආවරණ යෝජනා ක්‍රමයක්</topic>
    <author>මහින්ද අලුත්ගෙදර</author>
    <content>රන් භාණ්ඩ උකස් ණය සඳහා ණය ඇප ආවරණ යෝජනා ක්‍රමයක් හඳුන්වා දීමට ශ්‍රී ලංකා මහ බැංකුව තීරණය කරයි.එම ඇප ආවරණ යෝජනා ක්‍රමය සඳහා මුදල් මණ්ඩලයේ අනුමැතිය හිමිව තිබෙන අතර ඒ සඳහා ආරම්භක අරමුදල ලෙස රුපියල් මිලියන 500 ක මුදලක් වෙන් කිරීමට තීරණය කර තිබෙන බවද ශ්‍රී ලංකා මහ බැංකුවේ ප්‍රාදේශීය සංවර්ධන දෙපාර්තමේන්තුව පවසයි.රන් භාණ්ඩ උකස් ණය ලබාගැනීම පහසු කිරීම සඳහා බලපත්‍රලාභී බැංකු ප්‍රදානය කරන රන් භාණ්ඩ උකස් ණය සඳහා රජය වෙනුවෙන් මෙලෙස ණය ඇප ආවරණය යෝජනා ක්‍රමයක් ක්‍රියාත්මක කිරීමට තීරණය කර තිබෙන අතර පසුගිය 2013 වසරේ මුල් කාලයේ සිට අන්තර් ජාතික වෙළෙඳ පොළෙහි රත්රන් මිල පහළ බැසීමේ ප්‍රතිඵලයක් ලෙස සිදු වූ රන් භාණ්ඩ උකස් ණය ප්‍රමාණයෙහි සැලකිය යුතු අඩු වීම වළක්වාලීමට මෙම යෝජනා ක්‍රමය ඉවහල් වනු ඇති බව ශ්‍රී ලංකා මහ බැංකුව විශ්වාසය පළකරයි.මේ අතර කෘෂිකාර්මික සහ සුළු හා මධ්‍ය පරිමාණ ව්‍යවසාය අංශවලට අරමුදල් සපයා ගැනීමට රන් භාණ්ඩ උකස් ණය වැඩි වශයෙන් යොදා ගැනෙන බැවින්, එවැනි ආර්ථික ක්‍රියාවන්ට අරමුදල් සැපයීම සඳහා රන් භාණ්ඩ උකස් ණය අඛණ්ඩව එම ක්ෂේත්‍රයන්ට ගලා යා යුතු බවද මහ බැංකුව පෙන්වා දෙයි. රන් භාණ්ඩ වටිනාකමින් සියයට 65ක් වූ උකස් ණය ප්‍රමාණය ඒ සඳහා අය කෙරෙන ඉහළ පොලි අනුපාතිකයත් උකස් ණය ප්‍රමාණය පහත වැටීමට තුඩු දී ඇති බව පවසන ශ්‍රී ලංකා මහ බැංකුව නව ඇප ආවරණ යෝජනා ක්‍රමයට සහභාඟී විය හැක්කේ රන් භාණ්ඩ වටිනාකමින් සියයට 80ක උකස් ණය ප්‍රමාණයක් ලබාදෙන්නේ නම් හා ඊට අය කරන පොලිය වර්ෂයකට සියයට 16කට වඩා වැඩි නොවන්නේ නම් පමණක් බවද එම බැංකුව කියයි. මේ අතර සියයට 1ක වාර්ෂික ණය ඇප ආවරණ වාරිකයක්ද අදාළ බැංකු විසින් ශ්‍රී ලංකා මහ බැංකුවට ගෙවිය යුතු වෙයි.මෙම යෝජනා ක්‍රමයෙහි ප්‍රතිඵලයක් ලෙස රන් භාණ්ඩ උකස් ණය හරහා ආර්ථිකයේ ඵලදායී අංශ වෙත ණය ගලායාම ඉහළ නැංවීමට ණයලාභීන්ටත් ණය දෙන බැංකවලටත් හැකි වනු ඇති අතර රජය වෙනුවෙන් ශ්‍රී ලංකා මහ බැංකුවේ ප්‍රාදේශීය සංවර්ධන දෙපාර්තමේන්තුව මෙම ණය ඇප ආවරණ යෝජනා ක්‍රමය ක්‍රියාත්මක කරන බවද ශ්‍රී ලංකා මහ බැංකුව කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405238</link>
    <topic>දහම් පාසල් ගුරු වැඩමුළුව කුරුණෑගලදී</topic>
    <author/>
    <content>කොළඹ තරුණ බෞද්ධ සංගමය දිවයිනේ දහම් පාසල් ගුරුවරුන් සඳහා පවත්වනු ලබන එක්දින වැඩමුළු මාලාවේ මීළඟ වැඩමුළුව මෙම (25)දා උදේ 8.00 සිට සවස 4.00 දක්වා කුරුණෑගල රජපිහිල්ල පාරේ පිහිටි තරුණ බෞද්ධ සංගම් ශාලාවේදී පැවැත්වේ. මෙම වැඩමුළුව සඳහා සම්පත් දායකත්වය කුරුණෑගල තරුණ බෞද්ධ සංගමය සහ කුරුණෑගල ප්‍රාදේශීය ලේකම් කාර්යාලය සපයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n1405239</link>
    <topic>අධ්‍යාපනය හදාරන සිසුන්ට ලබාදෙන අන්තර්ජාල පහසුකම් පුළුල් කෙරේ</topic>
    <author>මහින්ද අලුත්ගෙදර</author>
    <content>පාසැල් සහ උසස් අධ්‍යාපනය හදාරන ශිෂ්‍ය ශිෂ්‍යාවන්ට තම අධ්‍යාපන කටයුතු වඞාත් ඵලදායී සහ කාර්යක්ෂම අයුරින් සිදුකර ගැනීම සඳහා අන්තර්ජාලය ඔස්සේ ලබාදෙන පහසුකම් තවදුරටත් පුළුල් කිරීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන ඇත.ඒ අනුව විශේෂයෙන්ම පාසැල් ශිෂ්‍ය ප්‍රජාව ඉලක්ක කර ගනිමින් ඉගෙනුම් මෙහෙයුම් පද්ධති රැසක් මේ වනවිට ක්‍රියාත්මක වන බවද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.අධ්‍යාපන පොදු සහතිකපත්‍ර උසස් පෙළ විද්‍යා සහ ගණිත විෂයන් දමිළ බසින් හදාරන ශිෂ්‍ය ප්‍රජාවට එම විෂය ධාරාවන් හැදෑරීම පහසුවන අන්දමින් ඊ - පාඨශාලා නමින් නව ඉගෙනුම් මෙහෙයුම් පද්ධතියක් ආරම්භ කිරීමට නියමිත බවද www.e-Patashala.lk වෙබ් අඩවියට පිවිසීමෙන් මේ මස 26දා සිට එම පහසුකම ලබා ගැනීමට හැකිවන බවද එම නියෝජිතායතනය සඳහන් කරයි.පාසල් පංති කාමරයේ ගුරුවරයෙකු අභිමුකව ඉගෙන ගන්නා ආකාරයෙන් ඉතා සජීවී ලෙස මෙම ඉගෙනුම් මෙහෙයුම් පද්ධතිවල අන්තර්ගතයන් සකස්කර තිබීම විශේෂත්වයක් බව පෙන්වාදෙන ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පහසුවෙන් ඉංග්‍රීසි ඉගෙන ගැනීමට www.learnenglish.lk , අ.පොස. (උසස් පෙළ) විද්‍යා ගණිත ඉගැනුම් ද්වාරය www.vidunena.lk, සිංහල, දෙමළ ඉංග්‍රීසි භාෂා ත්‍රිත්වයෙන්ම www.skoool.lk, සිංහල හා දෙමළ භාෂා පහසුවෙන් ඉගෙන ගන්න www.bashaguru.lk , වෛද්‍ය විද්‍යාත්මක දැනුම සිංහල හා දමිල භාෂාවෙන් www.wedananasala.org , පළමු ශ්‍රේණියේ සිට 12 ශ්‍රේණිය දක්වා අධ්‍යාපන දැනුම ලබා ගන්න www.e-thaksalawa.moe.gov.lk, පාසැල් පෙළ පොත් නොමිලේ ලබා ගන්න www.edupub.gov.lk ආදිය දැනට ක්‍රියාත්මක වෙබ් අඩවි අතරින් කිහිපයක් බවද කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052310</link>
    <topic>ඉන්ධන හලේදී රථ දෙකකට මැදිවී තරුණයා මියයයි</topic>
    <author>@ මාපාකඩවැව සමුහඑච් එම් ආර් කරුණාවීර</author>
    <content>මහියංගන සමුපකාර ඉන්ධන පිරවුම් හලේදි ඩීසල් පිරවීමට පැමිණි වාහහන දෙකක් පිටුපසට ගැනිමේදී ඊට මැදිවී වයස 22ක තරුණයකු ඊයේ (21) උදැසන ජිවිතක්ෂයට පත් වී ඇත.ඉන්ධන පිරවුම් හලේ තෙල් ලබා ගැනිමට පැමිණි ලොරි රථයක් හා බස් රථයක් පසු පසට ගැනීමේදී, බස් රථයේ පැමිණි තරුණයකු බස් රථය පසුපසට ගැනිම සඳහා මග පෙන්වා දීමට ඉදිරිපත් වි ඇත. මේ බසය පිටු පසට ගැනිමේදි ඒ අසල නවතා තිබු ටිපර් රථයක් ද පසුපසට ගැනිම හේතුවෙන් වාහන දෙක එකිනෙක ගැටි ඇති අතර ඊට මැදිවි අවාසනාවන්ත ලෙස එම තරුණයා මිය ගොස් ඇත. මෙලෙස මිය ගොස් ඇත්තේ වයස 22 ක් වන ජයසිංහ පට බැදිගේ කසුන් මනෝජ් ප්‍රියංකර, 114/3, දික් ඇන්දයාය, ඌව තිස්සපුර, රිදිමාලියද්ද යන ලිපිනයේ පදිංචි තරුණයෙකි.අනතුරට පත් තරුණයා මහියංගන මුලික රෝහලට රැගෙන ගිය අතර ඒ වන විටත් තරුණයා මියගොස් සිට ඇත. සිද්දිය සම්බන්දයෙන් මහියංගන සහකාර පොලිස් අධිකාරි ඩි.ජේ. ඇතුලත්මුදලි මහතාගේ ප්‍රධානත්වයෙන් මහියංගන පොලිසියේ ස්ථානාධිපති එස්.බී. වික්‍රමසිංහ මහතාගේ අධික්ෂණයෙන් රථවාහන අංශයේ ස්ථානාධිපති කුමාර මහාතාගේ ප්‍රධානත්වයෙන් රථවාහන අංශයේ නිළධාරින් විසින් සිදු කරමින් සිටි.සිද්ධියට සම්බන්ධ බස්රථය හා ලොරි රථය සහ එහි රියදුරන් දෙදෙනා මහිංයගන පොලිසිය විසින් අත් අඩංගුවට ගෙන අති අතර මහියංගන මහේස්ත්‍රාත් අධිකරණය හමුවට ඉදිරිපත් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052311</link>
    <topic>අධිකරණ ක්‍රමය සුන්නත්දූලි කර තිබූ ප්‍රදේශවලත් රජය යුක්තිය පසඳලීම් කළා</topic>
    <author>රෝෂන් තුෂාර</author>
    <content>යුද සමයේදී කොටි ත්‍රස්තවාදීන් විසින් අධිකරණ ක්‍රමය සුන්නත්දූලි කර තිබූ ප්‍රදේශවල පවා ශ්‍රී ලංකා රජය යුක්තිය පසිඳලීමේ ක්‍රියාවලිය ක්‍රියාත්මක කළ බවට හොඳම නිදසුන වන්නේ යාපනය මිරුසුවිල් ඝාතන නඩුව බව නියෝජ්‍ය සොලිසිටර් ජනරාල් සරත් ජයමාන්න මහතා ඊයේ (22) කොළඹ මහාධිකරණය හමුවේ පැවසීය.මේ ඝාතන නඩුව ඉදිරිපත් කර ඇත්තේ හමුදාවේ සොල්දාදුවන් පස්දෙනකුට වුවත් හමුදාවේ ඉහළ නිලධාරීන් කිසිදු දිනක මෙවන් ඝාතන සිද්ධීන් අනුමත නොකරන බවත්, නිරායුද පුද්ගලයින් ඝාතනය කිරීම මෙරට හමුදාව අනුමත නොකිරීමට හොඳම සාක්ෂිය වන්නේ ද මේ නඩුව බවත් ජයමාන්න මහතා අවධාරණය කළේය.මිරුසුවිල් ඝාතන නඩුවේ අවසන් පැමිණිල්ලේ දේශනය කරමින් ජයමාන්න මහතා මේ කරුණු ඉදිරිපත් කළේය. කොළඹ මහාධිකරණ විනිසුරු ලලිත් ජයසූරිය මහතා හා පී. පද්මන් සූරසේන මහතා යන ද්වි පුද්ගලයන් ඉදිරියේ නඩුව කැඳවීය.2000 දෙසැම්බර් 19 දින යාපනය මිරුසුවිල් හිදී සිවිල් පුද්ගලයින් අටදෙනකු ඝාතනය කර පොන්නදොරේ මහේෂ්වරන් යන අයට පහර දී තුවාල සිදු කිරීම ඇතුළු චෝදනා 19 ක් යටතේ නීතිපතිවරයා මේ නඩුව පවරා ඇත.ශ්‍රී ලංකා යුද හමුදාවේ ගජබා රෙජිමේන්තුවේ සේවය කළ සොල්දාදුවන් පස්දෙනකු නඩුවේ විත්තිකරුවන් ලෙස නම් කර ඇත.මීට පෙර මේ නඩුව මහාධිකරණ විනිසුරුවරුන් වන එස්. අයි. ඉමාම්, කුමාර් ඒකරත්න හා සරත් අඹේපිටිය ත්‍රිපුද්ගල විනිසුරු මඬුල්ල ඉදිරියේ විභාග කෙරිණි. පසුව සරත් අඹේපිටිය, වරාවැව හා සුනිල් රාජපක්ෂ යන ත්‍රි පුද්ගල විනිසුරු මඬුල්ල ඉදිරියේ විභාග කළේය.වසර ගණනාවක් විභාග කිරීමෙන් පසුව පැමිණිල්ලේ අවසන් දේශනය නියෝජ්‍ය සොලිසිටර් ජනරාල් සරත් ජයමාන්න මහතා ඊයේ දින ආරම්භ කළේය.සරත් ජයමාන්න මහතා සිය දේශනය කරමින් මිරුසුවිල් ඝාතනය සිදුවූ ආකාරය ඇසින් දුටු සාක්ෂි හා පර්යේෂණ සාක්කි මඟින් ඔප්පු කිරීමට පැමිණිල්ලට හැකි වී ඇති බව පැහැදිලි කළේය. මේ නඩුවේ අගතියට පත්ව ඇත්තේ යාපනය මිරුසුවිල් වැනි හද්දා පිටිසර නූගත් මහේෂ්වරන්ලා බව පැහැදිලි කළ ජයමාන්න මහතා, දමිළ මහේෂ්වරන්ලාටත් සාධාරණය ඉටු කළ හැකි උත්තරීතර අධිකරණයක් මෙරට ඇති බව ද පැවසීය.නඩුවේ විත්තිකරුවන් චුදිතයින් බවට අධිකරණ තීන්දුව මත පත් වුවත් නොවූවත් යුක්තිය පසිඳලීමේ කොටස්කරුවන් ලෙස අධිකරණ ක්‍රියාදාමය පිළිබඳව සතුටු වන බව සඳහන් කළේය. එහෙත් මෙරට නඩු විභාග කිරීමේදී අපරාධ වින්දිතයින් ආරක්ෂා කිරීමේ දියුණු ක්‍රමවේදයක් ස්ථාපිත විය යුතු බව ද හෙතෙම අවධාරණය කළේය. දියුණු රටවල එවන් ක්‍රම අනුගමනය කරන බව පෙන්වා දුන් ජයමාන්න මහතා වින්දිතයින් සැකකරුවන්ට නොපෙනී, රූපවාහිනී තිරයක් මඟින් පමණක් දකින සාක්ෂි මෙහෙයවීම් ඉතා සාර්ථක ක්‍රමවේදයක් බව ද පෙන්වා දුන්නේය.මේ නඩුවේ පර්යේෂණ සාක්ෂි පැමිණිල්ල මඟින් ඔප්පු කර ඇති ආකාරය ඉදිරි දිනදී පැහැදිලි කරන බව ද හෙතෙම පැවසීය.පැමිණිල්ල වෙනුවෙන් රජයේ ජ්‍යෙෂ්ඨ නීතිඥ රියාස් බාරි මහතා ද පෙනී සිටියේය.නඩුවේ වැඩිදුර විභාගය ලබන 29 දින සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052312</link>
    <topic>ජනප්‍රිය වෙළෙඳ නාමයක් යොදාගෙන බාල සබන් නිපදවූ ව්‍යාපාරිකයා දැලේ</topic>
    <author>විජයානි එදිරිසිංහ</author>
    <content>ජනප්‍රිය වෙළෙඳ නාමයකින් මෙරට නිෂ්පාදනය කරන සබන් වර්ගයක නම යොදා ව්‍යාජ ලෙස ප්‍රමිතියෙන් තොර සබන් වර්ගයක් නිෂ්පාදනය කළ ආයතනයක් වැටලූ පාරිභෝගික අධිකාරිය රුපියල් කෝටි දෙකකට වැඩි වටිනාකමකින් යුත් සබන් කැට ලක්ෂ හයක් පමණ සොයා ගෙන තිබේ.ජාඇළ, ඒකල, මිනුවන්ගොඩ පාර ප්‍රදේශයේ පවත්වාගෙන ගිය එම මහා පරිමාණ කර්මාන්ත ශාලාව අවුරුදු තුනකට වැඩි කාලයක් තිස්සේ කරගෙන ගොස් ඇත.එහි නිෂ්පාදන මොවුන් විසින් රට පුරා බෙදා හැර තිබේ. පාරිභෝගිකයන් ද ප්‍රසිද්ධ වෙළෙඳ නා‍මයෙන් නිෂ්පාදනය කරන ලද ඒවා බව සිතා එම නිෂ්පාදන මිල දී ගෙන ඇති බවට තොරතුරු හෙළි වී ඇතැයි පාරිභෝගික අධිකාරිය පවසයි.මේ සබන්වලට යොදා ඇති සුවඳ කාරක ඇතුළු වෙනත් ද්‍රව්‍යය ද කල් ඉකුත් වූ ඒවා බව අනාවරණය වී ඇත.මේ ව්‍යාජ නිෂ්පාදනවලින් කොටසක් වෙළෙඳ පොළේ අලෙවි කිරීමට තිබිය දී සොයාගෙන තිබේ.අදාළ නිෂ්පාදන ආයතනයේ හිමිකරු ලබන සඳුදා (26) මීගමුව මහේස්ත්‍රාත් අධිකරණයට ඉදිරිපත් කිරීමට නියමිතව ඇත.සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාට ලැබුණු පැමිණිල්ලක් මත වැටලීම සිදුකර නීති මඟින් කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052313</link>
    <topic>විශ්වාසභංගය පරාජය වීමෙන් වත්මන් රජයේ ශක්තිය ලොවට පෙනෙනවා</topic>
    <author>@ චිත්‍රාරත්න කළුආරච්චි හිදෝගම සමූහ</author>
    <content>වසර විස්සකට පසු එක්සත් ජාතික පක්ෂය ගෙනා විශ්වාස භංග යෝජනාව පරාජය වීමත් සමඟ මහින්ද රාජපක්ෂ රජයේ ශක්තිය ලොවටම පෙනී ගියා යැයි අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා පැවසීය.පාර්ලිමේන්තුවේ පැවැති විශ්වාසභංග යෝජනාව එක්සත් ජාතික පක්ෂය පරාජයවීම පිළිබඳව ශෙහාන් සේමසිංහ මහතා මෙසේ ද කීය.විපක්ෂය සිහින මව මවා හිටියා. එම සිහින විනාශ වී ගියා. ආණ්ඩු පක්ෂයේ මන්ත්‍රීවරුන් කිහිප දෙනෙක් විදෙස් ගත වෙලා සිටියදී පවා අපි විශ්වාස භංගයෙන් ජයග්‍රහණය කළා. එක්සත් ජාතික පක්ෂය මෙම යෝජනාව ගෙන ආවේ ද්වේශසහගතවයි.ජනතා අප්‍රසාදය එක්සත් ජාතික පක්ෂයට ලැබුණා. ජනතාව මහින්ද රාජපක්ෂ රජය කෙරෙහි විශ්වාසය තබා ඇති බව මෙයින් තහවුරු වුණා. විපක්ෂයට රජයට විරුද්ධව ඉදිරිපත් කිරීමට හරවත් දෙයක් තිබුණේ නැති බව මෙයින් තහවුරු වුණා.ඉදිරියේදී මැතිවරණයක් එයි කියන බියටම ගෙනා විශ්වාස භංගයක් කියලා අපට හිතෙනවා. එක්සත් ජාතික පක්ෂය 29 වැනි වතාවටත් අන්ත පරාජයක් ලැබූ බව ලෝකයා පිළිගනීවි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052314</link>
    <topic>රජරට විශ්වවිද්‍යාලයේ විද්‍යාර්ථීහු 1176ක් උපාධි ලබති</topic>
    <author>@ අනුරාධපුර මධ්‍යම විශේෂ</author>
    <content>මිහින්තලය පිහිටි ශ්‍රී ලංකා රජරට විශ්වවිද්‍යාලයේ වාර්ෂික උපාධි ප්‍රදානෝත්සවය ඊයේ (22) වෙනි දින මිහින්තලා රජරට විශ්වවිද්‍යාලයේ නව විභාග ශාලාවේදී විද්වතුන් රැසකගේ සහභාගීත්වයෙන් පැවැත්විණි. රජරට සරසවියේ නව කුලපති ආචාර්ය ලීල් ගුණසේකර, උපකුලපති මහාචාර්ය රංජිත් විජේවර්ධන සහ ප්‍රාරම්භක උපකුලපති මහාචාර්ය ඉන්ද්‍රකීර්ති සිරිවීර යන මහත්වරුන්ගේ සහභාගිත්වයෙන් මේ උපාධි ප්‍රදානෝත්සවය පැවැත්විණි.මිහින්තලයෙහි පිහිටි ශ්‍රී ලංකා රජරට විශ්වවිද්‍යාලයේ අධ්‍යයන කටයුතු අවසන් කළ විවිධ විෂය ධාරාවනගෙන් උපාධි සුදුසුකම් ලත් විද්‍යාර්තීන් 1176 දෙනෙකුට මෙහිදී උපාධි පිරිනැමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052315</link>
    <topic>සංඝමිත්තා ශ්‍රද්ධාකර පදනමේ දෙවැනි සංවත්සරය ශ්‍රී මහා බෝ සමිඳු අබියස</topic>
    <author>@ හි‍ඳෝගම සමූහචිත්‍රාරත්න කළුආරච්චි</author>
    <content>අප සංස්කෘතිය මහත් වෙනසකට මග පෑදූ සංඝමිත්තා මහරහත් තෙරණියගේ සේවාව ඇගයීම සඳහා පිහිටුවා ඇති සංඝමිත්තා ශ්‍රද්ධාකර පදනමේ දෙවැනි සංවත්සරය ඊයේ අනුරාධපුර ශ්‍රී මහා බෝධීන් වහන්සේ අභියස දී සහ අභයගිරි චෛත්‍ය අසල දී කථානායකතුමාගේ බිරිඳවන චන්ද්ද්‍රා රාජපක්ෂ මහත්මියගේ ප්‍රධානත්වයෙන් පැවැත්විණි.ශ්‍රී මහා බෝධීන් වහන්සේ වෙනුවෙන් කිරි ආහාර පූජාවක් පවත්වා අභයගිරි චෛත්‍ය ඉදිරිපිට දී නොමිල‍යේ වකුගඩු පරීක්ෂාව, පාරම්පරික වෛද්‍ය බුලංකුලමේ වීරසිංහ වෙද මහතා විසින් ඇසේ සුද ඉවත් කිරීමට පාදයේ මාපට ඇඟිල්ලට බේත් බැඳ සුවපත් කිරීම ආදී වැඩසටහන් රාශියක් පැවැත්විණි.මෙම අවස්ථාවට රුවන්වැලි චෛත්‍යරාමාධිපති පල්ලේගම හේමරතන නාහිමි , ලංකාරාමාධිපති, රළපනාවේ ධම්මජෝති නාහිමි, ශ්‍රී ලංකා රාමඤ්ඤ මහ නිකායේ උතුරු හා උතුරු මැද දෙපළාතේ ප්‍රධාන සංඝනායක පොතානේ ධම්මානන්ද නාහිමි, ඇතුළු මහා සංඝරත්නය සමඟ සංඝමිත්ත‍ා ශ්‍රද්ධාකර පදනමේ සභාපතිනි චන්ද්‍රා රාජපක්ෂ, ධම්මිකා සේමසිංහ,මධ්‍යම සංස්කෘතික අරමුදලේ ක්‍රියාකාරී අධ්‍යක්ෂ රණවීර, අශෝකා ලංකාතිලක , රේණුකා නවගමුව,මහාචාර්ය ටී. ජී. කුලතුංග යන මහත්ම මහත්මීන් සහභාගී වූ අතර ශ්‍රී ලංකා නිදහස් සේවක සංගමය හා මධ්‍යම සංස්කෘතික අරමුදල සමඟ එක්ව මෙම පුණ්‍ය කටයුතු සංවිධානය කර තිබුණි. ඇස්වලට වෙදකම් ගැනීම සඳහා දහස් ගණන් ජනතාවක් එක් වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052316</link>
    <topic>පොසොන් පෝයට පෙර අවසන් කිරීමට උපදෙස්</topic>
    <author>@ චිත්‍රාරත්න කළුආරච්චි හිදෝගම සමූහ</author>
    <content>මිහින්තලා රජ මහා විහාරාධිපති වලවාහැංගුනවැවේ ධම්මරතන නා හිමියන්ගේ ඉල්ලීම මත ජනාධිපති මහින්ද රාජපක්ෂ මහතාගේ උපදෙස් පරිදි ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ අධීක්ෂණය යටතේ මිහින්තලා පුදබිම ලහි ලහියේ පිළිසකර වෙයි.අපිළිවෙළට තිබූ වෙළෙඳ කුටි වෙනුවට නව වෙළෙඳකුටි ද, නව රථගාලක්ද, වැසිකිළි කැසිකිළිවල ද, මේ දිනවල වැඩ නිමවෙමින් පවතී. ලබන පොසොන් පොහොය දින වන විට මෙම ඉදිකිරීම් අවසන් කළ යුතුව ඇත. මිහින්තලා පුද බිමේ භූමිය පිරිසිදු කිරීම සිවිල් ආරක්ෂක දෙපාර්තමේන්තුව විසින් සිදු කර ගෙන යයි. ලේක්හවුස් ආයතනයේ ආලෝක පූජාවද මෙවරත් අති උතුම් අයුරින් සිදුකිරීමට ක‍ටයුතු සුදානම් කර ඇත. සිල් රෙදි බෙදාදීම, බුදුසරණ කථික තරග, රචනා තරගද, ජයග්‍රාහකයින්ට ත්‍යාග බෙදා දීම ද සිදු කිරීමට නියමිතව ඇත.බුදුන් වහන්සේලා සතර නමකගේ පහස ලද මිහින්තලා පුද බිමේ පොසොන් පෝදා සිල්සමාදන් වන සැදැහැවතුන් හට දාන ශීල භාවනා වැඩසටහන් රැසක්ම සූදානම් කර ඇත. මිහින්තලා මිහිඳු පෙරහර ද පැවැත්වෙන අතර ලේක්හවුස් ආයතනය සමග එක්ව විදුලි බල මණ්ඩලය මිහින්තලා පුද බිම විදුලි බුබුළු වලින් ඒකාලෝක කිරීමට ද සියලු කටයුතු සූදානම් වෙමින් පවතී.ඡායාරූප-හිදෝගම සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052317</link>
    <topic>දුලාංජලීට හොර නෝට්ටු දුන් සැකකරුගේ ගිණුම් ගැන වාර්තාවක් දෙන්න</topic>
    <author>සිරන්ජනී කුමාරි</author>
    <content>හිටපු ජනාධිපති රණසිංහ ප්‍රේමදාස මහතාගේ දියණිය වන දුලාංජලී චන්ද්‍රලේඛා ජයකොඩී මහත්මිය වෙත ව්‍යාජ මුදල් නෝට්ටු ලබා දුන් සැකකරුගේ නමින් පවත්වන ගිණුම් සම්බන්ධ වාර්තාවක් අධිකරණයට ඉදිරිපත් කරන ලෙස කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ(22) රහස් පොලිසිය වෙත නියම කෙළේය.හික්කඩුව මහවිධාන ආරච්චිගේ ක්‍රිෂාන්ත රෝලිප් පෙරේරා වන සැකකරුගේ නමින් හා ඔහු කළමණාකරු ලෙස සේවය කරන බත්තරමුල්ල ‍අරලිය ගාමන්ට් ප්‍රයිවට් ලිමිටඩ් සමාගම නමින් මෙරට මුල්‍ය ආයතනවල ස්ථාපිත කර ඇති ගිණුම්වල අදාළ හර බැර විස්තර තොරතුරු අනවරණය කරගැනීම සඳහා සැකකරුට මේ මස 23 වන දින පෙරවරු 9ට රහස් පොලිසිය වෙත පෙනී සිටින ලෙස ද මහේස්ත්‍රාත්වරයා මෙහි දී නියෝගයක් නිකුත් කෙළේය.සැකකරුගේ ගිණුම් සම්බන්ධ තොරතුරු අනාවරණය කරගැනීම සඳහා රහස් පොලිසිය අධිකරණය වෙත ඉදිරිපත් කළ කරුණු සළකා බලමින් මහේස්ත්‍රාත්වරයා මෙම නියෝගය කෙළේය.සැකකරු සතුව තිබූ ව්‍යාජ මුදල් නෝට්ටු මුද්‍රණ උපකරණ රජයේ මුද්‍රණාලය වෙත යොමු කොට වාර්තාවක් කැඳවීමට ක්‍රියා කොට ඇති බව පැවසූ පොලිසිය පරිගණක දත්ත ගබඩා තැටියේ කවර ආකාරයේ දත්ත ඇතැදැයි පරික්ෂා කිරීමට අවශ්‍ය බව පැවසීය.අංක 65/6 පාර්ක් ස්ටිව් ,කොළඹ 6 පදිංචි දුලාංජලි චන්ද්‍රලේඛා ජයකොඩි මහත්මිය සිද්ධිය සම්බන්ධයෙන් ප්‍රකාශයක් කරමින් පවසා ඇත්තේ තමාට ඉහත සැකකරු විසින් ණය මුදලක් පියවීමට මේ මුදල් ලබා දුන් බවත් මුද්‍රා තබන ලද රුපියල් මිලියන 2‍කේ මුදල් පාර්සලය කුරුදුවත්ත පෞද්ගලික බැංකුවේ ජොන් කීල්ස් ආයතන ගිණුමට බැර කරන ලෙස බැංකුවේ සේවා සම්බන්ධතා නිලධාරිනිය වෙත තමා ලබා දුන් බවය.මහින්දාරාම ඇතුල්කෝට්ටේ පදිංචි හික්කඩුව මහවිදාන ආරච්චිගේ ක්‍රිෂාන්ත රොලිප් මොඩස්ටස් පෙරේරා නමැති සැකකරු සිද්ධිය සම්බන්ධයෙන් දැනට ඇප මත මුදා හැර ඇත.අදාළ කරුණු සළකා බැලු මහේස්ත්‍රාත්වරයා මුද්‍රණ උපකරණ සම්බන්ධයෙන් රජයේ මුද්‍රණාලයෙන් වාර්තාවක් කැඳවන ලෙස නියම කරමින් නඩුව යළි කැදවිම ලබන මස 20 වන දිනට කල් තැබිණ.සැකකරු වෙනුවෙන් නීතිඥ නිශ්ශංක නානායක්කාර හා සංජිව සෙනෙවිරත්න පෙනී සිටි අතර පැමිණිල්ල වෙනුවෙන් රහස් පොලිසියේ ව්‍යාජ මුදල් ඒකකයේ ස්ථානාධිපති නලින්ද ප්‍රියදර්ශන ,නඩු මෙහෙයුම් ස්ථානාධිපති ප්‍රධාන පොලිස් පරික්ෂක රවින්ද්‍ර විමලසිරි , පොලිස් පරික්ෂක සේනාධිර සමඟ උප පොලිස් පරික්ෂක ආර්.එම් .එස් .රත්නායක මහතා අධිකරණයට කරුණු දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052318</link>
    <topic>බස්නාහිර සාපෙළ ප්‍රතිඵල ගැන සෑහීමකට පත්වෙන්න බැහැ</topic>
    <author/>
    <content>පසුගිය වසර තුළ පළාත් අතරින් අඛණ්ඩව පළමු තැන ලැබුණ ද අ.පො.ස. සාමාන්‍ය පෙළ ප්‍රතිඵලය පිළිබඳ තමන් සෑහීමකට පත් නොවන බව බස්නාහිර පළාත් මහ ඇමැති ප්‍රසන්න රණතුංග මහතා පවසයි. මෙවර අ.පො.ස. සාමාන්‍ය පෙළ ප්‍රතිඵලය ඉහළ නැංවීම සඳහා විධිමත් වැඩපිළිවෙළක් වහා ක්‍රියාත්මක කරන ලෙස ද මහ ඇමැතිවරයා පළාත් අධ්‍යාපන නිලධාරින්ට උපදෙස් දුන්නේ ය.බස්නාහිර පළාතේ අධ්‍යයන පොදු සහතික පත්‍ර විභාග ප්‍රතිඵල විශ්ලේෂණය කිරීම වෙනුවෙන් පළාත් අධ්‍යාපන අමාත්‍යාංශ ශ්‍රවණාගාරයේ දී පැවැති සාකච්ඡාවේ දී ප්‍රධාන අමාත්‍යවරයා මේ බව සඳහන් කළේ ය. මේ සාකච්ඡාව පසුගියදා (19) බස්නාහිර පළාතේ සියලූම කලාප අධ්‍යාපන අධ්‍යක්ෂවරුන්ගේ සහභාගිත්වයෙන් පැවැත්විණි.පසුගිය වසරේ අ.පො.ස. සාමාන්‍ය පෙළ විභාගය සඳහා බස්නාහිර පළාතේ ශිෂ්‍ය ශිෂ්‍යාවෝ 71,357 ක් ඉදිරිපත් වූහ. ඉන් 49,521ක් සමත් වූ අතර, එය ප්‍රතිශතයක් ලෙස 69.40% කි. අඛණ්ඩව වසර 05ක් තිස්සේ අ.පො.ස. සාමාන්‍ය පෙළ විභාග ප්‍රතිඵලවලින් දිවයිනේ සෙසු පළාත් අභිභවා පළමු තැනට පැමිණීමට බස්නාහිර පළාත් සභාව සමත්ව තිබේ.පන්ති කාමර මට්ටමින් ප්‍රතිඵල විශ්ලේෂණය කර පෞද්ගලිකවම ළමුන්ගේ ප්‍රගතිය මැනීමේ වැඩපිළිවෙළක් වහාම ආරම්භ කරන ලෙස උපදෙස් දුන් ප්‍රධාන අමාත්‍යවරයා විෂයානුබද්ධ ගුරු පුහුණු වැඩසටහනක් ක්‍රියාත්මක කරන ලෙස ද උපදෙස් දුන්නේ ය. ගණිතය, සිංහල, ඉංග්‍රීසි හා ඉතිහාසය විෂයන් සඳහා මෙහි දී වැඩි අවධානය යොමුකරන ලෙස ද රණතුංග මහතා නිලධාරින්ට උපදෙස් දුන්නේ ය.මැයි මස 30 වන දිනට පෙර අදාළ වැඩසටහන සකස් කොට තමාට ඉදිරිපත් කරන ලෙසත්, මෙම ප්‍රතිඵල ඉහළ නැංවීමේ වැඩසටහන් කලාප හා කොට්ඨාස මට්ටමින් පෞද්ගලිකවම අධීක්ෂණය කරන ලෙසත් ප්‍රධාන අමාත්‍ය ප්‍රසන්න රණතුංග මහතා සියලූම කලාප හා කොට්ඨාස අධ්‍යක්ෂවරුන්ට උපදෙස් දුන් අතර වැඩිදුරටත් අදහස් දැක් වූ ප්‍රධාන අමාත්‍යවරයා මෙසේ ද කීවේ ය.මේ ප්‍රතිඵල විශ්ලේෂණය කරන්න පසුගිය කාලේ කොට්ඨාසයෙන් කොට්ඨාසයට, කලාපයෙන්, කලාපයට ගියා. මම එහෙම අධීක්ෂණය කරලත් ප්‍රතිඵලය මෙහෙම නම්, මම අධීක්ෂණය නොකලා නම් ප්‍රතිඵලය කොහොම වේවිද? මම දේශපාලනඥයෙක් මිස අධ්‍යාපනවේදියෙක් නෙමේ. මම අධ්‍යාපන සංවර්ධනය වෙනුවෙන් කටයුතු කළේ හැම පාර්ශ්වයකගේම උපදෙස් අරගෙනයි.මම මගේ යුතුකම ඉටුකළා. අධ්‍යාපනවේදීන් විදියට ඔබ ඔබේ වගකීම ඉටු කරන්න. බස්නාහිර පළාතේ අධ්‍යාපන සංවර්ධනය අනෙකුත් පළාත් සමඟ සන්සන්ධනයේ දී පැහැදිලි තැනක තිබීම අනිවාර්යයයි. ඒ නිසා ඒ වෙනුවෙන් වහා පියවර ගන්න.බස්නාහිර පළාත් අධ්‍යාපන අමාත්‍යාංශ ලේකම් එස්. ටී. කොඩිකාර, පළාත් අධ්‍යාපන අධ්‍යක්ෂ විමල් ගුණරත්න යන මහත්වරුන් ද මෙහි දී අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052319</link>
    <topic>බියගම විලේජ්  අයිතිකරු ඝාතන නඩුව කල් තැබේ</topic>
    <author>මල්වාන සමූහ මහානාම විතානගේ</author>
    <content>බියගම විලේජ් හොටෙල් අධිපති කෝටිපති ව්‍යාපාරික බර්නාඩ් ජයරත්න (65) නමැති අය ඝාතනය කිරී‍ෙම් නඩුව පෙරේදා (21 වැනිදා) පූගොඩ මහේස්ත්‍රාත් අධිකරණයේ යළි කැඳවූ අවස්ථාවේ ඒ සම්බන්ධව නීතිපති උපදෙස් තවම ලැබී නැති හෙයින් එහි වැඩිදුර විභාගය ලබන ජුනි මස 04 වැනි දිනට කල් තැබීමට පූ‍ගොඩ මහේස්ත්‍රාත් හා අතිරේක දිසා විනිසුරු ඉන්දිකා කාලිංගවංශ මහත්මිය නියම ක‍ළාය.තවද මේ සිද්ධිය සම්බන්ධව රක්ෂිත බන්ධනාගාර ගත කර සිටින සැකකරුවන් දෙදෙනා තවදුරටත්එදින (04 වැනිදින) තෙක් රක්ෂිත බන්ධනාගාර ගත කර තැබීමට ද මහේස්ත්‍රාත්වරිය නියෝග කළාය. මෙසේ තවදුරටත් රක්ෂිත බන්ධාගාර ගත කරනු ලැබුවේ නාරන්වල පදිංචි පොලිස් විශේෂ කාර්ය බළකායේ සුදත් වික්‍රමසිංහ හා බියගම පදිංචි මියගිය අයගේ පුත් සුරංග ජයරත්න යන දෙදෙනා වෙති. මේ ඝාතන සිද්ධියට සමගාමීව මෙම සැකකරුවන් දෙදෙනාට එරෙහිව පුපුරන ද්‍රව්‍ය ළඟ තබා ගැනීමේ චෝදනාව මත පවරා තිබෙන නඩුවද පෙරේදා (21 වැනිදා) කැඳවා තිබූ අතර එයද ලබන ජුනි මස 04 වැනි දිනට කල් තැබීය.අපරාධ පරීක්ෂණ දෙපාර්තමේන්තුව පැමිණල්ල මෙහෙය වූ අතර සැකකරුවන් වෙනුවෙන් නීතිඥවරුන් වන චින්තක අමරසිංහ හා සංජය රණතුංග යන මහත්වරුන් ද මියගිය අයගේ දියණියගේ අයිතිවාසිකම් වෙනුවෙන් නීතිඥ ලලිත් දහනායක මහතාද පෙනී සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052320</link>
    <topic>අවතැන් මුස්ලිම් ජනතාවගේ පදිංචියට ඉඩම් අක්කර 2500ක් වෙන්කිරීමට එරෙහි පෙත්සම</topic>
    <author>නෙල්කා මැදගෙදර</author>
    <content>අවතැන් මුස්ලිම් ජනතාව නැවත පදිංචි කිරීමට වන සංරක්ෂණ දෙපාර්තමේන්තුවට අයත් ඉඩම් අක්කර 2500කට අධික ප්‍රමාණයක් ලබා දීමට ගෙන ඇති තීරණය බල රහිත කරන ලෙස ඉල්ලා ශ්‍රී ලංකා හරිත ව්‍යාපාරය ගොනු කළ පෙත්සමෙහි වගඋත්තරකරුවන්ට ලබන ජූනි මස 25වැනි දා අධිකරණයෙහි පෙනි සිටින ලෙස නියෝග කරමින්අභියාචනාධිකරණය පෙරේදා (21) නොතිසි නිකුත් කෙළේය.එම පෙත්සම සම්බන්ධයෙන් පෙත්සම්කාර පාර්ශවය වෙනුවෙන් ඉදිරිපත් කළ කරුණු සලකා බැලූ අභියාචනාධිකරණ විනිසුරු පී.ඩබ්ලිව්.ඩී.සී. ජයතිලක මහතා මේ බව ප්‍රකාශ කෙළේය. එලෙස එම ඉඩම් ලබා දුනහොත් එය විල්පත්තු අභය භූමිය සහ පරිවාර වනාන්තරවල ජෛව විවිධත්වයට අහිතකර ලෙස බලපෑමක් එල්ල කරනු ඇතැයි පෙත්සමෙහි දැක්වේ.එලෙස ඉඩම් නිදහස් කිරීමට අදාළව වන පරිසර හා පුනර්ජනනීය බලශක්ති අමාත්‍යාංශ ලේකම්වරයා ඉකුත් පෙබරවාරි මස 14 දින නිකුත් කර ඇති ලිපිය බල රහිත කරන නියෝගයක් නිකුත් කරන ලෙස ද පෙත්සම මගින් ඉල්ලා තිබේ.පරිසර හා පුනර්ජනනීය අමාත්‍යාංශ ලේකම් බී.එම්.යූ.ඩී බස්නායක, වන සංරක්ෂණ ජෙනරාල් අනුර සතුරුසිංහ, පුරා විද්‍යා අධ්‍යක්ෂ ජෙනරාල් ආචාර්ය සෙනරත් දිසානායක, ඉඩම් කොමසාරිස් ජෙනරාල්වරයා ඇතුළු එකොළොස් දෙනකු පෙත්සම මගින් වගඋත්තර කරුවන් කොට සිටිති. පෙත්සම්කාර සංවිධානය පරිසර රැක ගැනීම සඳහා කටයුතු කරන බව පෙත්සමෙහි දැක්වේ.අවතැන් වූ මුස්ලිම් ජනතාව නැවත පදිංචි කිරීම සඳහා වන සංරක්ෂණ දෙපාර්තමේන්තුවට අයත් ඉඩම් ලබා ගැනීමේ කටයුතු සිදු වන බව පෙත්සමෙහි දැක්වේ.ඒ අනුව මන්නාරම , මුලතිව්, වව්නියාව යන ප්‍රදේශ වල ඇති වන සංරක්ෂණ දෙපාර්තමේන්තුවට අයත් ඉඩම් අක්කර 2388ක් නිදහස් කිරීමට අදාළ ලිපියක් පරිසර හා පුනර්ජනනීය අමාත්‍යාංශ ලේකම් බී.එම්.යූ.ඩී බස්නායක, මහතා මන්නාරම දිසා ලේකම්වරයා වෙත ඉකුත් පෙබරවාරි මස 14 දින යවා තිබේ .එලෙස නිදහස් කිරීම‍ට අපේක්ෂිත ඉඩම් ප්‍රමාණය අක්කර 2500ක් පමණ වන බව ද පෙත්සමෙහි දැක්වේ. එම ලිපියේ සඳහන් කර ඇති ඉඩම් වන ජීවී ආඥා පනත යටතේ කැළෑ ලෙස අර්ත ගන්වා ඇති බැවින් එම ඉඩම් නිදහස් කිරීමේ හැකියාවක් නැතැයි පෙත්සමෙහි දැක්වේ.එසේම එය අත්තනොමතික ලෙස වනාන්තර විනාශ කිරීමට අනුබල දීමක් වන බවද පෙත්සමෙහි දැක්වේ. එසේම එම ඉඩම්වල පුරා විද්‍යාත්මක වටිනාකම් සහිත ස්ථාන සහ නටබුන් ඇති බැවින් ඒවා විනාශ විමට ද මෙලෙස ඉඩම් නිදහස් කිරීම හේතුවක් වන බව පෙත්සම්කාර ආයතනය සඳහන් කර ඇත.නීතිඥ ශාන්ත ජයවර්ධන මහතා පෙත්සම්කාර පාර්ශවය වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052321</link>
    <topic>හෝමාගම ප්‍රා: සභාවේ සභාපතිට එරෙහි රිට් පෙත්සම විභාගය ලබන මස 11දා</topic>
    <author>නෙල්කා මැදගෙදර</author>
    <content>හෝමාගම ප්‍රාදේශීය සභාවෙහි නව සභාපති ලෙස රුවන් ප්‍රබෝධ පීරිස් මහතා පත් කිරීමට එරෙහිව එහි හිටපු සභාපතිවරයකු වන ඉන්දික ප්‍රසන්න කුමාර කෝරලගේ මහතා ගොනු කළ රිට් පෙත්සමක් ලබන ජූනි මස 11 දින සළකා බැලීමට අභියාචනාධිකරණය පෙරේදා (21) තීරණය කෙළේය.එම පෙත්සම සම්බන්ධ නොතිසි එහි වගඋත්තරකරුවන්ට දැනුම් දෙන ලෙස පෙත්සම්කරුගේ නිතීඥවරයාට නියම කෙරිනණි.අභියාචනාධිකරණ විනිසුරු උපාලි අබේරත්න මහතා ඉදිරියෙහි මෙම පෙත්සම කැඳවන ලදි.පෙත්සමෙහි 4වන වගඋත්තරකාර එත්සත් ජනතා නිදහස් සන්ධාන මහ ලේකම් සුසිල් ප්‍රෙමජයන්ත් මහතා වෙනුවෙන් මෙන්ම නීතිපතිවරයා වෙනුවෙන් ද නීතිඥවරු පෙනි සිටියහ. සෙසු වගඋත්තරකරුවන් වෙනුවෙන් කිසිවකු පෙනී සිටියේ නැත.ඒ අනුව පෙත්සම නැවත කැඳවීමට නියම විය.මැතිවරණ කොමසාරිස්වරයා, හෝමාගම ප්‍රාදේශීය සභාවේ තේරීම් භාර නිලධාරීවරයා, එහි ලේකම්වරයා, එක්සත් ජනතා නිදහස් සන්ධාන මහ ලේකම්වරයා, එම ප්‍රාදේශීය සභාවෙහි සභිකයන් ඇතුළු 28දෙනකු පෙත්සම මගින් වග උත්තරකරුවෝ කොට සිටිති. 2014 වසර සඳහා ඉදිරිපත් කළ අයවැය පරාජයවීම නිසා හෝමාගම ප්‍රාදේශීය සභාවෙහි සභාපතිව සිටි ඒ.ඩී කුමාරසිරි මහතා එම තනතුරින් ඉවත් කිරීමෙන් පසු තමා එම තනතුරට පත් කරමින් ගැසම් නිවේදනයක් නිකුත් කළ බව පෙත්සම්කරු පවසයි.පසුව එම සභවෙහි උප සභාපතිවරයා වූ තමන් එම සභාපති ධුරයට පත් කරමින් ඉකුත් අප්‍රේල් මස 8 දින නිකුත් කරන ලද බව පෙත්සම්කරු පවසයි. එම පත් කිරීම සඳහන් ගැසට් නිවේදනය අවලංගු කරමින් ඊට පසුව තවත් ගැසට් නිවේදනයක් නිකුත් කළ අතර පසුව රුවන් ප්‍රබෝධ පීරිස් මහතා එම තනතුරට පත් කරමින් ගැසට් නිවේදනයක් 2014 අප්‍රේල් මස 24 දින නිකුත් කර ඇතැයි පෙත්සම්කරු පවසයි. තමා සභාපති ලෙස පත්කිරීමෙන් පසුව නිකුත් කරන ලද එම ගැසට් නිවේදන දෙකම ක්‍රියාත්මකවීම අත්හිටුවන අතුරුතහනම් නියෝග නිකුත් කරන ලෙස ද පෙත්සම්කරු අධිකරණයෙන් ඉල්ලා ඇත.එසේම සභාපති නතුරෙහි රාජකාරි කිරීමෙන් රුවන් ප්‍රබෝධ පීරිස් මහතා වළක්වන නියේගයක් නිකුත් කරන ලෙසද පෙත්සම්කරු අධිකරණයෙන් ඉල්ලා සිටී.නීතිඥ සංජීව කළුආරච්චි මහතාගේ උපදෙස් මත ජනාධිපති නීතිඥ ෆයිස් මුස්තාපා මහතා පෙත්සම්කරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052322</link>
    <topic>හිටපු මන්ත්‍රී අසිත පෙරේරාගේ අභාවය පිළිබඳ ශෝකය  පළකිරීමේ යෝජනාව අද නැහැ</topic>
    <author/>
    <content>හිටපු පාර්ලිමේන්තු මන්ත්‍රී අසිත පෙරේරා මහතාගේ අභාවය පිළිබඳ ශෝකය පළකිරීමේ යෝජනාව අද (23) පාර්ලිමේන්තුවේ දී සාකච්ඡාවට නොගන්නා ලෙස ඒ මහතාගේ පවුලේ ඥාතීහු කතානායක චමල් රාජපක්ෂ මහතාගෙන් ඉල්ලීමක් කර තිබේ.ඒ අනුව එම යෝජනාව අද (23) දින සාකච්ඡාවට නොගැනීමට තීරණය කර තිබේ.අසිත පෙරේරා මහතා නියෝජනය කළ ලිබරල් පක්ෂයේ සාමාජිකයකු වූ ‍පාර්ලිමේන්තු මන්ත්‍රී මහාචාර්ය රජිව් විජේසිංහ මහතා මේ පිළිබඳව කතානායකවරයාට දැනුම් දී තිබේ.අසිත පෙරේරා මහතාට විදේශ කටයුතු අමාත්‍යාංශයෙන් කෙනහිලිකම් කළ හෙයින් මියගිය පසු ඒ මහතා පිළිබඳ ශෝකය පළකර ඵලක් නොමැති බව ඥාතීන්ගේ අදහස වී තිබේ.එහෙත් ඉදිරි දිනකදී මේ පිළිබඳව පාර්ලිමේන්තුවේදී ශෝකය පළකිරීමේ යෝජනාව සාකච්ඡාවට ‍ගන්නා බව ආණ්ඩු පක්ෂයේ ප්‍රධාන සංවිධායක කාර්යාලය ඒ මහතාගේ ඥාතීන්ට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052323</link>
    <topic>බලාපොරොත්තුවන ඉලක්කයට දූෂණ ආදියෙන් තොරව යන්න</topic>
    <author>@ පස්සර සමුහ උබයරත්න වනසිංහ</author>
    <content>නිර්මාණශීලීව වැඩ කරන්න පුළුවන් ,ඒ වගේම කැපවීමක් හා උනන්දුවක් ඇති ඕනෑම කෙනෙක්ට තමා බලාපොරොත්තු වන ඉලක්කයන් කරා යාමට එතරම් අපහසු වන්නේ නැහැ.නමුත් එහිදී දුෂණ හා වංචා ආදියෙන් තොරව ඒ ගමන යාහැකිනම් එය එම ඉලක්කයන් සාර්ථක කර ගැනීමට ඇති හොඳම මාවතක් වී තිබෙනවා.මේ තත්ත්වය දේශපාලනය කරන හා ඊට ප්‍රවේශවීමට බලා සිටින කාහට වුවද පොදුවේ බලපාන බව ඌව පළාත් සභා කෘෂිකර්ම ඇමැති අනුර විදාන ගමගේ මහතා පැවැසීය.ඇමැතිවරයා එසේ සඳහන් කළේ ,පළාත් කෘෂිකර්ම අමාත්‍යාංශය , පළාත් කෘෂිකර්ම අධ්‍යක්ෂ කාර්යාල එක්ව පසුගියදා කෘෂි උපකරණ බෙදාදීම වෙනුවෙන් පස්සර මාවුස්සාගොල්ල විහාරස්ථානයේදී පැවැතිඋත්සව සභාව අමතමිනි.පස්සර ග්‍රාම නිලධාරී කොට්ඨාශ රැසක ගොවීන් සඳහා ප්ලාස්ටික් ජල ටැංකි, දියර ඉසින යන්ත්‍ර, මී මැසි පෙට්ටි,ඉවුම් පිහිවුම් කට්ටල,හා උදළු තල වැනි කෘෂි උපකරණ රැසක් මෙහිදී ගොවීන්ට ලබා දී තිබුණි.වැඩිදුරටත් අදහස් දැක් වු ඇමැති අනුර විදාන ගමගේ මහතා මෙසේද කීය.එවැනි පසු බිමක සිට අප වැඩ කරපු නිසා අද ඌව පළාත් සභාවේ 2014 වර්ෂයේ හොඳම අමාත්‍යාංශය බවට අපේ අමාත්‍යාංශය තේරී තිබෙනවා.අපි අපේ වැඩ වලට වඩා මෙහිදී කටයුතු කරන්නේ ජනතාවගේ ගැටලු කඩිනමින් විසඳාදීමටයි.විශේෂයෙන් වත්මන් ජනාධිපති මහින්ද රාජපක්ෂ මැතිතුමාගේ මහින්ද වින්තන ඉදිරි දැක්ම වැඩ පිළිවෙල පළාතේ සංවර්ධනයට විශාල පිටිවහලක්වී තිබෙනවා. ඒ නිසා තමයි මහියංගනය වැනි දුෂ්කර ප්‍රදේශයක් වුවද කඩිනමින්ම සංවර්ධනය කර ගෙන යාමට හැකිව තිබෙන්නේ.පසුගිය කාලයේ කිසිම දේශපාලඥයෙක් නොගිය මහියංගනයේ ගම් දනව් කරා අපි ගියා.ජනතා ප්‍රශ්න හඳුනා ගත්තා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=n14052324</link>
    <topic>බලාපොරොත්තුවන ඉලක්කයට දූෂණ ආදියෙන් තොරව යන්න</topic>
    <author>@ පස්සර සමුහ උබයරත්න වනසිංහ</author>
    <content>නිර්මාණශීලීව වැඩ කරන්න පුළුවන් ,ඒ වගේම කැපවීමක් හා උනන්දුවක් ඇති ඕනෑම කෙනෙක්ට තමා බලාපොරොත්තු වන ඉලක්කයන් කරා යාමට එතරම් අපහසු වන්නේ නැහැ.නමුත් එහිදී දුෂණ හා වංචා ආදියෙන් තොරව ඒ ගමන යාහැකිනම් එය එම ඉලක්කයන් සාර්ථක කර ගැනීමට ඇති හොඳම මාවතක් වී තිබෙනවා.මේ තත්ත්වය දේශපාලනය කරන හා ඊට ප්‍රවේශවීමට බලා සිටින කාහට වුවද පොදුවේ බලපාන බව ඌව පළාත් සභා කෘෂිකර්ම ඇමැති අනුර විදාන ගමගේ මහතා පැවැසීය.ඇමැතිවරයා එසේ සඳහන් කළේ ,පළාත් කෘෂිකර්ම අමාත්‍යාංශය , පළාත් කෘෂිකර්ම අධ්‍යක්ෂ කාර්යාල එක්ව පසුගියදා කෘෂි උපකරණ බෙදාදීම වෙනුවෙන් පස්සර මාවුස්සාගොල්ල විහාරස්ථානයේදී පැවැතිඋත්සව සභාව අමතමිනි.පස්සර ග්‍රාම නිලධාරී කොට්ඨාශ රැසක ගොවීන් සඳහා ප්ලාස්ටික් ජල ටැංකි, දියර ඉසින යන්ත්‍ර, මී මැසි පෙට්ටි,ඉවුම් පිහිවුම් කට්ටල,හා උදළු තල වැනි කෘෂි උපකරණ රැසක් මෙහිදී ගොවීන්ට ලබා දී තිබුණි.වැඩිදුරටත් අදහස් දැක් වු ඇමැති අනුර විදාන ගමගේ මහතා මෙසේද කීය.එවැනි පසු බිමක සිට අප වැඩ කරපු නිසා අද ඌව පළාත් සභාවේ 2014 වර්ෂයේ හොඳම අමාත්‍යාංශය බවට අපේ අමාත්‍යාංශය තේරී තිබෙනවා.අපි අපේ වැඩ වලට වඩා මෙහිදී කටයුතු කරන්නේ ජනතාවගේ ගැටලු කඩිනමින් විසඳාදීමටයි.විශේෂයෙන් වත්මන් ජනාධිපති මහින්ද රාජපක්ෂ මැතිතුමාගේ මහින්ද වින්තන ඉදිරි දැක්ම වැඩ පිළිවෙල පළාතේ සංවර්ධනයට විශාල පිටිවහලක්වී තිබෙනවා. ඒ නිසා තමයි මහියංගනය වැනි දුෂ්කර ප්‍රදේශයක් වුවද කඩිනමින්ම සංවර්ධනය කර ගෙන යාමට හැකිව තිබෙන්නේ.පසුගිය කාලයේ කිසිම දේශපාලඥයෙක් නොගිය මහියංගනයේ ගම් දනව් කරා අපි ගියා.ජනතා ප්‍රශ්න හඳුනා ගත්තා.විසඳිය හැකි හැම ගැටලුවක්ම විසඳාදීමට උපරිම බලය යොදවනවා..මේ සඳහා අපට පළාත් සභාවේත්,මධ්‍යම රජයේත් සහය නොමඳව ලැබෙනවා.ඒ නිසා කවුරු මොනව කීවත් පළාතේ ජනතාව මේ රජය හොඳින් හඳුනා ගෙන තිබෙනවා.ඒ නිසා ආයේ කවදාවත් මහියංගනය මැතිවරණ කොට්ඨාසයේ බලය පවා එ.ජ.පක්ෂයට නම් ලබා ගන්න බැරි වෙනවා.රටේ ජනතාවට සම්පත් බෙදාදීමේදී අපි පක්ෂ පාට බලන්නේ නැහැ.අවශ්‍ය ඇති සියලු දෙනා ගැනම සොයා බලා අවශ්‍ය දෑ ලබා දෙනවා.සංවර්ධනයේ කුමන කටයුත්කදී වුවත් අප ක්‍රියා කරන්නේ ඒ ආකාරයටයි. ඒ නිසයි අපෙන් තොර පක්ෂයක් ජනතාව තෝරා නොගන්නේ. අද මේ බෙදා දුන් කෘෂි උපකරණද ලබා දීමට සුදුස්සන් තොරා ගැනීමට උපදෙස් දී තිබුනෙත් ඒ පදනමේ සිටයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405231</link>
    <topic>රුපියල් දසලක්ෂ 160ක් වියදමින් කෑගල්ලේ ප්‍රධාන නගරවල නව බස් නැවතුම්පොළවල්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාව මඟින් කෑගල්ල දිස්ත්‍රික්කය තුළ ප්‍රධාන බස් නැවතුම්පොළවල් ඉදිකිරීමට කටයුතු කර ගෙන යයි.මේ බස් නැවතුම්පොළවල්වල මාර්ග ගණනාවක බස් රථ ධාවනයට යොදවන නිසා මෙහි පැමිණෙන මගී ජනතාවට වැස්සෙන් හා අවුවෙන් පීඩා නොවිඳ බස් රථවලට ගොඩවීමට හා බැස යාමට පියවර ගෙන ඇති බව සබරගමුව පළාත් සභාවේ ප්‍රධාන ඇමැති මහීපාල හේරත් මහතා පැවසීය. මේ වැඩපිළිවෙළ අනුව අරණායක, ගලිගමුව, රඹුක්කන, දැරණියගල, කරවනැල්ල යන බස් නැවතුම්පොළවල් ඉදිකිරීමේ වැඩ මේ වනවිට ආරම්භ කර ඇත.මේ සඳහා වැයකිරීමට වෙන්කර ඇති මුදල රුපියල් දසලක්ෂ 160ක් පමණ වෙයි. මේ බස් නැවතුම්පොළවල් කඩිනමින් ඉදිකරන ලෙසට අදාළ නිලධාරීන්ට උ‍පදෙස් දී ඇතැයි ප්‍රදාන ඇමැතිවරයා පැවසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405232</link>
    <topic>හිතුමතේ ලොරිය පදවා අනතුරු කළ රියැදුරුට දඩ</topic>
    <author>කොච්චිකඩේ විශේෂ ඩී. මිහිදුකුල</author>
    <content>වෙසක් සිරි නැරඹීමට අපරීක්ෂාකාරී ලෙස ලොරියක් ධාවනය කළ පුද්ගලයෙකුට බරපතළ තුවාල සිදුකළේයැයි කියන සිද්ධියක් සම්බන්ධයෙන් චෝදනා ලැබූ අයකු මීගමුව වැඩබලන මහේස්ත්‍රාත් කේ.ජී. ගුණදාස මහතා විසින් ලක්ෂ 5ක පොලිස් ඇපමත මුදාහැරීමට 18 නියෝග කළේය.වෙසක් සිරි නැරඹීම සඳහා සෙනඟ රැගත් මේ ලොරිය 15 දා ගමන් කර ඇත. ලොරියේ පිටුපස දොරෙහි මගියා වාඩි වී සිටි බව කියයි. රාගම ගුවන්පාලම උඩදී දොර කැඩී මගියා බිම වැටී බරපතළ තුවාල ලබා රාගම රෝහලටත් පසුව කොළඹ ජාතික රෝහලටත් ඇතුළත් කර ඇත. ජාතික ‍රෝහලේ දැඩිසත්කාර ඒකකයේ ප්‍රතිකාර ලබන ඔහුගේ තත්ත්වය අසාධ්‍ය බව රාගම පොලිසිය අධිකරණයට ඉදිරිපත් කළ තොරතුරු වාර්තාවේ සඳහන් ය.රිය අනතුරෙන් තුවාල ලබා රෝහල් ගත කර ඇත්තේ 28/බී ඇලෙහිවත්ත පාර රාගම පදිංචි සෙබස්තියන් ජේසු ප්‍රනාන්දු (44) නැමැති අයයි.නීතිඥ රවීන්ද්‍ර ප්‍රනාන්දු මහතා විත්තිකරු වෙනුවෙන් පෙනී සිටි අතර නැවත විභාගය 2014.05.30ට කල් තබන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405233</link>
    <topic>ශ්‍රී ලංකාවේ ලොකු ලූනුවලට පණ දෙන්න කොරියාවෙන් ආධාර</topic>
    <author>@ සකුන්තලා ජයසිංහ</author>
    <content>ලොකු ලූනු බීජ නිෂ්පාදනය ගුණාත්මකව හා ප්‍රමාණාත්මකව වැඩි දියුණු කිරීම සඳහා මහ ඉලුප්පල්ලම කෘෂි බෝග පර්යේෂණ හා සංවර්ධන ආයතනය ජාත්‍යන්තර කෘෂිකර්මාන්තය සඳහා වන කොරියානු ව්‍යාපෘතිය සමඟ අත්වැල් බැඳගනී.ලංකාවේ ලොකු ලූනු නිෂ්පාදනය ඉහළ නැංවීමේදී පවතින ප්‍රමුඛතම ගැටලු හඳුනාගෙන ඒවාට පිළියම් යෙදීම සහ බීජ අභිජනනයට ගොවි ජනතාව නැඹුරු කරවීම යන අරමුණු සාක්ෂාත් කර ගැනීම සඳහා මේ සහයෝගිතා ව්‍යාපෘතිය ආරම්භ කර තිබේ.බීජ නිෂ්පාදනයේදී නිවැරැදි ක්‍රම අනුගමනය නොකිරීමෙන් බීජවල ගුණාත්මක බව අඩුවීම,ජානමය පිරිසුදු බව හීන වීම සහ අවසානයේ නිෂ්පාදනය පහළ වැටීම ගොවීන් අතින් බීජ නිපදවීමේ කාර්යයයේ දී මතුවන ප්‍රමුඛතම ගැටලු ලෙස හඳුනාගෙන තිබේ.මේවා අවම කර ගෙන ලොකු ලූනු නිෂ්පාදනය ප්‍රමිතිගත කිරීම මේ ව්‍යාපෘතියේ ප්‍රමුඛතම අරමුණ බව පර්යේෂණ නිලධාරිණී සුදර්ෂණී පතිරණ මහත්මිය දිනමිණ ට පැවැසුවාය.මෙම තුන් අවුරුදු ව්‍යාපෘතිය යටතේ ජානමය පිරිසුදු බව ආරක්ෂා කර ගනිමින් අභජනන බීජ, මුලික බීජ සහ සම්මත බීජ නිෂ්පාදනය පර්යේෂණ තුළින් වැඩි දියුණු කිරීම,කොරියානු තාක්ෂණික විධික්‍රම අත්හදා බැලීම,පළිබෝධ පාලනය,අස්වනු වැඩි කිරීම සඳහා ශිල්පීය ක්‍රමවේද වැඩි දියුණු කිරීම, දෙමුහුන් බීජ නිෂ්පාදනය වැනි අරමුණු රැසක් සාක්ෂාත් කර ගැනීමට අපේක්ෂිතය.මේ ව්‍යාපෘතිය සඳහා කොෆියා ව්‍යාපෘතිය මඟින් මුල්‍යමය අනුග්‍රහය ද ලබා දෙයි.මේ ව්‍යාපෘතිය සඳහා කොරියාවේ කොෆියා ව්‍යාපෘතිය හා සම්බන්ධව කටයුතු කරන ශාක රෝග හා පළිබෝධ පාලනය පිළිබඳ විශේෂඥ ආචාර්ය චෝයි ඉන්හු, ලොකු ලූණු බීජ අභිජනනය සම්බන්ධ විශේෂඥ ආචාර්ය ලී උල්ටායි මහත්වරු සිය සහාය ලබා දෙති.අනුරාධපුර මහවැලි එච් කලාපය ව්‍යාපෘතියේ ක්ෂේත්‍ර පර්යේෂණ සඳහා තෝරාගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405234</link>
    <topic>නිවැරැදිව හරිදේ ලිවීම මාධ්‍යවේදීන් සතු අයිතියක්</topic>
    <author>@ අහංගම සමූහ රවිඳු ලසිත දීයගහගේ සහ ගාල්ල උතුර සමූහ දික්වැල්ලේ තිලකරත්න</author>
    <content>නිවැරැදිව හරිදේ ලිවීම මාධ්‍යවේදීන් සතු අයිතියක්.ඒ අයිතියට, ඒ ශක්තියට කිසිම විටක බලපෑම් කරන්නේ නැහැ.නමුත් මාධ්‍යවේදීන් විසින් කරන ගුණදොස් විවේචන හැමවිටම සාධාරණ වියයුතු යයි ගාල්ල දිස්ත්‍රික් පාර්ලිමේන්‍තු මන්ත්‍රී සහ ජනමාධ්‍ය අමාත්‍යංශයේ අධීක්ෂණ මන්ත්‍රී මනුෂ නානායක්කාර මහතා ගාල්ලේ දී පැවැසීය.ගාල්ල ටැල්බට් ටවුමේ පිහිටි වෙළෙඳ සංකීර්ණයේ දී දක්ෂිණ ලංකා මාධ්‍ය මධ්‍යස්ථානය විවෘත කිරීම නිමිත්තෙන් පැවැති උත්සව සභාව අමතා ඒ මහතා මේ බව කීය.මනුෂ නානායක්කාර සහ ගාල්ල වැඩබලන නගරාධිපති කැලුම් සෙනවිරත්න මහත්වරු පීත්ත පටියක් කපා නව කාර්යාලය විවෘත කළහ.මනුෂ නානායක්කාර මහතාගේ මැදිහත්වීමෙන් ගාල්ල මහ නගර සභාව විසින් මේ මාධ්‍ය මධ්‍යස්ථානය සඳහා අවශ්‍ය ගොඩනැඟිලි පහසුකම් ලබාදී තිබුණි.එහිදී මේ උත්සව සභාව අමතා තවදුරටත් කතා කළ මනුෂ නානායක්කාර මහතා-ගාල්ලේ මාධ්‍යවේදීන්ට යම්කිසි ඵලදායි වැඩක් කිරීමට ලැබීම මම භාග්‍යයක් කොට සලකනවා.රටට වැඩ කරන්න අපට පන්නරය ලැබුණේ ගාල්ලෙන්.අපි දේශපාලඥයන් විදියට ගම් හදනවා,මංමාවත් ඉදිකරනවා,වෙහෙර විහාරවලට උදවු කරනවා.බුදුදහමේ සඳහන් වන අන්දමට ඒවා රටට ජාතියට දේශයට කරන පින්කම්.ඒ වගේම තමයි අපි කරන වැඩවල ගුණදොස් බලා සාධාරණ විවේචන කරලා ජනතාවගේ මතවාදවලට අනුව අපට පාර කියන මාධ්‍යවේදීන්ට ඔවුන්ගේ කටයුතු කරගෙන යාම සඳහා මධ්‍යස්ථානයක් ලබාදීමත් පුණ්‍යකර්මයක් ලෙස දකිනවා.අපේ යම්කිසි වරදක් අඩුපාඩුවක් තියනවා නම් පසුබට නොවී ඒවා පලකරන්න.හැබැයි ඒ විවේචන සාධාරණ වියයුතුයි.අපට සම්බන්ධ අඩුපාඩුවක් ලියනවිට ඒ පිළිබඳ අපෙනුත් යම්කිසි අදහසක් ලබාගන්නවා නම් ඒ ප්‍රවෘත්තිය බොහෝවිට සර්ව සම්පූර්ණ වෙනවා.ගාල්ල වැඩ බලන මහ නගරාධිපති කැලුම් සෙනවිරත්න නාගරික මන්ත්‍රීවරුන් වන දේශප්‍රිය ලියනගේ,සෝමදාස,වෛද්‍ය ජයවීර පීරිස්,ස්වාධීන රූපවාහිනි සේවයේ අධ්‍යක්ෂ අධිනීතීඥ මාපලගම විමලරත්න,මාධ්‍යවේදීන් වන මන්ඩලවත්ත,සමන් කලුආරච්චි,දක්ෂිණ ලංකා මාධ්‍ය මධ්‍යස්ථානයේ සභාපති මහින්ද ලියනගේ සහ ලේකම් යූ.එම්. තිලකරත්න මහත්වරු ද කතා කළහ.ඡායාරූපය- අහංගම සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405235</link>
    <topic>වයඹ තිබෙන පන්සල් 1246ට එක කුල දරුවා බැගින් මහණ කරනවා</topic>
    <author>කුරුණෑගල දිස්ත්‍රික් සංචාරක -</author>
    <content>වයඹ පළාතේ පන්සල් 1563ක් තියෙනවා. එයින් 317ක් මේ වෙනකොට වැහිලා ගිහින්. අපි බලාපොරොත්තු වෙනවා පන්සල් 1246ට එක කුල දරුවා ගානේ කුලදරුවෝ 1246ක් මහණ කරවන්න යැයි තෝරාගත් විහාරස්ථාන 30ක් සංවර්ධනය සඳහා සිමෙන්ති කොට්ට 1500ක් ලබාදෙමින් හෙට්ටිපොළ පිහිටි ප්‍රධාන කාර්යාලයේදී ප්‍රධාන ඇමැති දයාසිරි ජයසේකර මහතා පැවැසීය.එහිදී උත්සව සභාව ඇමතූ ප්‍රධාන ඇමැතිවරයා මෙසේද කීය. එදා මම විපක්ෂයේ ඉන්නකොට මට වසරකට ප්‍රතිපාදන ලෙස ලැබුණේ ලක්ෂ 50යි, බොහොම අමාරුවෙන් තමයි අනිත් වැඩත් එක්කම පන්සල්වලට උදව් කරේ. කෝටි ගණනින් පිළිම හදන්න තරම් මුදල් දෙන්න තරම් හැකියාවක් මට නැහැ.අද වෙනකොට ජනාධිපතිතුමා සහ මුදල් අමාත්‍යාංශ ලේකම් පී. බී. ජයසුන්දර මහතා එක්ක කරපු සාකච්ඡාවල ප්‍රතිඵලයක් විදියට අපේ විහාරස්ථාන ටික සංවර්ධනය කරගන්න අවශ්‍ය කරන මුදල් ටික ලැබිලා තියෙනවා. මූලික අවශ්‍යතා ටිකවත් නැති විහාරස්ථාන බොහොමයක් අපේ වයඹ පළාතේ ති‍ෙයනවා.වසරකට වරක් අපි ඒ අඩුපාඩු හදාගන්න අවශ්‍ය ප්‍රතිපාදන ලබාදෙන්න තීරණය කර තියෙනවා. මේ වෙනකොට වයඹ පළාතේ ටියුෂන් පන්ති 30000ක් පමණ පැවැත්වෙනවා. ඉරිදා දිනයන්හි දහම් පාසල් පවත්වන තීරණය අපි ක්‍රියාත්මක කරලා ලබන මාසේ පොසොන් උදානය වැඩ සටහන පටන් ගන්නවා. වාරියපොළ ප්‍රදේශයේ නාවින්න ඇමැතිතුමාගේ දායකත්වයත් ඒකට ලබාදෙයි. විශේෂ පොසොන් කලාපයක් විදිහට අපි එය සූදානම් කර තියෙනවා.එම අවස්ථාවට ප්‍රධාන ඇමැතිතුමන්ගේ ආගමික කටයුතු උපදේශක ගල්ලැහැපිටියේ පේමරතන හිමි සහ පිරිවෙන් හා දහම් පාසල් කටයුතු උපදේශක වහන්තරේ සිද්ධාර්ථ හිමි ඇතුළු පඬුවස්නුවර ප්‍රාදේශීය සභාවේ සභාපති එමල් ප්‍රියන්ත හේරත්, හොල්සිම් සමාගමේ විධායක අධ්‍යක්ෂ අසේල ඉද්දවෙල යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405236</link>
    <topic>ත්‍රිරෝද රථ පුහුණු වෙමින් සිටී එක්දරු පියා ප්‍රපාතයකට පෙරළී මරුට</topic>
    <author>සියඹලාණ්ඩුව විශේෂ -</author>
    <content>ත්‍රීරෝද රථයක් පැදවීම සඳහා බලපත්‍රයක් ලබා ගැනීමට පුහුණුවෙමින් සිටි පුද්ගලයකු එම ත්‍රීවිලරය අඩි 100ක් පමණ ප්‍රපාතයකට පෙරළීමෙන් පසු අසාධ්‍යව මියගිය පුවතක් මොනරාගල මහ රෝහලෙන් වාර්තා වේ.මෙසේ මියගොස් ඇත්තේ බදුල්ල එගොඩවෙල පදිංචිව සිටි දිසානායක මුදියන්සේලාගේ කරුණාරත්න නැමැති 32 හැවිරිදි එක්දරු පියෙකි.මේ පිළිබඳ හදිසි මරණ පරීක්ෂණය මොනරාගල මහ රෝහලේ දී මොනරාගල මාරාව හදීසි මරණ පරීක්ෂක පී. එම්. ජේ. අප්පුහාමි මහතා විසින් සිදුකරන ලදී.මොනරාගල මහ රෝහලේ විශේෂඥ අධිකරණ වෛද්‍ය නිලධාරි පී. කේ. රාජගුරු මහතා විසින් පශ්චාත් මරණ පරීක්ෂණය පවත්වන ලද අතර බදුල්ල පොලිසියේ සී.ටී.පී. කිතුල්වත්ත මහතා විසින් පැමිණිල්ල ඉදිරිපත් කර සාක්කි මෙහෙයවන ලදී.එහිදී සාක්කි දුන් මියගිය අයගේ බිරිය වන දිසානායක මුදියන්සේලාගේ නිල්මිණි ඉන්ද්‍රානි නැමැති අය මෙසේ කීවාය.මගේ ගම එගොඩවෙල. අපට අවුරුදු 3 ½ ක ගැහැණු දරුවකු සිටිනවා. දෙවැනි දරුවා පිළිසිඳගෙන මාස 4ක් පමණ ඇති. අපි රැකියාව ලෙස ගොවිතැන් කළා.සැමියා මත්පැන් දුම්වැටි පානය කළේ නැහැ. දන්නා තරමින් රෝගයක් තිබුණේ ද නැහැ.ත්‍රිරෝද රථයක් පැදවීමට බලපත්‍රයක් ඉල්ලා අවසන් පරීක්ෂණයට පුහුණුවට බදුල්ල රියැදුරු පුහුණු ආයතනයකට ගියා.සිද්ධිය වූ දින උදේ 6ට පමණ ගෙදරින් ආවා සවස 2ට පමණ දුරකථනයට කතා කර හවස ගෙදර එන බව කීවා. එහෙත් සවස සැමියාගේ අක්කා කතා කර කීවා මල්ලිට කරදරයක් බදුල්ල රෝහලට එන්න කියලා.අපි රෝහලට ගියාම ශල්‍යකර්මයකට ශල්‍යාගාරයට අරගෙන තිබුණා. පසුව අපි ත්‍රීවිරලය පෙරළී තිබුණ තැන බලන්න ගියා. බදුල්ල මහියංගණ පාරේ 3 කණුව අසල පිටපොළ හන්දිය අසල අඩි 100ක් පමණ පල්ලමට ත්‍රිරෝද රථය වැටී තිබුණා. පසුවදා මොනරාගල රෝහලේ දැඩිසත්කාර ඒකකයට මාරුකරලා තිබුණා.පශ්චාත් මරණ පරීක්ෂණය අනුව පපුවට හා යටිබඩ ප්‍රදේශයේ සිදුවු තුවාල නිසා සිදුවූ මරණයක් බව මරණ පරීක්ෂකවරයා නිගමනය කළේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405237</link>
    <topic>හාරිස්පත්තුවේ ඇත්තෝ අඳුරේ සිටි කාලය අහවරයි</topic>
    <author>@ කේ චන්ද්‍රරත්න</author>
    <content>හාරිස්පත්තුව ප්‍රාදේශිය ලේකම් කොට්ඨාසයට අයත් සෑම ගම්මානයකටම විදුලිය ලබා දීමට හැකි වු බව මහනුවර දිස්ත්‍රික් පාර්ලිමේන්තු මන්ත්‍රි එරික් ප්‍රසන්න විරවර්ධන මහතා පවසයි.ආසන සංවිධායක ලෙස එදිරිවිර විරවර්ධන මහතා හාරිස්පත්තුව ප්‍රාදේශිය ලේකම් කොට්ඨාසයට අයත් ග්‍රාමසේවා වසම් අසුහතර සඳහාම විදුලිය ලබා දිමට අවංකවම කටයුතු කර තිබෙන බවද කියා සිටී.සෑම පවුලක්ම ගෘහස්ත විදුලි පරිභෝජනයට නැඹුරුව සිටින නිසා කිසිදු විටක කුඩා දරුවන්ට කුප්පි ලාම්පුව ආදාරයෙන් අකුරු ඉගන ගැනිමට සිදු නොවන බවද පවසන පාර්ලිමේන්තු මන්ත්‍රි වරයා එම නිසාම පාසල් දරුවන්ට නිවස තුළදි සිදුවිය හැකි අනතුරු අවම වී තිබෙන බවද කියයි.සමෘද්ධි ලාභි පවුල් පවා විදුලිය සිය නිවෙස්වලට ලබා ගැනීමට සමත්ව සිටින බවද මහින්ද චින්තන ඉදිරි දැක්ම ක්‍රියාත්මක විමත් සමග මේ වාසනාවන්ත තත්ත්වය ගමට හිමි වු බවට හොදම නිදර්ශනය මෙය වන බවද කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405238</link>
    <topic>ජාති ආගම් බේද නැති නැගෙනහිර බත් දන්සල</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>සම්බුදු තෙමගුලේදි නැගෙනහිර විවිධ ජාතින් අතර ආගමික සංහිදියාවක් ඇතිකිරිමේ අරමුණින් නැගෙනහිර පළාත්සභාවේ සභාපතිනි ආරියවති ගලප්පත්ති මහත්මියගේ සංකල්පයක් මත ත්‍රිකුණාමලයේ පිහිටි පළාත් සභා ලේකම් කාර්යාල පරිශ්‍රයේදි බත් දන්සලක් පවත්වනු ලැබීය.නැගෙනහිර මහා ඇමැති නජීබ් අබ්දූල් මජීඩ් ආණ්ඩුකාර මොහාන් විජේවික්‍රම යන මහත්වරු හා පළාත් සභාව නියෝජනය කරන සියලුම ජාතීන්ට අයත් මන්ත්‍රිවරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r1405239</link>
    <topic>මහ පාරේ දී මෝටර් රියක් ගිනිගෙන වැනසෙයි</topic>
    <author>@ අනුරාධපුර මධ්‍යම විශේෂ</author>
    <content>එප්පාවල සිට රඹෑව ප්‍රදේශයට ව්‍යාපාරික කටයුත්තක් සඳහා මෝටර් රථයකින් ගමන් කරමින් සිටි ව්‍යාපාරිකයකුගේ මෝටර් රථය එප්පාවල පොලිස් වසමේ බටුවත්ත ප්‍රදේශයේ දී ඇති වූ කාර්මික දෝෂයකින් ගිනිගෙන සම්පූර්ණයෙන්ම විනාශයට පත්විය.එප්පාවල කටියාව ප්‍රදේශයේ පදිංචි මේ ව්‍යාපාරිකයා ඔහුට අයත් රුපියල් ලක්ෂ 13ක් පමණ විටනා මෝටර් රථයෙන් ගමන් කරමින් සිටියදී කාර්මික දෝෂයක් හටගෙන , රථය මාර්ගයේ නතර වී ඇති අතර ව්‍යාපාරිකයා විසින්ම එම දෝෂයට පිළියම් යොදා නැවතත් මෝටර් රථය ධාවනය කරද්දී එක්වරම මොටර් රථය තුළ ගින්න හටගෙන ඇත.ව්‍යාපාරිකයා මෝටර් රථයෙන් පැන දිවි බේරාගෙන ඇති අතර ඔහුට අනතුරින් සුළු පිළිස්සුම් තුවාල සිදුවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=r14052310</link>
    <topic>දැව හොරා කොට උඩ</topic>
    <author>@ඉමදූව සමූහ ලංකින්ද නානායක්කාර</author>
    <content>නීති විරෝධි ලෙස දැව ප්‍රවාහනය කරමින් සිටි පුද්ගලයකු යක්කලමුල්ල , කරාගොඩ ප්‍රදේශයේ දී යක්කලමුල්ල පොලිසිය විසින් අත්අඩංගුවට ගෙන තිබේ.ලොරි රථයක් යොදාගනිමින් මේ දැව තොගය ප්‍රවාහනය කර ඇති අතර යක්කලමුල්ල පොලිසියට ලැබුණු තොරතුරකට අනුව සිදු කළ වැටලීමක දී සැකකරු අත්අඩංගුවට ගෙන ඇත.යක්කලමුල්ල පත්තාරේ රක්ෂිත ප්‍රදේශයෙන් කපන ලද දැව තොගයක් සමඟ සැකකරු මෙලෙස අත්අඩංගුවට ගෙන ඇති අතර එම දැව වර්ග අතර ගොඩපර සහ සඳුන් දැව ද තිබී සොයාගෙන තිබේ. පුද්ගලයන් දෙදෙනකු විසින් මෙය මෙහෙයවා ඇති බවට පොලිසිය සිදු කළ මූලික පරීක්ෂණවල දී අනාවරණය වී ඇති අතර දැව තොගයේ දළ වශයෙන් වටිනාකම රුපියල් ලක්ෂ 02ක් පමණ වන බව ද පොලිසිය පවසයි.අත්අඩංගුවට ගත් සැකකරුවා බද්දේගම මහේස්ත්‍රාත් අධිකරණයේ මහෙස්ත්‍රාත් චන්දන එදිරිමාන්න මහතා වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405231</link>
    <topic>අවුරුදු 23න් පහළ අන්තර් සමාජ ක්‍රිකට් තරගාවලියට විදෙස් ක්‍රීඩකයෝ 4ක්</topic>
    <author>ෆවුස් මොහොමඩ්</author>
    <content> ශ්‍රී ලංකා ක්‍රිකට් ආයතනයේ මෙහෙයවීමෙන් ලබන මස 6වැනිදා ඇරැඹෙන අවුරුදු 23න් පහළ පළමු කොටසේ තුන්දින ක්‍රිකට් තරගාවලියට විදෙස් ක්‍රීඩකයන් සිවුදෙනකු සහභාගී වීමට නියමිතය.ක්‍රිකට් ආයතනයේ නිවේදනයකට අනුව ඔස්ට්‍රේලියාවේ යොවුන් ක්‍රීඩකයන් සිවුදෙනකු තරගාවලියට එක්වෙති. ද්‍රවිඩ සංගම්, එන්.සී.සී, සී.සී.සී සහ මුවර්ස් ක්‍රීඩා සමාජවලට ඔවුන් ක්‍රීඩා කරනු ඇත. ඔස්ට්‍රේලියානු ජාතික කණ්ඩායම නි‍යෝජනය කරමින් ටෙස්ට් තරග 2කට සහභාගි වී ඇති 20 හැවිරිදි ඇෂ්ටන් අගාර් ද්‍රවිඩ සංගම් ක්‍රීඩා සමාජයට ද, වික්ටෝරියා ප්‍රාන්ත පිලේ ජේම්ස් මැතිව් මුවර්ස් ක්‍රීඩා සමාජයට ද ක්‍රීඩා කිරීමට නියමිත අතර බටහිර ඔස්ට්‍රේලියා ප්‍රාන්ත පිලේ විලියම් බොසිස්ටෝ එන්.සී.සී.කණ්ඩායම නි‍යෝජනය කිරීමට නියමිතය.ඔස්ට්‍රේලියා අවුරුදු 19න් පහළ කණ්ඩායමේ ක්‍රීඩක 18හැවිරිදි මැතිව් විලියම් සී.සී.සී. කණ්ඩායමට ක්‍රීඩා කිරීමට නියමිතය. 'ඒ' සහ 'බී' කාණ්ඩ යටතේ ක්‍රීඩා සමාජ 14ක් මෙවර තරගාවලියට එක්වී සිටිති. මුවර්ස්, සී.සී.සී, කෝල්ට්ස්, මොරටුව, එන්.සී.සී, යුද හමුදාව, වරාය අධිකාරිය 'ඒ' කාණ්ඩයෙන් ද, ද්‍රවිඩ සංගම්, බ්ලූම්ෆීල්ඩ්, රාගම සී.සී, මීගමුව සී.සී, ගුවන් හමුදාව, නාවික හමුදාව සහ එස්.එස්.සී. කණ්ඩායම 'බී' කාණ්ඩයෙන් ද තරගාවලියට එක්වී සිටිති. ලබන මස 6වැනිදා ඇරැඹෙන මේ තරගාවලියේ අවසන් මහා තරගය අගෝස්තු මස 8,9 සහ 10 පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s14052311</link>
    <topic>එංගලන්තයෙන් ලකුණු 259ක ඉලක්කයක්</topic>
    <author/>
    <content>සංචාරක ශ්‍රී ලංකා පිල හා එංගලන්තය අතර තරග 5කින් සමන්විත එක්දින තරගාවලිය ආරම්භ කරමින් ලන්ඩනයේ ඕවල් පිටියේ දී ඊයේ පැවැති තරගයේ පළමුව පන්දුවට පහරදුන් එංගලන්තය ඕවර 39 අවසානයේ කඩුලු 6කට ලකුණු 247ක් රැස්කළේය.ඩක්වර්ත් ලුවිස් න්‍යාය අනුව ලකුණු 259ක ජයග්‍රාහී ඉලක්කය හඹා යන ශ්‍රී ලංකා පිල (පුවත්පත මුද්‍රණයට යනවිට) ඕවර 8කදී කඩුලු 2ක් දැවී ලකුණු 32ක් රැස් කරගෙන සිටියේය.ඒ වනවිට ජයග්‍රහණය සඳහා කඩුලු 8ක් අතැතිව ශ්‍රී ලංකාවට ඕවර 31ක දී ලකුණු 228ක් ලබා ගත යුතුව තිබිණි.තිලකරත්න ඩිල්ෂාන් ලකුණු 19ක් සහ මහේල ජයවර්ධන ලකුණු 2ක් ලබා නොදැවී කඩුල්ලේ රැඳී සිටියහ. ආරම්භ පිතිකරු ළහිරු තිරිමාන්න ලකුණු නොලබා දැවී ගිය අතර කුමාර් සංගක්කාරගේ ඉනිම ලකුණු 8කට සීමාවිය.වර්ෂාවෙන් බාධා වීම නිසා තරගය පැය2.30ක පමණක් කාලයක් නතර කර තිබුණ හෙයින් ඉනිමක් ඕවර 39කට සීමා කෙරිණි.කාසියේ වාසිය දිනාගත් ශ්‍රී ලංකා නායක ඇන්ජලෝ මැතිව්ස‍්ගේ ආරාධනයෙන් පළමුව පන්දුවට පහරදුන් එංගලන්තය ඕවර 39ක් තුළදී කඩුලු 6ක් දැවී ලකුණු 247ක් රැස් කළේය. ඉයන් බෙල් සමගින් ඉනිම ඇරඹු නායක ඇලෙස්ටෙයාර් කුක්ගේ පළමු කඩුල්ලේ සබඳතාව ලකුණු 22කට සීමා කිරීමට නුවන් කුලසේකර සමත්විය. පන්දු 23කදී ලකුණු 11ක් රැස්කර සිටි කුක් සංගක්කාරගේ උඩ පන්දු රැකීම හමුවේ පිටියෙන් ඉවත්විය.දෙවැනි කඩුල්ලට පිටියට පිවිසි ගැරී බැලැන්ස් මුළු ලකුණු සංඛ්‍යාව 101ක දක්වා ඉදිරියට ගෙන ගියේය. ඇන්ජලෝ මැතිව්ස්ගේ පන්දුවක් හමුවේ ලසිත් මාලිංග උඩ පන්දුවක් රැකගැනීමෙන් ලකුණු 79කින් ගොඩනැගුණු එම සබඳතාව බිඳ වැටිණි. ලකුණු 50කට බෙල් දැවී ගියේ පන්දු 56කදී හතරේ පහර 4ක් හා හයේ පහරක් එල්ල කරමිණි. එය ඔහුගේ පෞද්ගලික 31වැනි අර්ධ ශතකය විය. 21වැනි ඕවරයේ 4 වැනි පන්දුවට බෙල් දැවී ගිය අතර ඒ සමග පිටියට වර්ෂාව පතිත (සවස 2.30ට පමණ) වු බැවින් තරගය මදකට නතර කෙරිණි.ඒ වනවිට නොදැවී කඩුල්ලේ රැදී සිටි ගැරී බැලැන්ස් ලකුණු 37ක් රැස් කරගෙන සිටියේය. යළි තරග ආරම්භ වී ඊලඟ ඕවරයේ දෙවැනි පන්දුවෙන් එංගලන්ත තෙවැනි කඩුල්ල බිඳ වැටිණි.එවර සචිත්‍ර සේනානායක සාර්ථක පන්දු යවන්නා වු අතර ඉයන් මෝගන් ලකුණු 3කට දැවී ගියේය. ඉනිමේ සාර්ථක පිතිකරුවා වු ගැරී බැලැන්ස් පන්දු 72කින් ලකුණු 64ක් ලබාසිටියදී සේනානායකට ගොදුරු විය.ඔහු සිවුවැනි කඩුල්ල ලෙස පිටියෙන් ඉවත් වු අතර රවී බොපාරා (3), සේනානායකගේ පන්දු හමුවේ කඩුල්ල මුවා කිරීමේ වරදට හසුවිණි.වේගවත් පිතිහරඹයක් දියත් කළ ජෝ රූට්ගේ ඉනිම නවතාලීමට නුවන් කුලසේකර හැකිවිය. රූට් දැවීයනවිට පන්දු 41කදී හතරේ පහර 2ක් හා හයේ පහරක් සමගින් ලකුණු 45ක් රැස් කර තිබිණි. 7වැනි කඩුල්ලට ‍‍ජෝස් බට්ලර් සමග එක්වු ජෝ රූට් වේගවත් ලකුණු 54ක් එක් කළේ පන්දු 21කට පමණක් මුහුණ දෙමිනි.ඔවුන් දෙදෙනා කුලසේකර යැවු 38 හා මාලිංග යැවු 39 වැනි ඕවරවලින් ලකුණු 19 බැගින් උදුරා ගැනීමට සමත්විය. ජෝර්ඩන් පන්දු 13කින් හතරේ පහර 5ක් හා හයේ පහර 2ක් සමගින් ලකුණු 38ක් හා බට්ලර් පන්දු 20කින් ලකුණු 26ක් රැස්කරමින් නොදැවී කඩුල්ලේ රැදී සිටියේය. සාර්ථක පන්දු යැවීමක නිරත වු සචිත්‍ර සේනානායක ලකුණු 30කට කඩුලු 3ක් දවාගත් අතර නුවන් කුලසේකර කඩුලු 2ක් හා ඇන්ජලෝ මැතිව්ස් එක් කඩුල්ලක් බිඳ දැමු‍වේය.ශ්‍රී ලංකා ජ්‍යෙෂ්ඨ ක්‍රීඩකයන් වන මහේල ජයවර්ධන හා කුමාර් සංගක්කාර ශ්‍රී ලංකා පිලට එක්ව සිටි අතර කුසල් ජනිත්ට පළමු තරගය අහිමිවිය. ඒ වෙනුවට ආරම්භක පිතිකරු ලෙස ළහිරු තිරිමාන්න කටයුතු කළේය.. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405232</link>
    <topic>රැලි විත් රාජන්ස් මහනුවර දී</topic>
    <author>ආරියවංශ ජයවීර</author>
    <content>මහනුවර ධර්මරාජ විද්‍යාලයේ ආදි ශිෂ්‍ය සංගමයේ 91 කණ්ඩායම වාර්ෂිකව පවත්වන රැලී විත් රාජන්ස් (Rally with Rajans) මෝටර් රථ රැලිය ජූලි මස 14 වැනිදා මහනුවර නගරයේදී පැවැත්වීමට කටයුතු යොදා ඇත.මේ සඳහා දිවයිනේ මොටර් රථ ක්‍රීඩා සමාජ, ප්‍රවීණ හා ආධුනික ක්‍රීඩකයන් රැසක් සහභාගීවීමට නියමිතය. මෙයින් ලැබෙන ආදායමෙන් දුෂ්කර ග්‍රාමීය පාසලක ප්‍රජා සත්කාර සේවාවන් සිදුකිරීමත්, 5 වසර ශිෂ්‍යත්ව විභාගය සමත්වී දුර බැහැර ප්‍රදේශ වලින් පැමිණෙන අඩු ආදායම්ලාභී ධර්මරාජ විද්‍යාලීය ශිෂ්‍යයන්ට ශිෂ්‍යත්ව පිරිනැමීමත් සිදු කරන බව 91 කණ්ඩායමේ මාධ්‍ය සම්බන්ධීකාරක ප්‍රසාද් ගජවීර මහතා පැවසීය.මේ රැලියේ වැඩි විස්තර සහ අය­ැදුම්පත් ප්‍රසාද් 0773 6421165, මොහාන් 0777 808116, සපුමල් 0776 674063 මගින් ලබා ගත හැකි බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405233</link>
    <topic>දඹුල්ලට අංග සම්පූර්ණ පිහිනුම් තටාකයක්</topic>
    <author>සීගිරිය විශේෂ</author>
    <content>දඹුල්ල නගරයේ අංග සම්පූර්ණ පිහිනුම් තටාකයක් මේ වසරේ දී ඉදිකිරීමට සැලසුම්කර ඇතැයි ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පැවැසීය.දඹුල්ල ජල ක්‍රීඩා සංගමය හා ජල ක්‍රීඩා ආදි ශිෂ්‍ය සංගමය මගින් තමන් වෙත කළ ඉල්ලීමක් ක්‍රීඩා ඇමැති මහින්දානන්ද අලුත්ගමගේ මහතාට ඉදිරිපත් කිරීමෙන් පසු ක්‍රීඩා අමාත්‍යාංශය හරහා මේ පිහිනුම් තටාකය ලබාදීමට ඇමැතිවරයා එකඟතාව පලකළ බවද ජනක බණ්ඩාර තෙන්නකෝන් මහතා කියා සිටියේය.ඒ අනුව පළාත් ක්‍රීඩා ඇමැති ප්‍රමිත බණ්ඩාර තෙන්නකෝන්, දඹුල්ල නගරාධිපති ජාලිය ඕපාත, ප්‍රාදේශීය සභා සභාපති කේ.ජී.සෝමතිලක මහත්වරුන්ගේ ද සහයෝගයෙන් මේ පිහිනුම් තටාකය දඹුල්ල ජාතික පාසල් භූමියේ ඉදිකිරීමට සැලසුම් කර ඇතැයිද ඇමැතිවරයා වැඩි දුරටත් පැවැසීය.දඹුල්ල ආස‍නයේ පිහිනුම් ශූරයන් මෙන්ම ජිවිතාරක්ෂකයන් බිහිවී තිබෙන බවත්, ඉදිරියේදී ජාතික තරගයේ පිහිනුම් ශූරයන් බිහිකිරීමට මෙමගින් හැකිවන බවත් පැවැසු ඇමැතිවරයා, තමන් පෞද්ගලිකවම ක්‍රීඩා ඇමැති මහින්දානන්ද අලුත්ගමගේ මහතාට ස්තුතිය පුද කරන බවද කියා සිටි‍යේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405234</link>
    <topic>19න් පහළ නෙට්බෝල් ශූරතාව අම්බලන්ගොඩ ප්‍රජාපතියට</topic>
    <author>ප්‍රියාන් ද සිල්වාමාතර ක්‍රීඩා</author>
    <content>පිට පිට දෙවැනි වරටත් දකුණු පළාත් අවුරුදු 19න් පහළ පාසල් නෙට්බෝල් ශූරතාව දිනාගැනීමට අම්බන්ගොඩ ප්‍රජාපතී බාලිකාවන් සමත්වුහ.මාතර උයන්වත්ත ක්‍රීඩාංගණයේදී පැවැති අවසන් තරගයේදී ප්‍රජාපතී කණ්ඩායම හමුවේ ශ්‍රී හෘදය කන්‍යාරාමය විදුහල් කණ්ඩායම ලකුණු 22-8ක් ලෙස පරාජයට පත්විය.මාතර සාන්ත මරියා කන්‍යාරාම පිල පරදවමින් තරගාවලියේ තෙවැනි ස්ථානය හිමිකර ගැනීමට ගාල්ල සංඝමිත්තා බාලිකා පිල සමත්විය. තරගාවලියට කණ්ඩායම් 33ක් සහභාගිවුහ. මන්දිරා චාරුණිගේ නායකත්වයෙන් යුත් ප්‍රජාපතී පිල අචිනි මධුෂිකා, නිකේෂලා හේශානි, ගිහානි කාවින්දි, සුපුනි දිල්හාරා, නිමේෂා දිව්‍යාංජලී, ජනනි ඉශ්මිරා සහ යුරේෂිකා මධුවන්ති නියෝජනය කළහ. නදීකා දිල්රුක්ෂි පුහුණුකාරිනිය ලෙස කටයුතු කරන අතර ප්‍රමිලා මෙන්ඩිස් හා දුල්මිණි කහඳවල මහත්මින් කණ්ඩායම් භාර ආචාර්යවරියන් වෙති. අනුශූරියන් වු ශ්‍රී හෘද කන්‍යාරාම පිල යහානි වත්සලාගේ නායකත්වයෙන් තරග වැදිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405235</link>
    <topic>කලාප ක්‍රීඩා බාලිකා ශූරතාව ගාල්ල සංඝමිත්තා විදුහලට</topic>
    <author>@ ලංකින්ද නානායක්කාරඉමදුව සමුහ</author>
    <content>ගාල්ල කලාප මලල ක්‍රීඩා තරගාවලියේ සමස්ත බාලිකා ශූරතාව දිනා ගැනීමට ගාල්ල සංඝමිත්තා විදුහල සමත්විය.තරගාවලිය වයස් කාණ්ඩ 4 ක් යටතේ පැවති අතර ගාල්ල කලාපයේ සියලු පාසල් අභිභවමින් ලකුණු 66.5 ලබා ගනිමින් සංඝමිත්තා විද්‍යාලය සමස්ත ශූරතාවය දිනා ගෙන ඇත.ගාල්ල සංඝමිත්තා විද්‍යාලයීය කණ්ඩායම විදුහල්පතිනී චාන්දනී ගොඩකුඹුර මහත්මියගේ උපදෙස් මත ක්‍රීඩා භාර ආචාර්යවරියන් යටතේ මෙම තරඟාවලිය සදහා ඉදිරිපත් වී ඇති අතර සියළු තරඟ පසුගිය දා ගාල්ල මහින්ද විද්‍යාලයීය ක්‍රීඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>23</day>
    </date>
    <link>http://www.dinamina.lk/2014/05/23/_art.asp?fn=s1405236</link>
    <topic>පාකිස්තාන පුහුණුකරු තනතුරට යුනුස්</topic>
    <author/>
    <content>හිටපු පාකිස්තාන ක්‍රිකට් නායක වකාර් යූනුස් පාකිස්තාන ක්‍රිකට් කණ්ඩායමේ පුහුණුකරු ලෙසින් දෙවැනි වතාවටත් පත්ව සිටී. ඔහු මෙසේ යළිත් එම තනතුරට පත්වන්නේ පෞද්ගලික හා සෞඛ්‍ය හේතුන් මත එම තනතුරෙන් ඉවත් වී වසර තුනකට ආසන්න කාලයකට පසුවය. පාකිස්තාන ක්‍රිකට් පුහුණුකරු ලෙස වසර දෙකක කොන්ත්‍රාත්තුවක් පාකිස්තාන ක්‍රිකට් මණ්ඩලය විසින් වකාර් යූනුස් ට ලබා දී තිබේ.“ළඟ එන කාර්යබහුල ක්‍රීඩා වාරයට හා ලබන වසරේ ලෝක කුසලාන තරගාවලියට කණ්ඩායම සූදානම් කිරීම මගේ ප්‍රධානතම ඉලක්කයයි” 42 හැවිරිදි වකාර් කියයි. පාකිස්තාන ක්‍රිකට් මණ්ඩලය සමග තිබූ දෙවසරක කොන්ත්‍රාත්තුව දීර්ඝ නොකිරීමට හිටපු පුහුණුකරු ඩේව් වට්මෝර් පසුගිය පෙබරවාරියේදී තීරණය කළේය.පාකිස්තාන ක්‍රිකට් කණ්ඩායමේ හිටපු තවත් නායකයෙකු වන මොයින් ඛාන්, මේ වසර මුල පැවැති ආසියානු කුසලාන තරගාවලිය හා විස්සයි20 ලෝක කුසලාන තරගාවලිය වෙනුවෙන් අතුරු පුහුණුකරුවකු ලෙසින් නම් කෙරුණු අතර ඔහු දැන් පාකිස්තාන ක්‍රිකට් ප්‍රධාන තේරීම් නිළධාරියා හා කළමනාකරු ලෙස පත්කර තිබේ.ටෙස්ට් කඩුලු 373ක් හා එක්දින ක්‍රිකට් කඩුලු 416ක් ලබා ගත් වකාර් යූනුස් 2003 වසරේදී තරග බිමෙන් සමුගැනීමට පෙර එක්දහස් නවසිය ගණන්වල වසිම් අක්රම් සමග නව පන්දුවෙන් බියකරු පන්දු ප්‍රහාරයක් එල්ල කරමින් ලොව පිතිකරුවන් සලිත කිරීමට සමත් විය.2010 වසරේ මාර්තුවේදී වකාර් පාකිස්තාන පුහුණුකරු තනතුරට පත් කෙරුණද 2011 අගෝස්තුවේදී එම තනතුර අතහැර ගියේය. පාකිස්තාන ක්‍රිකට් පුහුණුකරු ලෙසින් ඔහුගේ පළමු වකවානුව අතරතුරදී පාකිස්තාන කණ්ඩායමේ ක්‍රීඩකයන් තිදෙනෙකු 2010 වසරේ එංගලන්ත සංචාරයේදී තරග පාවාදීම මත තරග තහනමකට ලක්වූ අතර හිටපු නායක ෂහිඩ් අෆ්රිඩි සමග මතභේදයක්ද හට ගැනිණි.ඔස්ට්‍රේලියාවේ ජෙෆ් ලෝසන්, පාකිස්තානයේ ඉන්ටිකාබ් අලාම් හා මොසින් ඛාන් ද ඇතුළත් 2008 වසරේ පටන් වන ලැයිස්තුවක වකාර් යූනුස් පාකිස්තානයේ හත්වැනි පුහුණුකරුවා බවට පත්වෙයි. .</content>
  </post></root>