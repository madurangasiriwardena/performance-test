<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301076</link>
    <topic>කැලණිය ප්‍රා. සභා මන්ත්‍රී හසිත මඩවල ඝාතනය කරයි</topic>
    <author>අනුර ප්‍රේමලාල් සහ කැලණිය විශේෂ ලයනල් පී. පෙරේරා</author>
    <content>කැලණිය ප්‍රාදේශීය සභා එක්සත් ජනතා නිදහස් සන්ධාන මන්ත්‍රී හසිත මඩවල මහතා සෙනසුරාදා රාත්‍රි (5) 7.30 ට පමණ සිය නි‍ෙවස ඉදිරිපිට මිත්‍රයින් දෙදෙනකු සමඟ කතා කරමින් සිටියදී නාඳුනන තුවක්කුකරුවන් දෙදෙනකු පැමිණ ඝාතනය කර ඇත.මඩවල මහතා සිය මිතුරන් දෙදෙනා සමඟ මෝටර් රථයක් අසල මෙසේ කතා කරමින් සිටියදී මුහුණු ආවරණය කළ හිස් වැසුම් පැලඳ ගත් දෙදෙනාගෙන් එක් අයකු මිලි මීටර් 9 වර්ගයේ ගිනි අවියකින් වෙඩි තබා පලාගොස් ඇති බව කැලණිය පොලිසිය පවසයි.එම වෙඩි ප්‍රහාරයට ලක්ව බරපතළ තුවාල ලබා සිටි ඒ මහතාව ඒ මොහොතේම කොළඹ ජාතික රෝහලට රැගෙන ගිය ද, ඒ වන විටදීත් ඔහු මියගොස් සිටි බව රෝහල් ආරංචි මාර්ග පවසයි.32 හැවිරිදි මඩවල මහතා ඝාතනයට ලක්වීමත් සමඟ ඒ මහතාගේ නිවෙස අසලට රොක්වූ ප්‍රදේශවාසීහු සහ ආධාරකරුවෝ ඊට විරුද්ධව වහාම ඝාතකයින් අත්අඩංගුවට ගන්නා ලෙස බල කරමින් උද්ඝෝෂණයකද නිරත වූහ.කැලණිය වරාගොඩ බොන්ඩ්වත්ත පටුමගේ පදිංචි හසිත මඩවල මහතා ධම්මිකා මඩවල මහත්මියගේ ස්වාමිපුරුෂයාය. ප්‍රදේශවාසීන් සමඟ දැඩි මිත්‍රත්වයකින් කටයුතු කළ ඒ මහතා කාගේත් හොඳ හිත දිනාගත් මන්ත්‍රීවරයකු බැව් බොහෝ අය පැවසූහ.ඒ මහතාට වෙඩි තබා ඇති තුවක්කුකරු, කතා කරමින් සිට ඇති අනෙක් මිතුරන් දෙදෙනා බේරා මේ වෙඩි තැබීම සිදු කොට ඇති බව පොලිස් පරීක්‍ෂණවලදී හෙළිවී ඇත.මේ සිද්ධිය සම්බන්ධයෙන් අපරාධකරුවන් අත්අඩංගුවට ගැනීමට ඒකාබද්ධ පොලිස් මෙහෙයුමක් කැලණිය හා පෑලියගොඩ පොලිස් ස්ථාන විසින් ආරම්භ කර ඇත.සිද්ධිය සම්බන්ධයෙන් ප්‍රකාශයක් කළ හසිත මඩවල මහතාගේ මෑණියන් වන බන්ධුවතී මඩවල මහත්මිය මෙසේ පැවැසුවාය.”මා රාත්‍රි 7.30ට පමණ අපට අයත් වෙළෙඳ සලේ සිටියා. ඒ මොහොතේ රතිඤ්ඤ ශබ්ද වැනි ශබ්දයක් ඇසීමෙන් මා නිවස ඉදිරියට දුවගොස් බැලුවා.එවිට මගේ පුතා ඔළුවට අතගසාගෙන ලේ විලක් මැද වැටී සිටියා. මා කෑගසමින් දුවගොස් ආධාර ඉල්ලා පුතා රෝහලට පිටත් කළා. ඝාතකයන් දෙදෙනා යතුරු පැදියේ සිටම පුතාට මඩවල යැයි අමතා ළඟට ගෙන්වා මේ අපරාධය කර ඇති බව මට දැනගන්නට ලැබුණා.කැලණියේ දැන් දැන් සිදුවන ක්‍රියා එතරම් යහපත් ක්‍රියා නොවෙනා හෙයින්, මේ තත්ත්වය වෙනස් කිරීමට බලධාරීන් කටයුතු කරනු ඇතැයි ද ඈ වැඩිදුරටත් පැවැසුවාය.හසිත මඩවල මහතා 2006 වර්ෂයේදී කැලණිය ප්‍රාදේශීීය සභාවට එක්සත් ජනතා නිදහස් සන්ධානයෙන් තරග කර ප්‍රථම වරට එහි මන්ත්‍රීවරයකු වශයෙන් තේරී පත් වූ අතර, නැවත වරක් හෙතෙම 2010 වසරේදී කැලණිය ප්‍රාදේශීය සභා මන්ත්‍රීවරයකු වශයෙන් ද වැඩි මනාපයෙන් තේරී පත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n13010713</link>
    <topic>වැරැදිකරුවන්ට තරාතිරම නොබලා දඬුවම්</topic>
    <author>අනුර ප්‍රේමලාල් සහලයනල් පී. පෙරේරා</author>
    <content>කැලණිය ප්‍රාදේශීය සභා මන්ත්‍රී හසිත මඩවල මහතාගේ ඝාතනය සම්බන්ධයෙන් පැහැදිලි සහ සාධාරණ පරීක්ෂණයක් කොට වැරැදිකරුවන් වන අයට තරාතිරම නොබලා දඬුවම් දෙන බවට ජනාධිපති මහින්ද රාජපක්ෂ මහතා විසින් තමා සමඟ පැවසූ බව ප්‍රාදේශීය සභා සභාපති ප්‍රසන්න රණවීර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301077</link>
    <topic>දියණියට නිදහස ලැබෙන පුවත අසාමා සිටින්නේ දැඩි සතුටෙන්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>තම දියණියට නිදහස ලබා දීමට යන පුවත මාධ්‍ය මගින් ඇසීමත් සමග සතුටට පත්වී සිටින තමන් ඒ දිනය එන තෙක් නොඉවසිල්ලෙන් බලා සිටින්නේ යැයි සෞදි අරාබියේ මරණ දඬුවම නියම වී සිරගත වී සිටින රිසානා නෆික්ගේ පියා වන මුතූර් පදිංචි මොහම්මදු සුල්තාන් නෆික් මහතා පැවැසීය.තම දියණිය විදේශගතවී මේ වන විට අවුරුදු අටකුත් මාස අටක් ගතවී ඇති බව කී නෆික් මහතා, තම දියණියට නිදහස ලබා දීමට කටයුතු කරන ශ්‍රී ලංකා ජනාධිපතිට හා සෞදි අරාබියේ රජුට ස්තුතිවන්ත වන බව කීය.දියණියට නිදහස ලබා දෙන බව මාධ්‍ය මගින් ඇසූ හිතවතුන් බොහෝ දෙනෙක් මගේ නිවසට පැමිණ ඒ ගැන විමසුවා. සමහර පිරිස් මගේ ජංගම දුරකථනයට එස්. එම්. එස්. එවා, ඒ ගැන විමසුවා.මම දන්නේ මාධ්‍ය මගින් ඇසූ දේවල් පමණයි යැයි නෆික් මහතා පැවැසීය. රිසානා නෆික්ගේ මවගෙන් දියණිය නිදහස ලැබීම ගැන විමසූ විට සෙයියදු අහමදු ෆරීනා මහත්මිය යමක් නොකියා සිය ස්වාමියා කී දේ අනුමත කළේය.රිසානා නෆික් නිදහස ලැබීම පිළිබඳ පළවී ඇති මාධ්‍ය වාර්තා සම්බන්ධයෙන් කළ විමසුමට පිළිතුරු දෙමින් රිසානාගේ පියා එසේ පැවසුවේ අසනීප තත්ත්වයෙන් සිටියදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301078</link>
    <topic>උල්කාපාත වැසි තොරතුරුආතර් සී. ක්ලාක් මධ්‍යස්ථානයට දන්වන්න</topic>
    <author>උපාලි කරුණාරත්න</author>
    <content>දිවයිනේ විවිධ ප්‍රදේශ වලින් වාර්තා වන උල්කාපාත කැබැලි පොළොවට කඩා වැටීම් දුටු පුද්ගලයින්ට එම තොරතුරු, ස්ථාන පිළිබඳ මොරටුව ආතර් සී ක්ලාක් මධ්‍යස්ථානයට දැනුම් දිය හැකි බව එම ආයතනය පවසයි.සෑහීමකට පත්විය හැකි තොරතුරු පිළිබඳ අදාළ ප්‍රදේශයන්ට ගොස් පර්යේෂණ පැවැත්විය හැකි යයි ද ආතර් සි. ක්ලාක් ආයතනයේ විද්‍යාඥයෝ ප්‍රකාශ කරති.උල්කාපාත වැටුණා යයි සැලකෙන ප්‍රදේශයන් පිළිබඳ තොරතුරු අදාළ පුද්ගලයින්ට ග්‍රාමනිලධාරී මහත්වරුන්, ප්‍රදේශයේ පොලිස් ස්ථානය මාර්ගයෙන් ආතර් සී. ක්ලාක් ආයතනයට දැනුම් දිය හැකියැයි කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301079</link>
    <topic>කහ නිල් රතු වැසි</topic>
    <author>මහියංගන මාපාකඩවැව සමුහ එච් එම් ආර් කරුණාවීර</author>
    <content>ගිරාදුරුකෝට්ටේ මහවැලි සත්ව ගොවිපළ හි කුඹුරු යායට උල්කාපාත කොටස් වැටී ඇති බවට සැක කෙරේ. කලු, දැඩි, ප්‍රමාණයට වඩා බර වැඩි පාෂාණ කැබලි කුඹුරේ තිබී සොයගෙන තිබේ.කුඹුරුයායේ ස්ථාන කිහිපයක මහියංගන පදියතලා පාරේ 48 අරාවත්තට, සේරාන හා සොරබොර වටවන ප්‍රදේශයට මෙන්ම හසලක රත්න ඇල්ලට හා තෝරපිටියටද එමෙන්ම ගිරාදුරුකෝට්ටේ ස්ථාන කිහිපයකට පසුගිය 4දා සවස කහ වැසි වැටී ඇත.අනුරාධපුර බණ්ඩාරපුලියන්කුලම ප්‍රදේශයට නිල් පැහැයෙන් යුතු වර්ෂාවක් ඇද හැළී ඇති අතර නුවරඑළියේ නානුඔයට රතු වැස්සක් සහ පොළොන්නරුවේ පලුගස්දමනට හා මැදිරිගිරියට කහ පැහැති වර්ෂාවක් පතිත වී ඇත.මේ අතර ඉකුත් 04 දා පෙරවරුවේ මෙම ප්‍රදේශයටද පැවැති වර්ෂාවත් සමඟ, නුවරඑළියේ - නානුඔය – කිරිමැටියේ ඇවෝකා වත්තටද මෙලෙස රතු වැස්සක් පතිත වී තිබේ.මෙදින පෙරවරු 9.20 සිට පෙ. ව. 10.00 පමණ වනතෙක් මෙලෙස මෙම වත්තට රතු වැස්ස පතිත වූ බව, එහි වතු කම්කරු ජනයා සඳහන් කරයි.මෙලෙස තම ප්‍රදේශයට පතිත වූ රතු වැහි වතුර, මෙහි බොහෝ දෙනෙක් භාජනවලට එකතු කර තබා තිබෙන අතර, ඉන් සමහරක්, වතු පාලන අධිකාරිය ඔස්සේ හා නුවරඑළිය, දිස්ත්‍රික් ලේකම් කාර්යාලය ඔස්සේ පර්යේෂණ කටයුතු සඳහා අදාළ ආයතනවලට යොමු කිරීමට පියවර ගත් බවද වාර්තා වේ.පොළොන්නරුවේ පලුගස්දමන හා මැදිරිගිරිය අඹගස්වැව ප්‍රදේශවලට පසුගිය (4) සිකුරාදා සවස ඇතිවූ ටොනාඩෝ සුළි සුළඟ පැවැති අවස්ථාවේදී කහ වර්ෂාවද පැවැතීම පිළිබඳව පර්යේෂකයන්ගේ අවධානයට යොමු වී ඇත.මෙදින පස්වරු 2.00ට පමණ සිදුවූ මෙම සුළි සුළඟ හැමීමට පෙර පැවති වර්ෂාව නව නගරයේ හා මැදිරිගිරිය ප්‍රදේශයේ ගම්වැසියන් විසින් මෙම කහ වැස්සේ ජලය එක්රැස් කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n1301071</link>
    <topic>දිවිනැඟුම පනතට වෘත්තීය සමිති සියයක සහාය</topic>
    <author>මහින්ද අලුත්ගෙදර</author>
    <content>ලක්ෂ 50ක ජනතාවට සෙත සළසන දිවි නැඟුම පනත පාර්ලිමේන්තුවේදී තුනෙන් දෙකේ බහුතරයෙන් සම්මත කොට රාජ්‍ය සේවය තවදුරටත් ශක්තිමත් කිරීම වෙනුවෙන් පූර්ණ සහයෝගය ලබාදීමට මෙරට මුල් පෙළේ වෘත්තීය සමිති සියයක් (100) පෙළගැසී සිටිති.මහින්ද චින්තන ප්‍රතිපත්තියට අනුව දිවිනැඟුම පනත මේ වසරේ පළමු පනත ලෙස පාර්ලිමේන්තුවට ඉදිරිපත් කරමින් රටේ දිළිඳු ජන කොටස් නඟාසිටුවීමේ හා සියලු රාජ්‍ය සේවකයන්ගේ අපේක්ෂාවන් ඉටුවන වසරක් බවට පත්කොට තිබෙන අතර මේ ආකාරයට රාජ්‍ය සේවය ශක්තිමත් කිරීමට පියවර ගැනීම සමස්ත වැඩකරන ජනතාව වෙනුවෙන් කළ මහත් උපහාරයක් බව ඒකාබද්ධ වෘත්තීය සමිති සන්ධානය අවධාරණය කරයි.රටේ දිළිඳුකම තුරන් කිරීමේ වැඩසටහන රජයේ ප්‍රධාන වැඩසටහන වශයෙන් ක්‍රියාත්මක කිරීමට විධිවිධාන යොදා තිබෙන බව පෙන්වාදෙන එම සන්ධානයජනතා හිතවාදී රජයක් වශයෙන් රාජ්‍ය සේවකයින් ආරක්ෂාකර ගැනීමත්, රාජ්‍ය සේවය ශක්තිමත් කිරීමත්, රජයේ ප්‍රධාන යාන්ත්‍රණයට සම්බන්ධ වන, සහයෝගය දක්වන, උනන්දුවන සැමට ආර්ථික හා සේවා පහසුකම් සැළසෙන බැවින් මෙම දිවිනැඟුම පනත සුබවාදී වැඩසටහනක් බවද කියාසිටී.පසුගිය 2005 වසරේදී බලයට පත් ජනාධිපති මහින්ද රාජපක්ෂ මහතා ලක්ෂ හයක්ව පැවැති මේ රටේ රාජ්‍ය සේවය ලක්ෂ 15 දක්වා වැඩි කිරීමට පියවර ගත් බවද රාජ්‍ය සංස්ථා පුද්ගලීකරණය කිරීමකින් තොරව ඒවා ශක්තිමත් කිරීමට පියවර ගත් බවද ඒකාබද්ධ වෘත්තීය සමිති සන්ධානයේ කැඳවුම්කරු අලෙවි මවුලානා, ලංකා කම්කරු සමිති මධ්‍ය මණ්ඩලයේ ලේකම් සෝමවීර චන්ද්‍රසිරි හා ඒකාබද්ධ වෘත්තීය සමිති සන්ධානයේ සංවිධායක ලේකම් හේමසිරි ජයලත් මහත්වරු සඳහන් කරති.පුද්ගලීකරණය කළ ඇතැම් සමාගම් යළි රජයට පවරාගෙන ජනතාවට මනා සේවාවක් සැළසීම සඳහා වත්මන් රජය පියවර ගෙන තිබෙන බව පෙන්වාදෙන ඒකාබද්ධ වෘත්තීය සමිති සන්ධානය ඒ සම්බන්ධයෙන් මේ රටේ සියලු වෘත්තීය සමිති ජනාධිපති මහින්ද රාජපක්ෂ මහතා ප්‍රමුඛ රජයට කෘතවේදිත්වය පළකර සිටින බවද සම්ම්තකර ගැනීමට නියමිත දිවිනැඟුම පනත යටතේ රාජ්‍ය සේවය තවදුරටත් ශක්තිමත් කරමින් සේවකයින් 28,000ක් විශ්‍රාම වැටුප් සහිතව බඳවා ගැනීමට තීරණය කිරීම ශ්‍රේෂ්ඨ ක්‍රියාවක් බවද පෙන්වාදෙයි.මේ අතර එම සන්ධානය සඳහන් කරන්නේ නව පනත මඟින් ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය සහ දක්ෂිණ සංවර්ධ අධිකාරිය යන ආයතනවල දැනට සේවය කරන සැමට රජයේ නිලධාරීන්ට හිමි සියලු වරප්‍රසාද ලැබෙන බවයි.ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම මත මේ වෙනුවෙන් ක්‍රියාකළ ආර්ථික සංවර්ධන ඇමැති බැසිල් රාජපක්ෂ මහතාටද ස්තුතිය පිරිනමන බව ඒකාබද්ධ වෘත්තීය සමිති සන්ධානය ප්‍රකාශ කරයි.මේ නව පනත ක්‍රියාත්මක කිරීමත් සමඟ කිසිඳු සේවකයෙකු ඉවත් නොකර කැමැති පරිදි සියලු දීමනා සහිතව ස්වෙච්ඡාවෙන් විශ්‍රාම යාමට අමතරව සේවකයන් විශාල ප්‍රමාණයක් බඳවාගත් දිනයේ සිට විශ්‍රාම වැටුප් සහිතව බඳවා ගැනීමට කටයුතු කිරීම ඔවුන් වෙනුවෙන් කරන ලද මහඟු සේවාවක් වන බවද ආර්ථික සංවර්ධනය සඳහා තම සේවාව හොඳින් ඉටුකිරීමට අවස්ථාව සැළසී තිබෙන බවද ඒකාබද්ධ වෘත්තීය සමිති සන්ධානය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n13010712</link>
    <topic>කොළඹ-කුරුණෑගල (අංක 5) මාර්ගයේ සවසට පෞද්ගලික බස් කොළඹ එන්නේ නෑ</topic>
    <author>සම්පත් අබේසිංහ</author>
    <content>කුරුණෑගල කොළඹ 05 බස් මාර්ගයේ සවස 02න් පසුව කිසිදු පෞද්ගලික බස් රථයක් කුරුණෑගල සිට කොළඹ දක්වා ධාවනය නොකිරීමෙන් මගීහු මහත් අසීරුතාවයකට පත්ව සිටිති. එසේම කොළඹ නාම පුවරුව යටතේ මගීන් බස් රථවලට නංවාගෙන මිනුවන්ගොඩ හෝ ජාඇළ දක්වා පමණක් ගොස් මගීන් අතරමං කර දැමීම දිගින් දිගටම සිදුවෙයි. මෙයින් මගීන්ට සිදුවන පාඩුව හා අසීරුතාව ගැන බලධාරීන් නොඇසූකන් ප්‍රතිපත්තියක් දැරීම නිසා බස් සේවකයන් හා මගීන් නිතර ගැටෙති.දිවුලපිටිය හා ජා ඇල වැලිසර ඩිපෝවල ලංගම බස්රථ පමණක් සවස් භාගයේත් අලුයම් හා රාත්‍රි කාලයේත් බස් ධාවනයේ යෙදෙයි.පෞද්ගලික බස්රථ හිමියන් කොළඹ නාමපුවරුව යොදාගෙන මගීන් නංවාගෙන මගට ගොස් අතරමං කිරීම නිසා මගීන් දැඩි අපහසුතාවයට ලක්වේ. මගදී බස්රථවලට ගොඩවන මගීන් කොළඹ නොයන බව දැනගන්නේ ටිකට් පත ලබාගැනීමට ගිය විටය.මෙම වංචාකාරී පෞද්ගලික බස්රථ ගැන කිහිපවිටක් බලධාරීන් දැනුවත් කළ ද, ඒ ගැන කිසිදු පියවරගැනීමට ඔවුන් එකඟනොවන නිසා මගීන් කලකිරීමෙන් සිිටියි. එසේම දහස් ගණනක් ගමන් ගන්නා මාර්ග තදබදය අඩු මෙම මාර්ගයේ බස් රථ ප්‍රමාදයන් ද බහුලය. නාරම්මල, ගිරිඋල්ල, දිවුලපිටිය, මිනුවන්ගොඩ නගරවල සමහර විට පැය ගණන් බස්රථ නතරකර තිබෙන අවස්ථා ද ඇත. ප්‍රවාහන ඇමැතිවරයා හෝ මැදිහත්ව මෙම ප්‍රශ්නය නිරාකරණය කරදීමට කටයුතු කර දෙන්නේ නම් මහත් පිනකැයි මගීහු ප්‍රකාශකර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n13010714</link>
    <topic>ආයෝජනයට ඉඩකඩ බලන්න ඉතාලියේ දූත පිරිසක් ලංකාවට</topic>
    <author>කුමාරසිරි ප්‍රසාද් – ගුවන්තොටුපළ</author>
    <content>තාලියේ විශාලතම සංචාරක ආකර්ශනය සහිත බොල්සානෝ ප්‍රාන්ත ප්‍රධානියා වන ආචාර්ය ලුයිස් ඩන්වල්ඩර් ප්‍රමුඛ විශේෂ දූත පිරිසක් ඊයේ (06) දිවයිනට පැමිණියහ.ශ්‍රී ලංකාවේ ආයෝජන අවස්ථා පිළිබඳව සොයා බැලීම සඳහා පැමිණි මේ දූත පිරිස විසින් මත්තල ගුවන්තොටුපළ, හම්බන්තොට වරාය, පානදුර කර්මාන්ත පුරයේ ඉතාලි ආයෝජන ව්‍යාපෘති නිරීක්ෂණය කිරීමට නියමිතය.කථානායක චමල් රාජපක්ෂ මහතාගේ විශේෂ ආරාධනයෙන් පැමිණි මේ දූත පිරිස හම්බන්තොට ප්‍රදේශයේ සංචාරක හෝටල් පාසලක් ආරම්භ කිරීමට නියමිත බව ඔවුන් පිළිගැනීමට ගුවන්තොටුපළට පැමිණි නියෝජ්‍ය කථානායක චන්දිම වීරක්කොඩි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=n13010715</link>
    <topic>සිඟිති දියණියට පහර දී මැරූ පියාපාළු නි‍ෙවසක ගෙල වැලලාගෙන</topic>
    <author>බොරලැස්ගමුව සමූහකැස්බෑව සංචාරක - ධර්මසිරි සුරවීර</author>
    <content>පිළියන්දල වයස අවුරුදු එකහමාරක් පමණ වූ සිඟිති දරුවා අතින් පයින් පහර දී මරා දමා නිවසින් පලාගොස් සිටි පියා කහතුඩුව පොලිස් වසමේ පාලගම ප්‍රදේ්ශයේ පාළු නිවසක ගෙල වැලලාගෙන සියදිවි හානිකර ගෙන සිටියදී ඔහුගේ සිරුර පෙරේදා (5) උදෑසන සොයා ගත් බව පිළියන්දල පොලිසිය පවසයි.පොලිසිය අත්අඩංගුවට ගැනීමට සොයමින් සිටි මොහු පිළියන්දල මොරහැද පදිංචිව සිටි හිටපු නාවික හමුදා භටයෙකු වන 43 හැවිරිදි මද්දුම කළුගේ සුනිල් ජයකොඩි නැමැති අයෙකි.මෙම සැකකාර පියා විසින් ඝාතනය කර ඇත්තේ පිළියන්දල මොරහැද පදිංචිව සිටි මෙල්කි සලෝමි නැමැති අවුරුදු 1 1/2ක් පමණ වූ සිඟිති දැරියකි.සැකකරුගේ පහර දීම නිසා අසාධ්‍ය තත්ත්වයේ පසු වූ සිඟිති දැරිය මව විසින් ඉකුත් 4 වැනිදා පිළියන්දල රජයේ රෝහලට ඇතුළත් කරන විටත් මියගොස් සිටි බව රෝහලේ වෛද්‍යවරු පවසති.මෙම දැරියට පියා විසින් කලක සිට සිදුකර ඇතැයි කියන පහරදීම් පිළිබඳව කිසිවෙකුට කිසිවක් හෙළි නොකිරීම සම්බන්ධයෙන් ඝාතනයට ලක් වූ දැරියගේ මව වන රුක්ෂිකා තිළිණි (අවු. 19) නැමැත්තිය ද පෙරේදා (5) පිළියන්දල පොලිසිය මඟින් අත්අඩංගුවට ගෙන තිබේ. දැරිය රෝහල් ගත කළ අවස්ථාවේ දැරියගේ සිරුර පුරාම තැලීම් තුවාල දකින්නට තිබූ බවත් මීට පෙර පියා විසින් සිදුකරන ලද පහරදීමක දී දැරියගේ අතක් කැඩී එයට බෙහෙත් දමා වෙළුම් පටිවලින් බැද දමා තිබූ අයුරුත් දකින්නට ලැබුණ බවත් පොලිසිය කියයි. දැරිය කෑම නොකන බව පවසමින් පියා කාලයක සිට වරින් වර දැරියට අතින් පයින් පහර දෙන බවත් පියා ඉකුත් 4 වැනිදා ද දැරියට කෑම කැවීමට උත්සාහ කර ඇතැත් එම අවස්ථාවේ ද දැරිය කෑම ප්‍රතික්ෂේප කර ඇති නිසා සුපුරුදු පරිදි අතින් පයින් පහර දී ඇති බවත් පරීක්‍ෂණවලදී තොරතුරු අනාවරණය වූ බවත් පොලිසිය පවසයි.දැරියගේ පියා මීට කලින් විවාහ වී ඇති දරු තිදෙනෙකුගේ පියකු බවත් ‍ෙමාහු රුක්ෂිකා තිළිණි නැමැත්තිය බාල වයස්කාර දැරියකව සිටියදී ඇය සමඟ සම්බන්ධයක් ඇතිකර ගෙන අතවරයකට ලක්කර ඇතැයි ද පොලිසිය කියයි.බාල වයස්කාර දැරියකට අතවර කිරීම සම්බන්ධයෙන් තිළිණිගේ මව විසින් පොලිසියට කරන ලද පැමිණිල්ලකට අනුව මොහු අත්අඩංගුවට ගෙන අධිකරණය වෙත ඉදිරිපත් කිරීමෙන් පසුව මාස 8 ක පමණ කාලයක් රිමාන්ඩ් භාරයේ සිට ඇප ලබා පැමිණ නීත්‍යනුකූ®ල බිරිඳගෙන් දික්කසාද වී මෙයට මාස 3 කට පමණ පෙරදී 19 වියෙහි පසුවූ රුක්ෂිකා තිළිණි නැමැත්තිය විවාහ කරගෙන ඇති බවත් ඇය විවාහ කර ගන්නා විටද ඔහුට දාව මෙම ඝාතනයට ලක් වූ දැරිය ලැබී ඇති බවත් පරීක්‍ෂණවලදී වැඩිදුරටත් තොරතුරු අනාවරණය වූ බව ද පොලිසිය කියයි.සැමියා දියණියට බලහත්කාරයෙන් කෑම කැවීමට උත්සාහ කරන බවත් දියණිය කෑම නොගැනීම නිසා සැමියා දියණියට පහර දෙන බවත් එවිට දරුවා යටිගිරියෙන් කෑ ගසමින් හඬන බවත් දරුවාට ගහන්න එපා කියා තමා කියන විට සැමියා තමාටත් පහර දෙන බවත් දින තුන – හතරක සිටම මේ ආකාරයට සැමියා දුවට පහර දෙන බවත් ඇතැම් අවස්ථාවල පයින් ද දුවට ගසන බවත් මේ පහර දීම් බලා සිටීමට නොහැකිව තමා කිහිපවතාවක්ම දරුවා රැගෙන ගෙදරින් යන්න හැදුවත් සැමියා තමාට යන්න දුන්නේ නැති බවත් සිද්ධිය වූ දින (4) උදේත් සැමියා කෑම කන්නේ නැතැයි කියමින් දුවට පහර දුන් බවත් ඝාතනයට ලක් වූ සිඟිති දැරියගේ මව රුක්ෂිකා තිළිණි නැමැත්තිය පොලිසියට ප්‍රකාශ කර තිබේ.ඝාතනයට ලක් වූ මෙල්කි සලෝමී දැරියගේ මරණය සම්බන්ධයෙන් පශ්චාත් මරණ පරීක්‍ෂණය දකුණු කොළඹ ශීක්ෂණ රෝහලේ අධිකරණ වෛද්‍ය නිලධාරී විසින් පවත්වා ඇති අතර එම පරීක්‍ෂණය අවසානයේ දී මෙම මරණය හිසට හා යටි බඩට සිදුකළ පහරදීම් වලින් සිදු වූ මරණයක් බවට තීන්දු කර ඇත.මෙම ඝාතනය සම්බන්ධයෙන් ගල්කිස්ස කොට්ඨාස භාර පොලිස් අධිකාරී රවීන්ද්‍ර කරවිට මහතාගේ අධීක්‍ෂණය යටතේ ගල්කිස්ස සහකාර පොලිස් අධිකාරී එම්. ජේ. පී. ජයලත් මහතා ගේ මෙහෙයවීම මත පිළියන්දල පොලිස් ස්්ථානාධිපති ප්‍රධාන පොලිස් පරීක්‍ෂක සෝමරත්න විජයමුණි මහතාගේ උපදෙස් පරිදි අපරාධ විමර්ශන අංශයේ ස්ථානාධිපති පොලිස් පරීක්‍ෂක නන්දසිරි ගමගේ සැරයන් නීල් ප්‍රියන්ත (19073), සැරයන් ජයසිංහ (38237) යන මහත්වරුන් ඇතුළු නිලධාරීන් කණ්ඩාමක් වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=r1301071</link>
    <topic>කිරිබත්ගොඩ දිසා රෝහලෙන්ගුණාත්මක සෞඛ්‍ය සේවාවක්</topic>
    <author>බියගම විශේෂරංජිත් අම්පිටියාවත්ත</author>
    <content>එස්. විතානගේමහතාදිගුකලක් විශේෂ ප්‍රගතියක් දීප්තියක් ජනප්‍රියත්වයක් පෙනෙන්නට නොතිබුණු කිරිබත්ගොඩ දිසා රෝහල වර්තමානයේ ගුණාත්මක පෙරළියක් සනිටුහන් කර ඇති අයුරු රෝහල් බිමට යන ඕනෑම කෙනකුට දැකිය හැකිය.මූලික ‘බී’ ශ්‍රේණියේ තිබූ රෝහල අද දිසා රෝහලක් බවට පත්ව තිබේ.අක්කර කිහිපයක් පුරා පැතිරී ඇති ඉඩමේ අක්‍රමවත්ව ඉදිකළ ගොඩනැඟිලි පැරැණි ඒවා වූවත් බාහිර රෝගී (ඕ.පී.ඩී.) අංශයට ඇතුල් වන දොරටුව සහිත ගොඩනැඟිල්ල දැකුම්කළුය.රෝහලේ දැක්ම - ගම්පහ දිස්ත්‍රික්කයේ හොඳම රෝහල බවට පත් කිරීමය. පුළුල් ප්‍රජා සහභාගිත්වයෙන් සංවර්ධනය කරමින් ධනාත්මක ආකල්ප වර්ධනය කිරීම තුළින් මානව දයාව කරුණාව පිරි ගුණාත්මක සෞඛ්‍ය සේවාවක් ලබාදීමය.සේවක සුහදත්වය, සුභසාධනය, මානුෂිකත්වය, විශේෂඥ වෛද්‍ය සේවාව, කඩිනමින් වෛද්‍යවරු හා රෝගීන් හමුකරවමින් ජනතා සිත් පිනවීම, බාහිර සමාජ සංවර්ධන දේශන පැවැත්වීම, රෝගීවීමට පෙර වැළැක්වීමට උපදෙස් දීම වැනි ක්‍රමවේද රෝහල් කාර්ය මණ්ඩලය අනුගමනය කරයි.ප්‍රධාන වෛද්‍යවරයා ඕනෑම සේවකයකුට ඕනෑම රෝගියෙකුට හමුවන්න අපහසු නැත. කාර්යාල පරිශ්‍රය බෙහෙත් ගබඩා ලිපි ගොනු සුවිශේෂී කළමනාකරණයකින් විධිමත් කර ඇති අයුරු ආදර්ශවත්ය. ලිපි කවරය කඩිනමින් හඳුනා ගැනීමට හැකි ලෙස වසරින් වසර වර්ණ වෙනස් කර තිබේ.ශ්‍රේණි ගතවීමට සුදුසුකම් සපුරමින් සිටින රෝහලකට කිරිබත්ගොඩ දිසා රෝහල අගනේය. ස්ථාපිත කෙරෙමින් පවතින හදිසි අනතුරු අංශය ක්‍රියාත්මක වීමත් සමඟ ගම්පහ දිස්ත්‍රික්කයේ වටිනා රෝහලක් බවට කිරිබත්ගොඩ මූලික රෝහල පත්වේ.මේ කටයුතු වලදී දේශපාලන අධිකාරියේ සහායත් ජනතාවගේ සහායත් ශක්තියක් වන බව වෛද්‍ය අධිකාරී එස්. විතානගේ් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=r1301072</link>
    <topic>හයිටි යන්න ත්‍රිවිධ හමුදා බළ ඇණියක් විසිර යති</topic>
    <author>මංජුල හිරිපිටිය - හෝමාගම සංචාරක‍</author>
    <content>හයිටි රාජ්‍යයේ සාමය ස්ථාපිත කිරීම සඳහා මෙරට යුද නාවික හා ගුවන් හමුදාවල සාමාජිකයන්ගෙන් සමන්විත පහළොස් වන සාම සාධක හමුදා බළඇණියේ විසිරයාමේ පෙළපාලිය යුදහමුදා සේවා ලේකම් මේජර් ජෙනරාල් සුදන්ත රණසිංහ මහතාගේ ප්‍රධානත්වයෙන් පසුගිය දා පැවත්විණි.හෝමාගම පනාගොඩ ශ්‍රී ලංකා ඉංජිනේරු රෙජිමේන්තු මධ්‍යස්ථානයේ දී පැවති විසිර යාමේ පෙළපාලිය සඳහා යුද හමුදාවේ සාමාජිකයන් එකසිය දහනවයක්, නාවික හමුදාවේ සාමාජිකයන් හතළිහක් සහ ගුවන් හමුදාවේ සාමාජිකයින් හතළිස් එක් දෙනකුගෙන් සමන්විත වන මේ බළඇණියේ ප්‍රධාන අණදෙන නිලධාරියා ලෙස මේජර් සාලිය ජයසිංහ මහතා කටයුතු කරයි.මෙහිදී අදහස් දැක්වූ මේජර් ජෙනරාල් රණසිිංහ මහතාවසර ගණනාවක් පුරා මෙරට පැවති ත්‍රස්තවාදය නැති කර දැමීමත් සමඟ ලෝකය අපගේ හමුදාව කෙරෙහි විශාල පිළිගැනීමක් සමඟ විශ්වාසයක් ඇති වුණා. මේ සමඟ හයිටි රාජ්‍යයේ සාමය ස්ථාපිත කිරීමට අපගේ හමුදාවලට ආරාධනා ලැබුණා.2004 වසරේ දී, ප්‍රථම බළඇණිය පිටව ගිය අතර, මේ වන විට යුද නාවික හා ගුවන් හමුදාවල භට පිරිස් දස දහසක වැඩි සංඛ්‍යාවක් සේවය කරනවා. මෙය අප රටට ලැබෙන විශාල ගෞරවයක් ලෙස හඳුන්වන්නට පුළුවන්.මේ අවස්ථාවට බ්‍රිගේඩියර්වරුන් වන ඒ.වී රූපසිංහ, ජගත් ගුණවර්ධන යන මහත්වරුන් සමඟ යුද නාවික හා ගුවන් හමුදාවල උසස් නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=r1301073</link>
    <topic>මිල පාලන නීති කැඩූ කෑගල්ලේ වෙළෙඳුන්ගෙන්රජයට හතළිස් හත් ලක්‍ෂයක දඩ මුදල්</topic>
    <author>කෑගල්ල සමූහ පී. ඇම්. පී. පොල්වත්ත</author>
    <content>පාරිභෝගික අධිකාරිය මඟින් කෑගල්ල දිස්ත්‍රික්කයේ මිල පාලන නීති රීති උල්ලංඝනය කරමින් භාණ්ඩ අලෙවි කළ වෙළෙඳුන්ට මහේස්ත්‍රාත් අධිකරණවලදී දඩ ගසා ඇති දඩ මුදල රුපියල් හතළිස් හත් ලක්‍ෂ නවදහස් පන්සියයක් පමණ වන බව පාරිභෝගික අධිකාරියේ කෑගල්ල දිස්ත්‍රික් ප්‍රධානී එම්. කේ. ගුණරත්න මහතා පැවැසීය.මෙම වැටලීම්වලදී වෙළෙඳුන් දහදාස් හැටතුන් දෙනෙක් අල්ලා ගෙන ඇත. මෙසේ අල්ලාගත් වෙළෙඳුන්හට වැඩි මිලට භාණ්ඩ අලෙවි කිරීම, කල් ගතවූ භාණ්ඩ අලෙවි කිරීම, මිල ප්‍රදර්ශනය නොකිරීම ආදි චෝදනාවලට කෑගල්ල, මාවනැල්ල, රුවන්වැල්ල වරකාපොළ යන මහේස්ත්‍රාත් අධිකරණවල නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=r1301074</link>
    <topic>ගෙහිමියන් රවටා මුදල් කොල්ලකනහොරුන්ගේ අලුත්ම උපක්‍රමය</topic>
    <author>ඉංගිරිය සමූහ - කුමාරි ගමගේ</author>
    <content>හොඳින් හැඳ පැළඳගත් යතුරු පැදියකින් පැමිණි පුද්ගලයකු, තමා විදේශසේවා නියුක්ති කාර්යාංශයේ නිලධාරියකු බවත්, විදේශගතව සිටින පවුලේ සාමාජිකයා වෙනුවෙන් ලක්ෂ හතරක දිණුමක් ලැබී ඇති බවත්, පසුදින (එම නිවසට පැමිණි දිනට) දහවල් 12.00 ට පෙර රුපියල් තිස් දහසක මුද්දර සපයා දිය යුතු යැයි ඉල්ලා සිටීමේ පුවතක් ඉංගිරිය ප්‍රදේශයෙන් වාර්තා විය.මෙවැනි සිද්ධියකට මුහුණ දීමට සිදුවූයේ ඉංගිරියේ නාගස්මණ්ඩියේ (අවු.32) කාන්තාවකටය. ඇයගේ සැමියා ලෙබනන් රටේ රැකියාවකට ගොස් දැනට වසර දෙකකි. යතුරු පැදියකින් පැමිණි මෙම තරුණයා ප්‍රසන්නලාගේ ගෙය මේකදැයි කියමින් නිවසට ගොඩ වී ඇත.පසුගිය 19 වැනිදා 3.30 ට විතර බයික් එකකින් ආවේ. සල්ලි මෙදින ලබා දෙන ලෙසත් මුදල් නොමැතිනම් රන්බඩුවක් හෝ ලබා දෙන්නේ නම් පසු දින රුපියල් තිස් දහස ලබා ගෙන ඉතිරි මුදල් ආපසු ගෙනැවිත් දෙන බවද කීවා. මේ දිනුම් මුදල කටුනායක මහජන බැංකු ශාඛාවෙන් ජනවාරි 10 දින ලබා ගන්නට හැකි බව ද කීවා.“අපිට පිළිගන්න පුළුවන් ලියවිල්ලක් නැහැනේද. ඊටත් විදේශ සේවා කාර්යාංශයේ නිලධාරීන් මෙවැනි අන්දමින් රන්බඩු ඉල්ලන්නේ නැතැයි ද මා කීවා. මගේ මවද ඒ වේලාවේ නිවෙසට ආවා. එම අවස්ථාවේ ඔහු ඉංගශ්‍රීසියෙන් ලියූ ලිපියක් හා ජාතික හැඳුණුම්පත ද පෙන්නුවා. කූට ජාවාරම් කරුවන් සිටින බවත් මෙම සිද්ධිය පිළිබඳව අපිට කිසිම දැනුම් දීමක් කර නැති බවත් මගේ මව පැවසුවා. තව තවත් මුදල් ඉල්ලා ඇවිටිලි කළ ඒ තරුණයා ආපසු යන්න ගියේ “මරු ගෙදරකට මං ඇවිත් තියෙන්නේ. රට ගිහින් හිටියත් හදිසියකට රුපියල් තිස් දහසක් සොයා ගන්න නෑ. මේ චාන්ස් එකක් ඔයාලට ආයේ ලැබෙන්නේ නැහැ කියමින් ආපසු ගියා. “මගේ දුරකථනයේ මුදල් තිබුණේ නැහැ. පොලිසියට දුරකථන ඇමතුමක් පවා දීමට නොහැකි වුණා යැයි ඇය පොලිසියට පවසා ඇත.මේ සම්බන්ධයෙන් ඉංගිරිය පොලිසියේ පැමිණිල්ලක් ද සටහන් කර ඇත.පසුව දැන ගැනීමට හැකිවූයේ මේ ප්‍රදේශයේ විදේශ ගත රැකියාවක ඉන්නේ කවුදැයි විපරම් කරමින් අසල්වැසියන්ගෙන් තොරතුරු ලබා ගෙන මෙම නිවෙසට පැමිණ ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=r1301075</link>
    <topic>දෙබත්ගම පෞද්ගලිකබස් සේවය දුර්වලයි</topic>
    <author>අරණායක විශේෂපී.ඒ.මීගහමුලහේන</author>
    <content>දිප්පිටිය සිට ගැවිලිපිටිය හරහා දෙබත්ගම දක්වා පැවැති පෞද්ගලික බස්රථ සේවය මන්දගාමි තත්ත්යට පත්වීම නිසා මඟීන්ට දැඩි අපහසුතාවකට මුහුණ පෑමට සිදුවී ඇත.මෙම තත්ත්වය නිසා මාවනැල්ල සිට දිප්පිටිය හරහා දෙබත්ගම දක්වා ධාවන කෙරෙනා ලංගම බස්සේවයේද විධිමත් බවක් නොවීම නිසා මඟීන්ට පැය ගනන් දිප්පිටිය නගරය තුළ රැඳී සිටීමට සිදුවී තිබේ.පාසල් වාරයද ආරම්භ වීමත් සමඟම මෙම තත්ත්වය පැවැතියහොත් පාසැල් සිසුන්ට මෙන්ම පොදු ජනතාවට වඩාත් දුෂ්කරතාවයනට මුහුණ පෑමට සිදුවන බව පෙන්වා දෙන දෙබත්ගම අවට ගම්වාසීන් පවසන්නේ පෞද්ගලික අංශයේ විධිමත් බස් සේවයක් සිදු නොවන්නේ නම් මාවනැල්ල ලංගම ඩිපෝව මඟින් පෙර පැවැති ආකාරයට දිප්පිටිය දෙබත්ගම බස්රථ සේවයක් ආරම්භ කළ යුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=s1301071</link>
    <topic>කැන්ගරුවෝ තරග තුනම දිනති</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ඔස්ට්‍රේලියාවේ ප්‍රථම ටෙස්ට් ක්‍රිකට් ජයග්‍රහණයක් අත්-කර ගැනීමේ අරමුණින් යුතුව මෙහි පැමිණි මහේල ජයවර්ධන ගේ කණ්ඩායමට අවසානයේ හිමිවූයේ ත්‍රිත්ව ටෙස්ට් තරගමාලාවේ තරග 3–0ක අන්ත පරාජයකි.සිඩ්නි ක්‍රිකට් ක්‍රීඩාංගණයේ පැවැති තෙවැනි හා අවසාන තරගයේ තවත් දිනයක් ඉතිරිව තිබියදී ශ්‍රී ලංකාව ඊයේ කඩුලු පහක පරාජයක් ලැබීය. ලකුණු 141ක ජයග්‍රාහී ඉලක්කයක් හඹා ගිය ඔස්ට්‍රේලියාව කඩුලු 5ක් දැවී එම ඉලක්කය ජය ගැනීමට සමත් විය. සමස්ත තරගයේ කඩුලු 7ක් ලබා ගත් වේග පන්දු යවන ජැක්සන් බර්ඩ් තරගයේ වීරයා වූ අතර තරගමාලාවේ වීරයා ලෙස නායක මයිකල් ක්ලාක් නම් කෙරිණි.ඔස්ට්‍රේලියානු දෙවැනි ඉනිමේදී ශ්‍රී ලංකාව පන්දු යැවීම ආරම්භ කළේ දඟ පන්දු ප්‍රහාරයකිනි. තිලකරත්න ඩිල්ෂාන් යැවූ ආරම්භක ඕවරය නොඉඳුල් එකක් විය. එඩ් කොවන් ට එක ම ලකුණක් හෝ ලබා ගැනීමට නොහැකි විය. ඊළඟට පන්දුව බාර ගත්තේ වේග පන්දු යවන සුරංග ලක්මාල්ය. ඔහුගේ පළමු පන්දුවෙන්ම ඩේවිඩ් වෝනර් දැවී ගියේය.ඒ, දෙවැනි ‘ස්ලිප්’හි පන්දු රකිමින් සිටි මහේල ජයවර්ධන අතට උඩ පන්දුවක් ලබා දීමෙනි. මේ අනුව පළමු ඉනිමේදී සාර්ථක පිතිකරණයක නියැලෙමින් ලකුණු 85ක් ලබා ගත් වෝනර් දෙවැනි ඉනිමේදී ඔහු මුහුණ දුන් පළමු පන්දුවටම දැවී ගියේය.මුළු ලකුණු බින්දුවේදී වෝනර් දැවී යාමෙන් පසුව පිටියට පිවිසි ෆිල් හියුස් ලකුණු 12ක් ලබා ගෙන සිටියදී ඩිල්ෂාන් ගේ පන්දුවට කඩුල්ල මුවා කළ බවට තීරණය කරන්නැයි කරන ලද ඉල්ලීම පිටියේ තරග විනිසුරු විසින් ප්‍රතික්ෂේප කෙරිණි.ඩිල්ෂාන් ඊට අභියෝග කරමින් එය තෙවැනි විනිසුරුට යොමු කළේය. එහෙත් තෙවැනි විනිසුරුගේ තීරණය වූයේද එය දැවී යාමක් නොවන බවය. දිවා ආහාරය සඳහා තරගය නතර කරන විට ඔස්ට්‍රේලියාව එක් කඩුල්ලක් දැවී ලකුණු 13ක් ලබා ගෙන සිටියේය.හියුස් අවසානයේ දැවී ගියේද තෙවැනි විනිසුරුගේ තීරණයෙනි. එයද කඩුල්ල මුවා කිරීමේ වරදිනි. ලකුණු 34ක් ලබා ගෙන සිටියදී රංගන හේරත් ගේ පන්දුවට ඔහු කඩුල්ල මුවා කළේය.එහෙත් පිටියේ තරග විනිසුරුගේ තීරණය වූයේ එය දැවී යාමක් නොවන බවය. එහෙත් ශ්‍රී ලංකාව ‘රෙෆරල්’ ක්‍රමය උපයෝගි කර ගැනීමට තීරණය කිරීමෙන් ඔවුනට තවත් කඩුල්ලක් ලැබිණි. පන්දු 49කට මුහුණ දුන් හියුස් හතරේ පහර 4ක් එල්ල කළේය.ඔස්ට්‍රේලියානු දෙවැනි කඩුල්ල බිඳ වැටෙන විට මුළු ලකුණු ප්‍රමාණය 45ක් විය. ඒ වන විට ඕවර 15ක් සම්පූර්ණ වී තිබිණි. ඔස්ට්‍රේලියානු තෙවැනි කඩුල්ල ලබා ගත්තේ තිලකරත්න ඩිල්ෂාන්ය.නායක මයිකල් ක්ලාක් ‘ෂෝට් ලෙග්’ ස්ථානයේ පන්දු රකිමින් සිටි ලහිරු තිරිමාන්නට උඩ පන්දුවක් ලබා දෙමින් ලකුණු 29කට දැවී ගියේය. පන්දු 52කට මුහුණ දුන් ක්ලාක් හතරේ පහර 3ක් එල්ල කළේය.ක්ලාක් සහ කොවන් ඕවර 16.2කදී තෙවැනි කඩුල්ල වෙනුවෙන් ලකුණු 59ක සබඳතාවක් ගොඩනැගූහ.මේ තරගයේ ඔස්ට්‍රේලියා අවසන් කඩුලු දෙක ලබා ගත්තේ හේරත්ය. ඒ, කොවන් හා මැතිව් වේඩ් ගේ කඩුලු ය. කොවන් ලකුණු 36ක් ලබා ගෙන කඩුල්ල මුවා කිරීමේ වරදට හසුව මුළු ලකුණු 108 දී දැවී ගිය අතර වේඩ් (9) පන්දුව කෙළින්ම කඩුල්ලේ වැදීමෙන් මුළු ලකුණු 132 දී දැවී ගියේය.කොවන් පිටියේ තරග විනිසුරුගේ තීරණයට එරෙහිව ‘රෙෆරල්’ ක්‍රමයෙන් වාසියක් බලාපොරොත්තු වූවත් තෙවැනි විනිසුරුගේ තීරණය වූයේද ඔහු දැවී ගිය බවයි.ඔස්ට්‍රේලියානු ජයග්‍රහණයට තවත් ලකුණු පහක් පමණක් අවශ්‍යව තිබියදී සවස තේ පානය සඳහා තරගය නතර කෙරිණි. ඒ වන විට ඔස්ට්‍රේලියාවේ කඩුලු 5ක් ලකුණු 136කට බිඳ වැටී තිබිණි.තේ පානයෙන් පසුව යැවුනු දෙවැනි ඕවරයේදී මයිකල් හසී ලකුණු 4ක් ලබා ගත් අතර මිචල් ජොන්සන් ජයග්‍රාහී ලකුණ ලබා ගත්තේය. තරගය අවසන් වන විට හසී හතරේ පහර 2ක් සමග ලකුණු 27ක්ද ජොන්සන් එක් ලකුණක්ද ලබා ගෙන සිටියහ. හේරත් ලකුණු 47කට කඩුලු 3ක් ලබා ගත්තේය.තරගය අවසන් වීමෙන් පසුව ශ්‍රී ලංකා ක්‍රීඩකයෝ සිය අවසන් ටෙස්ට් තරගයට සහභාගි වූ මයිකල් හසී ට සුභ පැතූහ. ඔස්ට්‍රේලියා ජයග්‍රහණයට දායක වෙමින් හසී අවසන් වතාවට ටෙස්ට් තරග බිමෙන් පිටව යද්දී දස දහසකට අධික ඔස්ට්‍රේලියානු නරඹන්නෝ ඔවුන්ගේ අසුන්වලින් නැගිට අත්පොලසන් දෙමින් ඔහුට සුභ පැතූහ.ඊයේ සිවුවැනි දින තරගය ආරම්භ වී පැයයි මිනිත්තු තිස් දෙකක් ඇතුළත ශ්‍රී ලංකා පළමු ඉනිම ලකුණු 278කට අවසන් විය. ජැක්සන් බර්ඩ් හා මිචල් ජොන්සන් කඩුලු 3 බැගින් ලබා ගත්හ.පෙර දින තරගය නතර කරන විට පිළිවෙලින් ලකුණු 22ක් හා 7ක් ලබා ගෙන සිටි දිනේෂ් චන්දිමාල් හා රංගන හේරත් ඊයේ 8 වැනි කඩුල්ල වෙනුවෙන් ලකුණු 33ක් එක් කළහ. ඊයේ තරගයේ යැවුනු 6 වැනි ඕවරයේදී බර්ඩ් විසින් එම සබඳතාව අවසන් කරන ලදී.බර්ඩ් ගේ පන්දුව කෙළින්ම කඩුල්ලේ වැදීමෙන් හේරත් දැවී යන විට ලබා ගෙන සිටියේ ලකුණු 10කි. ඒ සඳහා ඔහු මිනිත්තු 53ක් කඩුල්ලේ රැඳී සිට පන්දු 31කට මුහුණ දුන්නේය.මුළු ලකුණු 235දී හේරත් දැවී යාමෙන් පසුව පිටියට පිවිසි සුරංග ලක්මාල් ලකුණු නොලබාම දැවී ගියේය. ඒ ජොන්සන් ගේ පන්දුව කෙළින්ම කඩුල්ලේ ගැටීමෙනි.ඕවර 80ක් අවසානයේ මුළු ලකුණු ප්‍රමාණය කඩුලු 9කට ලකුණු 274ක්ව තිබියදී ඔස්ට්‍රේලියාව දෙවැනි නව පන්දුව ලබා ගත්තේය. ඉන්පසුව ශ්‍රී ලංකා දෙවැනි ඉනිම පැවතියේ ඕවරයයි පන්දු දෙකක් පමණි.බර්ඩ් ගේ පන්දුව නුවන් ප්‍රදීප් ගේ පිත්තේ අග ගෑවී කඩුලු රකින මැතිව් වේඩ් අතට යාමත් සමග ශ්‍රී ලංකා ඉනිම අවසන් විය. හතරේ පහර දෙකක් එල්ල කරමින් ප්‍රදීප් ලකුණු 9ක් ලබා ගත්තේය.චන්දිමාල් හා ප්‍රදීප් අවසන් කඩුල්ල වෙනුවෙන් පන්දු 74කදී ලකුණු 41ක් එක් කිරීමට සමත් වූහ. ඊයේ ශ්‍රී ලංකා දෙවැනි ඉනිමේ විශේෂ සිදුවීම වූයේ අංක 7 පිතිකරු ලෙසින් ක්‍රීඩා කළ දිනේෂ් චන්දිමාල් අර්ධ ශතකයක් වාර්තා කිරීමය.ශ්‍රී ලංකා ඉනිම අවසන් වන විට ඔහු නොදැවී ලකුණු 62ක් ලබා ගෙන සිටියේය. දිරිය පිතිකරුවෙකු ලෙසින් ක්‍රීඩා කළ චන්දිමාල් දර්ශනීය හතරේ පහර 11ක් එල්ල කරමින් නොදැවී ලකුණු 62ක් ලබා ගත්තේය. පැය දෙක හමාරක් කඩුල්ලේ රැඳී සිටි ඔහු පන්දු 106කට මුහුණ දුන්නේය.ඔස්ට්‍රේලියානු කඩුලු රකින පිතිකරු මැතිව් වේඩ් පෙරේදා තෙවැනි දින තරගයේදී නොදැවී ශතකයක් වාර්තා කරමින් තම කණ්ඩායම පළමු ඉනිමේ ලකුණු 138කින් ඉදිරියට ගෙන ආවේය. හතරේ පහර 9ක් එල්ල කළ වේඩ් පන්දු 158කට මුහුණ දෙමින් නොදැවී ලකුණු 102ක් රැස් කළේය. ඔස්ට්‍රේලියාව කඩුලු 9කට ලකුණු 432ක් ලබා ගෙන ඔවුන්ගේ පළමු ඉනිම නතර කළේය.අනතුරුව ඇරැඹුනු තරගයේ දෙවැනි ඉනිමේදී දිමුත් කරුණාරත්න හා මහේල ජයවර්ධන අර්ධ ශතක ලබා ගනිමින් තරගයේ යළි නැගී සිටීමට පමණක් නොව හතරවැනි ඉනිමේදී ඔස්ට්‍රේලියාව පීඩනයකට යටත් කර ගැනීමේ බලාපොරොත්තු ද ශ්‍රී ලංකාව තුළ ඇති කළද මැද පිතිකරු පෙලේ කඩා වැටීම ඒ සියල්ල නැති කර දැමුවේය.තිලකරත්න ඩිල්ෂාන් (5) මුළු ලකුණු 24දී දැවී යාමෙන් පසුව කරුණාරත්න හා ජයවර්ධන දෙවැනි කඩුල්ල වෙනුවෙන් ලකුණු 108ක සබඳතාවක් ගොඩනැගූහ. ජැක්සන් බර්ඩ් ගේ පන්දුවට කඩුලු රකින මැතිව් වේඩ් වෙත කරුණාරත්න උඩ පන්දුවක් ලබා දීමත් සමග 34 වැනි ඕවරයේදී එම සබඳතාව අවසන් විය. මිනිත්තු 109ක් කඩුල්ලේ රැඳී සිටි කරුණාරත්න අගනා පිතිහරඹයක නියැලෙමින් හයේ පහරක් හා හතරේ පහර 10ක් එල්ල කළේය.ඔහු ලකුණු 85ක් ලබා ගැනීමට සමත් විය. 51 වැනි ඕවරය තෙක් ම ජයවර්ධන කඩුල්ලේ රැඳී සිටියේය. ඒ අතරවාරයේ අනෙක් අන්තයෙන් ලහිරු තිරිමාන්න (7), තිලාන් සමරවීර (0) හා ඇන්ජලෝ මැතිව්ස් (16) දැවී ගියහ.මුළු ලකුණු 178 දී ජයවර්ධන දැවී ගියේය. පැය තුනක් හා මිනිත්තු 19ක් තිස්සේ පන්දු 128කට මුහුණ දුන් ජයවර්ධන හතරේ පහර 9ක් එල්ල කරමින් ලකුණු 60ක් රැස් කළේය. ධම්මික ප්‍රසාද් ලකුණු 15ක් ලබා ගෙන මුළු ලකුණු 202 දී දැවී ගිය අතර පෙරේදා තෙවැනි දින තරගය නතර කරන විට ශ්‍රී ලංකාව දෙවැනි ඉනිමේ කඩුලු 7කට ලකුණු 225ක් රැස්කර ගෙන සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=s1301072</link>
    <topic>උරුමක්කාරයන්ගෙන් තොර මධ්‍යස්ථ පිරිසක්මේ වසරේ ක්‍රීඩා පරිපාලනයට ඕනෑ</topic>
    <author>ප්‍රින්ස් ගුණසේකර</author>
    <content>නව වසරේ ක්‍රීඩා පරිපාලනයට උරුමක්කාරයන්ගෙන් තොර මධ්‍යස්ථ පිරිසකගේ පැමිණීම අපේක්ෂා කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.සදාකාලිකවම නිලතලවල සිටිය යුතුයැයි සිතන පිරිසකගෙන් ක්‍රීඩාවට යහපතක් අපේක්ෂා කළ නොහැකි බවත්, ක්‍රීඩාව පිළිබඳව අවබෝධයක් ඇති අලුත් පිරිසකට දොරටු විවර වීම අත්‍යවශ්‍ය බවත් ක්‍රීඩා ඇමැතිවරයා පෙන්වා දෙයි.ක්‍රීඩාව ගැන අවබෝධයක් ඇති අලුත් පි‍රිස් එක තැන පල්නොවී නිර්මාණශිලීව ක්‍රීඩාව ඉදිරියට ගැනීමට වැඩසටහන් සම්පාදනය කිරීමට පෙළඹෙනු ඇතැයි ක්‍රීඩා ඇමැති මහින්දානන්ද අලුත්ගමගේ මහතා විශ්වාසය පළ කරයි.මේ වසරේ මුල්ම ක්‍රීඩා නිලවරණයට පසුගිය සිකුරාදා නාමයෝජනා කැඳවු අතර ඡන්ද විමසීම මේ 24වැනිදා ජාතික ක්‍රීඩා විද්‍යායතන ශ්‍රවණාගාරයේදී පැවැත්වේ.මේ නිලවරණයට ඉදිරිපත්වු සියලු නාමයෝජනා විශේෂ විමර්ශනයකට ලක් කෙරෙන අතර ආසියානු නෙට්බෝල් ජරාජයට වගකිවයුතු අතුරු කමිටු සාමාජිකාවන් ඉදිරිපත්වී ඇත්නම් එම නාමයෝජනා ප්‍රතික්ෂේප කරන බවද ක්‍රීඩා ඇමැතිවරයා ‘දිනමිණ’ට පැවැසීය.“ආසියානු නෙට්බෝල් පරාජයට හේතු සොයන පරික්ෂණ කමිටුවේ වැඩ කටයුතු අවසන් වී තිබෙනවා. ඒ වාර්තාව මේ සතියේදී මා වෙත ලැබෙයි. පරාජයට සම්බන්ධ නිලධාරීන් නිලවරණයට ඉදිරිපත්ව සිටිනවා නම් ඒ අයට තනතුරුවලට පත්වෙන්න බෑ” ඇමැතිවරයා පැවැසීය.මේ වසරේ ආසියානු යොවුන් නෙට්බෝල් තරගාවලියට ශ්‍රී ලංකාව සහභාගී විය යුතු හෙයින් නව පරිපාලනය එම ශූරතාවලිය ජය ගැනීමට අවශ්‍ය කටයුතු සම්පාදනය කිරීම පළමු අභි‍යෝගය වේ.ආසියානු යොවුන් නෙට්බෝල් තරගාවලිය බෲනායිහිදී මේ වසරේ ජුලි මාසයේදී පැවැත්වෙන අතර එයට රටවල් 8ක් සහභාගී වේ.අවසන් වරට පැවැති තරගාවලියේදී ශ්‍රී ලංකාවට අනුශූරතාව හිමිවිය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=s1301073</link>
    <topic>තව හැටක් තිබුණානම් අපි ගොඩ යනවා</topic>
    <author>වර්නන් ගුණසේකර සිඩ්නි සිට</author>
    <content>ශ්‍රී ලංකාව තවත් ලකුණු හැටක් පමණ වැඩියෙන් ලබා ගෙන සිටියා නම් තරගය ජය ගැනීමට අවස්ථාව තිබුණු බව සිඩ්නි ක්‍රිකට් ක්‍රීඩාංගණයේදී ඔස්ට්‍රේලියාව වෙතින් ලත් කඩුලු පහක පරාජයෙන් පසුව ශ්‍රී ලංකා නායක මහේල ජයවර්ධන මාධ්‍යවේදීන් හමුවේ කියා සිටියේය.පළමු ඉනිමේදී තම කණ්ඩායම මීට වඩා ලකුණු රැස්කළ යුතුව තිබිණැයිද තමා ඇතුළු මුළු කණ්ඩායම ම පරාජයට වගකිව යුතුව ඇතැයිද ජයවර්ධන ප්‍රකාශ කළේය. ශ්‍රී ලංකාව ට පළමු ඉනිමේදී ලබා ගත හැකිවූයේ ලකුණු 294ක් පමණි.එම ලකුණු ප්‍රමාණයට ආසන්නව ඔස්ට්‍රේලියාව දවා ගැනීමට හැකිවූවා නම් තරගය මීට වඩා වෙනස් වීමට ඉඩ තිබූ බවද ජයවර්ධන කියා සිටියේය. ඔස්ට්‍රේලියාව ඔවුන්ගේ පළමු ඉනිමේදී ලකුණු 432ක් රැස් කළේය.තරගයේ තීරණාත්මක උඩ පන්දු ගිලිහී යාමද ශ්‍රී ලංකා පරාජයට බලපෑ ප්‍රධාන සාධකයක් වූ බවද ඔහු පෙන්නා දුන්නේය.කණ්ඩායමේ තරුණ ක්‍රීඩකයන් වන දිනේෂ් චන්දිමාල්, ලහිරු තිරිමාන්න හා දිමුත් කරුණාරත්න ගේ දස්කම් අගය කළ යුතු බව කී ශ්‍රී ලංකා නායකයා ඔවුන්ට හැකි පමණ තරග අවස්ථා ලබා දී ඔවුන්ගේ හැකියාවන් තවත් ඔපමට්ටම් කිරීමට වගබලා ගත යුතු බවද කියා සිටියේය.තරගමාලාවක් පරාජය වීමෙන් පසුව ක්‍රීඩකයන් තනි තනිව ඉලක්ක කර ගෙන දෝෂාරෝපණ එල්ල කිරීම අසාධාරණ බවද ජයවර්ධන කියා සිටියේය.ඔස්ට්‍රේලියාවේදී බොක්සිං දිනයේ හා නව වසරේ ටෙස්ට් තරග ක්‍රීඩා කිරීමට ලැබීම ඉතාමත් සතුටට කරුණක් බවද මහේල ජයවර්ධන වැඩි දුරටත් පවසා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=s1301074</link>
    <topic>ඔස්ට්‍රේලියා එක්දින නායකත්වය බේලිට</topic>
    <author>වර්නන් ගුණසේකර සිඩ්නි සිට</author>
    <content>ශ්‍රී ලංකාව ට එරෙහිව පැවැත්වෙන පළමු හා දෙවැනි ජාත්‍යන්තර එක්දින ක්‍රිකට් තරග සඳහා වන ඔස්ට්‍රේලියානු කණ්ඩායමේ නායකයා ලෙස ජෝර්ජ් බේලි පත්කර තිබේ.සති කිහිපයක් තිස්සේ පාදයේ ආබාධයකින් පෙළෙමින් සිටින නායක මයිකල් ක්ලාක් ට විවේකයක් ලබා දීමට ඔස්ට්‍රේලියා ක්‍රිකට් මණ්ඩලය තීරණය කර තිබේ.ක්ලාක් වෙනුවට මේ තරග දෙක සඳහා නායකත්වයට නම් කර තිබෙන බේලි ප්‍රථම වතාවට ජාත්‍යන්තර එක්දින ක්‍රිකට් තරග බිමට පිවිසියේ 2012 මාර්තු 16 වැනි දින බටහිර ඉන්දීය කොදෙව්හිදීය.ඔහු කණ්ඩායමට එක් වීමෙන් පසුව ඔස්ට්‍රේලියාව මෙතෙක් ක්‍රීඩා කර තිබෙන එක්දින තරග දහතුනේ දී බේලි ලකුණු 441ක් ලබා ගෙන තිබේ. වෙනත් කිසිම ඔස්ට්‍රේලියානු එක්දින පිතිකරුවෙක් එම වකවානුවේ ඊට වැඩියෙන් ලකුණු ලබා ගෙන නැත.ක්ලාක් ට අමතරව, පසුගිය සැප්තැම්බර් 3 වැනි දින සාජාහි පාකිස්තානය සමග ක්‍රීඩා කළ අන්තිම ඔස්ට්‍රේලියානු එක්දින කණ්ඩායමෙන් ඉවත්ව සිටින අනෙක් ක්‍රීඩකයන් වනුයේ මයිකල් හසී, ඩේවිඩ් වෝනර්, මැතිව් වේඩ්, ඩෑන් ක්‍රිස්ටියන් හා ජේම්ස් පැටින්සන්ය.මයිකල් ක්ලාක් ට මෙන්ම මැතිව් වේඩ් හා ඩේවිඩ් වෝනර් ට ද විවේකයක් ලබා දී තිබේ. 2015 ලෝක කුසලාන ක්‍රිකට් තරගාවලිය කෙරෙහි දැන් සිටම අවධානය යොමු කරමින් මයිකල් හසී ශ්‍රී ලංකාව ට එරෙහි එක්දින තරගමාලාවට ක්‍රීඩා නොකිරීමට ක්‍රිකට් ඔස්ට්‍රේලියා ජාතික තේරීම් පැනලය තීරණය කර තිබේ.ඊයේ සිඩ්නි ක්‍රිකට් ක්‍රීඩාංගණයේ අවසන් වූ ශ්‍රී ලංකාව සමග තරගය හසී ගේ අවසන් ටෙස්ට් තරගය විය. ජේම්ස් පැටින්සන් හා ෂේන් වොට්සන් තවමත් සම්පූර්ණ ශරීර සෞඛ්‍ය තත්ත්වයට පැමිණ නොතිබීම නිසා ඔවුන් මේ තරග දෙක සඳහා වූ තේරීම්වලට ලක් කර නැති අතර ඩෑන් ක්‍රිස්ටියන් සංචිතයට ඇතුළත් කර නැත.ශ්‍රී ලංකාව හා ඔස්ට්‍රේලියාව අතර පළමු ජාත්‍යන්තර එක්දින තරගය ලබන 11 වැනිදා මෙල්බර්න්හිදීත්, දෙවැනි එක්දින තරගය ලබන 13 වැනි දින ඇඩිලේඩ්හිදීත් පැවැත්වේ.ඔස්ට්‍රේලියානු සංචිතය මෙසේය. ජෝර්ජ් බේලි (නායක), බෙන් කටිං, සේවියර් ඩොහර්ටි, ඒරන් ෆින්ච්, බ්‍රැඩ් හැඩින්, ෆිලිප් හියුස්, ඩේවිඩ් හසී, මිචල් ජොන්සන්, උස්මාන් කවාජා, ග්ලෙන් මැක්ස්වෙල්, ක්ලින්ට් මැකේ, ස්ටීව් ස්මිත්, මිචල් ස්ටාක්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=s1301075</link>
    <topic>අයි.පී.එල්.ඉන්දියාවටම කොඩිවිනයක්</topic>
    <author/>
    <content>ඉන්දියා ක්‍රිකට් කණ්ඩායමේ මෑතකාලීන පසුබෑමට හේතුව අයි.පී‍.එල්.තරග බව අන්තර් ජාතික ක්‍රිකට් පිටි‍යේ හිටපු ප්‍රබලතම ක්‍රීඩකයන් දෙදෙනකු වන සුනිල් ගවස්කාර් සහ ඉම්රාන් ඛාන් පවසති.වත්මන් ඉන්දියා පිලේ ඇතැම් ක්‍රීඩකයන් ජාතික ක්‍රිකට් පිලේ වගකීම පැහැර හරිමින් මුදල් ආකරයක් වන අයි.පී.එල්. තරගාවලියට මුල්තැන දී ඇතැයි ඔවූහූ චෝදනා කරති.2011 ලෝක කුසලාන තරගාවලියෙන් පසුව පැවැති ඇතැම් තරගාවලි සඳහා සහභාගි නොවී විවේක ගන්නා බවට කරුණු ඉදිරිපත් කළ ඇතැම් ක්‍රීඩකයන් ඒ කාලයේ දී අයි‍.පී.එල්. තරගාවලියට සහභාගි වී මුදල් ඉපැයූ බව ගවස්කාර් පැවැසීය.'විවේක ගන්නවා කියන්නේ ජාතික කණ්ඩායමෙන් ඉවත්ව සිටීම පමණක් නොවේ. ඔවුන් සෑම ආකාරයක ක්‍රිකට් ක්‍රීඩාවෙන්ම ඉවත්ව සිටිය යුතුයි‍. ඔවුන් එසේනම් අන්තර් සමාජ ක්‍රීඩාවෙනුත් ඉවත්ව සිටිය යුතුයි. විවේක ගැනීම කියන්නේ එයයි.' ගවස්කාර් පවසයි.ගවස්කර්ගේ චෝදනාවලට එකඟවන ඉම්රාන් ඛාන් පැවසුවේ, පසුගිය වසරේ අන්තර් ජාතික ක්‍රිකට් පිටියේ ඉන්දියාවේ පසුබෑමට අයි.පී.එල්. තරගාවලිය හේතුවක් වූ බවය.'අයි.පී.එල්. තරගාවලියත්, ටෙස්ට් ක්‍රීඩාවත් සමබර කරගත්තේ නැතිනම්, ඉන්දියාවේ ක්‍රිකට් ක්‍රීඩාව තවත් පහළ වැටේවි.' ඉම්රාන් අනතුරු ඇඟවීමක් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=s1301076</link>
    <topic>රාජ්‍ය සේවා පාපන්දු ශූරතාව‍කෝට්ටේට</topic>
    <author>නන්ද ඒකනායක කෝට්ටේ මධ්‍යම සමූහ</author>
    <content>රාජ්‍ය සේවා පාපන්දු සංගමය සංවිධානය කළ පාපන්දු තරගාවලි‍යේ ශූරතාව දිනාගැනීමට ශ්‍රී ජයවර්ධනපුර කෝට්ටේ මහ නගර සභා කණ්ඩායම සමත්විය.අවසන් තරගය සිටි ලීග් ක්‍රීඩා පිටියේදී ගාල්ල මහනගර සභාව පිල හා ශ්‍රී ජයවර්ධනපුර-කෝට්ටේ මහනගර සභා පිල අතර පැවැත්විණි. එහිදී ගෝල් 3-2ක් ලෙස තරගය ජයගැනීමට කෝට්ටේ මහනගර සභා පිල සමත්වුහ.රාජ්‍ය ආයතන විශාල සංඛ්‍යාවකගේ සහභාගිත්වයෙන් පැවැත්වෙන මේ තරගාවලියේ පසුගිය වසරේද ශූරතාව ශ්‍රී ජයවර්ධනපුර-කෝට්ටේ මහනගර සභා පිල දිනා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>07</day>
    </date>
    <link>http://www.dinamina.lk/2013/01/07/_art.asp?fn=f1301071</link>
    <topic>පත්කිරීම අයින්කිරීම ජනපති අතේ</topic>
    <author>සටහන උදිත ගුණවර්ධන</author>
    <content>මුළු රටේම ජනතා පරමාධිපත්‍යයේ බලය හිමි වන්නේ ජනාධිපතිවරයාටය. නොඑසේ නම් මුළු රටේම ජනතා පරමාධිපත්‍යයේ සංකේතය ජනාධිපතිවරයාය. ජනාධිපති යනු මුළු රට ම එකම ඡන්ද කොට්ඨාසයක් ලෙස ගැනෙන ජනාධිපතිවරණයක දී සියයට පනහකට වැඩි බහුතර බලයකින් තේරී පත් වන නියෝජිතයායි.අගවිනිසුරුතුමියට එරෙහිව ඉදිරිපත්ව ඇති දෝෂාභියෝග යෝජනාව, එය රටේ නීතියට හා දේශපාලන තත්ත්වයට බලපාන ආකාරය, මෙහි ඇති නීත්‍යානුකූල තත්ත්වය කුමක්ද යන්න පිළිබඳ ජ්‍යෙෂ්ඨ දේශපාලනඥයකු හා හිටපු කතානායකවරයකු වන පළාත් ආණ්ඩුකාර වි. ජ. මු. ලොකුබණ්ඩාර මහතා සමඟ සිදු කළ සාකච්ඡාවක් ඇසුරින් මේ ලිපිය සැකැසුනි.මේ වන විට මෙරට කඳවුරු දෙකක් තිබේ. මේ බෙදීම මන්ත්‍රීවරු අතර පමණක් නොව නීතිඥයන්, විනිශ්චයකාරවරුන් මෙන්ම ඡන්ද දායකයන් දක්වා පැතිරී තිබේ. දෝෂාභියෝගය පිළිබඳ මතවාද අදහස් සමාජය පුරා හුවමාරු වෙමින් තිබේ.සමහරු දෝෂාභියෝගය විමර්ශනය නඩු විභාගයක් ලෙස අර්ථ දක්වති. එහෙත් මෙය කරුණු විමර්ශනයකි. විමර්ශන කමිටුවට පැවරී තිබෙන්නේ කරුණු විමර්ශනය කිරීමය. එහිදී සිදු කළ විමර්ශන වාර්තාව යොමු කරනු ලබන්නේ කතානායකවරයා වෙතය.එහෙත් කතානායකවරයා තිරණයක් ගන්නේ නැත. මෙහිදී පාර්ලිමේන්තු මන්ත්‍රීවරු ක්‍රියා කරන්නේ ජූරි සභාවක් ලෙස ය. කතානායකවරයා ඇතුළු මන්ත්‍රීන් 224 දෙනාට ජනතා පරිමාධිපත්‍යය බලය හිමිය. මෙහිදී මන්ත්‍රීවරු ගන්නා තීන්දුව අවසාන තීන්දුව නොවේ.අවසාන තීන්දුව ගනු ලබන්නේ ජනාධිපතිවරයා විසිනි. මන්ද යත් ජනාධිපතිතුමා විසින් පත්වීම් ලද කෙනෙකු පිළිබඳ අවසාන තීන්දුව ගැනීමේ බලය ද ජනාධිපතිතුමා සතු හෙයිනි. මෙය සාමාන්‍යයෙන් අන්තර්ජාතිකව පිළිගත් තත්ත්වයකි.මුළු රටේම ජනතා පරමාධිපත්‍යයේ බලය හිමි වන්නේ ජනාධිපතිවරයාට ය. නොඑසේ නම් මුළු රටේම ජනතා පරමාධිපත්‍යයේ සංකේතය ජනාධිපතිවරයා ය. ජනාධිපති යනු මුළු රට ම එකම ඡන්ද කොට්ඨාසයක් ලෙස ගැනෙන ජනාධිපතිවරණයක දී සියයට පනහකට වැඩි බහුතර බලයකින් තේරී පත් වන නියෝජිතයයි.අරියාදුවලට ලක්ව සිටි නීතිය පිළිබඳ ආචාර්යවරියක් වන ආචාර්ය ශිරාණි බණ්ඩාරනායක මහත්මිය අගවිනිසුරු ධුරයට පත් කළේ ජනාධිපතිතුමා විසිනි. ජනපති විසින් පත් කළ අගවිනිසුරුතුමියගේ ක්‍රියාකාරකම් පිළිබඳ පාර්ලිමේන්තු මන්ත්‍රීවරු පිරිසක් කතානායකවරයාට ලියැවිල්ලක් භාර දුන් අතර ඒ අනුව ඉදිරි ක්‍රියාමාර්ග ක්‍රියාත්මක විය.අගවිනිසුරුතුමිය සිය ධුරයේ දිව්රුම් දීම සිදු කරනු ලබන්නේ මුළු ආණ්ඩුක්‍රම ව්‍යවස්ථාව ම පිළිගන්නා බවට දිවුරුම් දීමෙනි. මෙම ආණ්ඩුක්‍රම ව්‍යවසථාව යටතේ ධුරයක දිව්රුම් දීමේ දී යම් බලතල ප්‍රමාණයක් ලැබෙන අතර එම බලතල විධිවිධාන පමණක් නොව එ‍ම ධුරයෙන් ඉවත් කිරීම පිළිබඳ වගන්තිය ද මෙහි ඇතුළත්ය.ඒ නිසා කිසිවකු මෙවැනි ධුරයක දිව්රුම් දීමේ දී බලතල මෙන්ම ඉවත් කිරීමේ විධිවිධාන ද පිළිගත යුතුය. මුළු ව්‍යවස්ථාවම පිළිගැනීම යනු මේ සියල්ල ධුරය ලබාගන්නා පිළිගැනීමය.ආණ්ඩුක්‍රම ව්‍යවස්ථාවේ 107 වගන්තියේ අධිකරණ ස්වාධිනත්වය ශීර්ෂය යටතේ මේ ගැන පැහැදිළිව සඳහන්ව තිබේ. ඒ නිසා එතුමිය ධුරය භාර ගනිද්දී ලබා දුන් දිව්රුම් දීම අනුව කටයුතු කිරීමට ඇය බැඳී සිටී. මන්දයත් යම් යම් අඩුපාඩු තිබේද නැද්ද යන්න වෙනම කරුණක් වූව ද මේ වනතුරු වලංගු නීතියකි.ජනතා පරමාධිපත්‍ය හිමි මහජන නියෝජිතයන් අගවිනිසුරුතුමියට එරෙහිව දෝෂාභියෝග යෝජනාවක් ඉදිරිපත් කර ඇත්තේ මේ වලංගු නීතිය පදනම් කරගෙනය.මෙහිදී මතුව ඇති අවාසනාවන්ත තත්ත්වයක් නම් මේ නෛතික ක්‍රියාවලිය සමඟ දේශපාලනය සම්බන්ධවීමය. මේ අභාග්‍ය සම්පන්න තත්ත්වය කවුරුන් විසින් ඇති කළ ද මෙය නීතියේ ආධිපත්‍යයට තර්ජනයකි.විශේෂයෙන් ම අගවිනිසුරුතුමිය මුල් කරගෙන දේශපාලනිකව කටයුතු මෙහෙයවීම අතිශය අවාසනාවන්තය.අගවිනිසුරුතුමිය පාර්ලිමේන්තු කමිටුව ඉදිරියට පැමිණ කමිටුව විමර්ශන කටයුතු සිදු කරමින් සිටියදී හදිසියේ ම එයින් බැහැර වී යාම ඒක පාර්ශ්වීය විමර්ශනයකට මඟ පාදන්නකි. එතුමිය යම් විමර්ශනයක නියැලී සිටියදී විත්ති පාර්ශ්වය එවැනි ඉවත්වීමක් සිදු කළහොත් එහිදී ද සිදු වන්නේ ඒක පාර්ශ්වීය විමර්ශනයක් සිදු කිරීම පමණි.මෙහිදී ගරු තිලකවර්ධන විනිසුරුතුමිය සනාථ කළ කරුණු ගැන හෝ පැහැදිලි ප්‍රකාශයක් නොකිරීම අවාසනාවකි. මෙහි දී මා දකින තවත් දෙයක් වන්නේ අගවිනිසුරුතුමිය කමිටුවෙන් නික්ම යාමෙන් පසුව විපක්‍ෂයේ මහජන නියෝජිතයන්ද විමර්ශන කමිටුවෙන් බැහැරව යාම මහජන පරමාධිපත්‍ය නොතැකීමකි.අගවිනිසුරුතුමිය නික්ම යාමත් සමඟ විමර්ශන කමිටුවෙන් විපක්‍ෂ නියෝජිතයන් නික්ම යාමට කල් තියා ඔවුන් තීරණය කර තිබුණාද යන්න ගැන සාධාරණ සැකයක් ඇති වේ. එය එසේ නම් එය මහජන පරමාධිපත්‍යට කරන ලද බරපතළ අවමානයකි.ඔවුන්ගේ වගකීම විය යුතුව තිබුණේ විමර්ශන කටයුතු සියල්ලම අධ්‍යයනය කර තමන්ගේ නිගමනය ඇතුළත් වෙනම වාර්තාවක ඉදිරිපත් කිරීමය. මේ කරුණේ දී අග විනිසුරුතුමිය මෙන් ම විපක්‍ෂයේ නියෝජිතවරුද දක්වා ඇත්තේ අනුචිත පූර්වාදර්ශයක් බව හැඟේ.කීර්තිමත් විනිශ්චයකාරවරයකු වූූ ඩෙනින් සාමිවරයා ප්‍රකාශ කර ඇති පරිදි විමර්ශන ක්‍රියාවලියක ක්‍රියාපටිපාටිය අධිකරණ ක්‍රියපටිපාටියක් නොවන බැවින් එබඳු විමර්ශනයකට නීතිඥවරුන්ගේ ඉදිරිපත් වීම අනිවාර්ය දෙයක් නොවේ.මුළු මහත් විපක්‍ෂයම නියෝජනය කරන විපක්‍ෂ මන්ත්‍රීවරු යටත් පිරිසෙයින් එදින කාර්යාවලියට සහභාගි වී තමා නියෝජනය කරන පක්‍ෂවලින් විමසා තීරණයක් නොගැනීම සාහසික ක්‍රියාවකි.මීට පෙර පැවැති කිසිදු දෝෂාභියෝග විමර්ශනයක දී සිදු නොවූ පරිදි ආණ්ඩුක්‍රම ව්‍යවස්ථාවේ 107 (03) වගන්තිය අර්ථකථනයට භාජනය කළ උගත් විනිශ්චයකාරතුමන්ලා එකී වගන්තියේ ඇති “පාර්ලිමේන්තුව විසින් නීති මඟින් හෝ ස්ථාවර නියෝග මඟින් හෝ විධිවිධාන සැලැස්විය යුත්තේය” යන්නෙහි “ස්ථාවර නියෝග මඟින් හෝ” යන්න නොසලකාහැර අර්ථකථනය කිරීම ජනතා පරමාධිපත්‍ය සතු පාර්ලිමේන්තුව මඟින් ක්‍රියාත්මක වන සකල අධිකරණ පද්ධතියම අගතියක් සිදු කරන ලද තීන්දුවක් ලෙස ගෞරවයෙන් ප්‍රකාශ කරමි.දෝෂාභියෝග විමර්ශන ක්‍රියාවලියක දී ක්‍රියාත්මක කළ හැකි විකල්ප දෙකක් ගැන ආණ්ඩුක්‍රම ව්‍යවස්ථාව තුළ ප්‍රකාශිතව තිබිය දී පාර්ලිමේන්තු ක්‍රමයට ඉඳුරාම බලපාන ස්ථාවර නියෝග යන්න නොතකා කටයුතු කිරීම මහත් අවාසනාවකි.පාර්ලිමේන්තු මන්ත්‍රී තනතුරේ පත්වීම්වල නිත්‍යානුකූල භාවය තීරණය කරන්නේ පාර්ලිමේන්තුව නොවේ. එම තීරණය ගනු ලබන්නේ අධිකරණය මඟිනි.මේ තත්ත්වය තුළ උපරිමාධිකරණ විනිසුරුවරුන් ගැන පාර්ලිමේන්තුව විසින් විමර්ශනය කිරීම අධිකරණය හෑල්ලු කිරීමක් යන්න වැරැදි අර්ථකථනයකි. එබැවින් අධිකරණය හෑල්ලු කිරීමක් යනු අධිකරණය ගැන විමර්ශනයක් අධිකරණය මඟින්ම සිදු කරනවානම් පමණි.මේ සියලු කරුණු විමසා බලනනවිට ජනතා පරමාධිපත්‍ය  නියෝජනය කරන ජනතා නියෝජිතයන් සෑම විටක දී ම විචක්ෂණ බුද්ධියෙන් කටයුතු කිරීම මෙන්ම ආණ්ඩුක්‍රම ව්‍යවස්ථාවට අර්ථ නිරූපන ලබා දීමේ දී ශ්‍රේෂ්ඨාධිකරණ උගත් විනිශ්චයකාරවරුද විචක්ෂණ බුද්ධියෙන් යුතුව කටයුතු කිරීම ජනතාවගේ අපේක්ෂාවයි.එක් ආයතනයක් තවත් ආයතනයක් මැඩලීමට කටයුතු කිරීම ආණ්ඩුක්‍රම ව්‍යවස්ථාව ක්‍රිඩා කිරීම මගින් අපේක්ෂා නොකෙරේ. මේ ලිපිය අවසන් කිරීමට මා සරල උපමාවක් සඳහන් කරමි. එනම් ඒ වත්තේ දෙල් කන්නට මේ වත්තේ පොල් ඕනෑය යන්නය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n13010811</link>
    <topic>නඩුත් අදාළ නෑ: තීන්දුත් අදාළ නෑ</topic>
    <author/>
    <content>අගවිනිසුරුවරියට එරෙහි දෝෂාභියෝගය සම්බන්ධයෙන් අධිකරණය ඊයේ නිකුත් කළ රිට් ආඥාව ක්‍රියාත්මක කිරීමට හෝ පිළිගැනීමට පාර්ලිමේන්තුව බැඳී නැති බව නියෝජ්‍ය කතානායක චන්දිම වීරක්කොඩි මහතා අවධාරණය කර සිටී.දෝෂාභියෝගය සම්බන්ධයෙන් අධිකරණය තුළ පවතින නඩු විභාග, පෙත්සම් විභාග, තීන්දු, නියෝග පාර්ලිමේන්තුවට කිසිසේත්ම අදාළ නැති බවත්, ඒ සම්බන්ධයෙන් ක්‍රියාත්මක වීමට පාර්ලිමේන්තුව කිසිසේත්ම සූදානම් නැති බවත් නියෝජ්‍ය කථා නායකවරයා තවදුරටත් පෙන්වා දෙයි.මේ අතර ඊයේ නිකුත් වූ රිට් ආඥාව සම්බන්ධයෙන් අදහස් දක්වන නීති ක්ෂේත්‍රයේ ප්‍රවීණයෝ එය නීතිය ඔළුවෙන් හිටුවීමක් ලෙස හඳුන්වා දෙති.අධිකරණය ඊයේ නිකුත් කළ රිට් ආඥාව මඟින් තේරීම් කාරක සභාව නිකුත් කළ වාර්තාව අහෝසි කර තිබිණි.හිටපු කථානායක එම්. එච්. මොහොමඩ් මහතා මූලික කරගෙන ද මීට පෙර මෙබඳු රිට් ආඥාවක් අධිකරණය විසින් ලබාදෙන ලද නමුදු එය පාර්ලිමේන්තුවේ පිළිගැනීමට ලක්වූයේ නැත. එම පූර්වාදර්ශයද මෙහිදී වැදගත් වන බව නීති ක්ෂේත්‍රයේ ප්‍රවීණයෝ කියති.දෝෂාභියෝගය සම්බන්ධයෙන් තේරීම් කාරක සභාව පත් කළ අවස්ථාවේ අධිකරණය නොතීසි නිකුත් කළ විට කථානායක චමල් රාජපක්ෂ මහතා එය පිළිගත නොහැකි බව ලිඛිතව දන්වා ඇති බවද නියෝජ්‍ය කථානායකවරයා තවදුරටත් පෙන්වා දෙයි.එම තීන්දුව දෝෂාභියෝගය සම්බන්ධව ඉදිරියටත් බලපාන බවට කථානායකවරයා නියෝගයක් ලබාදී තිබෙන බව හෙළි කළ වීරක්කොඩි මහතා එම නියෝගය අනුව මේ නඩුව හා තීන්දුව පාර්ලිමේන්තුවට අදාළ නොවන බව තවදුරටත් අවධාරණය කරයි.දෝෂාභියෝගය ආණ්ඩුක්‍රම ව්‍යවස්ථාවට අනුකූලව ඉදිරිපත්ව ඇති බවද, ඒ සම්බන්ධව රජය ආණ්ඩුක්‍රම ව්‍යවස්ථාවට හා නීතියට අනුව පියවර ගෙන තිබෙන බව ද නියෝජ්‍ය කථානායකවරයා වැඩිදුරටත් ප්‍රකාශ කළේය.පාර්ලිමේන්තු න්‍යාය පුස්තකයේ ඇති කිසිදු ක්‍රියාවලියක් වෙනස් කිරීමට තුන්වන පාර්ශ්වයකට ඉඩක් නැතැයි නියෝජ්‍ය කථානායකවරයා තවදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n13010813</link>
    <topic>සියලු විනිසුරුවන්ගේ පාලකයා ජනාධිපති</topic>
    <author/>
    <content>අධිකරණය විසින් ඊයේ නිකුත් කරන ලද රිට් ආඥාව මගින් පාර්ලිමේන්තු තේරීම් කාරක සභාව හා එහි විමර්ශන අහෝසි කොට තිබේ.එහි අර්ථය වන්නේ අධිකරණයේ විනිසුරුවන් සම්බන්ධ ඊළඟ බල අධිකාරිත්වය ජනාධිපතිවරයා වෙත පැවරෙන බව ය. අධිකරණ ක්ෂේත්‍රයට අදාළ සියලු විනිසුරුවන්ගේ පරිපාලනය මේ අනුව ජනාධිපතිවරයා වෙත පැවරෙනු ඇත.විනිසුරුවන් සම්බන්ධ සියලු තීන්දු ගැනීමේ අධිකාරී බලය විධායක බලැති ජනාධිපතිවරයා වෙත මේ රිට් ආඥාවෙන් පැවැරී තිබේ. විනිසුරුවන් සඳහා අදාළ පත්කිරීම්, ඉවත් කිරීම් පමණක් නොව විදේශ සංචාර ඇතුළු වෙනත් ක්‍රියාකාරකම් සඳහා ද ජනාධිපතිවරයාගේ ලිඛිත අවසරය ලබාගත යුතු බව මේ අනුව පැහැදිළි වේ. මේ රිට් ආඥාවට අනුව ජනාධිපතිවරයාගේ තීන්දුවට පරස්පර තීරණයක් ගැනීමේ හැකියාවක් අධිකරණයට නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n13010812</link>
    <topic>දෝෂාභියෝග විවාදය 10 ඡන්දය 11</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>අගවිනිසුරු ශිරාණි බණ්ඩාරනායක මහත්මියට එරෙහිව ඉදිරිපත්ව ඇති දෝෂාභියෝග යෝජනාව පිළිබඳ විවාදය මේ මස 10, 11 දිනවලදී පැවැත්වීමට පක්ෂ නායක රැස්වීමේදී තීරණය කළ බව නියෝජ්‍ය කතානායක චන්දිම වීරක්කොඩි මහතා දිනමිණට ඊයේ (7) පැවසිය.අගවිනිසුරුවරියට එරෙහි දෝෂාභියෝගය පිළිබඳ විවාදය පැවැත්විමෙන් පසුව 11 වැනිදා පස්වරු 6.30ට ඡන්ද විමසිම පැවැත්වීමට නියමිත බවත් නියෝජ්‍ය කතානායකවරයා ප්‍රකාශ කළේය.කතානායක චමල් රාපක්ෂ මහතාගේ ප්‍රධානත්වයෙන් ඊයේ (7) දහවල් පාර්ලිමේන්තු සංකීර්ණයේදී පක්ෂ නායක රැස්වීම පැවැති අතර, එහදී දෝෂාභියෝග යෝජනාව පිළිබඳ විවාදය පැවැත්විමට දින තීරණය කිරීමන් පසුව විපක්ෂයේ මන්ත්‍රීවරුන් විරෝධය පළ කරමින් එම රැස්වීමෙන් පිටව ගිය බවද වීරක්කොඩි මහතා කීවේය.දෝෂාභියෝග යෝජනාව විවාද කිරීමට එක්සත් ජාතික පක්ෂයේ විරෝධතාවයක් මතු නොවූ බවත්, පැවැත්වෙන දින සම්බන්ධයෙන් එම පක්ෂය විරෝධතා මතු කළ බවත් හෙතෙම කීය.එක්සත් ජාතික පක්ෂය, ප්‍රජාතන්ත්‍රවාදී ජාතික සංධානය, ද්‍රවිඩ ජාතික සංධානය යන පක්ෂ නියෝජිතයන් මේ රැස්වීමෙන් පිටව ගොස් ඇත්තේ දෝෂාභියෝගය විවාදයට දින නියම කර ගැනී‍මෙන් පසුව බවත් ඒ මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301082</link>
    <topic>දිවි නැඟුම විවාදය අද</topic>
    <author>ජයසිරි මුණසිංහ</author>
    <content>ලක් දෙරණින් දිළිඳුකම තුරන් කිරීමේ ජාතික වැඩපිළිවෙළට රාජ්‍ය සහාය උපරිමයෙන් හිමි කරදීම පාර්ලිමේන්තුවට අද (8) ඉදිරිපත් කරන දිවි නැඟුම සංවර්ධන දෙපාර්තමේන්තුව පිහිටුවීමේ පනතේ ඒකායන අරමුණ බව රජය අවධාරණය කරයි.මේ සද් අරමුණින් ඉදිරිපත් කරන දිවි නැඟුම පනතට එරෙහි වන්නට කිසිවකු හෝ ක්‍රියා කරන්නේ නම්, ඉන් හැ‍ඟෙන්නේ ඔහු හෝ අය හෝ දුප්පතුන්ට එරෙහි වන්නකු බවට පත්වීම යැයි ද රජය කියා සිටියි.පවුල් ලක්ෂ 18කට සමෘද්ධි නිලධාරීහු, විසිහත් දහසකට සෙත සැලසෙන අයුරින් රටට ඉදිරිපත් කරන දිවි නැඟුම සංවර්ධන දෙපාර්තමේන්තුව පිහිටුවීමේ පනත ලංකා ඉතිහාසයේ මේ අරමුණින් දිරිපත් කළ පළමු පනත වේ.නව පනත පිළිබඳව අදහස් දැක්වූ ආර්ථික සංවර්ධන ඇමැති බැසිල් රාජපක්ෂ මහතා "මෙය ලංකා ඉතිහාසයේ ආණ්ඩුවක් ඉදිරිපත් කරන ඓතිහාසික වැදගත්කම් ගණනාවකින් සැදුම්ලත් පනතක්. මෙයින් බල ගැන්වෙන්නේ මේ රටේ දුප්පත් ජනතාවයි‍ ඔවුන් සදාකාලිකව දුප්පතුන් ලෙස තබා ගැනීම ආණ්ඩුවේ අරමුණ නොවෙයි.අතිගරු ජනාධිපතිතුමා  මහින්ද චින්තනයෙනුත්, මහින්ද චින්තන ඉදිරි දැක්මෙනුත් ‍රටට ජාතියට පෙන්වා දුන් දැක්මක් තිබෙනවා. ඒ තමයි බත බුලතින් සපිරි විනයගරුක, ගුණ ගරුක සෞභාග්‍යවත් පවුලක්, ගමක්, සමාජයක්, රටක් බිහි කිරීමයි. එවන් පිරිසක් ගෙන් සැදුම්ලත් ජාතිය ලොව දිනා ගැනීමට පෙළඹවීමයි දැක්ම.අද ඉදිරිපත් කරන පන‍තින් සම්පූර්ණයෙන්ම ඉලක්ක කරන්නේ ඒ දේයි. එදා කුඹුරු පනත, නිදහස් අධ්‍යාපන පනත, බැංකු පනත ගෙන ආ වේලාවෙත් ඊට ඇතැම් දෙනා විරුද්ධ වුණා. අද මතුවී ඇත්තේත් එවන් වූ තත්ත්වයක්. නමුත්! ජනතාවගේ දුක, කඳුළ ගැන හැඟීමක් තිබෙන කිසිවකුට මේ පනතට විරුද්ධ වීමට බැහැ යැයි" බැසිල් රාජපක්ෂ මහතා කීය.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා: දුප්පත්කම රටින් තුරන් කිරීම ඉලක්ක කොට දෙපාර්ත‍මේන්තුවක් පිහිටුවීමට ආණ්ඩුවක් ඉදිරිපත් කරන පළමු පනත මෙයයි. අද පාර්ලිමේන්තුවේදී මේ පනත තුනෙන් දෙකේ බලයෙන් සම්මත කර ගන්නවා.ලංකා ඉතිහාසයේ ස්වර්ණමය දිනයක් බවට මේ දිනය පත්වනවා. නියෝජ්‍ය ඇමැතිවරයා කීය."රටේ අඩුආදායම්ලාභීන් සහනාධාර හිමි කරදීමේ මාසිකත්වයෙන් මුදා ගන්නට ඕනෑ. ඒවාගේම ඔවුන්ට දිරියෙන් ඉදිරියට එන්නට ආණ්ඩුව අතහිත දෙන්නට ඕනෑ. ඔවුන්ගේ නිෂ්පාදනවලට හොඳ වෙළෙඳපොළක් නව අවස්ථා ලබා දෙන්න ඕනෑ.මේ සියලු දේ කරන්නටයි මේ පනත ගෙන ආවේ. මේ හැරෙන්නට මෙහි වෙන කිසිම අරමුණක් නැහැ යැයි ද ලක්ෂ්මන් යාපා අබේවර්ධන මහතා පැහැදිලි කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301084</link>
    <topic>ආණ්ඩුක්‍රම ව්‍යවස්ථාවේ දෝෂ ඇත්නම් නිවැරදි කළ යුත්තේ දෝෂාභියෝගයෙන් පසුවයි</topic>
    <author>භක්ති ධර්මප්‍රිය මෙන්ඩිස් සහ අනුර ප්‍රේමලාල්</author>
    <content>දෝෂාභියෝගය පිළිබඳ සිදු කෙරෙන සියලු පරීක්ෂණ සිදුවිය යුත්තේ මේ රටේ දැනට ක්‍රියාත්මක වෙන නීතියට අනුව බව නීති ප්‍රවීණයකු වූ ආචාර්ය නීතිඥ ජයතිස්ස කොස්තා මහතා අවධාරණය කරයි.මේ පිළිබඳ ආණ්ඩුක්‍රම ව්‍යවස්ථාවේ 107 වගන්තියේ තිබෙන දුර්වලතා පිළිබඳ යමෙකුට ගැටලු ඇත්නම් එය මේ පරීක්ෂණ වලින් පසුව සංශෝධනය කළ යුතු බවද ජයතිස්ස මහතා පෙන්වා දෙයි.පැමිණිලි පාර්ශ්වයක කරුණු සලකා බලන්නේ නඩුව පවරනු ලැබූ අවස්ථාවේ තිබෙන නීතිමය තත්ත්වයයි. දැනට තිබෙන නීතිය හෝ ස්ථාවර නියෝග අනුව මෙය පටන්ගන්නා අවස්ථාවේ සහ මෙය ඉදිරිපත් කළ අවස්ථාවේ තිබිච්ච නීතිමය තත්ත්වය අනුව ක්‍රියාත්මක වීම තමයි සිදු විය යුත්තේ.එය තමයි නීත්‍යානුකූල ක්‍රමය. ‍දෝෂාභියෝගය ගැටලුව විසඳිය යුත්තේ එය විසඳන ආයතන විසින්. මුලින්ම එන්නේ රටේ මූලික දේ වන ආණ්ඩුක්‍රම ව්‍යවස්ථාවයි. වෙනත් රටවල ක්‍රමත් තිබෙනවා. අන්තිම ක්‍රමය වන්නේ ජනතාවගේ තීරණය.ජනතාව කියන්නේ කවුද ජනතාවගේ නියෝජිතයන් කවුද දැනට ජනතා නියෝජිතයන් සිටින්නේ පාර්ලිමේන්තුවේ. ඒ අනුව පාර්ලිමේන්තුවේ බහුතරය විසින් ‍තමයි අවසානය තීරණය කරනු ලබන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301083</link>
    <topic>වරප්‍රසාද ආරක්ෂා කිරීමට මන්ත්‍රීවරු 225ම බැදී සිටිනවා</topic>
    <author>සිතාරා සේනානී සහ නුවන් කොඩිකාර</author>
    <content>පාර්ලිමේන්තුවට පත්ව සිටින මන්ත්‍රීවරුන් 225 දෙදෙනාම එහි වරප්‍රසාද හා බලතල ආරක්ෂා කිරීමට බැදී සිටින බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය.එහෙත් ජවිප හා ටී.එන්.ඒ මන්ත්‍රීවරුන් එය ආරක්ෂා කිරිමට කටයුතු නොකළ බවත් ජනතා පරමාධිපත්‍ය නියෝජනය වන පාර්ලිමේන්තුව හෑල්ලුවෙන අන්දමින් ක්‍රියා කළ බවත් සිරිසේන මහතා පැවසීය.මහවැලි කේන්ද්‍රයේ ඊයේ (07) පැවැති ශ්‍රී ලංකා නිදහස් පක්ෂ මාධ්‍ය හමුවේදි ඇමැතිවරයා එසේ ප්‍රකාශ කළේය.කුමන බලවේග පැමිණියත් වත්මන් ර‍ජයේ මැති ඇමැතිවරුන් ආණ්ඩුක්‍රම ව්‍යවස්ථාව ආරක්ෂා කරගනිමින් රට ඉදිරියට ගෙන යන බවද ‍මහ ලේකම්වරයා කීවේය.අගවිනිසුරුවරියට එරෙහි දෝෂාභියෝග විවාදයට දින නියම කිරිම පක්ෂ නායක රැස්වීමේදී බහුතර කැමැත්ත මත සිදු වු බවත් රැස්වීම අවසන් වීමෙන් පසු මිස ඉන් අතුර තුර කිසිවකු පක්ෂ නායක රැස්වීමෙන් නැගිට නොගිය බවත් හෙතෙම කීවේය.එළඹෙන 10 හා 11 දෙදින තුළ දී පාර්ලිමේන්තුවේදි දෝෂාභියෝගය විවාදයට ගන්නා බව පවසන ඒ මහතා 11 වන දින සවස ඡන්ද විමසීම සිදුකරන බව ඒ මහතා අනාවරණය කළේය.මේ අවස්ථාවට මැති ඇමැතිවරුන් වන ඩබ්ලිව්. ඩී.ජේ සෙනවිරත්න, ඩලස් අලහප්පේරුම මහත්වරුන්ද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301085</link>
    <topic>5 වසර ශිෂ්‍යත්ව කඩඉම් ලකුණු</topic>
    <author>සුභාෂිනි‍ සේනානායක</author>
    <content>පහවසර ශිෂ්‍යත්ව විභාගයේ ජනප්‍රිය පාසල් සහ 6වැනි ශ්‍රේණියට සිසුන් ඇතුළත් කිරීමේ කඩඉම් ලකුණු අධ්‍යාපන අමාත්‍යාංශය ඊයේ (7) නිකුත් කළේය.කොළඹ රාජකීය විදුහල හා කොළඹ විශාකා විදුහල් සඳහා කඩඉම් ලකුණු 183ක් වන අතර මිශ්‍ර පාසලක් වන හොරණ තක්ෂිලා මධ්‍ය මහා විද්‍යාලයට ඇතුළත් වීමට ලකුණු 170ක් ලබා ගත යුතුවේ.බාලිකා පාසල් සඳහා වැඩිම ලකුණු වූ 183 කොළඹ විශාකා විදුහලට ඇතුළත් වීම සඳහා ලබා ගත යුතු වන අතර මාලබේ රාහුල බාලිකා විදුහලට අවම කඩඉම් ලකුණු 152ක් ලබා ගත යුතුවේ.පිරිමි පාසල් සඳහා කොළඹ රාජකීය විදුහලට ලකුණු 183ක් ලබා ගත යුතු වන අතර අවම කඩඉම් ලකුණු මාතර සර්වේසස් විදුහලට වන අතර එය ලකුණු 155ක් වේ.මිශ්‍ර පාසල් අතර වැඩිම කඩඉම් ලකුණු 170 ක් ලෙස සඳහන් වන අතර එය හොරණ තක්ෂිලා මධ්‍ය මහා විදුහලට ඇතුළත් වීමට ලබා ගත යුතුය. මිශ්‍ර පාසල් අතර අවම කඩඉම් ලකුණු වූ 146ක් හොරමඬුල්ල මධ්‍ය මහා විදුහලට ඇතුළත් වීමට ලබා ගත යුතුවේ.ඊයේ අධ්‍යාපන අමාත්‍යාංශයේ පැවැති සාකච්ඡාවේදී අධ්‍යාපන ඇමැති බන්දුල ගුණවර්ධන මහතා මේ බව ප්‍රකාශ කළේය.5 වසර ශිෂ්‍යත්ව කඩඉම් ලකුණු.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301086</link>
    <topic>අර්ථ නිරූපණයේ එහෙම දෙයක් නෑ</topic>
    <author>සිතාරා සේනානි සහ නුවන් කොඩිකාර,</author>
    <content>අගවිනිසුරුවරියට එරෙහි දෝෂාභියෝගය විමර්ශනය කළ පාර්ලිමේන්තු විශේෂ තේරීම් කාරක සභාව ඒ සම්බන්ධයෙන් කථානායකවරයා වෙත ඉදිරිපත් කැර ඇති නිර්දේශ පිළිබඳ පාර්ලිමේන්තුවේ විවාද කළ නොහැකි බවට එකී ක්‍රියාවලිය සම්බන්ධයෙන් ශ්‍රේෂ්ඨාධිකරණය දක්වා ඇති අර්ථ නිරූපණයේ කිසිදු තැනක සඳහන් කර නැතැයි ශ්‍රී ලංකා නිදහස් පක්ෂයේ උප සභාපති, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා පවසයි.දෝෂාභියෝග විමර්ශන වාර්තාව පාර්ලිමේන්තුවේ විවාද නොකළ යතු බවට එක්සත් ජාතික පක්ෂය ඇතුළු විපක්ෂයේ ඇතැම් පක්ෂ දක්වා ඇති මතවලට පදනමක් නොමැති බවත් ඇමැතිවරයා මෙහිදී පැවැසීය.ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂය මහවැලි කේන්ද්‍රයේ ඊයේ (07) පැවැත්වූ මාධ්‍ය හමුවේදීය.ශ්‍රේෂ්ඨාධිකරණ විනිසුරුවරුන්, අභියාචනාධිකරණ විනිසුරුවරුන් සහ වෙනත් විනිසුරුවරුන් සිය තනතුරුවලින් ඉවත් කළ යුතු නම් ඒ සඳහා කටයතු කළ යුතු ආකාරය ආණ්ඩුක්‍රම ව්‍යවස්ථාවේ 107-2 වගන්තියේ පැහැදිලිව සඳහන් කර ඇති බව කී ඇමැතිවරයා වත්මන් අගවිනිසුරුවරියට එරෙහි දෝෂාභියෝගය ඉදිරිපත් කළේ ද ඒ අනුව බවත් කීවේය.හිටපු අගවිනිසුරුවරුන් වන නෙවිල් සමරකෝන් සහ සරත් නන්ද සිල්වා මහත්වරුන්ට එරෙහිව දෝෂාභියෝග ඉදිරිපත් කැරුණේද මේ අන්දමින් ම බවත් පැවැසීය.අගවිනිසුරුවරයකුට තනතුරෙන් ඉවත් කිරීම සඳහා පියවර ගත හැක්කේ නීතිය හෝ ස්ථාවර නියෝග අනුව බව ආණ්ඩුක්‍රම ව්‍යවස්ථාවේ සඳහන්ව ඇති බව කී ඇමැතිවරයා ඒ සඳහා වූ වෙනම නීතියක් සම්මතවී නොමැති බවත්, ඒ සඳහා ඇත්තේ පාර්ලිමේන්තුවේ ස්ථාවර නියෝග පමණක් බවත් කීවේය.එසේම වත්මන් අගවිනිසුරුවරියට එරෙහි දෝෂාභියෝගයේදී අනුගමනය කර ඇත්තේද එම ක්‍රියාවලිය බවත්, එයින් රටේ නීතිය උල්ලංඝණය වීමක් කිසිසේත් සිදුව නැති බවත් පෙන්වා දුන්නේය.දෝෂාභියෝගය විභාග කළ පාර්ල්මේන්තු තේරීම් කාරක සභාව ඒ සම්බන්ධයෙන් කථානායකවරයා වෙත භාර දී ඇති නිර්දේශ සම්බන්ධයෙන් පාර්ලිමේන්තුවේදී සාකච්ඡා කර තීන්දුවක් ගැනීම සඳහා ජනාධිපතිවරයා වෙත භාර දීම ස්ථාවර නියෝග යටතේ සිදුවන්නක් බවත් පැවැසීය.ශ්‍රේෂ්ඨාධිකරණය සිය අර්ථ නිරූපණයේ දක්වා ඇත්තේ 2003දී හිටපු කථානායක අනුර බණ්ඩාරනායක මහතා දුන් තීන්දුව අනුව මේ සම්බන්ධයෙන් වන නීතිරීති ඉදිරියේදී සකස් කළ යුතු බව පමණක් බව පෙන්වා දුන් ඒ මහතා ස්ථාවර නියෝගවලට ඒ සඳහා බලයක් නැතැයි එහි කිසිදු තැනක සඳහන්ව නොමැති බවත් අවධාරණය කළේය.ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන, එම පක්ෂයේ භාණ්ඩාගාරික ඇමැති ඩලස් අලහප්පෙරුම මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301087</link>
    <topic>‍හොඳම තීන්දුව ඉල්ලා අස්වීමයි</topic>
    <author>සිතාරා සේනානි සහ නුවන් කොඩිකාර</author>
    <content>තමා ගත් ක්‍රියාමාර්ගය හේතුවෙන් මෙරට අධිකරණ ක්ෂේත්‍රයේ ඇතිවී ඇති තිබෙන තත්ත්වය වටහාගෙන අවසාන මොහොතේදී හෝ අගවිනිසුරුවරිය සිය ධුරයෙන් ඉවත් වේවි යැයි තමන් විශ්වාස කරන බව ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.මෙරට අධිකරණ ක්ෂේත්‍රය සම්බන්ධයෙන් හසල දැනුමක් ඇති, එමෙන්ම කොළඹ නීති පීඨයේ කථිකාචාර්යවරියක ලෙසද කටයුතු කළ අගවිනිසුරුවරියට මේ තත්ත්වය තේරුම් ගැනීම අසීරු නොවනු ඇතැයි තමන් විශ්වාස කරන බවත් හෙතෙම සඳහන් කරයි.මේ සම්බන්ධයෙන් තමා හැම විටම සිතන්නේ ධනාත්මකව බවත් හෙතෙම කියා සිටී.ඇමැති ඩලස් අලහප්පෙරුම මහතා මේ බව පැවැසුවේ ශ්‍රී ලංකා නිදහස් පක්ෂය මහවැලි කේන්ද්‍රයේ ඊයේ (7) පැවැත්වූ මාධ්‍ය හමුවේදී ඒ සම්බන්ධයෙන් මාධ්‍යවේදියකු නඟන ලද ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301088</link>
    <topic>පෙම්වතාගේ මන්න පහරින්පොලිස් පෙම්වතිය මරුට</topic>
    <author>චන්ද්‍රිකා පෙරේරා රක්ෂණ ශ්‍රියන්ත සහ මාපාකඩවැව සමූහ  </author>
    <content>පොලිස් නිලධාරියෙක් කොටුව මගී පාලම මතදී ඊයේ (7) උදේ හතට පමණ සිය පෙම්වතිය වූ පොලිස් කොස්තාපල්වරියකගේ ගෙලට මන්නයකින් කොටා ඝාතනය කර ඔහුද වසපානය කර තිබේ.මොණරාගල පොලිසියට අනුයුක්තව සේවය කළ ඝාතක නිලධාරියා පොලිස් අත්අඩංගුවට ගෙන ප්‍රතිකාර සඳහා කොළඔ ජාතික රෝහලට ඇතුළු කළ බව කොටුව පොලිසිය පවසයි.මෙසේ මරාදමා ඇත්තේ පොලිස් මූලස්ථානයේ ක්‍රීඩා අංශයේ සේවය කළ විසිතුන් හැවිරිදි හේරත් මුදියන්සේලාගේ නදීශානි මධුභාෂිනී (8029) නමැති පොලිස් කොස්තාපල්වරිය බවට හඳුනාගෙන ඇත.මියගිය කොස්තාපල්වරිය කොටුව පොලිස් තනි පුද්ගල නිවාසවල නැවතී සිට ඇති අතර ඊයේ උදේ ක්‍රීඩා ඇඳුමෙන් සැරසී මගී පාලම මතින් ගමන්කරමින් සිටියදී ඊට විරුද්ධ දිශාවෙන් ඝාතක පෙම්වතා පැමිණ තිබෙන බව ඇසින් දුටුවන් පොලිසිවට පවසා තිබේ.ඝාතක සැකකරු මන්නයකින් කොටා මරණය සිදුකර ඇති අතර ඔහු මොණරාගල සිට මන්නය රැගෙනආ බවට පොලිසිය සැකකරයි.මියගිය තැනැත්තියගේ සම වයසේ පසුවන සැකකරු වලපනේ පදිංචි තැනැත්තෙකි. මරණකාරිය බිබිල ප්‍රදේශයේ පදිංචි තැනැත්තියකි.මේ දෙදෙනා අතර කලක පටන් ආදර සම්බන්ධයක් තිබුණු බවට හෙළිව ඇත. පසුව ඇති වූ ආරවුලක් මත මේ ඝාතනය සිදුකර ඇති බව පොලිසිය කියයි.සැකකරු ඝාතනය සිදුකරන අවස්ථාවේ මගී පාලම මත නිදාසිටි යාචකයන්දෙදෙනෙකු සිද්ධිය දැක තිබේ.අතේ එල්ලාගෙන යන බෑගයක මන්නය බහාගෙන පැමිණි සැකකරු තරුණියට කොටා සඟවාගෙ තිබූ වස කුප්පියක් ගෙන එතනදීම පානය කර ඇත.සිද්ධිය වූ අවස්ථාවේදී මියගිය කත හා ළඟ සිටි අයගේ කෑගැසීම ඇසී අසල පොලිස් නිවස්නයේ හා මාර්ගයේ සිටි පොලිස් නිලධාරීන් එම ස්ථානයට පැමිණෙන විටත් කොස්තාපල්වරිය මියගොස් සිට ඇත.ඇගේ ගෙල ගැඹුරටම කැපී වෙන්වීමට ආසන්නව තිබෙන අතර දෑතද තුවාලවී තිබේ. මන්නා පහරින් මිදීමට උත්සාහ කිරීමේදී දෑත්වලට තුවාල සිදුවන්නට ඇති බවට පොලිසිය විශ්වාස කරයි.කොටුව මහේස්ත්‍රාත් හා අතිරේක දිසා විනිසුරු කණිෂ්ක විජේරත්න මහතා ඊවයේ උදේ සිද්ධිය වූ ස්ථානයට පැමිණ මහස්ත්‍රාත් පරීක්ෂණය පැවැත්වීමෙන් පසු පශ්චාත් මරණ පරීක්ෂණය සඳහා සිරුර කොළඔ ජාතික රෝහලට රැගෙන යන ලදී.ඝාතනය සිදුකිරීමට භාවිත කළ මන්නයද සිද්ධිය වූ ස්ථානයේ තිබී පොලිසිය මගින් සොයාගෙත තිබේ‍. සිද්ධිය පිළිබඳ රස පරීක්ෂක හා ඇඟිලි සලකුණු වාර්තාවක්ද කැඳවීමට නියමිතය.ඇසින් දුටුවන් ඇතුළු පුද්ගලයින් දසදෙනෙකුගෙන් පමණ පොලිසිය ප්‍රශ්නකර කටඋත්තර ලබාගෙන ඇත.කොටුව පොලිසිය, සො‍කෝ හා කොළඹ අපරාධ කොට්ඨාසය එකිව සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n1301089</link>
    <topic>යූරෝ 21000ක් සමඟ කැමරන් ජාතිකයා රේගු දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක ගුවන්තොටුපොළ සමූහ</author>
    <content>යුරෝ 21000ක් රැගෙන මෙරටින් පිටවීමට තැත් කළ කැමරන් ජාතිකයකු පෙරේදා (6) රේගු අත්අත්ඩංගුවට පත් විය. රැපියල් ලක්ෂ 35ක් පමණ වටිනා එම මුදල එම විදේශිකයා ඇද සිටි කබායේ සාක්කුවක තිබී සොයා ගෙන තිබේ.පසුගිය 6 දා රාත්‍රී 11.45ට මුම්බායි බලා යු.එල්. 141 ශ්‍රී ලන්කන් ගුවන් යානයෙන් ගමන් කිරිමට සිටි විදේශිකයා පිළිබඳ සැක සිතී රේගු ප්‍රදේශය පසුකර යාමේදී රේගු නිලධාරින් මේ පුද්ගලයා අත්අඩංගුවට ගෙන තිබේ.කැමරන් රාජ්‍යයේ රෙදිවල ඇති අධික මිල ගණන් හේතුවෙන් අඩුමිලට ඉන්දියාවෙන් රෙදි මිලදී ගැනීමට මේ මුදල් රැගෙන ගිය බව විදේශිකයා රේගුවට ප්‍රතාශ කර ඇත.රේගු අධිකාරි තිස්ස ප්‍රියන්ත මහතාගේ අධීක්ෂණය යටතේ නියෝජ්‍ය රේගු අධිකාරි උපුල් ඉන්ද්‍රජිත්, සහකාර රේග්‍ර අධිකාරි චන්දිම කරුණාරත්න, නුවන් බණ්ඩාර, චන්දන රත්නායක, දිමුත් ප්‍රියන්ත, ඩිලාන් වීරරත්න නිලධාරිහූ වැඩිදුර පරීක්ෂණ සිදුකරති.රේගුපරික්ෂණය නියෝජ්‍ය රේගු අධ්‍යක්ෂ ස්ටැන්ලි සේනාරත්න මහතා සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=n13010810</link>
    <topic>ගංවතුරට යට වූ සෝමාවතියෙන් පුරාවස්තු රැසක් මතුවෙයි</topic>
    <author>පොළොන්නරුව විශේෂ ගාමිණී ඔබේසේකර  </author>
    <content>පොළොන්නරුව ඓතිහාසික සෝමාවතිය පුදබිමට නුදුරුව පිහිටි ගල්කැටිදමන ප්‍රදේශයේ පසුගියදා පැවති ගංවතුරින් යටවී තිබූ ස්ථානයකින් පුරාවස්තු රැසක් මතු වෙයි.මැටිවලින් නිර්මාණය කළ ස්ත්‍රී පුරුෂ රූප සහ ස්ත්‍රීයකගේ නිරුවත් රුවක් ද මේ පුරාවස්තු වලට අයත් වේ.පසුගියදා පැවැති ගංවතුරින් මේ ප්‍රදේශය දින ගණනාවක් ජලයෙන් යටවී තිබූ අතර එහි ජලය බැස ගිය පසු මේ පුරාවස්තු ගම්වැසියන්ට හමුවී තිබේ.මේ පුරාවස්තු පොළොන්නරුව යුගයටත් එහා කාලයක නිර්මාණය කොට ඇති බව පැවසෙන අතර ඒවා වැඩිදුර පරීක්ෂණ සඳහා පොළොන්නරුව පුරාවිද්‍යා කාර්යාලයට භාරදීමට කටයුතු කරන බව පොළොන්නරුව පළාතේ උප ප්‍රධාන අධිකරණ සංඝනායක යටියලගල උපතිස්ස හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301081</link>
    <topic>රුපියල් මිලියන 30ක් වැය කැර මාවනැල්ල මූලික රෝහලට නව වාට්ටු සංකීර්ණයක්</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල මූලික රෝහල සඳහා සෞඛ්‍ය අමාත්‍යංශය, සබරගමුව පළාත් සභා සෞඛ්‍ය අමාත්‍යංශය එක්ව රුපියල් මිලියන තිහක් වැය කර ඉදිකරන ලද ළදරු ප්‍රතිකාර ඒකකය හා නව වාට්ටු සංකීර්ණය මාවනැල්ල ආණ්ඩු පක්ෂ ප්‍රධාන සංවිධායක ජ්‍යෙෂ්ඨ ඇමැති අතාවුද සෙනෙවිරත්න, නියෝජ්‍ය සෞඛ්‍ය ඇමැති ලලිත් දිසානායක, සබරගමුව පළාත් සභා මහ ඇමැති මහීපාල හේරත් යන මැති ඇමැතිවරුන්ගේ ප්‍රධානත්වයෙන් පසුගියදා විවෘත කෙරිණි.මාවනැල්ල මූලික රෝහල සඳහා අත්‍යවශ්‍යව පැවැති සියලු ප්‍රතිකාර ඒකකයක් ලබා දීමට ක්‍රියා කළ සෞඛ්‍ය නියෝජ්‍ය ඇමැති ලලිත් දිසානායක මහතා සහ සබරගමුව පළාත් සභා මහ ඇමැති මහීපාල හේරත් මහතාට මෙහිදී ජනතාව ස්තුතිය පළ කළහ.එහිදී සබරගමු පළාත් මහ ඇමැති මහීපාල හේරත් මහතා මෙසේ ද කීවේය.සබරගමුව පළාත් සභා බල ප්‍රදේශයේ සියලු රජයේ රෝහල් වෙත අවශ්‍ය අංගයන් ලබා දෙමින් ජනතාවගේ රෝග නිවාරණය පිණිස රෝහල් වෛද්‍යවරුන්ට හා සේවක පිරිස්වලට ද ජනතාව වෙනුවෙන් සේවා සපයන්න ඉඩ කඩ ලබා දෙනවා.මහින්ද චින්තනය මගින් ජනතාවට වඩාත් සාර්ථක සුව සේවා වැඩ සටහන් ක්‍රියාත්මක කරනවා.නියෝජ්‍ය සෞඛ්‍ය ඇමැති ලලිත් දිසානායක මහතා ද මෙහිදී අදහස් දැක්වීය.   .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301082</link>
    <topic>කෑගල්ල ස්වයංරැකියාලාභීන් 800කටතාක්ෂණ පුහුණු හා කළමනාකරණ වැඩසටහන්</topic>
    <author>සබරගමුව සමූහ</author>
    <content>දිවිනැගුම ජාතික වැඩසටහන යටතේ 2012 වසරේ කෑගල්ල දිස්ත්‍රික්කයේ ස්වයංරැකියාවන්හි නිරතවන්නන් 800කට තාක්ෂණ පුහුණු හා කළමනාකරණ පුහුණු වැඩසටහන් ලබාදී ඇති බව ලංකා කාර්මික සංවර්ධන මණ්ඩලයේ දිස්ත්‍රික් සහකාර අධ්‍යක්ෂ ශ්‍රීමනි දිසානායක මහත්මිය පැවැසුවාය.ඇඟලුම් කර්මාන්තය, අභ්‍යාස පොත් නිෂ්පාදනය, සම්භාණ්ඩ ආශ්‍රිතව බෑග් සහ පාවහන් නිෂ්පාදනය ලී සහ වානේ ආශ්‍රිත ගෘහභාණ්ඩ නිෂ්පාදනය සිමෙන්ති ආශ්‍රිත නිෂ්පාදන හාල්පිටි ආශ්‍රිත කෑම සහ රසකැවිලි නිෂ්පාදනය කුළුබඩු හා ධාන්‍ය නිෂ්පාදන ඇසුරුම් යනාදී ක්ෂේත්‍ර යටතේ මේ පුහුණු වීම් ලබා දී ඇති අතර සහභාගි වූවන්ට ස්වයං රැකියාව ඉදිරියට කරගන යෑමට රුපියල් දස දහසක් වටිනා උපකරණ ලබාදීමට කටයුතු කරන බවද පැවැසීය.මීට අමතරව ජාතික කිතුල් නිෂ්පාදන සංවර්ධන වැඩසටහන යටතේ නව තාක්ෂණය හඳුන්වාදීමේ වැසටහන් 6 ක් ද පවත්වා ඇති අතර ඒ සඳහා සහභාගි වූවන් 200කට ආසන්න වූ බවද ඔවුන් සඳහා ද ඉදිරියේදී ආරක්ෂිත ඇඳුම් හා උපකරණ කට්ටල බෙදා දෙන බවද පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301083</link>
    <topic>කෑගල්ල අධිකරණයෙන් ප්‍රජා සේවාවේයෙදවූවන්ට වැඩමුළුවක්</topic>
    <author>සබරගමුව සමූහ  </author>
    <content>කෑගල්ල අධිකරණයේ ප්‍රජා සේවාවේ යෙදවූවන් සඳහා වූ වැඩමුළුවක් පසුගියදා කෑගල්ල ප්‍රාදේශීය ලේකම් කාර්යාලයේ රැස්වීම් ශාලාවේදී පැවැත්විණි.කෑගල්ල අධිකරණ සංකීර්ණයේ ප්‍රජා විශෝධන නිලධාරි අජිත් ජයමාන්න මහතා ප්‍රධාන කාර්යල මණ්ඩලය මේ වැඩමුළුව සංවිධානය කර තිබුණි.මේ වැඩසටහනට කෑගල්ල ප්‍රාදේශීය ලේකම් එල්. ඒ. පී. යූ. ලියනආරච්චි, ප්‍රජා විශෝධන නිලධාරි අජිත් ජයමාන්න, කෑගල්ල මහ රෝහලේ මානසික සංවර්ධන අංශයේ සම්පත් ගුණසිංහ හෙද නිලධාරී ශ්‍රීලාල් යන මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301084</link>
    <topic>පාලින්දනුවර පැලැන්ගඟ වැල් පාලමේගමන අවදානම්</topic>
    <author>බදුරලිය සමූහ රත්නසිරි ගමඇතිගේ</author>
    <content>පාලින්දනුවර ප්‍රාදේශීය ලේකම් කොට්ඨාසයේ පැලැන්ගඟ හරහා ඇති වැල්පාලම බරපතළ ලෙස අබලන්ව පවතී.වගුරුවල, උඩුවන්කන්ද, කපුගෙදර, යාලමැඩිය, වලකඩ යන ගම්වල ජනතාව පැලැන්ගඟ හරහා එගොඩ මෙගොඩ වීමේ දී වසර ගණනාවක සිට මේ පාලම භාවිතා කරනු ලබයි.මේ වන විට පාලමේ ලෑලි මෙන්ම ඒවා රඳවන කම්බි මෙන්ම යකඩ පටිද දිරාපත්ව ඇති අතර ප්‍රදේශවාසීන් දිරාපත්ව ඇති ලෑලි වෙනුවට කිතුල් පටි දමා පාලමෙන් ගමන් ගන්නේ ජීවිතය පරදුවට තබමිනි.පාලින්දනුවර ප්‍රාදේශීය සභාව ඇතුළු වගකිව යුතු නිලධාරීන්ගෙන් ජනතාව ඉල්ලා සිටින්නේ පාලම අලුත්වැඩියා කිරීමට කඩිනමින් මැදිහත් වන ලෙසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301085</link>
    <topic>සංවර්ධන වැඩපිළිවෙළට උරදෙනතරුණ තරුණියන් 384 දෙනකුට නිවාස</topic>
    <author>මහරගම විශේෂ - වේහැල්ලේ පියතිලක</author>
    <content>සෑම පවුලකටම පහසුකම් ඇති නිවෙසක් යන මහින්ද චින්තන සංකල්පය යටතේ 2011 වසරේ ආරම්භ කළ ශශ්‍රී ලංකා යූත් නිවාස වැඩසටහන යටතේ 2012 සඳහා තරුණ ප්‍රවර්ධන කටයුතු සඳහා ක්‍රියාශීලීව කටයුතු කළ තරුණ තරුණියන් 384 දෙනකුට නිවාස පහසුකම් ලබාදීමට ජාතික තරුණ සේවා සභාව කටයුතු කර ඇත.2011 වසරේ ඉදිකෙරුණු නිවාස සංඛ්‍යාව 250 කි. පසුගිය වසරේ නිවාස 384 ඉදිවී ඇත. ඒ සඳහා එක් නිවෙසකට රු. 125,000 ක සහන දීමනාවක් ලබාදී ඇති අතර ඒ සඳහා වැය කරන ලද මුදල රුපියල් මිලියන 40 කි.ඒ ඒ ප්‍රදේශවල තරුණ සේවා නිලධාරියකුගේ අධීක්‍ෂණය හා උපදෙස් යටතේ නිවස ඉදිකෙරේ. ප්‍රදේශයේ දානපතීන්ගේ සහ ප්‍රදේශවාසීන්ගේ ආධාර සහ ශ්‍රම දායකත්වය ලබාගෙන නිවාස ඉදිකරනු ලබයි.තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා සහ ජාතික තරුණ සේවා සභාවේ සභාපති අධ්‍යක්‍ෂ ජනරාල් නීතිඥ ලලිත් පියුම් පෙරේරාගේ සංකල්පයකට අනුව මෙම ශ්‍රී ලංකා යූත් නිවාස වැඩසටහන ක්‍රියාත්මක වේ.එකම සැලසුමකට අනුව මෙම නිවාස ඉදිකිරීම විශේෂත්වයකි. එකම දිනක එකම වේලාවට ඉදිකිරීම් අරඹා එකම දිනක එකම වෙලාවක මෙම නිවාසවල පදිංචිවීම මෙහිදී සිදුකෙරේ.දිස්ත්‍රික් මට්ටමින් හොඳම දෙවැනි හා තුන්වැනි නිවාස තෝරා ඒවාට මුදල්මය ත්‍යාග පිරිනැමේ.අනතුරුව ජාතික මට්ටමේ තරගයේදී හොඳම නිවස සඳහා රු. 100000 ක් ද, දෙවන ස්ථානය රු. 70,000 ක් සහ තෙවැනි ස්ථානයට රු. 50,000 ක් ත්‍යාග ලබාදීම ද නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301086</link>
    <topic>පරිසරය සුරැකීමට ඇපකැප වනවාද්දුව මැදි විදුහලේ සිසු දරුවෝ</topic>
    <author>එච්. එල්. සුනිල් ශාන්ත කළුතර ඩේලි නිවුස්</author>
    <content>වාද්දුව මධ්‍ය විද්‍යාලයේ පරිසර ඒකකය නිසා කළුතර අධ්‍යාපන කලාපයේ සෙසු පාසල් අතරින් කැපී පෙනෙන මෙහෙවර රැසක් ඉටු කරමින්, ‘එස් 5’ ක්‍රමය යටතේ ක්‍රියාත්මක වීමට බලාපොරොත්තු වන මධ්‍ය විද්‍යාලයකි.පොලිතින්වලින් සම්පූර්ණයෙන් තොර වූ පාරිසරික සංරක්ෂිත ආදර්ශවත් පාසලක් වශයෙන් ක්‍රියාත්මක වන වාද්දුව මධ්‍ය විද්‍යාලයේ සිසු සිසුවියන්ට හෝ ගුරු භවතුන්ට හෝ පිටස්තරින් පැමිණෙන කිසිදු පුද්ගලයකුට පොලිතින් භාවිතය සම්පූර්ණයෙන්ම තහනම් කර ඇති අතර, ජී පරිසර සංරක්ෂණය යටතේ විවිධ වැඩ සටහන් ක්‍රියාත්මක කරන, පාරිසරික අධ්‍යාපනය භාරව කටයුතු කරන විද්‍යාලයීය ජ්‍යෙෂ්ඨ ගුරුවරියක වන තරංගා වීරසේකර මෙනෙවිය, විද්‍යාලයේ පරිසර ඒකකය මෙහෙයවන අතර, පසුගිය වසරේ ක්‍රියාත්මක වන ‘පරිසර කමිටුව‘ මඟින් මෙම වැඩසටහන් වඩාත්ම කාර්යක්‍ෂමව හා සාර්ථක ලෙස ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301087</link>
    <topic>සත්ත්ව පාලනය සාර්ථකයි</topic>
    <author>නාගොඩ විශේෂ - එන්. විජේරත්න දොඩන්ගොඩ විශේෂ - දයා විජේරත්න</author>
    <content>බස්නාහිර පළාත් සත්ත්ව නිෂ්පාදන හා සෞඛ්‍ය දෙපාර්තමේන්තු ප්‍රතිපාදන යටතේ දොඩන්ගොඩ පශු වෛද්‍ය කාර්යාලයේ මෙහෙයවීමෙන් දොඩන්ගොඩ පශු වෛද්‍ය නිලධාරී කොට්ඨාසයේ සත්ත්ව පාලන ක්‍ෂේත්‍රයේ ව්‍යාපෘති කීපයක් පසුගිය වර්ෂයේ දී ක්‍රියාත්මක විය.ඒ අනුව ගවමඩු 20ක් ඉදිකිරීමට කටයුතු කිරීම, උසස් ආරේ ගවයන් 7 දෙනෙක් ලබා දීම, උසස් ආරේ එළුවන් 15 දෙනෙක් ලබා දීමට කටයුතු කිරීම,එමෙන්ම ආර්ථික සංවර්ධන අමාත්‍යාංශ ප්‍රතිපාදන යටතේ දොඩන්ගොඩ ප්‍රාදේශීය ලේකම් කාර්යාලයේ මූලිකත්වයෙන් පසුගිය වර්ෂයේ පවුල් 225ක් සඳහා කුකුළු පැටවුන් 2250 දෙනෙක් ලබා දුන් අතර ඒ සම්බන්ධ සියලු කටයුතු හා පසු විපරම ද දොඩන්ගොඩ පශු වෛද්‍ය කාර්යාලය විසින් සිදු කරන ලදී.පසුගිය වර්ෂයේ විශේෂයෙන්ම දිවි නැඟුම වැඩසටහනට සමගාමීව ක්‍රියාත්මක වූ මෙම ව්‍යාපෘති සාර්ථක කර ගැනීමට දොඩන්ගොඩ පශු වෛද්‍ය කාර්යාලයේ පශු වෛද්‍ය නිලධාරිනිය, සත්ව සංවර්ධන උපදේශක නිලධාරීන් මහඟු දායකත්වයක් ලබා දී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=r1301088</link>
    <topic>‘ගුරු ගෙදරින්’ අංකුර නිර්මාණකරුවන්ට අතහිත</topic>
    <author>ඉංගිරිය සමූහ - කුමාරි ගමගේ</author>
    <content>ශ්‍රී ලාංකික පොත් ප්‍රකාශන ක්ෂේත්‍රයට නවමු ප්‍රවේශයක් එක් කරමින් “හොඳම දේ දරුවන්ට” එක් කරන හොරණ ගුරු ගෙදර ග්‍රන්ථ කේන්ද්‍රය, කළුතර දිස්ත්‍රික් ලේඛක සංවිධානය එක්ව ළමා නිර්මාණකරුවන් හඳුන්වාදීමේ ව්‍යාපෘතියක් දියත් කර ඇත.කළුතර දිස්ත්‍රික් ලේඛක සංවිධානයේ සභාපති බටුවන්ගල හිමියන්ගේ අනුශාසකත්වයෙන් නිර්මාණකරණ වැඩමුළු පසුගියදා පැවැත්විණි.එහිදී ප්‍රවීණයන්ගේ ගුරුහරුකම් ලබමින් ඔපමට්ටම් වූ ළමා නිර්මාණ කෘති අතරින් හොඳම ළමා නිර්මාණ ගුරු ගෙදර ග්‍රන්ථ කේන්ද්‍රය මගින් ප්‍රකාශයට පත් කරනු ලබයි.මෙහි මංගල පියවර යටතේ බුලත්සිංහල ජාතික පාසලේ අහිංසා ශ්‍යාමලී කොඩිසිංහ සිසුවිය ලියූ හිසේ පිපුණු මල හොරණ තක්ෂිලා මහා විද්‍යාලයේ දිලී සඳරංසී පියතිස්ස ලියූ (සිසුවිය) “රත්තරං හැන්ද” කොළඹ මියුසියස් විද්‍යාලයේ හේෂනී චන්ද්‍රසිංහ සිසුවිය ලියූ “හිංචියි පිංචියි අපූරු යාලුවයි” කෘති එළිදැක්විණි.මෙම ව්‍යාපෘතිය පිළිබඳව අදහස් දැක්වූ ළමා ලේඛිකා අහිංසා කොඩිසිංහ දැරිය“ගුරු ගෙදර ළමා ලේඛක ව්‍යාපෘතියේ මංගල පියවරේදීම මගේ කතන්දර පොතක් එළි දැක්වීම මා ලැබූ විශාල භාග්‍යයක්.නිර්මාණයට හැකියාව ඇති අප වැනි දරුවන්ට නිර්මාණයට අත්වැලක් සපයන ගුරුගෙදර ග්‍රන්ථ කේන්ද්‍රයට අප ස්තුති කරනවා. ළමා ලේඛිකාවක් ලෙස මට අභිමානයක් දැනෙනවා. “ගුරුගෙදරට” අප සදා ණයගැතියි.”.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301081</link>
    <topic>නෙට්බෝල් ලේකම් තනතුරට තුන්කොන් සටනක් ඇවිලේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයේ ලේකම් තනතුරට තුන් කොන් සටනක් නිර්මාණය වී ඇත. වෙළෙඳ සේවා නෙට්බෝල් සංගමයෙන් හිටපු ශ්‍රී ලංකා නායිකා ජයන්ති සෝමසේකරන්, ශ්‍රී ලංකා පාසල් නෙට්බෝල් සංගමයෙන් ශිරෝමී කුරුප්පු හා බස්නාහිර පළාත් නෙට්බෝල් සංගමයෙන් ශ්‍යාමා කුරේ යන මහත්මීන් ලේකම් තනතුරට නාමයෝජනා ලබා දී ඇත.මේ හේතුවෙන් ජනවාරි 24වැනිදා පැවැත්වෙන ශ්‍රී ලංකා නෙට්බෝල් සංගමයේ නිලවරණයේ දී මේ තිදෙනාගෙන් එක් ‍අයෙකු ඡන්ද විමසීමකින් තෝරාගැනීමට නියමිතය.මේ තිදෙනාගෙන් දෙදෙනකු සභාපති තනතුරට තරග වදින පාර්ශව දෙක නියෝජනය කරමින් ඉදිරිපත්ව ඇති අතර අයෙකු ස්වාධිනව ලේකම් තනතුරට නාමයෝජනා ලබාදීමෙන් ජන්ද සටන උණුසුම් මුහුණුවරක් ගෙන තිබේ.ශ්‍රී ලංකා නෙට්බෝල් සංගමයේ සභාපති තනතුර‍ට හිටපු සභාපතිනියක් හා හිටපු ශ්‍රී ලංකා නායිකාවක් වන ට්‍රික්සි නානායක්කාර මහත්මිය ද බැංකු නිලධාරියක හා ජාතික සංචිතයේ හිටපු ක්‍රීඩිකාවක් වන ලක්ෂ්මි වික්ටෝරියා යන මහත්මීහූ නාමයෝජනා භාර දුන්හ.භාණ්ඩාගාරික තනතුර සඳහා බදුල්ල දිස්ත්‍රික් සංගමයේ මේනකා නිශාන්ති හා කොළඹ දිස්ත්‍රික් සංගමයේ දිලිනි පිටිගලආරච්චි යන මහත්මීහූ තරග වදිති. සම්බන්ධිකරන නිලධාරී තනතුරට ජනප්‍රිය නිලි සනෝජා බිබිලේ මහත්මිය හා නෙට්බෝල් පරිපාලනයේ හිටපු නිලධාරිනියක වූ ඔලිවියා ගමගේ යන මහත්මීන් නාමයෝජනා භාර දී ඇත.නෙට්බෝල් අතුරු කමිටු සභාපතිනි තමාරා ධර්මකීර්ති, යසා රාමචන්ද්‍ර හා චන්ද්‍රනී ජයවර්ධන යන මහත්මීන් මෙවර නිලවරණයට ඉදිරිපත්ව නැත.වැඩිම නාමයෝජනා ගණනක් උප සභාපති තනතුරු 5ක් සඳහා ලැබීම ද‍ මෙවර විශේෂත්වයකි. නෙට්බෝල් නිලවරණයක දී උප සභාපති තනතුරු වෙනුවෙන් වැඩිම නාමයෝජනා ගණනක් සටහන් කරමින් දොළොස් දෙනෙකු තරගයට ඉදිරිපත්ව සිටී. එම ඡන්ද සටනේ දී හිටපු ශ්‍රී ලංකා ක්‍රීඩිකාවෝ කීපදෙනෙක් හා හිටපු නිලධාරිනියක් ද වෙති.උප ලේකම්, නි‍යෝජ්‍ය තරග ලේකම්, නියෝජ්‍ය සභාපති, උප භාණ්ඩාගාරික තනතුරු සඳහා ද නාමයෝජනා කීපයක් ඉදිරිපත්වීමෙන් ඡන්ද සටන උණුසුම් වනු ඇතැයි විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301082</link>
    <topic>වෝන්ට තහනමක්</topic>
    <author/>
    <content>බිග් බෑෂ් විස්සයි20 තරගාවලියේ මෙල්බර්න් හී පැවැති තරගයක් අතරතුර දී ‍බටහිර ඉන්දියා කොදෙව් ක්‍රීඩක මාලන් සැමුවෙල්ස් සමග උණුසුම් වාදයක පැටලුණු ෂේන් වෝන්ට එක් තරග තහනමක් පැනවීමටත්, ඔස්ට්‍රේලියා ඩොලර් 4,500 ක දඩමුදලකට යටත් කිරීමටත් බලධාරීහූ පියවර ගත්හ.වෝන්ගේ නායකත්වයෙන් යුත් මෙල්බර්න් ස්ටාර්ස් කණ්ඩායමත්, රෙනෙගේඩ්ස් පිලත් අතර පැවැති මේ තරගයේදී වෝන්ගේ පිලට ක්‍රීඩා කළ ඩේවිඩ් හසී ලකුණක් කරා දිවයන විට සැමුවෙල්ස් ඔහු තල්ලු කොට ඇත.අනතුරුව රෙනෙගේඩ්ස් ඉනිමේ දී සැමුවෙල්ස් පිතිහරඹයේ නිරතවනවිට වෝන් ඔහු ඉදිරියට පැමිණ අසභ්‍ය වදනින් ඔහුට බැණ වැදී තිබේ.පසුව දෙදෙනා උණුසුම් වාදයක පැටලුණු අතර විනිසුරුවරු මැදිහත්ව දෙදෙනා දෙපසට කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301083</link>
    <topic>මාලිංගගෙන් සැමුවෙල්ස්ට මාරක බවුන්සරයක්</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ඔස්ට්‍රේලියාවට එරෙහිව තරග පහකින් සමන්විත ජාත්‍යන්තර එක්දින ක්‍රිකට් තරගමාලාවක් ලබන සිකුරාදා සිට ආරම්භ කිරීමට නියමිත ශ්‍රී ලංකා කණ්ඩායමේ සුපිරි වේග පන්දු යවන්නා වන ලසිත් මාලිංග මේ දිනවල මෙහි ජනප්‍රිය ක්‍රීඩකයෙක් බවට පත්ව සිටී.මේ දිනවල මෙහි පැවැත්වෙන ‘බිග් බෑෂ්’ විස්සයි20 ක්‍රිකට් තරගාවලියේ විශිෂ්ට දස්කම් දක්වමින් සිටින මාලිංග පෙරේදා අපූරු දෙයක් කළේය. ශ්‍රී ලංකාවේ පැවැති 2012 විස්සයි20 ලෝක කුසලාන අවසාන තරගයේ ශ්‍රී ලංකාවට පරාජය ගෙන ආ බටහිර ඉන්දීය කොදෙව් පිතිකරුවා වූයේ මාලන් සැමුවල්ස්ය.ඔහු එදා මාලිංගට එළව එළවා පහර දුන්නේය. පෙරේදා පැවැති ‘බිග් බෑෂ්’ තරගයකදී ‘මෙල්බර්න් ස්ටාර්ස්’ කණ්ඩායම වෙනුවෙන් ක්‍රීඩා කරමින් මාලිංග ‘බවුන්සර්’ පන්දුවක් යවා සැමුවල්ස්ගේ ඇසක් තුවාළ කළේය. සැමුවල්ස් වහා රෝහලට ගෙන යනු ලැබිණි.එහෙත් මේ අවස්ථාවේදී සිය ක්‍රීඩාශීලිත්වය ප්‍රදර්ශනය කළ මාලිංග වහාම සැමුවල්ස් වෙත පිවිස තමන් අතින් ඔහුට සිදුවූ හානිය ගැන සොයා බැලුවේය. ඇසට බරපතළ සිදුවූ සැමුවල්ස් ලකුණු 17ක් ලබා ගෙන පිටියෙන් ඉවත් විය. සැමුවල් ක්‍රීඩා කරමින් සිටියේ ‘රෙනෙගේඩ්ස්’ කණ්ඩායමටය.‘චැනල් නයින්’ කෝප වෙයිශ්‍රී ලංකාව හා ඔස්ට්‍රේලියාව අතර ලබන සිකුරාදා (11) ඇරැඹෙන තරග පහකින් සමන්විත ජාත්‍යන්තර එක්දින ක්‍රිකට් තරග මාලාවේ ආරම්භක තරග දෙක සඳහා ඔස්ට්‍රේලියාව දෙවැනි පෙළේ කණ්ඩායමක් ඉදිරිපත් කිරීම පිළිබඳව එම තරග විකාශය කරන රූපවාහිනී ආයතනය වන ‘චැනල් නයින්’ ආයතනය කෝපයට පත්ව සිටී.සිඩ්නි හිදී ශ්‍රී ලංකාව කඩුලු පහකින් පැරදවූ ඔස්ට්‍රේලියානු ටෙස්ට් කණ්ඩායමේ සිටි ක්‍රීඩකයන්ගෙන් පළමු එක්දින තරග දෙක සඳහා තෝරා ගෙන ඇත්තේ ක්‍රීඩකයන් තිදෙනෙකු පමණි.වේග පන්දු යවන්නන් වන මිචල් ස්ටාක් හා මිචල් ජොන්සන් සහ පිතිකරු ෆිල් හියුස් එම ක්‍රීඩකයෝ වෙති. වඩාත් ම මතභේදාත්මක තීරණය වී තිබෙන්නේ ආක්‍රමණශීලී පිතිකරු ඩේවිඩ් වෝනර් කණ්ඩායමට ඇතුළත් නොකිරීමය.සිඩ්නි තරගයෙන් පසුව ටෙස්ට් තරග බිමෙන් සමුගත්, ඔස්ට්‍රේලියාවේ ඉතාමත් ජනප්‍රිය ක්‍රිකට් ක්‍රීඩකයකු වන මයිකල් හසී ද එක්දින තරග සඳහා ඔහු තෝරා නොගැනීම පිළිබඳව කණස්සල්ලට පත්ව සිටී.ක්‍රිකට් ඔස්ට්‍රේලියා ජාතික තේරීම් පැනලය, නායක මයිකල් ක්ලාක් හා උප නායක ෂේන් වොට්සන් “ඔවුන්ගේ ආබාධවලින් මිදීම ට කල් ලබා දීම” යන හේතුව දක්වමින් පළමු තරග දෙක සඳහා වන ඔස්ට්‍රේලියානු කණ්ඩායමට ඇතුළත් කර නැත. විවේක ගන්වා ඇති තවත් ක්‍රීඩකයෙක් වන කඩුලු රකින මැතිව් වේඩ් වෙනුවට බ්‍රැඩ් හැඩින් කැඳවා තිබේ.ඔස්ට්‍රේලියානු එක්දින කණ්ඩායමේ සුපිරි තරු නොසිටීම පිළිබඳව ‘චැනල් නයින්’ ක්‍රීඩා අධ්‍යක්ෂ ස්ටීව් ක්‍රෝලි දැඩි කනස්සල්ලට පත්ව සිටී.“චැනල් නයින්වල මාව පිරිවරා ගෙන සිටින්නේ විශාරදයෝයි.මම විශාරදයෙක් නෙවෙයි. මම ක්‍රිකට් ලෝලියෙක්. ක්‍රිකට් ලෝලියෙක් හැටියට මම ඔස්ට්‍රේලියා කණ්ඩායමේ ඩේවිඩ් වෝනර් තියා ගන්නවා පමණක් නෙවෙයි මම එයාව නායකයා කර ගන්නවා. අනෙක් කාරණාව වන්නේ මේ ග්‍රීෂ්ම සෘතුවේ කිසිම දෙයකින් මයික් හසීව අයින් කරලා තියන්නේ කොහොමද කියලා ක්‍රිකට් ලෝලියෙක් හැටියට මම දන්නේ නැහැ” ක්‍රෝලි කියයි.ශ්‍රී ලංකා එක්දින ක්‍රීඩකයෝ පැමිණෙතිමේ අතර ඔස්ට්‍රේලියාවට එරෙහි එක්දින තරගමාලාව සඳහා සහභාගි වන ශ්‍රී ලංකා ඉතිරි ක්‍රීඩකයන් වන උපුල් තරංග, අකිල ධනංජය, අජන්ත මෙන්ඩිස් හා කුෂල් ජනිත් පෙරේරා ඊයේ රාත්‍රි මෙහි පැමිණීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301084</link>
    <topic>හසීගේ වාසනාවන්ත සමුගැනීම</topic>
    <author/>
    <content>ශ්‍රී ලංකාවට එරෙහිව සිඩ්නි නුවර පැවැති ටෙස්ට් තරගයෙන් කඩුලු 5ක ජයක් ලැබූ ඔස්ට්‍රේලියාවේ වාසනාවන්තම ක්‍රීඩකයා මයිකල් හසී බව එරට ජනමාධ්‍ය වාර්තා කළේය.සිය අවසන් ටෙස්ට් තරගයට සහභාගි වූ හසී ඔස්ට්‍රේලියාව ජය ලැබූ මොහොතේ කඩුල්ලේ නොදැවී රැඳී සිටිමින් අවසන් ටෙස්ට් ඉනිම ජයග්‍රාහීව සැමරූවේය.37 හැවිරිදි හසී එම ඉනිමේ දී නොදැවී ලකුණු 27ක් ලබා ගත්තේය. නොදැවී කඩු‍ල්ලේ රැඳී සිටි අනෙක් පිතිකරු වූ මිචෙල් ජොන්සන් ජයග්‍රාහී ලකුණ වාර්තා කළේය.කෙසේවුවත් ජයග්‍රාහී ලකුණු වාර්තා කිරීමට තමාට නොහැකිවීම පිළිබඳ හසී පසුව කණගාටුව ප්‍රකාශ කළේය.'ජයග්‍රාහී ලකුණු රැස් කිරීමට මට අවස්ථාව ලැබුණානම් මම තවත් සතුටු වෙනවා. ඒ ලකුණ වාර්තා වුණු ඕවරයට කලින් මම මිචෙල්ට කිව්වා ජයග්‍රාහී ලකුණ ඔබ වාර්තා කළාට කිසිම ප්‍රශ්නයක් නෑ කණ්ඩායමේ ජයග්‍රහණය වඩාත් වැදගත් නිසා කියලා.' හසී පැවැසීය‍.ලොව ක්‍රිකට් ක්‍රීඩාංගණවලින් තමා වඩාත් කැමැති ක්‍රීඩාංගණ 3න් එකක් වන සිඩ්නි පිටියේ දී තම අවසන් ටෙස්ට් ඉනිම ක්‍රීඩා කිරීමට ලැබීමත් සතුටක් බව හෙතෙම සඳහන් කළේය.වමත් පිතිකරුවකු වන හසී 2005 වසරේ බටහිර ඉන්දියා කොදෙව් පිලට එරෙහිව බ්‍රිස්බේන් නුවර දී ටෙස්ට් වරම් දිනාගත් අතර 2004 වසරේ දී ඉන්දියාවට එරෙහිව පර්ත් නුවර දී එක්දින වරම් ලැබුවේය.ඔහු විස්සයි20 තරග වරම් හිමිකරගත්තේ 2005 වසරේ දි නවසීලන්තයට එරෙහිව ඕක්ලන්තයේ දීය.ටෙස්ට් තරග 79කදී ලකුණු 6235ක් වාර්තා කළ හසී ඊට ශතක 19ක් ඇතුළත් කළ අතර එක්දින තරග 185කට ක්‍රීඩා කරමින් ලකුණු 5442ක් ලැබීය.ඊට ශතක 3ක් ඇතුළත්ය. ඔහු විස්සයි20 තරග 38කට සහභාගි වී ලකුණු 721ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301085</link>
    <topic>ඉන්දියා ඔලිම්පික් සංගමය තහනම මැද රැස්වෙයි</topic>
    <author/>
    <content>අන්තර් ජාතික ඔලිම්පික් කමිටුවේ තහනමට ලක්වීමෙන් අනතුරුව කිසිදු ක්‍රියාකාරකමක නිරතවීමට අවකාශ නොමැති වූවත් ඉන්දියා ඔලිම්පික් සංගමය මේ මස 19වැනිදා එහි විධායක කවුන්සිලයේ කැඳවීමට තීරණය කර ඇත. තහනම් කිරීමෙන් පසුව පැවැත්වෙන පළමු රැස්වීම ද එය වනු ඇත.අන්තර් ජාතික ඔලිම්පික් කමිටුව මගින් පැනවූ තහනමත්, ඉන්දියා රජයෙන් පැනවූ තහනමත් සමා‍‍ලෝචනය කිරීම මේ රැස්වීමේ අරමුණ වී ඇත.එමෙන්ම අනාගත ක්‍රීඩා තරගාවලි සඳහා ඉන්දියා ක්‍රීඩක ක්‍රීඩිකාවන් සූදානම් කිරීමත්, දකුණු ආසියා ක්‍රීඩා උළෙල සම්බන්ධවත් මෙහිදී සාකච්ඡා කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301086</link>
    <topic>ආසියානු බේස්බෝල් තරගාවලියකට ශ්‍රී ලංකාව සූදානම්</topic>
    <author>ප්‍රින්ස් ගුණසේකර  </author>
    <content>දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේ ඉදිවූ දකුණු ආසියාවේ පළමු බේස්බෝල් ක්‍රීඩාංගණයේ දී ආසියානු බේස්බෝල් තරගාවලියක් මේ වසරේ දී පැවැත්වීමට ජපාන – ශ්‍රී ලංකා බේස්බෝල් සංගමය කටයුතු කරන බව සභාපති සුජීව විජයනායක මහතා පවසයි.ජපාන – ශ්‍රී ලංකා රාජ්‍ය තාන්ත්‍රික මිත්‍රත්වය ගොඩ නැගී වසර 60ක් පිරීම නිමිත්තෙන් ඉදිවූ මේ බේස්බෝල් පිටිය ජපානයේ අධාර මත ඉදිවූවකි. ජනාධිපති මහින්ද රාජපක්ෂ මහතා විසින් බේස්බෝල් ක්‍රීඩාංගණය සෑදීමට අවශ්‍ය ඉඩම ලබාදීමෙන් අනතුරුව ඉතා කෙටි කලක් තුල ඉදිවූ මේ බේස්බෝල් පිටිය ශ්‍රී ලංකා ක්‍රීඩක ක්‍රීඩිකාවන්ට ලැබුණු විශාල දායදයකි.ක්‍රීඩාංගණය විවෘත කිරීමත් සමග ශ්‍රී ලංකා - ජපාන සුහද බේස්බෝල් තරගයක් පැවැත්වූ අතර ශ්‍රී ලංකාවේ බේස්බෝල් විනිසුරුවන් 69කට ජපාන නියෝජිතයන් පිරිසක් විශේෂ පුහුණු කඳවුරක් ද පැවැත්විය.එමගින් බේස්බෝල් ක්‍රීඩාවේ නව නීතිරීති පිළිබඳ ප්‍රායෝගික පුහුණුවක් ලබාදීමට ශ්‍රී ලංකා බේස්බෝල් විනිසුරුවන්ට ඵලදායි අත්දැකීමක් විය.මේ වැඩසටහන් සම්පාදනය කිරීමේදී ජපන් - ශ්‍රී ලංකා බේස්බෝල් සංගමයේ සභාපති සුජීව විජයනායක මහතා පෙරමුණ ගෙන ක්‍රියා කළේය.ශ්‍රී ලංකාව තුළ බේස්බෝල් ක්‍රීඩාංගණය ඉදිකිරීමට ද පුරෝගාමියකු වූ ඒ මහතා සේවය කරන ජපානයේ කමෙනොයි හෝටල් ජාලයෙන් රුපියල් ලක්ෂ 85ක් ක්‍රීඩාංගණයේ වැඩ කටයුතුවලට ප්‍රදානය කිරීම කැපී පෙනුණි.ජයිකා ආයතනය හරහා ක්‍රීඩාංගණයේ ඉදිකිරීම්වලට ලබාදුන් එම රුපියල් ලක්ෂ 85ට හැර බේස්බෝල් ක්‍රීඩාවේ දියුණුව වෙනුවෙන් තව තවත් ආධාර කිරීමට විජයනායක මහතා මේ දිනවල කටයුතු කරමින් සිටින බව 'දිනමිණ'ට පැවැසීය.ජපානයේ බේස්බෝල් විනිසුරු පාසලකින් මුල් පෙලේ බේස්බෝල් විනිසුරුවරයකු ලෙස බිහිවූ විජයනායක මහතා වසර 1999 දී කොළඹ ආනන්ද විදුහලෙන් බේස්බෝල් ක්‍රීඩාවට එක්විය.2012 වසරේ දී ආනන්ද විදුහලේ බේස්බෝල් නායකයා වූ සුජීව විජයනායක මහතා පසුව විදුහලේ බේස්බෝල් පුහුණුකරු ලෙස ද කටයුතු කළේය.ශ්‍රී ලංකාව බේස්බෝල් ක්‍රීඩාවේ ජගත් ශ්‍රේණිගත කිරීම අනුව 30වැනි ස්ථානයේ පසුවන අතර තව තවත් පහසුකම් වැඩිකර ඉදිරියට ගැනීම තම අරමුණ බව සුජීව විජයනායක මහතා පවසයි.ආසියානු බේස්බෝල් ශූරතාවලිය ශ්‍රී ලංකාවේ පැවැත්වීමෙන් මුළු ලෝකයේම අවධානය බේස්බෝල් ක්‍රීඩාවෙන් දිනාගැනීමට හැකිවන බව ක්‍රීඩාවට ආදරය කරන සුජීව විජයනායක මහතාගේ විශ්වාසය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301087</link>
    <topic>ෂෙවාග් ඉවතට</topic>
    <author/>
    <content>එංගලන්තය සමග පැවැත්වෙන තරග 5කින් යුත් එක්දින තරගාවලියේ පළමු තරග 3ට නම් කළ ඉන්දියා කණ්ඩායමෙන් අත්දැකීම් බහුල ආරම්භක පිතිකරු විරෙන්දර් ෂෙවාග් ඉවත් කොට තිබේ.මෑතකදී පාකිස්තානය හමුවේ ලැබූ පරාජයෙන් පසුව එරට මාධ්‍යයේ දැඩි විවේචනයට ලක්වූ ක්‍රීඩකයන් අතරින් කෙනෙකු වන ෂෙවාග් පාකිස්තානය සමග පැවැති අවසන් එක්දින තරගයෙන් ද ඉවත් කර තිබිණි.34හැවිරිදි ෂෙවාග්ට මේ අනුව එංගලන්තය සමග රාජ්කොට්, කොචි සහ රන්චි නුවර පැවැත්වෙන එක්දින තරග අහිමිවනු ඇත.ඔහු ‍වෙනුවට එංගලන්තය සමග පැවැති ටෙස්ට් තරගාවලියේ දී නොදැවී ලකුණු 206ක් සහ 135ක් වාර්තා කළ චේතස්වර් පුජාරා කණ්ඩායමට කැඳවා ඇත.එමෙන්ම එක්දින කණ්ඩායමට ප්‍රවීන දඟපන්දු යවන්නා වන හර්බජන් සිං ද ඇතුලත් වී නැත. ඒ වෙනුවට රවිචන්ද්‍රන් අශ්වින් සහ අමිත් මිෂ්රා කණ්ඩායමට එක්වී සිටිති.මේ තරගාවලියේ දී ඉන්දියා පිලේ නායකයා ලෙස තව දුරටත් මහේන්ද්‍ර සිං ‍‍දෝනි කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301088</link>
    <topic>ලෝක කුසලාන අනුරුවක් උඩුගම්පොළට</topic>
    <author>ජයන්ති කුරේ</author>
    <content>බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ අදහසක් අනුව 1996 විල්ස් ලෝක කුසලානය ශ්‍රී ලංකාවට හිමිකර දුන් අර්ජුන රණතුංග ප්‍රමුඛ ශ්‍රී ලංකා කණ්ඩායමට උපහාර දක්වනු පිණිස විල්ස් ලෝක කුසලානයේ අනුරුවක් ගම්පහ උඩුගම්පොළ හන්දියේ වටරවුම අසළ ස්ථාපනය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s1301089</link>
    <topic>නිදහස් දින පාපන්දු මාතලේ දී</topic>
    <author>රත්තොට විශේෂ ඒ.ලියනගේ</author>
    <content>2013 වසරේ යෙදෙන 65වැනි නිදහස් සමරු උළෙල නිමිත්තෙන් පාපන්දු තරගාවලියක් පැවැත්වීමට මාතලේ රෝහණ දිසානායක පදනම කටයුතු යොදා ඇත.මාතලේ දිස්ත්‍රික් ක්‍රීඩා සමාජ හා පාසල් අන්තර් පාපන්දු තරගාවලිය‍ ලෙස නම් කර ඇති මේ තරගාවලිය මේ මස 13දා සිට 17දින දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=s13010810</link>
    <topic>දකුණු අප්‍රිකා එක්දින පිලටනවක මුහුණු 4ක්</topic>
    <author/>
    <content>නවසීලන්තය සමග පැවැත්වීමට නියමිත එක්දින තරගාවලිය සඳහා නවක ක්‍රීඩකයන් සිවුදෙනකු දකුණු අප්‍රිකානු කණ්ඩායමට නම් කර තිබේ.කුවින්ටන් ඩි කොක්, ඒරන් පැන්ගිසෝ, ෆර්හාන් බෙහාර්දීන් සහ රොරී ක්ලෙන්වෙල්ඩ්ට් ‍මෙසේ කණ්ඩායමට එක්වූ නවක ක්‍රීඩකයන්ය.'නවසීලන්තය සමග පැවැත්වෙන්නේ එක්දින තරග 3ක් පමණක් බවත්, අනතුරුව පාකිස්තානය සමග එක්දින තරග 5ක් පැවැත්වෙන බවත් දකුණු අප්‍රිකානු තේරිම් කමිටු ප්‍රධානී ඇන්‍ඩෘ හඩ්සන් පැවැසීය.'මේ වසරේ මැද භාගයේ දී එංගලන්තයේ පැවැත්වෙන චැම්පියන් කුසලාන තරගාවලියට අපේ එක්දින සංචිතය තෝරාගැනීමට පෙර නවක ක්‍රීඩකයන් තෝරාගත්තා' යැයි ඔහු පැවැසීය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=f1301081</link>
    <topic>රට අරාජික කිරීමේ කුමන්ත්‍රණය ක්‍රියාත්මකයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>අගවිනිසුරුතුමියට එරෙහි දෝෂාභියෝග ක්‍රියාදාමය හා එය ආශ්‍රිතව නිර්මාණය වී ඇති තත්ත්වය පිළිබඳත් ඉදිරියට සිදුවිය හැක්කේ කුමක්ද යන්න ගැනත් ජ්‍යෙෂඨ අධිනීතීඥ ගෝමින් දයස් ශ්‍රී මහතා සමග කළ සංවාදයකි.අගවිනිසුරුතුමියට එරෙහි දෝෂාභියෝගයක් ඉදිරිපත් වීමත් සමඟ නිර්මාණය වූ තත්ත්වයේ වර්තමානය ඔබ විග්‍රහ කරන්නේ කෙසේද?මේ වෙනකොට අධිකරණය හා ව්‍යවස්ථාදායකය අතරත් විධායකය හා අධිකරණය අතර විශාල ඝට්ටනයක් ඇති කිරීමේ උත්සාහයක් දකින්න තියෙනවා. මෙහි ප්‍රධාන චරිතය අගවිනිසුරුතුමියයි. ඇය වටා සිටින පිරිස් තමන්ගේ න්‍යාය පත්‍ර ක්‍රියාත්මක කිරීමේ වැඩපිළිවෙළක සිටින බව පැහැදිළියි.මේ පසුබිම තුළ අගවිනිසුරුතුමිය රජයටත්, පාර්ලිමේන්තුවටත් එම ජනතා නියෝජිතයන්ටත් එරෙහිව අධිකරණය හමුවට ගොස් තිබෙනවා.ඒ සමගම ඇය තවදුරටත් අග්‍රවිනිශ්චයකාර පුටුවේ වාඩිවී සිටීමට බලාපොරොත්තු වෙන බවත් පෙනෙනවා. නමුත්, ඇය අසන නඩුවලින් බහුතරය රජයටත්, රජයේ ආයතන හා රජයට සම්බන්ධ දේශපාලනඥන් සම්බන්ධයෙනුත් අදාළ ඒවායි.විනිසුරුවරයකු රජයත් සමඟ සටන් කරමින් ඉන්න අවස්ථාවක රජය හා සම්බන්ධ නඩුවලදී අපක්‍ෂපාතීව තීන්දු දීමේ හැකියාවක් තිබේද යන ප්‍රශ්නය නිතැතින්ම මතුවෙනවා. මෙහිදී ඇයගේ මනස රජයට විරුද්ධ චේතනාවන් ඔස්සේ මෙහෙයවීම සැලකිය යුතු කාරණයක්.මේ නිසා ඇය, මධ්‍යස්ථ, විනයගරුක අගවිනිසුරුතුමියක්ද කියන ප්‍රශ්නය මහජනයා තුළ ඇතිවීම ස්වභාවිකයි. එවැනි තත්ත්වයක් යටතේ සිදුවන්නේ මහජනයා තුළ අගවිනිසුරුතුමිය කෙරෙහි ඇති විශ්වාසය බිඳවැටීමයි.අගවිනිසුරු තනතුර කියන්නේ අධිකරණයේ උසස්ම තනතුර. එවැනි තනතුරක් දරන අයෙක් රජයට විරුද්ධව නඩු මඟට බසිනවා කියන්නේ දෝෂාභියෝගයට අමතරව වුණත් එම තනතුරට සුදුසුද කියන ප්‍රශ්නය මතු වෙනවා කියන එකයි.එතැන් පටන් මේ දක්වා එම ක්‍රියාවලි ව්‍යවස්ථාවෙන් පිටපැනීමක් සිදුවුණාද?දෝෂාභියෝගය ඉදිරිපත් වුණේ ආණ්ඩුක්‍රම ව්‍යවස්ථාවේ 107 වැනි වගන්තියට අනුවයි. 1978 ආණ්ඩු ක්‍රම ව්‍යවස්ථාව අනුව එය නිවැරදිව ඉදිරිපත් වුණා. මෙහිදී මතුකෙරෙන තර්කයක් තමයි, අගවිනිසුරුතුමියට අදාළව එම විමර්ශනයේදී ස්වභාවික නීතියේ මූලධර්ම උල්ලංඝනය වූ බව. මේ විමර්ශනය ඉතාමත් කඩිනමින් අවසන් වූ බවත් එහිදී කියැවෙනවා.අනිවාර්යයෙන්ම මෙය කඩිනමින් අවසන් වුණා. මෙවැනි දෝෂාභියෝගයක් සාමාන්‍යයෙන් දීර්ඝ වශයෙන් ඇදගෙනයාමේ පිළිවෙතක් සම්ප්‍රදායකුත් නෑ.මේ විමර්ශනය සඳහා අගවිනිසුරුතුමිය සහභාගි වුණා. පසුව ඇය ඊට නොපැමිණ ඉවත්වුණා. විමර්ශනයට දිගටම සහභාගි නොවී ස්වභාවික නීතිය පිළිබඳ තර්කය ඉදිරිපත් කිරීමේ තේරුමක් නෑ. මොකද ඇයගේ පාර්ශවයෙන් කරුණු දැක්වීමේ අවස්ථාව ලැබී තිබුණා.මේ ක්‍රියාවලියට අදාළව ගරු අධිකරණයට පාර්ලිමේන්තුවට නියෝග නිකුත් කිරීමට නොහැකියි. විමර්ශනයෙන් බැහැරවුණාට පසුව ඇය කළේ නීති මාර්ගයට බසින එකයි.මම දකින ආකාරයට මෙහිදී එතුමිය කරගත් විශාලම හානිය තමයි, තවදුරටත් මේ විමර්ශන කමිටුව ඉදිරියේ පෙනී සිටිමින් කිසියම් විරෝධයක් තිබෙනවා නම් එය ඉදිරිපත් නොකිරීම. ඇය මේ විමර්ශනයෙන් පැනයාම නිසා සිදුවුණේ, සමහරු ඇය වරදක් නොකළ බවටත්, සමහරු ඇය වරදක් කළ බවටත් පිළිගැනීමයි.අගවිනිසුරුතුමියට එරෙහිව දෝෂාභියෝගයක් ඉදිරිපත්වීම අධිකරණය සමඟ ගැටුමක් ඇතිකරගැනීමක් නොවුණත් ව්‍යවස්ථාදායකය හා අධිකරණය අතර ගැටුමක් නිර්මාණය කිරීමට ඇය සමඟ සිටින බලවේගවලට අවශ්‍ය බව පෙනෙනවා. ඔබ කොහොමද මේ කාරණය දකින්නේ?නිසැකවම, ඇය පිටුපස සිටින ඇය සංකේතයක් ලෙස ඉදිරියෙන් තබාගෙන ඔවුන්ගේ කාර්යභාරය, ඔවුන්ගේ න්‍යාය පත්‍රය සපුරා ගැනීමට හදන බව පැහැදිලියි. තමන්ගේ වුවමනාව සපුරාගන්නා අතර සංකේතය කඩාබිඳ වැටීමට සැලැස්වීම මේ අයගේ අපේක්‍ෂාවයි. ඇය විමර්ශනයෙන් ඉවත්වයාම වුණත් සිදුවුණේ මේ බලවේගවල වුවමනාවට අනුවද කියන එක සිතන්න වෙනවා.මේ පිටවීම නිසා සිදුවුණේ විමර්ශනය කඩිනම් වී එහි වාර්තාව නිකුත්වීමයි. විමර්ශන කාර්යයට හරස් කැපීම අවාසිදායක වුණත්, එය ඇයගේ පාර්ශවයෙන් සිදුවී තිබුණා.නඩුවකින් පිටවීම යනු සියදිවි නසාගැනීිමක් බව අප අමතක නොකළ යුතුයි. ස්ථාවර නියෝගවල දුර්වලතා තිබේනම් ඒවා පෙන්වාදිය යුතුව තිබුණේ විමර්ශනයට ඉදිරිපත්වන අතරතුරයි. එසේ කළා නම් අනාගතයේදී වුණත් ඇය දරන ස්ථාවරයන් පිළිබඳ කාට වුණත් දැනගැනීමට හැකියාව ලැබෙනවා. නමුත්, දැන් එවැන්නකට ඉඩ නෑ.එතුමිය මේ ක්‍රියාකලාපය සම්බන්ධයෙන් පෙළඹුණේත් ඇයගේ උපදේශකයන් ලෙස පෙනී සිටින ඇය පිටුපස සිටින බලවේග නිසාද කියන ප්‍රශ්නය මෙතැනදී මතුවෙනවා. තමන් නිර්දෝෂී කියනවා නම් එය කියා සිටීමේ අවස්ථාව නැතිකරගන්නේත් එතුමියගේ පාර්ශවය විසින්මයි.මේ අනුව බැලුවාම මෙතැන ගැටුම්කාරිත්වයක් නිර්මාණය කිරීමේ අවශ්‍යතාව තිබුණේ කාටද කියන එකත් පැහැදිළි කරගත හැකියි.මේ සිද්ධිය අධිකරණයට බලපෑමක් බව කියමින් හඬනඟන පිරිස් දෙස බලනවිට ඔවුන් පිටුපස සිට මෙය මෙහෙයවන බලවේග හා පාර්ශවයන් හඳුනාගත නොහැකි ද?මෙතුමිය සමඟ බහුතර පිරිස එදා යුද්ධයට විරුද්ධවූ අයමයි. අගවිනිසුරුතුමිය මේ ගමන් මඟට ඇද දැමුවේත් මේ බලවේග විසින්මද කියන එකත් මෙහිදී මතුවන ප්‍රශ්නයක්. තමන්ගේ ස්ථාවරය ඉදිරිපත් කිරීම වෙනුවට අද ඇය කරමින් සිටින්නේ මහජනයාගේ අනුකම්පාව දිනාගැනීමට වෑයම් කිරීමයි. මෙහිදී ඇය ක්‍රියාකරන්නේ ඔය පිටුපස නිටින බලවේගවල න්‍යායපත්‍රයට අනුවද කියන ප්‍රශ්නය මතු වෙනවා.අපි මේ ප්‍රශ්නයේ මුලට ගියොත් තවදුරටත් මේ කාරණය තේරුම් ගන්න පුලුවන්. අධිකරණයට ඇඟිලි ගැසීම් සිදුවන බවට සහ විනිසුරුවන්ගේ ආරක්ෂාව සම්බන්ධයෙන් අධිකරණ සේවා කොමිෂම පැත්තෙන් ජනමාධ්‍යවලට විවේචනාත්මකව අදහස් ප්‍රකාශ කිරීම සිදුවුණා.රටේ නීති ක්‍රියාත්මක කරන ආයතනය භාවිතයට යම් ගැටළුකාරිත්වයක් ඇතිවුණත් ඒ පිළිබඳ කටයුතු කරන පිළිගත් ක්‍රමවේදයක් තියෙනවා. අනෙක, ඉහළ මට්ටමින් සාකච්ඡා පවා කිරීමට කිසි බාධාවක් නෑ. නමුත් මෙතැනදී සිදුවුණේ අධිකරණයට බලපෑම් එල්ල වන බවත් ජනමාධ්‍යයට කියමින් ජාත්‍යන්තරයට පණිවිඩයක් ලබාදීමයි. එය අපේ රටට අතපෙවීමට බාහිර පාර්ශවයන්ට ඉඩ සැලසීමක්.ජාත්‍යන්තර නීතිය, ජාත්‍යන්තර සම්බන්ධතා වැනි විෂය ක්‍ෂේත්‍ර පිළිබඳ ඔබට ඇති දැනුම හා අවබෝධය සමඟ මේ දෝෂාභියෝගය පිළිබඳ කාරණය වෙනත් රටවල එබඳු අවස්ථා සමඟ සැසඳීමේදී පෙනෙන්නේ කුමක්ද?ලෝකයේ බොහෝ රටවල මේ ක්‍රියාමාර්ගය සිදුවෙන්නේ අපේ විදිහට තමයි. අමෙරිකාව ගත්තොත් සෙනෙට් මණ්ඩලය හා කොන්ග්‍රසය කියන දෙකේම කැමැත්ත පරිදි මේක සිදුවෙනවා. ඕස්ට්‍රේලියාව ගත්තත් එහෙමයි. ආසන්නයේ පිලිපීනයේ මෙවැනි අවස්ථාවක් ඇතිවුණා.අධිකරණයේ ගරුත්වය ආරක්ෂාවන පරිදි මේ ක්‍රියාපිළිවෙළ නිර්මාණය ‍ෙකාට තිබෙනවා. විනිසුරුවරයකු යම් විෂමාචාරයක් කළ බවට චෝදනා එල්ල වුණොත් එය ජනතා නියෝජිතයන් මඟින් විමර්ශනය කෙරෙන්නෙත් ඒ නිසා. අනෙක තමයි, මේ සෑම රටකම වගේ ව්‍යවස්ථාදායකය, විධායකය හා අධිකරණය අතර මනා සමබරතාවක් පවත්වා ගන්නවා.අපෙත් එහෙමයි. පොදු රාජ්‍ය මණ්ඩලීය රටවල් අනෙක්වායෙත් තත්ත්වය ඒකයි.ඒ නිසා මේ ක්‍රියාපිළිවෙත ගැන ප්‍රශ්න එකතු කිරීම ප්‍රායෝගික නෑ.අපේ ගත්තොත් මෙය සිදුවන්නේ පවතින ව්‍යවස්ථාවට අනුකූලවයි. අනෙක දැන්, වසර 25 - 30 ක් තිස්සේ මෙවැනි අවස්ථා 3ත් විතර ඇතිවුණා. ඒ අවස්ථාවලදී ස්ථාවර නියෝග වෙනස් කරන්න සිවිල් සමජය හෝ විනිසුරුවරුන් සම්බන්ධ වුණේ නෑ.මොකක් හරි සිද්ධියක් ඇතිවුණාම ඒ ගැන හඬනඟා ඊට පසු නිදාගැනීම තමයි බොහෝ විට සිදුවෙලා තියෙන්නේ.අද මේ ගැන කතා කරන සිවිල් සමාජය, මානව හිමිකම් ක්‍රියාකාරීන් යැයි කියාගන්නා අය පසුගිය අවුරුදු 25-30 මොකද කළේ? ඇයි ඒ කාලේ මේ ගැන හඬ නැඟුවේ නැත්තේ? ඔවුන්ට ඕනෑ වෙලා තියෙන්නේ මේ ස්ථාවර නියෝග වෙනස් කරන්නවත් අගවිනිසුරුතුමිය ආරක්ෂාකරන්නවත් නෙවෙයි.රට අරාජික කිරීමේ හා අස්ථාවර කිරීමේ වෑයමක් මේ තුළ ඇතැයි කිවහැකිද?පැහැදිළිවම ඔව්. රට දුර්වල කිරීමට රටේ ප්‍රතිරූපය බිඳදැමීමට මෙය අවස්ථාවක් කරගනිමින් ඇති බව කියන්න පුලුවන්.ඒක තමයි අප කියා සිටින්නේ. අගවිනිසුරුතුමියට, ජනාධිපතිතුමා සමඟ මුලදී සාකච්ඡාකරන්න පවා හැකියාවක් තිබුණා කියලා. එතුමිය කළ යුතුව තිබුණේ එයයි. එසේ නැතිව රටට එරෙහි බලවේගවල වුවමනාවන් ඉටුකරදීමට ක්‍රියා කිරීම නෙවෙයි. නමුත්, අවාසනාවන්ත ලෙස ඇය මේ බලවේගවල වුවමනාවන් වෙනුවෙන් ක්‍රියාකරමින් සිටිනවා.මේ පසුබිම තුළ ඉදිරියට සිදුවිය හැකි දේ ගැන ඔබට ඇති තේරුම් ගැනීම කෙබඳුද?සමහර විට ඇය තනතුරෙන් ඉවත් කළත්, එහි රැඳී සිටීමට උත්සාහ කරාවි. එසේ වුණොත් මේ ප්‍රශ්නය තවත් උග්‍රවීමට ඉඩ තියෙනවා. අනෙක් පැත්තෙන් ඇය ඉවත් කළොත් ජනාධිපතිතුමාගේ යුතුකම වෙන්නෙ බුද්ධිමත්, රටට ආදරය කරන නව අගවිනිසුරුවරයක ශ්‍රේෂ්ඨාධිකරණයේ දැනට සිටින විනිසුරුවන් අතරින්ම තෝරා ගැනීමයි.එසේ නොවී බාහිරින් එම පත්කිරීම සිදුවුණොත් එය වඩා උණුසුම් තත්ත්වයක් ඇතිකිරීමට හේතුවෙයි. නව අගවිනිසුරුතුමා හෝ තුමිය සුජාත චරිතයක් ඇති රටට ආදරය කරන බුද්ධිමත් අයෙකු විය යුතුයි. නීති ක්‍ෂේත්‍රය හා මහජනයා බලපෑම් කළ යුත්තේ අරගල කළ යුත්තේ එවැනි කෙනෙක් මේ තනතුරට පත්කර ගැනීමටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=f1301082</link>
    <topic>කෝ‍ටි ගණන් ධනය තිබුණට සතුට නැත්නම් වැඩක් නෑ</topic>
    <author/>
    <content>දරිද්‍රතාවය එහෙමත් නැතිනම් දුප්පත්කම තුන්වන ලෝකයේ රටක් වන අපේ රටේ අදටත් පවතින ප්‍රබල ගැටලුවකි. එම ගැටලුව සහ ඉන් මිදීමට ගතයුතු ක්‍රියාමාර්ග පිළිබඳ රත්මලාන ශ්‍රී ධර්මාරාම පුරාණ විහාරවාසී කොටනෙළුවේ පුඤ්ඤානන්ද හිමියන් සමඟ සිදු කළ සාකච්ඡාවකි මේ.අද ඇතැම් අය ආර්ථිකමය සාධකය මුල්කරගෙන දුප්පත්කම මුදල මත මනිනවා. නමුත් දුප්පත්කම යන්න මුදල මත තීරණය කිරීම වැරැදියි. ගෙවල් දොරවල්, යාන වාහන, කෝටි ගණන් ධනය තිබුණට ඇතැම් පුද්ගලයන් තුළ සතුට නැහැ. නමුත් තවත් පිරිසකට ඉන්න හිටින්න හරිහැටි ගෙයක් දොරක් නැතිවුණාට, යානවාහන නොතිබුණාට ඔවුන් තුළ සතුට තිබෙනවා. මේ නිසා දුප්පත්කම තීරණය වෙන්නේ මුදල් මතම නොවන බව අපට පැහැදිලි වෙනවා. දුප්පත්, පොහොසත්කම තිබෙන්නේ මුදල් මත නොවෙයි. සතුට තුළයි. යම් පුද්ගලයෙක්ගේ සිත සතුටින් නම් ඔහු හැමදාම පොහොසත්.බුදුරජාණන් වහන්සේ නිවන් අවබෝධය පිණිස පමණක් ධර්මය දේශනා කළ ශාස්තෘවරයෙක් නොවෙයි. උන්වහන්සේ පුද්ගලයාගේ ලෞකික ජීවිතයේ සාර්ථකත්වය උදෙසාත්, වැදගත් ධර්ම කරුණු දේශනා කළා. ආර්ථික කළමනාකරණය ඒ අතර ප්‍රධාන තැනක් ගන්නවා. බුදුරජාණන් වහන්සේ සාමාන්‍ය ආදායම කොටස් තුනකට බෙදා මනා ආර්ථික කළමනාකරණයකින් යුතුව කටයුතු කරන ආකාරය දක්වා තිබෙනවා. ඒ අනුව උන්වහන්සේ දේශනා කළේ ලබන ආදායමින් කොටසක් පරිභෝජනයටත්, තවත් කොටස් දෙකක් ආයෝජනයටත්, අනෙක් කොටස ඉතිරි කරන්න කියලයි. ඇතැම් පුද්ගලයන් ගසක ඵලදාව ලබාගන්න මුළු ගසම කපා විනාශ කරනවා මෙන් කිසිදු අරපිරිමැස්මකින් තොරව තමන්ට ලැබෙන මුළු මුදලම වියදම් කරනවා. බුදුරජාණන් වහන්සේ අනිත්‍යතාවය දේශනා කළා. ගෘහ ජීවිතයේ අනිත්‍යතාව තිබෙන බව ඇත්ත. නමුත් අපි හෙටත් ජීවත් විය යුතුයි. මැරෙනකල් සියල්ල අතහැර දාලා ඉන්න බැහැ. අපේ රටවල ජනතාව හරි කම්මැලියි. අද කීයක් හරි ලැබුණොත් ඒකෙන් කාලා බීලා නිකන් ඉන්නයි උත්සාහ කරන්නේ. හෙටක් ගැන හිතන්නේ නැහැ.අපේ රටේ මිනිස්සු දුප්පත් වෙන්න ප්‍රධානම හේතුව නොදන්නකම. බොහෝ දෙනෙක් තුළ නිසි ආර්ථික කළමනාකරණයක් නැහැ. අපේ රටේ පෙදරේරුවෙක්, බාස්කෙනෙක්, කාර්මිකයෙක්, කම්කරුවෙක් ගතහොත් ඔවුන් සෑහෙන වැටුපක් ලැබුවත් හරියට කන්න බොන්නේ නැහැ. අඳින්න පළඳින්න නැහැ. ඔවුන් මුදල් උපයනවා. නමුත් ඔවුන් තුළ කිසිදු කළමනාකරණයක් නැහැ. බොහෝ පුද්ගලයන් සුරාවට ඇබ්බැහි වෙලා ඉන්නවා. උපයන මුදලින් භාගයක් බීමට වැය කරලා ඉතුරු ටිකේ ගෙදරට බඩු ගෙනියනවා. සල්ලි ලැබුණු දවසට ඔවුන් කෑම ගන්නේ හොඳ හෝටලයකින්. ඔවුන් දුප්පත් වෙලා තිබෙන්නේ නොලැබෙන නිසා නොවෙයි. ලැබෙන මුදල කළමනාකරණය කරගන්න නොදන්න නිසයි. ඒ මුදලම ගන්න ලිපිකරුවෙක් ගතහොත් ඔහු සාමාන්‍ය විදිහට කාලා බීලා, ඇඳලා ණය නොවී ජීවත්වෙනවා. ණය වුණත් ඔවුන් ණය වෙන්නේ සීමාවක් ඇතිවයි. ඔවුන් දරුවන්ට කිසිදු අඩුපාඩුවක් කරන්නේ නැහැ. මේ අනුව අපිට පේන්නේ අපේ රටේ දුප්පත්කමට ප්‍රධාන හේතුව උගත්කම නොමැතිකමයි.දුප්පත්කම නැතිකරන්න එදා සිට අද දක්වා විවිධ රජයන් මඟින් නොයෙකුත් සහනාධාර ලබා දුන්නත් තවමත් දුප්පත්කම අපේ සමාජයේ තිබෙනවා. මේ ආකාරයට සහනාධාරයක් ලබා දීමෙන් පමණක් දුප්පත්කම තුරන් කිරීමට උත්සාහ කිරීම අසාර්ථක ව්‍යායාමයක්. වේලක් කන්න දීලා බඩ පුරවනවට වඩා පුද්ගලයන්ට ජීවත්වෙන රටාව කියාදීම තමයි වැදගත් වෙන්නේ. අපේ සමාජයේ බොහෝ අය තුළ ආර්ථික කළමනාකරණයක් ඇත්තේම නැහැ. ඒ නිසා දුප්පත්කම නැති කරන්න නම් හොඳ දැනුමක් ලබාදෙන්න ඕනා. දැනුම ලබා නොදී මොන දේ බෙදුවත් ඒ මිනිස්සුන්ව සම්පූර්ණ කරන්න බැහැ. පුද්ගලයා දැනුවත් කළේ නැතිනම්, මේ රටාව වෙනස් කළේ නැතිනම් කවදාවත් දුප්පත්කම නැතිකරන්න හැකි වෙන්නේ නැහැ.ඔව්, මෙවරත් ලක්‍ෂ ගාණක් දරුවන් සාමාන්‍ය පෙළ විභාගය ලිව්වා. ඒ ළමයි මෙතෙක් කල් කොහොමද අපේ රටට සම්බන්ධ වෙලා හිටියේ. උදේට පාසල් යනවා. හවසට පන්ති යනවා. අම්මලා දුවෙකුට උයන්න දුන්නේ නැහැ. පුතෙකුට සෙල්ලම් කරන්න දුන්නේ නැහැ. සේරම නතර කරලා පොතපතටම ‍ෙයාමු කළා. දැන් විභාගය ඉවරයි. දැන් ප්‍රතිඵල එනකල් මේ ළමයි නිදාගන්නවා. ප්‍රතිඵල ආවහම කොටසක් සමත් වෙලා උසස් පෙළ හදාරනවා. ඒ අතරිනුත් කොටසක් විශ්වවිද්‍යාලයට යනවා. අනෙක් පිරිස මොකද කරන්නේ. රැකියාවක් ලැබෙනකල් නිකරුණේ කාලය ගතකරනවා. මේ දරුවන් අපේ රටේ ආර්ථික සංවර්ධනය කාර්යයට යොදාගන්න පුළුවන් නම් කොතරම් හොඳ ද? දරුවන් සාමාන්‍ය පෙළ, උසස් පෙළ හදාරන කාලය තුළදීම යම් වෘත්තීය දැනුමක් ලබාදෙන්න යම් ක්‍රමවේදයක් සකස් කළ යුතුයි. එවිට මේ නිකරුණේ ගැවසෙන දරුවන්ගේ ජීවිතය යහපත් තැනකට ගෙනෙන්න හැකි වේවි.ඒ වගේම අපේ රටේ දරුවන් හොයන්නේ හොඳ රැකියාවක්. හොඳ කියන්නේ ගෞරවාන්විත රැකියාවක්. අපේ රටේ මෙවැනි සංකල්පයන් තිබුණත් බටහිර රටවල එහෙම නැහැ. ඒ රටවල කාර්යාලවල සේවය කරන පුද්ගලයන් ඒ සේවය නිමකරලා හෝටලයක පිඟන් හෝදනවා. එය ඔහුට අවනම්බුවක් නොවෙයි. අපිටත් මේ ආඩම්බරකාර මානසිකත්වයෙන් මිදෙන්න පුළුවන් නම් අපේ රට මීට වඩා ඉහළට ගෙන එන්න පුළුවන්. ඒ නිසා තරුණ පිරිස් ඒකරාශී කරගෙන මානසික විප්ලවයක් කරනවා හැර ගොඩනැගිලි, ගෙවල් හැදීමෙන් පමණක් ඵලක් නැහැ.මෙහිදී ජනමාධ්‍යයට විශාල කාර්යභාරයක් ඉටු කරන්න පුළුවන්. අපේ ජනමාධ්‍යවලින් ඉටුවිය යුතු කාර්යභාරය හරියට ඉටුවෙනවා කියලා මම නම් හිතන්නේ නැහැ. ඇතැම් අය දරුවන්ට, වැඩිහිටියන්ට බනිනවා. නමුත් ජනමාධ්‍යයෙන් දෙන්නේ දිය යුතු දේවල්වලට වඩා නොදිය යුතු දේවල්. ඒ වගේම පුවත්පත් ගතහොත් යහපත් දේවල්වලට වෙන්කරන්නේ පොඩි ඉඩක්. වැඩි ඉඩක් ලබාදෙන්නේ අපරාධවලට. ඇතැම් මාධ්‍යවල අපි දන්නවා සියදිවි නසාගැනීමේ ප්‍රවෘත්ති වාර්තා කරද්දී එම සිදුවීම සිදුකළ ආකාරය පවා උළුප්පා පෙන්වනවා. මේවා නිසා පුද්ගලයන්ගේ මනස ඒවාට නැඹුරු වෙනවා. තමන්ටත් යම් ගැටලුවක් මතු වූ අවස්ථාවකදී අර ක්‍රමයම අනුගමනය කරන්න පෙළඹෙනවා. අපි බුදු දහමින් උගන්වන්නේ මෛත්‍රිය, කරුණාව, දයාව පතුරුවන්නයි. නමුත් ජනමාධ්‍යයෙන් වැඩිපුර පෙන්වන්නේ ඒවා පුද්ගලයා තුළින් ඈත්වෙන ආකාරයේ සිදුවීම්. මාසයේ දින 30 සිත ඇවිලෙන දේවල් පෙන්වලා එක දවසක් පමණක් සිත නිවෙන දේවල් පෙන්වලා වැඩක් නැහැ.අද ගොඩක් දරුවන් කම්පියුටර් ක්‍රීඩාවලට ඇබ්බැහිවෙලා ඉන්නවා. ඒවායේ වැඩිපුර තියෙන්නේ මරණ, වෙඩි තියන, ගහගන්න ඒවා. ඒ නිසා දරුවන්ගේ සිත් දූෂ්‍ය වෙනවා. දරුවන් නපුරු වෙනවා. ඇයි මේවා දරුවන් තුළ සාරධර්ම වර්ධනය වන ආකාරයට සකස් කරන්න බැරි. දරුවන්ට ජංගම දුරකථන, පරිගණක ආදිය ලබාදීමේදී දෙමාපියන් මීට වඩා සැලකිලිමත් විය යුතුයි. නැතිනම් අපේ සමාජය අනාගතයේදී තවත් අඳුරු වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>08</day>
    </date>
    <link>http://www.dinamina.lk/2013/01/08/_art.asp?fn=f1301083</link>
    <topic>දිවි නැඟුම සේවක සුරක්ෂිතතාවට නව පෙරවදනක්</topic>
    <author>ප්‍රභාත් රත්නායක</author>
    <content>ශ්‍රී ලංකාවට නිදහස ලැබූ දා සිට අද දක්වාම බලයට පත්වූ සෑම රජයකම සංවර්ධන ඉලක්ක අතර ප්‍රධාන තැනක් ගත්තේ රටේ දිළිඳු බව තුරන් කිරීමට ය. එදා සිට අද දක්වා පැවැති රජයන් ඒ වෙනුවෙන් ආරම්භ කළ වැඩසටහන් අතර දැවැන්තම වැඩසටහන ලෙස 1994 වසරේ ආරම්භ කළ සමෘද්ධි ව්‍යාපාරය හඳුන්වා දිය හැකි ය. රටේ දිළිඳුභාවය දුරලීම අරමුණු කොටගෙන 1989 ආරම්භවූ ජනසවිය රාජ්‍ය වැඩසටහනේ සියලු යහපත් ලක්ෂණ සමෘද්ධි ව්‍යාපාරය එක්කරගත් අතර, ශ්‍රී ලංකාව පුරා පිහිටි ග්‍රාම සේවා වසම් 14019ක් ආවරණය වන පරිදි එක් නිලධාරියකු ලෙසත්, කලාප හා මහ සංගම්වලට මෙන් ම, 1042 වූ සමෘද්ධි බැංකුවල සේවය සඳහා ඇතුළුව නිලධාරීන් 27000වැඩි ශ්‍රම බලකායක් ඒ සඳහා දායක වී තිබේ.සමෘද්ධි වැඩසටහන යනු දුගීභාවය දුරලීම ලෙස හඳුන්වා දිය හැකි ය. ඒ යටතේ දිළිඳු ප්‍රජාව අතර ආදායම් මාර්ග වැඩි දියුණු කිරීම, රැකියා අවස්ථා උත්පාදනය, ශ්‍රමයට අවශ්‍ය නිපුණතා සංවර්ධනය, දැනුම හා ආකල්ප දියුණු කිරීම වැනි කටයුතු සඳහා ප්‍රමුඛතා ලබාදී තිබේ.මේ වැඩසටහන යටතේ දිළිඳු ප්‍රජාව ඉතිරි කිරීම් කෙරෙහි යොමු කිරීමත්, කුඩා ණය පරිභෝජනයට හුරුකිරීමත් ආරම්භයේ සිටම සිදුවූ අතර, අඩු ආදායම්ලාභීන්ගේ ඉතිරිකිරීම් පුරුද්ද ඇති කොට ඔවුන් මුහුණ දෙන දුෂ්කරතා අවම කිරීමටත් මේ මගින් බලාපොරොත්තු විය.මේ අනුව සමෘද්ධි ප්‍රතිලාභී සාමාජිකයන් කුඩා කණ්ඩායමක් ඇති කොට, සතියකට වරක් මුදලක් තැන්පත් කිරීම මඟින් කණ්ඩායම් අරමුදල් ගොඩනැඟීමට හා ණය පහසුකම් ලබා ගැනීමට කුඩා කණ්ඩායම් ක්‍රමය උපයෝගී කර ගෙන තිබේ. මේ සුළු පරිමාණ ණය සැපයීම සඳහා සමෘද්ධි බැංකු සංගම් මඟින් දිළිඳු ප්‍රජාවගේ සහභාගීත්වයෙන් යුතුව විශේෂ ආයතන ව්‍යුහයක් ගොඩනැඟීම ආරම්භ කර ඇත. මෙලෙස පසුගිය දශක දෙක තුළ දී දරිද්‍රතාව අඩු කර ගැනීම සඳහා දුප්පතුන්ට මූල්‍යමය උපකාර ගත හැකි ඉතා ඵලදායී උපකරණයක් ලෙස එය ක්‍රියාත්මක විය.එසේ ම ප්‍රාදේශීය වශයෙන් දිළිඳු බව පිටු දැකීමේ අරමුණින් ශ්‍රී ලංකා උඩරට සංවර්ධන අධිකාරිය සහ ශ්‍රී ලංකා දක්ෂිණ සංවර්ධන අධිකාරිය යන ආයතනවලින් ද සිදුවූ සේවාව අති විශිෂ්ට විය.දිළිදුභාවය හේතුවෙන් විශාල ලෙස බැටකෑ ශ්‍රී ලංකාවේ දරිද්‍රතාව අද වන විට 8.9 දක්වා තනි අගයකට ළඟා වී තිබේ. ඒ අර්ධ රාජ්‍ය ආයතන ලෙස සිටිමින්, ශ්‍රී ලංකා සමෘදධි අධිකාරිය, ශ්‍රී ලංකා උඩරට සංවර්ධන අධිකාරිය සහ ශ්‍රී ලංකා දක්ෂිණ සංවර්ධන අධිකාරිය යන ආයතනවල සේවකයන් සිදු කළ අපරිමිත කැපකිරීම හේතුවෙනි. 2015 දී අප දිනා ගත යුතු ඉලක්කය වන්නේ, ශ්‍රී ලංකාවෙන් දිළිඳු ජන සංඛ්‍යාව ඉතා ම පහළ අගයකට අවම කර ගැනීමයි. එසේනම්, අප කළ යුත්තේ රටේ දිළිඳුබව තුරන් කිරීම සඳහා සෘජුවම කටයුතු කරන ඉහත සඳහන් අර්ධ රාජ්‍ය ආයතන ඇතුළු ආයතන ශක්තිමත් කිරීම හා සේවක සුබ සාධනය ඇතිකිරීම නොවේද?ජනාධිපති මහින්ද රාජපක්‍ෂ මැතිතුමා ප්‍රමුඛ රජය ඉදිරිපත්කර ඇති දිවි නැඟුම දෙපාර්තමේන්තුව පිහිටුවීම මගින් ද සිදුවන්නේ් ශ්‍රී ලංකා සමෘද්ධි අධිකාරිය, ශ්‍රී ලංකා උඩරට සංවර්ධන අධිකාරිය සහ ශ්‍රී ලංකා දක්ෂිණ සංවර්ධන අධිකාරිය යන අර්ධ රාජ්‍ය ආයතන මෙන් ම, ගැමි පුනරුත්ථාපන දෙපාර්තමේන්තුව සහ සමෘද්ධි කොමසාරිස් ජනරාල් දෙපාර්තමේන්තුව යන රටේ දිළිඳුබව තුරන් කිරීම සඳහා සෘජුවම කටයුතු කරන ආයතන හා එහි සේවකයන් ශක්තිමත් කිරීම නොවේද?එනම් රාජ්‍ය සේවකයන්ට පමණක් උරුමව තිබූ විශ්‍රාම වැටුප් ඇතුළු සියලු වරප්‍රසාද මේ සේවකයන්ටත් උරුම වීම ය. රට පුරා සේවය කරන 27000 පමණ වන සමෘද්ධි නිලධාරීන් සඳහා ස්ථීරත්වය සමඟ විශ්‍රාම වැටුප් හිමිකම දිවි නැඟුම දෙපාර්තමේන්තුව පිහිටුවීමේ පනත මගින් හිමිව තිබේ. ඔවුන් විසින් මෙතෙක් ගෙවා ඇති අර්ථසාධක මුදල් සහ රජය ගෙවා ඇති අරමුදල් රටේ ක්‍රියාත්මක විශ්‍රාම වැටුප් හා වැන්දඹු හා අනත්දරු අරමුදල් පිළිබඳ නීතියට අනුව ක්‍රියාත්මක කරවීමට අවශ්‍ය කටයුතු සලසා තිබේ.සමෘද්ධි සේවකයන්ට සහ අනෙකුත් ආයතන සේවකයන්ට විකල්ප කිහිපයක්ද තෝරා ගැනීමට අවස්ථාව සලසා තිබීම ද විශේෂිත ය. අවශ්‍ය කෙනෙකුට තම අර්ථ සාධක සහ භාරකාර අරමුදලේ මුදල් රැගෙන සේවයෙන් ඉවත්වීමටද ඉඩ ලැබේ. සතුටු සේවකයන් හට තමන් මුලින්ම සමෘද්ධි අධිකාරියට බැඳුණු දිනයේ සිට විශ්‍රාම වැටුප් ක්‍රමයට දායක විය හැකිය.එවිට ඔහු අර්ථ සාධක අරමුදලින් වැන්දඹු හා අනත්දරු අරමුදලට ගෙවිය යුතු මුදල් ගෙවිය යුතුය. කැමැති අයට දිවි නැඟුම දෙපාර්තමේන්තුව ආරම්භ කළ දිනයේ සිට විශ්‍රාම වැටුප් ක්‍රමයට දායක විය හැකි ය. එවිට ඔහුට හිමි අර්ථ සාධක භාරකාර මුදල් සියල්ල ඔහුට හිමිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301097</link>
    <topic>දිවි නැඟුම තුනෙන් දෙකකබහුතර ඡන්දයෙන්</topic>
    <author>ස්වර්ණා විජේකෝන්, චමීර ඇල්ලදෙණිය සහ මහින්ද අලුත්ගෙදර</author>
    <content>ශ්‍රී ලාංකීය ඉතිහාසයට නව පරිච්ඡේදයක් එක්කළ දිවි නැඟුම පනත සංශෝධන සහිතව වැඩි ඡන්ද 116ක් ලබා තුනෙන් දෙකක බහුතරයෙන් සම්මත විය. 27,000ක් වූ සමෘද්ධි නිලධාරීන් රාජ්‍ය සේවකයන් බවට පත් කරන සහ ඔවුනට විශ්‍රාම වැටුපක් හිමිකර දෙන දිවි නැඟුම පනත දෙවන වර කියවීම පාර්ලිමේන්තුවේදී ඊයේ (8)සිදුකෙරිණි.දිවි නැඟුම පනතට පක්ෂව ඡන්ද 159 ක්ද, විපක්ෂව ඡන්ද 43ක්ද ලැබිණ. ඒ අනුව වැඩි ඡන්ද 116කින් දිවි නැඟුම පනත සම්මත විය.පනතට විරුද්ධව එක්සත් ජාතික පක්ෂය, දෙමළ ජාතික සංධානය හා ප්‍රජාතන්ත්‍රවාදී ජාතික සංධානය ඡන්දය ප්‍රකාශ කළහ.දිවිනැඟුම සම්බන්ධ ඡන්ද විමසීම නාමිකව සිදුකරන ලෙස සභානායක ඇමැති නිමල් සිරිපාලද සිල්වා මහතා කතානායකවරයාගෙන් ඉල්ලීමක් කළේය.දිළිඳුකමින් තොර ශ්‍රී ලංකාවක් නිර්මාණය කිරීමේ අරමුණින් පාර්ලිමේන්තුවේදී සම්මත කරගත් මෙම පනතට අනුව ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය සහ දක්ෂිණ සංවර්ධන අධිකාරිය එක් දෙපාර්තමේන්තුවක් බවට පත්කොට එය විධිමත්ව සහ කාර්යක්ෂමව පවත්වාගෙන යාමට රජය අපේක්ෂා කරයි.ශ්‍රේෂ්ඨාධිකරණය ලබාදී තිබෙන නිර්දේශ සහ දේශපාලන පක්ෂ විසින් ඉදිරිපත් කළ සංශෝධනද සහිතව මෙම පනත් කෙටුම්පත පාර්ලිමේන්තුව වෙත ඉදිරිපත් කරන ලද අතර එමඟින් රටපුරා පවුල් ලක්ෂ 18 කට ප්‍රතිලාභ හිමිවෙයි.ආර්ථික සංවර්ධන ක්‍රියාවලිය ප්‍රවර්ධනය කිරීමෙහිලා සහ දිළිඳු බව තුරන් කිරීමෙහිලා සහ සමාජ සාධාරණත්වය සහතික කිරීමේ ජාතික ප්‍රතිපත්තිය බලාත්මක කිරිමෙහිලා පුද්ගල පවුල් සහ කණ්ඩායම් කේන්ද්‍රගතකරගත් ජීවනෝපාය සංවර්ධන ක්‍රියාකාරකම් වැඩි දියුණු කිරීම අවශ්‍ය වී ඇති බැවින් දිවිනැඟුම ප්‍රජාමූල සංවිධාන ස්ථාපිත කොට කලාපීය දිස්ත්‍රික් සහ ජාතික මට්ටමේ සම්බන්ධීකරණ ජාලයක් ගොඩනැගීම මගින් සහ ක්‍ෂුද්‍ර මූල්‍ය බැංකු පද්ධතියක් සංවර්ධනය කිරීම සහ ප්‍රවර්ධනය කිරීම මගින් ප්‍රජා මට්ටමේ ජාතික සංවර්ධන ක්‍රියාවලියකට ජනතාව ඒකරාශී කරවීම දිවි නැඟුම සංවර්ධන දෙපාර්තමේන්තුව පිහිටුවීමේ මූලික බලාපොරොත්තුව වෙයි.මේ අතර දිවි නැඟුම සංවර්ධන දෙපාර්තමේන්තුව පිහිටුවීමේ මූලික පරමාර්ථ වන්නේ දිළිදු බව තුරන් කිරීම සහ සමාජ සාධාරණත්වය සහතික කරනු ලබන සමාජයක් බිහි කිරීම සඳහා අවශ්‍ය විය හැකි සංවර්ධන කටයුතු ක්‍රියාත්මක කිරීම, පුද්ගල, පවුල් සහ කණ්ඩායම් කේන්ද්‍රකරගත් ජීවනෝපාය ආර්ථික සංවර්ධන ක්‍රියාකාරකම් ප්‍රවර්ධනය කිරීම, එක් එක් පුද්ගලයා සහ පවුල වෙනුවෙන් ආහාර සුරක්‍ෂිතතාව ඇති කිරීම, ජාතික සංවර්ධනය වේගවත් කිරීම සඳහා ජනතාව ඒකරාශී කිරීම හා සවිබල ගැන්වීම, ජනතාවගේ ජීවනෝපාය සංවර්ධනය ඉහළ නැංවීමේ කාර්ය සඳහා ක්‍ෂුද්‍ර මූල්‍ය පහසුකම් සැපයීම, ජනතාවගේ ජීවනෝපාය සංවර්ධනය සඳහා අවශ්‍ය වියහැකි භෞතික සහ සමාජ යටිතල පහසුකම් සංවර්ධනය කිරීම, ජනතාවගේ ආර්ථික සහ සමාජ සංවර්ධනයට අවශ්‍ය වියහැකි අධ්‍යයන සහ පර්යේෂණ කටයුතු සිදු කිරීම, ජනතාවගේ ජීවන තත්ත්වය නඟාසිටුවීම සඳහා මානව ප්‍රාග්ධනය සංවර්ධනය කිරීම සහ සමාජ ආරක්‍ෂණයක් අවශ්‍ය පුද්ගලයන් සඳහා සමාජ ආරක්‍ෂණ ජාලයක් නිර්මාණය කිරීම ආදිය වෙයි.දිවිනැඟුම වැඩසටහන යටතේ මේ වසර තුළ කර්මාන්ත අංශයෙන් කුඩා ව්‍යවසායකයන් 30,000 ක් පමණ පුහුණුකර කර්මාන්ත ඇතිකිරීමට අවශ්‍ය පියවර ගැනීමටත්, ඔවුන්ට අවශ්‍ය ප්‍රාග්ධනය සහ මූල්‍ය පහසුකම් රජයේ බැංකු හරහා ලබාගත හැකි ක්‍රමවේදයන් සඳහා දායකත්වය සැළසීමට සැළසුම්කර තිබේ.ශ්‍රේෂ්ඨාධිකරණය තීරණය කළ පරිදි රජය මඟින් පිළිගත් සංශෝධන 10 අතර පළාත් සභාවක් පිහිටුවා නොමැති බැවින් බහුතර ඡන්දයකින් එය සම්මත කරගැනීම, දිවි නැඟුම ජාතික සභාව පිළිබදව පත්කිරීම් අමාත්‍යාංශ ලේකම්වරයාගේ යටතේ සිදුකර එය රජයේ නිලධාරියකු යටතේ සිදුකිරීම, දිවි නැගුම පරිපාලන සභාවේ කලාපීය ප්‍රධානි අමාත්‍ය මණ්ඩලය මඟින් පත්කිරීම, දිවි නැගුම ප්‍රජා මූල්‍ය සංවිධානවල බලතල තුනෙන් දෙකේ බහුතරයෙන් සංශෝධනය කිරීම, දෙපාර්තමේන්තුවල ප්‍රාදේශීය සංවිධානවල කාර්යභාරයන් ප්‍රජා මූල සංවිධානවල අයිතිය ලබාදෙමින් එය බහුතර ඡන්දයෙන් සම්මත කිරීම, අක්‍රීයව පවතින යම් යම් සංවිධාන වේනම් එය දෙපාර්තමේන්තු නිලධාරියකු යටතට පත්කිරීම, දෙපාර්තමේන්තු අරමුදල් පාර්ලිමේන්තු ඒකාබද්ධ අරමුදලට යොමුකර ඉන් අනතුරුව දිවිනැගුම සංවර්ධන අරමුදලට බැර කිරීම ඇතුළු සංශෝධන ඒ අතර වෙයි.නව පනතට අනුව යම් කිසි ප්‍රතිලාභියකුට යම් අසාධාරණයක් සිදුවුවහොත් ඒ පිළිබද අභියාචනයක් නිරවුල් කිරීමේ කමිටුව වෙත ඉදිරිපත් කළ හැකිය. මෙතෙක් කල් සමෘද්ධි ප්‍රතිලාභීන්ට යම් අසාධාරණයක් සිදුවූ විට ඔවුනට එය ඉදිරිපත් කිරීමට හැකිවූයේ දිසා ලේකම් හෝ ප්‍රාදේශීය ලේකම් වෙත පමණි. සේවක යහපත සඳහා ක්‍රියාත්මක වන කටයුතු අතර දෙපාර්තමේන්තු සේවයට බැ‍ඳෙන දින සිට විශ්‍රාම වැටුප ලෙස සලකනුයේ ඔවුන් සමෘද්ධි අධිකාරියේ පළමු පත්වීමේ දිනය සැලකීමෙනි. විශ්‍රාම ලබන විට ඔවුනට සේවක අර්ථසාධක අරමුදලද ලබාගත හැකිවේ.එමෙන්ම විශ්‍රාම වැටුපට කැමති නොමැති නම් එම සේවකයන්ට දැනට පවතින සේවක අර්ථසාධක අරමුදල එලෙසෙම පවත්වාගෙන යාමට හැකියාව පවතී. වන්දි ලබාගෙන සිය කැමැත්ත අනුව සේවයෙන් ඉවත්වීමේ ක්‍රමවේදයක්ද ඊට ඇතුළත්ය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301091</link>
    <topic>ජනතා පරමාධිපත්‍යය පාවා දීමට කිසිවකුට අයිතියක් නැහැ</topic>
    <author>ධනුෂ්ක ‍ගොඩකුඹුර</author>
    <content>ජනතා පරමාධිපත්‍යයට සියලු දෙනා ගරු කළ යුතු බවත් ජනතා පරමාධිපත්‍යය පාවා දීමට හෝ උදුරා ගැනීමට හෝ කිසිවකුට අයිතියක් නොමැති බවත් ජනාධිපති මහින්ද රාජපක්ෂ මහතා අවධාරණය කරයි.ජනතාව සිටින්නේ මහජන නියෝජිතයන් වෙනුවෙන් නොව මහජන නියෝජිතයන් සිටින්නේ ජනතාව වෙනුවෙන් බව සිහිතබා ගෙන ජනතාව වෙනුවෙන් යුතුකම් ඉටු කිරීමට සියලු දෙනා කැපවිය යුතු බවත් ජනාධිපතිවරයා පවසයි.ජනාධිපතිවරයා මෙසේ ප්‍රකාශ කළේ පළාත් පාලන ආයතන ජාතික සමුළුව සහ ස්වර්ණ පුරවර සම්මාන ප්‍රදානෝත්සවයට අරලියගහ මන්දිරයේදී ඊයේ (08) එක්වෙමිනි.2012 වසරේ ඝන අපද්‍රව්‍ය කළමනාකරණය සහ පළාත් පාලන කළමනාකරණය යන අංශවලින් විශිෂ්ට දක්ෂතා දැක්වු පළාත් පාලන ආයතන වෙත මෙහිදී සම්මාන ප්‍රදානය කෙරිණ.ඝන අපද්‍රව්‍ය කළමනාකරණ අංශයේ හොඳම මහ නගර සභාව ලෙස බණ්ඩාරවෙල මහ නගර සභාවත් නගර සභාව ලෙස බලංගොඩ නගර සභාවත් ප්‍රාදේශීය සභාව ලෙස යටියන්තොට ප්‍රාදේශීය සභාවත් ජනාධිපතිතුමාගේ අතින් සම්මාන ලැබූ අතර පළාත් පාලන කළමනාකරණය වෙනුවෙන් කුරුණෑගල මහ නගර සභාව, වාරියපොළ ප්‍රාදේශීය සභාව තේරී පත් විය. විශිෂ්ට මෙහෙරව වෙනුවෙන් වයඹ පළාතේ පළාත් පාලන කොමසාරිස් එම්. ඩබ්ලිව්. මද්දුම බණ්ඩාර වීරසෙ‍්කර මහතා ජනාධිපතිතුමා අතින් සම්මාන ලබා ගත්තේය.ජනාධිපතිතුමා වෙත විශේෂ සම්මානය ප්‍රදානය කළේ පළාත් පාලන හා පළාත් සභා ඇමැති ඒ. එල්. එම් අතාවුල්ලා මහතා විසිනි.දේශීයත්වයට මුල් තැන දෙමින්, ගම දියුණු කර රට දියුණු කරන්නට කටයුතු කරන මේ ආණ්ඩුව පෙරළීමට නොයෙකුත් බලවේග බලාපොරොත්තුවෙන් සිටින බව ජනාධිපතිවරයා‍ පෙන්වා දුන්නේය.රට බෙදීමට සූදානම් වූ අය, එල්. ටී. ටී. ඊ හිතවාදීන්, පිටරටින් මුදල් ගන්නා රාජ්‍ය නොවන සංවිධාන මේ අතර සිටින බව පැවසූ ජනාධිපතිවරයා මොවුන්ගේ ක්‍රියාවන්ට ඉඩ නොතැබීම සියලුදෙනාගේ වගකීම බවත් අවධාරණය කළේය.උදයේ එකක් කියා සවස තවත් එකක් කීමේ පුරුද්දක් තමාට නැති බව පෙන්වා දුන් ජනාධිපතිවරයා තමා කියන දේ කරන, කරන දේ කියන ජනාධිපතිවරයකු බව ප්‍රකාශ කළේය. ආර්ථික සංවර්ධන ඇමැති බැසිල් රාජපක්ෂ මහතා ද මෙහිදී අදහස් දැක්වීය. පළාත් ආණ්ඩුකාරවරුන්, මහඇමැතිවරුන් සහ පළාත් පාලන හා පළාත් සභා නියෝජ්‍ය ඇමැති ඉන්දික බණ්ඩාරනායක මහතා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301092</link>
    <topic>පැය 48ක් ඇතුළතඝාතකයෝ කොටු වෙති</topic>
    <author>විජයානි එදිරිසිංහ සහ කැලණිය විශේෂ ලයනල් පී. පෙරේරා</author>
    <content>කැලණිය ප්‍රාදේශීය සභා මන්ත්‍රී හසිත මඩවල මහතාට අමානුෂික ලෙස වෙඩි තබා ඝාතනය කිරීමේ සිද්ධියට සම්බන්ධ යැයි පුද්ගලයන් පස්දෙනකු සැකපිට අත්අඩංගුවට ගත් රහස් පොලිසිය ඝාතනයට යොදාගත් අවි ආයුධ සමඟ ත්‍රිරෝද රථයක් සහ අවි ආයුධ ද සොයාගෙන තිබේ.මේ අපරාධයට සම්බන්ධ සියලුම සැකකරුවන් අත්අඩංගුවට ගෙන කඩිනමින් නීතිය හමුවට ගෙන ඒමට පරීක්‍ෂණ කටයුතු පුළුල් ලෙස සිදු කරන ලෙසට ආරක්ෂක ලේකම් ගෝඨාභය රාජපක්‍ෂ මහතා පොලිස්පති එන්. කේ. ඉලංගකෝන් මහතාට උපදෙස් ලබාදී තිබූ බව පොලිස් මාධ්‍ය ප්‍රකාශ ජ්‍යෙෂ්ඨ පොලිස් අධිකාරී පි‍්‍රශාන්ත ජයකොඩි මහතා පැවසීය. ඒ අනුව පත්කළ රහස් පොලිස් කණ්ඩායම ඝාතනය සිදුවී පැය 48ක් ගතවීමටත් පෙර අපරාධයේ සියලු තොරතුරු අනාවරණය කර ගත්තේය.ඝාතනය මෙහෙයවූ ප්‍රධාන සැකකරු වූ රංගන නැමැත්තා පෙරේදා (07) රාත්‍රියේ කටුනායක ගුවන්තොටුපළ හරහා මෙරටින් පලායාමට උත්සාහ කරද්දී රහස් පොලිසියට කොටුවිය. සෙසු සැකකරුවන් සිවුදෙනා අත්අඩංගුවට ගත්තේ ඔහුගෙන් ලද තොරතුරු අනුවය. රංගන කුමාර පෙරේරා (ප්‍රධාන සැකකරු), අසෝක වීරසේකර, අසෝක හේමන්ත පෙරේරා, ප්‍රධාන සැකකරුගේ පියා සරත් එදිරිසිංහ නොහොත් සිංගප්පූරු සරත් සහ සමන් යන පුද්ගලයන් අත්අඩංගුවට ගත් මඩවල ඝාතනයේ සැකකරුවෝ වෙති.මොවුන් සියලු දෙනාම සිදුකළ අපරාධය පාපොච්චාරණය කරමින් ඒ හා සම්බන්ධ වැදගත් තොරතුරු රැසක් හෙළිකර තිබේ.කැලණිය ප්‍රදේශයේ දේශපාලඥයකුගේ පාර්ලිමේන්තු කටයුතු පිළිබඳ සම්බනධීකරණ ලේකම්වරයකු අත්අඩංගුවට ගත් පිරිස අතර වෙයි. මේ සැකකරුවන් සියලු දෙනාම කිරිබත්ගොඩ ප්‍රදේශයේ පදිංචිකරුවෝ වෙති. ඝාතනයට යොදාගත් බව සැක කෙරෙන මිලිමීටර් 9 වර්ගයේ ස්වයංක්‍රීය පිස්තෝලයක් සහ එහි උණ්ඩ 2ක්, ටී 81 වර්ගයේ ගිනි අවියක්, මැගසින් 2ක්, උණ්ඩ 48ක්, මුහුණු ආවරණ, ත්‍රිරෝද රථයක් සහ යතුරු පැදියක්ද සොයාගත් අවි ආයුධ හා භාණ්ඩ අතර වෙයි.සැකකරුවන්ව රඳවා ගැනීමේ නියෝග ලබා ගැනීමෙන් අනතුරුව දිගින් දිගටම ප්‍රශ්න කරගෙන යයි. නියෝජ්‍ය පොලිස්පති රවී සෙනෙවිරත්න මහතාගේ අධීක්‍ෂණය යටතේ රහස් පොලිසියේ අධ්‍යක්‍ෂ ජ්‍යෙෂ්ඨ පොලිස් අධිකාරී ගාමිණී මතුරට මහතා ඇතුළු කණ්ඩායමක් පරීක්‍ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301093</link>
    <topic>ගෝල්ඩන්-කී තැන්පත්කරුවෝ අගවිනිසුරු නිවෙස ඉදිරි පිට සත්‍යග්‍රහයක</topic>
    <author>ජීවනී පතිරණ</author>
    <content>අල්ලස් ගත් අගවිනිසුරුතුමිය නිසා අප අද මහ මඟට වැටී ඇතැයි ගෝල්ඩන් කී තැන්පත්කරුවෝ දින තුනක සත්‍යග්‍රහයක් ඇගේ නිල නිවස ඉදිරිපිට ආරම්භ කරමින් එකහෙළා ප්‍රකාශ කළෝය.ජාත්‍යන්තර ප්‍රජාව අතර මේ රටේ නිදහසට එරෙහිව විරුද්ධවාදී මතයක් ගොඩනැගීමට උත්සාහ කරන්නවුන්ට එරෙහිව දරු පවුල් පිටින් හෝ ජිනීවා ගොස් සත්‍යය හෙළිකිරීමට සූදානම් බව ද ඔවුහු පැවසූහ.කොළඹ 05 සෙලින්කෝ ඉන්ෂුවරන්ස් ප්‍රධාන ශාඛාව ඉදිරිපිට සිට ඊයේ (08) පෙරවරු 930ට පමණ ගෝල්ඩන් කී තැන්පත්කරුවන් දැවැන්ත උද්ඝෝෂණයක් ආරම්භ කළ අතර රටපුරා විසිරී සිටි මූල්‍ය වංචාවට හසු වූ තැන්පත්කරුවෝ විශාල පිරිසක් ඊට එක්ව සිටියහ.ඔවුන් සෙලින්කෝ ගොඩනැගිල්ල ඉදිරිපිට සිට කොළඹ 07 බෞද්ධාලෝක මාවතේ පිහිටි එක්සත් ජාතීන්ගේ සංවිධානය වෙත ගොස් වත්මන් අගවිනිසුරුවරිය හා සම්බන්ධව ගරු අධිකරණයේදී තැන්පත්කරුවන්ට වූ අසාධාරණය පිළිබඳව දැනුවත් කිරීමේ සංදේශයක් බාරදීමට ද පියවර ගත්තේය.මීට අමතරව පා ගමනින් බෞද්ධාලෝක මාවතේ දිගේ පැමිණි තැන්පත්කරුවෝ ආරක්ෂක ලේකම් ගෝඨාභය රාජපක්ෂ මහතා වෙත එම සංදේශය ලබාදීමට සැලසුම් කර තිබිණි.එහෙත් එම අවස්ථාවේ ආරක්ෂක ලේකම්වරයා නිල නිවසේ නොසිටි බැවින් එය එදින පස්රුවේ ලබාදීමට තීරණය කළ අගතියට පත් තැන්පත්කරු‍වෝ පිළිවෙළින් ශ්‍රී ලංකා රූපවාහිනී සංස්ථාවට, ස්වාධීන රූපවාහිනී වෙළඳ අංශයට, චීන තානාපති කාර්යාලයට, හා බ්‍රිතාන්‍ය මහ කොමසාරිස් කාර්යාලයට එම සංදේශය බාරදුන් අතර ඉන් පසුව කොළඹ 07 වි‍‍ජේරාම මාවතේ පිහිටි වත්මන් අගවිනිසුරුතුමියගේ නිල නිවස ඉදිරිපිට අඛණ්ඩව දින තුනක සත්‍යග්‍රහයක් ආරම්භ කළෝය.වගකිවයුතු නිලධාරියෙක් පැමිණ මෙම ප්‍රශ්නය විසඳීම සඳහා ප්‍රකාශයක් ලබා දී සාධාරණයක් ඉටුවන තුරු මෙම සත්‍යග්‍රහය අත්නොහරින බවත් මෙය රජයට කඩේ යාමක් හෝ අතකොලුවක් ලෙස කටයුතු කිරීමක් නොව තැන්පත්කරුවන් ලෙස වූ අසාධාරණය පිළිබඳව නිවැරදි තොරතුරු දැන ගැනීමේ අයිතිය ජනතාව වෙත ලබාදීමක් යැයිද ගෝල්ඩන් කී තැන්පත්කරුවෝ පවසති.පිරිසිදු අධිකරණයක්, පිරිසිදු නීති ක්ෂේත්‍ර‍යක් මේ රටට ලබා දෙන්න යැයි බැගෑපත්ව ඉල්ලා සිටින එම තැන්පත්කරුවෝ ගරු අධිකරණය කෙරෙහි පවතින විශ්වාසය නැති නොකරන ලෙසද ජනාධිපතිතුමා ප්‍රමුඛ රජයෙන් ඉල්ලා සිටී‍.එමෙන්ම නීතිගරුක අගවිනිසුරුවරයෙක් පත්කරන ලෙස ඉල්ලා සිටින ඔවුහු මහ පාරක් ගානේ ඇවිද ඇවිද ගොස් හෝ මේ රටේ මහ සංඝරත්නය ප්‍රමුඛ සමස්ත ජනතාවත් ජාත්‍යන්තර ප්‍රජාවත් දැනුවත් කිරීමට ඕනෑම අවස්ථාවක සූදානම් යැයිද පවසති.මිනිස්සු මහමඟට වැටෙනතුරු මෙවැනි අහිංසක මිනිසුන්ගේ ජීවිත සමඟ ලංසු තැබීම කෙතරම් සාධාරණදැයි විමසන ගෝල්ඩන් කී තැන්පත්කරුවෝ ජනමාධ්‍ය මඟින් තමන්ගේ ප්‍රශ්නය යට යන්නට නොදී ලබාදෙන සහයෝගය පිළිබඳව තම කෘතඥතාවය පිරිනැමූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301094</link>
    <topic>පරීක්ෂණ අවසන් වනතුරු අනිවාර්ය නිවාඩු</topic>
    <author>සමන්මලී ප්‍රියශාන්ති</author>
    <content>කිසියම් රාජ්‍ය සේවකයකුට එරෙහිව දෝෂාභියෝගයක් ගෙනා විට එහි පරීක්ෂණ කටයුතු අවසන් වන තුරු අදාළ නිලධාරියා අනිවාර්ය නිවාඩු යැවීමට ඉදිරියේ දී නව නීතියක් සම්පාදනය විය යුතු බව ග්‍රාමිය කටයුතු පිළිබඳ ‍ජ්‍යෙෂ්ඨ ඇමැති ආතාවුද සෙනෙවිරත්න මහතා ප්‍රකාශ කළේය.එසේ නොමැති නිසා අද අගවිනිසුරුතුමිය මුලු ලෝකයේම ප්‍රජාතන්ත්‍රවාදයට අභියෝග කර තිබෙන බවද ඒ මහතා අවධාරණය කළේය.තේරීම් කාරක සභාවේ තීරණය අවලංගු කරන ලෙස අගවිනිසුරුවරිය කළ ඉල්ලීමට කීකරු වෙමින් අභියාචනාධිකරණයේ විනිසුරුවරුන් රීට් ආඥාවක් නිකුත් කර තිබෙන බවත් අගවිනිසුරුවරිය විසින් ම පත් කරන ලද විනිසුරු මණ්ඩලය මෙවැනි තීරණයක් ගැනීම නිසා අධිකරණයත් පාර්ලිමේන්තුවත් අතර දැඩි ගැටුමක් ඇති විය හැකි බවත් සෙනෙවිරත්න මහතා කීවේය.දෝෂාභියෝගයක් ක්‍රියාත්මක වන අවස්ථාවේ අදාළ නිලධාරියා අනිවාර්ය නිවාඩු යැවීමට අදාළ නීති ක්‍රියාත්මක වුවහොත් එම නිලධාරියාගෙන් පරීක්ෂණවලට එල්ල වන බලපෑම් අවම කර ගැනීමට අවස්ථාව ලැබෙන බවත් ඒ මහතා කීවේය.හෙතෙම මේ අදහස් පළ කළේ ග්‍රාමිය කටයුතු පිළිබඳ ජ්‍යෙෂ්ඨ ඇමැති කාර්යාලයේ දී ඊයේ (08) පැවැති මාධ්‍ය හමුවකදිය.එහිදි ඇමැතිවරයා පෙන්වා දුන්නේ උපරිමාධිකරණයේ හෝ අභියාචනාධිකරණයේ විනිසුරුවරුන් සම්බන්ධ ගැටලු විසඳීමට හෝ ඔවුන් සම්බන්ධ දුෂණ වංචා චෝදනා විමර්ශනය කිරීමට බලය ඇත්තේ පාර්ලිමේන්තුවට පමණක් බවත් පාර්ලිමේන්තුව ව්‍යවස්ථානුකූලව එම කටයුතු සිදු කරද්දී අගවිනිසුරුතුමියගේ බලපෑම මත කමිටු වාර්තාව අවලංගු කිරිමෙන් දෙපාර්ශවය අතර ගැටුමක් ඇති වන බවයි.අධිකරණ මෙන්ම ඒවායේ ක්‍රියාත්මක කළ යුතු නීති රීති සකස්කරන්නෙත් විනිසුරුවරයෙක් පත්කිරීම හා ඉවත් කිරීමට ක්‍රම සකස් කරන්නෙත් පාර්ලිමේන්තුව බව කී ඇමැතිවරයා පාර්ලිමේන්තුවේ ක්‍රියාත්මක වන්නේ ජනතා පරමාධිපත්‍යය බවත් කීවේය.‍සෙලාන් සමුහ ව්‍යාපාරයේ මුල්‍ය ආයතනයක් ජාතික ඉතිරි කිරී‍මේ බැංකුවට පවරා ගනිමින් විශාල වංචාවක් සිදු කර ඇති බවට චෝදනා කරමින් පාර්ලිමේන්තුවේදී එක්සත් ජාතික පක්ෂය හා ජනතා විමුක්ති පෙරමුණ විසින් අගවිනිසුරුවරියට එරෙහිව දෝෂාභියෝගයක් ගෙන ආ යුතු බව කියා සිටි බවත් ජනතා විමුක්ති පෙරමුණ මේ සම්බන්ධයෙන් අල්ලස් හෝ දුෂණ විමර්ශන කොමිසන් සභාවට පැමිණිලි කර තිබෙන බවත් ඒ මහතා කීවේය.විපක්ෂයේ කාර්යභාරය නිසි ලෙස වටහා ගනිමින් අගවිනිසුරුතුමියගේ දුෂණ, වංචා පිළිබඳව හෙළි කිරිම ගැන විපක්ෂයට ස්තුතිවන්ත විය යුතු බවත් පැවසීය.පාර්ලිමේන්තුවට නියෝග දීමට අධිකරණයකට තබා ජනාධිපතිවරයාටද බලයක් නැතැයි කී සෙනෙවිරත්න මහතා, මේ ගැටුම නිර්මාණය කරන අයගේ බලාපොරොත්තුව ආණ්ඩුව පෙරළීම යැයි ද අවධාරණය කළේය.මානව හිමිකම් කොමිසමට මේ ගැටුම ගෙන යාමට ඇතැමුන් මඟ බලාගෙන සිටින නමුත් අගවිනිසුරුතුමිගේ දුෂණ වංචා හා හොරකම් පිළිබදව සාධක ඇතිව කරුණු ඉදිරිපත් කළොත් ඇය අගවිනිසුරුවරිය ලෙස පත් කළේ ඇයි දැයි රටට ගැටලුවක් ඇති විය හැකි බවත් ඇමැතිවරයා ප්‍රකාශ කළේය.රටේ ඉහළම තනතුරුක් වන අගවිනිසුරු පදවිය දැරිය යුත්තේ නිර්මල, පිවිතුරු වංචා, දූෂණ වලින් තොර අවංක පුද්ගලයකු බව කී ඇමැතිවරයා අගවිනිසුරුවරිය දැන් කළ යුතු වන්නේ තනතුරුන් ඉල්ලා අස්වීම බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301095</link>
    <topic>දිවි නැඟුම පනත කඩිනමින් සම්මත කරන්නැයි සමෘද්ධි නිලධාරීහු උද්ඝෝෂණයක</topic>
    <author>ජයසිරි මුණසිංහ</author>
    <content>ශ්‍රී ලංකාවෙන් දිළිඳුකම තුරන් කිරීමට තිරසාරව මුල් පියවර තැබෙන දිවි නැඟුම පනත වහාම සම්මත කරන්නැයි රජයෙන් ඉල්ලා සිටිමින් විසිදහසකට අධික සමෘද්ධිලාභීහු හා සමෘද්ධි නිලධාරීහු ඊයේ (8) උදේ බත්තරමුල්ල සිට පාර්ලිමේන්තුව දක්වා ගොස් දැවැන්ත උද‍්ඝෝෂණයක නිරත වූහ.පාර්ලිමේන්තුව උත්තරීතරයි! පාර්ලිමේන්තු ක්‍රියාදාමය හරහා තුනෙන් දෙකක ඡන්දයකින් නව පනත සම්මත කරගන්න! ඔවුහු එක හඬින් ප්‍රකාශ කර සිටියහ.ජනාධිපතිතුමා රටට, ජනතාවට වැඩදායක ප්‍රගතිශීලී මාවතක් තෝරාගෙන තිබෙනවා. එහි මෙහෙයුම් ආර්ථික සංවර්ධන කටයුතු ඇමැති බැසිල් රාජපක්ෂ මහතා මහජනතාව නඟාසිටුවන නව පනත ඉක්මනින් සම්මත කර ගන්න! අපි ආණ්ඩුව සමග සිටිනවා! උද්ඝෝෂණයට එක්වූ වෘත්තීය සමිති හා සමෘද්ධිලාභීහු ප්‍රකාශ කර සිටියහ‍."රටට හෙටක්! අපට සෙතක්! ඇති කරවීමට ආණ්ඩුව ක්‍රියාත්මක කරන නව පනතට පුළුවන්කම ැබෙනවා. එය නැවැත්වීමට උත්සාහ දරන්නේ ජනතාවට ආදරය නැති අයයි.ඒ බව අපි‍ හොඳට දන්නවා යැයි ද උද්ඝෝෂණයට එක්වූවෝ පැවැසූහ. ශ්‍රී ලංකා සමෘද්ධි අධිකාරිය, දක්ෂිණ සංවර්ධන අධිකාරිය, උඩරට ගැමි පුනරුත්ථාපන අධිකාරිය, මෘද්ධි කොමසාරිස් ජනරාල් දෙපාර්තමේන්තුව, උඩරට ගැමි පුනරුත්ථාපන දෙපාර්තමේන්තුව කාබද්ධ කොට දිවි නැඟුම සංවර්ධන දෙපාර්තමේන්තුව ස්ථාපිත කැරේ.ඉන් මේ ආයතනවල සේවය කරන රාජ්‍ය නිලධාරීන් තිස් දහසකට ආර්ථික හා සාමාජීය ප්‍රතිලාභ හිමි වෙනවා. දිළිඳු පවුල් ලක්ෂ18කට සෙත සැලැසෙනවා.ආණ්ඩුව ගෙන යන වැඩපිළිවෙළ දිනවීම අපේ යුතුකමයි, වගකීමයි,උද්ඝෝෂණයට එක්වූ අය ප්‍රකාශ කළහ. මේ අවස්ථාවට සමෘද්ධි නිලධාරීන්, කෘෂි පර්යේෂණ නිලධාරීවරු ඇතුළු ඒ හා සම්බන්ධිත වෘත්තීය සමිති රැසක නියෝජිතයෝ සහ සමෘද්ධිලාභීහු විසි දහසකට අධික පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301096</link>
    <topic>අභියාචනාධිකරණ විනිසුරුඅනිල් කුලරත්නට තර්ජනය කළ අය සොයයි</topic>
    <author>සිරන්ජනි කුමාරි</author>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව ඉදිරිපත් කර ඇති දෝෂාභියෝගය සම්බන්ධයෙන් අභියාචනාධිකරණයේ විභාග වන නඩුවට පෙනි සිටින අභියාචනාධිකරණ විනිසුරු අනිල් කුලරත්න මහතාට දුරකථනයෙන් තර්ජනය කළ පුද්ගලයා අත්අඩංගුවට ගැනිම සදහා පරික්ෂණ පවත්වන බවට බොරැල්ල පොලිසිය ඊයේ (08) කොළඹ අතිරේක මහෙස්ත්‍රාත් ප්‍රහර්ශා රණසිංහ මහත්මිය වෙත වාර්තාවක් ඉදිරිපත් කරමින් සදහන් කළේය.මෙම ඇමතුම ලබා දුන් දුරකථන සම්බන්ධතාවය පිළිබඳ තොරතුරු බොරැල්ල පොලිසිය වෙත ලබාදෙන ලෙසට අධිකරණයෙන් නියෝගයක් නිකුත් කරන ලෙසට ද පොලිසිය ඊයේ (08) අධිකරණයෙන් ඉල්ලිමක් කළේය.ඉකුත් (06) වන දින සිය ජංගම දුරකථනය වෙත රාත්‍රි 9.20ට පමණ ඇමතුමක් දි නාදුනණ පුද්ගලයෙකු" අගවිනිසුරු ශිරාණි බණ්ඩාරනායක මහත්මියගේ නඩුව"යනුවෙන් පැවසු බවත් ඒ සමගම තමා ඇමතුම විසන්ධි කළ බවටත් පැමිණිල්ලේ සදහන් වේ.විනිසුරුවරයා‍ගේ දුරකථනයට 0119977033 දරණ අංකයෙන් මෙම ඇමතුම ලැබි ඇති බවට පොලිසිය කරුණු අනාවරණය කරගෙන ඇති අතර එකි දුරකථන අංකය අයත් කාටද ? කවර ප්‍රදේශයේද? ආදි කුළුණු විස්තර සම්බන්ධ සම්පිණ්ඩන වාර්තාවක් අදාළ දුරකථන සමාගම වෙතින් ලබා ගැනිමට ක්‍රියා කරන බවට පොලිසිය අධිකරණයට කරුණු වාර්තා කර තිබිණ.අදාළ කරුණු සළකා බැලු මහෙස්ත්‍රාත්වරිය ඇමතුම සම්බන්ධයෙන් සවිස්තර වාර්තාවක් බොරැල්ල පොලිසිය වෙත ලබාදෙන ලෙසට දුරකථන සමාගම වෙත නියෝගයක් ද නිකුත් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301098</link>
    <topic>පාර්ලිමේන්තුව-අධිකරණය අතරසටන් විරාමයක් ඇති කරන්න</topic>
    <author>ස්වර්ණා විජේකෝන්, චමීර ඇල්ලදෙණිය සහ මහින්ද අලුත්ගෙදර</author>
    <content>පාර්ලිමේන්තුව හා අධිකරණය අතර සටන් විරාමයක් ඇති කිරීමට මැදිහත් වන්නැයි විපක්ෂ නායක රනිල් වික්‍රමසිංහ මහතා පාර්ලිමේන්තුවේ දී කතානායක චමල් රාජපක්ෂ මහතාගෙන් ඊයේ (8) ඉල්ලීමක් කළේය.ව්‍යවස්ථාදායකය, පාර්ලිමේන්තුව හා අධිකරණය අතර ව්‍යවස්ථාමය අර්බුදයක් පැන නැඟී තිබෙන බවත්, එය රටට යහපත් තත්ත්වයක් නොවන බවත් පැවසූ විපක්ෂ නායකවරයා ඒ සඳහා කඩිනමින් මැදිහත් වන ලෙසද සඳහන් කළේය.අර්බුදය තවත් දුරදිඟ නොයා යුතු බව පෙන්වාදුන් වික්‍රමසිංහ මහතා විනිසුරුවන්, නීතීඥවරු සහ ජනමාධ්‍ය සමඟ සාකච්ඡාකර යම් එකඟතාවකට පැමිණිය යුතු බවද පැවසීය.විපක්ෂ නායකවරයා මේ බව සඳහන් කළේ පුවත්පත් දෙකක පළවූ ප්‍රවෘත්ති සම්බන්ධයෙන් වරප්‍රසාද ප්‍රශ්නයක් මතු කරමිනි.එහිදී වැඩිදුරටත් අදහස් දැක්වූ රනිල් වික්‍රමසිංහ මහතා, දෝෂාභියෝග වාර්තාව සම්බන්ධයෙන් අපේ මන්ත්‍රීවරුන්ට නොතීසි එවා තිබුණේ නැහැ.මෙය පාර්ලිමේන්තුව හා එහි බලතලවලට එරෙහිව ගෙනයන යම් ව්‍යාපාරයක කොටසක්. ඉංග්‍රීසි මාධ්‍යයන් මෙය සිදුකර තිබෙන්නේ. ශ්‍රේෂ්ඨාධිකරණ විනිසුරු අමරතුංග මහතා දුන් තීන්දුවට එරෙහිව යන්න අපිට බැහැ.අමරතුංග මහතාගේ තීන්දුව අපි පිළිගන්නේ නැහැ. තීරණය කුමක් වුවත් ඉදිරියට ක්‍රියාත්මක වීමට පුළුවන් බව රජයට කියනවා. එය ගැටුමක් බවට පත්විය හැක.කතානායක චමල් රාජපක්ෂ මහතා, මෙම ගැටලුව වරප්‍රසාද කමිටුව වෙත යොමු කොට අදාළ පාර්ශ්ව ගෙන්වා විභාග කරනවා යැයි ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n1301099</link>
    <topic>දෝෂාභියෝග චෝදනාවට ලක් වූ පිරිසඅධිකරණ භූමියේ පදිංචි වීමට සූදානමක්?</topic>
    <author/>
    <content>මෙරට උත්තරීතර ලියවිල්ල වන ආණ්ඩුක්‍රම ව්‍යවස්ථාව පවා නොතකා දෝෂාභියෝගය සම්බන්ධයෙන් අධිකරණය ලබා දුන් තීන්දුව බහුතර ජනතාව පිළිකුලින් හෙළා දකිති.ප්‍රජාතන්ත්‍රවාදයට නිගරු කරමින් පසුගිය ජනාධිපතිවරණයේ දී ෆොන්සේකා මහතා හෝටලයක පදිංචි වෙමින් ගෙන ගිය ක්‍රියාදාමය ම දෝෂාභියෝග චෝදනාවට සම්බන්ධ පිරිස අලුත්කඩේ අධිකරණ භූමිය යොදා ගනිමින් පදිංචි වීමට කටයුතු කරන බව දිනමිණට තොරතුරු හෙළි වෙමින් පවතී.යම් හෙයකින් එවැන්නක් සිදුවුණහොත් ඊට පිළිතුරු දීමට ද ජනතාව පෙළගැසෙමින් සිටින බවට තොරතුරු වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=n13010910</link>
    <topic>පක්ෂ නායක විශේෂරැස්වීමක් අද</topic>
    <author>ස්වර්ණා විජේකෝන්, චමීර ඇල්ලදෙණිය සහ මහින්ද අලුත්ගෙදර</author>
    <content>කතානායක චමල් රාජපක්ෂ මහතාගේ ප්‍රධානත්වයෙන් අද (9) දහවල් විශේෂ පක්ෂ නායක රැස්වීමක් පැවැත්වෙයි.විපක්ෂයේ මන්ත්‍රීවරුන්ගේ ඉල්ලීමකට අනුව මෙම විශේෂ රැස්වීමපැවැත්වෙන බව පාර්ලිමේන්තු ආරංචිමාර්ග සඳහන් කරයි.විපක්ෂ නායක රනිල් වික්‍රමසිංහ, විපක්ෂයේ ප්‍රධාන සංවිධායක ජෝන් අමරතුංග, ප්‍රජාතන්ත්‍රවාදී ජාතික සංධානයේ මන්ත්‍රීවරුන් වන අනුර දිසානායක, විජිත හේරත්, දෙමළ ජාතික සංධානයේ මාවේයි සේනාධිරාජා මහත්වරුන්ගේ අත්සනින් යුතුව කතානායකවරයා වෙත මෙම ඉල්ලීම කර තිබිණි.ඒ අනුව මෙම විශේෂ පක්ෂ නායක රැස්වීම පැවැත්වෙන බව වාර්තාවේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301091</link>
    <topic>වයඹ සංවර්ධන ව්‍යාපෘති රැසකටඅයවැයෙන් ලක්ෂ 200ක් වෙන් කරයි</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාතේ ග්‍රාමීය මාර්ග 40ක් සංවර්ධනය කිරීම , පානීය ජල ව්‍යාපෘති 20ක් හා ග්‍රාමීය පුස්තකාල 22ක් මේ වසරේ ආරම්භ කිරීමට සැලසුම්කොට ඇතැයි වයඹ ප්‍රධාන ඇමැති අතුල විජේසිංහ මහතා සඳහන් කරයි.මේ සඳහා රුපියල් මිලියන 20ක් පළාත් සභා අයවැයෙන් වෙන් කැරේ.මහින්ද චින්තන සංවර්ධන ප්‍රතිපත්තියට සමගාමීව වයඹ ග්‍රාමීය ජනතාව සතු ශක්තිය ළමා කුසලතා සහ සම්පත් පදනම් කර ගනිමින් ඔවුනගේ ජීවන තත්ත්වය උසස් කිරීමට හා සතුටින් පිරි පවුල් නිර්මාණය කිරීම පෙරදැරි කරගෙන මෙම වැඩසටහන් ක්‍රියාත්මක කර තිබේ.ප්‍රජා ජල ව්‍යාපෘති 38ක් හා ග්‍රාමීය පුස්තකාල 11ක් ආරම්භ කර ඇතැයිද ප්‍රධාන ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301092</link>
    <topic>නව වසරට සෙත්පතා පින්කම්</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>උදා වූ නව වසරට හා ජනාධිපතිතුමා ඇතුළු රජයට පොලිසිය හා ත්‍රිවිධ හමුදාවටත් රටවාසී ජනතාවටත් සෙත්පතා විශේෂ ආශිර්වාද මහා පින්කමක් කඳුබොඩ විවේකාරාමය හා උතුරු කළුතර අශෝකාරාමය යන විහාරස්ථානවලදී එම විහාරාධිපති පරකඩුවේ සරණංකර හිමියන්ගේ අනුශාසකත්වයෙන් පැවැත්විණි.එහිදී කිරි අම්මාවරු 350ක් සඳහා කිරි ආහාර දානයක්ද, ගවයන් හත්දෙනකුට අභය දානය දීම හා කූඩුකර ඇති පක්ෂීන් මුදාහැරීම තිරිසන්ගත සතුන් සඳහා දානය ලබාදීමද විශේෂ දේව පූජාවක් හා ජයපිරිත් දේශනයක්ද පැවැත්විණි.වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන ,ආපදා කටයුතු නියෝජ්‍ය ඇමැති ඩුලිප් විජේසේකර, ජ්‍යෙෂ්ඨ නියෝජ්‍ය පොලිස්පති එස්.එම්. වික්‍රමසිංහ යන මහතාවරුන්ගේ ප්‍රධානත්වයෙන් පැවැති මෙම පින්කම් වෙනුවෙන් විශාල ජනතා සහභාගීත්වයක් හා ශ්‍රී ලංකා පොලිසියේ සුවිශේෂ දායකත්වයක්ද ලැබිණි.මෙහිදී අනුශාසනාවක් කළ කඳුබොඩ විවේකාරාමය හා උතුරු කළුතර අශෝකාරාමාධිපති පරකඩුවේ සරණංකර හිමියන් මෙසේ කීහ.නොයෙක් කම්කටොළු අභියෝග මැද වසර තිහක ත්‍රස්තවාදය අවසන්කර මේ රට වේගවත්ව සංවර්ධනය කරා ජනාධිපතිතුමා මෙහෙයවන බව අපට පෙනෙනවා.රටට ආදරය කරන ජනතාවට ආදරය කරන රට මෙහෙයවන නායකයෙක් අපට ලැබී තිබෙනවා. ඒ නිසයි එතුමන් මූලික කරගෙන රටට ජනතාවට සෙත්පතා මේ පින්කම සංවිධානය කෙළේ, මේ වකවානුවේ අපි පරිස්සම් විය යුතුයි. විපත්තියක් සිදු වූ පසු කනගාටු වී පලක් නැහැ. වෙන්න කලින් වළක්වාගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301093</link>
    <topic>මැහිමුල්ල දේවාල පාරට‘කොන්ක්‍රීට්’</topic>
    <author>නාගොඩ විශේෂඑන්.විජේරත්න</author>
    <content>“එක ගමකට එක වැඩක්” වැඩසටහන යටතේ ගම නැඟුම හා සමගාමීව කොන්ක්‍රීට් අතුරා සංවර්ධනය කළ මැහිමුල්ල - දේවාල පාර සඳහා බස්නාහිර පළාත් සභා මන්ත්‍රී සුමිත්ලාල් මැන්ඩිස් මහතා සිය මන්ත්‍රී ප්‍රතිපාදන යටතේ රුපියල් 98000ක් ලබාදී තිබූ අතර රුපියල් 24500ක ප්‍රජා දායකත්වයක් ද ඊට අයත්විය.ධීවර හා ජලජ සම්පත් සංවර්ධන ඇමැති හා බේරුවල ශ්‍රී.ලං.නි.පක්ෂ සංවිධායක වෛද්‍ය රාජිත සේනාරත්න මහතාගේ නිර්දේශය මත ක්‍රියාවට නැංවී ඇති මෙම මාර්ග සංවර්ධන ව්‍යාපෘතිය බේරුවල ප්‍රා. සභා උප සභාපති කුස්මන් සිල්වා මහතාගේ යෝජනාවක් පරිදි සිදු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301094</link>
    <topic>ප්‍රජා සත්කාරක වැඩසටහනක් වේල්ගම දී</topic>
    <author>මල්වාන සමූහ මහානාම විතානගේ</author>
    <content>වේල්ගම සුබසාධක හා මරණාධාර සමිතිය මගින් අටවැනි වරටත් සංවිධානය කරන ලද ප්‍රජා සත්කාර සේවා වැඩසටහනේ පසුගියදා වේල්ගම සායන ශාලාවේ දී පවත්වනු ලැබීය.මෙහිදී ප්‍රදේ්ශයේ පාසල් සිසු දරු දැරියන් 119 දෙනකුට නව පාසල් වාරය සඳහා අභ්‍යාස පොත් පිරිනැමීම උපාසක උපාසිකාවන් 100 දෙනකුට සිල් රෙදි පිරිනැමීම, පවුල් 120කට වියළි ආහාර ද්‍රව්‍ය පිරිනැමීම හා පසුගිය දිනවල ගංවතුරින් අවතැන් වූ පවුල් 31කට ද්‍රව්‍යමය ආධාර පිරිනැමීම ඇතුළු ප්‍රජා සත්කාර රැසක්ම සිදු කෙරිණි.මේ සඳහා සරණ පදනම, ශ්‍රී ලංකා රතු කුරු සංගමයේ ගම්පහ දිස්ත්‍රික් ශාඛාව, හවෙල් පෞද්ගලික ආයතනය හා ව්‍යාපාරික ප්‍රජාවේ ද අනුග්‍රහය ලැබී තිබිණි.තවද ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහතාගේ (එජනිස) ප්‍රතිපාදන යටතේ වේල්ගම කනිටු විදුහලට පිවිසෙන පාසල් මාවත කොන්ක්‍රිට් කර දී එම සමිතියට ප්ලාස්ටික් පුටු 20ක් ද මෙදින ලබා දුන්හ.මෙය සුබසාධක සමිතියේ සභාපති ලක්ෂ්මන් පෙරේරා මහතාගේ ඉල්ලීමක ප්‍රතිඵලයෙකි.මේ අවස්ථාවට දොම්පේ තපෝවන සේනාසනාරාමාධිපති වාරියපොල ජනානන්ද නාහිමියෝ ද සරණ පදනමේ සභාපති ජී. එල්. ආරියපාල, ලේකම් ඒ. මුතුගම, ශශ්‍රී ලංකා රතුකුරුස සංගමයේ ගම්පහ දිස්ත්‍රික් ශාඛාවේ සභාපති ඇන්ටන් වික්ටෝරියා, ලේකම් නන්දකුමාර පෙරේරා, විධායක නිලධාරී රුවන් අභයවර්ධන, දොම්පේ පොලිසියේ පොලිස් පරීක්ෂක එච්. චින්තක හා රුවන් රණතුංග පාර්ලිමේන්තු මන්ත්‍රීවරයා ගේ ලේකම් රුක්ෂාන් යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301095</link>
    <topic>කළුතර බෝම්බුවල කඳු මුදුනේඅඩි සියයක බුදු පිළිමයක්</topic>
    <author>මතුගම මධ්‍යම – නිමල් වීරසේන</author>
    <content>කළුතර - බෝම්බුවල - කඳු මුදුනේ අඩි සියයකට වඩා උස බුද්ධ ප්‍රතිමාවක් ඉදිකිරීමට බෝම්බුවල – ප්‍රදේශවාසීහු සැලසුම් සකස්කරමින් සිටිති.මුහුදු මට්ටමේ සිට අඩි 520ක් උසින් පිහිටි ස්ථානයක් වන බෝම්බුවල කඳු මුදුනේ රජයේ ඉඩමක් මේ කාර්ය සඳහා මේ වනවිට අදාළ බලධාරීන්ගෙන් අවසර ඉල්ලා ඇතැයි මෙම මහඟු ක්‍රියාව මෙහෙයවන බෝම්බුවල සත්සිළු තරුණ සංවිධානයේ සභාපති “ටී රංග“ මහතා පැවැසීය.රුපියල් මිලියන හතළිහක් මේ සඳහා වැය කිරීමට ඇස්තමේන්තු කර ඇති අතර, ග්‍රාමසේවා වසම් හයක් නියෝජනය වන බෝම්බුවල ප්‍රදේශවාසීන්ගේ පරිත්‍යාග මුදල් ඒ සඳහා වැඩි වශයෙන් භාවිතා කිරීමට සැලසුම් කර ඇතැයිද මෙම යෝජිත බුද්ධ ප්‍රතිමාව ඉදිකිරීමේ අවසන් කටයුතු සඳහා දෙස් විදෙස් සංචාරකයන්ගේ ආධාර හා පරිත්‍යාග ලබා ගැනීමටද හැකි වෙනු ඇතැයි ද ඒ මහතා වැඩිදුරටත් පැවැසීය.මෙහි මූලාරම්භක අවස්ථාව වශයෙන් වූ කඳු මුදුනේ බුද්ධ ප්‍රතිමා වහන්සේ ඉදිකිරීම සංකේතවත් කරමින් බෞද්ධ ධජය එම ස්ථානයේ ස්ථාපනය කිරීම පසුගියදා සිදු කෙරුණු අතර එම බෞද්ධ ධජය හා සමඟින් අනු රූ බුද්ධ ප්‍රතිමා වහන්සේ මහත් හරසරින් යුතුව කඳු මුදුනට වැඩම කරවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301096</link>
    <topic>මුඩු ඉඩම්වල නවීන තාක්ෂණයෙන්පොල් වගා කිරීමේ වැඩසටහනක්</topic>
    <author>කුරුණෑගල මධ්‍යම විශේෂ – ආරියපාල වංශතිලක</author>
    <content>ඊශ්‍රායල් තාක්ෂණය උපයෝගී කරගනිමින් ශ්‍රී ලංකාවේ පොල් ඵලදායිතාව නංවාලීමට වගාකරුවන්ට කළමනාකරණය පිළිබඳ අවබෝධය ලබාදීමේ වැඩසටහනක් ඉන්දියානු සංචාරක වයඹ කර්මාන්ත සේවා කාර්යාංශය විසින් ආරම්භ කොට ඇත.ඉන්දියාවේ වර්ෂාව ඉතාම අඩු තමිල්නාඩු ප්‍රාන්තයේ පවා ඉතාම සාර්ථක ලෙස පොල් වගාව සිදුවෙන අතර එක පොල් ගසකින් ලංකාවට වඩා තුන් ගුණයකින් ඵලදාව ලබා ගත හැකි බැව් වයඹ කර්මාන්ත සේවා කාර්යාංශය පවසයි.ආර්ථික හා සමාජයීය අවශ්‍යතාවන් සඳහා පොල් ඉඩම් කට්ටි කර විකිණීම සඳහා තහනම් නියෝග පැනවීම ප්‍රායෝගික නොවන බවත් පොල් නිෂ්පාදනය ඉහළ නැංවීමට කළ යුතු එකම පිළියම් වගා නොකර ඇති හිස් ඉඩම් වගා කිරීම බවත් කර්මාන්ත සේවා කාර්යාංශය පවසයි.2010 ඉන්දු ලංකා සංචාරයේදී ලබා ගත් අත්දැකීමක් විස්තර කළ නීලකාන්ත වන්නිනායක මහතා බිංදු ජලවහන පද්ධති මඟින් ඉතාමත් සාර්ථක ලෙස පොල් වගා කරන ප්‍රදේශ නැරඹීමට හැකිවූ බවත් මේ ක්‍රමය ඉතාමත් සරල ලෙස හා අඩු වියදමින් සිදුකළ හැකි බවත් ජලවහන පද්ධති පිළිබඳව අවබෝධයක් මේ සංචාරය හරහා ලබාදිය හැකි බවත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301097</link>
    <topic>රෙජි රණතුංග ගුණ සමරා ශිෂ්‍යත්වය සමත් 2230කට තිළිණ</topic>
    <author>ගම්පහ සංචාරක මිනුවන්ගොඩ සමූහ</author>
    <content>මිනුවන්ගොඩ සහ ගම්පහ අධ්‍යාපන කලාපවල 5 වසර ශිෂ්‍යත්ව විභාගය සමත් සිසුන් 2230කට තිළිණ සහ සහතිකපත්‍ර ප්‍රදානය කිිරීමේ උත්සවයක් පසුගියදා මිනුවන්ගොඩ නගර සභා සතිපොළ භූ®මියේදී පැවැත්විණි. එම අවස්ථාවට සහභාගි වූ බස්නාහිර පළාත් ප්‍රධාන ඇමැති ප්‍රසන්න රණතුංග මහතා මෙසේ කීවේය.දිවංගත මගේ පියා ඇරඹූ රෙජි රණතුංග ශිෂ්‍යත්ව පදනම අද වන විට ගම්පහ දිස්ත්‍රිත්කයේම පුළුල් ලෙස ක්‍රියාත්මක කරනවා. මෙය අනාගත දරු පරපුරේ “නැණ පහණ” දැල්වීමට කරන ආයෝජනයක් යැයිද කීය. දරුවන්ට මෙයින් හොඳ උත්තේජනයක් ලැබෙනවා.මගේ පියා ගෙනා, වැඩපිළිවෙළ අපි දිගටම ගෙනයනවා. මගේ පියාගේ බලාපොරොත්තු වුවේ අධ්‍යාපනය ලබන සියලු දරු දැරියන් සවිබලගන්වීමයි.මේ වැඩපිළිවෙළට අනුගතවෙමින් මිනුවන්ගොඩ ජාපාලවත්ත ප්‍රදේශයේ රෙජි රණතුංග ආදර්ශ ප්‍රාථමික විද්‍යාලයන්ද , ආරම්භ කළ එහි සිසුන් 200කට ඉඩකඩ පහසුකම් ලැබෙනවා.නැදගමුවේ විජය මෛත්‍රි නාහිමිප්‍රධාන ඇමැතිවරයා උපන් දිනය සමරන දිනයේම ,පියා ඇරඹූ පාසල් දරුවන්ට, ශිෂ්‍යත්ව සමතුන්ට, තිළිණ ප්‍රදානය කිරීමේ උත්සවයද පවත්වා වටිනා ආදර්ශයක්දී තිබෙනවා.මිනුවන්ගොඩ දිසාවේ නවෝදය ඇති කළේ රෙජිරණතුංග මහතායි. එම වැඩපිළිවෙළට අනුගතවෙමින් ප්‍රසන්න රණතුංග මහතා පියා ගෙන ගිය වැඩපිළිවෙළ ඉතා සාර්ථකව ක්‍රියාත්මක කරනවා.පාර්ලිමේන්තු මන්ත්‍රී රුවන් රණතුංග මහතාමේ පාසැල් දරුවන්ට තිළිණ සහ සහතිකපත්‍ර ප්‍රදානය 12 වැනි වතාවටයි අද පවත්වන්නේ. අපේ අරමුණ කොළඹ වැනි ප්‍රදේශයන්හි ඇති උසස් විද්‍යාල මට්ටමට සෑම දිස්ත්‍රික්කයකම විශිෂ්ට පාසල් බිහිකිරීමයි. ජනාධිපතිතුමාගේ අරමුණද එයයි.බස්නාහිර පළාත් සභාවේ ප්‍රධාන ලේකම් ජයන්ති විජේතුංග මහත්මිය ද අදහස් දැක්වූවාය. බස්නාහිර පළාත් සභා මන්ත්‍රී ලයනල් ජයසිංහ, මිනුවන්ගොඩ ප්‍රාදේශීය සභාපති, මිනුවන්ගොඩ නගරාධිපති, ඇªතළු මන්ත්‍රීවරු , අධ්‍යාපනය නිලධාරීන් විදුහල්පතිවරු සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=r1301098</link>
    <topic>කළුතර කළමුල්ල අනාරක්ෂිතදුම්රිය හරස් මඟට ගේට්ටුවක් ඕනෑ</topic>
    <author>නාගොඩ විශේෂ – එන්. විජේරත්න</author>
    <content>කළුතර – කළමුල්ල ප්‍රදේශයේ පිහිටි අනාරක්ෂිත දුම්රිය හරස් මාර්ගයයි මේ.කළුතර – කළමුල්ල ශාන්ත අන්තෝනි මාර්ගය මුහුදුබඩ දුම්රිය මාර්ගය හරහා වැටී ඇති මේ ස්ථානය ඉතා අනාරක්ෂිතය.වාහන හා ජනතාව මේ මාර්ගය ඔස්සේ වෙරළ දෙසට හා කළමුල්ල ශාන්ත සෙබස්තියන් මාර්ගය දක්වා ගමන් කිරීම සිදුවේ.‍ෙම් ස්ථානය පිළිබඳ අදාළ වගකිවයුත්තන්ගේ අවධානය යොමුවිය යුතුව ඇති බව කළුතර ප්‍රා.සභා මන්ත්‍රී එස්. ඒ. ද සිල්වා මහතා ප්‍රදේශවාසීහූ පවසති.මේ ස්ථානය උස්ව පිහිටීමත් දුම්රිය මාර්ගය වංගු සහිත වීමත් අනතුරු දායක බව ඔවුහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301091</link>
    <topic>ක්‍රිකට් ඒකාධිකාරය අවසන්!</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ ජ්‍යෙෂ්ඨ ක්‍රීඩකයන්ගේ ඒකාධිකාරය බිඳ දමා නවක දක්ෂ ක්‍රීඩකයන්ට ඉදිරියට පැමිණිය හැකි නව සංස්කෘතියක් ගොඩනඟන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.'දිනමිණ'ට විශේෂ ප්‍රකාශයක් කළ ඒ මහතා පැවැසුවේ වසර 2015දී පැවැත්වෙන ලෝක කුසලාන ක්‍රිකට් තරගාවලිය ඉලක්ක කර ප්‍රබල වෙනස්කම් රැසක් සිදුකරන බවයි.දැන් ඔස්ට්‍රේලියාවේ ක්‍රියාත්මක ශ්‍රී ලංකා ක්‍රිකට් සංචාරයෙන් අනතුරුව කඩිනම් වෙනසකට ක්‍රිකට් ක්‍රීඩාව ලක්කළ යුතු බව ක්‍රීඩා ඇමැතිවරයා අවධාරණය කළේය.ශ්‍රී ලංකා ක්‍රිකට් ක්‍රීඩකයන් කණ්ඩායම් තුනකට වර්ග කොට නායකයන් තිදෙනෙකු හෝ නායකයන් දෙදෙනකු පත් කිරීම සිදු කෙ‍රේ. එමෙන්ම දැනට සිටින ක්‍රිකට් තේරීම් කමිටු සාමාජික සංඛ්‍යාව තුනේ සිට 5ක් හෝ ඊට වැඩි ගණනකින් ඉහළ දැමීම සිදු වේ.ක්‍රිකට් කළමනාකාරිත්වයට හා පරිපාලනයට සම්බන්ධ ප්‍රධාන තනතුරු 2ක් වෙනස් කිරීමටද ක්‍රීඩා ඇමැති මහින්දානන්ද අලුත්ගමගේ මහතා තීරණය කොට ඇත. එමගින් ක්‍රිකට් කණ්ඩායමේ හා ක්‍රිකට් ආයතනය තුළ වෙනසක් අපේක්ෂා කෙරේ.නවක ක්‍රීඩකයන්ට ශ්‍රී ලංකා ක්‍රිකට් පිලේ ස්ථාන තහවුරු කළ යුතු හෙයින් ඒ සඳහා විනිවිද පෙනෙන ක්‍රමවේදයක අවශ්‍යතාව ද ක්‍රීඩා ඇමැතිවරයා‍ගේ අවධානයට ලක්ව ඇත. ක්‍රීඩා සමාජ හා පළාත් මට්‍ටමෙන් දක්ෂතා දක්වන ක්‍රීඩකයන් කෙරෙහි විශේෂ අවධානය යොමු කිරීම නව සැලසුමේ ප්‍රධාන අංගයකි.ශ්‍රී ලංකා ක්‍රිකට් ආයතනය ලබන ආදායමෙන් සියයට අනුවක්ම වැටුප් හා වේතන සඳහාත් ක්‍රීඩා සමාජවලටත් බෙදී යන බව පෙන්වා දෙන ඇමැතිවරයා පවස‍න්නේ යටිතල පහසුකම් දියුණු කිරීම මුලුමනින්ම අඩාලව ඇති බවයි. එය ක්‍රිකට් ක්‍රීඩාවේ දියුණුවට බාධාවක් බව හඳුනාගෙන ඇත.ඇතැම් පිරිස් ඡන්ද ලබාගැනීමේ අරමුණින් ක්‍රීඩා සමාජවලට මුදල් බෙදාහැරීමට ප්‍රමුඛතාව ලබාදී ඇතැයි ද අලුත්ගමගේ මහතා පැවැසීය. මේ වසරේදී ක්‍රිකට් යටිතල පහසුකම් සංවර්ධනයට අවධානය යොමු කළ යුතු බවද හෙතෙම පෙන්වා දෙයි.ශ්‍රී ලංකා ක්‍රිකට් පිල එක්දින ලෝක තරගාවලි හතරකදීම පිට පිට සිවුවතාවක් අනුශූරයන් බවට පත්වු අතර පසුගිය වසරේ සහභාගීවු ටෙස්ට් තරග 16කින් හතක් පරාජයට පත්විය. ටෙස්ට් තරග 5ක් ජය පරාජයෙන් තොරව නිමා කළ ශ්‍රී ලංකා පිල තරග 4කින් ජය වාර්තා කළේය. අවසන් ටෙස්ට් තරග 4ම පරාජයට පත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301092</link>
    <topic>ජාතික පැරා ක්‍රීඩා වසර 5කට පසුව යළිත්</topic>
    <author>ෆවුස් මොහොමඩ්</author>
    <content>ආබාධිතවූවන්ගේ ක්‍රීඩා කෞශල්‍යයන් ඔප් නැංවීමේ අරමුණින් යුතුව ‍ජාතික පැරාලිම්පික් කමිටුව සංවිධානය කරන ජාතික පැරා ක්‍රීඩා උළෙල පෙබරවාරි මස 21වැනිදා සිට 23වැනි දින දක්වා සුගතදාස ක්‍රීඩාංගණයේදී පැවැත්වේ.මෙවර තරගාවලිය පවත්වනු ලබන්නේ වසර 6කට පසුව වීම විශේෂ සිදුවීමකි. එවකට රටේ තිබූ අයහපත් වාතාවරණයත්, එවැනි පසුබිමකදී අනුග්‍රාහකයන් සොයාගැනීමට ඇති දුෂ්කරතාවත් හේතුවෙන් 2006 වසරෙන් පසුව මේ ක්‍රීඩා උළෙල නොපැවැත්විණි.එහෙත් පසුගිය කාල පරිච්ඡේදයේ දී අන්තර් ජාතික ආබාධිතවූවන්ගේ ක්‍රීඩා තරග සඳහා සහභාගිවීමට මෙරට ආබාධිත ක්‍රීඩක ක්‍රීඩිකාවන්ට අවස්ථාව උදාවූ අතර එහි ස්වර්ණමය සංධිස්ථානය සටහන් කරමින් පසුගිය ලන්ඩන් පැරාලිම්පික් ක්‍රීඩා උළෙලේ මීටර් 400 තරග ඉසව්වේ (ටී.46) ලෝකඩ පදක්කම දිනාගැනිමට යුද හමුදා සිංහ රෙජිමේන්තුවේ ප්‍රදීප් සංජය සමත්විය.මෙවර ජාතික පැරා ක්‍රීඩා උළෙලට ත්‍රිවිධ හමුදාවෙන් ද විවිධ ක්‍රීඩා සමාජ නියෝජනය කරමින් ද ආබාධිත ක්‍රීඩක ක්‍රීඩකයන් 1200කට ආසන්න සංඛ්‍යාවක් සහභාගි වෙති. ඊට පුණරුත්තාපනය වූ ද්‍රවිඩ තරුණ තරුණියන් ද ඇතුලත් වෙති. මෙවර ක්‍රීඩා උළෙලට තරග ඉසව් 15ක් ඇතුලත් වන අතර එහි බැඩ්මින්ටන් සහ සිටගෙන ක්‍රීඩා කිරීමේ වොලිබෝල් කණ්ඩායම් තරග ඉසව් මේ වනවිටත් නිමාවට පත්වී තිබේ.ක්‍රීඩා උළෙලට ඇතුලත් දෘශ්‍යාබාධිත ක්‍රිකට්, පාපැදි, රෝද පුටු මැරතන්, වෙරළ ‍වොලිබෝල්, රෝද පුටු ටෙනිස්, පිහිනුම්, වායු රයිෆල් වෙඩි තැබීම, සවි එසැවීම, මේස පන්දු, දුනු විදීම, රෝද පුටු බාස්කට්බෝල් සහ වාඩි වී ක්‍රීඩා කිරීමේ වොලිබෝල් තරග ඉසව් ඉදිරි‍යේ දී පැවැත්වීමට නියමිතය. අනතුරුව පෙබරවාරි මස 21වැනිදා පැරා ක්‍රීඩා උළෙලේ මලල ක්‍රීඩා තරග ඉසව් ආරම්භ කෙරේ.ජාතික පැරා ක්‍රීඩා උළෙ‍ල මේ වසරේ ජූලි මාසයේ ප්‍රංශයේ පැවැත්වෙන ලෝක ශූරතා පැරා මලල ක්‍රීඩා තරගාවලියට ජාතික සංචිතය තෝරා ගැනීමේ තරගාවලියක් ලෙසත්, මේ වසරේ නොවැම්බර් මාසයේ මැලේසියාවේ පැවැත්වීමට නියමිත ආබාධිතවූවන්ගේ ආසියානු කනිෂ්ඨ ක්‍රීඩා තරගාවලිය සඳහා ක්‍රීඩක ක්‍රීඩිකාවන්ගේ සංචිතය තෝරාගැනීමේ තරගාවලියක් ලෙසත් අතිශය වැදගත් බව ‍ජාතික පැරා ක්‍රීඩා උළෙල සම්බන්ධව ඊයේ (8) කොල්ලුපිටිය‍ තරුණ ක්‍රිස්තියානි කාන්තා සංගම් ශාලාවේ පැවැති මාධ්‍ය හමුවේදී ජාතික පැරාලිම්පික් කමිටුවේ සභාපති බ්‍රිගේඩියර් රජීව වික්‍රමසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301093</link>
    <topic>ශ්‍රී ලංකා වොලිබෝල් ප්‍රවීණයන්ගේ තොරතුරු ඉල්ලයි</topic>
    <author/>
    <content>ශ්‍රී ලංකාවේ ජාතික ක්‍රීඩාව වන වොලිබෝල් ක්‍රීඩාවේ සුවිශේෂී මතක සටහන් ඇතුළත් “වොලිබෝල් ඉතිහාසය” ග්‍රන්ථය ලගදීම එළි දක්වන බව වොලිබෝල් සම්මේලන ලේකම් සුසිල් රණසිංහ මහතා පවසයි.එම ග්‍රන්ථ‍ය දොරට වඩින දින විශේෂ උත්සවයක් පවත්වා මෙරට වොලිබෝල් උන්නතියට දායකවු පැරණි ක්‍රීඩකයන්ට උපහාර පිදීමට සුදානම් වෙයි.වසර 1955 සිට 1991 ශ්‍රී ලංකාවේ පැවැති දකුණු ආසියානු ක්‍රීඩා උලෙළ දක්වා ශ්‍රී ලංකාව නියෝජනය කළ ක්‍රීඩක ක්‍රීඩිකාවන් ලිපිනය, දුරකථන අංකය හා ඊමේල්-ෆැක්ස් අංක ඇතුළත් තොරතුරු ලබාදෙන ලෙස රණසිංහ මහතා ඉල්ලීම් කරයි.මේ මස 13වැනි දිනට පෙර ප්‍රධාන ලේකම් ශ්‍රී ලංකා වොලිබෝල් සම්මේලනය, අමාත්‍ය කාර්යාලය, විදේශ සේවා නියුක්ති කාර්යාංශය 234 ඩෙන්සිල් ‍කොබ්බෑකඩුව මාවත කොස්වත්ත බත්තරමුල්ල යන ලිපිනයට තොරතුරු යොමු කළ යුතුවේ. වැඩි විස්තර 0777 280397 දුරකථනයෙන් ද ලබාගත හැක‍..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301094</link>
    <topic>2012 රන් සම්මානයලයනල් මෙසීට</topic>
    <author/>
    <content>ආර්ජන්ටිනාවේ සුපිරි පාපන්දු තරුව වන ලයනල් මෙසී 2012 වසරේ ලොව දක්ෂතම පාපන්දු ක්‍රීඩකයාට හිමි රන් සම්මානය දිනා ගත්තේය.ගෙවී ගිය වසරේදී ආර්ජන්ටිනාව හා ‍බාසිලෝනා පාපන්දු කණ්ඩායම්වලට ක්‍රීඩා කරමින් ගෝල් 91ක් රැස්කළ ලයනල් මෙසී ලොව දක්ෂතම ක්‍රීඩකයාට හිමි සම්මානය පිට පිට සිවුවැනි වතාවටත් හිමිකර ගත්තේය.මෙයට පෙර තුන්වතාවක් මේ සම්මානය දිනා ගැනීමට ප්‍රංශයේ සිනැඩින් සිඩෑන් හා බ්‍රසීලයේ රොනල්ඩෝ සමත්ව සිටියහ.විසිපස් හැවිරිදි මෙසී ඉදිරිපෙළ ක්‍රීඩකයෙකු ලෙස දැක්වු දක්ෂතා මත 41.60ක ප්‍රතිශතයක් ලැබු අතර ඔහු සමග ‍මේ සම්මේලනයට තරග කළ පෘතුගාලයේ රොනල්ඩෝ 23.68ක්ද, ස්පාඤ්ඤයේ ඇන්ඩාස් ඉනෙස්ටා 10.91ක ප්‍රතිශතයක්ද ලැබුහ.ලොව හොඳම පාපන්දු ක්‍රීඩකයා තේරීම සඳහා පාපන්දු පුහුණුකරුවන්, නායකයන් හා ආරාධිත මාධ්‍යවේදීන් කිහිපදෙනෙකුට අවස්ථාව හිමි විය.ලොව හොඳම පාපන්දු ක්‍රීඩකයන්ට වර්ණ ප්‍රදානය කිරීමේ රාත්‍රිය පෙ‍රේදා සුරිච් හිදී ලෝක පාපන්දු සම්මේලනයේ මෙහෙයවීමෙන් පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301095</link>
    <topic>ශ්‍රී ලංකා රගර් සංචිතයට 58ක්</topic>
    <author>ෆවුස් මොහොමඩ්</author>
    <content>මේ වසරේ පැවැත්වෙන ආසියා ෆයිව් නේෂන්ස් පළමු කොටසේ රගර් තරගාවලිය ඉලක්ක කරගනිමින් ක්‍රීඩකයන් 58දෙනකුගෙන් යුත් ශ්‍රී ලංකා සංචිතය නම් කර තිබේ.ශ්‍රී ලංකාව සමග කසකස්තානය, තායිලන්තය සහ චීන තායිපේ කණ්ඩායම තරග වදින මේ තරගාවලිය ලබන අප්‍රේල් මස 6වැනිදා සිට 14වැනිදා දක්වා පැවැත්වීමට නියමිතය. මෙහි සත්කාරකත්වය ලබාගැනීමට සෙසු රටවල් සමග ශ්‍රී ලංකාව ද තරග වදියි.ශ්‍රී ලංකා සංචිතය- ප්‍රොප් ෆෝර්වඩ්-හෙන්රි ටෙරන්ස් (හැව්ලොක්ස්), දුෂ්මන්ත ප්‍රියදර්ශන (හැව්ලොක්ස්), කිෂෝර් ජෙහාන් (මහනුවර) නිශාන්ත කොතලාවල (යුද), සත්‍යා රණතුංග (නාවික), එරංග ස්වර්ණතිලක (නාවික), ඩෙස්මන්ඩ් විල්සන් (අප්කන්ට්‍රි), දිමිත්‍රි විජේතුංග (සී.ආර්).හුකර්-නාමල් රාජපක්ෂ (නාවික), උචිත ජයසූරිය (අප්කන්ට්‍රි), අශෝක ජයලාල් (යුද), අනුරංග වල්පොල (මහනුවර), ලොක් ‍ෆෝර්වඩ්-රොමේෂ් ආචාරිගේ (පොලිසිය), දිනේෂ් සංජීව (මහනුවර), හසිත පෙරේරා (අප්කන්ට්‍රි), ෂෙනාල් ඩයස් (හැව්ලොක්ස්), රන්දික අල්විස් (ත්‍රිත්ව), සජිත් සාරංග (අප් කන්ට්‍රි), කළණ අමරසිංහ (නාවික), ජේසන් දිසානායක (විද්‍යාර්ථ), තර්ඩ් රෝ-සුදර්ශන මුතුතන්ත්‍රි (හැව්ලොක්ස්), ඩිරාන් වර්ණකුලසූරිය (හැව්ලොක්ස්), යෝෂිත රාජපක්ෂ (නාවික), ෂෝන් විජේසිංහ (මහනුවර), හේෂාන් කල්හාර (මහනුවර), සයුරු ඇන්තනී (නාවික), ‍ෂැරෝ ප්‍රනාන්දු (අප්කන්ට්‍රි), අරුන කුමාර (ඉසිපතන), කීත් ගුරුසිංහ (මහනුවර), ධනුෂ්ක පෙරේරා,ස්ක්‍රම් හාෆ්-රොෂාන් වීරරත්න (මහනුවර), ශ්‍රීනාත් සූරියබණ්ඩාර (අප්කන්ට්‍රි), ඇන්ඩෘ බෙන්සන් (නාවික), ෆ්ලයි හාෆ්-ෆසීල් මරිජා (මහනුවර), නිරෝෂාන් ප්‍රනාන්දු (හැව්ලොක්ස්), චානක චන්දිමාල් (නාවික), ගයන්ත ඉද්දමල්ගොඩ (ගුවන්), රෙහාන් වීරකෝන් (නාවික), නයිජල් රත්වත්තේ (අප් කන්ට්‍රි), සෙන්ටර්-ගයාන් වීරරත්න (මහනුවර), චූල සුසන්ත (නාවික), මූෂින් ෆලීල් (සී.ආර්), දිනූෂ චතුරංග (නාවික), ප්‍රදීප් ලියනගේ (මහනුවර), ලසන්ත ද කොස්තා (සී.ආර්), විංගර්-සාලිය හඳපාන්ගොඩ (නාවික), නුවන් හෙට්ටිආරච්චි (මහනුවර), චාමර දාබරේ (හැව්ලොක්ස්), විශ්වමිත්‍ර ජයසිංහ (අප් කන්ට්‍රි), සඳුන් හේරත් (හැව්ලොක්ස්), අනුරුද්ධ විල්වර (හැව්ලොක්ස්), පුබුදු කෝදාගොඩ (නාවික), මිතුන් හපුගොඩ (හැව්ලොක්ස්), එම්.ඒ.ආර්.සී ද සිල්වා (නාවික), ෆුල් බෑක්-සාලිය කුමාර (මහනුවර), මොහොමඩ් ශෙරිෆ් (හැව්ලොක්ස්), රීසා මුබාරක් (නාවික).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301096</link>
    <topic>සස්මිත 24ට 7යි</topic>
    <author>ධම්මික බණ්ඩාර මහනුවර දිසා විශේෂ</author>
    <content>අන්තර් පාසල් අවුරුදු 13න් පහළ පළවැනි කොටසේ ක්‍රිකට් තරගාවලියේ පන්නිපිටිය ධර්මපාල සහ මහනුවර ත්‍රිත්ව විදුහල අතර පැවැති දෙවැනි වටයේ තරගයෙන් පළමු ඉනිමේ ජයක් හිමිකර ගැනීමට ත්‍රිත්ව විදුහල සමත්විය.පන්නි‍පිටියේ පසුගියදා පැවැති තරගයේ පළමුව පන්දුවට පහරදුන් ත්‍රිත්ව විදුහල ලකුණු 229ක් රැස් කළ අතර ධර්මපාල පළමු ඉනිම ලකුණු 130කට සීමා විය.විශිෂ්ට පන්දු යැවීමක නිරත වු ත්‍රිත්ව විදුහලේ සස්මිත‍ වෛද්‍යතිලක ලකුණු 24කට කඩුලු 7ක් බිඳ දැමු අතර පිත්තෙන්ද ලකුණු 69ක් රැස් කරමින් දක්ෂතා දැක්විය.මේ ජයග්‍රහණයත් සමග ත්‍රිත්ව විදුහල අර්ධ අවසන් පූර්ව වටයට සුදුසුකම් ලබාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301097</link>
    <topic>“අපි සටන්කාමී කණ්ඩායමක්” මහේලගේ පිල ඔප්පු කරයිද?</topic>
    <author>වර්නන් ගුණසේකර ඔස්ට්‍රේලියාවේ සිට</author>
    <content>ටෙස්ට් ක්‍රිකට් ක්‍රීඩාවේ මෙන් නොව එක්දින ක්‍රිකට් තරග බිමේදී “අපි සටන්කාමී කණ්ඩායමක්” බව ඔප්පු කර තරග පහකින් සමන්විත ජාත්‍යන්තර එක්දින තරගමාලාවේදී ඔස්ට්‍රේලියානුවන් යටත් කර ගැනීමේ අරමුණින් මහේල ජයවර්ධන ගේ කණ් ඩායම දැන් යළි මෙල්බර්න් නුවරට පැමිණ සිටී.ශ්‍රී ලංකා ක්‍රිකට් ක්‍රීඩකයන්ගේ සටන්කාමිත්වය වඩාත් ඇත්තේ එක්දින තරගවල බව පිළිගත යුතුව ඇතැයි ටෙස්ට් තරගමාලාවේ තරග 3–0ක පරාජයෙන් පසුව ශ්‍රී ලංකා පුහුණුකරු ග්‍රැහැම් ෆෝඩ් පවසා තිබිණි.එය එසේ නම් ලබන සිකුරාදා (11) සිට ඇරැඹෙන්නේ ඔවුන්ගේ වාරයයි. ටෙස්ට් තරගමාලාවේ ලත් අන්ත පරාජයේ වාඩුව ලබා ගැනීම ට ද මෙය අනගි අවස්ථාවක් වනු ඇත.ශ්‍රී ලංකා කණ්ඩායමේ ප්‍රධාන ප්‍රශ්නය වී තිබෙන්නේ ඔවුන්ගේ ක්‍රීඩාවේ ස්ථිරභාවයක් නොතිබීමයි. තමන්ගේ දස්කම් වෙනස් නොවන ආකාරයෙන් රඳවා තබා ගැනීමට ඔවුන් අසමත් වී තිබේ.ඔස්ට්‍රේලියාව සමග සිඩ්නි ක්‍රිකට් ක්‍රීඩාංගණයේ පැවැති අවසාන ටෙස්ට් තරගයේදී පිත්තෙන් දස්කම් පෑ ලහිරු තිරිමාන්න හා දිනේෂ් චන්දිමාල් යන තරුණ ක්‍රීඩකයන් එක්දින කණ්ඩායමේ ද සිටීම ශ්‍රී ලංකාව ට මහත් ධෛර්යයකි. පසු පෙල පිතිකරුවන්ගෙන්ද ලකුණු පුවරුව ශක්තිමත් වීම ශ්‍රී ලංකාවට වාසියකි.මෙය කෙසේ වෙතත් එක්දින තරගවල එක් ප්‍රධාන ජයග්‍රාහී සාධකයක් වනුයේ පන්දු රැකීමය. ශ්‍රී ලංකා කණ්ඩායමේ පන්දු රැකීම, විශේෂයෙන් මෙල්බර්න් තරගයේදී තිබුණේ අන්තිම අඩියකය. පිතිකරුවන් දවාලීමේ අවස්ථා පහක්ම ඔවුන් වෙතින් මග හැරිණි.එක්දින තරග බිමේදී එවැන්නක් සිදු නොවීමට හොඳින් වගබලා ගත යුතු වෙයි. එසේ නැතිව තරගයෙන් පසුව, උඩ පන්දුව රැක ගත්තා නම් තරගය මීට වඩා වෙනස් වෙන්න ඉඩ තිබුණා යැයි කීමෙන් ඵලක් නැත.කණ්ඩායමට අලුත් මුහුණු එක් වීමෙන් ටෙස්ට් පරාජයේ මතකය වෙනතකට යොමු වී අලුත් බලාපොරොත්තු මතු වී ඇතැයි පුහුණුකරු ෆෝඩ් කියයි. ඔහු විශේෂයෙන් අජන්ත මෙන්ඩිස් හා ලසිත් මාලිංග ගැන සඳහන් කරයි. අකිල ධනංජය ද මෙන්ඩිස් මෙන්ම ශ්‍රී ලංකාව විසින් සොයා ගනු ලැබූ ‘අභිරහස් පන්දු යවන්නෙකි.’උසස් මට්ටමේ එක්දින ක්‍රිකට් ක්‍රීඩකයන් දැන් කණ්ඩායමට එක්ව සිටීම පිළිබඳව ඔහු සතුටු වෙයි. ටෙස්ට් තරගමාලාවේදී ලකුණු අතරට පිවිසි පිතිකරුවන් එක්දින ක්‍රීඩාවට සාර්ථකව හැඩගැසෙනු ඇතැයි ෆෝඩ් බලාපොරොත්තු වෙයි.ලබන සිකුරාදා මෙල්බර්න් හි පැවැත්වෙන පළමු එක්දින තරගයේදී ඔස්ට්‍රේලියානුවන් තිදෙනෙකු මංගල ජාත්‍යන්තර එක්දින ක්‍රිකට් වරම් ලැබීමට ඉඩ තිබේ. ෆිලිප් හියුස්, ඒරන් ෆින්ච් හා උස්මාන් කවාජා එම ක්‍රීඩකයෝ වෙති.පසුගිය දෙවසර තුළ හියුස් ලබා ගෙන තිබෙන ලකුණු ප්‍රමාණයන් ප්‍රශංසනීය වෙයි. ඔහුගේ පසුගිය එක්දින ඉනිම 20න් 14කදීම හියුස් අඩුම තරමේ අර්ධ ශතකයක් ලබා ගෙන තිබේ. 2010 දෙසැම්බරය දක්වා දිවෙන එම කාලයේදී ඔහුගේ සාමාන්‍යය 90.28ක්ව තිබේ. ඔස්ට්‍රේලියානුවන් අතරේ හියුස්ට වඩා වැඩි ‘ඒ’ ලැයිස්තුවේ සාමාන්‍යයක් ඇත්තේ මයිකල් බෙවන්ට පමණි.එවැනි තත්ත්වයක් යටතේත් ඔස්ට්‍රේලියානු තේරීම් නිළධාරීන් විසින් හියුස් සලකනු ලැබුවේ ටෙස්ට් විශාරදයකු ලෙසිණි. ලබන සිකුරාදා ශ්‍රී ලංකාවට එරෙහිව ඔහු මෙල්බර්න් ක්‍රිකට් ක්‍රීඩාංගණයට පිවිසෙන විට එය හියුස් ඔහුගේ රට වෙනුවෙන් ක්‍රීඩා කරන පළමු ජාත්‍යන්තර එක්දින තරගය වනු ඇත.ගිනියම් රැලිසිඩ්නි නගරය ඇතුළු නිව් සවුත් වේල්ස් ප්‍රාන්තයේ උෂ්ණත්වය ඊයේ සෙන්ටිග්‍රේඩ් අංශක 42–43 ට ඉහළ නැග තිබිණි. මෙවැනි උෂ්ණත්වයක් සිඩ්නි නුවරට ලැබී තිබෙන්නේ වසර 50කට පසුවය. නිරතුරුවම හමන ගිනියම් රැලි (හීට් වේව්) අත්විඳින්නට ද මෙහි ජනයාට සිදුවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301098</link>
    <topic>අවසන් සටනට එස්.එස්.සී එයි</topic>
    <author>නිරෝෂාන් ප්‍රියංකර</author>
    <content>කෞෂාල් සිල්වාගේ සහ නායක තිළිණ කණ්ඩම්බිගේ වාර්තාගත ලකුණු සබඳතාව හේතුවෙන් එන්.සී.සී පිල කඩුලු 7කින් පරාජය කර අන්තර් සමාජ එක්දින ක්‍රිකට් තරගාවලියේ අවසන් තරගය සඳහා සුදුසුකම් ලබාගැනීමට එස්.එස්.සි පිල ඊයේ සමත්විය.කොළඹ එස්.එස්.සී පිටියේ ඊයේ මේ තරගයේදී ලකුණු 223ක ජයග්‍රාහී ඉලක්කය හඹායෑමට පිටියට පිවිසි එස්.එස්.සී පිලේ මුල් කඩුලු 2ක ලකුණු 14ක් තුළ බිඳ දැමීමට එන්.සී.සී පිලේ විදානපතිරණ සමත්වු අතර ආරම්භක පිතිකරු ධනුෂ්ක ගුණතිලක ආබාධ තත්වයක් හේතුවෙන් පිටියෙන් ඉවත්විය. ‍තිළිණ කණඩම්බි මුළු ලකුණු 219දී අවාසනාතවත් ලෙස දුවද්දී දැවී යෑමට හසුවිය. ‍විශිෂ්ට පිතිහරඹයක නිතරවු කෞෂාල් සිල්වා නොදැවී ලකුණු 103 ක් රැස් කළ අතර ඊට පන්දු 113 කදී හ‍තරේ පහර 9ක් හා එක් හයේ පහරක් ඇතුළත් විය. තිළිණ කණ්ඩම්බි ලකුණු 75 වාර්තා කළේය.කාසියේ වාසිය දිනාගත් එස්.එස්.සී පිලේ ආරාධනයෙන් පළමුව පන්දුවට පහරදුන් එන්.සී.සී කණ්ඩායම නියමිත ඕවර 50 අවසානයේදී කඩුලු 9ක් දැවී ලකුණු 222ක් රැස් කිරීමට සමත්විය.ආරම්භක පිතිකරු යුගල ලෙසින් පිටියට පිවිස නි‍රෝෂාන් දික්වැල්ල හා සඳුන් වීරක්කොඩි පළමු කඩුල්ල සඳහා ලකුණු 53ක සබඳතාවක් ගොඩනගමින් සිටියදී ඩිල්හාර ප්‍රනාන්දු ගේ පන්දුවක් හමුවේ වීරක්කොඩි දැවී යාමත් සමග ඉනිම කඩා වැටීමට ලක්වු අතර ඉන් අනතුරුව ඉනිමේ සාර්ථක සබඳතාවක් ගොඩනැගීමට සමත් වුයේ 6වැනි කඩුල්ල සඳහා එක්වු රමිත රඹුක්වැල්ල හා ලහිරු මධුසංක පමණි.ඔවුන් දෙදෙනා ඉනිමේ වැ‍ඩිම සබඳතාව වාර්තාකරමින් (59) මුළු ලකුණු සංඛ්‍යාව 177 දක්වා ඉහළ නැංවීමට සමත් වු අතර වෙනත් කිසිම පිතිකරු යුගලයකට සාර්ථක සබඳතාවක් ගොඩනැගීමට නොහැකිවිය. ඉනිමේ වැඩිම ලකුණුලාභියා මෙන්ම මෙවර තරගාවලියේ වැඩිම ලකුණුලාභියා ලෙසින් ඉදිරියෙන් සිටින නිරෝෂන් දික්වැල්ල පන්දු 47කදී හත‍රේ පහර 4ක් සමගින් ලකුණු 34ක් රැස් කළේය.විශිෂ්ට පන්දු යැවීමක නිරත වු ධනුෂ්ක ගුණතිලක ලකුණු 28කට කඩුලු 5ක් බිඳ හෙළීය.තරගාවලි‍යේ දෙවන අවසන් පූර්ව තරගය අද රාගම ක්‍රීඩා සමාජය සහ කෝල්ට්ස් පිල අතර එස්.එස්.සී පිටියේදී පැවැත්වීමට නියමිතය. අවසන් මහා තරගය 11වැනිදා එස්.එස්.සී පිටියේදී පැවැත්වේ.එන්.සී.සී - 222/9 (ඕවර 50) නිරෝෂන් දික්වැල්ල 34, සඳුන් වීරක්කොඩි 33, ලහිරු මධුසංක 33 (ධනුෂ්ක ගුණතිලක 28/5, දිල්හාර ප්‍රනාන්දු 45/2)එස්.එස්.සී- 223/3 (ඕවර 42.2) කෞෂාල් සිල්වා නොදැවී 103, තිළිණ කණ්ඩම්බි 75 (විදානපතිරණ 54/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s1301099</link>
    <topic>සුමංගලටපළමු ඉනිමේජය</topic>
    <author/>
    <content>පානදුර ශ්‍රී සුමංගල විදුහල සහ සාන්ත ජෝන් විදුහල අතර පානදුර සුමංගල පිටියේ පැවැති ක්‍රිකට් තරගයෙන් පළමු ඉනිමේ ජයක් වාර්තා කිරීමට ශ්‍රී සුමංගල විදුහල සමත්විය.පළමුව පන්දුවට පහරදුන් සාන්ත ජෝන් විදුහල ලකුණු 169කට සීමා කිරීමට තාරුක නදීෂ ඇතුළු සුමංගල පන්දු යවන්නෝ සමත් වු අතර පිළිතුරු සඳහා කඩුලු 8කට ලකුණු 183ක් රැස් කරමින් පළමු ඉනිමේ ජය වාර්තා කිරීමට සුමංගල විදුහලට හැකිවිය.සාන්ත ජෝන් පළමු ඉනිම-169 9 (ඕවර 52.2) සංජය 38, හර්ෂ 30 (තාරුණ නදීෂ 51/5) සහ දෙවැනි ඉනිම-48/2ශ්‍රී සුමංගල පළමු ඉනිම-183/8 (ඕවර 68.2) ගීත් සංජය 48, සදුන් සිල්වා 47 (ලහිරු 29/3).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s13010910</link>
    <topic>ඉන්දියාව පාකිස්තානයට යන්නේ නෑ</topic>
    <author/>
    <content>සුප්‍රකට අළුබඳුන ටෙස්ට් තරගමාලාවට සමාන ටෙස්ට් තරගමාලාවක් සඳහා පාකිස්තාන ක්‍රිකට් පාලක මණ්ඩලය කළ යෝජනාව ඉන්දියා ක්‍රිකට් බලධාරීහු ප්‍රතික්ෂේප කළ බව ඉන්දියා මාධ්‍ය වාර්තා කළේය.ඉන්දියා මාධ්‍යයට අනුව පාකිස්තාන ක්‍රිකට් සභාපති සකා අෂ්රෆ් සිය සම්ප්‍රදායක ප්‍රතිවාදී ඉන්දියාවට මේ යෝජනාව ඉදිරිපත් කර තිබේ.ඒ අනුව පාකිස්තානයේ සංචාරයක නිරතවීමට ඔහු ඇරයුම් කර ඇත. එහෙත් එරට පවතින ආරක්ෂක තත්ත්වය සැලකිල්ලට ගෙන එවැනි සංචාරයකට සහභාගි විය නොහැකි බව ඉන්දියා ක්‍රිකට් පාලක මණ්ඩලය දන්වා සිටියේය.කෙසේවෙතත් වෙනත් රටක දී එම ටෙස්ට් තරගමාලාව පැවැත්වීමට කළ යෝජනාව ද ඉන්දියාව ප්‍රතික්ෂේප කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=s13010911</link>
    <topic>විස්සයි 20 ක්‍රිකට් මාතර දී</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>ආදි සර්වේශස් ක්‍රීඩා සමාජයට විසිපස් වසරක් පිරීම නිමිත්තේ ශ්‍රී ලංකා ආධුනික ක්‍රිකට් සම්මේලනය හා එක්ව සංවිධානය කරන රාජ් චන්ද්‍රලාල් අභි‍යෝග ශූරතා ඕවර විස්සයි20 ක්‍රිකට් තරගාවලිය මේ මස 12-13 දෙදින මාතර උයන්වත්ත ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=f1301091</link>
    <topic>අගවිනිසුරුවරියවගකීමයි යුතුකමයිදෙකම කඩ කළා</topic>
    <author>ව්‍යවස්ථාව කියන්නේ නීතියයි. ඒ නීතිය ක්‍රියාත්මක කරන්න බැඳී ක්‍රියා කරන ආයතනය තමයි අධිකරණය. අධිකරණයට පුද්ගලයෙක් වෙන්න බෑ. මේ රටේ සමස්ත ජනතාවගේ සාධාරණය පසිඳලීම සඳහා ස්ථාපිත කළ ආයතනයයි අධිකරණය. ඒ හැර ඒ ආයතනයේ සිටින අයට හිතුමතේ තීන්දු තීරණ ගන්න බෑ.</author>
    <content>අගවිනිසුරුවරියට ඉදිරිපත් කර ඇති දෝෂාභියෝගය සහ උතුරුමැද පළාතේ නව සංවර්ධන සැලැස්ම පිළිබඳ උතුරුමැද ප්‍රධාන අමාත්‍ය එස්.එම්.රංජිත් සමරකෝන් මහතා සමඟ කළ සාකච්ඡාවකි මේ.අද රටේ ප්‍රධාන මාතෘකාවක් වී තිබෙන දෝෂාභියෝගය පිළිබඳ මත දෙකක් ඉදිරිපත් වී තිබෙනවා. මේ පිළිබඳ ඔබගේ අදහස කුමක්ද?මේ රටේ පවතින ව්‍යවස්ථාවට අනුව විවිධ මත තිබුණත් එක නීතියයි තියෙන්නේ. විධායකය, ව්‍යවස්ථාදායකය, අධිකරණය කියන ආයතන තුන පිළිබඳව අපි අපක්ෂපාතිව කථා කරන්න ඕනෑ. මේ රටේ ජනතාවගෙන් සියයට පනහකට වැඩි ජන බලයක් ලබා දීලා විධායකය පත් කරනවා. එය එසේ මෙසේ බලයක් නොවේ.විධායකය එසේත් නැතිනම් ජනාධිපතිධුරයට පත්වන පුද්ගලයා ජනතාවගෙන් භාගයකට වඩා බලයක් ලබාගෙනයි එන්නේ.අපේක්ෂකයෝ සියයක් ඉදිරිපත් වුණොත් ඉන් අපේක්ෂකයෝ අනූනව දෙනකුටම සියයට පනහක් ගන්න බැරිවෙන්න ඕනෑ ජනාධිපති වෙන්න. ඉතින් ඒ නිසා ඒ ජන බලයට එහා යන්න කාටවත් බෑ.ඊළඟට අපේ ව්‍යවස්ථාදායකය ඒ සඳහා ජනතාවගේ නියෝජිතයින්ගෙන් සියයට පනහකට වඩා වැඩි පිරිසක් නියෝජනය කරන කණ්ඩායම එහි පාලනය කරගෙන යනවා. ව්‍යවස්ථාදායකයේ තුනෙන් දෙකේ බලයකින් ව්‍යවස්ථාවක් හදන්නත් පුළුවන් අහෝසි කරන්නත් පුළුවන්.ව්‍යවස්ථාව කියන්නේ නීතියයි. ඒ නීතිය ක්‍රියාත්මක කරන්න බැඳී ක්‍රියා කරන ආයතනය තමයි අධිකරණය. අධිකරණයට පුද්ගලයෙක් වෙන්න බෑ.මේ රටේ සමස්ත ජනතාවගේ සාධාරණය පසිඳලීම සඳහා ස්ථාපිත කළ ආයතනයයි අධිකරණය. ඒ හැර ඒ ආයතනයේ සිටින අයට හිතුමතේ තීන්දු තීරණ ගන්න බෑ.ඔබ එසේ සඳහන් කළත් අධිකරණය අද ව්‍යවස්ථාදායකයට අභියෝග කරන තත්ත්වයට පත්ව සිටිනවා. එසේ වූයේ කුමන හේතුවක් මතද?අධිකරණය නෙවෙයි ඒ අභියෝග කරන්නේ. අධිකරණය උත්තරීතරයි. එහෙම අභියෝගයක් කරනවානම් ඒ අභියෝගය කරන්නේ ජනතාවටයි. මොකද ජනතාවගේ නියෝජනයයි ව්‍යවස්ථාදායකය තුළ පවතින්නේ. මේ ප්‍රශ්නය ගැන සිතිය යුත්තේ පාට කණ්ණාඩියකින් හෝ එක පැත්තක සිට නෙවෙයි. එය ඉතා මධ්‍යස්ථව බැලිය යුතුයි.එදා මේ රටේ හිටපු ජනාධිපතිවරයෙක් වන ප්‍රේමදාස මහතාට දෝෂාභියෝගයක් ඉදිරිපත් වූවා. එදා කවුරුවත් අධිකරණයේ වැඩ කරන අය ඒ සඳහා විරුද්ධ වුණේ නෑ. ජනාධිපතිට දෝෂාභියෝගයක් ගේන්න පුළුවන් වාගේම අගවිනිසුරුටත් ගේන්න පුළුවන්.ඉවත් කිරීමේ බලය තියෙන්නේ ව්‍යවස්ථාදායකයටයි. ව්‍යවස්ථාදායකයට තියෙන ඒ බලය කාටවත් නැති කරන්න බෑ. ව්‍යවස්ථානුකූලව කටයුතු කිරීම වගකීමක්. සදාචාර සම්පන්න වීම යුතුකමයි. අගවිනිසුරුතුමිය මේ දෙකම කඩ කරලා තියෙන බවයි මට නම් පෙනිලා තියෙන්නේ. නැත්නම් ශ්‍රේෂ්ඨාධිකරණයේ අර්ථ නිරූපණය කථානායකට නොදී පාර්ලිමේන්තු මහ ලේකම්ට දෙන්නේ නෑ.එය ව්‍යවස්ථානුකූල නෑ කියලා ඕනෑම කෙනෙකුට තේරෙනවා. සදාචාර සම්පන්නව තමන්ගේම නඩුවක් තමන්ම පත්කරපු විනිසුරු මඬුල්ලකට අහන්න දෙන්නේ නෑ. ඒ කියන්නේ වගකීමයි යුතුකමයි දෙකම එතුමිය කඩ කරලා තියෙනවා.නමුත් විපක්ෂය අගවිනිසුරුවරිය වෙනුවෙන් පෙනී සිටිනවා. ව්‍යවස්ථාදායකය නියෝජනය කරන විපක්ෂයේ මන්ත්‍රිවරු ඇයි එසේ කරන්නේ?.විපක්ෂය පෙනී සිටින්නේ ප්‍රජාතන්ත්‍රවාදය වෙනුවෙන්වත් අගවිනිසුරුවරිය වෙනුවෙන්වත් නෙවෙයි. ඔවුන් නිතරම කරන්නේ ආණ්ඩුව කරන දේට විරුද්ධ දේ කිරීමයි. ඒ අනුවයි ඔවුන් දැන් මේ විදියට හැසිරෙන්නේ.මීට පෙර අගවිනිසුරුතුමියට හා එතුමියගේ ස්වාමියාට එරෙහිව පාර්ලිමේන්තුවේ කථා කළ විපක්ෂයේ මන්ත්‍රිවරු අද එතුමිය වෙනුවෙන් පෙනී සිටිනවා. එදා එතුමියගේ ස්වාමියා ජාතික ඉතිරි කිරීමේ බැංකුවේ සභාපතිවරයායි. විපක්ෂය එදා ඔහුට විවිධ චෝදනා ඉදිරිපත් කළා. ආණ්ඩුව චෝදනා සොයා බලා ඔහු ඉවත් කළා. එයින් අගවිනිසුරුතුමිය ආණ්ඩුව සමඟ තරහ ගත්තා.එහි ප්‍රතිඵලය වුනේ ව්‍යවස්ථාදායකයට අභියෝග කරන්න පටන් ගැනීමයි. ඊට පස්සේ විපක්ෂයට අගවිනිසුරුතුමිය ගැන ළැදියාවක් ඇති වුණා. ඒකයි ඇත්ත. විය යුත්තේ ආණ්ඩුවට ප්‍රතිවිරුද්ධ අදහසක් දැරීමක් ‍ෙනාව සත්‍ය දැකීමයි. එහෙම නැති වුණොත් මේ අයට වෙන්නේ හැමදාම විපක්ෂයට වෙලා ඉඳගෙන මේ විදියට කෑගහන්න විතරයි.විපක්ෂයේ මන්ත්‍රිවරයෙක් කියලා තිබුණා ව්‍යවස්ථාදායකයවත් අධිකරණයවත් තමන්ට උත්තරීතර නෑ කියලා. ඔවුන් ඒ තත්ත්වයට පත්වීම පිළිබඳව ඔබේ අදහස කුමක්ද?ඒ දෙකම උත්තරීතර නැත්නම් ඒ කියන අයට උත්තරීතර වෙන්නේ කැලෑ නීතිය වෙන්න ඇති. රටක එසේත් නැත්නම් රාජ්‍යයක ප්‍රධාන ලක්ෂණ හතරක් තිබිය යුතුයි. ඒ තමයි ස්ථිර ජනගහනයක්, නිශ්චිත භූමි ප්‍රමාණයක්, ස්වාධිපත්‍ය බලයක් සහ ආණ්ඩුවක් තිබීම යන කරුණු හතර. මේ සීමාවෙන් එහා හිතන කෙනෙක් ඉන්නවා නම් ඒ රාජ්‍යය පිළිගන්නා කෙනෙක් වෙන්න බෑ.තමන්ගේ මව, තමන්ගේ ගම, තමන්ගේ පාසල, තමන්ගේ රට ගැන නොසිතන කෙනා ජනතාවට ආදරය කරයි කියලා හිතන්න බෑ. රටක නීතිය කිසිවකු දන්නේ නෑ කියන්න බෑ. ඒකයි නීතිය. ඒක අහිංසක මිනිසුන්ට පමණක් සීමා වෙන්න බෑ. එය රටේ හැමෝටම පොදු වෙන්න ඕනෑ. නමුත් නීතිය දන්න අය වැඩ කරන ආකාරය දැක්කාම හරිම කනගාටුයි.ව්‍යවස්ථාදායකය අධිකරණයේ යම් නීතිමය ගැටලුවක් සම්බන්ධයෙන් අර්ථ නිරූපණය ඉල්ලා සිටින විට ඒ අර්ථ නිරූපණය පිළිබඳව දැනුම් දිය යුත්තේ කවුරුන්ද කියා දැනගත යුතුයි. කථානායකට දැනුම් දිය යුතු දේ වෙන කෙනෙකුට දෙනවානම් දෙන අර්ථ නිරූපණය පිළිබඳවත් ගැටලුවක් මතුවෙනවා. එසේ කරන්නේ නීතිමය තත්ත්වය නොදැන නම් අපේ රටේ ජනතාවට නීතිය නොදන්නවා කියා නීතිමය ක්‍රියාත්මක කරන අයට චෝදනා කරන්න බැරි වෙනවා.අද පාර්ලිමේන්තුව නියෝජනය කරන නියෝජිතයින්ට අධිකරණය නොතිසි නිකුත් කරනවා. නමුත් පාර්ලිමේන්තු මන්ත්‍රිවරයෙකුගෙන් පොලිසිය ප්‍රශ්න කළත් වරප්‍රසාද ප්‍රශ්නයක් මතු කරනවා. පුද්ගලයෙකුට එසේ නම් නීතිය හදන ආයතනයට මෙසේ අධිකරණය නොතිසි නිකුත් කරන්නේ කෙසේද?මුලින්ම ප්‍රජාතන්ත්‍රවාදය පිළිබඳව දැන ගතයුතුයි. අපේ ආණ්ඩුක්‍රම ව්‍යවස්ථාව අනුව ක්‍රියාත්මක වන්නේ ප්‍රජාතන්ත්‍රවාදයයි. ඇමෙරිකාවේ හිටපු ජනාධිපතිවරයකු වන ඒබ්‍රහම් ලින්කන්ගේ විග්‍රහයට අනුව ප්‍රජාතන්ත්‍රවාදය යනු “මහජනතාව විසින් මහජනතාව උදෙසා ක්‍රියාත්මක කරනු ලබන මහජනතාවගේ පාලන ක්‍රමයක්. ඒ විග්‍රහය අගවිනිසුරුවරිය හොඳින් තේරුම් ගත යුතුයි. ජනතාවගේ බලයට එහා ඇයට කටයුතු කළ නොහැකියි.මේ ආණ්ඩුවට ජනතාවගේ කැමැත්ත ලැබී ඇත්තේ මේ රටේ ප්‍රජාතන්ත්‍රවාදය ආරම්භ කළාට පසු ඉහළම මට්ටමින්. ජනාධිපතිතුමාගේ ජනවරම තරම් ඉහළ ඡන්ද ප්‍රමාණයක් කාටවත් ගන්න බැරිවුණා.එය ලක්ෂ හැටකට ආසන්නයි. ජේ.ආර්.ජයවර්ධන මහතාගේ හයෙන් පහේ බලය ආවේ කේවල ඡන්ද ක්‍රමය යටතේයි. සන්ධානය කේවල ක්‍රමය යටතේ ඡන්දය තිබ්බානම් ඊට එහා බලයක් අපේ මේ ආණ්ඩුවට ලැබෙනවා. ඒ බව සමහර අයට අමතක වෙලාද? දැනුවත් නැතිද කියලා මමත් දන්නේ නෑ.මහින්ද රාජපක්ෂ මැතිතුමා මේ රටේ ප්‍රජාතන්ත්‍රවාදය නිදහස සමානාත්මතාව ජනතාවට ලබා දුන් නායකයායි. 1947 ඩී.එස්.සේනානායක මහතාටත් මන්ත්‍රී ආසන 42(හතළිස් දෙකයි) යි ලැබුණේ. ආණ්ඩුව පිහිටුවා ගන්න ස්වාධීන මන්ත්‍රිවරු විසි එකේ (21) සහාය ගන්න වූවා.අපේ මේ ආණ්ඩුව සමඟ සැම නියෝජනයක් සමඟ සැම ආගමකම ජාතියකම වර්ගයකම අයිතිය ජනාධිපතිතුමා ලබා දෙනවා. තවත් විපක්ෂයේ පිරිසක් ජනාධිපතිතුමාගේ නායකත්ව වැඩපිළිවෙළ අගය කරනවා. එවැනි ජනමතයක් සමඟ සිටින මේ නායකයාට අභියෝග කළ නොහැකියි.ජාත්‍යන්තරය මේ සඳහා අවධානය යොමු කරවන්නට ඇති බව සඳහන් වෙනවා. එය ගැටලුවක් නොවේද?කිසිම ගැටලුවක් නෑ. මම මුලින් සඳහන් කළ රාජ්‍යයක ලක්ෂණ හතර අනුව අපේ රටේ ව්‍යවස්ථානුකූලව ඕනෑම දෙයක් කිරීම වරදක් නෙවෙයි. ස්ථිර ජනගහනය, නිශ්චිත භූමි ප්‍රදේශය පවත්වාගෙන යාමට නීතිය එසේත් නැත්නම් ස්වාධිපත්‍ය බලය අවශ්‍යයි. ඒ නීති බලය සකස් කිරීමට ආණ්ඩුව ක්‍රියා කරනවා. නීතිය හදන ආණ්ඩුව ව්‍යවස්ථාදායකය නීති කඩන කෙනෙක් ඉවත් කිරීමට කටයුතු කිරීම වරදක් නෙවෙයි.මේ රටේ පොදු නීතිය කාටත් එකසේ ක්‍රියාත්මක වුවද ජනාධිපතිවරයා විසින් අගවිනිසුරු පත් කළද ඒ තනතුරෙන් ඉවත් කිරීම කළ හැක්කේ ව්‍යවස්ථාදායකට පමණයි. දැන් සිදුවන්නේ ඒ නිත්‍යානුකූල වැඩසටහනයි.මේ නිත්‍යානුකූල ක්‍රියාවලිය කාටවත් හෙළා දකින්න බෑ. 1978 ආණ්ඩුක්‍රම ව්‍යවස්ථාවේ තුන්වන (3) ඡේදයේ විස්තර කොට ඇති ජනතාවගේ මූලික අයිතිවාසිකම් ලබාදීමට නම් එය ක්‍රියාත්මක කරන්න වැරැදි සහගත පුද්ගලයකු නීතිය ක්‍රියාත්මක කරන ඉහළම ආයතනයේ ඉහළම තනතුරේ තැබීම සාධාරණද? සෙලින්කෝ සිද්ධිය ගෝල්ඩන් කී සිද්ධිය පිළිබඳව ජනතාව සිටින්නේ හරිම කළකිරීමෙන්.එහෙම වුණොත් රටේ නීතිය වල් බිහිවෙනවා. නීතිය තම තමන්ට සිතූ විදියට එක එක්කෙනා ක්‍රියාත්මක කරනවා. අන්තිමට නීතිය ජනතාව අතට ගෙන රට අරාජික වෙනවා. එය නැවැත්වීමයි මේ දෝෂාභියෝගයෙන් සිදුවන්නේ. කොහොම වුණත් අවසාන තීන්දුව ජනතාව වෙනුවෙන් සිදුවෙනවා.උතුරුමැද පළාත් සභාව රටේම අවධානයට ලක් වූ පළාත් සභාවක්. ඔබගේ නව පාලනය පිළිබඳව පැහැදිලි කිරීමක් කරන්න පුළුවන්ද?මම වැඩ කරන්නේ ජනාධිපතිතුමාගේ පැහැදිලි වැඩපිළිවෙළ සාර්ථක කිරීම සඳහා දායකත්වය ලබාදීම සඳහායි. ඒ අනුව අංක එක වෙන්නේ හොරකම, වංචාව, දූෂණය වළක්වාලීමයි. අද වනවිට මම මහජන දිනය කාර්යාලයේ පාන්දර පහට(5) ආරම්භ කර තිබෙනවා. සත්සරණ යාත්‍රා හරහා ආගමික සංවර්ධනය.රන්බිමට අරුණළු වැඩසටහන හරහා ප්‍රදේශයේ නොවිසදුණු ඉඩම් ගැටලුවට විසඳුම් ලබා දෙමින් සිටිනවා. කොන්ත්‍රාත් ක්‍රමයෙන් බැහැරව මාර්ග සංවර්ධන වැඩපිළිවෙළක් ආරම්භ කර තිබෙනවා. විශේෂයෙන් ප්‍රදේශයේ යටිතල පහසුකම් ලබා දී පුද්ගල ආර්ථිකය නඟාසිටුවීමේ වැඩසටහන් රැසක් ක්‍රියාත්මක කර තිබෙනවා. පැහැදිලිව ජනතාව මගෙන් බලාපොරොත්තු වූ වෙනස මම ජනතාවට ඉටු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=f1301092</link>
    <topic>දැනුම සොයන්නකෑම මේසෙන් පටන්ගත යුතුයි</topic>
    <author>ආචාර්ය ජේ. ආර්. පී. සූරියප්පෙරුම</author>
    <content>කෘතහස්ත දේශපාලනඥයකු හා විචාරකයකු වන පාර්ලිමේන්තු මන්ත්‍රී, ආචාර්ය ජේ. ආර්. පී. සූරියප්පෙරුමයන් විසින් ලියන ලද “ලෝකයට කවුළුවක් “කෘතියේ දෙවැනි සංශෝධිත මුද්‍රණය සරසවි ප්‍රකාශනයක් ලෙස නිකුත් වී තිබේ. එම කෘතිය පිළිබඳ සූරියප්පෙරුම මහතා සමඟ කළ සංවාදයකි මේ.“ලෝකයට කවුළුවක්” කෘතියේ පෙරවදනේ ඔබ සඳහන් කරනවා, එය කෘෂිකාර්මික, කාර්මික, තාක්‍ෂණික නෛපුණ්‍යය දේශපාලනය ගැන අත්පොතක් බව. මං කැමැතියි එතැනින් පටන් ගන්න?ලංකාව දැනුම් කේන්ද්‍රයක් කිරීම, පංචබල කේන්ද්‍රීය සංකල්පයක් ඔස්සේ රට නඟා සිටුවීමටත් අයත්. මේ පරමාර්ථය අනුව යමින් තමයි මේ කෘතිය ලිව්වෙ. එතකොට මේ දැනුමේ වපසරිය කුමක්ද කියලා අපට හිතන්න වෙනවා.එකක් තමයි භූගෝලීය ලෝකය හා එහි අප සිටින තැන. දෙක, වර්තමානයේ දී අප ඉදිරිපිට ඇති සාධක. තුන, බුද්ධිමත් තරුණ පරම්පරාවට නව මාවතක් පෙන්වීම.මේ අදහසට එකඟව මං මේ කෘතියේ සංශෝධිත මුද්‍රණයට ගියා. ගතවූ අවුරුදු 500 ක කාලය ගත්තොත් බටහිර විද්‍යා පුනරුද යුගයයි. එතකොට මේ යුගයේ අප යා යුතු ඉලක්ක මොනවාද කියලා අප සෙවිය යුතුයි.මෙතැනදී වඩාත් වැදගත් වන්නේ ලෝක සිතියම. මේ සිතියම අපි නිරන්තරයෙන් භාවිතයට ගත යුතුයි. ඒක හරියට කියවන්න “ලෝකයට කවුළුවක්’ පොත ප්‍රයෝජනවත් වේ යැයි මං හිතනවා.මේ පොතේ මාතෘකා යෙදීම විශේෂයි. ඉන් ඉදිරිපත් කෙරෙන කාරණය පුළුල් හා සංකීර්ණ වුණත්, මාතෘකාවලින් එය සංක්‍ෂිප්තව හා සරලව දැක්වීම කෘතිය තුළට පාඨකයා ග්‍රහණය කර ගැනීමට සමත්. මේ ගැන යමක් කිව හැකිද?ලෝකයේ ඉතිහාස ගමන් මඟ තීරණය වීමේදී කාරණා 3ක් වඩාත් වැදගත් වුණා. ඒ, මාලිමාව, වෙඩිබෙහෙත් සහ මුද්‍රණ ශිල්පය. මිනිසා ඉදිරියට ගියේ මේවාත් එක්කයි. යුරෝපීයයන් සාගරය ඔස්සේ මහද්වීප හරහා ගියා. රුවල් නැවෙන් පටන්අරන් අභ්‍යවකාශ ගවේෂණයටත් ගිහින් රොකට් එකෙන් ඉවර වුණා.අනෙක තමයි, මුද්‍රණ ශිල්පය. මුද්‍රණ යන්ත්‍රයෙන් පටන් අන්තර්ජාලය දක්වා ඒකත් ගියා. ඊළඟට වෙඩිබෙහෙත් ඒකත් මේ වෙනකොට මිසයිලය දක්වාම ගිහින් තියෙනවා. මේ පරිවර්තනයට මුල පිරෙන්නෙ බ්‍රිතාන්‍ය, ප්‍රංශය, අමෙරිකාව ආදී රටවලින්. බටහිර ශිෂ්ටාරචාරය මෙයට මුල්වුණා. මේ දේ සිදුවුණේ කොහොමද කියලා, මේ මාතෘකා ඔස්සේ තේරුම්කරගන්න පුළුවන්.මේ කෘතිය මඟින් ඔබ රජ මාවතක්, දේශීය නවමඟක් ගැන කතා කරනවා.දැනුම් සමාජයකට, යම් ඉලක්කයට ගමන් කිරීමේදී ඔය කාරණා දෙකම අපි හරියට තේරුම් ගන්න ඕන. වර්තමාන ලංකාවට අදාළව ප්‍රධාන කාරණා 3 ක් ඔස්සේ මං මෙය දකින්න කැමැතියි. එකක් තමයි, උගතුන්, බුද්ධිමතුන්, සිසුන් ආදීන් එකතුව නව මාවතකට අවශ්‍ය මාර්ග සිතියමක් හදන්න අවශ්‍යයයි.ඊළඟට අපේ අලුත් පරම්පරාවට නවීන දැනුම සම්පාදනය කරමින්, නව අවස්ථා උදා කළ යුතුයි. අනෙක, ළමා, තරුණ, වැඩිහිටි කාගේත් ඉටුනොවූ අපේක්‍ෂා ඉටු කරදීමයි. මෙන්න මේ කාරණා තමයි, මං රජමාවත හා දේශීය නව මඟ ඔස්සේ විස්තර කළේ.අලුත් මිනිසෙක් හදන්න අවශ්‍යයයි . මේ මිනිසා අඩි 6 ක් උස නීරෝගී පුද්ගලයකු විය යුතුයි. ඒවගේම 21 වැනි සියවසේ නව දැනුමෙන් ඔහු සන්නද්ධ කළ යුතුයි. ඒ දෙකම කළාට මදි, ගුණයහපත්කම ඇති හොඳ හදවතක්ද මේ මිනිසාට තිබිය යුතුයි. මේ අලුත් මිනිසාට තමයි 21 වැනි සියවසට මුහුණ දෙන්න පුළුවන්.අද ලෝකය නිවැරැදිව දැකීමට අවශ්‍ය දැක්ම ගොඩනැඟෙන්නේ ඉතිහාස සාධකත් සමඟයි. මේ කෘතිය මඟින් අද ලෝක සිදුවීම් නිවැරැදිව ග්‍රහණය කරගැනීමට මනා පිටුබලයක් සැපයෙනවා. ඉන් මතු කෙරෙන ඉතිහාසය හැදෑරීමේ වැදගත්කම ගැන ඔබ මොකද කියන්නෙ?මං ඒක මේ විදිහට පැහැදිළි කරන්න කැමැතියි. සෑම ළමයෙකුටම රුපියලක් දෙකක් වියදම් කරලා ලංකා සිතියමයි, ලෝක සිතියමයි අරන් දෙන්න ඕන.මේ සිතියම් දෙක පාඩම් කරන තැන මේසය ඉස්සරහින් අලවලා දෙන්න පුළුවන්. එතැනින් තමයි පටන් ගන්න ඕන. අපි කුඩා කාලයේ සිතියම් ලකුණු කිරීම කළා. ඒකට විභාගයේ දී ලකුණු 25 - 30 ක් ලැබෙනවා. අවාසනාවකට මීට අවුරුදු30 කට විතර කලින් ඉතිහාසය, භූගෝලය, ප්‍රජාචාරය වගේ විෂයයන් විෂයය මාලාවලින් ඉවත් කළා. ඊට පස්සෙ අසම්පූර්ණ ළමයෙක් තමයි අධ්‍යාපනයෙන් හැදුණේ.මං මේ ඉවත්කිරීම දකින්නෙ ගණිතය ඉවත් කිරීම කියලා. ලෝකය දැකීමට අවශ්‍ය තියුණු බුද්ධියක් නැති ළමයෙක් හැදුණේ ඒනිසා. නැවතත් අපි සිතියම කරා යායුතුයි. සිතියම තමයි මුල.ශිෂ්ටාචාරය ඉපැදුණේ පෙරදිග. පෙරදිගට පසුවයි අපරදිග ශිෂ්ටාචාරගත වුණේ. අද බටහිර රටවල් මේ ශිෂ්ටාචාරය මකමින් සිටින්නේ?විද්‍යා පුනරුදයක් ගැන කතා කරන්නෙ ක්‍රි. ව. 1500 ට පස්සෙ. හැබැයි, ඊට කලින් ග්‍රීසියෙ, ඊජිප්තුවෙ, බැබිලෝනියාවෙ, ඉරානය වගේ ප්‍රදේශවල අරාබි ජනයා දැනුම මත බිහිවූ ශිෂ්ටාචාරයක ජීවත් වුණා. ඇරිස්ටෝටල්, ප්ලේටෝ අරාබි බසින් පරිවර්තනය කර හැදෑරුවා.මුහුදු යාත්‍රා ගැන පොතපත ලිව්වා. යුනානි ක්‍රමය හැදුවා. තර්ක ශාස්ත්‍රයේ කෙළ පැමිණි අය ජීවත් වුණා.අහස බලාගෙන ඔර්ලෝසුවට වගේ වැඩ කළා. වැළි කතරේ ගියා. ඉන්දියාවට ඇවිත් අංක ගණිතය ගැන සෙව්වා. ඉලක්කම් භාවිතයට හුරු වූ පසු අරාබිකරයේ දැනුම උතුරා ගියා.ඉලක්කම්වලින් බිලියන, ට්‍රිලියන දක්වා යාමටත්, දශමස්ථානයට නිවැරැදිව ගලපන්නත් පුළුවන් වුණා. පෙරදිග රටවලට කුළු බඩු සොයාගෙන ආවා වගේ, බටහිර අධිරාජ්‍යවාදීන් මේ දැනුම සොයාගෙන මැදපෙරදිගට, ජෙරුසෙලමට ඇදුණා. දැනුමේ කේන්ද්‍රස්ථාන වුණේ මැද පෙරදිගයි.20 වැනි සියවස ආරම්භ වුණේ, බටහිර උගතුන්, මැදපෙරදිග හා චීනයේ දැනුම, බැබිලෝනියාවේ දැනුම හාරලා නැවත පාවිච්චියට ගත යුතුය යන දර්ශනය ඔස්සේයි. භූගෝලීය වශයෙන් ගත්තාම දේශාටනයේ යෙදෙන අයට සිතියමක් හැදුවා. අද සිතියම් තාක්‍ෂණය ඉතා ම දියුණුයි. දැන් සැටලයිට් මැප් දක්වා ඇවිත් තියෙනවා. මේ දැනුම අපි අපේ ළමයින්ට රැගෙන යා යුතුයි.අද ලන්ඩන්, නිව්යෝක් නගර වගේ එදා තිබුණේ මැදපෙරදිග නගර. ඒවා ඉතා ම දියුණුයි. ඒත් කාලයත් එක්ක ඒවා වැලිතලාවෙන් යටවුණා. බටහිර නගර දියුණු නගර හැටියට මතුවුණේ ඊට බොහෝ පසුවයි.ඔබ මේ කෘතිය ඔස්සේ, ඉතිහාසය හා වර්තමානය මත පදනම් වෙමින් අනාගතවාදී දැක්මක් ඉදිරිපත් කරනවා. පාඨකයාට රැගෙනයාමට කැමැති පණිවිඩය කුමක් ද?අපි ලෝකයට යා කරන සම්බන්ධය ගොඩනැඟෙන්නේ ගෙදරින්. දවසේ වැඩ ඉවර කරලා රාත්‍රී කෑම ගන්නවත් පවුලේ සියලු දෙනා එකට කෑම මේසයට වාඩිවිය යුතුයි.ආහාර ගන්න අතරේ ඇතිවෙන පිළිසඳරෙදි අපේ ළමයි මීට අවුරුදු 30කට අපි අහල නැති ප්‍රශ්න අපෙන් අහයි. මොනවද ඒ ප්‍රශ්න. ඉලෙක්ට්‍රොනික යනු කුමක්ද? කොම්පියුටරය කියන්නේ් මොකක්ද? සයිබර් අවකාශය කියන්නෙ මොකක්ද? ඩිජිටල් තාක්‍ෂණය අවශ්‍ය ඇයි? ඉන්ටර්නෙට් කියන්නෙ මොකක්ද? මෙන්න මෙතැනදී තමයි ගැටලුව මතුවෙන්නෙ.මේ ප්‍රශ්නවලට ළමයින්ට පාසලේදී උත්තර නෑ. ටියුෂන් පන්තිවලත් උත්තර නෑ. කෑම මේසයට ඉඳගත්තාම එතැනදීත් උත්තර නැති වුණාම මොකද වෙන්නෙ? ඒ නිසා මේ ප්‍රශ්නවලට උත්තර මව්පියන්, වැඩිහිටියන් දැනගත යුතුයි.මේ දැනුම ගෙනියන්න හොඳ ම තැන කෑම මේසයයි. එතැනදී තමයි හොඳ ම සංවාදය ඇතිවෙන්නෙ. කෑම මේසය තමයි ශිෂ්ටාචාරයේ තොටිල්ල . එතැනදී මේ දැනුම නිවැරැදිව ලබන හැටි අපේ දරුවන්ට ඉගැන්විය යුතුයි.පුවත්පතක් ගත්තත්, ශීර්ෂපාඨ අතරින් ගිහින්, කතුවැකිය කියවන්න හුරුකළ යුතුයි. මොකද ඒක තමයි අදාළ පුවත්පතේ පාස්පෝට් එක..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>09</day>
    </date>
    <link>http://www.dinamina.lk/2013/01/09/_art.asp?fn=f1301093</link>
    <topic>ටෙනිසන්ගේ බණට කන් දෙන්න!</topic>
    <author>රන්ජන් අමරරත්න</author>
    <content>වයස්ගත ටෙනිසන් දැන් බණ කියන්නට පටන්ගෙන තිබේ. එහෙත් මේ බණ නරක නැත. ව්‍යාජ නැත. ජීවිතය තත්වාකාරයෙන් වටහාගත යුතු කිසිවකු වෙත් ද, ඔහු හෝ ඇය හෝ කිසියම් මිලක් ගෙවා යථෝක්ත බණ දේශනාව තමන් සන්තක කර ගත යුතුය. එයින් කිසිදු පාඩුවක් සිදු නොවන බව හොඳට ම සහතිකය. ටෙනිසන් දැන් පරිණතය. ඒ තරමට ම සන්සුන්ය. “එකොළොස් ගිනි” නවකතාව ටෙනිසන්ගේ කතා කලාවේ හැරවුම් ලක්ෂයයි.පුංචි පහේ බණ දේශනාවක් ද සහිත ආකර්ෂණීය නවකතාවක් කියවන්නට ලැබිණි. එය පිටු තුන්සිය දහඅටකින් සමන්විත දීර්ඝ ප්‍රබන්ධයක් වූව; වේගයෙන් කියවාගෙන යා හැකිය. කුතුහලය දනවමින් එක්තරා රිද්මයක පිහිටා අපූරු කතා වස්තුවක් විස්තාරණය කිරීමට කතුවරයා සමත් වේ. මේ පොත ගෙදර මේසය මත තැබිය නො හැකි විය. කවුරු හෝ කෙනෙක් එය උදුරාගෙන වරින්වර කියවති. කන්තෝරුවේ තත්ත්වය ද එය ම විය. කන්තෝරුවේ මේසය මත දී නවකතාව හිටිහැටියේ අතුරුදන් වේ.විවිධ අය විවිධ මෝස්තරයෙන් යුතු ව ටෙනිසන්ගේ පොත කියවති. පොතක් පාඨකයාගේ අතින’ත දිගේ ගමනක යෙදීම ලේඛකයාගේ නො මද සතුටට හේතුවෙකි. ටෙනිසන් පෙරේරා “එකොළොස් ගිනි” නම් කෘතියෙන් එම වාසනාව උදා කරගෙන තිබේ. “එකොළොස් ගිනි” යනු කතුවරයාගේ විසිපස් වන නවකතාවය. එය ඔහුගේ කතා කලාවේ හැරවුම් ලක්ෂයක් ලෙස පෙන්වා දෙන්නට කැමැත්තෙමු. මීට පෙර ඔහු විසින් රචනා කරන ලද; ප්‍රබන්ධ ගණනාවක පැවැති දුර්ගුණ මේ කෘතියෙන් විද්‍යාමාන නොවේ.නීරසබව, අනවශ්‍ය වැල්වටාරම් සහිත දීර්ඝ විස්තර හා විග්‍රහ ඇතුළත් වීම, ව්‍යාජ නිරූපණ පැවැතීම, නො ගැළපීම් තිබීම, ඉන්ද්‍රජාලික යථාර්ථවාදයෙහි පැටලීම හා භාෂාවේ කඨෝර බව ද ටෙනිසන්ගේ පූර්ව ප්‍රබන්ධවල දක්නට ලැබුණු පොදු දුර්වලතා ය. එකොළොස් ගිනි ප්‍රබන්ධයේ දී ඔහු මේ පොදු දුර්වලතා පරයා අලුත් ඉසව්වකට පැමිණ තිබේ. ඒ හැරත් දැඩි සංයමයකින් යුතුව සියල්ල කළමනා කිරීමට කතුවරයා සමත් වේ.ඔහු අතින් ලියැවුණු හොඳ ම නවකතාව මේ වන්නට ද පුළුවන. ටෙනිසන් දැන් පරිණතය. එලෙසම සන්සුන්ය.විවිධ ආශාවන් පසුපස හඹා යන මිනිසා, ඒ මතම විනාශයට පත් වේ. එහි නිමාවක් නැත. කෙළවරක් නැත. මිනිසා ද – ගැහැනිය ද කියා වෙනසක් නැත. ඔව්හු ගමනක යෙදී සිටිති. මේ ගමන පුරාවට ම ඇත්තේ දුෂ්ඨකම්, ව්‍යාජකම් හා කුරිරුකම්ය. කතුවරයා මේ සියල්ල විනිවිද දකියි. එය ම සියුම් ව නිරූපණය කරයි. වරෙක ශෝකය ද, වරෙක භීතිය ද, වරෙක හාස්‍යය ද පාඨකයාට දැනෙයි. කතුවරයා ජීවිත යථාර්ථයෙන් බිඳක් අප හමුවේ තබයි. එය ම ජීවිතය පිළිබඳ ගැඹුරින් විමසන්නට අප පොලඹවයි.සෑම ජීවිතයකට ම හුදු අනන්‍යතාවක් ඇතැ’යි කියනු ලැබේ. එය වෙන ම ලෝකයෙකි. මිනිසා ද ගැහැනිය ද පළමු ලෙස හා ප්‍රධාන ලෙස ස්වකීය ලෝකයෙහි ජීවත් වෙති. පවුල් සංස්ථා, ඥාති සබඳතා, සමාජ සම්බන්ධතා යනු දෙවන ලෝකයකට යන පාරවල් වන්නේය. මිනිසාට මෙන් ම ගැහැනියට ද අවශ්‍ය වන්නේ පෞද්ගලික ලෝකයෙහි අභිමතයන් සාක්ෂාත් කර ගැනීමට ය. ඒ සඳහා ඔවුන් දරන අරගලය ටෙනිසන් පෙරේරාට මනාව හසු වී ඇත. ඔහු එම අරගලය චරිත කිහිපයක් ඔස්සේ සියුම් ව නිරූපණය කරයි.හේමලතා මැණිකේ යනු මේ කතාවේ ප්‍රධාන චරිතයයි. ඇය අතිශය රූමත්ය. ඒ තරමට ම රාගයෙන් පොහොසත්ය. රූමත් තරුණ ගැහැනියකට අත්විඳින්නට සිදුවන සියලු ඛේදවාචකයනට ඇය මුහුණ දෙන්නීය. ඇගේ වැඩිහිටියන්ගේ ජීවිත අවුල්ය.පළමු පෙම්වතා ඈ හැර යන්නේ ගබ්සාවකට හේතු සාධක ඉතිරි කරමින්ය. හේමලතා මැණිකේට විවාහ වන්නට සිදු වන්නේ වයස්ගත, විරූප, කණවැන්දුම් එහෙත් සල්ලිකාර සාම්ප්‍රදායික මිනිසකු සමඟය. ගෙදර මෙහෙකාරයකු සමඟ ද, පොලිස් කාරයකු සමඟ ද, දේශපාලකයකු සමඟ ද යනා දී ලෙසින් බහු පුරුෂ සේවනයක යෙදෙන්නට මැණිකේට සිදු වේ. මේ වනා හී නූතන සමාජය තුළ අප අත්දකින සත්‍යය යි. යථාර්ථයයි.කතුවරයා මේ සිදුවීම් ව්‍යාජ ලෙස ගළපන්නේ නැත. එහි එන සෑම සිදුවීමක් ම එකිනෙකට ගැළපී හේතු-සාධක සහිත ව නිරූපණය වේ. නූතන සමාජයේ රූමත් ගැහැනියකගේ ශෝකාන්තය ලෙස ද, ගැහැනියකගේ ඛේදවාචකය ලෙස ද මේ කතාව හඳුන්වන්නට පුළුවන. ටෙනිසන් මෙහි දී පුරුෂයන් මත ම වරද පටවන්නේ නැත.හේමලතා මැණිකේ ද අසරණියක් නොවේ. ශුද්ධවන්තියක් නොවේ. ඇගේ ජීවිතයේ පවතින කුණුකන්දල් ද එළියට අදින්නට කතුවරයා සමත් වේ. එය සාධාරණ විනිශ්චයකි. අප මේ නූතන ඛේදවාචකය නම් නඩුව විභාග කළ යුත්තේ පැමිණිල්ලේ සාක්ෂි පමණක් නො ව; විත්තියේ සාක්ෂිද සැලැකිල්ලට ගනිමින්ය.වනසිංහ පොල් මුදලාලි, නෝමා නම් ඇගේ අක්කා, අබේසිරියා, රෙන්ගා, නිකිණි නම් පෝනියා පමණක් නොව, වාසලමුදලි මන්දිරයද මේ කතාවේ විත්ති පාර්ශ්වය නියෝජනය කරන චරිත වේ. නිකිණි නම් පෝනියාද මැණිකේ හා කතා කරයි.අබේසිරියා කයින් ශක්තිමත් ගොළුවෙකි. එහෙත් ඔහු ද මැණිකේ හා කතා කරයි. නෝමා දෑස් අන්ධ ගැහැනියෙකි. එහෙත් ලෝකය ඉතා නිවැරැදි ව දකින්නේ ද නෝමා ය. මේ සියල්ලට ම වඩා වාසල මුදලි මන්දිරය හා එම විශාල වත්ත හැඟීම් සාගරයෙකි. කතුවරයා යථාර්ථ නිරූපණය සඳහා යොදා ගනු ලබන චරිත මෙන්ම පරිසරයන් ද අපූරුය.සිහින, මනෝ සංවාද, මවා ගැනීම්, ස්වයං තර්ක, කතා වස්තුවට බාධාවක් නො වන ලෙස ද, පාඨකයා වෙහෙසට පත් නො කරන ලෙස ද ගළපා ගැනීමට ටෙනිසන් සමත් වී ඇත. එය ඉන්ද්‍රජාලික යථාර්ථවාදය යැයි කීමට ඉක්මන් විය යුතු නැත. අපට උරුම මූලික කතා කලාවේ ආභාසයක් ද කතුවරයාට තිබේ. එබැවින් ඔහු මේ සියල්ල ව්‍යාජයකින් තොරව ගළපයි.“නිකිණි වහා ම දිව විත් ගල් ගැසුණාක් මෙන් ඇය ඉදිරියෙහි බලා සිටියේය. නිකිණිට ද අසන්නට ප්‍රශ්න ගණනාවක් විය. ඒ කිසිවක් නෑසූ ඌ එක ප්‍රශ්නයක් පමණක් ඇසුවේය”“මැණිකෙ ගල් ගුහාව බලන්ඩ යමු ද?”(හය පරිච්ඡේදය 103 පිටුව)නිකිණි නම් පෝනියා මැණිකේගෙන් ප්‍රශ්න විචාරන්නේ් කෙසේදැ’යි ඇසීමට තරම් අපේ පාඨකයා මෝඩ නැත. ටෙනිසන්ගේ “ජිමික්” හොඳහැටි ගැළපෙන බව පමණක් බුද්ධිමත් පාඨකයා වටහා ගනු ඇත. කතුවරයාගේ “නෝමා” නම් චරිතය කියවන විට මාර්කේස් ඇතුළු ලතින් අමෙරිකානු ලේඛකයන් රැසක් සිහිපත් වේ. කරුණු කිහිපයක් නිසා එම චරිත ගෙන හැර නො දක්වමු. පළමුවැන්න කතුවරයා ළඟ කොපි කිරීමක් නැති බැවින්ය. දෙවැන්න ඔහු සියල්ල මනාව ගළපන නිසා ය. තෙවැන්න ඔහු සිය නවකතාවේ පසු කවරයෙහි ලා සඳහන් කරන වැදගත් කියමනක් හේතුවෙන්ය.“සබඳ සාහිත්‍ය සේවනයෙන් ඔකඳ වූ ඔබ මෙහි එන හේමලතා මැණිකේ චැටර්ලි ආර්යාවගේ පෙම්වතා නම් ප්‍රබන්ධයෙහි කොනී යැයි නොසිතන්න. “මැඩම් බෝවාර්හි” එමා යැයි ද නො සිතන්න. “බෑඩ් ගර්ල්හි” නරක ම ගැහැනිය ද මැණිකේ යැයි නො සිතන්න. ඇය වූ කලී මේ ප්‍රබන්ධයෙහි කතුවරයා මව්බිමේ දී සියැසින් දුටු මිනිස් ආත්මයක සිරගත වූ සැබෑ ගැහැනියක ම වන්නීය.”ටෙනිසන්ගේ් ප්‍රකාශය සත්‍යයක් සේ ගත හැකිය. මෙවන් ස්ත්‍රී චරිත පිළිබඳ ජීවමාන අත්දැකීම් අපට තිබේ. එලෙස ම එබඳු චරිත පිළිබඳ පුවත්පත් විශේෂාංග අප අනන්තවත් කියවා තිබේ.ස්ත්‍රී විෂයයෙහි පවත්නා පුරුෂ ක්‍රියාකාරකම් පිළිබඳ සජීවී අත්දැකීම් කාටත් තිබේ. නූතන සමාජ ක්‍රියාකාරකම් තුළ ස්ත්‍රියකට බසයක යා නොහැකිය. ඇය කූරුගෑමට ලක් වේ. දුම්රියක යා නොහැකිය. ඇය හේත්තු කිරීම්වලට ලක් වේ. ඇයට නිදහසේ ව්‍යාපාරයක් කරගෙන යා නොහැකිය. ව්‍යාජ උදවුකාරයෝ වහා පැමිණෙති. ඒ උදවු කිරීමට නොව, ඇයගේ ශරීර සාරය උරා බීමටය. ටෙනිසන් මේ තත්ත්වය හොඳින් නිරූපණය කරයි. ශ්‍රී ලංකාවේ සියලු ගැහැනුන් මේ පොත කියවා බැලීම වටී. එහි අර්ථය උකහා ගැනීම වටී.කතුවරයා මේ කෘතියෙන් ප්‍රධාන අරමුණු දෙකක් සාක්ෂාත් කිරීමට වෑයම් කරන බව පෙනී යයි. පළමුවැන්න නූතන මිනිස් ජීවිතවල ඇතුළාන්තය හෙළි කරමින් ජීවිත යථාර්ථය පසක් කිරීමට උත්සුක වීමය. දෙවැන්න නූතන වාණිජ සමාජයෙහි ස්ත්‍රිය දරන අරගලය නිරූපණය කිරීමය. එක අතෙකින් නූතන ස්ත්‍රිය පිළිබඳ අපූරු චිත්‍රයක් ඔහු අතින් සිතුවම් වේ. තව අතෙකින් ජීවිතයේ නිස්සාරත්වය පිළිබඳ බණ දේශනාවක් ද ඔහු අතින් පෙළ ගැසේ. මේ කරුණු දෙක ම වැදගත්ය.නව ප්‍රබන්ධයක එක් අරමුණක් වන්නේ ජීවිතය පිළිබඳ වැටහීමක් ලබා දීමය. යථාර්ථය සාක්ෂාත් කිරීම වැනි බරසාර වචනවලින් කියැවෙන්නේ ද එය මය. මේ කාරණය මැනැවින් ඉටු කළ හැකි බුද්ධිමය ශක්‍යතාවක් සාර්ථක නවකතාකරුවාට තිබේ. ටෙනිසන් පෙරේරා බොහෝ නවකතා ලියා ඇතත්; ඔහුගේ පරිපූර්ණත්වය මතු වී ඇත්තේ මේ කෘතියෙන්ය. “එකොළොස් ගිනි” මහා විශිෂ්ට නවකතාවක් යැයි ඔසොවා තබන්නට වුවමනාවක් අපට නැත. එහෙත් එය සාර්ථක අංග ලක්ෂණ සහිත සමාජයට බලපෑමක් කළ හැකි ප්‍රබන්ධයක් යැයි ඉඳුරා කිව හැකිය.මේ නවකතාව ඔස්සේ සමාජ සංවාද ගණනාවක් ඇති කළ හැකිය. මෙබඳු පුංචි තීරුවකට හිර වී ඒ සියල්ල විග්‍රහ කළ නො හැකි බව පමණක් සඳහන් කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301101</link>
    <topic>රිසානා සෞදි අරාබියේදී ගෙල සිඳ මරා දමයි</topic>
    <author>රක්ෂණ ශ්‍රියන්ත, පණ්ඩුක සමරසේකර,ත්‍රිකුණාමල විශේෂ ඒ.ටී.එම්. ගුණානන්ද සහ මුතූර් විශේෂ</author>
    <content>සෞදි අරාබියේ ගෘහ සේවයේ යෙදී සිටියදී බිලිඳකුගේ මරණය සම්බන්ධයෙන් එරට අධිකරණය මගින් වැරැදිකාරිය කළ රිසානා නෆීක් නමැති ශ්‍රී ලාංකීය ගෘහ සේවිකාව ඊයේ (9) ගෙල සිඳ මරා දමා ඇති බව විදේශ කටයුතු පිළිබඳ අමාත්‍යාංශය තහවුරු කළේය. 2005 මැයි 04 වැනි දින එවකට වයස අවුරුදු 17 ක් වූ රිසානා නෆීක් දැරිය සිය පවුලේ අගහිඟකම් හේතුවෙන් සෞදි ආබියේ ගෘහ සේවය සඳහා පිටත් වූවාය.ඒ සිය නියම වයස වෙනස් කර වයස 18 ක තරුණියක් ලෙසයි. ඕමාර් ට්‍රැවල්ස් ආයතනය මගින් රිසානා නෆීක් දැරිය විදේශ සේවය සඳහා පිටත් කර යවා තිබුණි.මුතූර් හි සාෆිනගර් හි අංක 243  දරන නිවසේ පදිංචිව සිටි රිසානා ‍සහෝදරියන් 4 දෙනෙකුගෙන් යුත් පවුලේ වැඩිමලා වූවාය. සාෆිනගර් විද්‍යාලයේ 9 වන වසර දක්වා අධ්‍යාපනය ලැබූ රිසානා පවුලේ අග හිඟකම් හේතුවෙන් විදේශ ගත වූවාය.මුහම්මදු සුල්තාන් නෆීක් (47) ඇයගේ පියා වන අතර සයිදු අහමදු රෆීනා ඇගේ මව වන්නීය.සෞදි අරාබියේ ගෘහ සේවිකාවක ලෙස සේවය කරමින් සිටියදී මාස 04 ක බිලිදකු කිරි සිරවීම නිසා රිසානා අතින් මෙම බිලිඳා මිය ගොස් ඇතැයි පවසනු ලැබේ‍.පසුව එරට අධිකරණය මගින් ෂර්යා නීතියට අනුව ඇය වැරදිකාරිය කරමින් ඇයට මරණ දඬුවම නියම කළේය. ඒ 2007 මැයි මස 30 වනදා ය. පසුව මෙම මරණ දඬුවම ක්‍රියාත්මක නොකරන්නැයි ලොව විවිධ සමාජ සංවිධාන මෙන්ම ජනාධිපති මහින්ද රාජපක්ෂ මහතා ද එරට රජයෙන් ඉල්ලා සිටියහ.ෂරියා නීතියට අනුව රිසානා ගේ මරණ දඬුවම ක්‍රියාත්මක නොකිරීමට නම් බිලිඳාගේ මවුපියන්ගේ අවසරය ලබා ගත යුතුම බව ද ‍සෞදි රජු විසින් දන්වා තිබුණි. කෙසේ වෙතත් 2007 මැයි මස සිට වසර 5 කුත් ‍මාස 08 ක් සිරගතව සිටි රිසානා ඊයේ (09) ශ්‍රී ලංකා වේලාවෙන් පෙරවරු 11.40ට පමණ සෞදි අරාබියේදී ගෙල සිඳ මරණට පත් කර තිබේ.මේ වන විට රිසානාගේ මුතූර් හි පිහිටි නිවසට ගම්වැසියන් දහසකට වැඩි පිරික් පැමිණ ශෝකය ප්‍රකාශ කර තිබෙන අතර රිසානාගේ පියා රෝගාතුර වී මුතූර් රෝහලට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301102</link>
    <topic>දෝෂාභියෝගය විවාදය අද සහ හෙට</topic>
    <author>ස්වර්ණා විජේකෝන්, චමීර ඇල්ලදෙනිය සහ මහින්ද අලුත්ගෙදර</author>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝගය විමසා බැලූ කාරක සභා වාර්තාව සම්බන්ධයෙන් විවාදය කලින් යොදාගත් පරිදි අද (10) සහ හෙට (11) පැවැත්වීමට ඊයේ (9) පැවැති විශේෂ පක්ෂ නායක රැස්වීමේදී තීරණයකර තිබේ.ඒ අනුව දෝෂාභියෝගය පිළිබඳ විවාදය අද සහ හෙට යන දෙදින තුළ පැවැත්වෙන අතර ඒ පිළිබඳව ඡන්ද විමසීම හෙට පස්වරු 6.30 ට පැවැත්වේ.දෝෂාභියෝග වාර්තාව ශුන්‍ය කරන බවට අධිකරණ නියෝගයක් ලබාදී තිබියදී ඒ පිළිබඳ වාද කළ නොහැකි බව විපක්ෂයේ පක්ෂ නායකයන් මෙහිදී අවධාරණය කර ඇත.පාර්ලිමේන්තුවේ කටයුතු සහ පිටස්තර ආයතනයකට මැදිහත්වීමේ හැකියාවක් නොමැති බවට කතානායක චමල් රාජපක්ෂ මහතා විසින් පැහැදිලි තීන්දුවක් ලබාදී ඇති අතර එය අනුගමනය කරමින් විවාදය පැවැත්වීමට හැකියාව පවතින බවට ප්‍රකාශකර ඇති පාර්ලිමේන්තුවේ සභානායක ඇමැති නිමල් සිරිපාලද සිල්වා මහතා විපක්ෂයේ එම යෝජනාව ප්‍රතික්ෂේප කර ඇතැයි වාර්තා වෙයි.දෝෂාභියෝගය සම්බන්ධයෙන් අද සහ හෙට පැවැත්වෙන විවාදයට එක්සත් ජාතික පක්ෂය හා ද්‍රවිඩ ජාතික සන්ධානය පක්ෂ නායක රැස්වීමේදී එකගතාවය පළකර ඇතැයිද වාර්තා වෙයි. එමෙන්ම මෙම විවාදය රූපවාහිනිය මගින් සජීවීව විකාශය කරන්නැයි විපක්ෂයේ නියෝජිතයෝ පක්ෂ නායක රැස්වීමේදී ඉල්ලීමක් කර ඇති අතර ඊට ආණ්ඩු පක්ෂ එකගතාව පළකර ඇති බවත් ඒ සම්බන්ධයෙන් අවසන් තීරණයකට එළඹ නොමැති බවත් වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301103</link>
    <topic>රටේ ප්‍රජාතන්ත්‍රවාදය උදුරා ගන්න ඉඩ දෙන්නෑ</topic>
    <author>ධනුෂ්ක ගොඩකුඹුර</author>
    <content>යුද්ධයෙන් බෙදිය නොහැකි වූ රට වෙනත් ආකාරයකින් බෙදීමට සිතන්නේ නම් එය සිහිනයක් පමණක් බවත් රට වෙනුවෙන් කැප වන කිසිවකුට වරදින්නේ නැති බවත් ජනාධිපති මහින්ද රාජපක්ෂ මහතා අවධාරණය කරයි. රට අස්ථාවර කිරිමේ කටයුතු ක්‍රියාත්මක වුවත් නිදහස්, නිවහල් හා සංවර්ධිත දේශයක් උදෙසා යන ගමන ආපසු හැරවීමට කිසිදු බලවේගයකට ඉඩ නොතබන බවත් ජනාධිපතිවරයා පවසයි.රණවිරුවන් ජීවිත පරිත්‍යාගයෙන් රටට උදා කර දුන් නිදහස සහ ප්‍රජාතන්ත්‍රවාදය උදුරා ගැනීමට හෝ විනාශ කිරීමට හෝ කිසිවකුටත් ඉඩ නොතබන බවත් ජනාධිපතිවරයා කියයි.ජනාධිපතිවරයා මෙසේ ප්‍රකාශ කළේ රට නිදහස් කර ගැනීම වෙනුවෙන් දිවි දුන් හා ආබාධිත වූ රණවිරුවන් ඇගයීමේ රණවිරු අභිමන් උපහාර උළෙලට අරලියගහ මන්දිරයේදී ඊයේ (9) එක්වෙමිනි. ආබාධිත රණවිරුවන් සඳහා ත්‍රීරෝද රථ, දරුවන් සඳහා ශිෂ්‍යත්ව, නිවාස ආධාර ජනාධිපතිතුමාගේ අතින් මෙහිදී පිරිනැමිණ. මවු බිම නිදහස් කර ගැනීම උදෙසා කරන ලද මෙහෙවර අගයමින් ජනාධිපතිතුමා සහ ආරක්ෂක ලේකම් ගෝඨාභය රාජපක්ෂ මහතා වෙත රණවිරුන්ගේ උපහාර තිළිණ ද පිරිනැමිණ.රට පුරා විසිරී සිටින රණවිරුවන් සාමාජිකත්වය දරණ රණවිරු සංසද ජාතික සමුළුව ද මීට සමගාමීව පැවැත්විණ.එදා රණවිරුවන් රට නිදහස් කර ගන්නට ජීවිත පරිත්‍යාගයෙන් කටයුතු කරන විට ඩොලර්වලට වහ වැටුණු කොටසක් ඊට විරුද්ධව කටයුතු කළ බවත් ජනාධිපතිවරයා සිහිපත් කළේය. එල්. ටී. ටී‍‍. ඊ සංවිධානය එදා යුද්ධයට වැය කළ මුදල් අද දේශපාලනඥයන් හා මාධ්‍ය වෙනුවෙන් යොදවන බව පැවසූ ජනාධිපතිවරයා අපට එරෙහිව සම්බාධක පැනවීම වෙනුවෙන් ඔවුන් ක්‍රියාත්මක වන බවත් කීවේය.විදේශගතව සිටින එල්. ටී. ටී. ඊ හිතවාදීන් රටට එරෙහිව කටයුතු කරමින් සිටින විට අපේම රටේ පිරිසක් රට අස්ථාවර කිරීමට උත්සාහ ගන්නා බව ජනාධිපතිවරයා වැඩිදුරටත් පැවසීය. ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ මහත්වරු, ආරක්ෂක අමාත්‍යාංශයේ සේවා වනිතා ඒකකයේ සභාපතිනී අයෝමා රාජපක්ෂ, රණවිරු සේවා අධිකාරියේ සභාපතිනි පද්මා වෑත්තෑව මහත්මිහු සහ ආරක්ෂක ‍මාණ්ඩලික ප්‍රධානී, ත්‍රිවිධ හමුදාපතිවරු සහ පොලිස්පතිවරයා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301104</link>
    <topic>පාර්ලිමේන්තුවේ ශෝකය පළවේ</topic>
    <author>ස්වර්ණා විජේකෝන්, චමීර ඇල්ලදෙනිය සහ මහින්ද අලුත්ගෙදර</author>
    <content>සෞදි අරාබියාවේදී මරණ දඬුවමට ලක්වූ ශ්‍රී ලාංකික ගෘහ සේවිකා රිසානා නෆීක් වෙනුවෙන් පාර්ලිමේන්තුවේ ශෝකය පළ කෙරිණි.ප්‍රජාතන්ත්‍රවාදී ජාතික සන්ධාන පාර්ලිමේන්තු මන්ත්‍රී සුනිල් හදුන්නෙත්ති මහතා විසින් නියෝජ්‍ය කතානායක චන්දිම වීරක්කොඩි මහතාගෙන් කළ ඉල්ලීමකට අනුව මෙලෙස ශෝකය පළ කෙරුණු අතර ශෝකය පළ කිරීම සඳහා පක්ෂ විපක්ෂ මැති ඇමැතිවරු මෙහිදී විනාඩියක නිශ්ශබ්දතාවයක් පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301105</link>
    <topic>අනුරපුරේ ජලයෙන් යටවන ප්‍රදේශවල ජනතාවට විකල්ප ඉඩම් ලබා දෙන්න</topic>
    <author>සම්පත් සංජීව</author>
    <content>අනුරාධපුර දිස්ත්‍රික්කයේ ජලයෙන් යටවන ප්‍රදේශවල පදිංචි ජනතාව වහාම සුදුසු ස්ථානවල පදිංචි කරවීමට පියවර ගන්නා ලෙස ජනාධිපති මහින්ද රාජපක්ෂ මහතා උතුරුමැද පළාත් මහ ඇමැති එස්.එම්. රංජිත් මහතාට උපදෙස් ලබාදී තිබේ.අධික වැසි හේතුවෙන් අනුරාධපුර දිස්ත්‍රික්කයේ ප්‍රදේශ රැසක් නැවතත් ගංවතුරෙන් යටවී ජනතාව අසරණ තත්ත්වයට පත්ව සිටිති. මේ නිසා මල්වතු ඔය දෙපස, කලාඔය දෙපස, හොරොව්පතාන ඇතුළු ප්‍රදේශ ගණනාවක ජනතාව අවතැන්ව සිටිති.ජල ගැලීම් හේතුවෙන් අනුරාධපුර ගඟබඩ මාවතෙහි අවතැන්වූ පවුල්  හැත්තෑ දෙකක් සඳහා වහාම සහන සැලසීමට උතුරු මැද මහ ඇමැති එස්.එම්. රංජිත් සමරකෝන් මහතා පියවර ගත්තේය. මෙයින් පවුල් 48ක් අනුරාධපුර මහින්ද විද්‍යාලයේ තාවකාලිකව ලැගුම් ගෙන සිටින අතර එහි ගිය මහ ඇමැතිවරයා වියළි ආහාර ඇතුළු අවශ්‍ය පහසුකම් සැලසුවේය.මෙයට අමතරව පූජා භූමියේ, යාපනය හන්දිය, මල්වතු ඔය පාලම අසල කූඩාරම්ගසා අවතැන් වූවන් පදිංචි වී සිටින ස්ථානයටද ගිය එස්.එම්. රංජිත් සමරකෝන් මහතා අවශ්‍ය පහසුකම් සැලසුවේය.මෙහිදී පාසල් ළමුන්ට අවශ්‍ය සියලු උපකරණ ලබාදීමට තොරතුරු ලබාදෙන‍‍ ලෙසද ඇමැතිවරයා දැන්වූ අතර ජනාධිපතිතුමා සහ බැසිල් රාජපක්ෂ මහතාගේ උපදෙස් මත වහාම එම ප්‍රදේශවල ජනතාව කටුකැලියාව ප්‍රදේශයේ පදිංචිකරවීමටද ජල ගැලීමට හසුවන ඉඩම් වගාවන් සඳහා වෙන් කරන බව පැවසීය.මහ ඇමැතිවරයා දිස්ත්‍රික්කයේ සියලු අවතැන් කඳවුරු කරා යමින් අවශ්‍ය පහසුකම් සැපයීම ඊයේ (9) සිදු කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301106</link>
    <topic>අගවිනිසුරුට එරෙහි ව දහස් ගණනින් වීදි බසිති</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක ප්‍රමුඛ ඇයට සහාය දක්වන විවිධ සංවිධාන හා පිරිස් රට අරාජික කොට බෙදුම්වාදයට නැවත හිස එසවීමට අවස්්ථාව උදාකර දී ඇතැ’යි පවසන මහජන සංවිධාන රැසක් අද පාර්ලිමේන්තුව ඉදිරිපිට දී හා කොළඹ ප්‍රසිද්ධ ස්ථාන කිහිපයක දී ඊට එරෙහි ව විරෝධතා පවත් වන බව කියති.වෘත්තීය සමිති, ගොවිජන සංවිධාන, ස්වේච්ඡා සංවිධාන, දේශප්‍රේමි සන්ධාන ඇතුළු මහජන ව්‍යාපාර රැසක් ඒකාබද්ධ වී විශාල පරිමාණයේ උද්ඝෝෂණ රැල්ලක් ඇති කිරීමට මේ පිරිස සංවිධාන වී සිටිති.මේ ව්‍යාපාරයේ එක් සටන් පාඨයක් වන්නේ පාර්ලිමේන්තුවේ ශුද්ධ අයිතිය සුරකිනු යන්න ය.පාර්ලිමේන්තුව හෙවත් ව්‍යවස්ථාදායකයට නියෝජිතයන් පත් ව ඇත්තේ මහජන ඡන්දයෙන් හෙවත් ජනතාව ගේ පරමාධිපත්‍ය බලයට අනුව යැයි පවසන ඔවුහු අධිකරණයට පාර්ලිමේන්තුව පාලනය කිරීමේ හැකියාවක් නැතැ’යි අවධාරණය කර සිටිති.දෝෂාභියෝග ක්‍රියාවලියේ දී අගවිනිසුරුතුමිය හැසිරුණු ආකාරය විවේචනයට ලක් කරන බහු ජන සංවිධාන ඇය වටා සිටින සහායකයන් එක අත්තක සිටින දේශපාලන කුරුල්ලන් යැයි පෙන්වා දෙති. මේ සහායකයන් සියලු දෙනා බෙදුම්වාදයට යළි පණ දෙන්නට උත්සාහ කරන පිරිසක බව ද පෙන්වා දෙති. රටේ විවිධ පළාත් වලින් දහස් ගණනින් ජන සමූහයා එක්වන බවත්; ඒ සියලු දෙනා ගේ අපේක්ෂාව රටට එරෙහි බලවේග පරාජය කිරීම බවත් මේ බහු ජන සංවිධාන තවදුරටත් පෙන්වා දෙති.උද්ඝෝෂණ හා විරෝධතා අදත් - හෙටත් පැවැත්වීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301107</link>
    <topic>කුමන බලවේග ආවත් දෝෂාභියෝගය ජයගන්නවා</topic>
    <author>නුවන් කොඩිකාර සහ රක්ෂණ ශ්‍රියන්ත</author>
    <content>ජනතා පරමාධිපත්‍ය හිමි පාර්ලිමේන්තුවට පහළ අධිකරණයකින් රීට් ආඥාවක් නිකුත් කර ඇත්තේ ලෝක ඉතිහාසසේ පළමු වරට බව ක්‍රීඩා ඇමැති මහින්දානන්ද අලුත්ගමගේ මහතා පැවසීය.එම තීන්දුව පිළිබඳ නීති ක්ෂේත්‍රයේ පවා මේ වන විට අන්දෝලනයක් ඇතිවී තිබෙන බවත්, තීන්දුවෙන් පසු නීති ක්ෂේත්‍රයේද දෙදරීමක් පටන් ගෙන ඇති බවත් හෙතෙම කීවේය.ලෝකයේ බිහිසුණුම ත්‍රස්තවාදය සමඟ සටන් කර එය ජයගත් වත්මන් රජයට දෝෂාභියෝගය වැනි සුළු ක්‍රියාදාමයක් ජයග්‍රහණය කිරීම ඒ තරම් අභියෝගයක් නොවන බව මහින්දානන්ද මහතා පැවසීය.අභියාචනාධිකරණයෙන් නිකුත් කළ රීට් අඥාව පිළිබඳ කතානායකවරයාට හෝ පාර්ලිමේන්තු මහ ලේකම්වරයාට මේ වන තෙක් ලිඛිතව දැනුම් දී නොමැති බවද ඒ මහතා කීවේය. මහවැලි කේන්ද්‍රයේ ඊයේ (9) පැවැති ශ්‍රී ලංකා නිදහස් පක්ෂ මාධ්‍ය හමුවේදි ඇමැතිවරයා එසේ ප්‍රකාශ කළේය.මීට පෙරද අගවිනිසුරුවන් දෙදෙනෙකුට එරෙහිව දෝෂාභියෝග ඉදිරිපත් වු බවත් එහෙත් විෂමාචාර හා දූෂණ චෝදනා වෙනුවෙන් දෝෂාභියෝගයක් ඉදිරිපත් වු ලංකාවේපළමු අගවිනිසුරුවරිය බවට මෙතුමිය පත්වන බවත් මහින්දානන්ද අලුත්ගමගේ මහතා අනාවරණය කළේය.පාර්ලිමේන්තු බලය පැහැර ගැනීමට හෝ ඊට අභියෝග කිරිමට කිසිවකුට අයිතියක් නොමැති බව පවසන ඒ මහතා දේශීය හෝ විදේශීය කුමන බලවේගය පැමිණියද අගවිනිසුරුවරියට එරෙහිව ගෙන ආ දෝෂාභියෝග ක්‍රියාදාමය නතර නොකරන බව පැවසීය.ත්‍රස්තවාදය පරාජය කිරීමට රජය කටයුතු කරද්දි ඊට ඍජුවම එරෙහි වු ජාතික හා ජාත්‍යන්තර බලවේග දෝෂාභියෝගය පසු පස සිටින බවත්, ඒ මඟින් හෝ රට අස්ථාවර කිරීම ඔවුන්ගේ අරමුණ බවත් ක්‍රීඩා ඇමැතිවරයා කීවේය.මෙරට ඇති ප්‍රධාන පක්ෂ දෙක වන ශ්‍රීලනිප හා එජාප ජනතා පරමාධිපත්‍යය ආරක්ෂා කිරීමට කටයුතු කරමින් සිටියදි ජනතා පදනමක් නැති පක්ෂ කිහිපයක් ඊට එරෙහිවීම ඒ තරම් තැකිය යුතු කාරණයක් නොවන බව පවසන අලුත්ගමගේ මහතා එම පුද්ගලයන්ට පාර්ලිමේන්තු වරප්‍රසාද යටතේ ඉදිරියේදි ක්‍රියාමාර්ග ගනු ඇති බව ප්‍රකාශ කළේය.මේ අවස්ථාවට මැති ඇමැතිවරුන් වන රෝහිත අබේගුණවර්ධන, තිලංග සුමිතිපාල මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301108</link>
    <topic>රටට එරෙහි කුමන්ත්‍රණ පැරදවීමට එක්විය යුතුයි</topic>
    <author>ඉන්දික පොල්කොටුව</author>
    <content>යුදමය වශයෙන් ලබා ගැනීම නොහැකි වූ දෑ ර‍ටේ ප්‍රධාන තනතුරු යොදා ගනිමින් ලබා ගැනීමට උත්සාහ කරන එල්.ටී.ටී.ඊ. මෙන්ම එල්.ටී.ටී.ඊ. හිතවාදී ජාත්‍යන්තරික බලවේග හෙට දවසේ රටේ ප්‍රධාන තනතුරක් ඒ වෙනුවෙන් යොදා ගැනීමට පෙර මේ මොහොතේ ඔවුන් ගෙන යන ‍රටට ‍‍එරෙහි එම කුමන්ත්‍රණ ව්‍යාපාරය පරාජය කිරීමට මාතෘ භූමියට ආදරය කරන ජනතාව එක්ව ක්‍රියා කළ යුතුව ඇතැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවසීය.රටට එරෙහි මේ කුමන්ත්‍රණ ව්‍යාපාරය සඳහා ‍ඔවුන් පළමුව යොදා ගැනීමට උත්සාහ කළේ යුද හමුදාපති තනතුර බවත් අද ඔවුන් ඒ සඳහා යොදා ගැනිමට ක්‍රියා කරමින් සිටින්නේ රටෙහි අගවිනිසුරු තතතුර බවත් ඇමැතිවරයා කීය.රටෙහි ඉහළ තනතුරු ඔවුන්ගේ මේ ජාත්‍යන්තරික කුමන්ත්‍රණ සඳහා යොදා ගැනීමේ ව්‍යාපාරයට ඒ වෙනුවෙන් ඔවුනට තනතුරු යොදා ගැනීමට නොහැකි වූයේ යැයිද නමුත් ඔවුන් එම පුද්ගලයන් ඒ වෙනුවෙන් ‍‍‍යොදා ගැනීමට ක්‍රියා කළේ යැයිද හෙතෙම පැවසීය.ත්‍රස්තවාදය පරාජය කිරීමේ වැඩපිළිවෙළේ අවසන් තත්ත්පරය තෙක්ම එය අඩපණ කිරීමට උත්සාහ කළ ජාත්‍යන්තරික එල්.ටී.ටී.ඊ. හිතවාදී බලවේග ඔවුන්ගේ පරාජයෙන් පසු සෑම මොහොතකම උත්සාහ කළේ විවිධ ක්‍රම මගින් අපේ රට අස්ථාර කිරීමට බවත් එහෙත් ඒ සියලු බලවේග සෑම විටම පරාජය වූ බවත් ඇමැති රඹුක්වැල්ල මහතා පැවසීය.එදා රණවිරුවන් රට වෙනුවෙන් මානුෂීය මෙහෙයුම් සිදු කිරීමේදී මාතෘ භූමියට ආදරය කරන ජනතාව ඒ වෙනුවෙන් උපරිම ශක්තිය ආශිර්වාදය ලබා දුන් අයුරින් මේ ජාත්‍යන්තරික බලවේග පරාජය කිරීමට ද ඉහළම ශක්තිය ආශිර්වාදය මාතෘ භූමියට ආදරය කරන ජනතාව මේ මොහොතේ ලබාදීම ඉමහත් ශක්තියක් යැයිද රඹුක්වැල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n1301109</link>
    <topic>අගවිනිසුරු නිවෙස ඉදිරිපිටතවදුරටත්උපවාස</topic>
    <author/>
    <content>ශ්‍රේෂ්ඨාධිකරණයෙන් අසාධාරණයක් වූ බව පවසමින් ගෝල්ඩන් කී තැන්පත්කරුවෝ අගවිනිසුරු නිල නිවෙස ඉදිරිපිට දෙවෙනි දිනටත් උපවාසය පැවැත්වූහ.බම්බලපිටිය ගෝල්ඩන් කී ආයතනය ඉදිරිපිටින් පා ගමනක් ආරම්භ කළ ගෝල්ඩන් කී තැන්පත්කරුවෝ පෙරේදා (8) අගවිනිසුරු නිල නිවෙස ඉදිරිපිට දී උපවාසය ආරම්භ කළහ. එය ඊයේ (9) දිනයේ ද ක්‍රියාත්මක කළේය. තමන්ට සාධාරණයක් ඉෂ්ඨ වන තෙක් මෙම උපවාසය අත්නොහරින බව ඔවුන් ප්‍රකාශ කරති.එම ආයතනයේ මුදල් තැන්පත් කර අසරණ තත්ත්වයට පත් වූ නව දහසක පමණ පිරිසක් තමන්ට සාධාරණය ඉල්ලා අධිකරණයට ගියහ. තමන් වෙනුවෙන් අධිකරණය සාධාරණය ඉටු කර තිබිය දීත් තීන්දුව වෙනත් අතකට යොමුවීමෙන් දැඩි අසාධාරණයක් සිදු වූ බව එම තැන්පත් කරුවෝ පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n13011010</link>
    <topic>අපි වර්ජනයට නෑ වැඩට යනවා</topic>
    <author>පණ්ඩුක සමරසේකර</author>
    <content>අගවිනිසුරුතුමියට එරෙහිව ඉදිරිපත් කර ඇති දෝෂාභියෝගයට සම්බන්ධ පාර්ලිමේන්තු විවාදය පැවැත්වෙන අද (10) සහ හෙට (11) අධිකරණ කටයුතුවලින් ඉවත්වීමට නීතිඥයින් සුළු පිරිසක් තීරණය කර තිබුණද බහුතර නීතිඥයන් පිරිස වෙනදා මෙන් අධිකරණ කටයුතුවල නිරතවන බව නීතිඥ සංගම් ඒකාබද්ධ නිවේදනයකින් ප්‍රකාශ කරයි.මෙම නිවේදනය සඳහා ශ්‍රී ලංකා නිදහස් නීතිඥ සංවිධානයේ ලේකම් නීතිඥ කොග්ගල වෙල්ලාල බන්දුල එහි කොළඹ ශාඛාවේ සභාපති නීතිඥ පාලිත ගමගේ, ස්වාධීන තරුණ නීතිඥ සංගමයේ ලේකම් නීතිඥ මනෝජ් ගමගේ, ප්‍රජාතන්ත්‍රවාදය හා මානව හිමිකම් සුරැකීමේ නීතිඥ සංවිධානයේ කැඳවුම්කරු ආචාර්ය කාංචන ද සිල්වා යුක්තිය උදෙසා ජනතා ව්‍යාපාරයේ සභාපති නීතිඥ සමන් ගලප්පත්ති යන නීතිඥවරුන්ගේ අත්සනින් එම ඒකාබද්ධ නිවේදනය නිකුත් කර ඇත.එම නිවේදනයේ වැඩිදුරටත් මෙසේද සඳහන් වේ.නීතිඥ සංගමයේ බහුතරයකගේ කැමැත්ත නොමැතිව අද සහ හෙට දිවයිනේ සියලුම අධිකරණ කටයුතු අඩපණ කිරීම සදහා එකී සංගමය කිහිප දෙනෙකු ගනු ලැබ ඇති තීරණය අප දැඩි ලෙස හෙළා දකිමු.සමස්ත ශ්‍රී ලාංකීය ජනතාවම අධිකරණය තුළින් බලාපොරොත්තු වන්නේ යුක්තිය හා සාධාරණත්වයයි. එහෙත් පසුගිය කාල පරිච්ඡේදය පුරා අධිකරණ පද්ධතියේ සමහර ක්‍රියාකාරකම් ශ්‍රී ලාංකික ජන සමාජයට සාධාරණත්වය ඉටු කිරීම වෙනුවට රට අරාජික කිරීමේ ජාත්‍යන්තර කුමන්ත්‍රණයක ක්‍රියා බවට පත්ව ඇති ආකාරයක් පෙනෙන්නට තිබේ.රටේ බහුතර නීතිඥයින් ඇතුළු වෘත්තීයවේදි බුද්ධිමත් ප්‍රජාව සමාජගත වන්නේ නිදහස් අධ්‍යානයේ ප්‍රථිපල තුළිනි. එහෙත්ඔවුන්ගෙන් අතලොස්සක් වෘත්තීය මට්ටට පැමිණීමත් සමඟ ඔවුන් වෙනුවෙන් බදු ගෙවූ අහිංසක ජනතාව උගසට තබා ඕනෑම සදාචාර විරෝධී මෙන්ම සමාජ විරෝධී ක්‍රිාක් වුවත් සිදු කිරීමට පෙළඹීම කනගාටුදායක කරුණකි.අද 10 සහ හෙට (11) පාර්ලිමේන්තු‍වේදී විවාදයට ගැනෙන දෝෂාභියෝග යෝජනාව ජනතා පරමාධිපත්‍ය ක්‍රියාවලිය තුළින් ජයග්‍රහණය කරන බැවින් එයට විරෝධතා ඉදිරිපත් කරමින් අධිකරණ කටයුතු අඩපන කිරීම සමස්ත මහජතාව පීඩාවට පත් කිරීමක් බැව් අප තවදුරටත් අවධාරණය කර සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n13011011</link>
    <topic>ජාතික යෞවුන් සේනාංක නව සභාපතිකපිතාන් නලින්ද ඉලංගකෝන්</topic>
    <author/>
    <content>යෞවන කටයුතු හා නිපුණතා සංවර්ධන අමාත්‍යාංශය යටතේ ක්‍රියාත්මක, ශ්‍රී ලංකාවේ ප්‍රධානතම යෞවන පෞරුෂ සංවර්ධන පුහුණු ආයතනය ලෙස ගැනෙන ජාතික යොවුන් සේනාංකයේ 07 වන සභාපති වශයෙන් නලින්ද ඉලංගකෝන් මහතා පසුගියදා මහා සංඝරත්නයේ පිරිත් ආශිර්වාද මධ්‍යයේ වැඩ භාර ගන්නා ලදී.මෙම අවස්ථාව සඳහා හිටපු සභාපති කර්නල් දර්ශන රත්නායක, යොවුන් සේනාංක මාණ්ඩලික නිලධාරීන් ඇතුළු පිරිසක් සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n13011012</link>
    <topic>කිරිබත්ගොඩ ඇළට විෂ ද්‍රව්‍ය දැමූ අයට දැඩි දඩුවම් දෙනවා</topic>
    <author>ශීලා උඩුවර</author>
    <content>කිරිබත්ගොඩ මුදුන් ඇළට විෂ රසායනික ද්‍රව්‍ය දැමීම සම්බන්ධයෙන් වැරදි කරුවන් වන අයට විරුද්ධව දැඩි නීතිමය පියටර ගන්නා බව මධ්‍යම පරිසර අධිකාරියේ සභාපති විමල් රූබසිංහ මහතා පැවසීය.කැලණි ගඟට සම්බන්ධ අතු ගංගාවක් වන කිරිබත්ගොඩ මුදුන් ඇළේ මසුන් මියයාම සම්බන්ධයෙන්සභාපතිවරයාගේ උපදෙස් මත පරික්ෂණයක් පැවැත්වේ. කළුතර දිස්ත්‍රික්කයේ පිහිටි තීන්ත ආලේපන කර්මාන්ත ශාලාවකින් නිකුත් කෙරෙන විෂ රසායන ද්‍රව්‍ය කැලණි ගඟට සම්බන්ධ අතු ගංගාවක් වන කිරිබත්ගොඩ මුදුන් ඇළට දැමීම නිසා එම ඇළේ මසුන් මියයාමට පටන්ගෙන ඇති බවට පරීත්ෂණ වලින් හෙළිවී තිබේ.මධ්‍යම පරිසරඅධිකාරියේ ගමිපහ දිස්ත්‍රික් කාර්යාලය මගින්යවන ලද නිලධාරින් කණ්ඩායමක් මගින් මුදුන් ඇළේ ජල නියැදි ලබා ඒවා අදාළ කර්මාන්ත ශාලාවෙන් ලබා ගත් රසායන අපදුව්‍ය සාම්පල් සමඟ සැසැඳෙන්නේද යන්න පිළිබඳව පරික්ෂාවට ලක්කෙරේ.මේ කර්මාන්ත ශාලාව මගින් පිටකරන කරන රසායනික අපදුව්‍ය බැහැර කිරීම සඳහා පෑලියගොඩ ප්‍රදේශයේ පිහිටි තවත් ආයතනයකට පවරා ඇති බවත්, එම ආයතනය බවුසරයක් මගින් එම රසායනික අපදුව්‍ය මේ ඇළට දමා ඇති බවත් පරීක්ෂණවලින් තහවුරු වී තිබේ.එම ප්‍රදේශයේ පානිය ජල මුලාශ්‍රවලටද මේ රසායන ද්‍රව්‍ය මුසුවී ඇද්ද යන්න පිළිබඳව විශේෂ රසායන විශ්ලේෂණයක් සිදුකරමින් සිටින අතර, තම අවශ්‍යතාවයන් සඳහා විකල්ප පානීය ජල ළිං භාවිතා කරන ලෙස මධ්‍යම පරිසර අධිකාරිය ප්‍රදේශවාසීන් දැනුවත් කිරීමටද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n13011013</link>
    <topic>දුප්පතුන්ට දිරියෙන් ඉදිරියට යන්න දිවි නැඟුම වැඩි ඡන්දයෙන් සම්මත වීම ජයග්‍රහණයක්</topic>
    <author>බුද්ධිකා ඉඹුලාන</author>
    <content>දුප්පතුන් සදාකල් දුප්පතුන් ලෙස නොතබා, ඔවුන්ටද දිරියෙන් ඉදිරියට ගොස් සංවර්ධනයේ රන් අස්වනු නෙළන්නට මං විව‍ර කරන දිවි නැඟුම ජාතික සංවර්ධන වැඩසටහන සඳහා වූ පනත වැඩි ඡන්ද 116කින් සම්මත වීම මෙරටේ දුප්පත් ජනතාව ලද ජයග්‍රහණයක් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා කියයි.විශේෂයෙන්ම මේ රටේ දිරිය කාන්තා‍වන්ගේ හැකියාවන් තුළින් ඔවුන්ගේ ආර්ථිකය ශක්තිමත් කර එම පවුල් සමෘද්ධිමත්පවුල් බවට පත් කිරීමට මේ තුළින් හැකිවන බවද කරල්ලියද්ද මහතා පවසයි. දුප්පත් ජනතාවගේ ඡන්දයෙන් පාර්ලිමේන්තුවට පැමිණ එම දුප්පත් ජනතාව වෙනුවෙන් ඉදිරිපත් කළ 'දිවි නැඟුම' පනතට විරුද්ධ වීම තුළින් විපක්ෂයේ සැබෑ තත්ත්වය ලොවට පෙන්නුම් කළ බවද ඇමැතිවරයා කියයි.ග්‍රාම නිලධාරී වසම් 14000 කට අයත් පවුල් ලක්ෂ 18ක පමණ ජනතාවට මේ තුළින් සෘජු ප්‍රතිලාභ හිමිවන අතර එහිදී එම පවුල්වල සංවර්ධනයට 'දිවි නැඟුම' ප්‍රධාන අත්වැල වෙයි.එමෙන්ම 27000 කට අධික වූ සමෘද්ධි නිලධාරීන්ගේ සේවා සුරක්ෂිතතාව ඇති කරමින් ඔවුන්ටද දිවි නැඟුම පිටිවහලක් වන බවද ඇමැතිවයා පෙන්වාදෙයි.ජාත්‍යන්තරය හරහා ලැබෙන සහනාධාර ලැබෙන තුරු ‍බලා නොසිට මෙරට ආර්ථිකය ශක්තිමත් කර ගැනීමට 'දිවි නැඟුම' ජාතික සංවර්ධන වැඩසටහන යොදා ගැනීම පිළිබඳව ජනාධිපති මහින්ද රාජපක්ෂ මහතාටත් ආර්ථික සංවර්ධන ඇමැති බැසිල් රාජපක්ෂ මහතා‍ටත් ජාතියේ ප්‍රණාමය හිමිවන බවද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n13011014</link>
    <topic>1919 ට දුරකතන ඇමැතුම් පහළොස් ලක්ෂයක්</topic>
    <author>ජීවනී පතිරණ</author>
    <content>ඉකුත් වසරේ(2012) රාජ්‍ය තොරතුරු කේන්ද්‍රයට(1919) දුරකතන ඇමතුන් පහළොස් ලක්ෂයකට ආසන්න ප්‍රමාණයක් ලැබී ඇතැයි ශ්‍රී ලංකා තොරතරු හා සන්නිවේදන තාක්ෂණ නියෝජිතායතනය (ICTA) සඳහන් කරයි. මේ දුරකතන ඇමතුන්වලින් බහුතරයක් බස්නාහිර පළාතෙන් ලැබී තිබෙන බව ICTA ආයතනය පැවසීය.මේ අතරින් ශ්‍රී ලංකා ‍දුම්රිය දෙපාර්තමේන්තුව, පුද්ගලයන් ලියාපදිංචි කිරීමේ දෙපාර්තමේන්තුව, මෝටර් රථ ප්‍රවාහන කොමසාරිස් දෙපාර්තමේන්තුව, ශ්‍රී ලංකා පොලීසිය යන ආයතනවල තොරතුරු දැනගැනීම සඳහා වැඩිම දුරකතන ඇමතුන් ප්‍රමාණයක් ලැබී තිබේ.මීට අමතරව රාජ්‍ය තොරතුරු කේන්ද්‍රයේ වෙබ් අඩවියට පසුගිය වසරේ දී (2012) තුන්ලක්ෂ පනස්දහසක් පමණ පිරිසක් ප්‍රවේශ වී තිබෙන බව ICTA ආයතනය අනාවරණය කරයි. ඒ අතරින් 1000කට අධික පිරිසක් විවිධ පැමිණිලි ඉදිරිපත්කර තිබෙන බවද එම ආයතනය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=n13011015</link>
    <topic>හොර දොස්තරලා අල්ලන්න වෛද්‍ය සංගමය පොලිසීයේ සහාය පතයි</topic>
    <author>සන්ධ්‍යා කරුණාරත්න</author>
    <content>ව්‍යාජ වෛද්‍යවරුන්ට එරෙහිව නීතිය ක්‍රියාත්මක කිරීම සම්බන්ධයෙන් රජයේ වෛද්‍ය නිලධාරින්ගේ සංගමයේ විධායක කමිටුව පොලිස්පතිවරයා සමඟ සාකච්ඡාවක් පැවැත්වීම අද (10) සිදුකෙරේ.වෛද්‍යවරයකු ලෙස පෙනී සිටිමින් ව්‍යාජ වෛද්‍ය සේවාවේ යෙදෙන පුද්ගලයකුට ‍එරෙහිව දැනට ක්‍රියාත්මක වන නීතිය වන්නේ රුපියල් පන්දහසක දඩයකි. ඒ වෙනුවට වසර පහක සිර දඬුවමක් ලබා දීමට තීරණය කිරීම මේ සාකච්ඡාවේ අරමුණ බව රජයේ වෛද්‍ය නිලධාරින්ගේ සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා ‍පවසයි.මෙරට 40,000 ක් පමණ ‍ව්‍යාජ වෛද්‍ය සේවාවේ යෙදෙන පුද්ගලයන් සිටින බව සෞඛ්‍ය ඇමැතිවරයා ඇතුළු සෞඛ්‍ය අමාත්‍යාංශය පිළිගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301101</link>
    <topic>ගම්පහ අපනයන භෝග වගා කිරීමේව්‍යාපෘති ප්‍රගතිය ඉහළ මට්ටමක</topic>
    <author>ගම්පහ සංචාරක - නිමල් ජයසිංහ</author>
    <content>2012 වසරේ ගම්පහ දිස්ත්‍රික් අපනයන භෝග කෘෂිකර්ම දෙපාර්තමේන්තුවේ සංවර්ධන ව්‍යාපෘතිවල ප්‍රගතිය ඉහළ මට්ටමක පවතින බව ගම්පහ දිස්ත්‍රික් අපනයන කෘෂිකර්ම දෙපාර්තමේන්තුවේ සහකාර අධ්‍යක්ෂ ඩබ්ලිව්.ඒ.කේ.ජී.වික්‍රමසිංහ මහතා පැවැසීය.2012 අපනයන භෝග දෙපාර්තමේන්තුවේ ගම්පහ දිස්ත්‍රික්කයේ ප්‍රගතිය පිළිබඳව තොරතුරු විමසීමේදී සහකාර අධ්‍යක්ෂවරයා පැවැසුවේ නව වගාවක් ලෙස ගම්මිරිස් වගාවට ඉලක්කය වූයේ හෙක්ටයාර් 43ක වගා ඉලක්කයක් බවත් එය 2012 නොවැම්බර් 30 වනවිටද ඉලක්කය ඉක්මවා යන ලෙසට සාර්ථක වූ බවයි.ඉඟුරු වගාවද ගම්පහ දිස්ත්‍රික්කයේ හෙක්ටයාර් 38ක වගා ඉලක්කයක තිබූ බවත් එයද පසුගිය නොවැම්බර් 30 වනවිට ඉලක්කය සපුරා ඇති බවත් සංඛ්‍යා ලේඛන දක්වමින් පැවැසීය.අපනයන භෝග නව වගා ඉලක්කයක් යටතේ ගම්පහ දිසාවේ ප්‍රාදේශීය ලේකම් කොට්ඨාසවල ඇතිකළ කුරුඳු වගාව, කහ වගාව, පුවක් වගාවද පසුගිය වසරේ ප්‍රගතියක් ලබා ඇති බව සංඛ්‍යා ලේඛන මඟින් පෙන්නුම් කෙරේ.මේ අතර ඵලදායිතාව නැංවීමේ වැඩසටහන යටතේ ගම්මිරිස් සහ කුරුඳු වගාවේ ඉහළ ප්‍රගතියක්ද ලබා ඇති බව සහකාර අධ්‍යක්ෂවරයා පැවැසීය.අපනයන භෝග වගාව වෙනුවෙන් 2012 වසරේ ගම්පහ දිස්ත්‍රික්කයේ සියලු ප්‍රාදේශීය ලේකම් කොට්ඨාස ආවරණය වන පරිදි ගොවි පුහුණු පන්ති 225ක් පවත්වා ඇති අතර ක්‍ෂේත්‍ර දින 24ක් පවත්වා ඇත. කුරුඳු තැලීම් පුහුණු පන්තිද පවත්වා ඇත.අපනයන භෝග කෘෂිකර්ම දෙපාර්තමේන්තුවේ ගම්පහ දිස්ත්‍රික් කාර්යාලයේ මෙහෙයවීමෙන් කාබනික පොහොර නිෂ්පාදනය හා භාවිතය ප්‍රචලිත කිරීමේ වැඩසටහනක් ක්‍රියාත්මක කර මේ යටතේ දිවුලපිටිය, පල්ලියපිටිය ගම්මානයේ හෙක්ටයාර් 2.5ක භූමියක කාබනික පොහොර ව්‍යාපෘතියක් අරඹා ඇති බවද අධ්‍යක්ෂවරයා පැවැසීය.අපනයන භෝග කෘෂිකර්ම දෙපාර්තමේන්තුවේ පසු අස්වනු තාක්ෂණ වැඩසටහන යටතේ වියළන යන්ත්‍රයක්, බිලාන්චර්ස් 3ක් සහ ගම්මිරිස් ඇට වෙන්කරන යන්ත්‍රයක්ද ගොවීන්ට ප්‍රදානය කර ඇත.දිවි නැඟුම ව්‍යාපෘතිය වෙනුවෙන් ගම්පහ දිස්ත්‍රික් අපනයන භෝග කෘෂිකර්ම දෙපාර්තමේන්තුව මඟින් ගම්මිරිස් පැළ 16540ක් ද, කුරුඳු පැළ 4199ක්ද, පුවක් පැළ 25ක් ද බෙදාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301102</link>
    <topic>දෙහිඕවිට සභාවේඋප සභාපති වැඩ භාර ගනී</topic>
    <author>කෑගල්ල දකුණ සමූහ සිරිසේන රාජපක්ෂ  </author>
    <content>කෑගල්ල දිස්ත්‍රික්කයේ දෙහිඕවිට ප්‍රාදේශීය සභාවේ පුරප්පාඩු වී තිබූ උප සභාපති ධුරයට එක්සත් ජනතා නිදහස් සන්ධානයේ ප්‍රාදේශීය සභා මන්ත්‍රී දමිදු චාමින්ද මහතා එම ප්‍රාදේශීය සභාවේ උප සභාපති වශයෙන් ග්‍රාමීය සංවර්ධන ජ්‍යෙෂ්ඨ ඇමැති අතාවුද සෙනවිරත්න මහතා ඉදිරිපිට පසුගියදා දිවුරුම් දී වැඩ භාර ගත්තේය.දෙහිඕවිට ප්‍රාදේශීය සභාවේ උප සභාපතිවරයා වශයෙන් කටයුතු කළ ප්‍රියන්ත උදයකුමාර මහතාගේ ධුරය අහෝසි වීම නිසා පුරප්පාඩු වූ උප සභාපති තනතුර සඳහා ප්‍රාදේශීය සභා මැතිවරණයෙන් තුන්වැනි මනාපය දිනාගත් දමිදු චාමින්ද මහතා එක්සත් ජනතා නිදහස් සන්ධානයේ මහ ලේකම් ඇමැති සුසිල් ප්‍රේමජයන්ත මහතාගේ නිර්දේශය මත කෑගල්ල දිස්ත්‍රික් තේරීම් භාර නිලධාරි මහතා විසින් පත්කර ඇත.දමිදු චාමින්ද මහතා ඇහැළියගොඩ ධර්මපාල විද්‍යාලයේ ආදි සිසුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301103</link>
    <topic>ගම්පහ පොලිස් බල පෙදෙසේපැමිණිලි අඩුවෙලා</topic>
    <author>නිට්ටඹුව සමූහ - ජෙනට් ජයසිංහ</author>
    <content>බස්නාහිර පළාතේ ගම්පහ පොලිස් කොට්ඨාසයේ ගෙවී ගිය මාස නවයක කාලයක පොලිස් ස්ථාන දොළහක පැමිණිලි විසඳීමේ ප්‍රතිශතය සියයට අනූපහකින් ඉහළ යෑම නිසා බාල අපරාධ පිළිබඳ පැමිණිලි ලැබීමේ සංඛ්‍යාව සියයට හතළිස් අට දක්වා අවම වී ඇති බව ගම්පහ ජ්‍යෙෂ්ඨ පොලිස් අධිකාරී කාර්යාලය වසර අවසානයේ නිකුත් කර ඇති ප්‍රගති වාර්තාවෙන් පෙන්වා දෙයි.ඒ අනුව එම කාල සීමාවේදී ගම්පහ පොලිස් කොට්ඨාසයේ මිනී මැරුම් 27ක්, සියදිවි නසා ගැනීම් 6ක්, හදිසි මරණ (ස්වාභාවික රෝගාබාධ), ස්ත්‍රී දූෂණ, ගෙවල් බිඳුම්, කොල්ලකෑම්, ආයුධ වලින් තුවාල සිදු කිරීම්, (එකසිය හැත්තෑ පහක්) දේපොළ සොරකම් කිරීම්, බාල අපරාධ ලිංගික අපයෝජන , රැවටීම් වංචා සහ සුලු වැරදි සම්බන්ධ පැමිණිලි ලැබී ඇති බව ගම්පහ කොට්ඨාසයේ ජ්‍යෙෂ්ඨ පොලිස් අධිකාරී කාර්යාලයේ දත්ත සටහන්වල සඳහන් වේ.ගම්පහ පොලිස් කොට්ඨාසයේ අපරාධ පිළිබඳ පැමිණිලි ලැබීම අවම වීම සඳහා ගත් ක්‍රියාමාර්ග පිළිබඳව ගම්පහ කොට්ඨාසභාර ජ්‍යෙෂ්ඨ පොලිස් අධිකාරී විජිත ඩී. කොමසාරු මහතා මෙසේ කීවේය.දින පතාම සෑම පොලිස් ස්ථානයකටම සුලු සිද්ධි මුල්කර ගනිමින් පැන නගින ආරාවුල් පිළිබඳ පැමිණිලි විශාල සංඛ්‍යාවක් ලැබෙනවා. අප මේවා සුලු පැමිණිලි යනුවෙන් නම් කළත් නිසි වෙලාවට නිසි විධියට නීතියේ පිළිසරණ ලබා නොදුනහොත් පසුව ඒවා ලියලා ගොස් සමාජය කළඹන විශාල අපරාධ බවට පත්වෙනවා.ඒ නිසා සෑම පොලිස් ස්ථානයකටම අදාළ ආයතන වෙත ලැබෙන සුලු පැමිණිලි පිළිබඳව විශේෂ අවධානය යොමුකර අපක්ෂපාතීව එම පැමිණිලි විසඳා නීතියේ රැකවරණය ලබාදෙන ලෙසට උපදෙස් දී තිබෙනවා.සෑම ග්‍රාමසේවා වසමකම සිවිල් ආරක්ෂක කමිටු පිහිටුවා විධිමත්ව ක්‍රියාත්මක කරනවා. පොලිස් සේවයෙන් මහජනතාවට නිසි පරිදි නීතියේ රැකවරණය ලබාදීම සඳහා නීතිය ක්‍රියාත්මක කිරීමට බැඳී සිටින නිලධාරීන් මානසික වශයෙන් සුවපත්වීම අත්‍යාවශ්‍යයි. ඒ නිසා පොලිස් නිලධාරීන්ගේ මානසික සුවය සහ සුබසාධනය සඳහා අවශ්‍ය කටයුතු සැලසුම් කළා. ඒ හැරුණු විට තවත් කරුණු රැසක් ක්‍රියාත්මක කර මේ ප්‍රදේශයේ සිදුවන අපරාධ හා ගැටලු අවම කළා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301104</link>
    <topic>හොරණ බටුවිට බී.ඇම්.පෙරේරාකනිටු විදුහලට මුදල් ආධාර</topic>
    <author>හොරණ සමූහ - බන්ධුල ආර්.ගුලවත්ත</author>
    <content>බස්නාහිර පළාත් සභා අධ්‍යාපන අමාත්‍යංශයෙන් ක්‍රියාත්මක වන සුපසන් නිම්තෙර පාසල් ඇගැයීමේ වැඩ සටහන යටතේ පළාත් සභා බල ප්‍රදේශයේ පාසල් ආශ්‍රිතව සුන්දර පරිසරයක් නිර්මාණය කිරීම සඳහා සිසුන් සංඛ්‍යාව අනුව ප්‍රතිපාදන ලබා දීමේ වැඩසටහනක් ක්‍රියාත්මක වේ.සිසුන් 500ට අඩු - රු. 50,000ක්, 750 දක්වා රු. 75,000ක්, 1000 දක්වා රු. ලක්ෂයක් සහ 1000ට වැඩි පාසල් සඳහා රු. 1,50,000ක් වශයෙන් ශ්‍රේණි හතරක් යටතේ මේ මුදල් ප්‍රතිපාදන ලබාදීමට නියමිතය.ඒ අනුව හොරණ අධ්‍යාපන කලාපයේ බටුවිට පී.ඇම්.පෙරේරා කනිටු විදුහලට ද එම ප්‍රතිපාදන ලබා දෙන ලදී.කාලයක් වැසී යෑමට ලක්ව පසුව සීඝ්‍රයෙන් සංවර්ධනය වෙමින් පවත්නා මේ කනිටු විදුහලේ සිසුන් සංඛ්‍යාව 500ට අඩුය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301105</link>
    <topic>ඉංගිරියේ ජනතාවටමාස්පතා නොමිලේ බෙහෙත්</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>නොමිලයේ වෛද්‍ය පරීක්‍ෂණ සිදුකර ඖෂධ නිකුත් කරන ආයුර්වේද වෛද්‍ය මධ්‍යස්ථාන සහ වෛද්‍ය සායන ගැන අප කොතෙකුත් අසා ඇතත්. මාස්පතා නොමිලයේ බටහිර වෛද්‍ය ප්‍රතිකාර සහ ඖෂධ ලබාදෙන ස්ථානයන් ගැන ඇසීමට ලැබෙන්නේ් ඉතා කලාතුරකිනි.දැනට වසර ගණනාවක සිට එසේ නොමිලයේ වෛද්‍ය ප්‍රතිකාර මෙන්ම ඖෂධ නිකුත් කරමින් දහස් සංඛ්‍යාත රෝගීන්ට සුවසෙත සැලසීමේ මහඟු සමාජ සත්කාරයක යෙදෙන බටහිර මෙන්ම ආයුර්වේද වෛද්‍ය සායන දෙකක් ඉංගිරිය, ඉමගිර ශ්‍රී විජය බෝධිරාජ බෞද්ධ මධ්‍යස්ථානයේ ක්‍රියාත්මක වේ.කොළඹ කොටුව සිංහ සමාජය සහ අගනුවර වෙළඳ ව්‍යාපාරික උපාලි සෙනරත් මහතා සහ සුජාතා සෙනරත් මහත්මිය විසින් බටහිර ඖෂධ සායනයෙන් රෝගීන් වෙනුවෙන් නොමිලයේ නිකුත් කරන රුපියල් දහස් ගණනක් වටිනා ඖෂධ වෙනුවෙන් අනුග්‍රහය දක්වන අතර, ආයුර්වේද වෛද්‍ය්‍ය සායනය සඳහා අනුග්‍රහය දක්වන්නේ හොරණ ප්‍රාදේශීය සභාව විසිනි.විහාරාධිපති ඉංගිරියේ විපුලසාර හිමියන්ගේ මගපෙන්වීම මත ක්‍රියාත්මක වන මෙම වෛද්‍ය සායන සඳහා දවස මුළුල්ලේම සිය කාලය සහ ශ්‍රමය කැපකරමින් විහාරස්ථ සහන සේවා සමිතියේ සාමාජිකයින් කරන කැපකිරීමද විශේෂයෙන් අගය කළ යුතුය.සෑම සතියකම අඟහරුවාදා දින පැවැත්වෙන ආයුර්වේද වෛද්‍ය සායනයේ රෝගීන් පරීක්‍ෂාව සහ ඖෂධ නියම කිරීම ආයුර්වේද වෛද්‍ය හිමාලි පෙරේරා මහත්මිය විසින් සිදුකරනු ලබන අතර, දෙදෙනෙකුගේ කාර්යයන් තනිව ඉටු කරමින් ඖෂධ නිකුත් කරන එම්. ඩී. මල්කාන්ති මහත්මිය රෝගීන් වෙනුවෙන් සිදුකරන සිය කැපවීම ප්‍රසංශනීයයි.මසකට වරක් පැවැත්වෙන බටහිර වෛද්‍ය සායනයේ කටයුතු වෙනුවෙන් හොරණ මූලික රෝහලේ වෛද්‍ය ආර්. පී. රණතුංග මහතා ස්වේච්ඡාවෙන්ම පැමිණ සිය සේවය දවස මුළුල්ලේම ලබාදීම විශේෂයෙන්ම අගය කළ යුතු අතර හොරණ රෝහලේ වෛද්‍ය අධිකාරි තමර කළුබෝවිල මහතාද රණතුංග මහතාව ඒ වෙනුවෙන් යොමු කිරීමට කටයුතු කර ඇත්තේද මෙම මහඟු සත්කාරයේ වටිනාකම වටහා ගත් නිසාවෙන් විය යුතුමය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301106</link>
    <topic>මැහිමුල්ල ගම්වාසීන්ගේ පිපාසයට තිත</topic>
    <author>නාගොඩ විශේෂ – එන්. විජේරත්න</author>
    <content>733 බී – මැහිමුල්ල ග්‍රාමීය ජල ව්‍යාපෘතිය පසුගියදා ජනතා අයිතියට පත්වූ අතර ඉන් පානීය ජලය නොමැතිව දීර්ඝ කාලයක් තිස්සේ පීඩා විඳි පවුල් 35 ක පමණ පිරිසකට සෙතක් අත්විය.බේරුවල ප්‍රාදේශීය සභාවේ සභාපති ප්‍රසන්න සංජීව මහතා ජල මූලාශ්‍රය සඳහා වන ඉඩම ලබා දුන් අතර බස්නාහිර පළාත් සභා මන්ත්‍රී සුගත් මතුගමගේ මහතා සිය ප්‍රතිපාදන යටතේ රුපියල් ලක්‍ෂ 3 ක් ලබා දී තිබුණි.733 බී මැහිමුල්ල නවෝද්‍යා ග්‍රාම සංවර්ධන සමිතිය ඊට රුපියල් ලක්‍ෂ 5 ක් වැය කර ඇත.33 බී මැහිමුල්ල ග්‍රාමීය ජල ව්‍යාපෘතිය ජනතා අයිතියට පත්කිරීමේ අවස්ථාවට කොස්හේන ශශ්‍රී විජයාරාමාධිපති ඕපනායක රතනසාර හිමියන්, ජාතික නිවාස සංවර්ධන අධිකාරියේ සභාපති ජයන්ත සමරවීර, මන්ත්‍රී සුගත් මතුගමගේ, බේරුවල ප්‍රා. සභා සභාපති ප්‍රසන්න සංජීව යන මහත්වරු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301107</link>
    <topic>සමාජ සත්කාරයට ළැදිවාද්දුවේ දානපතිනිය</topic>
    <author>පානදුර සමූහ – කපිල සෝමරත්න  </author>
    <content>වාද්දුවේ දානපතිනියක වන චිත්‍රා විජේසේකර මහත්මිය වාද්දුව ප්‍රදේශයේ ආගමික සහ සමාජ සේවා වැඩසටහනක් ආරම්භ කර ඇත.ප්‍රංශයේ ඒඩ්ස් ඔක්ස් ඉන්පන්ට් පවර්ස් සමාජ සේවා ආයතනයේ ලංකා ශාඛාවේ ලේකම්වරිය වූ චිත්‍රා විජේසේකර මහත්මිය වාද්දුව මහා විහාරය පාරේ පදිංචිකාරියකි.ඇය වාද්දුවේ සුගතබිම්බාරාමයේ අලුත්වැඩියා කටයුතු සඳහා රුපියල් විසිපන් දාහක් වටිනා සිමෙන්ති තොගයක් පසුගියදා පරිත්‍යාග කළාය.වාද්දුව ප්‍රදේශයේ දුප්පත් දරු පවුල් දෙකකට නව නිවාස දෙකක් ඉදිකරදීම ආරම්භ කර ඇත.ඇය පසුගියදා වාද්දුව ශාන්ත මේරි ඉරු දින දහම් පාසලේ සිසු දරු දැරියන්ගේ ප්‍රයෝජනය සඳහා රුපියල් හතළිස් දහසක් වටිනා ප්ලාස්ටික් පුටු තොගයක්ද පරිත්‍යාග කළාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301108</link>
    <topic>මහින්දෝදය ප්‍රාථමික පාසලට මුල්ගල තබයි</topic>
    <author>හල්තොට සමූහ – විනිතා මානෙල් ගමගේ</author>
    <content>“දරුවන්ගෙ අතට තුවක්කුව දීල කරේ සයනයිඩ් කරල එල්ලල අවුරුදු තිහක් තිස්සේ යුද්ධ කළාම දෙමළ ජාතියෙන් උපාධිධාරීන් බිහිවෙන්නෙ නෑ. අධ්‍යාපනය නැතිවුණාම ජාතියක් විදියට පස්සට යනවා....” යැයි අධ්‍යාපන ඇමැති බන්දුල ගුණවර්ධන මහතා පැවැසීය.ඇමැතිවරයා එසේ පැවසුවේ පසුගියදා බණ්ඩාරගම අවුළුගම මුස්ලිම් ගම්මානයේ අල්ගස්සාලි මහා විද්‍යාලයට මහින්දෝදය විද්‍යාගාරයක් සහ ප්‍රාථමික පාසලක් ස්ථාපිත කිරීම සඳහා පැවති මුල්ගල තැබීමේ උළෙලට ප්‍රධාන ආරාධිතයා ලෙසට සහභාගි වෙමිනි.ඇමැතිවරයා මෙසේ ද කීය.උපාධිධාරීන් හොයන්න නැත්නම් අ. පො. ස. උසස් පෙළ සමත් අය බඳවාගෙන ජාතික අධ්‍යාපන ආයතනයේ අවු: 5 ක් ඇතුළත ඩිප්ලෝමා සහතිකය ලබාගත් අය ගුරු සේවයේ යොදවන්න කැබිනට් අනුමැතිය ලබාගන්න මම බලාපොරොත්තු වෙනවා.සිංහල, දෙමළ, මුස්ලිම් ජනතාවගේ අනාගතය ගොඩනඟන්න නම් පළමුව අධ්‍යාපනය ඉහළ නැංවිය යුතු බවයි අතිගරු ජනාධිපතිතුමාගේ සංකල්පය වන්නේ. එතනට එන්න නම් පළමුව අධ්‍යාපනය යටතේ එතුමා තෝරා දීල තියෙන්නේ හොඳම දේ දිය යුත්තේ දරුවන්ට බවයි.හොඳම දේ දරුවන්ට දෙනකොට බලපුළුවන්කාරයන්ගෙ දරුවන්ට වැඩි වරප්‍රසාදයකුත් නැති බැරි අහිංසකයින්ගෙ දරුවන්ට අඩු වරප්‍රසාදයකුත් දුන්නොත් අධ්‍යාපනය සමානව බෙදෙන්නේ නෑ. සෑම දරුවකුටම එක ලෙසටම වරප්‍රසාද ලබාදීම අධ්‍යාපනයේ අරුතයි. මහින්දෝදය පාසල් ඇතිකිරීමේ මූලික අරමුණ වන්නේ එයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=r1301109</link>
    <topic>දංකොටුවේ නිවෙස්වලින් කොල්ලකෑ ‘බඩුත් සමඟ හොරු’ හසුවෙති</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ලක්ෂ ගණන් වටිනා දේපළ සොරකම් කළ දංකොටුවේ කෝන්දුරුවා නමින් ප්‍රසිද්ධියට පත් අයකු නායකත්වය දෙන තිදෙනකුගෙන් යුත් කල්ලියක් මීගමුව, කොට්ඨාස විශේෂ විමර්ශන ඒකකය මඟින් සොරකම් කළ දේපළ සමඟ අත්අඩංගුවට ගෙන ඇත.මෙම සැකකරුවන් දංකොටුව ගුංජම්පොළ හා කටුකෙන්ද යන ප්‍රදේශවල පදිංචි අවු. 26 – 30 ත් අතර අය වෙති. පාසල් අවදියේ සිටම මත්ද්‍රව්‍ය භාවිතා කරමින් සූදුවට සම්බන්ධව සිටි අය බව කියවේ.කොච්චිකඩේ මානවේරිය ප්‍රදේශයේ ගෙයකට ඇතුළු වී රුපියල් පන් ලක්ෂයක් වටිනා දේපළ සොරකම් කර ඇත. ඒවා අතර ජංගම දුරකථන රන් භාණ්ඩ මුදල්ද විය.පලඟතුරය ප්‍රදේශයේ විදේශිකයකු ජීවත්වන නිවෙසක් බිඳ රු.65000ක් වටිනා අත් ඔරලෝසුවක් එල්.සී.ඩී. යන්ත්‍රයක් කොණ්ඩ කපන මැෂිමක් ඇතුළු විවිධ වටිනා භාණ්ඩ සොරකම් කරගෙන තිබුණි.රන් භාණ්ඩවලින්, කොටසක් උකස් කර ඇත. පන්නල, කොස්වත්ත, කුලියාපිටිය, වෙන්නප්පුව, දංකොටුව යන ප්‍රදේශවල ගෙවල් බිඳුම් ගණනාවක් සිදුකර රක්ෂිත බන්ධනාගාරගතව සිට මෙම තිදෙනා ඇප මත මුදාහැර සිටින අය බව පොලිස් පරීක්ෂණවලදී අනාවරණය වී ඇත.කොට්ඨාස පොලිස් අධිකාරී චන්දන ගලප්පත්ති හා සහකාර පොලිස් අධිකාරී (1) ආනන්ද අල්විස් යන මහත්වරුන්ගේ උපදෙස් පිට පොලිස් සැරයන්වරුන් වන 53155 සුදත් ගුණවර්ධන, 31685 හේරත්, 26330 විජේසේකර, 31886 පාලිත, 34064 හේරත්, 63188 රවුප් හා පොලිස් කොස්තාපල්වරුන් වන 78997 පෙරේරා, 89454 බුද්ධික යන නිලධාරි කණ්ඩායම මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301101</link>
    <topic>පාසල් රගර් තරග කාලසටහනේ වෙනසක්</topic>
    <author/>
    <content>පාසල් මහා ක්‍රිකට් තරගවාරයට බාධාවක් නොවන පරිදි මේ වසරේ අන්තර් පාසල් රගර් තරගවාරය ඉදිරියට ගත් බව පාසල් රගර් සංගමයේ සභාපති රංජිත් චන්ද්‍රසේකර මහතා 'දිනමිණ'ට පැවැසීය. ජනාධිපති කුසලාන පිළිමලුන් පිටුදැකීමේ පාසල් රගර් තරගාවලිය වසර මැද භාගයේ යෙදී තිබීමෙන් උසස් පෙළ විභාගය සඳහා සූදානම් වන පාසල්වලට එම තරගාවලියට සහභාගිවීමේ දී මතුවන දුෂ්කරතා අවම කරගැනීම‍ට මෙසේ පාසල් රගර් තරගවාරය ඉදිරියට ගෙන තිබේ.ඒ අනුව අන්තර් පාසල් සත් සාමාජික අවුරුදු 20න් පහළ රගර් තරගාවලිය ලබන මස 16-17 (පළමු කොටස) සහ 23-24 (දෙවැනි කොටස) දිනවල පැවැත්වීමටත්, අන්තර් පාසල් රගර් ලීග් තරගාවලිය මාර්තු මස 11වැනිදා සිට ජූනි මස 10දින දක්වා පැවැත්වීමටත් කටයුතු යොදා තිබේ.ජනාධිපති කුසලාන පිළිමලුන් පිටුදැකීමේ රගර් තරගාවලිය පැවැත්වීමට නියමිතව ඇත්තේ ජූනි මස 24දින සිට ජුලි මස 6දින දක්වාය.මෙසේ පාසල් රගර් කැලැන්ඩරය ඉදිරියට ගැනීමට සිදුවූයේ පසුගිය වසරේ ජනාධිපති කුසලාන පිළිමලුන් පිටුදැකීමේ රගර් තරගාවලිය උසස් පෙළ විභාගය පැවැති කාලයටම යෙදී තිබීමෙන් බොහෝ පාසල් කණ්ඩායම් තරගාවලියට සහභාගිවීමෙන් වැළකී සිටීමේ හේතුවෙනි.තරගකාරී පාසල් ගණනාවක්ම සහභාගි නොවීමෙන් එම තරගාවලිය තරගකාරිත්වයෙන් අඩුවූ අතර සැලකිය යුතු තරම් ප්‍රේක්ෂක ප්‍රතිචාර ද නොලැබිණි. මේ වසරේ පාසල් රගර් තරගවාරය ඉදිරියට ගත් බැවින් ඒ සියලු අඩුපාඩු මඟහරවා ගැනීමට ‍හැකිවනු ඇතැයි චන්ද්‍රසේකර මහතා විශ්වාසය පල කළේය.'අපි පාසල් මහා ක්‍රිකට් තරගවාරය ගැන අධ්‍යයනය කරලයි මෙවර කැලැන්ඩරය සකස් කළේ. පාසල් මහා ක්‍රිකට් තරගවාරය පෙබරවාරි අග අවසන් වෙනවා. පාසැල් 2-3ක් පමණයි මාර්තු මාසයේ තරග පවත්වන්නේ.ඒ තරගවලටත් බාධාවක් නොවන ආකාරයෙනුයි කාලසටහන සකස් කළේ.' පාසල් රගර් සභාපතිවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301102</link>
    <topic>සාග් තරගාවලිය ඉලක්ක කරගනිමින් ක්‍රීඩක ක්‍රීඩිකාවන්ට විශේෂ දීමනාවක්</topic>
    <author/>
    <content>ජාතික ක්‍රීඩා සංචිතවල සිටින ඉහළම දක්ෂතා දක්වන ක්‍රීඩක ක්‍රීඩිකාවන්ට විශේෂ දීමනාවක් ලබාදීම පිළිබඳ ක්‍රීඩා ඇමැති මහින්දානන්ද අලුත්ගමගේ මහතාගේ අවධානය යොමුව ඇතැයි නිවේදනයක් නිකුත් කරමින් ක්‍රීඩා අමාත්‍යංශය පවසයි.සාග් ජාතික සංචිතය ඉලක්කරගෙන ක්‍රීඩා ඉසව් 22ක් සඳහා ජාතික සංචිත පිහිටුවා ඇති අතර ඉන් මලල ක්‍රීඩා ජාතික සංචිතයේ සිටින දක්ෂතම ක්‍රීඩක ක්‍රීඩිකාවන්ට මේ වනවිට දීමනාවක් ලබාදීමට පියවර ගෙන ඇති අතර සාග් ජාතික සංචිතය නියෝජනය කරන අනෙකුත් ක්‍රීඩා ඉසව් සඳහා වන සියලුම ක්‍රීඩක ක්‍රීඩිකාවන්ට පුහුණුවීම්, ආහාර හා වෛද්‍ය පහසුකම් ලබාදීමට අමාත්‍යංශය පියවර ගෙන ඇත.මේ යටතේ සාග් තරගාවලිය සඳහා පිහිටුවන සංචිත 22 ක්‍රීඩක ක්‍රීඩිකාවන් සඳහා රු10000 සිට 35000දක්වා ලබාදීමට අමාත්‍යවරයාගේ අවධානය යොමුව තිබේ. සාග් තරගාවලියට ‍තෝරාගත් ඉසව් සඳහා මේ වනවිට විදේශ පුහුණුකරුවන් ලබාදී ඇති අතර ඉදිරියේදී තවත් ඉසව් කිහිපයක් සඳහා විදේශ පුහුණුකරුවන් ලබාදීමට ක්‍රීඩා ඇමැතිවරයා උපදෙස් ලබාදී ඇතැයි එම නිවේදනයේ වැඩිදුරටත් සඳහන් වෙයි.ක්‍රීඩා සංගම් ඉල්ලා ඇති යටිතල පහසුකම් හා ක්‍රීඩා උපකරණ ලබාදීමට රු.මිලියන 25ක මුදලක් අමාත්‍යංශය ලබාදී ඇති අතර ක්‍රීඩක ක්‍රීඩිකාවන්ගේ පරිසාධන මට්ටම ප්‍රවණතා මත දීමනා වැඩි කිරීමටද ක්‍රීඩා අමාත්‍යංශය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301103</link>
    <topic>කෝල්ට්ස් පැරදවූ ‍රාගම පිල හෙටඑස්.එස්.සී. සමග අවසන් ගැටුමට</topic>
    <author>නිරෝෂාන් ප්‍රියංකර</author>
    <content>මාලිංග බණ්ඩාර ඇතුළු රාගම ක්‍රීඩා සමාජයේ පන්දු බළඇණියේ විශිෂ්ට පන්දු යැවීම හේතුවෙන් ඊයේ එස්.එස්.සී.පිටියේ පැවැති අන්තර් සමාජ එක්දින ක්‍රිකට් තරගාවලියේ දෙවන අර්ධ අවසන් පූර්ව තරගයේදී කෝල්ට්ස් ක්‍රිකට් සමාජයට එරෙහිව ලකුණු 93 ජයක් වාර්තා කළ රාගම පිල එස්.එස්.සී.පිල සමග හෙට (11) පැවැත්වෙන අවසන් මහා තරගයට සුදුසුකම් ලබාගැනීමට සමත්විය.රාගම පිල ලබාදුන් ලකුණු 207ක ජයග්‍රාහී ඉලක්කයක් හඹායාමට පිටියට පිවිසි කෝල්ට්ස් පිතිකරුවන්ට පිටියේ ස්ථාවර වීමට ඉඩ නොදුන් ප්‍රතිවාදී පන්දු යවන්නෝ කෝල්ට්ස් පිල ඕවර 32.2තුළදී ලකුණු 113කට සීමා කිරීමට සමත්වූහ.හුදෙකලා සටනක නිරත වු ශිහාන් කමිලීන් නොදැවී ලකුණු 39ක් රැස් කළ අතර ඉෂාන් ජයරත්න (ලකුණු 12) හා හර්ෂ විතාරණ (ලකුණු 11)හැර ලකුණු 10 සීමාව පසුකිරීමට අනෙක් පිතිකරුවන් අසමත් වූහ.දක්ෂ පන්දු යැවීමක නිරත වු මාලිංග බණ්ඩාර ලකුණු 13කට කඩුලු 3ක්ද හා මධුර පෙරේරා සහ කෞෂල්‍ය වීරරත්න කඩුලු 2 බැගින්ද බිඳ හෙළීය.ඊයේ පිටියේ පැවැති තෙත සහිත තත්ත්වය හේතුවෙන් ප්‍රමාද වී ආරම්භ කළ තරගය ඕවර 49කට සීමාවිය.කාසියේ වාසිය දිනාගත් කෝල්ට්ස් පිල මුලින් පන්දුවට පහරදීමේ වාරය රාගම ක්‍රීඩා සමාජයට ලබාදුන් අතර ඔවුන් නියමිත ඕවර 49 තුළදී කඩුලු 9ක් දැවී ලකුණු 206ක් රැස් කළේය.පළමු කඩුල්ලේ සබඳතාව ලකුණු 37දී බිඳ දමමින් ලකුණු 16ක් ලබාසිටි ඉයන් ඩැනියෙල් දවාලීමට කනිෂ්ක ඇල්විටිගල සමත්විය. ලකුණු 117දී සිවුවැනි කඩුල්ල බිඳ වැටුණු අතර නායක සමීර සමග එක්වු කරුණාරත්න ඉනිම ගොඩනැගීමේ සටනක නිරත විය.ලකුණු 22ක් ලබාසිටි සාලික කරුණාරත්න මුළු ලකුණු 176දී දැවී යාමත් සමග ලකුණු 59ක සබඳතාව බිඳ වැටිණි.නායකත්වයේ ඉනිමක් ක්‍රීඩා කළ සමීර ද සොයිසා පන්දු 85කට මුහුණ දෙමින් හතරේ පහර තුනක් සමගින් ලකුණු 56ක් රැස් කළ අතර මයිකල් වැන්ඩොට් ලකුණු 32ක් සහ මලින්ද සිරිවර්ධන ලකුණු 43 වාර්තා කිරීමට සමත්වුහ.පන්දු යැවීමෙන් ඉෂාන් ජයරත්න ලකුණු 45කට කඩුලු 3ක් බිඳ දැමු අතර සජීව විරකෝන් කඩුලු 2ක් දවාලීය.රාගම-206/9 (ඕවර 49) සමීර ද සොයිසා 56, මිලින්ද සිරිවර්ධන 43, මයිකල් වැන්ඩොට් 32, සාලික කරුණාරත්න 22 (ඉෂාන් ජයරත්න 45/3, සජිව විරකෝන් 44/2)කෝල්ට්ස්-113 (ඕවර 32.2) ශිහාන් කමිලීන් නොදැවී 39(මාලිංග බණ්ඩාර 13/3, මධුර පෙරේරා 15/2, කෞෂල්‍ය වීරරත්න 15/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301104</link>
    <topic>මාලිංගට මුහුණදීමට නම් ‘HOME WORK’ අකුරටම කළ යුතුයි</topic>
    <author/>
    <content>ශ්‍රී ලංකාව සහ ඔස්ට්‍රේලියාව අතර හෙට ආරම්භ වන එක්දින තරගාවලියේ දී ලසිත් මාලිංගට සාර්ථකව මුහුණදීමට නම් ඔස්ට්‍රේලියා පිතිකරුවන් තම 'ගෙදර වැඩ' අකුරටම ඉටුකළ යුතුව ඇතැයි ඩේවිඩ් හසී විශ්වාසය පලකළේය.ඔස්ට්‍රේලියාවේ මේ දිනවල පැවැත්වෙන බිග් බෑෂ් විස්සයි20 තරගාවලියේ දී හසී නියෝජනය කරන මෙල්බර්න් ස්ටාර්ස් කණ්ඩායමේ ප්‍රධානතම පන්දුයවන්නා වන මාලිංගගේ විවිධාකාරයේ පන්දු වර්ග 3ක් සැලකිල්ලට ගනිමින් ඔහු මේ බව කියා සිටියේය.බිග් බෑෂ් තරගාවලියේ ‍මේ වනවිට වැඩිම කඩුලු ලාභියා වන මාලිංග එක්දින පිලට එක්වීමෙන් ටෙස්ට් තරගමාලාව පරාජයට පත්වී සිටින ශ්‍රී ලංකා ක්‍රීඩකයන්ට විශාල සහනයක් වනු ඇති බවත් හසී කීවේය.වටහාගත නොහැකි විවිධාකාරයේ පන්දු යවන අජන්ත මෙන්ඩිස් සහ අකිල ධනංජයත් එක්දින තරගාවලියේදී ශ්‍රී ලංකාව වෙනුවෙන් වැදගත් කාර්යභාරයක් ඉටු කිරීමට ඉඩ ඇතත් ඔස්ට්‍රේලියානු පිතිකරුවන්ට වැඩිම පීඩනයක් ගෙනදීමට හැකියාව ඇත්තේ මාලිංගට බව හසීගේ විශ්වාසයයි. මාලිංග‍ගේ මන්දගාමී පන්දුවත්, බවුන්සර් පන්දුවත්, යෝකර් පන්දුවත් තම පිතිකරුවන් ඉතා බැරෑරුම් ලෙස අධ්‍යයනය කළ යුතුව ඇතැයි ඔහු කීවේය.'ලොව හොඳම පන්දු යවන්නන් කීපදෙනෙක් ඔවුන්ට (ශ්‍රී ලංකාවට) සිටිනවා. ලසිත් මාලිංග ඒ අතර ප්‍රධානයි.ඔහු සමග මෙල්බර්න් ස්ටාර්ස් පි‍ලේ එකට ක්‍රීඩා කිරීමට මට අවස්ථාව ලැබීම එක අතකින් වාසනාවක්.ඔහු ‍දැන් ඔහුගේ හොඳම දක්ෂතා අතරයි සිටින්නේ. කොයිතරම් ‍නොසන්සුන් වුණත් ඔහුට මුහුණදීමට බයවෙන්න එපා. අපි කොහොමටත් ලොව හොඳම පන්දු යවන්නන්ට මුහුණදිය යුතුයි.ඒ නිසා ඔහුට එරෙහිව ක්‍රීඩා කිරීමට ලැබීම විශිෂ්ට දෙයක්. ඔහුට හොඳින් මුහුණදීමෙන් කණ්ඩායමේ විශ්වාසය වාගෙම පිතිකරුගේ විශ්වාසයත් වැඩිවේවි.' හසී පැවැසීය.මාලිංගට මුහුණදීමේ දී ඔහුගේ එකිනෙකට වෙනස් පන්දු 3ක් සම්බන්ධයෙන් වැඩි සැලකිල්ලක් දැක්විය යුතු බව හසීගේ අදහසය. 'ඉතා වේගවත් බවුන්සර් පන්දුවක්, ඉතා භයානක යෝකර් පන්දුවක් සහ වටහාගත නොහැකි මන්දගාමී පන්දුවක් ඔහු සතුව තිබෙනවා.ඒවාට සාර්ථකව මුහුණදීමට ඔබ සැලසුම් සහගත විය යුතුයි.' හසී වැඩිදුරටත් කීවේය.හෙට පැවැත්වෙන පළමු එක්දින තරග‍යේ දී හසීට සිය කණ්ඩායම වෙනුවෙන් ප්‍රධාන භූමිකාවක් රඟ දැක්විය යුතුව තිබේ. මයිකල් ක්ලාක් සහ ෂේන් වොට්සන් නොමැතිවීමත්.ඔහුගේ සොයුරු මයිකල් හසී ක්‍රීඩාවෙන් සමුගැනීමත් හේතුවෙන් එක්දින තරගාවලියේ දී ඩේවිඩ් හසීගේ කරමත විශාල වගකිමක් පැවැරී තිබේ. නැවත කණ්ඩායමට එක්වූ බ්‍රැඩ් හැඩින් හැරුණුවිට කණ්ඩායමේ අත්දැකීම් බහුලතම ක්‍රීඩකයා ඔහුය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301105</link>
    <topic>ධාවන ශූර ප්‍රසන්න අද ගුවන් විදුලියේ</topic>
    <author/>
    <content>ශ්‍රී ලංකා ගුවන් විදුලි සංස්ථාව විකාශය කරන ක්‍රීඩා සංග්‍රහය වැඩසටහන අද පස්වරු (5 සිට6 දක්වා) මීටර් 400 ආසියානු ධාවන ශූර ප්‍රසන්න අමරසේකර‍ගේ සහභාගිත්වයෙන් පැවැත්වේ.මීටර් 400 හා 200 ඉසව්වෙන් දේශීය හා අන්තර් ජාතික තරගවලදී ජයග්‍රහණ රැසක් ලබමින් මවුබිමට ගෞරවයක් ගෙනදුන් ඔහු බණ්ඩාරවෙල හල්දුම්මුල්ල වල්හපුතැන්න මහා විද්‍යාලයේ ආදි ශිෂ්‍යයෙකි.මීටර් 400x4 සහාය දිවිමේ කණ්ඩායම නියෝජනය කරමින් ආසියානු රන්පදක්කම් දිනු කණ්ඩායමේද සාමාජිකයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301106</link>
    <topic>ජාතික මේසපන්දු ශූරිය ගුවන් හමුදාවේ ඉෂාරා: ශූරයා මාස් පිලේ නිර්මල</topic>
    <author/>
    <content>සය වතාවක් ජාතික මේස පන්දු කාන්තා ශූරතාව දිනූ ගුවන් හමුදා‍වේ ඉෂාරා මධුරංගි මෙවර 66වැනි ජාතික මේස පන්දු ශූරතාවලියේ කාන්තා අවසන් මහා තරගයේ දී මහනුවර මහාමායා බාලිකාවේ 15හැවිරිදි රිද්මි කඳනආරච්චි හමුවේ දැඩි සටනකින් අනතුරුව හත් වැනි වරටත් කිරුළ රැක ගැනීමට සමත්වූවාය.අවසන් මහා තරග‍යේ පළමු වට කීපයේදීම රිද්මි හමුවේ පසුබෑමකට ලක්වූ ඉෂාරා අවසන් වටවලදී යළිත් සිය සුපුරුදු දස්කම් අතරට පිවිසියාය.ජාතික තරගාවලියේ අනුශූරිය වූ රිද්මි කනිෂ්ඨ තරගාවලියේ කාන්තා ශූරිය ලෙස අභිෂේක ලැබුවාය. පේරාදෙණිය ගනේගොඩ ජගත් රාජපක්ෂ ජාත්‍යන්තර ගෘහස්ථ ක්‍රීඩාංගණයේ පැවැති මේ තරගාවලියේ පිරිමි ශූරතාව හිමිවූයේ මාස් ඉන්ටිමේට්ස් පි‍ලේ නිර්මල ජයසිංහටය.ඔහු ඉදිරියේ තරග වට 4-2ක් ලෙස පරාජයට පත්වූයේ විද්‍යාර්ථ විදුහලේ උදය රණසිංහය. මේස පන්දු ජාතික ශූරයකු වන ‍ගුවන් හමුදාවේ රොහාන් සිරිසේන ට ඒකළ තරග ඉසව්වේ තුන්වැනි ස්ථානය හිමිවූවත් ඉෂාරා සමග එක්වී මිශ්‍ර තරග ඉසව්වේ ශූරතාවත්, මිලින්ද ලක්ෂිත සමග යුගල ඉසව්වේ ශූරතාවත් දිනාගැනීමට සමත්විය.මෙහි දී මිලින්ද ලක්ෂිත සහ ශානිකා සිල්වා මිශ්‍ර තරග ඉසව්වේ අනුශූරතාවත් ගුවන් හමුදාවට හිමිකර දුන්හ.ඒ අනුව මෙවර තරගාවලියේ දී ගුවන් හමුදාවට ශූරතා 3ක් සහ අනුශූරතාවක් හිමිවිය.පිරිමි යුගල අනුශූරතාව උදය රණසිංහ සහ නිර්මල ජයසිංහ දිනාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301107</link>
    <topic>ඇන්ඩි මරේ -සෙරීනාටෙනිස් ශූරතා දිනති</topic>
    <author/>
    <content>නව වසරේ පළමුවැනි අන්තර් ජාතික ටෙනිස් තරගාවලිය වන බ්‍රිස්බේන් තරගාවලියේ කාන්තා ශූරතාව සෙරීනා විලියම්ස් සහ පිරිමි ශූරතාව ස්කොට්ලන්තයේ ඇන්ඩි මරේ දිනාගත්හ.බල්ගේරියාවේ ග්‍රිගෝර් දිමිත්‍රෝ ලකුණු 7-6ක් සහ 6-4ක් ලෙස මරේ හමුවේ පරාජයට පත්විය. මිනිත්තු 87කින් නිමාවට පත්වූ මේ තරගයේ ජයග්‍රහණයත් සමග ටෙනිස් ක්‍රීඩකයන්ගේ සංගමයේ 25වැනි ශූරතාව ඔහුට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301108</link>
    <topic>ස්වාභාවික කායවර්ධන සම්මේලනයේ සංවත්සරය අද</topic>
    <author>වේහැල්ලේ පියතිලක මහරගම විශේෂ</author>
    <content>ශ්‍රී ලංකා ස්වාභාවික කායවර්ධන ශාරීරික යෝග්‍යතා හා සංස්කෘතික සම්මේලනයේ සංවත්සර උත්සවය අද (10) පස්වරු 4.00ට මල්ටි ෆිට්නස් ‍පුහුණු මධ්‍යස්ථානය අංක 969/1 මරදාන පාර කොළඹ 10 යන ස්ථානයේදී පැවැත්වීමට නියමිත බව සම්මේලනයේ සභාපති තිලක් ජයවීර මහතා පැවැසීය.ස්වාභාවිකව සිරුර වර්ධනය කරගන්නා ආකාරය පිළිබඳ ක්‍රීඩකයන් දැනුවත් කිරීම හා ඉගැන්වීම සම්මේලනයේ අපේක්ෂාව වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s1301109</link>
    <topic>කනිෂ්ට මේස පන්දු ශූරතා උදයට හා රිද්මිට</topic>
    <author>ගම්පොළ සමූහ - එස්.එන්. ගොඩමුන්න</author>
    <content>හැට හය වැනි ජාතික කණිෂ්ට මේස පන්දු තරඟාවලියේ දක්ෂතම ක්‍රීඩකයා ලෙස මහනුවර විද්‍යාර්ථ විද්‍යාලයේ උදය රණසිංහ හා දක්ෂතම නැගී එන ක්‍රීඩිකාව ලෙස මහනුවර මහමායා බාලිකා විද්‍යාලයේ රිද්මි කඳනආරච්චි සම්මාන දිනා ගත්හ.පේරාදෙණිය ගනේගොඩ ජගත් රාජපක්ෂ ජාත්‍යන්තර ගෘහස්ථ ක්‍රීඩාංගණයේ දින දෙකක් පුරා පැවති මෙම තරඟාවලිය ශ්‍රී ලංකා මේසපන්දු සංගමය මගින් සංවිධානය කර තිබූ අතර ඒ සඳහා පාසල් 100ක ක්‍රීඩක ක්‍රීඩිකාවන් 600ක් සහභාගි වී සිටියහ.මෙහිදී දක්ෂතම ක්‍රීඩකයා වූ උදය රණසිංහ වට 3 ට බින්දුවක් ලෙස ප්‍රසාද් සිල්වා පහසුවෙන් පරාජය කළ අතර රිද්මි කඳන ආරච්චි වට 3ට 2ක් ලෙස චමත් සරා ප්‍රනාන්දු පරාජය කළාය.තරඟ ප්‍රතිඵල  අවු: 10න් පහළ කාන්තා කේවල:- 1.හිරුෂිකා කොළඹගේ (ප්‍රජාපති බා.විදුහල අම්බලන්ගොඩ) 2.ලවන්ති රාජපක්ෂ (මලියදේව බා.විද්‍යාලය කුරුණෑගල) අවුරුදු 12න් පහළ කාන්තා කේවල:- 1.හංසනි පියුමිලා (අනුලා විද්‍යාලය නුගේගොඩ) 2.නතාශා සඳමිනි (මලියදේව බා: විද්‍යාලය කුරුණෑගල)අවුරුදු 15න් පහළ කාන්තා කේවල රිද්මි කඳනආරච්චි(මහමායා බා.විද්‍යාලය මහනුවර) චමත්සරා ප්‍රනාන්දු (උසස් බාලිකා විද්‍යාලය මහනුවර)අවුරුදු 18 න් පහළ කාන්තා කේවල නුවනි නවෝද්‍යා (ධර්මාශෝක විද්‍යාලය අම්බලන්ගොඩ) අවුරුදු 18න් පහළ කාන්තා යුගල නුවනි නවෝද්‍යා උමායා තාරකී (ධර්මාශෝක විද්‍යාලය - අම්බලන්ගාඩ) කින්මාදි රණවක(විශාකා විද්‍යාලය කොළම) රුවනි කන්නන්ගර (මියුසිස් විද්‍යාලය කොළඹ)අවුරුදු 10න් පහළ පිරිමි කේවල දෙව්මිත් වීරසේන (ලයිසියම් ජා.පා.නුගේගොඩ) හිරුණ වරුසවිතාන - (ධර්මාශෝක විද්‍යාලය - අම්බලන්ගොඩ)අවුරුදු 12න් පහළ පිරිමි කේවල චතුර ගුණසේකර (සසෙක්ස් වි:මහනුවර) පී.පී.යූ. තෙන්නකෝන් (ධර්මරාජ විද්‍යාලය)අවුරුදු 15න් පහළ පිරිමි කේවළ උදය රණසිංහ (විද්‍යාර්ථ විද්‍යාලය මහනුවර) නුවන්ත නිරෝෂන (ධර්මාශෝක විද්‍යාලය අම්බලන්ගොඩ)අවුරුදු 18න් පහළ පිරිමි කේවල උදය රණසිංහ (විද්‍යාර්ථ විද්‍යාලය මහනුවර) ප්‍රශාද් ජේ. ද සිල්වා (විද්‍යාර්ථ විද්‍යාලය මහනුවර)අවුරුදු 18න් පහළ පිරිමි යුගල උදය රණසිංහ ක්‍රිශාන් වික්‍රමරත්න (විද්‍යාර්ථ විද්‍යාලය මහනුවර) චින්තක ඒකනායක නිලිකා විජේසිරි (විද්‍යාර්ථ විද්‍යාලය මහනුවර)අවුරුදු 18න් පහල මිශ්‍ර ප්‍රසාද් ජේ.ද සිල්වා (විද්‍යාර්ථ විද්‍යාලය මහනුවර) බුද්දීපනි රාජගුරු (මලියදේව විද්‍යාලය කුරුණෑගල) උදය රණසිංහ (විද්‍යාර්ථ විද්‍යාලය මහනුවර) රිද්මි කඳනආරච්චි (මහාමායා විද්‍යාලය මහනුවර).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=s13011010</link>
    <topic>ඩකා මෝටර් රථ තරගාවලියේසිවුවැනි අදියරේ ජය නසාර්ට</topic>
    <author/>
    <content>අන්තර් ජාතික අවධානය දිනාගත් ඩකා මෝටර් රථ හා යතුරුපැදි ධාවන තරගාවලියේ පිට පිට තුන්වැනි සහ සිවුවැනි අදියර ජයගැනීමට කටාර් රාජ්‍යයේ සුපිරි මෝටර් රථ ධාවකයා වන නසාර් අල් ආතියා සමත්විය.42හැවිරිදි නසීර්ගේ මේ ජයග්‍රහණයත් සමග මෙතෙක් නිමාවට පත්වූ අදියර හතරේම ජය ඔහු‍ගේ රෙඩ් බුල් බගී කණ්ඩායමට අත්විය. කිලෝමීටර් 717ක දුර ප්‍රමාණයකින් යුතු සිවුවැනි අදියර නිමා කිරීමට නසීර්ට ගත වූ කාලය පැය 3කුත්, මිනිත්තු 28ක් සහ තත්පර 46කි.සිවුවැනි අදියරේ දෙවැනි තැන ප්‍රංශයේ ගෝලින් චිචේරිට් දිනාගත් අතර සමස්ත තරගාවලියේ පෙරමුණේ සිටින ප්‍රංශයේ ස්ටීවන් පීටර්හැන්ස්ල් තුන්වැනි තැනට පත්විය.සමස්ත තරගාවලියේ මේ වනවිට දෙවැනි ස්ථානයේ පසුවන නසීර් හා පෙරමුණේ සිටින ස්ටීවන් පීටර්හැන්ස්ල් අතර පරතරය මිනිත්තු 5ක් සහ තත්පර16ක් පමණි. 47හැවිරිදි පීටර්හැන්ස්ල් ඩකා තරගාවලියේ මීට පෙර යතුරුපැදි ඉසව්ව 6වතාවක් සහ මෝටර් රථ තරග ඉසව්ව සිවුවරක් ජයගෙන ඇත.පසුගිය වසරේ ඩකා මෝටර් රථ ශූරතාව දිනූ නසාර් මෙවර සිය කිරුළ රැකගැනීමේ බලාපොරොත්තු ඉහළ නංවාගෙන ඇතැයි විචාරකයෝ පවසති. පසුගිය ඔලිම්පික් ක්‍රීඩා උළෙලේ වෙඩි තැබීමේ ඉසව්වේ ලෝකඩ පදක්කම දිනා ගැනිමට ද නසීර් සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=f1301101</link>
    <topic>විභාග ක්‍රමය විගඩමක් කර නොගැනීමට නම්</topic>
    <author>රාම්</author>
    <content>රටේ විභාග පද්ධතිය සොරුන්ගෙන් බේරා ගෙන යාවත්කාලීන කිරීමේ වගකීමෙන් ඉවත් වීමට හෝ කල්මැරීමට මහජන මුදලින් වැටුප් හා දීමනා ලබන කිසිවකුට හැකියාවක් නැහැ. මේ නිසා යල්පැන ගිය විභාග පැවැත්වීමේ පනත වෙනස් කර එම ක්‍රියාවලිය යාවත්කාලීන කිරීම අදාළ බලධාරින් මිළඟ අ.පො.ස. (සා.පෙ.) විභාගයට පෙර ඉටු කරනු ඇතැයි මවුපියන් හා විභාගවලට පෙනී සිටින සිසුසිසුවියන් බලාපොරොත්තුවෙන් සිටින බව නැවත නැවත මතක් කර දිය යුතු නැත.රටක විභාග දෙපාර්තමේන්තුවක් සතු වගකීම සිල්ලරට ගණන් බලන්න බැහැ. එ් තරම්ම වටිනාකමක් හා වගකීමක් එම රාජ්‍ය ආයතනය සතුයි. ඊට හේතුව විභාග ප්‍රතිඵල නිකුත් කිරීම මත විභාග අයදුම්කරුවන්ගේ ඉරණම තීන්දු වන සමාජ ක්‍රමයක් තුළ අප ජීවත් වීමයි.වෙනදාටත් වඩා වත්මන් සමාජයේ රැකියා සඳහා පවතින තරගයේ ජයග්‍රහණ ප්‍රධාන වශයෙන් ම රැදී පවතින්නේ විභාග ප්‍රතිඵල මතයි. මේ රටේ ලක්ෂ සංඛ්‍යාත සිසු පරපුර දශකයකට වැඩි කාලයක් තිස්සේ අධ්‍යාපන කටයුතුවල නියැළෙමින් සිට ප්‍රථම තීරණාත්මක කඩඉම පසු කරන්නේ අධ්‍යයන පොදු සහතික පත්‍ර විභාගයේ ප්‍රතිඵල මතයි.එය රටේ වැඩිම අයදුම්කරුවන් සංඛ්‍යාවක් සහභාගි වන පරීක්ෂණයයි. මෙය ඇතුළු මුළු රටේ ප්‍රධාන විභාග පැවැත්වීමේ වගකීම පැවරෙන්නේ විභාග දෙපාර්තමේන්තුවටයි.අධ්‍යාපන අමාත්‍ය බන්දුල ගුණවර්ධන මහතා සඳහන් කරන පරිදි විභාග දෙපාර්තමේන්තුව සිය අමාත්‍යංශය තුළ ක්‍රියාත්මක වන ස්වාධීන ආයතනයක්. එසේ ම දේශපාලන බලපෑම්වලින් තොරව ස්වාධීන තීරණ ගන්නා ආයතනයක්. ඇමැතිතුමා පවසන්නේ එහෙමයි. මේ නිසා වෘත්තීය සමිති ප්‍රධානීන් මොනවා කීවත්, විභාග ප්‍රශ්න පත්‍රයක් පිටවීමේ ප්‍රශ්නයක් අරභයා අදාළ ඇමැතිවරයා තනතුරින් ඉවත් විය යුතු නැති බවයි එතුමා සඳහන් කරන්නේ.පසුගිය දා අධ්‍යාපන පොදු සහතික පත්‍ර සාමාන්‍ය පෙළ විභාගයේ විද්‍යාව බහුවර්ණ ප්‍රශ්න පත්‍රයේ ප්‍රශ්න 19ක් පිට වුණා. අපරාධ පරීක්ෂණ දෙපාර්තමේන්තුව කෙටි කලක් තුළ මෙම ප්‍රශ්න පත්‍ර හොරකමේ වැල ගිය මුල ගිය තැන් සියල්ලම සොයා ගනු ලැබුවා. වරදකරුවන් අත් අඩංගුවට ගත්තා. ඔවුන් දැන් සිටින්නේ බන්ධනාගාර ගතව. ඉතා කෙටි කලක් ඇතුළත මෙම සුවිශේෂී ප්‍රශ්න පත්‍ර හොරකම අල්ලා ගැනීම සම්බන්ධයෙන් අපරාධ පරීක්ෂණ දෙපාර්තමේන්තුවට අපේ ප්‍රණාමය හිමිවනවා.ගෝනිත් අරන් ගියාසාමාන්‍යයෙන් මීට අවස්ථා කීපයක දී ම විභාග ප්‍රශ්න පත්‍ර සොරකම් හා අදාළ අපේක්ෂාකයා වෙනුවෙන් වෙනත් අය පෙනී සිටිම වැනි කාරණා අසන්නට ලැබුණා. එහෙත් එ්වා තහවුරු කරගත හැකි වුයේ නැහැ. එ්තාක් සියල්ලම කට කතා මත පදනම් වූ සාමාන්‍ය තොරතුරු බවට පත් වෙනවා.විභාග ප්‍රශ්න පත්‍ර පිට වීමේ ඉතිහාසය ගැන සඳහන් කරන විෂය භාර අමාත්‍ය බන්දුල ගුණවර්ධන මහතා සඳහන් කරන්නේ හිටපු කීර්තිමත් අධ්‍යාපන ඇමැතිවරයකු වූ අයි.එම්.ආර්.එ්. ඊරියගොල්ල යුගයේ ප්‍රශ්න පත්‍ර පිටවීම සිදු වූයේ තොග ගණනින් යනුවෙන්. ‘අපි මීට පෙර ප්‍රශ්න පත්‍ර පිට වූ අවස්ථා දැක තිබෙනවා.එදා අයි.එම්.ආර්.එ්. ඊරියගොල්ල මැතිතුමා අධ්‍යාපන ඇමැතිවරයාව සිටි කාලයේ ප්‍රශ්න පත්‍ර පැහැර ගත්තේ ගෝනි පිටින්. ප්‍රශ්න පත්‍ර පමණක් නොවෙයි ගෝනිත් අරගෙන ගියා. අද එහෙම වෙන්නේ නැහැ. එදා ගෝනි පිටින් අරගෙන ගිය නිසා අද සිදු වන දේ ඊට සාපේක්ෂව අඩු ලංසුවකට ගෙන බැහැර කිරීමක් ඇමැතිතුමාගේ ප්‍රකාශයෙන් ගම්‍ය වන්නේ නැහැ. එතුමා අදහස් කරන්නට ඇත්තේ මෙය අලූත් දෙයක් නොවන බව සඳහන් කරන්න වෙන්න පුළුවන්.කොහොම වුණාත් මෙමඟින් අභියෝගයට ලක් වන්නේ මේ රටේ සිසු දරු දැරියන්ගේ අනාගත ඉරණමයි. එසේ ම හෑල්ලූවට ලක් වන්නේ ද විශ්වාසය බිඳ වැටෙන්නේ ද විභාග පැවැත්වීමේ ක්‍රමවේදය බව ද අමුතුවෙන් කිවයුතු නැහැ. එ් පිළිබඳව වගකීමක් විභාග දෙපාර්තමේන්තුව සතුව පවතිනවා.‘මේ අතර අයියෝ මේ අයට විභාගයක් වත් හරියට පවත්වන්න බැහැ නේද’ කියන පෘතග්ජන සිතුවිල්ල දෙමව්පියන්ට ඇති වීම වළක්වන්න බැහැ. එය එසේ නොවේය යන්නට තර්ක කොතරම් තිබුණත් සාමාන්‍යයෙන් විභාග අපේක්ෂක අපේක්ෂිකාවන්ගේ දෙමව්පිය වැඩි හිටියන් කල්පනා කරන්නේ එහෙමයි.අපේ රටේ විභාග දෙපාර්තමේන්තුව පවත්වා ගෙන යෑමට පසුගිය වසරේ 2012 දී රුපියල් 1,787,990,000 (ද.ල. 17879ක් පමණ) වැය කර ඇති අතර මෙවර 2013 දී එය මුදල රුපියල් 2,176,750,000 (ද.ල.21767 පමණ) දක්වා වැඩි වී තිබෙනවා. මේ සඳහා වැය වන්නේ ජනතාවගේ මුදල්.මේ නිසා රටක විභාග දෙපාර්තමේන්තුවක වැදගත් කම කිසිසේත්ම අඩුවෙන් තක්සේරු කරන්න බැහැ. මෙම දෙපාර්තමේන්තුව මඟින් පවත්වනු ලබන විභාග අතර කාගේත් වැඩි අවදානයකට ලක් වූ මෙන් ම දැවැන්තම මෙහෙයුම් ක්‍රියාවලියක් සිදු වන්නේ අ.පො.ස. සාමාන්‍ය පෙළ විභාගය වෙනුවෙන් මේ සඳහා සේවයේ නියුක්ත වන සංඛ්‍යාව 37000ක් පමණ වන බවයි. දැන ගැනීමට තිබෙන්නේ මේ සියල්ලම අතිකාල, සංයුක්ත දීමනා හෝ විශේෂ දීමනාවන් සඳහා හිමිකම් ලබනවා. එසේ හිමිකම් ලබන්නේ තමන් මුලික වශයෙන් ලබන වේතනවලට අමතරවයි.සොරකමේ වෙනසඑහෙත් කිප දෙනෙකුගේ වංචාවක් දහස් ගණනකගේ වගකීම හා ලක්ෂ ගණනකගේ ඉරණම අභියෝගයට ලක් කිරීම සිදු වී තිබෙනවා. එය මෙම විභාග ක්‍රියාවලියට සම්බන්ධ සියල්ලටම බැර කිරීම යුක්ති සහගත වන්නේ නැහැ. එහෙත් කාලයෙන් කාලයට යුගයෙන් යුගයට හොරකම් කිරීමේ ක්‍රියාවලිය ද වර්ධනයක් සිදු වන බව වටහා ගැනීම බලධාරීන් වුව ද කල්පනා කළ යුතු කරුණක්.අතීතයේ මෙන් ලෙන්සුවේ හෝ අමුඩ ලෙන්සුවේ හෝ සුදු සරොන්වල විභාග ප්‍රශ්න පත්‍ර කොපි කර ඉවතට ගෙන යෑමේ ක්‍රමවේදයට වඩා අද සොරකම තිව්‍ර වී තිබෙනවා. එය කොතරම් තිව්‍ර වී ද යත් සී.සී.ටී.වී. කැමරා පද්ධතියට පවා හසු නොවන ආකාරයට, විදුලිය විසන්ධි වූ මොහොතක සැලසුම් කිරීමට පවා දෙපාර්තමේන්තුවේ ම අභ්‍යන්තර හොරුන් සමත් වෙලා.කොළඹ ජාතික කෞතුකාගාරයේ හොරකම් සිදු වන්නේ එහි පැවැති සී.සී.ටී.වී. කැමරා පද්ධතිය අඩපණ වූ මොහොතකයි. විභාග දෙපාර්තමේන්තුවේ එය සිදු වන්නේ අදාළ කැමරා පද්ධතියේ අාවරණ කලාපයේ අඩුපාඩු පදනම් කර ගෙන බවයි පෙනෙන්නේ.එසේ ම තවමත් විභාග දෙපාර්තමේන්තුව ක්‍රියාත්මක වන්නේ 1968 අංක 25 දරණ පනතට හෝ එහි සංශෝධනයන්ට යටත්වයි. එදා මෙදා තුර අවුරුදු 45ක් තිස්සේ අදාළ පනත සංශෝධනය වී නැහැ. මේ නිසා අපරාධකරුවන්ට දඬුවම් දීමට තිබෙන නීතිරීතිවල ද අඩුවක් දක්නට ලැබෙන බව විභාග කොමසාරිස්වරයාම සඳහන් කරනවා. දැන් හෝ සී.සී.ටී.වී. කැමරා පද්ධතිය පුළුල් කර මෙවැන්නකට ඉඩ නොතබන නව ක්‍රමවේදයක් හඳුන්වා දීමට විභාග කොමසාරිස් එම්.එන්.ජේ. පුෂ්පකුමාර මහතා කටයුතු කිරීමට සුදානම් වීම වැදගත්. සාමාන්‍යයෙන් අපේ අය අශ්වයා ගිය පසු ඉස්තාලය වසා දෑමීමට දක්ෂයි. එ් කෙසේ වෙතත් ගිය හකුරට නාඩ තිබෙන හකුරවත් රැක ගැනීමට සූදානම් වීම වැදගත්.විද්‍යා විෂයට පමණක් යළි ප්‍රශ්න පත්‍රයක් සැකසීම රජයට අමතර රුපියල් මිලියන 300ක් පමණ වැය කිරීමට සිදු වනු ඇතැයි ගණන් බලා තිබෙනවා.අඩුම ගානේ මෙම මුදලවත් වැය කර යළි මේවැන්නක් සිදු නොවීමේ ක්‍රමවේදයක් විභාග දෙපාර්තමේන්තුව පැත්තෙන් සැකසිය හැකියි.විගඩමඅදාළ සොරකමට පෙර වුව ද නවීන තාක්ෂණය මුසු කරමින් ප්‍රශ්න පත්‍ර සොරකම් වැනි දැ සිදු නොවීමට යල් පැන ගිය ක්‍රමවේදයන් වෙනස් කිරීමට විභාග දෙපාර්තමේන්තුවේ අය කල්පනා නොකළාම කියා කිව නොහැකි යි.එවන් සැලසුම් සඳහා මුදල් ලබා ගැනීමේ ප්‍රශ්න මත එවා කල්ගියා දැයි කියන්න දන්නේ නැහැ. එවැනි දැ වෙනත් තැන්වල සිදු වී තිබෙනවා. කෙසේ නමුත් සටන් කර හෝ මුදල් ලබා ගෙන රටේ විභාග පද්ධතිය සොරුන්ගෙන් බේරා ගෙන යාවත්කාලීන කිරීමේ වගකීමෙන් ඉවත් වීමට හෝ කල්මැරීමට මහජන මුදලින් වැටුප් හා දීමනා ලබන කිසිවෙකුට හැකියාවක් නැහැ.මේ නිසා යල්පැන ගිය විභාග පැවැත්වීමේ පනත වෙනස් කර එම ක්‍රියාවලිය යාවත්කාලීන කිරීම අදාළ බලධාරින් මිළඟ අ.පො.ස. (සා.පෙ.) විභාගයට පෙර ඉටු කරනු ඇතැයි දෙමව්පියන් හා විභාගවලට පෙනී සිටින සිසුසිසුවියන් බලාපොරොත්තුවෙන් සිටින බව නැවත නැවත මතක් කර දිය යුතු නැති බව මතක තබා ගැනීම වැදගත්.පැරණි වරද නැවත නැවත සිදු වීම විගඩමක්. එය විභාග විගඩමක් නොකර ගැනීම බලධාරීන්ගේ වගකීමක්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=f1301102</link>
    <topic>සීසර් තවම බලවත්</topic>
    <author>සංවාදය - චන්දන ඡායාරපය- ටෙනිසන් එදිරිසිංහ</author>
    <content>විලියම් ශේක්ස්පියර්ගේ 'ජුලියස් සීසර්' නාට්‍ය ඇසුරින් මංගල සේනානායක කළ වේදිකා නාට්‍ය ලබන 11 වෙනිදා සවස 3.30ට හා 6.30ට ලුම්බිණි රඟහලේදි වේදිකා ගතවේ. යොවුන් නාට්‍ය උලෙ‍ළ සඳහා දීර්ඝ කාලයක් විනිශ්චයෙන් දායකවූ ඔහුගෙන් එම නාට්‍ය උලෙ‍ළ ගැන හා නූතන වේදිකාවට ශේක්ස්පියර් කැඳවාගෙන ඒමේ අදාළත්වය ගැන ඔහු හා කළ තකාබහකි මේ.යොවුන් නාට්‍ය උළෙල සමඟ දීර්ඝ කාලයක් කටයුතු කිරීමෙන් ලබාගත් අත්දැකීම් අනුව ඔබ එහි වැදගත්කම දකින්නේ කොහොමද?නාට්‍ය කලාව ප්‍රකාශන මාධ්‍යයක් විදිහට තෝරා ගත්ත තරුණයන්ට ඔවුන්ගෙ හැකියාවන් එළි දක්වන්න තිබෙන හොඳම ස්ථානය යොවුන් නාට්‍ය උළෙලයි. මම පමණක් නෙවෙයි අද මේ ක්ෂේත්‍රයේ සිටින ජැක්සන් ඇන්තනි, ශ්‍රියන්ත මෙන්ඩිස්, රොජර් සෙනෙවිරත්න වැනි සිනමා නාට්‍ය ක්ෂේත්‍රයේ සිටින ප්‍රවීණයන් වැඩි ප්‍රමාණයක් එළියට ආවේ යොවුන් නාට්‍ය උළෙල හරහායි.ඊට අමතරව තරුණ සේවා සභාව පැවැත්වූ නාට්‍ය වැඩමුළු, පාඨමාලා ඔස්සේ ප්‍රසන්න ජයකොඩි, ධනංජය කරුණාරත්න, නලීන් ප්‍රදීප්, බුද්ධික දමයන්ත වැනි ප්‍රතිභාපූර්ණ තරුණයන් රැසක් කලා ක්ෂේත්‍රයට අවතීර්ණ වුණා.මේ දුර අද වෙන කොට කොච්චර ඇවිත් තිබෙනවාද කිව්වොත්, දැන් රාජ්‍ය නාට්‍ය උළෙල නියෝජනය කරන නාට්‍යවලින් වැඩි ප්‍රමාණයක් යොවුන් නාට්‍ය උළෙල හරහා බිහිවූ නිර්මාණයි. එහිදී යොවුන් නාට්‍යකරුවන් තරග කරන්නේ අතීතයේ යොවුන් නාට්‍ය වේදිකාවේ සිටි දැන් ක්ෂේත්‍රයේ ප්‍රවීණයන්ව සිටින අර මම මුලින් නම් කියපු අය සමඟ යි.පසුගිය කාලයේ යොවුන් නාට්‍යකරුවන්ගේ නිර්මාණ භාවිතයේ ඇතිවූ වෙනස්වීම් ගැන ඔබේ මතය කුමක්ද?පරිකල්පනය පැත්තෙන් තරුණයන්ගෙ පිරිහීමක් තිබෙනවා. නිර්මාණ කරන්න තමන් ජීවත් වන වපසරියට ඉව ඇල්ලූ තරුණයන් වර්තමානය වන විට ආකෘතීන්වල සිරවෙලා. අන්තර්ගතයේ අපොහොසත් බවක් ඔවුන්ගේ නිර්මාණවලින් පෙනෙනවා.අපි වසරකට පිටපත් 400 ක් පමණ බලනවා. ඒක එක්තරා විදිහක අවසනාවන්ත ඉරණමක්. මම එහෙම කියන්නෙ අපිට කියවන්න ලැබෙන පිටපත්වලින් 90%ක්ම ටෙලි නාට්‍ය ආකෘතීන්ගෙන් ලියපුවා. ඔවුන් වේදිකාවේ සුවිශේෂත්වය වටහාගෙන නැහැ.90 දශකයේ අග පැවැති එක්තරා නාට්‍ය උළෙලක් අපි නම් කළේ 'ඇඳන් නාට්‍ය උළෙල' කියලා. එයට හේතුව පෙර වසරේ ජයග්‍රහණය කළ නාට්‍යයේ පසුතලයට ඇඳක් තිබීමයි. මේ නාට්‍යයට සම්මාන ලැබී‍මෙන් පසු සමහර නාට්‍යකරුවන් අච්චුව විතරක් අරගෙන ඒ වගේම නාට්‍ය හැදුවා. ඒ වසරේ කෙරුණු නාට්‍ය 9න් 7කම ඇඳන් තිබුණා.ඒ අනුකරණය කිරීම අදටත් එහෙමම තිබෙනවා. දැන් හැදෙන කෙටි නාට්‍ය බහුතරයකම තිබෙන්නෙ ගිටාරයයි, බංකුවයි, කොල්ලයි, කෙල්ලයි. අනුන්ගෙ අච්චුවලට තමන්ගෙ දේවල් පුරවන්න හදන තරුණ තරුණියන් අතර සමාජ දේශපාලන, මානව සබඳතාවල තිබෙන යම් යම් ගැඹුරු පැතිකඩ අළලා නිර්මාණ කරන්නන නිර්හාණශීලී තරුණයෝත් ඉන්නවා.වේදිකා නාට්‍යවල මෙම ස්වරූපය දුටු විට ඔබට නැවත 80’ දශකය සිහිපත් වෙන්නේ ඇයි?80’ දශකයේ නිර්මාණය වූ 'සෙනෙහෙබර ඩොලී' සාර්ථක හාස්‍ය නාට්‍යත් සමඟ බාල ගණයේ හාස්‍ය නාට්‍ය රැල්ලක්ම ආවා. ඒ විදිහට දැන් මොකෙක් හරි සතෙක්ගෙ නමක් දාගෙන... ‘බෑ’ හෝ ‘පුළුවන්’ කියලා නාට්‍ය රැල්ලක් ඇවිත් තිබෙනවා.ඉස්සර ලයනල් වෙන්ඩ්ට් ශාලාව කිව්වම එතැනට එන ප්‍රේක්ෂකයන්ගේ රසඥතාවය පිළිබඳ ප්‍රබල සංඥාවක් සැපයෙනවා. මෑතකදී මට හොඳ යයි සම්මත නාට්‍යයක් එහිදී බලන්න ලැබුණා. ඒ නාට්‍ය නැරඹූ රසිකයන් නළුවන් කියන හැම දෙබසකටම හිනාවෙන්න පටන් ගත්තා. නාට්‍යයක හොඳම විනිශ්චයකරුවන් 'ප්‍රේක්ෂකයන්' කියලා අපි පිළිගන්නවා. මේ විදිහට 80 දශකයේත් ප්‍රේක්‍ෂකාගාරය පිළිබඳ ප්‍රශ්නයක් තිබෙනවා.රසිකත්වය පිරිහීමට නාට්‍යකරුවොත් වගකිව යුතුයි නේද?මම ඒ චෝදනාව පිළිගන්නවා. මම හිතන්නෙ සම්මාන කේන්ද්‍රිය නාට්‍ය කලාවකට අපේ නාට්‍යකරුවන් යොමු වීම නිසා ප්‍රේක්ෂකයෝ අපෙන් ඈත් වුණා. මමත් මේ ප්‍රවාහයේ කාලයක් හිටියා.නාට්‍යකරුවන් සම්මාන බලාගෙන නාට්‍ය කිරීම නිසා නාට්‍ය කොළඹ පමණක් සීමා වෙනවා. කවදාවත් පිට පළාත්වලට හොඳ නාට්‍යයන්නේ නැහැ. එහාට යන්නෙ අවරගණයේ නාට්‍ය. ඒවාට සකස් වූ ප්‍රේක්ෂකාගාරයකට කවදාවත් හොඳ නාට්‍යයක් පෙන්නන් බැහැ. රසිකයන් ඉල්ලන දේ දිය යුතුය යන මතය මම පිළිගන්නේ නැහැ. නමුත් ඔවුන්ගෙ රසිකත්වය ඉහළට එසවීම නාට්‍යකරුවන්ගේ වගකීමක්.මධ්‍යකාලීන යුගයේ සම්භාව්‍ය නාට්‍යකරුවෙක් වන ෂෙක්ස්පියර් පශ්චාත් නූතන ගෝලීය සමාජයට ගළපන්න පුළුවන් කියලා ඔබ විශ්වාස කරනවාද?පැරණි හොඳ නිර්මාණයක් නැවත නැවත කියවන විට මුලින් නොපෙනුන නව වටිනාකම් පෙනෙන්න ගන්නවා. හොඳ නිර්මාණයකට හැමවිටම සමකාලීන සිදුවීම් සමඟ සබඳතාවක් තිබෙනවා.නිෂ්පාදනය කිරීම සඳහා ආරාධනාවක් ලැබුණු විට මංගලිකා ජයතුංගගේ නාට්‍ය පරිවර්තනය කියෙව්වා.මීට කලින් මම ටෝනි රණසිංහ මහතාගේ පරිවර්තනයක් කියවා තිබෙනවා. ෂෙක්ස්පියර්ගේ භාවිතයත් නූතනවාදී මෙවලම් සමඟ කොයිතරම් දුරට ගළපන්න පුළුවන්ද යන්න එවිට මට පෙනුණා.විශාල නළු නිළියන් පිරිසක් යොදාගත යුතු නාට්‍යයක් වන “ජූලියස් සීසර්” නාට්‍ය වර්තමාන පරිසරය තුළ කරන්නේ කෙසේද කියන අභියෝගය මා ඉදිරියේ තිබුණා.“ජුලියස් සීසර්” නිෂ්පාදනය සඳහා නවරංග උපක්‍රම භාවිතා කිරීමට අදහස් කළේ ඇයි?මම එක් අවස්ථාවක, මතියාස් ජියට් කියන ජර්මන් නාට්‍යකරුවා බර්ට්‍රොල් බ්‍රෙෂ්ට්ගේ “ගුඩ් වුමන් ඔෆ් ෂෙට්ෂුවාන්” ඇසුරෙන් කළ “මුඩුක්කුවේ සුරඟන” වේදිකා නාටයේ සහාය අධ්‍යක්ෂ වශයෙන් කටයුතු කළා. එහිදි අපේ පෙර පුහුණුවීම් දැකලා ඇය නාට්‍ය සම්පූර්ණයෙන්ම වෙනස් කරන්න වුවමනයි කියලා කිව්වා. ජර්මනියේ පරණ නාට්‍යකරුවෙක් වන බ්‍රෙෂ්ට්ගේ නාට්‍යයක් ඒ විදිහටම කරන්නේ ඇයි? කියලා ඇය අපෙන් ඇහුවා.ඒ අත්දැකීමත් එක්ක මම කල්පනා කළා ෂෙක්ස්පියර් ඒ විදිහටම කිරීම තේරුමක් නැහැ කියලා. මම මෙතැනදි ඔහුගේ මූලික අභිප්‍රාය හෝ පෙළ විකෘති කළේ නැහැ.මෙම නාට්‍යය උසස් පෙළට නියමිත කෘතියක්. එවැනි පිටපතක් ආශ්‍රයෙන් පර්යේෂණාත්මක නිර්මාණයක් කිරීම කොයි තරම් දුරට සාධාරණද?මම සෞන්දර්ය කලා විශ්වවිද්‍යාලයේ, ජාතික අධ්‍යයන ආයතනයේ හා නාට්‍ය පාසලේ ගුරුවරයෙක් විදිහට කටයුතු කරනවා. ඒ නිසා ගුරුවරයෙක් හැටියට මට සාහිත්‍ය කෘතියක් විදිහට සිසුන් කියවන පෙළකට සාධාරණය ඉටු කරමින් ෂේක්ස්පියර් නාට්‍යයක හැඩය ආරක්ෂා කරන ගමන් වෙනස් දෙයක් කිරීමේ වුවමනාව මම සාර්ථකව ජය ගත්තා.ෂෙක්ස්පියර්ගෙ ජුලියස් සීසර්ට” ඔබ දෙන අර්ථකථනය කුමක්ද?අනිත් නාට්‍යකරුවන් මේ නාට්‍ය නිෂ්පාදනය කිරීමේදී බැහැර කරපු දෙයක් මට අහුවුණා. ෂෙක්ස්පියර්ගේ හැම නාට්‍යයක්ම වගේ වීරයා මැරෙන්නේ අවසානයේදි. ඒ නිසා ඔහුගේ හැම නාට්‍යයක්ම වගේ නම් කරලා තිබෙන්නේ ඔහුගෙ නමින්. නමුත් මේ නාට්‍යයේ තුන්වෙනි ජවනිකාවේදී සීසර් මැරෙනවා. එතැන ඉඳලා නාට්‍ය දිගටම ගෙනියන්නේ බෲටස්. එහෙම වෙන්නේ සීසර් මැරුණත් තවමත් ඔහු බලවත් නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=f1301103</link>
    <topic>මම එක වගේ ටෙලි නාට්‍ය දෙකක් ලියන්නෙ නැහැ</topic>
    <author>චතුරිකා ගමගේ ඡායාරූපයසමන්ත වීරසිරි</author>
    <content>වැව්බැදි රාජ්‍යය එහෙමත් නැතිනම් රජරට කියන්නේ මෙරට කලාකෙත අස්වැද්දීමට අනගි ඵල රාශියක් බිහි කළ පුරවරයකි. අද වනවිට පුංචි තිරය හරහා ආකර්ෂණීය ටෙලිවෘත්තාන්ත රැසක් ගෙන එන සුනන්ද සිල්වාද රජ රටින් බිහි වූ කලාශිල්පියෙක්. ජනපි‍්‍රය තරු රැල්ලේ නොසිටියද ඔහුගේ නිර්මාණ කෞශල්‍යය අද බොහෝ දෙනාගේ ඇගයීමට පාත්‍ර වී තිබේ.පාසල් වේදිකාවෙන් කලාවට අත්පොත් තැබූ ඔහු මුල් කාලයේ ප්‍රේක්ෂකයන් අතරට ගියේ රංගන ශිල්පියෙකු ලෙසිනි. නමුත් පසුකාලීනව ඇතිවූ තරගකාරීත්වයත් සමඟ තිර පිටපත් තමන් විසින්ම රචනා කර ඔහු රංගන කාර්යයේ නියැලිණි. “රජකීය වෙන්දේසියක්” ඒ අනුව ඔහු නිර්මාණය කළ පළමු නිර්මාණයයි.1980 වර්ෂයේ රචනා කළ එම නිර්මාණයට සංස්කෘතික සම්මානයක් හිමි වූ අතර එය ඔහුගේ නිර්මාණ දිවියට මහත් ශක්තියක් විය. ඒ අනුව ඔහු 1983 වසරේදී පාරාජිකා නමින් තවත් වේදිකා නාට්‍යයක් නිර්මාණය කළ අතර එයටද යෞවන සම්මානයක් හිමිවිය.එදා රංගනයට තිබූ කැමැත්ත නිසාම කොළඹට පැමිණි ඔහු දුෂ්කරතා රැසක් මධ්‍යයේ නාට්‍ය කිහිපයකට සම්බන්ධ වුණි. සාගරයක් මැද්දේ, දේශපාලුවා ඔහු සම්බන්ධවූ නාට්‍යයන්ය. පසුව ඔහුට ආනන්ද අබේනායක මහතාගේ “මැණික් නදිය ගලාබසී” නාට්‍යයටද සම්බන්ධ වීමට හැකිවුණි. ඒ වනවිට ඔහු සිය කාලයම කැපකර සිටියේ කලාව වෙනුවෙනි. මුල්කාලයේ පටන් තිරපිටපත් රචනයට විශේෂ දක්ෂතාවක් ඔහු තුළ තිබුණද ඔහුට ඒ සඳහා නිවැරැදි මඟපෙන්වීම ලැබුණේ ප්‍රවීණ නිළි මාලිනී පොන්සේකා මහත්මියගෙනි.ඇය තිරපිටපත් රචනය සඳහා සුනන්ද උනන්දු කළ අතර එදා අනුරාධපුරයේ සිටින අවධියේදී මහින්ද පතිරණ හා සම්බන්ධව ලියූ “වැටෙකෙයියා මල්” චිත්‍ර කතාව සාරාංශ ගත කොට පිටපතක් ඔහු මුල්වරට රචනා කළේය. එහි අඩුපාඩු පෙන්වා දෙමින් කාල පරාසයන්ට අනුව චරිත එහා මෙහා කරමින් තිරපිටපතක් රචනා කරන ආකාරය පිළිබඳ මාලනී ෆොන්සේකා මහත්මිය ඔහුට උපදෙස් දුන්නේය. එම උපදෙස් සහ ඒ පොතපත පරිශීලනයෙන් පසු ඔහු පළමු තිර පිටපත “රන්ගිරි දඹ” රචනා කළේය. ඉන්පසු ඔහුගේ සැඟවී තිබූ දක්ෂතා මතුවී එන්නට විය. ඒ අනුව ඔහු කෙම්මුර, සහස්ගම්දුර, සොහොයුරෝ, සැනසිලි සුවඳ, දිරිය බිසව්, මිරිදිය, යසෝමන්දිර, දෙපත්නයි, ගිම්හානයේ සිහිනය, පාවෙන සරුංගල්, ආදී තිරපිටපත් රාශියක් රචනා කළ අතර ඉන් බොහොමයක් සම්මානයටද පාත්‍ර විය.“සරා” ටෙලිනාට්‍ය රචනය සඳහා දෙරණ රූපවාහිනි නාලිකාවෙන් ඔහුට ආරාධනා කිරීම වැදගත් සිදුවීමක් විය. සරා කොටස් 635කින් යුතු ලංකාවේ දීර්ඝතම ටෙලිනාට්‍යය ලෙසද සැලකේ. ඉන්පසු ඔහු විසින් රචනා කළ මලී ‍ටෙලිනාට්‍යයද ප්‍රේක්ෂකයන් බොහෝම ආදරයෙන් වැළඳගත් නිර්මාණයක් විය. ඔහු පැවසූ ආකාරයට ‘මලී’ මෙගා නාට්‍ය වංශකතාවේ හැරවුම් ලක්ෂයකි. අපේ දේ අපේකම ඉස්මතුවන ආකාරයට රචනා කළ මලී වෙනුවෙන් දුලීකා මාරපන ලබාදුන් රංගන දායකත්වයද සුනන්ද අගය කිරීමට අමතක කළේ නැත. අද වනවිට සුනන්ද අතින් වැඩිවශයෙන් රචනා වන්නේ මෙගා නාට්‍ය සඳහා තිරපිටපත්ය.මම ටෙලිනාට්‍ය සඳහා තෝරාගන්නා තේමාවන් එකකට එකක් වෙනස්. මෙගා නාට්‍යයක් වුනත් මම ලබා දෙන්නේ කොටස් 50ක් හෝ 100ක් ලිව්වට පසුවයි. පිටපත ලියලා ෆැක්ස් කරන ක්‍රමය මගේ නැහැ. ඒවගේම මගේ නිර්මාණවලින් යමක් ජනතාවට ලබා දෙන්න මම හැමවිටම උත්සාහ කරනවා.අද වන විට තිරපිටපත් රචනය සිය වෘත්තිය බවට පත්කර ගත්තද හරවත් නිර්මාණයක් ප්‍රේක්ෂකයන්ට ලබාදීමට සුනන්ද නිරන්තරයෙන් උත්සාහ ගනී. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>10</day>
    </date>
    <link>http://www.dinamina.lk/2013/01/10/_art.asp?fn=f1301104</link>
    <topic>සංස්කරණය වූ හඳගම හා ඉනියවන්හි ගැහැණු</topic>
    <author>සුමේධා නවරත්න</author>
    <content>අශෝක හඳගම මෙතෙක් සිනමා කෘති තැනුවේ සිංහලෙනි. ඔහුගේ එම කෘති නැරඹූ ඇතැම් සිංහලයෝ ඒවාට අණ්ඩර දෙමළ යැයි පැවසූහ. මගේ මතකය නිවැරදි නම් “චන්ද කින්නරී” ගැන විචාර සටහනක් ලියූ නිහාල් පීරිස්, වරෙක ලියා තිබුණේ, එම කෘතිය නැරඹූ යුවළක්, සිනමාහලෙන් පිටතට පැමිණියේ, “එය නම් අපට තේරෙන සිනමාවක් නොවේ” යැයි පවසමින් බවය.“ඉනියවන්” හඳගමගේ පළමු දෙමළ සිනමා කෘතියයි. ඔහුගේ මුල් චිත්‍රපට තේරුම් ගැනීම ගැන කවරකු කුමක් පැවසුවද, “ඉනියවන්” ගැන නම් එවැනි චෝදනාවක් කිරීමට, මෙවර ඉඩක් නැත. මන්දයත් ඔහුගේ සිනමා භාෂාව ඉනියවන් හි ඉතා සරල හා නිරවුල් වන බැවිනි.හඳගම ගේ සෙසු නිර්මාණ කෘතීන්ට සාපේක්‍ෂව චිත්‍රපටය නරඹන විට දැනෙන මේ සැහැල්ලු බවට බලපාන හේතු කීපයකි. ඔහු මෙය පිරිනමන්නේ යුද්ධයෙන් ඉරි තැළුණු මානසිකත්වයෙන් යුතු දෙමළ ප්‍රජාවකට මෙන්ම, දකුණු ඉන්දියානු සිනමාවට අතිශය කැමැත්තක් දක්වන ලංකේය දෙමළ රසිකයන්ට වීම ඊට බලපෑ ප්‍රධාන හේතුව විය හැකිය. ඔහු මේ කෘතියෙහි නිමාව ගැන කීප වාරයක්ම සිතා ඇති හැඩකි.සැබැවින් ම, සංස්කරණය වී ඇත්තේ ඉනියවන් නොව හඳගම යැයි සිතෙන තරමට ඔහු මේ අභ්‍යාසයේ දී ඉවසිලිවන්තය. විටෙක, යුද්ධයෙන් පසු යාපනය හෙවත් දෙමළ සිවිල් සමාජය හඳගම ස්පර්ශ කර ඇත්තේ සැකෙන් හා බියෙන් යැයි සිතෙන තරමට ම ඔහු ඉවසිලිවන්තය. එහිදී ඔහුට මේ කෘතිය නිර්මාණය කිරීමට සිදුව ඇත්තේ දෙමළ මෙන්ම සිංහල සංස්කෘතියේද ගිරයට මැදිවෙමිනි. එහිදී හෙළිවන දේශපාලන හික්මීමක් ද නැතැයි කියන්නෙ කෙසේද?කෙසේ වුවද ඔහුම පවසන පරිද්දෙන්, දෙමළ ප්‍රජාව වෙනුවෙන් ඔහු මොන තරම් පෙනී සිටියදී අවසාන විග්‍රහයේදී ඔහු පිටස්තරයෙකි. පිටස්තරයා මොන තරම් හිතවතකු වුවද, ඔහු හේතුකොටගෙන අදාළ සමාජයේ සිත තදින් පෑරෙන තැනකදී පිටස්තරයා පිටුදැකීමට එම සමාජය පසුබට වන්නේ නැත. එවැනි පසුබිමක ඔහුගේ “දමනය” සාධාරණ වුවද එය සිනමා කෘතියට ඉටු කරන සාධාරණය ගැන නම් කුකුසක් නැතිවා නොවේ.ඉනියවන් හි ප්‍රධාන චරිතය ගොඩ නැඟෙනුයේ යුද්ධයෙන් පසු වසර දෙකක රජයේ පුනරුත්ථාපනයට යොමු වූ තරුණයකු වටාය. සිය සමාජය ඇතුළත සාමකාමීව ස්ථාපිත වීම ඔහුගේ එකම අභිලාෂය වෙයි. එහෙත් ඒ වෙනුවෙන් ඔහුට කරන්නට ඇති යුද්ධය සුළු පටු එකක් නොවේ.පරාජිත යුද්ධයක අවසානයේ වීරයා ද්‍රෝහියා බවට පත්වීමේ භූමිකාවේ ඔහු ජීවිතය දිනීමට බලපත්‍රයක් පතයි. හඳගම මේ තරුණයාගේ රියැදුරු බලපත්‍රයෙන්, අති ප්‍රබල ලෙස සංකේතාත්මකව නිරූපණය කරනුයේ ජීවිතය ලත් තැනම ලොප් වීමේ ඛේදවාචකයයි.යුද්ධයෙන් සිය දරුවන් තිදෙනාම අහිමි වන පියකු, සිය මරණය ඉක්මනින් ළඟා කරගැනීමේ වේදනාව තීව්‍ර කරගන්නා තරමට ම, ඔහුගේ නැවත පැමිණීම සිය ප්‍රජාවට සතුටක් නොවූ වග ඔහු තේරුම් ගනී. උක්ත පියා පොළොවෙහි වැලි ගණනට ඔහුට කරන ශාපය මෙන්ම ජීවිතයට බලපත්‍රයක් නොමැති වීම හා ප්‍රජාවේ ප්‍රතික්ෂේපය ඔහුට දැනෙනුයේ යුද්ධයෙන් තමා ඉතිරී වීම, කරුමයක උරුමයක් වූ ලෙසය.මේ වටපිටාව මැද, පුනරුත්ථාපනය වූ තරුණයාගේ සංකීර්ණ මනෝභාවයන් ප්‍රේක්‍ෂක බුද්ධියට ගෝචර කර ගැනීමට හඳගම මෙහිදී දරන සියුම් ප්‍රයත්නය ප්‍රශංසනීයය. හඳගමගේ හික්මීම තරුණයාගේ ජීවිත හැසිරීම් රටාවෙන් ප්‍රබලව මතු වුව ද, සැබැවින් ම තරුණයාගේ හා හඳගමගේ හික්මීම එකක් නොව දෙකකි. හඳගම මේ කෘතියෙහිදී හික්මීම ප්‍රගුණ කර ගෙන ඇති වුවත් තරුණයාගේ හික්මීම ඔහුගේ උරුමය බව කීමට හඳගම පසුබට නොවීම සැබැවින්ම හඳගමගේ අවංකත්වය ප්‍රකාශ කිරීමක්ය. තරුණයා මේ හික්මීම ප්‍රගුණ කරනුයේ පුනරුත්ථාපනයෙන් නොව සිය උරුමයන්ගෙන් බව සංකේතවත් කරනුයේ චිත්‍රපටයෙහි එන සියලු ගැහැනු චරිත මාර්ගයෙනි.යුද්ධයකදී අප්‍රමාණ වේදනාවන්ට පත්වන්නේ ගැහැනිය වුවද, නොමැරී ජීවත්වීමම මහා භාග්‍යයක් කොට තකමින් වානේ පන්නරය ලබමින් නැඟිටීමට වෙරදරන්නේ ද ගැහැනියයි.තරුණයාගේ මව, යුද්ධයට පැටලීමට ඇති බියෙන් සිය පියාට වඩා වයසින් වැඩි මහල්ලකු සමඟ දීග ගොස් පළමු රැයෙන්ම කණවැන්දුමියක හා මවක වෙන ඔහුගේ පෙම්වතිය, ආරක්‍ෂක නිලධාරියාගේ බිරිය හා ඇගේ මියගිය මව යනාදී සියලු චරිත ෆීනික්ස් කිරිල්ලියන් මෙන් ජීවිතය ගොඩනැඟීමට වෙර දරන්නියන්ය.ගැහැනිය කේන්ද්‍ර කර ගනිමින් හඳගම ජීවිතයේ අති සියුම් හැඟීම් ප්‍රබලව ඉස්මතු කරන්නට සමත් වී ඇත. ප්‍රධාන චරිතයේ පෙම්වතිය ඔහුට සෘජුවම කියා සිටිනුයේ සිය පියාට පවසා ඇයව රැගෙන යන ලෙසය. අනෙක් පැත්තෙන් මැදිවියේ දුර්වල ආරක්‍ෂක නිලධාරියාගේ බිරිය ඔහුට කියන්නේ තමන් සෙවණැල්ලක් මෙන් ඔහු පසුපස එන බවය. ඇය ඔහුගේ සෙවණැල්ලක් වන්නේ සිය සැමියාගේ නැති වූ රැකියාවේ වන්දිය ගැනීමට පමණක් නොවේ. ඔවුන් කළ යුද්ධය හේතුකොටගෙන සිය නැති වී ගිය තාරුණ්‍යයේ වන්දිය ද ලබාගැනීමේ පරමාර්ථයෙන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011114</link>
    <topic>කමිටු වාර්තාව අධ්‍යයනයට කාලය මදිනම් පක්ෂ නායක රැස්වීමේදී කියන්න තිබුණා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අගවිනිසුරුවරිය සම්බන්ධව විමර්ශනය කළ කමිටු වාර්තාව මන්ත්‍රීවරුන්ට අධ්‍යයනය කරන්නට ප්‍රමාණවත් කාලයක් නොතිබුණේ නම්, එය පක්ෂ නායක රැස්වීමේදී මතු කළ යුතුව තිබුණ බවත් ස්ථාවර නියෝග අනුව සියලු කටයුතු සිදුව ඇති බැවින් දෝෂාභියෝග වාර්තාව විවාදය කල් තැබීමේ අවශ්‍යතාවක් මතු නොවන බවත් කතානායක චමල් රාජපක්ෂ මහතා පාර්ලිමේන්තුවේදී ඊයේ (10) ප්‍රකාශ කළේය.කතානායකවරයා මේ බව නිවේදනය කළේ, කමිටු වාර්තාව සභාවට ඉදිරිපත් කිරීම පිළිබඳ හා විවාදය මසකින් කල් දමන ලෙස විපක්ෂය විසින් කළ ඉල්ලීම සම්බන්ධයෙන් සිය ස්ථාවරය පළ කරමිනි.පක්ෂ විපක්ෂ අදහස් ඉදිරිපත් කිරීමට පැයකට අධික කාලයක් පැවැති අතර, කතානායකවරයා විසින් මේ පිළිබඳ අධ්‍යයනය කිරීමට විනාඩි 10කට සභාව අත්හිටුවීමට තීරණය කළ අතර පසුව සභාව ආරම්භ කරමින් කතානායකවරයා මේ බව නිවේදනය කළේ ය.විපක්ෂයේ ප්‍රධාන සංවිධායක ජෝන් අමරතුංග මහතා(එජාප):- දෝෂාභියෝගය පිළිබඳව කමිටු වාර්තාවේ,පරිපූර්ණ වාර්තාවක් මන්ත්‍රීවරුන්ටලැබී නැහැ. ඒ වාර්තාව අධ්‍යයනය කිරීමට අපට කාලය අවශ්‍යයයි. මෙය විවාද කළ හැක්කේ වාර්තාව ලැබී මාසයක් ගත වූවට පසුවයි. මේ සභාවට අධ්‍යනය කිරීම සඳහා පූර්ණ වාර්තාවක් ලැබී නැහැ.විපක්ෂ නායක රනිල් වික්‍රමසිංහ මහතා:-පාර්ලිමේන්තුව උත්තරීතර නම් අධිකරණයේ ස්වාධීනත්වය හා ගෞරවය රැකෙන පරිදි මේ අවස්ථාවේදී ක්‍රියාකළ යුතුයි. මේ වාර්තාව සම්බන්ධව ස්ථාවර නියෝග 78(අ) ස්ථාවර නියෝග 63, ස්ථාවර නියෝග 121, 123,126,127 හා 128 සඳහන් කරුණුවලට අනුව කටයුතු කළ යුතුයි.කතානායක චමල් රාජපක්ෂ මහතා:-දෙසැම්බර් 8 වැනිදා මේ වාර්තාව පාර්ලිමේන්තුවේ ටේබල් කළා. ටේබල් කළ දින සිට ජනවාරි 8 වැනිදා වන විට ආදාළ පරිදි මාසයක කාලයක් සම්පූර්ණ වෙනවා. දෙසැම්බර් 8 වැනිදායින් පසුවයි එම වාර්තාව මුද්‍රණය කරන්නට යැව්වේ. මුද්‍රණය කිරීමෙන් පසුව ආණ්ඩු පක්ෂයේ ප්‍රධාන සංවිධායක, සභානායක , විපක්ෂ නායක කාර්යාලවලට එම වාර්තාව ලබා දුන්නා. ඒ වගේම මේ වාර්තාව සියලු මන්ත්‍රීවරුන් ගෙන ගොස් ඇති බවද පුස්තකාලයෙන් මා දැනගත්තා.විපක්ෂයේ ප්‍රධාන සංවිධායක ජෝන් අමරතුංග මහතා(එජාප):-මේ කාරුණික ඉල්ලිමක්. මේ විවාදයට මාසයක කාලයක් දෙන්න. මේකෙන් පැනලා යාමේ අවශ්‍යතාවක් අපට නැහැ. යම් අවනීතියක් වෙනවා නම් ඒ වෙනුවෙන් අප කටයුතු කරනවා.සභානායක ,ඇමැති නිමල් සිරිපාල ද සිල්වා මහතා :-විපක්ෂය විසින් පදනම් විරහිත කරුණු පවසමින් විවාදය මඟ හර යාමට උත්සහ කරනවා. පක්ෂ නායක රැස්වීම දෙවරක් පවත්වලයි මේ විවාදය පැවැතිවීමට තීරණය කළේ. එහිදී මේ පිළිබඳ ප්‍රශ්න විපක්ෂය මතු කළේ නැහැ.කතානායක චමල් රාජපක්ෂ මහතා:-සභානායකතුමා මට කියන්න මාසයක කාලයක් කියන්නේ වාර්තාව පාර්ලිමේන්තුවට ඉදිරිපත් කිරීමේ සිටද? මුද්‍රණය කළ දින සිටද?සභානායක ,ඇමැති නිමල් සිරිපාල ද සිල්වා මහතා :-මාසයක කාලයක් ලෙස සඳහන් වෙන්නේ වාර්තාව පාර්ලිමේන්තුවට ඉදිරිපත් කළ දින සිටයි. ඒ වගේම මන්ත්‍රීවරුන්ගේ උනන්දුවක් තිබෙනවා නම් මේ වාර්තාව පුස්තකාලයෙන් හෝ ඔබතුමාගේ කාර්යාලයෙන් ලබා ගෙන අධ්‍යයනය කරන්න තිබුණා. ආණ්ඩු පක්ෂයේ මන්ත්‍රීවරුන්ට අපි ලබා දී තිබෙනවා. විපක්ෂ නායක කාර්යාලයෙන් එය සිදුව නැහැ.ආණ්ඩුපක්ෂයේ ප්‍රධාන සංවිධායක, ඇමැති දිනේෂ් ගුණවර්ධන මහතා:-පක්ෂ නායක හමුවේදී එකඟතාවකට පැමිණ තිබෙනවා. ඒ අනුව කටයුතු කරන්න. පක්ෂ නායක රැස්වීමේදී ගන්නා තීන්දු වලංගු බව කතානායතුමා මීට පෙර තීන්දුවක් දී තිබෙනවා.ඇමැති සුසිල් ප්‍රේමජයන්ත මහතා:-1984 අප්‍රේල් 4 වැනිදා සකස් කළ ස්ථාවර නියෝග අනුව 107 (03) වගන්තියට අනුශාංගිකව ක්‍රියා කළ යුතු ආකාරයට අප කටයුතු කර තිබෙනවා.පත්කළ මන්ත්‍රී ජෝශප් මයිකල් පෙරේරා මහතා (එජාප):-ස්ථාවර නියෝග අනුව අප එකඟතාවකට පැමිණිය යුතුයි. තේරීම් කාරක සභාව නිවැරදිව වැඩ කළාද නැද්ද කියලා හරියට දැනගෙනයි අපි මේ විවාදය පැවැත්විය යුත්තේ. මාසයක කාලයක් ලෙස මෙහිදි පිළිගන්නේ පාර්ලිමේන්තුවට ලැබුණු දිනය නොවෙයි. මන්ත්‍රීවරුන්ට ලැබුණ දිනයයි.පත්කළ මන්ත්‍රී ජානක බණ්ඩාර මහතා (එජනිස):-ස්ථාවර නියෝග 78 (අ) වගන්තියේ උපවගන්ති 1 සිට 6 දක්වා සියලු කාරණාවලට අනුකූලව අප ක්‍රියාත්මක කර තිබෙනවා.පක්ෂ විපක්ෂ මන්ත්‍රීවරු විශාල පිරිසක් මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301112</link>
    <topic>අවිස්සාවේල්ල රිමාන්ඩ් සිරමැදිරි කඩා 10ක් පනිති</topic>
    <author>බුද්ධිකා ඉඹුලාන සහ බුලත්කොහුපිටිය සමූහ වාර්තාකරු</author>
    <content>අවිස්සාවේල්ල රිමාන්ඩ් සිරමැදිරියේ රාජකාරියේ නියුතුව සිටි බන්ධනාගාර නියාමක වරුන්ට පහර දී ඉබි යතුරු කඩා එහි සිටි සැකකාර රැඳවියන් 10දෙනකු ඊයේ (10) අලුයම පලා ගොස් ඇත.ඊයේ (10) දිනයේ දී අධිකරණය වෙත ඉදිරිපත් කිරීමට නියමිතව සිටි කුරුවිට බන්ධනාගාරයේ සැකකරුවන් පිරිසක් මෙසේ පලාගොස් තිබේ.අධිකරණයට ඉදිරිපත්වීම ට නියමිත සැකකරුවන් මෙසේ අවිස්සාවේල්ල රිමාන්ඩ් සිරමැදිරියේ රඳවා තබන අතර එසේ කුරුවිට බන්ධනාගාරයෙන් රැගෙන ආ සැකකාර රැඳවියන් 25නෙකු සිද්ධිය වන අවස්ථාවේ එහි සිට ඇත.මෙයින් 13දෙනකු රඳවා සිටි කාමරයේ සැකකරුවන් 10දෙනකු පළා ගොස් ඇති බවත් එම අවස්ථාවේ දී එහි රාජකාරීයෙහි යෙදී සිට ඇත්තේ බන්ධනාගාර නියාමකවරුන් දෙදෙනකු සහ එක් ඕවර්සියර්වරයකු බවද බන්ධනාගාර ආරංචි මාර්ග කියයි.පලා ගොස් ඇති මෙම සැකකරැවන් මංකොල්ලකෑම, සොරකම් සහ මත්ද්‍රව්‍ය චෝදනාවලට ලක්වූවෝ වෙති. ප්‍රමාණවත් ආරක්ෂාවක් ලබා දීමට බන්ධනාගාර නිලධාරීන් හිඟවීම,ආරක්ෂක අවි නොමැතිවීම, මෙම රිමාන්ඩ් සිරමැදිරියෙන් සැකකරුවන් පලා යාමට ප්‍රධාන හේතුව වී බව එම බන්ධනාගාරයේ නිලධාරියෙක් දිනමිණට කීය.මෙම සිද්ධිය පිළිබඳව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතාගේ උපදෙස් පරිදී බන්ධනාගාර කොමසාරිසු ජනරාල් පී.ඩබ්ලිව් . කොඩිප්පිලි මහතා විශේෂ පරික්ෂණයක් ආරම්භ කර තිබේ . අවිස්සාවේල්ල පොලිසිය සිද්ධිය පිළිබඳ වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301113</link>
    <topic>පළමු ශ්‍රේණියටසිසුන් ගැනිමේජාතික උළෙල ත්‍රිකුණාමලයේදී</topic>
    <author>සුභාෂීණී සේනානායක</author>
    <content>නව වසරේ පළමුවන ශ්‍රේණියට සිසුන් ඇත්ළත් කිරිමේ ජාතික උත්සවය ජනවාරි 18වැනි දා ත්‍රිකුණාමලය විද්‍යාලෝක රාජකීය විද්‍යාලයේ දී අධ්‍යාපන ඇමති බන්දුල ගුණවර්ධන මහතාගේ ප්‍රධානත්වයෙන් උදේ 9.30ට පැවැත්වේ.පළමු ශ්‍රේණියට ඇතුළත් වන සිසුන් සංඛාව 33500ක් පමණ වන අතර මේ උත්සවයට සමගාමීව රට පුරා පාසල්වලට පළමු ශ්‍රේණයට සිසුන් ඇතුළත් කරගැනීම සිදුකෙරේ. පාසල් දරැවන්ගේ පෝෂණ මට්ටම ඉහළ නැංවීමේ අරමුණින් නොමිලේ ලබා දෙන දිවා ආහාර වැඩසටහන ද මේ උත්සවයට සමගාමීව සිදු කරේ.රැපියල් මිලියන 3000ක මුදගක් මේ සඳහා වෙන් කර ඇති අතර තොරාගන්නා ලද පාසල් 6625කට අයත් පාසල් සිසුන් 1014901ක් සඳහා දිවා ආහාර බෙදා දීමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301114</link>
    <topic>අගවිනිසුරුවරියගේ කුමන්ත්‍රණයට එරෙහිව මහ වැසි නොතකාජනතාව පාර්ලිමේන්තු වටරවුමට රොක් වෙති</topic>
    <author>අනුර ප්‍රේමලාල් සහ උපාලි ‍කරුණාරත්න</author>
    <content>රට අරාජික කිරීමේ කුමන්ත්‍රණයක යෙදී සිටින අගවිනිසුරුවරිය එම තනතුරෙන් ඉවත් කර අධිකරණයේ ස්වාධීනත්වය හා ජනතා පරමාධිපත්‍ය සුරකින්නැයි මහ වැසි නොතකා ඊයේ (10) කෝට්ටේ පාර්ලිමේන්තු වටරවුම අසලට එක‍්රොක්වූ විශාල ජනතාව ජනපතිගෙන් හා ආණ්ඩුවෙන් ඉල්ලා සිටියහ.පාර්ලිමේන්තු වට රවුම අසල පදික වේදිකාවල හා මාර්ගයේ ගමන් කරමින් උද්ඝෝෂණයට එක්වූ ජනතාව අගවිනිසුරු මේ ‍අහන්න නම්බු පිටින් ගෙදර යන්න, ජනතාවනි මේ අහන්න අධිකරණය බේර ගන්න, අපිත් එක්ක පෙරට එන්න, කුමන්ත්‍රණේ කුමන්ත්‍රණේ කාගෙද මේ කුමන්ත්‍රණේ කළු කොටියගෙ කුමන්ත්‍රණේ, අනුර අනුර ‍කළු කොටියා, කොටි වලිගෙට නැ‍ටවෙනවා, විජිත විජිත මේ අහන්න සුමන්දිරන් මේ අහන්න පාවා නොදී ගෙදර යන්න, කවුද කවුද රට කෑවේ ජේ.වී.පි. ය රට කෑවේ කවුද කවුද රට කෑවේ හොර කළු කොටි රට කෑවේ වැනි සටන් පාඨ කියමින් හඬ නැගූහ.එදා යුද්ධය දිනන්නට බැහැ යැයි මතයක් වැපිරූ විදේශවලින් ඩොලර් උපයමින් සිටින කණ්ඩායම් අදඅගවිනිසුරුවරිය වටා එක් වෙමින් ඇයගේ දූෂ්‍ය ක්‍රියාවන් අනුමත කරමින් පෞද්ගලික න්‍යාය පත්‍ර සාර්ථක කර ගැනීමේ ක්‍රියාවක යෙදී සිටින බව විරෝධතාකරුවෝ පැවසූහ.රට බෙදීමේ ක්‍රියාවන්ට උඩගෙඩි දෙන අගවිනිසුරුවරිය තමන්ගේ දූෂණ අක්‍රමිකතා පිළිබඳ තමන්ම නඩු තීන්දුලබා දෙන අයෙක් නිසා අධිකරණය දූෂිත එකක් බවට පත් වෙමින් නීතිය වළපල්ළට යෑමක් සිදු වෙන බව ඔවුහු හඬ නැගූහ.යම්තම් හෝ අගවිනිසුරු තනතුරේ ගෞරවය පිළිබඳ ශිරාණි බණ්ඩාරනායක මහත්මිය සිතනවා නම් අද (11) සවස ඊට පෙ‍ර ඉල්ලා අස්විය යුතු යැයි ඔවුන් එක හඬින් කීහ.වර්තමානයේ අගවිනිසුරුවරිය සමඟ එක්වෙමින් රට අරාජික කිරීමට එක් වී සිටින්නේ මේ රටට ද්‍රෝහී වූ දූෂිතයන් පිරිසක් බව ඔවුන් ජනතාව ප්‍රතික්ෂේප කළ දේශපාලන අනාථයන් පිරිසක් බව කීහ. මේ කුමන්ත්‍රණ පැරදවීමට රටට ආදරය කරන දේශහිතෛශී ජනතාව ජනපති මහින්ද රාජපක්ෂ මහතා සමඟ එක්වෙන්නැයි උද්ඝෝෂකයෝ ඉල්ලා සිටියහ. විවිධ බහුජාතික සංවිධාන වෘත්තීය සමිති දේශපාලනඥයින් මේ අවස්ථාවට එක්ව සිටින අයුරු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301115</link>
    <topic>කොටි හිතවාදී NGO නඩයේ කුමන්ත්‍රණ පැරදුණා</topic>
    <author/>
    <content>දෝෂාභියෝගය කරපින්නාගෙන අධිකරණ ක්ෂේත්‍රයේ අර්බුදයක් ඇතිකර රට දෙකඩ කිරීමට වෙරදරන කොටි හිතවාදී එන්. ජී. ඕ. නඩයේ කුමන්ත්‍රණය පරාජය කිරීමට හැකි වූ බව දේශ හිතෛෂි නීතිඥයෝ අවධාරණය කළහ.දෝෂාභියෝග විමර්ශනයට අදාළ ඊයේ සහ අද දිනයේ පාර්ලිමේන්තු විවාදය පැවැත්වෙන අවස්ථාවේ රටේ ජනතාව හා නීතිඥයන් ඊට එරෙහිව පෙළගැසෙන බව ජාත්‍යන්තරයට පෙන්වමින් එමඟින් රට අස්ථාවර කිරීමට සැලසුම් සකස් කළ එන්. ජී. ඕ. නඩය ඊයේ (10) සංවිධානය කර තිබූ අසාර්ථක උද්ඝෝෂණය පිළිබඳව අදහස් දක්වමින් නීතිඥයෝ එසේ පැවසූහ.කොළඹ අලුත්කඩේ අධිකරණ සංකීර්ණයේදී මේ උද්ඝෝෂණය සංවිධානය කර තිබූ අතර ඊට සහභාගි වී සිටියේ අතළොස්සක් වූ නීතිඥ පිරිසකි.ජනාධිපති මහින්ද රාජපක්‍ෂ මහතා ප්‍රමුඛ රජයට කොටි ත්‍රස්තවාදය පරාජය කිරීමට නොහැකි බව පවසමින් පාර්ලිමේන්තුවෙන් නැගිට ගිය, වීරෝදාර රණවිරුවන්ට පාර්ලිමේන්තුවේදී පරිබව කළ, පරාජිත දේශපාලනඥයන්, රටේ තැන තැන ගිනි අවුලවමින් රට විනාශ කළ පක්‍ෂ නායකයන්, යුද්ධය හා මානව අයිතිවාසිකම් කඩවන බව පෙන්වමින් විදේශීය මුදල් ගරන ජාවාරම්කාරයන් හා එන්. ජී. ඕ. සංවිධාන මේ විරෝධතාවට එක්වී සිටි බව නීතිඥයෝ පෙන්වා දුන්හ.ඊයේ උදෑසන ආරම්භ කළ විරෝධතාවේ පාඨය වූයේ දෝෂාභියෝගය හකුලා ගනිව් යන්නයි. එම පාඨය රැගත් නීතිඥයන්, දේශපාලනඥයන් හා එන්. ජී. ඕ. කරුවන් සිය පාගමන ආරම්භ කිරීමට විශාල ප්‍රමාදයක් වූයේ දෝෂාභියෝගයට පක්‍ෂව සංවිධානය කර තිබූ ජනතා ව්‍යාපාර හේතුවෙනි.දෝෂාභියෝගයට විරුද්ධව ඊයේ (10) පෙළගැසී සිටි පිරිස් අතර අධිකරණය ඉදිරියේ චෝදනා ලද පිරිස් ද සිටි බව ද නීතිඥයෝ පෙන්වා දුන්හ. උද්ඝෝෂණ පෙළපාළිය අලුත්කඩේ අධිකරණ භූමියෙන් පටන්ගෙන ලේක්හවුස් වටරවුම දක්වා පැමිණියේය.අධිකරණයේ නඩුවලට පෙනී නොසිටින විදේශගතවී සිටින නීතිඥයෝ රැසක් ද පෙළපාළියට එක්ව සිටියහ.ශශ්‍රී ලංකා නීතිඥ සංගමය මේ විරෝධතා පෙළපාළිය සම්බන්ධයෙන් සහයෝගයක් නොදක්වන බවත්, සුළු පිරිසකගේ වුවමනා එපාකම් මත පෙළපාළිය සංවිධානය කර ඇති බවත් නීතිඥයෝ පෙන්වා දුන්හ.අප සංගමයේ සභාපති විජේදාස රාජපක්‍ෂ මහතා විදේශගත වෙලා. උප සභාපතිනිය ඉල්ලා අස්වෙලා. විරෝධතාවක් පවත්වන්න සංගමයේ විධායක සභාව තීරණය කළේ නෑ. නීතිඥයෝ පැවසූහ.උද්ඝෝෂණය මෙහෙයවූයේ ජනතා විමුක්ති පෙරමුණට සම්බන්ධ නීතිඥවරු හා යුද සමයේ මානව අයිතිවාසිකම් නඩුවලට පෙනී සිටි එන්. ජී. ඕ. නීතිඥවරුය.උද්ඝෝෂණයේදී ආචාර්ය වික්‍රමබාහු කරුණාරත්න මහතා කතා කළ අතර, උද්ඝෝෂකයන්ට ස්තූතිය පළ කළේ ට්‍රාන්ස්පේරන්සි ඉන්ටර්නැෂනල් හි නීතිඥ ජේ. සී. වැලිඅමුණ මහතාය.උද්ඝෝෂණය වාර්තා කිරීමට විදෙස් මාධ්‍ය ආයතන පැමිණ සිටි අතර නීතිඥයෝ ඔවුන් වෙත ගොස් විවිධ ඉල්ලීම් ඉදිරිපත් කරනු ද දක්නට ලැබිණි.අධිකරණ ඉදිරියේ විවිධ නඩුවලට පෙනී සිටින සරත් ෆොන්සේකා මහතා ද පිරිස ඇමතීය. ජනතා විමුක්ති පෙරමුණ සමස්ත ලංකා වෘත්තීය සමිති සන්ධානයේ සාමාජිකයන් කැඳවා තිබිණි.කොළඹ ශ්‍රේෂ්ඨාධිකරණය හා අභියාචනාධිකරණයට නිවාඩු (වැකේෂන්) බැවින් නඩු කටයුතු සිදු නොකෙරුණු අතර සෙසු අධිකරණවල නඩු කටයුතු සාමාන්‍ය පරිදි සිදු වූ බව නීතිඥයෝ පැවසූහ.සුළු පිරිසක් අධිකරණ කටයුතුවලට නොපැමිණ සිටි බව දැනගන්නට ලැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301116</link>
    <topic>සෑම මහ රෝහලකින්ම ඖෂධ ගැන වාර්තාවක් සතිපතා අමාත්‍යාංශයට</topic>
    <author>සන්ධ්‍යා කරුණාරත්න</author>
    <content>සෑම ප්‍රධාන රෝහලකටම සතිපතා අවශ්‍ය ඖෂධ පිළිබඳ තොරතුරු වාර්තාවක් සෞඛ්‍ය අමාත්‍යාංශයට හා වෛද්‍ය සැපයීම් අංශයට ඉදිරිපත් කිරීම අනිවාර්ය කෙරේ.ඖෂධ පිළිබඳ තොරතුරු ලබා නොදෙන රෝහල්වලට මින් ඉදිරි‍යේ දී ප්‍රාදේශීය වශයෙන් මිල දී ගැනීම් සිදු කිරීම වහාම අත්හිටුවීමටත් සෞඛ්‍ය අමාත්‍යාංශය තීරණය කර ඇත.පසුගිය ව‍සරේ දී ප්‍රධාන රෝහල්වලට අවශ්‍ය ඖෂධ ප්‍රාදේශීය වශයෙන් මිල දී ගැනීම් පස් ගුණයකින් ඉහළ ගොස් තිබේ. රෝහල් මූලිකව ලබා දී ඇති ඖෂධ ඇස්තමේන්තු වෙනුවට පසුව ලබාදෙන ඇස්තමේන්තු වෙනස්වීම ප්‍රාදේශීය වශයෙන් ඖෂධ මිල දී ගැනීමට හේතු වී තිබේ.ඒ අනුව ඖෂධ සැපයීමේ දී ගැටලුවක් මතු වන බව සෞඛ්‍ය අමාත්‍යාංශය පවසයි. හිඟ ඖෂධ පිළිබඳ නිවැරැදි තොරතුරු ලබා‍ නොදීම නිසා රෝහල්වලට ඖෂධ සැපයීම සම්බන්ධයෙන් බරපතළ ගැටලු මතු වී තිබෙන බව සෞඛ්‍ය අමාත්‍යාංශය පවසයි.‍ වෛද්‍ය සැපයීම් අංශයෙන් රෝහල්වලට සපයන ඖෂධවලට අමතරව ඖෂධ තොග වශයෙන් ප්‍රාදේශීයව මිල දී ගැනීම විශාල ලෙස සිදු කර තිබේ.කොළඹ ජාතික රෝහල රුපියල් මිලියන 542ක, මහනුවර ශික්ෂණ රෝහල මිලියන 140ක, කරාපිටිය ශික්ෂණ රෝහල මිලියන 43 ක ඖෂධ ප්‍රාදේශීයව මිල දී ගෙන තිබෙන බවට හෙළි වී තිබේ. ඖෂධ හිඟවීම සම්බන්ධයෙන් නිවැරැදි තොරුතුරු වෛද්‍ය සැපයීම් අංශයට ලබා නොදීම මීට හේතුව බව සෞඛ්‍ය අමාත්‍යාංශය ප්‍රකාශ කරයි.‍කිසියම් ඖෂධයක් අවසන් වේ නම් ඒ පිළිබඳ තොරතුරු වෛද්‍ය සැපයීම් අංශයට ලබාදිය යුතු වුවත් එසේ තොරතුරු ලබානොදෙන්නේ කුමන හේතුවක් නිසාදැයි යන්න සොයා බලන ලෙස සෞඛ්‍ය ඇමැති මෛත්‍රීපාල සිරිසේන මහතා අඳාළ නිලධාරින්‍ට උපදෙස් ලබා දී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301117</link>
    <topic>රිසානාගේ මරණයත් දේශපාලන වාසියකට අරන්</topic>
    <author>මහින්ද අලුත්ගෙදර</author>
    <content>සෞදි අරාබියාවේදී මරණ දඬුවමට ලක් වූ ශ්‍රී ලාංකික ගෘහසේවිකා රිසානා නෆීක්ගේ දේහ‍ය එරට පවතින ෂරි ආ නීතියට අනුව මිහිදන් කර තිබෙන අතර අද වනවිට එහි වගකීම ද රජය මත පැටවීමට විපක්ෂයේ ඇතැම් මන්ත්‍රීවරුන් උත්සාහ ගනිමින් සිටින බව නියෝජ්‍ය විදේශ කටයුතු ඇමැති නියොමාල් පෙරේරා මහතා පැවසීය.වගකීමෙන් යුතුව කටයුතු කරන රජයක් වශයෙන් රිසානා මරණයෙන් නිදහස්කර ගැනීමට රාජ්‍යතාන්ත්‍රික වශයෙන් සෑම උත්සාහයක්ම ගත් බවද ඇයගේ මෘතදේහය හෝ ශ්‍රී ලංකාවට රැගෙන ඒම සඳහා උත්සාහයක් ගත්බවද නියෝජ්‍ය විදේශ කටයුතු ඇමැතිනියොමාල් පෙරේරා මහතා "දිනමිණ" ට පැවසීය. එරට පවතින ෂරිආ නීතියට අනුව ඇයගේ දේහය සෞදි අරාබියාවේ දී මිහිදන්කර තිබෙන අතර එම දේහය ශ්‍රී ලංකාවට රැගෙන ඒම සඳහා රජයේ මැදිහත්වීම ප්‍රමාණවත් නොවන බවට විවිධ පාර්ශ්ව ගෙනයන ප්‍රචාරයන් තරයේ ප්‍රතික්ෂේප කරන බවද නියෝජ්‍ය ඇමැතිවරයා සඳහන් කළේය.ශ්‍රී ලාංකික ගෘහසේවිකා රිසානා නෆීක් වෙත මරණ දණ්ඩනය නියම වූ දිනයේ සිට ඇයව නිදහස් කරගැනීම වෙනුවෙන් ජනාධිපති මහින්ද රාජපක්ෂ මහතා ප්‍රමුඛ රජය, තානාපති කාර්යාල නිලධාරීන් ඇතුළු විවිධ පාර්ශව විශාල උත්සාහයක නිරත වූ බවද ඒ මහතා සිහිපත් කළේය. ඊට අමතරව ඒ මහතා සඳහන් කළේ මරණයට පත් රිසානා නෆීක්ගේ පවුලේ ඥාතීන් වෙනුවෙන් රජය මඟින් වන්දි මුදලක් ප්‍රදානය කිරීම සඳහා සැලසුම් කර තිබෙන බවයි.මේ අතර ශ්‍රී ලංකා විදේශ කටයුතු අමාත්‍යාංශයේ අධ්‍යක්ෂ ජනරාල් රොඩ්නි පෙරේරා මහතා සඳහන් කළේ රිසානා නෆීක් වෙත මරණ දඬුවම ක්‍රියාත්මක කළ අවස්ථාවේ දී ඇයගේ මෘත ශරීරය මිහිදන් කළ බවට වාර්තා වන බවත් මරණයට පත් කළ දිනට ආසන්න දින කිහිපයක සිට ඇයව බැලීම සඳහා කිසිවෙකුට හෝ අවස්ථාව ලබාදී නොමැති බවත්ය. කෙසේ වුවද මේ සම්බන්ධයෙන් ඉදිරියටත් සොයා බලා අවශ්‍ය ක්‍රියාමාර්ග ගන්නා බවද රොඩ්නි පෙරේරා මහතා සඳහන් කළේය.ත්‍රීකුණාමලයේ - මුතූර්හි පදිංචිව සිටි රිසානා නෆීක් විදේශ රැකියා ඒජන්සිකරුවෙකුගේ මාර්ගයෙන් ගෘහ සේවිකාවක් ලෙස පසුගිය 2005 වසරේ දී සෞදි අරාබියේ රැකියාවක් සඳහා පිටත්ව ගොස් තිබෙන අතර ඇය සේවයකළ නිවෙසේ බිලිඳකු මරණයට පත් කළ බවට චෝදනා නඟමින් සෞදි අරාබියානු අධිකරණයක් මරණ දඩුවම නියම කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301118</link>
    <topic>නීතිඥ විරෝධතාවෙන්මගීහු අසීරුතාවට</topic>
    <author>භක්ති ධර්මප්‍රිය මෙන්ඩිස්</author>
    <content>රජයට විරෝධය පළ කරමින් නීතිඥයන් සහ නොයෙක් සංවිධාන ඊයේ (10) පිටකොටුවේ පැවැත් වූ විරෝධතාව හේතුවෙන් පැය තුනකට අධික කාලයක් දැඩි රථවාහන තදබදයක් පැවතිණි.මේ හේතුවෙන් කොළඹ නගරයට පැමිණි සහ ඉන් පිටව යන මගීහු දස දහස් ගණනක් අපහසුතාවට පත්වූහ.කොළඹ නගරයේ සහ ඒ අවට මාර්ග කිහිපයක්ම වසා දැමීමට රථවාහන පොලිසියට සිදු විය. ජාතික රෝහලට පැමිණෙමින් සිටි රෝගීන් රැසක් දැඩි අපහසුතාවයට පත්ව සිටිනු දැක ගත හැකි වි‍ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n1301119</link>
    <topic>ශ්‍රී‍ ලංකාවට එරෙහිව මංගල සමරවීර ලන්ඩනයේ දී කුමන්ත්‍රණයක</topic>
    <author/>
    <content>මේ දිනවල ලන්ඩනයේ සංචාරයක නිරත එක්සත් ජාතික පක්‍ෂ පාර්ලිමේන්තු මන්ත්‍රී මංගල සමරවීර මහතා ලෝක දෙමළ සංසදයේ ප්‍රකාශක ලෙස හඳුන්වා ගන්නා සුරේන් සුරන්දිරන් නමැත්තෙකු හා තවත් පුද්ගලයන් කිහිපදෙනකු සමඟ රහසිගත සාකච්ඡාවක් පවත්වා ඇත.මේ වසරේ ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩල සැසිය කඩාකප්පල් කිරීම ලෝක දෙමළ ඩයස්පෝරාවේ මූලික අරමුණ වී ඇත. ඔවුන් දිගින් දිගටම බ්‍රිතාන්‍ය හා අනෙකුත් රටවල, මහජන නියෝජිතයන් හමුවී මේ සමුළුවට සහභාගී නොවී සිටින ලෙස බලපෑම් එල්ල කරයි.මේ සිද්ධීන් සලකා බැලීමේ දී සුරේන් සුරන්දිරන් ප්‍රමුඛ පිරිස හා මංගල සමරවීර මහතා අතර හමුව ද එම කුමන්ත්‍රණයේ ම එක් කොටසක් බව සැකයට භාජනය වී ඇත.සුරේන් සුරන්දිරන්ට අමතරව මේ හමුවට බ්‍රිතාන්‍ය කම්කරු පක්ෂයේ සාමාජිකයෙක් වශයෙන් තමා විසින්ම හඳුන්වා ගන්නා සනේ නමැත්තාත්, රවී, කුගන් යන අය ද සහභාගී වී ඇත. මේ හමුව සම්බන්ධයෙන් අදිර්වූ වෙබ් අඩවිය ඇතුළු වෙබ් අඩවිවල විස්තර පළ වී ඇතත් එම හමුවේ දී සාකච්ඡාවට බඳුන් වූ කරුණු අනාවරණය වී නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011110</link>
    <topic>මාතෘ භූමිය රැක ගැනීමට සටන් වැදි රණවිරුවන් සේමඔවුන්ගේ පවුල් රැක ගැනීමටත් පසුබට වන්නේ නෑ</topic>
    <author>ධනුෂ්ක ගොඩකුඹුර</author>
    <content>මාතෘ භූමිය වෙනුවෙන් දිවි නොතකා සටන් වැදුණු රණවිරුවන් පමණක් නොව ඔවුන්ගේ භාර්යාවන් සහ දූදරුවනුත් රැක බලා ගන්නට වත්මන් රජය සෑම විටකම සූදානම් බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මේ අදහස් පළ කළේ රණවිරු සේවා අධිකාරිය සංවිධාන කළ රණවිරු අබිමන් උපහාර උළෙලට අරලියගහ මන්දිරයේදී පෙරේදා (9) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවසීය.අද ඉතාම සද්භාවයෙන් සිද්ධ කරන කටයුත්තකට සහභාගීවීමට අවස්ථාවක් අපට ලැබුණා. අපේ රටේ අවුරුදු 30ක් තිස්සේ යුද්ධයක් තිබුණා. ඒ යුද්ධය අවසාන නොවන තත්ත්වයකට තමයි තිබුණේ. ඒකට එක හේතුවක් වශයෙන් අපි බලයට ආපසු දැක්කේ කිසිම බලාපොරොත්තුවක් නැතිව රට බෙදෙන්න යන වේලාවක රටවල් දෙකක් අපේ රටේ ඇති වෙන්න යනවා කියන විශ්වාසය ලෝකයට හා අපේ අය අතරම තිබීමයි. එවැනි අවස්ථාවක තමයි 2005 දී මේ රජය බලයට පත් වූවාට පස්සේ ත්‍රිවිධ හමුදාවට අවශ්‍ය පිරිස ගැන සාකච්ඡා කළේ.එම අවස්ථාවේ අපට අවශ්‍ය තරුණ පිරිස් හමුදාවලට නොබැඳී සිටින ආකාරය අපි දුටුවා. අපි ඔවුන්ව බඳවා ගෙන ආයුධ සන්නද්ධ කරලා අවශ්‍ය පහසුකම් දීලා කටයුතු කරන්න පියවර ගත්තා.සමහර රජයන් ත්‍රිවිධ හමුදා වගේ හමුදාවකට වැඩිපුර සෙනඟ ගන්න කැමැති නැත්තේ බය නිසයි. මේ අයට යුද්ධය ඉවර වුනාට පස්සේ මොකද කරන්නේ කියලා හිතනවා. මට මතකයි යුද්ධය අවසන් කාලයේ දී අපි ජයග්‍රහණය කරන බව දැක්කම ලෝකයේ සමහර තානාපතිවරු අපෙන් අහන්න ආවේ මේ හමුදාවට කරන්න යන්නේ කුමක්ද? කොහොමද මේ අය නඩත්තු කරන්නේ. මෙතරම් විශාල හමුදාවක් තියාගෙන නඩත්තු කරන එක ආර්ථිකයට මොනතරම් පාඩුවක්ද? ඒවාගේ නොයෙක් මත ප්‍රකාශ කළා.නමුත් අපි මේ ගැන වැඩි සැලකිල්ලක් දැක්වූයේ නැහැ. මොකද අපි ඒ දවස්වලත් අලූතින් බඳවා ගත්තා හමුදාවට. ඒ අය සටන් බිමේ සටන් කළා. ඒ අයට අවශ්‍ය පහසුකම් දුන්නා. ඔවුන් වෙනුවෙන් අපි පෙනී හිටියා. ඒවායින් ඔවුන්ට අපි අඩුවක් කළේ නැහැ. දැන් යුද්ධය අවසන්. එදා යුද්ධය කරන්නට ඒ රණවිරුවන් වෙනුවෙන් අවශ්‍ය දේවල් දීලා ඊට පස්සේ යුද්ධය අවසන් කළාම ඔවුන්ව නඩත්තු කරන්න පමණක් නොවෙයි, යුද පිටියේ ජීවිත පූජා කරපු ඒ රණවිරුවන්ගේ දරුවන්, භාර්යාවන් ඥාතීන් ඔවුන්ව රැක ගන්න කටයුතු කරන්න අපි හැම අවස්ථාවකම සූදානම්.ඒ වගේම, යුද්ධය අවසන් කළාට පස්සේ මේ රට ගොඩනඟන්න සංවර්ධනයටත් විශාල දායකත්වයක් ඔවුන්ගෙන් අපිට ලැබුණා. ඒ නිසා තමයි අපි මෙවරත් මේ අමාත්‍යාංශයට අයවැයෙන් බිලියන 289ක් වෙන් කළේ. අපිට ත්‍රිවිධ හමුදාවේ පොලීසියේ රණවිරුවන්ට වැටුප් ගෙවන්න රුපියල් බිලියන 173ක් විතර වැය වෙනවා. ඒ විතරක් නොවෙයි යුද බිමේ ඉන්න කොට ඔබට දුන්න පහසුකම්වලටත් වඩා වැඩි දේවල් ලබා දෙන්නට ඒ වගේම ඔවුන්ව රැක බලා ගන්නට අද අපි සූදානම් වෙලා තියෙනවා. මම හිතන්නේ සුභසාධනය පැත්තෙන් ගත්තොත්, අපි හුඟක් සුභසාධන කටයුතු අතින් ලෝකයේ වෙනත් හමුදාවලට නැති සුභසාධන ප්‍රමාණයක් ලබා දෙන රටක් බවට පත් වෙලා තියෙනවා. ඔවුන් විශ්‍රාම ගියාට පස්සෙත් බලාගන්න ඒ වගේම ඔවුන්ගේ පවුල් රැක බලා ගන්න දරුවන් බලාගන්නත් අපි පියවර අරන් තියෙනවා.අපි හැම වේලාවේම විශ්වාස කරනවා. ඔබ සටන් කළේ ඔබේ ජීවිතය රැකගන්න පමණක් නොවෙයි. රට රැක ගන්න. මේ රටේ උප නූපන් දරු පරපුර වෙනුවෙනුත් ඔබ සටන් කළා. ඒ නිසා තමයි අපට සිදු වෙලා තියෙන්නේ අපි තීන්දු කළේ ඔබ එසේ සටන් කළානම් උප නූපන් පරපුරත් රැක ගැන්මට පියවර ගැනීම අපේ වගකීමක් වශයෙන් අපි දැක්කා. ඒ ගැන තමයි අපි මේ වෙහෙසෙන්නේ.ඒ නිසා තමයි රණවිරු පවුල්වල තුන්වැනි දරුවා ඉපදුනොත් ඒ සඳහා ත්‍යාගයක් දෙනවා කිව්වේ. අපේ යුතුකම අපි ඉටුකළා. ඒ ඔබ නූපන් දරුවා වෙනුවෙන් පෙනී සිටිය නිසා. දරුවෙකුට ජාතික පාසලකට ඇතුල්වීමට තියෙන අපහසුතාවය අපි දැක්කා. ඒ සඳහා අවශ්‍ය පහසුකම් අපි සැලසුවා. දැන් අලූතින් රණවිරු පාසලක් ඇති වෙලා තියෙනවා. ඒ වගේම ආර්ථික අතින් දුර්වල රණවිරුවන්ගේ පවුල්වලට 5 ශිෂ්‍යත්ව ලබා දීම, සරසවියට පිවිසෙන දරුවන් සරසවියට ශිෂ්‍යත්ව ලබාදීලා රැකබලා ගැනීම අපේ වගකීමක් බවට පත් වෙලා තියෙනවා.සදා ආබාධිත රණවිරුවන්ට අභිමන්සැල් කිහිපයක් අද විවෘත වෙලා තියෙනවා. කොළඹ. අනුරාධපුරය, කඹුරුපිටිය, කුරුණෑගල ප්‍රදේශවල. මේ ආදී වශයෙන් ආබාධිත පිරිස් රැකබලා ගැනීමටත් වැඩපිළිවෙළක් සකස් කරලා තියෙනවා. ඒ වගේම වෛද්‍ය ආධාර ලබා දෙන්න කටයුතු කරලා තියෙනවා. ඇස් කණ්ණාඩි වගේ අනෙකුත් අවශ්‍යතා ලබා දෙනවා. ජීවත්වෙන්න සුදුසු පරිසරය සකසලා තිබෙනවා.ඒ විතරක් නොවෙයි ආරක්ෂක ලේකම්තුමා මුල්වෙලා රණවිරුවන්ට සංගීතය, සාහිත්‍යය පිළිබඳ පුහුණුවක් ලබාදෙන්න, රණවිරු සුපර් ස්ටාර්ස්ලා තෝරන්න, ඒ අයගේ සැඟවුණු දක්ෂකම් අද ඔප් නංවලා ජනතාවට පෙන්වන්න කටයුතු කරලා තිබෙනවා. අපි පසුගිය අයවැයෙන් රණවිරු මාපියන් රැකබලාගන්නත් පියවර ගත්තා. ස්වයං රැකියාවලට අවශ්‍ය පුහුණුව ලබා දෙන්න, අවශ්‍ය භාණ්ඩ ලබා දෙන්න, ත්‍රිවීල් ලබාදෙන්න, නිවාස ණය දෙන්න, නිවාස සකස් කරලා දෙන්න, පසුගිය කාලයේ සේවා වනිතා ඒකක විසින් ත්‍රිවිධ හමුදාවල ඉන්න අයට නිවාස හදලා දීලා තිබෙනවා. ඉඩම් අහිමි අයට ඉඩම් ලබා දීලා ඔප්පු ලබාදීලා තිබෙනවා.මේ සියල්ලම අපි කළේ ජාතිය වෙනුවෙන් කැප වුණු අයට. ඒකෙන් අනාගත පරපුරට අපි පණිවුඩයක් ගෙනයනවා. රට වෙනුවෙන් කැපවුණු කාටවත් වරදින්නේ නැහැ කියලා අනාගත පරපුරට අපි ඒ තුළින් පණිවුඩයක් ගෙනියනවා. මේ රටේ අනාගතයට, ජාතික ආරක්ෂාවට, ජාතිය ගොඩනැගීමට අනාගත පරපුර සහයෝගය හා විශ්වාසය ඇතිව කටයුතු කරන්න ඕනෑ. විනාශකාරී පරපුරක් බිහිකරන්න පුළුවන් කමක් අපට නැහැ. එදා අපේ රණවිරුවන් ජීවිත පූජා කරමින් සටන් කරනකොට සමහරු සිටියා ඒවාට විරුද්ධව කතා කරපු අය.ඒවාට විරුද්ධව පිටරටවල ගිහිල්ලා සාක්ෂි දීපු අය. ඒවාට දහස් ගණනින් නොව මිලියන ගණනින් ඔවුන්ට මුදල් ලැබුණා. ඒවා පාවිච්චි කරමින් ඔවුන් නොයෙක් අවස්ථාවල කටයුතු කළා. මේ රණවිරුවන්ගේ ක්‍රියා කලාපය නතර කරන්න, එය අවතක්සේරු කරන්න, ත්‍රස්තවාදීන්ට එරෙහි සටන අවසන් වූ පසු එය අවතක්සේරු කරලා රණවිරුවන් යුද අධිකරණයට ගෙනයන්න. යුද අපරාධ අධිකරණයට ගෙනයන්න මෙහේ ඉන්න සමහර උදවිය ක්‍රියාත්මක වුණා. අනුන්ගේ මුදල්වලට. තියෙන වෛරයන් පිරිමහන්න.එල්ටීටීඊ හිතවාදින් විසින් සමහර රටවලට අපට සම්බාධක පනවන්න කියලා කතා කරනවා. එල්ටීටීඊ එකට යුද්ධ කරන්න ඔවුන්ට ඇති තරම් මුදල් තිබුණා. දැන් යුද්ධ කරන්න නැහැ. ආයුධ ගන්න ඕන නැහැ. දැන් ඒ මුදල් ඔවුන් දේශපාලනය වෙනුවෙන් මාධ්‍යයන් තමන්ගේ පැතිවලට ගන්න වියදම් කරනවා. චිත්‍රපට හදනවා. පොත් ලියනවා. දේශපාලනඥයින් යොදවා ගන්නවා. ලංකාවෙන් ගිය සමහරු එහේ පක්ෂ පිහිටුවලා ආණ්ඩු පිහිටුවලා තිබෙනවා. ඔවුන්ට ඒ ශක්තිය තිබෙනවා යුරෝපා රටවල.ඒ අය නොයෙක් විදිහේ බලපෑම් කරලා රණවිරුවන් ඇතුළු අප සියලූ දෙනාම යුද අපාරාධ කළා කියලා යුද අපරාධ අධිකරණයට ගෙනයන්න කටයුතු කරනවා. ඒ අතරතුර ලංකාවේ සිටින අය රට අස්ථාවර කරන්න අවශ්‍ය උපක්‍රම යොදවනවා. එවායින් පරෙස්සම් වෙන්න අපට සිදුවෙලා තිබෙනවා. ඒ නිසා ඔබ නිදහස් කරගත් මේ රට ආරක්ෂා කරමින් මේ ප්‍රජාතන්ත්‍රවාදය මේ නිදහස උදුරගන්න, විනාශ කරන්න කිසිවෙකුට ඉඩ නොතබා මේ රට රැකගැනීම අපේ යුතුකමක්. මියගිය රණවිරුවන්ට, රට වෙනුවෙන් කැපවුණු රණවිරුවන්ට කරන උපහාරයක් වශයෙන් අප එය දකිනවා.ඒ නිසා අද තමුන්නාන්සේලාගේ මේ උත්සවයට සම්බන්ධ වෙන්න අවස්ථාවක් ලැබීම පිළිබඳ අපි ස්තූතිවන්ත වෙනවා. මේ වැඩපිළිවෙළ දියත් කරලා ඉදිරියට ගෙනයන්න කැපවුණු සියලූ දෙනාට අපේ ස්තූතිය පිරිනමනවා.ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ආරක්ෂක අමාත්‍යාංශයේ සේවා වනිතා ඒකකයේ සභාපතිනී අයෝමා රාජපක්ෂ, රණවිරු සේවා අධිකාරියේ සභාපතිනී පද්මා වෑත්තෑව මහත්ම මහත්මීහුද මේ අවස්ථාවට එක්ව සිටියහ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011111</link>
    <topic>ශ්‍රීලනිපයේ සියලු ආසන සංවිධායකවරු අද ජනපති හමුවෙති</topic>
    <author>ධනුෂ්ක ගොඩකුඹුර සහ චමීර ඇල්‍ලදෙණිය</author>
    <content>ශ්‍රී ලංකා නිදහස් පක්ෂයේ සියලු ආසන සංවිධායකවරු ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී අද (11) රැස්වෙති.මෙම මාසයේ සිට ක්‍රියාත්මක කිරීමට නියමිත ශ්‍රී ලංකා නිදහස් පක්ෂ ප්‍රතිසංවිධාන කටයුතු පිළිබඳව මෙහි දී සාකච්ඡා කිරීමට නියමිතය.පසුගිය මැතිවරණවල දී දුර්වලතා දැක් වූ ආසන සංවිධායකවරුන් පිළිබඳව යම් තීරණයක් මෙහි දී ගනු ඇති බව එම පක්ෂ ආරංචි මාර්ග පවසයි.සෑම පාර්ලිමේන්තු මන්ත්‍රීවරයකුටම ආසනයක් භාර දීමේ ප්‍රතිපත්තිය යටතේ නව ආසන සංවිධායකවරුන් කිහිපදෙනකු පත්කිරීමටත් නියමිතය.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011112</link>
    <topic>දෝෂාභියෝග විවාදයේ ඡන්ද විමසීම අද</topic>
    <author/>
    <content>දෝෂාභියෝගය සම්බන්ධ විවාදයේ ඡන්ද විමසීම අද (11) සවස 6.30ට සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011113</link>
    <topic>මෙරට ලියාපදිංචි නොකළ ඖෂධ තොගයක් අත්අඩංගුවට</topic>
    <author>සන්ධ්‍යා කරුණාරත්න</author>
    <content>මෙරට ලියාපදිංචි නොකළ පිටරටින් ගෙන් වූ ඖෂධ තොගයක් අත්අඩංගුවට ගැනීමට ජාතික ඖෂධ අධිකාරියේ ආහාර හා ඖෂධ පරීක්ෂකවරු සමත් වූහ.ලක්ෂ පහක වටිනාකමකින් යුක්ත මේ ඖෂධ තොගය කොළඹ - 14 ප්‍රදේශයේ ආනයනකරුවකුගේ ගබඩාවක තිබී හමු වූ බව අධිකාරියේ ආහාර හා ඖෂධ පරීක්ෂක අමිත් පෙරේරා මහතා පැවැසුවේය. මීට අමතරව බලපත්‍ර රහිතව ඖෂධ අලෙවි කළ ඔසුසල්දෙකක් වටලා රුපියල් ලක්ෂ පහක පමණ ඖෂධ තොග අත්අඩංගුවට ගත් බව ද ඒ මහතා ප්‍රකාශ කළේය.ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාගේ උපදෙස් පරිදි ආහාර හා ඖෂධ පරීක්ෂකවරුන් වන අමිත් පෙරේරා, එල්.ඩී. ඉන්ද්‍රසේන, මහින්ද සිරිකුමාර යන මහත්වරු‍න්ගේ සහභාගිත්වයෙන් මේ වැටලීම සිදු කර තිබේ.මෙරට ලියාපදිංචි නොකළ ඖෂධයක් රට තුළට ගනු ලැබුවේ කෙසේද යන්න බරපතල ගැටලුවක් බවත් ඒ පිළිබඳ සොයා බලා නීතිමය පියවර ගන්නා බවත් අමිත් පෙරේරා මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011115</link>
    <topic>සෞදි ශ්‍රී ලංකා තානාපති යළිශ්‍රී ලංකාවට ගෙන්වයි</topic>
    <author>මහින්ද අලුත්ගෙදර</author>
    <content>වහාම ක්‍රියාත්මක වන පරිදි සෞදි අරාබියාවේ ශ්‍රී ලංකා තානාපතිවරයා ශ්‍රී ලංකාවට ගෙන්වා ගැනීමට රජය තීරණය කරයි.සෞදි අරාබියාවේ ගෘහ සේවිකාවක් වශයෙන් සේවය කළ රිසානා න‍ෆීක් වෙත මරණ දඬුවම ලබාදීමත් සමඟ ශ්‍රී ලංකා තානාපති අහමඩ් ඒ ජවාඩ් මහතා යළි ශ්‍රී ලංකාවට කැඳවීමට තීරණය කළ බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා දිනමිණ ට පැවසීය.රිසානා නෆීක් වෙත සමාව ලබාදෙන ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකා රජය, තානාපති අංශ මෙන්ම විවිධ පාර්ශවයන් විසින් විවිධ අවස්ථාවන්හිදී සෞදි රජයෙන් සහ අදාළ බලධාරීන්ගෙන් ඉල්ලීම් කළද ඒ සියල්ල පසෙකලා ඇයට මරණ දඬුවම ලබාදීම හේතුවෙන් මේ තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011116</link>
    <topic>දිවංගත ඇමැති ජෙයරාජ්ගේ 60 වැනි ජන්ම සැමරුම අද</topic>
    <author/>
    <content>රුදුරු කොටි ත්‍රස්තවාදීන්ගේ ත්‍රස්ත ප්‍රහාරයකින් ජාතියට අහිමි වූ හිටපු අමාත්‍ය දිවංගත ජෙයරාජ් ප්‍රනාන්දුපුල්ලේ මැතිතුමාගේ 60 වැනි ජන්ම දින සැමරුම අදට (11) යෙදී තිබේ. ඒ වෙනුවෙන් ප්‍රනාන්දුපුල්ලේ මහතා විසින් ඉදිකළමීගමුව බෝලවලාන ශ්‍රී ජයසුදර්ශනාරාම විහාරස්ථානයේ දී ඊයේ (10) විශේෂ පරිත්‍රාණ ධර්ම දේශනයක් පැවැත්වුණි.ජන්ම දින සැමරුම් ප්‍රධාන උත්සවය ලබන 17 දා අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්වේ.ගම්පහ දිස්ත්‍රික්කයේ 5 ශිෂ්‍යත්ව විභාගය සමත් දරුදැරියන්ට තිළිණ ප්‍රදානයද මෙහිදී සිදු කෙරේ.1953 ජනවාරි 11 දා කොච්චිකඩේ දී උපත ලැබූ ජෙයරාජ් ප්‍රනාන්දුපුල්ලේ මහතා 1989 වසරේදී මුලින්ම පාර්ලිමේන්තුවට පිවිසිියේය. 1994 සිට මිය යන තුරුම විවිධ අමාත්‍යාංශවල ඇමැති, නියෝජ්‍ය ඇමැති තනතුරු හොබවමින් කටයුතු කර තිබේ. 2008 අප්‍රේල් 06 වැනිදා වැලිවේරිය කාන්ති ක්‍රීඩාංගණය අසලදී මරාගෙන මැරෙන බෝම්බ ප්‍රහාරයකට ලක්ව එතුමා ජීවිතයෙන් සමු ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011117</link>
    <topic>ශ්‍රේෂ්ඨාධිකරණය හෑල්ලුවට ලක්කිරීමේ වගකීම අගවිනිසුරුවරිය බාරගත යුතුයි</topic>
    <author>සිතාරා සේනානි සහ නුවන් කොඩිකාර,</author>
    <content>මෙරට ගෞරවනීය හා පූජනීය ආයතනයක් වන ශ්‍රේෂ්ඨාධිකරණයේ ගරුත්වය හෑල්ලුවට ලක් කිරීමේ සම්පූර්ණ වගකීම අගවිනිසුරුවරිය භාර ගත යුතු යැයි රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.අධිකරණය හා ව්‍යවස්ථාදායකය අතර අද යම් කරුණු සම්බන්ධයෙන් එකඟ නොවන මත ගැටුමක් නිර්මාණයවී තිබෙන්නේ අගවිනිසුරුවරිගේ මේ ක්‍රියාකලාපය හේතුවෙන් බවද හෙතෙම පෙන්වා දුන්නේය.වසර ගණනාවක් තිස්සේ අධිකරණයේ කටයුතු කර අත්දැකීම් ලබා තිබෙන තැනැත්තකු හෝ තැනැත්තියක අගවිනිසුරු ධුරයට පත් කෙරෙන බව කී ඇමැතිවරයා, තමන් සේවය කළ අධිකරණයට ආදරයක් තිබූ හිටපු අගවිනිසුරුවරයකු වූ නෙවිල් සමරකෝන් මහතා පවා තමාට එරෙහිව දෝෂාභියෝගයක් ඉදිරිපත්වූ අවස්ථාවේ සිය ධුරයේ කටයුතුවලින් බැහැරව සිටි බවද මෙහිදී සිහිපත් ‍කළේය.අධිකරණය බාල්දු නොකළ යුතු බව නෙවිල් සමරකෝන් මහතා දැන සිටීම එයට හේතුව වූ බවද හෙතෙම පැවැසීය.ඇමැති කෙහෙලිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා පාර්ලිමේන්තු පරිශ්‍රයේ ඊයේ (10) පැවැති මාධ්‍ය හමුවේදී මේ සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි. අධිකරණයේ අද උද්ගතව තිබෙන තත්ත්වය මුල් අවස්ථවේ මතු වූයේ නීතිය ක්‍රියාත්මක කිරිම පිළිබඳ ප්‍රශ්නයක් ලෙස බව කී ඇමැතිවරයා එය අගවිනිසුරුවරියගේ සැමියාට එරෙහිව එල්ල වූ චෝදනා මත පදනම්ව විපක්ෂය වෙතින් මතු වූ බවද කීය. දෙවනුව අවාසනාවකට අගවිනිසුරුවරිය මෙයට සම්බන්ධ වීම නිසා එය අධිකරණය හා ව්‍යවස්ථාදායකය අතර එකඟ නොවන මත ගැටුමක ආරම්භයක් බවට පත්වූ බවද, තෙවැනිව එය පූර්ණ දේශපාලන ප්‍රශ්නයක් බවට පරිවර්තනය වූ බවද පෙන්වා දුන්නේය.ඉතිහාසයේ කිසිදා මෙවැනි තත්ත්වයක් උද්ගත නොවූ බව පෙන්වා දුන්නේය. අගවිනිසුරුවරියට එරෙහිව දෝෂාභියෝගයක් ඉදිරිපත්වීමෙන් පසු ඒ සම්බන්ධයෙන් සොයා බැලීමට පත් කෙරුණු තේරීම් කාරක සභාව හමුවේ කරුණු දක්වන ලෙස දැනුම් දුන්විට ඇය හැසිරුණේ සම්පූර්ණයෙන් ම දේශපාලකයකුගේ ස්වරූපයෙන් බවද සිහිපත් කළේය. අධිකරණ භූමියේ පිරිත් කියා පිරිත් නූල් බැඳ, ඒ අභියස පොල් ගසමින් එඟ දෙපස ජනතාවට අචාර කරමින් පාර්ලිමේන්තුවට පැමිණි ආකාරයෙන් ඒ බව මනාව පෙන්නුම් කැරුණු බව ද හෙතෙම සඳහන් ‍කළේය.අධිකරණය අසල උද්ඝෝෂණ, පහරදීම් ඇතුළු සියලු දෑ ඇතිවීමට අගවිනිසුරුවරියගේ මේ ක්‍රියාකලාපය හේතුවක් වූ බවද කීවේය.රජයේ ප්‍රවෘත්ති අධ්‍යක්ෂ වසන්තප්‍රිය රාමනායක,අතිරේක ප්‍රවෘත්ති අධ්‍යක්ෂ චන්ද්‍රපාල ලියනගේ මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=n13011118</link>
    <topic>අපි වෙනුවෙන් අපි වැඩසටහන යටතේනිවාස දීමේදී යුද විරුවන් සාධාරණව තේරුවා</topic>
    <author>භක්ති ධර්මප්‍රිය මෙන්ඩිස්</author>
    <content>අපි වෙනුවෙන් අපි වැඩසටහන යටතේ නිවාස ලබා දීමට යුද විරුවන් තෝරා ගැනීමේදී ඉතා සාධාරණ සහ විනිවිද පෙනෙන ආකාරයෙන් කටයුතු කරමින් වඩාත්ම සුදුසුකම් ඇති අය තෝරාගෙන ඇතැයි ආරක්‍ෂක ලේකම් ගෝඨාභය රාජපක්‍ෂ මහතා ඊයේ (10) පැවසීය.මේ අනුව සාධාරණත්වය, නිරවද්‍යතාවය සහතික වන පරිද්දෙන් රණවිරුවන් අතරින් නිවාසිකයන් තේරීමත්, නිවාස අරමුදලේ කළමනකාරිත්වයන් විනිවිද පෙනෙන ආකාරයෙන් විශේෂ මණ්ඩලයක් මඟින් එම ක්‍රියාවලිය සිදු කළ බවද ආරක්‍ෂක ලේකම්වරයා සඳහන් කෙළේය.දිස්ත්‍රික්ක 14ක නිවාස ඉදිකිරීම්වලට මැදිහත් වූ ත්‍රිවිධ හමුදාවේ 1400 දෙනකුට ප්‍රසාදය පළ කිරීම වෙනුවෙන් කොළඹ බණ්ඩාරනායක සම්මන්ත්‍රණ ශාලාවේදී පැවැති උත්සවයකට සහභාගි වෙමින් ආරක්‍ෂක ලේකම්වරයා එසේ කීය. එහිදි ඔහු වැඩිදුරටත් මෙසේද කීය.රණවිරුවන්ට කිසිදු ආකාරයක වෙනස්කමක් සිදු නොවන පරිද්දෙන් නිවැසියන් තෝරාගැනීමේදී අදාළ පනතේ විධිවිධානයන්ට අනුව සහ අරමුදලේ කළමනාකාරිත්ව මණ්ඩලය විසින් දක්වා ඇති මඟ පෙන්වීමට අනුව එම ක්‍රියාවලිය සිදු කළා.’අපි වෙනුවෙන් අපි’ වැඩසටහන බෙහෙවින් අවධානයට ලක් වූවක් වන අතර වඩාත් දුප්පත් දුගී රණවිරු පවුල්වලට හැකි ඉක්මනින් නිවාස ලබා දීම සඳහා නිවාස ඉදිකිරීමේ ක්‍රියාවලිය කඩිනම් කිරීමේ හැකියාව සොයා බැලීමට කටයුතු කර තිබෙනවා.යුද විරුවන්ට ප්‍රසාදය පළ කිරීමේ සහ කෘතඥතාවය දැක්වීමේ වඩාත්ම සුදුසු ක්‍රමයක් වන්නේ මෙවන් නිවාස පරිත්‍යාග කිරීම බව ආරම්භයේදීම ජනාධිපති මහින්ද රාජපක්‍ෂ මහතා ප්‍රකාශ කර තිබෙනවා.මේ සඳහා ක්‍රම කිහිපයක්ම භාවිතා කළා. නිවාස යෝජනා ක්‍රම මඟින් යුද විරුවන්ට සහන මිලට නිවාස ලබා දීම ත්‍රිවිධ හමුදා සුබ සාධන සංගම්වල සහාය ඇතිව නිවාස ඉදිකිරීම, රාජ්‍ය දෙපාර්තමේන්තු, විවිධ සංවිධානවල සහාය ලබාගෙන නිවාස සෑදීම එම ක්‍රමවේදයයි.පසුව විවිධ මාර්ගවලින් මුදල් රැස් කෙරුනු ‘අපි වෙනුවෙන් අපි’ වැඩසටහන යටතේ නිවාස ඉදිකරවා ඒවා බොහොමයක් ඉඩමක් හිමි නමුත් නිවසක් ඉදිකිරීමට හැකියාවක් නොමැති යුද විරුවන් වෙනුුවෙන් ඉදි කළා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301111</link>
    <topic>වයස 14 දී අතුරුදන් වූ ධර්මලිංගම්වසර 8කට පසු නිවසට ඇවිත්</topic>
    <author>වුනියාව මධ්‍යම විශේෂ</author>
    <content>වයස 14 දී නිවසින් අතුරුදන් වූ පුතා වසර අටකට පසුව මාපියන් සොයාගෙන නිවසට පැමිණි පුවතක් වාර්තා වෙයි. නේරියකුලම, වීරපුරම් අංක 356 දරන ලිපිනයෙහි පදිංචිව සිටි ධර්මලිංගම් දිනේෂ් කුමාර් යන අය මෙසේ පැමිණ ඇති බව සෙට්ටිකුලම පොලිසිය පවසා සිටී.2005.03.16 දින තම මව සමඟ සෙට්ටිකුලම රෝහලෙන් ප්‍රතිකර ලබා ගැනීමට පැමිණි දිනේෂ් කුමාර්ට තම මව මඟ හැරී ඇත.ඇය පිළිබඳව සොයා බැලුවත් සොයා ගැනීමට නොහැකිව ප්‍රධාන මාර්ගයට පැමිණ බස් රථයකට ගොඩ වී ඇත. පසුව එම බස් රථයෙන් කොළඹට පැමිණි ඔහු ඇවිදිමින් සිටියදී බැස්ටියන් මාවතේ පිහිටි හෝටලයකට ගොඩ වැදුන අතර, එහි මුදලාලි හෝටලයේ වැඩට ඔහු තබාගත් අතර ඔහුගේ නිවසේම නවාතැන් පහසුකම් ද ලැබී තිබුණ බව පවසයි.පසුගිය කාලයේම මෙසේ වැඩ කැර සිටි ඔහුට 2013 වර්ෂය ලබත්ම තම නිවස සොයාගෙන යාමේ ආසාවක් ඇතිවිණි. ඒ අනුව ඔහු සෙට්ටිකුලමට පැමිණ තම නිවස සොයාගැනීමට නොහැකිව සිටි අතර, යන්තමින් මතකයට තම පියාගේ නම කියා සොයා බැලීමෙන් අනතුරුව ඔහුට තම නිවස සොයා ගැනීමට හැකි වී තිබේ.දිනේෂ් කුමාර් ගේ මව තම දරුවාගේ අතුරුදන් වීම පිළිබඳව දැඩි ශෝකයකින් පසු වූ අතර, ඇය මේ දක්වා සිතා ඇත්තේ තම දරුවා කිසියම් පිරිසක් පැහැරගෙන කොටි සංවිධානයට බඳවා ගෙන ඇති බවයි.ධර්මලිංගම් තවලේශ්වරි නමැති මව පොලිසියට තම දරුවා අතුරුදන් වූ දිනයේම පැමිණිලි කැර තිබේ. ඇය මෙතෙක් තම දරුවා ජීවතුන් අතර නොමැති බවට සැක කරමින් සිට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301112</link>
    <topic>මුදල් නෝට්ටු අච්චු ගහන ගෙන‍ා කඩදාසි තොගයක් රේගු දැලේ</topic>
    <author>ගුවන්තොටුපළ සමූහ</author>
    <content>රුපියල් හැත්තෑහය ලක්ෂ පනස් තුන් දහස් හත්සිය පනහක් වටිනා මුදල් මුද්‍රණය කරන විශේෂිත කඩදාසි තොගයක් රැගෙන පැමිණි විදේශීය ගුවන් මගීන් දෙදෙනෙක් ඊයේ (10) ගුවන්තොටුපළ රේගු අත්අඩංගුවට පත්වූහ.ඊයේ (10) අලුයම 3.30 පමණ සාජා සිට එයාර් ඇරබියා ගුවන් යානයකින් පැමිණි උගන්ඩා හා සියරාලියොන් ජාතිකයෝ දෙදෙනෙක් ළඟ තිබී මේ මුද්‍රණ කඩදාසි තොගය අත්අඩංගුවට ගෙන තිබේ.රේගුවට කිසිවක් ප්‍රකාශ කිරීමට නොමැති දොරටුව ඔස්සේ ගුවන්තොටුපළෙන් පිටවීමට උත්සාහ කිරීමේ දී සහකාර රේගු අධිකාරීවරුන් වන, එල්.කේ. යූ.ගාමිණී සහ කීර්ති අබේසේකර යන නිලධාරීන් සැකපිට පරීක්ෂා කිරීමේ දී මේ කඩදාසි තොගය සොයාගෙන ඇත. ගමන් මලුවල ඇඳුම් අතර ෆොටෝ කොපි කොළ බන්ඩල් තුනක් ලෙස මේ කඩදාසි තොගය සඟවා තිබූ බව රේගුව පවසයි. ගමන් මල්ලක තිබූ මුද්‍රා තබන ලද කවරයක කඩදාසි කීපයක අමෙරිකානු මුදල් නෝට්ටුවල ඡායා සටහන් තිබීම නිසා මේ කඩදාසි තොගය අත්අඩංගුවට ගැනීමට හැකි වූ බව රේගුව පවසයි.ගුවන් තොටුපළේ වාණිජ බැංකුවකින් මේ කඩදාසි මුදල් නෝට්ටු මුද්‍රණය කිරීමට යොදා ගන්නා කඩදාසි බව තහවුරු කර ඇත.රේගු අධ්‍යක්ෂ ජනරාල් ජගත් විජේවීර මහතාගේ අධීක්ෂණය යටතේ රේගු සමාජ ආරක්ෂණ අංශයේ රේගු අධ්‍යක්ෂ ලෙස්ලි ගාමිණී මහතාගේ මෙහෙයවීමෙන් නියෝජ්‍ය රේගු අධ්‍යක්ෂ කේ.ආර්.සෙනෙවිරත්න හා රේගු මත්ද්‍රව්‍ය පාලන අංශයේ රේගු අධිකාරී නිහාල් අලහප්පෙරුම මහත්වරු මේ පිළිබඳ වැඩිදුර පරීක්ෂණ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301113</link>
    <topic>‘විදේශීය සංචාරකයන්ගෙන් 37%ක් පින්නවල අලි බලන්න ඇවිත්’</topic>
    <author/>
    <content>පසුගිය වසරේ මෙරටට පැමිණි විදේශ සංචාරකයන් අතුරින් 37%ක් පින්නවල අලි අනාථාගාරය නරඹා ඇතැයි ශ්‍රී ලංකා සත්ත්වෝද්‍යාන දෙපාර්තමේන්තුවේ සහකාර අධ්‍යක්ෂ රේණුකා බණ්ඩාරනායක මහත්මිය සඳහන් කරයි.අධ්‍යක්ෂවරිය මෙසේ සඳහන් කළේ පින්නවල සත්ත්වෝද්‍යාන කාර්යාලයේ පැවැති සාකච්ඡාවකට එක්වෙමිනි. පින්නවල අලි අනාථාගාරය ආසන්නයේ දැනට ඉදිවෙමින් පවතින ශ්‍රී ලංකාවේ දෙවැනි සතුන්වත්තේ ඉදිකිරීමේ ප්‍රගති සමාලෝචන රැස්වීම සබරගමු මහ ඇමැති මහීපාල හේරත් මහතාගේ ප්‍රධානත්වයෙන් පසුගිය 07දා පැවැත්විණි.වසර ගණනක් ඇදෙමින් පැවැති මේ දෙවැනි සත්වෝද්‍යානයේ ඉදිකිරීම් කටයුතු ආර්ථික සංවර්ධන ඇමැති බැසිල් රාජපක්ෂ මහතාගේ නියමයෙන් මේ වන විට ලහි ලහියේ අවසන් වෙමින් පවතී.එහි පළමු අදියර අප රටට ආවේණික සතුන් සඳහා වෙන් වේ. ඒ අනුව දිවි අරණ, මුව අරණ යන දිවියන් සහ මුවන් සඳහා වෙන් වූ කොටස්වල ඉදිකිරීම් මාර්තු 31ට පෙර අවසන් කිරීමට අපේක්ෂිතය. මේ එළිමහන් සත්ත්වෝද්‍යානය තුළ ඒ ඒ සතුන්ට වඩාත් පුළුල් ඉඩක ඔවුන්ට ආවේණික ස්වභාවික පරිසරයේ හැසිරීමට ද ඉඩකඩ ලැබීම ද විශේෂයකි.මෙහිදී සබරගමු මහ ඇමැති මහීපාල හේරත් මහතා සඳහන් කළේ දැනටමත් දෙස් විදෙස් සංචාරක ආකර්ෂණය දිනූ පින්නවල සත්ත්වෝද්‍යානයේ ද වැඩ නිමවූ පසු ඒ අවට පමණක් නොව කෑගල්ල දිස්ත්‍රික්කයම සංචාරක කලාපයක් බවට පත් වන බවය. ඒ හරහා වැඩි ආර්ථික ප්‍රතිලාභයක් ප්‍රදේශවාසීන්ට ලබාදීම තම අරමුණ බව කී මහ ඇමැතිවරයා විදෙස් සංචාරකයන් පින්නවල ආසන්නයේ වැඩි දින ගණනක් රඳවා ගැනීමේ සැලැසුමක් ද දැන් ක්‍රියාත්මක බව කීය.ලොව ඉපැරණිම මිනිස් වාසයක් සේ සැලකෙන ප්‍රාග් ඓතිහාසික යුගයට අයත් පදවිගම්පොල ගල් පියස්ස නැරැඹීමට එන විදේශ සංචාරකයන් සඳහා සත්කාරක සේවා සැපයීමට ගම්වාසීන් දිරිගන්වන වැඩසටහනක් ද සබරගමු පළාත් සභාව දැනටමත් හඳුන්වා දී ඇත. ඒ අනුව ආහාරපාන ඇතුළු සත්කාරක සේවාවන් සපයන්නන් සඳහා යොමු වුණ ගම්වාසීන්ට එම අවස්ථාව දියුණු කර ගැනීම සඳහා මූල්‍යාධාර ද සැපයේ.පදවිගම්පොල ගල්පියස්ස ලොව පැරණිතම මිනිස් වාසස්ථානයකැයි මානව විද්‍යාඥයන් නම් කර ඇති අතර ඒ ආසන්නයේම වන තීරයේ වැසීගිය කඳුවැටියේ දුරාතීතයේ මිනිස් වාසයන්ව පැවැති ස්වභාවික ගල් ලෙන් 40කට ආසන්න සංඛ්‍ය්‍යාවක් දක්නට ඇත. එම ගල් ලෙන් ඇතුළු ස්වභාවික සම්පත්වලට කිසිදු හානියක් සිදු නොවන පරිදි පරිසර හිතකාමී මේ වැඩපිළිවෙළ හරහා දැනට ඉහළම සමාජ තලයන්ට සීමා වී ඇති සංචාරක කර්මාන්තයේ ආර්ථික ප්‍රතිලාභ ගමට ගෙනඒම තම අරමුණ බව ද මහ ඇමැතිවරයා කීය.පාර්ලිමේන්තු මන්ත්‍රී කනක හේරත් මහතා ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301114</link>
    <topic>අනුරපුර පිවිසුම් මාර්ගරැසක් ජලයෙන් යට වෙයි</topic>
    <author>අනුරාධපුර දිසා විශේෂවෝල්ටර් දයාරත්න</author>
    <content>රජරට පළාතට නැවතත් ඇද හැළෙන අධික වර්ෂාව නිසා අනුරාධපුර නගරයට පිවිසුම් මාර්ග ගණනාවක් ඊයේ (10) වන විට ජලයෙන් යටවී ඇත.මල්වතු ඔය පිටාර ගැලීමෙන් මල්වතු ඔය අවට ප්‍රදේශයේ නිවාස ජලයෙන් යටවී ඇති අතර එම ප්‍රදේශය හරහා දිවෙන ගමනා ගමන සියල්ලම ඇනහිට ඇති අතර එකී නිවාසවල පදිංචිකරුවන්ට යළිත් අනාථ කඳවුරුවලට යෑමට සිදුව ඇත.නගරය තුළම පිහිටි ජයන්ති මාර්ගයද ජලයෙන් යටවීම නිසා කලාප අධ්‍යාපන කාර්යාලය, හරිස්චන්ද්‍ර උද්‍යානය, රත්නමාලි විශ්‍රාමශාලාව ඇතුළු ආයතන ගණනාවක් ජලයෙන් යටවී ඇති අතර දුම්රිය නිවාසවලටද තර්ජන එල්ල වී තිබේ. මෙයට අමතරව කුට්ටම් පොකුණ මාර්ගය, මිහිඳුපුර අඹගස් වීදිය යන මාර්ගද ජලයෙන් යටවී තිබේ.මේ හේතුව මත අනුරාධපුර පුදබිමට දිනපතා පැමිණෙන දෙස් - විදෙස් බැතිමතුන්ට විශාල අපහසුතාවක් සිදුව ඇති අතර ඉදිරියටත් මෙම වර්ෂාව පැවතුන හොත් මහා ගංවතුරක් ඇතිවේවි යන සැකයක් ජනතාව තුළ පවතීමේ තත්ත්වය මත පීඩාවට පත්වන ජනතාව වෙනුවෙන් සහන සැලසීමට රාජ්‍ය අංශයේත්, පළාත් සභා, නගර සභා, දිස්ත්‍රික් ලේකම් කාර්යාලය, ආපදා කළමනාකරණ දෙපාර්තමේන්තුව හා පළාතේ ආණ්ඩුපක්ෂ දේශපාලන අධිකාරිය අවදියෙන් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301115</link>
    <topic>උතුරුමැද පළාත් ඇමැතිවරුන්සාමූහිකත්වයෙන් වැඩ කිරීමසංවර්ධන ගමනට රුකුලක්</topic>
    <author>කිත්සිරි වනසිංහ සහ ‍චිත්‍රාරත්න කළුආරච්චි හිදෝගම සමූහ</author>
    <content>ජනාධිපතිතුමාගේ මහින්ද චින්තන ඉදිරි දැක්ම අනුව උතුරුමැද පළාත් මහ ඇමැති එස්. එම්. රංජිත් මහතා ඇතුළු ඇමැතිවරුන් හතරදෙනාම සහයෝගයෙන් සහෝදරත්වයෙන් මෙන්ම සාමූහිකත්වයෙන් උතුරුමැද පළාතේ් සංවර්ධන කටයුතු සිදුකරනවා යැයි උතුරුමැද පළාත් අධ්‍යාපන ඇමැති පේෂල ජයරත්න බණ්ඩාර මහතා පැවැසීය.ඊයේ (10) උතුරුමැද පළාත් නව ගොඩනැගිල්ලේ තුන්වන මහලේ අධ්‍යාපන අමාත්‍යාංශයේ රාජකාරි අරඹමින් පේෂල මහතා මෙසේද කීය.රජය සමඟ එක්ව නව අධ්‍යාපන සැලැස්ම සාර්ථක කර ගැනීමට රාජ්‍ය නිලධාරීන්ගේ සහ අදාළ ලේකම්වරුන්ගේ සහයෝගය ලබා දෙන ලෙසත් වැඩිදුරටත් ඉල්ලා සිටියේය.මෙම අවස්ථාවට උතුරුමැද පළාත් සෞඛ්‍ය අමාත්‍ය එච්. බී. සේමසිංහ, කෘෂිකර්ම අමාත්‍ය ආර්. එම්. පී. බී. රත්නායක, පළාත් සභා සභාපති ටී. එම්. සිරිපාල, ප්‍රධාන ලේකම් ඇතුළු නිලධාරීහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301116</link>
    <topic>පෙළ පොත් වැඩි මිලට වික්කගම්පොළ කඩහිමියා රක්ෂිතයට</topic>
    <author>එස්.එන්.ගොඩමුන්න – ගම්පොළ</author>
    <content>රජය නොමිලේ ලබා දෙන පාසල් පොත් සඟවා තබා ගනිමින් වැඩි මුදලට අලෙවි කළ ගම්පොළ පොත් වෙළෙඳ සැලේ ප්‍රධාන හිමිකරු ලබන 15 දක්වා රක්ෂිත බන්ධනාගාර ගත කරන ලෙස ගම්පොළ ප්‍රධාන මහේස්ත්‍රාත් වසන්තකුමාර මහතා නියෝග කළේය.මෙසේ රක්ෂිත බන්ධනාගාර ගත වූයේ ගම්පොළ නුවරඑළිය මාර්ගයේ 44. ඒ දරන ස්ථානයේ ඇස්පයාර්ස්(ඒනඵරචපඵ) පොත් වෙළෙඳසැලේ අලෙවිකරු සොක්කලිංගම් රජිව් නමැති අයෙකි.මේ වෙළෙඳසල තුළ පාසල් ළමුන්ට රජයෙන් නොමිලේ ලබාදෙන ;පළපොත් මුදලට අලෙවි කරන බවට ලැබුණු තොරතුරකට අනුව ගම්පොළ පොලිසියේ අපරාධ අංශ නිලධාරීන් වෙළෙඳසල වටලා උඩුමහලේ සඟවා තිබුණු මේ පෙළපොත් සියල්ල සොයාගෙන තිබුණි.රුපියල් ලක්ෂ 5කට අධික වටිනාකමක් ඇති පොත් 1050 මෙහි තිබී ඇත.දෙවැනි ශ්‍රේණියේ සිට 11 ශ්‍රේණිය දක්වා සිංහල, දෙමළ, ඉංග්‍රීසි භාෂා තුනෙන්ම මුද්‍රිත මේ පොත් ගැණුම්කරුවන්ට අධික මිලකට විකුණා ඇති බවට හෙළිවී තිබේ.අධ්‍යාපන දෙපාර්තමේන්තුවට අයත් විමර්ශන නිලධාරී කණ්ඩායමක් මේ පෙළපොත් පිළිබඳ පරීක්ෂා කිරීම සඳහා ගම්පොළට පැමිණීමට ඊයේ (10) නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301117</link>
    <topic>දුර්ලභ මැණිකක් ඉස්සූපොලිස් හොරා දැලේ</topic>
    <author>සොරණාතොට සමූහ</author>
    <content>මහියංගණ අරාවත්ත 48 කනුව ප්‍රදේශයේ දී රහස් පොලිස් නිලධාරීන් ලෙස පෙනී සිටිමින් මැණික් ගලකට සමාන සුවිශේෂී ගලක් කොල්ල කෑ බව කියන පොලිස් කොස්තාපල්වරයෙක් ඇතුළු පුද්ගලයින් දෙදෙනෙකු මහියංගණ පොලිසිය මඟින් අත්අඩංගුවට ගෙන තිබේ.සැකකරුවන් සතුව තිබූ අත් විලංගුවක් ද අත්අඩංගුවට ගෙන ඇත. බණ්ඩාරවෙල පොලිසියට අනියුක්තව සේවය කරන මහියංගණ සොරබොර ප්‍රදේශයේ පොලිස් කොස්තාපල්වරයකු සහ එම ප්‍රදේශයේම දෙදෙනෙකු මෙසේ අත්අඩංගුවට ගනු ලැබිණැයි මහියංගණ පොලිසිය සඳහන් කළේය. මොවුන් අරාවත්ත 48 කණුව ප්‍රදේශයේ පුද්ගලයකු සමඟ මැණික් ගලක් මිලදී ගැනීමට කථා කරගෙන, පසුව මෙසේ මැණික් ගලකට සමාන රතු පැහැති ග්‍රෑම් 500ක් පමණ බරැති මෙම සුවිශේෂි ගල කොල්ලා ඇතැයි ද පොලිසිය කීය.ඌව පළාත් භාර නියෝජ්‍ය පොලිස්පති එම්. ආර්. ලතිෆ්, බදුල්ල සහකාර පොලිස් අධිකාරි ධ්ධ්ධ් සරත් කුමාර යන මහත්වරුන්ගේ උපදෙස් මත මහියංගණ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301118</link>
    <topic>පාසල් හැරයන දා දුකට සූර්වුණුසිසුන් 6කට පැය 100ක අවවාදයක්</topic>
    <author>වැලිමඩ සමූහ ආර්.රාජමන්ත්‍රී</author>
    <content>පාසල් වර්ෂ අවසානවූ දෙසැම්බර් 07 වැනිදින පාසල තුළ දී මත් පැන් පානය කළ බවට අධිකරණයේ දී වරද පිළිගත් ඌවපරණගම පන්නලවෙල ප්‍රදේශයේ පාසලක සිසුන් 06කු හට වැලිමඩ මහේස්ත්‍රාත් හා දිසා විනිසුරු සේසිරි හේරත් මහතා විසින් අධිකරණයේ ප්‍රවිශෝධන නිලධාරීන් හමුවී පැය 100ක (සීයක) කාලයක් උපදේශන ලබා ගැනීමට නියෝග කළේය.ඌව පරණගම පොලිසියේ පොලිස් සැරයන් ටී.එම්.මුතුබණ්ඩා (5178) මහතා අධිකරණයට මෙසේ කරුණු දැක්වීය.මේ සිසුන් පසුගිය දෙසැම්බර් 07 වැනි දින පාසල හැරයාමේ සාදයක් පවත්වා අධික ලෙස මත්පැන් පානය කර තිබෙනවා. පාසලෙන් ලත් දැනුම්දීමකට අනුව ඌවපරණගම පොලිස් නිලධාරීන් පිරිසක් පාසලට ගොස් මොවුන් අත්අඩංගුවට ගනු ලැබුවා. ඉන් පසු අත්අඩංගුවට ගත් සිසුන් 06 දෙනා ඌව පරණගම දිසා රෝහලේ දිසා වෛද්‍ය ටී.ජී. බණ්ඩාර මහතා වෙත ඉදිරිපත් කරමින් වෛද්‍ය වාර්තාවක් ලබා ගනු ලැබුවා.මේ සැකකාර සිසුන් පසුගිය දෙසැම්බර් මස පැවැති අධ්‍යාපන පොදු සහතික පත්‍ර (සාමාන්‍ය) පෙළ විභාගයට පෙනී සිටීම හේතුවෙන් පොලිස් ඇප මත දෙමාපියන් වෙත භාරදී අධිකරණයේ පෙනී සිටීමට නියෝග කළා. ඒ අනුව මේ සැකකාර සිසුන් 06 දෙනා පෙරේදා (09) දින අධිකරණයේ පෙනී සිටියා.පැමිණිල්ල වෙනුවෙන් පොලිස් සැරයන් ටී. එම්. මුතුබංඩා (5178) මහතා ද සැකකරුවන් වෙනුවෙන් නීතිඥ චම්පික දිසානායක මහතා ද පෙනීසිටින ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r1301119</link>
    <topic>ගම්පහ ප්‍රසිද්ධ ජලාශයන් අසල අශෝභනවහැසිරෙන්නන් වැටලීමේ මෙහෙයුමක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ පොලිස් බල ප්‍රදේශයේ වැව්, අමුණු සහ ප්‍රසිද්ධ ජලාශයන් අසල දිය නෑමට සහ විනෝදවීමට පැමිණ අවට පරිසරයට හානිවන අන්දමින් අශෝභන ලෙස හැසිරීමේ චෝදනාවට ගම්පහ තම්මිට අමුණ අසලදී ගම්පහ මූලස්ථාන පොලිසියේ දූෂණ මර්දන අංශය විසින් විසිදෙනකුට නඩු පවරා ඇත.ගම්පහ මූලස්ථාන පොලිසියේ දූෂණ මර්දන අංශය සහ අදාළ බලප්‍රදේශවල ගොවි සංවිධාන එක්ව පැවැත්වූ රැස්වීම්වලදී ගොවි සංවිධාන සාමාජිකයන් ගෙනහැර දැක්වූ මැසිවිලි අනුව මේ වැටලීම් සිදුකළ බව දූෂණ මර්දන අංශයේ ස්ථානාධිපති පොලිස් සැරයන් ආර්. ඒ. ප්‍රසාද් මහතා පැවැසීය.ඒ සම්බන්ධයෙන් වැඩිදුරටත් කරුණු දැක්වූ ගම්පහ මූලස්ථාන පොලිසියේ දූෂණ මර්දන අංශයේ ස්ථානාධිපති පොලිස් සැරයන් ආර්. ඒ. ප්‍රසාද් මහතා - විශේෂයෙන් නිවාඩු දිනවලදී දිය නෑමට සහ මත්පැන් බී විනෝදවීමට, වැව් අමුණු සහ ප්‍රසිද්ධ ජලාශ වෙත පැමිණෙන විනෝදකාමීන් කෑම ගෙනෙන පොලිතින් උර, පොලිතින් කෑම පෙට්ටි ආදිය අවට ඇති කුඹුරුවලට දමනවා. මෙයින් වඩාමත් අනතුරුදායක වෙන්නේ හිස් මත්පැන් බෝතල් කුඹුරුවලට වීසිකිරීමයි. මේ බෝතල් මඩ යට තිබී කුඹුරු සීසාන විට කුඩු වී ගොස් ගොවීන්ගේ අතපය තුවාල වෙනවා. මේ නිසාම සමහර ජලාශ අසල ඇති කුඹුරුවලට බැසීමට නොහැකි නිසා වගා නොකර අතහැර තිබෙනවා.මේ ජලාශ අසල ඇති කුඹුරු වැඩ කරන ගොවීන්ට උදව් දීමට පැමිණෙන පිරිසට බීමත්ව අවසිහියෙන් සිටින මිනිසුන් උසුළු විසුළු කරනවා. නොයෙකුත් කැත වචන කියනවා. නොමනා යෝජනා කරනවා. මේ නිසා දෙපිරිස අතර ගැටුම් ඇති වී සමහර විට ඒවා දුරදිග ගොස් පිහි ඇනුම්, ගුටි බැට හුවමාරුවීම් සිදුවෙනවා. එවැනි පැමිණිලි නිතරම පොලිසියට ලැබෙනවා. ජලාශය අසලට පැමිණෙන පෙම්වතුන් බියගන්වා ඇතැම් පිරිස් මුදල් කොල්ලකනවා.මෙම විනෝදකාමී පිරිස් දිය නෑම සඳහා තෝරාගන්නා සමහර ජලාශ හොඳටම ගැඹුරුයි. අනාරක්‍ෂිතයි. පිට ප්‍රදේශවල සිට පැමිණෙන පිරිස් එම ස්ථානවල අනතුරුදායක බව නොදැන බීමත්ව දිය නෑමට යෑමෙන් වසරකට හත්අට දෙනෙක් අකාලයේ ජීවිත විනාශ කර ගන්නවා.ප්‍රදේශයේ ගොවි සංවිධාන මඟින් ලබා දෙන ලද කරුණු අනුව ගම්පහ කොට්ඨාස භාර ජ්‍යෙෂ්ඨ පොලිස් අධිකාරි විජිත ඩී. කොමසාරු මහතාගේ උපදෙස් මත ගම්පහ පොලිස් මූලස්ථානාධිපති චරිත ඒ. බී. ජයසූරිය මහතාගේ අධීක්‍ෂණය යටතේ ගම්පහ දූෂණ මර්දන අංශය නිවාඩු දිනවලදී දිගටම මේ වැටලීම් කරනවා.පොලිස් අත්අඩංගුවට ගත් පිරිස අධිකරණය වෙත යොමුකිරීමෙන් පසුව ඔවුන්ට රුපියල් 27,000 ක දඩ නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=r13011110</link>
    <topic>ගම්පහ කළුකඩ වටලාකෝටියකට වැඩි දඩ ගසයි</topic>
    <author>ගම්පහ සංචාරක – නිමල් ජයසිංහ</author>
    <content>2012 ජනවාරි සිට දෙසැම්බර් 31 දක්වා වූ කාලය ඇතුළත ගම්පහ දිස්ත්‍රික් පාරිභෝගික අධිකාරිය විසින් දඩ මුදල් ලෙස රුපියල් 1,3593820/=ක් රජයට අයකරදීමට සමත්ව සිටී. මේ සඳහා ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස සියල්ලේම වැටලීම් කර නඩු 2561ක් ගම්පහ, මහර,වත්තල, මීගමුව, අත්තනගල්ල, මිනුවන්ගොඩ, යන අධිකරණවල නඩු ඉදිරිපත්කර මෙලෙස දඩමුදලක් අයකර ඇත.රජයේ සහ පෞද්ගලික වෙළෙඳ ආයතනද, මෙම වැටලීම්වලට අදාළ කරගෙන තිබේ. චෝදනා අතර මිනිස් පරිභෝජනයට නුසුදුසු ආහාර අලෙවිය, කල් ඉකුත්වූ ආහාර ද්‍රව්‍ය විකිණීම,, පාරිභෝගික ආරක්ෂණ පනත උල්ලංඝනය කිරීම, යන චෝදනා විය.ගම්පහ දිස්ත්‍රික් ලේකම් ජේ.ජේ. රත්නසිරි මහතාගේ උපදෙස් පරිදි ගම්පහ දිස්ත්‍රික් පාරිභෝගික ආරක්ෂණ අධිකාරියේ ප්‍රධානි රංජිත් වීරවර්ධන, සහ වීමර්ශන නිලධාරීන් වන වයි.එම්.එස්.යාපාරත්න, වයි.එම්.එස්. නිශාන්ත, එච්.කේ. කුමාර, ජී.කේ. රංගනාත්, එල්.එම්.එස්. නාවිමන, ඉමාලි ප්‍රියදර්ශන, අයි.පී. මුදලිගේ ටී.ඩී.එම්. එස්. අබේරත්න යන නිලධාරීන් මෙම මෙහෙයුම්වලට දායක වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301111</link>
    <topic>පළමු එක්දින තරගය අදයි</topic>
    <author/>
    <content>ඔස්ට්‍රේලියානුවන් වෙතින් ලත් ටෙස්ට් තරගමාලා පරාජයේ නීරස එක්දින තරගමාලාවෙන් ජයග්‍රාහී රසයක් බවට පත්කර ගැනීමේ අරමුණින් යුතුව මහේල ජයවර්ධන ගේ කණ්ඩායම අද ඔස්ට්‍රේලියාවේ මෙල්බර්න් ක්‍රිකට් ක්‍රීඩාංගණයේදී ජෝර්ජ් බේලි ගේ කණ්ඩායම සමග තරග වදී. ශ්‍රී ලංකාව හා ඔස්ට්‍රේලියාව අතර තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ පළමුවැන්න මෙය වෙයි.ශ්‍රී ලංකාව ටෙස්ට් ක්ෂේත්‍රයේ දුර්වල වීමත් එක්දින තරග බිමේ සාර්ථක වීමත් ජගත් ක්‍රිකට් ලොවට අභිරහසකි. එක් පැත්තකින් එයට හේතුව ක්‍රීඩකයන්ගේ තනි තනි හැකියාවන් විය හැක. ලසිත් මාලිංග හා අජන්ත මෙන්ඩිස් ටෙස්ට් ක්‍රීඩා නොකරති. නමුත් එක්දින තරගවලදී ඔවූහු බියකරු පන්දු යවන්නෝ වෙති.තවත් පැත්තකින් බලන විට එක්දින තරග සඳහා වන ශ්‍රී ලංකාවේ ආකල්පය එම ක්ෂේත්‍රයේ ඔවුන්ගේ සාර්ථකත්වයට හේතු වී ඇතුවා විය හැක. ඔස්ට්‍රේලියාව සමග පැවැති ටෙස්ට් තරගමාලාවේදී ඔස්ට්‍රේලියානුවන්ට අභියෝගයක් ගෙන දිය හැකි තරමට ඉවසීමෙන් යුතුව ක්‍රීඩා කිරීමක් ශ්‍රී ලංකා ක්‍රීඩකයන්ගෙන් දිස් නොවිණි. එහෙත් සීමිත ඕවර තරගවලදී එවැනි සිතිවිලි රටාවක් තිබීම නරක දෙයක් නොවේ.විශ්වාසය ද මේ සාර්ථකත්වයට එක් හේතුවකි. මීට පෙර ඔස්ට්‍රේලියාවේදී පැවැති එක්දින තරගමාලාව ජය ගත්තේ ශ්‍රී ලංකාව ය. ඉන්පසුව පැවැති තුන්කොන් තරගාවලියේදී ඔස්ට්‍රේලියාව තෙවැනි අවසාන තරගයක් දක්වා ගෙන යාමට ශ්‍රී ලංකාව සමත් විය. මීට අමතරව, අද තරගය පැවැත්වෙන මෙල්බර්න් ක්‍රිකට් ක්‍රීඩාංගණයේ අවසන් වතාවට ක්‍රීඩා කළ එක්දින තරග තුනෙන් ම ශ්‍රී ලංකාව ජය ගෙන තිබේ.බැලූ බැල්මට ශ්‍රී ලංකාව ටෙස්ට් තරගවලට වඩා එක්දින තරගවල ශක්තිමත් කණ්ඩායමක් බව පෙනේ. ඒ, ලසිත් මාලිංග හා අජන්ත මෙන්ඩිස් නිසා ම නොවේ. තිසර පෙරේරා සීමිත ඕවර තරග බිමේ තුන් ඉරියව්වෙන් ම කැපී පෙනෙන දක්ෂයෙකි. අකිල ධනංජය හැකියාවන් සහිත අභිරහස් දඟ පන්දු යවන්නෙකි. දිනේෂ් චන්දිමාල් හා ලහිරු තිරිමාන්න දැනටමත් සිඩ්නි ටෙස්ට් තරගයේදී ඔවුන්ගේ සටන්කාමී පිතිකරණය ප්‍රදර්ශනය කර තිබේ.අද සිට ඇරැඹෙන ජාත්‍යන්තර එක්දින හා විස්සයි20 තරගමාලාවන්හිදී කුමාර් සංගක්කාර නැති අඩුව ශ්‍රී ලංකා කණ්ඩායමට තදින් දැනෙනු ඇත.මහේල ජයවර්ධන අද තිලකරත්න ඩිල්ෂාන් සමග ශ්‍රී ලංකා ඉනිමට සවිමත් අත්තිවාරමක් ලබා දෙනු ඇතැයි යන්න මෙල්බර්න් නුවර ජීවත් වෙමින් අද තරගය නැරඹීම සඳහා පොකුරු පිටින් පැමිණෙන ශ්‍රී ලාංකික ක්‍රිකට් ලෝලීන්ගේ අපේක්ෂාව වී තිබේ. මේ ක්‍රීඩාංගණයේදීම පසුගිය නත්තල ට පසු දිනයේ සිට පැවැති දෙවැනි ටෙස්ට් තරගයේ ශ්‍රී ලංකාව ලැබූ අන්ත පරාජයෙන් පසුව යළි දෙපිල තරග වදින අද දිනයේ එදා ට වඩා සතුටක් අද තමන් ට විඳින්නට අවස්ථාවක් අපේ එක්දින ක්‍රිකට් හපනුන් විසින් ලබා දෙනු ඇතැයි ඔවුන්ගේ බලාපොරොත්තුව වී තිබේ.ප්‍රතිවාදී ඔස්ට්‍රේලියා කණ්ඩායම මිශ්‍ර එකකි. තවමත් ජාත්‍යන්තර මට්ටමෙන් එක්දින ක්‍රිකට් ක්‍රීඩා කර නැති ක්‍රීඩකයන් සිවු දෙනෙකුම – ෆිලිප් හියුස්, ඒරන් ෆින්ච්, උස්මාන් කවජා, බෙන් කටින්ග් – එම කණ්ඩායමට ඇතුළත්ව සිටිති. එහෙත් මේ ක්‍රීඩකයන් සිවු දෙනාම ඔස්ට්‍රේලියා ජාතික එක්දින ක්‍රිකට් කණ්ඩායමේ ස්ථාන හිමි විය යුතු දක්ෂයෝ වෙති.35 වැනි වියෙහි පසුවන බ්‍රැඩ් හැඩින් වසරකට පමණ පසුව ඔහුගේ පළමු ජාත්‍යන්තර එක්දින තරගයට අද සහභාගි වෙයි. අද තරගයේදී ඔස්ට්‍රේලියාවට නායකත්වය දෙන්නේ ඔවුන්ගේ විස්සයි20 නායකයා වන ජෝර්ජ් බේලි ය. කණ්ඩායමේ පළපුරුද්දේ අඩුව පැහැදිලිව පෙනේ. මයිකල් ක්ලාක් (තරග 221), ෂේන් වොට්සන් (තරග 154), මයිකල් හසී (තරග 185) හා මොවුන්ට වඩා අඩු පළපුරුද්දක් ඇති එහෙත් හොඳ දක්ෂතාවක් තිබෙන ඩේවිඩ් වෝනර් හා මැතිව් වේඩ් යන ක්‍රීඩකයන් අද තරගයට නැත. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301112</link>
    <topic>ඔලිම්පික් සංගමයේ තහනමජිතේන්ද්‍ර සිං අවධානයට</topic>
    <author/>
    <content>අන්තර් ජාතික ඔලිම්පික් කමිටුවෙන් පැනවූ තහනම ඉවත්කර ගැනීමට අවශ්‍ය කටයුතු සම්බන්ධව සාකච්ඡා කිරීමට ඉන්දියා ඔලිම්පික් සංගමයේ සාමාජික රන්දිර් සිං පසුගියදා එරට ක්‍රීඩා අමාත්‍ය ජිතේන්ද්‍ර සිං හමුවිය.ඉන්දියා ක්‍රීඩා අමාත්‍යාංශයේ දී අමාත්‍යවරයා මෙන්ම එහි ලේකම් පී.‍කේ. ඩෙබ් ද මුණ ගැසුණු රන්දිර් පැයක පමණ කාලයක් තම සංගමයේ තහනම සම්බන්ධව සාකච්ඡා කළ බව මාධ්‍ය වාර්තා කළේය. එම තහනමේ පදනම සහ නීත්‍යානුකූලභාවය පිළිබඳ මෙහිදී අමාත්‍යවරයාගේ අවධානය යොමු කිරීමට රන්දිර් කටයුතු ‍කළේය.මේ තහනම හේතුවෙන් ඉන්දියාවේ මලල ක්‍රීඩක ක්‍රීඩිකාවන්ට සිදුවූ බලවත් අපහසුතාව පිළිබඳ මෙහිදී රන්දිර් ක්‍රීඩා අමාත්‍යවරයාට කරුණු පැහැදිලි කොට තිබේ. මේ සම්බන්ධව ඉදිරි කටයුතු කිරීමට ක්‍රීඩා අමාත්‍යවරයාගේ උනන්දුව වැඩි කිරීම මේ හමුවේ දී රන්දිර්ගේ අරමුණ වී තිබිණි.පසුගිය දෙසැම්බරයේ පැවැති එරට ඔලිම්පික් සංගම් නිලවරණයට පෙර එහි ලේකම් ලෙස කටයුතු කළ රන්දීර් නිලවරණයේ දී සභාපතිධූරයට නාමයෝජනා බාරදී පසුව එය ඉවත් කරගත්තේය. ඉන්දියා ඔලිම්පික් සංගමය අන්තර් ජාතික ඔලිම්පික් කමිටුවේ තහනමට ලක්වුයේ එම නිලවරණයට දිනකට පෙරය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301113</link>
    <topic>වෙළෙඳ සේවා බැඩ්මින්ටන් සභාපතිධුරය යළි නිරෝධට</topic>
    <author/>
    <content>වෙළෙඳ සේවා බැඩ්මින්ටන් සංගමයේ වාර්ෂික නිලවරණයේ දී හිටපු සභාපති නිරෝධ ද කොස්තා නව සභාපතිවරයා ලෙස යළි තේරී පත්විය.නිලවරණය පසුගියදා එස්.එස්.සී‍. ක්‍රීඩා සමාජයේදී පැවැත්විණි.නව නිළධාරී මණ්ඩලය මෙසේය- සභාපති- නිරෝධ ද කොස්තා, උපසභාපතිවරු- රොෂාන් ප්‍රනාන්දු, ශිරන්ති මැද්දෙගොඩ, ෂෝන් ෂේක්, අනිල් සමරසේකර, සංචල ලිය‍නගේ, ලේකම්- රොහාන් සන්තානම්, උපලේකම්- නවීන් වීරසේන, භාණ්ඩාගාරික- ප්‍රසාද් ආර්.අබේසුන්දර, උප භාණ්ඩාගාරික- නලීන් නානායක්කාර, තරගාවලි ලේකම්- මොදිත ජයසේකර, තරගාවලි උප ලේකම්- චන්දන නිලන්ත, විධායක කමිටුව- බ්‍රැන්ඩික්ස්, සෙලින්කෝ, ඩේවිඩ් පීරිස්, ඩයලොග්, ඩග්ලස් සහ පුත්‍රයෝ, ඩී.එස්.අයි, හේලිස්, අයිබීඑම්, අයිසීඑම්, ජෝන් කීල්ස්, මැක්ලරන්ස්, සම්පත් බැංකුව, සෙලාන් බැංකුව, ශ්‍රී ලංකන් ගුවන් සේවය, ස්ටෑන්ඩර්ඩ් චාටර්ඩ් බැංකුව.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301114</link>
    <topic>තල්දුව මාර්ග ධාවන තරගය විජිත කුමාර ජයගනී</topic>
    <author>කේ.පී.රංජනීරුවන්වැල්ල සමූහ</author>
    <content>තල්දුව තරුණ කැළ සංවිධානය කළ විවෘත පිරිමි කිලෝමීටර් 30 මාර්ග ධාවන තරගය ජය ගනිමින් ශූරතාව සහ රු.40000ක් මුදල් ත්‍යාගය දිනා ගැනීමට ඇල්පිටිය බි‍.යූ.විජිත කුමාර සමත්විය. ඔහුට ඒ සඳහා ගතවු කාලය පැ.1 වි.43 තත්.12කි.‍තරගයේ දෙවන ස්ථානය දිවුලපිටියේ වයි.පී.මහේෂ් ගුණතිලක (1:43.42)ද තෙවැනි ස්ථානය යුද හමුදාවේ කේ.එන්.මධුරංග (1:45.50) විසින් ද දිනා ගනු ලැබීය.අවිස්සාවේල්ල පොලිසිය, දෙහිඔවිට ප්‍රාදේශීය සභාව, රංජිත් සියඹලාපිටිය මිත්‍රත්ව පදනම සහ ව්‍යාපාරික ප්‍රජාවගේ අනුග්‍රහයෙන් පැවැති තරගයට ක්‍රීඩකයන් 95 දෙනෙකු ඉදිරිපත් ව සිටි අතර විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහත‍ගේ ප්‍රධානත්වයෙන් පැවැත්විණි.මේ අවස්ථාවට පළාත් සභා විපක්ෂ නායිකා දොස්තර තුසිතා විජෙමාන්න, නියෝජ්‍ය සභාපති එච්.ආර්.සාරති දුෂ්මන්ත, දෙහිඔවිට ප්‍රා‍දේශීය සභා සභාපති කේ.ඒ.අමිල රුවන්, සීතාවකපුර ජ්‍යෙෂ්ඨ පොලිස් අධිකාරි අතුල වීරසිංහ, මුලස්ථාන ප්‍රධාන පොලිස් පරික්ෂක ලලිත් පුස්සැල්ල මිත්‍රත්තව පදනමේ ලේකම් හා ඇමැති සම්බන්ධීකරණ ලේකම් ඩබ්.ඒ.විකුම් ආනන්ද මහත්ම මහත්මීහූ ඇතුළු පිරිසක් එක්වුහ.තරගයේ ජයග්‍රහකයින් මෙසේය.1.බි.යු.විජිත කුමාර (ඇල්පිටිය) 2.වයි.පි.මහේෂ් ගුණතිලක (දිවුලපිටිය), 3.කේ.එන්.මධුරංග (යුද හමුදාව), 4.ආර්.එන්.වයි.ජී.එන්.අසේල බණ්ඩාර (යුද හමුදාව), 5.ටි.පි.සි.අලහකෝන් (යුද හමුදාව), 6.ආර්.එම්.අයි.බි.රත්නායක (යුද හමුදාව), 7ටි‍.එම්.එරංග තෙන්නකෝන් (යුධ හමුදාව), 8.ඩබ්.ජී‍.පි.ධම්මික (පුන්ඩළුඔය), 9.කේ.ඒ.සුරේෂ් රත්නායක (කොටියාකුඹුර), 10.විග්නේෂ්වරන් (පල්ලේකැලේ), 11.ඊ.එම්.සි.ප්‍රසන්න කැලුම් (තල්දුව), 12.කේ.ජි.සමන් කුමාර (වැලිමඩ), 13.කේ.ඩි.එස්.මධුෂාන් (කළුතර), 14‍.ඩි‍‍.එම්.පි.බංඩාර (යුද හමුදාව), 15.ඊ.එන්.එස්.බි.ඒකනායක (කුන්ඩසාලේ).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301115</link>
    <topic>96 ලෝක ශූරයෝ හෙට එන්.සී.සී පිටියට</topic>
    <author/>
    <content>1996 දී ලෝක ක්‍රිකට් ශූරතාව දිනු ශ්‍රී ලංකා ක්‍රිකට් කණ්ඩායම හෙට (12) වැනිදා ‍කොළඹ එන්.සී.සී ක්‍රීඩාංගණයේදී විස්සයි 20 ක්‍රිකට් තරගයකට එකතු වන්නේ ඓතිහාසික අවස්ථාක් සනිටුහන් කරමිනි.වසර 18කට පසු මේ අවස්ථාව ක්‍රිකට් ලෝලීන්ට උදාවෙන්නේ හේමාස් සමාගමේ බේබි ෂෙරමි බිග් හාර්ට් ව්‍යාපෘතියේ 50වැනි සමරුවට දායක වෙමිනි. මේ ව්‍යාපෘතිය අසරණ දු දරුවන්ගේ අධ්‍යාපනික අවශ්‍යතා සපුරාලන නැණ දිරිය වැඩ සටහන හා බැඳුනකි.එම ව්‍යාපෘතියට මුල්‍යමය ආධාර ලබාදීම සඳහා මේ විචිත්‍රවත් ක්‍රිකට් තරගය පැවැත්වේ.බිග් හාර්ට් ව්‍යාපෘතියේ සන්නම් කළමනාකාර ලෝක කුසලාන ක්‍රිකට් පිලේ සාමාජික රොෂාන් මහනාම මහතාගේ දැඩි කැපවීම මත කණ්ඩායම් නායක අර්ජුන රණතුංග මහතාගේද සහභාගිත්වයෙන් කණ්ඩා‍යමේ සෙසු සාමාජිකයන්ගේද පූර්ණ එකඟතාවයෙන් මේ තරගය සංවිධානය වී ඇත.රු.50ක ප්‍රවේශපත්‍රයක් මේ තරගය නැරඹීම සඳහා නිකුත් කර ඇත්තේ බේබි ෂෙරමි බිග් හාර්ට් ව්‍යාපෘතියේ නැණදිරිය වැඩසටහනට මුල්‍යමය ආධාර එක් රැස් කර ගැනීම සඳහා බව මහනාම මහතා පැහැදිලි කරයි.මෙදින එන්.සී.සී ක්‍රීඩා පිටියේ සැණකෙළි ස්වරූපයක් ගැනීමටද සියලු කටයුතු සුදානම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301116</link>
    <topic>රොනල්ඩෝගෙන් ගෝල ත්‍රිත්වයක්</topic>
    <author/>
    <content>සුපිරි ක්‍රීඩක ක්‍රිස්ටියානෝ රොනල්ඩෝගේ විශිෂ්ට ගෝල ත්‍රිත්වය හේතුවෙන් සෙල්ටා වි‍ගෝ කණ්ඩායමට එරෙහිව ගෝල 4-0ක ජයක් වාර්තා කළ රියල් මැඩ්රිඩ් පිල කිංග්ස් කුසලාන පාපන්දු තරගාවලියේ අර්ධ අවසන් පූර්ව වටයට සුදුසුකම් ලැබීමට සමත්විය. පසුගිය වසරේ හොඳම පාපන්දු ක්‍රීඩකයා සම්මානය සඳහා‍ ලයනල් මෙසී සමග දැඩි සටනක නිරතවූ රොනල්ඩෝ මේ තරගාවලියේ දින 4ක් ඇතුළත කැපී පෙනෙන ක්‍රීඩකයා බවට පත්වූ දෙවැනි අවස්ථාව මෙය ‍වේ.'ඔහුගේ ක්‍රීඩා විලාසය අතිවිශිෂ්ටයි. එවැනි ක්‍රීඩකයකුගේ සේවය ලැබීමට තරම් අප වාසනාවන්තයි' රියල් මැඩ්රිඩ් පිලේ කලමනාකරු තරගයෙන් අනතුරුව ප්‍රකාශ කළේය.රොනල්ඩෝ නැවත රියල් මැඩ්රිඩ් පිලට එක්වීමෙන් එම කණ්ඩායමේ ජනප්‍රියත්වය ද වැඩිවී තිබේ. මෙවර තරගාවලියේ ශූරතාව සඳහා කැපී පෙනෙන කණ්ඩායම බවට පත්වීමට රියල් මැඩ්රිඩ් පිලට රොනල්ඩෝගේ සේවය වැදගත් භූමිකාවක් වනු ඇතැයි පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301117</link>
    <topic>මාතලේ විවෘත පාපන්දු ශූරතාවකැමරුන් ක්‍රීඩා සමාජයට</topic>
    <author>අසෝක හිඳගොඩමාතලේ දිසා විශේෂ</author>
    <content>මාත‍ලේ ෆෙන්ඩ්ස් ක්‍රීඩා සමාජය සංවිධානය කළ එච්.එම්.සීලරත්න අනුස්මරණ අභියෝගතා කුසලානය විවෘත සත්සාමාජික පාපන්දු තරගාවලියේ ශූරතාව දිනා ගැනීමට මාතලේ කැමරුන් ක්‍රීඩා සමාජය සමත්විය. රිබෙල්ස් ක්‍රීඩා සමාජය සහ කැමරුන් පිල අතර පැවැති අවසන් මහා තරගයේ නියමිත කාලයේදී ගෝල් වාර්තා කිරීමට දෙපිළම අසමත් වු අතර ලබාදෙන ලද දඬුවම් පහර මගින් ගෝල් 6-5ක ජයක් වාර්තා කිරීමට කැමරුන් පිල සමත්විය.මේ තරගාවලියට සමගාමීව පැවැති මේජර් තුෂාර වරාපිටිය අනුස්මරණ අභියෝගතා කුසලාන අවුරුදු 40න් ඉහළ ප්‍රවීණයන්ගේ පාපන්දු තරගාවලියේ අවසන් තරගයේදී මාතලේ ඩ්‍රැගන් පිල ගෝල් 3-0කින් පරාජය කළ මාතලේ ජොලිබෝයිස් ක්‍රීඩා සමාජයට එහි ශූරතාව හිමිවිය. ජයග්‍රාහී ජොලි‍බොයිස් පිල වෙනුවෙන් නායක එස්.එම්.උපාලි, එම්.නවුෂාඩ් සහ අතුල වීරක්කොඩි ගෝල් වාර්තා කළහ.විවෘත ක්‍රීඩා සමාජ තරගාවලියේ දක්ෂතම ක්‍රීඩකයා ලෙස කැමරුන් ක්‍රීඩා සමාජයේ එන්.ජී‍.එස්.නිශ්ශංක සම්මාන දිනු අතර ෆෙන්ඩ්ස් ක්‍රීඩා සමාජයේ දීපාල් පීරිස් ප්‍රවීණයන්ගේ අංශයේ දක්ෂතම ක්‍රීඩකයා ලෙස සම්මාන ලැබීය.විශේෂ තරගයක් ලෙස පැවැති දඬුවම් පහරවලින් ගෝල් ලබාගැනීමේ තරග අංශයේ රෝහණ ද සිල්වා අභියෝග විවෘත ශූරතාව මාතලේ සහිරා ක්‍රීඩා සමාජයත් ප්‍රවීණයන්ගේ එම්.මුන්ටාස් අනුස්මරණ අභියෝගතා කුසලානය මාතලේ ෆෙන්ඩ්ස් ක්‍රීඩා සමාජය විසින් ද දිනාගනු ලැබීය.මාතලේ බර්නාඩ් අලුවිහාරේ ක්‍රීඩාංගණයේදී විවෘත ක්‍රීඩා සමාජ කණ්ඩායම් 24ක් හා ප්‍රවීණයන්ගේ කණ්ඩායම් 5කගේ සහභාගිත්වයේ පසුගියදා පැවැති තරගාවලියේ ජය සංකේත ප්‍රදානය ප්‍රවාහන නියෝජ්‍ය අමාත්‍ය ‍රෝහණ දිසානායක මහතාගේ ප්‍රදානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301118</link>
    <topic>සා.තෝමස් විදුහලට පළමු ඉනිමේ ජය</topic>
    <author>ප්‍රියාන් ද සිල්වා- මාතර ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ දෙවැනි කොටස යටතේ පැවැති තරගයෙන් කරන්දෙණිය මධ්‍ය මහා විද්‍යාලයට එරෙහිව පළමු ඉනිමේ ජයක් වාර්තා කිරීමට මාතර සාන්ත තෝමස් විදුහල සමත්විය. තරග‍ය පසුගියදා මාතර උයන්වත්ත පිටියේදී පැවැත්විණි.කරන්දෙනිය පළමු ඉනිම-145 (ඕවර 54.4) මනෝජ් මැන්දිස් 48, යොහාන් මධුසංක 22 (නෙවිඳු උදේශ් 14/3, අකිල තිවංක 14/2) සහ දෙවැනි ඉනිම-118 (ඕවර 53.1) සුරේෂ් මධුසංක 23 (තලීශ ඩිලාන් 36/5, සසිඳු නිසංක 15/2)සාන්ත තෝමස් පළමු ඉනිම-162/9 (ඕවර 63) ලසිත් ලක්ෂාන් 50, නෙවිඳු උදේශ් 21 (එස්.එමි.කරුණාසිංහ 35/4, සුරේෂ් මධුසංක 20/2) සහ දෙවැනි ඉනිම- 25/2 (ඕවර 9.4) ලසිත් ලක්ෂාන් නොදැවී 17.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=s1301119</link>
    <topic>ආබාධිත යොවුන් ක්‍රීඩා උලෙළ මාර්තුවේදී</topic>
    <author>වේහැල්ලේ පියතිලක - මහරගම විශේෂ</author>
    <content>වෙනස්ම හැකියාවන් සහිත ආබාධිත තරුණ තරුණියන් සඳහා වන දෙවැනි යොවුන් ක්‍රීඩා උලෙළ මාර්තු මාස ශ්‍රී ලංකා යුත් මධ්‍යස්ථානයේදී පැවැත්වීමට ජාතික තරුණ සේවා සභාව කටයුතු යොදා තිබේ.අවුරුදු 20න් පහළ සහ අවුරුදු 20න් ඉහළ ලෙස වයස් කාණ්ඩ දෙකක් ය‍ටතේ පැවැත්වෙන තරගාවලිය සඳහා අවුරුදු 13-29ත් අතර ආබාධිත තරුණ තරුණියන්ට සහභාගිවිය හැකිය.පුර්ණ දෘශ්‍යාබාධිත, අර්ධ දෘශ්‍යාබාධිත, ශ්‍රවන ඌණතා, බුද්ධිමය ඌණතා, ‍රෝද පුටු සහ විවෘත රෝද පුටු ලෙස අංශ හයකින් ඉසව් ගණනාවක් යටතේ තරගාවලිය පැවැත්වේ.තරගාවලිය සඳහා අයැදුම්පත් මේ මස 31දිනට පෙර සහකාර අධ්‍යක්ෂ, තරුණ කටයුතු හා සංවර්ධන අංශය, ජාතික තරුණ සේවා සභාව, 65 හයිලෙවල් පාර මහරගම ලිපිනයට යොමුකළ යුතුය.වැඩි විස්තර තරණ සේවා නිලධාරින්ගෙන්, දිස්ත්‍රික් කාර්යාල මගින් හෝ දු.ක 011 2850997 හෝ 071 3455767 ‍ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=f1301111</link>
    <topic>දුප්පත්කම නැති කිරීමට එජාප, ජවිපෙ විරුද්ධයි</topic>
    <author/>
    <content>ශ්‍රී ලංකාවේ දේශපාලන ක්ෂේත්‍රයේත් අධිකරණයේත් ආන්දෝලනයක් ඇති කළ දිවි නැඟුම පනත තුනෙන් දෙකකට වැඩි ඡන්ද ප්‍රමාණයකින් පාර්ලිමේන්තුවේදී සම්මත විය. සමෘද්ධි ව්‍යාපාරය, දක්ෂිණ ලංකා අධිකාරිය, උඩරට වතු සංවර්ධන අධිකාරිය ඇතුළු ආයතන හතරක් ඒකාබද්ධ කරන දිවි නැඟුම පනත ගමට පණ දෙන ගමේ ජනතාවට බලය දෙන දැවැන්ත ක්‍රියාවලියකි.ආර්ථික සංවර්ධන ඇමැති බැසිල් රාජපක්ෂ මහතාගේ දැඩි උනන්දුවකින් සකස් වුණ දිවි නැඟුම පනත සම්මත වීම වැළැක්වීම සඳහා ඇතැම් දේශපාලනඥයෝත්, අධිකරණය හරහා තවත් පිරිසකුත් ජනතා විරෝධීව ක්‍රියා කළහ.ජනතා බලයපවුල් ලක්ෂ 18කට සෙත සලසන සමෘද්ධි නිලධාරීන් 27000ක් විශ්‍රාම වැටුප් සහිත රාජ්‍ය සේවයට එක් කරන මෙම පනත සම්මත වීමත් එය සම්මත වනතුරු ජනතාව පෙළ ගැසී සිටීමත් විශේෂ සිද්ධියක් විය. මෙම පනත පාර්ලිමේන්තුවට ඉදිරිපත් වූ පසු දෙපිරිසක් අධිකරණයට ගියහ. ඔවුන්ගේ තර්කය වුයේ එම පනත ආණ්ඩුක්‍රම ව්‍යවස්ථාවට අනුකූල නොවන බවය. දිවි නැඟුම පනතේ වගන්ති කීපයක් සංශෝධනය කිරීමටත් එම පනත තුනෙන් දෙකක ඡන්දයෙන් සම්මත කළ යුතු බවටත් අධිකරණය පෙන්වා දුන්නේය. සෑම පළාත් සභාවකින්ම එම පනත සම්මත විය යුතු බවට ශ්‍රේෂ්ඨාධිකරණය තවත් අපූරු නියෝගයක් දුන්නේය. බැසිල් රාජපක්ෂ මහතා සැලුනේ නැත. ශ්‍රේෂ්ඨාධිකරණයේ තීන්දු මත පනත සංශෝධනය කොට පාර්ලිමේන්තුවේ දවසක් පුරා විවාද කොට වැඩි ඡන්ද 116 කින් සම්මත කරගත්තේය.දිවි නැඟුම පනත ගෙවත්තේ වගාවට පමණක් සීමා වූයේ නැත. පතෝල කරලක්, බණ්ඩක්කා කිලෝවක් තක්කාලි ටිකත් ගෙවත්තේ සිට මුළුතැන්ගෙට සහ පොළට ගෙන යාම පමණක් දිවි නැඟුම නොවේ. එය ඉන් එහාට ගිය දැවැන්ත ක්‍රියාවලියකි. මහින්ද චින්තනයෙන් දුන් පොරොන්දුවක් අනුව ජනතාවට බලය පැවරීමකි. දිවි නැඟුම පනතින් පළාත් සභාවල බලය උදුරා ගන්නා බව සටන් පාඨ නැති ඇතැම් දේශපාලන පක්ෂ තර්ක කළහ. බැසිල් රාජපක්ෂ ඇමැතිතුමා ඉතා දැඩිව කියා සිටියේ පළාත් සභාවල බලය උදුරා ගන්නා එකම වචනයක්වත් දිවි නැඟුම පනතේ නැති බවයි.ජනතා විමුක්ති පෙරමුණේ මූලික ප්‍රතිපත්තිය වන්නේ ආණ්ඩුව ගෙන එන හැමදේටම විරුද්ධ වීමයි. ජනතා බලයක් නැති ජනතා විමුක්ති පෙරමුණ හැමවිටම ක්‍රියා කරන්නේ විරෝධතාවාදය ජනතාව අතරට ගෙන යෑමටය. දිවි නැඟුම පනත සම්බන්ධයෙන්ද ඔවුන් ක්‍රියා කළේ ඒ ආකාරයෙනි. එම පෙරමුණ පනතට එරෙහි වෙද්දී ජනතාව ආණ්ඩුවට ශක්තියක් විය.පනත සම්මත වනතුරුම සමෘද්ධි නිලධාරීහූ ඇතුළු ජනතාව ආණ්ඩුව සමඟම සිටියහ.ජනතා විමුක්ති පෙරමුණ හැමදාමත් කළේ පණ්ඩිත වාක්‍ය කියා ජනතාවගේ සිත දිනා ගන්නට ක්‍රියා කිරීමය. එහෙත් ජනතාව මුළා වූවේ නැත. රටටත්, ජනතාවටත් මහින්ද රාජපක්ෂ පාලනය කිසිම අහිතක් නොකරන බවට ඇතිකරගත් මතය පළුදු වූවේ නැත. ඒ නිසා ජනතා විරෝධයක් පළ වන්නට පසුබිම සකස් වූයේ නැත. තවත් අය පනත සම්මත වන මොහොත දක්වාම විරුද්ධව සිටියහ. බැරිම තැන ඔවුන්ට සිය කැමැත්ත අකමැත්තෙන් වුවද දෙන්නට සිදුවිය.මෙහිදී අපට සිහිපත් වන්නේ දියණිය විවාහ කර ගැනීමට එරෙහි වු පියාගේ කතාවය. දියණිය දෙන්නට පියා කැමැති වූයේ නැත. එහෙත් බෑනා සිය අදහස අත්හ‍ෙළ් නැත.දුව බලෙන් ගෙන ගියේය. යන ගමන් බෑනා මාමාගේ අශ්වයාද රැගෙන ගියේය. ඈත යන බෑනාත් දියණියත් අශ්වයාත් දුටු මාමා බෑනාට අපූරු කතාවක් කීවේය. “බෑනෝ අශ්වයා මගෙන් ඒක උඹේ නෑයන්ට කියාපන්” යන්නය. අවසාන මොහොතේ දිවි නැඟුමටද එසේ කැමැති වූ අය සිටියහ.ප්‍රජාමූලව බලය ජනතාවට හිමිවන තවත් දැවැන්ත පියවරක් ක්‍රියාත්මක කිරීමට දැන් පටන් ගෙන තිබේ. මෙහිදී හැමදේටම එරෙහිව ජනතා විමුක්ති පෙරමුණේ ක්‍රියාපිළිවෙත අතිශයින්ම කනගාටුදායකය. බොරු සටන් පාඨ සමඟ ජනතාව අතරට යා නොහැක. වැඩක් කිරීම අමාරුය. වැඩවලට හරස් වීම පහසුය. දැන් ඉතින් බොරු සටන් පාඨවලින් ජනතාව රවටන්නට කෙසේවත් නොහැකිය. ඇට්ටකුණා දේශපාලන අනාථයන්ට වඩා ජනතාව බුද්ධිමත්ය. බලය අතට දුන් විට වැවක්වත් හදාගන්නට නොදන්නා ජනතා විමුක්ති පෙරමුණේ පණ්ඩිතමය හැසිරීම අවශ්‍ය නම් වෙනස් කර ගන්නට කාලය පැමිණ තිබේ. සිය දේශපාලන අනාගතය ගැන යළි ගැඹුරින් විමසා බැලීමේ කාලය ජ.වි.පෙ.ට දැන් උදාවී තිබේ. ඒ සඳහා ප්‍රමාද වැඩි වුවත් දේශපාලන පැවැත්ම සඳහා දැන් යන ගමන් මඟ වෙනස් කර ගැනීම අතිශයින් වැදගත් වෙයි. එසේ නොකළහොත් සිදුවන්නේ දේශපාලන කුණුබක්කියට ළංවීමය.දෝෂාභියෝගයට එරෙහිව අඩව් ඇල්ලීමසති කීපයක් තිස්සේ රට තුළ තරමක කලබලයක් ඇති කළාවූත් ජනමාධ්‍යවල ප්‍රධාන මාතෘකාව බවට පත් කළා වූත් දෝෂාභියෝගය අද දවස තුළ පාර්ලිමේන්තුවේ විවාද කොට අවසන් වනු ඇත. මන්ත්‍රීවරුන් 116ක් අස්සන් කොට කතානායකතුමාට භාර දුන් පසු දෝෂාභියෝග යෝජනාවට අදාළව විශේෂ තේරීම් කාරක සභාව සකස් කළ වාර්තාව අද දවස තුළ සම්මත වනු ඇත. ඒ සම්බන්ධයෙන් ක්‍රියා කිරීමේ බලය අදින් පසු ජනාධිපතිතුමාට හිමිවන්නේ ආණ්ඩු ක්‍රම ව්‍යවස්ථාවේ වගන්තිවල දක්වා ඇති පරිද්දෙනි.මේ මොහොත වනතුරු අධිකරණය අසාමාන්‍ය ලෙස නියෝග තීන්දු කීපයක් ලබාදී තිබේ. අධිකරණයට වඩා ජනතාව මූලික වන බව ව්‍යවස්ථාව පිළිබඳව අධ්‍යයනය කරන නීති විශාරදයෝ පෙන්වා දුන්හ. ජනතා පරමාධිපත්‍යය හරහා පාර්ලිමේන්තුව උත්තරීතර බව අවබෝධ කර ගන්නට අමුතු විශාරද දැනුමක් අවශ්‍ය නැත. ජනතාව ඉන්නේ එම ස්ථාවරයේ නිසා අමුතු විග්‍රහ අවශ්‍ය වන්නේ නැත.ශ්‍රේෂ්ඨාධිකරණය නමැති පූජාසනයේ හිඳුවා තැබිය යුත්තේ විෂමාචාර චෝදනා නැති අතිශය පාරිශුද්ධ චරිතයකි. ශ්‍රේෂ්ඨාධිකරණය ගැන ජනතා අවිශ්වාසය ඇති කරන ක්‍රියාපිළිවෙත දෝෂාභියෝගය ඔස්සේ රටට හෙළිවී හමාරය. ඒ ගැන අමුතුවෙන් කතා කරන්නට දැන් කිසිවක් ඉතිරි වී නැත. දෝෂාභියෝග යෝජනා රටට අලුත් අත්දැකීමක් නොවේ. එක්සත් ජාතික පක්ෂය නෙවිල් සමරකෝන් හිටපු අගවිනිසුරුතුමාටත් යළිත් වරක් එක්සත් ජාතික පක්ෂය ජනතා විමුක්ති පෙරමුණත් හවුල් කරගෙන සරත් නන්ද සිල්වා හිටපු අගවිනිසුරුවරයාටත් එරෙහිව දෝෂාභියෝග යෝජනා දෙකක් ගෙන ආවේය.ප්‍රථම යෝජනාවට පෙර නෙවිල් සමරකෝන් මහතා විශ්‍රාම ගියේය. දෙවෙනි යෝජනාව ක්‍රියාත්මක වීමට කලින් පාර්ලිමේන්තුව කල් දැමුවේය. වත්මන් අගවිනිසුරුවරියට එරෙහිව ඉදිරිපත් වූ දෝෂාභියෝගය විමර්ශනයට පත්වූ විශේෂ තේරීම් කාරක සභාව සිය වාර්තාව මේ වනවිටත් කථානායකට ඉදිරිපත් කර තිබේ. ඊයේත් අදත් පාර්ලිමේන්තුවේ විවාද වූවේ එම වාර්තාවයි. කෙසේ හෝ මෙදා සැරේ අගවිනිසුරුවරිය වරෙක දේශපාලන ස්වරූපයෙන් ක්‍රියා කළාය. තවත් විටෙක තමන්ට ඇති බලය ප්‍රදර්ශනය කරමින් අධිකරණයේ ශක්තිය පෙන්වීමට ක්‍රියා කළාය. අවසාන ප්‍රතිඵලය දකින්නට තව ඇත්තේ ටික දිනකි. එවිට රට තුළ නිර්මාණය කළ කලබගෑනිය නිමාවට පත්වනු ඇත. අගවිනිසුරුවරිය මේ හරහා ඉවත්ව යා යුතුය. නැත්නම් ඉවත් කළ යුතුය. එය සිදුවන තුරු රටම බලා සිටී.අපට අධිකරණ නියෝග එපාජනතා විමුක්ති පෙරමුණ පා ගමන් උද්ඝෝෂණ ජනරැලි සංවිධානය කළේය. ඒවායේ අමුතු ජවයක් නැත. එක්සත් ජාතික පක්ෂය විවිධ අවස්ථාවල විවිධාකාරයෙන් ක්‍රියා කරද්දී එම පක්ෂයේ නායක රනිල් වික්‍රමසිංහ මහතා සෘජුව සිය ස්ථාවරය පළකර තිබේ. ඔහු පසුගිය දිනෙක පාර්ලිමේන්තුවේදී කියා සිටියේ “පාර්ලිමේන්තුවට අධිකරණයේ නොතීසි නියෝග එපා” යන්නය. ඊට පසු සිරිකොතේදී ඔහු තවත් ප්‍රකාශයක් කළේය.එනම්, අධිකරණයටත්, ජනමාධ්‍යවලටත් ආණ්ඩු පෙරළන්නට හෝ පිහිටුවන්නට බැරි බවය. ඔහු ඒ සමඟ තවත් ප්‍රකාශයක් කර තිබේ. එනම් ආණ්ඩුව පෙරළිය හැක්කේ එක්සත් ජාතික පක්ෂයට පමණක් බවය. ආණ්ඩුව පෙරළීමේ සිහිනයේ සිටින රනිල් වික්‍රමසිංහ මහතාගේ එම ප්‍රකාශයටද කිසිවකුටත් විරුද්ධ විය නොහැකිය. හේතු ඇතත් නැතත් විපක්ෂයේ කාර්ය භාරය වන්නේ රටේ බලය ගැනීමය. එයට ජනතාව සුදානම්ද යන්න වෙනම ප්‍රශ්නයකි. ජනතා ශක්තිය ඒ සඳහා උරගා බැලිය යුතුය. කෙසේ වෙතත් අධිකරණය හා පාර්ලිමේන්තුව අතර ඇතිවූ ගැටුමේ රනිල් වික්‍රමසිංහ මහතා ආණ්ඩු පෙරළීම පැත්තෙන් ගත් ස්ථාවරය අතිශයින්ම නිවැරැදිය. සාධාරණය.පොලිසියට අපේ ප්‍රණාමයමීට පෙර අවස්ථාවකදී අපි පොලිසියට ප්‍රණාමය පුද කළෙමු. ස්තුතිය පළ කළෙමු. ඒ කෞතුකාගාරයේ සොරකමේදී පොලිසිය ක්‍රියා කළ ආකාරය ගැනය. පොලිසියට අප ප්‍රණාමය පුද කළ අවස්ථාවේ පොලිසියේ ලොක්කකු නොව පොඩ්ඩකු අපූරු ප්‍රකාශයක් කළේය. මතක ඇති කාලයක පොලිසිය ගැන හොඳක් ඇසුවා යන්න එම ප්‍රකාශයයි. යළිත් වරක් අපි පොලිසියට ස්තුති කරමු. ඒ කැලණිය ප්‍රාදේශීය සභාවේ මන්ත්‍රී ඝාතනය ගැනයි.පැය 48ක් යන්නට කලින් එම ඝාතනයට සම්බන්ධ සැකකරුවන් පස් දෙනා අත්අඩංගුවට ගැනීමය. ප්‍රධාන සැකකරු කටුනායකින් සිංගප්පූරුවට පනින්නට සූදානම් වෙද්දී අල්ලා ගත්තේය. ඔහුගෙන් ලබාගත් තොරතුරු අනුව තවත් සැකකරුවන් සතර දෙනෙකුද ගිනි අවිද පතරොම්ද අත්අඩංගුවට ගැනීමට පොලිසියට හැකිවිය. ඒ අනුව පොලිසියට අපි යළිත් ප්‍රණාමය පුද කරමු.අප එසේ කියන්නේ කැලණිය ප්‍රාදේශීය සභා මන්ත්‍රී ඝාතන පරීක්ෂණ ගැන කැලණි ජනතාව තුළ ලොකු උද්ඝෝෂණයක් සමඟම සැකයක් තිබුණ බැවිනි. මියගිය මන්ත්‍රීවරයාට අවසන් ගෞරව දක්වන්නට ජනාධිපතිතුමා ගිය වෙලේ රැස්ව සිටි ජනතාවද ඉතා සංවේදීව අදහස් පළ කළහ. ඔවුන්ගේ් ඉල්ලීමද සැකකරුවන් අල්ලා ගෙන නීතිය ක්‍රියාත්මක කළ යුතු බවයි. එය පොලිසිය ඉටුකර තිබේ. ඝාතනයේ සියලු තොරතුරු පොලිසිය අද හෙටම හෙළිකරගෙන අධිකරණය හමුවට යනු ඇත.මේ අනුව අප යළිත් වරක් කියා සිටින්නේ අපේ පොලිසියේත් රහස් පොලිසියේත් දක්ෂ නිලධාරීන් සිටින බවය. ඔවුන්ට හොඳ ඇසක් තිබේ. හොඳ අවධානයක් තිබේ. සියලු අපරාධවලට පසුබිම සොයා ගත්තේ ඒ නිසාය. එමෙන්ම ඔවුන්ගේ ඒ දක්ෂතාවට දේශපාලන හරස්වීමක් හෝ බලපෑමක් නැති බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>11</day>
    </date>
    <link>http://www.dinamina.lk/2013/01/11/_art.asp?fn=f1301112</link>
    <topic>මුල්ම දෝෂාභියෝගයේදී නැති ජාත්‍යන්තරය අද මොකටද?</topic>
    <author>ලෝරන්ස් ජයකොඩි</author>
    <content>දෝෂාභියෝග උක්ත යෝජනාව බොහෝ පිරිසකගේ අවධානයට ලක් වූවකි. කෙටියෙන් සැඳැහීමේ හැකියාව හා භාවිතය අනුව, ‘දෝෂාභියෝගය’ යන වදන යෙදුණ ද, ආණ්ඩුක්‍රම ව්‍යවස්ථාවේ හා පාර්ලිමේන්තු ස්ථාවර නියෝගවලත් උක්ත යෝජනාව හඳුන්වා ඇත්තේ ‘විෂම පැවැත්ම හෝ අබලතාව පිළිබඳ යෝජනාව යනුවෙනි.විමර්ශනයක්, විනිශ්චයක් තබා කිසිදු චෝදනාවක්වත් එල්ල නොකොටම, ඇතැම් ශ්‍රේෂ්ඨාධිකරණ විනිශ්චයකාරවරයන් ධුරයෙන් ඉවත් කැරුණු අවස්ථාත්, ආණ්ඩුක්‍රම ව්‍යවස්ථා විධිවිධාන යටතේ ශ්‍රේෂ්ඨාධිකරණ විනිශ්චයකාරතුමකු ධුරයෙන් ඉවත් කිරීම සඳහා උපයෝගි කර ගන්නා ‘දෝෂාභියෝගයත්’, එහි - ලා අනුගමනය කැරෙන වර්තමාන ක්‍රියා පටිපාටිය ක්‍රියාත්මක වීමට පළමුව පැවැති ක්‍රියා පටිපාටියත්, යෝජනාවට පක්ෂව හා විපක්ෂව ද නැඟෙන තර්කත් පිළිබඳව දැනුම්වත්ව සිටීම සාධාරණ නිගමනයකට එළඹීමට මහෝපකාරී වේ. එබැවින් මේ ලිපිය ඒ සඳහා අදාළ විවිධ කරුණු කෙටියෙන් වුව අපක්ෂපාතී ලෙසින් ගොනු කිරීමට දැරෙන අවංක උත්සාහයක් විනා, විධායකය හෝ ව්‍යවස්ථාදායකය හෝ අධිකරණය හෝ විවේචනය කිරීමක් නොවන බව ප්‍රථමයෙන්ම අවධාරණය කිරීම අත්‍යවශ්‍යය.1978 ආණ්ඩුක්‍රම ව්‍යවස්ථාවේ 163 වන ව්‍යවස්ථාවේ මෙසේ දැක්වේ.163 ජාතික රාජ්‍ය සභාවේ 1973 අංක 44 දරන යුක්තිය පසිඳලීමේ පනත යට­‍‍ෙත් පිහිටුවන ලද ශ්‍රේෂ්ඨාධිකරණයෙහි සහ මහාධිකරණයෙහි, ආණ්ඩුක්‍රම ව්‍යවස්ථාව ක්‍රියාත්මක වීම ආරම්භ වන දිනට පෙර දිනයේ දී ධුර දැරූ සියලුම විනිශ්චයකාරවරයන් විසින් ඒ ධුර දැරීම, ආණ්ඩුක්‍රම ව්‍යවස්ථාව ක්‍රියාත්මක වීම ආරම්භ වූ විට නතර වන්නේය.”ශ්‍රේෂ්ඨාධිකරණ හා මහාධිකරණ විනිශ්චයකාරවරයන්ගේ තනතුරු එසේ අහෝසි වන බවක් දැක්වුණ ද, සෙසු විනශ්චයකාරවරයන් සම්බන්ධයෙන් අනුගමනය කැරුණු ප්‍රතිපත්තිය 169 වැනි ව්‍යවස්ථාවේ දැක්වෙනුයේ මෙලෙසිනි.“169 ආණ්ඩුක්‍රම ව්‍යවස්ථාව ක්‍රියාත්මක වීම ආරම්භ වන තෙක්.(අ)....පාර්ලිමේන්තුව විසින් ඇති කොට පිහිටුවන ලද අධිකරණයක් හෝ විනිශ්චය අධිකාරයක් ලෙස සැලකෙන අධිකරණයක හෝ විනිශ්චය අධිකාරයක ධුරයක් දැරුවා වූ; හෝ.....සෑම තැනැත්තෙක්ම, 163 වන ව්‍යවස්ථාවේ විධිවිධානවලට යටත්ව ඒ ඒ සේවාවන්ට හෝ ධුරවලට හෝ පත්වීම්වලට හෝ අදාළ කොන්දේසි හා නියමයන් යටතේ තව දුරටත් ධුරය හෝ පත්වීම දරන්නේය.”ශ්‍රේෂ්ඨාධිකරණ සහ මහාධිකරණ විනිශ්චයකාරවරයන් අලුතින් පත්වීම් ලැබිය යුතු වීම, අලුත් ආණ්ඩුක්‍රම ව්‍යවස්ථාවක් ආරම්භයේ අනුගමනය කැරෙන සාමාන්‍ය පිළිවෙතැයැයි ඇතැමකුට සිතෙන්නට බැරි නැත. එබැවින් මෙහි – ලා 1972 ආණ්ඩුක්‍රම ව්‍යවස්ථාවේ අදාළ විධිවිධාන දැක්වුණේ කෙසේදැයි විමසා බැලීම ඉතා ප්‍රයෝජනවත් මෙන්ම වැදගත් ද වේ.එහි 132 වන වගන්තියේ මෙසේ දැක්විණ.“132, ආණ්ඩුක්‍රම ව්‍යවස්ථාව ක්‍රියාත්මක වීම ආරම්භ වන තෙක්(අ).....කවර වූ හෝ අධිකරණයක හෝ අධිකරණ ආයතනයක විනිශ්චයකාර ධුරයක් දැරුවා වූ හෝ......(ඈ) යම් කිසි ලිඛිත නීතියක් යටතේ පත්වීමක් දැරුවා වූ හෝ සෑම තැනැත්තෙක්ම ජාතික රාජ්‍ය සභාව විසින් වෙනත් විධිවිධාන යොදන තෙක් ඒ ඒ සේවාවන්ට, ධුරවලට හෝ පත්වීම්වලට අදාළ කොන්දේසි හා නියමයන් යටතේ තව දුරටත් සේවයේ නියුක්ත වන්නේය, තව දුරටත් ධුරය හෝ පත්වීම දරන්නේය.”නව ආණ්ඩුක්‍රම ව්‍යවස්ථාවක් ක්‍රියාත්මක වීම ඇරැඹීම, එතෙක් දරමින් සිටි තනතුරු අහෝසි වීමට හේතුවක් නොවිය යුතු බව ඒ වගන්තියෙන් සක් සුදක් සේ පැහැදිලි වේ. එහෙත් 1978 ආණ්ඩුක්‍රම ව්‍යවස්ථාවේ අදාළ විධිවිධාන අනුව, එම ආණ්ඩුක්‍රම ව්‍යවස්ථාව ක්‍රියාත්මක වීම ඇරැඹීමත් සමඟ, චෝදනා විමර්ශනයක් තබා කිසිදු චෝදනාවක් පවා එල්ල නොකොටම, ඇතැම් ශ්‍රේෂ්ඨාධිකරණ විනිශ්චයකාරවරයන් තමන් දරමින් සිටි ශ්‍රේෂ්ඨාධිකරණ විනිශ්චයකාර ධුරවලින් ඉවත් කැරිණ.චිනය පාලනයඑපමණකුත් නොවේ. ශ්‍රේෂ්ඨාධිකරණ විනිශ්චයකරුවන්ට එරෙහි දෝෂාභියෝග යෝජනාවකට අදාළ ප්‍රතිපාදන 1972 ආණ්ඩුක්‍රම ව්‍යවස්ථාවේ සැලැසී ඇත්තේ කෙසේ දැයි විමසා බැලීම ද මෙහි – ලා අතිශයින් කාලෝචිත මෙන්ම වැදගත් ද වේ. එහි මෙසේ දැක්වේ.“127. (1) 124 වන වගන්තියේ දැක්වෙන විනිශ්චයකාරවරයන් සහ වෙනත් රාජ්‍ය නිලධාරීන් සේවයෙන් පහකිරීමේ බලතල සහ ඔවුන්ගේ චිනය පාලනය පිළිබඳ බලතල ක්‍රියාත්මක කිරීමට අධිකරණ සේවා විනය මණ්ඩලයක් වන්නේය.”එපමණකුත් නොවේ. හුදෙක් විෂමාචාර හේතුවෙන් වුණ ද,, ධුරයෙන් පහ කැරෙන ශ්‍රේෂ්ඨාධිකරණ විනිශ්චයකාරවරයන්ට සාධාරණය ඉටු කර දීම සඳහා 1972 ආණ්ඩුක්‍රම ව්‍යවස්ථාවේ පහත උපුටා දැක්වෙන ආකාරයෙන් විධිවිධාන ද සලසා තිබිණ.“129. (3) විනිශ්චයකාරවරයකු හෝ රාජ්‍ය නිලධාරියකු හෝ ඉවත් කිරීම සඳහා වූ යෝජනාවකට විෂය වූ විනිශ්චයකාරවරයාට හෝ රාජ්‍ය නිලධාරියාට හෝ විරුද්ධව නඟා ඇති චෝදනාවේ ඇතුළත් කරුණු පිළිබඳ වාර්තාවක් කතානායකවරයා අධිකරණ සේවා විනය මණ්ඩලයෙන් ලබා ගන්නා තුරු, විනිශ්චයකාරවරයකු හෝ රාජ්‍ය නිලධාරියකු හෝ ඉවත් කිරීම සදහා වූ යෝජනාවක්, ජාතික රාජ්‍ය සභාවේ න්‍යාය පත්‍රයට ඇතුළත් නොකළ යුත්තේය.4). මේ වගන්තියේ (3) වන උපවගන්තිය යටතේ අධිකරණ සේවා විනය මණ්ඩලය වෙත යොමු කරනු ලබන චෝදනාවක ඇතුළත් කරුණු පිළිබඳව අධිකරණ සේවා විනය මණ්ඩලයේ නිගමනය අවසාන නිගමනය වන්නේය. මේ නිගමනය ජාතික රාජ්‍ය සභාවේ විවාදයට භාජනය කළ නොහැක්කේය.ශ්‍රේෂ්ඨාධිකරණ විනිශ්චයකාරවරයන්ට එරෙහි විෂමාචාර චෝදනා පවා විභාග කොට අධිකරණ සේවා විනය මණ්ඩලය විසින් දෙන නිගමනය අවසාන නිගමනය බව අවධාරණය කොට තිබුණු 1972 ආණ්ඩුක්‍රම ව්‍යවස්ථාවේ අදාළ විධිවිධාන ඉවත් කෝට 1978 ආණ්ඩුක්‍රම ව්‍යවස්ථාවේ මඟින් ඒ ‘විනය මණ්ඩලයේ’ බලය ද පාර්ලිමේන්තුවට පවරා ඇත.එය අධිකරණයේ ස්වාධීනත්වයට හා ස්වාභාවික යුක්තිය ඉටුවීමට බලවත් බාධාවක් විය හැකි බව සත්‍යයකි. එහෙත් අවාසනාවකට, ආණ්ඩුක්‍රම ව්‍යවස්ථාව අර්ථනිරූපණය කිරීමේ දී එහි නිර්මාතෘවරුන්ගේ අභිලාෂය ද සැලැකිල්ලට ගෙන (ඒ අභිලාෂය ඉටුවීමට හානියක් නොවන ආකාරයෙන්) අර්ථනිරූපණය දිය යුතු බවක්, ‘දිවි නැඟුම පනත් කෙටුම්පත’ පිළිබඳ පෙත්සම් විභාග කළ ශිරාණි බණ්ඩාරනායක අග්‍ර විනිශ්චයකාරතුමිය ප්‍රමුඛ විනිශ්චය මණ්ඩලය (එම ශ්‍රේෂ්ඨාධිකරණ තීරණය දැක්වෙන,2012.11.06 හැන්සාඩ් වාර්තාවේ 1061 වන තීරුව) සිය ඒකමතික තීරණයේ සඳහන් කොට ඇත. එබැවින් ඉහත දැක්වුණු 107 (3) අනුව්‍යවස්ථාවෙන් හා ඒ අනුව පැනැවුණු අංක ’78 අ’ දරන පාර්ලිමේන්තු ස්ථාවර නියෝගයෙන් ද දැක්වෙන ක්‍රියා පටිපාටිය පරිදි හෙවත් ඒවායේ නිර්මාතෘවරුන්ගේ අභිලාෂය මුඳුන්පත් වන පරිද්දෙන් පාර්ලිමේන්තු විශේෂ කාරක සභාවක් විසින් උක්ත දෝෂාභියෝග විමර්ශනය කිරීම සාධාරණ බවට නැඟෙන තර්කය ද බැහැර කළ නොහැකියි.එවක අග්‍රවිනිශ්චයකාර නෙවිල් සමරකෝන් මැතිතුමා කළැයි කියන කතාව පිළිබඳව මූලික විමර්ශනයක් කිරීම සඳහා විශේෂ කාරක සභාවක් පත් කළ යුතු බවට වූ යෝජනාව එවක අග්‍රාමාත්‍ය රණසිංහ ප්‍රේමදාස මැතිතුමා විසින් පාර්ලිමේන්තුවට ඉදිරිපත් කැරුණේ 1984 අප්‍රේල් 03 වැනි දින ය. එහෙත් ඒ දක්වා නීති මඟින් හෝ ස්ථාවර නියෝග මඟින් හෝ අදාළ විධිවිධාන සලස්වා නොතිබිණ. එබැවින් එවැනි විධිවිධාන සැලැස්විය යුතු බවට ඉහත 107 (3) අනුව්‍යවස්ථාවෙන් සලසා ඇති ප්‍රතිපාදන අනුව, පාර්ලිමේන්තු විහේෂ කාරක සභාවක් පත් විය යුතු බව සහ ඒ කාරක සභාවේ කාර්ය පටිපාටිය කුමක් විය යුතු ද යන්නත් දැක්වෙන අංක ’78 අ’ හා ’78 ආ’ දරන නව ස්ථාවර නියෝග අනුමත කළ යුතු බවට අග්‍රාමාත්‍යතුමා නමින් වූ යෝජනාව පසුවදාම හෙවත් 1984 අප්‍රේල් 04 වැනි දා පාර්ලිමේන්තුවට ඉදිරිපත් කොට සම්මත කරවා ගැනිණ. ස්ථාවර නියෝග සංශෝධනයන් විය යුතු ආකාරය 134 වැනි ස්ථාවර නියෝගයේ දැක්වෙනුයේ මෙලෙසිනි.“ස්ථාවර නියෝග සංශෝධනය කරනු පිණිස වන යෝජනාවක් පිළිබඳ දැනුම් දීමක් කවර හෝ මන්ත්‍රීවරයකුට කළ හැකිය. යෝජනා කරනු ලබන සංශෝධනවල කෙටුම්පතක් එම දැනුම් දීම සමඟ ඉදිරිපත් කළ යුතුය. යෝනාව ඉදිරිපත් කර ස්ථිර කිරීමෙන් පසු ඒ පිළිබඳ ප්‍රශ්නයක් සභාභිමුඛ නොකර, එය ස්ථාවර නියෝග පිළිබඳ කාරක සභාවට යොමු කළ යුතුය. ස්ථාවර නියෝග පිළිබඳ කාරක සභාව එම යෝජනාව ගැන වාර්තා කරන තෙක් එවැනි යෝජනාවක් පිළිබඳ සෙසු වැඩ කටයුතු කිසිවක් නොකළ යුතුය.”උක්ත 134 වැනි ස්ථාවර නියීගය තුළින් සනාථ වනුයේ, අදාළ විශේෂ කාරක සභාවට විනිසුරුවන්ගේ විෂම පැවැත්ම හෝ අබලතාව විමර්ශනය කොට සිය නිගමනය පාර්ලිමේන්තුවට වාර්තා කිරීම සඳහා වූ බලතල පැවැරෙන ’78 අ’ දරන නව ස්ථාවර නියෝගය සම්මත වීම සඳහා අනිවාර්යයෙන් සපුරාලිය යුතු සියලු අවශ්‍යතාවන් පැය කිහිපයක් ඇතුළත විදුලි ‍ෙව්ගයෙන් සිදුව හමාර වී ඇති බව නොවේ ද?විශේෂ කාරක සභාවක්විමර්ශනයට ලක් වුණු අදාළ කතාව නෙවිල් සමරකෝන් අග්‍ර විනිශ්චයකාරතුමා විසින් කරනු ලැබ ඇත්තේ 1984 මාර්තු 14වැනි දා වුවත්, “එමඟින් එතුමා විසින් විෂමාචාරයක් කර තිබේ ද? යන්න විමර්ශනය කිරීම සඳහා විශේෂ කාරක සභාවක් පත් කිරීමත්, එහි ක්‍රියා පටිපාටිය සිදු විය යුත්තේ කෙසේ ද යන්නත් ව්‍යවස්ථාපිත කැරෙන යෝජනාව පාර්ලිමේන්තුවෙන් සම්මත වී ඇත්තේ 1984 අප්‍රේල් 04 වැනි දාය. ඒ අනුව, ඉකුත් වූ කාලයකට වලංගු වන නව ව්‍යවස්ථා සම්පාදනයක් මඟින් විශේෂ කාරක සභාවක් පත් කිරීම හා එමඟින් විමර්ශන කටයුතු පවත්වාගෙන යෑමත් පිළිබඳව විරුද්ධත්වය දක්වමින් එවක විපක්ෂය නියෝජනය කළ සරත් මුත්තෙට්ටුවේගම අනුර බණ්ඩාරනායක හා දිනේෂ් ගුණවර්ධන යන විශේෂ කාරක සභා සාමාජිකයෝ වෙනම වාර්තාවක් ඉදිරිපත් කළහ. එසේම ඔවුන් අවසානය තෙක්ම විශේෂ කාරක සභාව තුළ රැඳී සිටිමින්ම චූදිත අග්‍ර විනිශ්චයකාරතුමාගේ සහ අධිකරණයේත් පමණක් නොව පාර්ලිමේන්තුවේත් ගෞරවය හා ස්වාධීනත්වය ද ආරක්ෂා කර දීමට උර දී ඇත්තේ, පාර්ලිමේන්තු ක්‍රියාවලියට තමන්ගෙන් ඉටු විය යුතු දායකත්වය ද නොපිරිහෙළා ඉටු කරමිනි. 1978 ආණ්ඩුක්‍රම ව්‍යවස්ථාවේ 4 (ඇ) අනුව්‍යවස්ථාවේ මෙසේ දැක්වේ.“(ඇ) නීතිය අනුව පාර්ලිමේන්තුව විසින්ම ක්‍රියාත්මක කළ හැකි පාර්ලිමේන්තුවේ සහ එහි මන්ත්‍රීවරයන්ගේ වරප්‍රසාද, පරිහාර හා බලතල සම්බන්ධයෙන් විනා ජනතාව ගේ අධිතරණ බලය, ආණ්ඩුක්‍රම ව්‍යවස්ථාවෙන් ඇති කොට පිහිටුවන ලද හෝ ආණ්ඩුක්‍රම ව්‍යවස්ථාවෙන් පිළිගන්නා ලද නැතහොත් වෙනත් යම් නීතියකින් ඇති කොට පිහිටුවන ලද අධිකරණ, විනිශ්චය අධිකාර සහ ආයතන මඟින් පාර්ලිමේන්තුව විසින් ක්‍රියාත්මක කළ යුත්තේය.”“ශ්‍රේෂ්ඨාධිකරණ විනිශ්චයකාරවරයන්ගේ විෂම පැවැත්ම හෝ අබලතාව හෝ’ පාර්ලිමේන්තු මන්ත්‍රීන්ගේ ‘වරප්‍රසාද හෝ පරිහාරවලට’ අයත් නොවන බව නම් බැලූ බැල්මට පෙනේ. එහෙත් ‘බලතල’ යන්න ද එහි ඇතුළත් නිසා, ආණ්ඩුක්‍රම ව්‍යවස්ථාවෙන් එවැනි බලතලයක් ලැබී ඇත්නම් ඒ අනුව පාර්ලිමේන්තු මන්ත්‍රීන් විසින් එවැනි විනිශ්චයක් හෝ විමර්ශනයක් හෝ කිරීම ව්‍යවස්ථානුකූල බවට ද තර්ක කළ හැකිය.ඉහත දැක්වුණු බලතල ලැබී ඇත්තේ 1978 ආණ්ඩුක්‍රම ව්‍යවස්ථාවේ 107 වැනි ව්‍යවස්ථාවෙනි. එහි මෙසේ දැක්වේ.“(2) ඉහත කී සෑම විනිශ්චයකාරවරයෙක්ම යථා පැවැත්මෙන් සිටිනා තාක් ධුරය දරන්නේය. ඒ යම්කිසි විනිශ්චයකාරවරයකු ඉවත් කිරීම සඳහා ඔප්පු වී ඇති විෂම පැවැත්ම හෝ අබලතාව හෝ පදනම් කොට ගෙන (නොපැමිණි මන්ත්‍රීවරයන් ද ඇතුළු ව) පාර්ලිමේන්තුවේ මුළු මන්ත්‍රීවරයන් සංඛ්‍යාවෙන් බහුතර සංඛ්‍යාවක් විසින් සම්මත කරන ලද පාර්ලිමේන්තුවේ යෝජනාවක් ජනාධිපතිවරයා වෙත ඉදිරිපත් කරනු ලැබීමෙන් පසු ව ජනාධිපතිවරයා විසින් කරන ලද නියමයකින් හැර ඒ විනිශ්චයකාරවරයකු ඉවත් කළ නොහැක්කේය.පාර්ලිමේන්තු ස්ථාවර නියෝග අංක 78 අ පැනැවී ඇත්තේ ආණ්ඩුක්‍රම ව්‍යවස්ථාව අනුවය. එබැවින් ඒ අනුව අනුගමනය කැරෙන ක්‍රියා පටිපාටිය ව්‍යවස්ථානුකූලය. එහෙත් ව්‍යවස්ථාවෙන් දක්වා ඇත්තේ උක්ත විෂම පැවැත්ම හෝ අබලතාව විමර්ශනය කිරීම සහ ‘ඔප්පු කිරීම’ සම්බන්ධයෙන් ස්ථාවර නියෝග පැනැවිය හැකි බවකි. අධිකරණයේ දී නම්, වරදක් කළ බව ඔප්පු කළ යුත්තේ පැමිණිල්ල විසිනි. එහෙත් අදාළ 78(අ) ස්ථාවර නියෝගයේ දැක්වෙනුයේ මෙලෙසිනි.“(5) මෙම නියෝගයේ (2) වන ඡේදය යටතේ පත් කරනු ලැබූ විශේෂ කාරක සභාවක විමර්ශනයට විෂය වූ විෂම පැවත්ම හෝ අබලතාව හෝ පිළිබඳ චෝදනාවලට ලක් වූ විනිශ්චයකාරවරයාට, එකී විශේෂ කාරක සභාව ඉදිරියේ පෞද්ගලිකවම හෝ නියෝජිතයකු මඟින් හෝ පෙනී සිටීමට ද, කරුණු කියා සිටීමට ද, තමන්ට විරුද්ධ ව නඟා ඇති චෝදනා විසාධනය කිරීම සඳහා වාචික හෝ ලිඛිත සාක්ෂි ඉදිරිපත් කිරීමට ද අයිතිය ඇත්තේය.ව්‍යවස්ථාවට අනුකූලදඒ අනුව නම් චෝදනා ඔප්පු වනු ඇත්තේ, පැමිණිලි පාර්ශ්වය විසින් චෝදනා සාක්ෂි මඟින් ඔප්පු කිරීම මත නොව විත්තිය විසින් (පැමිණිල්ලේ සාක්ෂි නොව) චෝදනා විසාධනය කිරීමට හෙවත් චෝදනා වැරැදි බව ඔප්පු කිරීමට අසමත් වීම මතය. එය අදාළ ආණ්ඩුක්‍රම ව්‍යවස්ථා විධිවිධානයට පටහැනියැයි තර්ක කළ හැකිය. එහෙත් උක්ත ආණ්ඩුක්‍රම ව්‍යවස්ථා විධිවිධානයෙහි “...ඔප්පු කිරීම සම්බන්ධව වූ ද,.....සියලු කාරණා සඳහා පාර්ලිමේන්තුව විසින් නීති මඟින් හෝ ස්ථාවර නියෝග මඟින් හෝ විධිවිධාන සැලැස්විය යුත්තේය.” අදාළ “78 අ” ස්ථාවර නියෝගයේ විධිවිධාන ආණ්ඩුක්‍රම ව්‍යවස්ථාවට අනුකූල ද?” යන්නත් විමසුමට භාජන වී තිබේ. ආණ්ඩුක්‍රම ව්‍යවස්ථා විධිවිධාන පිළිබඳ අර්ථනිරූපණය කිරීමේ අයිතිය ශ්‍රේෂ්ඨාධිකරණයට ඇතත්”හුදෙක් පාර්ලිමේන්තුව තුළ කටයුතු සිදු විය යුතු ආකාරය දැක්වෙන ස්ථාවර නියෝග පිළිබඳව අර්ථනිරූපණයක් දීමට ශ්‍රේෂ්ඨාධිකරණයට අයිතියක් නැත”යන මතයේ එල්බ සිටින්නෝ මතු දැක්වෙන ස්ථාවර නියෝගය අවධාරණය කරති.“142. මෙම ස්ථාවර නියෝගවලින් නිශ්චය වශයෙන් විධිවිධාන යොදා නොමැති සියලුම කරුණු ද, මෙම ස්ථාවර නියෝග ක්‍රියාත්මක කිරීම පිළිබඳ වැඩි විස්තර සම්බන්ධයෙන් සියලුම ප්‍රශ්න ද මෙහෙයැවීම සිදු විය යුත්තේ කථානායකතුමා විසින් ඒ සඳහා වරින් වර කරනු ලබන නියෝග ප්‍රකාරය.”එපමණක් නොවේ. කීර්තිමත් අධිනීතිඥයකු වූ ලලිත් ඇතුලත්මුදලි මැතිතුමාගේ සභාපතිත්වයෙන් පත් කැරුණු, නෙවිල් සමරකෝන් අග්‍රවිනිශ්චයකාරතුමාට එරෙහි දෝෂාභියෝගය විමර්ශනය කිරීම සඳහා වූ විශේෂ කාරක සභාව, සිය වාර්තාවේ මෙසේ ද දක්වා ඇත.“.....නියමිත කරුණුවලට අනුව, පාර්ලිමේන්තුව විසින් කාරක සභාවට කර ඇති විධානය ක්‍රියාත්මක කිරීමට, කවර විරෝධතා තිබුණ ද, තමන් බැඳී සිටින බව කාරක සභාවේ අදහස වේ. රටවල් විශාල සංඛ්‍යාවක, නැතහොත් සෑම රටකම පාහේ, උසස් අධිකරණය කෙරෙහි විනයානුකූ®ල බලතල පාවිච්චි කිරීම පාර්ලිමේන්තු සතු අයිතිවාසිකමක් වී තිබීම යථෝක්ත කාර්ය ඉටු කිරීමෙහි – ලා ඔබ කාරක සභාවට අනුබලය ගෙන දුන් සාධකයක් විය. තව ද, ආණ්ඩුක්‍රම ව්‍යවස්ථාවේ 107 (3) වගන්තිය යටතේ සිය කාර්යයන් සපුරා-ලීමේ දී පාර්ලිමේන්තුව ස්ථාවර නියෝග ’78 අ’ යටතේ සිය බලතල පාවිච්චි කරයි.”අගවිනිසුරුතුමියට එරෙහි දෝෂාභියෝගයේ 5 වැනි චෝදනාවේ මෙසේ දැක්වේ.දැනට කොළඹ මහේස්ත්‍රාත් අධිකරණය ඉදිරියේ පවතින වර්ෂ 1994 අංක 19 දරන අල්ලස් හෝ දූෂණ පිළිබඳ චෝදනා විමර්ශනය කිරීමේ කොමිෂන් සභා පනත යටතේ අල්ලස් සහ/ හෝ දූෂණ ක්‍රියාවලට අදාළ වරදවල් සම්බන්ධයෙන් නීති කෘත්‍යන්වලට එකී (ආචාර්ය) උපතිස්ස අතපත්තු බණ්ඩාරනායක වාසල මුදියන්සේ රාළහාමිලාගේ ශිරානි අංශුමාලා බණ්ඩාරනායක මහත්මියගේ නීත්‍යානුකූල ස්වාමිපුරුෂයා වන ප්‍රදීප් ගාමිණී සුරාජ් කාරියවසම් මහතා සැකකරුවකු වන හෙයින් ද:.......අග්‍රවිනිශ්චයකාර ධුරයේ ඇය අඛණ්ඩව ක්‍රියා කිරීම හේතුවෙන් යුක්තිය පසිඳලීමේ ක්‍රියාදාමය ඉෂ්ට කිරීම සඳහා බාධාවක් වීම සහ යුක්තිය පසිඳලීම පිළිබඳ මූලික සිද්ධාන්ත එමඟින් උල්ලංඝනය වන බැවින් සහ යුක්තිය ඉටු වීම පමණක් නොව යුක්තිය ඉටු වන බවට දෘශ්‍යමාන විය යුතු හෙයින් ද:........මුළු මහත් ශ්‍රේෂ්ඨාධිකරණය සහ විශේෂයෙන්ම අග්‍ර විනිශ්චයකාර ධුරය අපකීර්තියට පත් කර ඇත්තේය.”ඒ අතර අගවිනිසුරුතුමිය විශේෂ කාරක සභා විමර්ශනය අවසානය තෙක් නොසිට ඉවත්වීම පිළිබඳව ද විවිධ අදහස් පළ වේ. මෙහි දී,, එතුමියට එරෙහි චෝදනා විමර්ශනය සඳහා පත් කැරුණු විශේෂ කාරක සභා වාර්තාවේ 36 වැනි පිටුවේ සඳහන්,, පහත දැක්වෙන නිර්දේශය කෙරෙහි විශේෂ අවධානයක් යොමු විය යුතුයැයි හැඟේ.“......ඒ අනුව ඉහත කී 1, 4 සහ 5 යන විෂමාචාර චෝදනා ඔප්පු වී ඇති බවටත්, ඒවායේ බරපතළ භාවය සැලකිල්ලට ගැනීමේ දී එකී විෂමාචාර චෝදනා අගවිනිසුරු ශිරාණි බණ්ඩාරනායක මහත්මිය අග්‍රවිනිශ්චයකාර ධුරයෙන් ඉවත් කිරීමට තරම් ප්‍රමාණවත් හා බරපතළ විෂමාචාර චෝදනා බවටත් පාර්ලිමේන්තු විශේෂ කාරක සභාව තීරණය කරයි.”සාමාන්‍ය අධිකරණ විනිශ්චයක දී චූදිතයාට එරෙහි චෝදනා පැමිණිල්ල විසින් සනාථ කළ යුතු වුවත්, අංක ’78 අ’ දරන ස්ථාවර නියෝගයේ ප්‍රතිපාදන අනුව නම්, චූදිතයා විසින් පැමිණිල්ලේ චෝදනා අසත්‍ය බව ඔප්පු කිරීමට සිදුව ඇති බැවින් චූදිතයා නොමැති ව ඉතිරි චෝදනා විමර්ශනය කිරීම නිරර්ථකය. ඒ අතර, අවධානයට ලක්විය යුතු කරුණු කිහිපයකි. එවක අග්‍ර විනිශ්චයකාර නෙවිල් සමරකෝන් මැතිතුමාට එරෙහි චෝදනා විමර්ශනය කැරුණේ ද 1978 ආණ්ඩුක්‍රම ව්‍යවස්ථා විධිවිධාන අනුවම, (කලින් නොපැවැති, හුදෙක් එතුමාට එරෙහිව කටයුතු කිරීම සඳහාම මුල් වතාවට කඩිමුඩියේ ව්‍යවස්ථාපිත කැරුණු) අංක ’78 අ’ දරන (එවක) අලුත් ස්ථාවර නියෝගයේ දැක්වෙන විධිවිධාන යටතේය.අනෙක, එතුමාට දෝෂාභියෝගයක් එල්ල කැරුණේ හුදෙක් අධිකරණයක් ඉදිරියේ වරදකරු විය හැකි තරමේ කිසිදු දූෂණයක් හෝ වංචාවක් හෝ සම්බන්දයෙන් නොව එතුමා විසින් කැරුණු ප්‍රසිද්ධ කතාවක් සම්බන්ධයෙනි. ඒ චෝදනා විමර්ශනය සඳහා පත් කැරුණු ඇතුලත් මුදලි ඇමතිතුමාගේ සභාපතිත්වයෙන් යුත් විශේෂ කාරක සභා නිර්දේශයේ ද ඒ බව මෙසේ දැක්වේ.“මෙම සිද්ධියට අදාළ සියලු අවස්ථා සලකා බලන කල්හි මෙම කාරක සභාවට එම කතාව හෙළා නොදැක සිටිය නොහැකි අතරම, විෂම පැවැත්මකට ගරු අග්‍රවිනිශ්චයකාරවරයා වරදකරු වෙතැයි යන නිගමනයට අපට එළඹිය නොහැක.ආදර්ශවත් වීමඒ අවස්ථාවේ දී ශ්‍රී ලංකා නීතිඥ සංගමය ද කටයුතු කර ඇත්තේ ආදර්ශවත් අයුරිනි.. එදා ශ්‍රී ලංකා නීතිඥ සංගමය සිය කරුණු දැක්වීමට විශේෂ කාරක සභාවෙන් අවස්ථාව ඉල්ලා ඇත. එම ඉල්ලීම විශේෂ කාරක සභාව විසින් චූදිත අග්‍ර විනිශ්චයකාරතුමාගේ අවධානයට යොමු කළ විට එතුමා ඊට සිය කැමැත්ත හෝ අකමැත්ත හෝ දීමෙන් වැළැකුණෙන් සංගමයේ බලාපොරොත්තුව ඉටු නොවිණ. ඒ මිස එදා ශ්‍රී ලංකා නීතිඥ සංගමය වර්තමාන සංගමයේ ඇතැම් බලධාරීන් මෙන් කරළියේ රැඟුම් පෑවේ නැත.වර්තමාන අග්‍ර විනිශ්චයකාරතුමියට එරෙහි දෝෂාභියෝග යෝජනාවට සහ එය විමර්ශනය කැරෙන ව්‍යවස්ථානුකූල ක්‍රියා පටිපාටියට ශ්‍රී ලංකා නීතිඥ සංගමයේ මුළු මහත් සාමාජිකත්වයම ඒකමතිකව විරුද්ධත්වය පළ කළ බවක් එහි සභාපතිතුමා ප්‍රසිද්ධියේ ප්‍රකාශ කළේය. එහෙත් සංගමයේ සභාපතිතුමා ප්‍රමුඛ ඇතැම් බලධාරීන්ගේ ආකල්පයට සිය විරුද්ධත්වය ලිඛිතවම පළ කරමින් එම සංගමයේ උප සභාපතිතුමිය ප්‍රමුඛ සාමාජිකයන් තුන්සිය ගණනක් සංගමයට සන්දේශයක් භාර දී ඇත. එදින රැස්වීමේ දී ද විශාල පිරිසකගේ විරුද්ධත්වය මොනවට ප්‍රදර්ශනය විය.ඉමහත් කනගාටුවට කරුණක් වනුයේ, විනිසුරුවන්ට එරෙහි විෂමාචාර චෝදනා විමර්ශනය කොට තීරණ දීමේ බලය පාර්ලිමේන්තු මන්ත්‍රීන් සතුව පැවැතීම අසාධාරණ බවට දැන් මර හඬ නඟන කිසිවකුත් එදා 1978 ආණ්ඩුක්‍රම ව්‍යවස්ථාව පැනැවීම තුළින් ඒ ‘අසාධාරණය’ මුල් වරට ස්ථාපිත කළ අවස්ථාවේ දී ඊට විරෝධය පළ කරනු වෙනුවට නිහඬ අනුමැතිය පළ කොට තිබීමය.කිසියම් ක්‍රියාදාමයක් අසාධාරණ නම්, යෝග්‍ය මෙන්ම යුක්තිසහගත ද වනුයේ,, එය කවර හෝ පුද්ගලයකුට අදාළ කරවීමට පළමුව විරෝධය පළ කොට, සියල්ලන්ටම පොදුවේ සාධාරණය ඉටු වන පරිදි වහා අදාළ සංශෝධනයන් කරවා ගැනීමයි. 1978 ආණ්ඩුක්‍රම ව්‍යවස්ථාව ක්‍රියාත්මක කිරීමත් සමඟ ශ්‍රේෂ්ඨාධිකරණ විනිශ්චයකාරවරයන් කිහිප දෙනකුට කිසිදු චෝදනාවක් පවා එල්ල නොකොටම එක්වර තනතුරු අහිමි කරද්දීත්, ‘ස්වභාවික යුක්තිය, සාධාරණත්වය” වෙනුවෙන් දැන් පෙනී සිටින උත්තමයෝ ‘මර නින්දේ’ පසු වූහ.ඊට අමතරව, “එවැනි දෝෂාභියෝග චෝදනා විභාග කැරෙන ක්‍රමවේදය ගැන දැන් සිය බලවත් විරෝධය පළ කරන්නන් අතර වන ඇතම්හු එදා ඒ අලුත් ක්‍රියා පටිපාටිය බිහි කිරීමට දායක වූවෝ මෙන්ම කිසිදු වංචාවක් හෝ දූෂණයක් හෝ පිළිබඳව චෝදනා එල්ලනොවූ එවක අග්‍ර විනිශ්චකාර නෙවිල් සමරකෝන් මැතිතුමා (සිය ධූරයේ ගරුත්වයට ගැළපෙන කතාවක් නොවුව ද) ප්‍රසිද්ධියේ දේශපාලනමය කතාවක් කිරීමේ හුදෙකලා සිද්ධිය පමණක්ම නිසා අගවිනිසුරු ධුරයෙන් ඉවත් කළ යුතු බවට වූ යෝජනාවට පක්ෂව අත්සන් කළ මන්ත්‍රීවරු ද වෙති. ඒ අතර වූ එක් මන්ත්‍රීතුමෙක් විවාදයට තුඩු දී ඇති විශේෂ කාරක සභාවේ විපක්ෂයේ සාමාජිකයන්ගෙන් කෙනකු වීම ද දෛවෝපගත සිද්ධියකි.හුදෙක් නෙවිල් සමරකෝන් අගවිනිසුරුතුමා විසින් කරන ලද ප්‍රසිද්ධ කතාවක් සම්බන්ධයෙන්, එවක පැවැති ජේ. ආර්.ජයවර්ධන ජනාධිපතිතුමාගේ ආණ්ඩුව 1978 ආණ්ඩුක්‍රම ව්‍යවස්ථාව යටතේ ප්‍රථම වතාවට දෝෂාභියෝගයක් ගෙනා අවස්ථාවේ දී වත්, ‘අධිකරණයේ ස්වාධීනත්වය ආරක්ෂා කිරීම සඳහා’ සහ ‘ස්වාභාවික යුක්තිය ඉටු කරවා ගැනීම සඳහා ‘ වර්තමානයේ මෙන් කැපී පෙනෙන බලවත් උනන්දුවක් දක්වන පුද්ගලයන් හෝ ඔවුන් නියෝජනය කරන ආයතන හෝ පූජ්‍ය පක්ෂය හෝ කලබගෑනියක් නොකිරීම විමතියට කරුණකි.අගවිනිසුරුතුමියට එරෙහි දෝෂාභියෝගයක් ගෙන ආ යුතු බවට මුලින්ම ඉඟි කළේ ද, අද එතුමිය වෙනුවෙන් හඬ නඟන එක්සත් ජාතික පක්ෂය සහ ජනතා විමුක්ති පෙරමුණයි. ‘රාවය’ පත්‍රයේ පළ වූ තිස්ස අත්තනායක මන්ත්‍රීතුමාගේ ප්‍රකාශයක් ද ඊට දෙස් දෙයි. පාර්ලිමේන්තුව කල් තැබීමේ යෝජනාව යටතේ විශේෂ අවස්ථාවක් ඉල්ලා සිටිමින් “ද ෆිනෑන්ස් සමාගමේ කොටස් ජාතික ඉතිරි කිරීමේ බැංකුව වැඩි මිලට ගැනීම” යන මාතෘකාව යටතේ එතුමියගේ කීර්තියට මුලින්ම පහර එල්ල කළේ ද ඒ පක්ෂ දෙකමයි.සභාව කල් තැබීමේ යෝජනාව යටතේ උක්ත “දෝෂාරෝපිත යෝජනාව‘ ඉදිරිපත් කර ඇත්තේ ආචාර්ය හර්ෂ ද සිල්වා මන්ත්‍රීතුමාය. එහි–ලා ජනතා විමුක්ති පෙරමුණ කෙතරම් පරුෂ ලෙසින් කරුණ ඉදිරිපත් කළේ ද යත් අගවිනිසුරුතුමියට අපහාස වන අන්දමින් අනුර කුමාර දිසානායක මන්ත්‍රීතුමාගෙන් කරුණු ඇතැම් ප්‍රකාශ, පාර්ලිමේන්තු ස්ථාවර නියෝග අනුව ‘හැන්සාඩ් වාර්තාවෙන්’ ඉවත් කිරීමට පවා මුලසුනට සිදු විය.එසේම මෙය, වර්තමාන විමර්ශන ක්‍රියා පටිපාටිය යටතේ එල්ල වුණු මුල්ම දෝෂාභියෝගය නොව 5 වැනි දෝෂාභියෝගය බව ද අමතක නොකළ යුතුය. එහෙත් පවත්නා දෝෂාභියෝගය පිළිබඳ කටයුතු ඒ ක්‍රියාපටිපාටිය තුළ වුණ සිදු විය යුත්තේ අපක්ෂපාතීව සහ සාධාරණවය. එබැවින් හුදෙක් කිසියම් විශේෂිත චූදිතයකු වරදකරුවකු කරවීමට පහසු වන ආකාරයෙන් අලුතින් විශේෂ නීති පැනැවීම මෙන්ම කිසියම් විශේෂිත චූදිතයකු නිදොස් කරවීමට පහසු වන ආකාරයෙන් පවත්නා නීතිවලින් චූදිතයා මුදා හැරීම ද සාධාරණත්වයට නිගා දෙන ක්‍රියාවලි වේ. 1972 ආණ්ඩුක්‍රම ව්‍යවස්ථාව ක්‍රියාත්මක සමයේ මෙන් ‘විනිසුරුවන්ගේ විෂමාචාරයන් පිළිබඳව විනිශ්චය , ශ්‍රේෂ්ඨාධිකරණයේ වුව එවකටත් සේවයේ යෙදී සිටින්නන්ට භාර දුන්න ද 100%ක සාධාරණයක් ඉටු වෙතැයි බලාපොරොත්තු විය නොහැක්කේ, වර්තමාන දෝෂාභියෝග ක්‍රියාවලියෙහි- ලා ඇතැම් විනිසුරුවන්ගෙන් පළ වුණු ප්‍රතිචාර නිසාය.වාසි වේවා හොඳ හිත වේවා ලැබීමේ චේතනාවෙන් හෝ කිසියම් සබඳතා නිසා හෝ බලපෑම් නිසා හෝ කිසියම් චූදිතයකු විෂයයෙහිලා අපක්ෂපාතිත්වයට පිටු පා අයුක්තිසහගත ලෙස කටයුතු කිරීම ද වරදකි. එබැවින් හුදෙක් විනිශ්චයකාරවරයන් සම්බන්ධයෙන් අනාගතයේ එල්ල වන චෝදනා විභාග කර බැලීම සඳහා නම් විනය මණ්ඩලයක් ස්ථාපිත විය යුතුමය. එහෙත් එය විශ්‍රාමලත් ශේෂ්ඨාධිකරණ විනිශ්චයකරුවන් 5 දෙනෙකුගෙන් සමන්විත විය යුතුයැයි ද යෝජනා කරනු කැමැත්තෙමි. එමඟින් වුව යුක්තිය 100%ක්ම ඉටු වෙතැයි සැක හැර කිව නොහැකි නමුත් , යුක්තිය සහ සාධාරණත්වය රැජැයීමට දැනට වඩා පුළුල් අවකාශයක් නම් ඉන් සැලැසෙනු සිකුරුයි.විදේශීය විනිශ්චයකරුවන් කෙරෙහි විශ්වාසය තැබීම නම් මුළාවකි. වර්තමාන ක්‍රමවේදය යටතේම,, මේ දෝෂාභියෝගයට කලින් දෝෂාභියෝග 4ක් ඉදිරිපත්ව ඇතත් – අවම වශයෙන්, දූෂණ හෝ අක්‍රමිකතා නොව හුදෙක් දේශපාලනමය කතාවක් කළ නිසාම එවක අගවිනිසුරු නෙවිල් සමරකෝන් මැතිතුමාට එරෙහිව,,අතීතයට බලපාන සේ නීති පනවා, මුල්ම දෝෂාභියෝගය ඉදිරිපත් වුණු අවස්ථාවේදී පවා නිහඬව සිට – මේ 5 වැනි දෝෂභියෝගයට එරෙහිව පමණක් ජාත්‍යන්තරය නැඟී සිටිනුයේ මන්ද?එසේම, එදා මහාමාන්‍ය ඩී.එස්. සේනානායක මැතිතුමාගේ මෙහෙයැවීමෙන් ඉදිරිපත් වුණු ‘ඉන්දු - පාකිස්තාන පුරවැසියන් ලියාපදිංචි කිරීමේ පනත’ මඟින් ‘ඉන්දු – පාකිස්තාන සම්භවයක් ඇති ශ්‍රී ලාංකිකයන් විශාල පිරිසකගේ ඡන්ද බලය අහෝසි කිරීමට එරෙහිව අභියාචනයක් ඉදිරිපත් වුණු අවස්ථාවේ දී, අද ශ්‍රී ලාංකික දමිළ ජනතාවගේ අයිතිවාසිකම් පමණක් නොව වරප්‍රසාදයන් සඳහා පවා ඉමහත් උනන්දුවක් දක්වන එංගලන්තය සිය රාජාධිකරණය ලවා ඒ පනත ‘සාධාරණයැ’යි තීන්දු කළ සැටි අද බොහෝ දෙනෙකුට අමතකය. මාතෘ භූමියට සැබෑ ආදාරයක් දක්වන ජනතාවගේ පරමාර්ථය මෙන්ම ප්‍රාර්ථනය ද වන්නේ දේශපාලනඥයන් හෝ විනිසුරුවන් නොව රට රැක ගැනීමය. එබැවින් ඊට දායකවීම ශ්‍රී ලාංකික හැමගේ අවංක හා ඒකායන අධිෂ්ඨානය නොවන්නේ නම්, අපේ රට මෙන්ම ජනතාවත් අගාධයට ඇද වැටෙන දිනය වැඩි ඈතක නොවේ.     .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301121</link>
    <topic>දෝෂාභියෝගය සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අගවිනිසුරුවරිය ධූරයෙන් ඉවත් කිරීම සඳහා වූ දෝෂාභියෝග විමර්ශන වාර්තාව පාර්ලිමේන්තුවේදී ඊයේ (11) වැඩි ඡන්ද 106ක් සහිතව තුනෙන් දෙකක බහුතරයකින් සම්මත විය.ඒ අනුව දෝෂාභියෝගයට පක්ෂව ඡන්ද 155 ක්ද, විපක්ෂව ඡන්ද 49 ක්ද හිමි විය.ශ්‍රී ලංකා නිදහස් පක්ෂය, ජාතික නිදහස් පෙරමුණ, ජාතික හෙළ උරුමය, මුස්ලිම් කොංග්‍රසය දෝෂාභියෝගයට පක්ෂව ඡන්දය ප්‍රකාශ කළ අතර, එක්සත් ජාතික පක්ෂය හා දෙමළ ජාතික සංධානය විපක්ෂව ඡන්දය ප්‍රකාශ කළහ.ප්‍රජාතන්ත්‍රවාදී ජනතා සන්ධානය විවාදය සඳහා සහභාගී නොවූහ. ආණ්ඩු පක්ෂයේ ඇමැතිවරුන්වන ඩිව් ගුණසේකර, තිස්ස විතාරණ, චන්ද්‍රසිරි ගජධීර, මන්ත්‍රී රජිව විජේසිංහ මහත්වරු ඡන්දය ප්‍රකාශ කිරීමට පැමිණ සිටියේ නැත.දෝෂාභියෝග යෝජනාව මන්ත්‍රීවරුන් 117 දෙනකුගේ අත්සනින් යුතුව කතානායකවරයාට පසුගිය නොවැම්බර් 1 වැනිදාඉදිරිපත් කළ අතර, නොවැම්බර් 6 වැනි දින පාර්ලිමේන්තු න්‍යාය පත්‍රයට ඇතුළත් කෙරිණි. ආණ්ඩු පක්ෂ මන්ත්‍රීවරුන් 7ක් හා විපක්ෂයේ මන්ත්‍රීවරු 4 දෙනකුගේ සංයුතියකින් යුතු විශේෂ තේරීම් කාරක සභාවක් කතානායක චමල් රාජපක්ෂ මහතා විසින් පත් කරන ලදි. ඒ අනුව දෝෂාභියෝග යෝජනාව විමර්ශනය කිරීම සඳහා විශේෂ තේරීම් කාරක සභාවක් පරිසර ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් පත් කෙරිණි.විමර්ශන වාර්තාව දෙසැම්බර් 8 වැනි දින පාර්ලිමේන්තුවට ඉදිරිපත් කළේය. ඉන් අනතුරුව මසකින් පසුව ජනවාරි 10 හා 11 දෙදින තුළ දෝෂාභියෝග විමර්ශන වාර්තාව පිළිබඳව විවාදය පැවැත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301122</link>
    <topic>තෙත් බිම් උද්‍යානයඅද ජනතා අයිතියට</topic>
    <author>චන්ද්‍රිකා පෙරේරා</author>
    <content>නුගේගොඩ නාවල පාරට මුහුණලා ඉදිකෙරුණු තෙත් බිම් උද්‍යානය අද (12) සවස 5.00ට ජනාධිපති මහින්ද රාජපක්ෂ මහතා අතින් ජනතා අයිතියට පත් කැරේ. නාගරික සංවර්ධන අධිකාරියට අයත් අක්කර පහක පමණ ප්‍රදේශයක ඉදිකර ඇති මේ උද්‍යානයේ මහජන විවේකය ගතකිරීමට අවශ්‍ය ස්ථාන, ගමන් හා ව්‍යායාම් තීරු, ළමා උද්‍යාන සහ පොකුණු මෙන්ම හරිත මල් සහිත තුරු හිසින් ආවරණය වූ මංතීරු ද ස්ථාපිතය.නාගරික සංවර්ධන අධිකාරියේ භූ දර්ශන නිර්මාණ ඒකකය මේ ඉදිකිරීම් වෙනුවෙන් රුපියල් මිලියන 81.6ක මුදලක් වැයකර ඇත. රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා මහතාගේ අධීක්ෂණය යටතේ යුද, නාවික හා සිවිල් ආරක්ෂක බළකා සෙබළුන්ගේ ශ්‍රම දායකත්වයෙන් තෙත් බිම් උද්‍යානය නිර්මාණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301123</link>
    <topic>ජලාශ රැසක් වාන් දමයි</topic>
    <author>උදුලා පීරිස්</author>
    <content>මෙරට ජලාශවල සමස්ත ධාරිතාව 86% දක්වා ඉහළගොස් ඇතැයි වාරිමාර්ග දෙපාර්තමේන්තුව කියයි.අම්පාර, අනුරාධපුර, මඩකළපුව, හම්බන්තොට, පුත්තලම, පොළොන්නරුව, ත්‍රිකුණාමලය, වවුනියාව, මාතර, කුරුණෑගල, මොනරාගල හා බදුල්ල දිස්ත්‍රික්කවල විශාල හා කුඩා වැව් වාන් දමා ඇතැයි වාරිමාර්ග අධ්‍යක්ෂ ජනරාල් ජානකී මීගස්තැන්න මහත්මිය පැවසුවාය.ඒ අනුව වාරිමාර්ග දෙපාර්තමේන්තුව සතුව ඇති අම්පාරේ වැව් 7න් 2ක් වාන් දමා ඇතැයි ද සේනානායක සමුද්‍රයේ ජලය 62%ක් පිරී ඇතැයි ද ඒ මහත්මිය කීවාය.අනුරාධපුර දිස්ත්‍රික්කයේ විශාල වැව් 11න් 9ක් වාන් දමා තිබේ. රාජාංගණය ජලාශයේ ධාරිතාව 96%කි. නාච්චාදූව ජලාශයේ දොරටු 6ක් ද පදවිය ජලාශයේ දොරටුවක් ද, වාහල්කඩ ජලාශයේ දොරටු 3ක් ද නුවරවැව ජලාශයේ දොරටු 4ක්ද මේ වනවිට විවෘත කොට ඇත. ඊට අමතරව මහවිලච්චිය, මාහන්කට්ටිය, හුරුළුවැව, තිසාවැවද, අනුරාධපුර දිස්ත්‍රික්කයේ කුඩා වැව් 11ක් ද බදුල්ල දිස්ත්‍රික්කයේ විශාල වැව් 5ක් ද වාන් දමන බව මීගස්තැන්න මහත්මිය කීවාය.නාගදීප ජලාශය වාන් මට්ටමේ පවතින අතර එහි දොරටු 2ක් අඟල් 4 බැගින්ද තවත් දොරටු 2ක් අඩි 2 බැගින් තප්පරයට ඝන අඩි 4011 ක ධාරිතාවක් නිකුත් කරයි.කන්ද ඇල, සොරබොර, අඹේවෙල, දම්බරාව , මාපාකඩ වැව් වාන් දමා ඇත.මඩකළපුව දිස්ත්‍රික්කයේ විශාල වැව් 4 න් 3 ක් වාන් දමන බව ද, රූගම් ජලාශයේ ගේට්ටු 2 ක් අඩි 8 බැගින් ද, උන්නිච්චිය ජලාශයේ ගේට්ටු 3 ක් අඩි 10 බැගින් ද නවකිරි ජලාශයේ ගේට්ටු 3 ක් අඩි 1 ක් අඟල් 1 ක් බැගින් ද වෙහෙරගල ජලාශයේ ගේට්ටු 6 අඩි 1 අඟල් 3 බැගින් ද විවෘත කැර ඇත.යෝධවැව, දෙබරවැව, වීරවිල වැව් තුනම වාන් දමා ඇත.මවුආර ජලාශයේ ගේට්ටු 1 ක් අඟල් 3 ක් ද, ලුනුගම්වෙහෙර ගේට්ටු 6 අඟල් 7 බැගින් ද, පුත්තලම දිස්ත්‍රික්කයේ ඉඟිනිගම්මිටිය හා තබ්බෝව වාන් මට්ටමේ ඇත.ඉඟිනිමිටිය දොරටු 6 ක් අඟල් 01 බැගින් ද, තබ්බෝව දොරටු 4 ක් අඩි 01 බැගින් ද විවෘත කැර ඇත.පොළොන්නරුව දිස්ත්‍රික්කයේ පරාක්‍රම සමුද්‍රයේ වාන් දොරටු 8 ක් අඩි 1 1/2 ක් ද, තවත් දොරටු 2 ක් අඟල් 6 බැගින් ද, මින්නේරිය ජලාශයේ දොරටු 7 අඩි 2 අඟල් 03 බැගින් ද කවුඩුල්ල ජලාශයේ වාන් දොරටු 12 ක් අඩි 2 අඟල් 06 බැගින් ද, ත්‍රිකුණාමල දිස්ත්‍රික්කයේ විශාල වැව් 3 ක් ද, මහදිවුල්වැව, මොරවැව, වාන් ඇළ හා කන්තලේ ජලාශයේ දොරටු 4 ක් අඩි 1 බැගින් ද, මාතර දිස්ත්‍රික්කයේ ඇල්ලවෙල හා කැකණදුර ප්‍රධාන ජලාශ දෙකේ දොරටු අඟල් 02 බැගින් ද විවෘතය.වවුනියා දිස්ත්‍රික්කයේ පාවට්කුලම ජලාශය, කුරුණෑගල දිස්ත්‍රික්කයේ බතලගොඩ, මැඩියාව, මාගල්ල, උස්ගල, සියඹලාන්ගමුව, අඹකොළවැව, අතරගල්ල, පාලුකඩවල වැව් ද වාන් දමමින් පවතී.මොනරාගල දිස්ත්‍රික්කයේ ඇතිමලේ, හඳපානාගල, වැව් වාන් දමා ඇති බවත්, වාරිමාර්ග දෙපාර්තමේන්තුව අනාවරණය කර සිටී.මේ අතර නැඟෙනහිර, උතුරුමැද, ඌව හා උතුරු පළාත්වලට කඩින්කඩ වැසි හෝ ගිඟුරුම් සහිත වැසි බලාපොරොත්තු විය හැකි බව කාලගුණ විද්‍යා දෙපාර්තමේන්තුව පවසයි.තව දින 03 ක් පමණ මෙවැනි කාලගුණ තත්ත්වයක් බලාපොරොත්තු විය හැකි බව ද කාලගුණ විද්‍යාඥ මෙරිල් මෙන්ඩිස් මහතා කියයි.වැස්ස පැතිරයෑමේ හැකියාව වයඹ හා මධ්‍යම පළාත්වල ද පවතින බව ද ඒ මහතා පෙන්වා දෙයි.විටින් විට උතුරු නැඟෙනහිර, මධ්‍යම පළාත්වල සුළඟේ වේගය වැඩිවිය හැකි යැයි ද ඒ මහතා කියයි. මුහුදු සුළං වේගය පැයට කි. මී. 60 – 70 විය ඛ්ැකි යැයි ද කියන ඒ මහතා මුහුද රළු ස්වභාවයක් ගන්නා බව ද මුහුදු ප්‍රදේශවල ද, වැසි තත්ත්වයක් පවතිනු ඇතැයි ද පවසයි.ඊයේ (11) වැඩිම වර්ෂාපතනය පදියතලාවෙන් වාර්තා විය. එය මි. මී. 240 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301124</link>
    <topic>අභ්‍යාසලාභී උපාධිධාරීන් 50,800කට ස්ථිර රැකියා ජාතික මහෝත්සවය අද</topic>
    <author>ජයසිරි මුණසිංහ සහ උදුලා පීරිස්</author>
    <content>රාජ්‍ය සේවයට අලුතින් බඳවා ගත් අභ්‍යාසලාභී උපාධිධාරීන් පනස්දහස් අටසිය දෙනාට ස්ථිර රැකියා ලබාදීමේ ජාතික මහෝත්සවය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් කොළඹ සුගතදාස ක්‍රීඩාංගණයේ දී අද (12) උදේ 9.00ට ආරම්භ කෙරේ.මෙම පිරිසට ස්ථිර රැකියා හිමි කිරීම සංකේතවත් කිරීමේ උත්සවය අප රටේ බුද්ධිමතුන්ගේ දැවැන්තම සමුළුව ලෙස ඉතිහාසයේ රන් අකුරෙන් ලියැවෙන බව විදුලි සංදේශ සහ තොරතුරු තාක්‍ෂණ ඇමැති රංජිත් සියඹලාපිටිය මහතා ප්‍රකාශ කෙළේය. කොළඹ 03, කොල්ලුපිිටිය පස්වන පටුමගේ පිහිටි විදුලි සංදේශ සහ තොරතුරු තාක්‍ෂණ අමාත්‍යාංශයේ පැවැති විශේෂ මාධ්‍ය හමුවේ දී ඇමැතිවරයා මේ බව පැවැසීය.”වසර ගණනාවක් උපාධිධාරීන්ට රජයේ රැකියා ලබා දීම ගැටලුවක් වුණා. ජනාධිපතිතුමා මේ ගැටලුවට විසඳුමක් ලෙස උපාධිධාරින් 50842 කට රැකියා ලබා දුන්නා. ඔවුන්ට පුහුණු කාලසීමාවක් ලෙස වසරක කාලයක් ලබා දී තිබුණා. මේ අවුරුද්දක කාලය ගතවීමට මත්තෙන් සෑම උපාධිධාරියකුට ම තමන් කැමති ප්‍රදේශයක, තමන්ගේ උපාධියට ගැලැපෙන ස්ථිර රැකියාවක් ලබා දෙනවා” අපි තමයි අලුතින් බඳවා ගත් උපාධිධාරින්ට රැකියා ස්ථිර කිරීමට, උසස්වීම්, මාරුවීම් ලබාදීමට රාජ්‍ය පරිපාලන සේවා විභාගයට පෙනී සිටීමට අවශ්‍ය ඉඩකඩ සලසා දෙන රැකියා ව්‍යවස්ථාවක් සම්පාදනය කළ ආණ්ඩුව යැයි ද ඇමැතිවරයා සඳහන් කෙළේ ය. දැනටමත් උපාධිධාරින් 51000ක නිශ්චිත රැකියා පුරප්පාඩු තිබෙනවා. අපි ඒවා සියල්ල පුරවනවා යැයි සියඹලාපිටිය මහතා කීය.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා - උපාධිධාරින් ලෙස රාජ්‍ය සේවයට එක්වූවෝ ස්ථිර සේවයට “අබිසෙස්” ලැබීම හෙට සිදුවනවා. මේ ජාතික වැදගත්කමකින් යුතු අවස්ථාව රටේ බුද්ධිමත් ප්‍රජාවට ඉතා ම ඉහළ පිළිගැනීමක් හිමි කිරීමක් ලෙස හැඳින්විය හැකියි.ජනාධිපතිතුමා ගෙන යන වැඩපිළිවෙළ නොවන්නට මේ අන්දමට උපාධිධාරින්ට රජයේ ස්ථිර රැකියා තොග වශයෙන් නොලැබී යෑමටත් ඉඩ තිබුණා යැයි ඇමැතිවරයා කීය. ඇමැතිවරයා මේ අදහස් පළ කළේ රාජ්‍ය පරිපාලන අමාත්‍යාංශයේ පැවැති නිලධාරි හමුව අමතමිනි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301125</link>
    <topic>අධිකරණය අද දේශපාලන වේදිකාවක් වෙලා</topic>
    <author>සිරන්ජනි කුමාරි</author>
    <content>එදා ජනතා විමුක්ති පෙරමුණ රටේ භීෂණයක් ඇති කරමින් තුණ්ඩු කැබැල්ලකින් අධිකරණයේ කටයුතු අත්හිටුවීමට ක්‍රියා කළාක් මෙන් ශ්‍රී ලංකා නීතිඥ සංගමයේ නීතිඥවරුන් පිරිසක් අද ක්‍රියා කරන බවට කොළඹ ප්‍රධාන මහේස්ත්‍රාත් අධිකරණයේ නීතිඥවරු පෙන්වා දෙති.මේ දිනවල උපරිමාධිකරණය නිවාඩු ය. එහෙත් බංකොලොත් දේ්ශපාලන ව්‍යාපාරයක නිරත නීතිඥ පිරිසක් උසාවි වැඩ වර්ජනයක නියැළෙන බවට රටට ව්‍යාජයක් මවා පෙන්වමින් සිටිතැයි ද ඔවුහු චෝදනා කරති.අධිකරණ රාජකාරිවල නිරතවීමට සුපුරුදු පරිදි අධිකරණය වෙත පැමිණිය ද රට අරාජික කරන ඩයස්පෝරාවේ නීතිඥ මහත්වරුන්ගේ බලපෑම් මත අධිකරණ කටයුතු අඩාල වූ බවට කොළඹ ප්‍රධාන මහේස්ත්‍රාත් අධිකරණයේ නීතිඥවරු මෙහිදී පෙන්වා දෙති.මෙය අතළොස්සකගේ උවමනා එපාකම් සඳහා මුළු රටම පාවාදීමක් බව පැවසූ කොළඹ ප්‍රධාන මහේස්ත්‍රාත් අධිකරණයේ නීතිඥ ඇන්ටන් සේනානායක මහතා අධිකරණය මුල් කර ගනිමින් ජනතාව පාරට බැස්සවීම ප්‍රෝඩාකාරී ක්‍රියාවක් බව ද සඳහන් කරයි.මහේස්ත්‍රාත් අධිකරණයේ සේවා ලබා ගැනීමට පැමිණෙන්නේ සාමාන්‍ය ජනතාවයි. මේ කටයුතු හේතුවෙන් ඔවුන් ගේ සාමාන්‍ය ජන ජීවිතය අඩාල වෙනවා. නීතිඥ සංගමය අධිකරණය දේ්ශපාලන වේදිකාවක් කරගෙන සාමාන්‍ය ජනතාවට අසාධාරණයක් කරනවා යැයි ද ඔහු පැවසුවේ ය.මෙහිදී මාධ්‍ය ඇමතූ කොළඹ ප්‍රධාන මහේස්ත්‍රාත් අධිකරණයේ නීතිඥ ශාන්ත හේරත් මහතා පැවසුවේ 1988/89 වර්ෂවල ජනතා විමුක්ති පෙරමුණ එක් ලිපියකින් හෝ දුරකථන ඇමතුමකින් අධිකරණය වැහුවා. අදත් එම තත්ත්වය උදාවෙලා. අපි උදේ උසාවියට වැඩ කරන්න ආවාම උසාවි වැඩ නැහැ කියලා කියනවා. බංකොලොත් දේශපාලන කණ්ඩායමක් රට අරාජික කොට සාමාන්‍ය ජනතාව අපහසුතාවට පත් කරනවා.සුළු කොටසක මෙම ක්‍රියාව ජනතාව තේරුම් ගත යුතුව ඇති බව පැවසූ නීතිඥවරයා, ජනතා පරමාධිපත්‍ය දෝෂාභියෝගය තුළ පිළිබිඹු වන බවත් වසර 30ක ත්‍රස්තවාදය විනාශ කර රට සංවර්ධනය කරා යන ගමනේ දී ඊට බාධා එල්ල කළ සමහර නීතිඥවරුන් විදේශවලට ගොස් ශ්‍රී ලංකාවේ නිදහස නැති බවට ප්‍රකාශ ලබා දෙමින් ඩොලර්, පවුම් ලබා ගත් සැටි රටම දන්නා බවත් පැවසුවේය. එදා යුද්ධය අඩාල කොට රට අරාජික කරන්න මාන බැලූ ඩයස්පෝරාවේ නීතිඥවරුන් පිරිසක් අගවිනිසුරු පිටුපස ද සිටින බව පැවසූ නීතිඥවරයා, මෙම බංකොලොත් දේශපාලන කණ්ඩායම එන්.ජී.ඕ වරප්‍රසාදවලට යටවී රට පාවාදීමට ක්‍රියා කරන බවත් සඳහන් කෙළේය.නීතිඥ වීරසිංහ රණහේවා මහතා පැවසුවේ මෙම වැඩ වර්ජනයට නීතිඥයින් අතළොස්සක් සහභාගි වූ බවත් ඔවුන් රටේ අර්බුද ඇති බවට ජාත්‍යන්තරයට මවාපා එන්.ජී.ඕ. වලින් මුදල් ලබා ගන්නා බවත් ය.සරත් ෆොන්සේකා පිටුපස ද මෙම නඩය සිටිමින් ඔහුට හිර බත් කවා දැන් අතරමං කර ඇති අතර ඔහුට ද යන එන මං නැති වී ඇති බව පැවසූ නීතිඥවරු අගවිනිසුරුවරිය මෙය තේරුම් ගත යුතු බව පැවසූහ.කොළඹ ප්‍රධාන මහේස්ත්‍රාත් අධිකරණයේ නීතිඥයෝ රැසක් මෙම වැඩ වර්ජනයට එරෙහිව එය හෙළා දැක ප්‍රකාශ නිකුත් කළහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301126</link>
    <topic>දිසා 17ක ජනතාවටමහ වැස්සෙන් පීඩා</topic>
    <author>උදුලා පීරිස්, සොරණාතොට සමූහ, දෙමෝදර සමූහ, පස්සර සමූහ</author>
    <content>ධාරානිපාත වර්ෂාවත් සමඟ ඇතිව ඇති අයහපත් කාලගුණය හේතුවෙන් ඊයේ (11) වන විට 46 දෙනකු ජීවිතක්‍ෂයට පත්ව ඇතැයි ආපදා කළමනාකරණ මධ්‍යස්ථානය පවසයි.තුවාලකරුවන් 16ක් ද අතුරුදන්වූවන් 8ක්ද වෙතැයි කියන එම මධ්‍යස්ථානය පවුල් 105009ක් පුද්ගලයන් 388621ක් අවතැන් බව සඳහන් කරයි. මේ වන විට කඳවුරු 61ක පවුල් 1421කට අයත් පුද්ගලයන් 5373ක් ද තාවකාලිකව පදිංචිකර ඇත. නිවාස 15357ක් සම්පූර්ණයෙන් විනාශ වී තිබේ. අර්ධ වශයෙන් නිවාස 13445ක් විනාශයට පත්ව ඇත.මෙම අයහපත් කාලගුණ තත්ත්වය දිස්ත්‍රික්ක 17කට බලපා ඇති අතර ඒ අනුව ගාල්ල, මාතර, නුවර, නුවරඑළිය, පොළොන්නරුව, අනුරාධපුර, බදුල්ල, මඩකලපුව, අම්පාර, ත්‍රිකුණාමලය, කුරුණෑගල, පුත්තලම, මුතූර්, වවුනියා, මන්නාරම, කිළිනොච්චි සහ යාපනය දිස්ත්‍රික්කවල ජනතාව පීඩාවට පත්ව ඇත.අවතැන්වූවන් සඳහා ආහාර ඇතුළු සහන කටයුතු රජය අඛණ්ඩව පවත්වාගෙන යන බවද ආපදා කළමනාකරණ ඇමැති මහින්ද අමරවීර මහතා පවසයි. මේ වන විට අවශ්‍ය ප්‍රතිපාදන දිස්ත්‍රික් ලේකම්වරුන් වෙත යවා ඇතැයි ද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301127</link>
    <topic>බදුල්ලේ හා පස්සර 2ක්සැඩපහරට බිලි වෙති</topic>
    <author>සොරණාතොට සමූහසී.ගමගේ සහ දෙමෝදර සමූහ</author>
    <content>සැඩ දියපහරට හසුව ගසාගෙන යාමෙන් මියගිය දෙදෙනකුගේ සිරුරු බදුල්ල හෑගොඩ සහ පස්සර වරාදොළ පපල ප්‍රදේශවලදී ඊයේ (11) සොයාගෙන තිබේ. මෙසේ මියගොස් තිබුණේ හම්බාවෙල ජිනානන්දගම ඩබ්ලිව්. එම්. ඩිංගිරි බණ්ඩා (65) සහ ගමේවෙල වරාදොළ එස්. පියරත්න (52) දෙදෙනාය.හම්බාවෙල සහ වරාදොළ ගමේවෙල සපත්තු පාලම්වලින් එගොඩ වීමට යාමේදී මොවුන් මෙසේ සැඩපහරට හසුව ඇතැයි පොලිසියට සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301128</link>
    <topic>ශිරාටියෝරාරි ආඥාව පාර්ලිමේන්තුව පිළිගන්නේ නෑ</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිණී සේනානායක</author>
    <content>නීති විද්‍යාලයීය සිසුන්ට ඉදිරියේදී ඉගැන්විය යුත්තේ සර්ටියෝරාරි ආඥාව සම්බන්ධයෙන් නොව ශිරාටියෝරාරි ආඥාව සම්බන්ධයෙන් යැයි ඉදිකිරීම් ඉංජිනේරු සේවා හා පොදු පහසුකම් ඇමැති විමල් වීරවංශ මහතා පාර්ලිමේන්තුවේ දී ඊයේ (11) ප්‍රකාශ කළේය.තම නඩුව සම්බන්ධයෙන් තමන්ම තීන්දුවක් ලබා දීම ශිරාටියෝරාරි ආඥාව ලෙස අර්ථ දැක්වූ ඇමැතිවරයා පාර්ලිමේන්තුව මේවාට ඉඩ ලබානොදෙන බවත් මන්ත්‍රීවරුන් මේවාට එරෙහි වීම තම වගකීම යැයිද පෙන්වා දුන්නේය.මහාචාර්ය ජී. එල්. පීරිස් මහතාගේ ගෝලයකු වූ අගවිනිසුරු ශිරාණි බණ්ඩාරනායක මැතිනිය තම නඩුවක් සඳහා තම බලය භාවිත කර ඇති බව පෙන්වා දුන් විමල් වීරවංශ මහතා එතුමිය මහාචාර්යවරයා අකමැති ගෝලයකු යැයිද කීවේය.තම ස්වාමිපුරුෂයාට එරෙහි නඩුවක් විභාග වෙද්දී අගවිනිසුරු ධූරයේ සිටීම, ට්‍රිලියම් රෙසිඩන්සිස් ගනුදෙනුව, වත්කම් බැරකම් ප්‍රකාශ ඉදිරිපත් නොකිරීම අගවිනිසුරුවරිය සිදුකර ඇති වැරදි බවද අගවිනිසුරුවරියට එරෙහි දෝෂාභියෝගය විමර්ශනය වන අවස්ථාවේ විවාදයට එක් වෙමින් ඇමැතිවරයා සිය කථාවේදී සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n1301129</link>
    <topic>දෝෂාභියෝගය සම්බන්ධ යෝජනාවක් නැවත ජනාධිපතිට ඉදිරිපත් කිරීමට අවශ්‍ය නැහැ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දෝෂාභියෝගය සම්බන්ධ යෝජනාවක් නැවත ජනාධිපතිවරයාට ඉදිරිපත් කිරීමට අවශ්‍ය නැතැයි කතානායක චමල් රාජපක්ෂ මහතා පාර්ලිමේන්තුවේ දී ඊයේ (11) ප්‍රකාශ කළේය.පෙර යෝජනාවේ ඒ සියලු කරුණු සඳහන්ව ඇති බවද කතානායකවරයා පෙන්වා දුන්නේය. ආණ්ඩුක්‍රම ව්‍යවස්ථාවට අනුව අලුත් යෝජනාවක් ඉදිරිපත් කළ නොහැකියි. මෙම යෝජනාව ඉදිරිපත් කර ඇත්තේ ආණ්ඩුක්‍රම ව්‍යවස්ථාවේ 107(2) සහ 78 (අ) ස්ථාවර නියෝගය යටතේයි.107(3)ත් මේ සමඟ බැ‍ඳෙනවා. තවද මේ යටතේ විශ්වාස බංග යෝජනාවක් පරීක්ෂා කොට ඒ මඟින් එල්ලවී ඇති විෂමාචාර චෝදනා එකක් හෝ ඊට වැඩි ගණනක් ඔප්පු වුවහොත් අගවිනිසුරු පදවියෙන් ඉවත් කිරීම සඳහා වන යෝජනාවක් ඉදිරිපත් කර හැකියි.යෝජනාව ඉදිරිපත් කිරීමේදී ඉවත් කිරීම සඳහා වන යෝජනාවක් බව සඳහන් වන බැවින් මෙහි පරමාර්ථය පැහැදිළියි.ව්‍යවස්ථාමය ප්‍රකාරව එම කරුණු ඉටුවී ඇති බැවින් එය ප්‍රමාණවත් බව මා ප්‍රකාශ කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n13011210</link>
    <topic>ආණ්ඩුවේ ක්‍රියාවලිය සියයට-සියයක් හරි</topic>
    <author>භක්ති ධර්මප්‍රිය මෙන්ඩිස්</author>
    <content>දෝෂාභියෝගය සම්බන්ධව රජය ගත් ක්‍රියාමාර්ග සියයට සියයක් නිවරැදි බව එක්සත් ජාතික පක්ෂයේ හිටපු ඇමැතිවරයකු සහ නීති විශාරදයකු වූ කේ. එන්. චොක්සි මහතා පවසයි. පාර්ලිමේන්තු කටයුතු සම්බන්ධව නියෝග කිරීමේ කිසිදු අයිතියක් අධිකරණයට නැතැයි ද ඔහු පෙන්වා දෙයි.දෝෂාභියෝගය පිළිබඳව ක්‍රියා කිරීමේ පරම බලය පාර්ලිමේන්තුව සතු බවද ඔහු මාධ්‍ය වෙත අදහස් දක්වමින් ඊයේ (11) වැඩිදුරටත් කියා සිටියේය.දෝෂාභියෝගය සම්බන්ධයෙන් මේ දක්වා රජය ගත් ක්‍රියාමාර්ග ස්ථාවර නියෝග පාර්ලිමේන්තු වගන්තිවලට අනුව ව්‍යවස්ථානුකූලව නිවැරදියි.පාර්ලිමේන්තුව උත්තරීතර බවට අනුර බණ්ඩාරනායක මහතාගේ ප්‍රකාශයත් සමඟ මේ දක්වා පිළිගැනුණා.ඒ අනුව මේ සම්බන්ධයෙන් තීරණ ගැනීමේ තනි බලය පාර්ලිමේන්තුව සතුයි. පාර්ලිමේන්තුව තම කටයුතු පවත්වාගෙන යන්නේ කෙසේද යන්න පිළිබඳව නියෝග ලබාදීමට අධිකරණයට හැකියාවක් නැහැ.අපි දෝෂාභියෝගය සම්බන්ධයෙන් ගනුදෙනු කරන්නේ ව්‍යවස්ථාවේ 107 වැනි වගන්තියෙන් පැවරෙන බලයට අනුවයි. ඒක ව්‍යවස්ථාවට පැවරෙන කාර්යයක්. එම වගන්තිය යටතේ දෝෂාභියෝගය සම්බන්ධයෙන් ක්‍රියාකිරීමේ තනි බලය පාර්ලිමේන්තුව සතුයි. ඊට නියෝග නිකුත් කිරීමට අධිකරණයට බැහැ.එය තීරණය කිරීමට උත්තරීතර බලය ඇත්තේ පාර්ලිමේන්තුවටයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n13011211</link>
    <topic>ගෝල්ඩන් කී තැන්පත්කරුවන්ට සාධාරණය ඉටු කරනවා</topic>
    <author>ජීවනී පතිරණ සහ අනුර ප්‍රේමලාල්</author>
    <content>ගෝල්ඩන් කී මූල්‍ය වංචාවට හසු වූ තැන්පත්කරුවන් සියලු දෙනාටම යුක්තිය ඉටු කිරීමට රජය කැපවෙන බව ඊයේ (11) ගෝල්ඩන් කී තැන්පත්කරුවන්ගේ සත්‍යග්‍රහය සිදුකළ භූමියට පැමිණි ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය. කොළඹ 07, බෞද්ධාලෝක මාවතේ හිටපු අගවිනිසුරු නිල නිවස ඉදිරිපිට ගෝල්ඩන් කී තැන්පත්කරුවන්ගේ සිව්දින සත්‍යග්‍රහය අවසන් කරන ලෙස ඉල්ලා එම ස්ථානයට පැමිණි පාර්ලිමේන්තු මැති ඇමැතිවරු සියලුම තැන්පත්කරුවන් හමුවේ ප්‍රකාශ කළේ කිසිවකුට අසාධාරණයක් වීමට ඉඩ නොතබන බවය.මෙහිදී ආණ්ඩු පක්ෂයේ අමාත්‍යවරුන් වෙනුවෙන් කතා කළ ඇමැති අලුත්ගමගේ මහතා සඳහන් කළේ දෝෂාභියෝග තීන්දුව පාර්ලිමේන්තු මැති ඇමැතිවරුන් හෘද සාක්ෂියට එකඟව ජන්දය ලබා දුන් නිසා ජයග්‍රහණය කළ බවයි.දෝෂාභියෝග ඡන්ද විමසුමෙන් පසු සත්‍යග්‍රහය පැවති ස්ථානයට රෝහිත අබේගුණවර්ධන, ලසන්ත අලගියවන්න, ඩිලාන් පෙරේරා, අනුර පි‍්‍රයදර්ශන යාපා යන අමාත්‍යවරුන් හා තිලංග සුමතිපාල, අරුන්දික ප්‍රනාන්දු යන මන්ත්‍රීවරු ද පැමිණියහ.මෙහිදී රතිඤ්ඤා පත්තු කර පී‍්‍රති ඝෝෂා පැවැත් වූ තැන්පත්කරුවෝ කිරිබත්, කැවුම් මේසයක් විවෘත කරමින් එකිනෙකා අතර සතුට බෙදාගනු දක්නට ලැබුණි.මෙහිදී තැන්පත්කරුවන් විසින් ඉදිරියටත් තමන්ට සාධාරණයක් ඉෂ්ට කරන ලෙස ඉල්ලා ජනාධිපතිතුමාට ලිපියක් බාරදුන් අතර, කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල මහතා ද කතා කළේය.සත්‍යග්‍රහය අවසන් දිනයේ දී පොලිසියේ විශාල පිරිසක් එම ස්ථානයේ රැඳී සිටිමින් ආරක්ෂාව ලබාදුන් අතර මේ අවස්ථාව ආවරණය කිරීම සඳහා විද්‍යුත් හා මුද්‍රිත මාධ්‍ය නියෝජිතයෝ රැසක් පැමිණ සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n13011212</link>
    <topic>ඇමැති මර්වින්කැලණිය හැරයයි</topic>
    <author>භක්ති ධර්මප්‍රිය මෙන්ඩිස්</author>
    <content>ඇමැති මර්වින් සිල්වා මහතා කැලණිය ආසනයේ ශ්‍රී ලංකා නිදහස් පක්‍ෂයේ සංවිධායක ධුරයෙන් ඊයේ (11) ඉල්ලා අස්වී තිබේ.මේ සම්බන්ධව ලිපිය ඔහු විසින් ජනාධිපති මහින්ද රාජපක්‍ෂ මහතා වෙත භාර දී ඇති අතර ජනාධිපති මහින්ද රාජපක්‍ෂ මහතා විසින් එම ඉල්ලා අස්වීම පිළිගත් බව ජනාධිපති මාධ්‍ය අංශය සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=n13011213</link>
    <topic>දෝෂාභියෝග ජයෙන්ජනතාව වීදි බැස ප්‍රීති වෙති</topic>
    <author>භක්ති ධර්මප්‍රිය මෙන්ඩිස්</author>
    <content>අගවිනිසුරු ශිරාණි බණ්ඩාරනායක මහත්මියට එරෙහිව ඉදිරිපත් කළ දෝෂාභියෝග යෝජනාවෙන් රජය ජයග්‍රහණය කිරීමත් සමග රටේ මහජනතාව වීදි බැස සිය සතුට ප්‍රකාශ කරනු දැක ගත හැකි විය. ජනතාව වීදි බැස රතිඤ්ඤා පත්තු කරමින් සිය සතුට ප්‍රකාශ කළහ.පාර්ලිමේන්තුව රටේ උත්තරීතර ස්ථානය බව මෙම ජයග්‍රහණයෙන් සනාථවන බව වීදි බැසගත් ජනතාව ප්‍රකාශ කළහ.කොළඹ නගරය සහ ඒ අවට ප්‍රදේශ රැසක්ම උත්සව සිරියක් ගනු ලැබීය.වැරැදි කර ඇත්නම් එයට නිසි දඬුවම් හිමිවන බව ද මෙම ජනතාව ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301121</link>
    <topic>ශ්‍රී ජ’පුර ඓතිහාසික වෙල්යායතිස් වසරකට පසු යළි අස්වද්දයි</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>තලවතුගොඩ - කිඹුලාවෙල ප්‍රදේශයේ, ශ්‍රී ජයවර්ධනපුර රෝහලට යන ප්‍රදේශයේ වම් පසින් පිහිටි අක්කර 100කට ආසන්න කුඹුරු යාය නැවත ගොවීන්ට වගා කිරීම සඳහා ලබාදීමට නාගරික සංවර්ධන අධිකාරිය පියවර ගෙන ඇත.පාර්ලිමේන්තුව ඉදිකරන සමයේ මීට අවුරුදු 30කට පමණ පෙර රජය මගින් පවරාගෙන තිබූ කුඹුරු යාය කිසිදු සංවර්ධන කටයුත්තකට මෙතෙක් යොදාගෙන තිබුණු බවක් පෙනෙන්නට නැත.ඒ නිසා කලකට ඉහත එම කුඹුරු අයත්ව තිබූ ගොවීන් විසින්ම වරින්වර සීමිත කුඹුරු ප්‍රමාණයක් වගා කරන ලදී.රාජ්‍ය ආරක්ෂක අමාත්‍යාංශය හා නාගරික සංවර්ධන අධිකාරිය මඟින් කිඹුලාවෙල ප්‍රදේශය සංවර්ධනය කරමින් ජලය නිසි ලෙස බැසයාම සඳහා කුඩා වැවක්ද ඇළ මාර්ගයද පුළුල් කිරීමේ කටයුතු මේ දිනවල සිදුවෙමින් පවතී.වැව හා ඇළ මාර්ග සකස් කිරීමෙන් පසු ගොවීන්ටද කුඹුරු අක්කර භාගය බැගින් වගා කිරීම සඳහා ලබාදීමට නාගරික සංවර්ධන අධිකාරිය මගින් පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301122</link>
    <topic>බස්නාහිර පාසල් දරුවන් පිරිසකටපළාත් මන්ත්‍රීගෙන් අත-හිත</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>බස්නාහිර පළාත් සභා මන්ත්‍රී සරත් සුමනසේකර මහතා සිය පෞද්ගලික ධනයෙන් ප්‍රදේ්ශයේ පාසල් දරුවන් හත් දහසකට පමණ පාසල් පොත් බෑග් හා අභ්‍යාස පොත් බෙදාදීමේ වැඩසටහන පසුගියදා පැලවත්ත මයුරපාද පිරිවෙන් විහාරයේ දී ආරම්භ කරනු ලැබීය.මයුරපාද පිරිවෙන් විහාරාධිපති, ආචාර්ය වලේබොඩ ගුණසිරි හිමියන්ගේ ප්‍රධානත්වයෙන් පැවැති මේ උත්සවයේ දී විශේෂ ආරාධිතයන් ලෙස පාර්ලිමේන්තු මන්ත්‍රී ශ්‍රී රංගා මහතා ද සහභාගි විය.කඩුවෙල මහ නගර සභාවේ නාගරික මන්ත්‍රීවරු වන තුෂාර කුරේ, නිමල් සේනානායක හා විහාර දායක සභාවේ ඩී. ඒ. සූරියආරච්චි යන මහත්වරු ද උත්සව සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301123</link>
    <topic>වාද්දුව වේරගම සුනාමි ගමේ වැසියන්ගේදුක-සැප බලන්න අමුත්තෙක් ඇවිත්</topic>
    <author/>
    <content>කළුතර, වාද්දුව වේරගම සුනාමි ගම්මානයේ නිවාසවල ජීවත්වන සුනාමි විපතට ගොදුරු වූ ජනතාව හා ඔවුන්ගේ නිවාස පරීක්‍ෂා කර බැලීමට ඉතාලියේ බොල්සානෝ ප්‍රාන්තයේ ප්‍රධානී, ආචාර්ය ලුයිස් ඩර්න්වෝල්ඩර් මහතා ඇතුළු ඉතාලි දූත පිරිසක් පසුගියදා මෙරටට පැමිණියහ.මේ අවස්ථාවට කළුතර දිස්ත්‍රික් ලේකම් යූ. ඩී. සී. ජයලාල් මහතාද සහභාගි විය. මේ පිරිස වේරගම වත්ත පිවිසුමේදී පිළිගැනීමෙන් අනතුරුව එම විදේශීය දූත පිරිස, ශ්‍රී ලංකා හරිත ව්‍යාපාරයේ සංවිධානය මත, ප්‍රජා ශාලාව වෙත පෙරහරකින් කැඳවාගෙන එන ලදී.ප්‍රධානී ලූයිස් ඩර්න්වෝල්ඩර් මහතා විසින් ඉතාලි බසින් ජනතාව අමතා කරන ලද සම්පූර්ණ කථාව, උසෝඩොප් සංවිධානයේ නියෝජිතවරියක් විසින් ඉංග්‍රීසි බසට පරිවර්තනය කළාය.ශ්‍රී ලංකා හරිත ව්‍යාපාරයේ සභාපති සුරංජන් කොඩිතුවක්කු මහතා විසින් එම කථාව සිංහල බසින් ඉදිරිපත් කළේය.සුනාමි ව්‍යසනයේදී ලෝකයේ රටවල් ගණනාවක්ම ඊට ඉතා අවාසනාවන්ත ලෙස මුහුණ දුන් බවත්, ලංකාව වැනි ඉතා දිලිඳු රටක ජනතාවට එය බෙහෙවින්ම දරාගත නොහැකි දරුණු විපතක් ලෙස තමා දුටු බවත් හෙතෙම කීය.දුප්පත් ජනතාවට උපකාර කිරීමට තමාත් තම රටවැසියනුත් එදා තීරණය කළ බවත් ඒ අනුව ලංකාවේ සුනාමි ගම්මානයක් සඳහා නිවාස හදා ගැනීමට තමා ඉදිරිපත් වූ බවකි.මේ නිවාස ඉතා පිරිසිදුව හා ආරක්ෂාකාරීව පරිහරණය කරනු ඇතැයි බලාපොරොත්තු වනු ඇති බවත්, ඉතාලි ජනාධිපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301124</link>
    <topic>කැකිරාව පොලිසිය වාහන අනතුරු අවම කිරීමට දැනුවත් කිරීමේ සැසි අරඹයි</topic>
    <author>කැකිරාව සමූහ – ආ. ජ. අධිකාරි</author>
    <content>වාහන අනතුරුවලදී ප්‍රථම ස්ථානය දිනාගෙන ඇත්තේ ඉන්දියාවේ නිෂ්පාදිත යතුරු පැදියි. මේවායින් අධික වේගයෙන් යාමට හැකිවීමත් හදිසියකදී වේගය පාලනය කර ගැනීමට නොහැකිවීමත් නිසා වාහන අනතුරුවලදී මෙම යතුරුපැදි මුල් තැන ගෙන ඇතැයි කැකිරාව පොලිසියේ රථවාහන අංශයේ ස්ථානාධිපති පොලිස් පරීක්‍ෂක මාෂල් මහීපාල මහතා පැවැසීය.මේ හදිසි අනතුරුවලට බොහෝ විට ගොදුරු වී ඇත්තේ වයස අවුරුදු 15 – 20 අතර පිරිස බව කරන ලද සමීක්‍ෂණයකින් එළිදරව් වී ඇතැයි ඒ මහතා පැවැසීය.මීළඟට වාහන අනතුරුවලට මුල් වී ඇත්තේ ත්‍රීවිල් හා බට්ටා ලොරියි. මේවා රාත්‍රි කාලයේ ගමන් කරද්දී රථවල විදුලි ලාම්පු ඩිම් නොකිරීම නිසා ඉදිරියෙන් එන වාහන පදවන රියැදුරන්ට ගිනි කණ වැටීම නිසා හදිසි අනතුරු ඇති වීමට හේතු වී තිබෙන බැව් පිළිගෙන ඇත.මේ වාහන හා මහාමාර්ග අනතුරු අවම කිරීමේ අරමුණින් කැකිරාව පොලිස් බල ප්‍රදේශයේ පාසල් දරුවන්, රියැදුරන්, සාමාන්‍ය ජනතාව දැනුවත් කිරීමේ සැසි මේ වසරේ මුල් කාර්තුව තුළ පැවැත්වීමට සැලැසුම් කර ඇතැයි රථවාහන අංශයේ පොලිස් ස්ථානාධිපති පොලිස් පරීක්‍ෂක මාෂල් මහීපාල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301125</link>
    <topic>කොටකිඹුලාකඩ මහ අමුණ පිළිසකර කළ සැණින් ගංවතුරට බිලි</topic>
    <author>පඬුවස්නුවර මධ්‍යම සමූහ - යූ. ඒ. ප්‍රේමදාස</author>
    <content>පඬුවස්නුවර විශාලතම කොටකිඹුලාකඩ මහ අමුණ කැඩී වසර අටකට පමණ පසුව රුපියල් ලක්‍ෂ 50ක වියදමින් 2012 වසර අගදී ප්‍රතිසංස්කරණය කර අවසන් වූවා පමණි.පසුගියදා ඇතිවූ මහා ජල ගැලීමත් සමඟ අමුණේ මහ බැම්ම ඉතිරි කොටස රූස්ස ගස්කොළන් උදුරාගන මහ ජල කඳ බැසගියේ ගම් ගෙවල් යටකරමින් මහා විනාශයක් සිදුකරමිනි.2005 වසරේ නොවැම්බර් මාසයේ ඇතිවූ මහා ගංවතුර සමඟ බැම්ම කැඩී අඩි 20ක් පමණ විශාල වළක් සහිතව විශාල විනාශයක් විය.කුඹුරු යායෙන් කොටසක් පස් කඳුවලින් යටවී තිබිණි. අක්කර 500ක පමණ වී වගාව සඳහා ජලය සපයන මේ අමුණ දැදුරුඔය ජලාස යෝජනා ක්‍රමය යටතේ මිලියන (05) පහක් පමණ වියදම් කර විශේෂ ව්‍යාපෘතියක් ලෙසට ප්‍රතිසංස්කරණය කර අවසන් වූයේ 2012 වසර අගදීය.අක්කර 500ට ම ජලය ලබාදිය හැකි අන්දමට ඉතා සාර්ථකව අමුණ ඉදිකරදෙන ලදී.එහෙත් පසුගියදා ඇතිවූ මහා ජලගැල්මත් සමඟ අමුණේ ඉතිරි කොටස කඩාගෙන යන ලදී. නැවතත් කුඹුරු වැලි කඳුවලින් යටවී ඇත. බැම්මේ තිබූ විශාල ගස් ඉදිරී ගසාගන ගොස් ඇත.මේ අමුණ කැඩීයාම පිළිබඳ අදහස් දැක්වූ මල්වානේගෙදර ශ්‍රී පුෂ්පාරාමාධිපති විශ්‍රාමලත් නියෝජ්‍ය විදුහල්පති ශාස්ත්‍රවේදී පණ්ඩිත හේනේගෙදර හේමසිරි නාහිමියන්- පඬුවස්නුවර ප්‍රධාන වාරි ඇළ දෙකක් තියෙනවා.එකක් කොළමුණුඔය, අනික නම් මේ බුජ්ගමුව ඔය. බුජ්ගමුව ඔය යටතේ තිබෙන ප්‍රධාන අමුණ තමයි මේ කොටකිඹුලාකඩ මහ අමුණ.මේ යටතේ පෝෂණය වන අමුණු පහක් තියෙනවා. ඒ සියලු අමුණුවලට ජලය දෙන්නේ මේ අමුණෙන්. අමුහේන අමුණ, මළඇළ අමුණ, කොස්ගහමුලඅමුණ, ගලගාව අමුණ සහ මූණමල්දෙනිය පහළ අමුණ ඒ අමුණ පහයි.මේ යටතේ අක්කර 500ක් පමණ වී වගා කරනවා. මේ අමුණේ රැදෙන ජලය කි. මී. 3ක් දුර කුඹුරුවලට ජලය සපයනවා.කුලියාපිටිය - මූණමල්දෙණිය ප්‍රධාන මාර්ගයෙන් පහළ කොටසටත් ජලය සපයනවා. කන්න 14ක් එකදිගට තමන්ගේ කුඹුරුවලින් ගන්න බැරිව සිටි මිනිස්සු 2012 - 2013 මාස්කන්නයේ කුඹුරු වගා කරන්න සූදානම් වෙලා කුඹුරු සකස් කරමින් හිටියේ.මේ අමුණ හදල ඉවරයි. ජලය රඳවාගන්න පුළුවන් නිසා සන්තෝෂයෙන් තමයි හිටියේ.එහෙත් එම සතුට ටික දවසයි තිබුණේ. පසුගියදා ඇතිවූ ජල ගැලීම නිසා බැම්ම ප්‍ර‍්‍රතිසංස්කරණය නොකළ කොටස කඩාගන ගියා. බැම්මේ තිබූ විශාල ගස් ඉදිරී ජල පාරට ගසාගන ගියා.අක්කර තිහ හතළිහක් වැල්ලෙන් යටවෙලා. පළාත් පාලන පළාත් සභා නියෝජ්‍ය ඇමති ඉන්දික බණ්ඩාරනායක මහතා තමයි මේ අමුණ හදන්න මුදල් ලබාදී තිබුණේ.මේ දුප්පත් මිනිස්සු ගැන හිතල නැවත අමුණ හදාදෙන්න කියලා තමයි ඉල්ලන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301126</link>
    <topic>නුවරඑළිය සියලුම ළමා නිවාස අධීක්‍ෂණයට</topic>
    <author>කොටගල සමූහ අරුණ පොන්නම්බලම්</author>
    <content>නුවරඑළිය දිස්ත්‍රික්කය තුළ පිහිටි සියලුම ළමා නිවාස අධීක්‍ෂණය කිරීමට ජාතික ළමාරක්‍ෂක අධිකාරිය පියවර ගෙන ඇත.මේ දිස්ත්‍රික්කයේ ළමා නිවාසවල දරුවන්ට සුරක්‍ෂිත ළමා නිවාසයක් හිමිකර දීමේ අටියෙන් නුවරඑළිය දිස්ත්‍රික්කයේ ළමා නිවාස මෙසේ අධීක්‍ෂණය කිරීමට පියවර ගෙන ඇත.නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතාගේ අධීක්‍ෂණය මත දිස්ත්‍රික් ජාතික ළමාරක්‍ෂක අධිකාරිය විසින් අදාළ ප්‍රදේශවල පළාත් පාලන ආයතන නිලධාරීන් ද සමඟ මේ අධීක්‍ෂණය සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301127</link>
    <topic>ඒ – 9 මාර්ගයේමාරක “මාර ගසක්”</topic>
    <author>කැකිරාව සමූහ – ආ. ජ. අධිකාරි</author>
    <content>කැකිරාව නගරයේ බස් නැවතුම්පොළට ඒ – 9 මාර්ගයෙන් ඇතුළුවන ස්ථානයේ පිහිටා ඇති මාර ගස කපා ඉවත් කරන්නේ කවදාදැයි කැකිරාව ප්‍රාදේශීය සභාවේ සභාපතිගෙන් බස් මගීන්, බස් නැවතුම්පොළ අවට වෙළඳසල් හිමියෝ හා නගරවාසීහු ප්‍රශ්න කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=r1301128</link>
    <topic>පොල්කටුවෙන් විසිතුරු නිර්මාණ කොටරටට ආදායම් උපයාදෙන මාතර ළඳුන්</topic>
    <author>මාතර සංචාරක - සිරි වාව්වගේ  </author>
    <content>ඉවත දමන පොල්කටුවලින් විසිතුරු අත්කම් නිර්මාණ කොට ඒවා සංචාරක හෝටල් හා වෙනත් ප්‍රදර්ශනාගාරවල තබා පිටරැටියනට විකුණා විදේශ විනිමය උපයන කාන්තාවන් පිරිසක් මාතර සිටිති.සාමාන්‍ය වශයෙන් මේ අංශයේ ස්වයං රැකියාවල නියුතු පිරිස හත්සිය පනහකට අධිකය.කාර්මික සංවර්ධන මණ්ඩලයෙන් ඔවුන්ට පොල්කටුවලින් විසැරු අත්කම් නිර්මාණ කරන්නට විශේෂ පුහුණුවක් ලබාදී තිබිණි.එම පුහුණුවෙන් දෙමසකට පසු ඔවුන්ට සිය පළමු ප්‍රදර්ශනය තබන්නට අවස්ථාවක් ලැබිණි. එම නිර්මාණ උසස් තත්ත්වයේ තිබිණි.අලංකාරයෙන්ද ඉහළය. පළමු ප්‍රදර්ශනයේදී එම නිෂ්පාදනවලින් වැඩි ප්‍රමාණයක් අලෙවි විය.ඉන්පසු ඔවුන් තම ස්වයං රැකියා ව්‍යාපාරය තවත් ව්‍යාප්ත කරමින් මනා සංවිධානයක් යටතේ පවත්වාගෙන ගියෝය.එහි ප්‍රතිඵලයක් වශයෙන් අද වනවිට මේ පොල්කටු විසිතුරු නිෂ්පාදන අංශයේ ස්වයං රැකියාවේ නිරත සාමාජික සංඛ්‍යාව 1200 දක්වා වැඩිවී ඇත.අද වනවිට පොල්කටුවලින් විවිධ විසිතුරු අත්කම් භාණ්ඩ නිෂ්පාදනය කිරීමට ඔවුන්ට හැකිවී ඇත.මේ නිෂ්පාදනවලින් වැඩි ප්‍රමාණයක් විදේශීය වෙළඳ පොළ සඳහා යැවේ. මෙරටට පැමිණෙන සංචාරකයන්ද ඔවුන්ගේ නිෂ්පාදන මිලදී ගැනීමට පෙළෙඹී සිටිති.එනිසා ඔවුන්ගේ ආදායම ඉහළ මට්ටමක තිබේ.දේශීය වශයෙන්ද ඔවුන්ගේ භාණ්ඩවලට හොඳ වෙළඳ පොළක් අද තිබේ.මාතර කාන්තාවන් විසින් ආරම්භ කළ මේ ස්වයං රැකියා ව්‍යාපාරයට දැන් දැන් පිරිමි පක්‍ෂය පවා සම්බන්ධවීමට පටන්ගෙන තිබේ. ඒ තරමට පොල්කටුවෙන් විස්කම් මැවීමට හැකියාව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=s1301121</link>
    <topic>ප්‍රථම එක්දින තරගයෙන් කැන්ගරුවන්ට පහසු ජයක්</topic>
    <author/>
    <content>ඔස්ට්‍රේලියානු දෙවැනි පෙළ කණ්ඩායමක් ලෙසින් එරට මාධ්‍ය විසින් හඳුන්වනු ලැබූ ජෝර්ජ් බේලිගේ කණ්ඩායම ‘තරගයේ වීරයා’ මෙන්ම මංගල ජාත්‍යන්තර එක්දින තරගයක ශතකයක් ලබා ගත් ප්‍රථම ඔස්ට්‍රේලියානු ජාතිකයා බවටද පත්වූ ෆිල් හියුස් ගේ මාර්ගයෙන් ඊයේ මෙල්බර්න් ක්‍රිකට් ක්‍රීඩාංගණයේදී ලකුණු 107කින් ශ්‍රී ලංකාව පරාජය කළේය.දෙපිල අතර පැවැත්වෙන එක්දින තරගමාලාවේ මේ පළමු තරගයේදී ලකුණු 306ක දැවැන්ත ඉලක්කයක් හඹා ගිය ශ්‍රී ලංකා පිලේ සියළුම ක්‍රීඩකයෝ තරගයේ තවත් ඕවර 10ක් ඉතිරිව තිබියදී ලකුණු 198කට දැවී ගියහ.මේ දැවැන්ත ඉලක්කය පසුපස යද්දී ශ්‍රී ලංකා ක්‍රීඩකයන් තිදෙනෙකුම දුවද්දී දැවී ගිය අතර මේ සියළු දෙනාම ප්‍රබල පිතිකරුවෝ වූහ. ඔස්ට්‍රේලියානුවන්ට ඊයේ මේ පහසු ජයග්‍රහණය හිමිවූයේ විශේෂයෙන්ම ඔවුන්ගේ මේ පන්දු රැකීමේ දක්ෂතාවෙනි. ඊට අමතරව ක්‍රීඩාවේ සෑම අංශයකින්ම ශ්‍රී ලංකාව අභිබවා යාමට කැන්ගරුවෝ සමත් වූහ.ශ්‍රී ලංකා ඉණිමේ විශිෂ්ටයා වූයේ දිනේෂ් චන්දිමාල් ය. ක්ලින්ට් මැකේගේ පන්දුවට කඩුලු රකින බ්‍රැඩ් හැඩින් වෙත උඩ පන්දුවක් දෙමින් දැවී යාමට පෙර චන්දිමාල් පන්දු 95කින් ලකුණු 73ක් රැස් කළේය. හතරේ පහර 7ක් හා හයේ පහරකින් ඔහුගේ ඉනිම වර්ණවත් වී තිබිණි.කාසියේ වාසිය දිනා ගෙන පළමුව පන්දුවට පහර දීමට තීරණය කළ ඔස්ට්‍රේලියාව ට සාර්ථක ආරම්භයක් ලබා දීමට ෆින්ච් හා හියුස් සමත් වූහ. 11 වැනි ඕවරය තෙක් කඩුල්ලේ රැඳී සිටීමට සමත් වූ මේ ආරම්භක පිතිකරු යුගළය ලකුණු 53ක් රැස් කළ අතර ඕවරයේ පස්වැනි පන්දුවේ දෙදෙනාගෙන් පළමුව දැවී ගියේ ෆින්ච්ය.වසරකට පසුව නැවත එක්දින ක්‍රිකට් පිටියට පිවිසි අජන්ත මෙන්ඩිස් ඔහුගේ පළමු ඕවරයේ ම කඩුල්ලක් ලබා ගත්තේ ෆින්ච් දවාලමිනි. ඔහුගේ පිත්තේ අග ගෑවී ආ උඩ පන්දුව කඩුලු රකින දිනේෂ් චන්දිමාල් රැක ගත්තේය. ෆින්ච් පන්දු 28කින් ලකුණු 16ක් ලබා ගත්තේය.ඔස්ට්‍රේලියානුවන්ට ඔවුන්ගේ දෙවැනි කඩුල්ල අහිමි වූයේ ජීවන් මෙන්ඩිස්ගේ අති දක්ෂ පන්දු රැකීමකිණි. දැවී ගියේ උස්මාන් කවාජා (3) ය. තිලකරත්න ඩිල්ෂාන් යැවූ තරගයේ 16 වැනි ඕවරයේ සිවුවැනි පන්දුවට ‘ෂෝට් මිඩ් විකට්’ කලාපයට පහරක් එල්ල කළ කවාජා ලකුණක් කරා දුව යාම ආරම්භ කර නැවත හැරුණේය.මෙන්ඩිස් පන්දුව රැගෙන ගුවනේ පාවෙමින් අත යටින් පන්දුව කඩුලු රකින්නා වෙත එවීය. චන්දිමාල් පන්දුව අල්ලා ගෙන කඩුල්ල බිඳ දැමීය. කවාජා පෙරළා ඔහුගේ සීමාවට රූටද්දී ඔහු එක් වැරැද්දක් කළේය. ඒ පිත්තේ මූණත බිම ස්පර්ශ කරගෙන නොසිටීම ය. දෙවැනි කඩුල්ල මෙසේ බිඳ වැටෙන විට මුළු ලකුණු ප්‍රමාණය 72ක් විය.ඔස්ට්‍රේලියා මුළු ලකුණු සියය ඕවර 22කදී වාර්තා වූ අතර ඉනිමේ හරි අඩක් නිමා වන විට ඔවුන් කඩුලු 2කට ලකුණු 119ක් රැස්කර ගෙන සිටියේය.ඔස්ට්‍රේලියා ඉනිම ඔසවා තැබූ අගනා සබඳතාව වාර්තා වූයේ තෙවැනි කඩුල්ල වෙනුවෙනි. පන්දුවකට ලකුණක් බැගින් වන පරිද්දෙන් ඕවර 23.2ක්දී ලකුණු 140ක එම සබඳතාව ගොඩනැගුවේ හියුස් හා නායක ජෝර්ජ් බේලි ය. මුළු ලකුණු 212 දී හියුස් දැවී යන විට ඔහු ලකුණු 112ක් රැස්කර ගෙන සිටියේය. ඒ පන්දු 129කිනි. හතරේ පහර 14කින් හියුස් ගේ වාර්තාගත ඉනිම හැඩගැන්වී තිබිණි.39 වැනි ඕවරයේදී ලසිත් මාලිංග ගේ පන්දුවට මේ වමත් පිතිකරුවා ‘මිඩ් විකට්’ ස්ථානයට ඉහලින් යන සේ හරවා පහරක් එල්ල කිරීමට යාමේදී ඔහුගේ පිත්තේ වැදී ආ උඩ පන්දුව කඩුලු රකින චන්දිමාල් ඉදිරියට වැටෙමින් අල්ලා ගත්තේය. දැවී යාමට පෙර හියුස් එම ඕවරයේදී මාලිංග ට පිට පිට හතරේ පහර දෙකක් එල්ල කළේය.ඔස්ට්‍රේලියා ‘බැටිං ප්ලේ’ ක්‍රීඩාවේ බිඳ වැටුනු එකම කඩුල්ල එය විය. ඒ, ලකුණු 37කටය. ඕවර 36 සිට 40 දක්වා වූ එම ක්‍රීඩාවේ හියුස් දැවී ගියේ 39 වැනි ඕවරය අවසානයේය. බේලි සහ ඩේවිඩ් හසී සිවුවැනි කඩුල්ල වෙනුවෙන් පන්දු 22කින් ලකුණු 29ක් එක් කරමින් සිටියදී ඇන්ජලෝ මැතිව්ස් විසින් එම සබඳතාව අවසන් කරන ලදී.43 වැනි ඕවරයේදී මැතිව්ස් ගේ පන්දුවට හසී දුන් උඩ පන්දුව ‘ඩීප් මිඩ් විකට්’ හි සිට ජිවන් මෙන්ඩිස් රැක ගැනීමෙන් බේලි මුළු ලකුණු 241 දී දැවී ගියේය. ආක්‍රමණශීලී පිතිහරඹයක නියැළුනු නායක බේලි හතරේ පහර 8ක් හා හයේ පහරක් එල්ල කරමින් පන්දු 79කින් ලකුණු 89ක් ලබා ගත්තේය.ඊළඟ ඕවරයේ අවසන් පන්දුවේ ලකුණු පුවරුවේ මුළු ලකුණු 248ක් සටහන්ව තිබියදී ග්ලෙන් මැක්ස්වල් (5) දැවී ගියේය. නුවන් කුලසේකර ගේ පන්දුවට මැක්ස්වල් දුන් උඩ පන්දුව ‘මිඩ් විකට්’ ස්ථානයේ සිට දිව යමින් අජන්ත මෙන්ඩිස් රැක ගැනීමත් සමග ඔස්ට්‍රේලියා 5 වැනි කඩුල්ල බිඳ වැටිනි.ඉන්පසුව පිටියේ එක්වූ ඩේවිඩ් හසී සහ බ්‍රැඩ් හැඩින් 6 වැනි කඩුල්ල වෙනුවෙන් වේගවත් ලකුණු 57ක් වාර්තා කළහ. 48 වැනි ඕවරයේදී හසී, කුලසේකර ගේ පන්දුවලට පිට පිට හතරේ පහර 2ක් එල්ල කළේය. 50 වැනි අවසාන ඕවරයේදී හසී, අජන්ත මෙන්ඩිස් ට පිට පිට හතරේ හා හයේ පහරක්ද, අවසන් පන්දුවට හතරේ පහරක්ද එල්ල කරමින් මුළු ලකුණු සංඛ්‍යාව 305 දක්වා ඉහළට ගෙන ආවේය.සීමිත ඕවර 50 අවසන් වන විට හසී හතරේ පහර 6ක් හා හයේ පහරක් සමග පන්දු 34කින් නොදැවී ලකුණු 60ක් රැස්කර ගෙන සිටියේය. හැඩින් නොදැවී 10 යි.ඔස්ට්‍රේලියානුවන් වෙතින් වැඩියෙන්ම බැට කෑවේ අජන්ත මෙන්ඩිස් ය. ඔහු එක් කඩුල්ලක් ලබා ගත්තේ ලකුණු 62ක් ලබා දෙමිනි. මාලිංග ගෙන් ලකුණු 61ක් උදුරා ගැනිණි. ඔහු, කුලසේකර හා මැතිව්ස් ද කඩුල්ලක් බැගින් ලබා ගත්හ.පිළිතුරු ඉනිමේ තෙවැනි ඕවරය අවසානයේ ශ්‍රී ලංකා පළමු කඩුල්ල බිඳ වැටිණි. උපුල් තරංග (1) දැවී යන විට මුළු ලකුණු ප්‍රමාණය වූයේ 8ක් පමණි. මිචල් ස්ටාක් ගේ පන්දුවට කඩුලු රකින බ්‍රැඩ් හැඩින් අතට උඩ පන්දුවක් ලබා දෙමින් තරංග දැවී ගියේය.නායක මහේල ජයවර්ධන ඊයේ රැස් කළේ ලකුණු 5ක් පමණි. ක්ලින්ට් මැකේ ගේ පන්දුවට පළමු ‘ස්ලිප්’ හි ඒරන් ෆින්ච් වෙත උඩ පන්දුවක් දෙමින් මුළු ලකුණු 17 දී මහේල දෙවැනි කඩුල්ල ලෙසින් දැවී යන විට යැවෙමින් තිබුනේ 6 වැනි ඕවරයය.අනතුරුව කඩුල්ලේ එක්වූ තිලකරත්න ඩිල්ෂාන් හා දිනේෂ් චන්දිමාල් ශ්‍රී ලංකාව වැටී සිටි අසීරු තත්ත්වය තේරුම් ගෙන ක්‍රීඩා කරමින් කෙමෙන් කෙමෙන් මුළු ලකුණු ප්‍රමාණය ඉහළ නංවන්නට වූහ. ශ්‍රී ලංකා ඉනිමේ පළමු ඕවර 25 අවසන් වන විට ඔවුන් කඩුලු 2ක් පමණක් දැවී ලකුණු 111ක් රැස්කර ගෙන සිටියහ. ප්‍රතිවාදී පිල මේ තත්ත්වයේදී කඩුලු 2කට ලකුණු 119ක් ලබා ගෙන සිටියේය. වෙනස ලකුණු 8ක් පමණි. එහෙත් ඉන්පසුව දිස්වූයේ ශ්‍රී ලංකා ඉනිමේ කඩා වැටීමකි. 26 වැනි ඕවරයේ පළමු පන්දුවේදී ඩිල්ෂාන් දුවද්දී දැවී ගියේය.මිචල් ජොන්සන්ගේ පන්දුවට ‘මිඩ් ඕෆ්’ කලාපයට පහරක් එල්ල කළ ඩිල්ෂාන් ලකුණක් කරා දුවද්දී උස්මාන් කවාජා පන්දුව රැගෙන කෙළින්ම පන්දු යවන්නාගේ අන්තයේ කඩුල්ල වෙත වීසි කළේය. හතරේ පහර 4ක් එල්ල කළ ඩිල්ෂාන් පන්දු 70කට මුහුණ දෙමින් ලකුණු 51ක් වාර්තා කළේය. ඩිල්ෂාන් හා චන්දිමාල් තෙවැනි කඩුල්ල වෙනුවෙන් ඕවර 19.5ක් ඇතුළත ලකුණු 94ක සබඳතාවක් පිහිටුවූහ.ඉක්බිති, චන්දිමාල් බලා සිටියදී තවත් කඩුලු තුනක් බිඳ වැටිනි. මින් පිට පිට කඩුලු දෙකක් ම ශ්‍රී ලංකාවට අහිමි වූයේ දුවද්දී දැවී යාම්වලිනි. මුළු ලකුණු සංඛ්‍යාව 128ක්ව තිබියදී ඩොහර්ටි යැවූ ශ්‍රී ලංකා ඉනිමේ 30 වැනි ඕවරයේ දෙවැනි හා තෙවැනි පන්දුවලදී පිළිවෙලින් ඇන්ජලෝ මැතිව්ස් හා ලහිරු තිරිමාන්න දුවද්දී දැවී ගියහ. ඊට ඕවර පහකට පසුව ජීවන් මෙන්ඩිස් දැවී ගියේය.මැතිව්ස් හා තිරිමාන්න යන දෙදෙනාම දුවද්දී දවාලූවේ ‘කවර්ස්’ හි පන්දු රකිමින් සිටි මැක්ස්වල් ය. ලකුණු 12ක් ලබා ගෙන සිටි මැතිව්ස් දැවී ගියේ මැක්ස්වල් විසින් පන්දුව කෙළින්ම කඩුල්ල වෙත එල්ල කිරීමෙනි. චන්දිමාල් ලකුණක් කරා දුව යද්දී මැක්ස්වල් පිතිකරුවාගේ අන්තයට එවූ පන්දුව අල්ලා ගත් කඩුලු රකින හැඩින් කඩුල්ල බිඳ දැමීමෙන් තිරිමාන්න එක ම පන්දුවකට හෝ මුහුණ දීමට අවස්ථාවක් නොලැබ දැවී ගියේය.ජොන්සන් ගේ පන්දුවට ජීවන් මෙන්ඩිස් ‘මිඩ් ඕෆ්’ ස්ථානයේ පන්දු රකිමින් සිටි බේලි අතට පහසු උඩ පන්දුවක් දෙමින් දැවී යාමට පෙර ඔහු සහ චන්දිමාල් 6 වැනි කඩුල්ල වෙනුවෙන් ලකුණු 39ක් රැස් කළහ.35 වැනි ඕවරය අවසානයේ ශ්‍රී ලංකාව ‘බැටිං පවර් ප්ලේ’ අවස්ථාව ලබා ගන්නා විට ඔවුන්ගේ කඩුලු 6ක් ලකුණු 167කට බිඳ වැටී තිබිණි. 40 වැනි ඕවරයේ ‘බැටිං පවර් ප්ලේ’ ක්‍රීඩාව අවසන් වන විට ශ්‍රී ලංකා ඉනිම ද ලකුණු 198කට අවසන් විය.ක්ලින්ට් මැකේ ලකුණු 33කට කඩුලු 4ක් ලබා ගත් අතර මිචල් ජොන්සන් ලකුණු 43කට කඩුලු 2ක් ලබා ගත්තේය.ශ්‍රී ලංකා ක්‍රිකට් කණ්ඩායමේ ඔස්ට්‍රේලියා සංචාරයේ පළමු තරගය වූ හොබාට් හි පැවැති පළමු ටෙස්ට් තරගයේදී ඉළ ඇටයේ ආබාධයකට ලක්ව තරග බිමෙන් ඉවත්ව සිටි වේග පන්දු යවන නුවන් කුලසේකර ඊයේ යළි ශ්‍රී ලංකා කණ්ඩායම ට එක්ව සිටියේය. දඟ පන්දු යවන අජන්ත මෙන්ඩිස් වසරකට පසුව ඊයේ යළිත් ජාත්‍යන්තර එක්දින ක්‍රිකට් තරග බිමට පිවිසියේය.ෆිලිප් හියුස්, ඒරන් ෆින්ච් හා උස්මාන් කවාජා යන ඔස්ට්‍රේලියානු ක්‍රීඩකයෝ ඊයේ මංගල ජාත්‍යන්තර එක්දින ක්‍රිකට් වරම් ලැබූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=s1301122</link>
    <topic>දැයට කිරුළ වොලිබෝල් අද ඇරඹේ</topic>
    <author>ප්‍රින්ස් ගුණසේකර</author>
    <content>දැයට කිරුළ ජාතික ප්‍රදර්ශනයට සමගාමීව පවත්වන වොලිබෝල් තරගාවලිය අද ආරම්භ වේ. පාසල් හා ජාතික වශයෙන් තරගමාලා දෙකක් යටතේ පැවැත්වෙන දැයට කිරුළ වොලිබෝල් තරගාවලියේ පළාත් තරග මේ මස 15වැනිදා දක්වා පැවැත්වීමට කටයුතු යොදා ඇත.පළාත් මට්ටමේ ශූරතාව හා අනුශූරතාව දිනා ගන්නා වොලිබෝල් කණ්ඩායම් ජාතික මට්ටමට සුදුසුකම් ලබන අතර එම තරග වටය ජනවාරි 19හා 20 දිනවල රුවන්වැල්ල රාජසිංහ මහා විදුහල් ක්‍රීඩාංගණයේදී පැවැත්වේ.මෙවර දැයට කිරුළ පැවැත්වෙන අම්පාර ප්‍රදර්ශණ භූමියේදී පාසල් හා ජාතික වොලිබෝල් අවසන් තරග පැවැත්වීමට කටයුතු යොදා ඇත.පාසල් තරගාවලියේ අවසන් තරග පෙබරවාරි 5සිට 7දක්වාත් ජාතික තරගාවලි‍යේ අවසන් තරග පෙබරවාරි 8සිට 10 දක්වාත් පැවැත්වේ.මෙයට අමතරව ජාතික බීච් වොලිබෝල් තරගාවලියක්ද මේ මස 26 හා 27 දිනවලදී පැවැත්වීමට දැයට කිරුළ සංවිධායකයෝ තීරණය කර ඇත.එය ජාතික හා ආධුනික බීච් වොලිබෝල් ලෙස අංශ දෙකකින් පැවැත්වේ. දැයට කිරුළ බීච් වොලිබෝල් තරග මීගමුව වෙරළ තීරය, හම්බන්තොට වෙරළ තීරය, කිළිනොච්චි හා අම්පාර සයිදමරිදි වයි‍.එම්.සී.ඒ වෙරළ ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=s1301123</link>
    <topic>පාපැදි තරගය හෙට දංකොටුවේදී</topic>
    <author/>
    <content>ජාතික පාපෑදි ශූරයෙකු වු 'තුසිත දිනේෂ්' අභාවප්‍රාප්ත වී වසරක් පිරීම නිමිත්තෙන් ‍ගෝනවිල දංකොටුව තරුණකැළ සංවිධානය කරන විවෘත රේසිං පාපැදි තරගය හෙට (13) දංකොටුව මංසන්ධියෙන් ආරම්භවේ.කිලෝමීටර් 150ක දුරකින් යුත් තරගයේ ජයග්‍රාහකයාට තුසිත දිනේශ් අනුස්මරණ කුසලානය සමග රු.50000ක් දෙවැනි ස්ථානයට රු.30000ක් තෙවැනි ස්ථානය සඳහා රු.25000ක්ද මුදල් ත්‍යාග පිරිනැමෙන අතර පළමු ස්ථාන 15 සඳහාද මුදල් ත්‍යාග පිරිනැමීමට කටයුතු යොදා ඇති බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=s1301124</link>
    <topic>කනිෂ්ඨ කැරම් ශූරතාවලියට අයැදුම්පත් කැඳවයි</topic>
    <author>නිරෝෂාන් ප්‍රියංකර</author>
    <content>ජාතික කැරම් සම්මේලන සංවිධානය කරන 12වැනි ජාතික කනිෂ්ඨ කැරම් ශූරතාවලිය සඳහා අයැදුම්පත් භාරගැනීම මේ දිනවල සිදු‍ කෙරේ.තරග ඉසව් 12ක් යට‍තේ පැවැත්වීමට නියමිත ශූරතාවලිය අවුරුදු 13, 15, 17, 19, හා 21න් පහළ වයස් කාණ්ඩයෙන් පිරිමි/කාන්තා කේවල තරග සඳහාත් අවුරුදු 17- 21වයස් කාණ්ඩයෙන් යුගළ තරග සඳහා ක්‍රීඩක ක්‍රීඩිකාවන්ට ඉල්ලුම් කළ හැකි අතර පෙබරවාරි මස 1වැනි දිනට පෙර ඉල්ලුම්පත් යොමුකළ යුතු බව සම්මේලනය පවසයි.මේ දිනවල පැවැත්වෙන ජ්‍යෙෂ්ඨ කැරම් ශූරතාවලියෙන් පසුව කනිෂ්ඨ තරගාවලිය පැවැත්වීමට නියමිතය.තරගාවලිය සඳහා අයැදුම්පත් ‍රෝහිනී මතායස්, ප්‍රධාන ලේකම්, ජාතික කැරම් සම්මේලනය, 228/5 හීල් විදීය දෙහිවල හෝ කමලා අභයවීර කැරම් සම්මේලන මුලස්ථානය හයිලෙවල් පාර මහරගම යන ලිපිනයට යොමුකළ යුතු අතර වැඩි විස්තර දු.ක 5511530 (ප්‍රධාන ලේකම්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=s1301125</link>
    <topic>සචින් පුතු ක්‍රිකට් පිටියට</topic>
    <author/>
    <content>ඉන්දීය සුපිරි පිතිකරු සචින් තෙන්ඩුල්කාර්ගේ පුත් අර්ජුන් තෙන්ඩුල්කාර් මුම්බායි 14න් පහළ ක්‍රිකට් පිලට තෝරාගෙන ඇත.ඉන්දීය බටහිර කළාපීය 14න් පහළ ක්‍රිකට් තරගාවලියේදී අර්ජුන් මුම්බායි පිල වෙනුවෙන් ක්‍රීඩා කරයි.වමතින් පන්දුවට පහරදීමට හා වමතින් වේග පන්දු යැවීමට සමත් අර්ජුන් 2012 මැයි මාසයේ පැවැති තරගයකදී හතරේ පහර 14ක් හා හයේ පහරක් සමග ලකුණු 124ක් ලබා ගත්තේය.12හැවිරිදි අර්ජුන් 2011 ජනවාරි මාසයේ මුල් පෙළේ තරගවලට එක්විය.ඔහු සහභාගීවන බටහිර කළාපීය ක්‍රිකට් තරගාවලිය ජනවාරි 20 සිට පෙබරවාරි 1 දක්වා අහමදාබාද්හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=s1301126</link>
    <topic>තර්ස්ටන් විදුහලට ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ මොරටුව සාන්ත සෙබස්තියන් විදුහල සහ කොළම තර්ස්ටන් විදුහල අතර පැවැති තරගයෙන් පළමු ඉනිමේ ජයක් වාර්තා කිරීමට තර්ස්ටන් විදුහල සමත්විය.පළමුව පන්දුවට පහරදුන් සෙබස්තියන් විදුහල ලකුණු 194කට දැවී ගිය අතර තර්ස්ටන් විදුහල පළමු ඉනිම සඳහා කඩුලු 8කට ලකුණු 218ක් රැස් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=f1301121</link>
    <topic>දෝෂාභියෝගයජ‍ාත්‍යන්තරයට ගෙනියන්න බෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>අගවිනිසුරුවරියට එරෙහිව ඉදිරිපත් වී ඇති දෝෂාභියෝගය සම්බන්ධ වර්තමාන තත්ත්වයත්, මේ පිළිබඳ අදාළ විය හැකි ජාත්‍යන්තර තත්ත්වයන් මොනවා ද යන්න ගැනත්, මතු කෙරෙන විවේචන හා ඉදිරි ක්‍රියාදාමය ගැනත් හිටපු විදේශ අමාත්‍ය රෝහිත බෝගොල්ලාගම මහතා සමඟ කළ සංවාදයකි.අගවිනිසුරුවරියට එරෙහි දෝෂාභියෝගයේ වත්මන් තත්ත්වය ඔබ නිරීක්‍ෂණය කරන්නේ කෙසේ ද?අගවිනිසුරුවරියට එරෙහිව පාර්ලිමේන්තුවේ මන්ත්‍රීවරු 117 දෙනෙකු විසින් කතානායකතුමාට දෝෂාභියෝගයක් භාර දුන්නා. ඉන්පසු එය විමර්ශනය කිරීමට අනුර පි‍්‍රයදර්ශන යාපා ඇමැතිතුමාගේ සභාපතිත්වයෙන් යුතුව, ආණ්ඩු පක්‍ෂයේ හා විපක්‍ෂයේ නියෝජිතයන්ගෙන් සමන්විත තේරීම් කාරක සභාවක් පත් කළා. එම කාරක සභාව විසින් මේ විමර්ශනය සිදුකර එහි වාර්තාව පාර්ලිමේන්තුවට ඉදිරිපත් කිරීමෙන් පසු ප්‍රසිද්ධියට පත්කර තිබෙනවා.දැන්, තවදුරටත් තේරීම් කාරක සභාවක් නෑ. එහි කාර්යය අවසන්. මේ පිළිබඳ පාර්ලිමේන්තු විවාදය 10, 11 දෙදින පවත්වා ඡන්දය විමසීමෙන් අනතුරුව අවසන් තීන්දුව ගැනීම සඳහා ජනාධිපතිතුමා වෙත යොමු කෙරෙනවා. මේක තමයි මේ පිළිබඳ ව්‍යවස්ථාමය ක්‍රියාදාමය. එය ආණ්ඩු ක්‍රම ව්‍යවස්ථාවේ 107 වැනි වගන්තියේ පැහැදිලිව සඳහන්. එය තේරුම් ගැනීම සංකීර්ණත් නෑ.තේරීම් කාරක සභාවේ වාර්තාව පිළිගත නොහැකි බව කියමින් අගවිනිසුරුතුමියගේ පාර්ශවය අධිකරණයට ගියා. එම පෙත්සම අභියාචනාධිකරණය විසින් ශ්‍රේෂ්ඨාධිකරණයට යොමු කිරීමෙන් පසු එහි තීන්දුව ලැබුණේ මේ දෝෂාභියෝග ක්‍රියාදාමය සම්මත ක්‍රමයට පටහැණි බවටයි. අභියාචනාධිකරණය රිට් ආඥාවක් නිකුත් කර තිබෙනවා. එම නිසා පාර්ලිමේන්තුවේ ක්‍රියාදාමය හරි ද? නිවැරදි ද? කියන ප්‍රශ්නය මතු වෙනවා.මං දකින විදිහට, මේ පිළිබඳ පාර්ලිමේන්තු ක්‍රියාදාමය ව්‍යවස්ථාවේ සරලව, පැහැදිලිව සඳහන් වෙලා තියනවා. මෙවැනි යෝජනාවක් ගෙනාවාම කතානායකතුමා ට ඒක භාර නොගෙන බෑ. මේක භාරගත්තම අදාළ පාර්ලිමේන්තු ක්‍රියාදාමය ඉබේම ක්‍රියාත්මක වෙනවා.මීට පෙර නෙවිල් සමරකෝන් අගවිනිසුරුවරයාට එරෙහිව දෝෂාභියෝගයක් ඉදිරිපත් වුණා. එතුමා වෙනුවෙන් පෙනී සිටියේ රාජ නීතිඥ නඩේෂන් මහත්මයා. තේරීම් කාරක සභාවේ සභාපති ලලිත් ඇතුලත්මුදලි ඇමැතිතුමා එතැනදීත් මෙවැනි අවස්ථාවක දී අදාළ වන පාර්ලිමේන්තු ක්‍රියාදාමය පැහැදිලිව සඳහන් වුණා. අදාළ විමර්ශනය සිදුකිරීම ඉබේම ක්‍රියාත්මක විය යුතුයි. මේ පිළිබඳ වගකීම පාර්ලිමේන්තුවට තියෙනවා.දැන්, මේ අවස්ථාවෙත් එම ක්‍රියාවලිය ඒ විදිහටම සිදු වී තිබෙනවා. අගවිනිසුරුවරියත් මේ විමර්ශනයට සහභාගි වුණා. විමර්ශනය කිරීමේ බලය තියෙන්නේ තේරීම් කාරක සභාවට යි, ඒක නෑ කියන්න බෑ. ඒක එජාපය පවා පිළිගන්නවා. ජනතා පරමාධිපත්‍ය බලය නියෝජනය වන පාර්ලිමේන්තුවේ උත්තරීතරභාවය ගැන අවධාරණය කෙරෙන්නේ මේ පදනම මතයි.දෝෂ‍ාභියෝගයකදී ජාත්‍යන්තර තත්ත්වයන් අදාළ වන්නේ කෙසේ ද?ජාත්‍යන්තර වශයෙන් අවධානයක් යොමු කෙරෙන්නේ ප්‍රජාතන්ත්‍රවාදයට ගරු කිරීම, ව්‍යවස්ථාවට අනුව කටයුතු කිරීම, ජනතා පරමාධිපත්‍ය ආරක්‍ෂා කිරීම, මහජනයාගේ ආරක්‍ෂාව, මානව හිමිකම් වලට ගරු කිරීම, නිසි කලට නිදහස් හා සාධාරණ ලෙස මැතිවරණ පැවැත්වීම වගේ කාරණා සම්බන්ධව යි. මේ කොයි කාරණය ගත්තත් ශ්‍රී ලංකාවේ තත්ත්වය අවතක්සේරු කිරීමේ හැකියාවක් නෑ.ආණ්ඩුක්‍රම ව්‍යවස්ථාවට අනුව වෙනත් රටවලත් මෙවැනි දෝෂාභියෝග යෝජනා ඉදිරිපත් වෙලා තියෙනවා. නිදසුනක් ලෙස අමෙරිකාව ගත්තොත් එවැනි අවස්ථා 65 ක් පමණ හමුවෙනවා. එතකොට ඒවා ව්‍යවස්ථාවට එකඟ ද නැද්ද කියල අපි අමෙරිකාවෙන් ප්‍රශ්න කරන්න ගියේ නෑ.පවතින ව්‍යවස්ථාවට අනුව, ස්ථාවර නියෝග වලට අනුව කටයුතු කළා මිස අතීතයට බලපාන ආකාරයට මේවා වෙනස් කරන්න අපි ක්‍රියා කරලත් නෑ. 1962 කුමන්ත්‍රණයට අදාළව රැජින එදිරිව ලින්කන් නඩු තීන්දුව මඟින් පසුව නීති හදා දඬුවම් කිරීම ප්‍රතික්ෂේප වුණා. ප්‍රිවි කවුන්සිලය කළේ නඩුව ඉවත දැමීම. ඒ නිසා මෙතැනදිත් මේ කාරණා අදාළ යි. පවතින ව්‍යවස්ථාමය තත්ත්වය යටතේ මේ කාරණය විභාග කර අවසන් විය යුතුයි. ව්‍යවස්ථා සංශෝධන සිදු කිරීම, අලුත් ව්‍යවස්ථාවන් අවශ්‍ය නම් නිර්මාණය කර ගැනීම වගේ කාරණා පසුවට අදාළ වන ඒවායි.මේ දෝෂාභියෝග ක්‍රියාවලිය සම්බන්ධයෙන් යුරෝපා සංගමය, එක්සත් ජාතීන්ගේ සංවිධානය වැනි ආයතන නිවේදන නිකුත් කළා. මේවා දෙස ඔබ බලන්නේ කොහොම ද?මං දකින විදිහට ඔය වගේ ප්‍රකාශ නිකුත් කළ පමණින් ම අපේ රටට අත පෙවීමක් සිදුවන්නේ නෑ. මේක අපේ රටේ ව්‍යවස්ථාවට අනුව රට තුළ සිදුවන ක්‍රියාදාමයක්. මේ පිළිබඳ ඇති වී තිබෙන සංවාදය මඟින් වුණත් සිදුවෙන්නේ මේ ක්‍රියාවලියේ ඇති විනිවිදභාවය තහවුරු වීමයි. එසේ නම් ඔය විදිහේ ප්‍රකාශ නිකුත් වීම කියන්නේ අපට වඩාත් හොඳ පිළිතුරු මඟින් ප්‍රතිචාර දැක්වීමට අවස්ථාවක් ලැබෙනවා කියන එකයි.මහින්ද රාජපක්ෂ ජනාධිපතිතුමා ත්‍රස්තවාදය පරාජය කර රටත්, ජනතාවත් ත්‍රස්තවාදයේ පීඩනයෙන් මුදා ගනිමින් ලෝකයට දුන් ආදර්ශය වෙනුවෙන් ජාත්‍යන්තරයේ ගෞරවය නිසි කලට හා නිසි ලෙසට එතුමාටත් අපේ රටටත් ලැබිය යුතුයි.ව්‍යවස්ථාදායකය හා අධිකරණය අතර ගැටුම්කාරිත්වයක් නිර්මාණය කර එම තත්ත්වය මාර්තු මස ජිනිවා හිදී පැවැත්වෙන මානව හිමිකම් කවුන්සිල සැසිවාරයේ දී මතු කිරීමට ප්‍රයත්නයක් ඇතැයි අදහස් පළ වෙනවා?දේශීය හා අන්තර් ජාතික රාජ්‍ය නොවන සංවිධාන එවැනි උත්සාහයක යෙදෙනවා. එල්.ටී.ටී.ඊ යේ අතකොළු ලෙස ක්‍රියා කරමින් ශ්‍රී ලංකාවට ප්‍රශ්න ඇතිකිරීම ඔවුන්ගේ වුවමනාව බව පැහැදිලියි. නමුත් මේ ප්‍රශ්නය ජාත්‍යන්තරීකරණය කිරීමට ගන්නා උත්සාහය සාර්ථක වේ යැයි මා සිතන්නේ නෑ. මොකද ශ්‍රී ලංකාව මෙය සිදුකර ඇත්තේ රටේ ව්‍යවස්ථාවට අනුවයි. එවැනි ක්‍රියාවලියක් පිළිබඳ ජිනීවා වලදී යෝජනා සම්මත කිරීමට එහි පිළිගන්නා සම්මතයන් ට අනුවත් හැකියාවක් නෑ.තිස් අවුරුදු යුද්ධයකින් පසු නඟී සිටින රටේ ඉදිරි ගමන වැළැකීම, රට අස්ථාවර කිරීම මේ ඇතැම් බලවේග වල වෑයම බව පැහැදිලියි. මේ කාරණය බුද්ධිමත්ව වටහා ගැනීමේ වැදගත්කම ඔබ අවධාරණය කරන්නේ කොහොම ද?මේ දෝෂාභියෝගය ඉදිරිපත් වුණේ ව්‍යවස්ථානුකූලව යි. එය අධිකරණයට එල්ල වූ බලපෑමක් නෙවෙයි. ව්‍යවස්ථාදායකය – විධායකය – අධිකරණය අතර ගැටුම්කාරිත්වයක් ඇති නොවන පරිදි එම කාර්යභාරයන් පිළිබඳ පැහැදිලිව ව්‍යවස්ථාවේ සඳහන් වෙනවා. නිදසුනක් ලෙස ව්‍යවස්ථාවේ 110 වගන්තිය ගත්තොත් විධායකය හා අධිකරණය අතර සම්බන්ධය දැක්වෙනවා. අධිකරණය සම්බන්ධයෙන් ක්‍රියාකිරීමේ දී ජනාධිපතිවරයාට ඇති බලතල මෙන්ම විධායකය හා අධිකරණය අතර ඇති සමීප බැඳීමත් මේ වගන්ති මඟින් දැක්වෙනවා.108 (3) වගන්තිය ගත්තොත්, ජනාධිපතිවරයාගේ අවසරය ඇතිව විනිසුරුවරුන්ට විදේශයකට ගොස් එම වෘත්තියේ යෙදීමටත් පුළුවන්. එමඟින් මුදල් උපයාගෙන ආපසු මව් බිමට පැමිණිය හැකියි. මේ බලතල පැහැදිලිව දැක්වෙනවා. හැබැයි, ශ්‍රේෂ්ඨාධිකරණ, අභියාචනාධිකරණ විනිසුරන් පත් කළාට ජනාධිපතිවරයා නඩු අහන්න යන්නේ නෑ. මේ කාරණා සංකීර්ණ නෑ. ඒ නිසා හරියට තේරුම්ගත යුතුයි. නෙවිල් සමරකෝන් අගවිනිසුරුතුමාට එරෙහි දෝෂාභියෝගයේ දී මෙවැනි තත්ත්වයක් ඇති නොවුණේ ඒ තේරුම් ගැනීම හරියාකාර සිදුවූ නිසා.ව්‍යවස්ථාව බිඳ වැටුණොත් මොකද වෙන්නෙ? අද බලන්න ලිබියාවේ, ටියුනීසියාවේ, ඊජිප්තුවේ, යේමනයේ, සිරියාවේ සිදුවෙන දේ. දීර්ඝ කාලයක් අපි මේ ව්‍යවස්ථානුකූල ක්‍රියාදාමය පවත්වාගෙන ආවා. ව්‍යවස්ථාවට සංශෝධන එක් කළ යුතු නම් ඒකත් අවශ්‍ය නම් 72’ දී 78’ දී කළා වගේ අලුත් ව්‍යවස්ථාවක් හදන්නත් පුළුවන්. හැබැයි, එතෙක් අපි කටයුතු කළ යුත්තේ පවතින ව්‍යවස්ථාවට ගරු කරමිනුයි. විනයානුකූලවයි. එය බිඳ වැටීමට ඉඩ නොදිය යුතුයි. අනෙක, සර්ව සම්පූර්ණ ව්‍යවස්ථාවක් ලෝකයේ කොතැනකවත් නැති බවත් අපි පිළිගත යුතුයි.මේ දෝෂාභියෝග ක්‍රියාවලිය අවසානයේ දී තීරණය වන්නේ ජනාධිපතිතුමාගේ තීන්දුව මතයි. මේ ගැන පැහැදිලි කිරීමක් කළ හැකි ද?ජනාධිපතිතුමාට අවශ්‍ය නම් දෝෂාභියෝගය පිළිබඳ ලැබෙන තීරණය පිළිනොගෙන කටයුතු කිරීමට වුණත් ව්‍යවස්ථාවෙන් ඉඩ සැළසී තියෙනවා. මෙහිදී එතුමා මේ තීරණය ගන්නේ ඒ පිළිබඳව මනාව පරිශීලනය කිරීමෙන් පසුවයි. ව්‍යවස්ථාවෙන්ම ඒ ක්‍රියා පිළිවෙත පිළිබඳ පැහැදිලි කෙරෙනවා. ජනාධිපතිතුමා වුණත් අණ – පනත් ඉදිරිපත් කරන්නේ කැබිනට් මණ්ඩලය හරහා යි. චන්ද්‍රිකා ජනාධිපතිතුමියගේ පාලනය යටතේ රනිල් වික්‍රමසිංහ අගමැතිතුමාගේ ආණ්ඩුව තිබියදීත් ඒ කටයුතු සිදුවුණේ එහෙමයි.මේ තත්ත්වයත් රටින් රටට වෙනස්වන අවස්ථාත් තිබෙනවා. අමෙරිකාවේ කැබිනට් මණ්ඩලයට සාමාජිකයන් පිටතින් පත් කළ හැකියි. බ්‍රිතාන්‍යයේ එවැනි හැකියාවක් නෑ. ඉන්දියාවෙත් නෑ. ඒ, ඒ රටවල ව්‍යවස්ථාවට අනුව ඒවා සිදුවෙනවා වගේ අප කටයුතු කළ යුත්තේත් අපේ ව්‍යවස්ථාවට අනුවයි. මේ පිළිබඳ ජනාධිපතිතුමාගේ තීරණය ඒ අනුව ප්‍රකාශයට පත්වෙයි කියන එකයි මගේ විශ්වාසය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=f1301122</link>
    <topic>නිරෝගි දිවියකට නිල්ල පිරුණු තෙත් බිම් උද්‍යාන</topic>
    <author>සටහන චන්ද්‍රිකා පෙරේරා</author>
    <content>නුගේගොඩ නාවල පාරට මුහුණ ලා ඉදිකෙරුණු තෙත් බිම් උද්‍යානය අද (12) සවස ජනාධිපති මහින්ද රාජපක්ෂ මහතා ගේ ප්‍රධානත්වයෙන් ජනතා අයිතියට පත් කෙරේ.නිරෝගී පරපුරත්, ජනතාවත් රටට සම්පතකි. එක් අතකින් එය රටක සංවර්ධනය මනින මිනුම් දණ්ඩකි. සෞඛ්‍ය සම්පන්න ජනතාවක් සිටින රටක් යනු සංවර්ධනයෙන් ගොඩ නැඟෙන දේ්ශයකි.බෝ නොවන රෝගවල එනම් දියවැඩියාව, කොලෙස්ටරෝල්, විෂාදය, අධි රුධිර පීඩනය වැනි රෝග මෑත කාලයේ වැඩි වශයෙන් වාර්තා වේ. එසේම මෙවැනි රෝගවල වර්ධනයට හේතු වශයෙන් දැක්වූ කරුණුවල නිසි ව්‍යායාමයක් නොලැබීම ද ප්‍රධාන හේතුවක් ලෙස සඳහන් වේ.එසේ නම් ශරීර සුවතාව පවත්වා ගැනීම සඳහා ව්‍යායාම කිරීමේ අවශ්‍යතාව අද වැඩි වැඩියෙන් අවශ්‍ය මෙන්ම, ඒ අවශ්‍යතාව තදින්ම ඕනෑ කරන යුගයක අපි වෙසෙමු.නාගරික ප්‍රදේශවල තෙත් බිම් උද්‍යාන ස්ථාපිත කිරීමේ රාජ්‍ය ආරක්‍ෂක අමාත්‍යාංශයේ වෑයම ක්‍රියාත්මක වන්නේ නිරෝගී පරපුරක් බිහි කිරීමේ උතුම් අරමුණෙනි. එම අරමුණින් ඔබ්බට ගොස් දරුවන්ට විවේකයෙන් විනෝදයෙන් මොහොතක් ගත කිරීම ද තෙත් බිම් උද්‍යාන ඇති කිරීමේ තවත් අරමුණකි.මේ සඳහා නුගේගොඩ ප්‍රදේශයේ අක්කර 18.23 ක භූමි ප්‍රමාණයක් පවරා ගෙන ඇත.එහි පළමු අදියර යටතේ රුපියල් මිලියන 81.6ක පමණ වියදමකින් නුගේගොඩ, නාවල පාරට මුහුණ ලා ඇති අක්කර පහක භූමියක තෙත් බිම් උද්‍යානයක් නිර්මාණය කර ඇත.ඉතා මනරම් අයුරින් සකසා ඇති මේ භූමියේ මහජන විවේකය ගත කිරීම සඳහා වූ උද්‍යාන, පා ගමන් තීරු, ව්‍යායාම් තීරු, ළමා උද්‍යාන ආදියෙන් සපිරිය.මුල් කාලීනව වනගතව පැවැති මේ භූමියේ පසුව වෙළෙඳසල් ඉදි කෙරිණි. වැලි ප්‍රවාහන රථ නවතා තැබිණි. වල් බිහි වී කිසිවකු ගේ නිරීක්‍ෂණයට ලක් නොවුණු මෙම බිම්කඩ පසුගිය කාලයේ මත් ලෝලීන්ගේ රජ දහනක් බවට පත්ව තිබිණි. අනාරක්‍ෂිතව පැවැති මෙම භූමිය උද්‍යානයක් ලෙස අලංකාරව සැකසීම ඉතා අගනා කටයුත්තක් බව ප්‍රදේ්ශවාසීහු පෙන්වා දුන්හ.උද්‍යානය සමඟ ඉදිකර ඇති ජලය බැසයන ජලපවහන පද්ධතිය හේතුවෙන් ‍ෙමතෙක් වැසි ජලයෙන් යට වෙමින් තිබූ අවට ප්‍රදේශය ආරක්‍ෂා වන අතරම ජලයෙන් යටවීම වැලකී යනු ඇත.මහජනතාවට පැය විසිහතර පුරාම විවේකීව ගත කිරීමට හැකි වන පරිදි උද්‍යානය සැකසී ඇත. මෙම භූමියේ පාවෙන භෝජනාගාරයක් මෙන්ම අවන්හල් ද ස්්ථාපිත කිරීමට සැලසුම් කර තිබේ.මහින්ද චින්තන ඉදිරි දැක්ම යටතේ, ආසියාවේ ආශ්චර්යය කරා යන ගමනේ දී නගර අලංකරණය සඳහා හිමිවන්නේ ප්‍රමුඛස්ථානයකි.නගරවල ඇති අක්‍රමවත් බව දුරුකර සුපිරි තත්ත්වයට පත් කිරීමේ උදාර අරමුණ ඇතිව තෙත් බිම් උද්‍යාන ඉදිකිරීමේ කටයුත්තට සමගාමීව ඉතිහාසයේ මෙතෙක් නොකෙරුණු ව්‍යාපෘති රැසක් ඉටු කිරීමට රජය සැලසුම් සකසා අවසාන ය.රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා ගේ සංකල්පයක් අනුව එතුමා ගේ මෙහෙයවීමෙන් නගර අලංකරණ කටයුතු සිදු වේ.නාගරික සංවර්ධන අධිකාරියේ සභාපති නිමල් පෙරේරා හා අධ්‍යක්ෂ ජනරාල් නිහාල් ප්‍රනාන්දු මහත්වරුන් ගේ අධීක්‍ෂණය යටතේ එම අධිකාරියේ භූ දර්ශන නිර්මාණ ඒකකය මගින් නාවල පාර තෙත් බිම් උද්‍යානය නිර්මාණය කිරීම සඳහා වියදම් දරා ඇත.නුගේගොඩ නගරය අලංකරණය කිරීම හා වැසි ජලයෙන් ආරක්‍ෂා කර ගැනීම ඇතුළු සමස්ත කටයුත්ත වෙනුවෙන් පවරා ගෙන ඇති අක්කර 18.23 ක භූමි ප්‍රදේශය විවිධ ස්ථානවල ඇති මෙතෙක් සංවර්ධනයට යොදා නොගත් භූමි කොටස් බව නාගරික සංවර්ධන අධිකාරිය පවසයි.ඉඩම් ගොඩ කිරීමේ සහ සංවර්ධනය කිරීමේ සංස්ථාව මේ වැඩසටහනට සමගාමීව නුගේගොඩ අවට ඇති ඇළ මාර්ග ප්‍රතිසංස්කරණය කරයි. නුගේගොඩ පාගොඩ මාර්ගයෙන් ආරම්භ වන කිලෝ මීටර් 0.75ක දිගු ඇළ මාර්ගය මේ අනුව සංවර්ධනය කරයි.නාගරික සංවර්ධන අධිකාරිය මගින් නිර්මාණය වන තෙත් බිම් උද්‍යානවල නිලෙන් පිරුණු තුරුලතා මල්වලින් ආවරණය වූ මාර්ග, දිය පොකුණු, ආවරිත බොරලු මාර්ග හා ජලය මත පාවෙන භෝජනාගාර ආදී පහසුකම් හා අලංකරණයෙන් පරිපූර්ණ තත්ත්වයට පත් කෙරේ.ශ්‍රී ලංකා යුද, නාවික හමුදා හා සිවිල් ආරක්ෂක දෙපාර්තමේන්තු සෙබළුන් ගේ දායකත්වයෙන් ඉදිකිරීම් සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>12</day>
    </date>
    <link>http://www.dinamina.lk/2013/01/12/_art.asp?fn=f1301123</link>
    <topic>ජනතාවට ආදරය කරන්න, ජනතාවගේ ආදරය ලබන්න</topic>
    <author/>
    <content>උදා වූ නව වසරේ නව බලාපොරොත්තු සහිතව රාජකාරි අරඹන ඔබ සියලු දෙනාට සුබ නව වසරක් වේවායි මුලින් ම ප්‍රාර්ථනා කරනවා.ඒ සමඟම පසුගිය වසර ගැන සිංහාවලෝකනයක යෙදීමට ඔබට ආරාධනා කරන්න මා කැමැතියි. ගත වූ දින තුන්සිය හැටපහේ ඔබේ ජීවිතය තුළ මොන මොන වෙනස්කම් සිදුවුණාද? මෙතැන සමහරු ඉන්න පුළුවන් දරාගන්න බැරි වියෝ දුක්වලට මුහුණු දුන් අය. බලාපොරොත්තු නොවූ කරදරවලට මුහුණ දුන් අය. විවිධ සිත් රිදවීම්වලට රාජකාරි ජීවිතයේදී; පෞද්ගලික ජීවිතයේදී මුහුණ දුන් අය. ඒ පරාජයන් පිසදා ෆිනික්ස් පක්ෂියා අළු ධූලි මතින් නැගී සිටින්නා වාගේ ජීවිතය බදා වැළඳගෙන නැගී සිටින්නයි මේ මොහොතේ අධිෂ්ඨාන කරගත යුත්තේ.අනෙක් අතට පසුගිය වසරේ ජීවිතයේ නව අපේක්‍ෂා දැල්වුණු අය මෙතැන ඇති. ඒ ගමනේදී කාට හෝ සිත් රිදවීමක් වුණා නම් ඔබ කළ යහපත් වැඩක් නිසා කාගේ හෝ ජීවිත යහපත් කරන්න. ඔසවා තබන්න. ඔබට හැකි වුණා නම් ඒ සියල්ල පිළිබඳ සිංහාවලෝකනයක යෙදෙන්න සුදුසු මොහොත තමයි මේ එළැඹී තියෙන්නේ.රාජ්‍ය සේවය ඉතා ශක්තිමත් වෙන යුගයක සේවය කරන්න ලැබීම ගැන අද දවසේ ඔබට සතුටු විය හැකියි. පසුගිය කාලය පුරා සිදුවුණේ රාජ්‍ය සේවය ක්‍රමානුකූලව දිය කර හැරීම. මේ රජය පත්වනවිට රාජ්‍ය සේවකයන් හිටියේ ලක්ෂ 08යි. අද ලක්ෂ 13 කට ආසන්නයි. මෑත ඉතිහාසයේ වැඩිම රාජ්‍ය සේවකයන් සංඛ්‍යාව උපාධිධාරීන් ලෙස පනස් දෙදාහක්, රාජ්‍ය සේවයට එක්කර ගත්තා. ජනාධිපතිතුමා තරම් රාජ්‍ය සේවයට රාජ්‍ය සේවකයාට ආදරය කරන ඒ ගැන විශ්වාසය තියෙන නායකයෙක් ඉතිහාසයේ හිටියේ නෑ.ඇයි එතුමා මේ තරම් රාජ්‍ය සේවකයන් බඳවා ගන්නේ?ජනතා හිතවාදී විශිෂ්ටතම රාජ්‍ය සේවයක් සඳහා රාජ්‍ය සේවාව ගැන මහින්ද චින්තනයේ සඳහන් වෙන්නෙ එහෙමයි.බලන්න, එතුªමා ඔබ ගැන හිතන හැටි.රාජ්‍ය සේවකයා මුලින් ම ජනතා හිතවාදී වෙන්න ඕනෑ. ඒක තමයි පළමු කොන්දේසිය. තමන්ගේ සේවය බලාපොරොත්තු වෙන ජනතාව ගැන ආදරයක්, අනුකම්පාවක්, ගෞරවයක් හොඳ රාජ්‍ය සේවකයකු තුළ තියෙන්න ඕනෑ. අපේ පළාතේ, උතුරු මැද පළාතේ ජනතාව මෙතෙනදී විශේෂ කොට දකින්න මා කැමතියි.ඇයි මා එහෙම දකින්නේ?අවුරුදු 1400ක රාජකීය යුගයකින් පස්සේ මේ පළාතේ ජනතාව වැටුණේ අඳුරු අගාධයකටයි. ඔවුන්ගේ ජීවන මාර්ගය බැඳිලා තිබුණේ වැව් එක්ක. රාජකීය අනුග්‍රහය නැතුව මේ දැවැන්ත වාරි පද්ධතිය නඩත්තු කර ගන්න ඔවුන්ට බැරි වුණා.අන්තිමට වැව් ටික නටඹුන් වුණා. වතුර වෙනුවට වනාන්තරය වැව්වලට ගලාගෙන ආවා. ඉංග්‍රීසි ඒජන්තවරු ඔවුන්ගේ වාර්තාවල සටහන් කරලා තියෙන දේවල් කියවලා බලන්න. ඔවුන් එනවිට තුන් වේලටම කුරක්කන් කාපු ජනතාවක් රජරට ඉඳලා තියෙන්නේ. අයිවර්ස් කියන සුදු ඒජන්තවරයා සඳහන් කරනවා කුරක්කන් රොටියේ දැඩි බව ගැන. ඔහු ලියනවා සමහරක් දවස්වල ඔහු තම තුවක්කුවේ ඇබ හැටියටත් කුරක්කන් රොටී කැබලි යොදාගත්තා කියලා. කුසගින්න, ලෙඩරෝග හා නූගත්කමයි එදා මේ පළාත ගිලගෙන තිබුණේ.කන්නන්ගර වාර්තාව ලියන කාලේ මේ පළාතේ සාක්ෂරතාව 2%යි. ඒ ජනතාවගෙන් තමයි ඔබ මම පැවත එන්නේ. ඒ ජනතාවගෙ දරුවො තමයි ඔබ ළඟට සේවය පතා එන්නේ. ඔවුන් ඔබ ළඟට එන්නෙ යාන්තම් මග වියදම් හොයාගෙන. අරලගංවිල, පදවියේ ගොවියෝ, පැල් මැස්සෙන් බැහැලා වට්ටක්කා ගෙඩියක් විකුණාගෙන මග වියදම් හොයාගෙනයි ඔවුන් ඔබ හමුවන්න එන්නේ.සමහර විට ඔවුන් ලියුමක් ඉදිරිපත් කරන නිවැරැදි ධූරාවලිය දන්නේ නෑ. කොතනින් පටන් ගන්නවද දන්නේ නැහැ. ප්‍රශ්නය කාට ඉදිරිපත් කළ යුතු ද දන්නේ නැහැ. ඒක ප්‍රශ්නයක් කර ගන්න එපා. ඔවුන් සුහදව පිළිගන්න. නිවැරැදි මග කියාදෙන්න ප්‍රශ්නය ඒ වෙලාවෙම නොවිසඳුනත් ඔහු ගෙදර යන්නේ ඔබට පිං දිදී.අනික අප ළඟට එන හැම කෙනකුටම නිදහස් අධ්‍යාපනයෙන් උගත් දරුවෝ හැටියට අපි ලොකු ණයක් ගෙවන්න තියෙනවා. අහිංසක ගොවියාගෙ දාඩිය සුවඳ රැඳුණු ශත පනහත් අපට ඉගෙන ගන්න වැය කරලා තියෙනවා.මහත්මා ගාන්ධිතුමා සඳහන් කළේ ඒකයි ඔබේ මේසය ළඟ හිටගෙන ඉන්න මේ මිනිසා ඔබේ සේවකයා නොව ස්වාමියා කියා හිතන්න. ස්තුති කරන්න ඔහුට සේවය කරන්න අවස්ථාවක් ලබාදීම ගැන.එහෙම උනොත් විතරයි ජනතා හිතවාදී රාජ්‍ය සේවාවක් බිහිවෙන්නෙ.මා කැමතියි මීළඟට මහින්ද චින්තනයේ ඊළඟ අවධාරණය කිරීමට යන්න. රාජ්‍ය සේවය ජනතා හිතවාදී බව පමණක් නොවෙයි “විශිෂ්ටතම” වෙන්න ඕනෑ.කොහොමද විශිෂ්ටතම රාජ්‍ය සේවකයෙක් වෙන්නේ? මානව සම්පත් කළමනාකරණයේදී වැඩකරන මිනිස්සු කොටස් හතරකට දක්වනවා.පළමුවෙනි කොටස තමයි Stars තරු, ඒ ගොල්ලො හරියට වැඩ දන්නේ නෑ. දන්න ටික හොඳට කරනවා. වැඩ ඉගෙන ගන්නත් ආසයි. මේ ගොල්ලො ගැන බලාපොරොත්තු තියන්න පුලුවන්.දෙවැනි කොටස වැඩ කරන අශ්වයෝWorking Horses තමන් දන්න පැරැණි ක්‍රමේටම බර ඇදගෙන වැඩ කරනවා. හැබැයි වෙනස් වෙන්න කැමැති නෑ. අපේ පැරැණි ගම්මුලාදෑනිවරු වගේ.තුන්වෙනි කොටස රාජ්‍ය සේවයෙන් අයින් කළයුතු අය. Dead Woods. මැරිච්ච ගස්.වැඩ කරන්නෙත් නෑ. ඉගෙන ගන්නෙත් නෑ.හතරවෙනි කොටස තමයි හොඳම අය. හොඳීන් සේවය ඉටු කරනවා. ඉගෙන ගන්නත් වෙනස් වෙන්නත් කැමැතියි. ඒ අය තමයි Super Stars සුපිරි තරු. ඔබ අතර මේ වගේ අය ඕනෑ තරම් ඉන්නවා. අද රාජ්‍ය සේවය ඉල්ලා සිටින්නේ මේ වගේ අය තමයි.ඒ වගේම රාජකාරියේදී කොන්ද කෙලින් තියාගන්න. ඔබට රාජකාරිය කෙලින් කරන්න මඟ පෙන්වන මුදල් රෙගුලාසි පරිපාලන රෙගුලාසි චක්‍රලේඛ රජය ලබාදීලා තියෙනවා. ඒ ඇර වෙන මොනම බලපෑමක්වත් ආවත් සැලෙන්න එපා.හැබැයි මේකෙන් අදහස් වෙන්නෙ නෑ ආරක්ෂක පළිහක් විදිහට ආයතන සංග්‍රහය මුදල් රෙගුලාසි. චක්‍රලේඛ යොදාගන්න කියන එක. අද මේ රට යන්නේ වේගවත් ගමනක්. පරම්පරා ගණනාවක් අපි නොදැක්ක අති දැවැන්ත සංවර්ධන සංග්‍රාමයක් අද සිදුවෙමින් තියනවා. එදා පාරකට බෝක්කුවක් දාගන්න පෙත්සම් සිය ගණනක් දෙන්න වුණා. අද එක පෙත්සමක් නැතුව බෝක්කු, පාලම් සිය දහස් ගණනක් ඉදිවෙනවා. එදා ඉස්කෝලෙට ගොඩනැගිල්ලක් හදාගන්න පෙත්සම් සිය ගණන් දුන්නා.අද දෙමහල් තුන්මහල් පාසල් ගොඩනැගිලි ඉදිවෙනවා එක පෙත්සමක් නැතුව. යුද්ධය තියෙද්දිත් බිලියන 17ක් සංවර්ධනය සඳහා වැය කරපු රජයක් මේක. මේ වේගය රටට අවශ්‍යයි. එතෙනදි සාම්ප්‍රදායික විදියට චක්‍රලේඛ විතරක් උස්සාගෙන දඟලන්න එපා. ඒවා තුළින් මේ ගමන යන්න ඉඩකඩ හදල දෙන්නේ කොහොමද කියලා ඔබට නිර්මාණාත්මකව හිතන්න වෙනවා. එහෙම උනොත් තමයි විශිෂ්ටතම රාජ්‍ය සේවාවක් බිහි වෙන්නේ.මානව හිතවාදී විශිෂ්ටතම රාජ්‍ය සේවකයෝ ඉතිහාසය පුරා වැඳුම් පිදුම් ලබනවා. රජරට ජනතාව තුළ විශ්වාසයක් තියනවා කලාවැව වගේ මහා වාරි කර්මාන්ත ඉදි කරන්නට රජතුමාට උදව් කළ ඉංජිනේරුවරයා; රාජ්‍ය සේවකයා තමයි අයියනායක දෙවියන් වුණේ කියලා. වැව ආරක්‍ෂා කරපු ඬලධාරියා තමයි “සෙනෙවිරත්න මුල් කඩවර” නමින් දේවත්වයෙන් අදත් පිදුම් ලබන්නේ කියලා.අපි දන්න ඉතිහාසයේ එහෙම ජනතා හදවත්වල ජීවත්වුණු රාජ්‍ය නිලධාරින් හිටියා. පී‍්‍රමන් දිසාපතිතුමා අනුරාධපුරයට ආපු සුදු ඒජන්තවරයෙක්. එතුමා මේ පළාතට; ජනතාවට දැඩි සේ ආදරය කළා. අනුරාධපුරය දාල ගියේ නෑ.වරක් එතුමා මන්ත්‍රණ සභා ඡන්දයකට ඉදිරිපත් වුණා. අනෙක් පැත්තෙන් ඉදිරිපත් වුණේ ක්‍රිෂ්ණරත්න කියලා සිංහල මහත්මයෙක්. රජරට ජනතාව ඉස්සරහට ගිහිල්ලා ප්‍රීමන් දිසාපතිතුමා කිව්වේ එක දෙයයි. උඹලා කොළපාට පෙට්ටියට තුන්ඩු කෑලි දැම්මොත් ක්‍රිෂ්ණරත්න කවුන්සලේට යනවා. මං එංගලන්තයට යනවා. උඹලා සුදුපාට පෙට්ටියට තුන්ඩු කෑලි දැම්මොත් මම උඹලා වෙනුවෙන් කවුන්සලේට යනවා.අන්තිමේදී රාජ්‍ය මන්ත්‍රණ සභාවේ රජරට ජනතාව නියෝජනය කරන්න ඔවුන් තෝරා ගත්තේ මේ සුදු ජාතික දිසාපතිවරයා. ඔහු ජීවත් වුණෙත් මිය ගියෙත් රජරට. ඔහු මිය යන්න මොහොතකට පෙර කියා තිබුණේ රජරට පොළොවේ කැටයම් කරපු ගල් කුළුණක් වෙන්න ලැබෙනවා නම් මගේ ප්‍රාර්ථනාව ඒකයි කියලයි.අදත් අනුරාධපුර කච්චේරියේ දැවැන්ත වනස්පතිය සෙවණේ තියෙන ස්මාරකය හැමදාමත් අපට රජරට ජනතාවට පෙම්බැඳී මේ අපූරු රාජ්‍ය සේවකයා සිහිපත් කර දෙනවා.ඒ වගේම තමයි බදුල්ලේ දිසාපතිව හිටපු පිහිල්ලේ ගෙදර මැතිතුමා. එතුමා හදිසියේ මියගිය දවසේ මා හිටියේ බදුල්ලේ. උදෑසන අවදි වී බලන විට හැම තැනම මා දුටුවේ සුදු කොඩි. පැල්පතේ ඉඳලා මන්දිරේ දක්වා සුදු කොඩියක් තිබුණා. සමහරු එදා වළඳක් ළිප තියලත් නැහැ.ජනතාවට අවංකව සේවය කළොත් ජනතා හදවත්වල ඔවුන් හැමදාම ජීවත් වෙනවා. අවසාන වශයෙන් මා කියන්න කැමැතියි ලැබූ නව වසර ඔබේ රාජකාරි ජීවිතයේ සාර්ථකම වසර කර ගන්න උත්සාහ කරන්න. තමන්ගේ වෘත්තිය නිපුණතා වැඩිදියුණු කරගෙන ඒ තුළින් ඔය සිටින තැනින් තව පියවරක් ඉදිරියට යන්න. නව දැනුම, පුහුණුව දක්ෂතා ජනතා සේවය සඳහා යොදවන්න. රටට ආදරය කරන්න. ජනතාවට ආදරය කරන්න. ජනතාවගේ ආදරය ලබන්න.(උතුරු මැද පළාත් ආණ්ඩුකාරවර කරුණාරත්න දිවුල්ගනේ 2013.01.01 වැනි දින රාජකාරි අරඹන රාජ්‍ය සේවකයන් අමතා කළ දේශනය ඇසුරිණි).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301141</link>
    <topic>අගවිනිසුරුවරියවහාම ඉවත් කරයි!</topic>
    <author>ධනුෂ්ක ගොඩකුඹුර</author>
    <content>අගවිනිසුරු ආචාර්ය ශිරාණි බණ්ඩාරනායක මහත්මිය එම තනතුරෙන් ඉවත් කිරීම සඳහා වූ ලිපියට ජනාධිපති මහින්ද රාජපක්ෂ මහතා ඊයේ (13) උදෑසන අස්සන් කළ බවත්; එම ලිපිය ඊයේ උදෑසන ම අගවිනිසුරුවරියගේ නිල නිවෙස වෙත යැවූ බවත් ජනාධිපති ප්‍රකාශක මොහාන් සමරනායක මහතා කියා සිටියේ ය.2013 ජනවාරි 11 දා පාර්ලිමේන්තුවේ දී සම්මත වූ යෝජනාවට අනුව එතුමිය ධු‍රයෙන් ඉවත් කිරීමේ නියෝගයට ජනාධිපතිවරයා අස්සන් කළ බව ද එහි දී ආණ්ඩුක්‍රම ව්‍යවස්ථාවේ 107 (02) වගන්තිය අනුව එම පියවර ගෙන ඇති බව ද ජනාධිපති ප්‍රකාශක මොහාන් සමරනායක මහතා තවදුරටත් කියා සිටී. අගවිනිසුරුවරිය ධුරයෙන් ඉවත් කිරීමේ නියෝගය ජනාධිපති ලේකම් කාර්යාලයේ ජ්‍යෙෂ්ඨ සහකාර ලේකම්වරයෙකු සහ ජනාධිපති ආරක්ෂක අංශ නිලධාරියෙකු විසින් ඊයේ ශිරාණි බණ්ඩාරනායක මහත්මිය වෙත භාරදී තිබේ.පාර්ලිමේන්තුවේ මුළු මන්ත්‍රී සංඛ්‍යාවෙන් බහුතරයකගේ අනුමැතියෙන් සම්මත වූ යෝජනාව ජනාධිපතිතුමා විසින් පිළිගෙන ඇත. මෙරට ඉතිහාසයේ දෝෂාභියෝගයකින් ඉවත් කෙරුණු ප්‍රථම අගවිනිසුරුවරිය බවට ශිරාණි බණ්ඩාරනායක මහත්මිය මේ අනුව පත් වන්නීය.දෝෂාභියෝගය විමර්ශන වාර්තාව පසුගිය සිකුරාදා (11) පාර්ලි‍මේන්තුවේදී තුනෙන් දෙකක බහුතරයකින් සම්මත වූ අතර එදින රාත්‍රියේ කතානායකවරයා විසින් ජනාධිපතිවරයා වෙත මේ බව දැනුම් දී තිබිණි.අගවිනිසුරුවරියගේ ක්‍රියාකලාපයන් පිළිබඳ වූ දෝෂාභියෝග යෝජනාවක් ආණ්ඩු පක්ෂ මන්ත්‍රීවරුන් 117 කගේ අස්සනින් යුක්තව කතානායක චමල් රාජපක්ෂ මහතා වෙත පසුගිය නොවැම්බර් මස 01 වැනි දින භාර දෙන ලදී. එම‍ යෝජනාව නොවැම්බර් 06 වැනි දින පාර්ලිමේන්ත්‍ර න්‍යාය පත්‍රයට ඇතුළත් කෙරුණු අතර කතානායකවරයා ඒ පිළිබඳ විමර්ශනයට පාර්ලිමේන්තු තේරීම් කාරක සභාවක් පත් කළේය. ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් යුතු මෙම කමිටුවට ආණ්ඩු පක්ෂ නියෝජිතයන් 07 දෙනකු සහ විපක්ෂ නියෝජිතයන් 04 දෙනෙකු ඇතුළත් විය.තේරීම් කාරක සභාවේ විමර්ශන වාර්තාව දෙසැම්බර් මස 08 වැනිදා කතානායකවරයා වෙත ඉදිරිපත් කෙරුණු අතර ඉදිරිපත් වූ චෝදනා 14 න් පහක් පමණක් විමර්ශනය කොට ඉන් චෝදනා 3කට අගවිනිසුරුවරිය වැරැදිකාරිය බව වාර්තා වේ සඳහන් විය.අංක 01, 03, 04 චෝදනා සඳහා ඉදිරිපත් වූ වාචික හා ලිඛිත සාක්ෂි අනුව එකී විෂමාචාර චෝදනා ඔප්පු වී ඇති බවද විශේෂ කාරක සභාව තීරණය කර තිබිණ.ඒ පිළිබඳ විවාදය ‍ජනවාරි මස 10 සහ 11 දිනවල පැවැත්වුණු අතර අගවිනිසුරුවරියට එරෙහි දෝෂාභියෝගය වැඩි ඡන්ද 106 කින් පාර්ලිමේන්තුවේදී සම්මත වූයේ ජනවාරි මස 11 වැනිදාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301142</link>
    <topic>හදවතට එකඟව තීන්දුවක් ගන්නවා</topic>
    <author>ධනුෂ්ක ගොඩකුඹුර</author>
    <content>දෝෂාභියෝගය සම්බන්ධයෙන් හදවතට එකඟව තීන්දුවක් ගන්නා බව ජනාධිපති මහින්ද රාජපක්ෂ මහතා ප්‍රකාශ කළේය. නීති හා බැංකු ක්ෂේත්‍රවල ප්‍රවීණයන්ගේ මතය විමසා තමාගේ මේ සම්බන්ධයෙන් හෘද සාක්ෂිය තවදුරටත් එකග කර ගැනීමට කටයුතු කළ බවත් ජනාධිපතිවරයා පැවසීය. අධිකරණයේ ස්වාධීනත්වය හා ගෞරවය ආරක්ෂා වන පරිදි කටයුතු කරන්නට රජය බැඳී සිටින බව අවධාරණය කළ ජනාධිපතිවරයා සියලු දෙනා අධිකරණය නැමැති ශුද්ධ භූමිය කෙලෙසන්නේ නැතිව කටයුතු කරනු ඇතැයි තමා විශ්වාස කරන බවත් ප්‍රකාශ කළේය.ජනාධිපති මහින්ද රාජපක්ෂ මහතා මේ අදහස් පළ කළේ රාජ්‍ය සේවයට අලූතින් බඳවාගත් අභ්‍යාසලාභී උපාධිධාරින් පනස්දහස් අටසියයකට ස්ථීර පත්වීම් ප්‍රදානය කිරිමේ අබිසෙස් අභිමන් ජාතික මහෝත්සවයට සුගතදාස ගෘහස්ථ කි‍්‍රඩාංගණයේදී පෙරේදා (12) එක්වෙමිනි.වැරැදි කරන කාට වුවත් තරාතිරම නොබලා දඬුවම් දීමට තමා නොපැකිළෙන බවත් ජනාධිපතිවරයා ප්‍රකාශ කළේය.අධිකරණය දේශපාලන කටයුතු සඳහා භාවිතා කර නොමැති බවත් උසාවි අසළ කලුකොඩි දාන්නට, පිකටින් කරන්නට කිසිවකුට ඉඩ නොතැබූ බවත් ජනාධිපතිවරයා අවධාරණය කළේය.දූෂණ චෝදනා සම්බන්ධයෙන් තොරතුරු ලැබුණේ නීති ක්ෂේත්‍රයෙන්ම බව පැවසූ ජනාධිපතිවරයා මහජන නියෝජිතයන් ඉටු කළේ ඔවුන්ගේ යුතුකම බවත් ඒ පිළිබඳ කටයුතු කළේ ව්‍යවස්ථානුකූලව බවත් සිහිපත් කළේය.රටේ ආර්ථිකය ගොඩනගා ගෙන ඉදිරියට ගමන් කරන විට මෙවැනි බලෙවේගවලට මුහුණ දීමට සිදු වන බව පැවසූ ජනාධිපතිවරයා ඒවාට මුහුණ දෙන්නට සූදානම් බවත් කීවේය.ඇමැතිවරුන් වන මෛත්‍රීපාල සිරිසේන, ඩබ්ලිව්. ඩී. ජේ. සෙනෙවිරත්න, බැසිල් රාජපක්ෂ, රංජිත් සියඹලාපිටිය මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301143</link>
    <topic>තෛපොංගල් උත්සවයසුබවාදී අනාගත අභිලාෂපිළිබඳ සංකේතයක්</topic>
    <author/>
    <content>තෛපොංගල් උත්සවය දේවභක්තිය, ආශිර්වාද සඳහා කෘතගුණ දැක්වීම හා සුබවාදී අනාගත අභිලාෂයන් පිළිබඳ සංකේතයක් බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කරන්නේ තෛපොංගල් දිනය නිමිත්තෙන් සුබපැතුම් එක් කරමිනි. ‍එම පණිවිඩය මෙසේය.ශ්‍රී ලංකාවේ හින්දු භක්තිකයන් අද සිය දකුණු ආසියානු සහෝදර බැතිමතුන් සමඟ සාර්ථක අස්වැන්නකට තුති පිදීමේ වැදගත් උත්සවය වන තෛපොංගල් උළෙල සමරති.මේ මස පළමු දිනයෙන් හැඳින්වෙන මෙම උත්සවය සෞභාග්‍යමත් අස්වැන්නක් වෙනුවෙන් සූර්යා හෙවත් හිරු දෙවියන්ගෙන් ලත් සියලු ආශිර්වාදයන්ට තුති පුද කිරීම සඳහා සාම්ප්‍රදායානුකූලව වෙන් වූවකි. මෙම උත්සවයේ වැදගත්ම අංශය වන පොංගල් හෙවත් කිරි හා බත් එකට ඉතිරවීම තුළින් සූර්යයාගේ ආශිර්වාදයෙන් ජීවිතයේ නව අවස්ථාවන් ආරම්භ කෙරෙන බව සාමාන්‍ය ඇදහීමයි.පළමු අස්වැන්න සූර්යාට පුද කෙරෙන මෙය 'සූර්ය මංගල්යම්' ලෙස ද සැළකේ.මෙම උත්සවය තුළින් එළඹෙන වසරේ හොඳ අස්වැන්නක් හා යහපත් බලාපොරොත්තු වෙනුවෙන් අඛණ්ඩ ආශිර්වාද පතා හිරු දෙවියන්ට බුහුමන් දැක්වීම සඳහා දැඩි ලෙන්ගතුකම හා අවබෝධය පිළිබඳ හැඟීමෙන් පවුල් හා ජන කොටස් එකට එක් කෙරේ.මෙහි දෙවැනි දිනය සී සෑම, කිරි, හා පොහොර සැපයීම සහ ප්‍රවාහනය සඳහා යොදා ගන්නා ගවයන්ට ගරු බුහුමන් දැක්වීමේ වැදගත් සම්ප්‍රදාය සඳහා යොදා ගැනේ.මනුෂ්‍යයා හා සොබා දහම අතර ඇති දැඩි සබැඳියාව මෙන්ම එදිනෙදා දිවියේ දී හා දෙවියන් වන්දනාමාන කිරීමේ දී මිනිසුන් හා ප්‍රජාව අතර ඇති එකමුතු බව නැවත ප්‍රාණවත් කිරීමක් තෛපොංගල් උත්සවය සනිටුහන් කරයි. එය දේව භක්තිය, ආශිර්වාද සඳහා කෘතගුණ දැක්වීම හා සුබවාදී අනාගත අභිලාෂයන් පිළිබඳ සංකේතයකි.සියලු ශ්‍රී ලාංකික හින්දු බැතිමතුන්ට ප්‍රීතිමත් හා භාග්‍යවත් තෛපොංගල් දිනයක් පතමි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n13011412</link>
    <topic>රිසානාගේ මරණ දඬුවම‍ටබෑන්කී මූන්ගේ කනස්සල්ල</topic>
    <author>මහින්ද අලුත්ගෙදර</author>
    <content>ශ්‍රී ලාංකික ගෘහ සේවිකා රිසානා නෆීක්ට සෞදි අරාබියාවේදී මරණ දඬුවම ලබාදීම සම්බන්ධයෙන් එක්සත් ජාතීන්ගේ මහලේකම් බෑන්කී මූන් සිය කනස්සල්ල පළකර ඇත.රිසානා නෆීක් අත්අඩංගුවට ගැනීම සහ ඇයට එරෙහිව පැවැති විභාගය විවාදයට තුඩුදී ඇති බව පෙන්වාදෙන මහලේකම්වරයා එහි යම් යම් අක්‍රමිකතා පැවැති බවද සඳහන්කර තිබේ.කුමන රටක් වුවද ජාත්‍යන්තර මානව හිමිකම් නීතියට අනුව කටයුතු කළ යුතු බවද සෞදි අරාබියාවේ මරණීය දණ්ඩනය දී‍මේ අවස්ථා ක්‍රමයෙන් ඉහළ යමින් තිබෙන බවද බෑන්කී මූන් ප‍්‍රකාශකර ඇතැයි වාර්තා වෙයි. සාධාරණ නඩු විභාගයකට ඉඩකඩ සළසන ජාත්‍යන්තර මානව හිමිකම් නීතිය යටතේ සෞදි අරාබියාවේ සේවයට පැමිණෙන සියලුම කාන්තාවන්ට හා පුරුෂයන්ට සැළකිය යුතු බවද හෙතෙම පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301144</link>
    <topic>දෝෂාභියෝගය සම්මත කිරීමටආණ්ඩු පක්ෂ බහුතරයකගේ සහාය</topic>
    <author>චමීර ඇල්ලදෙනිය සහ සුභාෂිණි සේනානායක</author>
    <content>අගවිනිසුරුවරිය ධූරයෙන් ඉවත් කිරිම සඳහා වූ දෝෂාභියෝග විමර්ශන වාර්තාව පාර්ලිමේන්තුවේදී සම්මත කර ගැනීම සදහා ආණ්ඩු පක්ෂයේ බහුතර පක්ෂ සහාය ලබාදුන්නේය.ඒ අනුව ශ්‍රී ලංකා නිදහස් පක්ෂය, මහජන එක්සත් පෙරමුණ, මුස්ලිම් කොංග්‍රසය, ජාතික නිදහස් පෙරමුණ, ජාතික හෙළ උරුමය, ලංකා කම්කරු කොංග්‍රසය, ප්‍රජාතන්ත්‍රවාදී වාමාංශික පෙරමුණ, සමස්ත ලංකා මුස්ලිම් කොංග්‍රසය හා ජාතික කොංග්‍රසය දෝෂාභියෝගයට පක්ෂව ඡන්දය ලබා දුන්නේය.පාර්ලිමේන්තු මන්ත්‍රීවරුන් පී. දිගම්බරන් හා ප්‍රභා ගනේෂන් මහත්වරු දෝෂාභියෝගයට පක්ෂව ඡන්දය ප්‍රකාශ කළ අතර සමසමාජ පක්ෂයේ ජනතා ඡන්දයෙන් තේරී පත්වූ මන්ර්‍ත්‍රීවරයකු වන වයි.පී. පද්මසිරි මහතා ද පක්ෂව ඡන්දය ප්‍රකාශ කළේය.එක්ස්ත් ජාතික පක්ෂය හා දෙමළ ජාතික සංධාන විපක්ෂය ඡන්දය ප්‍රකාශ කළහ. ප්‍රජාතන්ත්‍රවාදි ජනතා සන්ධානය විවාදය සඳහා සහභාගී නොවූ අතර, ආණ්ඩු පක්ෂයේ ඇමැතිවරුන් වන ඩිව් ගුණසේකර, තිස්ස විතාරණ, චන්ද්‍රසිරි ගජධීර, මන්ත්‍රී රජිව විජේසිංහ මහත්වරු ඡන්දය ප්‍රකාශ කිරිමට පැමිණ සිටියේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301145</link>
    <topic>ඉවත් කළ අයෙකුට රැඳී සිටීමට නීතිමය බලය නෑනව අගවිනිසුරුවරයකු පත් කිරීම අත්‍යවශ්‍යයයි</topic>
    <author>දික්වැල්ලේ තිලකරත්න ගාල්ල උතුර සමූහ මහින්ද ලියනගේ ගාල්ල ඩේලි නිව්ස්</author>
    <content>අග්‍ර විනිශ්චයකාරවරිය ධුරයෙන් පහකොට අධිකාරි පත්‍රයක් නිකුත් කිරීමත් සමඟ කඩිනමින් නව අග්‍රවිනිශ්චයකාරවරයකු හෝ වරියක පත් කිරීම අත්‍යවශ්‍ය බව නියෝජ්‍ය කතානායක චන්දිම වීරක්කොඩි මහතා පවසයි.වීරක්කොඩි මහතා මෙසේද කියයි. ආණ්ඩුක්‍රම ව්‍යවසථාවට අනුව පාර්ලිමේන්තුවේ දෝෂාභියෝග විවාදයෙන් පසුව ඒ පිළිබඳ වාර්තාව කථානායකවරයා විසින් ජනාධිපතිතුමාට භාරදීමෙන් අනතුරුව ජනාධිපතිවරයා තීරණය කරනු ලබන අවස්ථාවක අගවිනිසුරුවරිය ධු‍රයෙන් පහ කළ හැකියි. ජනාධිපතිවරයා විසින් ජනාධිපතිවරයා බලාපොරොත්තු වන නාම යෝජනා පාර්ලිමේන්තු කවුන්සලයට ඉදිරිපත් කිරීමට කථානායකවරයා වෙත යොමු කිරීමෙන් පසුව කථානායකවරයා පාර්ලිමේන්තු කවුන්සලයේ නිර්දේශ ලබා ගෙන පත් කිරීම සඳහා ජනාධිපතිවරයාට යොමු කිරීමත් සමඟ අනිවාර්යයෙන්ම අගවිනිසුරුවරිය ඉවත් වෙනවා නම් අධිකරණ කටයුතු ආරම්භ කිරීමට කලින් අගවිනිසුරුවරයකු පත් කිරීම අත්‍යවශ්‍යයි.ආණ්ඩුක්‍රම ව්‍යවස්ථාවේ 132 වැනි වගන්තියේ ශ්‍රේෂ්ඨාධිකරණයේ නඩු විභාග කිරීම සඳහා විනිසුරු මණ්ඩල තීරණය කිරීමේ බලය තියෙන්නේ අගවිනිසුරුටයි. ඒ වාගේම ජනාධිපති, අගමැති, කථානායක නොමැති අවස්ථාවලදී විශේෂ දිවුරුම්දීම් සඳහා බලය තිබෙන්නේද අගවිනිසුරු වරයාටයි.ඒ නිසා ආණ්ඩුක්‍රම ව්‍යවස්ථාව අනුව මෙම තනතුරේ හිදැසක් ඇති කිරීමට බලාපොරොත්තු වන්නේ නැහැ.මෙය නීතිමය තත්ත්වයයි. ජනාධිපතිවරයා අග්‍රවිනිශ්චයකාරවරිය ඉවත් කරන්නේ නම් කඩිනමින් පත් කිරීමක්ද සිදු කරනු ඇත.ඉවත් කරනු ලැබූ අයකුට ජනපති, අගමැති හෝ කම්කරුවකු වේවා කිසිම කෙනකුට ව්‍යවස්ථාව අනුව ඉවත් කළ විට තනතුරේ රැඳී ඉන්න බැහැ. එසේ උත්සාහ ගන්නවා නම් සමච්චලයට භාජනය වනවා පමණක් නොව මේ රටේ පවතින නීතියට අනුව අයුතු ඇතුල් වීම වැනි වැරදිවලට වැරදිකාරිය වීමට පවා අවස්ථාව තිබෙන බවද වීරක්කොඩි මහතා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301146</link>
    <topic>සෞදියේ සේවය කරන ශ්‍රී ලාංකිකයන්ගේ සුරක්ෂිතතාව විමර්ශනයකට</topic>
    <author>මහින්ද අලුත්ගෙදර</author>
    <content>සෞදි ආරාබියේ සේවය කරන ශ්‍රී ලාංකික ශ්‍රමිකයන්ගේ සුරක්ෂිතතාව සම්බන්ධයෙන් විශේෂ විමර්ශනයක් සිදුකරන බව විදේශ කටයුතු අමාත්‍යංශය පවසයි.මැදපෙරදිග කලාපයේ ‍රටවල සේවය කරන ශ්‍රී ලාංකික ශ්‍රමිකයන්ගේ අයිතිවාසිකම් මෙන්ම සුබසාධන කටයුතු සම්බන්ධයෙන් නිරන්තරයෙන් සොයා බලා අවශ්‍ය ක්‍රියාමාර්ග ගන්නා බවද විදේශ කටයුතු අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය ඒකාබද්ධව මේ වැඩපිළිවෙල ක්‍රියාත්මක කරන බවද විදේශ කටයුතු අමාත්‍යාංශ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා "දිනමිණ" ට පැවසීය.සෞදි අරාබියාවේ සේවය කළ ශ්‍රී ලාංකික ගෘහ සේවිකා රිසානා නෆීක් වෙත මරණ දඬුවම ලබාදීමත් සමඟ මේ සම්බන්ධයෙන් විශේෂ අවධානය යොමුකර තිබෙන අතර විදේශ කටයුතු අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය නියෝජනය කරමින් විදේශ රටවල පිහිටි තානාපති කාර්යාලයන්හි සේවය නිලධාරීන් මේ වෙනුවෙන් ක්‍රියාත්මක වන බවද ඒ මහතා සඳහන් කළේය.මේ නිලධාරීන් දැනුවත් කිරීමට විදේශ කටයුතු අමාත්‍යාංශය පියවර ගෙන තිබෙන අතර රාජ්‍යතාන්ත්‍රික මට්ටමින් ඒ සඳහා පියවර ගෙන තිපෙන බවද විදේශ රටවල සේවය කරන ශ්‍රී ලාංකික ශ්‍රමිකයන්ගේ ආරක්ෂාව, අයිතීන් සුබසාධන කටයුතු ආදී සෑම අවශ්‍යතාවයක්ම ඉටුකිරීම වෙනුවෙන් පියවර ගන්නා බවද විදේශ කටයුතු අමාත්‍යාංශය සඳහන් කරයි.මේ අතර විදේශ කටයුතු අමාත්‍යාංශ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා සඳහන් කළේ සෞදි අරාබියාවේ ශ්‍රී ලංකා තානාපතිවරයා ශ්‍රී ලංකාවට කැඳවීමට තීරණය කළද ශ්‍රී ලංකාව සහ සෞදි අරාබියාව අතර තානාපති සබඳතා අඛණ්ඩවම ක්‍රියාත්මක වන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301147</link>
    <topic>ද්‍රවිඩ සන්ධාන මන්ත්‍රී ශ්‍රීධරන්ගේ පක්ෂ කාර්යාලයේ පුපුරණ ද්‍රව්‍ය-මඩ CD</topic>
    <author>නුවන් කොඩිකාර</author>
    <content>පුපුරණ ද්‍රව්‍ය ග්‍රෑම් 500ක්, අසභ්‍ය සංයුක්ත තැටි හා රජයට මඩ ගැසීමට සකස් කළ සංයුක්ත තැටි ද්‍රවිඩ ජාතික සන්ධානයේ පාර්ලිමේන්තු මන්ත්‍රී එස්. ශ්‍රීධරන් මහතාගේ කිලිනොච්චියේ පිහිටි පක්ෂ කාර්යාලයේ තිබියදි සොයාගත් ත්‍රස්ත විමර්ශන ඒකකය මන්ත්‍රීවරයාගේ සම්බන්ධීකරණ ලේකම්වරයාද පෙරේදා (12) අත්අඩංගුවට ගෙන ඇත.ශ්‍රි ධරන් මහතාගේ ත්‍රස්ත විමර්ශන ඒකකය විසින් මේ අත්අඩංගුවට ගැනීම සිදු කළ බව යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පැවසීය.පුපුරණ ද්‍රව්‍ය රැගෙන යමින් තිබු ත්‍රී රෝද රථයක් පරික්ෂා කිරීමේදි ඉන් ලැබු තොරතුරු අනුව ත්‍රස්ත විමර්ශන ඒකකයේ නිලධාරින් විසින් කිලිනොච්චියේ පිහිටි ශ්‍රී ධරන් මහතාගේ දේශපාලන පක්ෂ කාර්යාලය පරික්ෂා කිරීමේදි පුපුර ද්‍රව්‍ය සමඟ සම්බන්ධීකරණ ලේකම්වරයා අත්අඩංගුවට ගත් බව බ්‍රිගේඩියර් රුවන් වනිගසූරිය මහතා කීවේය.අත්අඩංගුවට ගත් ද්‍රව්‍ය අතර කාන්තා ඡායාරූප, උපත් පාලන කොපු හා රජයට මඩ ගැසීමට සකස් කළ තොරතුරු අඩංගු සංයුක්ත තැටි තොගයක් තිබුණු බවද ඒ මහතා ප්‍රකාශ කළේය.වැඩිදුර පරික්ෂණ ත්‍රස්ත විමර්ශන ඒකකය මඟින් සිදු කරන බවද යුද හමුදා මාධ්‍ය ප්‍රකාශකවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301148</link>
    <topic>එජාප සංනිවේදන බළකායේලේකම් නි‍ෙවසේ හොර මත්පැන් ස්කාගාරයක්</topic>
    <author>නුවන් කොඩිකාර</author>
    <content>එ ජාපයේ අලුතෙන් පිහිට වු සංනිවේදන ප්‍රවර්ධන බළකායේ ලේකම්වරයාගේ නෛවසේ පවත්වාගෙන ගිය නීති වීරෝධි මත්පැන් ස්කාගාරයක් වටලා කසිප්පු පෙරිමට යොදාගත් ගෑස් සිලින්ඩර් 2ක්, දඟර හා බූලි තොගයක් අත්අඩංගුවට ගෙන තිබේ.එම පක්ෂයේ මහර ආසන සංවිධායක තුෂාර හේමචන්ද්‍ර මහතාට අයත් වේයන්ගොඩ උදම්විට නිවසේ තිබී මේ ද්‍රව්‍ය සමඟ එක් පුද්ගයකුද අත්අඩංගුවට ගත් බව පොලිසිය පැවසීය.පොලිසි හදිසි ඇමැතුම් ඒකකයට ලැබුණු දුරකථන ඇමතුමකට අනුව නිට්ටඹුව පොලිසිය මඟින් මේ වැටලීම සිදු කළ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා ප්‍රකාශ කළේය. වැඩිදුර පරික්ෂණ නිට්ටඹුව පොලිසිය මඟින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n1301149</link>
    <topic>ආණ්ඩුක්‍රම ව්‍යවස්ථාව අදට ගැළපෙන ලෙස සංශෝධනයට අවස්ථාව එළැඹිලා</topic>
    <author>ඉමදුව සමුහ ලංකින්ද නානායක්කාර, දික්වැල්ලේ තිලකරත්න, ගාල්ල උතුර සමූහ මහින්ද ලියනගේ සහ ගාල්ල ඩේලිනිව්ස්</author>
    <content>ව්‍යවස්ථාදායකයත් අධිකරණයත් අතර ඇතිවී තිබෙන අර්බුදයට විසඳුමක් ලෙස ආණ්ඩුක්‍රම ව්‍යවස්ථාව වහාම සංශෝධනය කළ යුතු වෙනවා. අර්බුදයක් නොවන ආකාරයට අදට - හෙටට ගැළපෙන ආකාරයට කඩිනමින්ම මේ සංශෝධනය කළ යුතු වෙනවා යැයි, කතානායක චමල් රාජපක්ෂ මහතා පැවැසීය. කතානායකවරයා එසේ පැවසුවේ රුපියල් ලක්ෂ 100ක වියදමින් ගාල්ලේ අධිකරණ සංකීරණය සකස් කිරීමට මුල්ගල පෙරේදා (12) ගාල්ල බෙලිගහ ප‍්‍රදේශයේ මුල්ගල තැබීමේ අවස්ථාවට එක්වෙමිනි.මේ අධිකරණ සංකිර්ණයේ මහේසේත‍්‍රාත් අධිකරණය, මහාධිකරණය, පළාත් බද අධිකරණය, වානිජ අධිකරණය හා මුස්ලිම් ජනතාවට සඳහා නාසි අධිකරණය ද ඉදිකරන අතර, නිතිවේදින් සඳහා කාමර 400ක් ද මෙහි ඉදිකිරීමට නියමිතව ඇත.වැඩිදුරටත් අදහස් ප‍්‍රකාශ කළ කතානායක චමල් රාජපක්ෂ මහතා ව්‍යවස්ථාදායකයත් අධිකරණයත් අතර ඇතිවී තිබෙන අර්බුදයට විසඳුමක් ලෙස ආණ්ඩුක‍්‍රම ව්‍යවස්ථාව වහාම සංශෝධනය කළ යුතු වෙනවා. අර්බුදයක් නොවන ආකාරයට අදට-හෙටට ගැළපෙන ආකාරයට සකස් කළ යුතු වෙනවා. මෙය හොඳ අවස්ථාවක්. මෙය කඩිනම් කළ යුතුයි. කිසි කෙනෙකුට කරදරයක් නෑ. ජනතාවට කරදරයක් නෑ. මේ අහිංසක මම. මටත් කරදරයක් නෑ. මෙය වාර්ෂිකව නීතිවේදයට එන පිරිසටද ප‍්‍රයෝජනවත් වෙනවා.නියෝජ්‍ය කතානායක චන්දිම වීරක්කොඩි මහතා අදහස් දක්වමින්, ගාල්ලට නව බන්ධනාගාරයක් ඉදි කරනවා. නවින පහසුකම් සහිතව අංගසම් පුර්ණ ආකාරයට ලෝකයේ හිර කරුවන් සිටින බන්ධනාගාරල වාගේ අංග සම්පුරණ පහසුකම්ද මෙහි ඇති කරනවා. රට ඉදිරියට යනවා. රට සංවර්ධනය වෙනවා. එතකොට අභියෝග ඇති වෙනවා. එම අභියෝග ජයගත යුතුයි.නීතීවේදියෙක් හා මහජන නියෝජීතයෙක් වශයෙන්,අපේ වගකීම අධිකරණයේ ස්වාධිතන්වය හා පාරිශුද්ධ භාවය ආරක්ෂා කීරීම, ආණ්ඩුක‍්‍රම ව්‍යවස්ථාව ආරක්ෂා කිරීම, අපි අධිකරණයේ පාරිශුද්ධභාවය හා ස්වාධිනත්වය ආරක්ෂා කරන්නේ පාර්ලිමේන්තුවෙන් අපි ජනතාව ගෙදර යවන විට යළිත් අපට එන්න සිදුවන්නේ අධිකරණයේ රස්සාව කරන්න. අන්න එහෙම එන ස්ථානායේ මෙයට වඩා හොඳ තත්ත්වයක් ඇති ස්ථානයක් වශයෙන් දැකිම තමයි බලාපොරොත්තු වන්නේ.නිතිය හදුන්නා දෙන සංකේතයේ දෑස ආවරණය කරපු කාන්තාවක් තමයි ඉන්නේ. මේ දෑස ඇරේවා කියලා කියන්නත් බෑ. කොහොම නමුත්, හොඳ යහපත දකින්නට ඇස් ඇරේවා කියලා මම කියන්න කැමැතියි.ගාල්ල දිස්ත‍්‍රික්යේ පාර්ලිමේන්තු මන්ත‍්‍රීවරුන්වන වෛද්‍ය රමේෂ් පතිරණ, ගාල්ල මහ නගර සභාවේ නගරාධිපති මෙත්සිරිද සිල්වා, ගාල්ලේ නිතිවේදීන් ගාල්ල නගරයේ මහජනතාව හා තවත් ආරාධිත අමුත්තන් රැසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n13011413</link>
    <topic>එකමුතු බව බැඳීම සමගිය තහවුරු කරනතෛපොංගල් සැමරුම</topic>
    <author>ටී. බී. ඒකනායකසංස්කෘතික හා කලා කටයුතු ඇමැති</author>
    <content>ශිෂ්ට ලෝකයේ බොහෝ ජාතීහු තම ජාතියට ආවේනික වාර්ෂික උත්සව පවත්වති. එම උත්සව බොහෝ සෙයින් තම තමන් විශ්වාස කරන දෙවිවරුන් හා සම්බන්ධ වේ. පුරාණ කෘෂිකාර්මික සමාජවල අස්වනු නෙලා ගැනීමෙන් පසු තමන්ට ලැබුණ ආර්ථික ලාභයත් දැරූ වෙහෙසෙහි ප්‍රතිඵලත් ගැන සිතමින් සතුටු විනෝද වූයේ තමන් ඇදහූ පරිදි කෘෂිකර්මයට ආශිර්වාද කළ දෙවියන්ට පුද පූජා පවත්වමින් ස්තුති කරමින් ය. සතුන් දඩයමේ ගිය ජාතීන් ඒ අයුරින්ම සතුන් දඩයම පිළිබඳ දෙවි දේවතාවුන්ට පුද පූජා උත්සව පැවැත්වූහ.මෙසේ ආරම්භ වූ උත්සව ඒ ඒ ජාතීන්ගේ ජාතික උත්සව බවට අද පත්වී ඇත. ශ්‍රී ලංකාවේ මෙන්ම විශේෂයෙන් තමිල්නාඩුවේ වෙසෙන අපේ සහෝදර දමිළ ජනතාව එසේ ජනවාරි 13 සිට 16 දක්වා දින හතරක් තිස්සේ සමරන තෛ පොංගල් උත්සවය ඔවුන්ගේ ජාතික උත්සවය බවට පත්ව ඇත. අදින් වසර දහසකටත් පෙර අවධියක විශේෂයෙන් සොළී දේශයේ ගොවීන් විසින් සිය අස්වනු නෙලා ගැනීමෙන් පසු සූර්ය දෙවියන්ට ස්තුති කිරීම සඳහා ආරම්භ කර තිබූ පුතියීදුදූල් නම් වූ උත්සවයක් වී තිබුණි.එහෙත් කාලයාගේ ඇවෑමෙන් සංවර්ධනය වී ගිය මෙම උත්සවය අද දමිළ ජනතාවගේ ජාතික උත්සවය බවට පත්වීමෙන් ශ්‍රී ලංකාවේ පමණක් නොව ලොව පුරා වෙසෙන හින්දු භක්තික දමිළ ජනතාව විසින් සමරනු ලැබීමෙන් එම ජාතිය තුළ එකමුතු බවක් සමගියක් හා බැඳීමක් තහවුරු කිරිමට හේතු වනවා පමණක් නොව දීර්ඝ ඉතිහාසයක් ඇති සංස්කෘතික උත්සවයක් නොකඩවා අනාගත පරම්පරාවට දායාද කිරීම ද සිදු කෙරේ.පොංගල් දිනයේ හිරු උදාවත් සමඟ ශුභ මොහොතින් කෙරෙන සූර්ය දෙවියන්ට ස්තුති කිරීම සඳහා කිරි උතුරවා කිරිබත පිළියෙල කිරීම ගෙමිදුලේ ඒ සඳහා සකසා ගත් සුවිශේෂී ස්ථානයක සිදු කෙරේ. සාම්ප්‍රදායානුකූල කෝලම් නම් වූ රටා ඇඳීම් සැරසිලිවලින් භූමිය අලංකාර කොට එතැනට පූජනීය බවක් ලබා දෙන්නේ දෙවියන් කෙරෙහි දක්වන ගරුත්වය නිසා ය. කොල්ලම් නම් වූ නැවුම් මුට්ටියක පිසිනු ලබන මෙම සුවිශේසී පොංගල් බතට හකුරු, කජු, කරදමුංගු ඇතුලු තවත් දෑ මුහු කරති. පසුගිය කන්නය සරු කර ගැනීම සඳහා කෘෂිකර්මාන්තයට පොහොර ලබා දුන් ගවයන්ට ද ඒ වෙනුවෙන් ස්තුති කිරීම සිදු කරන්නේ ඔවුන් නාවා, අං විවිධ වර්ණයෙන් පාට ගන්වා හකුරු, කෙසෙල් හා වෙනත් දෑ බුදින්නට දීිමෙනි.කාන්තාවන් හා බාලිකාවන් විසින් කපුටන් ඇතුලු පක්ෂීන්ට රසකැවිලි මුසු බත් දී තම සහෝදරයින්ගේ යහපත ප්‍රාර්ථනා කරනු ලැබේ. ශ්‍රී ලංකාවාසී මෙන්ම දකුණු ඉන්දියානු ඇතුළු ලොව අනෙකුත් දේශවල වෙසෙන සියලුම හින්දු භක්තික දමිළ බැතිමතුන්ට ඉතා වාසනාවන්ත පොංගල් දිනයක් හා නව වසරක් උදාවේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n13011414</link>
    <topic>කෘතවේදීත්වය අගයන දිවි පෙවෙතක් ගත කරමු</topic>
    <author/>
    <content>සමානාත්මතාවයට ගරු කරන කෘතවේදීත්වය අගය කරන දිවි පෙවෙතක් ගත කරන්නට මේ තෛපොංගල් දිනයේ අදිටන් කර ගනිමු යැයි විපක්ෂ නායක රනිල් වික්‍රමසිංහ මහතා පවසයි.වික්‍රමසිංහ මහතා ‍එසේ ප්‍රකාශ කරන්නේ තෛපොංගල් දිනය නිමිත්තෙන් සුබ පැතුම් පණිවිඩයක් නිකුත් කරමිනි. එම පණිවිඩයේ මෙසේද දැක්වේ.අස්වනු මංගල්‍යය ලෝකයේ බොහෝ රටවල වැසියන් විසින් ඉටු කරනු ලබන සද්චාරිත්‍රයකි. දෙමළ ජනතාව තෛපොංගල් නමින් අද සමරනුයේ ඒ අස්වනු මංගල්‍යයයි.මීට වසර දහසකට පමණ පෙරාතුව චෝල රජ සමයේදී වසරේ පළමු අස්වනු මංගල්‍යය සැමරීම උදෙසා මේ උත්සවය ඇරඹුණු බව පැවසෙයි. අස්වනු සරි කර ගැනීමට ඇප උපකාර කළ සියලු දෙනා වෙත එක හා සමාන මෙත් සිතින් තුති පිදීම මේ උත්සවයේ අරමුණයි.එහෙයින් අස්වැන්න සරි කර ගැනීමට සහාය වූ හිරු දෙවිඳුන්ට පමණක් නොව ගව මහීෂාදී සත්ව සමූහයා වෙත ද මේ උත්සවයේදී කෘතවේදීත්වය පිරිනැමෙයි. තෛපොංගල් උත්සවයෙන් අපට පෙන්වා දෙන්නේ සමානාත්මතාවයේ ගරුත්වයයි. කෘතවේදීත්වයේ අගයයි.සමානාත්මතාවයට ගරු කරන කෘතවේදීත්වය අගයන දිවි පෙවෙතක් ගත කරන්නට අපි මේ තෛපොංගල් දිනයේ අදිටන් කර ගනිමු.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n13011410</link>
    <topic>අරලගංවිල උල්කාශ්මිවල ‘ඩයටම’ ජීවී කොටස්</topic>
    <author/>
    <content>පසුගිය දෙසැම්බර් 29 දින පොළොන්නරුවේ අරලගංවිල පෙදෙසට කඩාවැටුණු උල්කාපාත කොටස් වැඩිදුර පරීක්ෂාවට ලක් කළ එංගලන්තයේ බකිංහැම් විශ්වවිද්‍යාලයෙහි තාරකාජීව විද්‍යාඥ මහාචාර්ය චන්ද්‍රා වික්‍රමසිංහ මහතා එහි 'ඩයටම' කාණ්ඩයට අයත් වන ඇල්ගී වි‍ශේෂයේ ජීවී කොටස් පොසිලගතව පවතින බව තහවුරු කර ඇති බව පවසයි.කොළඹ වෛද්‍ය පර්යේෂණ ආයතනයේ අධ්‍යක්ෂක විශේෂඥ වෛද්‍ය අනිල් සමරනායක මහතා විසින් පසුගිය දිනවල ශ්‍රී ලංකාවේ විවිධ ප්‍රදේශවල වැටුණු රතු සහ කහ වැස්ස පිළිබඳව ආරම්භ කරන ලද පර්යේෂණ අතර තුරදී එම කාලය තුළම අදාළ ප්‍රදේශවලට ඇද වැටුණු උල්කාපාත කොටස් යැයි සැලකුණු වස්තූන් පිළිබඳවද අධ්‍යනය කරන ලදී. ඒ අනුව කොළඹ වෛද්‍ය පර්යේෂණ ආයතනයේදී මුලින්ම සිදු කරන ලද නිරීක්ෂණයන් මහාචාර්ය චන්ද්‍රා වික්‍රමසිංහ මහතා විසින් කාඩිෆ් විශ්වවිද්‍යාලයේ රසායනාගාර තුළදී ද තහවුරු කර ඇත.අභ්‍යකාශයෙන් ආ උල්කාශ්ම කොටසක මෙසේ ඩයටම පොසිලගතව පැවතීම පැහැදිලි ලෙස වාර්තා වන්නේ ලොව ප්‍රථම වරට නිසා මෙය ඉතා වැදගත් ජාත්‍යන්තර සිදුවීමක් බව මහාචාර්ය වික්‍රමසිංහ පවසයි.මේ පිළිබඳ විද්‍යාත්මක ලිපිය ජාත්‍යන්තර අභ්‍යවකාශ සඟරාව Journal of Cosmology මඟින් ප්‍රකාශනය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=n13011411</link>
    <topic>බදුල්ල-හිඳගොඩ කලු වැස්සක්</topic>
    <author>සොරණාතොට සමූහ සී. ගමගේ</author>
    <content>පවතින වර්ෂාවත් සමඟ බදුල්ල හිඳගොඩ රඹුක්පොත ප්‍රදේශවලට කලු වැස්සක් පතිත වූ බව එම ප්‍රදේශවල ජනතාව පැවසූහ.සිකුරාදා (11) රාත්‍රී කාලයේ මෙසේ කලු වර්ෂාවක් ඇද හැලී තිබේ. මෙම කලු වැස්ස බදුල්ල හිඳගොඩ පිහිටි ඌව පළාත් භාර නියෝජ්‍ය තැපැල්පති ධර්මසිරි පියසේන මහතාගේ නි‍ෙවසටද පතිත වී ඇත.ඒ මහතා වර්ෂාව පවතින අවස්ථාවේ මිදුලේ තබා තිබූ ප්ලාස්ටික් බාල්දියකට මෙසේ කලු වැසි ජලය පිරුණු බවද කීය.කලු වැස්සේ ජල සාම්පල් එකතු කර ගත් බවත් ඒවා පරීක්ෂණ කටයුතු සඳහා යොමු කරන බව ධර්මසිරි පියසේන මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=r1301141</link>
    <topic>මාදිවෙල කුරුලු අභය භූමියනමට පමණක් සීමා වෙලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කෝට්ටේ මාදිවෙල ප්‍රදේශයේ වසර ගණනාවකට පෙර සුරක්ෂිත කරන ලද අක්කර 25කට ආසන්න බිම් ප්‍රදේශයක වූ කුරුලු අභය භූ®මිය අද පාළුවට ගිය කැලෑ බිම් ප්‍රදේශයක් බවට පත්ව ඇත.පාර්ලිමේන්තුව පිහිටි ප්‍රදේශයේ පසු පසින් පෙනෙන තෙක් මානයේ පිටකෝට්ටේ, මාදිවෙල පිහිටි මෙම වන ප්‍රදේශයෙන් දියවන්නාවේ ඇළක්ද ගලාගෙන ගිය ලකුණු ඇතත් අද එම ඇළ මාර්ගයද කැලෑවෙන් වැසීගොස් තිබේ.මෙම ප්‍රදේශය කුරුලු අභය භූ®මියක් ලෙස නම්කළ අවදියේ සැලකියයුතු කුරුල්ලන් පිරිසක් සිටියත් අද සාමාන්‍යයෙන් කොකෙක් දක්නට ඇත්තේ කලාතුරකිනි. කුරුල්ලන්ට විසීමට සුදුසු පරිසරයක් නොමැති නිසා කුරුල්ලන් නොමැති බව, එහි අවට සිටින්නෝ පවසති.නාගරික සංවර්ධන අධිකාරියට අයත් මෙම බිම් ප්‍රදේශය නිසිලෙස කුරුල්ලන්ට සුදුසු ප්‍රදේශයක් ලෙසට සංවර්ධනය කරන්නේ නම්, එය පරිසරයට ආදරය කරන අයටද, එහි පැමිණ නිසි ප්‍රයෝජනයක් ලබාගැනීමට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=r1301142</link>
    <topic>ගම්පහ මාළු වෙළෙඳ පොළේ අපජලය උතුරයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ මහ නගර සභාව මඟින් පාලනය වන නව වෙළෙඳ සංකීර්ණයට ඒකාබද්ධව ඉදිකර ඇති මාළු වෙළෙඳ පොළෙහි අප ජලය එක් රැස්වීමට ඉදිකර තිබූ ව‍ළෙහි ප්‍රමාණවත් ඉඩකඩ නොවීම නිසා උතුරා පිටාර ගැලීීීම හේතුවෙන් පාරිභෝගික ජනතාව පරිසර ගැටලු රැසකට මුහුණ දී තිබේ.මාළු වෙළෙඳ පොළෙහි මාළු ලෑලි දහයකට අධික සංඛ්‍යාවක් තිබේ. මේ සියල්ලම සෝදන ජලය මෙම වළෙහි තැන්පත් වේ. එහෙත් එය අවශ්‍යතාවයට ප්‍රමාණවත් නැත. මුලදී මාළු වෙළෙඳුන් මෙම වළෙහි ජලය ඉවතට ඇද ප්‍රයෝජනයට ගෙන ඇතත් පසුගිය මැයි සමයේ වැසි ජලය එයට එක්වීම නිසා වළ උතුරා පිටාර යෑමට පටන් ගෙන ඇත.වළෙහි මාළු සේදූ වතුර පල්වීම නිසාත්, මෙම වළ නිරාවරණයට තිබීම නිසාත් පණුවන් බෝවී ඇති අතර දිවා රාත්‍රී දෙකෙහිම අවට පරිසරය දුර්ගන්ධයෙන් පිරී තිබේ. වෙළෙඳුන් විසින් ඊයම් කොළ දමා වළෙහි කට වසා දැමුව ද එය අසාර්ථක ප්‍රයත්නයක් වී තිබේ.ගම්පහ නගරාධිපති එරංග චානක සේනානායක මහතා - ඉතා මෑතක දී වැඩ නිමවා වෙළෙඳ අයිතියට පවරන ලද නව වෙළෙඳ සංකීර්ණය සහ මාළු වෙළෙඳ පොළට සැලසුම් සැකසීම මගේ පාලන කාලයේ දී සිදුවූ ඒවා නොවෙයි. මේ සියලු සැලසුම් හිටපු නගරාධිපතිතුමා 2007 දී අනුමත කළ ඒවා.ගම්පහ නගරය වැනි දවසින් දවස ජනගහණය වැඩිවන, නවීකරණය වෙන නගරයකට එදා අනුමත කළ සැලසුම් ප්‍රමාණවත් නැහැ.හිටපු නගරාධිපතිතුමා ආරම්භ කර භාගයට වැඩ නිමවා තිබූ බොහෝ ව්‍යාපෘති අප ප්‍රතිපාදන යොදවා වැඩ නිමවා ජනතා අයිතියට පැවරුවත් සැමතැනම ගැටලු මතුවී ජනතාව අපට පැමිණිලි කරනවා. ගම්පහ නව වෙළඳ සංකීර්ණයටත් මාළු වෙළෙඳ පොළටත් සිදුවී ඇත්තේ එයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=r1301143</link>
    <topic>පානදුර රාජකීය විදුහලේ ඉලෙක්ට්‍රොනික් උපකරණ අතුරුදන්</topic>
    <author>වාද්දුව සමූහ - එස්. ආර්. පියදාස</author>
    <content>පානදුර නගරයේ ප්‍රසිද්ධ පිරිමි පාසලක් වන රාජකීය විදුහලේ ඉලෙක්ට්‍රොනික් කාමරය කඩා එහි තුබූ ඉලෙක්ට්‍රොනික් උපකරණ තොගයක් සොරකම් කරගෙන ගොස් ඇති බවට පානදුර දකුණ පොලිසියට පැමිණිල්ලක් ලැබී තිබේ.එම ඉලෙක්ට්‍රොනික් කාමරයෙන් ඉලෙක්ට්‍රොනික් උපකරණ සොරකම් කරගෙන ඇත්තේ පසුගිය වර්ෂාවසාන පාසල් නිවාඩුව තිබූ කාල සීමාවේ බව පැමිණිල්ල ඉදිරිපත් කළ එම විදුහලේ ඉලෙක්ට්‍රොනික් උපදේශිකා උපුලී ලක්සිරි මහත්මිය පොලිසියට පවසා තිබේ.සොරකම් කරගෙන ගොස් ඇති එම උපකරණ තොගයට විදුලි බලයෙන් ක්‍රියා කරන විදිනයක් සහ මල්ටි මීටර් 3ක් ඇතුළත් බව පොලිසිය කියයි.රාජකීය විදුහලේ සිදු වී ඇති මේ සොරකමට වගකිව යුත්තන් සහ සොරාගෙන ගොස් ඇති උපකරණ සොයා ගැනීම සඳහා පානදුර පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=r1301144</link>
    <topic>අරණායක පොලිස් බල ප්‍රදේශයෙන් වාර්තාවක්හොර සුරා දඩය ලක්‍ෂ 57ක්</topic>
    <author>මාවනැල්ල සමුහ – පී. සෙනෙවිරත්න</author>
    <content>කෑගල්ල අරණායක පොලිස් බල ප්‍රදේශයේ 2012 වසරේ ජනවාරි මස 01 වැනි දින සිට දෙසැම්බර් මස 31 වැනි දින දක්වා වූ කාලය ඇතුළතදී සිදුකළ වැටලීම්වලින් නීති විරෝධී මත්පැන් ව්‍යාපාර සහ ඒවාට සම්බන්ධ පුද්ගලයන් අත්අඩංගුවට ගෙන අධිකරණයට ඉදිරිපත් කිරීමෙන් රජයට රුපියල් 5777900/-ක දඩ මුදලක් ලැබී ඇත.මෙහිදී කසිප්පු ළඟ තබාගත් පුද්ගලයන්84 දෙනකුද, නීති විරෝධී වෙනත් මත්ද්‍රව්‍ය හා බීම ළඟ තබාගත් පුද්ගලයන් 257ක්, ගංජා ළඟ තබා ගත් පුද්ගලයන් 44 දෙනකුද අධිකරණය ඉදිරියට පමුණුවා ඇති අතර, එම නඩු කටයුතු අරණායක පොලිස් ස්ථානාධිපති බුද්ධි පාදෙනිය මහතා ඇතුළු අපරාධ අංශ ස්ථානාධිපති වෝල්ටර් රණසිංහ මහතා විසින් මෙහෙයවා තිබේ.අරණායක පොලිස් ස්ථානාධිපතිවරයා විසින් ඉකුත් 2012 වසරේ සිදුකළ නීති විරෝධී මත්පැන් හා මත්ද්‍රව්‍ය ව්‍යාපාර වැටලීමේ ප්‍රගතිය පිළිබඳව පොලිස් නිලධාරි පිරිස් හා ප්‍රදේශයේ සිවිල් ආරක්‍ෂක කමිටු නියෝජිත පිරිස් දැනුවත් කිරීමේ අවස්ථාවේදී මේ තොරතුරු අනාවරණය වුණි.ඉකුත් වසර ඇතුළතදී අරණායක පොලිසියේ අපරාධ අංශ මෙහෙයුම් නිලධාරි පිරිස් දිවා රෑ නොබලා සිදු කරන ලද වැටලීම් හා මර්දන කටයුතු නිසා ඉතා ශීඝ්‍රයෙන් අරණායක පොලිස් බල ප්‍රදේශයේ ගම්මානවල හා නගරාසන්න පෙදෙස්වල පැතිර ගිය විවිධ නීති විරෝධී ක්‍රියාවන් හා නීති විරෝධී කසිප්පු ව්‍යාපාර හා වෙනත් අපරාධ ක්‍රියාවන්හි අඩුවීමක් සිදුව ඇති නිසා ඉදිරියේදීද මත්ද්‍රව්‍ය අපරාධ මර්දනය වෙනුවෙන් විධිමත් වැඩ පිළිවෙළක් ක්‍රියාත්මක කරන බව පොලිස් ස්ථානාධිපති බුද්ධි පාදෙණිය මහතා කීය.ත්‍රිරෝද රථ යොදා ගෙන මත්ද්‍රව්‍ය ප්‍රවාහනය කිරීම් හා ත්‍රිරෝද නැවතුම් ස්ථානවලදී ඒවාට ගොඩවී මත් ද්‍රව්‍ය පාවිච්චි කරමින් සිිටින පුද්ගලයන් ගැනද තොරතුරු ලැබී ඇති හෙයින් එම ත්‍රීවීල් රථ රියැදුරන්ගේ නීති විරෝධී ක්‍රියා මර්දනයට පොලිසියේ අවධානය යොමුවිය යුතුයැයි සිවිල් ආරක්‍ෂක කමිටුවේ නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=r1301145</link>
    <topic>උදම්විට ටැම්පිට විහාරයේසංරක්ෂණ වැඩ අතරමඟ</topic>
    <author>රඹුක්කන උතුර සමූහවිපුල එස්.කුමාරතුංග</author>
    <content>“උරුම අරුණ” වැඩසටහන යටතේ ජාතික උරුමයන් පිළිබඳ අමාත්‍යාංශයේ මෙහෙයවීමෙන් ඇමැති ජගත් බාලසූරිය මහතාගේ උපදේශකත්වයෙන් ආරම්භ කෙරුණු උදම්විට ටැම්පිට විහාරයේ සංරක්ෂණ කටයුතු අතරමග ඇනහිට තිබේ.රුපියල් ලක්ෂ දහතුනක මුදලක් මේ සඳහා වෙන් වී තිබිණි.එම කටයුතු මෙසේ අතරමග නැවතීමත් සමඟ සිමෙන්ති කොට්ට තුනක්, අළු හුණු කොට්ට විස්සකට ආසන්න ප්‍රමාණක් විනාශ වී තිබේ. ටැම්පිට විහාර මන්දිරයේ සෙවිලි කිරීමට ගෙනා උළු ද අනාරක්ෂිතව තබා ඇත.ඓතිහාසික තොරතුරු රැසකට උරුමකම් කියාපාන මේ පුදබිමට මලියදේව මහරහතන් වහන්සේ වැඩම කළ බවටද තොරතුරු දැක්වේ. අනුරාධපුර යුගයට මෙන්ම මහනුවර යුගයට දිවයන තොරතුරු අතර, මහනුවර යුගයට අයත් චිත්‍ර හා මූර්ති, පිළිම මෙහි දැක ගැනීමට තිබුනද වර්තමානයේ එම වටිනා චිත්‍ර රැසක් විනාශයට පත්ව ඇත. උදම්විට රජමහා විහාරයේ ටැම්පිට විහාර මන්දිරයේ වහලය හා බිත්ති සංරක්ෂණය කිරීමට නියමිතව පවතින අතර, ඒවාද වර්තමානයේ නටබුන් බවට පත්ව තිබේ.දායක පවුලක් විසින් ටැම්පිට විහාර මන්දිරය ආරක්ෂා කිරීමේ අරමුණින් කොන්ක්‍රීට් කණු ආධාරක සම්බන්ධ කරමින් ටැම්පිට විහාරය ආරක්ෂා කිරීමට පියවරගත් අවස්ථාවක එයද පුරාවිද්‍යා දෙපාර්තමේන්තුවේ නිලධාරින් විසින් ඉවත් කර තිබේ. එවැනි ආධාරක ලබා දෙමින් ආරක්ෂා කළේ නම් අදටත් එහි චිත්‍ර, මූර්ති ආරක්ෂා කරගන්නට තිබූ බව විහාරස්ථ දායකයෝ කියති.පංචමහා වාදයන් අතරින් උදම්විට වාදය පැවැති මේ පුදබිම හා සම්බන්ධ පෞරාණික ස්ථාන ආරක්ෂා කිරීමට මැදිහත් වෙන්නයි ඔව්හු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=s1301141</link>
    <topic>කලකට පසුව ශ්‍රී ලංකා පිලට ජයක්</topic>
    <author/>
    <content>ශ්‍රී ලංකා ක්‍රිකට් කණ්ඩායම 2012 – 13 ඔස්ට්‍රේලියානු තරග සංචාරයේ ප්‍රථම ජයග්‍රහණය වාර්තා කරමින් ඊයේ ඇඩිලේඩ් හි දී ඔස්ට්‍රේලියාව කඩුලු 8කින් පරාජය කළේය.ශ්‍රී ලංකාව සාර්ථක වේග පන්දු ප්‍රහාරයකින් ඔස්ට්‍රේලියාව ලකුණු 170කට සීමා කිරීමෙන් පසුව තිලකරත්න ඩිල්ෂාන් හා ලහිරු තිරිමාන්න දෙවැනි කඩුල්ල වෙනුවෙන් ලකුණු 137ක අගනා සබඳතාවක් ගොඩනගමින් සිය කණ්ඩායම ජයග්‍රහණය කරා ගෙන ගියහ.ලකුණු 171ක ජයග්‍රාහී ඉලක්කය හඹා ගිය ශ්‍රී ලංකාව කඩුලු 2ක් පමණක් අහිමි කර ගෙන ලකුණු 172ක් ලබා ගත්තේ තරගයේ තවත් පන්දු 59ක් ඉතිරිව තිබියදීය.තරගයේ ජයග්‍රාහී ලකුණු ලබා ගනිමින් තමන්ගේ ප්‍රථම ජාත්‍යන්තර එක්දින ශතකය තිරිමාන්න ඊයේ නොදැවී ලබා ගත්තේ තරගයේ වීරයා ද වෙමිණි. පන්දු 134කට මුහුණ දෙමින් ඔහු වාර්තා කළ ලකුණු 102ක නොදැවුනු ඉනිම හතරේ පහර 12කින් ශක්තිමත්ව තිබිණි.තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ ඊයේ පැවැති දෙවැනි තරගයෙන් ශ්‍රී ලංකාව ලැබූ මේ ජයග්‍රහණයත් සමග දෙපිල දැන් තරග 1 – 1 බැගින් සම තත්ත්වයට පිවිස සිටිති. මෙල්බර්න් හි පැවැති පළමු තරගය ඔස්ට්‍රේලියාව ලකුණු 107කින් ජයග්‍රහණය කළේය.ශ්‍රී ලංකා ආරම්භක පිතිකරු උපුල් තරංග පළමු එක්දින තරගයේ මෙන්ම ඊයේ දෙවැනි තරගයේදීද පිතිකරණයේ අසාර්ථක විය. පළමු තරගයේදී එක් ලකුණකට දැවී ගිය ඔහු ඊයේ බින්දුව ට දැවී ගියේය. මේ දෙවතාවේදීම තරංග දැවී ගියේ කඩුලු රකින බ්‍රැඩ් හැඩින් වෙත උඩ පන්දු ලබා දෙමිණි. ඊයේ ඔහුගේ කඩුල්ල සිය තෙවැනි පන්දුවෙන් ලබා ගත්තේ ක්ලින්ට් මැකේ ය.18 වැනි ඕවරයේදී සැලකිය යුතු සිදුවීම් දෙකක් ප්‍රදර්ශනය විණි. දඟ පන්දු යවන සේවියර් ඩොහර්ටි ගේ එම ඕවරයේ තෙවැනි පන්දුවට ලහිරු තිරිමාන්න ගේ පිත්තෙන් නික්ම ආ උඩ පන්දුව රැක ගැනීමට ‘මිඩ් විකට්’ ස්ථානයේ පන්දු රකිමින් සිටි ස්ටීව් ස්මිත් උත්සාහ කළද එය ව්‍යර්ථ විය. ඔහු ඉදිරියට පැන පන්දුව බිම ස්පර්ශ වීමට ඔන්න මෙන්න කියා තිබියදී පන්දුව යටට අත දැමුවද එය අල්ලා ගෙන සිටින්නට ඔහුට නොහැකි විය. ඒ වන විට තිරිමාන්න ලකුණු 35ක් ලබා ගෙන සිටියේය.අනෙක් සිදුවීම වූයේ එම ඕවරයේ අවසන් පන්දුවේදීය. තිලකරත්න ඩිල්ෂාන් පහරක් එල්ල කරද්දී ඔහුගේ පිත්ත පැරදවූ පන්දුව පා ආවරණයේ ගැටුනේය. පිටියේ තරග විනිසුරු එය කඩුල්ල මුවා කිිරීමක් නොවන බවට දුන් තීරණයට එරෙහිව ඔස්ට්‍රේලියානුවෝ ‘රෙෆරල්’ ක්‍රමයට ගියද තෙවැනි විනිසුරුගේ තීරණය වූයේද එය දැවී යාමක් නොවන බවය. ඒ වන විට ඩිල්ෂාන් ලකුණු 25ක් රැස්කර ගෙන සිටියේය.ශ්‍රී ලංකා ඉනිමේ තෙවැනි පන්දුවටම මුළු ලකුණු බින්දුවේදී පළමු කඩුල්ල බිඳ වැටීමෙන් පසුව ඩිල්ෂාන් හා තිරිමාන්න කල්පනාකාරීව පන්දුවට පහර දෙමින් ඉනිමට අත්තිවාරම දමන්නට වූහ. දෙදෙනාගෙන් පළමුව අර්ධ ශතකය වාර්තා කළේ හතරේ පහර හයක් එල්ල කර සිටි තිරිමාන්න ය.ශ්‍රී ලංකා ඉනිමේ අඩක් අවසානයේ ඔවුන් එක් කඩුල්ලක් පමණක් දැවී ලකුණු 93ක් රැස්කර ගෙන සිටියේය. ඔස්ට්‍රේලියාව ඔවුන්ගේ ඉනිමේ මේ අවස්ථාව වන විට ලකුණු 83කට කඩුලු 6ක් අහිමි කර ගෙන සිටියේය.ඩිල්ෂාන් හා තිරිමාන්න අතර විශිෂ්ට කඩුලු සබඳතාව අවසන් වූයේ ඕවර තිස්තුනකට පසුවය. මේ දෙදෙන දෙවැනි කඩුල්ල වෙනුවෙන් ලකුණු 137ක් එක් කරමින් සිටියදී බෙන් කටිං ගේ පන්දුවට ‘බැක්වර්ඩ් පොයින්ට්’ ස්ථානයේ පන්දු රකිමින් සිටි ග්ලෙන් මැක්ස්වල් වෙත උඩ පන්දුවක් ලබා දෙමින් ඩිල්ෂාන් දැවී ගිය අතර මෙය කටිං ගේ පළමු ජාත්‍යන්තර එක්දින කඩුල්ල විය. සාමාන්‍යයෙන් ආක්‍රමණශීලී පිතිකරුවකු වන ඩිල්ෂාන් ඊයේ මන්දගාමී ක්‍රීඩාවක නියැලෙමින් තමන්ගේ කාර්යභාරය සාර්ථකව ඉටු කළේය. ලකුණු 51ක ඩිල්ෂාන් ඉනිමේ හතරේ පහර සටහන්ව තිබුනේ හතරක් පමණි. මේ ලකුණු ප්‍රමාණය රැස් කිරීම සඳහා ඔහු පන්දු 88කට මුහුණ දුන්නේය.ඩිල්ෂාන් දැවී යාමෙන් පසුව පිටියට පිවිසියේ මංගල ජාත්‍යන්තර එක්දින ක්‍රිකට් වරම් ලැබූ කුෂල් ජනිත් පෙරේරා ය. තිරිමාන්න, මැක්ස්වල් ගේ පන්දුවට හතරේ පහරක් එල්ල කරමින් ශ්‍රී ලංකා ජයග්‍රහණයේ මුද්‍රාව තබන විට කුෂල් හතරේ පහරක්ද එල්ල කර පන්දු 16කින් ලකුණු 14ක් ලබා ගෙන සිටියේය. ඔහු සහ තිරිමාන්න තෙවැනි කඩුල්ල වෙනුවෙන් ලකුණු 35ක නොබිඳි සබඳතාවක් වාර්තා කළහ.ඊයේ උදේ ඇදහැළුනු වර්ෂාව හේතුවෙන් තරගය නියමිත වේලාවට ආරම්භ කිරීමට නොහැකි වූ අතර අහස වලාකුළෙන් වැසී තිබිණි. කාසියේ වාසිය දිනා ගත් මහේල ජයවර්ධන පළමුව පන්දු යැවීම සඳහා තම කණ්ඩායම යොදවනු ලැබීය.නුවන් කුලසේකර යැවූ තරගයේ පළමු ඕවරයේ තෙවැනි පන්දුවෙන්ම ඔස්ට්‍රේලියානු කඩුල්ලක් ලබා ගැනීමේ අවස්ථාවක් ශ්‍රී ලංකාවට අහිමි විය. ඒරන් ෆින්ච් ‘ස්කුවෙයාර් ලෙග්’ පෙදෙසට පහරක් එල්ල කර පැති මාරු කරන ලෙසට ෆිල් හියුස් ට කැඳවීමක් කළ අතර ඊට ප්‍රතිචාර දක්වමින් හියුස් දිව ආවේය. ඩිල්ෂාන් පන්දුව කඩුල්ල වෙත එල්ල කරන විට හියුස් සිටියේ යා යුතු සීමාවට බොහෝ ඈතිනි. ඔහුගේ වාසනාවට ඩිල්ෂාන් ගේ එල්ලය වැරදිනි.තරගයේ සිවුවැනි ඕවරයේදී ඔස්ට්‍රේලියා පළමු කඩුල්ල බිඳ වැටිණි. ඇන්ජලෝ මැතිව්ස් ගේ පන්දුවට ෆින්ච් ‘එක්ස්ට්‍රා කවර්’ ස්ථානයට පන්දුව තල්ලු කළේ ජීවන් මෙන්ඩිස්ට පහසු උඩ පන්දුවක් ලබා දෙමිණි. ඒ අනුව මුළු ලකුණු 7 දී ෆින්ච් දැවී යන විට රැස්කර ගෙන සිටියේ ලකුණු 4ක් පමණි.හයවැනි ඕවරයේදී මැතිව්ස් ගේ පන්දුවට ජෝර්ජ් බේලි එල්ල කළ පහරින් උඩින් පැමිණි පන්දුව පෙර ස්ථානයේම පන්දු රකිමින් සිට උඩ පැන අල්ලා ගැනීමට ජීවන් මෙන්ඩිස් උත්සිහ කළද පන්දුව ඔහුගේ දකුණතේ වැදී ගියේය. ඒ වන විට බේලි ලබා ගෙන සිටියේ ලකුණු 2ක් පමණි.මෙල්බර්න් ක්‍රිකට් ක්‍රීඩාංගණයේ ශ්‍රී ලංකාවට එරෙහිව පැවැති පළමු එක්දින තරගයේ වීරයා වෙමින් ලකුණු 112ක් ලබා ගත් ෆිල් හියුස් ට ඊයේ ලබා ගත හැකිවූයේ ලකුණු 3ක් පමණි. කුලසේකරගේ පන්දුවට කඩුල්ල මුවා කිරීමේ වරදට හසුව ඔහු 7 වැනි ඕවරය අවසානයේ දැවී ගියේය. එම තීරණයට එරෙහිව ඔහු අභියෝග කළද තෙවැනි විනිසුරුගේ තීරණයද එයම විය. මේ අනුව මුළු ලකුණු 12 දී ඔස්ට්‍රේලියා දෙවැනි කඩුල්ල බිඳ වැටිණි.ඊයේ තරගයේ මෙන්ම ඔස්ට්‍රේලියානු ඉනිමේද පළමු හතරේ පහර එල්ල වූයේ ඕවර 9 යි පන්දු 4කින් පසුව ය. බේලි එම පහර එල්ල කළේ මැතිව්ස්ගේ පන්දුවටය. පළමු හයේ පහර එල්ල වූයේද බේලිගේ පිත්තෙනි. 14 වැනි ඕවරයේදී එය එල්ල වූයේ තිසර පෙරේරා ට ය.17 වැනි ඕවරයේ මුළු ලකුණු ප්‍රමාණය 51ක්ව තිබියදී තෙවැනි කඩුල්ල බිඳ වැටිණි. එවර දැවී ගියේ නායක බේලි ය. ලසිත් මාලිංගගේ පන්දුවට බේලි එල්ල කළ පහරින් ආ උඩ පන්දුව ‘මිඩ් විකට්’ හි පන්දු රකිමින් සිටි ලහිරු තිරිමාන්න උඩ පැන දක්ෂ ලෙස රැක ගත්තේය. පන්දු 46කට මුහුණ දුන් ජෝර්ජ් බේලි හතරේ පහර 2ක් හා හයේ පහරක් සමග ලකුණු 26ක් ලබා ගත්තේය. හැඩින් සහ සේවියර් ඩොහර්ටි (නොදැවී 5) අවසන් කඩුල්ල වෙනුවෙන් ලකුණු 24ක් එක් කරමින් සිටියදී 47 වැනි ඕවරයේ අජන්ත මෙන්ඩිස් ගේ පස්වැනි පන්දුවට ‘ඩීප් මිඩ් විකට්’ ස්ථානයේ පන්දු රකිමින් සිටි තිරිමාන්න වෙත උඩ පන්දුවක් දෙමින් හැඩින් දැවී ගියේය. පන්දු 67කට මුහුණ දුන් හැඩින් ඔස්ට්‍රේලියානු පිලේ එක ම සාර්ථක පිතිකරුවා වෙමින් හතරේ පහර 4ක් හා හයේ පහරක් සමග ලකුණු 50ක් වාර්තා කළේය.හැඩින් ගේ දැවී යාමත් සමග ඔස්ට්‍රේලියා ඉනිම ඕවර 46 යි පන්දු 5ක් ඇතුළත ලකුණු 170කට අවසන් විය.මාලිංග ලකුණු 32කට කඩුලු 3ක් ලබා ගත් අතර මැතිව්ස් ලකුණු 24කට කඩුලු 2ක්ද, තිසර පෙරේරා ලකුණු 40කට කඩුලු 2ක්ද ලබා ගත්හ.කඩුලු රකින පිතිකරු කුෂල් ජනිත් පෙරේරා ඊයේ ශ්‍රී ලංකාව නියෝජනය කරමින් ප්‍රථම වතාවට ජාත්‍යන්තර එක්දින ක්‍රිකට් තරග බිමට පිවිසියේය. ඔහුට මෙසේ මංගල එක්දින ක්‍රිකට් වරම් හිමිවූයේ මෙල්බර්න් හි පැවැති පළමු එක්දින තරගයේ කඩුලු රකින්නා ලෙස ක්‍රීඩා කළ දිනේෂ් චන්දිමාල් පාදයේ ආබාධයකට ලක්ව ඊයේ තරගයට සහභාගි නොවූ බැවිණි.ඔස්ට්‍රේලියාව වෙනුවෙන් කේන් රිචර්ඩ්සන් හා බෙන් කටිං ඊයේ මංගල ජාත්‍යන්තර එක්දින ක්‍රිකට් වරම් ලැබූහ. මේ දෙදෙන, තුවාල ලබා සිටින වේග පන්දු යවන මිචල් ස්ටාක් හා මිචල් ජොන්සන් වෙනුවට කණ්ඩායමට ඇතුළත්ව සිටියහ. උස්මාන් කවාජා වෙනුවට ස්ටීව් ස්මිත් නම් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=s1301142</link>
    <topic>96 ලෝක ශූරයෝ යලි පිටිය ‍දෙවනත් කරති</topic>
    <author>ප්‍රින්ස් ගුණසේකර</author>
    <content>අසරණ වු දු දරුවන්ගේ අධ්‍යාපනික අවශ්‍යතාව සපුරාලන නැණ දිරිය වැඩසටහන වන “බේබි ෂෙරමි බිග් හාට්” ව්‍යාපෘතිය වෙනුවෙන් අරමුදල් රැස් කිරීම පිණිස 96 ලෝක කුසලානය දිනු ක්‍රිකට් විරුවෝ පෙරේදා එන්.සී.සී පිටියට පිවිසියහ.බිග් හාට් ව්‍යාපෘතියේ සන්නාම කළමනාකරු 96 ලෝක කුසලාන දිනු කණ්ඩායමේ සාමාජික රොෂාන් මහානාමගේ කැපවීම මත ලෝක ශූර නායක අර්ජුන රණතුංග ප්‍රමුඛ ක්‍රිකට් ක්‍රීඩක‍යෝ හා ශ්‍රී ලංකා ක්‍රිකට් ප්‍රවීණයන්ගේ පිල මේ අර්ථවත් සත්ක්‍රියාවට එක්වෙමින් තරගයට පිවිසියහ.අර්ජුන රණතුංග දැවැන්ත හයේ පහර දෙකක් සමග නොදැවී ලබාගත් ලකුණු 37 හා රොමේෂ් කලුවිතාරණ පන්දු 30කදී හතරේ පහර 8ක් හා හයේ පහර 2ක් සමග නොදැවී රැස් කළ ලකුණු 52 හේතුවෙන් කඩුලු 5ක ජයක් ලැබු 96 ලෝක ක්‍රිකට් විරුවෝ එදා කිරුළ දිනා ගත්තාට වඩා සතුටක් මේ තරගයේදී ලබාගත් බව පැවැසුහ.අර්ජුන එන්.සී.සී පිටියේ ක්‍රීඩාගාරයට උඩින් මේට්ලන්ඩ් පෙදෙසේ පාර දෙසට එල්ල කළ යෝධ හයේ පහර අද ක්‍රීඩා කරන තරුණ ක්‍රීඩකයයෙකුවත් එල්ල කර නැත. කලුවිතාරණගේ පිත්තෙන් පිට පිට එල්ලවු හතරේ හයේ පහරවල් වත්මන් ක්‍රීඩකයන්ට ආදර්ශයක් බව බොහෝ දෙනාගේ මතය විය. තරගයෙන් පසුව අර්ජුන කිවේ දරුවන්ගේ අධ්‍යාපනය වෙනුවෙන් පෙනී සිටිමට අවස්ථාව දුන් තිස්ස කරලියද්ද ඇමැතිතුමාට ස්තුතිවන්ත වන බවයි. අපි ක්‍රිකට් ක්‍රීඩකයෝ විදිහට මවුබිමට ණයයි. මේ අවස්ථාව ඉතාම සංවේදී එකක් කඳුලින් නෙත් පුරවාගත් හෂාන් තිලකරත්න පැවැසීය.මේ සුහද තරගයේ වීරයා සම්මානය දිනාගත්තේ රොමේෂ් කලුවිතාරණයි. ඔහු සමග එදා ලෝක කුසලානය දිනාගත් දවසේ ටෝනි ග්‍රෙග් හැඳින්වු “මාස්ටර් බ්ලාස්ටර්” සනත් ජයසුරිය ආරම්භක පිතිකරුවන් ලෙස පිටියට පිවිසියේ ලෝක කුසලානය දිනාගත් තරගයේ ආකාරයේ නිල් පැහැති ඇඳුමිනි. සනත් හා අරවින්ද දවාගැනීමට දඟ පන්දු යැවු අශෝක ද සිල්වා සමත් වු අතර අසංක ගුරුසිංහද ලකුණු 12කට දැවී ගියේය.මහානාම හා හෂාන් පිළිවෙළින් ලකුණු 12ක් හා 11ක් ලබා කඩුලු 3කට ලකුණු 138ක් ලෙස ජය තහවුරු කළේ ශ්‍රී ලංකා ක්‍රිකට් ප්‍රවීණයන්ගේ පිල කඩුලු 7ක් දැවී ලබාගත් ලකුණු 137ට පිළිතුරු වශයෙනි.ශ්‍රී ලංකා ක්‍රිකට් ප්‍රවීණයන්ගේ පිල සිදත් වෙත්තමුණි මෙහෙයවු අතර බ්‍රෙන්ඩන් කුරුප්පු, හේමන්ත දේවප්‍රිය, රොජර් විජේසුරිය, ග්‍රේම් ලැබ්රෝයි, අශෝක ද සිල්වා, සංජීව වීරසිංහ, කපිල විජේගුණවර්ධන, රංජිත් මධුරසිංහ, එරික් උපශාන්ත, හේමන්ත වික්‍රමරත්න එක්වුහ.96 ලෝක කුසලාන ක්‍රිකට් පිල අර්ජුන රණතුංග මෙහෙයවු අතර සනත් ජයසුරිය, අරවින්ද සිල්වා, රොමේෂ් කලුවිතාරණ, අසංක ගුරුසිංහ, උපුල් චන්දන, චමින්ද වාස්, හෂාන් තිලකරත්න, රොෂාන් මහානාම, ප්‍රමෝද්‍ය වික්‍රමසිංහ, රවීන්ද්‍ර පුෂ්පකුමාර ක්‍රීඩා කළහ.මෙදින එක්වු බොහෝ ක්‍රීඩකයන් වර්තමානයේ විදෙස් රටවල ජීවත්වන අතර මේ තරගය වෙනුවෙන්ම මවුබිමට පැමිණීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=s1301143</link>
    <topic>ගයි මිය යයි</topic>
    <author/>
    <content>ශ්‍රී ලංකා ක්‍රිකට් කණ්ඩායමේ හිටපු කඩුලු රකින ක්‍රීඩකයකු වූ ගයි ද අල්විස් මහතා පිළිකා රෝගය හේතුවෙන් පසුගියදා ජීවිතක්ෂයට පත්විය. මිය යනවිට 52 හැවිරිදි වියේ පසුවු ඒ මහතා 1983වසරේ සිට 1988වසර දක්වා ශ්‍රී ලංකාව නියෝජනය කරමින් වෙනුවෙන් ටෙස්ට් තරග 11කට සහ එක්දින තරග 31කට සහභාගි විය.වේගයෙන් පන්දුවට පහරදෙන මැදපෙළ පිතිකරුවකු ලෙස නම් දරා සිටි හෙතෙම 1983වසරේ ලෝක කුසලාන තරගමාලාවද නියෝජනය කළ අතර එහිදී නොදැවී අර්ධ ශතක 2ක් වාර්තා කළේය.ඔහු කලක් ජාතික ක්‍රිකට් තේරීම් කමිටුවේ සභාපතිවරයා ලෙස ද කටයුතු කළ අතර 2008 වසරේ දී ශ්‍රී ලංකා ක්‍රිකට් අතුරු කමිටු සාමාජිකයෙක් ද විය.ක්‍රීඩාවෙන් සමුගැනීමෙන් අනතුරුව ඔහු ශ්‍රී ලංකා කාන්තා ක්‍රිකට් පි‍ලේ පුහුණුකරු ලෙසත් කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=s1301144</link>
    <topic>අන්තර් සමාජ එක්දින ශූරයෝ රාගමින්</topic>
    <author/>
    <content>සමීර ද සොයිසාගේ නායකත්වයෙන් යුත් රාගම ක්‍රීඩා සමාජය එස්.එස්.සී පිටියේ පෙරේදා පැවැති අන්තර් සමාජ එක්දින ක්‍රිකට් තරගාවලියේ අවසන් මහ තරගයේදී එස්.එස්.සී කණ්ඩායමට එරෙහිව කඩුලු 4ක ජයක් වාර්තා කරමින් මෙවර තරගාවලියේ ශූරතාව දිනාගැනීමට සමත්විය.ලකුණු 219ක ඉලක්කය හඹාගිය රාගම ක්‍රීඩා සමාජය පන්දු 38ක් ඉතිරිව තිබියදී කඩුලු 6ක් පමක් දැවී ජයග්‍රහණය වාර්තා කළ අතර වේගවත් ඉනිමක් ක්‍රීඩා කළ කෞෂල්‍ය වීරරත්න පන්දු 41කදී හතරේ පහර 8ක් හා හයේ පහර 2ක් සමගින් නොදැවී ලකුණු 61ක් රැස් කිරීමට සමත්විය. ඔහුට අනගි සහයක් ලබාදුන් නායක සමීර ද සොයිසා ලකුණු 46ක් ලබාගත්තේය. පන්දු යැවීමේදී සචිත්‍ර, ප්‍රසාද් හා කෞෂාල් කඩුලු 2බැගින් බිඳ දැමීය.තරගයේ පළමුව පන්දුවට පහරදුන් එස්.එස්.සී කණ්ඩායම සියල්ලන් දැවී ඕවර 43.2කදී ලබාගත හැකිවුයේ ලකුණු 218ක් පමණි. එහිදී කෞෂාල් ලොකුආරච්චි ලකුණු 56ක් හා බානුක රාජපක්ෂ ලකුණු 51ක් රැස් කළේය. පන්දු යැවීමේදී මාලිංග බණ්ඩාර කඩුලු 3ක් සහ මධුර ලක්මාල් කඩුලු 2ක් දවාලීය. මෙවර තරගාවලියේ අනුශූරයන් වු එස්.එස්.සී පිල පසුගිය වසරේද අනුශූරයන් වීම විශේෂත්වයක් විය.එස්‍.එස්.සී-218 (ඕවර 43.2) කෞෂාල් ලොකුආරච්චි 56, බානුක රාජපක්ෂ 51 (මාලිංග බණ්ඩාර 33/3, මධුර ලක්මාල් 33/2)රාගම- 224/6 (ඕවර 43.4) කෞෂල්‍ය වීරරත්න නොදැවී 61, සමීර ද‍ සොයිසා 46 (සචිත්‍ර සේනානායක 31/2, අමිල් ප්‍රසාද් 36/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=s1301145</link>
    <topic>අම්බලන්ගොඩ පිහිනුම් ශූරතා හෂාන්ට සහ ඉමාෂාට</topic>
    <author>ආර්.ඥානදාසඅම්බලන්ගොඩ සමූහ</author>
    <content>අම්බලන්ගොඩ මාදම්පා මධ්‍ය මහා විදුහල සංවිධානය කළ සමස්ත ලංකා පාසල් කිලෝමීටර් දෙක පිහිනුම් තරගාවලියේ පිරිමි ශූරතාව දිනාගැනීමට අම්බලන්ගොඩ ධර්මාශෝක විදුහලේ කේ.හෂාන් (22:42.50) සමත් වු අතර කාන්තා ශූරතාව අම්බන්ගොඩ දේවානන්ද විදුහලේ ඉමාෂා සෙව්වන්දිට (27:25.30) හිමිවිය.පිරිමි අංශයේ දෙවැනි හා තුන්වැනි ස්ථාන පිළිවෙළින් මාදම්පා ම.ම.වි. තරිදු උදයංග සහ මනෝජ් ද සිල්වා හිමිකර ගත් අතර ශෂිනි ‍න‍වෝද්‍ය (දේවානන්ද වි.) සහ නදිෂා උදේශිකා (ධර්මාශෝක වි.) ‍කාන්තා දෙවැනි හා තෙවැනි ස්ථාන දිනා ගත්තාය.උස්මුදුලාව මුහුදු තීර‍යේ දී ඊයේ පැවැති තරගාවලියට ක්‍රීඩක ක්‍රීඩිකාවන් එකසිට හැටක් පමණ එක්වු අතර තරගාවලි‍යේ ත්‍යාග ප්‍රදානය හිටපු පිහිනුම් ශූර ජුලියන් බොලින්, දකුණු පළාත් ක්‍රීඩා හා ශාරීරික අධ්‍යාපන අධ්‍යක්ෂ මාලි දිසානායක, සහකාර අධ්‍යාපන අධ්‍යක්ෂිකා චිත්‍රා බමුණුසිංහ සහ මාදම්පා විද්‍යාලයේ විදුහල්පති ඩී.සිරිනන්ද ඇතුළු මහත්ම මහත්මීන් අතින් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=f1301141</link>
    <topic>උපාධිධාරීන්ට ඉහළින්ම සැලකුවේ අපි</topic>
    <author>සාකච්ඡා කළේ ජයසිරි මුණසිංහ</author>
    <content>සක්තකින්ම ඔව්! අපිට එහේම කියන්නට පුළුවන්. අපේ ආණ්ඩුව තමයි උපාධිධාරීන්ට රැකියා ඉල්ලුවිට පොලු මුගුරුවලින් පහරදී පන්නා දැමීමේ යුගය නිමා කළ ආණ්ඩුව. ජනාධිපතිතුමා බලයට පත්වීමටත් පෙර ආණ්ඩුව උපාධිධාරීන් 45,000කට රැකියා ලබා දුන්නා. ඒ වාගේම මෙවර අභ්‍යාසලාභී උපාධිධාරීන් 50800 දෙනෙකුට රජයේ ස්ථිර රැකියා ලබා දෙනවා.උපාධිධාරීන්ට රජයේ රැකියා ලබා දීම ඕනෑම ආණ්ඩුවකට තනිවම කරන්නට හැකි කටයුත්තක් නොවෙයි. නමුත්! අතිගරු ජනාධිපතිතුමන්ගේ “මහින්ද චින්තනයේත්,” “මහින්ද චින්තන ඉදිරි දැක්මේත්” බොහෝම පැහැදිලිව දක්වා තිබූ එක් කරුණක් තමයි, කිසිදා රාජ්‍ය ආයතනයක් පෞද්ගලිකකරණය කරන්නේත් නැහැ. රාජ්‍ය සේවය හකුලන්නේත් නැහැ කියන එක. මේ වාගේ ප්‍රතිපත්තියක් රටේ නායකයාගේ දැක්ම වූ විට උපාධිධාරීන්ට රජයේ රැකියා ලබා දීම පමණක් නොවෙයි. ඕනෑම අභියෝගාත්මක කරුණක් ජය ගන්නට පුළුවන්කම ලැබෙනවා.මේ උපාධිධාරීන්ට ස්ථිර රැකියා ලබා දීමේ දැවැන්ත ම අභියෝගය ජයගන්නට හැකි වුණේ ජනාධිපතිතුමා අපිට ඒ සඳහා ලබා දුන් අද්විතියිය, ශක්තිය නිසා බව කියන්නට ඕනෑ. මේ වැඩපිළිවෙළ සාර්ථක වීම පිටුපස තිබූ ශක්තිය එයයි. අපි එතුමාට සදා ණයගැති වෙන්නට ඕනෑ.අපි, ආණ්ඩුවක් ලෙස උපාධිධාරීන්ට එලව එලවා, පහරදීම නොකරනවා වාගේම, ඔවුන්ට රැකියා ලබා දෙන ආණ්ඩුවක්. රැකියා ඉල්ලා උද්ඝෝෂණය කරන පිරිස, ඒ වෙනුවට සාකච්ඡා මේසයට කැඳවා නව වැඩපිළිවෙළක්, ක්‍රමවේදයක් සකස් කොට රැකියා ලබා දීම සිදු කළා. ඒදා ඒ දේ නොකරන විට “කෝ.....! උපාධිධාරීන්ට රැකියා කියා” ආණ්ඩුව විවේචනය කළ පසු අපි රැකියා ලබා දුන් විට ඒවායේ තිබෙන සුළු සුළු අඩුපාඩු විවේචනය කරනවා.අපිත් පිළිගන්නවා 2005 දී රාජ්‍ය සේවයට උපාධිධාරීන් බඳවා ගන්නා විට ඔවුන්ට නිසි වැටුප් ක්‍රමයක්, උසස්වීම් ලබා දීමේ ක්‍රමවේදයක්, අනාගත දැක්මක් තිබුණේ නැහැ කියලා. අපි ඒ අඩුපාඩුව ක්‍රමිකව හදා ගන්න ඕනෑ වුණා. මුලින් ම රැකියා දීලා ඉන් පස්සේ මතුවන ගැටලුවලට තිරසාර විසඳුම් ලබා දීම අපේ ප්‍රතිපත්තියයි.ඒ ප්‍රශ්නයේ දෙපැත්තක් තිබෙ-නවා. උපාධිධාරීන්ට මොකුත්ම නොකර පහර දෙනවාට වඩා හොඳයි රැකියාවක් ලබා දීම. ඉන් පස්සේ මතුවන ගැටලුවලට උත්තර සැකසීමකට අපි ඒ දේටයි කළේ. දැන් ඒ ප්‍රශ්න ඔක්කෝම ඉවරයි. 2012දි බඳවා ගත් උපාධිධාරීන්ට දැන් කිසිම ප්‍රශ්නයක් නැහැ.අපි ඉතාම අමාරුම දේ තමයි, මෙවර ජය ගත්තේ. අපි උපාධිධාරී රැකියා ව්‍යවස්ථාවක් අලුතින් ඇති කළා. එය අපි ලැබූ ලොකුම ජයග්‍රහණයක්. රාජ්‍ය සේවයට අලුතින් විශාල පිරිසක් එකවර ඇතුළත් කිරීමේ දී ඔවුන්ට රැකියා නාම, උසස්වීම් පරිපාටියක්, පරිපාලන සේවයට ඇතුළුවීමට ඉඩකඩ සලසා දීමට, වැටුප් ක්‍රමයක් සකස් කළ යුතුයි. ඒ දේ ඉටු කිරීමේදී රාජ්‍ය සේවයේ ඉහළ සිටින අලුතින් පත්වන පිරිසට හා පහළ සිටින පිරිසට අගතියක් සිදු නොවන ලෙස කටයුතු කරන්න ඕනෑ. ඒ දේ තමයි අපි දැන් ජයගත්තේ.අපි උපාධිධාරී සංගම් වාගේම රාජ්‍ය අංශයේ බඳවා ගැනීම් පිළිබඳ අංශ සෑම එකක ම නියෝජිතයෝ සමඟ දීර්ඝ වශයෙන් කරුණු සාකච්ඡා කළා. ඊට පස්සේයි මේ සේවා ව්‍යවස්ථාව එළි දැක්වූයේ.ඒ අය අභ්‍යාසලාභි උපාධිධාරීන් ලෙස රාජ්‍ය සේවයට ඇතුළත් කර ගත්තේ 2012 පෙබරවාරි මාසේ ඉඳන් අවස්ථා තුනකදී. මේ පිරිසට 2011 දෙසැම්බර් 31 වැනිදා දිනය වන විට උපාධිය’ බාහිර උපාධිය සම්පූර්ණ කළ හැම උපාධිධාරියෙක්ම ඇතුළත් වුණා. අපි කල්පනා කළා මේ පිරිසට නැවත ඇයදුම්පත් කැඳවීමක් හෝ සම්මුඛ පරීක්ෂණයක් හෝ නොපවත්වා ස්ථිර පත්වීම් ලබාදීමට. ඒ සඳහා ඇමැති මණ්ඩලයේ අනුමැතිය මේ 10 වැනිදා ලැබුණා.වයස අවුරුදු 35 ඉක්ම වූ අයත් සිටිනවා. ඒ වාගේ ම භික්ෂූන් වහන්සේලා, අන් ආගමික පූජක ප්‍රසාදීන් වහන්සේලාත් ඇතුළත්. අපි මේ අය සේවයේ ස්ථිර කිරීමේ දී විශේෂත්වයක් කළා. අපි ආගමික නායකයින්ට, උපාධිධාරී පිරිසට රැකියා ලබා දෙන්නේ එම ගෞරවනීය පිරිස වැඩසිටින ස්ථානය අසල ම රාජ්‍ය ආයතනයකයි.විශේෂයෙන් ගුරුපත්වීම් ලබා දුන්නේ පිරිවෙන්වලටයි. සමහර භික්ෂූන් වහන්සේලා ගුරු වෘත්තියට අමතරව ආගමික කටයුතු අමාත්‍යාංශයේ, සංස්කෘතික කටයුතු අමාත්‍යාංශයේ, ජාතික උරුමයන් පිළිබඳ අමාත්‍යාංශයේ රැකියා ඉල්ලා සිටියා. අපි ඒ නිසා ඒ පිරිස්වලට කැමැත්ත අනුවම රැකියා ස්ථිර කිරීම සිදු කරන්නට කටයුතු කරනවා.මේ රටේ දැවෙන ප්‍රශ්නවලට තිරසාර විසඳුම් සෙවීමේ දී අපි අනුගමනය කරන පිළිවෙතයි, එක්සත් ජාතික පක්ෂය අනුගමනය කරන පිළිවෙතයි එකක් නෙවෙයි දෙකක්. ඔවුන්ගේ ආර්ථික සාමාජියීය, සුබසාධන, සංවර්ධන අංශ දැක්ම රටට හිතකර නැහැ කියා අපි කියනවා. ඒ පමණක් නොවෙයි, බහුතරයක් ජනතාව කියනවා. ඒ නිසායි ඒ ආණ්ඩුව ඉතාම කෙටි කාලයකින් ගෙදර යැව්වේ.ඒදා ඒ ආණ්ඩුව අලුතින් රැකියාවක් ලබා දුන්නේ නැහැ. ඒ විතරක් නොවෙයි පුරප්පාඩුවක් පිරෙව්වේ නැහැ. ඒ අය සැලසුම් කළේ රාජ්‍ය සේවක සංඛ්‍යාව ලක්ෂ 6 සිට 4ට අඩුකිරීමටයි. ඒ සඳහා 2004 අයවැයෙන් රුපියල් බිලියන 2ක් වෙන් කළා. රාජ්‍ය සේවය හකුළන්න.නමුත්! අතිගරු ජනාධිපතිතුමාගේ දැක්ම අනුව ලක්ෂ 7 සිට රාජ්‍ය සේවක පිරිස අද වන විට ලක්ෂ 13 දක්වා වැඩිකොට තිබෙනවා. ඒ අනුව අපිට හා අපේ ප්‍රතිපත්තිවලට මේ රටේ බහුතර ජනතාව කැමැත්ත පළ කළා.නිදහස් අධ්‍යාපනයෙන් ඉදිරියට ආ මේ රටේ අහිංසක, දුප්පත් ගම්බද පළාත්වල දරුවන්ට අපි සලකන්නට ඕනෑ. ඔවුන්ගෙන් රටට, ජාතියට යම් සේවාවක් ලබා ගන්න ඕනෑ. අපි මේ රටේ දුප්පත් අහිංසක ගම්බද පළාත්වල දරුවන්ටයි මේ සැලකුම කරන්නේ.ඔවුන් රටේ දියුණුවේ කොටස්කරුවෝ කිරීම අපේ අරමුණයි. අපි මේ ස්ථිර රැකියා ලබා ගන්නා සෑම දෙනාගෙන්ම ඉල්ලා සිටින්නේ මේ ලැබුණු අවස්ථාවෙන් රටේත්, ජාතියේත් දියුණුවට කැපවීමෙන් උනන්දුවෙන් වැඩ කරන්න කියලායි. ඔවුන් ඒ සඳහා සූදානම් බව අපිට විශ්වාසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>14</day>
    </date>
    <link>http://www.dinamina.lk/2013/01/14/_art.asp?fn=f1301142</link>
    <topic>විස්මජනක චීන ආර්ථිකය</topic>
    <author>ආර්. ජිනිත් ද සිල්වා ලේකම් - ශ්‍රී ලංකා චීන සංගමය</author>
    <content>පසුගිය දශක 03 තුළ චීන ආර්ථිකය පුදුමාකාර වේගයකින් දියුණුවිය. 1978 දී හිටපු ජනාධිපති Deng Xiaoping විසින් ඇති කරන ලද ආර්ථික ප්‍රතිසංස්කරණ හා ආර්ථිකය විවෘත කිරීම නිසා බලාගෙන සිටියදී එරට ආර්ථිකය දියුණු විය.ඔවුන්ගේ ආර්ථිකයේ වර්ධනය මැනිය හැකි ජාත්‍යන්තර මිමි දෙකක් ඇත. එනම් දළ දේශීය නිෂ්පාදනයේ ඉහළ යාමය. අනික පාරිභෝජනය ඉහළ යාමය. 2001 - සිට 2010 දක්වා දළ දේශීය නිෂ්පාදනයේ සාමාන්‍ය වාර්ෂික වර්ධනය 9.9% කි. එම දශකය තුළ සම්පූර්ණ වර්ධන ප්‍රතිශතය 158% කි. (ලෝක බැංකු වාර්තා අනුව) එය ඉතා වැදගත් වන්නේ 2008 දී ලෝක ආර්ථික අර්බුදය පැවැති අවධියේ දී ද චීනයේ ආර්ථික වර්ධනය ඉහළ යාමය. චීනයේ දළ දේශීය නිෂ්පාදනයේ වර්ධනය අනෙකුත් රටවල් සමඟ සසඳා බැලීමෙන් චීනයේ ආර්ථික වර්ධනය කොයිතරම් ඉහළ දැයි දැක ගත හැකිය. එම දශකය තුළ චීනයට පසු ඉහළ ආර්ථික වර්ධනයක් දක්වන ඉන්දියාවේ දළ දේශීය නිෂ්පාදන වර්ධනයට වඩා දෙගුණයකින් වර්ධනය විය. රුසියාවට වඩා 2 1/2කින් වැඩිය. දකුණු කොරියාවට වඩා තුන් ගුණයකි. ජර්මනියට වඩා 7 ගුණයකි. ඇමරිකාවට වඩා 20 ගුණයක අගයක් ගනී.පාරිභෝජනයමීළඟට චීනයේ ජනතාවගේ පාරිභෝජනය වර්ධනය වූ ආකාරය 2000 - 2010 අතර දත්ත වලින් මැන බලමු. එම දශකය තුළ වාර්ෂික පාරිභෝජන වර්ධනය 103.2%කි. එම වර්ධනය දකුණු කොරියාවේ වර්ධනයට වඩා තුන් ගුණයක් ද, ඇමරිකාවේ වර්ධනයට වඩා 10 ගුණයක්ද වේ. එසේම ජර්මනියට වඩා 16 ගුණයකි. ඒ අනුව චීනයේ පාරිභෝජනය ලෝකයේ සියලු රටවල් අභිබවා ගොස් තිබේ.මෙම රටේ ආර්ථිකය මේ තරම් සීඝ්‍ර දියුණුවක් ලැබීමට හේතු කාරණා රාශියකි. එයින් ප්‍රධාන වන්නේ Deng Xiaoping විසින් 1978 දී ඇති කළ ආර්ථික ප්‍රතිසංස්කරණය. ඒ අනුව එතෙක් පැවති සියලු දේ කළයුත්තේ රජය විසින් යයි යන අදහස වෙනස් කර පෞද්ගලික අංශයටද ආර්ථික කටයුතු වල නියැලීමට අවස්ථාවක් දෙන ලදී. 2011 වන විට චීනයේ ධනයෙන් 50% ක් උපයා තිබු‍ෙණ් පෞද්ගලික අංශයයි. 2011 වන විට පෞද්ගලික ව්‍යවසායකයින් මිලියන 9.64ක් සිටියහ. එසේම පෞද්ගලික අංශයේ රැකියාවල මිලියන 200ක් පමණ රක්ෂා කළහ. රජයේ ව්‍යාපාර ප්‍රතිව්‍යුහ ගත කිරීම හෝ පෞද්ගලික අංශයට විකිණීම ද කරන ලදී.රට තුළට විදේශ ආයෝජන ගලා ඒම සුලබ විය. චීනයේ නැඟෙනහිර ගුවන් ඩොං Guan Dong ෂැංහායි Shanghai හා බිහායි මුහුද අවට ප්‍රදේශය තුළ නිදහස් වෙළඳ කලාප රාශියක් විදේශ ආයෝජකයින් සඳහා විවෘත කරන ලදී. දැනට ලෝකයේ විශාලතම ව්‍යාපාර 500 න් 433ක්ම චීනයට පැමිණ ඇත. ටියන්ජින්වල කර්මාන්ත ශාලාවක් පවත්වාගෙන යන ප්‍රංශයේ එයා බස් සමාගම එවැන්නකි. එපමණක් නොව ලෝකයේ බොහෝ විශාල වෙළඳ ව්‍යාපාර තම ප්‍රධාන කාර්යාල ෂැංහායි වලට රැගෙන ආහ. එසේම බොහෝ සමාගම් චීන සමාගම් සමඟ එකතු වී ව්‍යාපාර කටයුතු ආරම්භ කළහ. මෝටර් රථ නිෂ්පාදනය එයට කදිම නිදසුනකි.එසේම චීනය බොහෝ විදේශ විද්වතුන්ගේ උපදෙස් ලබා ගැනීමට කටයුතු කළහ. ඔවුන්ගේ දැනුම රටේ ආර්ථිකය ගොඩ නඟා ගැනීමට උපයෝගී කරගත්හ. 1987 දී 10000 පමණ වූ විදේශ විද්වතුන් 2011 වන විට 530000 දක්වා වැඩිවිය. චීනයේ වර්තමාන නායක ෂි ජින්පින් Xi Jinpin ද විදේශ විද්වතුන්ගේ උපදෙස් අගය කරන බව පවසයි.රජය ආර්ථිකය දියුණු කිරීම සඳහා අවශ්‍ය යටිතල පහසුකම් රට පුරා ඇති කිරීමට විශාල මුදලක් වියදම් කරයි. රට පුරා මංමාවත් සහ දුම්රිය මාර්ග දැකිය හැකිය. පසුගිය ඔක්තෝම්බර් මස චීන සංචාරයේදී යුනාත් සහ ගුවන් ඩොං යන ප්‍රදේශ වල මාර්ග දියුණුව ඇස් දෙකින් බලා ගැනීමට හැකිවිය. විශේෂයෙන් පසුගිය කාලය තුළ රටේ දුම්රිය සේවයේ විශාල වර්ධනයක් ලබා ගත්හ. දැනට අවුරුදු 15 කට පෙර චීනයේ දුම්රිය වල සාමාන්‍ය වේගය පැ. කි. මි. 50 කි. 1997 වන විට එය පැ. කි. 100 දක්වා වැඩිවිය. එහෙත් අද නව දුම්රිය පැ. කි.මි. 300 ඉක්මවා යයි. බීජිං වල සිට ෂැංහයි දක්වා ඇති නව දුම්රිය සේවයේ ධාවනය වන දුම්රිය වල වේගය පැ. කි. මී. 350 - 380 ක් අතරය. එම නව දුම්රිය සේවාව නිසා එම නගර දෙක අතර යාමට ගත වන කාලය පැ11 සිට පැ. 5 දක්වා අඩුවිය 2015 වන විට අධිවේගී දුම්රිය 2000ක්ද 2020 වන විට 2700 දක්වා ද වැඩි කිරීමට චීනය බලාපොරොත්තු වේ. 2020 වන විට රටේ සියලු ප්‍රාන්ත ඒකාබද්ධ වන ලෙස මෙම අධිවේගී දුම්රිය සේවය පුළුල් වනු ඇත. එසේ වූ විට රටේ ජනතාවගෙන් 90% කට එම සේවය ප්‍රයෝජනයට ගත හැකිය.දියුණු කෘෂිකර්මයචීන රජය රටේ ආර්ථික වර්ධනය නගරයට පමණක් සීමා නොකළහ. ගම්බද පළාත් දියුණු කිරීමට ද විශාල පියවරවල් ගත්හ. 1980 දී ඉඩම් ප්‍රතිපත්තිය වෙනස් කරන ලදී. ගොවියන්ට තම ගොවිපල පෞද්ගලිකව වගා කර ගැනීමට අවසර දෙන ලදී. එසේම අස්වැන්න විවෘත වෙළඳ පොළේ විකිණීමට ද අවසර ලැබුණි. එයින් ගොවියන් ධෛර්යමත් වී ගොවි නිෂ්පාදන ඉහළ ගියහ. එසේම අවුරුදු 2000 ක් පමණ පැවති ගොවි බදු ක්‍රමය වෙනස් කර ගොවියන්ගෙන් බදු ගැනීම සම්පූර්ණයෙන් අහෝසි කළහ. එම නිසා වර්ෂයකට ගොවියන් අත යුවාන් බිලියන 133.5 ක් ඉතිරි විය. එම මුදල් නැවත ගොවිබිම් වල ආයෝජනය වීම නිසා කෘෂි කර්මාන්තය දියුණු විය. එසේම ගම්බද ප්‍රදේශ වල යටිතල පහසුකම් දියුණු කිරීම නිසා කෘෂි නිෂ්පාදන වෙළඳ පොළට රැගෙන යාම පහසුවිය. ගොවියන්ව, වී නිෂ්පාදනය පමණක්ම නොව වෙනත් වගාවන් සඳහා ද යොමු කරන ලදී. යුනාන් ප්‍රාන්තයේ කුන්මින් වල ඇති අපනයන මල් වගාව එයට හොඳ උදාහරණයකි. අද චීනය ලෝකයට වැඩියෙන් මල් යවන රටක් බවට පත් වී තිබේ. එම මල් වගාව නිසා ගොවියන්ගේ අත මිට සරු වී ඇති සැටි ද අපි දුටුවෙමු.චීන රජයේ උත්සාහය මෙන්ම චීන ජනතාවගේ කැපවීම හා උත්සාහය ද වැදගත්ය. චීන ජනතාව ඉතා කාර්ය ශූර එසේම ඉතාම අරපිරිමැස්මෙන් තම රාජකාරිය හරි හැටි ඉටු කරයි. පසුගිය අපේ චීන සංචාරයේ දී චීන ජනතාව සතු විශේෂ ගුණාංගයක් දැක්කෙමු. ඔවුන් ප්‍රධාන කෑම වේල් තුන හැර අතරින් පහර කෑම කන්නේ නැත. අපගේ බොහෝ රැස්වීම් උදේ 10.00ට හා හැන්දෑවේ 3 ට ආරම්භ විය. එහෙත් එම අවස්ථා වලදී අපට ලැබුනේ පලතුරු හා චීන තේ පමණි අපේ රටේ මෙන් ක්‍ෂණික ආහාර නොවීය. එසේම අප නැවතී සිටි සංචාරක හෝටල් වල ද අතුරුපසට තිබුණේ පළතුරුය. අප මේ ගැන විමසීමේදී ඔවුන් පැවසුවේ තමන් කිසි දිනක කෑම අපතේ නොහරින බවය. එසේම පළතුරු දීමට හේතුව නම් තම ගොවි ජනතාවට අත දීමටය. එයින්ම ඔවුන්ගේ උදාර පරමාර්ථ පෙනීයයි. චීන රජය චීන ජනතාවගේ සුභ සාධනය ද අමතක කර නැත. ලෝකයේ වැඩි ම ජනගහණය සිටින්නේ චීනයේය. 2030 වන විට අවුරුදු 60 ට වැඩි ජනගහනය මිලියන 355 ක් වන බවට ගණන් බලා ඇත. එහෙත් අද වන විට ලෝකයේ ඉහළම සමාජ සුභ සාධන වැඩපිළිවෙල ඇත්තේ චීනයේය. චීනයේ නගරබද හා ගම්බද සිටින සියලු ජනයා ඇතුළත් වන පරිදි විශ්‍රාම හා සෞඛ්‍ය රක්‍ෂණය වැඩපිළිවෙළක් රජය විසින් ආරම්භ කරන ලදී. ඒ අනුව රටේ ආර්ථිකය දියුණු කරන ගමන් වැඩිහිටි ජනතාව ආරක්ෂා කර ගැනීම සඳහා විශාල සුභ සාධක වැඩපිළිවෙළක් කිරීමටත් රජය සමත් වී සිටී.චීන තරුණ ජනතාවද අද ඉතා ප්‍රීතියෙන් සිටිිනු දැකිය හැකිය. මම හයවතාවක් චීනයට ගොස් ඇත. ඒ සෑම අවස්ථාවකදීම කලින් වතාවට වඩා ප්‍රීතියෙන් සිටින චීන තරුණ ජනතාව දැක්කෙමි. ඔවුන් අද යුරෝපීය තරුණ තරුණියන් පරදවා ඉතා නවීන ඇඳුම් පැළඳුම් අඳීයි. හවසට චීන අවන්හල් තරුණ තරුණියන්ගෙන් පිරී ඉතිරී ඇත. ඒවායේ අසුනක් ලබා ගැනීම සඳහා තරුණ තරුණියන් පෙළ ගැසී සිටින හැටි මම දැක්කෙමි. දැනට අවුරුදු 30 ට පෙර දක්නට ලැබුනු බයිසිකල් ගංගාව අද චීන නගර වල දක්නට නැත. ඒ වෙනුවට ඉතාම වටිනා මෝටර් රථ මාර්ග පුරා දැකගත හැකිය. ඔවුන්ගේ ප්‍රීතිමත් මුහුණු වලින් පෙනීයන්නේ ඔවුන්ගේ ආර්ථික ශක්තිය දියුණු වී ඇති බවය.මුදල් ආයෝජනයදැනට ලෝකයේ වැඩිම විදේශ විනිමය සංචිතය ඇත්තේ චීනයටයි. මෙතෙක් කල් චීනයට විදේශ මුදල් ගෙන්වා ගැනීමට කටයුතු කළ චීනය දැන් ලෝකයේ වෙනත් රටවල මුදල් ආයෝජනය කිරීමට පෙළඹී තිබේ. විශේෂයෙන් උතුරු අ‍ෙමරිකාව, යුරෝපය, මැද පෙරදිග, අප්‍රිිකාව යන රටවල විශාල ලෙස මුදල් ආයෝජනය කිරීමට පටන් ගෙන ඇත. චීන සමාගම් විශාල ලෙස ඇමරිකාව හා යුරෝපයේ ප්‍රසිද්ධ සමාගම් මිලදී ගැනීමට පෙළඹී සිටී. දැනට අවුරුදු 2 කට පෙර චීනයේ ගිලී Geely සමාගම Volvo මෝටර් රථ සමාගම, ඇමරිකාවේ පෝඩ් මෝටර් රථ සමාගමෙන් සම්පූර්ණයෙන් මිළදී ගත්හ. මේ වර්ෂය තුළදී සානි යන්ත්‍රෝපකරණ කරන සමාගම Sany Heavy Industries ජර්මනියේ පුල්ස්ටාර් Pulgmeister සමාගමේ කොටස්වලින් 90%ක් මිලදී ගත්හ. ලී බඩු නිෂ්පාදන සමාගම කිවූ මැංන්ගු Mengnu සමාගම ඇමරිකාවේ ජෙනිෆර් කොනිවර්ටිබල් Jennifer Convertible නමැති සෝෆා ඇඳන් සාදන සමාගම මිලදී ගත්හ. මේ අනුව ඉදිරි දශකයේ දී චීනය විශාල ලෙස වෙනත් රටවල ආයෝජනයට පෙළඹෙනු ඇත. දැනට අප රට තුළද වැඩියෙන්ම ආයෝජනය කර ඇත්තේ චීනයයි.චීනය අද ලෝකයේ දෙවන ආර්ථික බලවතා බවට ජපානය පරදවා පත්ව සිටී. එසේම අද අපනයන වලින් ප්‍රථම ස්ථානයට ද පත්ව සිටී. මෙම වර්ධනය පසු පස චීනයේ හිටපු නායකයින්වන Deng Xiaoping ජියන් සෙන්මින් Jiang Zeming හු ජින්ටාවො Hu Jintao ද සිටී. ඒ සඳහා ඔවුන්ගෙන් ඉටු වූ සේවය ඉමහත්ය. මෑතකදී අවසන් වූ 18 වන කොන්ග්‍රසයේ දී හිටපු නායක හු ජින්ටාවො පැවසුවේ දැනට ඇති ඩොලර් 5000 ඒක පුද්ගල ආදායම 2020 වන විට ඩොලර් 10000 දක්වා වැඩි කර ගත යුතු බවය. එම අදහස එම කොන්ග්‍රසයේ ධවල පත්‍රිකාවටද ඇතුළත් විය.එසේම නව නායක ෂි ජින්පින්ගේ ප්‍රධාන අරමුණ වන්නේ 2020 වන විට චීනය ලෝක ආර්ථික බලවතා බවට පත් කිරීමය. එසේම චීනය ලෝකයේ සුන්දරම රට බවට පත් කරන බව ඔහු පවසයි. ඒ අනුව චීනය ඉතා කෙටි කලකින් ලෝක බලවතා වනු නිසැකය. සාමය අපේක්ෂා කරන ලෝක වාසීන්ට එය මහත් අස්වැසිල්ලක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301151</link>
    <topic>නව අගවිනිසුරු මොහාන් පීරිස්</topic>
    <author>ධනුෂ්ක ගොඩකුඹුර, නුවන් කොඩිකාර සහ මහින්ද අලුත්ගෙදර</author>
    <content>ශ්‍රී ලංකාවේ නව අගවිනිසුරු ලෙස හිටපු නීතිපති මොහාන් පීරිස් මහතා ජනාධිපතිවරයා විසින් අද පත් කරනු ලැබේ. නව අගවිනිසුරු පත්කිරීමට අදාළ පාර්ලිමේන්තු සභාව අද උදෑසන රැස්වී ඊට සම්බන්ධ නිර්දේශයන් ලබා දෙනු ඇත. එම නිර්දේශ සැලකිල්ලට ගනු ලබන ජනාධිපතිවරයා අද දිනම නව අගවිනිසුරුවරයා පත්කිරීමට නියමිතය. රජයේ විශ්වාස කටයුතු ආරංචිවලින් සනාථ වන්නේ මොහාන් පීරිස් මහතා ස්ථීර වශයෙන්ම අද නව අගවිනිසුරු ලෙස පත්වීම් ලබන බවය.මොහාන් පීරිස් මහතා නීති ක්ෂේත්‍රයෙහි ප්‍රවීණයකු වන අතර රජයේ නීතිපතිවරයා ලෙසද සැලකිය යුතු කාලයක් රාජකාරි කර තිබේ. ඒ මහතා ශ්‍රී ලංකාවේ 44වන අගවිනිසුරුවරයා ලෙස ඉතිහාසයට එක්වේ.නව අගවිනිසුරුවරයා සම්බන්ධයෙන් ජනාධිපති මහින්ද රාජපක්ෂ මහතාගේ නිර්දේශය ඒ සම්බන්ධයෙන් වන පාර්ලිමේන්තු සභාව වෙත ඊයේ (14) දන්වා යැවූ බව ජනාධිපති ‍ප්‍රකාශක මොහාන් සමරනායක මහතා දිනමිණට පැවසීය.ජනාධිපතිවරයාගේ නිර්දේශය පිළිබඳව අද රැස්වෙන පාර්ලිමේන්තු සභාවේදී සාකච්ඡා කර නැවතත් ජනාධිපතිවරයා වෙත දන්වා යවන බව එම සභාවේ සාමාජික, පාර්ලිමේන්තු මන්ත්‍රී ඒ. එච්. එම් අස්වර් මහතා ප්‍රකාශ කළේය.සභාවේ නිර්දේශය මත පත්කෙරෙන අගවිනිසුරුවරයා ජනාධිපතිවරයා ඉදිරියේ දිවුරුම් දීමට නියමිතය.නව අගවිනිසුරුවරයකු පත්කිරිම සඳහා පාර්ලිමේන්තු සභාව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තු සංකිර්ණයේදී අද (15) රැස් වෙයි.නව අගවිනිසුරුවරයෙකු පත්කිරිමට අදාළව ජනාධිපති මහින්ද රාජපක්ෂ මහතා විසින් ඉදිරිපත් කරන යෝජනා සම්බන්ධ නිර්දේශ ඉදිරිපත් කිරිම මෙම සභාව මඟින් සිදුවන බව නියෝජ්‍ය කතානායක චන්දිම වීරක්කොඩි මහතා පැවසීය.අගවිනිසුරුවරයෙකු ඉවත් කිරිමෙන් අනතුරුව ආණ්ඩුක්‍රම ව්‍යවස්ථාවට අනුව ඊළග පියවර වන්නේ නව අගවිනිසුරුවරයකු පත්කිරිම බව පෙන්වා දුන් නියෝජ්‍ය කතානායකවරයා මෙහිදි නිර්දේශ කරන කරුණු සැළකිල්ලට ගෙන ජනාධිපතිවරයා විසින් ව්‍යවස්ථාවට අනුව නව අගවිනිසුරුවරයකු පත්කරන බව සඳහන් කළේය.පාර්ලිමේන්තු සභාව සාමාජිකයන් 05 දෙනකුගෙන් සමන්විත වන අතර ඒ සඳහා කතානායක චමල් රාජපක්ෂ, අගමැති දි.මු ජයරත්න,විපක්ෂනායක රනිල් වික්‍රමසිංහ සහ පාර්ලිමේන්තු මන්ත්‍රීවරුන් වන ආණ්ඩු පක්ෂය නියෝජනය කරමින් එම්.එච්.එම් අස්වර්, විපක්ෂය නියෝජනය කරමින් ඩී. ස්වාමිනාදන් මහත්වරුන් මේ සඳහා සහභාගි වීමට නියමිතය.මෙවැනි කොමිසම් පත්කිරිමක් හෝ එවැන්නක ක්‍රියාකාරිත්වයක් නොමැති බවට විපක්ෂය රජයට චෝදනා කරන බවද මේ සභාව අවස්ථා 15 කදී පමණ රැස්වුවද විපක්ෂයේ කිසිවකු ඒ සඳහා නොපැමිණීම හේතුවෙන් ව්‍යවස්ථාව උල්ලංඝනය කර තිබෙන බවද පාර්ලිමේන්තු මන්ත්‍රී එම්. එච්. එම් අස්වර් මහතා “දිනමිණට“පැවසීය. අගවිනිසුරු ශිරාණි බණ්ඩාරනායක මහත්මියට එරෙහිව ගෙන ආ දෝෂාභියෝගය පාර්ලිමේන්තුවේදි තුනෙන් දෙකක වැඩි ඡන්දයෙන් සම්මත වීමත් සමඟ එතුමිය අගවිනිසුරු ධූරයෙන් ඉවත් කිරිමට ජනාධිපති මහින්ද රාජපක්ෂ මහතා විසින් අස්සන් තැබිම නිසා, පුරප්පාඩු වන අගවිනිසුරු ධූරය සඳහා කෙනෙකු පත් කිරිමට මෙම පාර්ලිමේන්තු සභාව රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301152</link>
    <topic>ප්‍රජා නායකයන් දැනුවත් කිරීම අද සිට ඇරැඹේ</topic>
    <author>මහින්ද අලුත්ගෙදර</author>
    <content>පාර්ලිමේන්තුවේදී සම්මත කරගත් දිවි නැඟුම පනත සම්බන්ධයෙන් ප්‍රජානායකයින් දැනුවත් කිරීමේ දීප ව්‍යාප්ත වැඩසටහන අද (15) සිට ආරම්භ වන බව ආර්ථික සංවර්ධන අමාත්‍යාංශය පවසයි.දිළිඳුකමින් තොර ශ්‍රී ලංකාවක් නිර්මාණය කිරීම වෙනුවෙන් රජය ආරම්භකර තිබෙන ජාතික වැඩපිළිවෙළ සාර්ථක කර ගැනීම සඳහා ඉහළ නිලධාරීන්ගේ සිට ග්‍රාමීය මට්ටමේ නිලධාරීන් සහ ප්‍රජා නායකයින් දක්වා දැනුවත් කිරීම මේ මඟින් අපේක්ෂා කරන බව ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.ශ්‍රී ලංකාව පුරා පිහිටි ප්‍රාදේශීය ලේකම් කොට්ඨාස 324 කදී මේ ප්‍රජා නායක වැඩසටහන් පැවැත්වෙන බව පවසන ඇමැතිවරයා එම දැනුවත් කිරීමේ දීප ව්‍යාප්ත වැඩසටහන ලබන 20 දා දක්වා පැවැත්වෙන බවද කියා සිටී.දිවි නැඟුම දෙපාර්තමේන්තුව ස්ථාපිත කිරීමෙන් අනතුරුව රටපුරා පවුල් ලක්ෂ 18 කට ප්‍රතිලාභ හිමිවන අතර ශ්‍රී ලංකා සමෘද්ධි අධිකාරිය ඇතුළු ආයතන තුනක සේවකයින් 27,000 කට විශ්‍රම වැටුප් මෙන්ම රැකියාවේ ස්ථාවර බව හිමිවන බවද ආර්ථික සංවර්ධන ඇමැතිවරයා පෙන්වාදෙයි.මේ අතර බැසිල් රාජපක්ෂ මහතා සඳහන් කළේ සෑම ප්‍රාදේශීය ලේකම් කොට්ඨාසයකටම අයත් ග්‍රාමසේවා වසම් 14,008 නියෝජනය කරන ග්‍රාම නිලධාරී, සමෘද්ධි සංවර්ධන නිලධාරී, කෘෂිකර්ම පර්යේෂණ හා නිෂ්පාදන සහකාර නිලධාරී, පවුල් සෞඛ්‍ය සේවා නිලධාරිනී, අභ්‍යාසලාභී උපාධිධාරීන් ඇතුළු නිලධාරීන් මෙන්ම ආගමික නායකයින්, මහජන නියෝජිතයින් හා ග්‍රාමීය මට්ටමේ ප්‍රජා නායකයින් මෙහිදී දැනුවත් කිරීමට පියවර ගෙන තිබෙන බවයි.දිවි නැඟුම වැඩසටහනට අයත් කෘෂිකර්මාන්ත, ධීවර හා පශු සම්පත් මෙන්ම කර්මාන්ත යන අංශයන් කෙරෙහි මෙහිදී විශේෂ අවධානයක් යොමු කරන බවද එක් එක් අංශයන් යටතේ මේ වසරේදී අත්කර ගැනීමට බලාපොරොත්තු වන ප්‍රගතිය සම්බන්ධයෙන් එහිදී කරුණු දක්වන බවද ඇමැතිවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301153</link>
    <topic>උසස් පෙළප්‍රතිඵල 30දා</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර උසස් පෙළ 2012 වසරේ ප්‍රතිඵල මේ මස 30 වනදා නිකුත් කෙරේ.2011 වසර උසස් පෙළ ප්‍රතිඵල එම වසරේ දෙසැම්බර් 25 වනදා නිකුත් කළ අතර මෙවර මසක පමණ කාලයක් ප්‍රමාද වුයේ විශ්වවිද්‍යාල ආචාර්යවරුන් ගෙන ගිය වෘත්තිය ක්‍රියාමාර්ගයක් හේතුවෙන් ඇගයීම් කටයුතු ප ්‍රමාද වීම හේතුවෙනි.මේ වන විට ප්‍රතිඵල නිකුත් කිරිමේ කටයුතු අවසන් අදියරේ පවතින බව අධ්‍යාපන ඇමැති බන්දුල ගුණවර්ධන මහතා දිනමිණ කළ විමසීමකට පිළිතුරු ලබා දෙමින් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301154</link>
    <topic>කහවත්ත පොලිසියේOIC හැර සියලු දෙනාටමස්ථාන මාරුවීම්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්ත පොලිසියේ ස්ථානාධිපතිවරයා හැර සියලු පොලිස් නිලධාරීන් ස්ථාන මාරුකිරීමට පොලිස් බලවතුන් තීරණය කර ඇත.පොලිස් නිලධාරීන් තිස් දෙනෙකු වහාම ක්‍රියාත්මක වන ලෙස ස්ථාන මාරු කර තිබේ. තවත් නිලධාරීන් 32 ක් ඉදිරි සතියේදී මාරු කිරීමට නියමිතය. ඔවුන්ගේ ස්ථාන මාරුවීම් සම්බන්ධව රාජකාරිමය කටයුතු සිදු කරමින් තිබෙන බව පොලිස් ආරංචි මාර්ග කියයි.රත්නපුර ජ්‍යෙෂ්ඨ පොලිස් අධිකාරී වාස් ගුණවර්ධන මහතාගෙන් කළ විමසීමකදී ඔහු පැවසුවේ රාජකාරිමය අවශ්‍යතා මත නිලධාරීන් 30 දෙනෙකුට ස්ථා මාරුවීම් ලබාදී ඇති බවයි.මේ ස්ථාන මාරු වීම් සියල්ලම රත්නපුර පොලිස් කොට්ඨාසයෙන් පිටතට ලබාදී තිබේ.ගිනිගත්හේන, හැටන්, නල්ලතන්නිය වැනි කහවත්තේ සිට දුර ප්‍රදේශවලටද මාරුවීම් සිදු කර ඇත.කහවත්ත කොටකෙතන කාන්තා ඝාතන සම්බන්ධව කහවත්ත පොලිසියේ ක්‍රියා කලාපය ගැන සමීක්ෂණයකදි ජනතාව පොලිසිය‍ට චෝදනා කර තබිණි. පොලිස් දෙපාර්තමේන්තුව විසින් සිදු කළ එම සමීක්ෂණයේ නිගමන මත පදනම්ව මෙම ස්ථාන මාරුවීම් ලබාදුන් බව පොලිස් ආරංචි මාර්ග කියයි.කහවත්ත පොලිසියේ සමහර නිලධාරීන් නීති විරෝධී ක්‍රියාවලට අනුබල දුන් බව ප්‍රදේශවාසීන් සිදු කළ චෝදනා පොලිසිය විසින් සිදු කළ සමීක්ෂණයේදී හෙළිවී තිබේ.මැණික් පතල් කැපිම ඇතුළු නීති විරෝධී ක්‍රියාවලදි පොලිසියේ සමහරුන් ඊට අනුබලදී පතල් හවුල් පවා ලබාගෙන තිබු බව ප්‍රදේශවාසීහු චෝදනා කරති.මීට මාස හය හතකට සහ වසරකට පෙර කහවත්තට පැමිණි නිලධාරීන්ද ස්ථාන මාරුකර ඇත.එම නිලධාරීන් පවසන්නේ කහවත්ත පොලිසියේ පෙර තත්ත්වයන්ට තමන්ට වගකිව නොහැකි බවයි. දිස්ත්‍රික්කයෙන් පිටතට මාරු කිරීම් සිදු කිරීමෙන් තමන් අසීරුතාවන්ට පත්වී ඇතැයි ඔව්හු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301155</link>
    <topic>අනේ මැඩම් යන්න එපා!</topic>
    <author/>
    <content>දෝෂාභියෝග චෝදනාවලට වරදකාරිය ලෙස පාර්ලිමේන්තුව පිළිගනු ලැබ, පසුව ජනාධිපතිවරයා විසින් සේවයෙන් පහ කරන ලද අගවිනිසුරු ආචාර්ය ශිරාණි බණ්ඩාරනායක මහත්මියට ඉවත්කිරීමේ ලිපිය භාර නොගන්නා ලෙසත්, ඉදිරියටත් සිය ධුරයේ රැඳී සිටින ලෙසත් ඒ මහත්මිය වෙනුවෙන් පෙනී සිටින නීතිඥ එකතුව ඉල්ලා සිටිති.සේවයෙන් පහ කිරීමට පසු අගවිනිසුරුවරියගේ ඉදිරි ක්‍රියාමාර්ග ක‍වරේදැයි කරුණු පැහැදිලි කිරීම සඳහා වූ විශේෂ ප්‍රවෘත්ති සාකච්ඡාවේ දී ඉහත අදහස් හෙළිදරව් විය. එම ප්‍රවෘත්ති සාකච්ඡාව ‍ඊයේ (14) කොළඹ නිපෝන් හෝටලයේදී පැවැති අතර එය කැඳවා තිබුණේ හිටපු අගවිනිසුරුවරිය වෙනුවෙන් පෙනී සිටි නීතිඥ එකතුවය.ආර්. සුමන්දිරම්, ජේ.ඩී. වැලිඅමුණ, නීලකන්දන් ඇතුළු තවත් නීතිඥයෝ පිරිසක් හා රාජ්‍ය නොවන සංවිධානයක ප්‍රධානියකු වන පාක්‍යසෝති සර්වනමුත්තු ද මේ එකතුවෙහි සිටිති.අගවිනිසුරුවරිය ඉල්ලා අස්වුවහොත් හෝ ධූරයේ රැඳී නොසිටියහොත් හෝ ආණ්ඩුවට එරෙහිව ගෙනයන අරගලය මුළුමනින්ම අසාර්ථක වන බව ද ඔවුහු පෙන්වා දෙති.මේ නීතිඥ එකතුවෙහි ප්‍රධාන ඉලක්කය වී තිබුණේ ලබන මාර්තුවෙහි පැවැත්වීමට නියමිත ලෝක මානව හිමිකම් කොමිසම ය. එම කොමිසම හමුවේ ශ්‍රී ලංකාව ප්‍රශ්නකාරි රාජ්‍යයක් ලෙස පෙන්වා දීමට අවශ්‍ය සාධක අගවිනිසුරුතුමියගේ අරගලය තුළ තිබිණි. එය තවදුරටත් දිග්ගැස්සීම මේ නීතිඥ එකතුවෙහි අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301156</link>
    <topic>සා‍.පෙළට පෙනී නොසිටි සිසුන්ට විශේෂ විභාගය ලබන 9-10-11</topic>
    <author>සුභාෂීණී සේනානායක</author>
    <content>අයහපත් කාලගුණ තත්ත්වය හේතුවෙන් අ.පො.ස. සා/පෙළ විභාගයට පෙනී සිටිමට නොහැකි වු සිසුන්ට පවත්වන විභාගය පෙබරවාරි මස 9, 10 සහ 11 යන තෙදින පැවැත්වේ.2012 වසරේ දෙසැම්බර් මස 17, 18, 19 සහ 20 දිනවල විභාගයට පෙනී සිටීමට නොහැකි වු සිසුන් වෙනුවෙන් පැවැත්වෙන මේ විභාගය සඳහා අයදුම්පත් භාරගැනීම අදින් (15) අවසන් වේ.පාසල් අයදුම්කරුවන් පාසලේ විදුහල්පතිවරයා හරහා අයදුම්පත් යොමු කළ යුතු වන අතර මේ දිනවල පාසල් නොයන අයදුම්කරුවන් පාසලට ගොස් විදුහල්පතිවරයා හමුවන ලෙස විභාග කොමසාරිස් ජනරාල් ඩබ්ලිව්. එම්.එන්.ජේ. පුෂ්පකුමාර මහතා පවසයි.මෙතෙක් අයදුම් නොකළ පෞද්ගලික අයදුම්කරුවන් දිනමිණ පුවත්පතේ ජනවාරි7දා පළ වූ ආකෘතියට අනුව අයදුම්පත්‍රය පුරවා ප්‍රදේශයේ ග්‍රාම නිලධාරිවරයා ලවා සහතික කරවා විභාග දෙපාර්තමේන්තුවට ලියාපදිංචි තැපැල් මගින් එවිය යුතුය.කොළඹ, ගම්පහ, කළුතර, මහනුවර, නුවරඑළිය, බදුල්ල, ගාල්ල, මාතර, හම්බන්තොට, ත්‍රිකුණාමලය, මඩකළපුව, අම්පාර, පුත්තලම, කුරුණෑගල, අනුරාධපුරය, පොළොන්නරුව, මොනරාගල, කෑගල්ල සහ රත්නපුර යන දිස්ත්‍රික්කවල මධ්‍යස්ථාන 45කදි විභාගය පැවැත්වේ.ඉංග්‍රිසී, ගණිතය, පළමුවන සහ දෙවන කාණ්ඩයට අයත් විෂයයන් සඳහා පෙනී සිටීමට නොහැකි වූ සිසුන්ට මේ විභාගයට පෙනී සිටිමට හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301157</link>
    <topic>අපට මුවාවී ඇතැමුන් දේශපාලන වාසි ගන්න වෙර දැරුවා</topic>
    <author>ධනුෂ්ක ගොඩකුඹුර</author>
    <content>පසුගිය සමයේ නීති ක‍්ෂේත්‍රයේ සිදු වූ සිද්ධීන්ට තම සංගමයේ කිසිදු සම්බන්ධතාවක් නැති බව ශ්‍රී ලංකා නීතීඥ සංගමය ජනාධිපති මහින්ද රාජපක්ෂ මහතා ඉදිරියේ පවසයි. ඇතැම් කණ්ඩායම් තම සංගමයට මුවා වී දේශපාලන වාසි ලබා ගැනීමට උත්සාහ දරූ බවත් ඔවූහූ ප්‍රකාශ කරති.ශ්‍රී ලංකා නීතීඥ සංගමයේ නිලධාරීන් මේ බව ප්‍රකාශ කළේ ජනාධිපති මහින්ද රාජපක්ෂ මහතා සමඟ අරලියගහ මන්දරයේදී ඊයේ (14) පැවැති විශේෂ සාකච්ඡාවකදීය.එම සංගමයේ සභාපති විජයදාස රාජපක්ෂ මහතා සහ ශ්‍රී ලංකාවේ අධිකරණ කලාප 14කට අයත් නීතීඥ සංගම්වල සභාපති, ලේකම්වරුන් ඇතුළු නිලධාරී මණ්ඩල මෙම අවස්ථාවට එක් ව සිටියහ. නීති ක්ෂේත්‍රයේ පවත්නා ගැටලු කිහිපයක් සම්බන්ධයෙන් ඔවුහූ මෙහිදී පෙන්වා සිටියහ.රටක නීතිය හෑල්ලු කර දේශපාලන වාසි ලබා ගැනීමට මාන බලන කණ්ඩායම් හඳුනා ගැනීම රටට ආදරය කරන සියලු වෘත්තිකයන්ගේ වගකීම බව ‍ජනාධිපතිවරයා මෙහිදී පැවසීය.තුණ්ඩු කැබැල්ලෙන් රට පාලනය කරන යුගයකට නැවත මේ රට ඇද දැමීමට තමන් කිසිවිටෙකත් ඉඩ නොතබන බවත් ජනාධිපතිවරයා අවධාරණය කළේය.අධිකරණ ඇමැති රාවුෆ් හකීම්, විදේශ කටයුතු ඇමැති මහාචාර්ය ජී. එල්. පීරිස්, මහින්දානන්ද අලුත්ගමගේ, ජනාධිපති ලේකම් ලලිත් වීරතුංග මහත්වරු ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301158</link>
    <topic>සෞදි ආරාබි ජාතිකයකුගෙන් රිසානාගේ පවුලට ලක්ෂ 10ක්</topic>
    <author>මහින්ද අලුත්ගෙදර</author>
    <content>සෞදි අරාබියාවේදී මරණ දඬුවමට ලක්වූ ශ්‍රී ලාංකික ගෘහ සේවිකා රිසානා නෆීක් වෙනුවෙන් ඇයගේ පවුල වෙතරු‍. ලක්ෂ දහයක මුදලක් ප්‍රදානය කිරීමට සෞදි අරාබියානු ජාතිකයෙකු පියවර ගෙන තිබේ.යහියා බින් අබ්දුල් රෂීඩ් නැමැති සෞදි අරාබිජතිකයා විසින් මේ මුදල රිසානාගේ පවුල වෙනුවෙන් පරිත්‍යාග කර තිබෙන අතර අදාළ චෙක්පත කාත්තන්කුඩි ප්‍රදේශයේදී තමාවෙත බාරදුන් බව ළමා සංවර්ධන හා කාන්තා කටයුතු නියෝජ්‍ය ඇමැති එම්.එල්.ඒ.එම් හිස්බුල්ලා මහතා දිනමිණ ට පැවසීය.මේ මුදල පරිත්‍යාග කළ සෞදි අරාබියානු ජාතිකයා තමාගේ හිතවතකු බව සඳහන් කළ නියෝජ්‍ය ඇමැතිවරයා සංචාරයක් සඳහා ශ්‍රී ලංකාවට පැමිණි අවස්ථාවේදී මේ මුදල ලබාදුන් බවද එය ඔහුගේ පළමු ශ්‍රී ලංකා සංචාරය බවද සඳහන් කළේය.රිසානා නෆීක්ගේ පවුල වෙනුවෙන් නව නිවෙසක් ඉදිකර ගැනීම සඳහා මේ මුදල ලබාදීමට තීරණය කර තිබෙන අතර අදාළ මුදල එම පවුල වෙත ලබාදීමට පියවර ගන්නා බවද එම්.එල්.ඒ.එම් හිස්බුල්ලා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n1301159</link>
    <topic>මහමඟ රාජකාරියක සිටි සැරයන් යට කර ලොරියක් පලා යයි</topic>
    <author>අසේල කුරුළුවංශ</author>
    <content>දෙපිරිසක් අතර ගෙළිඔය ප්‍රදේශයේදී ඇතිවූ ගැටුමකින් පසු මහ මඟ දමා ගොස් තිබූ ත්‍රිරෝද රථයක් ප්‍රධාන මාර්ගයෙන් ඉවතට රැගෙන යෑමට ගිය පේරාදෙණිය පොලිසියේ පොලිස් සැරයන්වරයකු හා පොලිස් සහායක භටයෙකු යටකර ලොරි රථයක් පලායෑමෙන් පසු පොලිස් සැරයන්වරයා එම ස්ථානයේදීම මිය ගොස් ඇත.බරපතළ තුවාල ලත් පොලිස් සහායක භටයා ප්‍රතිකාර සඳහා පේරාදෙණිය රෝහලට ඇතුළු කර තිබේ. අනතුරින් මිය ගොස් ඇත්තේ පොලිස් සැරයන් ඩබ්ලිව්. කරුණාරත්න (55) නැමැති අයෙකි.‍ගෙළිඔය ප්‍රදේශයේ දෙපිරිසක් අතර ගැටුමක් සිදුවන බවට ඊයේ (14) අලුයම 1.30 ට පමණ පොලිස් හදිසි ඇමතුම් අංශයට දුරකථන ඇමතුමක් ලැබී ඇති අතර එය විමර්ශනය කිරීම සඳහා අදාළ නිලධාරීන් දෙදෙනා යතුරු පැදියකින් එහි ගොස් ඇත. ඔවුන් යන විට පුද්ගලයන් කිසිවකුත් නොමැතිව ත්‍රිරෝද රථයක් මහ මඟ තිබී ඇති අතර මොවුන් දෙදෙනා එක්ව එය මාර්ගය අයිනට තල්ලු කිරීමට උත්සාහ කර තිබේ.එම අවස්ථාවේ ගම්පොළ දෙසින් පැමිණි ලොරි රථයක් ඔවුන් හප්පා පලාගොස් ඇත‍.ලොරි රථය නුවරඑළිය සිට කඳාන දක්වා එළවළු ප්‍රවාහනය කරමින් තිබූ එකක් බවත් එහි රියදුරු අනතුරින් පසු පේරාදෙණිය රෝහලට ඇතුළත්ව ප්‍රතිකාර ලබමින් සිටියදී අත්අඩංගුවට ගත් බවත් පොලිසිය පවසයි.අනතුර පිළිබඳ පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක ජාලිය හීන්කෙන්ද මහතා‍‍ගේ මෙහෙයවීමෙන් පරීක්ෂණ පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n13011510</link>
    <topic>නීති විද්‍යාල සිසුන් ලියාපදිංචිය කල් යයි</topic>
    <author>පණ්ඩුක සමරසේකර</author>
    <content>විභාග දෙපාර්තමේන්තුව විසින් පවත්වන ලද 2012 නීති විද්‍යාල ප්‍රවේශය සමත් වූ සිසුන් 2013 වසර සඳහා ලියාපදිංචි කිරීම අද (15) දින සිට සතියකින් කල් දමා ඇති බව ශ්‍රී ලංකා නීති විද්‍යාලයේ විදුහල්පති ආචාර්ය ඩබ්ලිව්. ඩී. රුද්‍රිගු මහතා සඳහන් කරයි.ඒ අනුව 2012 නීති විද්‍යාල ප්‍රවේශය සමත් වූ සිසුන් ලියාපදිංචිය මෙම 22 වනදා සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n13011511</link>
    <topic>තෙල්දෙණියේ වෙල්යායක අක්කර 8ක් නාය යයි</topic>
    <author>කරල්ලියද්ද සමූහ ආර්. බී. විජේසිරි</author>
    <content>තෙල්දෙණිය මැදදුම්බර ප්‍රාදේශීය ලේකම් කොට්ඨාසයේ කොද්දල්ගොඩ ඔයේකඩේ වෙල්යායේ (කුඹුරු) අක්කර අටක ප්‍රමාණයක් ඊයේ (14) දරුණු ලෙස නාය යාමට ලක්ව තිබේ. මේ කුඹුරු යාය හෙල්මළු ක්‍රමයට සකස් කර තිබිණි.දහවල් 1.30 සිට මේ නායයාම ආරම්භ වූ අතර, සවස් වන විට අඩි දහසක් පමණ වෙල්යාය පහළට කඩා වැටී තිබිණි.වෙල් යාය පාමුල නිවාස රැසක් ඇති අතර, ඉන් නිවාස හයක් දැඩි ලෙස අවදානමට ලක්ව තිබිණි. එම නිවාසයන්හි පදිංචි ජනතාව කඩිනමින් ඉවත් කිරීමට රංගල පොලීසියත් මැදදුම්බර ප්‍රාදේශීය සභාවේ මන්ත්‍රීවරුනුත් කටයුතු කළහ.මෙම නායයාමේ සිද්ධිය බලාගැනීමට අතිවිශාල ජනකායක් එම ස්ථානය ආසන්නයට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n13011512</link>
    <topic>කොළඹ මහ නගර සභාවේ විපක්ෂ නායකනාගරික මන්ත්‍රී අජන්ත ලියනගේ</topic>
    <author>ජයසිරි මුණසිංහ</author>
    <content>කොළඹ මහ නගරසභාවේ නව විපක්ෂනායකවරයා ලෙස නාගරික මන්ත්‍රී අජන්ත ලියනගේ (අජා) මහතා පත්කොට තිබේ.කොළඹ මහ නගර සභාවට තෙවරක්ම ජනතා කැමැත්තෙන් තේරී පත් වූ අජන්ත ලියනගේ මහතා හෙට (16) සවස නව ධුරයේ වැඩභාර ගැනීමට නියමිතයි.මහ නගරසභා බල ප්‍රදේශයේ ජීවත්වෙන දුප්පත්, අහිංසක ජනතාවගේ නිබඳ ගෞරවය දිනා ගත් ඉතා කුඩා තැනකින් දේශපාලනයේ “අ” “ආ” යනු කියූ ලියනගේ මහතා නව තනතුරට පත්කිරීම සුදුස්සාට සුදුසු තැන ලබාදීමකැයි මැද කොළඹ කෙසෙල්වත්ත කොට්ඨාසයේ ජනතාව පවසති.වසර විස්සකට වඩා කාලයක් දුප්පත් ජනතාවගේ ජීවිත යහපත් කිරීමට කටයුතු කළ අජන්ත ලියනගේ මහතා මැතිවරණයෙන්, මැතිවරණයට මනාප වැඩියෙන් ලබා ගනිමින් ඉදිරියට ආ අයෙකි.පාසල් අවධියේ රුපියල් 17.50ක් වටිනා පොතක් මිලදී ගැනීමට අපොහොසත්ව සිටි තමා, එවන් දුකක් කිසි දරුවෙකුට අත්නොවීමට වගබලා ගනිමින් දූ දරුවන්ට පාසල්පොත්, පාසල් උපකරණ පිරිනැමීමේ සමාජ සත්කාරයක් ආරම්භ කළ බව නව විපක්ෂ නායකවරයා ප්‍රකාශ කෙළේය.එක්සත් ජාතික පක්ෂ පාලන සමයේ අනේකවිධි දේශපාලන කෙනෙහිකම් හා අඩම්තේට්ටම්, වධ වේදනාවලට තමාටත්, තම පියා ඇතුළු පවුලේ සෑම දෙනාටත් ලක්වීමට සිදුවූ බව ඔහු සිහිපත් කෙළේය.නව තනතුර තමාට ලබාදීම පිළිබඳව අතිගරු ජනාධිපති මහින්ද රාජපක්ෂ මැතිතුමාටත්, ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන, සුසිල් ප්‍රේමජයන්ත, බැසිල් රාජපක්ෂ, ඩලස් අලහප්පෙරුම, ඒ එච්.එම්. පවුසි, නිමල් සිරිපාල ද සිල්වා, පාර්ලිමේන්තු මන්ත්‍රී තිලංග සුමතිපාල, නව්සාර් පවුසි, යන මහත්වරුන්ටත්, ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාටත් ස්තුතිය හා ගෞරවය පුද කරන බවත් අජන්ත ලියනගේ මහතා කීය.“නාගරික මන්ත්‍රීවරයෙක් ලෙස තේරීපත් වුණේ 2002 දීයි. එදා මනාප 3625ක් අරගෙන නගර සභාවට අපෙන් තේරුණ 8 දෙනාගෙන් 05 වැනියා වුණා. ඊට පස්සේ 2006දී මනාප 6575 ක් ගත්තා. 2009 දී බස්නාහිර පළාත් සභාවට ඉදිරිපත් වුණා. මනාපප 13072ක් ගත්තා. මේ පාර මනාප 8780ක් ගත්තා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=n13011513</link>
    <topic>කැලණි රජ මහා විහාරයේමල්වෙඩි සන්දර්ශනයක්</topic>
    <author/>
    <content>ශ්‍රී කල්‍යාණි රජමහා විහාරස්ථානයේ වාර්ෂිකව පවත්වනු ලබන දුරුතු පුණ්‍ය මහෝත්සවයට සමගාමීව ශ්‍රී කල්‍යාණි ධර්ම විද්‍යාලය මඟින් දායකත්වය දරන ධර්ම දේශනා මය පුණ්‍යක්‍රියාව මෙම මස 18 වනදින පැවැත්වීමට සියලු කටයුතු යොදා ඇත.ඒ නිමිත්තෙන් දරු දැරියන් 3700ක පමණ පිරිසකගේ සහභාගිත්වයෙන් දෙමාපිය ගුරු ආචාර්ය මණ්ඩලය ආදි ශිෂ්‍ය සංගමයේ සභාපතිත්වයෙන් දර්ශනීය පෙරහරකින් විහාරස්ථානයට බුද්ධ පූජාව වැඩමකොට බුද්ධ වන්දනාව සිදුකොට ප.ව. 7 සිට 8 දක්වා ධර්ම දේශනය පැවැත්වෙන අතර ඒ අවසන් වී මල් වෙඩි සංදර්ශනයක් පැවැත්වීමට නියමිතය. බුලත්සිංහල රැටයල ශ්‍රී සුධර්මාරාම විහාරස්ථාන භූමියේ දී මෙම (19) වන සෙනසුරාදා සවස 4.00ට දොඩම්පහල ශ්‍රී රාහුල ස්වාමීන්ද්‍රයන් වහන්සේගේ සුමධුර ධර්ම දේශනාවක් පැවැත්වේ.මෙම පින්කම හොරණ වාසනා බේකර්ස් සමූහ ව්‍යාපාරයේ අධිපති දයානන්ද බෝම්බුවල මහතාගේ දායකත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301151</link>
    <topic>පාලම්, බෝක්කු 58ක් හදන්න රුපියල් ලක්‍ෂ 4122ක්</topic>
    <author>සබරගමුව සමුහ</author>
    <content>කොටියාකුඹුර අරුක්ගම්මන මාර්ගය සඳහා රුපියල් ලක්‍ෂ 2277ක් සහ යටපාත හීන්වැල්ල මාර්ගය සඳහා රුපියල් ලක්‍ෂ 1845ක මුදලක්ද වැය කර පාලම් බෝක්කු 58ක් ඉදිකිරීමේ වැඩ පසුගියදා ඇරැඹිණි.මේ යටතේ කොටියාකුඹුර – අරුග්ගම්මන මාර්ගයේ පාලමක් සහ බෝක්කු 33ක් ද පළලින් මීටර් 6.5ක් වූ දිගින් කිලෝ මීටර් 4.22ක් ද යටපාත - හීන්වැල්ල මාර්ගයේ පලමක් සහ බෝක්කු 25ක් ද දිගින් කිලෝ මීටර් 3ක් ද වන මාර්ගයක් සකස් කිරීමට ද නියමිතය.මේ සංවර්ධන ව්‍යාපෘතිවල වැඩ ආරම්භ කිරීම නිමිත්තෙන් ප්‍රදේශවාසීන් විසින් සංවිධානය කළ උත්සවයන් කීපයක් කොටියාකුඹුර නගරය, අරුග්ගම්මන මහා විද්‍යාලය, යටපාන හන්දිය සහ හීන්වැල්ල යන ස්ථානවලදී පසුගියදා සංවිධානය කර තිබුණි.සබරගමුව ප්‍රධාන ඇමැති මහීපාල හේරත්, විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය, පාර්ලිමේන්තු මන්ත්‍රී කනක හේරත්, සබරගමුව පළාත් සභා මන්ත්‍රී හර්ෂ සියඹලාපිටිය යන මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301152</link>
    <topic>ඉඳිආප්ප පහසුවෙන් හදන්න ගණේමුල්ල තරුණයකුගෙන් උපකරණයක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>පහසුවෙන් ඉඳිආප්ප සාදාගතහැකි මැෂිමක් නිර්මාණය කළ තරුණයෙක් පසුගියදා ගම්පහ - යක්කල චන්ද්‍රජෝති නවෝද්‍යා පාසලේ ක්‍රීඩාංගණයේ පැවැත්වූ සමෘද්ධි උදාන 2012 ජාතික වෙළෙඳ ප්‍රදර්ශනයට ඉදිරිපත් කර තිබුණි.ගම්පහ - ප්‍රාදේශීය ලේකම් කොට්ඨාසයේ අංක 154 පේරගහලන්ද වත්ත දෙවලපොළ, ගණේමුල්ල ලිපිනයේ පදිංචි විසිහත් හැවිරිදි තේනුවර ආචාරිගේ හේමන්ත මේ නව නිෂ්පාදනයේ හිමිකරු විය.හේමන්ත තමාගේ නිර්මාණය ගැන මෙසේ කීවේය. උදේ ආහාරය සඳහා අපේ පවුලේ සාමාජිකයෝ දහ දෙනෙක් ඉන්නවා. ඉඳීආප්ප සාදන්න ගන්නා දවසට අපේ අම්මා පුදුම වෙහෙසක් ගන්නවා.උර හිස් දෙකට ගතේ මුළු වාරුව දීලා දෙඅතේ ඇඟිලි දෙකෙන් ඉඳිආප්ප වංගෙඩිය අල්ලාගෙන ඉඳිආප්ප එකින් එකට යොදන මේ වෙහෙස නිසා වැඩ නිමාවෙන විට අම්මා හොඳටම හෙම්බත් වෙලා.හැමදාම මේ දුෂ්කර කාර්ය දෙස බලා සිටින මට කවදා හෝ මෙයට වඩා පහසු ක්‍රමයක් සොයා ගත යුතුයි කියා සිතුණා. මම දෙවලපොළ ප්‍රාථමික විද්‍යාලයේ පහ වසර තෙක් අධ්‍යාපනය ලබා දෙවලපොල කනිෂ්ඨ විද්‍යාලයෙන් අධ්‍යාපන පොදු සහතික පත්‍ර සාමාන්‍ය පෙළ දක්වා අධ්‍යාපනය ලැබුවා. තාත්තා රැකියාව වශයෙන් කම්මලක් පවත්වාගෙන ගියා.මාත් තාත්තා සමග කම්මල් වැඩට ගියා. කම්මලේ වැඩ නැති දවසට කුලී වැඩ කරලා මුදල් සොයන්න පටන් ගත්තා. ඒ සෑම දවසකදීම මට පුංචිකාලේ අලුතින් පහසුවෙන් ඉදිආප්ප සෑදීමට යන්ත්‍රයක් නිපදවීමේ ආසාව අලුත් වුණා.මේ මැෂිමෙන් අඩු ශ්‍රමයක් වැය කරලා ඉඳිආප්ප සාදා ගතහැක.මෙහි ඇති කිසිම කොටසක සෞඛ්‍යයට අහිතකර රසායනික ද්‍රව්‍ය අඩංගු දේ යොදා නැහැ. කොටස් ලෙහෙසියෙන් ගලවා පිරිසුදුකර ගත හැකියි.සුළු ප්‍රමාණයෙන් ඉදි ආප්ප සාදන ගෘහණියන්ටත් විශාල ප්‍රමාණයක් ඉදි ආප්ප සාදන ආයතනවලට මේ මැෂිම ඉතාමත්ම ප්‍රයෝජනවත්. කාලය සහ ශ්‍රමය පිරිමසිනවා. වසර 9ක් තිස්සේ මැෂින් නිපදවා විකුණා තිබෙනවා. තවම කිසිම පැමිණිල්ලක් ලැබී නැහැ.මේ යන්ත්‍රය වැඩිදියුණු කර වෙළෙඳපොළට දැමීමට උදවු කිරීමට කිසියම් රාජ්‍ය ආයතනයක් හෝ පෞද්ගලික ආයතනයක් සහයෝගය ලබා දෙන්නේ නම් මා සතුටු වනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301153</link>
    <topic>පසුගිය වසරේ කෑගල්ලේ මිල පාලන නීති උල්ලංඝනය කළ 1063ක් දැලේ</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>2012 වර්ෂයේ ජනවාරි මාසයේ සිට දෙසැම්බර් මාසය අවසන් වනවිට පාරිභෝගික කටයුතු අධිකාරියේ කෑගල්ල දිස්ත්‍රික් කාර්යාලය විසින් වෙළඳුන් 1063කට විරුද්ධව නඩු පවරා ඇත.මෙසේ නඩු පවරා ඇත්තේ භාණ්ඩවල නියම මිලට වැඩියෙන් අලෙවි කිරීම, කල් ඉකුත් වූ බීම වර්ග විකිණීම, භාණ්ඩවල මිල ප්‍රදර්ශනය නොකිරීම, භාණ්ඩවලට වගකීම් සහතික ලබා නොදීම වැනි චෝදනා සම්බන්ධවයි.2012 වර්ෂයේ දඩ ආදායම ලෙස රුපියල් හතළිස්හත් ලක්ෂ අනූනවදහස් පන්සියයක් රජයට ලබා දී ඇත.2012 වර්ෂයේ වැඩිම දඩ ආදායමක් ලබා දී ඇත්තේ පෙබරවාරි මාසයේ වන අතර එය රුපියල් හයලක්ෂ පනස් හතරදහස් පන්සීයකි.වැඩිම වැටලීම් ප්‍රමාණයක් සිදු කර ඇත්තේ 2012 ජනවාරි මාසයේය. වැටලීම් සංඛ්‍යාව 155කි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301154</link>
    <topic>පොලිසියට කට්ටි පැන්න යතුරු පැදි සොරා අඟුරුවාතොට දී අත්අඩංගුවට</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බස්නාහිර පළාත් බුද්ධි අංශය මගින් අඟුරුවාතොට පොලිසියේ බුද්ධි අංශයට ලැබුණු තොරතුරක් මත ක්‍රියාත්මක වූ අඟුරුවාතොට පොලිසිය මගින් පසුගියදා ගල්පාත හොරණ මාර්ගයේ කොට්ටන්ගස් හන්දිය අසලින් ගමන් ගනිමින් තිබූ යතුරු පැදියක් නතර කර එය පදවමින් සිටි යතුරු පැදි කරුගෙන් ප්‍රශ්න කිරීමේදී එම යතුරු පැදියේ අංකය වෙනස් කර ඇති බවට තහවුරු කර ගැනීමෙන් අනතුරුව ඔහු පොලිස් අත්අඩංගුවට ගෙන ඇත.සැකකරු හා යතුරු පැදිය පිළිබඳව විමර්ශනය කිරීමේ දී සැකකරු විසින් එම යතුරුපැදිය කළුතර ප්‍රදේශයේදී සොරකම් කළ එකක් බවට අනාවරණය වී ඇත.සැකකරු ගල්පාත, බටගොඩ, වතුපිටවත්ත ප්‍රදේශයේ විවාහක තරුණයෙකි.සැකකරු පිළිබඳව ලද තොරතුරු අනුව ඔහුගේ නිවෙස පරීක්ෂා කිරීමේදී නිවසේ තිබී රු: ලක්ෂ හතරක් පමණ වටිනා අංක රහිත යතුර පැදි දෙකක් පොලිසිය විසින් අත්අඩංගුවට ගෙන ඇත.මේ සැකකරු පිහියා ඇනුමක් සම්බන්ධයෙන් කළුතර පොලිසියට අවශ්‍ය පුද්ගලයෙක් බව වැඩිදුරටත් අනාවරණය වී තිබේ. වැඩිදුර පරීක්ෂණ කටයුතු සඳහා එම සැකකරු අඟුරුවාතොට පොලිසිය විසින් කළුතර උතුර පොලිසියට පසුගියදා භාරදෙනු ලැබිණි.මේ සිද්ධිය පිළිබඳව අඟුරුවාතොට පොලිසියේ ස්ථානාධිපති, අජිත් කුමාර, බුද්ධි අංශ නිලධාරි සැරයන් ප්‍රියංකර, උප පොලිස් පරීක්ෂක නිහාල් රත්නායක, පොලිස් කොස්තාපල් පුෂ්පකුමාර, හෙට්ටිආරච්චි , පෙරේරා යන මහත්වරු පරීක්ෂණවලට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301155</link>
    <topic>දියර කිරි අලෙවි කුටි 2ක් ඉදිකළ දා සිට වසා දමලා</topic>
    <author>අත්තනගල්ල විශේෂ ජයවීර සුගතපාල</author>
    <content>සැණින් දොවා එසැණින් එන නැවුම් එළකිරි යනුවෙන් සඳහන් දියර කිරි අලෙවි කුටි දෙකක් ජාතික පශු සම්පත් මණ්ඩලය මඟින් වේයන්ගොඩ නගරයේ පිහිටුවා මේ වනවිට වසර පහකට වැඩි කාලයක් ගතවී ඇත.වේයන්ගොඩ ප්‍රධාන වෙළෙඳ සංකීර්ණ පරිශ්‍රයේ සහ ජනාධිපති විදුහල ඉදිරිපිට ස්ථානගත කර ඇති මේ අලෙවි කුටි දෙකම දිරාපත් වෙමින් කැලෑවට යමින් පවතී.නැවුම් එළකිරි සඳහා විශාල ඉල්ලුමක් පවතින මේ කාලයේ මේ අලෙවි කුටි දෙක විවෘත කළහොත් පාසල් සිසුන්ට මෙන්ම ප්‍රදේශයේ ජනතාවට ද පෝෂ්‍යදායි නැවුම් එළකිරි පානය කිරීමේ අවස්ථාව උදාවෙන බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301156</link>
    <topic>අධික වර්ෂාව හේතුවෙන් කෑගල්ලේ වසංගත රෝග ව්‍යාප්තිය ඉහළ ගිහින්</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>කෑගල්ල දිස්ත්‍රික්කයේ දිස්ත්‍රික් රෝහල් සහ කෑගල්ල ශික්ෂණ රෝහලෙන් වාර්තා වන පරිදි දිනෙන් දින රෝහල් ගතවන ‘උණ රෝගී සංඛ්‍යාවේ ශීඝ්‍ර වර්ධනයක් පෙන්නුම් කරන බව බලධාරිහු පවසති.රෝහල්ගතවන රෝගීන් වැඩි ප්‍රමාණයක් ඩෙංගු රෝගීන් වන අතර සෙංගමාලය, පාචනය වැනි ජලය පානය කිරීම හා ආහාරවලින් වැළඳෙන රෝග වන අතර නිව්මෝනියාව සහ මී උණ වැළදුන රෝගීන්ද රෝහල්ගත වන බවට හඳුනාගෙන ඇත.මේ භයානක වසංගත රෝග වළක්වා ගැනීමට සෞඛ්‍ය ආරක්ෂක විධි භාවිතා කරන ලෙසට ජනතාවට දැඩි ලෙසට අවවාද කර සිටී. සෑම නිවෙසකම, කාර්යාලයකම මෙන්ම ජනතාව ගැවසෙන පොදු ස්ථානවල ජලය එක්රැස්වී තිබෙන ස්ථාන වෙනස් කිරීම, ජලය රැදෙන , පොලිතින් , යෝගට් කෝප්ප, පොල්කටු , තැඹිලි කෝම්බ ඉවත් කර විනාශ කිරීම කානු සහ වැහි පීලිවල ජලය ඉවත් කිරීම, උණු කර නිවාගත් ජලය පානය කිරීම පිරිසුදුකර තම්බාගත් පලාවර්ග, සෝදාගත් එලවළු හා පලතුරු ආහාරයට ගැනීම වැනි සෞඛ්‍ය ආරක්ෂක විධි අනුගමනය කරන ලෙසට ජනතාවට දන්වා සිටී.කෑගල්ල නගර සභාව සහ දිස්ත්‍රික්කයේ ප්‍රාදේශීය සභාවල බලධාරීන් සහ ප්‍රාදේශීය සෞඛ්‍ය සේවා අධිකාරින්ද සම්බන්ධ වී දිස්ත්‍රික්කයේ මැසි මදුරු බෝවන ස්ථාන පරීක්ෂා කරමින් එම ස්ථාන හිමි ආයතන හා පුද්ගලයනට එරෙහිව නීතිමය පියවර ගැනීමේ ක්‍රියාවලියද ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301157</link>
    <topic>ශ්‍රී ජ’පුර ඓතිහාසික වෙල්යාය තිස් වසරකට පසු යළි අස්වද්දයි</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>තලවතුගොඩ - කිඹුලාවෙල ප්‍රදේශයේ, ශ්‍රී ජයවර්ධනපුර රෝහලට යන ප්‍රදේශයේ වම් පසින් පිහිටි අක්කර 100කට ආසන්න කුඹුරු යාය නැවත ගොවීන්ට වගා කිරීම සඳහා ලබාදීමට නාගරික සංවර්ධන අධිකාරිය පියවර ගෙන ඇත.පාර්ලිමේන්තුව ඉදිකරන සමයේ මීට අවුරුදු 30කට පමණ පෙර රජය මගින් පවරාගෙන තිබූ කුඹුරු යාය කිසිදු සංවර්ධන කටයුත්තකට මෙතෙක් යොදාගෙන තිබුණු බවක් පෙනෙන්නට නැත.ඒ නිසා කලකට ඉහත එම කුඹුරු අයත්ව තිබූ ගොවීන් විසින්ම වරින්වර සීමිත කුඹුරු ප්‍රමාණයක් වගා කරන ලදී.රාජ්‍ය ආරක්ෂක අමාත්‍යාංශය හා නාගරික සංවර්ධන අධිකාරිය මඟින් කිඹුලාවෙල ප්‍රදේශය සංවර්ධනය කරමින් ජලය නිසි ලෙස බැසයාම සඳහා කුඩා වැවක්ද ඇළ මාර්ගයද පුළුල් කිරීමේ කටයුතු මේ දිනවල සිදුවෙමින් පවතී.වැව හා ඇළ මාර්ග සකස් කිරීමෙන් පසු ගොවීන්ටද කුඹුරු අක්කර භාගය බැගින් වගා කිරීම සඳහා ලබාදීමට නාගරික සංවර්ධන අධිකාරිය මගින් පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=r1301158</link>
    <topic>මොරොන්තුඩුවගව සම්පත සරු කරන්නනව මධ්‍යස්ථාන දෙකක්</topic>
    <author>නාගොඩ විශේෂඑන්. විජේරත්න</author>
    <content>බස්නාහිර පළාත් සත්ත්ව නිෂ්පාදන හා සෞඛ්‍ය අමාත්‍යාංශ ප්‍රතිපාදන යටතේ මොරොන්තුඩුව ගොවිජන සේවා බල ප්‍රදේශයේ 2012 වසරේ දී ගව අභිජනන ගොවිපළ දෙකක් ආරම්භ කර තිබේ.උසස් ආරේ ගවයන් 4 දෙනෙකු ගෙන් මේ ගව අභිජනන ගොවිපළවල් ආරම්භ කර ඇති අතර එක් ගවයෙක් සඳහා රුපියල් 95000ක් ලබා දී ඇත.ඊටත් වැඩි දායකත්වයක් ගොවීන් විසින් දරනු ලැබූ අතර කළුතර පශු වෛද්‍ය කාර්යාලය ඒ සඳහා මූලිකව කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301151</link>
    <topic>ආසියානු යොවුන් ක්‍රීඩා උළෙලට චීනයේ නැන්ජින් ඉහලින්ම සූදානම්</topic>
    <author>ප්‍රින්ස් ගුණසේකර</author>
    <content>ආසියාවේ යොවුන් ක්‍රීඩක ක්‍රීඩිකාවන්ගේ පදක්කම් සිහින සැබෑ කිරීමට ඇති දැවැන්තම ක්‍රීඩා උළෙල පැවැත්වීමට තවත් මාස 8ක් පමණ තිබියදී එහි සංවිධායකයෝ හොඳින් සූදානම්ව සිටිති. චීනයේ නැන්ජින් හිදී මේ වසරේ අගෝස්තු 16සිට 24වැනිදා දක්වා පැවැත්වෙන මේ ක්‍රීඩා උළෙලේ ඊළඟ අවස්ථාව වසර 2017දී හම්බන්තොටට ලැබී ඇත.එහෙයින් චීනයේ පැවැත්වෙන යොවුන් ආසියානු ක්‍රීඩා උළෙල ශ්‍රී ලංකාවට ආදර්ශ ගණනාවක් සපයනු ඇත. එබැවින් මෙවර පැවැත්වෙන ආසියානු යොවුන් ක්‍රීඩා උළෙල සෑම අංශයකින්ම ශ්‍රී ලංකාවට වැදගත් වේ.ආසියානු යොවුන් ක්‍රීඩා උළෙලට රටවල් 45කින් ක්‍රීඩක ක්‍රීඩිකාවෝ 2300ක් හා නිලධාරීන් 1200ක් චීනයේ නැන්ජින් වෙත පැමිණෙනු ඇතැයි එහි සම්බන්ධිකරණ කමිටුව පවසයි. මලල ක්‍රීඩා, බැඩ්මින්ටන්, ෆෙන්සින්, බාස්කට්බෝල්, පාපන්දු ගොල්ෆ්, ජූ‍ඩෝ, හෑන්ඩ්බෝල්, රගර් සෙවන්ස්, වෙඩිතැබීම, පිහිනුම්, ස්කොෂ්, ටේබල් ටෙනිස්, ටෙනිස් හා බර ඉසිලීම වැනි ක්‍රීඩා 15ක් පැවැත්වීමට තීරණය වී තිබේ.ක්‍රීඩා 15 පැවැත්වෙන ක්‍රීඩාංගණ හා පුහුණු මධ්‍යස්ථාන මේ 31වැනිදාට පෙර අවසන් කිරීමට ද චීන ක්‍රීඩා බලධාරීහූ පොරොන්දු වී ඇත. මාධ්‍යවේදීන් 500කට නවීන පහසුකම් සහිත මාධ්‍ය මධ්‍යස්ථානයක් ඉදිකොට ඇති අතර 2වැනි ආසියානු යොවුන් ක්‍රීඩා උළෙලේ නිල වෙබ් අඩවියද විවෘත කොට ඇත. ක්‍රීඩා උළෙලේ සංවිධාන කටයුතු වෙනුවෙන් ස්වේච්ඡා සේවකයන් 15000ක් පුහුණු කිරීමේ කටයුතු ද දැන් සිටම ආරම්භ කොට තිබීම විශේෂත්වයකි.නැන්ජින් ඔලිම්පික් ක්‍රීඩා මධ්‍යස්ථානයට කිලෝමීටර් 16ක් දුරින් කාමර 900කින් යුත් නිවාස සංකීර්ණයක් ක්‍රීඩා උළෙල වෙනුවෙන්ම ඉදිකිරීමට ද සංවිධායකයෝ කටයුතු කරති. මේ අප්‍රේල් මාසයේ දී මුළුමනින්ම වැඩ නිමවන එම නිවාස සංකීර්ණය ක්‍රීඩා උළෙලින් පසුව නැන්ජින් විශ්ව විද්‍යලයේ ගුරුවරුන්ගේ නේවාසික පහසුකම් වෙනුවෙන් වෙන්කිරීමට අපේක්ෂා කෙරේ.වසර 2014දී යොවුන් ඔලිම්පික් ක්‍රීඩා උළෙල ද නැන්ජින් හී පැවැත්වෙන බැවින් ආසියානු යොවුන් ක්‍රීඩා උළෙලට ඉහළම පහසුකම් ලබාදීමට හැකියාව ලැබී ඇතැයි සංවිධායක‍යෝ පවසති.ආසියානු යොවුන් ක්‍රීඩා උළෙල මුල්වරට 2009දී සිංගප්පූරුවේ පැවැති අතර එහිදී රන් පදක්කම් 25ක් දිනූ චීනය පළමු තැනට පත්වූ අතර දකුණු කොරියාව (රන් 20) දෙවැනි ස්ථානය ද, තායිලන්තය (රන් 11) තෙවැනි ස්ථානය ද දිනා ගත්හ.ශ්‍රී ලංකාව 16වැනි ස්ථානයට පත්වූයේ රිදී පදක්කමක් හා ‍ලෝකඩ පදක්කම් දෙකක් සමගිනි. එම පදක්කම් තුනම මලල ක්‍රීඩා ඉසව්වලදී දිනා ගැනීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301152</link>
    <topic>ඔස්ට්‍රේලියාවට සුපිරි කැඳවීමක්  </topic>
    <author/>
    <content>ශ්‍රී ලංකාව වෙතින් පෙරේදා ඇඩිලේඩ් හි දී කඩුලු අටක පරාජයක් ලැබූ ඔස්ට්‍රේලියාව ඉදිරි තරග සඳහා ඔවුන්ගේ සුපිරි ක්‍රීඩකයන් වහාම කැඳවා තිබේ.පිතිකරුවන් වන මයිකල් ක්ලාක්, ඩේවිඩ් වෝනර් හා කඩලු රකින පිතිකරු මැතිව් වේඩ් මෙසේ කැඳවා ඇති ක්‍රීඩකයෝ වෙති. මේ ක්‍රීඩකයන් එළැඹෙන සිකුරාදා (18) බ්‍රිස්බන් සහ ඉරිදා (20) සිඩ්නි හි ශ්‍රී ලංකාව ට එරෙහිව පැවැත්වෙන තෙවැනි හා සිවුවැනි ජාත්‍යන්තර එක්දින තරගවලදී ඔස්ට්‍රේලියානු කණ්ඩායමට ක්‍රීඩා කරනු ඇත.මීට අමතරව මේ තරග සඳහා ඔස්ට්‍රේලියාව ඔවුන්ගේ තුන් ඉරියව්වෙන්ම කැපී පෙනෙන ක්‍රීඩක මොයිසස් හෙන්රික්ස් ද කණ්ඩායමට ඇතුළත් කර තිබේ.ඔහු ජාත්‍යන්තර තරග සඳහා මේ කැඳවුම ලබන්නේ 2009 වසරෙන් පසුව ප්‍රථම වතාවටය. බ්‍රිස්බන් නුවර ගබා ක්‍රීඩාංගණ තණතීරුවේ ස්වභාවය බොහෝ විට හෙන්රික්ස් ගේ පන්දු යැවීමට ගැළපෙන බැවින් ක්‍රිකට් ඔස්ට්‍රේලියා ජාතික තේරීම් පැනලය ඔහු කැඳවා තිබේ.තරුණ ක්‍රීඩකයකු වන හෙන්රික්ස් පසුගිය වසර කිහිපය තිස්සේ පිත්තෙන් මෙන්ම පන්දුවෙන්ද තමාට හොඳ අනාගතයක් ඇතැයි පෙන්නුම් කර තිබේ. වේග පන්දු යැවීමේ මෙන්ම තුන් ඉරියව්වේම දක්ෂයකු ලෙසින් ඉස්මතු වීමට මෙය ඔහුට ලැබී ඇති මහඟු අවස්ථාවකි.ඇඩිලේඩ් තරගයට සහභාගී නොවූ වේග පන්දු යවන්නන් වන මිචල් ස්ටාක් හා මිචල් ජොන්සන් ගේ ශරීර සෙෘඛ්‍ය තත්ත්වයන් දැන් යහපත් අතට හැරී ඇති බැවින් මේ දෙදෙනාද ඉදිරි තරග සඳහා කණ්ඩායමට ඇතුළත් කර ඇත. ඒ අනුව බෙන් කටිං හා කේන් රිචර්ඩ්සන්ට ඔවුන්ගේ ස්ථාන අහිමි වී තිබේ.කටිං, ඇඩිලේඩ් තරගයේ ඕවර 10ක් යවමින් ලබා ගත්තේ ලකුණු 42කට එක් කඩුල්ලක් පමණි. එහෙත් රිචර්ඩ්සන් ඕවර හයක් යවමින් ලබා දුන්නේ ලකුණු 15ක් පමණි. කිසිම කඩුල්ලක් ලබා නොගත්තද ඔහු යැවූ ඕවර හයෙන් තුනක් ම ලකුණු ලබා නොදුන් ඒවා වූහ.තේරීම් නිලධාරීන් විසින් ආරම්භක පිතිකරු ඒරන් ෆින්ච්, අංක 3 පිතිකරු උස්මාන් කවාජා සහ ස්ටීව් ස්මිත් කණ්ඩායමෙන් ඉවත් කර තිබේ.ෆින්ච්, ශ්‍රී ලංකාවට එරෙහිව මෙල්බර්න් හා ඇඩිලේඩ් හි පැවැති පළමු හා දෙවැනි තරග දෙකේදීම පිතිකරණයේ අසාර්ථක වෙමින් ලබා ගත්තේ ලකුණු 16ක් හා 4ක් පමණි.පළමු තරගයට පමණක් ක්‍රීඩා කළ කවාජා දුවද්දී දැවී යන විට රැස්කර ගෙන සිටියේ ලකුණු 3ක් පමණි. දෙවැනි තරගයට පමණක් සහභාගි වූ ස්මිත් ලබා ගත්තේ ලකුණු 8ක් පමණි.ඇඩිලේඩ් තරගයේදී පාදයේ ආබාධයකට ලක්වීම හේතුවෙන් කඩුලු රකින පිතිකරු බ්‍රැඩ් හැඩින් ද කණ්ඩායමට ඇතුළත් කර නැත.ඔස්ට්‍රේලියාව කඩුලු අටකින් පරාජය වූ ඇඩිලේඩ් තරගයේ හැඩිං අර්ධ ශතකයක් ලබා ගනිමින් හොඳ කාර්යභාරයක් ඉටු කළද ඔහුගේ කණ්ඩායම ඉනිමේ තවත් පන්දු 19ක් ඉතිරිව තිබියදී දැවී ගියේය.ඔස්ට්‍රේලියා සංචිතය: මයිකල් ක්ලාක් (නායක), ජෝර්ජ් බේලි, සේවියර් ඩොහර්ටි, මොයිසස් හෙන්රික්ස්, ෆිල් හියුස්, ඩේවිඩ් හසී, මිචල් ජොන්සන්, ග්ලෙන් මැක්ස්වල්, ක්ලින්ට් මැකේ, මිචල් ස්ටාක්, මැතිව් වේඩ්, ඩේවිඩ් වෝනර්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301153</link>
    <topic>ශ්‍රී ලංකා රගර් පිලට නව පුහුණුකරුවෙක්</topic>
    <author/>
    <content>එළැඹෙන ආසියානු ෆයිව් නේෂන්ස් පළමු කොටසේ රගර් තරගාවලිය ඉලක්ක කරගනිමින් ශ්‍රී ලංකා ජාතික රගර් කණ්ඩායමට නව ප්‍රධාන පුහුණුකරුවකු පත්කර ඇත.ශ්‍රී ලංකා රගර් පරිපාලන කමිටුවේ තීරණයක් මත මෙසේ නව ප්‍රධාන පුහුණුකරු ලෙස පත්වී සිටින්නේ කලක් දකුණු අප්‍රිකාවේ සහ එක්සත් අරාබි එමීර් රාජ්‍යයේ රගර් පුහුණු උපදේශකවරයකු වූ රවීන් ඩු ප්ලෙසිස්ය.නවසීලන්තයේ සහ දකුණු අප්‍රිකාවේ වෘත්තීමය රගර් පසුබිමක ජ්‍යෙෂ්ඨයකු ලෙස වසර 15ක අත්දැකීම් හිමි රවීන් කලක් දකුණු අප්‍රිකාවේ ජාතික රගර් සංගමයේ පුහුණුකරුවන්ගේ සම්බන්ධිකාරකවරයා ලෙසද කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301154</link>
    <topic>තරුණ සේවා සභාවෙන් දැයට කිරුළ ක්‍රීඩා තරග</topic>
    <author>මහරගම විශේෂ වේහැල්ලේ පියතිලක</author>
    <content>දැයට කිරුළ 2012 ජාතික සංවර්ධන ප්‍රදර්ශනය නිමිත්තෙන් ජාතික තරුණ සේවා සභාව අම්පාර, මඩකලපුව, ත්‍රිකුණාමලය හා පොලොන්නරුව යන දිස්ත්‍රික්ක 4 අතර සහ සාමාජික සීමිත ඕවර සැහැල්ලු පන්දු (කාන්තා/පිරිමි) ක්‍රිකට් තරගාවලියක් සංවිධානය කරයි.අවුරුදු 13-29 වයස් කාණ්ඩයේ එම දිස්ත්‍රික්ක තුළ ස්ථීර පදිංචිය ඇති අයට මේ තරගාවලියට සහභාගිවිය හැකිය. තරගාවලියට සහභාගිවන සෑම ක්‍රීඩක ක්‍රීඩිකාවකටම යෞවන සමාජයක සාමාජිකත්වය අනිවාර්ය වේ.දිස්ත්‍රික් තරග ඒ ඒ දිස්ත්‍රික්කවලදී ජනවාරි මස 28සිට පෙබරවාරි 2වැනිදා දක්වා පැවැත්වේ. එම තරගාවලියේ ශූරතාව හා අනුශූරතාව දිනා ගන්නා කණ්ඩායම් 16ක් සහභාගිවන අවසන් මහා තරග පෙබරවාරි 5 සහ 6 දෙදින අම්පාර දැයට කිරුළ ප්‍රදර්ශන භූමියේ දී පැවැත්වීමට නියමිතය.අයැදුම්පත් මේ මස 25දිනට පෙර අදාල දිස්ත්‍රික් කාර්යාලවලට යොමුකළ යුතුය.දිස්ත්‍රික් තරගාවලියේ ශූරතාවට රුපියල් 15,000ක් හා අනුශුරතාවට රුපියල් 10,000ක් පිරිනැමෙන අතර අවසන් තරගවල ශූරයන්ට රුපියල් 50,000ක් සහ අනුශූරයන්ට රුපියල් 30,000ක් පිරිනැමීමට නියමිතය.තරගාවලිය පිළිබඳ තොරතුරු පහත සඳහන් තරුණ සේවා සභාවේ දිස්ත්‍රික් කාර්යාලවලින් ලබාගත හැකිය. අම්පාර (දු.අ.0622223322), මඩකලපුව (දු.අ.0652224367), ත්‍රිකුණාමලය (දු.අ.0262222034), පොලොන්නරුව (දු.අ.07222224367).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301155</link>
    <topic>දකුණු අප්‍රිකාවට ඉනිමක ජයක්</topic>
    <author/>
    <content>සංචාරක නවසීලන්තය සමග පෝර්ට් එලිසබෙත් නුවර පැවැති දෙවැනි හා අවසන් ටෙස්ට් තරගයෙන් ඉනිමක හා ලකුණු 193ක විශිෂ්ට ජයක් වාර්තා කිරීමට දකුණු අප්‍රිකාව ඊයේ සමත්විය.මේ අනුව තරග 2කින් සමන්විත ටෙස්ට් තරගමාලාව තරග 2-0කින් දකුණු අප්‍රිකාව ජයගත්තේය.දින 4කින් නිමාවට පත්වූ මේ තරගයේ පළමුව පන්දුවට පහරදුන් දකුණු අප්‍රිකාව කඩුලු 8කට ලකුණු 525ක් ලබා සිටියදී ඉනිම අත්හිටුවීමට තීරණය කළේය.නවසීලන්ත පළමු ඉනිම ලකුණු 121කට සීමා කරමින් සුපිරි පන්දු යැවීමක නිරතවූ ඩේල් ස්ටේන් කඩුලු 5ක් දවාලීය.ඉනිමක පරාජයෙන් බේරීමේ සටනක නිරත වූ නවසීලන්ත දෙවැනි ඉනිම ලකුණු 211කට සීමා විය. ස්ටේන් කඩුලු 3ක් බිඳ දැමුවේය.නවසීලන්තය වෙනුවෙන් ඉනිම් 2දීම ලකුණු 63බැගින් රැස් කිරීමට බී.ජේ.වොල්ටිං සමත්විය.දකුණු අප්‍රිකාව පළමු ඉනිම – 525/8- ෆ‍ෆ් ඩු ප්ලෙසිස් 137, හෂීම් අම්ලා 110, ඩීන් එල්ගර් නොදැවී 103, ග්‍රෙහැම් ස්මිත් 54, ඒබී ඩිවිලියර්ස් 51 (ඩග් බ්‍රෙස්වේල් 94/3)නවසීලන්තය පළමු ඉනිම – 121 (සියලුදෙනා දැවී) බී.ජේ.වොල්ටිං 63 (ඩේල් ස්ටේන් 17/5) සහ දෙවැනි ඉනිම – 211(සියලුදෙනා දැවී) බී.ජේ.වොල්ටිං 63, ඩීන් බ්‍රවුන්ලි 53, මාටින් ගප්ටිල් 48(ඩේල් ස්ටේන් 48/3).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301156</link>
    <topic>මහනුවර රගර් නායකයා ගයාන්</topic>
    <author>මහනුවර ක්‍රීඩා විශේෂ</author>
    <content>මහනුවර ක්‍රීඩා සමාජයේ 2013 වසරේ රගර් පිලේ නායකයා ලෙස ගයාන් වීරරත්න තෝරාගෙන ඇත.වසර 5කට වැඩි කාලයක් මහනුවර රගර් පිල නියෝජනය කර ඇති ගයාන් එම ක්‍රීඩා සමාජය ලැබූ ජයග්‍රහණ රැසකදීම සිය දායකත්වය සපයා තිබේ.ඔහු කිංග්ස්වුඩ් විදුහලෙන් රගර් පිටියට පිවිසියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301157</link>
    <topic>ක්‍රොන්යේ සමග මුදලට තරග පාවාදුන් පන්දු යවන්නා සත්‍ය හෙළිකරයි</topic>
    <author/>
    <content>මුදලට තරග පාවාදීමට සම්බන්ධව සිටියත් තමාට කිසිදිනෙක ලබාදීමට නියමිත මුදල සඳහන් වූයේ නැති බව අන්තර් ජාතික ක්‍රිකට් පිටියේ ආන්‍‍දෝලනාත්මක සිදුවීමක් වූ හැන්සි ක්‍රොන්යේගේ මුදලට තරග පාවාදීමේ අර්බුදයට සම්බන්ධ දකුණු අප්‍රිකා පන්දු යවන්නකු වන හෙන්රි විලියම්ස් ප්‍රකාශ කළේය.එහෙත් මුදලට තරග පාවාදීමේ චෝදනා මත මාස 6ක තරග තහනමකට ලක්වී ක්‍රීඩාවට නැවතීමේ තිත තැබූ විලියම්ස් මුදලට තරග පාවාදීමට තමාට අමෙරිකානු ඩොලර් 15,000ක් ලබාදෙන බව හිටපු නායක ක්‍රොන්යේ පොරොන්දු වූ බව එකළ උසාවියේ දී පිළිගත්තේය.ඉන්දියාව සමග නාග්පූර් නුවරදී පැවැති එක්දින තරගයකදී තම ඕවර 10දී ලකුණු 50කට වැඩි ප්‍රමාණයක් ලබාදෙන ලෙස තම නායක ක්‍රොන්යේ පවසා සිටි බව ඔහු මීට පෙර උසාවියට ප්‍රකාශ කර තිබිණි.පිතිහරඹයේ දී ලකුණු 20ට වඩා අඩුවෙන් රැස් කරන ලෙසට උපදෙස් ලැබූ හර්ෂල් ගිබ්ස්ට ද එම මුදලම පිරිනැමීමට නායකයා පොරොන්දු වූ බවත් ඔහු පැවැසීය.නමුත් නවසීලන්තය සමග මීට සති දෙකකට පෙර දකුණු අප්‍රිකාවේ පාල් නුවර පැවැති පුහුණු තරගයේ දී ක්‍රිකින්ෆෝ වෙබ් අඩවියට ඔහු ප්‍රකාශ කළේ තරග පාවාදීමට නියමිත මුදලක් පො‍රොන්දු නොවූ බවය.තමා එසේ උසාවියේ දී ප්‍රකාශ කළේ ඊට පෙර උසාවියක විත්තිකරුවකු වී නොමැති බැවින් ඇතිවූ මානසික ව්‍යාකූලත්වය මත බව ද ඔහු ක්‍රිකින්ෆෝ වෙබ් අඩවියට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301158</link>
    <topic>ඉන්දීය පිලට දැන් මග පෙන්වීමක් නෑ අසාරුදීන්ගෙන් චෝදනාවක්</topic>
    <author/>
    <content>මහේන්ද්‍ර සිං දෝනිගේ නායකත්වය දැඩි විවේචනයට ලක් කරන හිටපු නායක මොහොමඩ් අසාරුදීන් වත්මන් ඉන්දියා ක්‍රිකට් පිලට නිසි මගපෙන්වීමක් නැති බව ප්‍රකාශ කළේය. 'දැන් කණ්ඩායමට නිසි මගපෙන්වීමක් නෑ‍.කවුරුවත් දන්නෙ නෑ මොනවද වෙන්නේ කියලා. ඉක්මනින්ම මොනවහරි කළ යුතුයි' අසාරුදීන් අනතුරු ඇඟවීමක් කළේය. ජායිපුර් නුවර පසුගියදා පැවැති ගොල්ෆ් තරගාවලියක ප්‍රධාන අමුත්තා ලෙස සහභාගි වෙමින් ඔහු මේ බව පැවැසීය.වත්මන් ඉන්දියා පිලේ පන්දු යැවීම සම්බන්ධව සිය කණගාටුව පළ කරන අසාරුදීන් කණ්ඩායමේ පන්දු යැවීමේ අංශය සම්බන්ධව අවධානය යොමුකළ යුතු බව කීවේය.ඉන්දියාවේ තණතීරු දැන් සිය පන්දු යවන්නන්ට එතරම් සහායක් ලබානොදෙන බව කී අසාරුදීන් ඔවුන් නිතර නිතර ආබාධවලට ගොදුරුවීමෙන් තත්ත්වය තවත් උග්‍ර අතට හැරී ඇතැයි පැවැසීය.'‍දෝනි නිවැරැදි කණ්ඩායම ‍තෝරාගත යුතුයි. තරගයක් ජයගැනීමට නම් හොඳම 11දෙනා තෝරාගැනීම තීරණාත්මක දෙයක්.' ඔහු වැඩිදුරටත් කීවේය.පාකිස්තාන පිලේ ඉන්දියා සංචාරයේ දී ඊඩ්න් ගාඩ්න්ස් පිටියේ පැවැති දෙපිලේ හිටපු නායකයන්ට උපහාර පිදීමේ උත්සවයේ දී අසාරුදීන්ට ආරාධනා නොකිරීම වේදනාවක් නොවේදැයි මාධ්‍යවේදියකු ඔහුගෙන් ප්‍රශ්න කළේය.'එය සංවිධායකවරුන්ගේ අතපසු වීමක්, එයාලා මට ආරාධනා කර තිබුණානම් ම‍ගේ ප්‍රියතම ක්‍රීඩාංගණය වන ඊඩ්න් ගාඩ්න්ස් පිටියට මම අනිවාර්යයෙන්ම යනවා. නමුත් දැන් කරන්න දෙයක් නෑ' ඔහු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s1301159</link>
    <topic>කාන්තා ලෝක කුසලාන සංවිධානය දුර්වලයි</topic>
    <author/>
    <content>කාන්තා එක්දින ලෝක කුසලාන තරගමාලාව මේ මස 31වැනිදා ඉන්දියාවේ මුම්බායි නුවර දී ආරම්භ වීමට නියමිතව තිබුණත් මේ වනවිටත් එහි සංවිධායකයෝ උදාසීනව කටයුතු කිරිම සම්බන්ධව නිරික්ෂකයෝ විමතිය පළ කරති.අයි.සී.සී.යට අනුව මේ තරගමාලාවට සම්පූර්ණ වියදම අමෙරිකානු ‍ඩොලර් මිලියන 3.5කි. 2011වසරේ ආසියානු උපමහාද්වීපයේ පැවැති පිරිමි එක්දින ලෝක කුසලාන තරගමාලාවේ වියදමට වඩා 45ගුණයක අඩුවීමකි. එම තරගමාලාවේ වියදම අමෙරිකානු ඩොලර් මිලියන 160ක් විය.කාන්තා ක්‍රිකට් ක්‍රීඩාව පිරිමි ක්‍රිකට් ක්‍රීඩාව මෙන් වැඩි ආකර්ශනීයත්වයකින් පිරුණු එකක් නොවුණත් මෙවැනි තරගමාලාවක සංවිධාන කටයුතු මීට වඩා හොඳින් කළ යුතුව ඇතැයි හිටපු ක්‍රිකට් ක්‍රීඩිකාවෝ කණගාටුව පළ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=s13011510</link>
    <topic>අම්බලන්ගොඩින් මහනුවරට ගිය පුංචි ක්‍රිකට් තරුව චරිත්</topic>
    <author>ඩේවිඩ් මිත්‍රසේන - දකුණු පළාත් සංචාරක විශේෂ</author>
    <content>අම්බලන්ගොඩ ශ්‍රී දේවානන්ද විද්‍යලයෙන් ක්‍රිකට් ක්‍රීඩාවේ පෙරහුරුව ලබා ගත් චරිත් සුධාරක තම හැකියාවේ දක්ෂකම්, විනය ගරුක කම පෙන්වීම හේතුවෙන් මහනුවර ත්‍රිත්ව විද්‍යාලයට ඇතුලත්වී තව තවත් තම හැකියාවේ ඵල නෙලාගැනීමට වාසනාව උදාකරගත්තේය.මේ වනවිට උසස් පෙළ හදාරමින් ක්‍රීඩාවට ද එක්වූ චරිත් 2012 පාසල් තරගවාරයේ දී කඩුලු 73ක් දවාගෙන පන්දු යවන්නන් අතරේ ප්‍රධාන තැනකට පත්වී ඇත.මේ ක්‍රීඩා තරුව 2010දී මැලේසියාවේ පැවැති තන්ක්කු ජෙෆාර් තරගාවලියේ අවුරුදු 15න් පහළ ශ්‍රී ලංකා කණ්ඩායමට ක්‍රීඩා කරමින් ප්‍රථමවරට අන්තර් ජාතික පිටියට පිවිසියේය.කොළඹ සාන්ත පීතර විද්‍යලය සමග පැවැති මුල්ම තරගයේදී කඩුලු 5ක් පළමු ඉනිමේදිත්, දෙවැනි ඉනිමේ දී කඩුලු 3ක් දවාගැනීමට සමත්විය. වමතින් පාදඟ පන්දු යවන මොහු කොකා‍කෝලා ක්‍රිකට් සංචිතයේ ක්‍රීඩකයකු ලෙස ද තේරී පුහුණුව ලබාගත්තේය.දකුණු පළාතේ අවුරුදු 15න් පහළ පාසල් ක්‍රිකට් තරගාවලියේදී ද පන්දුවෙන් දස්කම් දක්වා ඇති චරිත් අන්තර් පළාත් අවුරුදු 15න් පහළ ප්‍රීමා ශූරයන්ගේ කුසලාන ක්‍රිකට් තරගාවලියේදි දකුණු පළාත් කණ්ඩායමට අවසන් පූර්ව වටයට සුදුසුකම් ලැබීමටද සිය දායකත්වය සැපයූවේය.19න් පහළ පාසල් කණ්ඩායම තෝරා ගැනීමේ සංචිතයට ද ක්‍රීඩා කරන චරිත් පන්දු යැවීමට අමතරව පිතිහරඹය හා පන්දු රැකීමටත් දක්ෂය. ඔහුගේ මීළඟ ඉලක්කය 19න් පහළ ‍ලෝක කුසලාන තරගාවලිය නියෝජනය කරන ශ්‍රී ලංකා කණ්ඩායමට එක්වීමය.තම ක්‍රීඩාව දියුණු කරගැනීමට දේවානන්ද විද්‍යාලයේ සුරාජ් ගුරුපියාටත්, දැනට ගල්කිස්ස සාන්ත තෝමස් විද්‍යලයේ ක්‍රිකට් පුහුණුකරු වන පී.මිල්ටන් මහතාටත් ත්‍රිත්ව විද්‍යාලයේ පුහුණුකරුටත් ඔහු සිය ස්තූතිය පුදකරයි. එමෙන්ම සිය හැකියාවන් ඉස්මතු කරගැනීමට පාසල් මිතුරන් දක්වන සහයෝගයත් ස්තූතිපූර්වකව සිහිපත් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=f1301151</link>
    <topic>ශිරාණිට ඇති චෝදනා බරපතළයි</topic>
    <author>සාකච්ඡා කළේ නිලූකා ඩී. තිලකරත්න ඡායාරූප – තුෂාර ප්‍රනාන්දු</author>
    <content>අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝගය පිළිබඳත් එය ජාත්‍යන්තරය වෙත රැගෙන යාමේ ප්‍රයත්නය හා තවත් ඒ හා සම්බන්ධ කරුණු රැසක් අළලා හිටපු අගවිනිසුරුවරයකු වන අශෝක ද සිල්වා මහතා සමඟ කළ සංවාදයකි මේ.අගවිනිසුරුවරියට එරෙහි දෝෂාභියෝග යෝජනාව පසුගියදා වැඩි ඡන්දයෙන් සභා සම්මත වුණා. පුවත් මැවූ මේ දෝෂාභියෝගය පිළිබඳ ඔබේ අදහස කෙබඳු ද?දෝෂාභියෝගය සම්බන්ධයෙන් පැවැති පාර්ලිමේන්තු විවාදයේ අවසන් ප්‍රතිඵලය අනුව එහි අවසන් තීන්දුව මේ රටේ ජනාධිපතිතුමා විසින් ගනු ලැබුවා. ඒ සමඟ මේ දෝෂාභියෝගයේ කතාව අවසන් කෙරෙනවා. එහෙත් දෝෂාභියෝගයක් මෙවැනි තත්ත්වයක් දක්වා දුර දිග ගියේ ඉතිහාසයේ ප්‍රථම වරටයි. මෙතෙක් මේ රටේ හිටි අගවිනිසුරුවරුන් මෙවන් අවස්ථාවන්හි අඩු කාලයකින් විසඳගෙන ගියා. එය පාර්ලිමේන්තුව දක්වා ගෙන යාමට ඔවුන් කිසිවිටෙකත් කටයුතු කළේ නැහැ.මේ දෝෂාභියෝගය මේ තරම් දුර දිග ගෙන යාමට අගවිනිසුරුවරියට තිබූ අවශ්‍යතාවය කුමක් වන්නට ඇතිද?ඒක තමයි මටත් හිතාගන්න බැරි. සාමාන්‍යයෙන් මට ඔය වගේ දෝෂාභියෝගයක් ආවා නම් මම නොබියව මුහුණ දෙනවා. ඒකට මුහුණ දෙන්න හැකියාවක් තියෙන්න ඕනෑ. ඕනෑම කෙනකුට චෝදනා කරන්න පුළුවන්. ඒ චෝදනාවලට උත්තර දෙන්නෙ නැතිනම් ඒකෙත් ලොකු ප්‍රහේලිකාවක් තිබෙනවා. අහන්නේ එකක් කියන්නෙ එකක්. අගවිනිසුරුවරියට තිබුණු පළවෙනි චෝදනාව තමයි ට්‍රිලියම් එකෙන් ගෙයක් ගත්තද, නඩු අහ අහ ඉද්දි ගේ ගත්ත දැ” ඒකට උත්තර දෙන්නේ නැතිව “අරය ගෙයක් ගත්තා, මෙයා ගෙයක් ගත්තා” කිය කිය කියනවා. විහිළුවක්නේ.ඒ කියන්නෙ අදාළ ප්‍රශ්නෙට උත්තර නොදී දෙයක් හංගගෙන උත්තර දෙනවා කියන එකද?හංගගෙන නෙවේ, ඒ කියන එකේ ඇතුළෙම තියෙනවා අරය ගත්තා මමත් ගත්තා කියන එක. නමුත් නඩු අහ අහ ඉද්දි ගේ ගත්ත ද? කියන කාරණයයි මෙතැනදී වැදගත් වෙන්නේ. එහෙම නැත්නම් කාටත් ට්‍රිලියම් එකෙන් ගෙවල් ගන්න පුළුවන්. මේ වෙද්දී ගෙවල් 600ක් විකුණලා තියෙනවා.සල්ලි දීලා ගෙවල් ගන්නවා. ප්‍රශ්නය ඒක නෙමේ. නඩු භාණ්ඩය මිලදී ගැනීමයි. ඒක හරියට මහේ්ස්ත්‍රාත්වරයෙක් ඉස්සරහ නඩු භාණ්ඩයක් රාජසන්තක කරලා එතුමා නඩු භාණ්ඩය ගෙදර අරන් යනවා වගේ වැඩක්. එය මහේස්ත්‍රාත් කෙනෙක් කරන අශිලාචාර වැඩක්. එය ලොක්කෙක් කළහම එය විග්‍රහ කරන්නේ මොන තත්ත්වයෙන් ද, මේ කාරණය ගැන තවදුරටත් කතා කරද්දි අපට අමරසිංහ මහත්මයාගේ කෘතිය ඉතා වැදගත් වෙනවා.එය නඩුකාරවරු හැසිරිය යුතු ආකාරය හා චර්යාධර්ම අළලා ලියැවුණු කෘතියක්. ඒ අනුව ඇසිය යුතු දේ, කළ යුතු දේ ඉතා හොඳින් ඒ පොතේ ලියවිලා තියෙනවා. අධිකරණ පුහුණු මධ්‍යස්ථානයේදී අධිකරණ කටයුතු සම්බන්ධයෙන් අප නිතර දේශන පවත්වන්නේ මේ කාරණා ගැනමයි. ඒත් අවසානයේ කියන්න වෙන්නේ කියනකොට මෙහෙමයි කරනකොට මෙහෙමයි කියලයි.උත්තරීතර අධිකරණය දේශපාලනීකරණය කිරීමට තරම් මේ දෝෂාභියෝගය සමත් වූ බවක් දක්නට තිබුණා. මේ පිළිබඳ ඔබේ මතය...?අධිකරණය විතරක් නෙමේ, නීතිඥ සංගමයත් දේශපාලනීකරණය වෙලා ඉවරයි. මේ දෙකම ඒකෙන් මුදා ගැනීමයි ඊළඟට ඇති ප්‍රබලම ගැටලුව. මේ වේලාවේ නීතිඥ සංගමයට මම කියනවා තමන්ට විශාල යුතුකමක් තිබුණා මෙවැනි දෝෂාභියෝගයක් ආ මොහොතකදී ඒ අයගේ කොමිටියක් පත්කරලා බලන්න.මේ චෝදනාවලට සාක්ෂි තියෙනවද නැද්ද? කියලා. එහෙම සාක්ෂි තියෙනවා නම් “අධිකරණය රැක ගැනීමට අපට විශාල යුතුකමක් තියෙනවා. ඒ නිසා අපට මේ දෝෂාභියෝගයට සහයෝගය දක්වන්න බෑ” කියලා චෝදනා ලැබූ තැනැත්තාට අවවාද කරන්න තිබුණා. නමුත් මෙතැනදී එහෙම දෙයක් වුණා දැයි සැක සහිතයි. පොල් ගගහ ඇවිදිනවාට වඩා ඇත්තටම කළ යුතුව තිබුණේ එයයි. මේ කාරණයේදී මුලදි පස්ස ගගහ හිටපු නීතිඥ සංගමය මොනයම් හෝ හේතුවකට අන්තිමේදි අනිත් පැත්ත හැරිලා දුවන්න පටන් ගත්තා.දෝෂාභියෝගය පිළිබඳ ගැටලුව එළැඹෙන මාර්තුවේදී ජගත් මානව හිමිකම් කොමිසමේදී කතිකාවකට බඳුන් කිරීමේ සීතල බලවේගය පිළිබඳ ඔබේ අදහස කෙබඳු ද?ඒකට තමයි ඔය ඔක්කොම නාඩගම් නටන්නේ. ආණ්ඩුක්‍රම ව්‍යවස්ථාවට අනුකූලව කටයුතු කරලා තියෙනවා නම් මෙහෙ ඉන්න නඩුකාර මහත්මියෙක් පගාවක් ගත්තා. ඒක නීති විරෝධියිද කියලා අපි සුද්දා ළඟට ගිහින් අහන්න අවශ්‍යතාවක් නෑනේ. එවැනි තත්ත්වයක් ඇති කිරීම රට අපකීර්තියට පත් කිරීමක්. එය එතරම් හොඳ දෙයක් නෙවේ. මේ රට එවැනි තත්ත්වයට ඇද දමන්නට මාන බලාගෙන බොහෝදෙනෙක් ඉන්නවා.දෝෂාභියෝගය පිළිබඳ පාර්ලිමේන්තු විවාදය අතරතුර විපක්ෂයේ මන්ත්‍රීවරුන් වාර්තාව අධ්‍යයනයට ප්‍රමාණවත් කාලයක් නොලැබුණු බව ප්‍රකාශ කළා නේද?විපක්ෂයේ අයත් හතර දෙනෙක් තේරීම් කාරක සභාවේ හිටියනේ. ඒ අයට උනන්දුවෙන් අහගෙන ඉන්න තිබුණානෙ. තවත් කාලයක් අවශ්‍ය ඇයි? ඒ අයටත් ඕන මෙතැනින් පැනලා දුවන්න. සාක්ෂි වැරැදියි නම් පාර්ලිමේන්තුවට කියන්න තිබුණා හරි තීරණයක් ගන්න කියලා. පාර්ලිමේන්තුව දක්වා මේ දෝෂාභියෝගය ගෙනාවේ හරි තීරණයක් ගන්නනේ. ඒ අයගේ මේ අඩුපාඩු තිබුණත් කමක් නෑ අඩුම ගානෙ බලන්න තිබුණා මේ චෝදනාවලට සාක්ෂි තියෙනවද නැද්ද කියලා. පළවෙනි චෝදනාව “ගේ ගත්තද?” ඔව් ද නැද්ද? මගෙන් ඇහුවා නම් මං කියනවා “මං ගත්තා” හැබැයි මං නඩු අහලා ගත්තෙ නෑ කියලා, අගවිනිසුරුවරියටත් ඒ උත්තරයම දෙන්න පුළුවන්නෙ.මේ කාරණයේදී ඉතිහාසයේ නොවූ විරූ ලෙස නීතිඥවරු කළ එළි බැස්සා. එහිදී එක් කොටසක් මේ දෝෂාභියෝගය ඉවත්කරන ලෙස ඉල්ලමින් විරෝධතා පැවැත්වූවා?ඒ කට්ටිය එක්කෙනෙක්වත් චෝදනා ගැන කතා කරනවද? අන්තිමේ කැත විදිහට මගේ නමත් ඒකට ඈඳා ගත්තා. ඔය කට්ටියම තමයි සෙලින්කෝ සිද්ධියෙත් හිටියේ. ඒ අයම තමයි මේ නෝනව ආරක්ෂා කරන්න යන්නේ. මේ දෙගොල්ලම දන්නවා මම ඔය නඩුව ඇහැව්වේ නෑ කියලා. එහෙම තියෙද්දි මේකට මගේ නම ඈෙඳව්වේ මඩ ගැසීමේ පරමාර්ථයෙන්මයි.පුවත් මැවූ දෝෂාභියෝගයත් සමඟ සමහර තැනක දී ඔබතුමාගේ නම සඳහන් වුණා?මට හරිම කනගාටුයි අධිකරණය මේ තත්ත්වයට පත්වීම සම්බන්ධව. අනෙකුත් අධිකරණවල කටයුතු කරන නිලධාරීන් මෙතුමියගේ ක්‍රියාවලිය නිසා අපහසුතාවට පත්වෙනවා. මේ සියල්ලටම මුල ඇයට තිබූ අත්දැකීම් පරිචයේ මදකමයි. සමහර අවස්ථාවලදී ඒ බව මම ඇයට මතක් කර දී තිබෙනවා. මම ජාත්‍යන්තර උසාවියේ, නීතිපති දෙපාර්තමේන්තුවේ, ඇපැල් උසාවියේ ඇතුළු තවත් බොහෝ තනතුරු දරමින් අවුරුදු 34කට පස්සෙයි අගවිනිසුරු පදවියට පත්වුණේ.කොහොම වුණත් මේ ප්‍රශ්නෙදි මම ගේ ගත්ත හින්දා එයාත් ගේ ගත්තා නම් මම කරපු දේම නම් එයා කරන්නේ මං විශ්‍රාම ගියා වගේ මං කරපු දේම මෙතුමියටත් කරන්න තිබුණා.හිටපු අගවිනිසුරු නෙවිල් සමරකෝන් මහත්මයාට විරුද්ධව අසූව දශකයේ ප්‍රථම දෝෂාභියෝගය ගෙනාවේ එතුමා කළ දේශපාලන කතාවකටයි. එදා සහ අද අතර වෙනස ඔබ දකින්නේ කොහොමද?මොන දෝෂාභියෝගය ආවත් චෝදනාව චෝදනාවයි. එහි ස්වාභාවය අනුවයි වෙනස් වෙන්නේ. එය දේශපාලන කතාවක් වුණාට අද අගවිනිසුරුවරිය සම්බන්ධ දෝෂාභියෝගය ඊට වඩා බරපතළයි. නඩුකාරයෙක් වශයෙන් තමන් හැසිරිය යුතු ආකාරය පිළිබඳ ගැටලුව සහ ඒවාට මුහුණ දීමේ හැකියාව පිළිබඳ ගැටලුව මෙතැනදී ඉස්මතු වෙනවා.ජනතා පරමාධිපත්‍ය සම්බන්ධයෙන් කතිකාවතක් ගොඩනැඟුනා. එය ඔබ දකින්නේ කොයි ආකාරයටද?කවුරුත් දන්නවා ව්‍යවස්ථාදායකය, විධායකය, අධිකරණය ක්‍රියාත්මක වෙන්නේ පාර්ලිමේන්තුව මඟින්. නීතිය නොදන්නා අය පාර්ලිමේන්තුවට වඩා ඉහළ තැනක් ගැන හිතනවා නම් එහෙම තැනක් නෑ. ජනතා පරමාධිපත්‍යයට වඩා දෙයක් නැහැ. මෙය ලෝකයේම පිළිගත් ක්‍රමවේදයයි. බොහෝ රටවල ක්‍රියාත්මක වෙන්නෙත් මේ ක්‍රමවේදයයි.සාමාන්‍යයෙන් මහේස්ත්‍රාත්වරයෙක් වැරැද්දක් කළහම ඊට ඉහළ විනිසුරුවරුන් එය විභාගයට ගන්නවා. නමුත් රටේ අගවිනිසුරු වැනි තනතුරකදී එය මහේස්ත්‍රාත් විභාග කරන්නේ නෑ. ඊට ඉහළ තැනක දී එය විභාග විය යුතුයි. රටක පාර්ලිමේන්තුවට වඩා ඉහළ තැනක් නෑ. මේ ක්‍රමවේදය අප විසින් තනා ගත්තක් නොවේ. අමෙරිකාවේ ව්‍යවස්ථාව අනුවත් එංගලන්තයේ සම්ප්‍රදායත් අනුවත් සැකසුණු ක්‍රමයක්.දෝෂාභියෝගය සම්බන්ධ අවසන් තීන්දුව තවදුරටත් මේ ගැටලුවට කෙලෙස බලපවත්වනු ඇතැයි ඔබ සිතනවාද?ව්‍යවස්ථානුකූලව අවසන් තීන්දුව ජනාධිපතිතුමා විසින් ක්‍රියාවට නංවා තිබෙනවා. ව්‍යවස්ථාවෙන් දෙන තීන්දුව අනුමත කිරීමකුයි එතැනදී සිදුකෙරෙන්නේ. එය ජනතාවගේත් රටේත් යහපත උදෙසා, අකර්මන්‍ය වූ අධිකරණ ක්‍රියාවලිය නංවනු සඳහාත් ඉවහල් වේවි. අවසාන වශයෙන් කියන්න තියෙන්නේ පිටරට කරලියට මේ දෝෂාභියෝගය අරගෙන යන්න බලාපොරොත්තු වන අය එතැනටත් පොල් අරගෙන ගියාට කමක් නෑ කියලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=f1301152</link>
    <topic>විනයක් නැති තැන දියුණුවක් නැහැ</topic>
    <author>සාකච්ඡා කළේ සමන්මලී ප්‍රියශාන්ති ඡායාරූපය - දුෂ්මන්ත මායාදුන්න</author>
    <content>අද සමාජය පරිහානියට පත් වෙමින් පවතින්නේ විනය පිරිහීම නිසා බවට මතයක් තිබේ. විශේෂයෙන් ගිහි හා පැවිදි දෙපාර්ශවයේ ම පිරිස් විනය රැකීමට කටයුතු කළ යුතු කාලයක් අද පැමිණ තිබෙන බව පෙනේ. ‍ගිහි පැවිදි දෙපාර්ශවයේ විනය පිළිබදව හා විනය රැකිය යුතු ආකාරය ගැන ශ්‍රී ලංකා බෞද්ධ හා පාලි විශ්වවිද්‍යාලයේ ජ්‍යෙෂ්ඨ කථිකාචාර්ය පිටිපන විජිත නායක ස්වාමීන් වහන්සේ සමඟ කළ සාකච්ඡාවකි මේ.විනය යන්නෙන් අදහස් කරන්නේ කුමක්ද?සංවරකම, හැදියාව, කිසියම් හෝ නීතිරීති මාලාවකට අනුකූල පැවැත්ම විනය යන්නෙන් අදහස් කරනවා. විවිධ ආගම් අනුව සංස්කෘතීන් අනුව විනය වෙනස් විය හැකියි. අපි බෞද්ධ විනය ගැන කතා කරන විට සමාජයේ යහපැවැත්ම සඳහා බුදු රජාණන් වහන්සේ විශේෂයෙන් විනය ශික්ෂා දේශනා කර තිබෙනවා.ශික්ඛ යන පාලි භාෂාවෙන් බිඳී ආ ශික්ෂා යන්නෙහි තේරුම හික්මීමයි. බුදු රජාණන් වහන්සේ ධම්මික සූත්‍රයේ දී පබ්බඡ්ඡා විනය යන්නෙන් ගිහි හා පැවිදි විනය පිළිබඳවත් ගිහියකුගේ සිතුම් පැතුම් අදහස් උදහස් කෙසේ විය යුතුද යන්නත් දේශනා කර තිබෙනවා.විනය තුළින් අපේක්ෂා කරන්නේ පුද්ගල පෞරුෂය සකස් කිරීමයි. විනයක් නැති තැන දියුණුවක් අපේක්ෂා කළ නොහැකියි. ආයතනයක්, ගෙදරක්,පන්සලක්, රටක් විනයෙන් තොර නම් දියුණුවක් බලාපොරොත්තු වෙන්න බැහැ. එක අතකින් විනය ධර්මයක් ලෙස හැඳින්විය හැකියි.ශාසනික පැත්තෙන් ගතහොත් බුදු රජාණන් වහන්සේ මුල් විසි වසර තුළ ශික්ෂා පද පැනවුයේ නැහැ. ශික්ෂා පද නොපැන වුයේ අවශ්‍යතාවයක් නොමැති නිසයි.ඒ මුල් විසි වසර තුළ භික්ෂු සමාජය අර්බුද රහිතයි. ස්වයං සංවරයක් එදා භික්ෂුන් අතර තිබුණා. සුත්‍ර දේශනා තුළින් ධර්මය තුළින් එදා භික්ෂුන් වහන්සේලා විනය ගැන දැනුවත් ව සිටියා. බුදු ර‍ජාණන් වහන්සේ සාමාන්‍ය ඵල සුත්‍රය තුළින් පැවිදි බව තුළින් අපේක්ෂා කරන ලෝකෝත්තර ප්‍රතිඵල උදාකර ගන්න ආකාරය දේශනා කළා.ගිහි සහ පැවිදි දෙපාර්ශවයට විනය සම්බන්ධයෙන් වෙන වෙනම සකස් වු මුලධර්මයන් තිබෙනවා. එහි විවිධත්වය පිළිබද කතා කළොත්?කිනම් සමාජයක් වුවත් සංකීර්ණයි. බුදු දහමට අනුව "නානත්ථ කායා නානාත්ථ සඤ්ඤා" කායික වශයෙන් ද මානසික වශයෙන් ද විවිධ විචිත්‍ර වු භින්න රුචික සාමාජයක් අද තිබෙනවා. මේ කාරණය ගිහි පැවිදි දෙපාර්ශවයටම අදාළයි. පැවිදි සමාජය ගත් විට මේ විවිධත්වය එලෙසින් ම දකිනවා. පහාරාද සුත්‍රයේ බුදු හාමුදුරුවෝ දේශනා කර තිබෙනවා. මහා සාගරයට විවිධ දිසාවලින් ගංගා ජලය එකතු වෙනවා. එසේ එකතු වු පසු එම ජලය එකම නමින් හදුන්වනවා.සයුරට එකතු වෙන්න පෙර විවිධ නම් වලින් ඒ ජලය හඳුන්වනවා. කැලණි ගඟ, මහවැලි ගඟ ලෙස ගඟේ නමින් ජලය හදුන්වනවා. නමුත් සයුරේදී ජලය වෙන් කරන්න බැහැ. මේ භික්ෂු ශාසනයත් ඒ වගේයි.විවිධ කුළ ග්‍රෝත්‍රවලට, ජාතිවලට අයිති අය පැවිදි වෙනවා. එසේ පැවිදි වු පසු එකම පොදු නාමයකින් හඳුන්වනවා. එනම් ශාඛ්‍ය පුත්‍ර ලෙසයි. ඒ නිසා භික්ෂු සමාජයේ ජාති, කුළ භේද කිසිවක් නැහැ. මෙවන් භික්ෂු සමාජයක් අන් කිසිඳු ශාසනයක් තුළ දක්න‍ට ලැබෙන්නේ නැහැ.ඊට හේතුව වන්නේ ලොව පහළ වු ප්‍රථම සිංහ සමාජය භික්ෂු සමාජය වීමයි. බුදු ර‍ජාණන් වහන්සේ පරමාදර්ශි භික්ෂු සමාජයක් බිහි කිරීමට අපේක්ෂා කළා.එහිලා විනයට ලැබෙන්නේ ප්‍රමුඛත්වයක්. පසුකාලීන ව අටුවා වල "විනයෝ නාම ශාසනස්ස ආයු" විනය ශාසනයේ ආයුෂයයි සඳහන් වුණා. මේ කියන කාරණය අපි පුළුල් ව ගත් විට බුදු සසුනට පමණක් වෙන් කර නොගෙන සමස්ත සමාජය දෙසට අපි මේ ප්‍රකාශය යොමු කර බලන විට හැම තැනම විනයානුකූල පැවැත්වමක් තිබිය යුතුයි. පවුල යන ඒකකය තුළ ගත් විට දරුවන් මව්පියන් අතර පැවැතිය යුතු පිළිවෙළක් තිබෙනවා. පාසල, විශ්වවිද්‍යාල ආයතනවල මේ විනය අත්‍යාවශ්‍ය කරුණක් වෙලා. විනය නැති තැන හැදියාවක් නැහැ‍. හැදියාව නැති තැන දියුණුවක් නැහැ.නුතන සමාජය තුළ විශාල පරිහානියක් දක්නට ලැබෙනවා. මේ තත්ත්වය ඇති වුයේ විනය පිරිහීම නිසාද? මෙසේ විනය පිරිහීමට හේතු වී ඇත්තේ කුමක්ද?මුලික වශයෙන් ගත් විට තමන් අනුගමනය කරන ශාස්තෘවරයන් වහන්සේ වදාළ ධර්මයට අනුව කටයුතු නොකිරිම විනය පිරිහීමට මුලික කරුණයි. එයට වෙනත් අයුරකින් කිවහොත් ධර්මානුකූලව ජීවත් නොවීම, ‍ප්‍රතිපත්තිගරුක නොවු ජීවිතය, සමස්තයක් ලෙස ගත් විට ධර්මානුකූල පැවැත්මක් නැති බව මේ සකළ විධ පරිහානිවලට හේතු වෙනවා. ධර්මය යනු නීතියයි. යුක්තිය සාධාරණත්වය යහපැවැත්ම මේ සියල්ලම ධර්මය තුළ අන්තර්ගත ව තිබෙනවා‍. ධර්මය සරණ කොට ගෙන පහන කොට ගෙන පිළිසරණ කොට අන්සරණක් නොතකා "ධම්ම දීපා ධම්ම සරණා, අඤ්ඤං සරණ" යනුවෙන් බුදු හාමුදුරුවන් පෙන්වා දුන්නේ ධර්ම පරායන ජීවිතයක් ගත කරන ලෙසයි.නූතන සමාජය ගිහි පැවිදි දෙපාර්ශවය තුළින්ම පරිහානියක් දක්නට ලැබෙනවා නම් ඊට ‍ප්‍රධාන හේතුව මේ කියු ධර්මයේ නීතිය විනය කියන තත්ත්වයන්ලෙන් පිරිහීම හා ධර්මයට අනුකූලව කටයුතු නොකිරිම නිසායි. බුදු රජාණන් වහන්සේ බුද්ධත්වයට පත් වු විටත් මමයි නායකයා කිව්වේ නැහැ. තමන්ගේ ඥානයෙන් අවබෝධ කර ගත් ධර්මය ගුරු තැන් හී ලා සැලකුවා.ලොව වෙසෙන සියලු දෙනාම ආචාර් ධර්මවලට අනුව සමඟියෙන් සමාදානයෙන් ජීවත් විය යුතු ආකාරය අන්‍යෝන්‍ය සබඳතා ඇති කර ගැනීම, දියුණුව උදා කර ගත යුතු ආකාරය මැනවින් බුදු දහම තුළ දේශනා කර තිබෙනවා. ආර්ථික දර්ශනය ඇතුලු සියලු දාර්ශික ඥානයන්ගෙන් බුදු දහම අනුනයි. ජීවිත දර්ශනයත් එහි අඩංගුයි. මේ නිසා ධර්මයෙන් තොරව බලද්දි ක්‍රියා කරද්දි සමාජ පරිහානිය ඇති වෙනවා. නීති කඩා වැටෙනවා.උසස් අධ්‍යාපන සඳහා විශ්වවිද්‍යාලවලට ඇතුළත් වන භික්ෂුන් වහන්සේලා අධ්‍යාපනයෙන් පසු සිවුරු හැර යාමේ ප්‍රවණතාවයක් අද දක්නට ලැබෙනවා. මෙහිදි විනය සම්බන්ධ බරපතල ගැටලුවක් ඇති වෙනවා. මේ විනය පරිහානියට හේතු සාධක කවරේද?පැවිදි කල ආචාර්යන් වහන්සේ පිළිබඳ ගෞරවය නැති වීම ප්‍රධාන ගැටලුවක් වී තිබෙනවා. කුඩා සාමණේර නමකට තමන්ගේ මව්පිය දෙදෙනා හා සමාන වන්නේ තමන්ගේ පැවැදි ආචාර්යවරයායි. ආචාර්යවරයා භික්ෂුව තමාගේ පුතා යැයි සළකා ඉටු කළ යුතු යුතු කම් කොටසක් තිබෙනවා‍ ඒ මුලික ශික්ෂණය කුඩා කල නිසි පරිද ලැබෙනවා නම් රැකවරණය ආරක්ෂාව ලැබෙනවා නම් තරුණ කල ඒ භික්ෂුව ගුරුවරයා හැර පියා යන්න පෙළඹෙන්නේ නැහැ.මෙයට බලපාන තවත් කරුණක් වන්නේ සමාජමය හේතුයි. ඇසුරු කරන ගිහි සමාජයේ ආශ්‍රයෙන් ගිහි ආකල්ප වැළදගෙන මහනකම අමතක කරනවා. ගිහි ඇවතුම් පැවැතුම්වලට නැඹුරු වෙනවා. මේ නිසා ගිහි ජීවිතයට ළංවෙනවා.දේශපාලන පක්ෂ තරුණ භික්ෂුව බිලි බා ගැනීමත් ‍තරුණ භික්ෂුව සිවුරු හැර යාමට බලපානවා. ආර්ථික හේතු බලපානවා. ආර්ථික දරිද්‍රතාවය හේතුවෙන්, පැවිදි වන අය අද ඉන්නවා. ඒ අය උසස් තත්ත්වයට එද්දි ගිහි අය නැවත තමන්ගේ පුතාව ගෙන්න ගන්න බලනවා.අද භික්ෂු සමාජය තුළ සංකේතාත්මකව ස්වල්ප පිරිසයි ඉන්නේ. නමුත් ඉටු කරන්න තිබෙන කාර්ය භාරය ඉතා විශාලයි. දිවා රාත්‍රී විවේකයක් නොමැතිව සමහර ස්වාමීන් වහන්සේ ලා පරහත් චර්යාවේ යෙදෙනවා. එසේ වැඩ කරලත් බැනුම් අහනවා. මේ අතර තරුණ භික්ෂුන් වහන්සේලා හිතනවා මේ මොන දුකක් ද කියලා. පැවදි වුණේ සැනසුමක් බලාපොරොත්තුව වුවත් රට දැය සමය ගැන බලන්න ඕනේ. අනුන් වෙනුවෙන් කටයුතු කරන්න ‍ඕනේ. තමන්ගේ සැනසුම නැති කරගෙන අනුන් සුවපත් කරනවා. මේ කටයුතු බහුලතාවය නිසාත් ඇතැම් අය සිවුරු හැර යනවා.මෙසේ සිවුරු හැර යාම වැළැක්වීමට හා ශිෂ්‍ය භික්ෂුන් වහන්සේලා අතින් විනය පිරිහීම වැළැක්වීමට ගත හැකි පිළියම් මොනවාද?ආචාර්ය, උපඡ්ඡාය හා ශිෂ්‍ය යන අංශ තුනෙහි අනන්‍යෝන්‍ය සහසම්බන්ධතාවය පවත්වා ගත යුතුයි. ධර්මය හදාරණ භික්ෂුවට අවශ්‍ය කරන පොත් පත් ආදී අවශ්‍යතා සම්පුර්ණ කළ යුතුයි. ගුරුවරයා නිබඳව ශිෂ්‍යයා පිළිබඳව විමසිලිමත් විය යුතුයි. දරුවන් ශාසනයේ පැවැත්ම උදෙසා පැවිදි කළ යුතුයි.භික්ෂු ශාසනය තුළ භික්ෂු සංඛ්‍යාව වැඩි කර ගත යුතුයි. අද සමහර පළාත්වල පන්සල් වැහිලා තිබෙනවා හාමුදුරුවරු නැති නිසා. දුෂ්කර පළාත්වල හාමුදුරුවරු අනේක දුක් විඳගෙන ගමේ අසරණ මිනිසුන්ට සරණ වෙමින් අභාවට යන පන්සල් වල වැඩ සිටිනවා. අද මේ පිරිස කරන සේවය අමරණීයයි. ඒ අයගේ සිත් ධෛර්යය කරන්නට ඒ පන්සල් වල අඩුපාඩු සොයා බැලිය යුතු වෙනවා.ශිෂ්‍ය පිරිස තුළත් නායකත්වයට පත් වන්නේ භික්ෂුන් වහන‍්සේ නමක්.ශිෂ්‍ය සමිති ගත්තත් එහෙමයි. භික්ෂුන් වහන්සේ නමක් මුලිකත්වයේ තබා ගෙන නොයෙක් සමිති සමාගම් පැවැත්වෙනවා. භික්ෂුන්ට ගිහි සමාජයෙන් තොරව වෙසෙන්න බැහැ. දෙපිරිසට දෙපිරිස නැතිව බැහැ. මේ හේතු ඵල දර්ශනය තුළ අපි නොදකින ගැඹුරු අර්ථයක් පෙන්වනවා‍. පැවැත්ම සිදු වන්නේ මේ දෙපිරිසගෙන්ම සහයෝගය අවශ්‍යයි. එය හරියට කොරාගෙයි අන්ධයාගෙයි ගමන වගේයි.දෙන්නටම ගමන යන්න සහයෝගය අවශ්‍යයි. එය නැති තැන පැවැත්ව නැහැ. මේ සියල්ලටම මුඛ්‍ය වන්නේ නීතිය නැතහොත් ධර්මයයි. එය නැති තැන කිසිවක් නැහැ. හේතුව ඵලය වෙන් කරන්න බැහැ. හේතුවට සාපේක්ෂව ප්‍රතිඵලය ලැබෙනවා.සමාජයේ විනය පිරිහීමට අද තාක්ෂණය පවා හේතු වි ඇති බව පැවසෙනවා. රටක දියුණුවට නවීන තාක්ෂණය ඉතාම වැදගත් . මේ කාරණය පිළිබදව ඔබ වහන්සේ දක්වන්නේ කුමන ආකල්පයක්ද?අද සමාජයේ සාරධර්ම ආචාර්ධර්ම පිරිහෙමින් පවතිනවා. කුඩා ළමයාගේ සිට මහල්ලා දක්වාම පරිහානියට පත් වන ලක්ෂණ පෙනෙනවා. මෙයට හේතු සාධක බොහොමයක් අද ලෝකයේ දක්නට ලැබෙනවා. විශ්ව ගම්මාන සංකල්පය, විද්‍යාත්මක, තාක්ෂණික දියුණුව අද බොහෝ දෙනෙක් යොදා ගන්නේ පරිහානිය සඳහායි. තාක්ෂණික මෙවලම් යහපැවැත්මට නිෂ්පාදනය වුවත් අයහපතට යොදා ගන්නවා. ජංගම දුරකතන භාවිතය තමයි පරිහානියේ මුලික හේතුව. පරිගණක භාවිතයත් එහෙමයි.මේ දේවල්වලින් ගත යුතු දේ නොගෙන වෙනත් ප්‍රයෝජන ගන්න අද බොහෝ දෙනා පෙළඹිලා ඉන්නවා. මේ කිසිම තාක්ෂණික මෙවලමක් නැතිව අතීතයේ ස්වාමීන් වහන්සේලා විනයධර ධර්මධර භික්ෂුන් වහන්සේලා ලෙස ජීවත් වුණා. මාර්ටින් වික්‍රමසිංහ වැනි පණ්ඩිතයින් බිහි වුණේ මේ කිසිවක් නැතිවයි.අද දරුවන්ගෙන් නිර්මාණාත්මක දෙයක් බිහි වන්නේ නැහැ. අත්දැකීම් නැති නිකමුන් පිරිසක් අද සමාජයට බිහි වෙනවා. එය සාපයක්. මේ රටේ දරුවන්ට අවුරුදු 20 යන තෙක් ජංගම දුරකතන භාවිතය තහනම් කළ යුතු යි යන්න මගේ යෝජනාවයි.විශ්ව ගම්මාන සංකල්පය අර්ථවත් වෙන මෙත්තා, කරුණා, මුදිතා, උපේක්ෂා යන සතර බ්‍රහ්ම විවරණ ධර්මයෝ සත්ත්වයාගේ ජීවිතය විය යුතුයි. එය සංකල්පයක් නොවී අර්ථාන්විත කළ හැක්කේ එවිටයි. එසේ නම් විද්‍යාව හා තාක්ෂණය මිනිසාට යෝග්‍ය වන ලෙස බිහි විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=f1301153</link>
    <topic>මලඟනේ අත්ථදස්සී හිමියන්ගේ ජන්ම දින සැමරුම</topic>
    <author>බිංගිරිය මධ්‍යම සමූහඒ. එම්. සරත් කුමාර</author>
    <content>සත්කෝරල මහ දිසාවේ ද්විතිය සංස්ඝනායක, බිංගිරිය ශ්‍රී දේවගිරි රාජමහා විහාරාධිපති, බිංගිරිය ප්‍රාදේශීය ශාසනාරක්‍ෂක බල මණ්ඩලයේ සභාපති මලඟනේ අත්ථදස්සි නාහිමිපාණන්ගේ 70 වන ජන්ම දිනය නිමිත්තෙන් සම්භාවනා උත්සවයක් 2012 දෙසැම්බර් 09 වෙනිදා මල්වතු පාර්ශවයේ අනුනායක නියංගොඩ විජිතසිරි, කැලණිය විශ්වවිද්‍යාලයේ කුලපති වැලමිටියාවේ කුසලධම්ම, ඇමෙරිකාව ප්‍රධාන සංඝනායක ලොස් ඇන්ජලිස් නුවර බෞද්ධ මධ්‍යස්ථානාධිපති වල්පොල පියනන්ද යන නාහිමිපාණන් වහන්සේලාගේ ප්‍රධානත්වයෙන් බිංගිරිය වයඹ ජාතික අධ්‍යාපන විද්‍යාපීඨ ශ්‍රවණාගාරයේ දී පවත්වන ලදී.මේ අවස්ථාවට වයඹ ප්‍රධාන සංඝනායක මුගුණුවටවන සිද්්ධත්ථ, වාරියපොල සුමංගල පිරිවෙන් පරිවේණාධිපති, අනුරාධපුර භික්‍ෂු විශ්වවිද්‍යාලයේ කුලපති තුඹුල්ලේ සීලක්ඛන්ධ, කෝට්ටේ නාග විහාරාධිපති මාදුළුවාවේ සෝභිත හිමිපාණන් වහන්සේලා ඇතුළු ප්‍රදේශයේ ස්වාමීන් වහන්සේලා ද ඇතුළු ගිහිපැවිදි විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>15</day>
    </date>
    <link>http://www.dinamina.lk/2013/01/15/_art.asp?fn=f1301154</link>
    <topic>ධර්ම ග්‍රන්ථ පිරිනැමීම</topic>
    <author/>
    <content>කළුතර දිස්ත්‍රික්කයේ පිරිවෙන්වල අධ්‍යාපනය ලබන සාමණේර හිමිවරුන්ට ධර්ම ග්‍රන්ථ ඇතුළත් පොත් කට්ටල පූජා කිරීමේ උත්සවයක් පසුගියදා කළුතර බෝධි පරිශ්‍රයේ පිහිටි ධර්ම ශාලාවේ දී උත්කර්ෂවත් අන්දමින් පැවැත්විණි. කළුතර බෝධි භාරකාර මණ්ඩලයේ අනුග්‍රහයෙන් ක්‍රියාත්මක කෙරෙන සාමණේර නියාමක ව්‍යාපෘතිය යටතේ මේ ධර්ම ග්‍රන්ථ පූජා කළ අතර ඒ සඳහා බෝධි භාරකාර මණ්ඩලය රුපියල් ලක්‍ෂ දොළහක පමණ මුදලක් වැය කර තිබේ.උත්සවයට වැඩම කළ හිමිවරුන් ගෙන් කොටසක් දකුණේ ඡායාරූපයෙන් ද පේරාදෙණිය විශ්වවිද්‍යාලයේ මහාචාර්ය කොටපිටියේ රාහුල ස්වාමීන් වහන්සේ එක් සාමණේර හිමිනමකට ධර්ම ග්‍රන්ථ කට්ටලයක් ප්‍රදානය කළ අයුරු වමේ ඡායාරූපයෙන් ද දැක්වේ.සටහන හා ඡායාරූප- කළුතර විශේෂ - සැම්සන් ප්‍රේමසිරි.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301161</link>
    <topic>තේරීම් කාරක සභාවට එරෙහි පෙත්සම් 7ම ඉල්ලා අස්කර ගනී</topic>
    <author>නෙල්කා මැදගෙදර</author>
    <content>හිටපු අගවිනිසුරුතුමියට එරෙහි දෝෂාභියෝගය විමර්ශනය කිරීම සඳහා කථානායකවරයා විසින් පත් කරන ලද පාර්ලිමේන්තු තේරීම් කාරක සභාවට එරෙහිව අධිකරණය වෙත යොමු කර තිබූ රිට් පෙත්සම් හතක් එම පෙත්සම්කරුවන්ගේ නීතිඥයන් විසින් ඊයේ (15දා) ඉල්ලා අස් කර ගන්නා ලදී. අධිකරණය වෙත මෙලෙස රිට් පෙත්සම් හතක් ඉදිරිපත් කර තිබිණි. එම පෙත්සම් හතම ගාස්තු රහිතව අභියාචනාධිකරණය විසින් නිෂ්ප්‍රභ කරන ලදී.මාදුළුවාවේ සෝභිත හිමි, ශ්‍රී ලංකා වාණිජ මණ්ඩලයේ හිටපු සභාපති චන්ද්‍රා ජයරත්න, ජනාධිපති නීතිඥ ජයම්පති වික්‍රමරත්න, විශාඛා පෙරේරා, තිලකරත්න, පරිසර භාරයෙහි තිලක් කාරියවසම් හා දූවගේ අශෝකා කාරියවසම් හරිස්චන්ද්‍ර යන අය මේ පෙත්සම් ඉදිරිපත් කළහ.දෝෂාභියෝග ක්‍රියාවලියට එරෙහි ව නැඟී සිටි රාජ්‍ය නො වන සංවිධාන මේ අනුව තම කටයුතු පියවරකින් පස්සට ගෙන තිබේ. නීතිඥ සංගමය යම් සුබවාදී තැනෙක සිට කටයුතු කරන්නට පෙළැඹී සිටී. අගවිනිසුරුතුමිය සමඟ රජයට එරෙහි ව විරෝධතා දැක් වූ පිරිසෙන් බහුතරය නව අගවිනිසුරුවරයාට සහාය දැක්වීමට ද පටන්ගෙන තිබේ.පෙත්සම්වලට පාදක වූ කරුණු සහ පෙත්සම්වලින් ඉල්ලා සිටි සහන සම්බන්ධ ක්‍රියාවලිය මේ වන විට අවසන්ව ඇත.එබැවින් මේ පෙත්සම් තවදුරටත් පවත්වාගෙන යාමෙන් ඵලක් නොමැති බැවින් පෙත්සම් ඉල්ලා අස්කර ගැනීමට අවසර දෙන ලෙස පෙත්සම්කරුවන්ගේ නීතිඥවරු අධිකරණයෙන් ඉල්ලා සිටියහ. එම ඉල්ලීමට අධිකරණයෙහි අවසරය ලබා දෙන ලදී.අභියාචනාධිකරණයෙහි සභාපති විනිසුරු එස්. ස්කන්ධරාජා, අනිල් ගුණරත්න, ඒ. ඩබ්ලිව්. එම්. සලාම් යන අභියාචනාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවන ලදී. දෝෂාභියෝග ක්‍රියාවලිය පවත්වාගෙන යාමෙන් පාර්ලිමේන්තු තේරීම් කාරක සභාව සහ කථානායකවරයා වළක්වාලන රිට් ආඥා නිකුත් කරන ලෙස පෙත්සම් මඟින් අධිකරණයෙන් ඉල්ලා තිබිණි. කේ. කනග්ඊශ්වරන්, එස්.එල්. ගුණසේකර, අලගරත්න, සංජීව ජයවර්ධන, උදිත ඉගලහේවා යන ජනාධිපති නීතිඥවරු සහ නීතිඥ ක්‍රිෂ්මාල් වර්ණසූරිය මහතා පෙත්සම්වරුවන් වෙනුවෙන් පෙනී සිටියහ.නියෝජ්‍ය සොලිසිටර් ජෙනරාල් ජනක් ද සිල්වා සහ රජයේ නීතිඥ නෙරින් පුල්ලේ යන මහත්වරු නීතිපතිවරයා වෙනුවෙන් පෙනී සිටියහ. රටේ සෑම පුරවැසියකුගේම යහපත වෙනුවෙන් අධිකරණයේ ස්වාධීනත්වය ආරක්ෂා කරන බව නව අගවිනිසුරු මොහාන් පීරිස් මහතා ප්‍රකාශ කරයි.අධිකරණ නිලධාරීන් විසින් තමාට ලබා දුන් ඉහළම පිළිගැනීම පිළිබඳ සිය ස්තුතිය පළ කළ නව අගවිනිසුරු මොහාන් පීරිස් මහතා සිය තනතුරේ වැඩ කටයුතු ආරම්භ කළේය. එහිදී ඒ මහතා ප්‍රකාශ කළේ අධිකරණ කටයුතු නිසි ලෙස පවත්වාගෙන යාම සඳහා සියලුම දෙනාගේ සහයෝගය තමාට ලබා දෙන ලෙසයි. අධිකරණ ක්‍රියාවලිය ඉහළින් පවත්වාගෙන යාම සඳහා සියලු ආගමික පූජ්‍ය, පූජකතුමන්ලා මෙහිදී නව අගවිනිසුරුතුමාට ආශිර්වාද කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301162</link>
    <topic>නව අගවිනිසුරු වැඩ භාරගනී</topic>
    <author/>
    <content>නව අගවිනිසුරු මොහාන් පීරිස් මහතා ඊයේ (15) පස්වරු 1.48ට යෙදුණු සුබ මොහොතින් නව තනතුරෙහි වැඩ භාරගැනීම සර්ව ආගමික වතාවත් මධ්‍යයෙහි ශ්‍රේෂ්ඨාධිකරණ පරිශ්‍රයේදී සිදු කෙරිණි.ගලබඩ ඥානිස්සර හිමි ඇතුළු මහා සංඝරත්නය, ක්‍රිස්තියානි කතෝලික ආගම් නියෝජනය කරමින් පියතුමන්ලාද, හින්දු සහ ඉස්ලාම් ආගමික පූජකවරු ද මේ අවස්ථාවට ආශිර්වාද කිරීම සඳහා පැමිණ සිටියහ. නීතිඥවරු ඇතුළු විශාල පිරිසක්ද, මෙම අවස්ථාවට සහභාගි විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301163</link>
    <topic>44 වැනි අගවිනිසුරු මොහාන් පීරිස් ජනපති ඉදිරියේ දිවුරුම් දෙයි</topic>
    <author>ධනුෂ්ක ගොඩකුඹුර, නුවන් කොඩිකාර සහ මහින්ද අලුත්ගෙදර</author>
    <content>ශ්‍රී ලංකාවේ 44 වැනි අගවිනිසුරුවරයා වශයෙන් මොහාන් පීරිස් මහතා අරලියගහ මන්දිරයේදී ඊයේ (15) දහවල් 12.30 ට පමණ ජනාධිපති මහින්ද රාජපක්ෂ මහතා ඉදිරියේ දිවුරුම් දුන්නේය.ඒ මහතා දිවුරුම්දුන් අවස්ථාවට ජනාධිපති ලේකම් ලලිත් වීරතුංග මහතාද මොහාන් පීරිස් මහතාගේ පවුලේ ඥාතීන්ද එක්ව සිටියහ.හිටපු අගවිනිසුරු ආචාර්ය ශිරාණි බණ්ඩාරනායක මහත්මිය එම ධූරයෙන් ඉවත් කිරීමෙන් අනතුරුව ශ්‍රී ලංකාවේ ආණ්ඩුක්‍රම ව්‍යවස්ථාවට අනුව ජනාධිපති මහින්ද රාජපක්ෂ මහතා විසින් මේ පත්කිරීම සිදුකර තිබෙන අතර මොහාන් පීරිස් මහතා ශ්‍රී ලංකාවේ හිටපු නීතිපතිවරයෙකුද වෙයි. වසර ගණනාවක අත් දැකීම් ඇති මොහාන් පීරිස් මහතා මෙරට නීති ක්ෂේත්‍රයේ ප්‍රවීණයෙකි.අගවිනිසුරු තනතුර සඳහා මොහාන් පීරිස් මහතාගේ නම ජනාධිපති මහින්ද රාජපක්ෂ මහතා විසින් පාර්ලිමේන්තු සභාව වෙත පෙරේදා (14) දැනුම් දී තිබෙන අතර කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුවේදී ඊයේ (15) රැස්වූ එම පාර්ලිමේන්තු සභාව විසින් අදාළ නම සඳහා අනුමැතිය ලබාදුන්හ.එයින් අනතුරුව පාර්ලිමේන්තු සභාවේ නිර්දේශය යළි ජනාධිපති මහින්ද රාජපක්ෂ මහතා වෙත දැනුම් දීමෙන් පසු ජනාධිපතිවරයා විසින් නව අගවිනිසුරුවරයා පත්කෙරිණි. අගවිනිසුරුවරයෙකු ඉවත් කිරිමෙන් අනතුරුව ආණ්ඩුක්‍රම ව්‍යවස්ථාවට අනුව ඊළඟ පියවර වන්නේ නව අගවිනිසුරුවරයකු පත්කිරිම වන අතර පාර්ලිමේන්තු සභාව විසින් නිර්දේශ කරන කරුණු සැළකිල්ලට ගෙන ජනාධිපතිවරයා විසින් ආණ්ඩුක්‍රම ව්‍යවස්ථාවට අනුව නව අගවිනිසුරුවරයකු පත්කළ බව නියෝජ්‍ය කතානායක චන්දිම වීරක්කොඩි මහතා සඳහන් කරයි.පාර්ලිමේන්තු සභාව සාමාජිකයන් 05 දෙනකුගෙන් සමන්විත වන අතර ඒ සඳහා කතානායක චමල් රාජපක්ෂ, අගමැති දි.මු ජයරත්න, විපක්ෂනායක රනිල් වික්‍රමසිංහ සහ පාර්ලිමේන්තු මන්ත්‍රීවරුන් වන එම්.එච්.එම් අස්වර් හා ඩී. ස්වාමිනාදන් මහත්වරු ඒ සඳහා අයත් වෙති.අගවිනිසුරු ශිරාණි බණ්ඩාරනායක මහත්මියට එරෙහිව ඉදිරිපත්කළ දෝෂාභියෝගය පාර්ලිමේන්තුවේදි තුනෙන් දෙකක වැඩි ඡන්දයෙන් සම්මත වීමත් සමඟ ඒ මහත්මිය අගවිනිසුරු ධූරයෙන් ඉවත්කිරිමට ජනාධිපති මහින්ද රාජපක්ෂ මහතා අස්සන් තැබිය. ඒ අනුව පුරප්පාඩු වූ අගවිනිසුරු ධූරය සඳහා නියෝජිතයෙකු පත්කිරීම වෙනුවෙන් මෙම පාර්ලිමේන්තු සභාව ඊයේ (15) රැස් විය.කොළඹ ශාන්ත ජෝෂප් සහ රාජකිය විද්‍යාලවල ආදි ශිෂ්‍යයකු වන මොහාන් පීරිස් මහතා නීති විද්‍යාල අධ්‍යාපනයෙන් අනතුරුව 1975 වසරේදී නීතීඥවරයකු වශයෙන් දිවුරුම් දුන් අතර ජ්‍යෙෂ්ඨ නීතීඥ ඩී. ආර්. පී. ගුණතිලක, ජනාධිපති නීතීඥ දයා පෙරේරා මහත්වරුන් යටතේ නීතීඥ වෘත්තියට අත්පොත් තැබුවේය.රජයේ නීතීඥයකු ලෙස 1981 වසරේ නීතිපති දෙපාර්තමේන්තුවේ සේවයට එක් වූ මොහාන් පීරිස් මහතා රජයේ ජ්‍යෙෂ්ඨ නීතීඥවරයකු වශයෙන් 1995 වසරේ විශ්‍රාම ගියේය.ඉන් අනතුරුව ඒ මහතා පෞද්ගලික නීතිඥවරයෙකු ලෙස කටයුතු කරමින් මහත් ආන්දෝලනයට ලක් වූ නඩු රැසකට පෙනී සිටියේය.වසර 33 ක කාලයක් නීතීඥයකු වශයෙන් සේවයකර ඇති පීරිස් මහතා අපරාධ හා සිවිල් නඩු පිළිබඳ දක්ෂ නීතීඥයකු ලෙස නමක් දිනා සිටී. ඇමෙරිකාවේ ජෝර්ජ් වොෂින්ටන් විශ්ව විද්‍යාලය, හාවඩ් නීති විද්‍යාලය, කේම්බ්‍රිජ්හි ජීසස් කොලේජ් යන ආයතනයන්හි ඒ මහතා නීතිය පිළිබඳ හදාරා ඇත.ජනාධිපති නීතිඥ සී. ආර්. ද සිල්වා මහතා විශ්‍රාම යාමෙන් පසු මෙරට 25 වන නීතිපතිවරයා වශයෙන් පත්කෙරුණු මොහාන් පීරිස් මහතා 2008 වසරේ දෙසැම්බර් මස 18 දා ජනාධිපති මහින්ද රාජපක්ෂ මහතා ඉදිරියේ දිවුරුම් දුන්නේය. 2011 වසරේ අගෝස්තු මස 31 දා නීතිපති ධූරයෙන් විශ්‍රාම ලැබූ පීරිස් මහතා කැබිනට් මණ්ඩලයේ ජ්‍යෙෂ්ඨ නීති උපදේශකවරයා වශයෙන් ජනාධිපති මහින්ද රාජපක්ෂ මහතා විසින් පත්කරන ලදුව මේ දක්වා එම තනතුරේ කටයුතු කළේය.සටන් විරාම කමිටුවේ නීතිපති නියෝජිතයා ලෙස මෙන්ම එක්සත් ජාතීන්ගේ සංගමයේ මානව හිමිකම් කමිටුව හමුවේ මෙරට කටයුතු සම්බන්ධ කරුණු ඉදිරිපත් කළ නියෝජිතවරයකු ලෙසද කටයුතු කළ මොහාන් පීරීස් මහතා ශ්‍රී ලංකා නීතීඥ සංගමයේ නියෝජ්‍ය සභාපතිවරයකුද වෙයි.මොහාන් පීරිස් මහතා ආරක්ෂක අමාත්‍යාංශයේ සහ ශ්‍රී ලංකා මහ බැංකුවේ නීති උපදේශකවරයකු ලෙස ද කටයුතු කළේය.මොහාන් පීරිස් මහතා දිවුරුම් දීමේ අවස්ථාවට ඇමැතිවරුන් වන මහාචාර්ය ජී.එල් පීරිස්, නිමල් සිරිපාලද සිල්වා, රවුෆ් හකීම් සහ ආරක්ෂක ලේකම් ගෝඨාභය රාජපක්ෂ මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301164</link>
    <topic>හිටපු අගවිනිසුරුවරිය නිල නිවසින් ඉවත් වේ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>හිටපු අගවිනිසුරුවරිය වන ශිරාණි බණ්ඩාරනායක මහත්මිය ඊයේ (15) පස්වරුවේ අගවිනිසුරු නිල නිවසින් ඉවත්වී ඇති බව වාර්තා වේ.නව අගවිනිසුරුවරයා ලෙස හිටපු නීතිපති මොහාන් පීරිස් මහතා‍ගේ නම පාර්ලිමේන්තු කවුන්සිලය විසින් ඊයේ (15) නිර්දේශ කර තිබේ.අගවිනිසුරුවරයා ලෙස පත්කළ යුතු අයෙකුගේ නම පාර්ලිමේන්තු කවුන්සිලය වෙත ජනාධිපතිවරයා විසින් යොමු කිරීමෙන් අනතුරුව පාර්ලිමේන්තු කවුන්සිලය විසින් එකී නම නිර්දේශ කොට යළි ජනාධිපතිවරයා වෙත යොමු කළ යුතුය.එවිට එකී නම් දරන තැනැත්තා "අගවිනිසුරු" ලෙස පත්කිරීමට ජනාධිපතිවරයාට ව්‍යවස්ථානුකූලව බලය පැවරෙයි.ඒ අනුව මෙරට 44 වන අගවිනිසුරුවරයා ලෙස ජනාධිපති මහින්ද රාජපක්ෂ මහතා ඉදිරියේ ඊයේ (15) දිවුරුම්දී තිබේ.පාර්ලිමේන්තු කවුන්සිලය විසින් මොහාන් පීරිස් මහතාගේ නම නිර්දේශ කොට යැවීමෙන් පසු ජනාධිපතිවරයා විසින් අදාළ පත්වීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301165</link>
    <topic>නව අගවිනිසුරු</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301166</link>
    <topic>සෞදි ආරාබිය සමඟ තානාපති සබඳතා දිගටම</topic>
    <author>මහින්ද අලුත්ගෙදර</author>
    <content>ශ්‍රී ලංකා තානාපතිවරයා කැඳවීමට තීරණය කළද සෞදි අරාබියාව සමඟ තානාපති සබඳතා අඛණ්ඩවම පවත්වාගෙන යන බව විදේශ කටයුතු අමාත්‍යාංශය පවසයි.සෞදි අරාබියාවේ ශ්‍රී ලංකා තානාපතිවරයා වශයෙන් කටයුතු කරන අහමඩ් ඒ ජවාඩ් මහතා මෙරටට කැඳවීමට රජය තීරණය කර තිබෙන අතර පුරප්පාඩු වන අදාළ තුනතුර සඳහා තානාපතිවරයෙකු ඉදිරියේදී නම්කරන බව විදේශ කටයුතු අමාත්‍යංශ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා "දිනමිණ" ට පැවසීය.සෞදි අරාබියාවේ සේවය කරන ශ්‍රී ලාංකිකයන් ලක්ෂ හතරකට වැඩි පිරිසක් සිටින බව පෙන්වාදුන් අධ්‍යක්ෂ ජනරාල්වරයා ඒ සියලු දෙනාගේම ආරක්ෂාව, අයිතිවාසිකම්, සුබසාධන පහසුකම් ඇතුළු සියලු අවශ්‍යතා වෙනුවෙන් තානාපති කාර්යාලය මැදිහත්වී කටයුතු කරන බවද සඳහන් කළේය.මරණ දඬුවමට ලක්වූ ශ්‍රී ලාංකික ගෘහ සේවිකා රිසානා නෆීක් වෙත සමාව ලබාදෙන ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකා රජය, තානාපති අංශ, විවිධ දේශපාලන පක්ෂ, ජාත්‍යන්තර සංවිධාන ඇතුළු පාර්ශව රැසක් ඉල්ලීම් කළද ඒ සියල්ල නොසළකා ඇයට මරණ දඬුවම ලබාදීම හේතුවෙන් සෞදි අරාබියාවේ ශ්‍රී ලංකා තානාපතිවරයා යළි කැඳළවීමට රජය පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301167</link>
    <topic>කටුනායක ගුවන් තොටුපොළ දෙවන අදියර කඩිනමින්</topic>
    <author>සුභාෂීණී සේනානායක</author>
    <content>බණ්ඩාරණායක ජාත්‍යන්තර ගුවන්තොටුපළේ දෙවන අධියර ඉදිකිරිම් කටයුතු කඩිනමින් ආරම්භ කිරිමට පියවර ගැනේ.දෙවන අධියර ඉදිකිරිම සඳහා අරමුදල් සැපයිමට ජයිකා ආයතනය එකඟ වී ඇති බවත් භාණ්ඩාගාරය රුපියල් මිලියන 100ක් ලබා දීමට එකඟ වී ඇත් බවත් දිනමිණට අදහස් දක්වමින් සිවිල් ගුවන්සේවා ඇමැති පියංකර ජයරත්න මහතා ප්‍රකාශ කළේය.මේ සඳහා අවශ්‍ය පිරිවැය ඇස්තමේනතු සැකසීමෙන් අනතුරුව ව්‍යාපෘතියේ සමස්ත පිරිවැය තිරණය කෙරේ.2009 වසාර් මානුෂීය මෙහෙයුමෙන් පසුව මගීන් මිලයන 4.2ක් හසුරුවා ඇති අතර 2011 වසරේ මගීන් මිලියන 6.4ක් දක්වා වර්ධනය වී ඇත. වසර දෙකක් තුළ මගීන් මිලියනයක් වර්ධනය වීම හේතුවෙන් ගුවන්තොටුපළ පරිශ්‍රය පුළුල් කිරිමේ අවශ්‍යතාවය හදුනාගෙන ඇති අතර වසර 2020 වන විට පැමිණෙන මගි ධාරිතාවය හදුනාගෙන පහසුකම් පුළුල් කෙරේ.මේ සම්බන්ධයෙන් මුදල් අමාත්‍යාංශයේ ලේකම් පී බී ජයසුන්දර මහතාගේ සහභාගීත්වයෙන් සිවිල් ගුවන්සේවා ඇමැති පියංකර ජයරත්න මහතාගේ ප්‍රධානත්වයෙන් පසුගියදා සාකච්ඡාවක් පැවැත්වු අතර අනාගත මගි අවශතා සපුරාලන පරිදි මෙන් ශ්‍රී ලංකාවේ අනන්‍යතාවය රැකෙන පරිදි අදාළ ව්‍යාපෘති සැළසුමු කිරිමට කටයුතු යොදා ඇතැයි ඇමැති පියංකර ජයරත්න මහතා ප්‍රකාශ කළේය. ‍දෙවන අධියර ඉදිකිරිම වසර 2015 වන විට අවසන් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301168</link>
    <topic>සංචාරක ව්‍යාපාරය නංවන්න ඉතාලියෙන් රු. මිලියන 800ක්</topic>
    <author>මහින්ද අලුත්ගෙදර</author>
    <content>මෙරට සංචාරක ක්ෂේත්‍රයේ ප්‍රවර්ධනයට සහාය වෙමින් සංචාරක මධ්‍යස්ථානයක් ස්ථාපිත කිරීම සඳහා රුපියල් මිලියන 800 ක (අමෙරිකානු ඩොලර් මිලියන 6 ක) මුදලක් ආයෝජනය කිරීමට ඉතාලි රජය කැමැත්ත පළකර ඇත.සුන්දර රටක් මෙන්ම සංචාරකයින් සඳහා හිතකර වාතාවරණයක් යටතේ පහසුකම් උසස් මට්ටමක පවතින බවද ඒ නිසාම ශ්‍රී ලංකාවේ සංචාරක ප්‍රවර්ධනය වෙනුවෙන් සහයෝගය දක්වන බවද ඉතාලියේ දකුණු ටිරෝල්හි බොල්සානෝ ප්‍රාන්තයේ ප්‍රධානී ආචාර්ය ලුයිස් වර්න්වෝල්ඩර් මහතා පවසයි.ඒ මහතා මේ බව අනාවරණය කළේ ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී පැවැති සාකච්ඡාවේදීය. ආයෝජන සිදුකිරීමට අවශ්‍ය පහසුකම් නිරීක්ෂණය සඳහා ශ්‍රී ලංකාවට පැමිණි එම ප්‍රාන්ත ප්‍රධානියා ප්‍රමුඛ දූත පිරිස ආයෝජනයන් සම්බන්ධයෙන් ශ්‍රී ලංකාවේ පවතින අවස්ථාවන් පිළිබඳව ඇමැතිවරයා සමඟ දීර්ඝ වශයෙන් සාකච්ඡා කළහ.ශ්‍රී ලංකාව ඉතා කුඩා රටක් වුවද සංචාරකයින් වෙනුවෙන් අවශ්‍ය සෑම පහසුකමක්ම තිබෙන බවද රටේ මාර්ග පද්ධතිය මෙන්ම යටිතල පහසුකම් සැපයීම සඳහා රජය කටයුතු කිරීම ජාත්‍යන්තර ප්‍රජාවගේ සතුටට හේතුවන බවද ඉතාලියේ දකුණු ටිරෝල්හි බොල්සානෝ ප්‍රාන්තයේ ප්‍රධානී ආචාර්ය ලුයිස් වර්න්වෝල්ඩර් මහතා මෙහිදී සඳහන් කළේය.මෙවැනි සංචාරක මධ්‍යස්ථානයක් හරහා එම කර්මාන්තය දියුණු කිරීමට හැකි අතර එමඟින් දේශීය මෙන්ම විදේශීය ශිෂ්‍යයන්ට පහසුකම් සැළසෙන බව සඳහන් කළ ඒ මහතා මෙවැනි මධ්‍යස්ථානයක් ස්ථාපිත කිරීම සඳහා හිතකර ප්‍රදේශයක් තෝරාගැනීම සඳහා මෙරට ස්ථාන කිහිපයක් නිරීක්ෂණය කළ බවද පැවසීය.සංචාරක ක්ෂේත්‍රය සම්බන්ධයෙන් අධ්‍යයනයන් සිදුකරන ශිෂ්‍ය ශිෂ්‍යාවන්ට නව පුහුණු පාඨමාලාවන් හඳුන්වාදිය යුතු බවද සංචාරකයින් වෙනුවෙන් අවශ්‍ය යටිතල පහසුකම්, ආහාර, නවාතැන් මෙන්ම ආරක්ෂාව සැපයීම සඳහා රජය මැදිහත්ව කටයුතු කරන බවද ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේය.ශ්‍රී ලංකාවේ ආරම්භ කර තිබෙන සංවර්ධන ක්‍රියාවලිය මෙන්ම දිළිඳුකම තුරන් කිරීම සඳහා ගෙනයන පියවර සම්බන්ධයෙන්ද මෙහිදී ඇමැතිවරයා දීර්ඝ වශයෙන් කරුණු දැක්වීය.සංචාරකයින්ට මෙන්ම ආයෝජකයින්ට අවශ්‍ය ස්ථාන වෙත ඉතා පහසුවෙන් ළඟාවිය හැකි පරිදි මෙරට මාර්ග පද්ධතිය සංවර්ධනය කර තිබෙන බව සඳහන් කළ ඇමැතිවරයා මේ වනවිට උතුරු අධි‍වේගී මාර්ගය මෙන්ම කොළඹ - කටුනායක අධිවේගී මාර්ගය ඉදිවෙමින් තිබෙන බවද පෙන්වා දුන්නේය.මේ අතර බැසිල් රාජපක්ෂ මහතා සඳහන් කළේ විදුලි නිපදවීම සඳහා වැඩි වශයෙන් ජලය යොදා ගන්නා බවත් සූර්යාලෝකයෙන් හා ජීව වායුව යොදා ගනිමින් විදුලිය නිපදවා ගැනීමට ඉදිරියේදී විධිමත් වැඩපිළිවෙලක් ආරම්භ කරන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n1301169</link>
    <topic>පොළොන්නරුවේ මාර්ග සංවර්ධනය පමා කළ නිලධාරියා සංවර්ධන කමිටුව හමුවට</topic>
    <author>ගයාන් රාජපක්ෂ සහ චිත්‍රාරත්න කළුආරච්චි</author>
    <content>පොළොන්නරුව දිස්ත්‍රික්කයේ මාර්ග කිලෝමීටර් එකසිය තිස් අටක ප්‍රමාණයක් (138 km) කාපට් කිරීමටරජයෙන් මුදල් වෙන් කළ නමුත් මේ වන විට කිලෝමීටර් හතලිස් දෙකයි දශම තුනයි එකක් (42.31 km) වැනි අඩු සංඛ්‍යාවක් නිමා කර තිබීම හේතුවෙන් මාර්ග සංවර්ධන නිලධාරීවරයා දිස්ත්‍රික් සංවර්ධන කමිටු රැස්වීම වෙත කැඳවන ලෙස පොළොන්නරු දිස්ත්‍රික් කමිටු සභාපති හා සෞඛ්‍ය ඇමැති මෛත්‍රීපාල සිරිසේන මහතා නිලධාරින්ට උපදෙස් ලබා දුන්නේය.ජනාධිපතිතුමා පොළොන්නරුවට පැමිණෙන විට කොන්ත්‍රා-ත්කරුවා සියලුම මාර්ග කාපට් කිරීමට ආරම්භ කළා.ජනාධිපතිතුමා පොළොන්නරුව සංචාරය නිමා කොට ආපසු ගියාම වැඩ නතර කළා.කොන්ත්‍රාත්කරුවාගේ වැඩ එතරම් සාර්ථක නැතැයි පොළොන්නරුව දිසාපති නිමල් අබේසිරි මහතා ඊයේ (15) පැවැති දිස්ත්‍රික් කමිටුවට පැමිණිලි කළේය.පසුව එහිදී කරුණු සොයා බැලූ කමිටු සභාපතිවරයා මාර්ග සංවර්ධන නිලධාරීන් සහ කොන්ත්‍රාත්කරුවන් සභාවට පැමිණ සිටීදැයි විමසීය. නමුත් ඔවුන් නොමැති බව පැවසීමෙන් අනතුරුව පොලිස් බයිසිකලයක් යවා නිලධාරීන් ගෙන්වා ගැනීමට කටයුතු කරන ලෙස පැවැසීය.මෙහිදී කමිටු සභාපතිවරයා මේ හේතුව කෙසේ සිදු වී දැයි සොයා බලා තරාතිරම නොබලා අවශ්‍ය කටයුතු සිදු කරනවා යැයි වැඩිදුරටත් කීය.මේ අවස්ථාවට උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතා ප්‍රමුඛ උතුරු මැද පළාත් සෞඛ්‍ය ඇමැති එච්. බී. සේමසිංහ, නියෝජ්‍ය අමාත්‍යවරුන් වන සිරිපාල ගම්ලත්, සුරියආරච්චි, හා පාර්ලිමේන්තු මන්ත්‍රී ‍රොෂාන් රණසිංහ යන මැති ඇමැතිවරු ඇතුළු රාජ්‍ය නිලධාරින් විශාල පිරිසක් සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n13011610</link>
    <topic>සරසවි සිසු නායකත්ව වැඩමුළුවේ දෙවැනි අදියර අද සිට</topic>
    <author>සමන්මලී ප්‍රියශාන්ති</author>
    <content>උසස් අධ්‍යාපන අමාත්‍යාංශය සංවිධාන කරන නායකත්ව හැකියාව හා ධනාත්මක ආකල්ප පිළිබඳ පුහුණු වැඩමුළුවේ දෙවැනි අදියර අද (16) ආරම්භ වේ.මේ සඳහා සිසුන් 7860 දෙනකු සහභාගී වන අතර දිවයින පුරා තෝරා ගත් කඳවුරු 22 දී වැඩසටහන පැවැත්වේ‍.දෙවැනි අදියර සඳහා තෝරා ගනු ලැබු නවක සිසුන්ට ඒ පිළිබදව දැන්වීමේ ලිපි මේ වන විට තැපැල් කර තිබෙන අතර www.leadership.mohe.gov.lk වෙබ් අඩවියටද සිසුන්ගේ නාමලේඛනය යොමු කර තිබේ. දෙවැනි අදියරේ නායකත්ව පුහුණුව පෙබරවාරි 1 දා දක්වා පැවැත්වේ.මේ සඳහා සහභාගී වීමේ ලිපි තැපැල් මඟින් නොලැබුණු අයකුට ඉහත වෙබ් අඩවියේ නාමලේඛනයේ පිටපතක් පුහුණුව ආරම්භක දිනයේදී තමාට නියමිත පුහුණු කඳවුර වෙත ලබා දීමෙන් පුහුණු වැඩසටහනට සහභාගී වීමට අවස්ථාව ලැබෙන බව උසස් අමාත්‍යංශයේ අතිරේක ලේකම් පී.ජී. ජයසිංහ මහතා ප්‍රකාශ කළේය.මෙවර නායකත්ව පුහුණුව පැවැත්වෙන්නේ 2011 වසරේ අපොස උසස් පෙළ සිසුන් වෙනුවෙන් බැවින් මෙවර පුහුණුවට සහභාගී වු සිසුවකු 2012‍ හෝ 2013 වසරේ හෝ ඉදිරි වසරකදී නැවත උසස් පෙළට පෙනී සිට සරසවි ප්‍රවේශය සඳහා සුදුසුකම් ලැබුහොත් නායකත්ව පුහුණුව ලද බවට මෙවර වැඩසටහනෙන් ලබා දෙන සහතිකය ඊට වලංගු වන බවද ඒ මහතා පවසයි.නායකත්ව පුහුණු වැඩසටහනේ පළමු අදියර දෙසැම්බර් 27 වැනිදා ආරම්භ වු අතර ජනවාරි 12 දා අවසන් විය. මේ සඳහා සිසුන් 10000 ක් කැඳවා තිබුණු අතර 8169 දෙනෙකු ඊට සහභාගී වී සිටියහ‍. තෙවැනි අදියර සඳහා තවත් සිසුන් 5000කට අධික පිරිසක් කැඳවීමට නියමිත අතර පෙබරවාරී 12 සිට 28 දක්වා පුහුණුව ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n13011611</link>
    <topic>වැලි සහිත සීනි කිලෝ එක්ලක්ෂ අසූ අටදහසක් ළඟ තබාගත් සේදවත්ත ගබඩාවේ නිලධාරීන්ට දඩ</topic>
    <author>සිරිසේන රාජපක්ෂ</author>
    <content>වැලි මිශ්‍ර සීනි කිලෝ එක්ලක්ෂ අසූ අටදහසක් තබා ගෙන සිටි සේදවත්ත ප්‍රදේශයේ වෙළඳ ආයතනයක විධායක නිලධාරීන් දෙදෙනෙකුට මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය රුපියල් තිස්දහසක දඩයක් ඊයේ (15) නියම කළාය.සිද්ධියට අදාළ සීනි තොගය ඉල්ලා වෙළෙඳ ආයතනය විසින් කරන ලද  ඉල්ලීම ප්‍රතික්ෂේප කළ මහේස්ත්‍රාත්වරිය සීනි තොගයපිළිබඳව රජයේ ආයතනයක නිර්දේශයක් ඉදිරිපත් කළ විට ඒ පිළිබඳව සලකා බලන බවත් එම නිර්දේශය පෙබරවාරිමස22වෙනිදාඅධිකරණයට ඉදිරිපත් කරන ලෙස චූදිතයින්ට දැන්වූවාය.පාරිභෝගික අධිකාරිය මගින් කරන ලද වැටලීමකදී සේදවත්ත ප්‍රදේශයේ වෙළෙඳ ආයතන දෙකකට අයත් මෙම වැලි මිශ්‍ර සීනි තොගය සමඟ චූදිතයන්ද අල්ලා ගෙන මාලිගාකන්ද මහේස්ත්‍රාත් අධිකරණයට ඉදිරිපත් කර තිබිණි.ඒ අවස්ථාවේ චූදිතයින් අදාළ චෝදනාවට වරද පිළිගන්නා බව සිය නීතිඥවරුන් මගින් අධිකරණයට දන්වා සිටීමෙන් අනතුරුව මහේස්ත්‍රාත්වරිය එක් චූදිතයකුට රුපියල් විසිදහසක දඩයක්ද, අනෙක් සැකකරුට රුපියල් දසදහසක දඩයක්ද නියම කළාය.වැලිමිශ්‍ර සීනි තොගය කෝටි දෙකකට ආසන්න බවට ගණන් බලා තිබේ. පාරිභෝගික අධිකාරියේ විමර්ශන නිලධාරීන් වන ප්‍රදීප් නිශාන්ත, අසංක නන්එදිරි ගාමිණි අතපත්තු යන මහත්වරු පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n13011612</link>
    <topic>ගොළු හදවතේ සුගත් මිය යයි  </topic>
    <author/>
    <content>ශ්‍රී ලාංකික සිනමාවේ බිහි වූ විශිෂ්ට ඝනයේ නළුවකු වූ වික්‍රම බෝගොඩ ඊයේ (15) අභාවප්‍රාප්ත විය.ගොළු හදවත චිත්‍රපටයේ සුගත් වීරසේකර ලෙස රගපාමින් අතිශය ජනාදරයට පත් වික්‍රම ගම් පෙරළිය,කලියුගය,යුගාන්තය යන චිත්‍රපට ත්‍රිත්වයේම තිස්ස කයිසාරුවත්තේ චරිතය රඟපෑමේ දුර්ලභ වාසනාව ලැබීය.1940 වසරේ දී මහනුවර හිඳගල දී උපත ලද වික්‍රම මහනුවර ධර්මරාජ,කොළඹ ආනන්ද සහ පන්නිපිටියේ ධර්මරාජ යන පාසල් වලින් අධ්‍යාපනය ලද්දේය.ඔහු රංගනයට පිවිසෙනුයේ ධර්මපාල විද්‍යාලය මගින් වේදිකා ගත කරන ලද වැනිසියේ වෙළෙන්දා නාට්‍යෙය් ෂයිලොක් ගේ චරිතය රඟපාමිනි.පසුව ඔහු කරලියට පිවිසෙනුයේ සුගතපාලද සිල්වාගේ අපේ කට්ටිය නාට්‍ය කණ්ඩායමේ ප්‍රබල නළුවකු වෙමිනි.ඒ සුගතපාල ද සිල්වාගේ බෝඩිංකාරයෝ නාට්‍ය හරහාය.තට්ටු ගෙවල්,හරිම බඩු තුනක්,තුරඟා සන්නිය,රන් තෝඩු,ඔන්න බබෝ ඇතින්නියා, එහලක් නැති ගෙයක් ඇතුළු නාට්‍ය රැසකටම හෙතෙම රංගනයෙන් දායක විය.ඔහු සිනමාවට පිවිසෙනුයේ ගම් පෙරළිය චිත්‍රපටයේ තිස්ස කයිසාරුවත්ත ගේ චරිතය රඟපාමිනි.පසුව දෙලොවක් අතර,කිංකිණි පාද,බිනරමලී,හත්දින්නත් තරු අහස් ගව්ව,පළඟැටියෝ ඇතුළු චිත්‍රපට රැසක හෙතෙම චරිත මැව්වේය.මායා මන්දිර ඔහු චරිත නිරූපනය කළේ ටෙලිවිෂනය වෙනුවෙනි.මෑත කාලයේ ඔහු රංගනයට එක් නොයේය.වික්‍රම බෝගොඩ මිය යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n13011613</link>
    <topic>හමුදාවෙන් පැන ගිය සෙබළුන් 33,530ක් නිත්‍යනුකූලව ඉවතට</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකා යුද හමුදාවෙන් පැන ගිය සෙබළුන් තිස්තුන්දහස් පන්සිය තිහක් ඉකුත් වසර තුළ නිත්‍යානුකූලව යුද හමුදාවෙන් ඉවත් කර තිබේ.හමුදාවෙන් පැන ගිය සෙබළුන්ට නැවත භාර වන ලෙසත්, නිත්‍යානුකූලව ඉවත් විය හැකි බවත්, මාධ්‍ය මගින් දිගින් දිගටම අනාවරණය කිරීමෙන් පසු මෙම පිරිස 2012 වසරේදී පමණක් ඉවත් කර ගැනීමට හැකි වූ බව යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා “දිනමිණ” ට ඊයේ (15) පැවැසීය.හමුදාවෙන් පැන ගොස් නොයෙක් වැරදි කර ඇති පුද්ගලයන්ට මෙම අවස්ථාව ලබා නොදුන් බව ද වනිගසූරිය මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=n13011614</link>
    <topic>දැයට කිරුළ කල් යයි</topic>
    <author>නුවන් කොඩිකාර</author>
    <content>පෙබරවාරි මස 4 වැනිදා ආරම්භ කිරීමට නියමිතව තිබූ දැයට කිරුළ ජාතික ප්‍රදර්ශනය මාර්තු 23 වැනිදා දක්වා කල් දැමීමට රජය තීරණය කර තිබේ.අම්පාර දිස්ත්‍රික්කයට ඇදහැලෙන අධික වැසි හේතුවෙන්,සංවර්ධනයට සමඟාමීව ඉදිකෙරෙන මහා මාර්ග හා අනෙකුත් ඉදිකිරීම් නිසි ප්‍රමිතියට අවසන් කර ගැනීමට නොහැකිවීම නිසා ප්‍රදර්ශනය කල් දැමීමට තීරණය කළ බව දැයට කිරුළ ජාතික ප්‍රදර්ශන කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹළාපිටිය මහතා පැවසීය.විදුලි සංදේශ හා තොරතුරු තාක්ෂණ අමාත්‍යාංශයේ ඊයේ (15) පැවැති මාධ්‍ය සාකච්ඡාවේදී ඇමැතිවරයා එසේ අනාවරණය කළේය. ඒ අනුව මාර්තු 23 වැනි සෙනසුරාදා සවස 5ට ජනාධිපති මහින්ද රාජපක්ෂ මහතාගේ සුරතින් විවෘත වන ප්‍රදර්ශනය 29 වැනිදා දක්වා පැවැත්වෙන බව හෙතෙම කීවේය.ප්‍රමිතියෙන් යුතු සංවර්ධනයක් ජනතාවට ලබාදීමේ අවශ්‍යතාව මත ප්‍රදර්ශනය කල් දැමීමට ජනාධිපති මහින්ද රාජපක්ෂ මහතාද අවසර ලබාදුන් බව සියඹලාපිටිය මහතා ප්‍රකාශ කළේය. ප්‍රදර්ශනයට සමඟාමීව සංවර්ධන කටයුතු සඳහා රුපියල් දස ලක්ෂ හැට දහසක් වියදම් කරන බව පවසන ඒ මහතා ඉන් සියයට 40-50 ත් අතර ප්‍රමාණයක් මහා මාර්ග ඉදිකිරීම් කටයතු සඳහා යොදවන බව පැවසීය.මාස එක හමාරකින් ප්‍රදර්ශනය කල් දැමුවද ඊට ඇතුළත් කිසිදු අංගයක් අඩු නොකරන බව රංජිත් සියඹලාපිටිය මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301161</link>
    <topic>ඉංගිරිය නම්බපාන රබර් කම්හලකින් ප්‍රදේශවාසීන්ගේ සෞඛ්‍යයට දැඩි තර්ජන</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>තම නිවෙස් වලට ආසන්නයේ ඇති රබර් ආශ්‍රිත නිෂ්පාදන කර්මාන්ත ශාලාවක් නිසා වසර ගණනාවක් තිස්සේ ඉමහත් දුෂ්කරතාවන්ට , රෝගාබාධ වලට මුහුණ දෙමින් දිවි ගෙවන ගම්වැසියන් සමූහයක් ගැන ඉංගිරියට නුදුරු නම්බපාන ප්‍රදේශයෙන් වාර්තා වෙයි.ඉංගිරිය – රත්නපුර ප්‍රධාන මාර්ගයට යාබදව නම්බපාන ප්‍රදේශයේ මෙම රබර් ආශ්‍රිත නිෂ්පාදන කර්මාන්ත ශාලාව පිහිටා ඇති අතර, ඉන් නිකුත් වන කාබන් මිශ්‍ර දුහුවිලි අංශු විශේෂයක් නිසා තම නිවෙස් වල විසීමටවත් බැරි තත්ත්වයක් ඔවුන්ට උදාවී තිබේ.මෙම ගැටලුව සම්බන්ධයෙන් මීට වසර දෙකකට පමණ ඉහත සිට බලධාරීන් දැනුවත් කළද මේ වනතෙක්ම කිසිදු සුබවාදී ප්‍රතිචාරයක් ලැබී නැතිබව ඔවුහු පවසති.මෙම ගැටලුව සම්බන්ධයෙන්, එම කර්මාන්ත ශාලාව ඉදිරිපිටම නිවසක පදිංචි රත්නසිරි පීරිස් මහතා මෙසේ පැවසුවේය.“ගෙවල් වල බිම, බිත්තිවල, සියලු භාණ්ඩ සහ උපකරණවල, මේ හැමතැනම කළු කුඩු දවස ගානෙම අපිට ගෙවල් හෝදන්න වෙලා. අපි හුස්ම ගන්න වාරයක් වාරයක් පාසා මේ කළු කුඩු අපේ ශරීර ගත වෙනවා. දැන් අපිට මේ ගෙවල් අත්හැරලා යන්න තරම් තත්වයක් උදාවෙලයි තියෙන්නේ.එම කර්මාන්ත ශාලාවට යාබද නිවසක පදිංචි යූ. තිලකරත්න මහතා අදහස් දක්වමින්.“2010 වසරේ ඉඳලා අපි මේ පිළිබඳව කියන්න තියෙන හැම බලධාරියකුටම කිවුවා. 2010/03/13 දාතමින් මේ පිළිබඳ බත්තරමුල්ල පරිසර අධිකාරියටත්, ඉංගිරිය ප්‍රාදේශීය ලේකම් කාර්යාලයටත් පරිසර නිලධාරීන්ටත් ඇතුළු අදාළ සියල්ලන්ටම මේ ගැන ලිඛිතව දැන්වූවා.පසුව නැවතත් මේ ගැන දැන්වූවහම මධ්‍යම පරිසර අධිකාරිය විසින් කර්මාන්ත ශාලාවට නියෝගයක් කළා මෙම කළු කුඩු සම්බන්ධයෙන් පරීක්ෂණ වාර්තාවක් එවන්න කියලා. දැනට ඒ නියෝගය කරලා වසර ගණනක් ගතවෙලා. ඒත් අදාළ අංශ වලින් එහෙම වාර්තාවක් තාම නම් යවලා නැහැ’ යැයි පවසුවේය.එන්.පී. ගුණවර්ධන මහතාද අදහස් දැක්වීමට එක්වෙමින්.ගෙයි බිත්තිවල ඇඟිලි වලින් කළු ඉරි අඳීන්න පුළුවන්. දැන් මාත් රෝගියෙක් වෙලා ඉවරයි.මෙම ගැටලුවේ වගකිවයුතු අනෙක් පාර්ශ්වය වන රබර් නිෂ්පාදන කර්මාන්ත ශාලාවේ පාලනාධිකාරියෙන්ද අපි මේ පිළිබඳව විමසුවෙමු.එහිදී එම ආයතනයේ උසස් නිලධාරියෙකු අපට පැවසුවේ මෙවන් වූ අදහසකි.“ආයතනයෙන් පිටකරන දුහුවිලි අංශු පිළිබඳව පරිසර අධිකාරිය මගින් පරීක්ෂණයක් කළා. එම කාබන් මිශ්‍ර දුහුවිලි අංශු පරිසරයට මුසුවීම වැළැක්වීමට අපි පියවර රැසක් ගෙන තිබෙනවා. ඒ වගේම එසේ පිටවන ප්‍රමාණය තවත් අඩුකරන්න කටයුතු කරමිනුත් සිටිනවා.මෙම කර්මාන්ත ශාලාවෙන් සිය ගණනක ජනතාව දිවි රැකගන්නවා. අනික මේ ආයතනයට ඉතාම නුදුරින් ගෙවල් පිහිටලාත් නැහැ යැයි පැවසීය.කෙසේ හෝ වේවා තමන් මුහුණ පා සිටින මෙම අකරතැබ්බයකට කුමන හෝ අංශයක අයෙක් මැදිහත් වී ඉක්මන් විසඳුමක් දෙන්න යැයි නම්බපාන ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301162</link>
    <topic>කටුකුරුන්ද ධර්මපාල මහා විදුහලට ගල්ලස්සපුර විදුහලේ සිසු සිසුවියෝ 58ක් ඇතුළත් කර ගැනෙති</topic>
    <author>නාගොඩ විශේ්ෂ – එන්. විජේරත්න</author>
    <content>විභාග ප්‍රතිඵලවලින් කළුතර කටුකුරුන්ද ධර්මපාල විද්‍යාලය ඉහළ මට්ටමක පවතින බව එම විද්‍යාලයේ විදුහල්පති එස්. ඩී. එන්. ගුණරත්න මහතා ප්‍රකාශ කළේය.හෙතෙම මේ බව පැවසුවේ කටුකුරුන්ද ධර්මපාල විද්‍යාලයේ මිතුරු පාසලක් ලෙස තෝරා ගෙන ඇති ගල්ලස්සපුර කනිෂ්ඨ විද්‍යාලයේ 6 ශ්‍රේණියේ සිට 10 ශ්‍රේණිය දක්වා ඉගෙනුම ලැබූ සිසු සිසුවියන් කටුකුරුන්ද ධර්මපාල විද්‍යාලයට අනුයුක්ත කිරීම නිමිත්තෙන් පැවැති උත්සවයේ දී අදහස් දක්වමිනි.පසුගිය ජනවාරි 7 වැනි දින මේ අනුව සිසු සිසුවියන් 58 දෙනෙක් ද්විතීයික පාසලක් ලෙස සංවර්ධනය වන කටුකුරුන්ද ධර්මපාල විද්‍යාලයට අනුයුක්ත කරනු ලැබිණි.මෙහිදී තවදුරටත් අදහස් දැක්වූ ධර්මපාල විද්‍යාලයේ විදුහල්පතිවරයා මෙසේ ද කීය.අද දින ගල්ලස්සපුර කනිෂ්ඨ විද්‍යාලයේ දරුවන් කටුකුරුන්ද ධර්මපාල විද්‍යාලයේ ධම්පල් දරුවන් බවට පත් වෙනවා.ඔබට මේ විද්‍යාලයේ ආචාර්ය මණ්ඩලයේ හා සියලුම දෙනාගේ සහයෝගය ලැබෙනවා.අප විද්‍යාලයේ 5 ශිෂ්‍යත්වයේත්, අ.පො.ස සා: පෙළ හා අ.පොස උසස් පෙළ විභාග ප්‍රතිඵලයන්හි ප්‍රතිශතය ඉතා ඉහළ මට්ටමක පවතිනවා.මහින්දෝදය වැඩපිළිවෙළ යටතේ මේ විද්‍යාලය සෑම ක්‍ෂේත්‍රයකින්ම සංවර්ධනය වෙමින් තිබෙනවා” යැයි ද වැඩිදුරටත් කීය.දිවයින පුරා ක්‍රියාත්මක වන ද්විතීයික පාසල් 1000ක් හා ප්‍රාථමික පාසල් 5000 ක් සංවර්ධනය කිරීමේ වැඩපිළිවෙළ යටතේ කළුතර – කටුකුරුන්ද ධර්මපාල විද්‍යාලය ද්විතීයික පාසලක් ලෙසත් එහි මිතුරු පාසලක් ලෙස කළුතර – ගල්ලස්සපුර කනිෂ්ඨ විද්‍යාලයත් සංවර්ධනය කිරීමට පියවර ගෙන තිබේ.කළුතර – කටුකුරුන්ද ධර්මපාල විද්‍යාලය වෙත පැමිණි කළුතර – ගල්ලස්සපුර කනිෂ්ඨ විද්‍යාලයේ සිසු සිසුවියන්ව ඉතා උණුසුම් අයුරින් පිළිගැනුණු අතර මහා සංඝරත්නය මේ අවස්ථාවේ දී සෙත් පිරිත් සජ්ඣායනා කිරීම ද සිදු කළහ.කළුතර කලාප අධ්‍යාපන අධ්‍යක්‍ෂිකා ප්‍රියානි මුදලිගේ, කළුතර කොට්ඨාස අධ්‍යාපන අධ්‍යක්‍ෂිකා නාලනි අබේසිරිවර්ධන, ගල්ලස්සපුර කනිෂ්ඨ විද්‍යාලයේ විදුහල්පති නිමල් බංඩාර, කටුකුරුන්ද ධර්මපාල විද්‍යාලයේ නියෝජ්‍ය විදුහල්පතිනි පී. ටී. සී. වික්‍රමසිංහ මහත්ම මහත්මීහු ද මෙම උත්සව සභාවේ දී අදහස් දැක් වූහ.මෙම අවස්්ථාවට අරාධිත අමුත්තන්, සිසු සිසුවියන් හා මවුපියෝ ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301163</link>
    <topic>ගම්පහ පාරිභෝගික අධිකාරියේ වැටලීමක දී නීති කැඩූ වෙළෙන්දෝ 174ක් අත්අඩංගුවට</topic>
    <author>ගම්පහ සංචාරකනිමල් ජයසිංහ</author>
    <content>ගම්පහ දිස්ත්‍රික් පාරිභෝගික ආරක්‍ෂණ අධිකාරියේ විමර්ශන නිලධාරීන් විසින් පසුගිය 2012 දෙසැම්බර් 15 සිට 31 දක්වා සති දෙකක කාලයක් ඇතුළත දී ගම්පහ, මහර, මීගමුව, අත්තනගල්ල, වත්තල, යන ප්‍රදේශයන් හි වෙළෙඳසල් වටලා මිනිස් පරිභෝජනයට නුසුදුසු ආහාර, කල් ඉකුත් වූ ආහාර, සහ පාරිභෝගික ආරක්‍ෂණ අධිකාරියේ නියෝගවලට පටහැනි අයුරින් භාණ්ඩ අළෙවි කළ වෙළෙඳුන් 174 කට එරෙහිව නඩු පැවරීමට කටයුතු යොදා ඇත.වැරැදිකරුවන්ට ඒ ඒ ප්‍රදේශයන්ට අදාළ අධිකරණයන්ට ඉදිරිපත් වීමට නොතීසි යවා ඇති අතර නඩු විභාගය ද පැවැත්වීමට නියමිත බැව් ගම්පහ දිස්ත්‍රික් පාරිභෝගික ආරක්‍ෂණ අධිකාරියේ ප්‍රකාශකයෙක් “දිනමිණ” ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301164</link>
    <topic>බණ්ඩාරවත්ත අමුණ අලුත්වැඩියාවට ලක්ෂ 4ක්</topic>
    <author>යක්කල විශේෂ - රුවන් සමන්ත අධිකාරි</author>
    <content>ගම්පහ, ඉහළගම 224 ඒ ඉහළගම නැඟෙනහිර ගොවි සංවිධානයේ ඉල්ලීම මත බණ්ඩාරවත්ත අමුණ ප්‍රතිසංස්කරණය හා පැතිබැම්ම ඉදිකිරීමට බස්නාහිර පළාත් සභා මන්ත්‍රී එච්. එම්. පී. බී. කොටකදෙනිය මහතා පියවරගෙන ඇත.මෙම ව්‍යාපෘතිය සඳහා රුපියල් හාරලක්ෂ විසිතුන් දහසක මුදලක් වැයකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301165</link>
    <topic>ආබාධිත රණවිරුවන්ට දිරි දෙන හැඳල වෘත්තීය පුහුණු මධ්‍යස්ථානය ළඟදීම විවෘත කැරේ</topic>
    <author>හැඳල විශේෂ ජූලියන් කෝරාළ</author>
    <content>ආබාධිත රණවිරුවන් සඳහා සියලුම නවීන පහසුකමින් යුත් වෘත්තීය පුහුණු මධ්‍යස්ථානයක් නොබෝ දිනකින් හැඳල දී විවෘත කැරේ.වෘත්තීය පුහුණු අධිකාරියේ සහයෝගයෙන් යුද හමුදාවේ අධීක්‍ෂණය යටතේ නේවාසිකව මෙම වෘත්තීය පුහුණු මධ්‍යස්ථානයෙන් ආබාධිත රණවිරුවන්ට සිය අභිමතය පරිදි වෘත්තීය පුහුණුවන් ලබා ආර්ථිකයේ පංගුකරුවන් වීමට අවස්ථා සලසා දී තිබේ.ආබාධිත පුද්ගලයකුට අවශ්‍ය සියලු පහසුකම් වලින් යුත් මෙම වෘත්තීය පුහුණු මධ්‍යස්ථානය නවීන උපාංගවලින් යුත් සිත්කලු ආයතනයක් ලෙස යුද හමුදාව විසින්ම නිර්මාණය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301166</link>
    <topic>24 ලක්ෂයක් උපයයි</topic>
    <author>මල්වාන සමූහ මහානාම විතානගේ</author>
    <content>දොම්පේ පොලිසියේ රථවාහන අංශය මගින් පසුගිය වසරේ දී නිකුත් කරන ලද දඩ පත් ඇතුළුව පූගොඩ මහේස්ත්‍රාත් අධිකරණය වෙත විවිධ චෝදනා යටතේ ඉදිරිපත් කොට වැරදිකරුවන් වූ රියැදුරන්ට රුපියල් විසි හතර ලක්ෂ විසි දෙදහස් හාරසිය පනහක දඩ මුදලක් නියම කර ඇත.මේ අනුව දඩපත් වලින් රුපියල් පහළොස් ලක්ෂ හැට එක් දහස් හයසිය පනහක දඩ මුදලක් සහ අධිකරණයෙන් රුපියල් අට ලක්ෂ හැට දහස් අටසියක දඩ මුදලක් රජයට මෙසේ ආදායම ලෙස ලබා දී තිබේ.බීමත්ව රිය පැදවීම, රිය අනතුරු, අනවසරයෙන් සතුන් සහ දැව ප්‍රවාහනය කිරීම, සහ පොලිස් අණ නොතකා රිය ධාවනය කිරීම ඇතුළු විවිධ චෝදනා යටතේ අත්අඩංගුවට ගත් රියැදුරන්ගෙන් එම දඩ මුදල් ලැබිණි.මෙයින් රුපියල් පන් ලක්ෂ හැත්තෑ අට දහස් එකසීයක මුදලක් බීමත්ව රිය පදවා අත්අඩංගුවට ගත් රියැදුරන්ගෙන් ලැබුණු දඩ මුදල්ය.මේ අතර පසුගිය වසර තුළ රිය අනතුරු 129 ක් සිදු වී තිබෙන අතර එයින් 15 ක් මාරක රිය අනතුරු වේ.මෙය දොම්පේ පොලිසියේ රථවාහන අංශයේ නිලධාරීන් සිය පොලිස් බල ප්‍රදේ්ශයේ ධාවනය වන රථවාහන දැඩි පරීක්ෂාවට ලක් කිරීම සඳහා ක්‍රියාත්මක කරන ලද වැඩපිළිවෙළේ සාර්ථක ප්‍රතිඵලයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301167</link>
    <topic>මහසඟරුවනට සිවුපසය පිළිගැන්වූවෝ සන්නස්පතින් අගැයුම් ලැබුවෝ</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>කඳුබොඩ සියනෑ විපස්සනා ජාත්‍යන්තර භාවනා මධ්‍යස්ථානයේ ආරම්භයේ සිට මේ දක්වා වසර පනස්හයක් දෙස් විදෙස් යෝගාවචර භික්ෂු භික්ෂුනීන් වෙනුවෙන් සිවුපසයෙන් ඇප උපස්ථාන කළදායක පින්වතුන් දෙසිය පනස්දෙනකු අඟයමින් ඔවුන්ට සන්නස් පත්‍ර ප්‍රදානය කිරීම ශ්‍රී ලංකා අමරපුර සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනුනාහිමියන් අතින් පසුගියදා සිදුවිය.කඳුබොඩ සියනෑ විපස්සනා ජාත්‍යන්තර භාවනා මධ්‍යස්ථානාධිපති ශ්‍රී ලංකා ශ්වේජින් නිකායේ මහා නායක මහා කම්මට්ඨානාචාර්්‍ය ඉගුරුවත්තේ පියනන්ද නාහිමිපාණන්ගේ මඟ පෙන්වීම යටතේ දියසෙන්පුර විමලහිමිපාණන් ඇතුළු විහාරස්ථදායක සභාවේ සංවිධායකත්වයෙන් පැවැති මෙම පින්කම වෙනුවෙන් කොළඹ සම්බෝධි විහාරාධිපති දරණාගම කුසලධම්ම , කඳුබොඩ ශ්‍රී සුමතිපාල සෙනසුන් අරණෙහි අනුශාසක ප්‍රධාන කම්මට්ඨානාචාර්්‍ය ගම්පහ පේමසිරි, බුත්පිටියේ සමිත යන නායක ස්වාමීන්වහන්සේ යුද හමුදා මනෝවෛද්‍ය ඒකකයේ අධ්‍යක්‍ෂ ජනරාල් බ්‍රිගේඩියර් රෝහණ බණ්ඩාර ඇතුළු ගිහි පැවිදි විශාල පිරිසක් සහභාගි වූහ.මෙහිදී අනුශාසනාවක් කළ කොටුගොඩ ධම්මාවාස අනුනායක හිමියෝ මෙසේ කීහ.කඳුබෝඩ ජාත්‍යන්තර විපස්සනා භාවනා මධ්‍යස්ථානය අපේ රටේ විදර්ශනා භාවනා ක්‍රමය ව්‍යාප්ත කිරීමට මුල්වූ ආයතනය වනවාසේම මේ රටේ නැති වී ගිය විදර්ශනා භාවනා මාර්ගය නැවත හඳුන්වා දුන් ආයතනය වනවා.1956 වර්ෂයේ එවකට අගමැති ශ්‍රීමති ජෝන් කොතලාවල බුරුම ජාතික ඌ ෂෝ, ඌ සුජාතා, කහටපිටියේ සිරි සුමතිපාල නාහිමිවරුන්ගේ මූලිකත්වයෙන් මේ මධ්‍යස්ථානය ආරම්භ වුණා. මුළු රටම මේ ස්ථානයට අවනත වුණා. දෙස් විදෙස් යෝගාවචර භික්ෂුන් වහන්සේ දසදහස් ගණනක් මේ ස්ථානයෙන් භාවනා ක්‍රම ප්‍රගුණ කළා.රටේ ගෞරවාදරයට පාත්‍ර වූ මේ මධ්‍යස්ථානය ආරක්‍ෂා කර ගනිමින් දිවයිනේ නන්දෙසින් පැමිණ දෙස් විදෙස් යෝගාවචර භික්ෂුන් වෙනුවෙන් සිවු පසයෙන් ඇප උපස්ථාන කළ පිරිස අගයමින් මෙවැනි පින්කමක් සූදානම් කිරීම සම්බුද්ධ ශාසනයේ පැවැත්මට හේතු වෙනවා.කඳුබොඩ භාවනා මධ්‍යස්ථානාධිපති ශ්‍රී ලංකා ශ්වේජින් නිකායේ මහානායක ඉගුරුවත්තේ පියනන්ද නාහිමිරටේ හැමතැනම ගෞරව නාම දෙනවා.අපි මේ මධ්‍යස්ථානයට සිවුපසය සපයන සියලු දෙනා වෙනුවෙන් ඔබ කළ ශාසනික සේවය අඟයමිනුයි මේ අගැයීම කරන්නේ.මෙහිදී ස්වාමීන්වහන්සේ විසිනමක් හා සිල්මෑණිවරු දසදෙනකු ඇතුළු ගිහිදායකයින් දෙසිය පනස් දෙනකු වෙනුවෙන් සන්නස් පත්‍රය පිළිගැන්වීම කොටුගොඩ ධම්මාවාස අනුනාහිමියන් අතින් සිදු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301168</link>
    <topic>දස්කම් දැක්වූ සිසු සිසුවියන්ට සහතික පත්</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ  </author>
    <content>කෑගල්ල සංස්කෘතික මධ්‍යස්ථානයේ වාර්ෂික පුහුණුව ලැබූ සිසු සිසුවියන් තුන්සිය දෙනෙකුට සහතික පත් ප්‍රදානය කිරීමේ උත්සවයක් එම රංගන ශාලාවේදී ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ප්‍රධානත්වයෙන් පැවැත්විණ.මෙම මධ්‍යස්ථානය මගින් පාසැල් හැරගිය සහ පාසැල් සිසු සිසුවියන් සඳහා උඩරට – පහතරට නැටුම්, දෙමළ භාෂාව, බෙර වාදනය, ආයුර්වේදය, නව නිර්මාණ අත්කම්, පෙරදිග සංගීතය, භාරත නැටුම් චිත්‍ර, අත්කම් සූප ශාස්ත්‍ර රූපලාවන්‍ය පාඨමාලා පැවැත්විණි.තවද මෙහිදී දරු දැරියන් රංගන කුසලතාවයන්ද ඉදිරිපත් කළ අතර ඒ සඳහාද ත්‍යාග සහ සහතික පත් ප්‍රදානය කිරීම සිදුවිය.නව නිර්මාණ සහ අත්කම් නිර්මාණ ප්‍රදර්ශනයක්ද මෙහිදී පැවැත්විණි.ජාතික උරුමයන් පිළිබඳ ඇමැති ආචාර්ය ජගත් බාලසුරිය මහතා,රටක් රඳාපවතින්නේ සංස්කෘතිය මතයි. ඒ සඳහා මේ මධ්‍යස්ථාන ආරක්ෂා කළ යුතුයි.1998 මෙම මධ්‍යස්ථානය එවකට ඇමැතිව සිටි ලක්ෂ්මන් ජයකොඩි මහතා මෙම මධ්‍යස්ථානය ආරම්භ කළා.1977 දී මෙම රංග පීඨය කේ. ජයතිලක මහතා විවෘත කළා.වටිනා වෘක්ෂවලින් වටවී ඇති මෙම මධ්‍යස්ථානය ජාතික උරුමය පිළිඹිබු වෙනවා. මෙම මධ්‍යස්ථානය අසල දිසාපති කාර්යාලය ඉදිකරනවා.එනිසා මෙම මධ්‍යස්ථානයද අලංකාර කළ යුතුයි. තව පැත්තකින් අතුරු මාර්ගය එනවා. එවිට මෙම ස්ථානය නැරඹීමට විදේශිකයින් පවා එනවා. එනිසා සංස්කෘතික මධ්‍යස්ථානය අදාළ බලධාරින් සමඟ සාකච්ඡා කරලා මෙම ස්ථානය දියුණු කිරීමට කටයුතු කරනවා.බරගමුව පළාත් සභා මන්ත්‍රී තාරක බාලසූරිය, කෑගල්ල කොට්ඨාස භාර පොලිස් අධිකාරි ශ්‍රියන්ත පීරිස් මධ්‍යස්ථාන සාමාන්‍යාධිකාරී ශ්‍රියානි ජයවීර, ගලිගමුව ප්‍රාදේශීය සභා උප සභාපති අශෝක මහානාම යන මහත්ම මහත්මීහුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r1301169</link>
    <topic>රණවිරුවන් දෙදෙනකුට නිවාස පරිත්‍යාග කරයි</topic>
    <author>හෝමාගම විශේෂ – ජිනදාස ගමගේ</author>
    <content>ක්‍රියාන්විත රාජකාරියේ දී ත්‍රස්ත ප්‍රහාරවලින් ආබාධිත තත්ත්වයට පත් රණවිරුවන් දෙදෙනකුට නිවාස දෙකක් ඉදිකර පරිත්‍යාග කිරීමේ උත්සවයක් පසුගියදා පැවැත්විණි.මෙම නිවාස මීගොඩ වික්ටර් ජයසූරිය සහ රාජා ජයසූරිය යන දෙසොහොයුරන් විසින් ලක්ෂ 40ක් පමණ වැය කර ඉදිකර පරිත්‍යාග කරන ලදී.2008 ජනවාරි 14 වැනි දින ක්‍රියාන්විත රාජකාරියේ යෙදී සිටිය දී මඩු දේවස්ථාන භූමිය අසල දී සතුරු වෙඩි ප්‍රහාරයකට ලක්ව ආබාධිත වූ ශ්‍රී ලංකා පාබල හමුදාවේ ලාන්ස් කෝප්‍රල් කේ. එච්. රත්නසිරි රණවිරුවාට සහ 2009 මාර්තු 29 වන දින මුලතිව් හිදී සතුරු ප්‍රහාරයකින් ආබාධිත වූ ලාන්ස් කෝප්‍රල් කේ. පී. එන්. සෙනෙවිරත්න රණවිරුවාට මෙම නිවෙස්වල අයිතිය පවරනු ලැබීය.ශ්‍රී ලංකා පාබල හමුදා වනිතා ඒකකයේ සභාපතිනි ධනංජය කරුණාසේන සහ ගැමුණු හේවා, වනිතා ඒකකයේ අමිතා වන්නිආරච්චි මහත්මීන් නිවාස දෙක විවෘත කරනු ලැබීය.මෙම අවස්ථාවට ශ්‍රී ලංකා පාබල හමුදාවේ සහ ශ්‍රී ලංකා ගැමුණු සේවා බළකායේ උසස් නිලධාරීන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=r13011610</link>
    <topic>රාළහාමි ජීවිතයක් බේරා ගනී</topic>
    <author>එච්. එල්. සුනිල් ශාන්ත කළුතර ඩේලි නිවුස්</author>
    <content>ජනවාරි පළමු වැනිදා ප. ව. 3.00 ට පමණ කළුතර බෝපිටිය ඉදිරිපිට කළු ගඟට පැන සිය දිවි නසා ගැනිමට තැත්කළ මන්ද මානසික පුද්ගලයෙකුගේ ජීවිතය බේරා ගැනීමට දකුණු කළුතර පොලිස් ස්ථානයේ රාජකාරියේ යෙදී සිටි, බුද්්ධි අංශයේ නිලධාරියෙකුගේ ක්‍ෂණික මැදිහත් වීම නිසා හැකිවූ බව එම දකුණු කළුතර පොලිස් මූලස්ථානයෙන් වාර්තා වේ.දකුණු කළුතර ඓතිහාසික බෝධිය වන්දනා කරමින් සිටි පිරිසකගෙන් ලැබුණු තොරතුරකට අනුව, වහාම ක්‍රියාත්මක වූ පොලිස් නිලධාරියා, තම රථවාහන හා මුර සංචාරක රාජකාරිය ද අත්හැර දමා ගඟට පැනීමට තැත් කළ පුද්ගලයා ඉවතට ඇදලා නොගත්තේ නම් ඒකාන්තයෙන්ම ඔහුගේ ජීවිතය විනාශ වීමට ඉඩ තිබුණි.මෙසේ ජීවිතයක් බේරා ගැනීමට කැප වුණේ බස්නාහිර පළාත් බුද්ධි කොට්ඨාසයේ දකුණු කළුතර මූලස්ථාන පොලිසියට අනුයුක්තව සේවය කරන අජිත් ශාන්ත (පී.එස්. 34613) නිලධාරි මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301161</link>
    <topic>ශ්‍රී ලංකා ක්‍රිකට්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් කණ්ඩායමේ ඔස්ට්‍රේලියානු සංචාරයෙන් පසුව ක්‍රිකට් ආයතනයේ මුල් පෙලේ විධායක නිලධාරියෙකු හා ක්‍රිකට් කළමනාකාරිත්වයේ ඉහළම නිලධාරියෙකු තනතුරුවලින් ඉවත් කිරීමට සුදානම් වෙයි.ක්‍රීඩා ඇමැතිවරයාගේ අනුමැතියෙන් ඒ වෙනුවට පත්වන නව නිලධාරීන් දෙදෙනා ක්‍රිකට් කේෂ්ත්‍රයේ ප්‍රවීණයන් වනු ඇත.මේ පත්වීම් දෙක පෙබරවාරි 1දා සිට ක්‍රියාත්මක කිරීමට නියමිතය.ලබන මාර්තු මාසයේදී ශ්‍රී ලංකාවේ පැවැත්වෙන බංග්ලාදේශ සංචාරයට පෙර ශ්‍රී ලංකා ක්‍රිකට් පිල නව මුහුණුවරකින් ප්‍රතිසංවිධානය කිරීමේ පළමු පියවර ලෙස මේ ප්‍රධාන තනතුරු දෙක වෙනස් කිරීමට යන බව වාර්තා‍ වේ.එයට අමතරව පස් දෙනෙකුගෙන් සමන්විත නව ක්‍රිකට් තේරීම් කමිටුව ද පෙබරවාරි 1දා පත් කිරීමට කටයුතු යොදා ඇතැයි විශ්වාස කටයුතු ආරංචි මාර්ග පවසයි.එම නව තේරීම් කමිටුවට හිටපු ටෙස්ට් ක්‍රිකට් නායකයෙකු හා හිටපු ටෙස්ට් ක්‍රිකට් ක්‍රීඩකයන් කිහිපදෙනෙකු ඇතුළුව දසදෙනෙකුගේ නම් ශ්‍රී ලංකා ක්‍රිකට් ආයතනය යෝජනා කර ඇත. වසර කිහිපයක් තිස්සේ අඛණ්ඩව ක්‍රිකට් තේරීම් කමිටුවේ කටයුතු කරන සාමාජිකයන් නව තේරීම් කමිටුවට පත් නොකිරීමටද අවධානය යොමුවි ඇත.නව ක්‍රිකට් තේරීම් කමිටුව පත් කළ වහාම ශ්‍රී ලංකා ක්‍රිකට් පිලට නායකයන් දෙදෙනෙකු නම් කිරීමේ වගකීම පැවැරීමටද ක්‍රීඩා ඇමැතිවරයා සුදානම් බව පැවැසේ. ටෙස්ට් කණ්ඩායමට නායකයෙකු හා එක්දි, විස්සයි-20 තරගවලට තවත් නායකයෙකු පත් කිරීම සැලසුම වේ.මේ අතර ක්‍රීඩා ඇමැති මහින්දානන්ද අලුත්ගමගේ මහතා හා ශ්‍රී ලංකා ක්‍රිකට් විධායක කමිටුව අතර හමුවක් ලබන සතියේදී පැවැත්වීමට කටයුතු යොදා ති‍බේ.එම හමුවේදී ශ්‍රී ලංකා ක්‍රිකට් ක්‍රීඩාවේ නව වෙනස්කම් පිළිබඳ දීර්ඝ සාකච්ඡාවක් පැවැත්වෙනු ඇතැයි ක්‍රිකට් ආයතනයේ නිලධාරියෙක් 'දිනමිණ'ට පැවැසීය. 'හරූන් ලෝගාට්' වාර්තාවේ අඩංගු කරුණු ක්‍රියාත්මක කිරීම හා තරුණ ක්‍රීඩකයන්ට ශ්‍රී ලංකා පිලේ වැඩි අවස්ථාවක් ලබාදීම වැනි කරුණු කෙරෙහි ඇමැතිවරයාගේ පූර්ණ අවධානය යොමුව පවතින බව එම නිලධාරියා පැවැසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301162</link>
    <topic>තෛපොංගල් දිනයේ උතුරට රු.මිලියන 35ක ක්‍රීඩා භාණ්ඩ</topic>
    <author>වේහැල්ලේ පියතිලක මහරගම විශේෂ</author>
    <content>තෛපොංගල් උත්සවය වෙනුවෙන් යු.එස්.ඒඩ් (US AID) සංවිධානය හා ජාතික තරුණ සේවා සභාව එක්ව උතුරේ තරුණ තරුණියන්ට රුපියල් මිලියන 35ක් වටිනා ක්‍රීඩා භාණ්ඩ පිරිනැමීම පසුගියදා සිදුවිය.තිස් වසරක ත්‍රස්තවාදී යුද්ධය නිසා ක්‍රීඩාවෙන් ඇත්වී සිටි උතුරේ තරුණ තරුණියන්ගේ ක්‍රීඩා කෞශල්‍ය වර්ධනය කිරීම සඳහා උතුරේ යෞවන සමාජ 25කට මේ ක්‍රීඩා භාණ්ඩ කිලිනොච්චියේදී සහ යාපනයේදී පරිත්‍යාග කරණ ලද්දේ තාරුණ්‍යයට හෙටක් සංවිධානයේ නිර්මාතෘ පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙනි.නෙට්බෝල්, වොලිබෝල්, පාපන්දු, ක්‍රිකට්, දාම්, චෙස් හා කැරම් ක්‍රීඩාවලට අයත් ක්‍රීඩා භාණ්ඩ යෞවන සමාජවලට පරිත්‍යාග කෙරිණි.මේ ක්‍රීඩා භාණ්ඩ කිලිනොච්චියේ ජාතික තරුණ සේවා සභාවේ දිස්ත්‍රික් කාර්යාලයේදී සහ යාපනයේ දිස්ත්‍රික් කාර්යාල පරිශ්‍රයේදී බෙදා දෙනු ලැබීය.මේ අවස්ථාවට උතුරු ආණ්ඩුකාර මේජර් ජෙනරාල් එම්.එච්.පී.ඒ‍.චන්ද්‍රසිරි, ජතික තරුණ සේවා සභාවේ සභාපති අධ්‍යක්ෂ ජෙනරාල් නිතීඥ ලලිත් පියුම් පෙරේරා, යු.එස්.එඩ් ආයතනයේ උතුරු ව්‍යාපෘති කළමනාකාරිණී ඩෝන් හේඩන්, ජාතික තරුණ සේවා සභාවේ සහකාර අධ්‍යක්ෂ (ක්‍රීඩා) සමන් අබේවර්ධන මහත්ම මහත්මීහු එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301163</link>
    <topic>ආබාධිත වොලිබෝල් අවසන් තරග රත්නපුරේදී</topic>
    <author/>
    <content>ආබාධිතවුවන් සඳහා වන ජාතික වොලිබෝල් සම්මේලනය සංවිධානය කරන ජාතික ආබාධිත වොලිබෝල් තරගාවලියේ අවසන් මහා තරග සහ ත්‍යාග ප්‍රදානෝත්සවය ලබන මස 3වැනිදා රත්නපුර නව නගර ගෘහස්ත ක්‍රීඩාංගණයේදී පැවැත්වේ.තරගාවලියේ සිටගෙන සිට ක්‍රීඩා කිරීමේ තරග, වාඩිවී සිට ක්‍රීඩා කිරීමේ කාන්තා හා පිරිමි හඳුනාගැනීමේ තරග 2-3දිනවලදී රත්නපුරදීත් බිච් වොලිබෝල් සිටගෙන සිට ක්‍රීඩා කිරීම හා වාඩිවී සිට ක්‍රීඩා කිරීමේ පිරිමි/කාන්තා තරග ලබන මස 25වැනිදා කටුනායක ගුවන් හමුදා කදවුරේදීත් පැවැත්වීමට කටයුතු යොදා ඇත.සිටගෙන සිට ක්‍රීඩා කිරීමේ අවසන් පූර්ව තරග පාබල ක්‍රීඩා සමාජය, ගාඩියන්ස් ක්‍රීඩා සමාජය, විජයබා ක්‍රීඩා සමජය හා සිංහ ක්‍රීඩා සමාජය සුදුසුකම් ලබා සිටි.තරගාවලියේ දක්ෂතා දක්වන ක්‍රීඩක ක්‍රීඩිකාවන් ජාතික සංචිත සඳහා තෝරා ගැනීමට නියමිතය. තරගාවලිය පිළිබඳ වැඩි විස්තර දු.ක 0718623123 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301164</link>
    <topic>ජාතික බිලියඩ් ශූරතාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>අන්තර් ජාතික බිලියඩ් මේසයට ශ්‍රී ලංකාවෙන් ශූරයන් තෝරන විශිෂ්ටතම තරගාවලිය වන ජාතික බිලියඩ් ශූරතාවලිය හෙට (17) සිට 20දින දක්වා බිලියඩ් සහ ස්නූකර් මූලස්ථානයේ දී පැවැත්වේ.60වැනි වරටත් පැවැත්වෙන මෙවර ජාතික බිලියඩ් ශූරතාවලියට හිටපු ශූරයන් ඇතුලුව 16දෙ‍ෙනක් තරග වදිති.ඊට කේ.එච්.සිරිසෝම, ටී.සමරසිංහ, ඒ.ජයරත්න, එස්.එම්.ශහර්වාඩ්, අබ්දුල් සත්තාර්, ඩී‍.බී.ඒකනායක, එම්.සී.මාතිස්, එස්.එච්.එම්.අස්ලම්, ඇන්ජෙලෝ කෝන්ජහේ, ෆයිසාල් හනීෆා, අනිල් රෝහණ, එම්.මුබීන්, රෝහිත ද සිල්වා, දොස්තර පී.සෝමරත්න, මේජර් චන්ද්‍රදාස, එම්.නසුර්ඩීන් ‍ඇතුලත් වෙති.දිස්ත්‍රික් මට්ටමෙන් ආරම්භ වූ මේ තරගාවලියේ මූලික වටයේදී දිස්ත්‍රික් ජයග්‍රාහකයන් 26ක් දෙවැනි වටය වූ සමස්ත ලංකා තරගාවලියට එක්වූහ.එහි ජයග්‍රාහකයෝ 8ක් සහ ජාතික බිලියඩ් සංචිතයේ ක්‍රීඩකයන් 24දෙනකු අතර පැවැති අවසන් තරගාවලියේ පළමු අදියර වූ 'රවුන්ඩ් රොබින්' තරග වටයෙන් පසු අවසන් තරග වටයට ක්‍රීඩකයෝ 16ක් සුදුසුකම් ලබාගත්හ.දිස්ත්‍රික් මට්ටමේ තරගවලදී ක්‍රීඩකයන් 68ක් කොළඹ දිස්ත්‍රික් තරගාවලියට සහභාගි වූ අතර මහනුවර දිස්ත්‍රික් තරගාවලියට ක්‍රීඩකයෝ 15ක් ද, ගාල්ල දිස්ත්‍රික් තරගාවලියට ක්‍රීඩකයෝ 11ක් ද සහභාගි වූහ.එහි දී කොළඹ දිස්ත්‍රික් ශූරතාව ඒ.ටී.සමන් බණ්ඩාරටත්, අනුශූරතාව එම්.එස්.මාතිස්ටත් හිමිවූ අතර එම්.එම්.ජිෆ්රි ගාල්ල දිස්ත්‍රික් තරගාවලියේ ශූරතාව දිනාගත්තේය.එහි අනුශූරයා වූයේ එස්.පල්ලියගුරුගේය. මහනුවර දිස්ත්‍රික් තරගාවලියේ ශූරතාව රන්ජන් රණතුංගට හිමිවූ අතර ලසන්ත ලියනගේ අනුශූරතාව දිනාගත්තේය.සමස්ත ලංකා තරගාවලියේ ශූරතාව දිනාගැනීමට අනිල් රෝහණ සමත්විය. මේජර් ඩබ්.එම්.චන්ද්‍රසිරි අනුශූරතාවට හිමිකම් කීවේය.ජාතික බිලියඩ් ශූරතාවලියේ අවසන් තරග පිළිමලුන් පිටුදැකීමේ ක්‍රමයට පැවැත්වේ. එහි දී ජාතික බිලියඩ් ශූරයාට සිංගර් කුසලානය සමග මුදල් ත්‍යාග පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301165</link>
    <topic>ඔස්ට්‍රේලියාව මීට වඩා ශ්‍රී ලංකාවට ගෞරව කළ යුතුයි</topic>
    <author/>
    <content>ඔස්ට්‍රේලියා ක්‍රිකට් කණ්ඩායම තෝරන නිළධාරීන් ශ්‍රී ලංකාවට මීට වඩා ගෞරව කළ යුතු යැයි හිටපු ඔස්ට්‍රේලියානු ආරම්භක පිතිකරු මයිකල් ස්ලේටර් පවසයි.ස්ලේටර් දැන් ශ්‍රී ලංකා – ඔස්ට්‍රේලියා ක්‍රිකට් තරගවල විකාශන අයිතිකරුවන් වන ‘චැනල් නයින්’ හි රූපවාහිනී නිවේදකයකු ලෙස කටයුතු කරයි.ස්ලේටර් ඉහත ප්‍රකාශය කර ඇත්තේ ඇඩිලේඩ් හි පැවැති දෙවැනි ජාත්‍යන්තර එක්දින තරගයේ ඔස්ට්‍රේලියාව ලැබූ කඩුලු අටක පරාජය සම්බන්ධයෙනි.එම තරගයට ඔස්ට්‍රේලියාව ‘දෙවැනි පෙල’ කණ්ඩායමක් ඉදිරිපත් කළා පමණක් නොව පළපුරුදු ක්‍රීඩකයන් කිහිප දෙනෙකු විවේක ගන්වමින් මහත් වරදක් කර ගත්තේය.මෙල්බර්න් හි පැවැති පළමු එක්දින තරගයේදී ලත් පහසු ජයග්‍රහණයෙන් උද්යෝගිමත් වූ ඔස්ට්‍රේලියානු තේරීම් නිළධාරීහු එම තරගයට ක්‍රීඩා කළ දක්ෂ ක්‍රීඩකයන් තිදෙනෙකු විවේක ගන්වා වෙනත් ක්‍රීඩකයන් දෙදෙනෙකුට මංගල ජාත්‍යන්තර එක්දින ක්‍රිකට් තරග වරම් ලබා දුන්හ.උස්මාන් කවාජා හා වේග පන්දු යවන්නන් වන මිචල් ජොන්සන් සහ මිචල් ස්ටාක් ඉවත් කළ ඔවූහු ඒ වෙනුවට ස්ටීව් ස්මිත්, බෙන් කටිං හා කේන් රිචර්ඩ්සන් කැඳවූහ.කටිං හා රිචර්ඩ්සන් මේ තරගයේ ක්‍රීඩා කළේ ඔවුන්ගේ එක්දින ක්‍රීඩා දිවියේ ප්‍රථම වතාවටය. කවාජා හා ජොන්සක් විවේක ගැන්වීම පහදා දිය නොහැකි කාරණාවක් විය.කෙසේ වෙතත් ඔස්ට්‍රේලියානුවෝ දැන් ශ්‍රී ලංකාවට එරෙහි ඉදිරි තරග සඳහා සිය කණ්ඩායම ශක්තිමත් කිරීමේ අරමුණින් නිත්‍ය නායක මයිකල් ක්ලාක්, ඩේවිඩ් වෝනර් හා මැතිව් වේඩ් කැඳවා තිබේ.මේ අතරවාරයේ, ඇඩිලේඩ් තරගයෙන් පසුව ශ්‍රී ලංකා ක්‍රීඩකයන්ට දින හතරක විවේකයක් ලැබී තිබේ. මේ සංචාරයේ අවශ්‍යවම තිබූ ජයග්‍රහණයක් ලබා ගෙන සිටින ශ්‍රී ලංකා කණ්ඩායම ඇඩිලේඩ් තරගයෙන් තම ක්‍රීඩාව අවදි වී දැන් ජයග්‍රාහී මාවතට පිවිස ඇතැයි යන විශ්වාසයෙන් පසුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301166</link>
    <topic>ආම්ස්ට්‍රෝං වරද පිළිගනී</topic>
    <author/>
    <content>සිය හැකියාවන් වර්ධනය කරගැනීමේ අරමුණින් තහනම් උත්තේජන භාවිතා කළ බව අන්තර් ජාතික පාපැදි පිටියේ ආන්දෝලනාත්මක තහනම් උත්තේජන භාවිතා කිරීමේ චෝදනා ලැබූ ලාන්ස් ආම්ස්ට්‍රෝං පළමුවරට පිළිගෙන ඇතැයි යූ.එස්.ඒ. ටු‍ඩේ පුවත්පත ප්‍රකාශ කළේය.සුප්‍රකට රූපවාහිනි වැඩසටහනක් වන 'ටෝක් ෂෝ' වැඩසටහනට එක්වෙමින් ඔහු එම වැඩසටහන මෙහෙයවන ඔප්රා වින්ෆ්‍රේට පවසා ඇතැයි එම පුවත්පත වැඩිදුරටත් සඳහන් කරයි.වසර 7ක් ප්‍රංස සවාරිය ජයගනිමින් පාපැදි පිටියේ අමරණිය චරිතයක් බවට පත්වූ ආම්ස්ට්‍රෝං තහනම් උත්තේජන භාවිතා කිරීමට වැරැදිකරු වීමේ හේතුවෙන් ඒ සියලු පාපැදි ශූරතා සහ මුදල් ත්‍යාග ඔහුගෙන් ඉවත් කරගැනීමට අන්තර් ජාතික පාපැදි සම්මේලනය කටයුතු කර තිබිණි. ඒ වනවිටත් ඔහු තමාට එල්ලවූ සියලු චෝදනා ප්‍රතික්ෂේප කරමින් සිටියේය.ආම්ස්ට්‍රෝංගේ සම්මුඛ සාකච්ඡාව ඇතුලත් 'ටෝක් ෂෝ' රූපවාහිනි වැඩසටහන මේ සති අන්තයේ විකාශය කිරීමට නියමිතය. නමුත් 'ට්විටර්' වෙබ් අඩවියේ තම පිටුවේ සටහනක් තැබූ ඔප්රා වින්ෆ්‍රේ ආම්ස්ට්‍රෝං තහනම් උත්තේජන භාවිතා කළ බව පිළිගත්තේ යැයි සඳහන් කර ඇත.පැය දෙකහමාරක කාලයක් පුරා ඔහු තමා සමග සාකච්ඡාවේ නිරතවූ බවත්, එහිදි ඔහු සියල්ල ප්‍රකාශ කිරීමට සූදානම් වී පැමිණ සිටි බවත් ඇය වැඩිදුරටත් සඳහන් කර තිබිණි.මේ වැඩසටහන විකාශය වනතුරු කිසිදු කරුණක් හෙළිදරවු නොකරන ලෙස වැඩසටහනේ කලමනාකාරිත්වය උපදෙස් දී තිබුණත් එය නොතකා ඇය විසින් අන්තර් ජාලය ඔස්සේ ඇතැම් කරුණු හෙළිදරවු කිරීම සම්බන්ධව මේ වනවිට මතභේදයක් හටගෙන ඇතැයි යූ.එස්.ඒ. ටු‍ඩේ පුවත්පත වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301167</link>
    <topic>දකුණු පළාත් කේවල චෙස් 18 සිට</topic>
    <author/>
    <content>මාතර මධ්‍යම මහා විද්‍යාලයීය චෙස් සංගමය සංවිධානය කරන දකුණු පළාත් කේවල චෙස් ශූරතාවලිය මේ මස 18 සිට 20 දින දක්වා එම විද්‍යාලයේ දී පැවැත්වේ.අවුරුදු 7, 8, 10, 12, 14 හා 16න් පහළ වයස් කාණ්ඩ යටතේ බාලක බාලිකා ලෙසින් පැවැත්වෙන තරගාවලිය සඳහා කණ්ඩායම් ලියාපදිංචි කිරීමේ කටයුතු මේ මස 17 වැනිදා අවසන්වේ. මේ පිළිබඳ වැඩි විස්තර දු.ක 0711550160 හෝ 0772472727 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301168</link>
    <topic>ජයකොඩිගෙන් තුන් ඉරියව් දස්කම්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>බණ්ඩාරවෙල සාන්ත ‍තෝමස් විදුහලේ එන්.ජයකොඩිගේ විශිෂ්ට පන්දු යැවීම හේතුවෙන් මොරටුව වේල්ස්කුමර විදුහල සමග පැවැති අන්තර් පාසල් අවුරුදු 13න් පහළ දෙවන වටය ය‍ටතේ පැවැති දෙවන කොටසේ තරගය ජය පරාජයෙන් තොරව නිමාවිය.සාන්ත තෝමස් විදුහල පළමු ඉනිමට ලකුණු 127ක්ද දෙවන ඉනිම සඳහා එක් කඩුල්ලකට ලකුණු 129ක් රැස් කළේය. එන්.ජය‍කොඩි පිළිවෙලින් ලකුණු 23ක් හා දෙවන ඉනිමට නොදැවී ලකුණු 63ක් රැස් කිරීමට සමත්විය.වේල්ස් කුමර විදුහල පළමු ඉනිම ලකුණු 92කට සීමා වු අතර තරගය නතර කරන විට දෙවන ඉනිම සඳහා කඩුලු 5ක් දැවී ලකුණු 19ක් ලබා සිටියේය.දක්ෂ පන්දු යැවීමක නිරතවු ජයකොඩි පළමු ඉනිමේදී ලකුණු 27කට කඩුලු 7ක හා දෙවන ඉනිමේදි ලකුණු 4කට කඩුලු 3ක් බිඳ හෙළීමට සමත්විය. තරගය පසුගියදා මො‍රටුවේදී පැවැත්විණි.සාන්ත තෝමස් පළමු ඉනිම-127 කේ.දයාවර්ශන් 43, එන්.ජයකොඩි 23 (දසාන් සමරසිංහ 16/4, රශේන් ප්‍රනාන්දු 12/2) සහ දෙවන ඉනිම-129/1 වි.කවිඳු 63, එන්.ජය‍කොඩි නොදැවී 63වේල්ස් කුමර පළමු ඉනිම- සචිත් ප්‍රනාන්දු 20 (එන් ජයකොඩි 27/7) සහ දෙවන ඉනිම-19/5 (එන්.ජයකොඩි 4/3, එස්.සමරකෝන් 14/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=s1301169</link>
    <topic>මේස පන්දු පුහුණු කඳවුරක්  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301161</link>
    <topic>පාර්ලිමේන්තුව සර්වජන ඡන්දයේ ප්‍රතිමූර්තියයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>විෂමාචාර චෝදනාවලට ලක් වූ හිටපු අගවිනිසුරුතුමිය දෝෂාභියෝගයක් මඟින් ධුරයෙන් ඉවත්කිරීම, නව අගවිනිසුරුතුමා පත්කිරීම, දෝෂාභියෝග ක්‍රියාවලිය ආශ්‍රිතව දැකගත හැකි වූ තත්ත්වයක්. ඒවාට සම්බන්ධ බලවේගවල වුවමනාව වූයේ කුමක්ද වැනි කාරණා අරඹයා ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා සමඟ කළ සංවාදයකි මේ.දෝෂාභියෝගය පාර්ලිමේන්තුවේදී සම්මත වීමෙන් පසු හිටපු අගවිනිසුරුතුමිය ධුරයෙන් ඉවත් කිරීමත්, නව අගවිනිසුරුතුමා පත්කිරීමත් ජනාධිපතිතුමා සිදු කළා. අපි එතැනින් මේ සාකච්ඡාව පටන් ගනිමු...?පාර්ලිමේන්තුව විසින් 2/3 ඡන්දයෙන් ගත් තීරණය අනුමත කරමින් ජනාධිපතිතුමා අගවිනිසුරුතුමිය ධුරයෙන් ඉවත් කළා. නව අගවිනිසුරුධුරය සඳහා ව්‍යවස්ථාදායක සභාවට නම් ඉදිරිපත් කිරීමෙන් පසු එම සාමාජිකයන්ගේ අදහස් - උදහස් සැලකිල්ලට ගනිමින් ජනාධිපතිතුමා විසින් නව අගවිනිසුරු පත්කිරීම සිදු කළා.මේ පිළිබඳ විවිධ අයට විවිධ මතිමතාන්තර තිබිය හැකියි. හැබැයි මේක සිදුවෙන්නේ ව්‍යවස්ථානුකූලවයි. ඒ අනුව නිලවශයෙන් නියමානුකූලව මේ ක්‍රියාවලිය සිදුවුණා. ඒ ගැන ගැටලුවක් නෑ. නව අගවිනිසුරුතුමාගේ පත්වීමත් ව්‍යවස්ථානුකූලව සිදුකර තිබෙනවා.හිටපු අගවිනිසුරුතුමියට එරෙහි දෝෂාභියෝග ක්‍රියාවලිය ආණ්ඩුක්‍රම ව්‍යවස්ථාවට එකඟව සිදුවූ දෙයක්. එහිදී මේ පිළිබඳ යම් යම් ස්ථාවරයන් පළවුණා. බුද්ධිමය සංවාදයක් ඇතිවුණා යැයි කිව හැකිද?මං දකින්නෙ ඉතා හොඳ බුද්ධිමය සංවාදයක් ඇති වුණා කියලා. මේ සම්බන්ධයෙන් අදාළ වූ නීතිය ව්‍යවස්ථාවයි. මේ නිසා බොහෝවිට සාමාන්‍ය මහජනතාවට දැනුවත්වීමේ සීමාවල් තියෙන බව තේරුම් ගන්න වෙනවා. නමුත්, ව්‍යවස්ථාදායකය, විධායකය හා අධිකරණයේ බලතල කාර්යයන්, බලය බෙදීගොස් ඇති ආකාරය, කුමකට වඩා කුමක් ප්‍රධානද ආදී කාරණා ගැන මහජනතාව මෙහිදී පුළුල් අවබෝධයක් ලබාගත් බව මං සිතනවා. මීට පෙරදීට වඩා හොඳින් එය සිදුවුණා.පාර්ලිමේන්තුව සතු පරමාධිපත්‍ය බලය පිළිබඳ නැවතත් තහවුරුවීම නිසා මේ පිළිබඳ විශ්වාසයක් ජනතාව තුළ තවත් වැඩිවූ බව කිව හැකියි.මෙහිදී ඇතැම් නීතිඥයන් ප්‍රකට කළ හැසිරීම නීතිඥයකු හැටියට ඔබ කොහොමද දකින්නෙ?අගවිනිසුරුතුමිය ධුරයෙන් ඉවත්කිරිම ව්‍යවස්ථාවට අනුව හා විය යුතු පරිදිම සිදුවුණා. අවසන් තීන්දුව ගනු ලැබුවේ ජනාධිපතිතුමා විසින්. මේ ක්‍රියාවලිය වැරැදි බව කාටවත් කියන්න බෑ. මේක නීතියට විරුද්ධව වුණා නම් නීතිය ක්‍රියාත්මක කරන අංශවලට එය ප්‍රශ්න කරන්න පුළුවන්. හැබැයි, මෙය නීතියට අනුව සිදුවුණා. මේ ආයතන සම්බන්ධයෙන් අදාළ නීතිය කුමක්ද? පාර්ලිමේන්තුව තමයි නීතිය.දෙවනුව, මේ කාරණය ක්‍රියාත්මක වශයෙන් තහවුරු වුණා. පාර්ලිමේන්තුව සතු බලය පිළිබඳ කාට හරි විචිකිච්ඡාවක් තිබුණා නම්, දැන් ඒක අයින් කරගන්න පුළුවන්. ජනතාව තුළත් මේ පිළිබඳ අවබෝධය පුළුල් වුණා කියල මං හිතනවා. පාර්ලිමේන්තුව තමයි සර්වජන ඡන්දයේ ප්‍රතිමූර්තිය. පාර්ලිමේන්තුවේ විහිළුකාරයො, මදාවියො, දුශ්චරිත ඇති අය ඉන්න පුළුවන්. හැබැයි අතරින් පතර එහෙම ප්‍රශ්නගත චරිත හිටියයි කියලා ජනතා පරමාධිපත්‍ය නියෝජනය වන පාර්ලිමේන්තුව සතු බලය හෑල්ලුවෙන්නෙ නැහැ.සමහර නීතිඥයන්ටත්, එන්.ජී.ඕ. වලටත් මේ පාර්ලිමේන්තු බලය බාල්දු කිරීමේ වුවමනාවක් තිබුණා. පාර්ලිමේන්තුව සතු පරමාධිපත්‍ය බලය හෑල්ලුවට ලක්කිරීමට ඔවුන්ට ඕනෑ වූ බව පැහැදිලිව පෙනුණා. පාර්ලිමේන්තුවේ සිටින චරිත නෙවෙයි මෙතැනදී අදාළ වෙන්නෙ, එය ජනතා පරමාධිපත්‍ය නියෝජනය වන තැන වීමයි. තමන්ට අභිමත පරිදි බලය අර්ථකථනය කර ගැනීමේ හැකියාවක් නෑ. මොකද, ඒ බලය හා බලතල පිළිබඳ ව්‍යවස්ථාවේම සඳහන් වෙනවා.සමහර නීතිඥයන් කල්පනා කළා අධිකරණය සතුව තමයි පරම බලය තියෙන්නෙ, අපි තමයි ප්‍රධාන කියලා. කැමැති කැමැති විදිහට මේක නිර්වචනය කරන්න හිතුවක්කාරී අන්දමින් ක්‍රියාකරන්න කාටවත් හැකියාවක් නෑ.අපි අමතක නොකළ යුතුයි, ජනතා පරමාධිපත්‍ය නියෝජනය වෙන්නෙ කොතැනද කියන කාරණය. හැබැයි ඒක නොතකා හැරල, තමන් තමයි බලවත් කියල හිතාගෙන කටයුතු කළ අයත් එක්ක එන්. ජී. ඕ. නියෝජනය කරන අය, ආණ්ඩු විරෝධී අය වගේ නොයෙක් පිරිස් රංචු ගැසුණා. දේශීය වශයෙන් වගේම ජාත්‍යන්තරවත් ආණ්ඩුවට එරෙහිව බලපෑම් ඇති කිරීමට ඔවුන් ක්‍රියා කළේ ආණ්ඩු විරෝධය මතයි.හිටපු අගවිනිසුරුතුමිය ක්‍රියා කළේත් සාමාන්‍ය ක්‍රියාදාමයෙන් බැහැරවයි. විමර්ශනයට මුහුණදීම සඳහා ඇය පාර්ලිමේන්තුවට ආවේ මහජන පිවිසුමෙන්. අධිකරණයෙන් එනකොට එතැනට රැස්ව සිටි අය සටන්පාඨ එහෙම කියල, පොල් ගහලා, පිරිත් නූල් බැඳලා, ආවේ. මේක දේශපාලන ගැටුමක් වෙලයි තිබුණේ.අගවිනිසුරු ධුරය වගේ උතුම් තනතුරකට නොගැළපෙන අන්දමේ භාවිතාවක් තමයි ඇයගෙන් පළ වුණේ. මේවා දකින මහජනයා තුළ මේ වගේ තනතුරක් දරන අයෙක් දේශපාලනය හා සම්බන්ධ වෙන්නෙ නෑ කියන පිළිගැනීම වෙනස් වුණා. එවිට ඔවුන් අධිකරණය ගැන පවා කලකිරෙන තත්ත්වයක් ඇති ‍ෙවනවා.සාමාන්‍යයෙන් මෙවැනි ක්‍රියාවලියක් ජනතාවගෙන් දුරස්තයි. ඇත්තටම ඔවුන්ට මේ නීතිමය ක්‍රියාවලිය එතරම් අදාළ නෑ. නමුත්, මෙවර මෙය ප්‍රමුඛ ප්‍රශ්නයක් ලෙස වඩාත් ඉස්මතු කෙරුණා නේද?මෙහෙමයි, සාමාන්‍ය ජනතාවට අගවිනිසුරු කවුද, ඉවත් කරන්නේ කොහොමද වගේ කාරණා එතරම් සමීප නෑ. නමුත්, මේකෙන් වුණේ මෙවැනි ගෞරවනීය තනතුරු දරන අය අතර වුණත් වැරැදි කරන අය සිටින බව ජනතාව දැනගැනීමයි. ඉතාම ඉහළ ධුර දැරුවත් නීතිවිරෝධී වැඩකරන සදාචාරයට පටහැනිව යන අය සිටින බව මේකෙන් හෙළි දරව් වුණා.වත්කම් - බැරකම් නිසියාකාරව ප්‍රකාශ නොකිරීම, තමන්ට සම්බන්ධ නඩුවක් තිබියදීත් ධුරය දැරීම වගේ සාමාන්‍ය මට්ටමේ ජනතාව වුනත් වැරැදි ලෙස තේරුම් ගන්නා විෂමාචාරයන් ඇයගෙන් සිදුවී තිබුණා. ඒ නිසා මේ හෙළිදරව් වීම මෙවැනි ඉහළ නතුරු දරන අය සම්බන්ධයෙන් ඉදිරියට වුණත් පාඩමක් වේ යැයි සිතන්න පුළුවන්.අනෙක තමයි මහජන මතය පාර්ලිමේන්තුවෙ පිළිබිඹුවීම පිළිබඳ කාරණය. මේකෙදි තමන්ට ඇති බලය පිළිබඳ ජනතාව හොඳින් දැනුවත් වුණා. ඔබ ඔය අහන ඉස්මතු කිරීම නම් සිදුවුණේ ජනමාධ්‍ය අතින්. ඕනෑවටත් වඩා ලොකු ප්‍රසිද්ධියක් මේකට දුන්නා හරියට සුනාමියක් වගේ මේ ගැන සාකච්ඡා කළා. ලෝකය විනාශවෙන්න යනවා වගේ තමයි මාධ්‍ය මේක ජනතාවට ගෙන ගියේ. ඒ නිසා ඔය ඉස්මතු කිරීම මාධ්‍ය විසින් කළ දෙයක්.මේ පිටුපස ක්‍රියාත්මක වූ බලවේගවල ප්‍රමුඛ වුවමනාවක් බවට රටේ ප්‍රගතිය අවුරාලීම පත්වී තිබුණා.?මේකට අනවශ්‍ය බර තැබීමක් කිරීමෙන් වුණේ රටේ ප්‍රගතියට එරෙහිව ක්‍රියාකරන බලවේග වලට රුකුල් දීමක්. රටේ සාමාන්‍ය පරිපාලනය, සංවර්ධන කටයුතු ආදිය සාමාන්‍ය පරිදි සිදුවෙමින් තිබියදී තමයි මේක ඉස්මතු කෙරුණේ. දෙස් - විදෙස් ආණ්ඩු විරෝධී බලවේග මේක පාවිච්චි කළේ ආණ්ඩුව කෙරෙහි වෛරයෙන් ද්වේෂයෙන් ඔවුන්ට ඕනෑ කළේ තමන්ගේ න්‍යාය පත්‍රය ඉදිරියට ගන්න. රටේ ප්‍රධාන ප්‍රශ්නය මේක නොවුණත් ඒක එහෙම තමයි කියල ඔවුන් රටට ලෝකෙට පෙන්නුවේ.මාධ්‍යවල හැසිරීම නිසා ජනතාවටත් ඇතැම්විට එහෙම හිතුණා වෙන්න පුළුවන්. ආණ්ඩු විරෝධින්ට ඕනෑ කළේ මේක විශාල ප්‍රශ්නයක් හැටියට ජන මතයේ ආරෝපණය කරලා, ජනතා නැඟිටීමක් සඳහා පෙළඹවීමක් ඇති කිරීමටයි. ජනමාධ්‍යවලත් ඇතැම් අය ඒ පෙලඹවීම ඇතිකරන අන්දමට ලිව්වා -කිව්වා - හැබැයි, එවැනි පෙළඹවීමක් ඇතිකරන්න ඔවුන්ට බැරිවුණා.පොලඹවාගන්න පුළුවන් වුණේ හැමදාම මේ වගේ දේවල්වලට යොමු කරගන්න ජේ. වී. පී., යූ. එන්. පී. අනුගාමිකයො ටිකක් විතරයි. ඔබලාට මේ ගැන උනන්දුවක් තිබුණාට අපට එවැන්නක් නෑ කියලා ජනතාව පෙන්නුවා. උනන්දුව තිබුණ අයට ඒ උනන්දුව මොකටද කියල තේරුම්ගන්න පුළුවන් බුද්ධියක් ජනතාවට තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301162</link>
    <topic>පාරිභෝගිකයා මුලා නොකරනු!</topic>
    <author>සටහන සමදරා ජයසිංහ</author>
    <content>ආර්ථික විද්‍යා න්‍යායන්ට අනුව මිනිස් අවශ්‍යතා විවිධ ය. අසීමිත ය. අසීමිත වුවමනාවන් අතර මූලිකම අවශ්‍යතාව වන්නේ ආහාර ය. මිනිසා නිරෝගීමත්ව ජීවත් වීමට නම් ආහාරයට ගත යුත්තේ පෝෂණ ගුණයෙන් යුත් පිරිසුදු, නැවුම් ආහාර ය. බටහිර රටවල පවා ආහාර පිළිබඳ මූලික අවධානය යොමු කර ඇත්තේ සමස්ත ජනතාවගේම නිරෝගී භාවය රටේ ආර්ථිකයට දැඩිව බලපාන නිසා ය.නිරතුරුවම නැවුම් එළවළු, පලතුරු ආහාරයට එක් කර ගන්නා ලෙස වෛද්‍ය උපදෙස් පවා ලැබුණ ද, අවාසනාවට අපේ රටේ ජනතාවට අලුත් පලතුරක්, එළවළුවක් තබා පළා කොළයක් සොයා ගැනීමට රට පුරා කරක් ගැසුවත් බැරිය. සෑම තැනකම විකිණීමට ඇත්තේ ප්‍රමිතියෙන් තොර බාල ආහාර ද්‍රව්‍ය ය. කුණු වූ කරවල, මාළු, තැළුණු එළවළු, පලතුරු තොග පිටින් අලෙවියට තබා ඇත. ඒවායින් හමන අප්‍රසන්න දුඟදින් ආහාර ද පිළිකුල් වේ.අතට ලැබෙන සොච්චම් මුදලින් සුපිරි වෙළෙඳසල්වලින් බඩු මිලදී ගැනීමට හැමටම නොහැකි ය. මධ්‍යම පාන්තිකයන් වැඩි පිරිසක් එළවළු ටිකක්, පලතුරු ටිකක් හෝ අල, ලූුනු, පරිප්පු මිලදී ගන්නේ සාමාන්‍ය සිල්ලර කඩයකිනි. එසේත් නැතිනම් අලුත්, පිරිසුදු බඩු, සාධාරණ මිලකට ලබා දෙන, විශ්වාසවන්ත තැනකින් ය. අභාග්‍යයකට මෙන්, එහෙම තැන් පිළිබද අද අසන්නට ලැබෙන්නේ කනගාටුදායක පුවත් ය. වෙළෙඳ පොළේ දී අලෙවියට තැබූ කුණු වූ අල, ළූණු තොග පිටින් අත්අඩංගුවට ගනී. කුණු කරවල කිලෝ ගණන් අල්ලා ගනී. පාරිභෝගිකයන්ගේ විශ්වාසය දිනා ගත් සතොස ආයතනය කල් ඉකුත් වූ ළූනු විකුණයි. කුණු අල විකුණයි. ළූනු ගෙඩි තුළ පණුවන් ද ඇත. පාරිභෝගිකයාට අවශ්‍ය ආහාර ද්‍රව්‍ය ගුණාත්මක, ප්‍රමිතියකින් යුතුව සාධාරණ මිලකට අලෙවි කිරීම අරමුණු කර ගත් ජනතාවගේ ආයතන තුළත්, මෙවැනි වංචා, අසාධාරණකම් සිදුවේ නම්, මෙරට පාරිභෝගිකයන්ට ඉතිරි වන්නේ දෙවියන්ගේ පිහිට පමණි.වෙළෙඳාම යනු කිසියම් භාණ්ඩයක් හෝ සේවාවක් එක් අයෙකු තවත් අයෙකුට ලාභයක් පදනම් කරගෙන කරනු ලබන ගනුදෙනුවකට ය.එහි දී රටේ ජනතාවට පාරිභෝගිකයන් වශයෙන් තත්ත්වයෙන් හා ගුණයෙන් යුක්ත ගෙවන මිලට සරිලන භාණ්ඩ අලෙවි කළ යුතු ය. එහෙත් අපේ රටේ නම් මිල ඉහළ ගියත් ආහාර ද්‍රව්‍ය හා අනෙකුත් ද්‍රව්‍යවල ගුණාත්මක භාවය නම් ඉහළ යන්නේ නැත. අද යුගයේ පාරිභෝගිකයන්ට මුහුණ පෑමට ඇති බරපතළ ම අභියෝගය වන්නේ ද එයයි.අතීතයේ විසූ අය තමන්ගේ අවශ්‍යතාවට සරිලන ලෙස එළවළු, පලතුරු තමන්ම නිපදවා ගත්හ. ඔවුන්ගේ දිවි පෙවත ඉතා නිරෝගීමත් ය. ඔවුන් කෑමට ගන්නා ලද්දේ වස විසෙන් තොර ආහාර ය.එහෙත් අද අපට කෑමට ඇත්තේ වස විස ය. හැම දෙනාටම වවන්නට බැරි ය. වැව්වත් පරිප්පු, සීනි හා අනෙකුත් ද්‍රව්‍ය වෙළෙඳ පොළෙන් මිලට ගත යුතු ය. එහෙත් වෙළෙඳ පොළ තුළ ඇත්තේ ඩයි දැමූ පරිප්පු ය. වතුර දමා තෙත් කර, ඒ මගින් බර වැඩිකර විකුණන සීනි ය. ඒ මදිවාට ඒවාට දැන් වැලිත් එකතු කරනු ලැබේ. කුණු අල, කුණු කරවල ය. නිලධාරීන් හා වෙළෙන්ඳන් පවසන්නේ මේවා අතපසුවීම් හෝ බැරිවීම් ලෙස ය.රටේ ජනතාවගේ පරිභෝජන අවශ්‍යතාව සරි කිරීමේ දී බැරිවීම්, අතපසුවීම් තිබෙන්නට බැරි ය. එවිට වන්නේ රෝහල්වල රෝගීන් පිරී යාම පමණි. වකුගඩු රෝගීන්, පිළිකා රෝගීන් සංඛ්‍යාව දිනෙන් දින ඉහළ යයි. එළවළුවලට මැසි තෙල් යෙදීම, නිවුඩු සහල් රතු කිරීමට ඩයි යෙදීම මේවා නොදැන ආහාරයට ගන්නෝ පිළිකාවලට හා වෙනත් දරුණු රෝගාබාධවලට බදුන් වීම සත්‍ය වශයෙන් සිදු වන්නකි. අපේ රටේ ප්‍රධාන ආහාරය වන බත් පිස ගන්නා සහල් කල් තබා ගැනීමට ද විස වර්ග මිශ්‍ර කරයි. වර්තමානයේ පොඩි දරුවෙකුට ඇපල් ගෙඩියක් දීමට බැරි ය. ඒ තරමට තැලී, කුණු වූ ඇපල් තොග පිටින් විකුණයි. තැළුණු තැන්වලට ලේබල් අලවා පාරිභෝගිකයා මුලාවේ දමමින් මොවුන් කරන මේ දේවල් නොදැන කරන වැරැදි ලෙස අර්ථ දැක්වීම මොනතරම් ඛේදජනක තත්ත්වයක් ද?1979 පාරිභෝගික ආරක්ෂක පනතේ විධිවිධානයන්ට අනුව පාරිභෝගිකයා ආරක්ෂා කිරීම, සාධාරණ වෙළෙඳ ආචාර ක්‍රම උපයෝගී කර ගැනීම අනිවාර්යය. එමෙන්ම වෙළෙඳාම අවංකව කරන බවටත්, භාණ්ඩ හා සේවාවල වටිනාකමට සරිලන ආකාරයට පාරිභෝගිකයාට අවශ්‍ය පහසුකම් ලබා දීමත්, ඒ මගින් රටේ සංවර්ධනයට හා සමාජයේ පදනම ශක්තිමත් කිරීම හා සාධාරණ වෙළෙඳ සමාජ පසුතල ඇති කිරීමට ඕනෑම රජයකට විශාල වගකීමක් පැවැරී ඇත.මේ වගකීම ඉටු කිරීම සඳහා නීත්‍යානුකූල අණ පනත් සකස් කර පාර්ලිමේන්තුව මගින් සම්මත කරවා, එය රටේ පාරිභෝගික ආරක්ෂාව සඳහා ඇති නීතිරීතීන්ට සම්බන්ධ කර ගැනීම පමණක් නොව, පාරිභෝගිකයන් කූට වෙළෙඳුන්ගෙන් ආරක්ෂා කරදීම සඳහා එම නීති ක්‍රියාත්මක කළ යුතුවේ. තවද වැරැදිකරුවනට දැඩි දඬුවම් පැමිණවිය යුතු වේ. අධික ලාභ බලාපොරොත්තුවෙන්, ප්‍රමිතියෙන් තොර බාල ආහාර ද්‍රව්‍ය විකුණන, ජනතාවට කුණු කවන නිලධාරීන් ගෙන් පරිභෝගිකයා ආරක්ෂා කර ගත යුතුය. පාරිභෝගිකයා ඇන්දවීම යනු බලවත් පාපයකි.වෙළෙඳසලකට ගොඩවන පාරිභෝගිකයා මිලට ගන්නා සෑම භාණ්ඩයක්ම පරීක්ෂා කරන්නේ නැත. එහෙම කරන පාරිභෝගිකයාට වෙළෙන්දාගෙන් ලැබෙන්නේ රැවුම් ගෙරවුම් ය. එතනින් ම පාරිභෝගික අයිතිවාසිකමක් උල්ලංඝනය වී යයි. එබඳු පරීක්ෂාවකට ඉඩ නැති පාරිභෝගිකයා, බඩු ගෙන මිල ගෙවා ගෙදර යයි. පවතින ජීවන වියදමට අනුව මහන්සියෙන් උපයා සපයා ගන්නා මුදල් ගෙවා රැගෙන යාමට වී ඇත්තේ විස යෙදූ සහල්, තැළුණු එළවළු, පලතුරු හා කුණු අල හා ළූනුය. ලාභ බඩුවල හිලක් තිබේ යැයි ප්‍රස්ථා පිරුළු දැන් වෙනස් විය යුතු කාලය එළැඹ තිබේ. ලාභ බඩුවල පමණක් නොව, දැන් විකුණන සෑම දෙයකම යථාර්ථය එය බැවිනි.අධික මිලක් ගෙවා කුණු බඩු ගෙන ගොස් ලෙඩ සදා ගැනීමට පාරිභෝගිකයාට බැරි ය. උපයා ගන්නා මුදල අනවශ්‍ය ලෙස වියදම් වීමෙන් කෑමටවත් ප්‍රමාණවත් නොවන විට, ලෙඩට බෙහෙත් ගන්නට මුදල් ඉතිරි වන්නේ නැත. එවිට මෙවැනි කුණු කනවාට වඩා බඩගින්නේ මැරෙන එක සැපතක් ලෙස පාරිභෝගිකයාට සිතීම අරුමයක් නොවේ. පාරිභෝගිකයා තුළ තිබූ විශ්වාසය දැන් පළුදු වී හමාරය. සමුපකාරය, සතොස, පිටකොටුවේ තොග කඩ පිළිබද පැවැති විශ්වාසය මේ වනවිට ජනතා සිත්වලින් තුරන් වෙමින් පවතී. ඒ පිළිබද ජනතාවට ඇත්තේ බලවත් කලකිරීමකි, සැකයකි, රටටම භාණ්ඩ සපයන ආයතන ලෙස විශ්වාසය දිනූ ආයතන සමස්ත ජනතාවම මුලාවේ දැමීම බලවත් අසාධාරණයකි.අද කුණු අල සොයා ගනී. හෙට වැලි දැමූ සීනි විකුණයි. අනිද්දා ඩයි දැමූ සහල් හා පරිප්පු විකුණයි. මේ වංචාවට අවසානයක් නැත. එහෙත් මෙය අවසන් කළ යුතු ය. එය පාරිභෝගිකයාගේ අවසානය නොවිය යුතු ය. කූට වෙළෙඳුන් හා ඔවුන්ට උල්පන්දම් දෙන පුද්ගලයන්ට දඩුවම් කළ යුතුය.පාරිභෝගිකයන් නොමඟ යවා මේ ආකාරයෙන් කුණු බඩු විකිණීම සාධාරණ ද? මේ තරම් ජනතාවට ජරාව කවන්නේ, ජනතාව ඌරන්ගේ තත්ත්වයට වැටී ඇතැයි සිතා ද? පාරිභෝගිකයා ඉල්ලා සිටින්නේ අලෙවි කරන මූලික ආහාර ද්‍රව්‍ය ටික හෝ ගුණාත්මකව, සාධාරණ මිලකට ලබා දෙන ලෙස ය. ඒ සඳහා විධිමත් වැඩසටහන් ක්‍රියාත්මක කිරීමට පාලකයන්ගේ අවධානය යොමු විය යුතු කාලය දැන් එළැඹ තිබේ. නැතිනම් අසරණ වන්නේ අහිංසක පාරිභෝගික ජනතාව ය.මේ ආකාරයෙන් දුරදර්ශීව කටයුතු කළ හොත්, දියුණු වෙමින් පවතින ශ්‍රී ලංකාවේ අනාගතය සෞභාග්‍යමත් වන බව නො අනුමාන ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301163</link>
    <topic>දරුවන්ටහිංසා නොකරත්වා</topic>
    <author>සටහන නුවන්ති සඳුනි ප්‍රභා</author>
    <content>අප ජීවත් වන්නේ බුදුන් දෙසූ ධර්මය අදහන, ධාර්මික බෞද්්ධයන් වෙසෙන රටක ය. සෑම පොහොයකට ම සිල් සමාදන් වන උවසු උවැසියන් සිටින, නිතිපතා ගුවන් විදුලියෙන්, රූපවාහිනියෙන් ධර්මය අසන්නට ලැබෙන රටක ය. ගමක් ගමක් පාසා දහම් පාසල් ය. නිරන්තරයෙන් දහම් පොත පත ප්‍රකාශ වන, ඒවා පරිහරණය කරන මිනිසුන් වෙසෙන සමාජයක ය. ඒ මදිවාට බොහෝවිට ඇසෙන්නේ පිරිත් දේශනා අසන මිනිසුන් ය. පිරිත්, ධර්මදේශනා සංයුක්ත පට මෙන් ම, කැසට් පට ද බෙහෙවින් අලෙවි වන සමාජයක ය. උදේට ගෙදරින් පිටවන විට මවට, පියාට වැඳ නිවෙසින් පිටවන, වැඩිහිටියන්ට ගරු කරනවා යැයි පෙන්වන මිනිසුන් අතරය. නිවාඩුවක් ලද විගස, වන්දනා ගමනක් යාමට සිත් පහළවන සැදැහැතියන් සිටින රටක ය. මේ කුමන දේ කළ ද දිනපතා සමාජයේ අසන්නට, දකින්නට ලැබෙන සිදුවීම් අනුව ධර්මය අනුව දිවි ගෙවන්නන් සිටිනවා ද යන්න සැක සහිත තත්ත්වයක් උදාවී තිබේ.නව වසර එළැඹී ගතව ඇත්තේ තවමත් දින කිහිපයක් පමණකි. මේ දින කිහිපය පිළිබඳ අවධානය යොමු කරන විට අපට අසන්නට ලැබුණේ ඛේදජනක සිදුවීම් මිස, සොඳුරු අත්දැකීම් නොවේ. වසර ඇරැඹී ගෙවී ගිය දින කිහිපය තුළ, මේ පුංචි රට තුළ මිනිසුන්ගේ ජීවිත කීයක් මරු තුරුළට බලෙන් කැඳවාගෙන ගියා ද? මේ පැනයට ලැබෙන පිළිතුර, ඔබේ හද කම්පා කරවනවාට සැක නැත. ඒ මිනීමැරුම් කළෝ කවුරු ද? එය අසන ඔබ නැවත වරක් කම්පාවට පත්වනවා නම් නො අනුමාන ය. ඇයි එහෙම දෙයක් සිදු වුණේ? ඒවාට වගකිව යුත්තේ කවුද? මෙවැනි දේවල් සිදුවන්නේ කොහොමද? මේ හැම ප්‍රශ්නයකට ම ලැබෙන පිළිතුරු ඔබ හද කලඹනවා නියත ය.තමන් ගේ ලෙයින් උපන්, කිරි සිනා නංවන බිලිඳියකගේ කෙළිලොල් සමය දැකගන්නට සෑම මවක් ම, පියෙක් ම බලා සිටින්නේ නොඉවසිල්ලෙනි. කුඩා කල සිට දරුවකු රැකබලා ගන්නේ වැස්සෙන්, පින්නෙන්, අව්වෙන්, දූවිල්ලෙන් හානියක් නොවන ආකාරයට ය. එහෙත් පසු ගිය කාලයේ අසන්නට ලැබුණු පුවත් ඔබ හද සසල කළා නම් නො අනුමාන යි. මෑත කාලයේ පියවරු දෙදෙනකු ම තම දරුවන්ගේ ජීවිත මෙලොවින් තුරන් කර දැමීමට කටයුතු කිරීම මොන තරම් ඛේදජනක ද? එකෙකු තම දරුවාගේ ගෙල සිරකර මරා ගිනි තබද්දී, අනෙකා අවුරුදු එක හමාරක් වයසැති දියණියගේ හිසට බඩට පයින් ගසා, අත කඩා, අසූචි කවා මරා දමයි. මෙවැනි දෙයක් කිරීමට පාපතරයකුට හැර වෙන කිසිවෙකුටවත් නම් හැකියාව නොලැබෙනු ඇත.තම දරුවන්ගේ අහිංසක මුහුණු දකිද්දී මෙවැනි දෙයක් කිරීමට තරම් සිත් කුරිරුවීම කෙලෙසින් නම් විග්‍රහ කරන්නද?දරුවකුට නොව, සතෙකුට පවා හරිහැර කරන කෙනෙකු දකිනවිට අපේ සිතට ඇතිවන්නේ දැඩි කලකිරීමකි. පිළිකුලකි. දරුවකුට හිරිහැර කරනු දැකීම නොව, ඇසීම පවා හිතට ඇති කරවන්නේ කම්පාවකි. වැඩිහිටියන්ගේ වැරැදිවලට, දරුවන්ගේ ජීවිතවලින් පළි ගැනීම මොන තරම් නම් නරක ක්‍රියාවක් ද? කාමයට ලොල් වීම; පර පුරුෂ සේවනය, පර ස්ත්‍රීන් වෙත යාම පිරිහීමට තුඩුදෙන කරුණු බව බෞද්ධ දේශනාවල සඳහන් වේ. අපට මෙලෙස පෙන්නුම් කරන්නේ එහි විපාක නොවේද? මෙවැනි අධමයන්ගේ කතා ඇසීමට ලැබීම පවා අප කළ පවකි. අපගේ සිත් එලෙස කම්පා වුවත්, තම දරුවන් පිළිබඳ එම පියවරු තුළ එවැනි අනුකම්පාවක් ඇති නොවුණේ කෙසේ ද? මෙය සැබවින් ම විමැසිය යුතු කරුණකි.උපන් දා සිට ම ගුණදම් පිළිබඳ ඉගෙන ගන්නා, ධර්මයේ හැසිරෙන මිනිසුන්ට සිදුව ඇත්තේ කුමක් ද? මෙසේ වීමට හේතුව කුමක් ද? අනාගතයේ මෙවැනි ඛේදජනක සිදුවීම් පිළිබඳ නො අසන්නට නම් අප කළ යුත්තේ කුමක් ද?පාසලෙන්, දහම් පාසලෙන් මුල් කාලයේ සිට ම ගුණ නුගුණ කියා දෙනවාට අමතරව, මේ මගින් වන ආදීනව ද මිනිසුන්ට කියා දෙනු ඇත. එනමුදු සමාජය ගමන් කරන්නේ වෙනතකට ය. මිනිසුන්ගේ සිත් තුළ ආදරය, කරුණාව, දයාව, මෛත්‍රිය වැනි මනුදම් යටකරගන කාමාශාව පිබිදී ඇත. ඒ වෙනුවෙන් තම දරුවන් වුව මරා දැමීමට තරම් ඔවුන් ගේ සිත් දැඩිවී ඇත. අපට නීතියක් ඇත. ඒ නීතිය තුළින් පැන යාමට කිසිවෙකුටත් ඉඩක් නැත. මිනී මරුවන්ට ගැලවී යාමට කිසි විටෙකත් ලැබෙන්නේ නැත. ආගම දහම අනුව කලකම් මේ ජීවිත කාලය තුළම පල දෙනවා නො අනුමාන ය.ආගම දහමෙන් මෙන් ම, නීතිය පිළිබඳව ද මිනිසුන්ට දැනුමක් ලබාදීමට ක්‍රියා කළ යුතු ය. දරුවන්ගේ ජීවිත සුරක්ෂිත කිරීමට ගම් මට්ටමෙන් පෙළ ගැසිය යුතුව ඇත. ආගමික අංශයෙන් මෙන් ම, සමාජයේ අනෙකුත් අංශවලින් ළමයින් ගේ සුරක්ෂිතතාව සඳහා අවැසි පියවර ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301164</link>
    <topic>පෞද්ගලික බස් සේවාවට විනයක් අවශ්‍යයි</topic>
    <author>කසුන් බුද්ධික රත්නායක පොල්ගහවෙල</author>
    <content>රජය මගින් පෞද්ගලික බස් රථ රියදුරන්ට ද, ටිකට්පත් ලබාදීම සිදුකරන කොන්දොස්තරවරුන්ටද නිල ඇඳුම අනිවාර්ය කළද භාවිතයේදී බොහොමයක් රියදුරන් හා කොන්දොස්තරවරුන් එය අනුගමනය කරන ආකාරයක් දැක ගත නොහැකි ය. තවද මගීන්ගෙන් ලබාගන්නා මුදලට සරිලන අන්දමේ ටිකට්පතක් ඔවුන්ට ලබාදීම කළ යුතුව තිබුණ ද, ඇතැම් කොන්දොස්තර මහතුන් සතුව ටිකට් පොතක්වත් නොමැත. මෙහිදී ටිකට් පත පිළිබඳ විමසීමට යාමේදී මගීහු අපහසුතාවයට පත්වෙති.ඇතැම් බස් රථ වල රියදුරන් අධික වේගයෙන් රිය පැදවීමත් අපරීක්‍ෂාකාරී ලෙස මාර්ග නීති කඩකරමින් රිය පැදවීමත් නිසා පසුගිය මාසවල සිදුවූ රිය අනතුරු සංඛ්‍යාව පවා ඉහළ ගොස් ඇති අන්දම පොලිස් වාර්තාවලින් පෙනී යයි. තවද ඇතැම් රියදුරන්ගේ තරගකාරී රිය ධාවනයද මීට හේතුවී ඇති බව පෙනී යයි. පසුගිය කාලයේ සිදුවූ බොහෝ පෞද්ගලික බස් රථවල අනතුරුවලට ප්‍රබලතම හේතුව මෙය බව වාර්තා වී ඇත. අප දැක ඇති පරිදි ඇතැම් රියදුරන් ජංගම දුරකථනය කනේ තබා ගෙන රිය පදවති. මෙයින් පෙනී යන්නේ රියදුරන්ගේ විනය පිරිහී ගොස් ඇති සෙයකි.ඇතැම් අවස්ථාවක රථවාහන අංශයේ නිලධාරීන් මාර්ග නීති උල්ලංඝනය කරන මේ බස් රථ නතර කළ ද එහිදී කොන්දොස්තර මහතා අත යටින් සාක්කුවට දෙන මුදල ගෙන දඩ කොළය ලිවීම නතර කර, බස් රථය පිටත් කර යවයි. මෙලෙස ඔවුන්ට දඬුවම් දීමේ වාරය අහිමිකර ගනිද්දී බස් රථයේ කොන්දොස්තරවරයා රියදුරාට පවසන්නේ “හරි හරි අපි යං” යනුවෙනි. මාර්ග අනතුරු බහුල වශයෙන් සිදුවන පෞද්ගලික බස් රථවලට නව විනය නීතිමාලාවක් ගෙන ඒමේ කාලීන වගකීම බලධාරීන් සතුව ඇත.ඇතැම් කොන්දොස්තරවරුන් නියමිත මුදලට වඩා වැඩි මුදල් ප්‍රමාණයක් මගීන්ගෙන් අය කරති. එවිට මගීන් අපහසුතාවට පත්වේ. ජාතික ගමනාගමන කොමිෂන් සභාව, මාර්ගස්ථ මගී ප්‍රවාහන අධිකාරිය වැනි ආයතන පැවතියද මාස ගණන් පැරැණි පැමිණිලි පවා විසඳාගැනීමට ඔවුන්ට නොහැකි වී ඇත. දුර බස් සේවාවලදී අධික ශබ්දයෙන් යුතු එෆ්. එම්. නාළිකා හෝ කැසට් පට වාදනය වීම නිසා මගීන් දැඩි අපහසුතාවකට පත්වේ. තවත් බස් රථයක පාපුවරුවේ පටන් මගීන් පටවාගෙනය. සමහරක් බස් රථ කාලය කා දමමින් බස් රථ නැවතුම්පලවල බොහෝ වේලාවක් නවතා ගෙනය. තවත් එකක පිටුපස පාපුවරුව ටික දුරක් යන විට වසා දමා ඇත.එක්තරා අවස්ථාවක පෞද්ගලික බස් රථයක යෑම යනු මිහිපිට අපාය සිහිගන්වන්නකි. ඇතැම් නූගත් පුද්ගලයින් කොන්දොස්තරවරුන් ලෙස සේවයෙහි නිරත වීම නිසා බොහෝ ගැටලු පැන නැගී ඇත. ඇතැම් විටෙක කොන්දොස්තරවරයා බසයේ මගීන් සමඟ බහින්බස් වෙයි.නිදහස් ගමනාගමන සේවාවක් සහතික කරලීමට නම් පෞද්ගලික බස් රථ ධාවනය කරන රියදුරන්ට මෙන්ම, ඒවායේ සේවය කරන කොන්දොස්තර මහතුන්ට ද දැඩි විනය නීති මාලාවක් ක්‍රියාත්මක කළ යුතුය. එම නීති කඩ කරන පුද්ගලයින්ව ක්‍ෂණිකව නීතියේ රැහැනට කොටුකර ගැනීමට ඉඩ ප්‍රස්ථාව සැලසිය යුතුය.ශ්‍රී ලංකාවේ නිදහස් ගමනාගමන සේවා තහවුරු කිරීමට පෞද්ගලික මගී ප්‍රවාහන සේවාව ආශ්‍රිත මේ ගැටලු පිළිබඳ සොයා බලා නව විනය නීති මාලාවක් සකස් කර, එම විනය නීති කඩකරන රියදුරන්ට හා කොන්දොස්තර මහතුන්ට දඬුවම් ලබාදීමට වගකිවයුත්තන් පියවර ගන්නේනම්, එය සමස්ත ශ්‍රී ලාංකිකයන්ගේම ප්‍රසාදයට හේතුවන බව නම් කිව යුතුමය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301165</link>
    <topic>පත්තර නවකතා විගඩමක් වෙල‍ා</topic>
    <author>- සටහන චන්දන ජයවීර ඡායාරූප මහින්ද විතානාව්ව</author>
    <content>හුඟක් වෙලාවට මාව හංවඩු ගැහිලා තිබෙන්නේ පුවත්පත් සඳහා නවකතා ලියන්නෙක් විදිහටයි. මම පත්තරේට ලිව්ව මුල්ම නවකතාව “පූජාසනය”යි.ඒකෙන් තමයි මට පත්තරකාරයා කියන අනන්‍යතාවට අමතරව නවකතාකාරයා කියන හැඳින්වීම ලැබුණේ. දැනට මං නවකතා දොළහක් විතර ලියලා තිබෙනවා.එයින් පහක්ම මුලින්ම කියෙව්වේ පත්තරේ පාඨකයෝ. ඒවා පොත් හැටියට එළිදැක්කේ දෙවනුවයි. මේ නවකතා යම්තාක් දුරකට ජනප්‍රියයි.මගේ නවකතා අතරින් පිටුවහල් කළ මිනිසෙක්, දළ බිඳුම, සඳ කළුවරයි වගේ නවකතා ප්‍රශස්ත මට්ටමක තිබුණා. ඒවා ජනප්‍රිය රැල්ලට හසුවුණු නිර්මාණ නෙවෙයි.ඒත් ඒ පොත්වලට නිසි තැන ලැබුණේ නැහැ. ඒකට හේතුව මම පත්තරවලට නවකතා ලියපු නිසා බොහෝ දෙනා හිතුවා මම ජනප්‍රිය රැල්ලේ නවකතාකාරයෙක් කියලා. ඒ ප්‍රවාහයට මගේ නවකතා සියල්ලම එක පොකුරට ගහගෙන ගියා.අපේ රටේ පැරණිම නවකතාව බිහිවුණේ පුවත්පත් නවකතාව හරහායි. අයිසෙක් ද සිල්වා කියන අපේ ආදිතම ප්‍රබන්ධ කතාකරුවාගේ නවකතා පළව තිබෙන්නේ ඒ කාලේ පළ වූ පුවත්පත්වල කොටස් වශයෙන්. ඒ විදිහට බැලූවිට පුවත්පත් නවකතාවට දීර්ඝ ඉතිහාසයක් තිබෙනවා.පියදාස සිරිසේන මහතාගේ නවකතාත් පුවත්පත්වල කොටස් වශයෙන් පළව තිබෙනවා. අපේ බොහෝ ප්‍රවීණ ලේඛකයන් පුවත්පත් සඳහා නවකතා ලියලා තිබෙනවා.ඒ නිසා කිසිසේත්ම පුවත්පත් නවකතාව ලුහුකොට තකන්න හෝ බැහැර කරන්න බැහැ.එ්ත් දැන් ලියැවෙන පුවත්පත් නවකතා ගැන මම වුණත් සෑහීමකට පත්වන්නේ නැහැ.මේ නවකතා සඳහා ප්‍රේමය අනිවාර්ය විය යුතුවා පමණක් නෙවෙයි, එය බොළඳ විය යුතුයි. අනිත් කරුණ වන්නේ කිසිම වැදගැම්මකට නැති සුන්දර වචන ලැයිස්තුවක් ලස්සන කතාවක දවටලා ඉදිරිපත් කරන්න දැන් පුවත්පත්වලට ලියන නවකතාකරුවන් පෙලඹී සිටිනවා. ...... රැල්ල යන්නේ ඔහොමයි. ඒ නිසා දැන් පුවත්පත් නවකතාවට වටිනාකමක් තිබෙනවා කියලා කොහොමවත් පිළිගන්න බැහැ.පත්තරවලට නවකතා ලිවීමෙන් හැකියාව නිකරුණේ අපතේ යනවා කියලා හිතවත් සහෘදයෝ මට කිව්වා . මම ඒ මතය පිළිගත්තා.පුවත්පතක් වෙනුවෙන් සේවය කිරිමේදි එයට අවශ්‍ය දේවල් අපට කරන්න සිදුවෙනවා.මං එය දිගින් දිගටම කළා. මේ විදිහට වසර පහක් හෝ හයක් මං නවකතා ලිව්වා.ඒත් අපි හිතන විදිහෙ නිර්මාණයක් කරන්න වුවමනා නම්, අපට ඒවා ස්වාධීනව ප්‍රකාශයට පත් කරන්න පුළුවන් පරිසරයක් තිබිය යුතුයි. ‘අවපෑළවිය’ නවකතාව පිටවෙන්නේ ඒ උත්සාහයේ ප්‍රතිඵලයක් විදිහටයි.මේ නවකතාව පුවත්පත් රැල්ලෙන් හා ඒ විලාසයෙන් බැහැරව ලියපු වෙනස් විදි­‍ෙහ කතාවක්.56 දරුවන් නිදහස් අධ්‍යාපනය හා සිංහලය රාජ්‍ය භාෂාව කිරීම නිසා යම් සමාජ මට්ටමකට ආවා. මේ නවකතාවේ එන ගෙවි නමැති නිර්ධන පාන්තික තරුණයා මධ්‍ය විද්‍යාල හරහා විශ්වවිද්‍යාලයට ගිහිල්ලා, පරිපාලන සේවයට ඇතුල්වූවෙක්.ඔහු උඩරට රදල තරුණියක් සමඟ විවාහ වීමෙන් බලාපොරොත්තු වන්නේ තවත් අත්තක් ඉහළට නඟින්නයි.ඇය සාමාන්‍ය පන්තියේ තරුණයෙක් සමඟ විවාහ වන්නේ මැජික් එකක් නිසා නොවෙයි. කුල ගෞරවය නිසා ඇයට පළමු ප්‍රේමයත්, විවාහයත් අහිමි වෙනවා. මේ නිසා ඇය පහළට අඩියක් තියනකොට, තරුණයාගේ බලාපොරොත්තුව ඉහළට අඩියක් තියන්නයි.56 දරුවන්ගෙන් සමාජය බලාපොරොත්තු වුණේ පෞද්ගලික අභිමතාර්ථ ඉෂ්ඨ කර ගැනීමක් නෙවෙයි. පුළුල් සාමාජීය හැඩගැසීමක්.ඔහු තවදුරටත් පීඩිත පන්තියට සේවය කළ යුතුයි. ඒත් කතාවේ වගේම සමාජ සැකැස්ම තුළත් සිදුවුණේ 56 දරුවන් ඉහළ ධනපති පන්තියට ඇතුළුවීමට උත්සහ කිරීමයි.මගේ කිසිම පොතක දෙවැනි කොටසක් නැහැ. මම ලියූ සමහර නවකතාවලට හොඳ පාඨක ඉල්ලුමක් තිබුණා. ඒත් මම ඒවායේ දෙවැනි කොටසක් ලියලා නැහැ.ඒකට හේතුව කතාවක් ලියා හමාර කළ පසු, ඒ කතාව එතැනින් අවසන් කියන හැඟීම මට දැනෙනවා.ලියලා ඉවර කරපු කතාවක නැවත දෙවැනි කොටසක් ලිවිම අසාර්ථක උත්සාහයක්.සමහරු අහනවා සමහර චරිතවලට එතැනින් එහාට වුණේ මොකද්ද කියලා. මම ඔවුන්ට කියන්නේ එතැනින් පස්සෙ වෙච්ච දේ මොකක්ද කියලා කියන්න මමවත් හරියට දන්නෙ නැහැ කියලයි.අපේ සමාජයේ වැඩි කොටසක් මධ්‍යම පාන්තිකයන් කිව්වත් හැබෑවටම ගත්තොත් ඔවුන් පීඩිත පාන්තිකයන්.මේ කොටස ඇඳුමෙන් පැළඳුමෙන් විතරයි මධ්‍යම පාන්තිකයන් වෙන්නේ. ආර්ථික වශයෙන් ඔවුන් පීඩිතයන්. ඒ නිසා ඔවුන් ගැන ලිවීම අපේ සමාජයේ අති බහුතරය ගැන ලිවීම වෙනවා.වර්තමාන නවකතාව ලිංගිකත්වයට, එන්. ජී. ඕ. සබඳතාවන්ට හා ආදර කතාවන් ඔස්සේ උඩින් උඩින් දුවනවා. ඒවායින් සමාජයේ යම් පැතිකඩක් නිරූපණය වෙනවා ඇති. ඒත් එය ප්‍රමාණවත් නැහැ.ඉහළ පැලැන්තියේ උදවියගේ ජීවිතවල අඳුරු අහුමුලු එළිකරන්නයි කියලා ඔවුන් ගැන ලිවීමෙන් එතරම් ප්‍රයෝජනයක් වන්නේ නැහැ.එයට වඩා අසාධාරණයට හා සූරාකෑමට ලක්වන මිනිස්සු වෙනුවෙන් නවකතා ලිවිය යුතුය යන ස්ථාවරයේ මං ඉන්නවා. මගේ අතින් එය ඉටු නොවෙනවා වෙන්න පුළුවන්. මා කියන්නේ විය යුතු දේයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301166</link>
    <topic>“කාලසර්ප” නවකතාව කෙටි කතා පූට්ටුවක්</topic>
    <author>රන්ජන් අමරරත්න</author>
    <content>කෙටිකතා සංග්‍රහයකට හෝ නවකතාවකට හෝ සාහිත්‍ය සම්මානයක් ලැබූ පමණින් එහි ලේඛකයා ප්‍රබුද්ධයකු වන්නේ නැත. ඊට බලපාන හේතු කිහිපයෙකි. විශේෂයෙන් ම ශ්‍රී ලංකාවේ සාහිත්‍ය සම්මානවල නිසි ප්‍රමිතියක් නැත. විධිමත් ක්‍රමවේදයකට අනුව නිර්මාණ ඇගැයීම සිදුවන්නේ්ද නැත. තව අතෙකින් හිතවතුනට ඇදීම අපේ සාහිත්‍ය තුළ ගජරාමෙට සිදු වේ. තවත් අතෙකින් මොන තරගයකට වුව ප්‍රමාණවත් කෘති සංඛ්‍යාවක් ඉදිරිපත් වන්නේ ද නැත. 80 දශකයේ සිටම පාහේ් මේ දුර්ගුණ පවතී. එහෙත් අපේ ලේඛකයෝ සම්මාන උණකින් පෙළෙති.කුමක් වුව කබල් සම්මානයකින් පසුව තමා විසින් ම ඇඳගනු ලැබීම අපේ කතාකරුවන්ගේ හා කවීන්ගේ සිරිත ය. සම්මානයෙන් පසු යථාර්ථවාදය එපා වෙයි. සම්ප්‍රදාය එපා වෙයි. භාෂාව කණපිට හැරවීම ආරම්භ කරයි. පාඨකයාට හෝ විචාරකයාට හෝ ඇහුම්කන් නො දෙයි. මං කෙරුමා යන ප්‍රතිපත්තියේ සිට මෙබඳු අය කටයුතු කරනු දක්නට ලැබේ. අපගේ වැටහීමට අනුව කීර්ති වැලිසරගේ් හැසිරීමෙන් ද එබඳු තත්ත්වයක් ප්‍රකට වේ. ඔහු පසුගිය කාලය තුළ යථාර්ථවාදය වෙනස් කිරීමට ද වෑයම් කළේය. ඔහු වැනි අඟුටුමිට්ටකුට තබා නොබෙල් ත්‍යාගලාභී “මෝයෑන්ට”වත් යථාර්ථවාදයෙන් පිට පැනිය නොහැකිය.ඉහත පූර්විකාව ලියා තැබුවේ කර්තෘ පිළිබඳ සටහනක් ලෙස ය. ඔහුගේ අභිනව නවකතාව “කාල සර්ප” ලෙසින් ප්‍රකාශයට පත් කර තිබේ. මෙය පිටු 372 ක් පුරා දිවෙන දීර්ඝ ප්‍රබන්ධයෙකි. මුළු ප්‍රබන්ධය ගැටගසන සාධකය කාලයයි. එම කාලය භීෂණය පැතිර ගිය 1988 – 1991 පරිච්ඡේදය ලෙස සැලැකිය හැකි ය.තරමක වෙහෙසකින් යුතුව කතාව කියවා හමාර කළ විට ඒ ඔස්සේ ප්‍රධාන ප්‍රවාද හතරක් ගොඩනැඟිය හැකි යැයි අපට සිතේ.(i) කෙටිකතා පූට්ටු කර නවකතා රචනා කළ හැකිද?(ii) චරිත නිරූපණය යන හැසිරීම විස්තර කිරීමක් ද?(iii) ප්‍රබන්ධයක සමාජ කාර්යය කුමක්ද?(iv) අපේ සමාජයට බලපෑම් කළ හැකි කතා කලාවක් ගොඩනැඟිය නො හැකිද?බටහිරෙන් අප උපුටා ගත් කෙටිකතාවට හා නවකතාවට අනන්‍ය ලක්ෂණ වෙන වෙනම තිබේ. එය හිතුවක්කාර ලෙස වෙනස් කිරීමට යෑමෙන් කෙටිකතාවත් විනාශ වේ. නවකතාවත් විනාශ වේ. මේ සාහිත්‍ය ශානර දෙක අතර මැද බිහිවන අපභ්‍රංශවලින් අපට සාහිත්‍යයට වැඩක් නැත. කීර්ති වැලිසරගේ යම් පමණකින් සාර්ථක කෙටිකතාකරුවෙකි. එහෙත් ඔහු සාර්ථක නවකතාකරුවෙක් නො වේ. ඔහු සිය අභිනව නවකතාවෙන් කෙටිකතා පූට්ටු කොට නව ප්‍රබන්ධයක් ගෙතීමට වෑයම් කර තිබේ. එය මුළුමනින් ම අසාර්ථක ය.නවකතාවේ පළමු කොටසින් විශාඛා ගේ හා චාරුණීගේ සම්බන්ධය නිරූපණය කෙරේ. එය ඕලාරික ය. තව කොටසකින් වසන්ත හා විශ්වවිද්‍යාල ජීවිතයත්, සමකාලීන දේශපාලනයත් විග්‍රහ කෙරේ. තවත් කොටසකින් යහෝනිස් ඇතුළු ගැමි ජීවිතය නිරූපණය කෙරේ. ඊළඟ කොටසින් යළිත් මුලට පැමිණේ. මේ නවකතාවේ ඒකාත්මික බවක් නැත. සභානුභූතියක් ඇතිවීමට ඉඩක් නැත. ඇතැම් චරිත අතුරුදන් කරන්නේ හේතු-සාධක නැතිව ය. අවසන් කොටසේ දී සියල්ල පැටලී ඇති අතර, අවසානය සඳහා වේගවත් ගලා යෑමටක ඉඩ දී ඇත.කර්තෘවරයා කාලය නම් සාධකය ගෙන මේ සියල්ල ගැට ගැසීමට උත්සාහ කළ ද, එය අතිශයින් ව්‍යාජ ප්‍රයත්නයක් වී තිබේ. කාලය නම් සාධකය සමඟ චරිත හා සිදුවීම් ද මනා ලෙස ගළපා ගත යුතු ය. එහි දී කතුවරයාගේ් උපායමාර්ග විහිළු බවට පත්ව තිබේ.නවකතාවක ප්‍රධාන ලක්ෂණය සූක්ෂ්ම හා සංකීර්ණ චරිත නිරූපණය නම්; ඒ පිළිබඳ ලියැවී ඇති ලිපි-ලේඛන ප්‍රමාණය අති විශාල ය. මේ සියල්ල කැටිකර ගතහොත් චරිත නිරූපණයේ දී වැදගත් වන සාධක කිහිපයක් කිව හැකිය. කාලය, අවකාශය, තර්කය, ජීවමානබව, පරිසරය ඒ අතර ප්‍රධාන යැයි කිව හැකි ය. කතුවරයා මේ සාධක පිළිබඳ වැටහීමකින් යුතුව චරිත නිරූපණයේ යෙදෙන බවක් පෙනෙන්නට නැත. ඔහු තර්ක නැති ව ඉබාගාතේ ගමන් කරයි. චාරුණී අතාර්කික චරිතයකි. වසන්ත ව්‍යාජ චරිතයකි. කතුවරයා ගොඩනඟන මානව සම්බන්ධතා එකිනෙකට යා දෙන්නේ නැත.කීර්ති වැලිසරට අනුව පරිසරය විස්තර කිරීම චරිත නිරූපණයෙකි. එකිනෙක චරිත එදිනෙදා හැසිරෙන සාමාන්‍ය ක්‍රමය ලියා තැබීම ද චරිත නිරූපණයෙකි. ඔහුට විශේෂයක් අවශ්‍ය නැත. චරිත හුවා දැක්වීමක් ද අවශ්‍ය නැත. ඔහුගේ සියලු චරිත ඒක රේඛීය කාඩ්බෝඩ් චරිත ලෙස පෙනී යයි. ඒවා ජීවමාන නැත.“වෙද රාලහිමි තවත් දෙදෙනකු සමඟ තම වැඩිමහල් සහෝදර ගම්මුලාදෑනි හමුවීමට ගියේය. අනතුරුව ඔහු ද කැටුව පන්සලට ගොස් සුමනරතන හාමුදුරුවන් හමු විය. ආරංචිය ලැබී තිබුණු හාමුදුරුවන් බලාසිටියේ ද කිසිවෙකු පැමිණෙන තුරු ය. හාමුදුරුවන් ඇතුළු පිරිස ගෙවල් ගිනිගත් ස්ථානයට පැමිණෙන විට ගමෙන් අඩක් පිරිමි ගිරිං සොයන්නට නික්ම ගොස් තිබිණි.”(කාලසර්ප - පිටුව 154)කීර්ති ඔහේ විස්තර කරගෙන යන අතර ම භාෂාවේ සම්ප්‍රදායය ද අමු - අමුවේ උල්ලංඝනය කරයි. භාෂා සම්ප්‍රදායයන් කෙළෙසීමත් අලුත් මෝස්තරයක් වී තිබේ. ඇතැම් නවකතාකරුවෝ හිතාමතාම භාෂාව විකෘති කරති. එය නව ප්‍රවණතාවක් ලෙස ගැනීම අන්තිම වැරැදිය. කීර්ති ද එසේ කර ඇතැයි අපට සිතේ. චිත්‍රපටයකට කැමරාව සේ නවකතාවකට ඇත්තේ භාෂාව ය. භාෂාව වරද්දා ගැනීමෙන් නවකතාව බිඳ වැටේ.කීර්තිගේ නවකතා සියල්ලෙහි ම පාහේ දකින්නට ලැබෙන ප්‍රධාන දුර්වලතාව වන්නේ කියැවීම ඉතා ආයාසකර වීම ය. ආකර්ෂණීය කතා කලාවක් නැතිකම, සාර්ථක කථා වස්තුවක් නැතිකම ඊට හේතුව බව අපගේ හැඟීම ය. ඔහු එහෙන් - මෙහෙන් අවුලාගත් “ජෙමික්” දාන්නට උත්සාහ කළ ද එය මාර්කේස්ගේ ශෛලිය සේ හොඳ හැටි ගැළපෙන්නේ නැත. ලතින් අමෙරිකානු රටවල සාහිත්‍යයෙන් කරන ඇතැම් දේ මේ රටවල කළ නො හැකි ය. ඒ අර්ථ හා හැඟීම් අපේ සංස්කෘතිය හා භාෂාව සමඟ ගළපාගත යුත්තේ බරපතළ හැදෑරීමකින් පසු ය. ස්පාඤ්ඤ භාෂාවෙන් ලියැවෙන ප්‍රබන්ධ ඉංග්‍රීසියට පරිවර්තනය වූ පසු භාගෙට ඉංග්‍රීසියෙන් හෝ නැවත සිංහල පරිවර්තනයෙන් සම්පූර්ණ ලෙස හෝ කියවා ස්පාඤ්ඤ සාහිත්‍ය හදාරන්නට හෝ එය තේරුම් ගන්නට හෝ නො හැකි ය.කීර්ති ලෝක සාහිත්‍යයේ නව ප්‍රවණතා අනුව ලියන්නට උත්සාහ ගන්නා කෙනකු යැයි ඇතැම් හු කියති. ලෝක සාහිත්‍යයේ නව ප්‍රවණතා කෙසේ වෙතත් ඔහුට අපේ කතා කලාව හා අපේ දේශපාලන සමාජ වටපිටාව ගැන හරි හැටි වැටහීමක් ද නැත. නවකතාකරුවකුට හොඳ දේශපාලන ඥානයක් තිබීම ඉතා වැදගත්ය. කීර්ති තමා නවකතාව සඳහා තෝරාගත් කාල පරාසයෙහි දේශපාලන යථාර්ථ හඳුනාගෙන නැත. ඔහු ඒවා උඩින් – පල්ලෙන් අතගායි.අපේ සමාජයට බලපෑම්කාරී කතා කලාවක් ගොඩනැගීමට හෝ අනාගත දැක්මක් සහිත ව සමාජ යථාර්ථයන් හෙළි කිරීමට හෝ කීර්ති උත්සාහයක් දරා නැත.කොටින් ම අපේ සිංහල කතා කලාව තුළ ගැඹුරු ලකුණක් තබන්නට කීර්ති සමත් නො වේ යැයි කියන්නට අපි මැළි නො වෙමු.“කාල සර්ප” යනු තවත් විකාරයක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>16</day>
    </date>
    <link>http://www.dinamina.lk/2013/01/16/_art.asp?fn=f1301167</link>
    <topic>නිල්ල පිරුණු තෙත් බිම් උද්‍යානය</topic>
    <author>විශේෂ – ස්තුතිය නාගරික සංවර්ධන අධිකාරියේ ව්‍යාපෘති භාර ගෘහ නිර්මාණ ශිල්පිණී වරලත් වාස්තු විද්‍යාඥ / වරලත් භූදර්ශන ගෘහ නිර්මාණ ශිල්පිණී තුෂාරි කාරියවසම් මහත්මියට චන්ද්‍රානි මාරසිංහ</author>
    <content>හාත්පස නිසංසල ය. සිසිලස ය. සිහිල් සුළං රැළි රැඳි විසිතුරු තුරුලතා තාල නැටුමක් වැනිය. හරිත උයන නිහඬ ය, ශාන්තය, කුඩා පොකුණු, දියකඩිති, දූපත් දිය පැහැදිලිය. නිල් පැහැ බිම් තීරු හරිත තුලිත සහිත අනේක විද මනරම් දසුන්වලින් සුසැදි තෙත් උයනකි. විවේක සුවයට, විනෝදයට දරුවන් ට ශරීර සුවතාවට අපූර්ව තෝතැන්නකි. මේ සොඳුරු නවාතැන නුගේගොඩ තෙත් බිම් උද්‍යානයයි.පුළුල් කෙරුණු හීන් ඇල මැද කුඩා දූපත් සමූහයකි. නිල් දිය පිරුණු කුඩා පොකුණු ය. ශරීර සුවතාවට බිම් තීරු ය. ළමයින්ට විනෝදවීමට වෙන් වූ ස්ථානයන්ගෙන් ද සපිරිය. වතුර මලෙකින් විසිරෙන විචිත්‍රවත් පිනිබිඳු මිණිකැට මෙන් ය. ඉකුත් යුද සමයේදී භාවිත කළ ආරක්ෂක හමුදා රථ කීපයක් ප්‍රදර්ශනයට තිබීම ද විශේෂත්වයකි. විවේකය ගත කිරීම සඳහා මහජන උද්‍යාන, පාගමන් මං තීරු, පාපැදි මාර්ගද වේ. මෙම තෙත් බිම් උද්‍යානයේ හරිත ප්‍රදේශ, තුරුලතා වලින් ආවරණය වූ මාර්ග, පදික ගමන් මාර්ග ද වෙති.තෙත් බිම් උද්‍යානය පිහිටුවා ඇත්තේ නුගේගොඩ - නාවල මාර්ගයට මුහුණලා නුගේගොඩ පෙදෙසට වන්නට ය. නාගරික සංවර්ධන අධිකාරියට අයත් අක්කර පහක පමණ භූමි භාගයක් මෙම තෙත් බිම් උද්‍යානය ලෙස සංවර්ධනය කර තිබේ.නුගේගොඩ තෙත් බිම් උද්‍යානය කොළඹ නගර අලංකරණයේ තවත් අපූර්ව නිර්මාණයකි. දසක ගණනාවක් පුරා පාවිච්චියට නොගෙන අත්හැර තිබූ වගුරු බිම හැඩරුව කොට ඇති නිමැවුම සැබෑ ආශ්චර්යයකි. සැම සිත් නවතාලන සොඳුරු තෙත් උයන ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ඉකුත් දා ජනතා අයිතියට පැවරුණි. නගර අලංකරණය අපේ රටට එක්වූ අලුත් සංකල්පයකි. වසර තුනකට පමණ ඉහත දුටු කොළඹ නගරය සහ අවට ප්‍රදේශවලද සැබෑ සංවර්ධන වෙනස එම සංකල්පයෙහි සාධනීයත්වය පිළිබිඹු කරන්නකි. එය සැබෑ විප්ලවීය වෙනසකි. එම සංකල්පයෙහි නිර්මාතෘ ආරක්ෂක ලේකම් හා නාගරික සංවර්ධන අමාත්‍යංශ ලේකම් ගෝඨාභය රාජපක්‍ෂ මහතාය.නාගරික සංවර්ධන අධිකාරියේ සභාපති නිමල් පෙරේරා සහ අධ්‍යක්ෂ ජෙනරාල් නිහාල් ප්‍රනාන්දු මහත්වරුන්ගේ අධීක්‍ෂණය යටතේ ආයතනයේ භූ දර්ශන නිර්මාණ ඒකකය මෙම උද්‍යානය නිර්මාණය කොට තිබේ. ඒ සඳහා පිරිවැය මිලියන 81.6කි. මෙයට සමගාමීව ශ්‍රී ජයවර්ධනපුර කෝට්ටේ ප්‍රදේශයේ ඇළ මාර්ග ප්‍රතිසංස්කරණය, ශශ්‍රී ලංකා ඉඩම් ගොඩකිරීමේ හා සංවර්ධනය කිරීමේ සංස්ථාව මඟින් සිදු කෙරේ. නාගරික සංවර්ධන අධිකාරිය අක්කර 18.23 ක භූමි ප්‍රමාණයක මෙම සමස්ත වැඩසටහන ක්‍රියාත්මක කරමින් තෙත් බිම් උද්‍යානයක් ලෙස සංවර්ධනය කරති.මෙම වැඩසටහන හා සමගාමීව සම්පූර්ණ වගුරු බිම් ආවරණය වන පරිදි නුගේගොඩ සිට කිලෝමීටර් 3/4 ක දුරින් ඇළ මාර්ගයක් සංවර්ධනය කෙරෙති. මෙම සමස්ත ව්‍යාපෘතියෙහි නිර්මාණ හා උපදේශන සේවා සපයන්නේ නාගරික සංවර්ධන අධිකාරියයි. පාපැදි මාර්ග මෙන්ම ආවරිත බොරළු මාර්ග ද ඉදි කෙරෙනු ඇත. තෙත් බිම් උද්‍යානය පසෙක ඔය මත පාවෙන භෝජනාගාරයකි.දෙස් - විදෙස් සංචාරකයින්ගේ නෙත් සිත් පිනවන රුවල් බෝට්ටු ගමන් පහසුකම් ද සැලසෙනු ඇත. කොළඹ නගර සංවර්ධනයට අනුව වැල්ලවත්ත ප්‍රදේශයේ සිට රාජගිරිය හරහා දියවන්නා ඔය වෙත වන ඇළ මාර්ග පද්ධතියකි. නගරයේ පවතින වාහන තදබදය සහ මාර්ග අපහසුතාවට විසඳුමක් ලෙස යෝජනා වී තිබෙන දිය මත යාත්‍රා කරන ප්‍රවාහන සේවාව ක්‍රියාත්මක වන්නේ ද මෙම සංවර්ධිත හීන් ඇළ මාර්ගය ඔස්සේ ය. මාස නවයක් වැනි කෙටි කාලයකින් මෙම මනරම් තෙත් බිම් උයන නිර්මාණය කිරීමට හැකිවී තිබෙන්නේ ශශ්‍රී ලංකා යුද හමුදාව, ශ්‍රී ලංකා නාවික හමුදාව සහ සිවිල් ආරක්ෂක හමුදාවේ ශ්‍රම දායකත්වයෙනි.නගර සංවර්ධනයේ දී වැසි ජලය බැසයාම සහ ගංවතුර උවදුරු වැළක්වීමේ ක්‍රමෝපායන් වේ. එහිදී ඇළමාර්ග පුළුල් කිරීම හා කුඩා ඔය සහ වැව් ගැඹුරු කිරීමේ ක්‍රමවේදයකි. මෙම තෙත් බිම් උද්‍යානය ලෙස පිළිසකර කෙරුණු බිම් ප්‍රමාණයේ මාර්ගය දෙසට වන ප්‍රදේශය වැලි ලොරි නවතා තැබීම සඳහා යොදා ගෙන තිබුණි.තවත් කොටසක් කසළ දැමීම සඳහා යොදාගෙන තිබුණි. වගුරු බිමක් වූ මෙම ප්‍රදේශය අත් හැර දමා තිබීම හේතුවෙන් මත්ද්‍රව්‍ය භාවිත කරන්නන්ගේ සහ හොර ජාවාරම්කරුවන්ගේ ගනුදෙනු කරන ස්ථානයක් බවට ද පත් කරගෙන තිබුණි. මේ තත්ත්වය සාමාන්‍ය ජනතාවට මහත් හිරිහැරයක් විය. නීති විරෝධී ජාවාරම් වළක්වාලමින් සහ ජනජීවිතවලට සුබදායි ඵල ලබාදෙමින් අත්‍යලංකාර වූ උයනක් බවට පත් කිරීම පිළිබඳව ප්‍රදේශයේ ජනතාව හෘදයාංගම කෘතඥතාව රජයට පළ කර සිටිති.විවෘත අවකාශ තැබීම දියුණු නගරවල ලක්ෂණයකි. ජනාකීර්ණ කොළඹ නගරය සංවර්ධන සැලැස්මෙහි විවෘත අවකාශ ගණනාවකි. දියවන්නා ඔය ආශ්‍රිතව, ගංගාරාම විහාරය, නිදහස් චතුරස්‍රය වැනි ස්ථාන ආශ්‍රිතව කොළඹ නගර සංවර්ධන සැලැස්මට යටතේ සකස්කෙරුණු නිදහස් අවකාශවල ජනතාව භුක්ති විඳින ආකාරය අනුව එවැනි අවශ්‍යතාවක් මහත් සේ පැවති බව සනාථ වේ. නාගරිකරණයේදී එම අවශ්‍යතාවය මැනවින් හඳුනාගනු ලැබූ නායකයා ගෝඨාභය රාජපක්‍ෂ මහතාය.නුගේගොඩ තෙත් බිම් උද්‍යාන පෙදෙසද ඉතා ඉහළ මිලක් නියම කළ හැකි භූමි භාගයකි. වාණිජ මට්ටමේ ගොඩනැඟිලි ඉදි කළ හැකි ස්ථානයකි. වාණිජ මිලට වඩාජනතාවට විවෘත අවකාශ පෙදෙසක අවශ්‍යතාව රජය අවබෝධ කරගෙන තිබේ. නුගේගොඩ පෙදෙසේ අක්කර 18ක භූමි ප්‍රමාණයක් සංවර්ධනය කිරීමෙන් නුගේගොඩ නගරයේ ද අගය තවදුරටත් ඉහළ යනු ඇත.ශ්‍රී ලංකාව ආසියාවේ ආශ්චර්ය ලෙසට නිර්මාණය කිරීමේ මහින්ද චින්තන ඉදිරි දැක්මට අනුව නගර අලංකරණය සඳහා හිමිවන්නේ ප්‍රමුඛ ස්ථානයකි.නගරවල අක්‍රමවත් බව දුරලා සුපිරි නගර බවට පත් කිරීමේ දැවැන්ත වැඩසටහනක් ක්‍රියාවට නංවා තිබේ. ඉතිහාසය පුරාවටම ක්‍රියාත්මක වන නගර ලස්සන කිරීමේ ප්‍රථම වැඩසටහන මෙම නගර සංවර්ධන සැලැස්මයි. මේ වනවිට ප්‍රධාන නගර සහ උප නගර 20ක් සංවර්ධනය වෙමින් පවතී.විශේෂයෙන් කොළඹ නගරය ශ්‍රී ලංකාවේ ආර්ථික නගරය ලෙස වැඩිදියුණු කිරීමේ දැවැන්ත සංවර්ධන වැඩපිළිවෙළකි. දීර්ඝ කාලයක් තිස්සේ සංවර්ධනයේ ඇස නොගැටුණු කොළඹ නගරය ආර්ථික හා සමාජයීය වශයෙන් ඇති විප්ලවීය සංවර්ධනයේ ප්‍රතිලාභ නොලැබූ කෙනෙක් නොවෙති. දෙස් - විදෙස් සංචාරකයින්ගේ සොදුරු පුරවරයක් වී තිබෙන බව ප්‍රතිලාභීහු පෙන්නුම් කරති.කොළඹ සීග්‍ර සංවර්ධනයක් කරා ගමන් කරයි. මග අවහිර කළ පදික වේදිකා නැත. පදික වෙළඳුන්ට වෙනම ස්ථානයක් වෙන්කර දී තිබේ. අපිරිසුදු ජලපවාහන පද්ධති ඉවත්කොට සනීපාරක්ෂක ක්‍රමවේද සකසා ඇත. කැඩිබිඳී ගිය මාර්ග ප්‍රතිසංස්කරණය කිරීමෙන් හා නගරයේ සියලුම ප්‍රධාන මාර්ග හා මංමාවත් වැඩිදියුණු කොට තිබේ. කාලවර්ණ ජලයෙන් දුඟද හමන ඇළමාර්ග පිරිසුදු කොට ජන ජීවිතවලට හා ශරීර සෞඛ්‍යයට යහපත් වන අන්දමට හා අලංකරණය සඳහා අවශ්‍ය පියවර යොදා තිබේ. පැල්පත් නිවාසලාභීන් වෙනුවෙන් සපිරි නිවාස ලබාදීමේ වෙනම ව්‍යාපෘතියකි. කොළඹ නගරයේ තැනින් තැන ගොඩ ගැසුණු කසළ කඳු ඉවත් කොට පිරිසුදු කිරීමේ ක්‍රමවේදයකින් ඇරඹි නගරය ලස්සන කිරීමේ හා සංවර්ධනය කිරීමේ ක්‍රමෝපායන් අනුව කොළඹ සුන්දර පුරවරයක් බවට පත්කිරීමට හැකිවී තිබේ. ඒ අතර කොළඹ නගරය වාණිජ නගරයක් කිරීමේදී කෞතුක වස්තුන් හා ඉපැරණි ගොඩනැඟිලිවල සහ ශ්‍රී ලාංකික උරුමය හා අනන්‍යතාව ආරක්ෂා වන පරිදිත් ප්‍රෞඪත්වය ඉස්මතු වන ආකාරයටත් සංවර්ධනය කිරීම විශේෂත්වකි. ඒ අනුව කොළඹ නගරය අභිමානයෙන් ඔප් නැංවෙයි. ශ්‍රී ලංකාව සංවර්ධන ඉලක්ක කරා ශීඝ්‍ර ගමනක යෙදෙන බවට ඒ කදිම නිදසුන්ය.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතාකොළඹ නගරය වර්තමාන සංවර්ධනය සමඟ අලුතෙන් නිර්මාණය වීමේ සුබවාදී තත්ත්වය ඇතිවූයේ ජනාධිපතිතුමන්ගේ නිවැරදි තීරණය නිසයි. ආරක්ෂක අමාත්‍යංශයට නාගරික සංවර්ධන අමාත්‍යංශය ඒකාබද්ධ කිරීමෙන් පසුව එම අමාත්‍යංශ ලේකම් සහ ආරක්ෂක ලේකම් ගෝඨාභය රාජපක්‍ෂ මහතාගේ සංකල්පයට අනුව වසර දෙකහමාරක් වැනි කෙටි කාලයකදී කොළඹ නගරයේ සැබෑ සංවර්ධනයක් සිදු වී තිබේ.රට අරාජික කරමින් වසර 30ක කාලයක් ත්‍රස්තවාදය පැවති ආකාරයට කොළඹ කුණු ප්‍රශ්නයට ද විසඳුමක් නොලැබෙන බවට නාගරිකයින්ගේ මතයක් මුල් බැසගෙන තිබුණි. කොළඹ නගරය පරිපාලනය කෙරෙන දේශපාලන අධිකාරියට වසර ගණනාවක් පුරා විසඳුමක් ලබාදිය නොහැකිව තිබූ කසළ ප්‍රශ්නයට සම්පූර්ණයෙන්ම විසඳුම් ලබාදී තිබේ. ශ්‍රී ලංකාවේ අගනගරය වූ කොළඹ පැවතියේ රටේ අනෙකුත් සාමාන්‍ය නගරවල තත්ත්වයට ද වඩා අපිරිසුදුව හා අක්‍රමවත් ලෙසින්ය. දිනපතා ලක්ෂ 5 - 6 ක සංඛ්‍යාවක් පැමිණෙන කොළඹ නගරය සංචාරකයින්ගේ සහ ආයෝජකයින්ගේ සිත් දිනාගන්නා ආකර්ෂණීය නගරයක් බවට පත්කිරීමට ආරක්ෂක ලේකම්වරයාගේ නගර නිර්මාණ සංකල්පය හැකිවී තිබේ. කොළඹ නගරයට අමතරව තවත් නගර 20ක් සංවර්ධනය කිරීමට තීරණය කර තිබේ.රටේ ආරක්ෂාවට මූලිකත්වය දෙමින් ත්‍රිවිධ හමුදාව හා පොලිසිය හරහා ආරක්ෂාව හා සංවර්ධනය වෙනුවෙන් යෝධ සැලසුම් මේ වසරේදී ක්‍රියාත්මක කෙරෙයි.රටක යුද ජයග්‍රහණයකින් පසුව පශ්චාත් යුද සමයකදී බොහෝ රටවල දිවිනසා ගැනීම් වැනි අනිසි දේවල් සිදුවේ. ජනාධිපතිතුමන්ගේ සහ ආරක්ෂක ලේකම්වරයාගේ නිවැරදි දැක්ම අනුව අපේ රටේ යුද ජයග්‍රහණයෙන් පසුව ආරක්ෂක අංශ රටේ සංවර්ධණය ක්‍රියාවලියට දායක කරගෙන තිබේ. ඒ නිවැරදි නායකත්වයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n130117_br1</link>
    <topic>කොටුවෙන් දුම් දමයි</topic>
    <author>වීඩියෝ දර්ශන - රිසන්ස එරන්ග</author>
    <content>(2013-01-17 16.00) කොළඹ කොටුව චෛත්‍යය පාරේ ද කින්ස්බරි ගොඩනැගිල්ල පිටුපස පිහිටි වැඩබිමක හදිසි ගින්නක් හට ගත්තා.අද සවස 4.00ට පමණ මෙම අනතුර සිදුවූ බව පොලිසිය සඳහන් කළා.ගින්නෙන් ඇති වූ දුමාරය මේ වනවිටත් ප්‍රදේශය පුරා දැක ගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301171</link>
    <topic>නරක් වූ ටින් මාළු ගබඩාවක් පෑලියගොඩ</topic>
    <author>විජයානි එදිරිසිංහ සහ කැලණිය විශේෂ ලයනල් පී. පෙරේරා</author>
    <content>පරිභෝජනයට නුසුදුසු විස සහිත ආනයනික ටින්මාළු තොගයක් ගොඩගසා තිබූ ගබඩාවක් ඊයේ (16) පෙරවරුවේ සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ නියෝග මත වැටලූ පාරිභෝගික සේවා අධිකාරිය එම ටින් මාළු තොගය අත්අඩංගුවට ගෙන තිබේ.පාරිභෝගිකයා නොමග යවමින් පරිභෝජනයට නුසුදුසු ආහාර වර්ග අලෙවි කිරීමේ මහා පරිමාණ ජාවාරම් සොයා වැටලීම් කරන ලෙසට ජනාධිපති මහින්ද රාජපක්ෂ මහතාගෙන් ලැබී ඇති ‍උපදෙස් මත ක්‍රියා කරමින් අමාත්‍යවරයාගේ නියෝගය මත මේ වන විට අල, ලූනු, කරවල, සහල්, සැමන්, සීනි, ඇතුළු විස සහිත ආහාර තොග වැටලීම් විශාල ප්‍රමාණයක් සිදු කර තිබේ.මෙම ආහාර තොග පාරිභෝගිකයා අතට පත්වූයේ නම් ඔවුන්ට විස සහිත සෞඛ්‍යයට අහිතකර ආහාර පරිභෝජනයට ගැනීමේ හානිය පමණක් නොව ඔවුන්ගෙන් රුපියල් කෝටියක පමණ මුදලක් ජාවාරම්කරුවන් අතට පත්වන බවද හෙළිවී තිබේ.වසර ගණනාවක් තිස්සේ මෙරටට සැමන් ආනයනය කරන මහා පරිමාණ ව්‍යාපාරිකයකුට අයත් එම සැමන් ගොඩගැසූ තොග ගබඩාව පෑලියගොඩ නව නුගේ පාරේ පිහිටා තිබේ. අමාත්‍ය ජොන්ස්ටන් ප්‍රනාන්දු මහතාට ලැබුණු ඔත්තුවක් මත පාරිභෝගික අධිකාරියේ වැටලීම් අංශයේ ස්ථානාධිපති ප්‍රදීප් කලුතරආරච්චි මහතා ඇතුළු කණ්ඩායමක් ඊයේ (16) උදේ වැටලීම සිදු කර තිබේ.ආනයනික සැමන් ටින් අතර ඇති හානියට පත් සැමන් ටින් එකතු කර කොළඹ පිටකොටුව ඇතුළු කොළඹට ආසන්න බොහෝ ප්‍රදේශවල හෝටල් ආපනශාලා ඇතුළු ස්ථානවලට මෙම සැමන් ටින් තොග වශයෙන් අලෙවි කිරීම සිදු වෙයි.එසේ හානියට පත් සැමන් ටින් සත්ත්ව ආහාරවලට පමණක් විකිණීමට අවසර ඇතත් වසර ගණනාවක් තිස්සේ ඒවා පාරිභෝගිකයන් අතට පත්ව තිබේ.මෙම ගබඩාවට මේ වන විට සීල් තබා ඇත. එය පවත්වාගෙන ගිය කෝටිපති ව්‍යාපාරිකයාට එරෙහිව පාරිභෝගික අධිකාරිය අද (17) අධිකරණයට කරුණු ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301172</link>
    <topic>පාරිභෝගික අධිකාරියේ නිලධාරීන්ගේ කනින් රිංගන්න හැදූ තැත ඇමැති අණින් නවතී</topic>
    <author>විජයානි එදිරිසිංහ</author>
    <content>ඇමැති ජොන්ස්ටන් ප්‍රනාන්දු මහතාගේ නියෝගය මත වැටලීම් කර සොයා ගත් පරිභෝජනයට නුසුදුසු ආනයනික සැමන් තොගය ‍හොඳ තත්ත්වයේ ඒවා බව පෙන්වා ‍‍එතෙක් සිදු කළ වැටලීම අවලංගු කරවා ගැනීමට එම ආනයනික සමාගමේ නිලධාරී කණ්ඩායමක් සහ පාරිභෝගික අධිකාරියේ නිලධාරීන් පිරිසක් ඊයේ දැඩි උත්සාහයක යෙදුනහ.ඊයේ (16) පෙරවරුවේ එසේ ලබාදුන් වැටලීමට අදාළ තොරතුරු පවා වෙනස් කරන ලෙස ඉල්ලූ ඔවුන් 'දිනමිණ' ඡායාරූප ශිල්පියාට එය ඡායාරූප ගැනීම පවා වළක්වා සිටියේය.මේ අසාධාරණය සම්බන්ධව අමාත්‍යවරයාට දැනුම් දීමෙන් පසු අමාත්‍යවරයා වහාම ක්‍රියාත්මක වී ඒ පිළිබඳව සොයා බලා යට ගැසීමට උත්සාහ කළ පරීක්ෂණ යළි සක්‍රිය කර සියලු මාධ්‍යවලට අදාළ විස්තර ලබා ගැනීමට කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301173</link>
    <topic>ජාතික නිවාස සංවර්ධන අධිකාරිය 2012 වැඩිම ආදායම උතුරෙන්</topic>
    <author>චන්දිමා එදිරිමාන්න</author>
    <content>ජාතික නිවාස සංවර්ධන අධිකාරිය මඟින් ජනතාවට නිවාස ඉදි කර ගැනීමට ලබාදී ඇති ණය මුදල් හා නිවාස කුලී මුදල් නැවත අය කර ගැනීම් අතින් 2012 වසරේ වැඩිම ආදායම හිමි වී ඇත්තේ කිලිනොච්චිය හා මුලතිව් යන දිස්ත්‍රික්කවලින් බව එම අධිකාරිය පවසයි.2011 වසරේදී එම අයකර ගැනීම්වලින් ඉපැයූ මුදල රුපියල් කෝටි 146ක් බවත් 2012 වසරේදී රුපියල් කෝටි 196ක ආදායමක් ඉපැයූ බවත් ජාතික නිවාස සංවර්ධන අධිකාරියේ නියෝජ්‍ය සාමාන්‍යාධිකාරී ධර්ම ශ්‍රී කාරියවසම් මහතා පැවසීය.කිළිනොච්චිය දිස්ත්‍රික්කයේ නිවාස ණය හා කුලී අය කර ගැනීම් සියයට පන්සිය පහළොවක් ඉක්මවා ඇති බවත් මුලතිව් දිස්ත්‍රික්කයේ අය කිරීම් සියයට දෙසීය අසූ එක ඉක්මවා ඇති බවත් ඒ මහතා පැවසීය.2010 වසරේදී අක්‍රමවත්ව පැවැති ණය හා කුලී අය කර ගැනීම් 2011 වසරේදී සාර්ථකව අය කර ගැනීමට හැකි වූයේ ජාතික නිවාස සංවර්ධන අධිකාරිය මඟින් ක්‍රියාත්මක කළ 'ණය අය කිරීමේ විශේෂ වැඩසටහන්' නිසා බවත් කාරියවසම් මහතා වැඩිදුරටත් පැවසීය.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301174</link>
    <topic>අලුත්ගම-කළුතර අතර 25-26-27 දුම්රිය ගමන් නෑ</topic>
    <author>ශීලා උඩුවර</author>
    <content>මුහුදුබඩ දුම්රිය මාර්ගයේ පාළමක් අලුත්වැඩියා කිරීම සඳහා මෙම 25 , 26, හා 27 යන දිනයන්හි අලුත්ගම සිට කලුතර දක්වා අතර දුම්රිය ධාවනය නොවන බව දුම්රිය ගමනාගමන අධිකාරි එල්. ඒ. ආර්. රත්නායක මහතා පැවසීය.මේ දිනයන්හි මාතර සිට අලුත්ගම දක්වාත්, කලුතර සිට කොළඔ කොටුව දක්වා පමණක් දුම්රිය ධාවනය කෙරෙන බව රත්නායක මහතා පැවසීය. 28 වැනිදා සිට සාමාන්‍ය පරිදි දුම්රිය ධාවනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301175</link>
    <topic>5 ශිෂ්‍යත්ව දෙමළ මාධ්‍ය කඩඉම් ලකුණු පි‍ටවේ</topic>
    <author>සුභාෂිනි සේනානායක</author>
    <content>පහ ශ්‍රේණිය ශිෂ්‍යත්ව විභාගයේ දෙමළ මාධ්‍ය ජනප්‍රිය පාසල් සඳහා කඩඉම් ලකුණු අධ්‍යාපන අමාත්‍යාංශය ඊයේ (16) නිකුත් කළේය.පිරිමි පාසල් අතරින් කොළඹ ඩී.එස්. සේනානායක විද්‍යාලය ලකුණු 168 ක්ද කාන්තා විද්‍යාල අතරින් මහනුවර බද්උද්දීන් බාලිකා විදාලය ලකුණු 166 ක්ද, මිශ්‍ර පාසල් අතරින් මාවනැල්ල සහිරා මුස්ලිම් මහා විදාලය 163 ක්ද දිවයිනේ ඉහළම ලකුණු ලබාගෙන තිබේ.සෙසු පාසල්වලට අදාළ කඩඉම් ලකුණු පහත දැක්වේ.පිරිමි විද්‍යාල01 ඩී.එස්. සේනානායක විද්‍යාලය - 62, ග්‍රෙගරි පාර, කොළඹ 07 - 168 02 ශාන්ත මයිකල් විද්‍යාලය - මඩකලපුව - 160 03 ආර්.කේ.එම්. ශ්‍රී කොනේස්වර හින්දු ම.වි. - වරාය පාර, ත්‍රිකුණාමලය - 156 04 යාපනය හින්දු විද්‍යාලය - යාපනය - 150 05 හාර්ට්ලේ විදාලය (Hartley) - පේදුරු තුඩුව - 150කාන්තා විද්‍යාල01 බද්-උද්දීන් බාලිකා ම.වි. - මහනුවර - 166 02 වින්සන්ට් උසස් බාලිකා විද්‍යාලය - මඩකලපුව - 162 03 ශ්‍රී ෂන්මුගම් හින්දු කාන්තා විද්‍යාලය - ත්‍රිකුණාමලය - 160 04 මහමුද් කාන්තා විද්‍යාලය - කල්මුණේ - 159 05 වෙම්බඩි උසස් බාලිකා විද්‍යාලය - යාපනය - 155 06 ශාන්ත මරියා විද්‍යාලය - වරාය පාර, ත්‍රිකුණාමලය - 149මිශ්‍ර පාසල්01 සහිරා මුස්ලිම් ම.ම.වි. - මාවනැල්ල - 163 02 බදුරියා මුස්ලිම් ම.ම.වි. - මාවනැල්ල - 159 03 හයිලෑන්ඩ්ස් ම.ම.වි. - හැටන් - 157 04 එරාවුර් අලිගර් මුස්ලිම් ම.වි. - එරාවුර් - 152 05 කේම්බ්‍රිජ් දෙමළ විද්‍යාලය - කොටගල - 151 06 සමන්තුරෙයි මුස්ලිම් ම.ම. වි. - සමන්තුරෙයි - 151 07 අල් මින්හාජ් මුස්ලිම් ම.ම.වි. - හපුගස්තලාව - 150 08 කොකුවිල් හින්දු විද්‍යාලය - කොකුවිල් - 150 09 කැකුණගොල්ල මුස්ලිම් ම.වි. - කැකුණගොල්ල - 149 10 මීරා බාලිකා ම.වි. - කාන්තන්කුඩි - 148.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301176</link>
    <topic>විදුලිබල නිපැයුමෙන් 80%ක් ජල විදුලියෙන්</topic>
    <author>ජයසිරි මුණසිංහ</author>
    <content>ජලාශ වැසි ජලයෙන් පිරී ඉතිරී තිබෙන නිසා මේ වසරේ විදුලිබල නිෂ්පාදනයෙන් (80%) ජල විදුලි බලාගාර හරහා සිදු කළ ගත හැකි යැයි මුදල් අමාත්‍යාංශයේ හා මහා භාණ්ඩාගාරයේ ලේකම් ආචාර්ය පී.බී. ජයසුන්දර මහතා විශ්වාසය පළ කෙළේය.‍ඒ අනුව ඩීසල් බලාගාරවලින් විදුලිය නිපදවීමට අවශ්‍ය වන්නේ සියයට 20ක් බව පෙන්වා දුන් ලේකම්වරයා එම නිසා බලශක්තිය සඳහා වැය වන විශාල මුදලක් ඉතිරි කර ගත හැකි යැයිද කීය. ‍වසර 2012 දී ජලය යොදා ගනිමින් සියයට 70ක්ද බලශක්ති යොදා විදුලිය සියයට 30ක්ද නිපදවා තිබේ. විදුලිය නිපදවීමට බලශක්තිය වෙනුවට ජලය යොදා ගැනීමට හැකිවීම ආර්ථිකයේ දියුණුවට විශාල ශක්තියක් සැපැයීමකැයිද ලේකම්වරයා පැහැදිලි කළේය.මේ වසර නිමා වන විට අප රටේ සෑම නිවසකටම විදුලිබලය ලබාදීම රජයේ ඉලක්කය වී තිබේ. ඒ ඉලක්ක ගත වැඩපිළිවෙළ වේගවත්ව ක්‍රියාත්මක කිරීමට ජනාධිපති මහින්ද ාජපක්ෂ මහතා විශාල උනන්දුවකින් කටයුතු කරන බවද ජයසුන්දර මහතා සඳහන් කෙළේය.බලශක්තිය ලෙස ඩීසල් යොදා ගතහොත් ඒ සඳහා විශාල මුදලක් වැය වන බවත් වැඩි වශයෙන් ජලය යොදා විදුලිය නිපදවීමට හැකි නම් ඒ අප රටට වාසිදායක තත්ත්වයක් බවත් ජයසුන්දර මහතා විස්තර කළේය.‍වසර 2012 මෙරටට ඉන්ධන ගෙන්වීමට අමෙරිකානු ඩොලර් බිලියන 5.5ක තරම් අතිවිශාල මුදලක් වැය කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301177</link>
    <topic>පොලිස් වෙස් ගත් ‘9 කල්ලිය’ අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>පොලිස් නිලධාරීන් ලෙස පෙනී සිටිමින් රුපියල් කෝටියකට වැඩි වටිනාකමකින් යුත් මුදල් සහ දේපළ කොල්ල කෑ බව කියන සැකකරුවන් නවදෙනකු මිරිහාන පොලිසියේ විශේෂ අපරාධ මෙහෙයුම් ඒකකය විසින් ඊයේ (16) අත්අඩංගුවට ගෙන තිබේ.සැකකරුවන් නවදෙනා නවගමුව ප්‍රදේශයේ නිවසක රැඳී සිටිමින් කොල්ලකෑමක් සැලසුම් කරන අවස්ථාවේ මෙලෙස අත්අඩංගුවට ගත් බව පොලිසිය පවසයි. පාදුක්ක ප්‍රදේශයේ නිවසක සිදුවූ රුපියල් ලක්ෂ හතරකට ආසන්න වටිනාකමකින් යුත් රන් භාණ්ඩ සහ මුදල් කොල්ලකෑමේ සිද්ධියක් සම්බන්ධයෙන් සිදු කළ විමර්ශනයකදී මේ සැකකරුවන් පිළිබඳ තොරතුරු අනාවරණය වී ඇතැයි පොලිස් ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පැවසීය.කඩවත, ග්‍රෑන්ඩ්පාස්, දෙහිවල, වත්තල, වැල්ලම්පිටිය, මහරගම ඇතුළු තවත් ප්‍රදේශ රැසක මොවුන් විසින් සිදු කළ බව කියන කොල්ලකෑම් පිළිබඳ පොලිසිය කළ ප්‍රශ්නකිරීම් වලදී අනාවරණය කර ගෙන තිබේ.සැකකරුවන් විසින් කොල්ල කෑ බව කියන භාණ්ඩ කිහිපයක් සහ මෙරට නිෂ්පාදිත ගිනි අවියක් පොලිසිය විසින් සොයා ගෙන ඇත. මේ කල්ලිය විසින් ඉතා සැලසුම් සහගතව කොල්ලකෑම් සිදු කර ඇතැයි පොලිසිය පවසයි.සැකකරුවන් පැය 72ක කාලයක් රැඳවුම් නියෝග මත රඳවාගෙන විමර්ශන සිදු කරන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301178</link>
    <topic>රට නඟන දිවි නැඟුමට කඩිනමින් වැඩ</topic>
    <author>ජයසිරි මුණසිංහ</author>
    <content>දිවි නැඟුම දෙපාර්තමේන්තුව පිහිටුවීමට කඩිනමින් කටයුතු කරන බව රජය සහතික වෙයි. සමෘද්ධිලාභීන්ට හිමි සියලු ප්‍රතිලාභ කිසිම කපා දැමීමකින් තොරව පෙර පරිදිම සැපැයීම සිදු කරන බවද සමෘද්ධි අධ්‍යක්ෂ ජනරාල් නීතිඥ බන්දුල තිලකසිරි මහතා 'දිනමිණ' ට ප්‍රකාශ කළේය.දිවි නැඟුම දෙපාර්තමේන්තුව පිහිටුවන තෙක් සමෘද්ධිලාභීන්ට කුමක් සිදු වේදෝයි අප නැඟූ පැනයකට පිළිතුරු ලබා දෙමින් අධ්‍යක්ෂ ජනරාල්වරයා එසේ කීය. "දැනට සමෘද්ධිලාභීන් ලක්ෂ 15ක පමණ පිරිසක් සිටිනවා. ඒ පිරිසට අමතරව තවත් ලක්ෂ ‍තුනකට ඉදිරියේදී නව දිවි නැඟුම දෙපාර්තමේන්තුව පිහිටුවීමෙන් පසු ප්‍රතිලාභ හිමි වෙනවා.අපේ අරමුණ ලක්ෂ 25කට 30 කට නොව දරිද්‍රතා රේඛාවෙන් පහළ සිටින සියලු දෙනාටම දිරියෙන් නැඟී සිටීමට අතදීම යැයි නීතිඥ බන්දුල තිලකසිරි මහතා විස්තර කළේය.අතිගරු ජනාධිපතිතුමා බලාපොරොත්තු වන්නේ දුප්පත්කම රටින් තුරන් කරන්නයි. ඒ සඳහා ආර්ථික සංවර්ධන අමාත්‍යාංශය මෙහෙයවන ඇමැති බැසිල් රාජපක්ෂ මහතා විශේෂ කැපවීමකින් කටයුතු කරනවා.මෙයට අමතරව ආණ්ඩුවක් ලෙස දුප්පත්කමින් රට මුදා ගැනීමට සැම දෙනා ක්‍රියා කරනවා. දිළිඳුකමින් තොර ශ්‍රී ලංකාවක් මෙවර අය වැයේ තේමාවයි" අධ්‍යක්ෂ ජනරාල්වරයා කීය.සමෘද්ධි අධිකාරිය, දක්ෂිණ සංවර්ධන අධිකාරිය, උඩරට ගැමි පුනරුත්ථාපන අධිකාරිය, සමෘද්ධි සංවර්ධන දෙපාර්තමේන්තුව සහ උඩරට ගැමි පුනරුත්ථාපන දෙපාර්තමේන්තුව ඒකාබද්ධ කොට නව දෙපාර්තමේන්තුව පිහිටුවනවා. ඒවායේ සේවයේ නිරත සේවක පිරිසගේ පෞද්ගලික ලිපි ගොනුවල පවතින අඩු පාඩු සකස් කිරීම මේ දිනවල සිදු කරනවා තිලකසිරි මහතා පැවසීය. "සමෘද්ධි සංගම්වල බැංකුවල සේවා පෙර පරිදිම මේ දිනවල සිදු කරනවා.ඒ පිළිබඳ සැක සිතන්නට උවමනා නැහැ. කවුරුත් තම තමන්ගේ අවශ්‍යතා ඉටුකර ගැනීමට කටයුතු කරන්න" යැයි අධ්‍යක්ෂ ජනරාල්වරයා ඉල්ලීමක් ද කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n1301179</link>
    <topic>උතුරුමැද වැව් 3200ක් සංවර්ධනයට හමුදා සහාය</topic>
    <author>තෙන්නකෝන් කුලසේකර</author>
    <content>උතුරු මැද පළාතේ වැව් 3200ක් ශ්‍රී ලංකා යුද හමුදාව යොදා සංවර්ධනය කිරීමට පියවර ගැනේ. උතුරුමැද මහ ඇමැති එස්.එම්. රංජිත් සමරකෝන් මහතා ජනාධිපති මහින්ද රාජපක්ෂ මහතාගෙන් සහ ආරක්ෂක ලේකම් ගෝඨාභය රාජපක්ෂ මහතාගෙන් කළ ඉල්ලීමක ප්‍රතිඵලයක් වශයෙන් යුද හමුදාව යොදාගෙන වැව් නවීකරණයට අවසර ලබාදී ඇත.කොන්ත්‍රාත් ක්‍රමයෙන් බැහැරව පළාත් සභාවෙන් යන්ත්‍ර සූත්‍ර යොදා ගැනීම සඳහා මූල්‍ය ප්‍රතිපාදන ලබා දෙමින් යුද හමුදා ශ්‍රමය යොදා වැව් සකස් කිරීමට පියවර ගන්නා බව මහ ඇමැතිවරයා පවසයි.වැව් ප්‍රතිසංස්කරණයේදී කොන්ත්‍රාත්කරුවන් විසින් නිසි ප්‍රමිතියට වැව් ප්‍රතිසංස්කරණය නොකරන බවට ගොවීන් හා ගොවි සංවිධාන මහ ඇමැතිවරයා දැනුවත් කර තිබිණි.උතුරුමැද වැව් 3200ක් කුඩා වැව් සංවර්ධනය කර ජලය වැඩියෙන් රඳවා ගැනීම, වගා කරන කුඹුරුවලට වඩා පුරන් වී ඇති කුඹුරු අස්වැද්දීම වසර ගණනාවක් තිස්සේ ප්‍රතිසංස්කරණය නොකර කැඩී බිඳී අබලන්වී ඇති වැව් යුද හමුදාව ලවා නවීකරණය කර වැව් ආශ්‍රිතව ජනතාව පදිංචිකරවීම හා වැව් ආශ්‍රිත උද්‍යාන සැකසීමටද නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n13011710</link>
    <topic>විදේශිකයන් මෙරටට පැමිණ හොර ඩොලර් ජාවාරමක</topic>
    <author>භක්ති ධර්මප්‍රිය මෙන්ඩිස්</author>
    <content>කැමරුන්, රුසියානු, පකිස්තාන ඇතුළු රටවල් කිහිපයක පුද්ගලයන් එක්වී ශ්‍රී ලංකාව තුළ ව්‍යාජ ඩොලර් නෝට්ටු නිපදවීමේ ජාවාරමක් පිළිබඳ මේ වන විට පොලිසියට තොරතුරු ලැබී තිබේ.කොළඹ, මීගමුව, නුවර ඇතුළු ශ්‍රී ලංකාවේ ප්‍රධාන නගර ආශ්‍රිතව ජාවාරම සිදු කර ගෙන යන බව පැවසේ. මේ වන විට මේ ජාවාරමට සම්බන්ධ කැමරුන් ජාතිකයන් දෙදෙනකු, රුසියානු ජාතිකයෙකු පොලිසිය අත්අඩංගුවට ගෙන ඇත. එම සැකකරුවන් ළඟ තිබී රුපියල් කෝටියකට වැඩි වටිනාකමකින් යුත් ව්‍යාජ අමෙරිකානු ඩොලර් තොගයක්ද සොයා ගෙන තිබේ.කැමරුන් ජාතිකයන් දෙදෙනා යුවළක් වන අතර කොළඹ තරු පහේ හෝටලයක රැඳී සිටින අවස්ථාවේ ව්‍යාජ ඩොලර් නෝට්ටු තොගයක් සමඟ පොලිස් විශේෂ කාර්ය බළකාය විසින් අත්අඩංගුවට ගෙන තිබුණි. ‍රුසියානු ජාතිකයා මීගමුව වයිකාල් ප්‍රදේශයේදී වයික්කාල් පොලිස් මුරපොළේ නිලධාරීන් විසින් අත්අඩංගුවට ගෙන ඇත.මේ පිළිබඳ දැඩි අවධානයකින් සිටින ලෙස පොලිසිය ජනතාවගෙන් ඉල්ලීමක් කරයි. සෙසු සැකකරුවන් සොයා පොලිසිය විශේෂ පරීක්ෂණයක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n13011711</link>
    <topic>කහවත්තේ ඝාතන චෝදනාවෙන් සාක්කි නොමැතිව නිදහස් වූ අයෙක් අතුරුදන්</topic>
    <author>විජයානි එදිරිසිංහ</author>
    <content>කහවත්තේ කාන්තා ඝාතනයකට සම්බන්ධ යැයි සැක පිට අත්අඩංගුවට ගෙන සාක්කි නොමැති නිසා නිදහස්ව සිටි සැකකරුවෙක් ඊයේ (16) සිට අතුරුදන්ව සිටී.කහවත්තේදී ආරියවතී නමැති කාන්තාවක් දූෂ්‍ය කර අමානුෂික ලෙස ඝාතනය කිරීමේ සිද්ධිය සම්බන්ධව අත්අඩංගුවට ගෙන සිටි බෝපිටියගේ ගාමිණි වික්‍රමසිංහ යන අය මෙසේ අතුරුදන්ව සිටියි.ඔහුගේ අතුරුදන්වීම සම්බන්ධව පොලිසියට පැමිණිල්ලක්ද ලැබී තිබේ. ආරියවතීගේ ඝාතනයට සම්බන්ධව අත්අඩංගුවට ගෙන සාක්කි නොමැති නිසා නිදහස්ව සිටි තවත් සැකකරුවෙක් මීට මාසයකට පෙර අතුරුදන්ව සිට නාඳුනන පිරිසක් විසින් ඝාතනය කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n13011712</link>
    <topic>නාවික හමුදා පුහුණු කඳවුරේ පැවැති නායකත්ව පුහුණු පාඨමාලාව  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n13011713</link>
    <topic>'සිත්මිණ' ට වර්ෂයක් පිරීම  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n13011714</link>
    <topic>පුදුකුඩුඉරිප්පු මහා විද්‍යාලයේ සිසුසිසුවියන්ට පොත්පත් හා ක්‍රීඩා භාණ්ඩ  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=n13011715</link>
    <topic>දෝෂාභියෝගයට විරෝධය පාමින් අධිකරණ කටයුතු වර්ජනය කළ බොහෝ දෙනා සේවයට ඇවිත්</topic>
    <author/>
    <content>ආචාර්ය ශිරාණි බණ්ඩාරනායක මහත්මියට එරෙහිව ගෙනා දෝෂාභියෝගයට විරෝධය පළකරමින් හඬ නැඟූ සහ අධිකරණ කටයුතු වර්ජනය කළ නීතිවේදීන් බොහෝ දෙනෙක් ඊයේ (16) සිය රාජකාරි කටයුතු සඳහා අධිකරණයට සාමාන්‍ය ලෙස පැමිණ සිටියහ.අභිනව අගවිනිසුරු ලෙස මොහාන් පීරිස් මහතා පත්වීමෙන් පසුව ශ්‍රේෂ්ඨාධිකරණයෙහි සහ අභියාචනාධිකරණයෙහි කටයුතු ද සාමාන්‍ය ලෙස ඊයේ (16) සිදු කෙරිණි. උපරිමාධිකරණ පරිශ්‍රයම බෙහෙවින් සාමකාමී වාතාවරණයක් ඇති වී තිබිණි.නිමල් ගාමිණී අමරතුංග, පී. ඒ. රත්නායක, චන්ද්‍රා ඒකනායක යන විනිසුරු මඬුල්ල ඉදිරියෙහි ශ්‍රේෂ්ඨාධිකරණ 502 ශාලාවේදී සලීම් මර්සුප්, එස්. අයි. ඉමාම්, සත්‍යා හෙට්ටිගේ යන විනිසුරු මඬුල්ල ඉදිරියෙහි ශ්‍රේෂ්ඨාධිකරණ 403 ශාලාවේද පෙත්සම් කැඳවන ලදී. එලෙස කැඳවන ලද පෙත්සම් සංඛ්‍යාව 56 කි.මේ අතර නව අගවිනිසුරු මොහාන් පීරිස් මහතාට සුබ පැතීම සඳහා විශාල පිරිසක් ඊයේ ද (16) ශ්‍රේෂ්ඨාධිකරණ පරිශ්‍රයට පැමිණියහ.අධිකරණ විනිසුරුවරුන්, නීතිපති දෙපාර්තමේන්තුවෙහි නිලධාරීන් සහ නීතිඥවරු ඒ අතර වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301171</link>
    <topic>හොඳ මිලක් තිබුණත් ‘කරාබු’වලට වැස්සෙන් අපලයි</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ මෙවර සාර්ථක කරාබු නැටි පලදාවක් ඇති නමුත් මේ දිනවල පවත්නා අධික වර්ෂාව නිසා කරාබු නැටි නරක් වී ගස්යට වැටීමට පටන්ගෙන ඇති බව කරාබු වතු හිමියෝ පවසති.මේ වනවිට කරාබු නැටි කිලෝවක් රුපියල් 900.00 දක්වා මිල නැග ඇත.එලගල්ල, දීවෙල, මිනුවන්ගමුව, දම්පැල්ගොඩ, මහරංගල්ල, රොටුව, උඩුවාගම, යටියන්තොට, ඇරැගම, උදුගොඩ, කබගමුව ඇතුළු ගම් රැසක කරාබු වගා කර තිබේ.දිගටම වැස්ස පැවතුණහොත් කරාබු නැටි කුණුවී මහත් පාඩුවක් සිදුවීමට ඉඩ ඇති බව කරාබු වතු හිමියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301172</link>
    <topic>දියවර සවිය ණය අතටම</topic>
    <author>නාගොඩ විශේෂ - එන්.විජේරත්න</author>
    <content>2012 වර්ෂයේදී ධීවර හා ජලජ සම්පත් සංවර්ධන ඇමැති හා බේරුවල මැතිවරණ කොට්ඨාසයේ ශ්‍රී ලං.නි.පක්ෂ සංවිධායක වෛද්‍ය රාජිත සේනාරත්න මහතාගේ උපදේශකත්වය යටතේ “දියවර සවිය” ණය පහසුකම් ලබාදීම සාර්ථකව සිදු කැරිණි.මේ අනුව ස්වයං රැකියාවල නියුතු ප්‍රතිලාභීන් 154 දෙනෙකු සමඟ දියවර සවිය ණය පහසුකම් යටතේ රුපියල් ලක්ෂ 57.1ක් ලබා දී තිබේ.එමෙන්ම ප්‍රතිලාභීන් 65 දෙනෙකු සඳහා දියවර සවිය ණය යෝජනා ක්‍රමය යටතේ ප්‍රධාන මුදල් ලබාදීම සඳහා රුපියල් ලක්ෂ 11.8ක් වැයකර ඇත.විශේෂයෙන්ම “දියවර දිරිය” ණය යෝජනා ක්‍රමයදී ක්‍රියාත්මක වන අතර මෙමඟින්ද කරුණු 6ක් යටතේ ධීවර ජනතාවට සහන ලබා දී තිබේ.ධීවර යාත්‍රා නිෂ්පාදනයට හා එන්ජින් මිලදී ගැනීම, ධීවර යාත්‍රා අමතර උපකරණ ලබාගැනීම, ධීවර ආම්පන්න නවීකරණය කිරීම, ජලජීවී වගාවන් සඳහා, ධීවර ආම්පන්න මිලදී ගැනීම සහ මෝටර් සයිකල් හා මාළුපෙට්ටි ගැනීම සඳහා මෙම දියවර දිරිය ණය ලබා දීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301173</link>
    <topic>බ්රේල් ක්‍රමයෙන් අකුරු කර ශිෂ්‍යත්වය සමත් වූ දැරියට තෑගිත් රැගෙන ඇමැති කළුතර නාගොඩ විදුහලට යයි</topic>
    <author>නාගොඩ විශේෂ – එන්. විජේරත්න දොඩන්ගොඩ විශේෂ – දයා විජේරත්න</author>
    <content>නාගොඩ මහා විද්‍යාලයේ ඉගනුම ලබන ටී. තිලෝමා සඳිනි තිලකරත්න ශිෂ්‍යයාව බ්රේල් ක්‍රමය යටතේ 5 වසර ශිෂ්‍යත්ව විභාගයට පෙනී සිට ලකුණු 157ක් ලබා ගනිමින් දිවයිනෙන්ම එලෙස 5 වසර ශිෂ්‍යත්ව සමත්වූ ප්‍රථම ශිෂ්‍යාව බවට පත් විය. ඒ පසුගිය 2012 වර්ෂයේදීය.මෙම සුවිශේෂි සිදුවීම 2012 ඔක්තෝබර් 5 වැනි දින “දිනමිණ” පුවත්පතින් ද වාර්තා විය.2013 ජනවාරි 8 වැනිදා සඳිනි තිලකරත්න ශිෂ්‍යාවට බ්රේල් ක්‍රමයෙන් සිය අධ්‍යාපනික කටයුතු කරගැනීමට අවශ්‍ය උපකරණ ද රැගෙන අධ්‍යාපන ඇමැති බන්දුල ගුණවර්ධන මහතා නාගොඩ මහ විද්‍යාලයට පැමිණියේය.ඒ නිමිත්තෙන් සංවිධානය කර තිබූ උත්සවයට මහජන නියෝජිතයින් කළුතර කලාප අධ්‍යාපන කාර්යාලයේ නිලධාරීන්, නාගොඩ මහ විදුහලේ විදුහල්පතිනිය ඇතුළු ආචාර්ය මණ්ඩලය, එහි සිසු සිසුවියන්, මවුපියන් ඇතුළු ආරාධිතයෝ විශාල පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301174</link>
    <topic>එක ගමකට එක වැඩක් යටතේ වත්තල සංවර්ධන වැඩ රැසක්</topic>
    <author>හැඳල විශේෂ ජූලියන් කෝරාල</author>
    <content>එක ගමකට එක වැඩක් යටතේ වත්තල ප්‍රාදේශීය සභාවට සිය බල ප්‍රදේශයේ ග්‍රාම නිලධාරී වසම් 40ක් සංවර්ධනය සඳහා රුපියල් ලක්‍ෂ 400 ක් ලබාදී තිබුණි.වත්තල ප්‍රාදේශීය සභාපති අල්විස් මහතා මෙම මුදල් උයයෝගි කර ගනිමින් තම බල ප්‍රදේශයේ සෑම ගමකම අවශ්‍යතා සොයා බලා සංවර්ධන වැඩ ඉටු කිරීමට පක්‍ෂ විපක්‍ෂ මන්ත්‍රීවරුන්ගේ අදහස් ද සලකා බලමින් සහයෝගයෙන් ක්‍රියා කළේය.ඒ අනුව 2012 වසරේ සැප්තැම්බර් මාසය වනවිට සිය ව්‍යාපෘති 40 නිමකර ජනතා අයිතියට ලබා දීමට ඔහුට හැකියාව ලැබුණි.මේ පිළිබඳව සභාපතිතුමාට තිඹිරිගස්යාය සැනසුම ජ්‍යෙෂ්ඨ පුරවැසි සංවිධානයේ ප්‍රශංසාව පිරිනැමීමේ යෝජනාවක්ද සම්මත කර ගන්නට යෙදුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301175</link>
    <topic>අළුතැපොළ පාලමේ ඉදිකිරීම් අතරමඟ</topic>
    <author>මීගමුව විශේෂ . එච්. ප්‍රනාන්දු</author>
    <content>කටාන ඡන්ද කොට්ඨාසයේ මීගමුව අළුතැපොළ මාර්ගයේ 2/1 පාලම ( අක්කර පනහ) ඉදිකිරීමේ කටයුතු අතරමඟ නවතා දමා තිබෙන අයුරුයි මේ.රුපියල් ලක්ෂ 200ක වියදමින් ඉදිකිරීමට යෝජිත මෙම පාලම සඳහා මුල්ගල තබන ලද්දේ 2012 වසෙර්ය.පරණ පාලම ගලවා දමා තිබෙන අතර ඒ වෙනුවට බෝක්කු කටවල් දෙකක් දමා තාවකාලික පාරක් දමා තිබේ. දැන් එය මරු කපොල්ලක් බවට පත්ව තිබේ.මෙම පාලම සෑදීමට ගෙනා යකඩ වැස්සට තෙමී දිරාපත්වීමට පටන්ගෙන තිබෙන බව අසල්වාසීහු පවසති.මේ නොබෝදා මේ හරහා ගමන් කළ යතුරු පැදි දෙකක් හා ත්‍රීරෝද රථයක්ද අනතුරට ලක්ව ඇත. මේ ගැන වගකිවයුත්තන්ගේ දැඩි අවධානය යොමු වනු ඇතැයි අක්කර පනහ ප්‍රදේශවාසීහු බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301176</link>
    <topic>අහිතකර ආහාර රසකාරකයක ඉල්ලුම වැඩිවෙලා ලු</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>මිනිස් ශරීරයට අහිතකර බවට සනාථ කර ඇති එක්තරා ආහාර රසකාරකයකට ජනතාව අතර සැලකිය යුතු තරමේ ඉල්ලුමක් කුරණ, හඳපාන්ගොඩ ප්‍රදේශයෙන් වාර්තා වන බවත්, එම ප්‍රදේශයේ සමහර වෙළෙඳසැල්වලින් මෙම රසකාරකයේ කිලෝ ග්‍රෑමයේ ඇසිරුම් පවා බහුලව අලෙවි වන බවත් ඉංගිරිය ප්‍රාදේශීය සංවර්ධන කමිටු රැස්වීමේදී හෙළිවිය.එසේම ඇලුමිනියම් බඳුන්, මයික්‍රොවේවි ආශ්‍රිත නිෂ්පාදන සහ ප්‍රමිතියකින් තොර ජංගම දුරකථන ආදිය භාවිතය නිසා පිළිකා රෝගය ජනතාව අතර බහුලව පැතිරයන බවත්, මේ සම්බන්ධයෙන් ජනතාව දැනුවත් කිරීම සඳහා අදාළ ප්‍රදේශයන්හි ග්‍රාම නිලධාරීන්ගේද සහාය ඇතුව යම් ඵලදායි සැලසුම්සහාගත වැඩසටහනක් සකස් කිරීම කළ යුතු බවත් එහිදී වැඩිදුරටත් සාකච්ඡාවට ලක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301177</link>
    <topic>සබරගමුවේ කළුකඩ වෙළෙඳුන්ට වැඩ වරදී</topic>
    <author>මාවනැල්ල සමූහ – පී. සෙනෙවිරත්න</author>
    <content>පාරිභෝගික ජනතාවට වෙළෙඳ භාණ්ඩ අලෙවි කිරීමේ දී නිසි ප්‍රමිතියකින් තොරවීම, භාණ්ඩවල සඳහන් මිලට වඩා වැඩියෙන් විකිණීම, කල් ඉකුත් වූ ආහාර ද්‍රව්‍ය අලෙවි කිරීම හා වෙනත් පාරිභෝගික ආඥාපනත උල්ලංඝනය කිරීමේ වරදවල් සිදු කිරීම මත කෑගල්ල රත්නපුර දිසා බල ප්‍රදේශවල විවිධ වෙළෙඳ ව්‍යාපාරික පිරිස් අධිකරණයන් හමුවේ වරද කරුවන් බවට පත්ව රුපි: 77,55,500ක දඩ මුදල් ගෙවා ඇති බව වාර්තාවෙයි.මෙහිදී කෑගල්ල දිසාවේ පාරිභෝගික වැටලීම් ඒකකයේ එච්. එන්. ගුණරත්න මහතා ඇතුළු නිලධාරි පිරිසක් කෑගල්ල මහ දිසාපති තුසිත පී. වනිගතුංග මහතාගේ උපදෙස් මත මේ වැටලීම් සිදු කැර ඇති අතර, රත්නපුර දිසාපති සුනිල් කන්නන්ගර මහතාගේ උපදෙස් මත වැටලීම් ඒකකයේ නිලධාරි යූ. කේ. නානායක්කාර මහතා ඇතුළු පිරිසක් මේ වැටලීම් සිදු කැර තිබේ.වෙළෙඳ ව්‍යාපාරිකයන් සිය වෙළෙඳ කටයුතු අසාධාරණ ලෙස කරගෙන යද්දී එම ක්‍රියාවලින් ජනතාව අපහසුවට හා පීඩනයට පත්වීම ගැන ලද ආරංචි මත මේ වැටලීම් සිදු කළ බව කෑගල්ල පාරිභෝගික වැටලීම් ඒකකය පවසයි.මහජනයාට පාඩු සිදුවන අයුරින් පවත්වාගෙන යන වෙළෙඳ සල් පිළිබඳව සිය නමින් නොව නම සඳහන් නොකැර හෝ කෑගල්ල පාරිභෝගික වැටලීම් ඒකකය වෙත දන්වා සිටින පිරිසගේ රහස්‍යභාවය සුරකින ලෙසද වැටලීම් ඒකකය පවසයි.මේ දඩ මුදල් රජයට ලබා දෙන ලද්දේ පසුගිය වසර අවසාන කාලය තුළ සිදු කළ වැටලීම් පිළිබඳව අධිකරණය හමුවේ පවරන ලද නඩු කටයුතු වලින් බව, පාරිභෝගික අධිකාරියේ නිලධාරිවරයෙක් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301178</link>
    <topic>දඹදෙණිය තිරුවන්පොළ විදුලි යෝජනා ක්‍රමය ජනතා අයිතියට</topic>
    <author>අලව්ව විශේෂ ඒ. කීර්තිසිංහ</author>
    <content>දඹදෙණි ආසනයේ ඕතර තිරුවන්පොළ ග්‍රාමීය විදුලි යෝජනා ක්‍රමය විවෘත කිරීම පසුගියදා සිදු කෙරිණි.එම අවස්ථාවට සහභාගි වූ කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා මෙසේ කීවේය.මේ රජය ජනතාවගේ අවශ්‍යතා තේරුම් ගෙන කටයුතු කරගෙන යනවා. මේ නිසා නිවැරදි දේශපාලකයන් තෝරාගෙන ප්‍රදේශ සංවර්ධනය කර ගැනීමට ජනතාව කල්පනාකාරී විය යුතුයි.දඹදෙණි ආසනයේ ජනතාවගේ අවශ්‍යතා සියයට අනූවක්ම ඉටු කර තිබෙනවා.සෑම නිවෙසකටම විදුලිය ලබා දෙනවා.වයඹ පළාත් සභා මන්ත්‍රී සුමිත් කුමාර රාජපක්ෂ මහතා ද කතා කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r1301179</link>
    <topic>හොරණ සුදේරිස් සිල්වා මාවතට රථ වාහන ගාලක් ඕනෑ</topic>
    <author>හොරණ මධ්‍යම විශේෂ චන්ද්‍රා ශශ්‍රී පෙරේරා</author>
    <content>හොරණ නගරයේ ප්‍රධාන වීදියක් වන සුදේරිස් සිල්වා මාවතේ වාහන නවතා තැබීමේ ක්‍රමවේදයක් නොමැති කමින් එහි ගමන් ගන්නා මගීන් අසීරුතාවට පත්ව සිටිති.මේ මාර්ගය දෙපස කඩ සාප්පුවලින් ග්‍රහණව ඇත. මාර්ගය බස් නැවතුම්පළින් අරඹා කළුතර, අඟුරුවාතොට පාරට සම්බන්ධ වේ.මාර්ගය අඩි 25ක් තරම්වත් පළල්ව නැත. එනමුත් දහවල් කාලයේ මාර්ගයට දෙපසින් ම වාහන ඇතුළ් වේ.ත්‍රිරෝද රථ ගාලද අක්‍රමවත්ය. යතුරුපැදි හා මෝටර් රථවාහන ද නවතා ඇත.වගකිව යුත්තන්ගේ අවධානය යොමුකර මේ මාර්ගය ක්‍රමවත් ලෙස පවත්වාගෙන යෑමට අවශ්‍ය විධිවිධාන යොමු කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=r13011710</link>
    <topic>යෞවන සමාජ ප්‍රතිසංවිධාන කටයුතු ඇරැඹේ</topic>
    <author>නාගොඩ විශේෂ – එන්. විජේරත්න</author>
    <content>යොවුන් නවෝදය 2013 යටතේ කළුතර දිස්ත්‍රික්කයට අයත් ප්‍රාදේශීය ලේකම් කොට්ඨාස 14 හි පිහිටි ග්‍රාම නිලධාරී කොට්ඨාස 762ක යෞවන සමාජ ප්‍රතිසංවිධාන කටයුතු මේ වන විට ආරම්භ කර ඇති බව ජාතික තරුණ සේවා සභා කළුතර දිස්ත්‍රික් සහකාර අධ්‍යක්‍ෂ මහේෂ් ප්‍රසාද් චන්ද්‍රසේන මහතා පැවැසීය.ග්‍රාම නිලධාරී වසම් හි වයස අවුරුදු 15 ත් 29 ත් අතර තරුණ තරුණියන්ට යෞවන සමාජවලට බැඳීමට හැකිවේ.මේ සම්බන්ධ තොරතුරු ප්‍රාදේශීය ලේකම් කොට්ඨාසයන්ට අනුයුක්තව කටයුතු කරන තරුණ සේවා නිලධාරීන් ගෙන් ලබා ගත හැකි වන අතර පෙබරවාරි 28 දින මේ කටයුතු අවසන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301171</link>
    <topic>චන්දිමාල් FIT නම් තරංග ඉවතට ?</topic>
    <author/>
    <content>ඔස්ට්‍රේලියාවට එරෙහි තෙවැනි ජාත්‍යන්තර එක්දින ක්‍රිකට් තරගයට සහභාගි වීම පිණිස බ්‍රිස්බේන් නුවරට පැමිණ පුහුණුවීම්වල නිරතව සිටින ශ්‍රී ලංකා ක්‍රීඩකයන් අතර දිනේෂ් චන්දිමාල් අපහසුවෙන් හැසිරෙනු දක්නට ලැබුනු බව වාර්තා වෙයි.මෙල්බර්න්හි පැවැති පළමු එක්දින තරගයේදී ධෛර්ය සම්පන්න ඉනිමක් ක්‍රීඩා කළ චන්දිමාල් එහිදී කලවේ නහරයක ආබාධයකට ලක්විය.හෙට (18) පැවැත්වෙන තීරණාත්මක තරගයට චන්දිමාල් හොඳ ශරීර සෞඛ්‍ය තත්ත්වයෙන් යුතුව සහභාගි කරවීම සඳහා කණ්ඩායම් කළමනාකාරිත්වය බලවත් උත්සාහයක නිරත වෙමින් සිටී. ඔහු යෝග්‍ය තත්ත්වයට පැමිණියහොත් අනිවාර්යයෙන්ම ඔහු තරගයට ක්‍රීඩා කරනු ඇති අතර එවිට ආරම්භක පිතිකරු උපුල් තරංග කණ්ඩායමෙන් ඉවතට වීසි වනු ඇත.වමත් පිතිකරු තරංගගේ පිතිකරණය මෙතෙක් පවතින්නේ ඉතාම දුර්වල අඩියකය. මෙල්බර්න්හි පළමු තරගයේදී එක් ලකුණකට දැවී ගිය ඔහු ඇඩිලේඩ්හි දෙවැනි තරගයේදී ලකුණු නොලබා ම දැවී ගියේය.මේ දෙවතාවේදීම තරංග දැවී ගියේ එකම ආකාරයට කඩුල්ල පිටුපසට උඩ පන්දු ලබා දෙමිණි. පන්දුවේ වේගය, බවුන්ස් වීම හා දෝලනය නිවැරදිව වටහා ගැනීමේ නොහැකියාව ඔහුගේ වැරැද්ද වී තිබේ. සීමිත ඕවර වැනි වේගවත් තරගවල පළමුව පන්දුවට පහර දීමේදී හෝ ඉලක්කය හඹා යාමේදී ශක්තිමත් ආරම්භයක් අත්‍යාවශ්‍ය වෙයි.කඩුලු රකින පිතිකරු චන්දිමාල් සිඩ්නිහි පැවැති තෙවැනි ටෙස්ට් තරගයේ හා මෙල්බර්න්හි පැවැති පළමු එක්දින තරගයේදී පිතිකරුවකු මෙන්ම කඩුලු රකින්නකු ලෙසද විශිෂ්ට ක්‍රීඩාවක් කළේය. සිඩ්නිහිදී අගනා අර්ධ ශතකයක් වාර්තා කළ ඔහු එම දක්ෂතාව තව දුරටත් ඉදිරියට ගෙන යමින් මෙල්බර්න්හිදී ලකුණු 73ක් රැස් කළේය.චන්දිමාල් ක්‍රීඩා කළහොත් කඩුලු රකින්නා වනුයේ ඔහුද නැත්නම් පැහැපත් ක්‍රීඩා අනාගතයකට පෙර නිමිති පහළ කර සිටින කුෂල් ජනිත් පෙරේරා ද යන අසීරු තීරණයට එළැඹීමට තේරීම් නිළධාරීන්ට සිදුවනු ඇත.බෙන් කටිං යළි සංචිතයටඔස්ට්‍රේලියාව හෙට තරගයේ වැඩි ආරක්ෂාව පිණිස වේග පන්දු යවන බෙන් කටිං නැවත එක්දින සංචිතයට කැඳවා තිබේ.25 හැවිරිදි කටිං පසුගිය ඉරිදා ඇඩිලේඩ්හි ඔස්ට්‍රේලියාව පරාජය වූ තරගයේදී මංගල ජාත්‍යන්තර එක්දින ක්‍රිකට් තරග වරම් ලැබීය. එහෙත් මිචල් ජොන්සන් හා මිචල් ස්ටාක් යළි කණ්ඩායමට පැමිණීමත් සමග කටිං කණ්ඩායමෙන් ඉවත් කෙරිණි.“ජොන්සන් හා ස්ටාක් කණ්ඩායමට ඇතුළත් වන්නේ තුවාළ ලබා සිටීමෙන් පසුව නිසා පූර්වාරක්ෂාව පිණිස බෙන් බ්‍රිස්බන්වලට පැමිණ සිටිනවා” යැයි ඔස්ට්‍රේලියා ජාතික තේරීම් නිළධාරී ජෝන් ඉන්වෙරැරිටි ප්‍රකාශ කරයි.“අපේක්ෂිත පරිදි ක්‍රීඩකයන් දෙදෙනාම ක්‍රීඩා කළ හැකි තත්ත්වයක සිටියොත් බෙන් සිකුරාදා සවස බිග් බෑෂ් ලීග් අවසාන තරගයට නැවත එක්වේවි.”මේ අතර දිනෙන් දින වැඩිවෙමින් තිබෙන ඔස්ට්‍රේලියා ක්‍රිකට් තේරීම් නිළධාරීන්ගේ වටමාරු ප්‍රතිපත්තිය විවේශනය කරන්නන් අතරට අලුතින්ම එක්වූ පුද්ගලයා බවට මතභේදාත්මක ක්‍රීඩක ෂේන් වෝන් පත්ව සිටී. මේ ප්‍රතිපත්තියට පහර දෙන අනෙකුත් හිටපු ඔස්ට්‍රේලියානු ක්‍රීඩකයන් වනුයේ බ්‍රෙට් ලී, ඉයන් චැපල් හා මයිකල් ස්ලේටර්ය.තරග පහකින් සමන්විත එක්දින තරගමාලාවේ දෙපිලම තරගයක් බැගින් ජය ගෙන දැන් කරට කර පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301172</link>
    <topic>ඉන්දියාවේ හොකී තරගාවලියට එක්වූ පාකිස්තාන ක්‍රීඩකයෝ ආපසු යති</topic>
    <author/>
    <content>සම්ප්‍රදායික ප්‍රතිවාදීන් ලෙස නම් දරා සිටින ඉන්දියාව සහ පාකිස්තාන අතර කාශ්මීර් දේශසීමාව සම්බන්ධව පසුගියදා උද්ගතවූ අර්බුදය හමුවේ ඉන්දියාවේ ‍හොකී ලීග් තරගාවලියට සහභාගි වී සිටින පාකිස්තාන ක්‍රීඩකයෝ නවදෙනා යළි පාකිස්තානයට කැඳවීමට එරට ක්‍රීඩා බලධාරීහූ තීරණය කළහ.මේ හොකී ලීග් තරගාවලිය පසුගිය සඳුදා ආරම්භ වූ අතර සිය ක්‍රීඩකයන් තව දුරටත් ඊට සහභාගි නොවන බව පාකිස්තාන බලධාරීහූ ඉන්දියාවට දන්වා සිටියහ.මේ තත්ත්වය යටතේ පාකිස්තාන හොකී ක්‍රීඩකයන් නවදෙනා යළි පාකිස්තානයට පිටත් කරන බව ඉන්දියා ‍හොකී ක්‍රීඩා ප්‍රධානී සහ ලීග් තරගාවලියේ සංවිධායක කමිටුවේ ප්‍රධානී නරින්දර් බට්‍රා ප්‍රකාශ කළේය.'මේ තරගාවලියට සහභාගිවීමට එම ක්‍රීඩකයන් දැක්වූ උනන්දුව අගය කරන අතර ඔවුන්ට ගිවිසුම්ප්‍රකාරව සම්පූර්ණ තරග මුදල් ලබාදීමට පියවර ගන්නවා. එය දෙරටේ හොකී සංගම් අතර තිබෙන අවබෝධයට ඉතා වැදගත් වේවි.' ඔහු වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301173</link>
    <topic>අන්තර් පළාත් එක්දින ක්‍රිකට් තරගාවලිය අද</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරන අන්තර් පළාත් එක්දින තරගාවලිය අද (17) ආරම්භවේ. බස්නාහිර, කඳුරට/ඌව, වයඹ, රුහුණ සහ උතුරු/නැගෙනහිර කණ්ඩායම් තරග වදින මේ තරගාවලියේ අවසන් මහා තරගය ලබන 30වැනිදා එන්.සී.සී.පිටියේ දී පැවැත්වේ.බස්නාහිර කණ්ඩායමේ නායකත්වය මලින්ත වර්ණපුරට හිමිවී ඇති අතර එහි උපනායකයා ලෙස මහේල උඩවත්ත කටයුතු කරයි. තිළිණ කණ්ඩම්බිගේ නායකත්වයෙන් යුතු කඳුරට/ඌව කණ්ඩායමේ උපනායකයා ලෙස දිමුත් කරුණාරත්න නම් කර තිබේ. උතුරු නැගෙනහිර කණ්ඩායමේ නායකයා ලෙස කෞශල්‍ය වීරරත්නත්, එහි උපනායක ලෙස සමීර සොයිසාත් නම් කර ඇත.චාමර සිල්වා රුහුණ කණ්ඩායමේ නායකයා වන අතර ඉන්දික සේරම් එහි උපනායක ලෙස කටයුතු කරයි. වයඹ කණ්ඩායමේ නායකත්වය ජෙහාන් මුබාරක් විසින් දරනු ලබන අතර උපනායකත්වය චාමර කපුගෙදරට හිමිවී තිබේ.ක්‍රීඩකයන් 15දෙනකුගෙන් සමන්විත එක් එක් පළාත් කණ්ඩායම් සඳහා ප්‍රධාන පෙලේ ක්‍රීඩා සමාජ 20කින් ක්‍රීඩකයන් ‍තෝරගෙන තිබේ.බස්නාහිර පළාත් කණ්ඩායම කෝල්ට්ස්, ද්‍රවිඩ සංගම්, යුද, කුරුණෑගල යොවුන් කණ්ඩායම්වල ක්‍රීඩකයන්ගෙන් සමන්විත වන අතර කඳුරට/ඌව කණ්ඩායමට එස්.එස්.සී, ලංකන්, නාවික, ගුවන් හමුදා කණ්ඩායම්වල ක්‍රීඩකයන් ඇතුලත් වෙති. උතුර නැගෙනහිර කණ්ඩායමට රාගම, බදුරඑලිය, බී.ආර්.සී, සී.සී.සී. ක්‍රීඩා සමාජවල ක්‍රීඩකයන් ඇතුළත් වන අතර හලාවත මේරියන්ස්, මුවර්ස්, වරාය අධිකාරි පිල, පානදුර ක්‍රීඩා සමාජවල ක්‍රීඩකයන්ගෙන් රුහුණ පළාත් කණ්ඩායම සමන්විතය.බ්ලූම්ෆීල්ඩ්, එන්.සී.සී.සැරසන්ස් සහ ගාල්ල ක්‍රීඩා සමාජවල ක්‍රීඩකයන් වයඹ පළාත් කණ්ඩායම නියෝජනය කරති.මෙවර තරගාවලියට ජාතික කණ්ඩායම නියෝජනය කරන තිලාන් සමරවීර, තරංග පරණවිතාන, ධම්මික ප්‍රසාද්, දිල්හාර ප්‍රනාන්දු, සුරාජ් රන්දීව්, නුවන් ප්‍රදීප්, සීකුගේ ප්‍රසන්න වැනි ක්‍රීඩකයන් ද එක්වී සිටිති. එමෙන්ම පසුගිය අන්තර් සමාජ එක්දින තරගාවලියේ විශිෂ්ට දස්කම් දැක්වූ ප්‍රබල ක්‍රීඩකයන් රැසක් පළාත් කණ්ඩායම් නියෝජනය කරමින් මේ තරගාවලියට සහභාගි වෙති.අද සිට 25වැනිදා දක්වා මූලික වටයේ තරග පැවැත්වෙන අතර අවසන් පූර්ව තරග 27 සහ 28 දෙදින එස්.එස්.සී.පිටියේ සහ පී.සරවනමුත්තු පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301174</link>
    <topic>ලෝක පාපන්දු සම්මේලනය සංවිධානය කරන සෞඛ්‍ය අධ්‍යාපන වැඩසටහන ශ්‍රී ලංකාවේ</topic>
    <author/>
    <content>ලෝක පාපන්දු සම්මේලනය මගින් ළමයින් වෙනුවෙන් සංවිධානය කරන පාපන්දු ක්‍රීඩාව පදනම් වූ සෞඛ්‍ය අධ්‍යාපන වැඩසටහන ශ්‍රී ලංකාවේ ආරම්භ කිරීම පසුගියදා පාපන්දු සම්මේලනයේ සාමාජිකයන් සහ අධ්‍යාපන, සෞඛ්‍ය සහ ක්‍රීඩා අමාත්‍යාංශවල සහයෝගයෙන් දියත් කෙරිණි. ‍ලෝක පාපන්දු සම්මේලනයේ ප්‍රධාන වෛද්‍ය නිලධාරී මහාචාර්ය ජිරි ඩ්වොරක් සහ ආසියානු පාපන්දු සම්මේලන වෛද්‍ය කමිටු සභාපති වෛද්‍ය ගුරුචන්ද්‍රන් සිං මහත්වරුන් සහ ක්‍රීඩා ඇමැති මහින්දානන්ද අලුත්ගමගේ, සෞඛ්‍ය ඇමැති මෛත්‍රිපාල සිරිසේන, අධ්‍යාපන ඇමැති බන්දුල ගුණවර්ධන, ලෝක පාපන්දු සම්මේලනයේ විධායක කමිටු සාමාජික මනිලාල් ප්‍රනාන්දු, ශ්‍රී ලංකා පාපන්දු සම්මේලනයේ සභාපති සරත් වීරසේකර මහත්වරු එහි සමාරම්භක උත්සවයට සහභාගිවෙමින්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301175</link>
    <topic>අජ්මාල්ට සම්මාන හතරක්</topic>
    <author/>
    <content>පාකිස්තාන ක්‍රිකට් පාලක මණ්ඩලය මගින් පළමු වරට සංවිධානය කළ ක්‍රිකට් සම්මාන උළෙලේ දී සම්මාන 4ක් දිනාගත් පිට දඟපන්දු යවන සයීඩ් අජ්මාල් අයි.සී.සී.සම්මාන උළෙලේ වසරේ ක්‍රීඩකයා සම්මානය සඳහා නිර්දේශිත අවසන් නම් අතරට නොපැමිණිමේ වේදනාව අමතක කර දැමුවේය.පාකිස්තාන ක්‍රිකට් සම්මාන උළෙලේ දී ටෙස්ට්, එක්දින සහ විස්සයි20 ක්‍රිකට් අංශ තුනේදීම හොඳම පන්දු යවන්නා වූ 35හැවිරිදි අජ්මාල් වසරේ හොඳම පන්දු යවන්නා ලෙසත් විශේෂ සම්මානයක් දිනාගත්තේය.'මේ සම්මාන හතරම මට විශාල ගෞරවයක්. ඒත් හොඳම ටෙස්ට් පන්දු යවන්නාගේ සම්මානය ගොඩාක් විශේෂයි. මොකද ටෙස්ට් ක්‍රීඩාවට ශාරිරික යෝග්‍යතාව නිතරම ඉහළ මට්ටමක පවත්වාගත යුතුයි. නැතිනම් දස්කම් දැක්වීමට අසීරුයි.' අජ්මාල් පැවසීය‍.පසුගිය වසරේ සැප්තැම්බර් මාසයේ ‍කොළඹ දී පැවැති අයි.සී‍.සී.සම්මාන උළෙලේ දී ‍හොඳම පන්දු යවන්නන් අතරට අජ්මාල් නිර්දේශ නොවීම සම්බන්ධව පාකිස්තාන ක්‍රිකට් බලධාරීහූ විරෝධතාවක් ද ඉදිරිපත් කර තිබිණි.ඒ වනවිට එක්දින තරග පිටියේ ‍අංක එකේ පන්දු යවන්නා ලෙස ශ්‍රේණිගතව සිටි අජ්මාල් මෙසේ අයි.සී.සී.සම්මාන උළෙලට නිර්දේශ නොවීම ‍බොහෝ දෙ‍නකුගේ විමතියට ද කරුණක් වී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301176</link>
    <topic>රග්බි උපකරණ බෙදාදීම  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301177</link>
    <topic>විශිෂ්ට පන්දු යැවීමක නිරත වු මාතර රාහුල විද්‍යාලයේ හර්ෂ රාජපක්ෂ  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301178</link>
    <topic>මාතලේ අන්තර් සමාජ වොලිබෝල් ශූරතාව දඹුල්ල ශාන්ත ක්‍රීඩා සමාජයට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ දිස්ත්‍රික් විවෘත අන්තර් සමාජ 'ගාමිණි නන්දසේන' අනුස්මරණ රන් කුසලාන වොලිබෝල් තරගාවලියේ ශූරතාව දිනාගැනීමට දඹුල්ල වලගම්වැ‍ව ශාන්ත ක්‍රීඩා සමාජය සමත්විය.කණ්ඩායම් 8 සහභාගිත්වයෙන් පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැති මේ තරගාවලියේදී අවසන් මහා තරගයේදී මඩවල උල්පත සමගි ක්‍රීඩා සමාජ පිල පරදා 25/19, 23/25, 25/19ක් ලෙසින් වට 2-1ක ජයක් වාර්තා කිරීමට ශාන්ත ක්‍රීඩා සමාජ පිලට හැකිවිය.ශූරතාව දිනු ශාන්ත ක්‍රීඩා සමාජ පිල ශාන්ත විජේරත්න විසින්ද සමගි ක්‍රීඩා සමාජ පිල විපුලසේන රාජපක්ෂ විසින්ද මෙහෙයවුහ.තරගාවලියේ ජය සංකේත ප්‍රදානය ප්‍රවීණ වොලිබෝල් ක්‍රීඩකයෙකුවන මාතලේ ගොවිජන සේවා දෙපාර්තමේන්තු සහකාර ඉංජිනේරු කේ.ඩී.එස්.දයානන්ද මහතා අතින් සිදු කෙරිණි.ක්‍රීඩා නිලධාරියෙකු, පුහුණුකරුවෙකු හා සංවිධායකයෙකු ලෙස ක්‍රීඩාව ඉමහත් සේවයක් කළ අභවප්‍රාප්ත ගාමිණි නන්දසේන මහතා සමරමින් මාතලේ දිස්ත්‍රික් වොලිබෝල් පුහුණුකරු කෙනඩි වීරසිංහ මහතා ඇතුළු නන්දසේන මහතාගෙන් පුහුණුව ලැබු ක්‍රීඩකයන් එක්ව තරගාවලිය සංවිධානය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s1301179</link>
    <topic>අන්තර් පළාත් දක්ෂතම ක්‍රීඩකයා සා.සර්වේශ‍ස්හි අශේන්</topic>
    <author>මාතර ක්‍රීඩා</author>
    <content>අන්තර් පළාත් අවුරුදු 15න් පහළ ක්‍රිකට් තරගාවලියේ දක්ෂතම ක්‍රීඩකයා ලෙස මාතර සාන්ත සර්වේශස් විදුහලේ අශේන් දීමන්ත තේරී පත්විය.මාතර දිස්ත්‍රික් ක්‍රීඩකයෙකු මේ තරගාවලියේ දක්ෂතම ක්‍රීඩකයා‍ ලෙසින් නම් කෙරුනු ප්‍රථම අවස්ථාව මෙය වීම විශේෂත්වයකි.මාතර සාන්ත සර්වේශස් කණිෂ්ඨ ක්‍රිකට් පුහුණුකරු එ‍.එම්.ප්‍රියන්ත මහතාගේ පුහුණුව යටතේ ක්‍රීඩා කරන අශේන් පසුගිය අන්තර් පළාත් තරගාවලියේ දී පන්දු යැවීමෙන් මෙන්ම පිත්තෙන්ද දස්කම් දැක්විය.අන්තර් පළාත් තරගාවලියේ දක්ෂතා-උතුරු මැද පළාත-ලකුණු 21 සහ කඩුලු 2, මධ්‍යම පළාත- ලකුණු 79 සහ එක් කඩුල්ලක්, ඌව පළාත- ලකුණු 14 සහ එක් කඩුල්ලක්, උතුරු පළාත-ලකුණු 53 සහ කඩුලු 2, බස්නාහිර පළාත- එක් ලකුණක් සහ කඩුලු 3යි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s13011710</link>
    <topic>සැහැල්ලු පන්දු ක්‍රිකට් 25-26 රඹුක්කන දී</topic>
    <author/>
    <content>රඹුක්කන විෂන් ක්‍රීඩා සමාජය සංවිධානය කරන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 25-26 දෙදින රඹුක්කන අශෝක කරුණාරත්න ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.15000ක් අනුශූරතාවට රු.10000ක් හිමිවන අතර තරගාවලි‍යේ වීරයා, අවසන් තරගයේ වීරයා, හොඳම පිතිකරු, හොඳම පන්දු යවන්නා හා හොඳම පන්දු රකින්නා සඳහා ද මුදල් ත්‍යාග හිමිවන බව සංවිධායකයෝ පවසති. මේ පිළිබඳ වැඩි විස්තර දු.ක 0777 478467/ 071 7080749 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s13011711</link>
    <topic>මධ්‍යම පළාත් මාර්ග ධාවනය 20දා</topic>
    <author>ගාමිණි සමරනායක මහනුවර සංචාරක</author>
    <content>මධ්‍යම පළාත් ක්‍රීඩා සංවර්ධන අමාත්‍යංශය හා ක්‍රීඩා සමාජ එක්ව පවත්වන මාර්ග ධාවන තරගය මේ මස 20දා මාතලේ නගරයෙන් ආරම්භ වේ.තරගය සඳහා අයැදුම්පත් මේ මස 18වැනිදාට පෙර මහනුවර තරුණ බෞද්ධ සංගමයේ ලිපිනය වෙත යොමු කළ යුතුබව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=s13011712</link>
    <topic>හර්ෂගෙන් විශිෂ්ට පන්දු යැවීමක්</topic>
    <author>මොරටුව ක්‍රීඩා</author>
    <content>මොරටු විදුහලේ හර්ෂ දේවින්දගේ විශිෂ්ට පන්දු යැවීම හේතුවෙන් කොළඹ අසෝක විදුහල සමග පසුගියදා මොරටුවේදී පැවැති අන්තර් පාසල් අවුරුදු 19න් පහළ ක්‍රිකට් තරගයේ පළමු ඉනිමේ ජයක් වාර්තා කිරීමට මොරටු විදුහල සමත්විය.අසෝක විදුහල පළමු ඉනිමේ ලකුණු 89කට සීමාකරමින් හර්ෂ ලකුණු 30කට කඩුලු 6ක්ද, දෙවන ඉනිමේ ලකුණු 44කට කඩුලු 7ක් ද බිඳ හෙළමින් දක්ෂ පන්දු යැවීමක නිරතවීය.අසෝක විදුහල පළමු ඉනිම-89 ඉශාන් මධුසංක 24 (හර්ෂ දේවින්ද 30/6, නිපුන් රන්දික 5/2) සහ දෙවන ඉනිම- 85 තිසර දේශාන් 21 (හර්ෂ දේවින්ද 44/7, සචින් උමයාංගන 26/3)මොරටු විදුහල පළමු ඉනිම-103/7 හර්ෂ දේවින්ද 24, සඳක පතිරණ 35/4, ඉශාන් මධුසංක 16/2).</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=f1301171</link>
    <topic>ඇති නැති පරතරයේ වැඩිවීමක්</topic>
    <author>රාම්</author>
    <content>වසර 30ක් තිස්සේ පැවැති සිවිල් යුද්ධය අවසන් වීමත් සමඟ අපේ රටේ සංවර්ධන ගමන වේගවත් වුණා. එය පක්ෂ විපක්ෂ කවුරුත් පොදුවේ පිළිගන්නා සත්‍යයක්. සාමය රටක සංවර්ධනයට රුකුලක් වෙනවාය කියන්නේ මේ නිසයි. එය සක්සුදක් සේ පසුගිය සමයේ දක්නට ලැබුණා.අපේ රටේ ජන ජීවිතය යුද්ධයට පෙර පැවැති තත්­්ත්වයට වඩා උසස් මෙන් ම වඩාත් සංවර්ධනීය තැනකට ගෙන ඒම වත්මන් රජයේ එක් ප්‍රධාන අරමුණක්. ඒ සඳහා තෝරා ගෙන තිබෙන උපාය මාර්ගය රජයේ හා පෞද්ගලික අංශයේ ආයෝජන මතින් රටේ සංවර්ධන ගමන වේගවත් කිරීමයි. සාමාන්‍යයෙන් ආයෝජන අංශයේ රජයේ දායකත්වය අඩු කර සමස්තය පෞද්ගලික අංශය ලවාම ඉටු කර ගත යුතු යන්න වත්මන් රජයේ පිළිවෙත නොවෙයි.මේ නිසා රජය ද ආයෝජනයට සම්බන්ධ වෙනවා. එහෙත් ඒ සඳහා සීමා මායිම් පවතිනවා. තවමත් රටේ සමස්ත ආයෝජනයෙන් වැඩි ප්‍රතිශතයක් අයත් වන්නේ පෞද්ගලික අංශයට.  මේ අතර කාලාන්තරයක් තිස්සේ ම අප රට තුළ දක්නට ලැබුණේ 4.5% හෝ 5% ක ආර්ථික වර්ධනයක්. 1977 ට පෙර මෙම ප්‍රමාණය 3%ක් හෝ ඊට ආසන්න ප්‍රතිශතයක් ගෙන තිබුණා. 1977 විවෘත ආර්ථිකයේ සම්ප්‍රාප්තියත් සමඟ ම ආර්ථික වර්ධන වේගය වෙනදාට වඩා වැඩි ප්‍රතිශතයක් ගනු ලැබුවා.එහෙත් අපේ ආර්ථිකයේ සෘණ අගයක් ගත් අවස්ථා ද දක්නට ලැබෙනවා. 2001 දී පැවැතියේ එවන් තත්ත්වයක්. මෙය ආණ්ඩු පෙරළියකට ද එක් ප්‍රධාන හේතුවක් වී තිබුණා. අවසානේ රට නැවත යථා තත්ත්වයට පත් වූ නමුදු එතැන් සිට වුවද රටේ සංවර්ධනය දළ දේශීය නිෂ්පාදිතයෙන් 4%ක 5%ක ප්‍රතිශතයක් ඉක්මවා ගියේ නැහැ.මේ තත්ත්වය වෙනස් වීමට පටන් ගත්තේ 2005 න් පසුව. මේ යුගයේ ද රටේ සිවිල් යුද්ධය බිහිසුණු මට්ටමකින් පැවැතිය ද ආර්ථිකයේ වර්ධන වේගය 6%ක මට්ටමකට දිගින් දිගටම රඳවා ගැනීමට රජය සමත් වුණා. යුද්ධයේ අවසානයත් සමඟ මේ වන විට එම වර්ධනය 7.5%ක් 8%ක් දක්වා මට්ටමකට වර්ධනය වෙලා. එහි සාර්ථකම වර්ෂය ලෙස ගැනෙන්නේ 2011 වසර. එනම් 8% ඉක්ම වූ වර්ධන වේගයක් සටහන් කිරීම.මේ මට්ටම දිගින් දිගටම වසර ගණනාවක් පවත්වාගෙන යෑම මෙවන් රටක ස්ථාවර සංවර්ධනයට අත්‍යවශ්‍ය සාධකයක්. එහෙත් ගෝලීය ආර්ථිකයේ පසුබෑම් ඊට ඉඩ සලසන්නේ නැති බවයි පෙනෙන්නේ. විශේෂයෙන්ම ඛනිජ තෙල් වැනි ස්වභාවික සම්පත් නොමැති රටක ගෝලීය ආර්ථික පසුබැස්මේ බලපෑම එවන් සම්පත් ඇති රටවලට වඩා වැඩියි.මේ නිසා 2012 වසරේ අවසාන කාර්තුවේ යම් පසුබෑමක් දක්නට ලැබෙනවා. මේ නිසා පසුගිය වසරේ සමස්ත ආර්ථික වර්ධනය 6.5%ක් පමණ වනු ඇති බවයි වාර්තා වන්නේ. ඕනෑම රටක ආර්ථික සංවර්ධනය එක තැන පල්වෙන මට්ටමින් මිදී ඉදිරියට ගමන් කිරීමත් සමඟ ඇති නැති පරතරයේ වර්ධනයක් දක්නට ලැබෙනවා.එය ධනේශ්වර ආර්ථික උපාය මාර්ගයක අනිවාර්ය ලක්ෂණයක්. ඊට හේතුව නිතැතින්ම අදාළ රේස් එකේ වේගයෙන් ගමන් කිරීමට නොහැකි යම් පිරිසකට සෙමෙන් ගමන් කිරීමට සිදු වීමයි. ඔවුහු ප්‍රාග්ධනය හිඟ ශිල්පීය ඥානයෙන් අඩු දරිද්‍රතාවයෙන් පෙළෙන අය විය හැකියි.මෙහි ප්‍රතිඵලයක් වශයෙන් අපේ රටේ ද ආදායම් බෙදී යෑමේ පරතරයක් පැහැදිලිවම දක්නට ලැබෙනවා. ජන හා සංඛ්‍යා ලේඛන දෙපාර්තමේන්තුවේ සමීක්ෂණ වාර්තාවලින් ද මේ බව තහවුරු වී අවසන් ශ්‍රී ලංකාව එක් පැත්තකින් ඒක පුද්ගල ආදායමේ වර්ධනයක් ලබා ගනිමින් සිටිනවා. බොහෝ අය නෙත් යොමු කරන්නේ ඒ දෙසට. එය හාල්මැස්සන්. බෝල්ලන්, තෝරු, මෝරු එකට ගෙන නැත්නම් සමස්තය ඇසුරින් බෙදා හදා ගෙන තහවුරු කර ගන්නා ඉලක්කමක්. ඇති නැති පරතරයේ මට්ටම ඉන් ප්‍රකාශ වන්නේ නැහැ.2011 වසරට සාපේක්ෂව ශ්‍රී ලංකාවේ වැඩිම ආදායම් ලබන 20% රටේ ජාතික ආදායමෙන් 54.1%කින් හිමි කර ගෙන. එය මීට ඉහත පැවැතියේ (2005 – 2006) 53%ක් ප්‍රතිශතයක් ලෙස. මෙය සරල උදාහරණයකට ගතහොත් පාන් ගෙඩියකින් හරියටම භාගයකට ටිකක් වැඩි කොටසක් දහ දෙනෙකුගෙන් එක් අයෙක් භූක්තිවිදින විට අනෙක් නම දෙනාටම ඉතිරි වන්නේ ඉතිරි භාගයයි. මෙය ආදායමේ අසාධාරණ බෙදීයෑමක්. මේ අතර අඩු ආදායම්ලාභී දුප්පත්ම 20% ජාතික ආදායමෙන් හිමි කර ගනු ලබන්නේ 13.3%ක ප්‍රතිශතයක්. ගමේ ජීවන මට්ටම ඉහළදැමිය හැක්කේ සමෘද්ධි නියාමකයාටයිරටේ සිදු වන සංවර්ධනය සාමාන්‍ය ජනතාවට දැනෙන්නේ නැත යන මැසිවිල්ල නැගෙන්නේ මෙවන් විෂමතාවයන් නිසාදැයි කියන්න දන්නේ නැහැ. එසේ නම් දැනෙන්නේ කාටද අතළොස්සක් සල්ලිකාරයන්ට. දේශීය සල්ලිකාරයන් ඩොලර් 100කට 150කට වුව ද එක රැයක් දකුණේ මුහුදු වෙරළක ගත කිරීමට පසුගිය දෙසැම්බර් 31වැනි දා මැලිකමක් දක්වා නැහැ. උනවටුන ප්‍රදේශයේ වෙරළබඩ පොල් අතු මඩු වැනි නවාතැන් පවා එක් රැයක් හෝ ගත කිරීමට පිරි ඉතිරී ගියේ දේශීය සංචාරකයන්ගෙන්.ඇති නැති පරතරයේ මෙම විවරය අපේ රටේ ප්‍රථම වරට දක්නට ලැබෙන ප්‍රවණතාවයක් නොවෙයි. 1977 පසු බිහි වූ එක්සත් ජාතික පක්ෂ රාජ්‍ය සමයේ ආර්ථිකය විවෘත වීමත් සමඟ ම මේ තත්ත්වය උදා වුණා. පසු කලෙක ‘ජනසවිය’ හා ව්‍යාපෘති 15000සේ වැඩ සටහන් ක්‍රියාත්මක වූයේ ඊට පිළියම් වශයෙන්. නැතිනම් මේ තත්ත්වය මඟ හරවා ගැනීමට අඩු ආදායම්ලාභීන් ඉලක්ක කර ගනිමින්.වර්තමානයේ එදාටත් වඩා මහා පරිමාණයේ සංවර්ධන ව්‍යාපෘති රට තුළ ක්‍රියාත්මක වෙමින් පවතිනවා. එසේ ම එදා මෙන් නොව උතුරු නැ‍ෙඟනහිර පළාත් අවහිරතාවයන්ගෙන් තොරව ඊට දායක වෙනවා. නැවත රටේ ඇති නැති පරතරය වර්ධනය වන්නේ මෙවන් පසුබිමක. මේ නිසා ජීවන වියදමේ ප්‍රශ්නයට මුහුණ දෙන අඩු ආදායම්ලාභීන්ගේ බඩු මල්ලට සාපේක්ෂව මිල දී ගැනීමේ හැකියාව නැතිනම් ක්‍රයශක්තිය අඩුවෙමින් පවතිනවා.එහෙත් අන්ත දිළින්දන්ගේ ප්‍රතිශතය 2005 සිට ගණන් බැලීමේ දී 25% සිට මේ වන විට 7.5% දක්වා අඩුවෙලා. එය ජයග්‍රහණයක්. මේ සමඟම ශ්‍රී ලංකාව අද ගණන් ගැනෙන්නේ මධ්‍ය ආදායම්ලාභී රටක් ලෙස. දුප්පත්කමේ ශීඝ්‍ර අඩුවීමක් දක්නට ලැබුණ ද ආදායම් බෙදී යෑමේ විෂම පරිසරයක් ජනතාවගෙන් 20%ක් ජාතික ආදායමින් 13%ක් පමණක් හිමි කර ගැනීමේ ප්‍රශ්නය ඉතිරිව පවතිනවා. මේ පිරිස ගොඩ ගැනීමේ නැතිනම් මීට වඩා ශක්තිමත් කිරීමේ ජාතික මට්ටමේ වැඩ සටහනක අවශ්‍යතාවය මතු වෙනවා. ඊට තවත් හේතුවක් වී තිබෙන්නේ, රටේ ක්‍රියාත්මක වන දැව­ැන්ත සහනාධාර වැඩ සටහන්වලින් ද ඔවුනට එතරම් ප්‍රයෝජනයක් අත් නොවීමයි.සාමාන්‍යයෙන් අඩු ආදායම්ලාභීන්ට සුවිශේෂ වූ සහනාධාර පිළිවෙතක් අපේ රටේ ක්‍රියාත්මක වන්නේ නැහැ. ඉහළ ආදායම් ලාභීන්ගේ බී.එම්. ඩබ්ලිව්. වාහනවලින් පාසල්වලට පැමිණෙන දරුවන්ටත් නොමිලේ පාසල් පොත් හා නිල ඇඳුම් ලැබීමෙන් එය තහවුරු වෙනවා සමෘද්ධි නමින් ඉලක්කගත ප්‍රජාවකට වුව ද ලැබෙන්නේ සොච්චම් මුදලක්. එය ද ඉලක්කගත අයටම ලැබෙනවා ද යන්න ප්‍රශ්නයක්. එසේ නම් දුප්පත්කමේ අනුපාතය 7.5%දක්වා අඩු වී තිබිය දී 30%කට 35%කට සමෘද්ධි සහනාධාර ලැබීම ප්‍රශ්නයක්. සැබෑ දුප්පතුන් සොයාගන්නේ නම් සමෘද්ධි සහනාධාරය වුව ද මීට වඩා තෙගුණයකින් වැඩි කළ හැකිය.එහෙත් අපේ රටේ සමස්ත සහනාධාර පැකේජයට දැවැන්ත මුදලක් වෙන් වෙනවා.. එය රුපියල් බිලියන 125කට වැඩි මිස අඩුවන්නේ නැහැ. මෙය ප්‍රතිශතයක් ලෙස ගතහොත් ජාතික ආදායමෙන් 27%ක් පමණ වෙනවා. පවතින බඩු මිලට සාපේක්ෂව ආදායමේ වර්ධනයක් ඇති කර ගැනීමට හැම දෙනෙක් ම බලාපොරොත්තු වෙනවා. ආදායමේ වර්ධනයක් නොමැතිව පවතින බඩු මිලට ඔරොත්තු දීමේ ශක්තියක් ලබා ගැනීම පහසු වන්නේ නැහැ. ඉහළ ආදායම්ලාභීන්ට නම් එය ප්‍රශ්නයක් නොවෙයි.මීට ඇති එකම විසඳුම තෝරාගත් අඩු ආදායම්ලාභීන් ඉලක්ක කර ගනිමින් පවුලෙන් පවුලට අධීක්ෂණය සහිත ප්‍රයෝගික වැඩසටහනක් සැලසීමයි. එය ග්‍රාමීය ආර්ථිකය උඩුයටිකුරු කරන ජනතාව අතරට සැබැවින්ම සංවර්ධනයේ ප්‍රතිලාභ ළඟා කළ හැකි වැඩපිළිවෙළක් විය යුතුයි.“දිවිනැඟුම” වැඩසටහන මේ සියල්ලටම විසඳුමක්.‘දිවිනැඟුම’ නව පනතින් සමෘද්ධි ව්‍යාපාරය ද ‘දිවිනැඟුම’යටතට ගෙන තිබෙනවා. ‘දිවිනැඟුම’ රටේ ඇති නැති පරතරයේ අර්බුදයට සාර්ථක විසඳුමක් ලෙසටයි රජය කල්පනා කරන්නේ රැකියාවේ සුරක්ෂිත භාවය පිළිබඳ ගැටලු ඇති කරමින් අනාරක්ෂිතව ක්‍රියාත්මක වූ සමෘද්ධි ව්‍යාපාරයේ ක්‍රියාකාරී නිලධාරී හා නියාමක ප්‍රජාව මේ වන විට ‘දිවිනැඟුම’ දෙපාර්තමේන්තුව යටතේ භෞතිස්ම වී අවසන්. එසේ ම දැන් ඔවුන් විශ්‍රාම වැටුප් සහිත රාජ්‍ය සේවකයන් බවට පත් වෙලා.ආණ්ඩුව දුප්පත්කම් ප්‍රශ්නයට විසඳුම් දෙමින් අඩු අදායම්ලාභී ප්‍රජාව දැනට සිටින තැනට වඩා ඉහළ තැනකට ගෙන ඒමට කටයුතු කිරීමේ වගකීම පැවරී තිබෙන්නේ විශ්‍රාමික වැටුප් සහිත සමෘද්ධි නිලධාරීන්ට හා නියාමකයින්ට ඒ අය සාමාන්‍ය දෙපාර්තමේන්තුවක වැඩ රටාවට හුරු වුණොත් ‘දිවිනැඟුම’ අපේක්ෂිත ප්‍රතිඵල ලබා ගැනීමට නොහැකි වීමේ අවධානමකට මුහුණ දෙනවා. දිවිනැඟුම දර්ශනය, ප්‍රතිපත්ති හා වැඩසටහන් අඩු ආදායම්ලාභින් ඉලක්ක කරගනිමින් ඔවුන් නඟා සිටුවීම අරමුණු කරගෙන තිබෙන බව සත්‍යයක්. ඒ සම්බන්ධයෙන් විවාදයක් නැහැ.දෙපාර්තමේන්තු මානසිකත්වයෙන් මිදෙන්නේ නම් සමෘද්ධි නිලධාරීන් තරම් ‘ගම’ ගැන අධ්‍යයනය කළ හැකි වෙනත් කිසිවෙක් නැතිතරම්, එසේ නම් ඔවුන් මහන්සි වී වැඩට බසින්නේ නම් ඇති නැති පරතරයේ ප්‍රශ්නයට අඩු ආදායම්ලාභීන් ගොඩ ගත හැකි හොඳ ම පිරිස සමෘද්ධි නියාමකයන් හා නිලධාරීන්. මේ අනුව දිවිනැඟුම දෙපාර්තමේන්තුව අඩු ආදායම්ලාභීන්ටත් ජීවන මට්ටම ඉහළට ඔසවා තැබීමට ගනු ලබන වෙහෙස මහන්සිය හා කැපවීම මත ඉදිරියේ දී එම ප්‍රජාවගේ ආදායමේ වර්ධනය රැඳී පවතින බව පැහැදිලියි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=f1301172</link>
    <topic>අයි ඈම් ශ්‍රී ලංකා කියාගෙන බිමට පැන්නා</topic>
    <author>ගොඩකවෙල සමූහ ජී. ජී. කුලරත්න</author>
    <content>ප්‍රෞඪ ඉතිහාසයට හිමිකම් කියන කන්ද උඩරට ප්‍රදේශය කදු වළල්ලෙන් ගහන නේක විධ කතාන්තර වලින් පිරීගිය රාජධානියකි.මෙම ප්‍රදේශයේ ජනතාව ඔවුනට ආවේනික ගති සොභා , චාරිත්‍ර වාරිත්‍ර, භාෂා ව්‍යවහාරවලින් සජ්ජන්න සංස්කෘතික ලක්ෂණයන්ගෙන් හොබනේය. අම්පිටිය නම් කන්ද උඩරට ප්‍රදේශයේ තවත් අපූරු ගම්මානයකි.ගුණරත්න මහතාත් සිය බිරියත් සමඟ තැණූ කැදැල්ලට එන අලුත් අමුත්තා පිළිබඳ බලාපොරොත්තු රැසක් තබාගෙන උන්හ. එම සොඳුරු සිහිනයට පණ පෙවූ පුංචි සිඟිත්තා අම්පිටියේදී 1924 අගෝස්තු දෙවැනි දා මෙලොව එළිය දුටුවේය. කාලයාගේ ඇවෑමෙන් ඔහු ශ්‍රී ලංකාවේ පමණක් නොව ජාත්‍යන්තරයේ පවා ප්‍රකට අයකුවේ යැයි සිය මවුපියෝ සිහිනෙනුදු නොසිතන්ට ඇත.පාසල්වියට සපැමිණීමත් සමඟ මේ දරුවා මහනුවර සංඝරාජ පිරිවෙනට ඇතුළත් කළේ මෙස්ට්‍රිය දොන් බර්ටි සංඝතිස්ස ගුණතිලක නමිනි. ඔහු පිරිවෙනාශ්‍රිතව දැනමුතුකම් උගත් ඔහු විනෝදකාමී ගතිවලින් හෙබි දක්ෂ දරුවකු විය.එහෙත් පිරිවෙන් අධ්‍යාපනය හරහා ඔහු ලැබූ සමාජ සංස්කෘතික හර පද්ධතීන් අදත් ඔහු සිහිකරන්නේ භක්තියෙනි. එවක පංතියේ ඔහු කා අතරත් ජනප්‍රිය සිසුවකු වූයේ ඕනෑම දෙයක් ඉතා සැහැල්ලුවට ගෙන ඊට ඔබින විහිලුවකින් කාගේත් මුව සිනා නැංවූ අපූරු චරිතයක් වීම නිසාය. ඔහු සංඝරාජ පිරුවනට සමුදෙන්නට සිදුවන්නේ මේ අතරතුරය. ඒ සිය උසස් අධ්‍යාපන කටයුතු සඳහාය.ඒ අනුව හේ මහනුවර විදුහලින් උසස් අධ්‍යාපනය ලැබුවේය. කාලය ඉඟිලී ගියේ වේගයෙනි. පාසල් වියේ සිටම චතුර කතිකත්වයක් හිමි බර්ටි සිය අධ්‍යාපන කටයුතු කටයුතු නියැළුණේ දිනෙක මාහැඟි සමාජ මෙහෙවරක නිරත වීමේ අපේක්ෂාව පෙරදැරිවය. එහි ප්‍රතිඵලයක් ලෙස ඔහු කුලියාපිටිය ගල්පොළ විදුහලට ආයේ සිය ප්‍රථම වෘත්තිය වූ ගුරුපත්වීම ලබාගෙනය.වසර දෙකක පමණ කාලයක් එහි සේවය කළ බර්ටි දරුවනට අකුරු කියාදී ඉන් මහත් තෘප්තියක් ලැබුවා සේම කිසිවකු නොසිතූ ක්ෂේත්‍රයකට එළඹෙයි. ඒ දේශීය වෛද්‍ය ක්‍රමයටය. ඊට නැඹුරු වී ආයුර්වේදයෙහි නිරත විය. ඒ කාලය තුළ සුළු සුළු ගොඩ වෙදකම් කිරීමටද ඔහු දක්ෂතා දක්වා ඇත.මේ කාලයේ ගුවන්විදුලියේ කටයුතු කළ එච්. ඩී. විජේදාස, ජෝසප් සෙනෙවිරත්න, සිසිර කුමාර මානික්ක ආරච්චි, වැන්නවුන් හඳුනා ගන්නට බර්ටිට අවස්ථාව උදාවිය. ගුවන්විදුලිය හෙවත් වෑර්ලසය එවක සමාජයේ මහත් බුහුමනට පාත්‍ර වී තිබුණි. ඊට සම්බන්ධවීමට ලැබීම බර්ටිට මහත් ගෞරවයක් වීය. ඒ අනුව 1947 දී ඔහු ගුවන් විදුලියට සම්බන්ධ වන්නේ අපේක්ෂා පෙරදැරිවය.එහිදී ඔහුට ලැබුණේ විකට චරිතයකට පණපෙවීමටය. එම අවස්ථාව බර්ටි ගුණතිලකයන් බාරගත්තේ චිත්ත ධෛර්යයෙනි. මන්ද විකට චරිතයක‍ට පණ පෙවීම එතරම් පහසු කාරණාවක් නොවන්නා නමුදු තම හැකියාව පිළිපඳ ඔහු සතුවූ විශ්වාසය තමා දිරිමත් කළ නිසාය. ක්‍රමයෙන් ගුවන් විදුලි වැඩසටහන් ලිවීමටද පෙළඹුණු ඔහු තවත් අඩියක් ඉදිරියට ගියේය.මේ අතරතුර ගුවන්විදුලි වෙළෙඳ සේවයේ කටයුතු කළ එච්. ඩී. විජේදාස, ඇල්ප්‍රඩ් පෙරේරා, එක්කර ගනිමින්, විහිළු තහළු වැඩසටහන් ඇරඹූහ. ඒ සමඟම ප්‍රථම වරට 1951 දී “බණ්ඩා නගරයට පැමිණීම” චිත්‍රපටයේ රඟපෑමට අවස්ථාවක් බර්ටිට ලැබුණේ ආයුර්වේදයටත් වෘත්තියෙන් පරිබාහිරව පිවිසි ක්ෂේත්‍රයට ඉදිරියට යමිනි.ගුවන්විදුලි වැඩසටහන්වලට සහභාගී වීමත් සමඟම ඇනස්ලි ඩයස්, සැමුවෙල් රුද්‍රිගු යන විකට ශිල්පීන්ගේ හමුවීම බර්ටිගේ කලා දිවියේ තවත් කඩඉමක් වැන්න. එසේම ඇතැම් වැඩසටහන්වලට, ගැමුණු විජේසූරිය, ධර්ම ශ්‍රී මුණසිංහ, විජේරත්න වරකාගොඩ, මර්සි එදිරිසිංහ වැන්නවුන් සහභාගී කර ගනිමින් විදෙස් සංචාරවල යෙදී සිය දක්ෂතා පෙන්වන්නට ඔහුට හැකිවිය.අමෙරිකාව, එංගලන්තය, ප්‍රංශය, ජපානය, චීනය, ඉතාලිය හා මැදපෙරදිග බොහෝ රටවල සිය කණ්ඩායම් සමඟ කිහිපවරක්ම සංචාරය කොට ඇති ඔහු, අහරේන්, මෙහෙන් බහරේන් ද ගොස් ඇති බව සිය මතකය අවදි කරමින් පැවසීය.මින් ඔබ්බට සිය ජීවිතයේ දිශානතිය හැරවූ ඔහු මුද්‍රිත මාධ්‍යයට ඇලුම් කළේය. ඒ අනුව ලංකාදීප පුවත්පතේ වසර පහක පමණ කාලයක් සහ ලේක්හවුස් ආයතනයේ පුවත්පත් බෙදාහැරීමේ අංශයේ සේවය කරන්නට භාග්‍යය උදාකර ගත්තේය.දිනක් ගොඩකවෙල ඇමටියගොඩ විදුහලේ 1957 පැවති උත්සවයකට සහභාගි වූ බර්ටි විදුහලේ සේවය කළ ගුරුවරියකට “ආ මෙන්න මෙයා නම් මට ගැළපෙනවා” යයි විහිළුවකට මෙන් කීවේය. විහිළුව දුර දිග ගියේ අද මෙන් දුරකථනය හරහා නොව සතියකට වරක්වත් ලිපි හුවමාරුව මඟිනි.ඒ අනුව දෙපාර්ශ්වයේ වැඩිහිටියන්ගේ කැමත්ත පරිදි 1959 දී ඔවුනොවුන් අතිනත ගත්හ. එතැන් පටන් බර්ටි ගුණතිලකත්, සෝමා ගුණතිලකත් මහනුවරට ගියේ සිය කැදැල්ල සතුටින් ගොඩනැඟීමටය. ඒ අනුව භාරත ගුණතිලක, හරිස්චන්ද්‍ර ගුණතිලක යන පුතුන් හා ජීවානී ගුණතිලක, කුමුදුනී ගුණතිලක යන දියණියන්ගේ මවුපියෝ බවට පත්වූහ. සිය පියාගේ අඩිපාරේ ගිය දූ දරුවන් ඔහුට ඇප උපස්ථාන කරමින් ආදර්ශවත්ව සිටිනු බලා බර්ටි ගුණතිලක සැනසෙන්නේය. සිය සැඳෑසමය ගෙවන ඔහු ළඟ තනි නොතනියට මේ දුවා දරුවෝ රොක්වෙති. තනිය පළවා හරිති. එවන් විටෙක ඔවුන් හා සිය ජීවිතයේ රසමුසුතැන් අහුලා ගන්නට ඔහු වෑයම් කරන්නේය.එවැනි පැරණි රසවත් සිදුවීමක් කියන්න යැයි අප කළ ඉල්ලීමට කන්දෙමින් ඔහු සිය මතකය අවදි කළේ මෙසේය.‘අපි ගියා නාට්‍යයක් පෙන්වන්න එංගලන්තයට. එහෙ කෞතුකාගාරයක් තියනවා ලෝකෙ ප්‍රසිද්ධ අයගේ ජීවමාන ප්‍රමාණයේ ඉටිරූප හදලා. මේකෙ ඉඩ තියන තැනකට ගිහින් මමත් හිටගෙන හිටියා. සෙනඟ පෝලීමේ එනවා. ඇස්පිල්ලන් ගහන්නවත් විධියක් නැහැ.පාසල් දරුවන් ටිකක් පෝළිමේ එනවා. එක ළමයෙක් ඇඟිල්ලෙන් ඇන්නා මගෙ කිහිලි ප්‍රදේශයට. ‘අයි ඇම් ශ්‍රී ලංකා’ කියාගෙන බිමට පැන්නා. සමහරු බියේ දිව්වා. සමහරු හිනාවුණා. අපේ අයවත් දන්නේ නැහැ මම පිළිමයක් වගේ හිටියා කියලා.’මෙවැනි දහසකුත් සිදුවීම් අතරේ සිදුවීමක් දෙකක් දිගහැරගෙන ඔහු නිමේෂයක් නිහඬවෙයි.මට නිතරම මතක් වෙනවා, ගුවන් විදුලියේත්, රූපවාහිනියේත් ගිය වැඩසටහනක්. “ඌ මට ගහනවා මට ඌ ගහනවා” ඇත්තටම මටමයි ගහලා තියෙන්නේ. ඒ පාරවල් ටික මටම තමා වැදිලා තියෙන්නේ කියලා දැන්නම් හිතෙනවා.ගුවන් විදුලි විනෝද සමය වැඩසටහන් විශාල ප්‍රමාණයක් හා චිත්‍රපට 70 ක පමණද රූපවාහිනී ටෙලිනාට්‍යය 30ක හා වේදිකා නාට්‍යවලද විකට ශිල්පියකු වශයෙන් රඟපා දැනට අසු අට වැනි වියේ පසුවන බර්ටි ගුණතිලකයන් ජාතික වස්තුවකි.මාධ්‍ය කලා කීර්ති, නාට්‍ය සූරී, දේශබන්ධු, කලාභූෂණ, සාමවිනිසුරු වැනි විවිධ සම්මාන, තනතුරු දරමින් මෙරට පමණක් නොව පිටරට ජනතාවද හිනැස්සූ බර්ටි සිය දියණියගේ ඇප උපකාර මත අද ගොඩකවෙල ඇමටියගොඩ නිවසේ කල්ගත කරයි.මාස්පතා ප්‍රතිකාර ගැනීමට කිලෝමීටර් සිය ගණනක් ගොඩකවෙල සිට කොළඹ මහ රෝහල වෙත යාමට ඒමට අපහසු තත්ත්වයක පත්වන ඔහු මේ තත්ත්වය පිළිබඳ කනස්සල්ලෙන් වෙසෙයි.කෙසේ නමුත් කලාකරුවා ජාතික වස්තුවකි. ඔහු රැකීම අප කාගේත් වගකීමය. රටක් හිනැස්සූ ඔහු තවකකු තමා හිනස්සන මොහොත පිළිබඳ හිතන්නේය. අපි ඔහුට දීර්ඝායුෂ පතමු..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=f1301173</link>
    <topic>පාරවා හදවත් සමුගත් සුගත්</topic>
    <author>මලික් චමින්ද ධර්මවර්ධන</author>
    <content>දැඩි ලෙස මත් පැනට ඇබ්බැහිවූ සුගත් කාමරයක හුදෙකලාවය.මේ මොහොතේ දම්මි ඔහු සොයා පැමිණියාය.“ඇයි දම්මි ඔයා මගෙ ජීවිතෙත් එක්ක සෙල්ලම් කළේ” සුගත් අසයි.සුගත්ගේ වේදනාබර හඬ ඔස්සේ ඇදී යන චිත්‍රපටය විටක සුගත්ගේ කතාවය, තවත්විටක දම්මිගේ කතාවය. අවසාන විග්‍රහයට අනුව නම් එය කාගේවත් කතාවක් නොව පෙම්වතුන්ගේ කතාවයි. 60 දශකයේදී බොහෝ දෙනකුගේ ආදරයෙන් වැලඳගත් දම්මි සුගත්ගේ ආදර කතාව හෙවත් ගොළුහදවත චිත්‍රපටය බොහෝ දෙනකුගේ කතාබහට ලක්විය.විශිෂ්ට සිනමාකරු අාචාර්ය ලෙස්ටර් ජෙම්ස් පීරිස් මහතාගේ අධ්‍යක්ෂණයත්, රෙජී සිරිවර්ධනයන්ගේ තිර පිටපතත්, කේමදාසයන්ගේ සංගීතයත් එයට බෙහෙවින් පිටිවහල් විය.ඒ සියල්ලම අතරතුර පෙම්වතුන් දෙදෙනා ලෙස අද්විතීය රංගනයක නියැළුණු වික්‍රම බෝගොඩත්, අනුලා කරුණාතිලකත් කැපීපෙනිණි. සුගත් ලෙස රංගනයේ යෙදුණු වික්‍රම බෝගොඩයන් පසුගියදා ජීවිතයෙන් සමුගත්තේය.1940 දී මහනුවර හිඳගලදී උපත ලද දොන් වික්‍රම බෝගොඩ පාසල් කිහිපයකින්ම අධ්‍යාපනය ලැබීය. මහනුවර ධර්මරාජ, කොළඹ ආනන්ද, පන්නිපිටිය ධර්මපාල ඒ පාසල් ය. පන්නිපිටිය ධර්මපාලය ඔහුගේ කලා ජීවිතය පුබුදුවාලූ ස්ථානය විය. එවක ධර්මපාලයේ විදුහල්පතිවරයාව සිටි පී. සී. එදිරිසිංහ මහතා ඉදිරිපත් කළ “මර්චන්ට් ඔෆ් වැනිස්” වේදිකා නාට්‍යයේ ‘ෂයිලොක්’ ගේ චරිතය රඟපාමින් හෙතෙම රංගනයට පිවිසියේ ය. ෂයිලෝක්ගේ චරිතය නිසා ධර්මපාලයේ දී ඔහු කතාබහට ලක්වූ චරිතයක් විය. වසර අවසානයේ රඟපෑම වෙනුවෙන් සම්මාන ලැබීමට ද බෝගොඩ සමත් විය.1960 දී ලංකා බැංකුවේ සේවයට එක් වූ ඔහු ඒ සමඟම කලා කටයුතු ද පෙරට ගෙන ගියේය. පසුව සුගතපාල සිල්වා මහතා ගේ “බෝඩිංකාරයෝ” නාට්‍යයේ, වීරසේකර ලෙස රංගනයට ද හෙ‍ෙතම දායක විය. ඉන්පසුව වේදිකා නාට්‍ය කිහිපයකට දායක වූ ඔහු ‘තට්ටු ගෙවල්’, හරිම බඩු තුනක්, තුරඟ සන්නිය, රන්තෝඩු, ඔන්න බබෝ ඇතින්නියා, වහලක් නැති ගෙයක්, කැලණි පාලම යන නාට්‍යයන්හි විවිධාකාර චරිත නිරූපණය කළේය.බෝඩිංකාරයෝ හි වීරසේකරගේ චරිතය බෝගොඩගේ සිනමා සංප්‍රාප්තියට ද බෙහෙවින් බලපෑවේය. ඒ අනුව ‘ගම්පෙරළියේ’ තිස්ස ගේ චරිතයට තෝරාගනු ලැබෙනුයේ වික්‍රම බෝගොඩ ය. මාර්ටින් වික්‍රමසිංහ සූරීන්ගේ තුන් ඈදුතු නවකතාවන් වූ ගම්පරෙළිය, කලියුගය, යුගාන්තය අළලා සිනමාට නැඟුණු සිනමා පට ත්‍රිත්වයේම තිස්ස ඔහු විය. ලාංකීය සිනමාවේ මෙන්ම ලෝක සිනමාවේද එය සුවිශේෂම අවස්ථාවක් විය. මක්නිසාද යත් තුන් ඈදුතු නවකතා ඇසුරින් නිර්මාණය වූ සිනමාපට ලෝක ඉතිහාසයේම විරලය. ඉන් එක් නිර්මාණයක් වන්නේ සත්‍යජිත් රායිගේ ඕපු ත්‍රිත්වය ය. එහෙත් මේ චිත්‍රපට සඳහා ද සත්‍යජිත් රායි වත් එකම නළුවකු යොදාගෙන තිබුණේ නැත. එහෙත් ලෙස්ටර් ජේම්ස් පීරිස් මහතා සිය චිත්‍රපට තුනේම තිස්ස කයිසාරුවත්තේගේ චරිතය සඳහා යොදාගත්තේ වික්‍රම බෝගොඩ ය. වයස අවුරුදු 16 චරිතයක් ලෙස ගම්පෙරළියෙන් ඇරඹෙන තිස්ස ගේ් චරිතය, වයස අවුරුදු 80 දක්වා යුගාන්තය දක්වාම විහිදේ. එම චරිත විකාශනයේ අපූර්වතම රඟපෑමක යෙදීමට වික්‍රම බෝගොඩට හැකිවේ.මේ හැරුණුකොට ලෙස්ටර් ජේම්ස් පීරිස්ගේ ම දෙලොවක් අතර, ඩී. බී. නිහාල්සිංහගේ “කෙටිකතාව” මෙන්ම බිනරමලී, ආදරයයි කරුණාවයි, කිංකිණි පාද, කළණ මිතුරෝ, අහස්ගව්ව, පළගැටියෝ, සමනල කුමරියෝ, අපි කවදත් සූරයෝ, හත්දින්නත් තරු ඔහු රඟ පෑ චිත්‍රපට අතර තිබේ.ඒ කුමන චිත්‍රපටය තුළ කෙතරම් මට්ටමින් සාර්ථක වුවද වික්‍රම බෝගොඩ නම් කලාකරුවා ජනතාවගේ වඩාත් ආදරයට පාත්‍ර වූයේ ගොළු හදවතේ සුගත් ලෙසය. එහෙත් බෝගොඩ ඇතැම් විචාරකයන්ගේ නිර්දය විචාරයට ද ලක්වීමට මෙයම හේතු විය.ඇත්තෙන්ම ගොළු හදවත චිත්‍රපටයක් ලෙස නිර්මාණය ට තෝරා ගැනීමේදී ද ආචාර්ය ලෙස්ටර් ජේම්ස් පීරිස්ට ද යම් යම් චෝදනා එල්ල වී තිබිණි.විශේෂයෙන්ම 1962 වර්ෂයේ ලංකාවේ නවකතා කලාව යොමු වී තිබුණේ ප්‍රේමය මුල්කරගත් සරල කතා වෙතය. එහි මූලාරම්භය ලෙස බොහෝ විචාරකයන් සැලකුවේ 1962 කරුණාසේන ජයලත් ශූරීන්ගේ ගොළු හදවත ය. 1962 රාජ්‍ය සම්මාන පවා ලද මේ කෘතිය සිනමාවට නැගීමට තෝරා ගැනීමේදීම එයට ගැරහුම් එල්ල විය. ලෙස්ටර් ජේම්ස් පීරිස් මහතා ගේ අධ්‍යක්ෂණයෙන් කේමදාසයන්ගේ සංගීතයෙන් රෙජී සිරිවර්ධනගේ තිර රචනයෙන් චිත්‍රපටයක් ලෙස එළි දැක්විණි. මුල්ම අවස්ථාවේ චිත්‍රපටය නැරඹූ බොහෝ දෙනා තුළ ඒ කෙරෙහි පැහැදීමක් නොවුණු බවද කියවේ.විචාරකයන් කෙසේ කුමක් කීවද සතියක් දෙකක් ඇවෑමෙන් දහස් ගණනින් ප්‍රේක්ෂකයන් සිනමා ශාලාවට ඇදගත් චිත්‍රපටයක් විය. ලංකා සිනමාවේ නව යෞවනයේ සුන්දරත්වය ප්‍රථම ප්‍රේමයේ චමත්කාරය මෙතරම් විචිත්‍ර ලෙස චිත්‍රණය කළ වෙනත් චිත්‍රපටයක් නොවූ නිසාය. කලක් ගත වන විට බොහෝ දෙනකුගේ ප්‍රේම කතාව එය වී තිබිණි. ‘ධම්මිගේ කතාව‘, ‘සුගත්ගේ කතාව‘ ලෙසින් බොහෝ දෙනා මෙය වැලඳ ගත්තේ තමන්ගේ හදවතින්ම ය. අධ්‍යක්ෂණය, සංගීතය, තිර රචනය මෙන්ම ඒ සියල්ලම සමඟම ජනතාවට දැනුණේ අනුලා කරුණාතිලක සහ වික්‍රම බෝගොඩගේ චරිත නිරූපණය තුළිනි.විචාරකයන් බහුතරයක් වික්‍රමගේ චරිත නිරූපණය ගැන කෙසේ කීවද එහි වඩා පෙනී යන කාරණය නම් සිනමාත්මක දෘෂ්ටි කෝණයෙන් බලන කල අධ්‍යක්ෂවරයාගේ භූමිකාව, තිර රචනයේ භූමිකාව, සංගීතඥයාගේ භූමිකාව මෙන්ම අනුුලා කරුණාතිලකගේ් රඟපෑම හමුවේද වික්‍රම බෝගොඩ තරමක් යටපත් වී ඇති බවය.එමෙන්ම ජනතාවගේ ආදරය ඉහළින්ම දිනූ සුගත්ට සමාජයෙන් ලැබුණේ ඉහළම ප්‍රතිචාරයකි.“ඉස්සර ඉස්කෝලවල ගෑනු ළමයි පමණක් නොවේ, විවාහක කාන්තාවනුත් සුගත් කියාගෙන මගේ ආදරය ඉල්ලාගෙන ආවා.” වරක් ඔහු පුවත්පතකට පවසා තිබුණේ එසේය.විශිෂ්ට චරිතාංග නළුවෙකු ලෙස ප්‍රකටවූ වික්‍රම බෝගොඩයන් අවස්ථා ගණනාවකදීම සම්මාන ද ලබා තිබිණි.අප සෑම කෙනකුම ප්‍රේමය අත්විඳී ආදරය සුන්දරය... විටක ඉතාමත්ම බොළඳය... ඒ සුන්දර බොළඳ දේ එකතුවීමෙන් අති සුන්දර ප්‍රබල ආදරයක් ගොඩනැඟේ. මේ අත්දැකීම් නැති කිසිවකු සිටියහොත් එය පුදුමයකි. සමහර ප්‍රේම ජයග්‍රහණයෙන් අවසන් වේ. තවත් ඒවා පරාජයෙන් අවසන් වේ. ඒ කුමන අයුරින් අවසන් වුවද සෑම පිරිමියකුගේ ම හිතක දම්මි කෙනකුත් සෑම ගැහැනියකුගේම සිතක සුගත් කෙනකුත් සිටී. ගොළු හදවත චිත්‍රපටය විචාරක මිමිදඬුවලට වඩා ජනතාව වැලඳගන්නේ ඒ නිසාය. එලෙස ආදරය අප හදවතට තුරුලු කළ සුගත් අද නික්ම ගොස්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>17</day>
    </date>
    <link>http://www.dinamina.lk/2013/01/17/_art.asp?fn=f1301174</link>
    <topic>මගේ විවේචකයන් පුංචි ළමයි- වසන්ත මොරගොඩ</topic>
    <author>සටහන ප්‍රසාද් සමරතුංග</author>
    <content>සම්මානනීය රංගන ශිල්පියකු, තිරකතා රචකයකු, වැඩසටහන් නිෂ්පාදකවරයකු මෙන්ම තිරකතා රචකයකු ද වන වසන්ත මොරගොඩ මෙවර අප ආමන්ත්‍රණය කරනුයේ මවුස් සමඟින් චිත්‍රපට අධ්‍යක්‍ෂවරයකුගේ භූමිකාවට ඇතුළත් වෙමිනි.වෙනස් ආකෘතීන් ඔස්සේ නිර්මාණකරණයේ යෙදෙන්නකු ලෙස වඩාත් ප්‍රකට ඔහු මවුස් රිදී තිරයට ගෙනෙනුයේ ළමා ප්‍රේක්‍ෂක කණ්ඩායම ඉලක්ක කරගනිමිනි.වසන්ත, ඔබ විශ්වාස කළ මට්ටමට මවුස් නරඹන්න ඉලක්කගත පිරිස සිනමා ශාලාවන්ට පැමිණියාද?පළමුවෙන්ම කියන්න ඕන මගේ උත්සාහය සාර්ථකයි. ඒ කියන්නෙ චිත්‍රපටය සාර්ථකයි. මවුස් බලන්න ආවේ මං ඉලක්ක කළ ප්‍රේක්‍ෂක පිරිසයි. මේ වන විට ඉහළ ආදායම් වාර්තා තබමින් මවුස් තිරගත වෙනවා. ඒ වගේම මට මේ වන විට හමුවෙලා නැහැ. චිත්‍රපටය නරකයි කියපු කිසිම කෙනෙක්. විචාරකයින් පවා චිත්‍රපටයේ යම් යම් තැන්වල ඇති අඩුපාඩු කියනවා විනා සමස්ත චිත්‍රපටයටම නරකක් කියන්නේ නැහැ. පුංචි ළමුන් සෑහෙන්න සංඛ්‍යාවක් ආවා. මං විමතියට පත්වෙනවා සමහර අවස්ථාවන්වලදී ඔවුන් කියන විවේචන අසා. මවුස් නරඹා චිත්‍රපට ශාලාවෙන් එළියට එන අය එන්නෙ ප්‍රශ්න ඔළුවෙ තියාගෙන නෙවෙයි.මවුස් හි තේමාව “ළමුන්ට නිදහස දෙන්න” යන්නයි. මොකක්ද ඔබ දකින අන්දමට මෙරට ළමුන්ට නැති නිදහස?අප හිතාගෙන ඉන්නෙ අපේ ළමයි බොහොම හොඳින් නිදහස භුක්ති විඳිනව කියලා. ඒත් එහෙම නැහැ. ළමයින්ට නිදහස නැතිකරන්නෙ මවුපියෝ. හැමෝම ඒ වගේ නෙවෙයි. ඒත් බහුතරයක් ඒ වගෙයි. හැම ළමයෙක්ම ඉගෙනීමට දක්‍ෂ නැහැ. ඒත් ඔවුන් වෙනත් අංශ යටතේ හුඟක් දක්‍ෂයි. ඒ අංශ හඳුනාගෙන ඔවුනට හැකි මඟ ඔස්සේ යන්න නිදහස දෙන්නයි චිත්‍රපටය හරහා මං ඉල්ලා සිටින්නේ. මේකට උදාහරණයක් මං කියන්නම්. චිත්‍රපටයේ ප්‍රධාන චරිතය මවන මගෙ පුතා ඉලෙක්ට්‍රික් වැඩවලටයි දක්‍ෂ. හොඳ පරිගණකයක් දුන්නොත් ඒක කෑලිවලට ගලවලා ආයෙ සවිකරයි. ඒත් මං ආසයි ඔහු හොඳට ඉගෙනගෙන විශ්වවිද්‍යාලයේ යනවට. එලෙස මගේ ආසාව තිබුණත් දරුවාගේ හැකියාව තියෙන්නේ කාර්මික අංශයේ නම් එයට ඉඩදෙන්න ඕනෙනේ. මගෙ පුතාට ඒ නිදහස මං දුන්නා.චිත්‍රපටයෙහි ප්‍රධාන චරිතය සූකිරි නම් දරුවායි. ඔහුගේ ඉලක්කය වෙත යන්න උදව් කරන යහළුවා වශයෙන් ඔබ තෝරාගන්නේ තරුණ වියෙහි පසුවන තැනැත්තෙක්. අනික ඔහු මත්ද්‍රව්‍යවලට ඇබ්බැහිවී ජීවිතය විනාශ කරගත් තරුණයෙක් එකී මිත්‍රත්වයේ තාත්ත්විකත්වය මට පහදන්න?මට ඒ චරිතයට සූකිරිගේ වයසේ අයකු ගන්නට හොඳටම ඉඩකඩ තිබුණා. ඒත් එහෙම කළා නම් චිත්‍රපටයේ රසය හීනවෙනවා. ජීවිතය විනාශ කරගත් තරුණයකු ළඟ හොඳ ගතිගුණ තියනවා කියලා මට හඟවන්න වුවමනා වුණා. අපි වැරැදිකාර ලේබල් එක ගහලා සමාජයෙන් කොන්කරලා ඉන්න අය දිහා වැරදියට බලන්න එපා කියන උපදේශනයත් චිත්‍රපටයෙන් ලබා දෙනවා. සූකිරිගේ අවශ්‍යතාවය මැනවින් හඳුනාගන්න ඔහු චිත්‍රපටයට මනා ආලෝකයක්වත් ඇතිවග බොහෝදෙනා මට කිව්වා.ඔබේ සිනමා කෘතියෙහි සංගීතයට දී ඇති ඉඩ ප්‍රමාණය ගැන ඇතැමෙක් සෑහීමකට පත්වෙන්නේ නැහැ. අනික මෑත කාලීනව තිරගත වූ චිත්‍රපටයන්හි අඩංගු ගීත තරමට මෙහි ගීතය ජනප්‍රිය වුණෙත් නැහැ. ඒ ගැන මොකද ඔබට කියන්න තියෙන්නේ.සියලු දෙනාගේ බලවත් විරෝධතා මැද්දෙයි මං මවුස් සඳහා ගීතය ඇතුළත් කළේ’ අදහස් ප්‍රකාශ කළ අය කිව්වේ ගීතයක් අවශ්‍ය නැහැ කියලා. ඒත් මගෙ තීරණ හිතුවක්කාරයි. එහෙයින් ගීතයක් ඇතුළත් කළා. නමුත් අන් චිත්‍රපට ගීත තරම් මාධ්‍යයන් ඒක පට්ට ගැහැව්වේ නැහැ. අනේ මන්දා මං මේ කාටවත් දොස කියනවා නෙවෙයි. මගේ ගීතය මාධ්‍ය ඔස්සේ නිතර ප්‍රචාරය කළා නම් එය මීට වඩා අද ජනප්‍රියයි. චිත්‍රපටයෙහි සංගීතය ගැන පවසනවා නම් මේ තියන සංගීතය හොඳටම ප්‍රමාණවත් ඊට වඩා කරන්නට ගියා නම් වැඩේ දෙල් වෙනවා.මවුස් හි ඔබ ප්‍රධාන චරිතයක් රඟනවා. අධ්‍යක්‍ෂණය කරන ගමන් රඟපාන්න පුළුවන්ද? කවුද ඔබව අධ්‍යක්‍ෂණය කළේ?අනිවාර්යයෙන්ම අධ්‍යක්‍ෂණය කරන ගමන් රඟපාන්න හැකියි. සමහරු කියනවා අධ්‍යක්‍ෂණය කරන ගමන් රඟපාන්න බැහැ කියලා. ඒත් මට පුළුවන්. මං විසින්මයි මාව අධ්‍යක්‍ෂණය කරගත්තෙ.ඔබ කලක් රංගනයේ යෙදුණේ නැහැ. අධ්‍යක්‍ෂවරයකු ලෙසයි නිර්මාණයන්ට දායක වුණේ. ඔබේම නිර්මාණයකින් ඔබ තුළ සිටින නළුවා එළියට ගන්න හිතුවෙ ඇයි.ඔය චරිතයත් මං නෙවෙයි කරන්න හිටියේ. නළුවන් කිහිපදෙනෙකුටම කතා කළා. ඔවුන්ගේ එකඟ නොවීම මතයි මං ඒ චරිතය රඟපෑවේ.චිත්‍රපටයක් නිර්මාණය කරන්නට තරම් ඔබට තියන සුදුසුකම මොකක්ද කියලා මං ඇහැව්වොත්?මා වසර ගණනාවක් ලංකාවේ ප්‍රමුඛ පෙළේ අධ්‍යක්‍ෂවරුන් යටතේ වැඩ කරලා තියනවා. ඔවුන්ගෙන් ලබාගත් දැනුමයි මා සතු එකම සුදුසුකම.මවුස් හි පිටපත් රචකයා ඔබයි. රංගන ශිල්පියකු විදිහටත් ඔබ මෙහි ඉන්නවා. ඒ වගේම ප්‍රධාන චරිතය මවන්නෙත් ඔබේම පුතා. ඔබේ බිරියත් මෙයට හවුල්. ඇත්තටම මවුස් වසන්ත මොරගොඩගේ පවුලේ චිත්‍රපටයක්ද?මම අවශ්‍ය සම්පත් මගෙ ගාව තියනවා නම් තවත් මොකටද වෙන අයව හොයන්නේ. මගේම දේවල් ගැන මට හොඳට විශ්වාසයි. ඒක නිසා කාටවත් ඇඟිල්ල දිගු කරන්න බැහැ මට.ඔබ සිතන පරිදි චිත්‍රපටයක් වැඩිපුරම මාකට් කරන්න පුළුවන් කාටද?පුංචි පවුල්වලට. වඩාත් මාකට් කරගන්න පුළුවන් එවැනි පවුල්වල අයට.මේ ගෙවෙන්නේ මෙරට චිත්‍රපට ක්ෂේත්‍රයේ මොන වගේ කාලයක්ද?දුර්භීක්ෂ කාලයක්. හැබැයි මවුස් නිසා ඒ දුර්භීක්ෂ කාලයට ධාරාණිපාත වර්ෂාවක් වැටුණා.වසන්ත මොරගොඩ කියන්නේ වේදිකාවේ හය වතාවක් හොඳම නළුවා ලෙස සම්මාන දිනූ නළුවෙක්. ඒ කාරණාව මත සලකා බලද්දී අද වන විට ඔබ වේදිකාව අමතක කරලා?මවුස් අධ්‍යක්‍ෂණය කළේ වේදිකාව අමතක කරලා නෙවෙයි. ඒ මොහොතේ මට වුවමනා වුණේ චිත්‍රපටයක් හදන්න. ඊට අවැසි වස්තු විෂය මා ළඟ ඒවෙලේ තිබුණා. මේ වෙලාවේ වේදිකා නාට්‍යයක් සඳහා අවැසි ප්ලොට් එකක් තියනවා නම් වේදිකා නාට්‍යයක් හදනවා. හොඳ ආරාධනාවක් ලැබුණොත් වේදිකා නාට්‍යයක රඟපානවා.මවුස් සඳහා මේ වන තෙක් ළමයින්ට වඩාත් සුදුසුයි යන ලේබලය ලැබුණෙ නැහැ. ඒකට හේතුව මොකක්ද?පසුගිය දිනෙක මට අපේ ජනාධිපතිතුමන්ව මුණගැහෙන්න අවස්ථාව උදාවුණා. එතුමාට චිත්‍රපටය නරඹන්න දෙන්න ඉල්ලුවා. ඒත් එක්කම අදාළ බලධාරීන්ට චිත්‍රපටය බලන්න දෙනවා. ඊට පසුව ළමයින්ට සුදුසු යන ලේබලය ලැබේවි. ඒක බලාපොරොත්තුවෙන් තමයි මේ දවස්වල කාලය ගතකරන්නෙ. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301181</link>
    <topic>කැලෑ කපා හොර ඔප්පු හදා අක්කර 1800ක් විකුණූ</topic>
    <author>විජයානි එදිරිසිංහ සහ ජයසිරි මුණසිංහ</author>
    <content>රජයේ කැලෑ කපා ඒවාට හොර ඔප්පු තනා ඉඩම් අක්කර එක්දහස් අටසීයක් (1800) පමණ විකුණා මහා පරිමාණ ඉඩම් ජාවාරමක යෙදුණු "ඉඩම් සක්විත්තන්" කොටුකර ගැනීමට ජනාධිපති විශේෂ විමර්ශන ඒකකය පරීක්ෂණ මෙහෙයවයි.ජනාධිපති විශේෂ විමර්ශන ඒකකයට මෙම පුද්ගලයා පිළිබඳ ලැබුණු පැමිණිල්ලක් මත ජනාධිපති ලේකම්වරයාගේ අවසරය මත සිදුවූ පරීක්ෂණවල ප්‍රතිඵලයක් ලෙස මේ දැවැන්ත ජාවාරමේ තොරතුරු හෙළිකර ගැනීමට හැකිවී තිබේ.රොහාන් සමන් රත්නායක නමැති මේ සැකකරුට එරෙහි පරීක්ෂණ ආරම්භවීමත් සමඟ ඔහු 'නෝර්වේ' රටට පලා ගොස් තිබේ. ජාවාරමට සහාය දුන් සෙසු පිරිසට පලායා නොහැකි පරිදි අධිකරණ අවසරය මත සියලු ආරක්ෂක විධිවිධාන තරකර ඇත. කොළඹ ලෝක වෙළෙඳ මධ්‍යස්ථාන ගොඩනැගිල්ලේ "ග්‍රීන් ෆීල්" නමින් ඉඩම් විකිණීමේ මධ්‍යස්ථානයක් පිහිටුවා ඊට අධ්‍යක්ෂක මණ්ඩලයක්ද පත්කරගෙන ඒ හරහා එම දැවැන්ත ඉඩම් ජාවාරම කරගෙන ගොස් තිබේ.පුත්තලම වනාතවිල්ලු කැලෑවේ රජයට අයත් අක්කර 1800 ක ඉඩම් මොහු විකුණා ඇත්තේ එම ප්‍රදේශයේ හිටපු ප්‍රාදේශීය ලේකම්වරයාගේ ද සම්පූර්ණ සහාය ඇතිව බව ජනාධිපති විශේෂ විමර්ශන ඒකකයේ පරීක්ෂණවලින් අනාවරණය වී ඇත. ජාත්‍යන්තර ජාලය හරහා ප්‍රසිද්ධියට පත් කර ඇති "ග්‍රීන් ෆීල්" ආයතනයේ ව්‍යාජ ඉඩම් අලෙවි ජාවාරමට මෙරට සහ ඉතාලියේ සහ ඉන්දියාවේ පදිංචිකරුවන් රැසක් හසුවී තිබේ. මේ වන විට ජනාධිපති විශේෂ විමර්ශන ඒකකයේ පරීක්ෂණවලින් අනාවරණය වී ඇති පරිදි ව්‍යාජ ඔප්පු හරහා රුපියල් කෝටි පහළොවකට ආසන්න ප්‍රමාණයක ඉඩම් විකුණා තිබේ.වනාතවිල්ලුවේ සුඛෝපභෝගී සුපිරි නිවසක් තනා දේශපාලනඥයන්ට විවිධාකාර සැප සම්පත් එහිදී ලබාදීමට මේ ඉඩම් සක්විත්තා කටයුතු කර ඇති බව අනාවරණය වේ.පුත්තලම දිස්ත්‍රික් එජාප පාර්ලිමේන්තු මන්ත්‍රී රංගේ බණ්ඩාර මහතාටද මොහු ඉඩම් අක්කර 25ක් ලබාදී ඇති බව හෙළිවෙයි. ජනාධිපති විශේෂ විමර්ශන ඒකකය එම ඉඩම මේ වන විටත් තහනම් කර තිබේ. මේ ජාවාරමට සම්පූර්ණ සහාය දී අති ප්‍රාදේශීය ලේකම්වරයාගේ නිල රථයේ තිබී ඉඩම්වලට තැනූ ව්‍යාජ ඔප්පු රැසක් ද සොයා ගැනීමට හැකිවී ඇත. නිලධාරියාගේ සේවය තහනම් කරන ලෙසට ජනාධිපති විශේෂ විමර්ශන ඒකකය අදාළ අංශවලට දැනුම් දී ඇත. ඉඩම් සක්විත්තාගේ මේ ජාවාරමට එම ප්‍රාදේශීය ලේකම්වරයාට අමතරව කොටි සංවිධානයේ හිටපු මුහුදු කොටි නායක සුසෙයිගේ මස්සිනාගේද සහාය ලබා ගෙන ඇත. ඔහු ද රජයේ ඉඩම් අක්කර ගණනාවක් ලබා ගෙන ඇත. ජාවාරමේ මහ මොළකරු නෝර්වේ රටට පලා ගොස් ඇත්තේ මොහුගේ සහාය ඇතිවය.ඊට අමතරව එම ජාවාරමට මෙරට ප්‍රසිද්ධ නළුවකුද සහාය දක්වා ඇත.ප්‍රදේශයේ පෞද්ගලික ඉඩම් ගණනාවකටද මොහු ව්‍යාජ ඔප්පු සකස් කර විකුණා තිබේ. ඒ පිළිබඳ කතා කිරීමට ගිය ගම්වැසියන්ට මොහුගේ හමුදාව යොදා පහරදී ඇත.ඉඩම් විකිණීමේ ජාවාරමට එරෙහිව කටයුතු කරන පුද්ගලයන් මර්දනය කිරීමට සහ මොහුගේ සුපිරි නිවසේ ආරක්ෂාවට විශ්‍රාමලත් මේජර්වරයකු සහ තවත් හමුදා සෙබළුන්ගෙන් සමන්විත හමුදාවක්ද පිහිටුවාගෙන තිබී ඇත. ජනාධිපති විශේෂ විමර්ශන ඒකකය මෙම වංචාව පිළිබඳ පරීක්ෂණ ආරම්භ කිරීමත් සමඟ ඔහුගේ එම හමුදාව එම නිලධාරීන්ට මරණීය තර්ජන එල්ල කර තිබුණි. මේ වන විට ඔහුගේ 'ග්‍රීන් ෆීල්' ආයතනය අධ්‍යක්ෂක මණ්ඩලය හමුදාව ආගිය අතක් නොමැත. ජනාධිපති විශේෂ විමර්ශන ඒකකය තවදුරටත් පරීක්ෂණ සිදු කරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301182</link>
    <topic>ශිරාණි සිදු කළ විනිසුරු ස්ථාන මාරු වහාම අවලංගු කරයි</topic>
    <author>කුමුදුණී හෙට්ටිආරච්චි</author>
    <content>හිටපු අගවිනිසුරු ශිරාණි බණ්ඩාරනායක මහත්මිය විසින් මහාධිකරණ විනිසුරුවන් හත්දෙනකු වෙත ලබා දී තිබූ ස්ථාන මාරුවීම් වහාම ක්‍රියාත්මක වන පරිදි ඊයේ (17) සවස අවලංගු කරන ලදී.මෙම මස 21 වනදා සිට ක්‍රියාත්මක වන පරිදි ලබා දී තිබූ ස්ථාන මාරුවීම් එසේ අවලංගු කරනු ලැබුවේ නව අගවිනිසුරු මොහාන් පීරිස් මහතා විසිනි.ස්ථාන මාරුවීම් අවලංගු කිරීම පිළිබඳ දැනුම් දීම ෆැක්ස් පණිවුඩ මගින් මහාධිකරණ විනිසුරු හත්දෙනා වෙත දන්වා යවන ලදී. ඒ අනුව කොළඹ මහාධිකරණ විනිසුරු කුමුදුනී වික්‍රමසිංහ මහත්මියට, ගම්පහ සිවිල් අභියාචනාධිකරණයේ විනිසුරු සමන් වික්‍රමආරච්චි මහතාට කොළඹ මහාධිකරණය වෙත ලබාදී තිබූ ස්ථාන මාරුව ද, ගම්පහ සිවිල් අභියාචනාධිකරණ විනිසුරු ශිරෝමි පෙරේරා මහත්මියට කොළඹ සිවිල් අභියාචනාධිකරණයට ලබා දී තිබූ ස්ථාන මාරුව ද, අම්පාර අධිකරණ විනිසුරු අරුණ කුමාර මහතාට අනුරාධපුර සිවිල් අභියාචනාධිකරණයට භාර දී තිබූ ස්ථාන මාරුව ද, අනුරාධපුර සිවිල් අභියාචනාධිකරණ විනිසුරු නිශ්ශංක බන්දුල කරුණාරත්න මහතාට ගම්පහ සිවිල් අභියාචනාධිකරණය වෙත ලබා දී තිබූ ස්ථාන මාරුව ද, අවිස්සාවේල්ල සිවිල් අභියාචනාධිකරණ විනිසුරු අයිරාංගනී පෙරේරා මහත්මියට ගල්කිස්ස සිවිල් අභියාචනාධිකරණය වෙත ලබා දී තිබූ ස්ථාන මාරුව ද, ගල්කිස්ස සිවිල් අභියාචනාධිකරණ විනිසුරු එම්. ඉසඩ් රෂීන් මහතාට අවිස්සාවේල්ල සිවිල් අභියාචනාධිකරණයට ලබා දී තිබූ ස්ථාන මාරුව ද වහාම ක්‍රියාත්මක වන පරිදි අවලංගු කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301183</link>
    <topic>අගවිනිසුරුවරුන් පත් කිරීම-ඉවත් කිරීම නීත්‍යනුකූලව කර තිබෙනවා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>අගවිනිසුරුවරුන් පත් කිරීම හා ඉවත් කිරීම නීත්‍යනුකූලව සිදු කර තිබෙන බව ඇමැති සුසිල් ප්‍රේම්ජයන්ත් මහතා පැවසීය.ජනමාධ්‍ය හා ප්‍රවෘත්ති අමාත්‍යාංශයේ අද (17) පැවති අමාත්‍ය මණ්ඩල තීරණ දැනුම් දීමේ මාධ්‍ය හමුවේදී මාධ්‍යවේදියකු ඇසූ ප්‍රශ්නයකට පිළිතුරු දෙමින්ඇමැතිවරයා මේ බව සඳහන් කළේය.හිටපු අග්‍ර විනිශ්චයකාරතුමියට එල්ල වූ දෝෂාභියෝගය සම්බන්ධයෙන් කටයුතු කිරීමට එක්සත් ජාතික පක්ෂය මුල සිට ම සහභාගි වූ බව පෙන්වා දුන් ඒ මහතා ව්‍යවස්ථානුකූල එම කාර්යපටිපාටිය පිළිනොගන්නේ නම් මුල්ම අවස්ථාවේ සිට ඉන් ඉවත් වීමට තිබුණු බව ද සඳහන් කළේය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීමේ මාධ්‍ය හමුවට ජනමාධ්‍ය අමාත්‍යාංශ ශ්‍රවණාගාරයේදී ඊයේ (17) එක්වෙමිනි.ඇමැතිවරයා එහිදී වැඩිදුරටත් මෙසේ ද පැවසීය.එක්සත් ජාතික පක්ෂයේ මහලේකම් තිස්ස අත්තනායක මහතා ප්‍රකාශ කර තිබුණා තවමත් හිටපු අගවිනිසුරුතුමිය පිළිගන්නවා, නව අගවිනිසුරු පත් කිරීමට එකඟ නැහැ කියලා. මේ දෝෂාභියෝගය සම්බන්ධයෙන් කරුණු පෙළ ගැස්සුවොත්, 2012 නොවැම්බර් මස 6 වැනි දින මන්ත්‍රීවරුන් 117 කගේ අස්සනින් දෝෂාභියෝග යෝජනාවක් ඉදිරිපත් කෙරුණා චෝදනා 14ක් සම්බන්ධයෙන්. ඒ ආණ්‍ඩුක්‍රම ව්‍යවස්ථාවේ 107/ 2 වගන්තිය ය‍ටතේ.කතානායකතුමා ඒ සම්බන්ධයෙන් සොයා බැලීමට තේරීම් කාරක සභාවක් පත් කළා 14 වැනිදා. එය නියෝජිතයන් 11 දෙනකු නියෝජනය කළා. ආණ්ඩු ක්‍රම ව්‍යවස්ථාවේ 107/3 උපවගන්තිය යටතේ තමයි එම සභාව පත් කළේ. තේරීම් කාරක සභාවේ කටයුතු සිදු කෙරුණේ ස්ථාවර නියෝග 78 ඇ යටතේ.එක්සත් ජාතික පක්ෂය මෙම තේරීම් කාරක සභාවට සහභාගී වුණා. ඒ කියන්නේ ව්‍යවස්ථාවේ 107‍‍‍/3 වගන්තිය මෙන්ම 78 ඇ ස්ථාවර නියෝගයත් එම පක්ෂය පිළිගත්තා. 2002 වර්ෂයේදී සරත්. එන්. සිල්වාට එරෙහි දෝෂාභියෝගයක් ගෙනාපු අවස්ථාවේ තේරීම් කාරක සභාවක් පත් කළා.අනුර බණ්ඩාරනායක මහතා තීන්දුවක් දුන්නා ශ්‍රේෂ්ඨාධිකරණයට හෝ වෙනත් ආයතනයකට පාර්ලිමේන්තුවේ වරප්‍රසාද කටයුතු සම්බන්ධයෙන් මැදිහත් ‍වීමට නොහැකි බවට. එජාපයත් පිළිගත්තා. අපිත් පිළිගත්තා.තේරීම් කාරක සභාවට එරෙහිව අභියාචනාධිකරණය නොතීසී නිකුත් කළ අවස්ථාවේ රනිල් වික්‍රමසිංහ මහතා ප්‍රකාශ කළා එම නොතීසි පිළිනොගන්නා බවට. ඒ අවස්ථාවේ කතානායකතුමා ප්‍රකාශ ක‍ළා මෙම අවස්ථාවේ මෙන්ම ඉදිරියේ නොතීසි නිකුත් කිරීමත් පාර්ලිමේන්තුව විසින් පිළිනොගන්නා බව. අගවිනිසුරුතුමිය තේරීම් කාරක සභාවෙන් ඉවත්ව යන තුරු එජාපය සභාව නියෝජනය කළා.මේ කාර්ය පටිපාටිය පිළිගන්නේ නැති නම් එජාපයට එදා මුලින්ම නොතීසි නිකුත් කළ අවස්ථාවේ ඒකට එකඟ වන්නට තිබුණා. නමුත් එහෙම කළේ නැහැ. 1984 අප්‍රේල් මස 4 වැනිදා ආර්. ප්‍රේමදාස මහතා 78 වගන්තිය අලුතෙන් දාලා තමයි දෝෂාභියෝගය ඉදිරියට ගෙන ගියේ.අභියාචනාධිකරණය රීට් ආඥාවක් නිකුත් කළේ තේරීම් කාරක සභාවේ වාර්තාව අහෝසි කරන්න කියලයි. නමුත් යෝජනාව අහෝසි කරලා නැහැ. අපි විවාද කළේ යෝජනාව සම්බන්ධයෙන්. එම විවාදයට එක්සත් ජාතික පක්ෂය සහභාගී වුණා. ඡන්ද විමසීමටත් සහභාගී වෙලා විරුද්ධව ඡන්දය දුන්නා. තිස්ස අත්තනායක මහතා දැන් කියනවා එහෙම යෝජනාවක් තිබුණේ නැතිලු. මේක ‍කරුණු තේරුම් ගැනීමට නොහැකිකම.ඇමැතිවරුන් වන කෙහෙළිය රඹුක්වැල්ල, අනුර ප්‍රියදර්ශන යාපා මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301184</link>
    <topic>දික්ඕවිට ධීවර වරාය ජනතා අයිතියට</topic>
    <author>බුද්ධිකා ඉඹුලාන සහ ධනුෂ්ක ගොඩකුඹුර</author>
    <content>දකුණු ආසියාවේ විශාලතම ධීවර වරාය වන දික්ඕවිට ධීවර වරාය ජනාධිපති මහින්ද රාජපක්ෂ මහතා අතින් අද(18) පෙරවරු10ට විවෘත වෙයි. රුපියල් කෝටි 901ක වියදමින් ඉඳිවූ මෙම ධීවර වරාය සඳහා නෙදර්ලන්ත රජය රුපියල් කෝටි765ක් සහ ශ්‍රී ලංකා රජය රුපියල් කෝටි 136 ක ප්‍රතිපාදන ලබා දී ඇත.ධීවර අමාත්‍යංශයේ ව්‍යාපෘති ක්‍රියාත්මක කිරීමේ ඒකකය යටතේ නෙදර්ලන්තයේ BAM-International ආයතනය දේශීය කොන්ත්‍රාත් කරුවන් මගින් ඉදිකරන ලද දික්ඕවිට ධීවර වරාය හෙක්ටයාර 19.8 ක් පුරා විහිදී පවතී.එහි වරාය තටාංගනය හෙක්ටයාර 11.7 කි. අති නවීන පහසුකම්වලින් සමන්විත වන මෙම ධීවර වරායෙහි බහුදින සහ එක්දින ධීවර යාත්‍රා 450 කට නැංගුරම් පහසුකම් සැලසෙයි. මෙහි දකුණු කොටසෙහි විදේශ වෙළෙඳපොළ අරමුණු කර ගනිමින් මත්ස්‍ය ගොඩබෑම සිදු කරනු ලබන අතර මෙම කොටසෙහි බහුදින යාත්‍රා40 -50 ත් අතර ප්‍රමාණයකට ඉඩ සැලසෙයි.වර්ග මීටර 350 කින් යුත් මත්ස්‍ය සැකසුම් ඒකක 3 ක් ද මෙම වරායෙහි ස්ථාපිත කර ඇති අතර ඒවා අතිනවීන ජාත්‍යන්තර මට්ටමේ පහසුකම්වලින් සමන්විත වෙයි. මත්ස්‍ය වෙන්දේසි ශාලා,අයිස් ගබඩා පහසුකම් ,ඉන්ධන හලක්,ටොන්100 ක ධාරිතිවකින් යුත් ජංගම යාත්‍රා ඔසවනයක්ද, විශේෂිත පියවර 2ක්, අනු පියර 03ක්, දෛනිකව ටොන් 20 ක ධාරිතාවකින් යුත් අයිස් යන්ත්‍රාගාරයක්ද, ටොන් 40 ක ධාරිතාවකින් යුත් ශිතාගාරයක්ද, ඉන්ධන හල් , දැල් සැකසුම් මධ්‍යස්ථාන, කසල හා අපද්‍රව්‍ය කළමනාකරණ මධ්‍යස්ථානයක්ද ඇතුළු පහසුකම් රැසකින්ද දික්ඕවිට ධීවර වරාය සමන්විතය. දික්ඕවිට ධීවර වරාය ජනතා අයිතියට පැවරීමේ උත්සවයට ආර්ථික සංවර්ධන ඇමැති බැසිල් රාජපක්ෂ, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, එම නියෝජ්‍ය ඇමැති සුසන්ත පුංචිනිලමේ මහත්වරුන් ප්‍රමුඛ මැති ඇමැතිවරු රැසක් සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301185</link>
    <topic>පොලිසියේ රඳවා ගැනීම පැය 48 දක්වා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>සැකකරුවෙකු අත්අඩංගුවට ගැනීමෙන් පසු පැය 48කකාලයක් පොලීසියේ රඳවා තබාගැනීමට අදාළ නියමයන් ලබන අඟහරුවාදා (22) පාර්ලිමේන්තුවට ගෙන ඒමට නියමිත බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ජනමාධ්‍ය හා ප්‍රවෘත්ති අමාත්‍යාංශයේ දී අද (17) පැවැති අමාත්‍ය මණ්ඩල තීරණ දැනුම් දීමේ මාධ්‍ය හමුවේ දී මාධ්‍යවේදීන් සිදු කළ විමසීමක දී ඔහු මේ බව ප්‍රකාශ කළේය.රදවා ගැනීමේ කාලය දීර්ඝ කිරීමේදි සහකාර පොලිස් අධිකාරිවරයකුගේ අස්සන සහිතව ඉල්ලීම් කළ යුතු අතර මහේස්ත්‍රාත්වරයකුගේ අවසරය ඊට ලබා ගත යුතු බව රඹුක්වැල්ල මහතා කීවේය. අදාළ නියමය සම්මත වීමෙන් පසු මෙතෙක් පැවති පැය විසි හතරේ රඳවා ගැනීමේ කාල සීමාව පැය 48 දක්වා දීර්ඝ වනුඇත.අදාළ යෝජනාව අපරාධ නඩු විශේෂ විධිවිධාන පනත යටතේ පාර්ලිමේන්තුවට ඉදිරිපත් කරනු ලැබුවේ අධිකරණ අමාත්‍ය රාවුෆ් හකීම් විසින් පසුගිය 2011 වසරේ නොවැම්බර් මාසයේදීය.මේ අවස්ථාවට මැති ඇමැතිවරුන් වන සුසිල් ප්‍රේමජයන්ත, අනුර ප්‍රියදර්ශන යාපා, මනූෂ නානායක්කාර මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301186</link>
    <topic>හය වැනි මංගල සැසියට මුළු දෙයි</topic>
    <author>අනුරාධපුර දිසා විශේෂවෝල්ටර් දයාරත්න හිදෝගම සමූහ චිත්‍රරත්න කළුආරච්චි</author>
    <content>උතුරුමැද හයවන (06) පළාත් සභාවේ මංගල සැසි වාරය ආණ්ඩුකාර කරුණාරත්න දිවුල්ගනේ මහාතගේ ප්‍රධානත්වයෙන් ඊයේ (17) අභිමානවත්ව විවෘත කෙරිණි.පොලිස් පෙරගමන් රථ පෙරටු කරගෙන රාජ්‍ය ගෞරව මත පැමිණි ආණ්ඩුකාරතුමන් පළාත් සභා මන්දිර පරිශ්‍රයේ ප්‍රධාන පිවිසුම් දොරටුව අබියසදී මහ ඇමැති එස්.එම්. රංජිත් සමරකෝන් මහතා විසින් පිළිගනු ලැබීය.අනතුරුව සභාපති ටී.එම්.ආර්. සිරිපාල, පළාත් සභා ලේකම් රත්න කේ ප්‍රේමසිරි යන මහත්වරු ඇතුළු පිරිස ආණ්ඩුකාරවරයා පිළිගත්හ. අනතුරුව ජයමංගල ගීත හා ජාතික ගීය ගායනයෙන් ජාතික කොඩිය ඇතුළු අනිකුත් ධජ එසවීම සිදු කෙරිණි. ඉන් අනතුරුව උත්තමාචාර පිළිගැනීම සිදුවිය.පළාත් ආණ්ඩුකාරවයා රතුපලස දිගේ ගමන් කර පළාත් සභාවේ මුලසුණේ අසුන් ගත්තේය.ඉන් අනතුරුව මහ ඇමැති එස්.එම්. රංජිත් මහතා පිළිගැන්වූ 2013 ප්‍රතිපත්ති ප්‍රකාශනය ආණ්ඩුකාර කරුණාරත්න දිවුල්ගනේ මහතා ප්‍රකාශයට පත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301187</link>
    <topic>අල්ලස් ගත් මනු කියවන්නා කොටු වෙයි</topic>
    <author>විජයානි එදිරිසිංහ</author>
    <content>විදුලි මීටරය කඩා ඇති බව පවසා ඊට එරෙහිව නීති මඟින් කටයුතු නොකර සිටීමට රුපියල් හතළිස්පන්දහසක අල්ලසක් ලබාගත් නුවරඑළිය විදුලිබල මණ්ඩලයේ මනු කියවන්නකු අල්ලස් නිලධාරීන් අත්අඩංගුවට ගෙන තිබේ.රුපියල් හැටදහසක් ඉල්ලා ඉන් කොටසක් වශයෙන් ඉහත කී මුදල ලබා ගන්නා අවස්ථාවේ මොහු මෙසේ කොටුවී ඇත. සැකකරු ඊයේ (17) අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301188</link>
    <topic>මොරටුව සරසවියේසිසු ගැටුමකින් 6කට තුවාලසිසුවකුට බරපතළයි</topic>
    <author>සමන්මලී ප්‍රියශාන්ති සහ රාවතාවත්ත සමූහ</author>
    <content>මොරටුව විශ්වවිද්‍යාලයේ ඉංජිනේරු පිඨය හා ජාතික තාක්ෂණ ඩිප්ලෝමා ආයතනයේ සිසුන් දෙපිරිසක් අතර පෙරේදා (16) රාත්‍රීයේ ඇති වු ගැටුමක් හේතුවෙන් සිසුන් හය දෙනෙකු තුවාල ලබා ඇති අතර ඉන් එක් සිසුවකුගේ තත්ත්වය බරපතළ බව වාර්තා වේ.ඉංජිනේරු පිඨයේ සිසුවකු වන මොහුගේ හිසට පහර දී ඇති බැවින් මේ වන විට එම සිසුවා කොළඹ ජතික රෝහලේ දැඩි සත්කාර ඒකකයේ ප්‍රතිකාර ලබන බව උපකුලපති ආනන්ද ජයවර්ධන මහතා පැවසීය.සිසු ගැටුම හේතුවෙන් මොරටුව විශ්වවිද්‍යාලයේ ඉංජිනේරු පිඨය හා ජාතික තාක්ෂණ ඩිප්ලෝමා ආයතනය ඊයේ (17) සිට දින නියමයක් නොමැතිව වසා දැමීමට පාලනාධිකාරිය පියවර ගෙන ඇත.සිද්ධියෙන් තුවාල ලැබු අනෙකුත් සිසුන් කොළඹ ජාතික රෝහලෙත් කළුබෝවිල මහ රෝහලෙත් නේවාසික ප්‍රතිකාර ලබන බවත් උපකුලපතිවරයා කීය. දෙපිරිස අතර කලක සිට පැවතෙන ආරවුලක් ගැටුමට හේතු වී තිබෙන අතර ගැටුම හේතුවෙන් විශ්වවිද්‍යාලයේ දේපළවලට ද හානී සිදු වී තිබේ.ජාතික තාක්ෂණ ඩිප්ලෝමා ආයතනයේ සිසුවකු විශ්වවිද්‍යාලයට යතුරු පැදියකින් පැමිණීම නිසා මෙයට පෙරද මෙම ආයතනයේ හා ඉංජිනේරු පීඨයේ සිසුන් අතර ගැටුමක් හට ගැනිණි. එම ගැටුම මර්දනය කිරීම සඳහා පාලනාධිකාරිය එම ආයතනයත් ඉංජිනේරු පිඨයත් වසා දැමු අතර යළිත් එය විවෘත කෙරුණේ ඉකුත් 9 වැනිදාය.පෙරේදා (16) රාත්‍රීයේ ගැටුමට සම්බන්ධ එක් සිසුවකු මේ වන විට පොලිස් අත්අඩංගුවට පත් ව තිබේ. වාස්තු විද්‍යා පීඨයේ හා අනෙකු පීඨ කිහිපයේ අධ්‍යයන කටයුතු සාමාන්‍ය පරිදි සිදු වන බවත් උපකුලපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n1301189</link>
    <topic>උතුරේ සංවර්ධන වැඩවල සහායටඅමෙරිකාවේ දෙමළ ඩයස්පෝරාවත්</topic>
    <author>මහින්ද අලුත්ගෙදර</author>
    <content>යුද්ධය නිමාවට පත්වීමත් සමඟ උතුරු ප්‍රදේශයේ සංවර්ධන ශක්‍යතා අධ්‍යයනය කිරීමෙන් අනතුරුව එම ප්‍රදේශවල සංවර්ධනය සඳහා පූර්ණ සහයෝගය ලබාදීමට අමෙරිකා එක්සත් ජනපදයේ දෙමළ ඩයස් පෝරාව සූදානමින් සිටින බව අමෙරිකාවේ ශ්‍රී ලංකා තානාපති ජාලිය වික්‍රමසුරිය මහතා පවසයි.උතුරේ සංචාරය කළ දෙමළ ඩයස් පෝරාවේ සාමාජිකයන් එහි සංවර්ධන ශක්‍යතාව සම්බන්ධයෙන් විශ්මයට පත්ව සිටින බව පෙන්වාදෙන තානාපතිවරයා දැනටම ඔවුන් හෝටල්, කෘෂිකාර්මික ව්‍යාපෘති ආදිය සඳහා ආයෝජනය කර ඇතැයි ද සඳහන් කරයි.ඇමෙරිකානු මාධ්‍ය වෙත අදහස් දක්වමින් ශ්‍රී ලංකා තානාපතිවරයා මේ බව සඳහන්කර තිබේ.ඇතැම් පිරිස් වසරේ මාස කිහිපයක් ශ්‍රී ලංකාවේ ද තවත් කාලයක් අමෙරිකාවේ ද ගත කිරීමට සුදානම්ව සිටින අතර ඔවුන්ගෙන් තවත් පිරිසක් ද්විත්ව පුරවැසිභාවය ලබා ශ්‍රී ලංකාවේ ආයෝජන අඛණ්ඩව සිදු කිරීමට උත්සුක වී ඇතැයිද ඒ මහතා ප්‍රකාශ කර ඇත.නිදසුනක් වශයෙන් ඒ මහතා පෙන්වාදී තිබෙන්නේ බොස්ටොන් නුවර ජිවත්වන එක්තරා දෙමළ කාන්තාවක් කවරදාවත් ශ්‍රී ලංකාවට පැමිණීමට හැකිවන බවට විශ්වාසයක් නොතිබුණ ද ඇය උතුරේ සංචාරය කරමින් ඇයගේ පාරම්පරික නිවස දැක බලා ගැනීමෙන් උද්දාමයට පත්වූ බවයි. දෙමළ ඩයස්පෝරාවේ අදහස් උදහස් වේගයෙන් වෙනස් වෙමින් පවතින බව පෙන්වා දී තිබෙන ජාලිය වික්‍රමසූරිය මහතා ශ්‍රී ලංකාවේ උතුරු පළාත තව ම යුද පිටියක් බවට ඔවුන් සිතා සිටි බවද සඳහන්කර ඇත.ඕනෑම අමෙරිකන් ක්‍රොන්ග්‍රස් සාමාජිකයකු, සෙනේට් සභිකයකු, මාධ්‍යකරුවකු, සංචාරකයකු හෝ ව්‍යාපාරිකයකු උතුරේ සංචාරයන් සඳහා සුහඳව පිළිගැනීමට රජය හා ජනතාව සැදී පැහැදී සිටින බව සඳහන්කර ඇති අමෙරිකාවේ ශ්‍රී ලංකා තානාපතිවරයා එහි තත්ත්වය පිළිබඳ විවේචනය කරන්නන්ගේ සංඛ්‍යාව සියයට එකටත් වඩා අඩු බවද ඔවුන්ට වෙනම න්‍යාය පත්‍රයක් තිබෙන බවද පවසා තිබේ. අනෙක් සියලු දෙනා ධනාත්මක ලෙස ප්‍රතිචාර දක්වන බවද හෙතෙම අවධාරණයකර තිබේ.ඇමෙරිකා එක්සත් ජනපදයේ ශ්‍රී ලාංකිකයන් 400,000 වඩා ජීවත් වන අතර ඔවුන්ගෙන් සියයට 75ක් සිංහල ජාතිකයන් වුවද මෙහි කිසිදු වාර්ගිකත්වයක් මත සිදුවන විෂමතා නොමැති බවද තානාපතිවරයා පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011810</link>
    <topic>කෝටි 13ක හොර බඩු කන්ටේනරය රේගු දැලේ</topic>
    <author>කොළොන්නාව සමූහ ඒ. සුමනසේන</author>
    <content>මැද පෙරදිග සේවය කරන ශ්‍රමිකයන්ගේ බව හඟවා ව්‍යාජ ලිපිනයන්ගෙන් මෙරටට ආනයනය කළ රුපියල් කෝටි 13ක් වටිනා විදේශීය භාණ්ඩ තොගයක් අඩංගු කන්ටේනරයක් ශ්‍රී ලංකා රේගුව මගින් අත්අඩංගුවට ගෙන තිබේ.සිගරැට්, වටිනා සපත්තු, කරඳමුංගු, චීස්, මෝටර් රථ අමතර කොටස් හා ලයිටර් තොගයක් භාණ්ඩ අතර වෙයි.අල්ලා ගත් සිගරට් තොගයෙන් පමණක් රජයට අහිමි වන බදු මුදල රුපියල් කෝටි 12ක් වන බව රේගුව කියයි. මේ එක සිගරට්ටුවක මිල රුපියල් 25ක් බවද අනාවරණය වේ.අයිතිකරුවන් නොමැති භාණ්ඩ රාජසන්තක කිරීමට නියමිත අතර රේගු අධ්‍යක්ෂ ජනරාල් ජගත් විජේවීර මහතාගේ උපදෙස් මත රේගු අධ්‍යක්ෂ මාලි පියසේන නියෝජ්‍ය රේගු අධ්‍යක්ෂ නිහාල් ජයසේකර, රේගු අධිකාරි පරාක්‍රම බස්නායක, භාතිය අබේරත්න, ආතර් සිල්වා හා නියෝජ්‍ය රේගු අධිකාරි කමල් ශාන්තසිරි, සිරි රන්ජන්, සූරිය බණ්ඩාර, සුරේෂ් ජයලත්, මැක්සි ප්‍රනාන්දු, ඒ ප්‍රියන්ත, නිශාන්ත ආරියපාල හා චාන්දනී සෙනෙවිරත්න යන මහත්ම මහත්මීහු මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011811</link>
    <topic>ඉතාලියෙන් හොරෙන් ගෙනා යතුරුපැදි එන්ජින් 24ක් අත්අඩංගුවට</topic>
    <author>කොළොන්නාව සමූහ ඒ. සුමනසේන</author>
    <content>ව්‍යාජ ලිපිනයක් සඳහන් කර ඉතාලියෙන් ගෙන්වූ මෝටර් සයිකල් එන්ජින් 24ක් සහ අධිවේගී බෝට්ටු එන්ජිමක් ඊයේ (17) රේගු විශේෂ කාර්ය හා විමර්ශන ඒකකය මඟින් අත්අඩංගුවට ගෙන තිබේ.මේ භාණ්ඩ තොගය මෙරටට ආනයනය කර ඇත්තේ මගී භාණ්ඩ ලෙස මුහුදු මාර්ගයෙනි. තවමත් මේ භාණ්ඩ තොගයේ වටිනාකම ගණන් බලා නොමැති අතර ඒ සඳහා වන නියමිත වටිනාකම සොයා ගැනීමට අදාළ භාණ්ඩ අලෙවි නියෝජිත ආයතන වෙත යවා ඇත. රේගු අධ්‍යක්ෂ ජෙනරාල් ජගත් පී. විජේවීර මහතාගේ උපදෙස් පරිදි රේගු අධ්‍යක්ෂ මාලි පියසේන, නියෝජ්‍ය රේගු අධ්‍යක්ෂ නිහාල් ජයසේකර, රේගු අධිකාරීවරුන් වන පරාක්‍රම බස්නායක, භාතිය අබේරත්න හා ආතර් සිල්වා යන මහත්වරුන්ගේ මූලිකත්වය යටතේ වැඩිදුර විමර්ශන සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011812</link>
    <topic>ලක්ෂ අටක මූල්‍ය වංචාවකට වයඹ ජනකලා කේන්ද්‍රයේ අධ්‍යක්ෂගේ වැඩ තහනම්</topic>
    <author>විජයානි එදිරිසිංහ සහ ජයසිරි මුණසිංහ</author>
    <content>රුපියල් ලක්ෂ අටකට වැඩි මූල්‍ය වංචාවක යෙදුණු බව කියන වයඹ ජන කලා කේන්ද්‍රයේ අධ්‍යක්ෂවරයා ජනාධිපති විශේෂ විමර්ශන ඒකකය මඟින් අත්අඩංගුවට ගෙන ඇත.ජනකලා කේන්ද්‍රයට අයත් වාහන අලුත්වැඩියා කිරීම, ධාවනය කිරීම, ඉන්ධන ගැසීම ඇතුළු ගනුදෙනුවලට ව්‍යාජ බිල්පත් සැකසීම සහ ජනකලා කේන්ද්‍රයේ වෙනත් කටයුතු සඳහා වියදම් ගිය බවට ව්‍යාජ ලේඛන සහ තොරතුරු  ඉදිරිපත් කිරීමෙන් මුදල් වංචා කර ඇති බව පරීක්ෂණවලින් අනාවරණවේ.ජනාධිපති විශේෂ විමර්ශන ඒකකයට ලැබුණු ‍පැමිණිල්ලක් මත පරීක්ෂණ ආරම්භ කිරීමත් සමඟ අධ්‍යක්ෂකවරයාගේ සේවය තහනම් කර ඇත.මොහු ඊයේ කුරුණෑගල අධිකරණයට ඉදිරිපත් කිරීමෙන් පසු වරද පිළිගෙන ඇති අතර එහිදී ඔහු වංචා කළ රුපියල් ලක්ෂ අටක මුදල ගෙවීමටද එකඟ වී තිබේ.අදාළ අධ්‍යක්ෂවරයා මේ වන විට ඇප මත මුදා හැර ඇති අතර ජනාධිපති විශේෂ විමර්ශන ඒකකයෙහි ස්ථානාධිපති ජූඩ් පෙරේරා මහතා ඇතුළු කණ්ඩායමක් පරීක්ෂණ මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011813</link>
    <topic>රට වෙනුවෙන් දිවිදුන් රණවිරු පවුල් සුරැකීමට ‘දිවිනැඟුම’ යටතේ වැඩ සටහන් අරඹනවා</topic>
    <author>ඌව - වෙල්ලස්ස විශේෂ සහ මොනරාගල දිස්ත්‍රික් සමූහ</author>
    <content>දිවිනැඟුම සංවර්ධන වැඩසටහනට සම්බන්ධ කරගනිමින් නිසි මඟ පෙන්වීමක් හා මනා කළමනාකාරීත්වයක් තුළින් රණවිරු පවුල්වල ජීවන තත්ත්වය නංවාලීමට කටයුතු කරන බැව් රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා පැවසීය. ලේකම්වරයා එසේ පැවසුවේ පෙරේදා(16) තණමල්විල ඌව - කුඩාඔය කමාන්ඩෝ පුහුණු පාසලේදී පැවති මොනරාගල දිස්ත්‍රික් උත්තම පූජා ප්‍රණාම පදක්කම් ප්‍රදානය කිරීමේ උත්සවය අමතමිනි. මෙහිදී රට වෙනුවෙන් දිවිපිදූ ත්‍රිවිධ හමුදාවේ සහ පොලීසියේ රණවිරුවන්ගේ පවුල්වල එක් දහස් එකසියදාහත් දෙනෙකුට උත්තම පූජා ප්‍රණාම පදක්කම් පිරිනැමිණි.ආරක්ෂක ලේකම්වරයා මෙසේද පැවසීය. ත්‍රස්තවාදී උවදුරින් රට මුඳාගැනීම සඳහා මුලින්ම ජීවිතය පූජාකළ රණවිරුවාගේ සිට අවසාන වරට ජීවිතය පූජා කළ රණවිරුවා කළ පරිත්‍යාගය ජනාධිපති මහින්ද රාජපක්ෂ මහතා සෑමවිටම අගය කරනවා.අපේ රටේ තිස්වසරක් තුළ පැවති ත්‍රස්තවාදය පරාජය කිරීමට විවිධ අයුරින් කැපවීම් කළ රණවිරුවන් වෙනුවෙන් ඔවුන් දැයට බිහිකළ මාපියන්ට, තම පුරුෂයා ඒ සඳහා යොමුකළ බිරින්දෑවරුන්ට උපහාර කිරීම සඳහායි මෙම උත්තම පූජා ප්‍රණාම පදක්කම පිරිනමනු ලබන්නේ, සේවයේ යෙදී සිටින විට සිදුකරන විවිධ වීර ක්‍රියාවන් වෙනුවෙන් ත්‍රිවිධ හමුදාවේ සහ පොලීසියේ සාමාජිකයින්ට පදක්කම් පිරිනමනවා. නමුත් උසස්ම පදක්කම නිලධාරීන්ගේ ඥාතීන්ට පිරිනමන උත්තම පූජා ප්‍රණාම පදක්කමයි. විවිධ උත්සවවලදී ආඩම්බරයෙන් පැළඳීය හැකි මෙම පදක්කම තම දරුවා, තම සැමියා , තම පියා රට වෙනුවෙන් කළ පරිත්‍යාගය සිහි ගන්වන්නක්. අතිගරු ජනාධිපතිතුමා විසින් පදක්කම්ලාභීන්ගේ නම් ගැසට් කැර තිබෙනවා.මියගිය, ආබාධිත සහ සේවයේ යෙදී සිටින රණවිරුවන් වෙනුවෙන් රජය මගින් සුභසාධන කටයුතු රාශියක් සිදු කරනවා. ඊට අමතරව රෙජිමේන්තුවල සුභසාධන අංශ සේවා වනිතා ඒකක විවිධ සුභසාධන වැඩසටහන් දියත් කැර තිබෙනවා. විශේෂයෙන් සටනේදී දිවි පිදූ හා ආබාධිත වූ රණවිරුවන්ගේ පවුල්වල ආර්ථික තත්ත්වය වැඩිදියුණු කිරීමට පියවර ගෙන තිබෙන අතර ඉදිරියේදී දිවිනැඟුම සංවර්ධන වැඩසටහන හා සම්බන්ධවෙමින් සෑම රණවිරු පවුලකම ජීවන තත්ත්වය ඉහළ නැංවීමට කටයුතු කරනවා.මුදල් පිළිබඳව මනා කළමනාකාරිත්වයක් හා ව්‍යාපෘති පිළිබඳවත් පුහුණුවක් ලබාදීමට කටයුතු කරනවා. සියලු දේ නොමිලේ ලබාදීම නොවෙයි කළ යුත්තේ අවශ්‍යතාවයන් හඳුනාගෙන උදව් උපකාර කිරීමයි. රට මුදාගැනීමේ සටනේදී රණවිරුවන් තිස් දහසක් පමණ ජීවිත පූජාකළා රණවිරුවන් විසිපන්දහසකට ආසන්න පිරිසක් ආබාධිත තත්ත්වයට පත් වුණා. රජයේ එකම අරමුණ ඒ සියලුම පවුල්වල පවතින ප්‍රශ්නවලට විසඳුම් ලබාදී ඔවුන්ගේ හැකියාවන්ද හඳුනාගෙන විවිධ ව්‍යාපෘති තුළින් අදට වඩා හෙට දවසක් උදාකැර ඔවුන්ගේ ආර්ථිකය ශක්තිමත් කිරීමයි.ජීවිත පූජාකළ, ආබාධිත තත්ත්වයට පත් වූ, විශ්‍රාමික හා දැනට සේවයේ නියුතු ත්‍රිවිධ හමුදාවේ සහ පොලීසියේ රණවිරුවන්ගේ කැපවීම හා පරිත්‍යාගයන් නිසා නිදහස් නිවහල් ඒකීය රටක් තුළ අප සතුටින් ජීවන් වෙනවා. ඒ වෙනුවෙන් ජීවිත පූජා කළ රණවිරුවන්ට යුද ජයග්‍රහණය දැක ගැනීමට නොහැකි වූවත් - ඔවුන්ගේ නාමය සදාකල්හිම පවතිනවා.රණවිරු සේවා අධිකාරියේ සභාපති පද්මා වෑත්තාව මහත්මිය ජනාධිපති මහින්ද රාජපක්ෂ මහතාගේ සහ රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයක් මත මාතෘභූමිය වෙනුවෙන් ජීවිතය පූජාකළ රණවිරුවන්ගේ ළඟම ඥාතීන්ට මෙම උත්තම පූජා ප්‍රණාම පදක්කම පිරිනමනවා. මෙවැනි දෙයක් සිදුකරන එකම රට ශ්‍රී ලංකාවයි. රණවිරුවන්ගේ සුබසාධනය වෙනුවෙන් රජය වැඩසටහන් රාශියක් දියත් කැර තිබෙන අතර නිවාස, ඉඩම් ලබාදෙනවා.රණවිරු ගම්මාන ඇතිකර තිබෙන අතර රට පුරා රණවිරු සංසද පිහිටුවා සුභසාධන වැඩසටහන් රැසක් ක්‍රියාත්මක කර තිබෙනවා. වැටුප් හා විශ්‍රාම වැටුප් වැඩිකර තිබෙන අතර දෙමාපියන්ටත් දීමනාවක් ලබා දෙනවා.රාජ්‍ය ආරක්ෂක අමාත්‍යාංශයේ අතිරේක ලේකම් එස්.හෙට්ටිආරච්චි, මොනරාගල දිසාපති ඒ.පතිනාදන්, මේජර් ජනරාල්වරුන්වන පාලිත ප්‍රනාන්දු, සී.පී.ගාල්ලගේ, එස්.සී.ටී.ගුණතිලක, මොනරාගල නියෝජ්‍ය පොලිස්පති එම්.ආර්.ලතීෆ් මහත්වරුන් ඇතුළු ත්‍රිවිධ හමුදාවේ සහ පොලීසියේ උසස් නිලධාරීන් රැසක් මෙම අවස්ථාවට පැමිණ සිටියහ. ඡායාරූප - ඌව - වෙල්ලස්ස විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011814</link>
    <topic>ශ්‍රී ලංකා- ඉන්දුනීසියා ආර්ථික සබඳතා තවදුරටත් ශක්තිමත් කිරීමට පියවර</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දුනීසියාව අතර පවතින ආර්ථික සබඳතා තවදුරටත් ශක්තිමත් කිරීමට දෙරටේ රජයන් පියවර ගෙන ඇත.ඉන්දුනීසියාව සහ ශ්‍රී ලංකාව අතර පවත්නා සම්බන්ධතාව වඩාත් ශක්තිමත් කිරීමට අවශ්‍ය සෑම සහයෝගයක්ම ලබාදීමටද අපනයන, ආයෝජන සහ සංචාරක කටයුතු වඩාත් ශක්තිමත් අයුරින් පවත්වාගෙන යාමට අවශ්‍ය කටයුතු සම්පාදනය කිරීමටද ඉන්දුනීසියාව එකඟතාව පළකරයි.ශ්‍රී ලංකාවේ නව ඉන්දුනීසියානු තානාපති හරිමවන් සුයිනො මහතා (Harimawan Suyitno) ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමු වූ අවස්ථාවේදී මේ බව අනාවරණය කළේය.ශ්‍රී ලංකාවේ තානාපතිවරයා වශයෙන් පත්වීම් ලැබූ හරිමවන් සුයිනො මහතා සිය පත්වීම ලබාගැනීමෙන් අනතුරුව ප්‍රථම වරට ආර්ථික සංවර්ධන ඇමැති බැසිල් රාජපක්‍ෂ මහතා හමුවූ අතර එහිදී දෙරට අතර පවත්නා ආර්ථික සම්බන්ධතා ශක්තිමත් කිරීම සඳහා ගතයුතු ඉදිරි වැඩපිළිවෙළ සම්බන්ධයෙන් ඇමැතිවරයා සමඟ දීර්ඝ වශයෙන් සාකච්ඡා කළේය.ශ්‍රී ලංකාවේ මුහුදු කූඩැල්ලන් ආශ්‍රිත කරඳිය මත්ස්‍ය කර්මාන්තය දියුණු කිරීම සඳහා ඉන්දුනීසියාවේ සහයෝගය අවශ්‍ය බව මෙහිදී පෙන්වා දුන් ආර්ථික සංවර්ධන ඇමැතිවරයා ඒ සඳහා ශ්‍රී ලාංකික ධීවරයින් පුහුණු කිරීම වෙනුවෙන් පුහුණුකරුවන් කිහිපදෙනෙකු ලබාදීමට කටයුතු කරන මෙන් ඉල්ලීමක්ද කළේය.ශ්‍රී ලංකාවේ මුහුදු කූඩැල්ලන් කර්මාන්තය මන්නාරම ආශ්‍රිතව ආරම්භ කර ඇති බවද සාර්ථක අන්දමින් එය පවත්වාගෙන යන බවද බැසිල් රාජපක්‍ෂ මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011815</link>
    <topic>රට අස්ථාවර කිරීමට මාන බලන කුමන්ත්‍රණ මැඬීමට මවුබිම රකින බලවේග සමඟ එකතු වෙන්න</topic>
    <author>අනුර ප්‍රේමලාල්</author>
    <content>අධිරාජ්‍යවාදීන් කොටි ත්‍රස්තවාදය හරහා, සරත් ෆොන්සේකාගේ සුදු කොඩි කතාව හා අගවිනිසුරුගේ දෝෂාභියෝගය මගින් මේ රට අස්ථාවර කිරීමටත්, බෙදුම්වාදය ඇති කිරීමට ගන්නා උත්සාහය තවමත් නොනැවතී තිබෙන බැවින් ඒ පිළිබඳ මනා අවබෝ්ධයෙන් සිට රට රකින ජාතික බලවේග සමඟ නිරන්තරයෙන් අත්වැල් බැඳගනිමින් එකමුතුව කටයුතු කරන්නැ යි ජාතික නිදහස් පෙරමුණේ නායක හා ඉදිකිරීම්, ඉංජිනේරු සේවා, නිවාස සහ පොදු පහසුකම් ඇමැති විමල් වීරවංශ මහතා ලක්වැසි ජනතාව ගෙන් ඉල්ලා සිටී.යුද්්ධය නැවතුණා යැයි අපි සිතුවත් එය තවමත් නොනැවතී තිබෙන අතර යුද්ධය අවසන් වූ විගස හමුදාව හා රජය සමඟ ගැටුමක් ඇති කිරීමට උත්සාහ කළත් එය ව්‍යාර්ථ වී සේනාධිනායක හා හිටපු හමුදාපති ගැටුමක් නිර්මාණය වූ ආකාරය වීරවංශ මහතා පෙන්වා දුන්නේ ය.ඒ මහතා මේ අදහස් පළ කළේ ජාතික නිදහස් පෙරමුණ සංවිධාන කොට ඉකුත් (16) ශ්‍රී ලංකා පදනම් ආයතනයේ පැවැත් වූ “යුද්ධයෙන් පසු ලංකාව“ හා “දෝෂාභියෝගය” සම්මන්ත්‍රණ මාලාවේ පළමු වැන්න ආරම්භ කරමිනි.එහිදී වැඩිදුරටත් අදහස් දැක්වූ විමල් වීරවංශ මහතා මෙසේ ද පැවසීය.තමුන්නාන්සේලා දන්නවා ගෙවී ගිය සති කිහිපයේ කොපමණ අකුණු සැර තිබුණ ද, තද සුළං හැමුව ද කියලා. ඒ තත්ත්වයත් සමඟ බලන කල මහා ධාරානිපාත වර්ෂාවක් මේ වන විට වහින්න තිබුණා. නමුත් ගොරවන තරමට වහින්නේ නැහැ වගේ ඒ මුකුත් සිදුවුණේ නැහැ.හිටපු අගවිනිසුරුවරිය වූ ශිරාණි බණ්ඩාරනායක මහත්මිය සම්බන්ධයෙන් දෝෂාභියෝගයක් ගෙන එනු ලැබුවා. ඒ සම්බන්ධයෙන් විශාල නෛතික සංවාද විවාද කරළියට එන්න පටන් ගත්තා. නීති පොත් කියවපුවා යළි යළි කියවන්න ගත්තා.මේ ක්‍රියාවලිය උපයෝගි කරගෙන ක්ෂණිකව දේශපාලනික හා වෙනත් අරමුණු මුදුන්පත් කර ගන්න කට්ටිය සූදානම් වුණා.මෙම සිදුවීම් අහඹු ලෙස සිදුවන්නක් ද නැත්නම් ඕනෑම සාමාන්‍ය පාලනයක මෙවැනි දේවල් ඇතිවෙනවා ද නැත්නම් සුවිශේෂි මැදිහත්වීමක ප්‍රතිඵලයක් ද යන්න සොයා බැලීම අපගේ වගකීමක්.දෝෂාභියෝගය ඉවර වුණා ඒ ගැන කතා කරපු අය පැත්තකට වුණා.එදා බ්‍රිතාන්‍ය අධිරාජ්‍යවාදීන් අපට නිදහස ලබාදීමෙන් පසු පැමිණි ගමන කුමක් ද? එහිදී අපි විටෙන් විට මුහුණ පෑ අත්දැකීම් මොනවා ද? මේ සංසිද්ධි නිසි ලෙස පෙළ ගස්වා බලනවිට පෙනෙනවා අපේ රට කුමන ආකාරයේ තර්ජනයකට ද මුහුණ දීලා තියෙන්නේ කියලා. මෙය එකම ආකාරයේ ස්වරූපයක් ගන්නවා.ශ්‍රී ලංකාවේ ජාතික ගැටලුව මෙහිදීම නිර්මාණය කළ එකක් නම් එය කඩිනම්ව විසඳා ගැනීමට තිබුණා. එය එසේ නම් යුද්ධය පැවැති සමයේ බ්‍රිතාන්‍ය විදේශ ඇමැති ප්‍රංශයේ විදේශ ඇමැතිවරු එකට ඇවිල්ලා අපට විවිධ යෝජනා කරමින් බලපෑම් සිදු කළා. ඉන් පෙනෙනවා අපේ ගැටලුවට මහා බලවතුන්ගේ බලපෑම් තිබෙන බව. මේ ජාතික ගැටලුව අන්තර් ජාතික න්‍යාය පත්‍රයේ තිබෙන එකක් ලෙස පැහැදිලියි.පිලිපීනයේ අගවිනිසුරුවරයා ළඟදී ඉවත් කළා. එහිදී විශාල ගැටලු මතු වුනා. නමුත් ඒ රටට එක්සත් ජාතීන්ගේ නිවේදන නැහැ.එබැවින් පිලිපීනයට නැති ලංකාවට ඇති සුවිශේෂි රුදාව මොකක්ද අමෙරිකාව හා බහිර රටවල් වලට තිබෙන.එදා අපට ඊනියා නිදහස දුන්නේ මේ බෙදා වෙන් කිරීමේ බිම් බෝම්බ අටවලා. එහි ප්‍රතිඵලයක් ලෙස දෙමළ ජාතිවාදී බෙදුම්වාදී ත්‍රස්තවාදය නිර්මාණය වෙනවා. එය මර්දනය කිරීමට යන සෑම අවස්ථාවක දීම ජාත්‍යන්තර බලපෑම පැමිණෙනවා.එල්.ටී.ටී.ඊ ත්‍රස්තවාදය ආරක්ෂා කර ගෙන ශ්‍රී ලංකාව අස්ථාවර කිරීමේ ක්‍රියාවලිය සිදුකොට හුස්ම ගන්න බැරි තැනට ගේන්න සූදානම් වුණා.මේවා ලංකාවට ආවේණිකව ස්වදේශිකව ඇතිවූ ගැටලු නොවේ. සිංහල, දෙමළ, මුස්ලිම් ඇණ කොටාගෙන, කුළල් කාගෙන බෙදී සිටින පරිසරය එදා අධිරාජ්‍යවාදීන් ඇති කළ නිසා තමයි මේ සිදුවීම්වලට අප මුහුණ දී සිටින්නේ.ලෝකයේ බෙදුම්වාදය නොමැතිව අවි දරා සිටින සන්නද්ධ කණ්ඩායම්වලට අමෙරිකාව ඇතුළු බටහිර රටවල් අවධානය යොමු කරන්නේ නැහැ.එහිදී කඩවන මානව හිමිකම් පිළිබඳ එක්සත් ජාතීන්ගේ හා අමෙරිකානු රාජ්‍ය දෙපාර්තමේන්තුවේ ප්‍රකාශන දෙපාර්තමේන්තුවේ ප්‍රකාශ නිකුත් වෙන්නේ නැහැ. ඔවුන්ගේ ඩොලර්වලින් යැපෙන රූකඩ එන්.ජී.ඕ ක්‍රියාකාරිත්වයක් නැහැ. නමුත් බටහිර උපාය මාර්ගලට අනුකූ®ල ඔවුන්ගේ අවශ්‍යතා ඉටු කරන සන්නද්ධ ව්‍යාපාර වලට තමයි ඒ අයගේ ආශීර්වාදය, එයයි ඒ රටවල ප්‍රතිපත්තිය.එදා ජ.වි.පෙ මර්දනය කරන විට මේ මානව හිමිකම් තිබුණේ නැහැ. එහෙත් එල්.ටී.ටී.ඊයට එසේ නොවේ මේ රට දෙකඩ කොට සදාකාලිකව මරාගනිමින් සිටින තත්ත්වයක් ඇතිවෙන නිසා ඊට බටහිර රටවල් උදව් කරනවා.ඊට පසු සම්බන්දන් මහත්තයා තරුණයින්ට අවි ගන්න පෙළඹවීමේ ප්‍රකාශ නිකුත් කරනවා. එල්.ටී.ටී.ඊ යෙන් බැරිවූ දෙය දැන් කොහොම හරි ඉටුකර ගත යුතු යැයි අධිරාජ්‍යවාදීන් කල්පනා කරනවා. ගැටුම් ඇතිකොට අස්ථාවර බව ඇති කරන්න ඕනේ එය එසේ වුවහොත් පමණයි බටහිර වෙද්දුන්ට මෙහි එන්න පුළුවන්.නොර්වේ සෝල්හයිම් ඒ රටේ කවුරුත් දන්නේ නැහැ එකම රූපවාහිනියකවත් පෙන්නන්නේ නැහැ එහෙත් මේ පැමිණි විගස සාකච්ඡා පවත්වා අන්තර්ජාතික චරිතයකුත් කළා. එවැනි අන්තර් ජාතික පඟර නැට්ටන්ට ලොකු චරිත වෙන්න මේ ගැටුම් අවශ්‍යයි.එබැවින් අමෙරිකාව ඇතුළු සුදු අධිරාජ්‍යවාදීන්ගේ කාර්ය තමයි බෙදුම්වාදී දේශපාලන ව්‍යාපාර පෝ්ෂණය කිරීම. නව ජනවාර්ගික හා ආගමික ගැටුම් නිර්මාණය කිරීම.වසර 1983 දී ජේ. ආර්. ජයවර්ධන මහතා අහිංසක දෙමළ ජනතාව පීඩාවට ලක් කරමින් සිංහල හා දෙමළ ජනතාව අතර වෛරය නිර්මාණය කිරීමට කටයුතු කළා. මෙය අධිරාජ්‍යවාදීන්ගේ අවශ්‍යතා ඉටුකිරීමක් බව කවුරුත් කල්පනා කළේ නැහැ. මෙහිදී දෙමළ ඩයස්පෝරාව බිහි වූවා. එල්.ටී.ටී.ඊ ත්‍රස්තවාදය ඇති වූවා. මෙහි මතුපිට පෙනුනේ දෙමළ ජනතාවට එරෙහි සිංහල ජනතාවගේ ආවේගය පමණයි, ඒ නිසා අපි මතු පිට දේවල් ගැන නොවේ එහි අභ්‍යන්තර කරුණු ගැන අවබෝධයෙන් විමසිල්ලෙන් සිටිය යුතුයි. කාගෙත් අවශ්‍යතාවලට බෙදෙන්න කුළල් කා ගන්න නොයා යුතුයි.ජේ. ආර්. ගේ මන්දිරයට පැමිණෙන්න තිබූ ජනතා ප්‍රහාරය අහිංසක දෙමළ ජනතාව තුළට තල්ලු කරන්න ඔහු සමත් වුණා.දැන් යුද්ධෙන් පසු මේ රට අස්ථාවර කිරීමේ ක්‍රම ගේනවා. ඉන් එකක් තමයි මානව හිමිකම් යෝජනා එ.ජා. මණ්ඩලයට ඉදිරිපත් කිරීම ශ්‍රී ලංකාවේ යුද අපරාධ සිදුවූ බව පවසමින්. ඊට අවශ්‍ය පරිසරය සූදානම් කරනවා.ඒ අනුව එම වාර්තා ඉදිරිපත් කරමින් 2014 අග හෝ 2015 දී පැමිණෙන මහ මැතිවරණය හා ජනාධිපතිවරණයේ දී රට අස්ථාවර කොට අධිරාජ්‍යයන්ට එරෙහි ව ක්‍රියා කොට එල්.ටී.ටී.ඊ ත්‍රස්තවාදය පරාජය කළ මේ ආණ්ඩුව ගෙදර යැවීම හා ජනාධිපති මහින්ද රාජපක්ෂ මහතා හා රණවිරුවන් යුධ අපරාධකරුවන් ලෙස අන්තර් ජාතික අධිකරණයට ගෙන ඒම.දෝෂාභියෝගය අල්ලාගෙන මාධ්‍ය හමු පැවැත්වූ එන්.ජී.ඕ නඩය අතර සිටි එක්සත් ජාතික පක්ෂයේ ශ්‍රීනාත් පෙරේරා, ජ.වි.පේ වටාගල, වැලිඅමුණ, ජයම්පති වික්‍රමරත්න අග විනිසුරු තනතුරෙන් ඉවත් වී යන විට ඒ කවුරුත් නැහැ. මේ එන්.ජී.ඕ නඩය හා පරාජිත ශිරාණි බණ්ඩාරනායක මහත්මියව හොඳට ඇන්දුවා. ඇය විරවරියක් බව පවසමින්. මේ දේවල් කරන්නේ ජිනීවාවලට අවශ්‍ය කරුණු සාක්ෂි ඇතිකර ගන්න බව පැහැදිලියි.එදා යුද ජයග්‍රහණය ලබාගෙන සේනාධිනායකයයි යුද හමුදාපතියි අත පිස ගන්නේ නැහැ මෙන්න දෙන්නම හප්පන්න කටයුතු නිර්මාණය වෙනවා. සරත් ෆොන්ස්කා මහත්තයා කල්පනා කරනවා රටේ ජනාධිපති වෙන්න. මේවා නිකම්ම සිදුවෙන්නේ නැති බව බුද්ධියෙන් විමසා බැලිය යුතුයි.ෆොන්සේකා මහතා ඒ කාලේ අමෙරිකානු තානාපති කාර්යාලයේ නිලධාරීන් දිනකට තුන් සැරේ හමුවුණු බවට කරුණු වාර්තා වී තිබෙනවා. ඒ මහතාගේ සුදුකොඩි තහනම අනුව අධිරාජ්‍යවාදීන් ට අවශ්‍ය කටයුතු ඉටුකර ගත් බවක් පේනවා ඇයි ඒ කතාවෙන් ඒ මහතාට ඡන්ද අවාසියක් සිදුවෙන නිසා.ඒ අනුව ආණ්ඩුව තුළ හිටපු සරත් ෆොන්සේකා ඊට ගොදුරු කරගත්තා. එවැනි ම දෙයක් තමයි ශිරාණි බණ්ඩාරනායක හිටපු අගවිනිසුරුවරිය ඇයගේ දෝෂාභියෝගය ක්‍රියාවලියේ දී අධිරාජ්‍යවාදීන් හා ඔවුන්ගේ මේ සිටින ඒජන්තයන් බලන්නේ මේ රටේ අධිකරණය ස්වාධීන නැහැ ඒ නිසා යුද්ධයේ ඇතිවූ සිද්්ධි පරීක්ෂණ කරන්න අන්තර් ජාතික කණ්ඩායමක් පත් කරන්න අවශ්‍යයි යන මත වපුරන්න තමයි මේ නාට්‍ය සියල්ල රඟ දැක්වෙන්නේ. ඊළඟට කවුරු කොහොම අල්ලගෙන කටයුතු කරයි ද දන්නේ නැහැ.මෙහිදී ශිරාණි බණ්ඩාරනායක පැරදුණාට වැලි අමුණලා, පාක්‍යසෝර්තිලා දිනුම්. ඒ අයට අවශ්‍ය වුණේ බණ්ඩාරනායක මැතිණිය අගවිනිසුරු තනතුරේ තබා ගන්න නොවේ.මේ රටේ නීතිය රකින අධිකරණ පද්ධතිය කඩා වැටිලා යැයි ජාත්‍යන්තරයට පෙන්වීම පමණයි.එදා යුද්්ධය අවස්ථාවේ ඊට එරෙහිව පෙළ ගැහුණු එ.ජා.ප දෙමළ ජාතික සන්ධානය සුමන්තිරන්, වික්‍රමබාහු ඇතුළු එන්.ජී.ඕ නඩය ඇතුළු ජ.වි.පෙ තමයි අගවිනිසුරුවරියගේ දෝෂාභියෝග ක්‍රියාවලියේත් සිටියේ.ශිරාණි බණ්ඩාරනායක මහත්මිය අනාථ කරන එකක් නැහැ එංගලන්තයේ විශ්වවිද්‍යාලයක තනතුරක් දීලා පසුව එ.ජා.මණ්ඩලයේ තනතුරක් ලබා දෙයි.ඊළඟටත් ආණ්ඩුව ඇතුළේ අධිරාජ්‍යවාදීන්ට අවවශ්‍ය ආකාරයට නම්වන්න හැකි අය අල්ලගෙන ක්‍රියා කරයි. එවැනි අයත් ඕනේ තරම් ඉන්නවා. ඒ අයට ආර්ථික මර්මස්ථානවල එක වෑල් එකක් ගලවන්න කිව්වාම ඒ අය හතරක් ගලවයි.සිංහල හා මුස්ලිම් ගැටුම් ඇති කොට මහ මඟ මිනී මාරා ගැනීම් නිර්මාණය කොට ඒ දෙපාර්ශයේම අප්‍රසාදයට රජය ලක් කරයි. එවැනි කුමන්ත්‍රණ අප ඉදිරියේ තියෙනවා.ඒ නිසා දෙමළ ජාතිවාදී බෙදුම්වාදීන් මර්දනය කිරීමට දිවි හිමියෙන් ක්‍රියා කළ ජාතිවාදී බලවේගය, මේ රට අධිරාජ්‍යවාදී උපාය මාර්ගික රාමුවකට, චිත්ත රටාවකට, සිතුවිලි වලට අරගෙන එන්න සූදානම්ව සිටින ෂසකුරු බලවේගය පරාජය කොට මුලිනුපුටා දැමීමට සූදානම් යැයි කියන වගකීම තමයි අපි අද මේ ඉටු කරන්නේ.ඒ නිසා අපි ඔබ සැමට වගකීමක් තියෙනවා අභ්‍යන්තර හා බාහිර හඳුනාගෙන එය පරාජය කිරීමට දැවැන්ත ස්වාධීන බලවේගයක් ගොඩනගන්න.දිවි හිමියෙන් රට රකින්න පණ පොවන්න එදා එක්වූ ජාතික බලවේග තව තවත් ශක්තිමත් කොට ඉදිරියට ගෙන යමින් කටයුතු කරන්න ඔබ සැමට ශක්තිය හා ධෛර්යය ලැබේවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011816</link>
    <topic>දේශීය ඉදි කිරීම් කරුවන්ට ප්‍රමුඛත්වය දීම රජයේ පිළිවෙතයි</topic>
    <author>චන්දිමා එදිරිමාන්න</author>
    <content>ඉදිකිරීම් ක්ෂේත්‍රයේ නියැලී සිටින දේශීය ඉදිකිරීම්කරුවන්ට ප්‍රමුඛත්වය ලබාදීම රජයේ වැඩපිළිවෙළ බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතා පවසයි.ඒ අනුව පෑලියගොඩ නගරයේ ඉදිකෙරෙමින් පවතින “ සී සිටි ” වෙළෙඳ මධ්‍යස්ථානයේ වෙළඳකුටි ලබාදීමේදී දේශීය ඉදිකිරීම් අමුද්‍රව්‍ය නිපදවන ආයතන සඳහා ප්‍රමුඛත්වය ලබාදීමට කටයුතු කරන බව හෙතෙම වැඩිදුරටත් පැවසීය.ඇමැතිවරයා මේ අදහස් පළ කළේ පෑලියගොඩ නගරයේ ඉදිකෙරෙමින් පවතින ඉදිකිරීම් උපාංග වෙළෙඳ සංකීර්ණය පිළිබඳව ව්‍යාපාරික ප්‍රජාව දැනුවත් කිරීම වෙනුවෙන් බත්තරමුල්ල, වෝටර්ස් ඒජ් හෝටලයේදී පැවති උත්සවයට සහභාගී වෙමිණි.මෙහිදී වැඩිදුරටත් අදහස් දැක්වූ ඇමැතිවරයා මෙසේද පැවසීය.“ පිටරට තියෙන දේවල් මෙහෙට ගෙනවිත් භාණ්ඩ අලෙවි කරන ආයතන වලටත් අපි අවස්ථාව මෙහිදී ලබාදෙනවා. එහෙත් ඊට වඩා අපි අපේ රටේ ඉදිකිරීම් අමුද්‍රව්‍ය නිපදවන්නන්ට වැඩි ප්‍රමුඛත්වයක් ලබාදිය යුතුයි.දැනට නිමවී තිබෙන, ඉදිකෙරෙමින් පවතින ඒ වගේම ඉදිවීමට නියමිත අධිවේගී මාර්ග පද්ධතිය ත් සමඟ ලංකාවේ භෞතික පින්තූරයේ සුවිශාල වෙනස්කම් සිදුවීමට නියමිතයි. මේ අධිවේගී මාර්ග ජාලයේ සියලුම මාර්ග එකට ඒකරාශී කරන කේන්ද්‍රස්ථානය වන්නේ පෑලියගොඩ නගරය. මේ රටේ කුමන ස්ථානයකින් අධිවේගී මාර්ගයට පිවිසුණත් ඕනම පුද්ගලයෙකුට ඉතා ඉක්මනින් මේ පෑලියගොඩට ළඟාවීමට හැකියාව ලැබෙනවා. පෑලියගොඩ ප්‍රදේශය ඉතාම ඉක්මනින්ම සංවර්ධනයේ ඉහළට යාමට නියමිත නගරයක්. කටුනායක, කොළඹ අධිවේගී මාර්ගයේ වැඩ මේ වන විට නිමවෙමින් පවතිනවා.ඒ වගේම මේ ප්‍රදේශය හරහා මිනුවන්ගොඩ ප්‍රදේශයට දුම්රිය මාර්ගයක් නිර්මාණය වීමට නියමිතයි. ඒ වගේම නුවර කොළඹ අධිවේගී මාර්ගයත් මීට සමීපයි. ඒ අනුව ලංකාවේ සිව්කොන විහිදෙන අධිවේගී මාර්ගයන්ගේ කේන්ද්‍රස්ථානය බවට පත්වීමට නියමිත වන්නේ මේ පෑලියගොඩ නගරයයි.ඇතැම් විට මේ ස්ථානයේ ඇති අනාගත සුවිශේෂී වටිනකම පිළිබඳ සිතා මේ ස්ථානය වෙනත් මහාපරිමාණ ව්‍යාපෘතියකට යෙදෙව්වා නම් ඔබට මේ සුවිශේෂී අවස්ථාව ලැබෙන්නේ නෑ.එසේ නම් අනාගත ලංකාවේ වාණිජ කේන්ද්‍රස්ථානයේ සුවිශේෂී වෙළෙඳ කුටියක හිමිකරුවෙක් බවට පත්වීමට ඔබට හැකියාවක් ලැබෙන්නේ නෑ. මාළු තොග වෙළඳ මධ්‍යස්ථානය, එළවළු තොග වෙළෙඳ මධ්‍යස්ථානය ආදී තොග වෙළෙඳ මධ්‍යස්ථාන කිහිපයක්ම ඉදිවී පවතින්නේ හා ඉදිවීමට නියමිත මේ පෑලියගොඩ නගරය තුළයි.“ සී සිටි ” ව්‍යාපෘතිය සඳහා අපි මහා භාණ්ඩාගාරයෙන් මුදල් ලබාගන්නේ නෑ.වෙළෙඳ ප්‍රජාව විසින් මේ වෙළෙඳකුටි සඳහා ලබාදෙන මුදල්, ශ්‍රී ලංකා රාජ්‍ය ඉංජිනේරු සංස්ථාව සතු මුදල් හා බැංකු ණය තුළින් ලබාගන්න මුදලින් තමයි මේ ව්‍යාපෘතිය නිර්මාණය වන්නේ. ඒ වගේම වසරක් තුළ මේ “ සී සිටි ” වෙළෙඳ ව්‍යාපෘතිය ඉදිකර අවසන් කරන බව මෙහිදී රාජ්‍ය ඉංජිනේරු සංස්ථාවේ සභාපතිතුමා කිව්වා. ඒ නිසා මේ කාර්ය සඳහා ඔබ යොදවන මුදල් වලට දීර්ඝ කාලයක් බලාසිටීමට සිදුවන්නේ නෑ.අපේ රටේ ඉදිකිරීම් ක්ෂේත්‍රයට තිබෙන සුවිශාල අඩුපාඩුවක් තමයි අපි අද මේ නිමකරමින් යන්නේ. අපේ රටේ ඉදිකිරීම් කර්මාන්තයට අවශ්‍ය කරන සෑම අමුද්‍රව්‍යක් හා සේවාවක්ම එකම තැනකින් ලබාගත යුතු ස්ථානයක් අපට අවශ්‍යමයි.මෙහිදී අදහස් දැක්වූ ශ්‍රී ලංකා රාජ්‍ය ඉංජිනේරු සංස්ථාවේ සභාපති ජගත් පෙරේරා මහතා මෙසේ පැවසීය.පෙරසවි කොන්ක්‍රීට් තාක්ෂණය ලංකාවට පමණක් නොවෙයි මුළු ලෝකයටම මුලින්ම හඳුන්වා දුන්නේ ශ්‍රී ලංකා රාජ්‍ය ඉංජිනේරු සංස්ථාව.ඔරුවල වානේ සංස්ථාව බඳු සුවිශාල ඉදිකිරීම් කිරීම තුළින් ලබාගත් කීර්තියක්ද අපට තියෙනවා. ඒ අතීත අභිමානය සමඟින් “ සී සිටි ” බඳු දැවැන්ත ව්‍යාපෘතියක් රාජ්‍ය ඉංජිනේරු සංස්ථාව ජාතියට දායාද කිරීමට හැකිවීම සම්බන්ධයෙන් අපි බොහෝ සෙයින් සතුටු වෙනවා යනුවෙන්ද පැවසීය.අක්කර 16 ක භූමි භාගයක් තුළ වෙළෙඳ කුටි 261 කින් මේ වෙළෙඳ සංකීර්ණ සමන්විත වේ.ගොඩනැගිලි අමුද්‍රව්‍ය හා සේවා එකම වහලක් යටින් ලබාගැනීම, දැවැන්ත සංවර්ධනයට සමගාමීව වගකිවයුතු වෙළෙඳ මධ්‍යස්ථානයක අවශ්‍යතාවය සපුරාලීම, භාණ්ඩ සේවා පිළිබඳ නව තාක්ෂණික දැනුම ලබාදීම, ඉදිකිරීම් ක්ෂේත්‍රයේ සුපතල නාමයන්ගෙන් සමන්විත ගොඩනැගිලි ද්‍රව්‍ය එකම වහළක් යටින් පාරිභෝගිකයාට සාධාරණ මිලට ලබාගැනීමට අවස්ථාව ලබාදීම මේ වෙළෙඳ සංකීර්ණය ඉදිකිරීමේ අරමුණු වේ. මේ වෙළෙද සංකීර්ණය බැංකු පහසුකම්, ආපන ශාලා, රථවාහන නැවැත්වීමේ පහසුකම් (එකවර රථවාහන 500 ක් පමණ නවත්වා තැබිය හැකි රථ ගාලක්), භාණ්ඩ ප්‍රවාහන සේවා, ප්‍රදර්ශන සේවා මධ්‍යස්ථාන, ජංගම නඩත්තු සේවා, තොරතුරු මධ්‍යස්ථාන, ගිනි ආරක්ෂක සේවා, අධි ආරක්ෂිත කැමරා සහිත ආරක්ෂක සේවා, රක්ෂණ සේවා ආදී විශේෂ පහසුකම් වලින් සමන්විත වේ.වෙළෙඳ මධ්‍යස්ථානයේ වෙළෙඳ කුටි වෙන්කිරීමද මේ අවස්ථාවේදීම ආරම්භ වූ අතර, වෙළෙඳ කුටි වෙන්කර ගැනීමට මේ අවස්ථාවට පැමිණි ගැනුම්කරුවන් තුළ ඉතා විශාල උද්යෝගයක් පැවතිණ. මේ වෙළෙඳ කුටි ලබාගැනීම පිළිබඳ විස්තර ශ්‍රී ලංකා රාජ්‍ය ඉංජිනේරු සංස්ථාවේ (0715132132 / 0715141141 - අලෙවි කළමනාකරු) යන දුරකතන අංක වෙතින් ලබාගැත හැක.මේ අවස්ථාවට ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, එහි ලේකම් පී.එච්.එල්.විමලසිරි පෙරේරා, ලංකා රාජ්‍ය ඉංජිනේරු සංස්ථාවේ උප සභාපති අකිල සාලිය එල්ලාවල, එහි සාමාන්‍යාධිකාරී එම්.ආර්. ජෙයචන්ද්‍රන්, නාගරික සංවර්ධන අධිකාරියේ සභාපති නිමල් පෙරේරා, එහි අධ්‍යක්ෂ ජෙනරාල් නිහාල් ෆර්ඩිනෑන්ඩු යන මහත්වරු ඇතුළු ඉදිකිරීම් ක්ෂේත්‍රයට සම්බන්ධ වෘත්තිකයෝ, ශිල්පීහු, ව්‍යාපාරිකයෝ ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011817</link>
    <topic>ලියාපදිංචි නොකර ගෙන එන ජංගම දුරකතන තහනම් කරයි</topic>
    <author>මහින්ද අලුත්ගෙදර</author>
    <content>ලියාපදිංචියකින් තොරව ශ‍්‍රී ලංකාවට ගෙන එන ජංගම දුරකතන තහනම් කිරීමට ශ්‍රී ලංකා විදුලි සංදේශ නියාමන කොමිෂන් සභාව පියවර ගෙන ඇත.ඒ අනුව නීති විරෝධී ලෙස ශ්‍රී ලංකාවට ආනයනය කරන ජංගම දුරකතන හඳුනාගැනීමට සහ ඒවා භාවිතයෙන් ඉවත් කිරීමේ වැඩපිළිවෙලක් කඩිනමින් හඳුන්වා දීමට එම කොමිසම පියවර ගෙන ඇති අතර ඒ සඳහා නවීන තාක්ෂණික මෙවලම් ප්‍රයෝජනයට ගන්නා බවද සඳහන් කරයි.මේ වනවිට තත්ත්වයෙන් බාල සහ නිසිලෙස ලියාපදිංචි නොකළ ජංගම දුරකතන මහා පරිමාණයෙන් ශ්‍රී ලංකාවට ආනයනය කරන බවට තොරතුරු ලැබී තිබෙන අතර නව වැඩපිළිවෙල යටතේ ඒවායේ ඉමි අංක සොයා අධි තාක්ෂණික උපකරණ ඔස්සේ අදාළ දුරකථනවල සංඥා ක්‍රියාත්මක වීම අක‍්‍රීය කිරීම සිදුකෙරේ.රට තුළට ගෙන එන සියලු ම දූරකතනවල ඇති ඉමි අංකයන් විදුලි සංදේශ නියාමන ‍කොමිෂන් සභාව යටතේ ලියාපදිංචි කළයුතු අතර CEIR (Central Equipment Identity Register) නමින් හැඳින්වෙන මේ නව ක්‍රමවේදය ඔස්සේ අදාළ පරීක්ෂාවන් සිදු කිරීමට පියවර ගෙන ඇත. පාරිභෝගිකයින්ට සෞඛ්‍යමය වශයෙන් අහිතකර වන දුරකතන වර්ග භාවිතයෙන් ඉවත් කිරීමද එහි මූලික අරමුණක් වන අතර ඒ අනුව කඩිනමින් දීර්ඝ කාලීන වැඩපිළිවෙලක් ලෙස මෙම ලියාපදිංචි නොකළ සහ තත්ත්වයෙන් බාල දුරකථන සෙවීමේ කටයුතු ක‍්‍රියාත්මක කරන බවද විදුලි සංදේශ නියාමන කොමිසන් සභාව සඳහන් කරයි.මේ වැඩපිළිවෙළ හරහා ඉදිරියේදී විදුලි සංදේශ ක්ෂේත්‍රය තුළ කොපමණ දූරකතන ප්‍රමාණයක් භාවිතයේ පවතින්නේද යන්න මෙන්ම විදුලි සංදේශ නියාමන කොමිෂන් සභාව මඟින් අනුමත නොකළ ඉමි අංකයක් සහිතව අනවසරයෙන් දූරකතනයක් පරිහරණය කරන්නේ නම් ඒවා වළක්වාලීමටද හැකියාව තිබේ.මේ නව ක්‍රමය හඳුන්වාදීමෙන් අනතුරුව විදුලි සංදේශ නියාමන කොමිෂන් සභාවේ ලියාපදිංචි නොවූ දූරකතනයන් පරිහරණය සඳහා අවසර නොදෙන අතර දැනටමත් කොමිෂන් සභාවේ ලියාපදිංචි නොවූ දූරකතන පරිහරණය කරන්නන් සඳහා ඔවුන්ගේ දූරකතන විදුලි සංදේශ නියාමන කොමිෂන් සභාව යටතේ ලියාපදිංචි කිරීම යම්කිසි සහන කාලයක් ලබාදීමටද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011818</link>
    <topic>ශ්‍රී ලංකාවේ ආර්ථික සංවර්ධනය උදෙසා තරුණ ව්‍යවසායක මණ්ඩලය ඉමහත් මෙහෙවරක් ඉටුකළා</topic>
    <author/>
    <content>බෙහෙවින් අභියෝගාත්මක කාල පරිච්ඡේදයකදී රටේ ජාතික අවශ්‍යතාව හා අනන්‍යතාව හඳුනා ගනිමින් ශ්‍රී ලංකාවේ ආර්ථිකය ඉහළ නැංවීමේලා මහත් මෙහෙවරක් ලංකා තරුණ ව්‍යවසායකයින්ගේ මණ්ඩලය විසින් ඉටුකොට ඇතැයි විදේශ කටයුතු ඇමැති මහාචාර්ය ජී. එල්. පීරිස් මහතා පැවැසීය.රාජ්‍ය තාන්ත්‍රික කටයුතු සම්බන්ධයෙන් ප්‍රමුඛතාව ලබාදෙන කරුණු නිරන්තරයෙන්ම වෙනස්වෙමින් පවතින බව ප්‍රකාශ කළ ඇමැතිවරයා වර්තමානයේ අවධානය යොමුවී ඇත්තේ ආර්ථික රාජ්‍ය තාන්ත්‍රික කටයුතු සම්බන්ධයෙන් බවද වැඩිදුරටත් ප්‍රකාශ කළේය.ලංකා තරුණ ව්‍යවසායකයන්ගේ මණ්ඩලයේ නව වෙබ් අඩවිය දියත් කිරීම හා විද්‍යුත් ලාංඡනය එළිදැක්වීම නිමිත්තෙන් කොළඹ හිල්ටන් හෝටලයේ පැවති විශේෂ හමුවකට ප්‍රධාන ආරාධිත අමුත්තා වශයෙන් සහභාගි වෙමින් ඇමැතිවරයා එම අදහස් පළ කළේය.එහිදී වැඩිදුරටත් අදහස් දැක්වු ඇමැති පීරිස් මහතා,ඔබ සංවිධානයේ කටයුතුවල සුවිශේෂී බවක් මා දකිනවා. බලාපොරොත්තුව, ආත්ම විශ්වාසය හා අපේක්ෂාවන් තාරුණ්‍යයේ සංකේතයක් හැටියට හඳුන්වා දෙන්නට පුළුවන්. තරුණ අදහස් හා සිතුම් පැතුම් නිර්මාණශීලී මෙන්ම ජවසම්පන්නයි ස්වභාවය එයයි. රටක අනාගතය භාරවන්නේ තරුණ පරපුරටයි. ඔබ සංවිධානය එම තාරුණ්‍යයේ ස්වභාවයන් රටේ ආර්ථිකය නංවාලීමට උපයෝගී කරගනු ලැබුවා. වෙනත් රටවල් ආර්ථික සංවර්ධනය සඳහා භාවිත කළ යාන්ත්‍රණයන් ඒ අයුරින්ම භාවිතයට නොගනිමින් අප රටේ ජාතික හා සංස්කෘතික අනන්‍යතාව රැකෙන හා ඊට අනුරූප වන අන්දමින් මෙහෙයවීම් කළා.ඔබගේ මේ හමුව තානාපති ප්‍රජාව අතර අන්තර් සබඳතා සඳහා වෙන්කොට තිබෙනවා. මෙය ඉතා කාලීන හා අවස්ථාවෝචිත ප්‍රයත්නයක්. ජනාධිපතිතුමා පසුගියදා දියතලාවේදී පැවති දෙදින වැඩමුළුවකදී විදේශයන්හී ශ්‍රී ලංකා තානාපතිවරුන් හමුවුණා. එහිදී අප බොහෝදේ සාකච්ඡා කළා.නමුත් ජනාධිපතිතුමා පැමිණ සිටි විදේශ තානාපතිවරුන් හට දන්වා සිටියේ ශ්‍රී ලංකාවේ ආර්ථිකය ඉහළ නැංවීමෙහිලා ගත හැකි සියලු ක්‍රියාමාර්ගයන් ගන්නා ලෙසයි.ආයෝජනය, වෙළෙඳ හා සංචාරක යන අංශ සඳහා ප්‍රමුඛතාව දක්වන ලෙස එතුමා තානාපතිවරුන්ට දන්වා සිටියා. එම නිසා තරුණ ව්‍යවසායකයින් විදේශ තානාපතිවරුන් හා සබඳතා ඇතිකර ගැනීම කාලීන අවශ්‍යතාවක් වශයෙන් හඳුන්වාදිය හැකියි.එබැවින් මෙම වෙබ් අඩවිය සහ නව ලාංඡනය ඔබගේ ආයතනයේ ඉදිරි කටයුතු සඳහා අතිශයින් වැදගත් වනු ඇතැයි මා විශ්වාස කරනවා. විදේශ කටයුතු ඇමැතිවරයා වශයෙන් මගේ සහ අමාත්‍යාංශයේ පූර්ණ සහාය රටේ ආර්ථික සංවර්ධනය සඳහා කටයුතු කරන ඔබ ආයතනයට ලබාදෙන බවට මා මෙහිදී ප්‍රකාශ කරන්න කැමතියි.”වසර 22 පෙර සාමාජිකයින් 17 දෙනෙකුගෙන් ආරම්භ කළ තරුණ ව්‍යවසායක මණ්ඩලය සාමාජික සංඛ්‍යාව මේ වනවිට 117 දක්වා වර්ධනය වී ඇති අතර ඔවුන්ගේ හිමිකාරිත්වය හෝ කළමනාකාරිත්වය දරන සමාගම් 750ක් යටතේ් ලක්ෂ 04කට වැඩි පිරිසකට රැකියා සපයමින් වාර්ෂිකව රුපියල් බිලියන 600කට අධික මුදලක් රටේ ආර්ථිකය ප්‍රවර්ධනය සඳහා ලබාදීමට තම සංවිධානය සමත්ව ඇති බැව් මණ්ඩලයේ සභාපති රෝහිත සිල්වා මහතා පැවැසීය.නව වෙබ් අඩවිය හා විද්යුත් ලාංඡනය දියත් කිරීම අමාත්‍ය ජී. එල්. පීරිස් මහතා ඇතුළු සංගමයේ ජ්‍යෙෂ්ඨ නිලධාරීන්ගේ සහභාගිත්වයෙන් සිදුවිණි. විද්‍යුත් ලාංඡනයේ දල පිටපතක් අමාත්‍යවරයා හට පිළිගැන්වීමද මෙහිදී සිදුවිණි. තරුණ ව්‍යවසාය මණ්ඩලයේ හිටපු සභාපති නයන දෙහිගම මහතාද මෙහිදී අදහස් දක්වනු ලැබූ අතර පාර්ලිමේන්තුවේ නියෝජ්‍ය කතානායක චන්දිම වීරක්කොඩි මහතාද ඇතුළු ශ්‍රී ලංකාවේ විදේශ තානාපතිවරුන්ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=n13011820</link>
    <topic>අලුත් මුද්දර 2ක් නිකුත් වෙයි</topic>
    <author>උපාලි කරුණාරත්න</author>
    <content>ජපානය සහ ශ්‍රී ලංකාව අතර රාජ්‍ය තාන්ත්‍රික සබඳතාවන්හි 60 වැනි සංවත්සරය සැමරීම නිමිත්තෙන් අද (18) තැපැල් දෙපාර්තමේන්තුවේ මුද්දර කාර්යාංශය රුපියල් හැට පහක සහ රුපියල් පහක වටිනාකම්වලින් යුත් මුද්දර දෙකක් නිකුත් කරයි.එම මුද්දර මත ප්‍රථම දින මුද්‍රා තැබීම අද පස්වරුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලිය ගහ මන්දිරයේ පැවැත්වෙන උත්සවයේ දී සිදු කෙරේ. මෙම අවස්ථාව සඳහා තැපැල් සේවා ඇමැති ජීවන් කුමාරතුංග මහතාද සහභාද සහභාගි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301181</link>
    <topic>යත්තල්ගොඩ දුම්රිය පාලම අනතුරුදායකයි</topic>
    <author>අලව්ව විශේෂ ඒ. කීර්තිසිංහ</author>
    <content>ප්‍රධාන දුම්රිය මාර්ගයේ මහඔය හරහා ඇති යත්තල්ගොඩ දුම්රිය පාලමේ දෙපස දිරා ගොස් ඇත.දුම්රිය සියයකට ආසන්න සංඛ්‍යාවක් දිනපතා මේ පාලම තුළින් එහා මෙහා ධාවනය වන බැවින් අනතුරක් වීමට පෙර පිළියම් යොදන ලෙස අලව්ව ප්‍රාදේශීය සභා මන්ත්‍රී සමන්ත යත්තල්ගොඩ මහතා ඉල්ලීමක් කරයි.1918 දී ඉදිකර ඇති මේ පාලම දෙපස ප්‍රධාන යකඩ ගේඩර් මුල මළකඩ කා දිරා ගොස් ඇත. දෙපස කොන්ක්‍රීට් බැමිද පුපුරා ගොසින් ය.මෙය දිගින් අඩි 430 කි. මාර්ග දෙකකින් යුතු විශාල ද්විත්ව පාලමක් වන මෙය රේසර් මත සවිකර ඇති වහල දෙකකින් යුත් ලංකාවේ තිබෙන එකම දුම්රිය පාලම බවද සමන්ත යත්තල්ගොඩ මහතා කීය.එච්. එන්. වින්සන් මහතා - සුද්දගෙ කාලෙ නම් මේ පාලම හොඳට නඩත්තු කළා. සෑම ඇණයක් පාසා සේවකයන් ලවා පරීක්‍ෂා කරවනවා. දැනට අවුරුදු දහයකින්වත් කිසිම අලුත්වැඩියාවක් කළේ නැහැ. නිකන් තීන්ත ටිකක් ගානවා විතරයි.මේ ගැන දුම්රිය මගීන් කීවේ අනතුරක් වන තෙක් බලා නොසිට දුම්රිය අලුත්වැඩියාවට කටයුතු කළ යුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301182</link>
    <topic>කළුතර සංවර්ධන ව්‍යාපෘති රැසක වැඩ අවසන් අදියරේ</topic>
    <author>එච්. එල්. සුනිල් ශාන්තකළුතර ඩේලි නිවුස් වාර්තතාකරු</author>
    <content>කළුතර දිස්ත්‍රික් පාර්ලිමේන්තු මන්ත්‍රීවරුන්ගේ සහ මැති ඇමැතිවරුන්ගේ සහයෝගය හා අනුග්‍රහය ඇතිව කළුතර නගරයේ විවිධ සංවර්ධන ව්‍යාපෘති රැසක් මේ වන විටත් සම්පූර්ණ කර ඇති අතර, කළුතර නගරය තවදුරටත් අලංකාර හා සංවර්ධන පුරවරයක් බවට පරිවර්තනය කිරීම සඳහා ඇප කැපවී කටයුතු කරන බව කළුතර නගර සභාවේ සභාපති, දේශකීර්ති, එම්. එම්. එම්. ජවුෆර් මහතා පැවැසීය.ඒ මහතා එසේ කීවේ පසුගියදා පැවැති අය වැය විවාද සම්බන්ධයෙන් පැවැති විශේෂ සාකච්ඡාවකදීය.වැඩිදුරටක් අදහස් දැක්වූ ඒ මහතා මෙසේද කීවේය.කළුතර නගර සභාව වෙත වෙන් කරන ලද මුදල් වැය කරමින් ව්‍යාපෘති 11ක් ක්‍රියාත්මක කොට තිබෙනවා. එම ව්‍යාපෘති අතරින් රු.3836512ක් වැය කරමින් කළුතර උතුර ළමා සහ මාතෘ සායනය නවීකරණය කිරීමට හැකිවීම, කුඩා දරුවන්ගේ සහ ගැබිනි මවුවරුන්ගේ සුව පහසුව උදෙසා ඉටු කළ වටිනා සේවයක්.ධීවර සහ ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා විසින් වෙන්කළ ප්‍රතිපාදන යටතේ රු. 485000ක් වැය කරමින් කළුතර නගර සභාවේ මහජන ක්‍රීඩාංගණයේ වැඩ අවසන් කිරීමේ ව්‍යාපෘතියද සුළු අපනයන භෝග සංවර්ධන අමාත්‍ය රෙජිනෝල්ඩ් කුරේ මහතාගේ ප්‍රතිපාදන යටතේ රු.48500/- ක් වැය කරමින් කළුතර ‘නාගොඩ නව නිවාස යෝජනා ක්‍රමය’ පාර කොන්ක්‍රීට් කිරීමේ ව්‍යාපෘතියද ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301183</link>
    <topic>සෝයා බෝංචි ආනයනය මුළුමනින් නවතී</topic>
    <author>සමන්මලී ප්‍රියශාන්ති</author>
    <content>සෝයා බෝංචි ආනයනය සම්පුර්ණයෙන් නවතා දැමීම රජයේ අපේක්ෂාව බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කළේය.මේ වසරේ දී කෘෂිකර්ම අමාත්‍යංශය අතිරේක බෝග වගාව කෙරෙහි විශේෂ අවධානයක් යොමු කර තිබෙන බවත්, ගොවින්ට ඒ සඳහා අවශ්‍ය බීජ නොමිලයේ ලබා දෙමින් සෝයා බෝංචි වගාව ව්‍යාප්ත කිරීමට අදහස් කරන බවත් අබේවර්ධන මහතා පැවසීය. හෙතෙම මේ අදහස් පළ කළේ බඩඉරිඟු අපනයන ගම්මානය සහ සෝයා බෝංචි වගාව නිරීක්ෂණය කිරීම සඳහා අනුරාධපුර ප්‍රදේශයේ සිදු කළ චාරිකාවකින් පසුවය.ගොවියාට අවශ්‍ය තාක්ෂණික ඥානය පමණක් නොව බීජ, පොහොර ආදී සියලු ම දේ ලබා දීමට අවශ්‍ය පියවර ගෙන තිබෙන බවත් බඩඉරිඟු, මුං ඇට වැනි අනෙකුත් අතිරේක බෝග සඳහා ද එවැනි වැඩසටහන් ක්‍රියාත්මක කරන බවත් ඇමැතිවරයා කීවේය.අපනයන ගම්මාන වැඩසටහන සාර්ථක ව ක්‍රියාත්මක වන නමුත් අනපේක්ෂිත කාලගුණ විපර්යාසවලට මුහුණ පෑමට සිදු ව තිබෙන බව පැවසූ ඇමැතිවරයා, මේ වන විට රජයේ අවධානය අතිරේක බෝග වගාව කෙරෙහි යොමු වි තිබෙන බවත්, ආහාර ආනයනය නැවැත්විම‍ට ජනාධිපතිවරයා දෙන සහයෝගය අගය කළ යුතු බවත් තවදුරටත් පැවසීය.වසර තිහක් අත හැර දමා තිබු ප්‍රදේශයක් නැවත සංවර්ධනය කිරීම ඉතා බරපතල කාර්යයක් බැවින්, ඒ කාර්යය ඉටු කිරීම වෙනුවෙන් සිංහල, දෙමළ, මුස්ලිම් භේදයෙන් තොරව එක් විය යුතු බව ද කී ඇමැතිවරයා, අතිරේක බෝග වගාව දියුණු කිරිම සඳහා ජනාධිපතිවරයා අවශ්‍ය තරම් මුදල් ලබා දී තිබෙන බවත්, ඉදිරියේ දී පෞද්ගලික ව්‍යවසායකයින් හරහා ගොවින්ගේ අස්වැන්න මිල දී ගැනීමේ වැඩසටහන් ක්‍රියාත්මක කරන බවත්, දැන් කළ යුතු වන්නේ අතිරේක බෝග වගාව දියුණු කිරීම උදෙසා ක්‍රියා කිරීම බවත් වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301184</link>
    <topic>අධිරාජ්‍යවාදී යුගයට පෙර තිබූ කෘෂිකාර්මික ප්‍රබෝධය යළි උදා කළ යුතුයි</topic>
    <author/>
    <content>මෙරට කෘෂිකර්මාන්තය සහ ගොවි’ ජනතාව නඟාසිටුවීම වෙනුවෙන් පිලිප් ගුණවර්ධනයන් එදා ඉදිරිපත් කළ කුඹුරු පනත හේතුවෙන් නුතන කෘෂිකර්මයේ ප්‍රබෝධයක් ඇතිවූ බවද අධිරාජ්‍යවාදී යුගයට පෙර රටේ තිබූ ස්වයංපෝෂිත ආර්ථික ක්‍රමයට අප නැවත ගමන්කළ යුතු බවද ආර්ථික සංවර්ධන ඇමැති බැසිල් රාජපක්‍ෂ මහතා පැවසීය.කුඹුරු පනත වැනි ජනතාවාදී පනතක් සම්මතවී එය අදියරින් අදියර ක්‍රියාත්මක කිරීමේදී මුලින්ම ක්‍රියාවට නැඟුවේ හම්බන්තොට දිස්ත්‍රික්කයේ රාජපක්ෂවරුන්ගේ නායකත්වයෙන් බවද ගිරුවායේ රාජපක්ෂවරුන්ට මහජන එක්සත් පෙරමුණ සමඟ ලොකු සම්බන්ධයක් එදා සිට තිබූ බවද ඇමැති බැසිල් රාජපක්ෂ මහතා වැඩිදුරටත් පැවසීය.ආර්ථික සංවර්ධන ඇමැති බැසිල් රාජපක්ෂ මහතා මේ බව කියා සිටියේ දිවංගත පිලිප් ගූණවර්ධනයන්ගේ 112වැනි ජන්ම දිනය වෙනුවෙන් පාදුක්ක සිරි පියරතන මධ්‍ය මහාවිද්‍යාලයේ පැවැති සීතාවක අභිමාන 2013 ඓතිහාසික, සංස්කෘතික සහ ආධ්‍යාපනික ප්‍රදර්ශනයට සමගාමිව ඉකුත්දා පැවැති සීතාවක අබිමන සම්මාන ප්‍රදාන උත්සවයේ ප්‍රධාන අමුත්තා වශයෙන් සහභාගි වෙමිනි.සීතාවක උරුමය පදනම මඟින් තෙදිනක් පුරා පැවැත්වූ මේ ප්‍රදර්ශනයට විශාල පිරිසක් සහභාගිවූ අතර සීතාවක ප්‍රදේශයේ සමාජ, ආර්ථික සහ අධ්‍යාපන සේවාවන් සිදු කළ පුද්ගලයන් වෙත සම්මාන පිරිනැමීමද බැසිල් රාජපක්ෂ අමැතිවරයා අතින් මෙහිදී සිදුවිය. තවදුරටත් අදහස් දක්වමින් බැසිල් රාජපක්‍ෂ මහතා සඳහන් කළේ බොරළුගොඩ සිංහයා යන විරුදාවලිය ලත් පිලිප් ගුණවර්ධනයන් කුඹුරු පනත ගෙන එන අවස්ථාවේදී විරුද්ධ පක්‍ෂය ඇතුළු පිරිස එදා එය වැළැක්වීමට කටයුතු කළ අතර, කොතෙකුත් බාධා මධ්‍යයේ වුවද එම ප්‍රගතිශීලි පනත සම්මත කරගැනීමට එතුමාට හැකිවූ බවය.එම පනත හේතුවෙන්,කුඹුරුවල අයිතිය කිහිපදෙනකු අතර බෙදීගියද, කුඹුරු ඉඩම් බෙදීම සිදු නොවීම නිසා, සියලු කුඹුරුවල ඵලදාව ලැබීමට හේතු වූ බවත් එය අද වනවිට රට සහලින් ස්වයංපෝෂිත කිරීමට එක් හේතුවක්වූ බවය. කෘෂිකර්මයට මෙන්ම, ධීවර කර්මාන්තය නැංවීමටද පිලිප් ගුණවර්ධනයන් පියවර ගත් අතර, එතෙක් වෙරළාසන්න මුහුදු තිරයට සීමාවී තිබූධීවර කර්මාන්තය යාන්තී‍්‍රකරණය කර ගැඹුරු මුහුදේ මසුන් මැරීමට මෙරට ධීවරයාට පිලිප් ගුණවර්ධනයන් විසින් පහසුකම් සකස්කරදුන් බවද පෙන්වා දුන් ආර්ථික සංවර්ධන ඇමැතිවරයා එතුමා නියෝජනය කළ මහජන එක්සත් පෙරමුණ හා සම්බන්ධව 1956 දී තම පියා කටයුතු කළ බවත්, ඉන් පසුවද තම පියා ශ්‍රී ලංකා නිදහස් පක්‍ෂය සමඟ කටයුතු කළද මහජන එක්සත් පෙරමුණ සමඟ සමීපව කටයුතු කළ බවද හෙළි කළේය.ජනතාවාදී පනතක් ලෙස පසුගියදා පාර්ලිමේන්තුවට ගෙනා දිවිනැඟුම පනත සම්මත කිරීමට අවශ්‍ය ප්‍රධාන සහයෝගය දෙමින් කැපවී කටයුතු කිරීමට මහජන එක්සත් පෙරමුණේ නායක දිනේෂ් ගුණවර්ධන ඇමැතිවරයා ගත් පියවර මෙහිදී අමාත්‍ය බැසිල් රාජපක්‍ෂ මහතාගේ සුවිශේෂි ඇගයුමටද ලක්විය.ජල සම්පාදන හා ජලාපවහන ඇමැති දිනේෂ් ගුණවර්ධන, සිවිල් ගුවන් සේවා නියෝජ්‍ය ඇමැති ගීතාංජන ගුණවර්ධන, කොළඹ මහ නගර සභාවේ හිටපු පුරපති ප්‍රසන්න ගුණවර්ධන මහත්වරු ඇතුළු ආරාධිතයන් විශාල පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301185</link>
    <topic>නාය යෑමට හේතුව අවදානම් ස්ථානවල නිවාස ඉදි කිරීමයි</topic>
    <author>උදුලා පිරිස්</author>
    <content>කඳුකරය සහ බෑවුම් සහිත ස්ථානවල නාය යෑමට ප්‍රධාන හේතුව පරිසරය සම්බන්ධයෙන් වගකිවයුතු ආයතනවල අනුමැතියෙන් තොරව ඉදිකිරීම යැයි ජාතික ගොඩනැගිලි පර්යේෂණ සංවිධානය අවධාරණය කරයි.කඳු සහිත හෝ බෑවුම් සහිත ස්ථානවල නිවාස හෝ කිසියම් ඉදිකිරීමක් සිදුකිරීමට පෙර දිස්ත්‍රික් ඉඩම් පරිහරණ කාර්යාලයේ අනුමැතිය අනිවාර්යයෙන් ගත යුතු අතර, ඊට අමතරව ඉඩම් පරිපාලන නිලධාරීන් සහ මධ්‍යම පරිසර අධිකාරියේ ද අනුමැතිය ගත යුතු බව එම සංවිධානය දන්වා සිටී.කඳුකරය සහ බෑවුම් සහිත ස්ථානවල නාය යෑමට ප්‍රධාන හේතුව පරිසරය සම්බන්ධයෙන් වගකිව යුතු ආයතනවල අනුමැතියකින් තොරව ඉදිකිරීම යැයි ජාතික ගොඩනැගිලි පර්යේෂණ ආයතනය අවධාරණය කරයි.කඳු සහිත හෝ බෑවුම් සහිත ස්ථානවල නිවාසයක් හෝ වෙනයම් ඉදිකිරීම් සිදුකිරීමට පෙර ප්‍රාදේශීය ලේකම්, දිස්ත්‍රික් ලේකම් සහ ග්‍රාම සේවක යන රාජ්‍ය නිලධාරීන්ගේ අනුමැතිය ලබාගත යුතු බව ද විජය වික්‍රම මහතා කියයි.වර්ෂාව නොමැති අවස්ථාවක තෙල්දෙණිය නාය යෑමකට ලක්වීමකට භාජනය වුවත් වැසි සහිත කාලගුණයක් පැවතුනා නම් නාය යෑම වඩා දරුණුවට ඇතිවිය හැකි යැයි විජයවික්‍රම මහතා කීය.මේ නිසා යළි වැසි ඇතිවීමත් සමඟ කඳු පාමුල ඇති නිවාස සියල්ලම එම ස්ථානයෙන් ඉවත් කිරීමට ද තීරණය කළ බව විජය වික්‍රම මහතා පැවසීය.මේ සම්බන්ධයෙන් ග්‍රාම නිලධාරී දැනුවත් කර ඇතැයි ද ඒ මහතා කීය.1950 ගණන්වල මෙම ස්ථානයේ නාය යෑමක් සිදුව ඇතැයි පෙන්වා දෙන විජයවික්‍රම මහතා එහෙත් එම ස්ථානයේ එදා ජනාවාස නොතිබූ බව ද එවැනි අවදානම් ස්ථානවල ජනාවාස ඉදි වී ඇත්තේ මිනිසුන් දැනුවත් නොවීම නිසා යැයි ද කීය. මේ නිසා අවදානම් ස්ථානවල ඉදිකිරීමේ දී අදාළ ආයතනවල අනුමැතිය අනිවාර්යය කර ඇතැයි ද විජයවික්‍රම මහතා කීය.මහනුවර, තෙල්දෙණිය ප්‍රාදේශීය ලේකම් කොට්ඨාසයේ , කොදෙල්ගොඩ කුඹුර පසුගියදා (14) වැසි නොමැති අවස්ථාවක නාය යෑමට ලක්වීම සම්බන්ධයෙන් ජාතික ගොඩනැගිලි පර්යේෂණ ආයතනයේ නිලධාරී කණ්ඩායමක් පසුගියදා (15) එම ස්ථානය නිරීක්ෂණය සඳහා යොදවනු ලැබූ අතර, එහිදී එම ස්ථානයේ වෙනත් සෝදා නොයන භෝගයක් වගා කිරීමට ද නිලධාරීන් තීරණය කළ බව විජය වික්‍රම මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301186</link>
    <topic>දිවි නැඟුමට එරෙහි තුන්බිය අවසන්: රටට වැඩ කරන්න එක්වෙමු</topic>
    <author/>
    <content>“ඉස්සර ළඟින් සුළඟක් ගියත් තද වෙන මිනිහෙක් මම. 93 වසරේ මම දේශපාලනයට එනකොට මැර දේශපාලනයකට මුහුණ දුන්නා. එදා මම නවගුණවැලක් අරන් ආවනම් අද මම නෑ. ඒ නිසා මට සිදුඋනා ඒ දරුණු දේශපාලනයට දරුණු විදිහට මුහුණ දෙන්න.එසේ කියා සිටියේ ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතායි. පසුගියදා ගලේවෙල ටී. බී. තෙන්නකෝන් අනුස්මරණ ශාලාවේ පැවැති “දිවිනැඟුම” වැඩසටහන යටතේ ස්වයං රැකියාලාභීන් සඳහා භාණ්ඩ බෙදාදීමේ රැස්වීමේදීය.මෙහිදී තවදුරටත් අදහස් දැක්වූ ඇමැති ජනක බණ්ඩාර තෙන්නකෝන් මහතා“දිවිනැඟුම පනත මේ රටේ ක්‍රියාත්මක කරන්න හදනකොට විවිධාකාර වූ බාධා එල්ල උනා. දැන් ඒ තුන්බිය තුරන්වෙලා. දැන් තියෙන්නේ දිවිනැඟුමෙන් රටට ජනතාවට සේවය කරන්නයි.”“මේ දවස්වල ජනමාධය වලින් දුටු දේවල් ගැන හිතපුවාම අපරාදේ මේ ලෝකේ ඉපදුනේ කියලා. අමානුෂික ලෙස පවුලේ අය ඝාතනය කරන ලෝකයක් මේක.“තමන්ගේ අඹු දරුවන් ගෙල මිරිකලා පුච්චලා මරලා දාන ලෝකයක් මේක මෙහෙම ලෝකයක ඉපඳුනේ ඇයි කියලා හිතෙනවා. කතාකරන්න බැරි සිද්ධි ගොඩක් තියෙනවා. මේ ජීවත්වෙන සුළු කාලයේදී ඉක්මන් තීන්දු ගන්ඩ එපා” අදහස් වලට වාල් වෙලා තීන්දු ගන්ඩ එපා. අපිට ඕන සියල්ල මේ ලෝක ධාතුවේ ලැබෙන්නේ නැහැ.“රටේ ඇතැම් ස්ථානවල මැර දේශපාලනය තියෙනවා. අපි ඒක නැති කරන්න ඕනේ. ඒවා කවුරු කළත් වැරැද්ද වැරැද්දමයි. වැරදි නොකරන සමාජයක් බිහි කරන්න ඕනේ. මේ රට දුප්පතුන් නැති කරන්න කියන එකෙන් විතරක් දියුණුව කියන්ඩ බෑ. ගුණාත්කම අතින්ද පිරුණු සමාජයක් හැදිය යුතුයි.ඒ සඳහා රජයත් සමඟ සියලු ජනතාව එක්විය යුතුයි. දිවිනැඟුමෙන් යහපත් ආර්ථික සංවර්ධිත ජීවිතයක් වගේම යහගුණයෙන් පිරුණු ජීවිතයක් බලාපොරොත්තු වෙනවා.”මේ අවස්ථාවට පළාත් සභා මන්ත්‍රී ප්‍රමිත බණ්ඩාර තෙන්නකෝන්, ගලේවෙල ප්‍රාදේශීය සභාවේ සභාපති ටොෂාන් නිමලසිරි යන මහත්වරු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301187</link>
    <topic>වැලිඔය ගුරු හිඟයපියවන්න කඩිනම් පියවර</topic>
    <author>සම්පත් සංජීව</author>
    <content>වැලිඔය අධ්‍යාපන කලාපයේ පාසල්වල පවතින විද්‍යාව, ගණිතය, ඉංග්‍රීසි, පරිගණක හා සෞන්දර්ය, ගුරුහිඟය මගහැරවීමට කඩිනමින් ගුරුවරුන් බඳවා ගැනීමට තීරණය කෙරේ.වව්නියාව දකුණ සහ වැලිඔය සංවර්ධන කටයුතු පිළිබඳ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැති ප්‍රගති සමාලෝචන රැස්වීමේදී මේ පිළිබඳව සාකච්ඡා විය.මේ වන විට ගුරුවරු බඳවා ගැනීමට අවශ්‍ය පියවර ගෙන ඇති බව උතුරු පළාත් ආණ්ඩුකාර ජී. ඒ. චන්ද්‍රසිරි මහතා මෙහිදී පැවසීය.වැලිඔය ප්‍රදේශයේ පාසල්වල දැනට ස්වෙච්ඡාවෙන් ඉගැන්වීම් කරන විද්‍යා, ගණිත, පරිගණක ගුරුවරුන් ස්ථිර සේවයට බඳවා ගැනීමට ද තීරණය විය. ප්‍රදේශයේ පාසල්වල පවතින ගුරු පුරප්පාඩු සම්බන්ධයෙන් කලාප අධ්‍යක්ෂවරයා හා විද්‍යාලවල විදුහල්පතිවරුන් කරුණු ඉදිරිපත් කළ අතර පවතින පරිගණක ගුරුවරුන් බඳවා ගන්නා තුරු යුද හමුදාවේ තොරතුරු තාක්ෂණ නිලධාරීන් තාවකාලිකව පාසල්වල අධ්‍යාපන කටයුතුවලට යොමුකිරීමට ද මෙහිදී තීරණය විය.පාසල්වලට අවශ්‍ය සියලු පහසුකම් ලබාදීමට ද මෙහිදී පියවර ගන්නා බව ද ඒ සඳහා දැනටමත් කටයුතු කර ඇති බවද උතුරු පළාත් ආණ්ඩුකාරවරයා පැවසීය.උතුරුමැද පළාතේ ගුරුවරුන් ස්ථානමාරුවී යාම ගුරු හිඟය උග්‍රවීමට හේතු වී ඇති බව පෙන්වා දුන් විදුහල්පතිවරු ඒ සඳහා සුදුසු ක්‍රියාමාර්ග ගන්නා ලෙස ඉල්ලා සිටියහ. උතුරු පළාත් ආණ්ඩුකාර ජී. ඒ. චන්ද්‍රසිරි මහතා සමග ඒ සම්බන්ධයෙන් සාකච්ඡා කළ බව ද මාස 6 ක කාලයක් සඳහා ගුරු මාරුවීම සිදු නොවන බවද බඳවා ගන්නා ලබන ගුරුවරුන්ට මාස 6ක පුහුණුවක් ලබාදී පාසල්වලට අනුයුක්ත කළ පසු ගුරුමාරු වීම සිදු කරන බව පැවසීය.මේ සාකච්ඡාවට අනුරාධපුර දිස්ත්‍රික් පාර්ලිමේන්තු මන්ත්‍රී ;ශහාන් සේමසිංහ, ජනපති කාර්යසාධක බළකායේ ලේකම් එස්. බී. දිවාරත්න, ශ්‍රී ලංකා මහවැලි අධිකාරියේ අධ්‍යක්ෂ ජනරාල් ගාමිණී රාජකරුණා, වන්නි ආඥාපති මේජර් ජනරාල් බොනිෆස් පෙරේරා, අනුරාධපුර අතිරේක දිසාපති එල්. පී. මදනායක, ප්‍රාදේශීය ලේකම්වරු, රාජ්‍ය ආයතන ප්‍රධානීන් සහභාගි වී සිටියහ.මෙහිදී පාසල් දරුදැරියන්ට ක්‍රීඩා භාණ්ඩ හා පාපැදි ප්‍රදානය ද නාමල් රාජපක්ෂ, ශෙහාන් සේමසිංහ මහත්වරුන් අතින් සිදු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301188</link>
    <topic>දුගීබව ශ්‍රී ලංකාවෙන් තුරන්වෙමින්සංවර්ධන කටයුතු වේගවත් වී තිබෙනවා</topic>
    <author/>
    <content>එස්. පී. එඩ්වින් ෙලිඅත්ත සමූහවත්මන් ජනාධිපති මහින්ද රාජපක්ෂ මහතාගේ ‘මහින්ද චින්තන’ ඉදිaරි දැක්ම මල්ඵල ගන්වමින් අද දින “දිළිඳුකමින් තොර ශ්‍රී ලංකාවක්” බිහිවෙමින් පවතින බව ආපදා කළමනාකරණ අමාත්‍ය මහින්ද අමරවීර මහතා පැවසීය.අමාත්‍යවරයා එසේ ප්‍රකාශ කළේ “දිළිඳුකමින් තොර ශ්‍රී ලංකාවක්” යන තේමාව යටතේ ප්‍රාදේශීය මට්ටමේ නිලධාරීන් හා ග්‍රාමීය ප්‍රජාව දැනුවත් කිරීමේ හම්බන්තොට දිස්ත්‍රික් එක්දින වැඩමුළුවේ විශේෂ ආරාධිතයා වශයෙන් සහභාගි වෙමිනි. උත්සවය තංගල්ල ප්‍රාදේශීය ලේකම් කාර්යාලීය ශ්‍රවණාගාරයේ දී පැවැත්විණි.තවදුරටත් අදහස් දැක්වූ අමරවීර මහතා, වත්මන් රජය මෙවර අයවැයෙන් විශාල මුදලක් වෙන්කර ඇත්තේ දිළිඳුකම තුරන් කිරීමේ වැඩසටහන්වලට බවද කියා සිටියේය.අවුරුදු 30ක් තිස්සේ පැවති කුරිරු යුද්ධය නිමා කිරීමෙන් පසු අපේ රටේ සංවර්ධනය ආරම්භ කළා. ජනාධිපතිතුමාගේ් මග පෙන්වීම යටතේ මේ සියල්ල සිදු වෙනවා. එය ශක්තිමත්ව ඉදිරියට ගෙන යන්නට මෙම නව වැඩපිළිවෙළ බොහෝ සේ උපකාරී වන බව ද අමාත්‍යවරයා පැවසීය. අපේ රටේ දුප්පත්කම සියයට හතයි දශම හතර දක්වා අඩු වී තිබෙනවා. ජනාධිපතිතුමාගේ පාලන කාලය තුළ ඒක පුද්ගල ආදායම වැඩි වී තිබෙනවා. 2013 අයවැයෙන් සංවර්ධනයට විශාල මුදලක් ලබා දී තිබෙනවා. මෙම නව වැඩපිළිවෙල ශක්තිමත් කරන්නට උපාධිධාරීන්ද යොදවා ගෙන තිබෙනවා. මේ අයගේ දායකත්වය ඉතාමත් වැදගත්. ගමේ දියුණුව රටේ දියුණුවයි. සියලුම රාජ්‍ය නිලධාරීන් ගේ පූර්ණ සහාය ලබා දිය යුතුයි. ඒ තුළින් රටේ සංවර්ධනයේ ඉදිරි ගමන සාර්ථක වෙනවා. අද කෘෂිකර්මාන්තයට මුල් තැනක් දෙනවා. එය අපේ රටේ ඉදිරි දැක්මට දායකත්වයක් ලබා දීමයි.හම්බන්තොට දිස්ත්‍රි‍්‍රක්කයේ මුං වගාව ඉතාමත් සාර්ථක අන්දමින් සිදු කරනවා. මේ තුළින් විදේශ විනිමය ඉතුරුකර ගන්නට පුළුවන් බවද අමාත්‍යවරයා කියා සිටියේය.අප දිස්ත්‍රික්කය තුළ ද පැඟිරි, ගම්මිරිස් යන වගාවන්ද ඉතා සරුවට වැඩෙනවා. අපි මේවට ප්‍රමුඛත්වය ලබා දිය යුතුයි. වී වගාවත්, බඩ ඉරිඟු වගාවත් අද ප්‍රධාන තැනක් ගන්නවා. පසුගියදා සිදු වූ ගංවතුරෙන් අපේ වගා කටයුතු විනාශ වුණා. එහෙත් අපේ රටට අවශ්‍ය සහල් ප්‍රමාණය තිබෙනවා. මත්ස්‍ය සම්පත ද සංවර්ධනය වෙනවා. පිටරටින් ගෙනෙන කෑම වර්ග නිසා තමයි අචද බොහෝ ලෙඩ රෝග බෝවෙන්නේ. බත්, පොල්, සීනි වැඩිපුරම පාවිච්චි කරන රටවල් අතර අපේ රටත් මූලික වෙනවා. සංචාරක ව්‍යාපාරය මෙන්ම කර්මාන්තය ද සංවර්ධනය කරන්න ඕන. මේ තුළින් අපේ රට ඉදිරියට ගෙන යන්නට පුළුවන් බවද අමාත්‍යවරයා වැඩිදුරටත් පැවසීය.මෙහිදී හම්බන්තොට අතිරේක දිස්ත්‍රික් ලේකම් ඩබ්ලිව්. ඒ. ධර්මසිරි, තංගල්, ප්‍රාදේශීය ලේකම් එන්. ඩබ්ලිව්. යාපා, සහකාර ලේකම් සමන් ප්‍රේමලාල් මහත්වරු ඇතුළු තවත් කීප දෙනෙක්ම කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r1301189</link>
    <topic>යාල කැලේ අක්කර 6ක ගංජා ජාවාරම ජයටම</topic>
    <author>එම්.නෙල්සන් පියරත්න කතරගම සමූහ</author>
    <content>යාල වනෝද්‍යානයේ ප්‍රදේශ දෙකක මහා පරිමාණ වශයෙන් ගංජා වගා කර තිබෙන බවට පොලිසියට ආරංචියක් ලැබීමෙන් පසු වටලා තිබේ.එලෙස වැටලීම් කර තිබුණේ කලාප අංක 3 තුළ පිහිටි අක්කර හතරක පමණ වපසරියකින් යුත් අඩි 10ක් පමණ උසින් වැඩුන ගස් සහිත ගංජා වගාවක් හා යාල වනෝද්‍යානයේ කලාප අංක 5 තුළ පිහිටි සල්මල් පැලැස්ස ප්‍රදේශයේ අක්කර දෙකක පමණ වපසරියකින් යුක්ත ගංජා පැළ වගාවකි.මේ වැටලීම කතරගම පොලිසිය විසින් සිදු කළ අතර කලාප අංක 3 තුළ තිබූ ගංජා වගාවේ වටිනාකම රුපියල් ලක්ෂ 50ක් පමණ වෙතැයි පොලිසිය කියයි.මේ සමඟම සැකකරුවන් දෙදෙනෙකු ද අත්අඩංගුවට ගෙන තිබේ.ඔවුන්ගෙන් එක් අයෙකු සෙල්ලකතරගම පදිංචි අයෙක් වන අතර අනෙක් තැනැත්තා වලස්මුල්ලේ පදිංචි කරුවෙකි. සැකකරුවන් ඊයේ (17) තිස්සමහාරාම මහේස්ත්‍රාත් හා දිසාවිනිසුරු හමුවට ඉදිරිපත් කෙරිණි.කලාප අංක 5 තුළ පිහිටි සල්මල් පැලැස්ස ප්‍රදේශයේ අඩි 2 ක් පමණ උසට වැඩුණු ගංජා පැළ වගාවේ වටිනාකම රුපියල් ලක්ෂ දහයක් පමණ වෙතැයි පොලිසිය කියයි.කතරගම පොලිසියේ ස්ථානාධිපති පොලිස් පරීක්ෂක අයි.එච්.ටී.බණ්ඩාර මහතාගේ ප්‍රධානත්වයෙන් මේ වැටලීම සිදු කළ අතර ඒ සඳහා පො.සැ. 64334 ජයසුන්දර, පො.කො. 15535 ප්‍රේමලාල්, පො.කො. 71452 ඉන්දික, පො.කො. 72087 රාජපක්ෂ, පො.කො. 741191 දිසානායක, පො.කො. 75813 ප්‍රේමතිලක, පො.කො. 75638, සමන්, CSF 827784 චමිල් සහ උ.පො.ප. රත්නායක නිලධාරීහු සහභාගී වූහ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=r13011810</link>
    <topic>කුලියට ගත් ගෙවල් මාරු කරමින් රටේම ගෙවල් සුද්ද කළ ‘කුඩ්ඩා’ ගල්කිස්සේදී කොටුවෙයි</topic>
    <author>රාවතාවත්ත සමූහ</author>
    <content>දෙහිවල ගල්කිස්ස ඇතුළු දිවයිනේ ප්‍රදේශ රැසක නිවාස බිඳ රුපියල් ලක්ෂ 20කට අධික වටිනාකමකින් යුත් දේපළ සොරකම් කළ පුද්ගලයකු මත්කුඩු ග්‍රෑම් 200 ක් සමඟ ගල්කිස්ස කොට්ඨාස අපරාධ විමර්ශන ඒකකය පෙරේදා (16) අත්අඩංගුවට ගෙන තිබේ.29 හැවිරිදි වියේ පසුවන සැකකරු දිවයිනේ විවිධ ප්‍රදේශවල නිවාස කුලියට ගෙන තාවකාලිකව රැඳී සිටිමින් රාත්‍රී කාලයේදී එම ප්‍රදේශයේ නිවාසවලට ඇතුළු වී දේපළ සොරා ගෙන වෙනත් ප්‍රදේශයක නිවසක් නැවත කුලියට ලබා ගෙන එම ප්‍රදේශයේද නිවාසවලට ඇතුළු වී දේපළ සොරකම් කර ඇති බව පොලිසිය තොරතුරු අනාවරණය කර ගෙන ඇත.අත්අඩංගුවේ පසුවන සැකකරු විසින් සොරා ගත් ජංගම දුරකථන 19ක්, පාපැදි 07ක්, ත්‍රීරෝද රථ බැටරි, කැසට් යන්ත්‍ර, විදුලි පංකා ඇතුළු දේපළ රැසක් සොයාගෙන ඇති අතර තවත් භාණ්ඩ සොයා ගැනීමට පරීක්ෂණ පවත්වමින් සිටින බව පොලිසිය කියයි.‍ගල්කිස්ස කොට්ඨාස ‍අපරාධ විමර්ශන ඒකකයේ ස්ථානාධිපතිවරයාට ලද තොරතුරකට අනුව සැකකරු මත්කුඩු ග්‍රෑම් 200 ක් සමඟ අත්අඩංගුවට ගෙන ඇති අතර සිදු කර ඇති අපරාධ මංකොල්ලකෑම් රැසකට සැකකරු සම්බන්ධ බව පොලිසිය කියයි.සැකකරුට එරෙහිව ගල්කිස්ස, ගාල්ල අධිකරණවල හා කොළඹ මහාධිකරණයේ ද පැහැරගැනීම්, හා මත්කුඩු ජාවාරම් සම්බන්ධ නඩු කිහිපයක්ද විභාග වෙමින් පවතින බව පොලිසිය කියයි.මේ අනුව එකී ප්‍රදේශ තම දේපළ අහිමි වූ ජනතාවට ගල්කිස්ස පොලිසියේ කොට්ඨාස අපරාධ විමර්ශන ඒකකයට පැමිණ අනන්‍යතාවය තහවුරු කර තම දේපළ හඳුනාගන්නා ලෙස ‍පොලිසිය ඉල්ලීමක් කරයි.ගල්කිස්ස කොට්ඨාස පොලිස් අධිකාරී රවීන්ද්‍ර කරවිට මහතාගේ අධීක්ෂණයෙන් ගල්කිස්ස මූලස්ථාන පොලිස් පරීක්ෂක කමල් පුෂ්ප කුමාර මහතාගේ උපදෙස් මත ගල්කිස්ස කොට්ඨාස අපරාධ විමර්ශන ඒකකයේ ස්ථානාධිපති උ.පො.ප. කුමාර නලවංශ, පො.සැ. 41026 ටෙරන්ස්, පො.කො.වරුන් වන 44713 ජයසුන්දර, 44753 ෆයිසර්, 67668 අමිල, 89138 හර්ෂ 77489 සම්පත්, කාන්තා පො.කො. 7112 මහේෂි යන පොලිස් නිලධාරීහු වැඩිදුර පරීක්ෂණ කටයුතු සිදු කරති.  .</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301181</link>
    <topic>ක්‍රීඩා සංගම් නිල කාලය වසර 2යි</topic>
    <author>ප්‍රින්ස් ගුණසේකර</author>
    <content>සියලුම ක්‍රීඩා සංගම්වල නිල කාලය මේ වසරේ සිට වසර 2ක් දක්වා දීර්ඝ කිරීමට ක්‍රීඩා අමාත්‍යංශය පියවර ගෙන ඇත. ඒ අනුව මේ වස‍රේදී අලුතින් පත්වීම් ලබන ක්‍රීඩා සංගම් නිලධාරීන්ගේ ධූර කාලය 2015 මාර්තු 31වැනිදා දක්වා බල පැවැත්වේ.මේ කාල සීමාව වසර 4ක් දක්වා දීර්ඝ කිරිම සුදුසු බව ඇමැතිවරයා ලෙස තමාගේ පෞද්ගලික මතය වුවද අමාත්‍යංශයේ ඇතැම් නිලධාරීන් එයට විරුද්ධත්වය පළ කළ බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.ඇමැතිවරයා එසේ පැවැසුවේ ක්‍රීඩා සංගම් ප්‍රධානීන්ට ඉදිරි සංවර්ධන සැලසුම් පැහැදිලි කරමින් ඊයේ ක්‍රීඩා විද්‍යායතනයේ පැවැති හමුවකදීය. “වසර 4ක කාලයක් එක දිගටම ලබාදීම වඩාත් යහපත් නමුත් තනතුරුවලට කුමන හෝ අවාසනාවකට නුසුදුසු අයෙක් පත්වුවහොත් ක්‍රීඩාව අනතුරේ වැටෙනවා. ඒ පිළිබඳ යම් යම් දත්තයන් ද සමග අමාත්‍යංශ නිලධාරීන් මට කරුණු දැක්වුවා” අලුත්ගමගේ මහතා පැවැසීය.ක්‍රීඩා සංගම් නිල කාලය දීර්ඝ කිරීමෙන් වඩාත් සැලසුම් සහගත වැඩ පිළිවෙළක් බලාපොරොත්තු වන බව ඇමැතිවරයා සඳහන් කළේය.ක්‍රීඩා සංගම්වල සභාපති ලේකම් තනතුරුවලට වසර 6ක් දක්වා නිලවරණවලට ඉදිරිපත්වීමේ අවස්ථාව ලබාදීමටද තීරණය වී ඇත. එලෙස ඇමැතිවරයාගේ අභිමතය පරිදි ලැබෙන කාලයට අමතරව තවත් අවස්ථා නොලැබේ.ජාතික සංචිතවල සිටින ක්‍රීඩක ක්‍රීඩිකාවන්ගේ මවුපියන්ට සංගම්වල නිලතල ලබාගත නොහැක.ක්‍රීඩා අමාත්‍යංශයේ නිලධාරීන්ට ප්‍රධාන තනතුරු හැර විධායක සභාවට පත්වීමේ අවස්ථාව උදාකර තිබේ. පැරණි තත්ත්වය අනුව ක්‍රීඩා අමාත්‍යංශයේ නිලධාරීන්ට සංගමයක කුමන හෝ තනතුරක් දැරිය නොහැකිව තිබුණි.ක්‍රීඩා සංගම්වලින් තේරීම් කමිටුවට නම් ලබා ගැනීමේදී අමාත්‍යංශය නිර්ණායක සපයන බවද ඇමැතිවරයා පැවැසීය.ක්‍රීඩා අමාත්‍යංශයේ ක්‍රීඩා සංගම් 53ක් ලියාපදිංචි වී තිබුණද නිලවරණ පැවැත්වීමට අවසරදී ඇත්තේ සංගම් 48කට පමණි. විවිධ හේතුමත අක්‍රිය සංගම් 5ක් තහනම් කිරීමට ක්‍රීඩා අමාත්‍යංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301182</link>
    <topic>ශ්‍රී ලංක‍ා කණ්ඩායම ඉතිහාසය වෙනස් කිරීමේ වෑයමක</topic>
    <author/>
    <content>ශ්‍රී ලංකාව ඔස්ට්‍රේලියාවේ බ්‍රිස්බන් නුවර ගබා ක්‍රීඩාංගණයේ ජාත්‍යන්තර එක්දින ක්‍රිකට් තරගයකදී ඔස්ට්‍රේලියාව මෙතෙක් පරදවා නැත. ඒ ඉතිහාසය වෙනස් කිරීමේ අරමුණින් යුතුව මහේල ජයවර්ධනගේ කණ්ඩායම අද තෙවැනි එක්දින ගැටුමට පිවිසෙයි.ශ්‍රී ලංකාවේ අභියෝගය වනුයේ ඔවුන් දැන් පිවිස සිටින ජයග්‍රාහී මාවතේ තව දුරටත් රැඳී සිටීම තහවුරු කර ගැනීමය. ශ්‍රී ලංකා වේග පන්දු යවන්නෝ ඇඩිලේඩ් ඕවල්හිදී පන්දුව හොඳින් හැසිරවූහ. ගබා තණතීරුව ද වේග පන්දු යවන්නන්ට සහාය දක්වන බවට මතයක් තිබියදී එය එක්දින තරගවල නිරන්තරයෙන්ම විශාල මුළු ලකුණු ප්‍රමාණයන් වාර්තා වී තිබෙන කෙළිබිමකි.දෙපිල අතර තරග පහකින් සමන්විත අන්තර්ජාතික එක්දින තරගමාලාවේ තරග 1 – 1 බැගින් සම තත්ත්වයට පිවිස සිටින ශ්‍රී ලංකාව ඇඩිලේඩ් තරගයේ ලැබූ ජයග්‍රහණයෙන් සෑහීමකට පත් නොවිය යුතුය. එම ජයග්‍රහණයෙන් ලත් පන්නරයෙන් ඉදිරි තරග ද ජයගැනීමේ විශ්වාසය ගොඩනගා ගත යුතුය. ශ්‍රී ලංකා කණ්ඩායම ඊයේ මහත් උද්යෝගයෙන් යුතුව ‘නෙට්’ පුහුණුවීම්වල නිරත විය. කඩුලු රකින පිතිකරු දිනේෂ් චන්දිමාල්ගේ සෞඛ්‍ය තත්ත්වය පිළිබඳව ඔවුන් දැඩි විමසිල්ලෙන් පසුවේ. මෙල්බර්න්හි පැවැති පළමු එක්දින තරගයේදී පාදයේ ආබාධයකට ලක්වූ චන්දිමාල් දැන් සුවය ලබමින් සිටී. ඔහු ඊයේ සවස ශරීර යෝග්‍යතා පරීක්ෂණයකට මුහුණ දීමට නියමිතව තිබිණි.ශ්‍රී ලංකා කඳවුරට තිබෙන අනෙක් හිසරදය වන්නේ උපුල් තරංගගේ අසාර්ථකත්වයයි. චන්දිමාල් ක්‍රීඩා කළහොත් තරංග කණ්ඩායමට ඇතුළත් නොකෙරෙනු ඇත. සමහර විට තරංග මැද පෙල පිතිකරුවකු ලෙස යොදවා නායක මහේල ජයවර්ධනගෙන් ශ්‍රී ලංකා ඉනිම ආරම්භ කිරීමට තේරීම් නිළධාරීන් තීරණය කිරීමටද ඉඩ තිබේ. මේ අතර ඔස්ට්‍රේලියාව අද තරගය වෙනුවෙන් ඔවුන්ගේ උපරිම ශක්තියෙන් හෙබි ‘ඒ කණ්ඩායම’ ගබා තරග බිමට යවනු ඇත. නායක මයිකල් ක්ලාක්, ඩේවිඩ් වෝනර් හා මැතිව් වේඩ් (කඩුලු රකින්නා) යන ආක්‍රමණශීලී පිතිකරුවන්ගෙන් කණ්ඩායම සන්නද්ධව සිටී. මේ ක්‍රීඩකයන් තිදෙනා මේ එක්දින තරගාවලියට සහභාගි වන්නේ ප්‍රථම වතාවටය.ඔස්ට්‍රේලියානු කණ්ඩායමේ නැති එක ම සුපිරි ක්‍රීඩකයා වන්නේ උප නායක ෂේන් වොට්සන් ය. ඔහු වෙනුවට වේග පන්දු යවන තුන් ඉරියව්වෙන් කැපී පෙනෙන ක්‍රීඩකයෙකු ගබා තරගයට අවශ්‍ය බවට තීරණය කළ තේරීම් නිළධාරීන් මොයිසස් හෙන්රික්ස් ට 2009 වසරෙන් පසුව අන්තර්ජාතික එක්දින තරගයකට ප්‍රථම වතාවට ක්‍රීඩා කිරීමේ අවස්ථාව ලබා දුන්නේය. එහෙත් පසුගිය දින දෙකේ පැවැති පුහුණුවීම්වලදී දෙවතාවක්ම පන්දුව අතේ වැදීම හේතුවෙන් ඔහු ‘ස්කෑන්’ පරීක්ෂණවලට ලක් කර තිබෙන අතර බොහෝ විට ඔහුට අද තරගයට ක්‍රීඩා නොකර බංකුවේ වාඩි වී සිටීමට සිදුවනු ඇත. ශ්‍රී ලංකාව හා සත්කාරක ඔස්ට්‍රේලියාව අතර සිවුවැනි අන්තර්ජාතික එක්දින තරගය ලබන ඉරිදා (20) සිඩ්නිහිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301183</link>
    <topic>පන්දු රැකීමේ බාධක අත්හදා බැලීම් නතර කරන්නැයි මහේල ඉල්ලයි</topic>
    <author/>
    <content>අන්තර්ජාතික එක්දින ක්‍රිකට් ක්‍රීඩාවේ කර ගෙන යනු ලබන පන්දු රැකීමේ බාධක අත්හදා බැලීම් නතර කරන ලෙස ශ්‍රී ලංකා ක්‍රිකට් නායක මහේල ජයවර්ධන ඉල්ලා සිටී. මේ බාධක නිසා අවදානමක් ගෙන ක්‍රීඩා කිරීමට ක්‍රීඩකයන් පසුබට වන බව ජයවර්ධන ඊයේ ප්‍රකාශ කළේය.තරගයක 11 වැනි ඕවරයේ සිට 40 වැනි ඕවරය දක්වා යාර තිහේ සීමාවට එපිටින් උපරිමයෙන් පන්දු රකින්නන් සිවු දෙනෙකු යෙදවීමට අවසර දීම සෘණාත්මක ක්‍රීඩාවකට පෙළඹවීමක් බව මේ පළපුරුදු පිතිකරුවා කියා සිටී.“ඇත්තම කියනවා නම්, දඟ පන්දු යවන්නන් ක්‍රීඩාවෙන් ඈත් කරමින් තිබෙනවා” ජයවර්ධන කීවේය. “දඟ පන්දු යවන්නන් බොහෝ දෙනෙකුගේ ක්‍රීඩාව දැන් සෘණාත්මක වෙලා. ඔවුන් ඔවුන්ගේ විවිධත්වය පාවිච්චි කිරීම හා කඩුලු ලබා ගැනීමට උත්සාහ කිරීමට වඩා ලකුණු අඩුවෙන් ලබා දීම අරමුණ කර ගෙන ඕවර යවනවා.”ජගත් ක්‍රිකට් කවුන්සලය මීළඟ දොළොස් මාසයේදී මේ අත්හදා බැලීම් සිදු කරයි. මීට අමතරව ඔවුන් කඩුල්ලේ අන්ත දෙකෙන් අලුත් සුදු පන්දු දෙකක් යෙදවීම හා ඕවරයකට ‘බවුන්සර්’ දෙකක් බැගින් වන අත්හදා බැලීම් ද කරගෙන යයි.හතරේ සීමාව අසල වැඩිපුර පන්දු රකින්නන්ගේ රැඳවීමට නොහැකි නිසා දඟ පන්දු යවන්නන් පන්දුව උඩ වීසි කරමින් කඩුල්ලක් ලබා ගැනීමට උත්සාහ කරනවාට වඩා ශීඝ්‍ර ලෙස පන්දු යැවීමට ඇති ඉඩකඩ වැඩි බව අන්තර්ජාතික එක්දින තරග 388කට ක්‍රීඩා කර ඇති මහේල ජයවර්ධන වැඩි දුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301184</link>
    <topic>වෝන්ට තවත් තහනමක්?</topic>
    <author/>
    <content>බිග්බෑෂ් විස්සයි20 ක්‍රිකට් තරගාවලියේ දී බටහිර ඉන්දියා‍ කොදෙව් ක්‍රීඩක මාලන් සැමුවෙල්ස් සමග ආරවුලක් ඇති කරගැනීමේ හේතුවෙන් තරග තහනමකට සහ දඩයකට යටත් වූ හිටපු සුපිරි පාදඟ පන්දු යවන්නා වන ෂේන් වෝන් නැවත වරක් තරග තහනමකට ලක්වීමේ අවදානමකට මුහුණ දී සිටියි.මෙල්බර්න් ස්ටාර්ස් කණ්ඩායමේ නිල නායකයා වන වෝන් පෙරේදා රාත්‍රී පැවැති බිග්බෑෂ් අවසන් පූර්ව තරගවටයේ දී සිය කණ්ඩායමේ නායකයා ලෙස ලැයිස්තුගතවී සිටියේ නැත. ඊට පෙර ඔස්ට්‍රේලියා ක්‍රිකට් ආයතනය බිග්බෑෂ් තරගාවලියේ අදාල කණ්ඩායම්වලට යැවූ චක්‍රලේඛය අනුව යම්කිසි කණ්ඩායමකට නිල නායකයකු ‍‍තෝරාගෙන තිබුණත් අදාල තරගයට ඔහු නායකයා ලෙස ලැයිස්තු ගතවී නොසිටිය‍හොත් එය ක්‍රීඩාවේ ජීවගුණය බිඳ දැමීමකි.ඒ අනුව වෝන් ක්‍රීඩාවේ නීතිරීති බිඳදමා ඇතැයි ඔස්ට්‍රේලියානු ක්‍රිකට් ආයතනය පවසයි. මේ සම්බන්ධව පරික්ෂණයක් සිදුකිරිමට නියමිත අතර ඒ සඳහා දිනයක් හෝ වේලාවක් මේ වනතුරු තීරණය කර නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301185</link>
    <topic>අන්තර් පළාත් පාපන්දු තරගාවලිය නව මුහුණුවරකින් මේ වසරේ සිට</topic>
    <author>ප්‍රින්ස් ගුණසේකර</author>
    <content>අන්තර් පළාත් පාපන්දු තරගාවලියක් මේ වසරේ සිට පැවැත්වීමට යයි.ශ්‍රී ලංකා පාපන්දු සම්මේලන නිලධාරීන් හා ක්‍රීඩා ඇමැති මහින්දානන්ද අලුත්ගම‍ගේ මහතා අතර අමාත්‍යංශයේදී පැවැති සාකච්ඡාවකදී මුල්වරට ආරම්භ කෙරෙන අන්තර් පළාත් පාපන්දු තරගාවලිය පිළිබඳ තීරණයකට එළැඹ ඇත.මේ තරගාවලිය ක්‍රීඩා අමාත්‍යංශය, තාරුණ්‍යයට හෙටක් සංවිධානය හා ශ්‍රී ලංකා පාපන්දු සම්මේලනය එක්ව සංවිධානය කරති.අන්තර් පළාත් පාපන්දු තරගාවලියේ ශූරයන්ට හා අනුශූරයන්ට විශාල මුදල් තෑගි පිරිනැමීමටද අවධානය යොමුව ඇත. තරගාවලියට එක්වන සෑම කණ්ඩායමකටම විදෙස් ක්‍රීඩකයන් තිදෙනෙකු සහභාගී කර ගැනීමේ අවස්ථාව හිමිවේ.විදෙස් පුහුණුකරුවන්ගේ උපදෙස් ලබාගැනීමේ අවස්ථාද පළාත් නමයේ කණ්ඩායම් නමයටම හිමිකර දීමට සුදානම් වේ.රටපුරා විසිරී සිටින දක්ෂ ක්‍රීඩකයන්ට ඉදිරියට පැමිණිමේ අවස්ථාවක් ලෙස අන්තර් පළාත් පාපන්දු තරගාවලිය සාර්ථකව සංවිධානය කිරීමේ වැදගත්කම ක්‍රීඩා ඇමැතිවරයා පාපන්දු සම්මේලන නිලධාරීන්ට දන්වා ඇත.මේ අතර පසුගිය කාලය පුරා ග්‍රාම නිලධාරී මට්ටමේ සිට ජාතික තලය දක්වා පැමිණි අවුරුදු 23න් පහළ දක්ෂ පාපන්දු ක්‍රීඩකයන් 30ක් තෝරාගෙන ඇති අතර එම ක්‍රීඩකයන් හා ජාතික කණ්ඩයමේ ක්‍රීඩකයන් අතර විශේෂ පරික්ෂණයක් අප්‍රේල් මාසයේදී පැවැත්වීමට බලාපොරොත්තු වේ.එම තෝරා ගැනීමේ පරික්ෂණයෙන් ශ්‍රී ලංකා පාපන්දු කණ්ඩායම නම් කිරීමට කටයුතු යෙදේ.ජාතික පාපන්දු පුහුණුකරු ලෙස බ්‍රසීල ජාතිකයෙකු ශ්‍රී ලංකාවට ගෙන්වා ගැනීමට පැවැති සාකච්ඡා සාර්ථකවී ඇති අතර ඔහුගේ මාසික දීමනාව ලක්ෂ 10ක් වේ.එම මුදල ක්‍රීඩා අමාත්‍යංශය හා පාපන්දු සම්මේලනය එක්ව ගෙවීමට තීරණයවී ඇතැයි ද වාර්තා වේ.ශ්‍රී ලංකා පාපන්දු සම්මේලනයේ නිලවරණය මාර්තු 9දා පැවැත්වෙන අතර නව සභාපති ප්‍රමුඛ නිලධාරී මණ්ඩලයට මේ අලුත් වැඩසටහන් ක්‍රියාත්මක කිරීමේ වගකීම පැවැරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301186</link>
    <topic>කාන්තා ලෝක කුසලාන තරග අර්බුදයක</topic>
    <author/>
    <content>එළැඹෙන 31වැනිදා ඉන්දියාවේ මුම්බායි නුවර දී ආරම්භවීමට නියමිත කාන්තා එක්දින ලෝක කුසලාන ක්‍රිකට් තරගාවලියට එක්වී සිටින පාකිස්තාන කණ්ඩායමට මේ වනවිට ඉන්දියාව හා පාකිස්තානය අතර කාශ්මීර් දේශසීමා අරගලය හේතුවෙන් ඇතිවී තිබෙන උණුසුම්කාරී වාතාවරණය‍ හේතුවෙන් ඉන්දියාවේ සංචාරය කිරීමට ඇති අවදානම සළකා බලමින් එහි වෙනසක් සිදුකිරීමට අන්තර් ජාතික ක්‍රිකට් කවුන්සිලය තීරණය කර ඇතැයි එංගලන්තයේ 'ඩේලි ටෙලිග්‍රාෆ්' පුවත්පත පවසයි.ඒ අනුව අයි.සී.සී.යට විසඳුම් දෙකක් ඇතැයි එම පුවත්පත වැඩිදුරටත් සඳහන් කරයි. එහි පළමුවැන්න වන්නේ පාකිස්තානය තරගවදින 'බී' කොටසේ තරග මුම්බායි නුවරින් පිටතට ගෙනයෑමය. දෙවැනි විසඳුම වන්නේ සම්පූර්ණ තරගාවලිය එක්සත් අරාබි එමීර් රාජ්‍යයේ හෝ ශ්‍රී ලංකාවේ පැවැත්වීමය.එය එසේ වුවහොත් සත්කාරකත්වය ලබාදීමට කාලය අවශ්‍ය බැවින් තරගාවලිය කල් දැමීමට සිදුවන බවත් පැවැසේ.මේ සම්බන්ධව පාකිස්තාන ක්‍රිකට් බලධාරීන්ගේ වැඩි අවධානයක් යොමුවී තිබෙන අතර ඉන්දියාවේ ආරක්ෂක තත්ත්වය ගැන ඔවුහූ දැඩිලෙස බියට පත්වී සිටින බව වාර්තාවේ. කෙසේවෙතත් ඉදිරි පැය 48ඇතුලත දී මේ සම්බන්ධව විසඳුමකට එළැඹීමට අයි.සී.සී.ය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301187</link>
    <topic>ඇන්ජෙලෝගේ ‍වේගවත් ශතකය වයඹ පළාතට ජය ගෙනේ</topic>
    <author>ෆවුස් මොහොමඩ්</author>
    <content>වයඹ කණ්ඩායමේ මැදපෙළ පිතිකරු ඇන්ජෙලෝ පෙරේරාගේ විශිෂ්ට ශතකය හේතුවෙන් අන්තර් පළාත් එක්දින තරගාවලිය ආරම්භ කරමින් බස්නාහිර පළාත් කණ්ඩායම සමග ඊයේ එස්.එස්.සී.පිටියේ පැවැති තරගයෙන් කඩුලු 5ක අනගි ජයක් වාර්තා කිරීමට වයඹ පිල සමත්විය.පළමුව පන්දුවට පහරදුන් බස්නාහිර පිල ලබාදුන් ලකුණු 256ක ඉලක්කය හඹාගිය වයඹ පිල ඉනිමේ 42වැනි ඕවරයේ දී කඩුලු 5ක් පමණක් දැවී ජය අත්කර ගත් අතර වේගවත් පිතිහරඹයක නිරතවූ ඇන්ජෙලෝ පන්දු 66කදී නොදැවී ලකුණු 100ක් වාර්තා කිරීමට සමත්විය. ඔහුගේ අගනා ඉනිමට හතරේ පහර 11ක් සහ හ‍යේ පහර 6ක් ඇතුලත් විය.ඇන්ජෙලෝට අනගි සහයක් ලබාදුන් කෝසල කුලසේකර නොදැවී ලකුණු 45ක් අත්කරගත්තේය. දෙදෙනා අතර 6වැනි කඩුල්ල සඳහා නොබිඳුණු සම්බන්ධතාව ලකුණු 149කි. නායක ජෙහාන් මුබාරක් ලකුණු 51ක් ලබාගත්තේය.පළමුව පන්දුවට පහරදුන් බස්නාහිර පිලේ උපනායක මහේල උඩවත්ත ලකුණු 63ක් ද, ටී.එන්.සම්පත් ලකුණු 49ක්ද රැස් කළහ.දෙදෙනා අතර පළමුවැනි කඩුල්ලට ලකුණු 91ක සම්බන්ධතාවක් ගොඩනැගිණි. සාර්ථක පන්දු යැවීමක නිරතවූ චතුර රන්දුණු කඩුලු 4ක් බිඳ දැමුවේය.බස්නාහිර – 255/8 (ඕවර 50) මහේල උඩවත්ත 63, ටී.එන්.සම්පත් 49, රුමේෂ් බුද්ධික නොදැවී 33, ඉෂාන් ජයරත්න 33 (චතුර රන්දුණු 52/4, නුවන් ප්‍රදීප් 59/2)වයඹ- 257/5 (ඕවර 41.5) ඇන‍්ජෙලෝ පෙරේරා නොදැවී 100, ජෙහාන් මුබාරක් 51, කෝසල කුලසේකර නොදැවී 45 (කනිෂ්ක ඇල්විටිගල 38/2)කඳුරට/ඌව පිලටකඩුලු 8ක ජයක්‍මේ අතර උතුරු/නැගෙනහිර පළාත් කණ්ඩායමට එරෙහිව මුවර්ස් පිටියේ පැවැති තරගයෙන් කඩුලු 8ක පහසු ජයක් වාර්තා කිරීමට කඳුරට/ඌව පළාත් කණ්ඩායම සමත්විය. පළමුව පන්දුවට පහරදුන් උතුරු/නැගෙනහිර පළාත් කණ්ඩායම ලකුණු 86කට සීමා කරමින් විශිෂ්ට පන්දු යැවීමක නිරතවූ අමිල් ප්‍රසාද් කඩුලු 5ක් දවාගත් අතර දිල්හාර ප්‍රනාන්දු කඩුලු 3ක් ද, සචිත්‍ර‍ සේනානායක කඩුලු 2ක් ද බිඳ දැමූහ‍‍.උතුරු/නැගෙනහිර පළාත් කණ්ඩායම වෙනුවෙන් වැඩිම ලකුණු සංඛ්‍යාව වාර්තා වූයේ මයිකල් වැන්ඩොට්ගේ පිත්තෙනි. ඔහු ලකුණු 30ක් රැස් කළේය.පිළිතුරු ඉනිම ක්‍රීඩා කළ කඳුරට/ඌව පළාත් කණ්ඩායම ඕවර 17කදී නියමිත ඉලක්කය සපුරා ගත්තේය. කුෂාල් සිල්වා නොදැවී ලකුණු 40ක් රැස් කළ අතර නායක තිළිණ කණ්ඩම්බි නොදැවී ලකුණු 25ක් ලබා ගත්තේය.උතුරු/නැගෙනහිර-86 (ඕවර 25.4) මයිකල් වැන්ඩොට් 30, මිලින්ද සිරිවර්ධන 20 ( අමිල් ප්‍රසාද් 35/5, දිල්හාර ප්‍රනාන්දු 16/3, සචිත්‍ර සේනානායක 20/2)කඳුරට/ඌව – 88/2 (ඕවර 17) කුෂාල් සිල්වා‍ නොදැවී 40, තිළිණ කණ්ඩම්බි නොදැවී 25.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=s1301188</link>
    <topic>බිලියඩ්-ස්නූකර් මූලස්ථානය ඉදිකරන්නඉඩමක් නොමැතිව සංගමය ලතැවෙයි</topic>
    <author>වර්නන් ගුණසේකරෆවුස් මොහොමඩ්</author>
    <content>අන්තර් ජාතික ක්‍රීඩකයන් ශ්‍රේණිගත කිරීමේ ස්නූකර් තරගාවලිය මෙන්ම තවත් ජගත් තරග ඉසව් බො‍හොමයක් ශ්‍රී ලංකාවට ගෙන ඒ‍මේ මං විවරව ඇතත් මූලස්ථාන ගොඩනැඟිල්ලක් ඉදි කිරීම සඳහා බිම් කැබැල්ලක් නොමැතිව ශ්‍රී ලංකා බිලියඩ් හා ස්නූකර් සංගමය ළතැවෙයි.මේ වනවිට සුගතදාස හෝටල් සංකීර්ණයේ පිහිටා තිබෙන එම සංගමයේ තාවකාලික මූලස්ථානයේ මෙවැනි තරගාවලි පැවැත්වීමට ඇති අපහසුතාව පිළිබඳව කරුණු දැක්වූ බිලියඩ් හා ස්නූකර් සංගමයේ සභාපති ශෆීක් රාජාබ්දීන් මහතා, තම සංගමයට ස්ථීර ගොඩනැගිල්ලක් ඉදිකිරීමට කොළඹ ආශ්‍රිතව ඉඩමක් ලැබෙන්නේ නම් එය විශාල රුකුලක් වන බව සඳහන් කළේය.'මේ ගැටලුව අපි දැනටමත් ක්‍රීඩා අමාත්‍යවරයාගේ අවධානයට ‍යොමුකොට තිබෙනවා. අපිට කොළඹ අවටින් අවම වශයෙන් පර්චස් 20ක හෝ ඉඩමක් ලැබෙනවානම් ‍අනුග්‍රාහකයන් සොයාගෙන එම ගොඩනැඟිල්ල ඉදිකිරීමට අපට හැකියාව තිබෙනවා. මෙරට බිලියඩ් සහ ස්නූකර් ක්‍රීඩාව තවත් දියුණුකොට අන්තර් ජාතික මට්ටමේ ජයග්‍රහණ අත්කර රටට කීර්තියක් ලබාදීමට නම් පහසුකම්වලින් සපිරි සංගම් මූලස්ථානයක් ඉදිකිරීම අත්‍යවශ්‍ය දෙයක්.' ඔහු පෙන්වා දුන්නේය.ඊයේ ආරම්භ වූ ජාතික බිලියඩ් තරගාවලිය සම්බන්ධව පසුගියදා කොළඹ 2, ද කියු ක්ලබ් බිලියඩ් ක්‍රීඩා සමාජයේ පැවැති මාධ්‍ය හමුවේ දී රාජාබ්දීන් මහතා මේ බව අනාවරණය කළේය.ලෝක ස්නූකර් තරග ක්ෂේත්‍රයේ විශිෂ්ටතම ක්‍රීඩකයන්ගේ දස්කම් මෙරට ක්‍රීඩාලෝලීන්ට දැකබලා ගැනීමේ සුවි‍ශේෂ අවස්ථාවක් උදාකරමින් අන්තර් ජාතික ස්නූකර් තරග ක්ෂේත්‍රයේ හොඳම ක්‍රීඩකයන් 32ක් තරග වදින ලෝක ස්නූකර් ශ්‍රේණිගත කිරීමේ තරගාවලියක් මේ වසරේ දී ශ්‍රී ලංකාවේ පැවැත්වීමට මූලික සාකච්ඡා මේ වනවිට පැවැත්වෙයි.ලෝක ස්නූකර් ක්‍රීඩකයන්ගේ දක්ෂතා උරගා බැලීමට මෑතකදී එංගලන්තයේ ලන්ඩන් නුවර ස්ථාපිත කළ 'වර්ල්ඩ් ස්නූකර්' සංගමය මගින් ‍දියත් කර ඇති ලෝක ස්නූකර් ක්‍රීඩකයන් ශ්‍රේණිගත කිරීමේ තරගමාලාවේ තවත් පියවරක් වන මේ ස්නූකර් තරගාවලිය ශ්‍රී ලංකාවේ පැවැත්වීමට මෙසේ කටයුතු සූදානම් කරමින් සිටින බව රාජාබ්දීන් මහතා කීවේය. 'මේ තරගාවලිය පැවැත්වීමට අපට ඔවුන්ගෙන් ස්නූකර් මේස 16ක් ලැබෙනවා. ඒ වගේම ඊට අවශ්‍ය සෑම උපකරණයක්ම ඒ සමග ලැබේවි. මෙවැනි තරගාවලියක් ශ්‍රී ලංකාවේ පැවැත්වීමට ලැබීම අප ලබන සුවිශේෂි ජයග්‍රහණයක්.විදේශීය ක්‍රීඩකයන්, ඔවුන්ගේ පවුලේ සාමාජිකයන්, දිරිගන්වන්නන් වාගෙම තවත් නරඹන්නන් රාශියක් තරගාවලියට සහභාගිවීමෙන් අපේ රටේ සංචාරක ව්‍යාපාරයේ දියුණුවට විශාල රුකුලක් වේවි. ඔවුන් පැමිණෙන්නේ තරගාවලියට සහභාගිවීමට පමණක් නොවේ.අ‍‍පේ රට නැරැ‍ඹීමටත් ඔවුන් එය අවස්ථාවක් කරගනීවි.එමගින් අපේ ‍රටේ සංචාරක නිකේතනවලටත් ඊට සම්බන්ධ සෙසු ව්‍යාපාරවලටත් අතිවිශාල ආදායමක් උපයාගත හැකිවේවි. ඒත් අපිට ස්ථීර සංගම් මූලස්ථානයක් නොමැතිකම මේ තරගාවලිය පැවැත්වීමට බාධාවක් වී තිබෙනවා.'රාජාබ්දීන් මහතා පැහැදිලි කළේය. මෙරට කීර්තිමත් බිලියඩ් සහ ස්නූකර් ක්‍රීඩකයකු වූ රාජාබ්දීන් මහතා මෙරට බිලියඩ් සහ ස්නූකර් සංගමයේ සභාපතිධුරයට අමතරව පසුගියදා ආසියානු බිලියඩ් සහ ස්නූකර් සංගමයේ උපසභාපතිධූරයකට පත්වූ අතර ‍ලෝක ස්නූකර් ක්‍රීඩකයන්ගේ ශ්‍රේණිගත කිරීමේ තරගාවලියක් මෙරට පැවැත්වීමට අවස්ථාව උදාවන්නේ එහි ප්‍රතිඵලයක් වශයෙනි‍‍‍. බිලියඩ් සහ ස්නූකර් ක්‍රීඩාවේ නිරතවන රටවල් 49ක් අතර පැවැති ඡන්දයකින් අනතුරුව ඒ මහතා මෙසේ ආසියානු බිලියඩ් සහ ස්නූකර් සංගමයේ උපසභාපතිධුරයකට පත්වීම මෙර‍ට බිලියඩ් සහ ස්නූකර් ක්‍රීඩා ක්ෂේත්‍රය ලැබූ ජයග්‍රහණයක් බව ඊට සම්බන්ධ නිලධාරීන්ගේ සහ ක්‍රීඩකයන්ගේ අදහසය.මෙතෙක් කාලයක් ආසියානු බිලියඩ් සහ ස්නූකර් ක්‍රීඩාවේ ආධිපත්‍ය පතුරුවමින් සිටි චීනය වෙතින් ‍ශ්‍රී ලංකාවට මෙන්ම බොහෝ ආසියානු රටවලට කිසිදු සේවයක් ඉටුනොවූ බැවින් පසුගියදා ආසියානු බිලියඩ් සහ ස්නූකර් ක්‍රීඩාවේ බලය කටාර් රාජ්‍යය ඇතුළු මැදපෙරදිග රටවලට ලබාදීමට සෙසු රටවල් සමග ශ්‍රී ලංකාව ද එක්වී කටයුතු කළ අතර එහි ප්‍රතිඵලයක් ලෙස ඉදිරියේ දී මෙරට බිලියඩ් සහ ස්නූකර් ක්‍රීඩාවේ දියුණුවට සැලකිය යුතු දායකත්වයක් ලබාදීමට පසුගියදා ඔවුන් එකඟවී ඇතැයි රාජාබ්දීන් මහතා වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>18</day>
    </date>
    <link>http://www.dinamina.lk/2013/01/18/_art.asp?fn=f1301181</link>
    <topic>ශිරාණි ගෙදර ගියාය...</topic>
    <author/>
    <content>වරෙක එය හාස්‍යය දනවන නාටකයක් විය. තවත් විටෙක එයට බිය උපදවන ජවනිකා ඇතුළත් වී තිබිණි. නාටකයේ ප්‍රධාන චරිත රඟපෑවෝ ජෝකර්ලාම වූහ. දුෂ්ඨයන්ගෙන්ද අඩුවක් නොවීය. නාටකය රඟ දැක්වෙන තුරු ප්‍රේක්ෂකයෝ නිහඬව බලා සිටියහ. “අනේ හැබෑටම මෙහෙමත් නාටක” යයි කියන ප්‍රේක්ෂක සංඛ්‍යාව වැඩි විය.නාටකයේ ප්‍රධාන චරිතය රඟපෑවේ ශිරාණි නෝනාය. ඇයගේ රඟපෑම් අතිශය හාස්‍ය දනවන අන්දමේ ස්වරූපයක් ගෙන තිබුණි. වරෙක සිනාසෙන්නීය. තවත් විටෙක දෑත් එකතු කොට ප්‍රේක්ෂකයන්ට ආචාර කරන්නීය. හෙලෝ - හෙලෝ - තෑන්ක් යූ තෑන්ක් යු කියමින් ප්‍රේක්ෂකයන් පිළිගන්නා අවස්ථාද තිබුණි. මේ සියලු ජවනිකා රූගත කරන්නට පැමිණි ඡායාරූප ශිල්පීහු ප්‍රධාන නිළියගේ විවිධ ඉරියව් - අවස්ථා සිය කැමරාවට හසු කර ගත්හ.ටයි කෝට් කලිසම් ඇඳගත් නීතිඥ මහත්වරු පසුබිමේ සිට පොල් ගැසූහ. කෑ ගැසූහ. යකඩ වැටවල් පෙරළූහ. ඔවුන් මෙහෙයවන අයට පෙනෙන්නට සෙල්ලම් දැමූහ. අවසානයේ ප්‍රධාන නිළිය දුක්බර ලීලාවෙන් මෝටර් රථයට නැගී යන්නට ගියාය. පසුපසින් ඇය සතු බඩු බාහිරාදිය පටවාගත් ලොරියක්ද ගමන් ගත්තේ ය. දෝෂාභියෝගය එසේ නිමාවට පත් විය.යමක් කරන්නට නීතියක් තිබේ. සියලු දෙනා හිස නමා පිළිගතයුතු ව්‍යවස්ථාවක් තිබේ. එම ව්‍යවස්ථාව සියයට සීයක්ම නිවැරැදි සියලු දෙනා ගරු කළයුතු ප්‍රබල ලියැවිල්ලක් නොවන්නට පුළුවන. එහෙත් දැන් සියලු දෙනා කැමැත්තෙන් හෝ අකමැත්තෙන් පිළිගත යුත්තේ රට තුළ ක්‍රියාත්මක වන ව්‍යවස්ථාවයි.ශිරාණි නෝනා මුල් කරගෙන නීතිඥවරුන් කොටසක් රට කළඹන්නට අඩව් අල්ලද්දී පුවත්පත් සාකච්ඡා පවත්වද්දී - යකඩ වැටවල් බදාගෙන දඟලද්දී - පොලිස් නිලධාරීන් සමඟ අත පය එහා මෙහා දමමින් තර්ක කරද්දී ආණ්ඩුවත් කථානායකතුමාත් පාර්ලිමේන්තුවත් ව්‍යවස්ථාවේ වගන්තිය අකුරට ක්‍රියාත්මක කරමින් තමන් හමුවේ ඇති දෝෂාභියෝග ලියැවිල්ල නීත්‍යානුකූල කළේ ය.ව්‍යවස්ථාවේ වගන්ති ඉලක්කම් සහිතව කියවා සියලු ප්‍රතිපාදන සකස් කළේ ය. කථානායකතුමා විසින් ව්‍යවස්ථානුකූලව පත්කරන ලද විශේෂ තේරීම් කාරක සභාව සිය රාජකාරිය හමාර කළේ ය. හැමදාමත් හැමදේටම විරුද්ධ වන එක්සත් ජාතික පක්ෂයත් ජනතා විමුක්ති පෙරමුණත් හොඳට නාගත්තේය. හොඳට ඇන ගත්තේය. දෝෂාභියෝගය ආණ්ඩුව පෙරළන එකම සටන් පාඨය කරගත් එම පක්ෂ දෙකම පුදුම දැඟලිල්ලකින් දැඟළූහ. ශිරාණි ගෙදර ගියාය. නව අගවිනිසුරු ශ්‍රේෂ්ඨාධිකරණයට ආවේය. තමන්ට මොනවා වූයේ දැයි එක්සත් ජාතික පක්ෂයත් ජනතා විමුක්ති පෙරමුණත් දැන් අන්දමන්ද වී බලා සිටී.ප්‍රේමදාසලා සහ කොටිකිලිනොච්චි කැලයේ මදුරුවන් තලමින් සිටි කොටින්ට තරු පහේ හෝටල්වල සැප ලබා දුන්නේ රණසිංහ ප්‍රේමදාස මහතාය. කටුනායකින් එතෙර යාමටත් එතෙර සිට කටුනායකට ඒමටත් සියලු පහසුකම් ලැබුණේ ය. කොටින්ට ඇති බය නිසාම කොටින්ගේ අණට ක්‍රියාකළ දෙමළ ජාතික සන්ධානයේ මන්ත්‍රීවරුද ප්‍රේමදාසගේ කොටි පිළිවෙත ඉහළින්ම අගය කළහ. කොටි නායකයන්ට හිල්ටන් හෝටලයේ සැප කාමර වෙන්කර දී රසමසවුළුවලින් හා චොක්ලට්වලින් සංග්‍රහ කරද්දී දෙමළ සන්ධානයේ මන්ත්‍රීවරුද සතුටින් ඉපිල ගියහ.කොටි වෙනුවෙන් ප්‍රේමදාස මහතා කළ ලොකුම පරිත්‍යාගය වූයේ හමුදා ලොරියක් පිරවූ අවි තොගයක් කිලිනොච්චිය කැලයට ගෙන ගොස් භාර දීමය. මෙම අවි තොගය භාරව ගිය හමුදා නිලධාරියා සිහිවටනයක් ලෙස එක් අවියක් ළඟ තබා ගත්තේ ය.මේ සිද්ධිය නිසා ඔහුට සිදුවූයේ ශ්‍රී ලංකාවෙන් පැන ගොස් ජීවිතය බේරා ගැනීමටය. මේ සිද්ධි මාලාව අපට දැන් සිහිපත් වූයේ රණසිංහ ප්‍රේමදාසගේ පුත් සජිත් ප්‍රේමදාස මහතා දෙමළ ජාතික සන්ධානයේ සුමන්තිරන් අතරත් ඇති කර ගෙන සිටින සමීප සම්බන්ධතාව සැලවීම නිසාය.දෝෂාභියෝග යෝජනාව පාර්ලිමේන්තුවේ විවාදයට ගත් අවස්ථාවේ සජිත් ප්‍රේමදාස මහතාට කතා කරන්නට අවශ්‍ය විය. එහෙත් එක්සත් ජාතික පක්ෂයෙන් ඒ සඳහා වේලාව සජිත්ට ලැබණේ නැත.ඔහුගේ නායකයා ඒ සඳහා වේලාව දීම අනුමත කළේ නැත. සජිත් ප්‍රේමදාස මහතා හිමින්සීරුවේ දෙමළ ජාතික සන්ධානයේ මන්ත්‍රී සුමන්තිරන් සමඟ රහසේ කතා කළේ ය.එහි ප්‍රතිඵලය වූයේ සුමන්තිරන් ගෙන් විනාඩි දහයක් ලබා ගැනීමය. තම නායකයාට එරෙහිව යමින් කොටි රූකඩයකින් වේලාව ලබා ගැනීම විශේෂ සිද්ධියක් ලෙස සැලකිය යුතුය. කොටි රූකඩ සමඟ ගනුදෙනු හොඳ නැති බව අපට අකමැත්තෙන් වුවද කියන්නට සිදු වෙයි. පියාට වූදේ පුතා සිහිපත් කර ගත යුතුය.දෝෂාභියෝග නාටකයේ එක් ප්‍රතිඵලයක් වූයේ එජාපය තුළ තවත් අර්බුදයක් නිර්මාණය වීමය.කොටි රූකඩකොටි සංවිධානයේ රූකඩයක් බවට පත් වී සිටින දෙමළ ජාතික සංධානය සමඟ ගනුදෙනු කිරීම අතිශයින් භයානක බව සජිත්ගේ පියා වන රණසිංහ ප්‍රේමදාස මුහුණ දුන් කනගාටුදායක තත්ත්වයෙන් පෙන්නුම් කරයි. ඒ නිසා අපට කියන්නට ඇත්තේ පුතා ද පියාගේ අඩි පාරේ යන්නට සැරසෙන බවය. ප්‍රතිඵල භයානකය. ත්‍රස්තවාදයට පිළිතුරු සොයා රටට සාමය උදාකර දෙන්නට රාජ්‍ය නායකයෝ විටින් විට විසඳුම් සෙවූහ. රණසිංහ ප්‍රේමදාස මහතාටද කිසියම් භූමිකාවක් තිබුණි.කොටි නායකයෝ නිදහසේ රට තුළ හැසිරුණහ. හිල්ටන් හෝටලයට පැමිණ චොක්ලට්වල රස බැලූහ. කොටින්ට බයේ රට පුරා ජනතාව ගෙවල් තුළ ගුලි ගැහෙද්දී කොටි සාමාජිකයෝ නිදහසේ හැසිරුණහ. ගිනි අවිවලින් දුර්වලව සිටි කොටින්ට ප්‍රේමදාස මහතා අවි ලොරි පිටින් දුන්නේ ය. අවසාන ප්‍රතිඵලය රටේ විනාශයටම හේතු විය. අද කොටි නැත. කොටි රූකඩ සිටිති. ඒ සුමන්තිරන්ලාය. සජිත් ප්‍රේමදාසගේ අලුත් මිතුරන් වී සිටින්නේ සුමන්තිරන්ලා වැනි කොටි රූකඩය. සජිත් ප්‍රේමදාස මහතා අලුත් මිතුරන්ගෙන් ප්‍රවේසම් විය යුතු බව පමණක් මෙහිදී මතක් කර දෙන්නට අපි කැමැත්තෙමු.ලැප්ටොප් මේනියාවවිපක්ෂ නායක රනිල් වික්‍රමසිංහ මහතා වරින්වර එක එක විකාර කතා කියන්නේ ය. එම කතා පක්ෂයටත් වැඩක් නැත. එම කතා අසන අපටත් වැඩක්ද නැත. ඒ මහත‍ාගේ අලුත්ම කතාව මුද්‍රිත මාධ්‍ය ගැනයි. ඔහුට පුංචි ඊර්ෂ්‍යාවක් සිතෙහි ජනිත වී ඇත්තේ ජනාධිපතිතුමා ජ්‍යෙෂ්ඨ මාධ්‍යවේදීන්ට ලැප්ටොප් ලබාදීමයි.ජනාධිපති මහින්ද රාජපක්ෂ මහතා සිය මහින්ද චින්තනයෙන් සහ මහින්ද චින්තන ඉදිරි දැක්මෙන් විවිධ පොරොන්දු දී තිබේ. වෙනත් ‍ෙද්ශපාලනඥයන් මෙන් මහින්ද රාජපක්ෂ මහතා ප්‍රතිඥා දී නිහඬව සිටින්නේ නැත. ඒවා එකින් එක ක්‍රියාත්මක කිරීම ඔහුගේ කාර්යභාරය වන්නේ ය.අයවැයෙන්ද රාජපක්ෂ මහතා මාධ්‍යවේදීන් ගැන සඳහන් කර තිබුණි. ඒ අනුව ජ්‍යෙෂ්ඨ මාධ්‍යවේදීන් තෝරාගෙන ඔවුන්ට ලැප්ටොප් සහ වාහන මිලට ගැනීමට පොලී රහිත ණය ලබා දුන්නේ ය. වික්‍රමසිංහ මහතාට මෙය අගය කරන්නට තරම් මොළයක් තිබුණේ නැත. මොහු කියන්නේ මාධ්‍යවේදීන් ලැප්ටොප් ලබා ගෙන ආණ්ඩුවට කඩේ යන බවය.මහින්ද රාජපක්ෂ යනු හැමදාමත් මාධ්‍යවේදීන්ට ආදරය කරන රාජ්‍ය නායකයෙකි. ඒ නිසාම ඔහු තම ප්‍රතිපත්ති සකස් කරද්දී ඔහු හැම ක්‍ෂේත්‍රයක් ගැනම අවධානය යොමු කර තිබේ.ඔහු ලැප්ටොප් දෙන්නට තෝරා ගත්තේ රාජ්‍ය මාධ්‍ය ආයතනවල සේවය කරන අය පමණක් නොවේ. වැඩිපුර ඔහුගේ ලැයිස්තුවේ සිටියේ පෞද්ගලික මාධ්‍යවේදීන්ය.මාධ්‍යවේදීන්ට කළ මෙම සුහදශීලි ප්‍රදානය ගැන දේශපාලන කුහකකම මුල්කරගෙන වික්‍රමසිංහ මහතා කට ඇර තිබේ. රාජපක්ෂ මහතා කරන දේම කියන - කියනදේම කරන දේශපාලනඥයකු බව වික්‍රමසිංහ මහතා නොදන්නවා නොවේ. රාජපක්ෂ මහතා ජනතාවට බොරු පොරොන්දු දී නිදාගන්නා නායකයකු නොවේ. ඔහු හැමවිටම දෙන පොරොන්දු ඉටු කරයි.රනිල් වික්‍රමසිංහ මහතා කිසි දිනෙක පොරොන්දු ඉටු කරන්නේ නැත. පසුගිය මැතිවරණ වේදිකාවලදී වික්‍රමසිංහ මහතා ජනතාව අතරේ විහිළුකාරයෙක් බවට පත්විය. ඔහු නංගිලා-මල්ලිලාට බ්‍රේස්ලට් දෙන්නට පොරොන්දු විය. ගොවීන්ට ඩෙනිම් කලිසම් ඇන්දුවේය.ගොවීන්ගේ නිෂ්පාදන රැගෙන උදේට කටුනායකින් සිංගප්පූරුවට ගොස් ඒවා අලෙවිකොට හවසට ගෙදර එන ක්‍රමවේදයක් ගේන බවටද පොරොන්දු විය. ඒවා නිකම්ම නිකං කයිවාරු බවට පත්වූයේ බලයට ආවාට පසුවය. නංගිලා - මල්ලිලාට බ්‍රේස්ලට් - වළලු - මාල ලබාදීම පසෙක තැබූ වික්‍රමසිංහ මහතා කොල්ලෙකුට කම්කරු තනතුරක්වත් දුන්නේ නැත. මහින්ද රාජපක්ෂ මහතා එසේ නොවේ. දුන් පොරොන්දු ඉටු කරන්නේ ය.වික්‍රමසිංහ මහතා කළ යුත්තේ මාධ්‍ය සගයන්ට ලැප්ටොප් දීම විවේචනය කිරීම නොව එය අගය කිරීමය. එසේ අගය කිරීමේ පුරුද්දක් ඔහුට නැත. වික්‍රමසිංහ මහතා රටේ බලය ගන්නට මාධ්‍ය නඩයක් යොදා ගත්තේය. එහි ප්‍රධානියා සුගත් චන්ද්‍රසේකරය.රනිල් බලයට ගේන්නට වැයකළ මුදල රුපියල් කෝටි 90කි. වික්‍රමසිංහ මහතා ඒ මාධ්‍ය නඩය සමඟ තවමත් අමනාප බව පෙනේ. ඔහු කීවේ රුපියල් කෝටි 90ක් වියදම් කොට විපක්ෂ නායක කාර්යාලයේ දොරටුව පෙන්වූ වගයි.අප යළිත් වරක් වික්‍රමසිංහ මහතාට කියන්නේ ජ්‍යෙෂ්ඨ මාධ්‍යවේදීන්ට ලැප්ටොප් දීම අගය කරනවා මිස එය හාස්‍යයට ලක් නොකළ යුතු බවයි. ඒ තරමටම වික්‍රමසිංහ මහතා දේශපාලන වශයෙන් බංකොළොත් නොවිය යුතු බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301191</link>
    <topic>පාතාලය-මත්ද්‍රව්‍ය තුරන් කරනවා</topic>
    <author>බුද්ධිකා ඉඹුලාන, ධනුෂ්ක ගොඩකුඹුර සහ ගම්පහ දිස්ත්‍රික් සංචාරක නිමල් ජයසිංහ</author>
    <content>තරාතිරම නොබලා දූෂිතයන්ට එරෙහිව ව්‍යවස්ථාවට අනුව දඬුවම් කිරීමට වත්මන් ආණ්ඩුව සෑමවිට ම සූදානම් බව ජනාධිපති මහින්ද රාජපක්ෂ මහතා අවධාරණය කරයි.දූෂිතයන් මෙන් ම පාතාලයත් මත්ද්‍රව්‍ය හා මත්පැන් ජාවාරමත් මෙරටින් තුරන් කැර අනාගත පරපුර රැක ගැනීමට ආණ්ඩුව කිසිවිටෙක පසුබට නොවන බවත් රට නිදහස් කැර ගන්නට කැප වූ අයුරින්ම මේ රටේ දරු පරපුර දූෂිතයන්ගෙන් බේරා ගැනීමටත් කැප වන බවත් ජනාධිපතිවරයා පවසයි.ප්‍රජාතන්ත්‍රවාදයටත් නීතියටත් ගරු කරන ආණ්ඩුව සෑම විටම කටයුතු කරන්නේ ව්‍යවස්ථාවට අනුව බව ද ජනාධිපතිවරයා කියයි.ජනාධිපතිවරයා මෙසේ ප්‍රකාශ කෙළේ දකුණු ආසියාවේ විශාලතම ධීවර වරාය වන දික්ඕවිට ධීවර වරාය ජනතා අයිතියට පවරා දීමේ අවස්ථාවට ඊයේ (18) පැවැති උත්සවයට එක්වෙමිනි.මෙරට 19 වන ධීවර වරාය වන දික්ඕවිට ධීවර වරාය සුබ මොහොතින් විවෘත කළ ජනාධිපතිවරයා එහි නිරීක්ෂණ චාරිකාවකට ද එක්විය. රුපියල් කෝටි 901 ක වියදමින් (යුරෝ මිලියන 53ක්) ඉඳිවූ මෙම ධීවර වරාය සඳහා නෙදර්ලන්ත රජය රුපියල් කෝටි765ක් සහ ශ්‍රී ලංකා රජය රුපියල් කෝටි 136 ක ප්‍රතිපාදන ලබා දී ඇත.ධීවර අමාත්‍යංශයේ ව්‍යාපෘති ක්‍රියාත්මක කිරීමේ ඒකකය යටතේ නෙදර්ලන්තයේ BAM-International ආයතනය දේශීය කොන්ත්‍රාත් කරුවන් මගින් ඉදිකරන ලද දික්ඕවිට ධීවර වරාය හෙක්ටයාර 19.8 ක් පුරා විහිදී පවතී.එහි වරාය තටාංගනය හෙක්ටයාර 11.7 කි.අති නවීන පහසුකම්වලින් සමන්විත වන මෙම ධීවර වරායෙහි බහුදින සහ එක්දින ධීවර යාත්‍රා 450 කට නැංගුරම් පහසුකම් සැලසෙයි.මෙහි දකුණු කොටසෙහි විදේශ වෙළෙඳපොළ අරමුණු කර ගනිමින් මත්ස්‍ය ගොඩබෑම සිදු කරනු ලබන අතර මෙම කොටසෙහි බහුදින යාත්‍රා40 -50 ත් අතර පුමාණයකට ඉඩ සැලසෙයි.වර්ග මීටර 350 කින් යුත් මත්ස්‍ය සැකසුම් ඒකක 03 ක් ද මෙම වරායෙහි ස්ථාපිත කර ඇති අතර ඒවා අතිනවීන ජාත්‍යන්තර මට්ටමේ පහසුකමි වලින් සමන්විත වෙයි.දික්ඕවිට ධිවර වරායෙහි මත්ස්‍ය වෙන්දේසි ශාලා,අයිසි ගබඩා පහසුකම් ,ඉන්ධන හලක්,ටොන්100 ක ධාරිතිවයකින් යුත් ජංගම යාත්‍රා ඔසවනයක්ද,විශේෂිත පියර 02ක්,අනු පියර 03ක්,දෛනිකව ටොන් 20 ක ධාරිතාවයක්න් යුත් අයිස් යන්ත්‍රාගාරයක්ද,ටොන් 40 කධාරිතාවයක්න් යුත් ශිතාගාරයක්ද,ඉන්ධන හල් , දැල් සැකසුම් මධ්‍යස්ථාන,කසල හා අපද්‍රව්‍ය කළමනාකරණ මධ්‍යස්ථානයක්ද,ඇතුළු පහසුකම් රැසකින්ද දික්ඕවිට ධිවර වරාය සමන්විතය.අරාබි වසන්තය වැනි දේ මඟින් ජනතාව පාරට ගෙන ආණ්ඩුව අතුගා දැමීමට ඇතැමුන් කල්පනා කෙළත් මේ රටේ බුද්ධිමත් ජනතාව එවැනි දේට ඉ‍ඩ නොතබන බවත් ජනාධිපතිවරයා මෙ‍හිදී පැවසීය.තමන්ට මෙන්ම වත්මන් රජයටත් සෑම විටම අභියෝග පැමිණි බව පෙන්වා දුන් ජනාධිපතිවරයා රටක ඉදිරි ගමනට අභියෝග අවශ්‍ය බවත් අභියෝග නොමැතිව රටක් දියුණු කළ නොහැකි බවත් ප්‍රකාශ කෙළේය.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, සමාජ සේවා ඇමැති ෆීලික්ස් පෙරේරා, ලංකා ධීවර වරාය නීතිගත සංස්ථාවේ කළමනාකාර අධ්‍යක්ෂ ලාල් සමරසිංහ මහත්වරු ද මෙහිදී අදහස් දැක්වූහ.ඇමැතිවරුන් වන බැසිල් රාජපක්ෂ, සරත් කුමාර ගුණරත්න, නියෝජ්‍ය ඇමැතිවරුන් වන සුසන්ත පුංචිනිලමේ, ඩුලිප් විජේසේකර, පාර්ලිමේන්තු මන්ත්‍රීනී සුදර්ශනී ප්‍රනාන්දුපුල්ලේ, බස්නාහිර පළාත් මහ ඇමැති ප්‍රසන්න රණතුංග, පළාත් ඇමැති නිමල් ලන්සා, වත්තල ශ්‍රී ලංකා නිදහස් පක්ෂ සංවිධායක නීල් රූපසිංහ, අමාත්‍යාංශ ලේකම් ආචාර්ය දමිතා ද සොයිසා, ලංකා ධීවර වරාය නීතිගත සංස්ථාවේ සභාපති උපාලි ලියන‍ගේ මහත්ම මහත්මීහු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301192</link>
    <topic>රට බේරාගත් නායකයාගේ ප්‍රතිරූපය කෙළෙසන්න ඉඩ තබන්නේ නෑ</topic>
    <author>නුවන් කොඩිකාර සහ ජස්ටින් කොඩිකාර (මාතර දිසා විශේෂ) මාතර සිට...</author>
    <content>ජනාධිපති මහින්ද රාජපක්ෂ මහතාගේ ප්‍රතිරූපය කෙළෙසා හෝ ලබන වසර අවසන් වීමට පෙර ආණ්ඩු බලය ලබා ගන්නා බවට එක්සත් ජාතික පක්ෂයේ ඇතැම් පිරිස් කර ඇති ප්‍රකාශය දැඩි පිළිකුල් සහගතව හෙළා දකින බවත් ඊට සිය විරෝධය පළ කරන බවත් මාතර දිස්ත්‍රික්කයේ මහා සංඝරත්නය පවසති.මැතිවරණයකින් ජයග්‍රහණයක් අත්පත් කර ගැනීමට නොහැකි බව දන්නා නිසා සිය බලලෝභිත්වය වෙනුවෙන් මෙවැනි දේ කිරීම හෝ ප්‍රකාශ කිරීමට එරෙහිව දැඩි විරෝධය පළ කරන බව උන්වහන්සේලා ප්‍රකාශ කළහ.සිය බලලෝභිත්වය වෙනුවෙන් රටත්, ජාතියත් පාවා නොදෙන ලෙසත්, එවැන්නක් කිරීමට කවුරුන් හෝ කටයුතු කරන්නේ නම් ජීවිත පරදුවට තියා හෝ මවුබිමත්, ජනාධිපතිවරයාත් ආරක්ෂා කිරීමට කටයුතු කරන බවද මහා සංඝරත්නය අවධාරණය කළෝය.ජනාධිපතිතුමන්ගේ චරිතය විනාශවන අයුරින් යම් කෙනෙක් බොරු බේගල් ප්‍රකාශ කළහොත් තමන්වහන්සේලා වැඩමකරන හැම තැනකදීම එහි සත්‍ය අසත්‍යතාව හෙළිකරන බව මාතර දිස්ත්‍රික්කයේ මහා සංඝරත්නය පවසති.මාතර වෙහෙරහේන පුර්වාරාම රජ මහා විහාරයේ ඊයේ (18) පැවැති මාධ්‍ය සාකච්ඡාවේදී මාතර දිස්ත්‍රික්කයේ නායක, අනුනායක, ලේඛකාධිකාරීන් වහණ්සේලා එසේ ප්‍රකාශ කළෝය.දකුණේ නායකයාට එරෙහිව මඩ ගැසීමට දකුණේ, මාතර ප්‍ර‍දේශයේ අයකු පෙරමුණ ගැනීම මාතර දිස්ත්‍රික්කයේ මහා සංඝරත්නය ලෙස තමන් වහණ්සේලා කණගාටු වන බව නායක හිමිවරු පවසති.තමන්ට යමක් කිරීමට නොහැකි නම් එය කළ හැකි පුද්ගලයාට වෛර කිරීමෙන් පළක් නොමැති බව පවසන සංඝරත්නය එයින් සිදුවන්නේ තමන්ම පිරිහීම බව පැවසුහ.කුරිරු යුද්ධය අවසන් කර සියලුම ජාතීන්ට නොබියව, සාමකාමීව ජීවත් වීමට පරිසරය උදාකර දුන් නායකයාගේ ප්‍රතිරූපයට පහර ගැසීමට වෙර දරන කුමන්ත්‍රණ බලවේගවලට හසු නොවන්නැයි බුද්ධිමත් ජනතාවගෙන් ඉල්ලා සිටින බව වෙහෙරහේන පූර්වාරාම රජමහ විහාරාධිපති, දක්ෂිණ පාර්ශ්වයේ ප්‍රධාන සංඝනායක, ශාස්ත්‍රපති කෑගල්ලේ රතනසාර නාහිමියෝ ප්‍රකාශ කළහ.දේශීය මෙන්ම විදේශීය බලවේගයන්ගෙන් එල්ල වූ සෑම අභියෝගයකටම නොබියව මුහුණ දෙමින් ජාතිය එක්සේසත් කිරීමට කටයුතු කළ මහින්ද රාජපක්ෂ ජනාධිපතිතුමන්ගේ ශ්‍රී නාමය ජනතා මතකයෙන් කිසිදා මකා දැමීමට නොහැකි බව රතනසාර නාහිමියෝ කීහ.රටක යම් වැරැද්දක් වේ නම් එය ප්‍රජාතන්ත්‍රවාදී ලෙස පෙන්වාදී නිවැරැදි කිරීම විපක්ෂයේ කාර්යය භාර්ය බව පවසන නාහිමියෝ එසේ නොමැතිව පදනමක් නැති ප්‍රකාශ කිරීමෙන් පලක් නොවන බව පැවසූහ. මැද්දවත්ත ඉසිපතනාරාමාධිපති දක්ෂිණ ලංකාවේ උප ප්‍රධාන අධිකරණ සංඝනායක තලහගම ඤාණරතන නාහිමිපාණෝ-රටක් නිවැරැදිව ගමන් කරන කොට එය බිඳවට්ටන්න කවුරු හරි උත්සහ ගන්නවා නම් එය ඔහු ඔහුටම කර ගන්නා නිගරුවක්. විපක්ෂයෙන් විය යුත්තේ පාලක පක්ෂයේ යම් වැරැද්දක් සිදුවෙනවා නම් එය පෙන්වා නිවැරැදි කිරීම. එසේ නොමැතිව ක්‍රෝධ කිරීමෙන් පලක් නැහැ. වත්මන් ජනාධිපති මහින්ද රාජපක්ෂ මහත්තයා ගැන ඊර්ෂා වෙන එක පුදුමයක් නෙවෙයි. මොකද එතුමා වටා ජනතාව රොක්වෙන විදියට ඇතැමකුට ඊර්ෂා ඇතිවෙන එක පුදුමයක් නෙවෙයි.අපි කළ යුත්තේ කාටවත් ඊර්ෂා කර කර ඉන්න එක නෙවෙයි. රට ජාතිය වෙනුවෙන් කුමක් හෝ හොඳ දෙයක් කර ජනතා ආකර්ෂණය දිනා ගැනීමයි. මේ රටේ බිහිවුණු බොහෝ නායකයෝ උත්සාහ කළා ත්‍රස්තවාදය අවසන් කරන්න. ඒත් එය කරන්න බැරි වුණා. වත්මන් ජනාධිපතිතුමා එය කළා. අපි කළ යුත්තේ එතුමාට ගෞරව කරනවා මිසක් මඩ ගසන එක නෙවෙයි. බුද්ධිමත් ජනතාවගෙන් මා ඉල්ලා සිටිනවා, මේ කියන කරන දේ පිළිබඳ සැලකිල්ලෙන් ඉඳලා හොඳට සිතලා මතලා පිළිතුරු ලබාදෙන්න කියලා.දෙවිනුවර පරමවිචිත්‍රාරාම රජමහා විහාරාධිපති ශ්‍රී කල්‍යාණවංශ මහා නිකායේ අනු නායක දෙවිනුවර සිරි සුනන්ද අනුනාහිමි- රට බේරගත්ත ජනාධිපතිතුමන්ගේ චරිතය ඝාතනය කිරීමට ඇතැම් පිරිස් කුමන්ත්‍රණකාරී වැඩපිළිවෙළක් ගෙන යමින් සිටිනවා. ඊට අපේ බලවත් විරෝධය හා කනගාටුව ප්‍රකාශ කරනවා. වත්මන් ජනාධිපතිතුමා බිම් මට්ටමේ සිට ජනතාව එක්ක ජීවත් වුණ පුද්ගලයෙක්.ඒ නිසා තමයි එතුමන් රටට තිබුණු ලොකුම ප්‍රශ්නය මුලින්ම විසඳලා ජනතාවට බියෙන් සැකෙන් තොරව පාරේ බැහැලා යන ඉඩකඩ හදාදුන්නේ. දැන් එතුමන් අපිට ගිලිහි තිබුන සංවර්ධනයත් උදාකර දෙමින් සිටිනවා. ඒ සංවර්ධනය විනාශ කර දමන්න එපා කියලා දුෂ්ට ප්‍රකාශ කරන පිරිසගෙන් ඉල්ලා සිටිනවා.ඇලගිරිය කහවිලගොඩ පුරාණ විහාරාධිපති, මාතර දිස්ත්‍රික්කයේ ශාසනාරක්ෂක බලමණ්ඩලයේ ලේකඛාධිකාරී පරදූව ජිනරතන හිමි-පසුගිය කාලය පුරා අප දැක්කා මේ රට විනාශ කරන්න දුෂ්ට බලවේග වරින් වර විවිධ අයුරින් ක්‍රියාත්මක වුණු හැටි. ඒ සියල්ලටම නොබියව මුහුන දෙන්න අපේ ජනතාවට පුළුවන් කම ලැබුණා. දැන් නැවතත් එවැනි බලවේග ක්‍රියාත්මක වෙමින් සිටිනවා.තමන්ට බලය ගන්න බැරි වුණාම රට එක්සේසත් කරපු නායකයාගේ ප්‍රතිරූපය බිඳලා හරි තමන්ගේ දේ කරගන්න උත්සහ කරනවා. මංගල සමරවීර මහත්තයා බොරුවෙන්ම උපන් පුද්ගලයෙක්. ඒක එතුමන් දැන් සිටින පක්ෂයේ අයම උජාරුවෙන් කිව්වා. සිංහල මවුපියන්ට දාව උපන් කෙනෙක් නම් එවැනි කතා අහගෙන එතන රැඳී ඉන්නේ නැහැ.දේශපාලනයේ ඉන්නෙත් නැහැ. තමන්ට නොහැකි වුණාම කාටවත් ගරහලා පලක් නැහැ. උතුම් චරිතවලට මඩ ගසන්න එපා කියලා ඒ මහත්වරුන්ගෙන් ඉල්ලා සිටිනවා. තව දුරටත් එහෙම වුණොත් ඊට එරෙහිව මාතර දිස්ත්‍රික් සංඝරත්නය ලෙස පාරට බහින්න වුණත් සුදානම් කියලා ප්‍රකාශ කරනවා.බෙලිඅත්ත රඹුක්කැටිය සිරි සුමනාරාමාධිපති, බෙලිඅත්ත ශාසනාරක්ෂක බලමණ්ඩලයේ උප සභාපති, පොල්අතුමෝදර ඥානරතන හිමියෝ-මේ වෙන කොට රට පුරා දැවැන්ත සංවර්ධනයක් වෙමින් තියෙනවා.ඇස් නොපෙනෙන කන් නොඇහෙන පරදේසක්කාරයන් තමයි මේ සංවර්ධනය දකින්න අකමැති. බලලෝභිත්වයෙන් නහින්නේ නැතිව රට ඉදිරියට ගෙන යන්න සහාය දෙන එක තමයි අපි කළ යුත්තේ. ඒ සඳහා ජනාධිපතිතුමන් එක්ක එක්වන්නයි ඉල්ලා සිටිනවා.තිහගොඩ ශාසනාරක්ෂක බල මණ්ඩලයේ සභාපති, මැද්දවත්ත නාගබෝධි රජමහා විහාරාධිපති අංගුනබදුල්ලේ ඥානදස්සි හි, මැද්දවත්ත ඉසිපතනාරාමාධිපති දක්ෂිණ ලංකාවේ උප ප්‍රධාන අධිකරණ සංඝනායක තලහගම ඤාණරතන නාහිමියෝ, තල්පාවිල ජිනජෝතිකාරාමාධිපති, ශාස්ත්‍රපති, දර්ශනපති බෙලිගල්ලේ සෝභිත හිමි, ගණේගොඩ පුරාණ විහාරාධිපති, ශාස්ත්‍රපති රත්මල්කැටියේ සිරිධම්ම හිමිවරු ද මෙහිදි අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301193</link>
    <topic>මගේ දියණිය මරා දැමූ සෞදියෙන් කිසිම මුදලක් එපා</topic>
    <author>ත්‍රිකුණාමලය විශේෂ</author>
    <content>තම දියණිය මරා දැමූ සෞදි රජයෙන් හෝ එහි කිසිදු පුද්ගලයෙකුගෙන් පරිත්‍යාගයක් භාර ගැනීමට සූදානම් නැති බව රිසානා නෆීක් ගේ මව වන අහමදු සෙයියදු පරිනා මහත්මිය පවසයි.තමන්ට නිවසක් සාදා දීමට බොහෝ ආයතන හා සංවිධාන ඉදිරිපත් වී සිටින බව කී පරිනා මහත්මිය සෞදියේ කිහිප දෙනෙකුම මුදල් ආධාර ලබා දීමට ඉදිරිපත් වී සිටින බවත් එවැනි පරිත්‍යාග රැගෙන තම නිවසට නොඑන ලෙස දැඩිව ප්‍රකාශ කරන බවද ඇය පැවසුවාය.තම දියණියට සමාව ලබා දෙන ලෙස රිසානා සේවය කළ සෞදි ස්වාමි දුවට දැන්වුවත් ඉන් පළක් නොවුනත් ඇයට ද ස්තුතිය පළ කළ පරීනා මහත්මිය දෙයියන්ගේ කැමැත්තට අනුව සියලු දේ සිදුවී හමාර බව කීවේය.රිසානා ගේ නැගණියගේ ඡායාරූපයක් මාධ්‍යවල පළ කරමින්, එය රිසානාගේ කුඩා කාලයේ ගත් ඡායාරූපයක් බවට පෙන්වා ඇති බවත් එවැනි අසත්‍ය දේ පළ කැර රිසානාට අගෞරව නොකරන ලෙස ද පරීනා මහත්මිය මාධ්‍යවේදීන්ගෙන් ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301194</link>
    <topic>‘රිසානා නෆීක්’ නමින් මාර්ගයක් නම් කෙරේ</topic>
    <author/>
    <content>සෞදි අරාබියේ දී ගෙල කපා ඝාතනය කළ රිසානා නෆික්ගේ මවුපියන්ට නිවෙසක් ඉදිකිරීමේ කටයුතු ඊයේ (18) පස්වරුවේ ඇරැඹුණු අතර ඒ සඳහා ඇමැති රංජිත් සියඹලාපිටිය මහතා විසින් රු. ලක්ෂ 2.5ක මුදලක් ලබාදී තිබේ.රිසානා ජීවත් වූ මුතුර් සාපිනගර් ප්‍රදේශයේ දී එම නිවෙසේ ඉදිකිරීම ඇරැඹිණි.රිසානාට කෘතගුණ දැක්වීමක් වශයෙන් ත්‍රිකුණාමලය – මඩකළපුව මාර්ගයේ පෙරියපාලම් සිට මුතූර් සාපිනගර් දක්වා කිලෝමීටර් 2ක පමණ වන ඇයගේ නිවෙස දක්වා දිවෙන මාර්ගය සංවර්ධනය කර රිසානා නෆික් මාවත ලෙස නම් කරන ලෙස එහිදී ඇමැතිවරයා විසින් නැඟෙනහිර පළාත් ප්‍රධාන ඇමැති නජීබ් අබ්දුල් මජීඩ් මහතාට උපදෙස් ලබා දී ඇත.‘රිසානා නෆීක්’ නමින්..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301195</link>
    <topic>හෙරොයින් ජාවාරමේ නියැළුණ පුද්ගලයාට ජීවිතාන්තය දක්වා සිර දඬුවම්</topic>
    <author>කුමුදු හෙට්ටිආරච්චි</author>
    <content>හෙරොයින් ග්‍රෑම් 41 ක් සන්තකයේ තබා ගැනීම හා ජාවාරම් කිරීම සම්බන්ධයෙන් වරදකරු වූ චුදිතයකුට කොළඹ මහාධිකරණ විනිසුරු ලලිත් ජයසූරිය මහතා ඊයේ (18) ජීවිතාන්තය දක්වා සිරදඬුවම් නියම කෙළේය. ක්‍රිෂ්ණමූර්ති රවිශංකර් නමැති චුදිතට එසේ සිරදඬුවම් නියම වුණි.චුදිතට විරුද්ධව ඇති චෝදනා නඩු විභාගයේදී පැමිණිල්ල සාධාරණ සැකයකින් තොරව ඔප්පු කර ඇති බව තීරණය කළ විනිසුරුවරයා චුදිතට එසේ ජීවිතාන්තය දක්වා සිරදඬුවම් නියම කෙළේය.හෙරොයින් සමඟ බොරැල්ල මැගසින් පාරේ දී පොලිස් මත්ද්‍රව්‍ය නාශක අංශය මගින් චුදිත අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301196</link>
    <topic>සක්විති තවදුරටත් රිමාන්ඩ්</topic>
    <author>ශිරෝමි අබයසිංහ</author>
    <content>තැන්පත්කරුවන් සක්විති මූල්‍ය ආයතනයේ තැන්පත් කළ රුපියල් කෝටි එකසිය පහක මුදලක් සාවද්‍ය ලෙස පරිහරණය කිරීම සම්බන්ධයෙන් රිමාන්ඩ් භාරයේ සිටින සක්විති රණසිංහ පෙබරවාරි 01 දා දක්වා තව දුරටත් රිමාන්ඩ් බාරයේ තබනලෙස නුගේගොඩ මහෙස්ත්‍රාත් අජිත් එම්.මාසිංහ මහතා ඊයේ (18) නියෝග කළේය.තැන්පත්කරුවන් තුන්දහසකට අධික ප්‍රමාණයක් තැන්පත් කර තිබූ මුදල් සාවද්‍යව පරිහරණය කළේ යැයි සක්විතිට එරෙහිව අධිචෝදනා ඉදිරිපත් කිරීම සම්බන්ධයෙන් නී‍තීපති උපදෙස් පතා ඇති බව රහස් පොලිසිය අධිකරණයට වාර්තා කර තිබේ. සක්විති දැනට අවුරුද්දකට වැඩි කාලයක් රිමාන්ඩ් භාරයේ පසුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301197</link>
    <topic>මුහුදු මාර්ගයෙන් ඕස්ට්‍රේලියාවට පුද්ගලයන් යැවීමේ ජාවාරමට ජාත්‍යන්තර කොටි ජාලය හවුල්</topic>
    <author>භක්ති ධර්මප්‍රිය මෙන්ඩිස්</author>
    <content>මුහුදු මාර්ග හරහා පුද්ගලයින් ඕස්ට්‍රේලියාවට යැවීම ජාත්‍යන්තර කොටි ජාලයේ මෙහෙයවීමෙන් සිදු කෙරෙන බවට මේ වන විට තමන් වෙත තොරතුරු ලැබී ඇතැයි ඕස්ට්‍රේලියාවේ සිටින ශ්‍රී ලංකික මහකොමසාරිස් වයිස් අද්මිරාල් තිසර සමරසිංහ මහතා පවසයි.ශ්‍රී ලංකාවේ පුද්ගලයන් රැසකගෙන් මේ හරහා කොටි ජාත්‍යන්තර ජාලය කෝටි ගණනින් මුදල් උපයා ඇති බවද තිසර මහතා පෙන්වා දෙයි.මෙම ජාවාරම මැඩලීම සඳහා මේ වන විට ඕස්ට්‍රේලියානු රජය පියවර ගෙන ඇති බවත්, තමන් මේ සම්බන්ධයෙන් ඕස්ට්‍රේලියානු රජය දිගින් දිගටම දැනුවත් කරන බවත් මහකොමසාරිස්වරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301198</link>
    <topic>දූ - පුතුන් 3,50,000ක් පාසල් දිවිය අරඹයි</topic>
    <author>භක්ති මෙන්ඩිස්, පණ්ඩුක සමරසේකර</author>
    <content>දිවයින පුරා විසිරී සිටින දූ පුත්තු 3,50,000ක් ඊයේ (18) සිය අධ්‍යාපනයේ මූලික පියවර තබමින් අලුතින් පාසල් අධ්‍යාපනය ඇරඹූහ.මෙහි ප්‍රධාන උත්සවය ත්‍රිකුණාමල දිස්ත්‍රික්කයේ පැවැති අතර දිවයිනේ සියලුම පාසල්වලට නවක සිසුන් බඳවා ගනු ලැබුවේ ඔවුන්ට නැවුම් අත්දැකීම් ලබාදෙමින් ගුරු මාපියන් සමඟ එකට හිඳ කිරිබත්, කැවුම් ආදියෙන් සංග්‍රහ පවත්වමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n1301199</link>
    <topic>පාතාල කෙරුමෝ 2ක් අත්අඩංගුවට</topic>
    <author>රාවතාවත්ත සමූහ</author>
    <content>ප්‍රධාන පෙළේ පාතාල නායකයකු හා මත්කුඩු ජාවාරම්කරුවකු වන අත්තිඩියේ ජානා නැමැත්තාගේ සහායකයින් දෙදෙනකු වූ ගුවන් හමුදා සෙබළෙකු හා තවත් පාතාල සාමාජිකයකු, මෝටර් රථයක්, ව්‍යාජ ජාතික හැඳුනුම්පතක් හා තාවකාලික රියැදුරු බලපත්‍රයක්, බස්නාහිර හා වයඹ පළාත් දෙකෙහි ලියාපදිංචි මෝටර් රථ අංක තහඩු දෙකක් සමඟ ගල්කිස්ස කොට්ඨාස අපරාධ විමර්ශන අංශයේ නිලධාරීන් විසින් ඉකුත් 16 වැනිදා අත්අඩංගුවට ගෙන ඇත.අපරාධ විමර්ශන අංශයේ ස්ථානාධිපතිවරයාට මත්කුඩු රැගෙන එන බවට ලද තොරතුරක් අනුව ප්‍රධාන සැකකරු ඇතුළු පිරිස ගමන් කරමින් සිටි මෝටර් රථය ලුහුබැඳ ගොස් ඇත. එහිදී අත්තිඩිය කහවිට මාවත අතුරු මාර්ගයකදී මෝටර් රථය ඇතුළු පිරිස කොටු වීමෙන් පසු ජානා නැමැත්තා පාර්සලයක් සමඟ පැන ගොස් ඇති අතර සහායකයින් දෙදෙනා සමඟ මෝටර් රථය පොලිසිය විසින් අත්අඩංගුවට ගෙන පරීක්‍ෂා කිරීමේදී ප්‍රධාන සැකකරුගේ මුදල් පසුම්බියේ තිබී ව්‍යාජ ජාතික හැඳුනුම්පතක්, ව්‍යාජ තාවකාලික රියැදුරු බලපත්‍රයක් හා ව්‍යාජ වාහන අංක තහඩු දෙකක් හමුවී ඇත.මෙලෙස පැන ගිය ප්‍රධාන සැකකරු වසර 7 ක් රක්ෂිත බන්ධනාගාරගතව සිට මීට සතියකට පෙර නිදහස්ව පැමිණ ඒ කාලසීමාව තුළදී තම ඥාතියකුට ගිනි අවි එල්ල කර මරණීය තර්ජන එල්ල කිරීම සම්බන්ධව ඔහුට විරුද්ධව ගල්කිස්ස පොලිසියේ පැමිණිල්ලක් ඇති අතර අත්අඩංගුවේ පසුවූ එක් සැකකරුවකු දින කිහිපයකට පෙර රක්ෂිත බන්ධනාගාර ගතව සිට පැමිණි පුද්ගලයකු වන බවත්, අත්අඩංගුවේ පසුවන අනෙක් පුද්ගලයා දැනට ගුවන් හමුදාවේ සෙබළෙකු ලෙස සේවය කරන පුද්ගලයකු බව ද පොලිසිය කියයි.පොලිසිය අත්අඩංගුවට ගැනීමට යාමේදී සැකකරු මත්කුඩු පාර්සලයක් රැගෙන පලා යන්නට ඇතැයි පොලිසිය සැක කරන අතර ඔහු අත්අඩංගුවට ගැනීම සඳහා මේ වන විට විශේෂ පොලිස් නිලධාරි කණ්ඩායමක් යොදවා ඇතැයි ද වාර්තා වෙයි.ගල්කිස්ස කොට්ඨාස පොලිස් අධිකාරි රවීන්ද්‍ර කරවිට මහතාගේ අධීක්‍ෂණයෙන් ගල්කිස්ස මූලස්ථාන පොලිස් පරීක්‍ෂක කමල් පුෂ්පකුමාර මහතාගේ උපදෙස් මත ගල්කිස්ස කොට්ඨාස අපරාධ විමර්ශන අංශයේ ස්ථානාධිපති උ. පො. ප. කුමාර නලවංශ මහතා ඇතුළු පොලිස් නිලධාරීන් කණ්ඩායමක් පරීක්‍ෂණ කටයුතු සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n13011910</link>
    <topic>අධිකරණ අමාත්‍යාංශ ලේකම්ට එරෙහිව පැමිණිල්ලක්</topic>
    <author>පානදුර සමූහ</author>
    <content>පානදුර මහේස්ත්‍රාත් අධිකරණය විසින් 2012 – 12 – 20 වන දින නඩුවක් (අංක 2742) සම්බන්ධයෙන් නිකුත් කරන ලද අධිකරණ නියෝගයක් ක්‍රියාත්මක නොකිරීම ගැන අධිකරණ අමාත්‍යාංශයේ ලේකම්වරියට එරෙහිව ලංකා දණ්ඩ නීති සංග්‍රහයේ 185 වගන්තිය ප්‍රකාරව පැමිණිල්ලක් ඉදිරිපත් කර අධිකරණය හමුවේ නඩුවක් පවරන ලෙසට පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා පෙරේදා (17) දහවල් පානදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්‍ෂක ගිනිගේ මහතාට නියෝග කෙළේය.එම පැමිණිල්ල සම්බන්ධයෙන් අධිකරණයට සහය වීමට රජයේ නීතිඥවරයෙකුගේ සහය අධිකරණයට ලබා දෙන ලෙසට නීතිපතිවරයාට දන්වා සිටි මහේස්ත්‍රාත්වරයා නඩුව පෙබරවාරි මස 28 දින කැඳවන බව ද සඳහන් කළේය.රුපියල් ලක්‍ෂ 20 ක් වටිනා වෑන් රථයක් වංචා කිරීම ගැන චෝදනා ලබා ඇත්තේ මොරටුව රාවතාවත්තේ අයෙකි. නඩුවේ නඩු භාණ්ඩයක් වූ වෑන් රථය අධිකරණ අමාත්‍යාංශය භාරයේ තිබෙන වෑන් රථයකි. එය කූ®ට ලේඛන සකස් කර අලෙවි කර ඇත. පසුව අධිකරණ අමාත්‍යාංශය භාරයේ තබාගෙන ඇත.මේ වෑන් රථය පොලිස් භාරයට ගැනීමට පානදුර පොලිසියේ විශේෂ අපරාධ සහ වංචා විමර්ශන අංශයේ නිලධාරීන් අධිකරණ අමාත්‍යාංශයේ ලේකම්වරිය හමුවේ කරුණු සැලකල විට එම වෑන් රථය පොලිස් භාරයට ගැනීමට ඇය ඉඩ දී නැත.මේ පිළිබඳව කරුණු පොලිස් පරීක්‍ෂක ගිනිගේ මහතා මහේස්ත්‍රාත්වරයාට දන්වා ඇත. එම වෑන් රථය අධිකරණයේ පවතින නඩුවක නඩු භාණ්ඩයක් නිසා එය අධිකරණයට ඉදිරිපත් කරන ලෙසට පානදුර ප්‍රධාන මහේස්ත්‍රාත්වරයා අධිකරණ අමාත්‍යාංශයේ ලේකම්වරියට 2012-12-20 දින නියෝගයක් කළේය.එම නියෝගය අනුව ක්‍රියා නොකළ ලේකම්වරිය අධිකරණය හමුවේ පෙනී සිටීමට අධිකරණ අමාත්‍යාංශයේ කිසිදු නිලධාරියෙකු අධිකරණයට එවා නැත. මෙම ලේකම්වරිය සම්බන්ධයෙන් නිත්‍යානුකූල පියවරක් ගන්න යැයි වංචා නඩුවේ විත්තිය වෙනුවෙන් පෙනී සිටි ජ්‍යෙෂ්ඨ නීතිඥ වජිර කවිසිංහ මහතා අධිකණයට කරුණු දැක්වීය.අධිකරණ අමාත්‍යාංශයේ ලේකම්වරිය අධිකරණ නියෝගයක් උල්ලංඝනය කර ඇති බව ද, නීතිඥවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n13011911</link>
    <topic>කොළඹ සරසවියේ විද්‍යාර්ථයන්ගේ සංගමයක මුල් පුටුවක් සරත් මායාදුන්නේට</topic>
    <author>පණ්ඩුක සමරසේකර</author>
    <content>කොළඹ විශ්වවිද්‍යාලයේ 60 දශකයේ විද්‍යාර්ථයන්ගේ සමුළුවේ සභාපතිත්වයට හිටපු විගණකාධිපතිවරයකු වූ සරත් මායාදුන්නේ මහතා නිතරගයෙන් පත්වී ඇත.මෙහි පළමු හමුව පසුගිය වසරේ ඔක්තෝබර් 21 දින පැවැත් වූ අතර එහි දෙවැනි සමුළුව මේ 20 වැනිදා කොළඹ විශ්වවිද්‍යාල නව කලාගාරයේ දී පැවැත්වීමට කටයුතු යොදා ඇත.කොළඹ විශ්වවිද්‍යාලයේ 60 දශකයේ ආදි සිසුන් 18000ක් පමණ අධ්‍යාපනය ලබා ඇති අතර, මොවුන් සහ ඔවුන්ගේ පවුල් අතර අන්‍යෝන්‍ය සුහදතාව ඇති කර ගැනීම ප්‍රජා සත්කාර සේවාවන් ක්‍රමවත්ව පවත්වාගෙන යාම අරමුණ ඇතිව මේ සම්මේලනය පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=n13011912</link>
    <topic>රිසානාගේ ඝාතනය ගැන කම්පා වෙනවා</topic>
    <author>- බ්‍රිතාන්‍ය නියෝජ්‍ය මහ කොමසාරිස්</author>
    <content>සවුදි අරාබියේදී ඝාතනයට ලක්වූ ශ්‍රී ලාංකික ගෘහ සේවිකා රිසානා නෆීක්ගේ මරණය ගැන තමන් ඉතාම කම්පාවට පත්වූ බව නිවේදනයක් නිකුත් කරමින් බ්‍රිතාන්‍ය නියෝජ්‍ය මහ කොමසාරිස් රෝබි බුලොක් මහතා කියා සිටියි.ඔහු විසින් ලියන ලද නිවේදනයේ මෙසේ ද දැක්වේ.ඇයට සමාව ලබාදෙන මෙන් කෙරුණු අභියාචනා සඳහා බ්‍රිතාන්‍යයත් සම්පූර්ණ සහයෝගය ලබා දුන්නා. ඒ ඇය විසින් කරන ලදැයි පැවසෙන අපරාධය සිද්ධ වූ අවධියේ ඇය නීතිය ඉදිරියේ බාලවයස්කාරියක් නිසාම පමණක් නොවේ.බ්‍රිතාන්‍යය සහ යුරෝපා සංගමයේ සාමාජික රටවල් මරණ දණ්ඩනයට එකහෙළාම විරුද්ධයි. (යුරෝපා සංගමයේ රටවල මරණ දණ්ඩනය ක්‍රියාත්මක ඛ්ලම තහනම් කර ඇත.)පසුගිය අවුරුද්දේ එක්සත් ජාතීන්ගේ, මරණ දණ්ඩනය තාවකාලිකව අත්හිටු කිරීමේ පනතට සහයෝගය ලබා දෙන මෙන් බ්‍රිතාන්‍ය, ශ්‍රී ලංකාව සහ මාලදිවයින උනන්දු කිරීමට උත්සහ දැරුවා. 2010 වර්ෂයේ මෙම පනතට සහයෝගය දැක්වූ නමුත් මෙම අවුරුද්දේ ශ්‍රී ලංකාව සහ මාලදිවයින මෙයට සහයෝගය ලබාදීමෙන් වැළකී සිටියා.ශ්‍රී ලංකාවේ සහ මාලදිවයිනේ දණ්ඩ නීති සංග්‍රහයේ මරණීය දණ්ඩනය පිළිබඳ නියෝග තිබෙන නමුත්, දෙරටේ මරණීය දණ්ඩනය වර්ෂ ගණනාවකින් ක්‍රියාත්මක වී නැත. (ශ්‍රී ලංකාවේ 1976 වර්ෂයෙන් පසුව සහ මාලදිවයිනේ 1953 වර්ෂයෙන් පසුව මරණීය දණ්ඩනය ක්‍රියාත්මක වී නැත.)එහෙත් මේ රටවල් දෙකේම ඉතා දරුණු අපරාධ මැඬලීම පිණිස මරණීය දණ්ඩනය යළිත් ක්‍රියාත්මක කිරීම සලකා බලනවා. මම දැරූ පෙර තනතුරුවලදී දරුණු අපරාධකාරයන් සමඟ වැඩ කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301191</link>
    <topic>ස්වභාවික විපත්වලින් අසරණ වූ කෑගල්ලේ පවුල් 553කට විකල්ප ඉඩම්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ නායයෑම්වලට ලක්වී ඇති පවුල්වලට විකල්ප ඉඩම් ලබාදීමට කටයුතු කරගෙන යන බව කෑගල්ල දිසාපති තුසිත පී. වනිගසිංහ මහතා පැවසීය.මෙම දිස්ත්‍රික්කයේ බුලත්කොහුපිටිය ප්‍රාදේශීය ලේකම් කොට්ඨාසයෙන් පවුල් 264ක් යටියන්තොට ප්‍රාදේශීය ලේකම් කොට්ඨාසයෙන් පවුල් 225ක්ද, දැරණියගල ප්‍රාදේශීය ලේකම් කොට්ඨාසයෙන් පවුල් 110ක්ද, ගලිගමුව ප්‍රාදේශීය ලේකම් කොට්ඨාසයෙන් පවුල් 50ක්ද, රඹුක්කන ප්‍රාදේශීය ලේකම් කොට්ඨාසයෙන් පවුල් 42ක්ද, වරකාපොළ ප්‍රාදේශීය ලේකම් කොට්ඨාසයෙන් පවුල් 40ක්ද, රුවන්වැල්ල ප්‍රාදේශීය ලේකම් කොට්ඨාසයෙන් පවුල් 26ක්ද, දෙහිඕවිට ප්‍රාදේශීය ලේකම් කොට්ඨාසයෙන් පවුල් 10ක්ද, කෑගල්ල ප්‍රාදේශීය ලේකම් කොට්ඨාසයෙන් පවුල් 3ක්ද, අරණායක ප්‍රාදේශීය ලේකම් කොට්ඨාසයෙන් එක් පවුලක්ද, මාවනැල්ල ප්‍රාදේශීය ලේකම් කොට්ඨාසයෙන් පවුල් 8ක්ද වෙයි.මෙම පවුල්වලට ඉඩම් ලබාදීම සඳහා ඌරුමීවල, වීඔය, වහරක, හුඹගහපිටිය, උඩබාගේ, නූරිය,අංහෙට්ටිගම, මාලිබොඩ, වෙනිවැල්ල, කරණගල, ඔරේන්ජ් ගෲප්, ගජබාපුර, නුගගහමුල, නාරංගොඩ, පාතානවත්ත, මොරලිය, පොල්ගහහේන, පාරඹේවත්ත, සංඝරතනමලේ යන වතුවලින් ඉඩම් ලබාදීමට කටයුතු කරගෙන යයි.මේ සඳහා රාජ්‍ය වැවිලි සංස්ථාවට අයත් ඉඩම්වල නිලධාරීන් සමඟ සාකච්ඡා පවත්වන බව දිසාපතිවරයා පැවැසීය.නායයෑම්වලට ලක්වී ඇති පවුල්වලට විකල්ප ඉඩම් ලබාදීමට කටයුතු කරන නමුත් ඇතමුන් තම ඉඩම් අතහැර යෑමට මැලිකමක් දක්වන බව පෙනෙන්නට ඇතැයි දිසාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301192</link>
    <topic>බණ්ඩාරගම සංවර්ධන ව්‍යාපෘති 56ක් සාර්ථකව අවසන්</topic>
    <author>කළුතර දිසා සමූහ දයාරත්න කුමාරසිංහ</author>
    <content>ගම නැගුම වැඩසටහන යටතේ බණ්ඩාරගම ප්‍රාදේශීය ලේකම් කොට්ඨාසයට අයත් ග්‍රාම නිලධාරි වසම් පනස් නවයම ආවරණය වන පරිදි පසුගිය වසරේ ඇරැඹූ එක ගමකට එක වැඩක් ව්‍යාපෘති පනස් නවයෙන් පනස් හයකම වැඩ දැන් සම්පූර්ණයෙන්ම නිමකර ඇත.පොදු ගොඩනැඟිලි ඉදිකිරීම, කානු පද්ධති සකස් කිරීම, ක්‍රීඩාපිටි ඉදිකිරීම හා මාර්ග කොන්ක්‍රීට් කිරීම මෙම ව්‍යාපෘතිවලට ඇතුළත්ය.ඉතිරි ව්‍යාපෘති තුනේද ඉදිකිරීම් කටයුතු ද දැන් හරි අඩකටත් වඩා වැඩ නිමකර ඇත.මෙම ව්‍යාපෘති සඳහා රුපියල් පන්සිය හැත්තෑ හතර ලක්ෂ විසි දෙදහස් තුන්සිය දාසයයි සත අනූතුනක මුදලක් ප්‍රඟතිපාදන වශයෙන් ලැබී ඇති බවත්, වැඩ නිමකළ ව්‍යාපෘතින් සඳහා රුපියල් තුන්සිය හතළිස් හත්ලක්ෂ එකොළොස් දහස් හත්සිය එකොළහක’ මුදලක් වැයකර ඇති බවත් බණ්ඩාරගම ප්‍රාදේශීය ලේකම් ඇම්. ඒ. ටී. සේනාරත්න මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301193</link>
    <topic>කපිලවස්තුපුර සර්වඥ ධාතු ප්‍රදර්ශනයක් වස්කඩුවේ දී</topic>
    <author>නාගොඩ විශේෂ – එන්. විජේරත්න, දොඩන්ගොඩ විශේෂ විජේරත්න, කළුතර විශේෂ, වාද්දුව සමූහ, කළුතර මධ්‍යම සමූහ සහ කළුතර ඩේලිනිවුස්</author>
    <content>ශ්‍රී සර්වඥධාතූන් වහන්සේ ප්‍රදර්ශනයක් මෙම මස 25, 26 සහ 27 යන තෙදින වස්කඩුව ශ්‍රී සුභූති විහාරස්ථානයේදී කපිලවස්තුපුර පැවැත්වීමට කටයුතු කෙරේ.වත්මනෙහි රටේ පැනනැගී ඇති සියලු ප්‍රශ්න,ගැටලු නිරාකරණය වී ජනාධිපතිතුමා ප්‍රමුඛ රජයටත් සමස්ත ශ්‍රී ලංකාවාසීන්ටත් සෙත්, ශාන්තිය පැතීමත් මෙහි අරමුණවේ.වස්කඩුව ශ්‍රී සුභූති විහාරස්ථානාධිපති, කොටහේන දීපදුත්තරාමාධිපති අමරපුර ශ්‍රීසම්බුද්ධ ශාසනෝදය නිකායේ මහානායක අතිපූජ්‍ය වස්කඩුවේ මහින්දවංශ හිමිපාණන් වහන්සේගේ මූලිකත්වයෙන් මේ පිළිබඳ කළුතර – ප්‍රාදේශීය මාධ්‍යවේදීන් දැනුවත් කිරීමේ හමුවක් පසුගියදා කළුතර දිස්ත්‍රික් ලේකම් කාර්යාලයේ දී පැවැත්විණි.කළුතර දිස්ත්‍රික් මාධ්‍ය ඒකකය සංවිධානය කළ මෙම මාධ්‍ය හමුව සඳහා කළුතර දිස්ත්‍රික් ලේකම් යූ.ඩී.සී. ජයලාල් මහතා ඇතුළු ආරාධිතයින් හා කළුතර ප්‍රාදේශීය මාධ්‍යවේදීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301194</link>
    <topic>වටරැක දුම්රියපොළේ අඩුපාඩු රැසක්</topic>
    <author>මීගොඩ සමූහ – ඩබ්ලිව්.ඩී.ජයතිස්ස</author>
    <content>කැලණිවැලි දුම්රිය මාර්ගයේ පිහිටි වටරැක දුම්රිය ස්ථානය අඩුපාඩු රැසක් මත පවත්වාගෙන යෑම නිසා, දුම්රිය මගී ජනතාව දැඩි අපහසුතාවයට පත්වී ඇතැයි ඔවුහු චෝදනා කරති.දිනකට මගීන් තුන්සියයක් පමණ රැකියා හා වෙනත් අවස්ථා සඳහා දවස පුරා දුම්රියට ගොඩ වෙති. සමස් කල කොළඹ සිට පැමිණ දුම්රියෙන් බැස යති.ලියන්වල, වටරැක, මාදුලාව, හොරගල, හල්බරාව වැනි ප්‍රදේශවල සිට මගී ජනතාව තම රාජකාරි සඳහා යෑමට මෙම ස්ථානයට පැමිණෙති. සවස රාජකාරි නිමවා, දුම්රියේ නැග අවුත් මෙම ස්ථානයෙන් බැස යති.හදිසි අවස්ථාවක දී ඔවුන්ට පිපාසයට දිය බිඳක් පානය කිරීමට ළිඳක් හෝ නළ කරාමයක් මෙම ස්ථානයේ නැත. සනීපාරක්ෂක පහසුකම් කිසිවක් නැත.ඒ සඳහා දුම්රිය ස්ථානය අසළ නිවෙස්වලට හෝ වෙළෙඳසැල් වෙත යා යුතුය. සමහර අවස්ථාවල දී එම නිවෙස්වලින් ගැටලු සහගත තත්වයන් ද පවතින බව ද මගීහු පවසයි.මගී ජනතාවට අසුන් ගැනීමට ඇති ආසන දිරා පත් වී ඇත. වැසි දිනවල දී එම ආසන තෙතබරිත වී පවතියි. දුම්රිය මගී වේදිකාවේ වළවල් හෑරී තිබීම නිසා වැසි දිනවලදී මඩ පිරී ජනතාව අපහසුතාවයට පත් වෙති. වේදිකාවේ තාර ගැලවී යෑම පිළිබඳ බලධාරීන් දැනුවත් කළත් එයට කිසිදු ප්‍රතිචාරයක් නොමැති බව පෙන්වා දෙයි.වේදිකාවේ පාදුක්ක දෙසට ඇති මායිම කිසිදු ක්‍රමවත් බවක් නොමැති ව, කැඩී බිඳීයෑම නිසා. එම ස්ථානයෙන් පිටවීම අවදානම් තත්ත්වයක් පවතින බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301195</link>
    <topic>මීගමුව නිවුස්ටඩ් බාලිකාවෝ පා ගමන් යති</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුවේ බාලිකා පාසල් අතර උදාර මෙහෙවරක යෙදෙන නිවුස්ටඩ් බාලිකා විදුහල සිය 196 වැනි ජන්ම දිනය සමරනු සඳහා පා ගමනක් සහ සැණකෙළියක් පවත්වන ලදී.ආදි සිසුවියන් විද්‍යාලීය දැරියන් එක්ව මෙම පා ගමන සංවිධානය කර තිබුණි.1816 වර්ෂයේ ආරම්භ කළ නිවුස්ටඩ් බාලිකා විදුහලේ මේ වනවිට ශිෂ්‍යාවන් 3500ක් පමණ ඉගනීම ලබති.ගුරු මණ්ඩලය 180කි. ගයනී හේරත් මහත්මිය විදුහල්පතිනිය ලෙස කටයුතු කරන අතර ඒ. එම්. සෝමනායක සහ එච්. එස්. ස්වර්ණලතා යන මහත්මීහු උප විදුහල්පතිනියන් ලෙස කටයුතු කරති.රමණී ද සිල්වා මහත්මිය නියෝජ්‍ය විදුහල්පතිනිය ලෙසද, එස්. එම්. ඩී. ආර්. ක්‍රිස්ටෙලා මහත්මිය ප්‍රාථමික අංශය බාරව ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301196</link>
    <topic>වැලිසර හෝමියෝපති මධ්‍යස්ථානයට දස වසරයි</topic>
    <author>හැදල විශේෂ - ජූලියන් කෝරාළ</author>
    <content>රෝගී වීම නිසා අසරණ වී දුකින් කනස්සල්ලෙන් පෙළෙන මිනිසුන් සතුටට පත්කර තබන්නේ වෛද්‍යවරුන් හා කාර්යමණ්ඩලයයි. මේ සඳහා ඒ උදවිය දිවා රෑ දැඩි වෙහෙසක් දරනවා.ඒ සඳහා ඔවුන්ට ලැබෙන්නේ සොච්චම් දීමනාවක්. එහෙත් රෝගියකු සුවපත් කිරීම මගින් ඔවුන් ලබන ආත්ම තෘප්තිය නිසා ඔවුන්ට ලැබෙන සොච්චම් දීමනාව ගැන හිතන්නේ නැහැ”යි හපුවලානේ සුදර්ශි නායක ස්වාමින් වහන්සේ වැලිසරදී අනුශාසනාවක් කරමින් පැවැසූහ.හෝමියෝපති වෛද්‍ය ක්‍රමයට පූර්ණ රාජ්‍ය අනුග්‍රහය හිමිවී රාජ්‍ය අනුග්‍රහයෙන් හෝමියෝපති වෛද්‍ය ප්‍රතිකාර මධ්‍යස්ථානයක් වැලිසරදී පිහිටුවා දස වසරක් පිරීම නිමිත්තෙන් එහි සේවය කරන කාර්ය මණ්ඩලය අමාත්‍යංශයේ අනුදැනුම හා මගපෙන්වීම යටතේ සංවිධානය කළ දානමය පින්කමට සහභාගි වෙමින් උන්වහන්සේ එසේ පැවැසූහ.වැඩිදුරටත් අනුශාසනාව කළ ස්වාමින් වහන්සේ මෙසේද කීය. රජය ජනතාවගේ සෞඛ්‍ය තත්ත්වය යහපත්ව පවත්වා ගැනීමට අතිවිශාල මුදලක් වැයකරමින් උදාර සේවාවන් නොමිලයේම ජනතාවට ඉටුකරනවා.මේ සඳහා නවීනතම උපකරණ ලබාදෙමින් විවිධ වූ පරීක්‍ෂණ සිදුකරනවා. මේ සඳහා අවශ්‍ය ගොඩනැඟිලි උපකරණ රජයෙන් ලබාදෙනවා. මේ සඳහා විශාල මුදලක් වැයකරනවා.මෙම විශේෂිත අවස්ථාවට දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, අමාත්‍යංශ ලේකම් ලලිත් කන්නන්ගර අතිරේක ලේකම් (පාලන) මල්කාන්ති ඒකනායක අතිරේක ලේකම් (සංවර්ධන) පියසීලි දයාරත්න ඇතුළු අමාත්‍යංශ නිලධාරීහුද හෝමියෝපති රෝහලේ හා වෛද්‍යයතනයේ කාර්යමණ්ඩලය හෝමියෝපති වෛද්‍ය මණ්ඩලයේ ලේඛකාධිපති එම්. ඒ. පෙරේරා ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301197</link>
    <topic>නිවෙසකින් දේපළ සොරාගත් දෙදෙනකු හිරේට</topic>
    <author>ගම්පහ සංචාරකනිමල් ජයසිංහ</author>
    <content>කඩවත පොලිස් බල ප්‍රදේශයේ පුද්ගලයන් දෙදෙනකු එකතුව රාත්‍රී කාලයේදී නිවෙසක් බිඳ රුපියල් 9500ක් වටිනා දේපළ සොරාගැනිම, සොරබඩු අලෙවිය යන චෝදනා තුනකට වරද පිළිගත් හෙයින් පුද්ගලයින් දෙදෙනාට මාස 24 බැගින් බරපතළ වැඩ ඇතිව සිර දඬුවමක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය.මෙම චූදිත දෙදෙනාගෙන් එක් චූදිතයකු එනම් පළමු චූදිත ආබාධයකින් පෙළෙන්නකු බැවින් ඔහුට නියම කළ බරපතළ වැඩ සහිත සිර දඬුවම ලිහිල් සිර දඬුවමක් ලෙස ගෙවීයෑමට නියෝග කළාය.දෙවන චූදිතට බරපතළ වැඩ ඇතිව මාස 24 සිර දඬුවම එලෙසම ගෙවීයාමට නියෝග විය. පැමිණිල්ල කඩවත පොලිසියෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=r1301198</link>
    <topic>සොරබඩු ලඟ තබාගත් තරුණයකුට අත්හිටවූ සිර දඬුවම්</topic>
    <author/>
    <content>කඩවත මෝටර් රථ අලුත්වැඩියා කරන ගරාජයක තිබූ රුපියල් 1,50,000ක් වටිනා වාහන අමතර කොටස් සොරාගැනීම, සොරබඩු ළඟ තබාගැනීම යන චෝදනාවලට වරද පිළිගත් පුද්ගලයකුට වසරක බරපතළ වැඩ සහිත සිර දඬුවමක් නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය චූදිත තරුණයකු බැවින්ද, ප්‍රථම අවස්ථාවේම වරද පිළිගැනීම සලකා සිර දඬුවම වසර 2කට අත්හිටුවන බවට නියෝග කළාය.යහපත් කල් ක්‍රියාවෙන් ඉදිරියේ කටයුතු කළයුතු බවටද තරයේ අවවාද කළාය. පැමිණිල්ල කඩවත පොලිසියෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301191</link>
    <topic>ඔස්ට්‍රේලියා ‘සුපිරි තරු’ කණ්ඩායමට තරු පෙනෙයි</topic>
    <author/>
    <content>ඔස්ට්‍රේලියාවේ බ්‍රිස්බේන් නුවර ගබා ක්‍රීඩාංගණයේ අදහා ගත නොහැකි අන්දමින් ඊයේ පැවැති ජාත්‍යන්තර එක්දින තරගයේදී සුපිරි තරු ක්‍රීඩකයන් පිරිවරා ගත් ඔස්ට්‍රේලියාව ලකුණු 74කට දවාලූ ශ්‍රී ලංකාව කඩුලු 4ක අති විශිෂ්ට ජයක් වාර්තා කළේය.කාසියේ වාසිය දිනා ගෙන පළමුව පන්දුවට පහර දුන් මයිකල් ක්ලාක්ගේ කණ්ඩායම ‘තරගයේ වීරයා’ නුවන් කුලසේකරගේ මවිත කරවන ‘ඉන්ස්වින්ග්’ හා ලසිත් මාලිංගගේ වේග පන්දු හමුවේ අන්දමන්ද වෙමින් ඕවර 26යි පන්දු 4කදී ලකුණු 74කට දැවී ගිය අතර ශ්‍රී ලංකාව ඕවර 20ක් ඇතුළත කඩුලු 6ක් අහිමි කරගෙන ජයග්‍රාහී ඉලක්කය වූ ලකුණු 75 සපුරා ගත්තේය.කුලසේකර ලකුණු 22කට කඩුලු 5ක්ද, මාලිංග ලකුණු 14කට කඩුලු 3ක්ද ලබා ගත්හ. ඔස්ට්‍රේලියාව ඔවුන්ගේ ‘සුපිරි තරු’ ලෙසින් මේ තරගයට කැඳවනු ලැබූ මයිකල් ක්ලාක්, ඩේවිඩ් වෝනර් හා මැතිව් වේඩ් යන පිතිකරුවන්ට ඉලක්කම් දෙකේ ලකුණු ලබා ගැනීමට හෝ නොහැකි විණි.මේ පහසු ඉලක්කය හඹා ගිය ආකාරය පිළිබඳව ශ්‍රී ලංකාවට සතුටු විය නොහැක. ඒ හඹා යාමේදී බොහෝ දෙනෙකුගේ හද ගැස්ම නතර වූ අවස්ථා තිබිණි.ඕවර 100කට නියමිත දිවා/රාත්‍රී තරගය වාර්තාගත ඕවර 46යි පන්දු 4ක් ඇතුළත අවසන් වූයේ විදුලි ආලෝකය ක්‍රියාත්මක කිරීමටත් පෙරය. මෙය, වසර 27කට පසුව ඔස්ට්‍රේලියා කණ්ඩායමෙන් වාර්තා වූ අඩු ම ජාත්‍යන්තර එක්දින ක්‍රිකට් මුළු ලකුණු සංඛ්‍යාව විය.මේ ජයග්‍රහණයත් සමග දෙපිල අතර තරග පහකින් සමන්විත එක්දින තරගමාලාවේ ශ්‍රී ලංකාව තරග 2 – 1කින් පෙරමුණට පිවිසියේය.අන්ත පරාජයක් ලැබූ ඔස්ට්‍රේලියා කණ්ඩායමේ එක ම ධනාත්මක කාරණය වූයේ ඔවුන් ඔවුන්ගේ ජාත්‍යන්තර එක්දින ක්‍රිකට් ක්‍රීඩාවේ අඩුම මුළු ලකුණු සංඛ්‍යාව වන 70 පසු කිරීමය.මේ ලකුණු ප්‍රමාණය වාර්තා වී ඇත්තේ එංගලන්තයට එරෙහිව එජ්බැස්ටන්හිදී 1977 වසරේදීය. නවසිලන්තයට එරෙහිව ඇඩිලේඩ්හිදී 1986 වසරේදීද මේ මුළු ලකුණු සංඛ්‍යාව ම ඔස්ට්‍රේලියාව වෙතින් වාර්තා විණි.අංක 9 පිතිකරු මිචල් ස්ටාක් හා අවසන් පිතිකරු සේවියර් ඩොහර්ටි කඩලු 9ට 40 සිට 74 දක්වා මුළු ලකුණු ප්‍රමාණය ගෙන එමින් ඔස්ට්‍රේලියාවේ මේ ඓතිහාසික ලකුණු මගහරවා ගත්හ.ඔස්ට්‍රේලියාව වෙනුවෙන් වැඩිම ලකුණු ලබා ගනිමින් ස්ටාක් නොදැවී ලකුණු 22ක් ලබා ගත් අතර ඩොහර්ටි ලකුණු 15ක් ලබා ගත්තේය. වෙනත් කිසිම පිතිකරුවෙකුට ඉලක්කම් දෙකේ ලකුණු සංඛ්‍යාවක් ලබා ගැනීමට නොහැකි විය.මුලින්ම දැවී ගියේ ඩේවිඩ් වෝනර්ය. තරගයේ තෙවැනි ඕවරයේදී ඇන්ජලෝ මැතිව්ස්ගේ පන්දුවට ‘මිඩ් ඕෆ්’හි ශමින්ද එරංග අතට උඩ පන්දුවක් දෙමින් ඔහු ලකුණු 4කට දැවී ගියේය.කුලසේකරගේ පන්දුවට මහේල ජයවර්ධන ‘ස්ලිප්’ උඩ පන්දුව අල්ලා ගන්නා විට ෆිලිප් හියුස් රැස්කර ගෙන සිටියේ ලකුණු 3ක් පමණි.නායක මයිකල් ක්ලාක් පළමු හතරේ පහර එල්ල කරමින් ආරම්භයේදී ස්ථාවර බවක් පෙන්නුම් කරද්දී ඩේවිඩ් හසී ද ඔහු අනුගමණය කරමින් හතරේ පහරක් එල්ල කළද ඔහුගේ ක්‍රීඩාව වැඩි වේලාවක් පැවතුනේ නැත.කුලසේකරගේ ‘ඉන්ස්විඟර්’ පන්දුවට හසී දුන් උඩ පන්දුව කඩුලු රකින කුසල් ජනිත් පෙරේරා රැක ගත්තද එය දැවී යාමක් නොවන බව පිටියේ තරග විනිසුරුගේ තීරණය විය. එහෙත් නායක මහේල ජයවර්ධන ඇපෑලක් මගින් එම කඩුල්ල දිනා ගත්තේය.පන්දුව පිත්තේ අග වදිනු රූපවාහිනී පුනරූපනවලින් පැහැදිළිව දිස්විණි. 8 වැනි ඕවරය වන විට ඔස්ට්‍රේලියාවේ කඩුලු 3ක් ලකුණු 21කට බිඳ වැටී තිබිණි.ජෝර්ජ් බේලි කඩුල්ල මුවා කිරීමේ වරදට හසුකර ගත් කුලසේකර අනතුරුව, ලොව හොඳම ටෙස්ට් පිතිකරුවකු වන මයිකල් ක්ලාක් පරදවමින් මැද ඉන්නට පන්දුව යැවීය.ශ්‍රී ලංකාවේ මේ අගනා පන්දු ප්‍රහාරය හමුවේ සත්කාරක ඔස්ට්‍රේලියාව ලකුණු 28කට කඩුලු 5ක් අහිමි කර ගෙන සිටියේය.ඊට පන්දු දෙකකට පසුව, මොයිසස් හෙන්රික්ස් (තෙවසරකට පසුව කණ්ඩායමට එක්වූ) මුළු ලකුණු 30 දී දැවී ගියේය.මාලිංග ඉක්මණින් කඩුලු ලබා ගනිද්දී මිචල් ජොන්සන්, මැතිව් වේඩ් හා ක්ලින්ට් මැකේ ආපසු ක්‍රීඩාගාරයට ගියහ.වේග පන්දු යවන මිචල් ස්ටාක් පිතිකරණය අපහසු නොවන බව පෙන්නුම් කරමින් පන්දු 28කින් ලකුණු 22ක් ලබා ගත්තේය. සේවියර් ඩොහර්ටි, ශමින්ද එරංගගේ පන්දුවට පහසු උඩ පන්දුවක් පිළිගැන්වීමත් සමග ඔස්ට්‍රේලියා ඉනිම අවසන් විය.තරගයේ දෙවැනි ඉනිමේදී ඔස්ට්‍රේලියාවේ පහර දීම මෙහෙයවමින් මිචල් ජොන්සන් ඕවර තුනකදී ලකුණු 11කට කඩුලු 3ක් ලබා ගත්තේය. එහෙත් සත්කාරක පිල උඩ පන්දු තුනක් අතහැරියේය. දුවද්දී දවා ගැනීමක් අපතේ හැරියේය. කෙසේ වෙතත් ඔවුන් සංචාරක කණ්ඩායමට තරගය අසීරු එකක් බවට පත් කළේය.නායක මහේල ජයවර්ධන ලබා ගත්තේ එක් ලකුණක් පමණි. පළමු ඕවරයේදී ක්ලින්ට් මැකේගේ පන්දුවට මහේල දුන් උඩ පන්දුව ‘බැක්වර්ඩ් පොයින්ට්’ ස්ථානයේ සිට ඩේවිඩ් වෝනර් අති දක්ෂ ලෙස රැක ගත්තේය.ඇඩිලේඩ්හිදී පසුගිය ඉරිදා ප්‍රථම ජාත්‍යන්තර එක්දින ශතකය ලබා ගත් ලහිරු තිරිමාන්න ලකුණු 7කට දැවී ගියේය. ජොන්සන්ගේ පන්දුවට තිරිමාන්න එල්ල කළ උඩ පන්දුව ඩැහැ ගත්තේද වෝනර්ය.ඇන්ජලෝ මැතිව්ස් පළමු පන්දුවෙන්ම මිචල් ස්ටාක් වෙත උඩ පන්දුවක් දෙමින් දැවී ගිය අතර ඒ කඩුල්ල ලබා ගත්තේද ජොන්සන්ය.මැද පෙල පිතිකරුවකු ලෙසන් ක්‍රීඩා කළ උපුල් තරංග ලකුණු 12ක් රැස්කර ගෙන ස්ටාක්ගේ පන්දුවට ‘ස්ලිප්’හි මයිකල් ක්ලාක් වෙත උඩ පන්දුවක් දෙමින් දැවී ගිය අතර ජීවන් මෙන්ඩිස් එම පන්දු යවන්නාටම මැකේ වෙත උඩ පන්දුවක් දෙමින් ලකුණු 2කට දැවී ගියේය.ශ්‍රී ලංකා ජයග්‍රහණය තහවුරු කළ පිතිකරුවා වූයේ ආදේශිත කඩුලු රකින ක්‍රීඩක කුසල් ජනිත් පෙරේරා ය. විශිෂ්ට තැන්පත්කමක් හා ශක්තියක් පෙන්නුම් කළ ඔහු හතරේ පහර 4ක් එල්ල කරමින් පන්දු 28කින් නොදැවී ලකුණු 22ක් ලබා ගත්තේය.එය කළින් දැවී ගිය ආරම්භක පිතිකරු තිලකරත්න ඩිල්ෂාන් ලබා ගත් ලකුණු ප්‍රමාණය ම විය. ඩිල්ෂාන් මුළු ලකුණු 33 දී දැවී ගියේ අවාසනාවන්ත අයුරිණි.ජොන්සන්ගේ පන්දුවට ඔහු පහරක් පිළිගන්වමින් නොසිටියදී පන්දුව පිත්තේ ගෑවී ‘ස්ලිප්’හි ක්ලාක්ගේ අතට ගියේය. හතරේ පහර 3ක් එල්ල කළ ඩිල්ෂාන් පන්දු 33කින් ලකුණු 22ක් ලබා ගත්තේය. තිසර පෙරේරා ජයග්‍රාහී හතරේ පහර එල්ල කළේය.දෙපිල අතර මීළඟ තරගය (සිවුවැන්න) හෙට (20) සිඩ්නි නුවරදී පැවැත්වේ. ශ්‍රී ලංකාව මේ තරගය ජය ගතහොත් ඔවුනට එක්දින තරගමාලාවේ ජයග්‍රහණයද හිමිවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301192</link>
    <topic>“කරුණාකර නැවත එන්න”</topic>
    <author>ප්‍රින්ස් ගුණසේකර</author>
    <content>හිටපු ආසියානු ක්‍රිකට් කවුන්සිලයේ සභාපති හා හිටපු ශ්‍රී ලංකා ක්‍රිකට් සභාපති ජයන්ත ධර්මදාස මහතාට නැවත ක්‍රිකට් පරිපාලනයට පැමිණෙන ලෙස ප්‍රවීණ ක්‍රිකට් ක්‍රීඩකයන් පිරිසකගෙන් හා ක්‍රීඩා සමාජ කිහිපයකින්ම ආරාධනා ලැබී ඇත.එමෙන්ම ශ්‍රී ලංකා ක්‍රිකට් පිලේ ජ්‍යෙෂ්ඨ ක්‍රීඩකයන් කිහිපදෙනෙකුද ජයන්ත ධර්මදාස මහතා නැවැත ක්‍රිකට් පරිපාලනයට පැමිණෙන්නේ නමි එය ක්‍රීඩාවේ යහපතට හේතුවන්නක් බව පවසා ඇතැයි වාර්තාවේ.මේ හේතුවෙන් ලබන මාර්තු 31ට පෙර පැවැත්වෙන ශ්‍රී ලංකා ක්‍රිකට් නිලවරණයේ සභාපති තනතුරට ජයන්ත ධර්මදාස මහතා නාම යෝජනා භාර දීමේ සුදානමක් ඇතැයි වාර්තා‍ වේ.ජයන්ත ධර්මදාස මහතා සභාපති තනතුර‍ට ඉදිරිපත් වුවහොත් ඔහු සමඟ තරග කිරීමට කිසිවෙකු හෝ ඉදිරිපත් නොවනු ඇතැයි ශ්‍රී ලංකා ක්‍රිකට් විධායක කමිටු සාමාජිකයෙකු 'දිනමිණ'ට පැවැසීය.ඒ මහතා පළපුරුදු, අවංක පරිපාලකයෙකු ලෙස ක්‍රිකට් ක්ෂේත්‍රයේ විශ්වාසය දිනා සිටීම එයට ප්‍රධාන හේතුව බව එම ප්‍රකාශකයා පැවැසීය. නවලෝක රෝහලේ සභාපති වන ජයන්ත ධර්මදාස මහතා වසර 35ක පමණ කාලයක් විධායක කළමනාකාරිත්වයේ ප්‍රධාන තනතුරු දරමින් සිටී.ඒ මහතා වසර 2005 සිට 2007 දක්වා ශ්‍රී ලංකා ක්‍රිකට් සභාපති ලෙස හා 2006 සිට 2007 දක්වා ආසියානු ක්‍රිකට් සභාපති ලෙසද කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301193</link>
    <topic>‘ෆයිව් නේෂන්ස්’ රගර් පිටියට යන ශ්‍රී ලංකා පිලේ නායකත්වය යෝෂිතට</topic>
    <author>ෆවුස් මොහොමඩ්</author>
    <content>ආසියානු ‘ෆයිව් නේෂන්ස්’ පළමු කොටසේ රගර් තරගාවලියට සහභාගි වන ශ්‍රී ලංකා කණ්ඩායමේ නායකත්වයට නාවික හමුදා රගර් කණ්ඩායමේ නායක යෝෂිත රාජපක්ෂ නම් කර ඇත. කණ්ඩායමේ උපනායකත්වය හිමිවී ඇත්තේ මහනුවර ක්‍රීඩා සමාජයේ ෆසීල් මරිජාටය.ජාතික රගර් තේරීම් කමිටුව විසින් මේ තෝරාගැනීම සිදුකරනු ලැබූ අතර ඊට ක්‍රීඩා අමාත්‍ය මහින්දානන්ද අලුත්ගමගේ මහතාගේ පූර්ණ අනුමැතිය හිමිවී තිබේ.පිලිපීනයේ මැනිලා නුවරදී පසුගිය වසරේ පැවැති ‘ෆයිව් නේෂන්ස්‘ පළමු කොටසේ තරගාවලියේ දීත් ශ්‍රී ලංකා පිලේ නායකයා ලෙස කටයුතු කරනු ලැබුවේ යෝෂිත විසිනි.එහි දී ශ්‍රී ලංකාව අවසන් මහා තරගයට සුදුසුකම් ලබාගැනීමට සමත්වූ අතර අවසන් තරගයේ දී පිලිපීනය හමුවේ පරාජයට පත්විය. කෙසේ වෙතත් එම තරගාවලියේ පළමු තරගයේ දී ප්‍රබල චීන තායිපේ පිලත්, දෙවැනි තරගයේ දී සිංගප්පූරුවත් පරාජයට පත්කිරීමට ශ්‍රී ලංකාව සමත්විය. එවර ශ්‍රී ලංකාව චීන තායිපේ පිල පරාජයට පත්කළේ වසර 22කට පසුවය.මෙවර ‘ෆයිව් නේෂන්ස්’ තරගාවලියට ශ්‍රී ලංකාව සමග කසකස්තානය, තායිලන්තය සහ චීන තායිපේ පිල සහභාගි වෙති. තරගාවලිය ලබන අප්‍රේල් මස 6වැනිදා සිට 14දින දක්වා පැවැත්වීමට නියමිතය. මෙවර තරගාවලියේ සත්කාරකත්වය ලබාගැනීමේ සටනට සෙසු රටවල් සමග ශ්‍රී ලංකාව ද එක්වී සිටින අතර සත්කාරකත්වය හිමිවන රට මේ මස අගදී ප්‍රකාශයට පත්කිරීමට නියමිතය.‘ෆයිව් නේෂන්ස්’ රගර් තරගාවලිය ඉලක්ක කරගෙන ක්‍රීඩකයන් 58දෙනකුගෙන් යුතු ශ්‍රී ලංකා සංචිතයක් පසුගියදා නම් කොට තිබිණි. එහි අවසන් කණ්ඩායම ඉදිරියේ දී නම් කෙරෙන අතර කණ්ඩායමේ පුහුණුවීම් කටයුතු ආරම්භ වන්නේ ඉන් අනතුරුවය.මේ තරගාවලිය ඉලක්ක කරගනිමින් පසුගියදා ජාතික කණ්ඩායමේ නව ප්‍රධාන පුහුණුකරුවකු ලෙස පත්වූ දකුණු අප්‍රිකානු ජාතික රවින් ඩු ප්ලෙසිස් යටතේ පුහුණුවීම් ආරම්භ කෙරේ.මීට පෙර දකුණු අප්‍රිකාවේ සහ එක්සත් අරාබි එමීර් රාජ්‍ය කණ්ඩායමේ පුහුණු උපදේශකවරයෙක් ලෙස කටයුතු කළ දකුණු රවින් ඩු ප්ලෙසිස් නවසීලන්තයේ සහ දකුණු අප්‍රිකාවේ වෘත්තීමය රගර් පිටියේ වසර 15ක අත්දැකීම් සම්භාරයක් හිමි පරිණත පුහුණුකරුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301194</link>
    <topic>පාසල් හා ක්‍රීඩා සමාජ සඳහා රුපියල් ලක්ෂ හාරසීයක් වටිනා ක්‍රීඩා භාණ්ඩ  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301195</link>
    <topic>ආධුනික පිහිනුම් ශූරතාවලියට අයැදුම්පත් කැඳවයි</topic>
    <author/>
    <content>‍කොළඹ තර්ස්ටන් විද්‍යාලයීය ජල ක්‍රීඩා සමාජය අධ්‍යාපන අමාත්‍යංශ අනුමැතිය සහිතව ශ්‍රී ලංකා ජල ක්‍රීඩා සංගමයේ අධීක්ෂණය ය‍ටතේ සංවිධානය කරන ලබන වයස් සීමා ආධුනික පිහිනුම් ශූරතාවලිය ලබන මස 1වැනිදා සිට 3දා දක්වා විද්‍යාලයීය පිහිනුම් තටාකයේදී පැවැත්වේ.දිවයිනේ පිහිනුම් ක්‍රීඩාව ප්‍රචලිත කිරීමේ අරමුණින් ආධුනිකයන් සඳහාම වෙන්වු මේ පිහිණුම් ඉසව් සඳහා පාසල් මගින් පමණක් අයැදුම්පත් යොමුකළ යුතු අතර ජල ක්‍රීඩා සමාජ නියෝජනය කරන තරගකරුවන් පාසල් මගින් අයැදුම් කළ යුතුය.තරගාවලියේ සමස්ත බාලක බාලිකා ශූරයින් සඳහා ග්‍රේෂන් ගුණවර්ධන හා මේජර් ජෙනරාල් වෛද්‍ය ඩඩ්ලි පෙරේරා අභියෝගතා කුසලානයද අනුශූරයින් හා වයස් කාණ්ඩ ශූරතා සඳහා කුසලාන පිරිනැමේ.තරග ඉසව්වලදී නිසිලෙස තරග නිමකර සියළුම තරගකරුවන් සඳහා සහතිකපත් පිරිනැමෙන බව සංවිධායකයෝ පවසති. තරගාවලිය සඳහා අයැදුම්පත් මේ මස 24 වැනිදාට පෙර ඉදිරිපත් කළ යුතු අතර වැඩි විස්තර දු.ක 011 2675693 මගින් හෝ තර්ස්ටන් විද්‍යාල පිහිනුම් තටාක කාර්යාලයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301196</link>
    <topic>රට හරහා දිවීම හෙට මාතලේ දී</topic>
    <author>මාතලේ දිසා විශේෂ</author>
    <content>ඉදිරියේදි පැවැත්වීමට නියමිත ජාතික මහා ක්‍රීඩා උලෙළේ රට හරහා දිවීමේ තරගයට සුදුස්සන් තෝරා ගැනීම සඳහා පැවැත්වෙන මධ්‍යම පළාත් රට හරහා දිවිමේ තරගය හෙට (20)වැනිදා මාතලේ නගර‍යේදී පැවැත්වේ.මෙහිදී පිරිමි හා කාන්තා තරග පැවැත්වෙන අතර පිරිමි තරගය කි.මි.12ක දුරකින් යුක්තවන අතර කාන්තා තරගයේ දුර ප්‍රමාණය කි.මි.8 කි.තරගය මාතලේ බර්නාඩ් අලුවිහාරේ ක්‍රීඩාංගණය අසලින් ආරම්භ වී හුලංගමුව පාර, දෙඩම්දෙණිය, වටගොඩ, හුලංගමුව ඔස්සේ නැවත එම ක්‍රීඩාංගණය අසලට පැමිණ නිමාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301197</link>
    <topic>වත්තේගම ක්‍රිකට් අද</topic>
    <author>ධම්මික බණ්ඩාර මහනුවර දිසා විශේෂ</author>
    <content>වත්තේගම තරුණ කැළ සංවිධානය කරන සත් සාමාජික ක්‍රිකට් තරගවලිය අද(19) සහ හෙට (20) දෙදින වත්තේගම නාගරික ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301198</link>
    <topic>පිරිමි ක්‍රිකට් පිලකට පැමිණ කාන්තාවකගේ වාර්තාවක්</topic>
    <author/>
    <content>ලෝක ක්‍රිකට් ඉතිහාසයේ පළමුවරට පිරිමි කණ්ඩායමකට ඇතුළත් වීමට එංගලන්ත කාන්තා ක්‍රිකට් පිලේ කඩුලු රකින ක්‍රීඩිකා සාරා ‍ටේලර් සමත්ව සිටින්නීය.එංගලන්ත ප්‍රාන්ත තරගාවලියේ සසෙක්ස් ප්‍රාන්ත දෙවැනි පෙළ කණ්ඩායමට ක්‍රීඩා කිරීමේ අවස්ථාව උදා කරගනිමින් ඇය මෙසේ වාර්තාපොතට එක්වූවාය.23හැවිරිදි සාරාට මේ අවස්ථාව ලැබුණේ සසෙක්ස් ප්‍රාන්ත දෙවැනි පෙල කණ්ඩායමේ නිත්‍ය කඩුලු රකින්නන් වන කැලම් ජැක්සන් සහ ලියෝ කැමිෂ් ඔවුන්ගේ අධ්‍යාපන කටයුතු හේතුවෙන් ක්‍රීඩාවෙන් තාවකාලිකව ඉවත්වීමේ හේතුවෙනි.සසෙක්ස් ප්‍රාන්ත ක්‍රිකට් බලධාරීන් ‍මේ වනවිට සාරාගේ සහභාගිත්වය තහවුරු කර තිබේ.'අපේ කණ්ඩායමේ නිත්‍ය කඩුලු රකින්නන්ගේ ඉවත්වීම හේතුවෙන් කණ්ඩායමේ කඩුලු රකින්නා‍‍ ලෙස සාරා ටේලර් යොදාගැනීම සම්බන්ධව අප දීර්ඝ ලෙස සාකච්ඡා කළා.ඒ අනුව ඇය ‍කණ්ඩායමට ඇතුලත්වීමට බොහෝ දුරට ඉඩ තිබෙනවා. එහි මූලික පියවර වශයෙන් ඉදිරියේ දී ඇය කණ්ඩායමේ පුහුණු කටයුතු සඳහා සහභාගි වේවි.' සසෙක්ස් ප්‍රාන්ත ක්‍රිකට් කලමනාකරු මාක් ‍රොබින්සන් ප්‍රකාශ කළේය.'පුහුණු කටයුතුවලදී ඇගේ හැකියාවන් සළකා බැලීමටත්, ඒ අනුව ඉදිරියේ දී කටයුතු කිරීමටත් අප කල්පනා කළා.' ඔහු වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s1301199</link>
    <topic>මාලබේ විදුහලට ජයක්</topic>
    <author>සමදරා ජයසිංහ</author>
    <content>මාලබේ ආදර්ශ පිරිමි විදුහල සහ හෝමාගම ජනාධිපති විදුහල අතර අවුරුදු 13න් පහළ තෙවැනි කොටස යටතේ පැවැති දෙවන වටයේ තරගයෙන් පළමු ඉනිමේ ජය වාර්තා කිරීමට මාලබේ විදුහල සමත්විය.අතුරුගිරිය වානේ සංස්ථා ක්‍රීඩාංගණයේ පැවැති තරගයේ දී හෝමාගම ජනාධිපති විදුහල පළමු ඉනිම ලකුණු 68කට සීමා වු අතර මාලබේ ආදර්ශ විදුහල පළමු ඉනිම කිසිවෙකුත් නොදැවී ලකුණු 69ක් රැස් කළේය. හෝමාගම ජනාධිපති විදුහල-68 කනිෂ්ක 21 (තරින්ද බක්මීවැව 21/4)මාලබේ විදුහල-69යි. සුනෙත් නිරෝෂන් නොදැවී 37.</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=s13011910</link>
    <topic>සුහද ක්‍රිකට් අද මහරගම දී</topic>
    <author/>
    <content>ජනාධිපති කාර්යාලය සහ බස්නාහිර පළාත් සභා මැති ඇමැතිවරුන් අතර පැවැත්වෙන සුහද ක්‍රිකට් තරගාවලිය අද (19) මහරගම නාවින්න ක්‍රීඩා පිටියේදී පැවැත්වේ.මේ සඳහා පාර්ලිමේන්තු මන්ත්‍රී නාමල් රාජපක්ෂ, බස්නාහිර පළාත් ආණ්ඩුකාර අලවි මව්ලානා, බස්නාහිර පළාත් ප්‍රධාන අමාත්‍ය ප්‍රසන්න රණතුංග ඇතුළු මැති ඇමැතිවරුන් සහභාගීවන අතර බස්නාහිර පළාත් ක්‍රීඩා අමාත්‍ය උපාලි කොඩිකාර මහතාගේ මුලිකත්වයෙන් තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>01</month>
      <day>19</day>
    </date>
    <link>http://www.dinamina.lk/2013/01/19/_art.asp?fn=f1301191</link>
    <topic>අලුත් ව්‍යවස්ථාවක් ඕනෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>හිටපු අගවිනිසුරුවරිය සම්බන්ධයෙන් වූ දෝෂාභියෝග ක්‍රියාවලියේ දී ඇතැම් භූමිකාවල හැසිරීම හා දෙස් - විදෙස් බලවේගවල වුවමනාව ගැනත් ඔවුන් රට අස්ථාවර කිරීමට දරන උත්සාහය පිළිබඳත් විද්‍යා හා තාක්‍ෂණ ඇමැතිනී පවිත්‍රා වන්නිආරච්චි මහත්මිය සමඟ සිදුකළ සංවාදයකි.හිටපු අගවිනිසුරුවරියට එරෙහි දෝෂාභියෝග ක්‍රියාවලියේ දී අධිකරණ ක්‍ෂෙත්‍රයට සම්බන්ධ අයගේ භූමිකා මෙන්ම රාජ්‍ය නොවන සංවිධානවල නියෝජිතයන්ගේ, දේශපාලන පක්‍ෂවල හා සිවිල් සමාජ ක්‍රියාකාරීන් ලෙස හඳුනා ගන්නා අයගේ භූමිකා ද පැහැදිලි වුණා. එහිදී මේ භූමිකාවල හැසිරීම ඔබ නිරීක්‍ෂණය කරන්නෙ කොහොම ද?අන් සියලු දෙනාගේ භූමිකාවල හැසිරීම වගේම හිටපු අගවිනිසුරුවරියගේ හැසිරීමත් එම ධුරයට නොගැලපෙන එකක්. අපි ගුරුවරයකුගේ භූමිකාව ගත්තොත් ගුරුවරයාට තම විෂයය පිළිබඳ දැනුම හා පරිචය පමණක්ම තිබුණාට මදි. ඔහු තුළින් ගුරු වෘත්තියට ගැළපෙන සාධනීය ලක්‍ෂණ ද පිළිබිඹු විය යුතුයි.කොපමණ දැනුම තිබුණත් ඔහු මේ සාධනීය ලක්‍ෂණ පළ නොකළහොත්, නොගැළපෙන හැසිරීම් රටාවක් පෙන්වුවහොත් රැකියාවෙන් ඉවත් කිරීමට පවා ඉඩ තියෙනවා. ගුරු වෘත්තියට පමණක් නෙවෙයි, මේක වෛද්‍ය, ඉංජිනේරු, නීති ආදී අන් සියලු ක්‍ෂෙත්‍රවලටත් පොදු දෙයක්. තමන් ගේ වෘත්තීයේ, දරන තනතුරේ ගරුත්වය රැකෙන අන්දමින් ක්‍රියා කිරීම අපේක්‍ෂා කෙරෙනවා.හිටපු අගවිනිසුරුතුමියගේ දෝෂාභියෝගයට පසු හැසිරීම ගත්තත් එම ධුරයට අනන්‍ය නොවූ එකක්. ආධාරකරුවන් ජයවේවා කියමින් ඝෝෂා කරද්දී, පොල් ගහද්දී, පිරිත් නූල් බැඳගෙන එතුමිය පාර්ලිමේන්තුවට ඇතුල් වුණෙත් මහජන පිවිසුමෙන්. මේකෙදි තමන් වෙනුවෙන් පෙනී සිටි නීතිඥයන්ගේ පැත්ත ගන්නත් ඇයට සිදුවෙනවා. ඒකත් මේ ධුරයට ගැළපෙන්නේ නෑ. ධුරයේ ගරුත්වය රැකීමට නොහැකි නම් රටේ නීතියේ ආධිපත්‍ය සුරැකේ යැයි අපේක්‍ෂා කරන්න බෑ. එතකොට තමයි, නීතියේ ආධිපත්‍ය බිඳ වැටෙන්නෙ.ඇය අධිකරණයට සම්බන්ධ වුණේ විශ්වවිද්‍යාල ආචාර්යවරියක් ලෙස කටයුතු කිරීමෙන් පසුවයි. ඇය මේ උසස් තනතුරට පත්වුණාට පසුව එම ධුරයේ ගරුත්වයට ගැලපෙන හැසිරීමක් ඇයගෙන් පළ වුණාද? වත්කම් - බැරකම් ප්‍රකාශ ගත්තත්, ට්‍රිලියම් ගනුදෙනුව ගත්තත්, ස්වාමිපුරුෂයාට එරෙහිව අල්ලස් දූෂණ චෝදනා සම්බන්ධයෙන් නඩු කටයුතු පවතිද්දී විනිසුරුවන්ගේ ප්‍රධානියා ලෙස තවදුරටත් කටයුතු කිරීම ගත්තත් ඇයගෙන් මේ ගෞරවනීය ධුරයට ගැලපෙන හැසිරීමක් පිළිබිඹු වී නෑ.නමුත්, දූෂණ විරෝධී බව කියන, නීතියේ ආධිපත්‍ය, ප්‍රජාතන්ත්‍රවාදය, යහ පාලනය ආදිය වෙනුවෙන් හඬ නඟන පිරිසක් ඇය සමඟ සිටියා...?එන්.ජී.ඕ වලින් යැපෙන නීතිඥයන් පිිරිසක් එතුමිය වෙනුවෙන් සටන් කරන බව කිව්වා. එතැන සිටින අය ස්ථිර වශයෙන්ම එන්.ජී.ඕ. වලින් මෙහෙය වෙන අය බව ඔවුන්ගේ භූමිකා විසින් ම පැහැදිළි කර තිබුණා. අනෙක තමයි, අද එතුමිය වෙනුවෙන් පෙනී සිටින ඔය සමහර නීතිඥයන් ඇය අගවිනිසුරු තනතුරට පත් කරන විට විරුද්ධ වුණා.එම පත්වීමට එරෙහිව අධිකරණයටත් ගියා. හැබැයි, ඒ අයට අද ඇයව හොඳයි. මේ සමහර නීතිඥයන් ක්‍රියා කරන්නේ ජාත්‍යන්තර බලවේගවල වුවමනාවන්ට අනුව බවත්, හරි පැහැදිලියි. එදා ඔවුන් ඇයට විරුද්ධ වුණෙත්, අද ඇය වෙනුවෙන් පෙනී සිටින්නේත් ඒ ජාත්‍යන්තර වුවමනාවන් ට අනුවයි. මේ උදවිය තමන් ගේ ස්්ථාවරය වෙනස් කරන්නෙ වාසියට මිසක් හෘදය සාක්ෂියට අනුව නෙවෙයි. මේ අයගේ හැසිරීමෙන් පැහැදිලි කෙරෙන්නෙ මෙහිදී විදේශ බලවේග ක්‍රියා කරමින් ඇති ආකාරය යි.මේ අයගේ ඇත්ත වුවමනාව කුමක් විය හැකි ද?ඇත්තටම, මේ බලවේග ආණ්ඩුව අස්ථාවර කරන්න එකතු වූ පිරිසක්. එජාපයේ, ජේවීපී යේ, නීතිඥ සංගමයේ ඇතැම් ප්‍රබලයන්ගේ වගේම, ඔය එන්.ජී.ඕ ක්‍රියාකාරීන්ගේත් ඇත්ත වුවමනාව එයයි. හිටපු අගවිනිසුරුතුමිය විෂමාචාර චෝදනාවන් යටතේ ව්‍යවස්ථානුකූලව දෝෂාභියෝගයක් මඟින් ඉවත් කරද්දී මේකෙ එල්ලිලා මේ උදවිය බලන්නෙ ආණ්ඩුව වට්ටන්න පුලුවන් ද කියලයි. ඒක තමයි ඒ අයගේ වුවමනාව.මේ දෝෂාභියෝග ක්‍රියාවලිය සම්බන්ධයෙන් ඇතිවූ සංවාදයේ දී, මේ පිළිබඳ නිකුත් වූ නඩු තීන්දු වලට ඇති වැදගත්කම කෙබඳු ද?ආණ්ඩුක්‍රම ව්‍යවස්ථාවේ වගන්ති අර්ථ නිරූපණය කිරීමේ බලය අධිකරණයට තිබෙනවා. හැබැයි මෙතැනදී වුණේ ව්‍යවස්ථාවේ සමහර වගන්ති නොතකා එම අර්ථ නිරූපණයන් සිදු කිරීමයි. අපට අලුත් ව්‍යවස්ථාවක් අවශ්‍ය නම් හෝ මේ ව්‍යවස්ථාවට සංශෝධන එක් කළ යුතු නම් එය කළ යුතුයි.ඒකට පිළිවෙළක් තිබෙනවා. හැබැයි, තිබෙන ව්‍යවස්ථාව මේ විදිහට නොතකා හරින්න හැකියාවක් පසුගිය කාලයේ ලබාදුන් ඇතැම් නඩු තීන්දු සම්බන්ධයෙන් ඔය කාරණය බල පෑවා. එතකොට ඒ අර්ථ නිරූපණයන් සම්පූර්ණයෙන් වැරැදි වෙනවා. ආණ්ඩු ක්‍රම ව්‍යවස්ථාවේ කොටසක් අයින් කරලා තීන්දු දීම වැරැදියි.පාර්ලිමේන්තුවට ඉදිරිපත් වූ ඇතැම් පනත් සම්බන්ධයෙන් අධිකරණයට පෙත්සම් ඉදිරිපත්වූ ආසන්න අවස්ථා පිළිබඳ අවධානය යොමු කළොත් ;ම්ක පැහැදිලි කරගන්න පුලුවන්. දිවි නැඟුම පනතට පළාත් සභාවල අනුමැතිය අවශ්‍ය බවටත් තීන්දුවක් දුන්නා. රජය ඒක සියලු පළාත් සභාවලට යොමුකර අනුමැතිය ගත්තා. නැගෙනහිර දී මේක පැරැදුණා නම් මොකද වෙන්නෙ? උතුරේ පළාත් සභාවක් නෑ.මේක උතුර සහ නැගෙනහිර දී සම්මත කර ගන්න බැරි වෙයි කියල තමයි මේකට විරුද්ධ වූ අය හිතුවේ. මේ ඉෂ්ට කරන්න හැදුවේ වෙන මොකවත් නෙවෙයි, බටහිර බලවේග වල වුවමනාවම තමයි. නමුත්, එක රටක නීති දෙකක් තිබෙන්න බැරි බව කියන්න ඕන.දිවි නැඟුම විතරක් නෙවෙයි, විසර්ජන පනතටත් 2/3 අනුමැතිය අවශ්‍ය බවට තීන්දුවක් දුන්නා. දැනට අවුරුදු 40 ක් විතර තිස්සේ ණය ලබාගත්තත් ඒ අයවැය සම්මත වුණා. පාර්ලිමේන්තුවේ 2/3 ඕන කියල කිව්වෙ නෑ. හැබැයි, මෙවර එන්.ජී.ඕ අතකොළු අය-වැයට විරුද්ධවත් නඩුවක් දැම්මා. දැන්, මේ ආණ්ඩුවට 2/3 තියෙන නිසා හොඳයි. හැබැයි, ඉතිහාසයේ නැවතත් මෙවැනි බලවත් ආණ්ඩුවක් හැදෙන එකක් නෑ.එතකොට අය-වැය සම්මත කරන්නේ කොහොමද? එහෙම වුණොත් පඩි ගෙවන්නෙ කොහොම ද? සංවර්ධන වැඩ කරන්නෙ කොහොමද? ඒ නිසා මේ ගත්ත තීන්දු වලින් පේන්නෙ ජාත්‍යන්තරයේ වුවමනාවම තමයි.මේ දෝෂාභියෝග ක්‍රියාවලියේ දී ජනතා පරමාධිපත්‍ය උතුම් බව සඳහන් වුණා. අන්තිමේදී ඒ බව තහවුරු වී තිබෙනවා ද?ජනතා පරමාධිපත්‍ය නියෝජනය වෙන්නෙ පාර්ලිමේන්තුවේ, ඒ බව තහවුරු වුණා. ව්‍යවස්ථාදායකය, විධායකය, අධිකරණය යන කවුරු වුණත් කටයුතු කරන්නේ මහජනයා වෙනුවෙන්. අධිකරණයේ ඉහළ විනිසුරුවරයෙක් වරදක් කළොත් ඒ පිළිබඳ ක්‍රියා කරන්නේ පාර්ලිමේන්තුවයි. මහාධිකරණ විනිසුරුවරයෙකුට චෝදනා එල්ල වුණොත් ඒ ගැන අධිකරණ සේවා කොමිෂම ක්‍රියා කරනවා.මේක පාර්ලිමේන්තුවට පැවරුණාට ඒක විශාල ක්‍රියාදාමයක්. පාර්ලිමේන්තුව ගන්නා තීරණය ජනාධිපතිතුමාටත් යොමු කෙරෙනවා. එතුමා තමයි අවසන් තීන්දුව ගන්නෙ. ‍මේ වගේ, ජනාධිපතිවරයාට එරෙහිව දෝෂාභියෝගයක් ඉදිරිපත් කරනවා නම් ඒක කරන්නෙත් පාර්ලිමේන්තුවයි. එහිදී ගන්න තීරණය අධිකරණයටත් යොමු කෙරෙනවා. ව්‍යවස්ථාව මඟින් මේ විදිහේ විධි විධාන යොදා ඇත්තේ මේ ආයතන හරියාකාරව ක්‍රියාත්මක විය යුතු නිසා.ලෝකයේ වෙනත් රටවලත් මේ ක්‍රියාදාමය මෙහෙමයි. ජනතා නියෝජිතයන් හැටියට අපි පාර්ලිමේන්තුවේ කටයුතු කරන්නේ. ජනතාව වෙනුවෙන්, රට වෙනුවෙන් ඒ වුවමනාව ඉටු කරමින් මේ දෝෂාභියෝග සිද්ධියේදීත් පාර්ලිමේන්තුව හරියට ක්‍රියා කළ බව කියන්න ඕන.මෙහිදී ඇතිවූ සංවාදය බුද්ධිමය වශයෙන් වඩාත් පුළුල් කරමින් ඉදිරියට ගෙන යාම සුදුසු යැයි ඔබ සිතනවා ද?අලුත් සංවාදයකට අපිට යොමු වෙන්න පුලුවන්. ඒක ඉතාමත් වැදගත්. 78’ ව්‍යවස්ථාවට දැනට සංශෝධන 18ක් එකතු වී තිබෙනවා. අලුත් ව්‍යවස්ථාවක් අවශ්‍ය නම් ඒ ගැන සංවාදයක් ඇති කරගත හැකියි.හැබැයි, මෙවැනි ප්‍රශ්නයක් ඇතිවූ අවස්ථාවක ව්‍යවස්ථාවේ වෙනස්කම් සංශෝධන කිරීමේ හැකියාවක් නෑ. මොකද අතීතයට බලපාන පරිදි අලුතෙන් නීතිමය ක්‍රියා මාර්ග ගන්න බෑ, පවතින නීතිය යටතේ එය සිදුවිය යුතුයි.මේ දෝෂාභියෝගයෙදීත් කටයුතු කළේ නීති මඟින් හෝ ස්ථාවර නියෝග මඟින් ක්‍රියා කළ යුතු බවට දැක්වෙන ව්‍යවස්ථාවේ නියමයට අනුවයි. හැබැයි අධිකරණ තීන්දුවේ දී මේක අමතක කර තිබුණා. ඒ විදිහට අලුතෙන් නීති හදන්න බෑ. නීති හදනව නම් ඒකත් සාමාන්‍ය ක්‍රමයට පාර්ලිමේන්තුව හරහා විය යුතුයි. ඒ නිසා ආපස්සට බලපාන පරිදි ඒක කරන්න බෑ. ඉදිරියට අවශ්‍ය නම් එය කළ හැකියි.රටට එරෙහි දෙස් - විදෙස් කුමන්ත්‍රණ පරාජය කර රට ඉදිරියට ගෙනයාම අප ඉදිරිපිට ඇති ජාතික වුවමනාවයි. මේ වැදගත්කම ඔබ පැහැදිළි කරන්නෙ කොහොම ද?රට ඉදිරියට ගෙනයාමට දේශපාලන හා ආර්ථික ස්ථාවරත්වය තිබිය යුතුයි. භයානක ත්‍රස්තවාදයක් පරාජය කිරීමෙන් පසු රට භෞතික වශයෙන් හා ආධ්‍යාත්මික වශයෙන් සංවර්ධනය කිරීමේ කාර්යට යොමු වී සිටින්නේ, නිතර බෝම්බ පිපිරුණ, වෙඩි හඬ ඇසුණු රට දැන් ස්ථාවරයි. මේ ස්ථාවර බව බිඳ දමමින්, රටේ ඉදිරිගමන වැළැක්වීීමට දරන සියලු දෙස් - විදෙස් කුමන්ත්‍රණ අප පරාජය කළ යුතුයි..</content>
  </post></root>