<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=as0804201</link>
    <topic>තිරසාර සංවර්ධනය පිළිබඳව ලොවට පාඩම් කියා දෙන සුන්දර දූපත</topic>
    <author>චීනයේ සංචාරයකින් පසු කරුණාදාස සූරියආරච්චි පිංතූර - සුදත් සිල්වා</author>
    <content>තිරසාර සංවර්ධනය පිළිබඳව ලොවට ....නෙළුම් විලකටුගෙයක් වූ සිරගෙයක්පණ්ඩිතයෝ තමන් ගේ නොදන්නා කම් ගැන දනිති මෝඩයෝ තමන් හැමදෙයක්ම දන්නේ යයි සිතතිකෙටි චිත‍්‍රපටයක් නොවේමේ අහසෙහි නිසංසලව පාවෙමින් තිබුණු සුදු පුළුන් වලා පෙළ වසා ගණ කළු දුම්රොටු අහස පුරා පැතිර යන වකවානුවයි.මේ සිහිල් මඳ පවන මුල්ලකට තල්ලු කොට දූවිලි කුණාටු, නගර කඩ වීදි හරහා කලබලයෙන් දුව පනින වකවානුවයි.හයිනෑන් දූපතේ යාලෝංග් බොක්කේ දර්ශනයක්. සිතියමෙහි රවුම් කර ඇත්තේ සමුළුව පැවැති හයිනෑන් දූපත ය. (සේයාරුව - හයිනෑන් දූපත පිළිබඳ වූ සේයාරූ එකතුවකිනි.)  මේ තුරුලතා විසින් බිම හෙළන ලද කහපැහැ පත‍්‍ර සහ සියොතුන් ගේ අත්තටුවලින් ගිලිහී ගිය සියුමැලි පිහාටු ද පර මල්වල සැහැල්ලු පෙති ද කුණු කානුවලට අතු ගෑවී ගොස් පොලිතින් කවර කෑලි ගම් නියම් ගම් පුරා තැනින් තැන ගොඩ ගැසෙන වකවානුවයි.මේ මානව ශිෂ්ටාචාරයේ අශ්ලීල වකවානුවයි.එහෙත් වනපෙත් ළඳු කැලෑ ඇළ දොළ ගංගා සතා සීපාවා රැක ගෙන අප සංවර්ධනය නොවී සිටිය යුතු ද?මංමාවත්, කර්මාන්ත ශාලා, යාන වාහන නොතැනිය යුතු ද?සැබැවින්ම අප කුමක් කළ යුතු ද? ස්වභාව ධර්මයා විසින් අපට උරුම කරන ලද හරිත වර්ණය සහ දිය බිඳෙන හඬ පමණක් ගැන සිතමින් කිසිවක් නොකර සිටිය යුතු ද?එසේ නොමැති නම් සංවර්ධනයේ නාමයෙන් අලි ඇතුන් මර උගුල් වෙත පන්නා දමා වෙඩි තබා ඝාතනය කරමින් සහ සීපාවන්ගේ වාසස්ථාන අහිමි කරමින් සියොතුන් ගේ මිහිරි හඬ වෙනුවට බුල්ඩෝසර් වල කර්කශ හඬ පමණක් ඇසෙන්නට සැලැස්විය යුතු ද?කර්කශ බුල්ඩෝසර් හඬ යහපත් හෙට දවසක සජීවි රිද්මයක් බවට පත් කර ගත නොහැකි ද?සැබැවින්ම අප කුමක් කළ යුතද?වනමල් පිපෙන වන පියස සමූල ඝාතනය කොට පොලිතින් මලු පිපෙන කොන්කී‍්‍රට් වනාන්තරයක් නිර්මාණය කළ යුතුද?නැතිනම් ගාට ගාටා තවදුරටත් ගොන් කරත්තයෙන්ම යා යුතුද?සැබැවින්ම අප කුමක් කළ යුතුද?මම චීනයේ හයිනෑන් දූපතේ බිම් තීරුවෙන් අහසට මුදුන් වී ඇති නන්ෂාන් කඳුවැටි පෙළ දෙස බලා සිටිමි.නන්ෂෑන් බෞද්ධ සංස්කෘතික උද්‍යානයේ පිහිටි බෝධිසත්ත්ව ප‍්‍රතිමාවක්.මා පමණක් නොව ශී‍්‍ර ලංකා ජනාධිපති මහින්ද රාජපක්ෂ මහතා ද පකිස්ථානු ජනාධිපති මුෂාරෆ් මහතාද ඕස්ටේ‍්‍රලියානු අගමැතිවරයාද, චිලී නායිකාවද ඇතුළු තවත් ලෝක නායකයන් රැසක්ම හයිනෑන් දූපතේ බොආවෝ නගරයේ අහස සිඹින ගොඩනැගිලි අතරින් පෙනෙන වලාපටල දවටා ගත් කඳුවැටි පෙළ දෙස බලා සිටියහ.රාජ්‍ය නායකයන් රැසක්ම හයිනෑන් දූපතේ බාවෝ නගරයට එක් රැස් වී සිටියේ හරිත ආසියාවක් වෙනුවෙන් පෙනී සිටිමින් පරිසරය රැකගෙන සිදු කළ යුතු ජගත් සංවර්ධන කි‍්‍රයාවලිය සඳහා ඉදිරිපත් කරන ආසියානු යෝජනාවලිය සැලසුම් කිරීමේ සමුළුව විවෘත කරන්නට ය.පරිසරයට හානි නොකොට සිදු කළ හැකි තිරසර සංවර්ධනයක් පිළිබඳව කතිකාවකට සුදුසුම තැනට ඔවුහු රැස්ව සිටියහ. මන්දයත් චීන යේ හයිනෑන් දූපත තිරසර සංවර්ධනය පිළිබඳව ඉදිරිපත් කළ හැකි පරමාදර්ශී සංකේතයක් වන බැවිනි.අනෙක් රාජ්‍ය නායකයන්ට නොලැබුණු සුවිශේෂී අත්දැකීමක් තමන් නතු කර ගන්නට ශී‍්‍ර ලංකා ජනාධිපති මහින්ද රාජපක්ෂ මහතාට අවස්ථාවක් උදා විය.ඒ සන්යා නගරයෙන් කිලෝ මීටර් 60 ක් පමණ ඔබ්බෙන් වූ නන්ෂාන් කඳු වැටි පෙළ පාමුල වූ නන්ෂාන් බෞද්ධ සංස්කෘතික උද්‍යානය නරඹන්නට ලැබීමයි.එක් පසෙක මහ සයුරද අනෙක් පසින් නන්ෂාන් කඳුවැටි පෙළද අතර මේ සුන්දර බිම් තීරුව පිහිටා තිබිණි. නන්ෂාන් බෝධිසත්ත්ව ප‍්‍රතිමාව දෙස් විදෙස් සංචාරකයන් ගේ සිත් සතන් ඇද බැඳ ගැනීමට සමත්ව ඇති විශ්මිත නිර්මාණයකි.උසින් මීටර් 108 ක් වූ මෙම ප‍්‍රතිමාව මහා සාගරයට පිටුපා ගොඩ බිම වෙසෙන ජනී ජනයා දෙස නෙත් හෙළමින් මුහුදු රළ පෙළ පසු බිම නොසැලී සිටිමින් නරඹන්නන්ට අපූරු අත්දැකිමක් ලබා දෙයි.ඉන් මඳක් ගොඩ බිමට වන්නට නිර්මාණය කොට ඇති ආරාමයේ ඇති මීටර් 3.8 ක්වූ රන් පිළිමය දැක ගන්නට ලැබීමද සුවිශේෂී අත්දැකීමකි.එම ප‍්‍රතිමාව නිර්මාණය කිරීම සඳහා රන් කිලෝ ග‍්‍රෑම් 100 ක් යොදා ගෙන ඇත. එම ප‍්‍රතිමාවේ කුඩා ආකෘතිමය ප‍්‍රතිමා දස දහසක් ප‍්‍රධාන ප‍්‍රතිමාවේ පිරිවර ප‍්‍රතිමා වශයෙන් සකස් කොට තිබේ.විවිධ වෘක්ෂයන්ගෙන් සුසැදි වනෝද්‍යානය පිහිටා ඇත්තේ මේ ප‍්‍රතිමා දෙක අතර තිබෙන බෑවුම් සහිත බිම් තීරුවේ ය. විවිධ ශාක වර්ගයන්ගෙන් යුක්තවූ උයනට පසුගියදා බෝ පැළයක්ද එක් විය.ජනාධිපති මහින්ද රාජපක්ෂ මහතා විසින් රෝපණය කරන ලද එම බෝ පැළය තවත් කාලාන්තරයක් පුරා නන්ෂාන් සංස්කෘතික උද්‍යානයට මෙතෙක් නොලැබුණු අපූරු සිහිල් සෙවණක් ද බෝපත් සැළෙන විට නැඟෙන සිලි සිලියේ නිසල රිද්මය ද ලබා දෙනු ඇත.ජනාධිපති මහින්ද රාජපක්ෂ මහතා චීන ජනාධිපති හියු ජිං මහතා හමුවු අවස්ථාව.එහෙත් මට එක්වරම සිහිපත් වූයේ ශී‍්‍ර ලංකාවේ අනුරාධපුර මහමෙවුනා උයනත් පොළොන්නරුව ගල් විහාරය ආශි‍්‍රත ප‍්‍රදේශයත් ය.ලෝවාමහා පාය වැනි දැවැන්ත ගොඩනැගිලි ද රුවන්වැලි සෑය වැනි මහා නිර්මාණ ද සමාධි පිළිමය වැනි සියුම් නිර්මාණ ද කුට්ටම් පොකුණ සඳකඩ පහන වැනි නිර්මාණයන් ද වටකොට ඇති තුරු ලතා මෙන්ම මහා වෘක්ෂයන්ගෙන් ද තවත් පසෙකින් බසවක්කුලම නුවර වැව ආදි මහා වැසි වනාන්තරයන්ගෙන් ද, ඉන් පහතින් ඈත ඉම තෙක් පෙනෙන කුඹුරු යායවලින් ද යුත් ඒ ඉපැරැණි දර්ශනය එසේම තිබුණේ නම් නන්ෂාන් කඳු පාමුලටත් වඩා තිරසාර සංවර්ධනය පිළිබඳ පරමාදර්ශි සංකේතයක් වන බවත් බෞද්ධ සංස්කෘතික උද්‍යානයක් බවත් ය.එහෙත් ඒ සියල්ල ඉතිහාසයේ පිටු අතර රැඳී සිටිමින් අපට අභිමානවත් කතා පැවසීම පමණක් කරයි.නන්ෂාන් උද්‍යානයේ කිසිදු තැනක පෙට්ටි කඩ, අපිළිවෙල මුර කුටි හෝ බැරියර් පොලු තිබුණේ නැත. යුනිෆෝම් ඇඳ ගත් නිලධාරින් සිටියේ නැත. එය පූර්ණ වශයෙන්ම නිදහස් නිසංසල සැහැල්ලු වන පියසක් වීය.ත‍්‍රස්තවාදය සදහට ම තුරන් කළ හැකිනම් “මහ මෙවුනාව“ ලොව නිස්කලංකම සුන්දර බිම්කඩ බවට පත් කළ නොහැකි ද? හැකිය. එහෙත් ත‍්‍රස්තවාදය විසින් මේ සියල්ල උඩු යටිකුරු කර ඇත්තේය.ඔබට නන්ෂාන් කඳුවැටි පෙරාතුව වර්ණනා කර පවසන්නට නොව විදේශිකයන්ට මහ මෙවුනාව පිළිබඳ පවසන්නට අපට ඉඩක් ලැබෙන්නේ කවදාද?ඒ දිනය අප සිතනවාටත් වඩා ඉක්මණින් ලැබේවායි ප‍්‍රාර්ථනා කරන්නට මට සිතුණේ නන්ෂාන් කඳුවැටි පාමුල තුරුලතා වලින් සැදි සිහිල් මාවත ඔස්සේ පියමං කරමින් සිටියදීය.ඒ එක් පසකි. තවත් පසක් තිබුණේ ය.“පසුගිය වසර 20 තුළ හයිනෑන් දූපත හුදෙකලා පසුගාමී තත්ත්වයක සිට සශී‍්‍රක ආර්ථික කලාපයක් දක්වා සංවර්ධනය වී තිබෙනවා.”පසුගිය අවුරුද්දේ අපේ දූපතේ ආදායම යූආන් (චීන මුදල) බිලියන 123 යි. එනම් අමෙරිකානු ඩොලර් බිලියන 17.6 යි. සිතන්න 1987 දී ඒ ආදායම යූ ආන් බිලියන් 5.7. එය කෙතරම් විශාල ආර්ථික පිම්මක් ද?1987 මෙන් 5.4 ක ප‍්‍රාග්ධන වත්කමක් අප සතුව තිබෙනවා.බොආවෝ සමුළුව අමතද්දී...පරිසර පද්ධතියට හානි නොකොට අපි දැන් තෙල් ටොන් මිලියන 8 ක් ද කඩදාසි පල්ප ටොන් මිලියනයක් ද නිෂ්පාදනය කරනවා.එසේම හවායි දූපත් වෙරළට බාලි දූපත් වෙරළටත් වඩා හයිනෑන් මුහුදු වෙරළට දැන් සංචාරකයන් ඇදී එනවා. ඇත්තටම එය ආකර්ෂණීය පරිසරයක් බවට අප පත් කොට තිබෙනවා...”හයිනෑන් දූපතේ බලධාරියා වන වෙලියුරචං පවසන්නේ ඉතා සාඩම්බර හැඟීමකින් විය යුතුයි. සැබැවින්ම ඔවුන්ට පසුගාමී ඉතිහාසයක් තිබුණද ආඩම්බර විය හැකි වර්තමානයක් ඇත.තිරසාර සංවර්ධනය පිළිබඳව යහපත් ඉතිහාසයක් ආසියාව සතුව ඇත. විශේෂයෙන් බෞද්ධ දර්ශනයේ ඇති සංකල්ප ඒ හා බැඳී පවතී. ශී‍්‍ර ලංකා ජනාධිපති මහින්ද රාජපක්ෂ මහතා බොආවෝ සමුළුවේදී මේ පිළිබඳව ඉතා පැහැදිලිව කියා පෑවේය.“ආසියාව හා ලෝකය හමුවේ ඇති නව අභියෝගවලට මුහුණ දීම සඳහා ආසියාවේ සම්ප‍්‍රදායික ප‍්‍රඥාව ආසියාවේ පවත්නා නායකත්වය සමග එක්කිරීමේ අවශ්‍යතාව මම අවධාරණය කරනු කැමැත්තෙමි.මම කලින් සඳහන් කළ පරිදි අපේ කලාපය විශේෂයෙන් සම්ප‍්‍රදායික ප‍්‍රඥා සම්පතින් පොහොසත්ය.ආසියාව සහ ලෝකයේ වෙනස් කිරීමෙහිලා වැදගත් කාර්යන් දෛවයෙන් උරුම වූ මෙම බුද්ධිමය සමුළුව මෙහි රැස්වන අවස්ථාවේ මම අනාගතය දෙස සුබවාදීව බලමි.මෙම ප‍්‍රඥා ජලාශය ප‍්‍රයෝජනයට ගැනීමේ සහ එය දේශපාලන අභිමතය සමග එක් කිරීමේ හොඳම ආකාරය සංවර්ධනය හා පරිසර ආරක්ෂණය එකනෙක සමනය කිරීම සඳහා බොහෝ අපේක්ෂා තබා ඇති වෙනස විධානාත්මක කිරීමය.මේ සම්බන්ධයෙන් 2009 වන විට ගෝලීය කාලගුණ ගිවිසුමකට ළඟාවීම සඳහා අප ප‍්‍රථමයෙන් ආසියානු සහසම්මුතියකට එළඹිය යුතුය.ඒ සඳහා ආසියාවේ සම්ප‍්‍රදායික ප‍්‍රඥාවත් විද්‍යාවෙන් ලබා ගත් නව දැනුමත්, මෙය ආසියානු සියවස බවට පත් කිරීමට උදව් කළවුන්ගේ නායකත්වයත් පදනම ලෙස ගත යුතුය.ශී‍්‍ර ලංකාවේ සංස්කෘතිය හා සාරධර්ම ඉතිහාසයේ කාර්ය භාරයෙන් සහ බුදු දහමේ බලපෑමෙන් බොහෝ දුරට හැඩ ගැසී ඇත.මා විශේෂයෙන් වැදගත් ලෙස සනිටුහන් කරන්නේ බුදු දහමට පුළුල් විෂය මාලාවක් ඔස්සේ ප‍්‍රයෝජනවත් ප‍්‍රතිවේදයක් හා භාවිත සැපයිය හැකි බවය.පරිසර ආරක්ෂණය සම්බන්ධයෙන් ද බෞද්ධ ඉගැන්වීම් තුළ පුරාණ ඥානය අපට සොයා ගත හැකිය.ආසියාවේ මෙම ශ්‍රේෂ්ඨ ප‍්‍රඥාවෙන් කොටසක් මෙසේ උපුටා දක්වමින් මගේ කතාව අවසන් කරමි.බුදුරජාණන් වහන්සේ වරක් මෙසේ වදාළ සේක.“ගස අනූපමය ය. ඊට අසීමිත විඳ දරා ගැනීමේ ශක්තියක්, ඉවසීමක් හා පරිත්‍යාගශීලිත්වයක් ඇත. එය බොහෝ ජීවීන්ට පැවැත්ම සඳහා සුවදායක වාතාවරණයක් සපයයි. එය පොරොවකින් තමා විනාශ කරන්නට උත්සාහ කරන මිනිසාට ද සෙවණ සපයයි.”තිරසර සංවර්ධනය පිළිබඳව පරමාදර්ශී ඉතිහාසයක් ඇත්තේ ආසියාවට ය. එහෙයින් සංවර්ධනයේ නාමයෙන් හරිත වර්ණය විනාශ වීම වැළැක්වීම සඳහා යෝජනාවලියක් සකස් කිරීමට පූර්ණ අයිතියක් සහ හැකියාවක් ඇත්තේ ආසියාවට ය.චීනයේ හයිනෑන් දූපතේ බොආවෝ නගරය හරිත ආසියාවක් පිළිබඳ ව්‍යාපාරයේ කේන්ද්‍රස්ථානයයි.චීනයේ සංචාරයකින් පසු කරුණාදාස සූරියආරච්චි පිංතූර - සුදත් සිල්වා</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=as0804205</link>
    <topic>නෙළුම් විල</topic>
    <author/>
    <content>තිරසාර සංවර්ධනය පිළිබඳව ලොවට ....නෙළුම් විලකටුගෙයක් වූ සිරගෙයක්පණ්ඩිතයෝ තමන් ගේ නොදන්නා කම් ගැන දනිති මෝඩයෝ තමන් හැමදෙයක්ම දන්නේ යයි සිතතිකෙටි චිත‍්‍රපටයක් නොවේකාලයා විසින් දුරස් කරන ලද මිතුරකු බරපතළ ලෙස රෝගාතුර වී සිටින බව දැන ගත් විගස ඔහු බැලීමට ඔහු ගේ නිවෙසට ගියෙමි.කිසියම් රෝගී තත්ත්වයක් නිසා ඔහු ගේ ඉනෙන් පහළ කොටස අප‍්‍රාණික ව තිබිණ. ඔහු ඇඳෙන් පුටුවට ද, පුටුවෙන් ඇඳට ද ඔසොවා තැබීමට ඔහු ගේ බිරියට සිදු ව තිබිණි.මා ඔහු බලා ආපසු ගෙදර ආවේ මහත් වේදනාවකිනි.මේ අතර දිනක් මම ගුවන් විදුලියේ වෛද්‍ය සාකච්ඡාවකට සවන් දෙමින් සිටියෙමි.එහි සාකච්ඡා කැරෙමින් පැවතියේ මගේ මිතුරා බඳු රෝගීනට ප‍්‍රතිකාර කරන ආකාරය පිළිබඳව යි.වැඩසටහන අවසානයේ වෛද්‍යවරයා කවුරුන්දැ යි හරිහැටි දැනගත් මා වහා ම රෝගී මිතුරා සොයා ගියේ ඔහු ඒ වෛද්‍යවරයා වෙත යොමු කරනු රිසියෙනි.එහෙත්, ඒ වන විට හොඳට ම හෙම්බත් වී බලාපොරොත්තු සිඳ ගෙන සිටි රෝගියාත්, ඥාතීහුත් මගේ යෝජනාව කෙරෙහි එතරම් සැලකිල්ලක් නොදැක් වූ හ. උත්සාහය අත් නොහළ මම ඔවුන් ඒ වෙනුවෙන් උනන්දු කරවීමි. අවසානයේ දී ඔවුහු මගේ අදහසට නැමුණ හ.වෛද්‍යවරයා සිටින්නේ අනුරාධපුරයේ ය. රෝගියා සිටියේ රත්නපුරයේ ය. අනුරාධපුරයේ සිටින මගේ ඥාතීන් ගේ මාර්ගයෙන් වෛද්‍යවරයා සම්බන්ධ කර ගැනීමට මට හැකි විය.රෝගියා පිරික්සූ වෛද්‍යවරයා කීවේ ඉක්මන් සැත්කමක් කළ යුතු බව යි. නො එසේ නම් දෑත ද අප‍්‍රාණික වන බව කී ඔහු අදාළ පිරික්සුම් වාර්තා වහා ලබා ගත යුතු බව ද කීවේ ය.‘පරීක්‍ෂණවලට යන වියදම හොයා ගන්න අමාරු නං මට කියන්න. මං කොහොම හරි කරල දෙන්නං. ඉඩකඩම් විකුණන්න යන්න එපා!’ වෛද්‍යවරයා රෝගියා ගේ භාරකරුට කීවේ ය.කෙසේ වුව ද, කොඳු ඇට පේළියේ මැද කොටසෙහි කිරීමට නියමිත ව තිබූ සැත්කම දෙවරක් ම කල් දැමිණ. එය අසුබ ලකුණක් යැයි බියපත් රෝගියා සැත්කම නොකරන ලෙස වෛද්‍යවරයා ගෙන් ඉල්ලා සිටියේය ය.‘බය වෙන්න එපා! ශී‍්‍ර මහ බෝධියට බාරයක් වෙලා හිත සන්සුන් කර ගෙන සූදානම් වෙන්න’ වෛද්‍යවරයා රෝගියාට මානසික ශක්තියක් දුන්නේ ය.එවර, සැත්කම කැරිණ. එය අති සාර්ථක වූයේ ය.අප මිතුරා දැන් දෙපයින් ඇවිදියි.අනුරපුර මහ රෝහලේ විසි අටවන වාට්ටුවේ ශල්‍ය වෛද්‍ය ප‍්‍රසන්න ගුණසේන මහතාණනි, ඔබට ද, ඔබ වන් උතුමකු රටට දායාද කළ ඔබේ මාපිය දෙපළට ද පින් සිදු වේවා!ලෙල්ලොපිටියේ, වැලිමළුවේ, එච්.වී. චන්ද්‍රසිරි මහතා විසින් යොමු කරන ලද ලිපියක් ඇසුරිනි.ගුරුවරයා පැමිණියේ ය.පාසලේ පස් වැනි ශ්‍රේණියේ දරුවන් ගේ පරිසරය පාඩම ඇරැඹිණි. මාතෘකාව වූයේ අපේ ආහාර ය.ආහාරපානාදිය ගැන හා ඒවායේ ප‍්‍රයෝජන ගැන කරුණු කියා දුන් ගුරුවරයා ගෙවත්තක ඇති වටිනාකම ද ගෙවත්තක් නිර්මාණය කරගන්නා ආකාරය ද ගැන විස්තර කරමින් සිටියේ ය.‘දරුවනේ අපිට ගෙවත්තක් බලන්න යන්න තියනව නං හරිම අගෙයි. ඔයගොල්ලො දන්න තැනක් එහෙම තියනවද?, ගුරුවරයා විමසුවේ ය.‘සර්, අපේ ගේ ළඟ ලස්සන ගෙවත්තක් තියනව. ඒක රූපවාහිනියේ තරගෙකිනුත් දිනුව. අපි යමුද සර් ඒක බලන්න’ දැරියක් හුරතල් හ¾ඩින් හෝඩුවාවක් දුන්නා ය.“හොඳයි මම ලොකු සර් එක්ක කතා කරල බලන්නං.”අවසානයේ ගෙවත්ත නැරඹීමට යෑමේ ක්ෂේත‍්‍ර චාරිකාව සංවිධානය විණි.දවස උදා විය. විදුහල්පති සහ ගුරුවරු කිහිප දෙනෙක් සිසු දරුවන් කැඳවා ගෙන අදාළ නිවෙස ඉදිරි පිටට ගියහ. පිරිස පිළිගැනීමට ආවේ තරුණයෙකි. ඔහු ආවේ රෝද පුටුවකිනි.‘සර්ල ආවෙ ගෙවත්ත බලන්න වෙන්න ඇති. එන්න’ ඔහු පිරිසට ඇරියුම් කළේ ය.පිරිස ආසාවෙන් ගෙවත්තට ඇතුළු වූහ. උඩ පහත දෙරට බොහෝ දෑ එහි මනාව වගා කොට තිබිණ.ගෙවත්ත පුරා වූයේ සිරියාවකි.‘මේ ගෙවත්තෙ මේව වගා කළේ කවුද? අපිට එයාව හමුවෙන්න පුළුවන් ද?‘අයිතිකාරය මම තමයි. මේ ඔක්කොම වැඩ කළේ මම!’‘ඇත්තටම ඔහොම ඉඳගෙන?’‘රෝද පුටුවෙ හිටියට මට ඕව හොඳට පුළුවන් මිස්’රෝද පුටුවෙන් ගෙතුළට ගිය තරුණයා පිටතට ආවේ විශාල ප‍්‍රමාණයේ සහතිකයක් රැගෙන ය. එය රූපවාහිනි ගෙවතු වගා තරගයෙන් ලද්දකි. තරගයේ හත් වන ස්ථානය ඔහුට හිමි වී තිබිණි.‘අර තියෙන්නෙ මට ලැබුණු තෑග්ග!’ තරුණයා ගෙයි සාලයේ තිබූ යතුරු පැදිය පෙන්වී ය.රූපවාහිනියෙනුත් මේ ගෙවත්ත පෙන්නුව‘ සිසු දැරියක් මතකය අවදි කළා ය.තරුණයා රෝද පුටු ජීවිතයට පත් ව ඇත්තේ හදිසි අනතුරක් හේතු කොට ගෙන ය. නිවස වටා ඇති හැම බිම් අඟලක්ම පාහේ වගා කොට තිබිණ. වහලේත්, අවට ගස්වලත් එල්ලා තිබූ එල්ලන ලද බඳුන්වල වූයේ සරුවට වැඩුණු එළවළු ය. පාසල් දරුවන් මේ සියල්ල දකිමින් වින්දේ ලොකු සතුටකි.පාසල් දරුවෝ මේ චාරිකාවෙන් වැදගත් කාරණා දෙකක් උගත්හ. එකක් නම් ගෙවත්තක් සකසා ගන්නා ආකාරය යි. දෙවැන්න වන්නේ ‘මට බැහැයි’ නොසිතා දිරිමත් ව ජීවිතයට මුහුණ දෙන ආකාරය යි.‘මේ හැම දේකටම මට උදව් වෙන්නෙ මගෙ නෝන’ තරුණ ගොවියා කීවේ නිහතමානී ව ය.අකුරැස්සේ නාවලගොඩ, බන්දුල කුමාර නමැති දිරිය මිනිසාට උපහාර පිණිස මේ ලිපිය ලිවීමි.අපට මේ අපූරු අත්දැකීම් ලබා ගැනීමට අවස්ථාව උදා කරදුන් මාර/ වැලිකැටිය කනිටු විදුහලේ විදුහල්පති පාලිත රණසිංහ මහතාටත් අප සමඟ ගමනට එක්වූ විමල් ප‍්‍රියන්ත, දීපිකා, ඉනෝකා, දයාංගනී යන ගරු මහත්ම මහත්මීන්ටත් තුති පිදේ.අකුරැස්සේ පහළ මලිදූවේ චිත‍්‍රානන්ද ගුණවර්ධන මහතා විසින් යොමු කරන ලද ලිපියක් ඇසුරිනි.ෆාමසියට ගිය මම එහි සිටි සේවක මහතාට මූඩිය සහිත හිස් බෝතලයක් දී පෙරිටන් සිරප් අවුන්ස පහක් ඉල්ලා සිටියෙමි.ඔහු උඩතට්ටුවට ගොස් ලොකු සිරප් බෝතලයක් රැගෙන විත් අවුන්ස පහ මැනීමට සූදානම් වන විට දුරකථන පණිවිඩයක් ආවේ ය.ඔහු ගේ දුරකථන සාකච්ඡාව සෑහෙන වෙලාවක් පැවතිණි.සාකච්ඡාව නිම වූ පසු මගේ බෝතලයට සිරප් දැමූ සේවක තෙමේ එහි මූඩිය කොහි දැ යි මගෙන් විමසී ය.‘මූඩියත් එක්ක තමයි මං ඔයාට බෝතලේ දුන්නෙ’ මම කීමි.‘ඔයා මට බෝතලේ දුන්නෙ මූඩිය නැතුව‘ ඔහු කී ය.‘නෑ මූඩියත් එක්ක’‘මූඩිය ඔයාගෙ බෑග් එකේ ඇති. බලන්න’‘නෑ’ යි මම බෑගය ඔහුට පෙන්වීමි.‘එහෙනං ඔයා මූඩිය ගෙදර දාල එන්න ඇති’ ඔහු කී ය.‘ඔයා මගෙ බෝතලේට බේත් දාපු තැන බිම මූඩිය වැටිල ඇති, බලන්න.’ මම කීමි.‘නෑ නෑ. ඒක ඔයා ගෙදර දාලා ඇවිත්’මේ ගාල ගෝට්ටිය ඇසී ෆාමසි සේවිකාවෝ දෙදෙනෙක් මා අසලට ආ හ.‘දරුවනේ අන්න අතන බිම මූඩියක් වැටිල තියනව ද කියල බලන්න’ මම ඔවුන් ගෙන් ඉල්ලීමි.එහි ගිය ඔවුහු බිම වැටී තිබූ මූඩිය සොයා ගෙන ආ හ.මා වයස අවුරුදු 61 ක් වූ විශ‍්‍රාමික ගුරු උපදේශක වරයෙකි. මාගේ සිහි කල්පනාව අඩුවීම පුදුමයක් නොවේ. බෙහෙත් දීම රැකියාව කරගත් තරුණයකු ගේ සිහි කල්පනාව මට වඩා ඉහළ මට්ටමක තිබිය යුතු නොවේ ද?කුරුණෑගල, මල්කඩුවාවේ, ඉසුරු පෙදෙසේ, බී.එම්. ජයතිලක මහතා විසින් යොමු කරන ලද ලිපියක් ඇසුරිනි.සිය සගයන් ද සමඟ ටෙ‍්‍ර¤ලර් යාත‍්‍රාවේ නැගී දියඹට ගොස් සිටි සමන්ත ඒ වන විට සිටියේ මදුරාසි මුහුදේ ය.දියඹෙහි කිසියම් වස්තුවක් පාවෙමින් තිබිණ. සමන්ත ඒ කෙරෙහි සැලකිලිමත් විය.එක්තරා මොහොතක ඒ අපූර්ව වස්තුව බෝට්ටුවට සමීප විය. සමන්ත වහා එය දෝතින් ගත්තේ ය.ඒ වූ කලි බුදු පිළිමයකි.බුදු පිළිමය දෝතින් ගත් සමන්ත කිතුනුවෙකි.බුදු පිළිමය කෙරෙහි ඔහු තුළ පහළ වී තිබුණේ ගෞරවයකි. එය නහවා පිරිසුදු කළ සමන්ත සිය යාත‍්‍රාව තුළ වූ කුටියක එය තැන්පත් කළේ ය. එතැනින් නොනැවතුණු ඔහු උදේ හවා ඊට පුද සත්කාර ද කළේය.පසු දිනෙක ඔවුහු වෙරළට ආහ.බුදු පිළිමය මාදම්පේ සේනානායක විහාරයට වැඩම කරවීම සමන්තලා ගේ ඊළඟ කාර්යය විය.දැන් ඒ පිළිම වහන්සේ එහි වැඩ සිටිති. සමන්ත සැබෑ කිතුනුවෙකි. මේ කි‍්‍රයාව අපි පසසමු.ජයවර්ධනපුර විශ්වවිද්‍යාලයයේ කළමනාකරණ පීඨයේ නලීන් අඹේගොඩ මහතා විසින් යොමු කරන ලද ලිපියක් ඇසුරිනි.‘ඇයි මිස්? මොනවද කරගන්න ඕනෑ?’මා ප‍්‍රාදේශීය සභාවට ගොඩවන විට ම නිලධාරිනියක් විමසුවා ය.මම අවශ්‍යතාව පැහැදිලි කළෙමි.’චිත‍්‍රාංගනී මිස්ව හම්බ වෙන්න!’ඒ උපදෙස් අනුව මම විෂය භාර නිලධාරිනිය හමුවීමි.’අපරාදෙ මිස් තව ටිකක් කලින් ආව නම් මේ වැඩේ අද ම කර ගන්න තිබුණ. කමක් නෑ. අපි මේක කරල තියන්නම්. අද මේ ෆෝම් එක පුරවල බාර දෙන්න.’මම පෝර්මය ගෙන කියවා බැලීමි. ඇතැම් කොටස් මට අපැහැදිලි ය.’මිස්, මේකෙ සමහර තැන් ගැන මට අවබෝධයක් නෑ. ඒව පැහැදිලි කරල දෙන්න පුළුවන් ද?’ මම ඇසීමි.’මුලින් දන්න ටික පුරවන්නකො. අඩුපාඩු තිබුණොත් අපි පස්සෙ හදමු. අර මේසෙට ගිහින් ඕක සම්පූර්ණ කරන්නකො’ ඇය ඇතුළත කාමරයක වූ මේසයක් වෙත මා යොමු කළා ය.මම එතැන හිඳ එය පුරවන්නට වීමි. ඇය විටින් විට මා වෙත පැමිණ ගැටලු තැන් මොනවා දැයි විමසමින් මට උපදෙස් දුන්නා ය; අදාළ අංශ වෙත යොමු කළා ය; ඒ ඒ කාර්යයට අදාළ ආකෘති පත‍්‍ර, කඩදාසි පමණක් නොව ගණක යන්ත‍්‍රයක් ද සැපයූවා ය.මගේ කාර්යයට ඇගෙන් පමණක් නොව, කාර්යාලයයේ සෙසු සේවක මහත්ම මහත්මීන් ගෙන් ද ලැබුණේ නොමඳ සහයෝගයකි. මේ සියලු කටයුතු මැද මට තේ කෝප්පයක් පිරිනැමීමට තරම් ඔවුහු සංග‍්‍රහශීලි වූහ.සැබැවින් ම මීට පෙර කිසිම ආයතනයක දී මෙබඳු සුන්දර අත්දැකීමක් මා විඳ නැත.මෙය ඇහැලියගොඩ ප‍්‍රාදේශීය සභාව යි. මේ පිරිස රටට ආදර්ශයකි.මම නෙළුම්විලෙන් ඔවුනට යහපත පතමි.ගැටහැත්තේ එරංගා සුරවීර මහත්මිය විසින් යොමු කරන ලද ලිපියක් ඇසුරිනි.කෘෂි අධ්‍යයන කටයුත්තක් සඳහා තලවකැලේ තේ පර්යේෂණායතනයට යමින් සිටි අප කණ්ඩායමකට සිය නිවෙසට පැමිණ ආහාර ගැනීමට සැලසූ වැලිමඩ පෙදෙසේ ගෘහනියක ගේ සත්කි‍්‍රයාව අගයමින් මා නෙළුම්විට ලියූ ලිපිය ‘ආගන්තුක සත්කාරය’ නමින් පළ ව තිබිණ.ඉන් සතුටට පත් මම එය අප ආයතන ප‍්‍රධාන වනිගසේකර මහතාට පෙන්වීමි.එය සතුටින් කියැවූ ඔහු ‘මේ කතාවට නියම වටිනාකම ලැබෙන්නෙ ඒ ලේඩිත් මේක දැක්කොත් තමයි’ යැයි නව යෝජනාවක් ඉදිරිපත් කළේ ය.‘එයා ගෙ ඇඩ‍්‍රස් එක දන්නෙ නැහැනෙ. ඒ තියා නම අහගන්නත් බැරි වුණානෙ.’ මම දුක්වීමි.‘පුළුවන් නම් ගිහිල්ල දීල එන්න. වියදම් මම බලා ගන්නං.’ වනිගසේකර මහතා මා දිරිමත් කළේ ය.අදාළ ගෘහනිය වෙසෙන යල්පත්වෙල ප‍්‍රදේශයේ රාජ්‍ය ආයතනයක මාර්ගයෙන් ඇය සම්බන්ධීකරණය කර ගැනීමට ගත් උත්සාහය ව්‍යර්ථ විය. එහෙයින් ඉකුත් දිනෙක මම පාන්දරින් ම මාතර හරහා යල්පත්වෙල බලා පිටත් වීමි.ඇගේ නිවෙස අසලින් මා බසයෙන් බසිද්දී ඇය බසයෙන් බසින්නේ කවුරුන්දැයි විපරමින් සිටිනු මම දිටිමි. මා ඇගේ නිවෙසට යන පඩි පෙළ නගිද්දී ඇගේ මුහුණින් පළ වූයේ බියකි.‘මාව මතක ද?’ මම ඇසීමි.‘ටිකක් හුරුයි වගේ. ඒත් මතක නෑ.’ ඇය කීවා ය.‘අර පහුගිය මාසෙ දවසක කට්ටියක් ඇවිත් කෑම කාල ගියේ. ඔයා හොඳට සැලකුවෙ. මතකද?’‘ආ මතකයි මතකයි, ඔය මහත්තයව මතකයි.’ ඇගේ මුහුණේ සිනාවක් පිපිණි. ‘ගොඩවෙන්න මහත්තය ගෙට’ දැන් මගෙ මහත්තයත් එයි. මම එයාටත් එදා සිද්ධිය ගැන කිව්ව.’මම ගෙට ගොඩ වීමි. ඇගේ ඇරියුමින් අසුන් ගත් මම ‘මෙන්න මේක කියවන්නකෝ’ යි කියමින් ඇයට නෙළුම් විලේ ‘ආගන්තුක සත්කාරය’ දීමි.ඇය එය කියවන්නට වූවා ය. එය කියවත් ම ඇගේ සිනාව වඩ වඩාත් පුළුල් වූයේ ය. කතාවේ අවසන් හරියට එද්දී ඇගේ දෑසින් කඳුළු ගලන්නට විය. ඒ සතුටු කඳුළු ය. ඒ කඳුළුන් යුතු ව ම පත‍්‍රය ද රැගෙන ගෙට දිව ගිය ඇය යළි මොහොතකින් මා ඉදිරියට ආවේ කඳුළු පිස දමමිනි. ඇය යමක් කීමට උත්සාහ කළ ද සතුට ඊට ඉඩ නොදුන් සෙයකි.ඊළඟ මොහොතේ පැවතියේ නිහැඩියාවකි. නිහැඩියාව බිඳිමින් මම ‘මෙන්න පුංචි තෑග්ගක්’ යැයි කියමින්, ගෙන ගිය තෑග්ග ඇයට පෑවෙමි.‘අනේ මහත්තය තෑගිත් ගෙනල්ල.’ තෑගි ගන්න තරම් උපකාරයක් නෙමෙයිනෙ මං කළේ මහත්තයො. ඒක සුළු දෙයක්නෙ. තෑගි එපා.’‘මේක මම ආපහු ගෙනියන්නෙ නෑ දුවේ.’ඇය තෑග්ග දෝතින් ගෙන පසෙක තබා මා ඉදිරියේ දණ ඔබා වැඳ කඳුළු පිසිමින් නැගිට්ටා ය.‘දවස් තුන හතරකට වතාවක් ඔය වගේ කට්ටියක් එනව. මම සලකනව. ඒ හැමෝ ම ඇඩ‍්‍රස් එකත් ඉල්ලගෙන යනව. ඒත් කිසිම කෙනෙක් ලියුමක් නං එව්වෙ නෑ. ඒකට මේ මහත්තේල. සිද්ධිය පත්තරෙත් දාල පත්තරේ දෙන්න අකුරැස්සෙ ඉඳල වැලිමඩටත් ඇවිල්ල! මහත්තේලට ස්තුති කරන්න මට වචන නෑ.’ ඇගේ සතුට දෝරේ ගලමින් තිබිණ.ඇගේ සැමියා පැමිණියේ මේ අතර ය. ඇය මා ඔහුට හඳුන්වා දුන්නා ය. ඔහු ද සතුටට පත් වූයේ ය. අනතුරු ව දෙදෙන ම එකතු ව මට සංග‍්‍රහ කළහ.මම සමු ගැනීමට නැගී සිටියෙමි. එහෙත් දෙදෙන දිවා අහර වෙනුවෙන් මොහොතක් රැඳී සිටින්නැයි පෙරැත්ත කළහ. බැරි ම තැන මම යළි අසුන් ගතිමි.දෙදෙන ම එකතු ව වහ වහා ප‍්‍රණීත කෑම වේලක් පිළියෙල කොට මට පිළිගැන්වූහ.‘අම්මේ බුද්ධාගමට ලකුණු සීයයි’ කියමින් ඔවුන ගේ අට හැවිරිදි පුතා ගෙට ගොඩ විය.හිස පිරිමැද වත සිප ගෙන දරුවා සතුටින් පිළිගත් ඇය දරුවාට මා හඳුන්වා දුන්නා ය.‘දුර ඉඳල ආපු එකේ අද ඉදල හෙට යන්න. සැප පහසුකම් නම් නෑ. තියන විදියට සලකන්නං.’මම ඔවුන් ගේ අහිංසක විරෝධය මැද ම සමු ගතිමි.සැමියා ද, බිරිය ද මට දණ ගසා වැන්දෝ ය. ඒ දුටු පුංචි පුතු ද මා ඉදිරියේ වැඳ වැටුණේ ය.තම බිරිය හැම පසළොස්වක පෝ දිනකදී ම පන්සල් ගොස් සිල් සමාදන් වන බව සැමියා කීවේ සතුටිනි.එය නෑනා මස්සිනා විවාහයකි. විවාහ වී ඇත්තේ දෙපසේ ම ඥාතීන් ගේ අකැමැත්තෙනි.‘දුවේ උඹලට කවදාවත් වරදින්නෙ නෑ.’ ඔවුනට ආසිරි පතමින් මම පඩි පෙළ බැස්සෙමි.‘ආයෙමත් දවසක එන්න මහත්තයා.’ ඔවුහු ඇරියුම් කළ හ.මිනිස්කම පිරී ඉතිරිණු ඒ සොඳුරු මොහොත සිතෙහි නිදන් ගත කර ගනිමින් මම චම්පා දමයන්තිත්, පද්මසේනත්, දරු පැටියාත් වසන මිරගහවත්තේ, නාවෙල, යල්පත්වෙල ‘සිසිලෙ’න් සමු ගතිමි.අකුරැස්සේ, නන්දන තේ කම්හලේ, කේ. ඩබ්ලිව්. ගුණවර්ධන මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=as0804202</link>
    <topic>කටුගෙයක් වූ සිරගෙයක්</topic>
    <author>දයා ඩී. ෆොන්සේකා</author>
    <content>තිරසාර සංවර්ධනය පිළිබඳව ලොවට ....නෙළුම් විලකටුගෙයක් වූ සිරගෙයක්පණ්ඩිතයෝ තමන් ගේ නොදන්නා කම් ගැන දනිති මෝඩයෝ තමන් හැමදෙයක්ම දන්නේ යයි සිතතිකෙටි චිත‍්‍රපටයක් නොවේමෙය කටුගෙයක් බවට හැරවුණු සිරගෙයක් පිළිබඳ කතාවකි. මේ සිර මැදිරි කටුගෙය පිහිටා ඇත්තේ එංගලන්තයේ ග්ලවුචෙස්ටර්ෂයර් ප‍්‍රාන්තයේ ලිට්ල් ඩීන් නගරයේ ඉපැරැණි රාජකීය ඩීන් වනාන්තරයේ ය. එහෙත් දැන් එය වනාන්තරයක් නොවේ.ජෝන් ලී එල්ලූ කඹය අතැතිව ඉන්නේ ඇන්ඩිය.අඩි දොළහක් උස තාප්පයකින් වටවී පිටස්තර ලෝකයෙන් වෙන්වී ඇති මේ කටු ගෙයි ඉපැරැණි සිරගෙදර මැදිරි විසිහතරක් මෙන්ම පැරැණි උසාවිය ද එපරිද්දෙන් ම සංරක්ෂණය කොට ප‍්‍රදර්ශනයට තබා තිබේ.බොහෝ දෙනා මෙය හඳුන්වන්නේ අපරාධ කටුගෙය නමිනි. ඊට හේතුව මෙහි ප‍්‍රදර්ශනයට තබා තිබෙන්නේ අපරාධවලට සම්බන්ධ භාණ්ඩ බැවිනි.මෙය අපරාධ කටුගෙයක් වුවද පෞද්ගලික එකකි. එහි අයිතිකරු ඇන්ඩි ජෝන්ස් සිය බිරිය නිකෝලා හා දරු සය දෙනා සමග වාසය කරන්නේ ද මේ කටුගෙය ඇතුළත පිහිටා ඇති මන්දිරයේ ය.පසුගිය වසර කීපය පුරා මෙහි ජීවත් වෙමින් මෙය යථා තත්ත්වයෙන් සංරක්ෂණය කොට අනාගතය සඳහා ලෝක උරුමයක් ලෙස රැක දීමට ඇන්ඩි දැඩි කැපවීමකින් කි‍්‍රයා කරයි.42 වැනි වියේ පසුවන ඇන්ඩි ග්ලුචෙස්ටර්ෂයර් හි ව්‍යාපාරික පවුලකට අයත්ය. ළමා වියේ සිටම අපරාධ පිළිබඳ කියැවීමත් හැදෑරීමත් විනෝදාංශය කරගෙන සිටින්නෙකි.ඔහුගේ අනෙක් විනෝදාංශය වූයේ අපරාධවලට සම්බන්ධ භාණ්ඩ ලියකියවිලි ආදිය එකතු කිරීමයි.ඒ විවිධ අපරාධවලට සම්බන්ධ අපරාධකරුවන් ගේ ඇඳුම් පැළඳුම් ඔවුන් පාවිච්චි කළ දේ කිරීමය. බි‍්‍රතාන්‍යයයේ බිහිසුණු අපරාධකරුවන්ගේ අත් අකුරු ඔවුන් ගේ ඇඳුම් පැළඳුම් මෙන්ම හිට්ලර් ගේ අත්අකුරු සහිත ලිපි යනාදිය ඇන්ඩිගේ අපරාධ ද්‍රව්‍ය එකතුවට අයත්ය.මෙය බලන්නට යන අය දකින සමහර දර්ශන ඉතා බියකරු ය. මරා දැමුණු අයගේ ඇටසැකිලි අපරාධ සඳහා භාවිතා කළ ආයුධ මෙන්ම අපරාධ කරද්දී ඔවුන් ඇඳ සිටි ඇඳුම් ආදිය ද ඒ අතරින් විශේෂය.නාසි අපරාධකරුවන් විසින් භාවිතා කළ නිල ඇඳුම් මරණයේ දේවදූතයා ලෙස හැඳින්වූ හිට්ලර්ගේ අනුගාමිකයෙකු වූ දොස්තර ජෝසෆ් මෙන්ගේල් ගේ විරල ඡායාරූපයක්, නාසි හමුදා විසින් මරණයට පත් කරන ලද යුදෙව් සිරකරුවන් ගේ ඇඳුම් ආදිය මේ සමරු අතර දැක ගන්නට පිළිවන.“මං මේ අපරාධ පිළිබඳ සිහිවටන එකතු කරන්නට පටන් ගත්තේ කුඩා අවධියේ සිටයි. මගේ මුල්ම සිහිවටනය පාතාල කල්ලි නායකයකු වූ සීඩ් ෂසියස් ගේ සපත්තු යුගලයයි.අපරාධ කටුගෙය විවිධ භාණ්ඩ.මං කුඩා කාලයේ සිටම අපරාධ කතා පිළිබඳ ඇසීමට රුචියක් ඇතිව සිටියා. ඒ වගේම අපරාධ කාරයන් පිළිබඳ තොරතුරු එකතු කළා.ඔවුන්ට අයත් භාණ්ඩ එකතු කළා. මෙසේ එකතු කළ නොයෙක් උපකරණ ලියකියවිලිවලින් මගේ ගෙදර පිරෙන්නට පටන් ගත්තා.මට ඒ වගේ භාණ්ඩ මගේ මිතුරන් හා විවිධ පුද්ගලයන් විසින් ද ලබා දුන්නා. මං යුරෝපා සංචාරවලදිත් ඒ ඒ රටවල අපරාධවලට සම්බන්ධ නොයෙකුත් දේ එකතු කළා.”“මං ළඟ තියෙන ඉතාම දුර්ලභ වස්තුවක් තමයි 1885 දී ජෝන් ලී නම් අපරාධකරු එල්ලන්නට ජේම්ස් බැරී නම් අලුගෝසුවා විසින් භාවිතා කළ එල්ලන ලනුව එදා ඔහු ජෝන් ලී එල්ලා මරන්නට තුන්වරක්ම තැත් කළත් බැරි වුණා.කෞතුක වස්තුවක් වූ එම කඹය මං පවුම් 20000 කට මිලයට ගත්තා.”මෙසේ විවිධ අපරාධ සමරු එක් රැස්කරමින් සිටින විට 18 වැනි සියවසේ තැනූ මේ ලිට්ල් ඩීන් සිරගෙය හා විනිශ්චය ශාලාව මිලයට ගන්නට 2003 දී ඔහුට අවස්ථාව සැලසිණි. එම විනිශ්චය ශාලාව 1985 වනතුරු නඩු ඇසීම සඳහා භාවිත කරන ලදී.බි‍්‍රතාන්‍ය අපරාධ ඉතිහාසය පිළිබඳ විවිධ පිය සටහන් සනිටුහන් කරන ලිට්ල්ඩීන් සිරගෙදර මුලින්ම ගොඩනඟන ලද්දේ 1791 දී ය. ශී‍්‍රමත් ජෝර්ජ් ඔන්සිපොරස් පෝල් විසින් නිර්මාණය කොට පිහිටවූ මේ සිරගෙය ඉතා ශක්තිමත් එකකි.විවිධ මිනීමරුවන්ට සෙවණ දුන් මෙහි සිරමැදිරි ඒ අයුරින්ම සංරක්ෂණය කොට ඇත. එංගලන්ත අපරාධ ඉතිහාසය පිළිබඳ ව බොහෝ නඩු විභාගයන්ට මෙහි උසාවිය සාක්ෂි දරා තිබේ.දැන් මෙය ලෝකයේ ලොකුම අපරාධ භාණ්ඩ සහිත පෞද්ගලික කෞතුකාගාරය ලෙස සැලකේ. එමෙන්ම මෙහි අයිතිකරු වසන්නේ මෙම සිරගෙයෙහිම වීමද තවත් විශේෂයකි.ඒ ඒ භාණ්ඩ ලියකියැවිලි කාල වකවානු අනුව පිළිවෙළට තබා ඇති අයුරු අපූරුය. එමෙන්ම මෙය එංගලන්තයට යන සංචාරකයන්ගේ ඉතා පි‍්‍රයතම ස්ථානයක් ද වෙයි.‘ටෲ ක‍්‍රයිම්’ සඟාවෙනි.දයා ඩී. ෆොන්සේකා </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=as0804203</link>
    <topic>පණ්ඩිතයෝ තමන් ගේ නොදන්නා කම් ගැන දනිති මෝඩයෝ තමන් හැමදෙයක්ම දන්නේ යයි සිතති</topic>
    <author>සාකච්ඡා කෙළේ රමණී සුබසිංහ සේයාරූ - සුදම් ගුණසිංහ</author>
    <content>තිරසාර සංවර්ධනය පිළිබඳව ලොවට ....නෙළුම් විලකටුගෙයක් වූ සිරගෙයක්පණ්ඩිතයෝ තමන් ගේ නොදන්නා කම් ගැන දනිති මෝඩයෝ තමන් හැමදෙයක්ම දන්නේ යයි සිතතිකෙටි චිත‍්‍රපටයක් නොවේනූතන සමාජය අතිශයින්ම සංකීර්ණය. මෙකී සංකීර්ණ සමාජයේ විවිධ චරිත නිර්මාණය වෙමින් පවතී.වර්තමාන ලෝකය දියුණුව වශයෙන් සලකන බොහෝ දෑ හුදෙක්ම භෞතික දියුණුව පමණක් ඍජුවම ඉලක්ක කරගෙන පවතින නිසා මේ සමාජ පරිසරයේ බොහෝ දෙනකු ගේ අරමුණ බවට පත්වන්නේ ද ඉතාමත් තරගකාරී ලෙස එකී භෞතික දියුණුව තමාවෙත යොමු කරගැනීමය.මෙම පෙළඹවීම මූලික වශයෙන්ම සිදු කරන්නේ මාධ්‍ය මඟිනි. විද්‍යුත් හා මුද්‍රිත මාධ්‍ය ඉතාමත් සීඝ‍්‍ර ලෙස දියුණු වී ඇති මෙම යුගයේ පුද්ගලයා ගේ තණ්හාව විවිධත්වයෙන් යුක්තව ගොඩ නැඟීම සඳහා ප‍්‍රබල මැදිහත් වීමක් සිදු කරයි.බුදු රජාණන් වහන්සේ විසින් ’නවං පත්ථයතී’යනුවෙන් තණ්හාව පිළිබඳව සිදුකර ඇති විග‍්‍රහයෙහි අර්ථය වන්නේ ‘තෘෂ්ණාවේ ස්වභාවය සෑම මොහොතකම අලුත් යමක් කෙරෙහි ඇලීම’ බවයි. අප වෙත පවතින තෘෂ්ණාව එක දෙයක් කෙරෙහි දිගු කාලයක් පවතින්නට දියුණු මාධ්‍ය ඉඩ නොදෙන අතර අලුත් දෙයක් කෙරෙහි සෑම මොහොතකම අප ගේ මනස පෙළඹවීම සිදුකරයි.ඇලීමක යථාර්ථය තේරුම් ගෙන එහි නිස්සරණය කරා යෑමට ඇති අවකාශය ඉන් සපුරාම වසා දමයි. මෙවන් පරිසරයක ජීවත්වන පුහුදුන් මිනිසා තමාටම තමා රැවටී ජීවත් වේ. මනසේ ගොඩනැඟෙන ලෝභ, ද්වේශ, මෝහ යන අකුසල සිතිවිලි විසින් අප ගේ යථා ස්වභාවය දකින්නට ඉඩ නොදී අප සම්පූර්ණයෙන්ම මුලාවට පත් කරයි.බොහෝ අයට තමන් ගේ හැකියාවන් කුසලතාවන් පිළිබඳව නිවැරැදි අවබෝධයක් නැත. ඒ නිසාම ඔවුහු අධිමානයට සහ හීනමානයට පත්වන අයුරු පෙනේ. බුදුරජාණන් වහන්සේ කුද්දක නිකායට අයත් ධම්මපද පාලියෙහි බාලවග්ගය තුළ අපට මඟ පෙන්වන්නේ මෙකී යථාර්ථය හඳුනා ගන්නට ය.”යම් නුවණ නැති පුද්ගලයෙක් තමා ගේ අනුවණ බව දන්නේ ද ඒ කාරණයෙන් ම ඔහු පණ්ඩිතයකු බුද්ධිමතකු බවට පත්වන්නේ ය.””යෝ බාලෝ මඤ්ඤතී බාල්‍යං පණ්ඩිතෝ චාපී තේන සෝ”කුප්පියාවත්ත ජයශේඛරාරාම විහාරවාසී ගෞරව ශාස්ත‍්‍රවේදී මාවරලේ භද්දිය හිමිමෙකී මඟ පෙන්වීම වර්තමානයේ ජීවත්වන බොහෝ දෙනකුට ප‍්‍රයෝජනවත් ය. ඇතැම් දේ කෙරෙහි අප තුළ ආශාව ඇති වූ පසු සම්පූර්ණයෙන්ම මුලාවට පත්වන අතර එය මට ලබාගත හැකිද? මම එය ලබාගන්නට සුදුස්සෙක් ද? මට එය ලබාගෙන දිගටම පවත්වාගෙන යා හැකිද? ඒ සඳහා මා සතුව පවතින දැනුම, කුසලතා, ආකල් ප‍්‍රමාණවත් ද යන කිසිවක් කෙරෙහි අවධානය යොමු නොකොට කටයුතු කරයි.ඒ අනුව තමාට ඔරොත්තු නොදෙන වගකීම් බාරගෙන තමාත්, සමාජයත් විනාශය කරා ගෙනයයි.අප ප‍්‍රථමයෙන්ම අවබෝධ කරගත යුත්තේ යම් යම් දේවල්වල තමන් නොදන්නා දේ ද තිබිය හැකි බවයි. එවිට කිසිවිටෙකත් තමාට කළ නොහැකි දේ පිළිබඳව වගකීම බාර නොගනු ඇත.නොදන්නා දේ පිළිබඳව කතා නොකරනු ඇත. ඒ නිසාම ඒ තැනැත්තා සමාජයේ පිළිගත් පුද්ගලයකු බවට ඒකාන්තයෙන්ම පත්වන්නේ ය.”යම් අනුවණයෙක් තමා පණ්ඩිතයෙකැයි සිතන්නේ ද එම පුද්ගලයා ඒකාන්තයෙන්ම අනුවණයෙක් බවට පත් වේ.”’බාලෝච පණ්ඩිත මානී සවේ බාලෝති වුච්චතී’තමා ගේ නොදැනුවත්කම පිළිබඳව දැනුවත්ව සිටීම පණ්ඩිතකමක් වන්නා සේ ම බුදුරජාණන්වහන්සේ ඉහත පාඨයෙහි පැහැදිලි කර ඇත්තේ ‘තමා පණ්ඩිතයෙකැයි තමා විසින්ම නිගමනය කිරීම ඔහුගේත් ඔහු මඟ පෙන්වන සමාජයේත් විනාශය කරා ගමන් කිරීමට හේතුවන බවයි.තමා පිළිබඳව අධිතක්සේරුවකින් කල්පනා කිරීමට අප පෙළෙඹෙන්නේ අධිමාන්නය නමැති මනෝභාවය නිසාය. එවිට අප කියන කරන සෑම දෙයක්ම නිවැරැදි බව අපට සිතේ. ප‍්‍රචාරණ කලාව බලවත්ව පවතින මෙවන් යුගයක බොහෝ චරිත බිහිවන බව මෙම ලිපිය ආරම්භයේ මම සඳහන් කළෙමි.මෙකී චරිත නූතන වෙළඳපළ තුළ තමාට වටිනාකමක් පවතින්නේ ඉතාම කෙටි කාලයක් බව නොදැන ඒ තුළ මෝහනයට පත් වේ. දිගින් දිගටම තමා චරිතයක් බවට පත්වන විට තමා නොදන්නා විෂයයන් පිළිබඳව පවා තීරණාත්මක අදහස් ප‍්‍රකාශ කරන්නට යෑම නිසා තාමත් විනාශ වී සමාජයත් විනාශය කරා මෙහෙය වනු අපට දැකගත හැකිය.ගිහියකු වුවද පැවිද්දකු වුවද මෙම මෝහනයට හසුකර ගැනීමට තරම් නූතන ප‍්‍රචාරණ කලාව බලවත්ය. එබැවින් ‘සම්මා සතියෙන්’ හෙවත් කරන කියන දේ පිළිබඳව පූර්ණ දැනුවත් භාවයකින් එකී කාර්යයන් හි නියැළීමට අපට කාලය උදා වී ඇත.අප ගේ අවිඥානික බව පිළිබඳව නොදැනුවත්කම හා අධික මානය නිසා ජීවිතය පුරාම අප සමඟ සිටිනා ඇතැම් කල්්‍යාණ මිත‍්‍රයින් හඳුනා ගන්නට අපට නොහැකි වෙයි. කල්්‍යාණ මිත‍්‍ර ධර්මයන්හි වටිනාකම තේරුම් ගන්නට නොහැකි වී යයි.නිවෙසක වුවද ගුණ නුවණින් සහ සිල්වන්තකමින් යුත් තම බිරිය ගේ සහ තම ස්වාමිපුරුෂයා ගේ වටිනාකම් තේරුම් ගත නොහැකිව අසහනයෙන් පවුල් ජීවිත ගත කරන අය අපට කොතෙකුත් දැකගත හැකිය.ඔවුහු ව්‍යංජනය ලිප තැබූ මොහොතේ සිටම එකී භාජනය තුළම තිබුණත් හැන්ද ව්‍යංජනයෙහි ලුණු හෝ ඇඹුල් රසවත්කම නොදන්නාක් මෙන් ජීවිතය පුරාම කෙනකු ඇසුරු කළත් ඔහු ගේ හෝ ඇයගේ වටිනාකම, ගුණ නුවණ, තේරුම් ගන්නට අසමත් වෙති.එහෙත් යමකු තමා ගේ නුවණ පිළිබඳව දැනුවත් නම් කෙනකු එක මොහොතක් ඇසුරු කළද ඔහු වෙත වූ කල්්‍යාණ මිත‍්‍ර ධර්මයන් අවබෝධ කර ගන්නා අතරම ඉන්ම සාර්ථකත්වයට පත්වේ.බුදුරජාණන් වහන්සේ ධම්ම පදයෙහි බාලවග්ගයෙහි”මුහුත්තමපි චේ විඤ්Î පණ්ඩිතං පයිරු පාසතී කිප්පං ධම්මං විජානාතී ජිව්හා සූප රසඤ්ඤතා”යනුවෙන් පැහැදිලි කර දී ඇත්තේ නුවණැත්තෝ මොහොතක් නමුදු බුද්ධා දී ප‍්‍ර‍්‍රාඥයන් ඇසුරු කළේ ද වහාම ධර්මය දැනගනිති. ව්‍යාජනයෙහි රස දැන ගන්නා දිව මෙන් එය ක්ෂණයකින් සිදුවේ යනුවෙනි.අප උත්සාහ කළ යුත්තේ ප‍්‍රඥාවන්තව වඩාත් බුද්ධිමත්ව ජීවිතය ගොඩනඟා ගැනීමට ය. ප‍්‍රඥාවන්තයකු ගේ ඇසුර එක දිනක් හෝ ලැබිය හැකි වුවහොත් අප ගේ ජීවිතයෙහි වටිනා වෙනසකට එය අනිවාර්යයෙන්ම හේතුවනු ඇත.හරවත් බවින් තොර සමාජයක ජීවත් වන්නට සිදු වුවහොත් අප ගේ ප‍්‍රඥාව දිගින් දිගටම හීනවී යනු ඒකාන්තය. මෙහි දී ඔබට නැඟෙන ප‍්‍රායෝගික ගැටලුවක් ඇත.එනම් සියලුම ගුණවතුන්, ප‍්‍රඥාවන්තයින්, ශීලයෙන් හා ගුණයෙන් තොර මිනිසුන්ගෙන් ඈත් වී ජීවත්විය යුතු යැයි කල්පනා කළහොත් එහිදී ඉහත සඳහන් කළ දුර්වලතා සහිත පිරිස් ජීවිතය පුරාම එවැනි පිරිසක් වීම වළක්වා ගන්නේ කෙසේද යන ගැටලුවයි.එය අප ගේ අවධානයට යොමු කළ යුත්තකි. ඔබට ඇසුරු කිරීමට සිදුවී ඇත්තේ දුශ්ශීල, අනුවණයන් නම් ඔබ එම පුද්ගලයන්ගේ ඇසුරට පත්විය යුත්තේ ඔවුන් නිවැරැදි කර ගැනීම උදෙසා ඇති කරගත් අනුකම්පාවෙනි.එවිට ඔබ සුවිශේෂී සමාජ මෙහෙවරක් කළා වනු ඇත. බුදුරජාණන් වහන්සේ තම ජීවිතයෙන් අපට ලබා දුන්නේ එම ආදර්ශයයි. ගුණයෙන්, ශීලයෙන්, නුවණින් අගතැන්පත් උන්වහන්සේ අප වෙත පැමිණ මහා කරුණාවෙන් සහ අපිරිමිත වූ මෛති‍්‍රයෙන් අප නිවැරදි කරනු ලැබීය. එහෙත් පුහුදුන් මිනිසුන් ගේ තත්ත්වයට පත් නොවූහ.අප ප‍්‍රඥාවෙන් තොර වූ විට අප කරන කි‍්‍රයාවන්හි හෝ කරන ප‍්‍රකාශයන් හි හෝ පවතින භයානක ප‍්‍රතිවිපාක මතකයෙන් ගිලිහී යයි. බුදුරජාණන් වහන්සේ එළඹ සිටි සිහියෙන් (සති සම්පජඤ්ඤය) යුක්තව ජීවත්වන ලෙස අපට මඟ පෙන්වන්නේ එබැවිනි.ඔබ යමක් කරන්නට පෙර ඒ පිළිබඳව පළමුව සිතා බැලිය යුතුය. මෙයින් මට අනර්ථයක් වේ ද? මගේ පවුලේ අයට අයහපතක්, අවැඩක් වේද?, ලෝකයේ නීති රීති ඉක්මවා යන කි‍්‍රයාවක් මා කළහොත් එයින් මට දඬුවම් ලබන්නට සිදුවේද? මා අනුගමනය කරන ධර්මයට මාගේ කි‍්‍රයා සහ ප‍්‍රකාශ එකඟවන්නේ ද? යනා දී ලෙස සිතා බලා යමකු කටයුතු කරන්නේ නම් ඔහු සැම මොහොතකම තමන් කරන කියන දෙය පිළිබඳව සිහි බුද්ධියෙන් යුක්ත පුද්ගලයකු බවට පත්වේ.නොසිතා කිරීම හෝ නොසිතා කීම අපගේ පරිහානියට මඟ පාදන අතර සිහියෙන් යුතුව කටයුතු කිරීම දියුණුව පිණිස හේතුවනු ඇත. ප‍්‍රඥාවෙන් තොර වූ විට පාපකර්මයන් හි දැඩිව ඇලීම සිදුවේ.පවට වසඟ වූ කල්හි එහි ආදීනව නොතේරේ. ඉන් මිහිරක් ප‍්‍රීතියක් අත්විඳීන්නට පෙළඹේ. ඒ මිහිරෙන් අන්ධ වුවහොත් ඉතාම කෙටි කාලයකදී දැඩි දුක් විපාක විඳීමට සිදුවන බව බුදුරජාණන් වහන්සේ පෙන්වා දී ඇත.“මධුවා මඤ්ඤතී බාලෝ යාව පාපං නපච්ඡතී යදාව පච්ඡතී පාපං | අථබාලෝ දුක්ඛං නිගච්ඡතී”අකුසල කර්මය යම්තාක් විපාක නොදේද ඒ තාක් අනුවණයා එය මී පැණි මෙන් මිහිරිකොට සිතන්නේ ය. යම් කලෙක අකුසල කර්මය විපාක දේ ද එවිට අඥාන තෙම බලවත් දුකට පැමිණෙන්නේ ය.ලෝවැඩ සඟාවෙහි ‘කරන කලට පව් මීරිය මීසේවිඳින කලට දුක් දැඩිවෙයි ගිනිසේ’ යනුවෙන් සඳහන් කර ඇත්තේ ඉහත පෙන්වූ ධර්මකාරණයයි.මෙය ගිහි පැවිදි සියල්ලන් ම වඩාත් සැලකිලිමත් විය යුතු කාරණයකි. පව් කරන විට එහි විපාක ඇතැයි අපට නොසිතෙන තරම් ය. මන්ද යත් කෙටිකාලීනව පවෙන් වින්දනයක් ලැබෙන බැවිනි.බුදුරජාණන් වහන්සේ එක් කලෙක ජීවත් වූ විහාරස්ථානය අසලම ඌරන් මරා ජීවත්වන මිනිසකු විසූ අතර කිසි දිනෙක ඔහු බුදුන් හමුවට පැමිණියේ නැත. මන්ද බුදුරජාණන් වහන්සේ ප‍්‍රාණඝාතය පිටු දැකීමට ධර්මය කියා දෙන බැවිනි.ඌරන් මරමින්, මස් විකුණමින් ඉතිරි වුවහොත් තමා ද උයා පිහා කමින් ඔහු ජීවත්විය. කාලයාගේ ඇවෑමෙන් දින කිහිපයක් එක දිගටම ඌරන් කෑගසන්නාක් වැනි හඬක් බුදුරදුන් සහ මඟ සඟරුවන විසූ විහාරයට ඇසිණි.ඒ ඌරන් මරණ මිනිසා ගේ නිවසෙනි. එවිට භික්ෂුහු ඌරු වැද්දාගේ නිවසෙහි කිසියම් උත්සවයක් වෙතැයි සැක පහළ කළහ. බුදුරජාණන් වහන්සේ දේශනා කරනු ලැබුවේ එය ඌරන් මරණ විට නැඟෙන හඬක් නොව මෙතෙක් කලක් ඌරන් මැරීමේ විපාක වශයෙන් මරණයට ආසන්නව එකී වැද්දා ඌරකු මෙන් වේදනා විඳිමින් මරහඬ තලනා බවයි.කරන ලද පාපකර්මයන්හි විපාක මෙලොව දීම අත්විඳින්නට සිදුවන බවට මෙය බුදුරජාණන් වහන්සේ ජීවමාන කාලයේදීම දක්වනු ලැබූ උදාහරණයකි.නූතන සමාජයේ වුවද සත්ත්ව ඝාතනය කරන බොහෝ දෙනා දුක්විඳ මරණයට පත්වන බව ප‍්‍රකට සමාජ විද්‍යාඥයකු වූ නන්දසේන රත්නපාල මහතා තම සමාජ විද්‍යාත්මක පර්යේෂණවලින් විවිධ අවස්ථාවල පෙන්වා දී ඇත.එතරම් ගැඹුරු පර්යේෂණ ප‍්‍රතිඵල සොයා නොගිය ද පංච දුශ්චරිතයෙහි යෙදෙන පුද්ගලයින් එකී දුශ්චරිතයන්හි විපාක වශයෙන් බොහෝ දුක් පීඩා විඳීන අයුරු අපට සියැසින් ම දැකගත හැකි ය.දිනපතා සුරාව පානය කරන පුද්ගලයින් ක‍්‍රම ක‍්‍රමයෙන් ඔවුන් ගේ ශරීර දිරාපත්වී යන අයුරු, මුව දුර්වර්ණ වන අයුරු, ඇස් බොරුපැහැ ගන්නා අයුරු, ශරීරයෙහි අවයව අකි‍්‍රය වී බෙලහීන තත්ත්වයට පත්වන අයුරු අපට දැකගත හැකි ය.එහෙත් ඒ සියලු දෙනා සුරාව පානය කරන මොහොතේ අපිරිමිත වින්දනයක් ලබන බව පවසති. එහෙත් පාපකාරීව ලබන සියලු ම වින්දනයන් කෙළවර වන්නේ දුක්විපාකවලින් බව අප සැම මොහොතකම සිහියේ තබාගත යුතු ය.ප‍්‍රඥාවන්තව, සිහිනුවණින් යුක්තව, ජීවත්වීමේ වැදගත්කම අප අවධාරණය කරන්නේ මේ නිසා ය. පවට වහල් වන්නේ, පවෙහි දාසයකු බවට පත්වන්නේ, අප රාගයෙන් සහ ද්වේශයෙන් දැඩි උපාදානයට පත්වන නිසා ය.එය අප ගේ සිහිය විකෘති භාවයට පත් කොට, යථාර්ථයෙන් ඈත් කිරීමට ප‍්‍රබල බලපෑමක් එල්ල කරයි.අප යම් කි‍්‍රයාවක් සිදු කරන්නේ ද, යම්කිසිවක් ප‍්‍රකාශ කරන්නේ ද එහි විපාක සතුටු සිතින් විඳිය හැකිනම් පමණක් සිදු කළ යුතු අතර කඳුළු පිරි මුහුණින් විපාක විඳින්නට වන‘යස්ස අස්සු මුඛෝරෝ දං විපාකං පටි සේවතී’කිසිදු කි‍්‍රයාවක් නොකළ යුතුය. වර්තමාන තරගකාරී සමාජයේ මෙය අසීරු කාර්යයකි. එහෙත් ජීවිතය ජය ගැනීම යනු සරල පහසු දේ කරමින් ජීවත්වීම නොවේ. සංකීර්ණ අසීරු දේ නිවැරදිව, හොඳින්, යහපත් අරමුණින් සිදු කිරීමයි.ඒ සඳහා ඔබ සිහියෙන් යුක්තව මෙකී සංකීර්ණ තත්ත්වයන් තේරුම් ගත යුතු ය. පවට පොළඹවන ඔබ ගේ අභ්‍යන්තරික මනෝභාවයන් පිළිබඳව මෙන් ම ඔබ අවුල් වන බාහිර අරමුණු පිළිබඳව වඩාත් සැලකිලිමත් විය යුතු ය.ඇළීමට සහ ගැටීමට පෙර ඒවායෙහි ආදීනව පිළිබඳව යම් අවබෝධයක් ලබාගන්නට උත්සාහ කළ යුතු ය. ප‍්‍රඥාවන්තයා ගේ ස්වභාවය එයයි.සාකච්ඡා කෙළේ රමණී සුබසිංහ සේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=as0804204</link>
    <topic>කෙටි චිත‍්‍රපටයක් නොවේ</topic>
    <author>සමන් චන්ද්‍රනාත් වීරසිංහ</author>
    <content>තිරසාර සංවර්ධනය පිළිබඳව ලොවට ....නෙළුම් විලකටුගෙයක් වූ සිරගෙයක්පණ්ඩිතයෝ තමන් ගේ නොදන්නා කම් ගැන දනිති මෝඩයෝ තමන් හැමදෙයක්ම දන්නේ යයි සිතතිකෙටි චිත‍්‍රපටයක් නොවේකිසියම් කෙනකුගේ පෞද්ගලික අත්දැකීමක් කාටවත් වැඩක් නැතැයි කියන්නට තව කෙනකුට පුළුවන් නමුත්, ඒ අත්දැකීම පොදු බලපෑමක් ඇති කරවන්නක් නම් ඒ ගැන කතා කිරීම යුක්ති සහගතය.ලියන එක ද වැදගත් ය. තීරු ලිපියකට වුවද එය සාධාරණය. තමුන්ගේ ‘සයිස්’ එක ගැන පාරම්බානවාට වඩා කාට හෝ හොඳක් සිද්ධ වන, නැත්නම් වැරැද්දක් හරි ගැස්සෙන යමක් ලිවීම කළමනා ය.අද තුං මං හන්දියේ මට ලියන්නට සිදු වී ඇත්තේ මගේ ම අත්දැකීමක් පාදක කර ගෙන ය. මොකක් හෝ ජනමාධ්‍යයකට මේ අත්දැකීම සම්බන්ධ නිසා ද, ජනමාධ්‍ය අමාත්‍යාංශයට අයිති පැත්තකින් එය ලද නිසා ද. අපේ අපේ ම අඩුපාඩුවක් හරිගස්සා ගන්නට තුං මං හන්දියෙන් පුංචි එකකු පුංචි සද්දයක් දැමුවාට කමක් නැතැයි සිතෙයි.ඒක වුණේ මෙහෙම ය.අලුත් අවුරුදු උදාවට කලින්, රජයේ වැඩ කරන අවසන් දිනය වූ අපේ‍්‍රල් එකොළොස් වන දා, අපේ ජනපි‍්‍රය සම්මානලාභී සංගීත අධ්‍යක්ෂවරයකු වන ආනන්ද ගමගේ වෙතින් මා වෙත දුරකතන ඇමතුමක් ලැබිණි.මා නමට රජයේ චිත‍්‍රපට ආයතනයේ චෙක් පතක් ඇති බව කී ඔහු එය එහි ගොස් ලබා ගන්නා ලෙස මට දැන්වීය.මම එහි ගියෙමි. රජයේ චිත‍්‍රපට ආයතන භූමියේදී හමුවූ අප හඳුනන මාධ්‍යකරුවෙක්, මා එහි ගණකාධිකාරිවරයා යැයි කියන පුද්ගලයකු වෙත කැඳවා ගෙන ගියේ ය. මිත‍්‍රයා මා ඔහුට හඳුන්වා දුන්නේය.ඔහු මා නො දත්තේය. අසාවත් නැත්තේය. මා වැනි අල්පෙශාක්‍යයකු ගැන ඒ තැනැත්තා නොදැන සිටීම පුදුමයක් නැත. කෙසේ නමුත් මා පැමිණි කාරණය කීවෙමි. එහෙව් චෙක් පතක් නැතැයි ගණකාධිකාරි උන්නැහේ මුලින් කීය.“නැත තිබේයැයි මම කීවෙමි.”“කවුද කීවේ?”“ආනන්ද ගමගේ කීවා”“එයා කවුද?”“ප‍්‍රවීණ සංගීත අධ්‍යක්ෂවරයෙක්.”“මම දන්නෙ නැහැ.”ලොක්කා අඩු ගණනේ සිංදු අහන්නවත් නැතුව වගේ යැයි මට සිතිණි.ගණකාධිකාරවරයා ගේ නියමයෙන් කාර්යාලයේ යුවතියක් චෙක්පත් ;ගාන්නක් පරීකෂා කර බලා එහෙම එකක් නැතැයි කීවාය.“චෙක්පත මොකකට ද?”මම විගසින් නැවත සංගීතඥ ආනන්ද ගමගේට ටැලිෆෝන් කළෙමි. ඔහු පිළිතුරු දුන්නේ ය. මම ජංගම දුරකතනය ඔවුන් අතට ම දුනිමි.“තාම නො දීපු චෙක් තුනක් ඇති. එතැන එය තිබෙනවා. අර ඩී.ඒ. රාජපක්ෂ මැතිතුමා ගැන හදාපු කෙටි චිත‍්‍රපටයට ලියාපු ගීයටයි ගෙවීම.”එතුවක් ඒ ගීයට ගෙවීමක් ඇතැයි මම නො දත්තෙමි. දයාරත්න රටගෙදර මහතගේ ආරාධනයෙන් ලියූ ගීයට ගාස්තුවක අපේක්ෂාවක්ද මට නො වීය.කෙසේ වෙතත් හැංගිච්ච ෆයිල් එකකින් චෙක්පත හම්බ විය. දැන් එයට මුද්දර අවශ්‍ය ය. වවුචරයක් අත්සන් කළ යුතුව තිබේ. ඒත් චෙක්පත ගත්තත් වැඩක් නැත. ආදායකයාගේ ගිණුමට පමණක් බැර කළ යුතු බව රේඛනය කැර තිබූ චෙක්පත කල් ඉකුත් වී තිබිණි.එය හරිගස්සා ගැනීමට නිවාඩු ගිය අය එනතුරු සිටිය යුතු ය. ජනවාරි මාසයේ නිකුත් කැරුණු චෙක්පත සිංහල අලුත් අවුරුද්දටත් එතැන ලාච්චුවකය.“මේ චෙක් එක මට තැපැල් කරන්න තිබුණානෙ” මම කීවෙමි.“අපි එහෙම කරන්නෙ නෑ. වවුචරෙත් අත්සන් කරන්න එපායැ” අර ගණකාධිකාරි උන්නැහේ කීය.“අනේ ඔහොම වවුචර් - චෙක් දෙකම සංස්කෘතික දෙපාර්තමේන්තුවෙන්, රූපවාහිනියෙන් ගුවන් විදුලියෙන් නම් අපට තැපැල් මඟින් එවනවා.”“අපි එහෙම නෑ. මෙහාට ඇවිත් තමයි ගන්න ඕන.“ඉතින් අපි දන්නෙ කොහොමද? කියලා එව්වා නම් හරිනෙ.”“මෙහේ සම්බන්ධීකරණෙ වැරැද්ද” ගණකාධිකාරිතුමා කීවේ ය.බොහෝවිට මට වරදින කට මෙතැනදිත් වැරැදුණේය.“ඔහේලා ඔය චෙක් ඔක්කොම තව ගොඩ ගහගන්න. අඩු තරමින් රටේ කලාකාරයොවත් හඳුනනවා නම් මිස මේ වගේ තැනකට සුදුසු වෙන්න බෑ” කියා එළියට ආ මම දෙසතිය කර්තෘ වසන්තපි‍්‍රය රාමනායක උන්නැහේටත්, ජංගම දුරකතනයෙන් රටගෙදර උන්නැහේටත් කාරණාව කියා ගෙදර ආවෙමි.කොහොම වුණත් තව කලාකරුවන් හා සේවාදායකයන්ගේ චැක් කොච්චරක් ඔහේ පුස්කනවා ඇත්ද?” චික්...!රජයේ චිත‍්‍රපට ආයතනයට සම්බන්ධ උදවිය, එයට සේවය ලබා දෙන අයගේ මුදල් හදල් සේප්පුවේ දමා ගෙන සිටියාම, ඒ කාරණාව අප වැනි ඇටිකිච්චන් ගැන නො දැන ඉන්නවාට වඩා බරපතළය.මක්නිසාදයත් එහෙව් වැඩ නිසා අන්තිමට දොස් පරොස් එල්ල වන්නේ පැත්තක සිටින ඇමැතිතුමන්ලාට නිසා ය. ඉතින් ඒ නිසා ඒ පැත්තේ ඒ අඩුපාඩුකම් සපුරාලන්නට ජනමාධ්‍ය ඇමැතිතුමන්ලා පියවරක් ගන්නවා නම් එය එතුමන් ගේ කීර්තිය පිළිබඳ එකවුන්ට් එකට හොඳය.මේ ගැන ලියන්නට මේ තරම් පුළුවන්කමක් ලැබුණේ මාධ්‍ය නිදහස ඇති නිසා හා පෞද්ගලිකව ඩී.ඒ. රාජපක්ෂ පිළිබඳ කෙටි චිත‍්‍රපටයට ගී ලිවීමට තඹ දොයිතුවක් නොඉල්ලූ නිසා හා තවමත් අර චෙක්පතේ තිබු ගාණවත් නො දන්නා නිසා බව ද සඳහන් කළ යුතුය.සමන් චන්ද්‍රනාත් වීරසිංහ </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804209</link>
    <topic>‘මෙගා’ රැල්ල</topic>
    <author/>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීඅලුත් ම ටී. වී. භීතිකාව ‘මෙගා’ රැල්ලයි. මෙගා ටෙලි නාට්‍ය ඇතැම් නාළිකා බදු අරන් සතියේ දවස් පහේ ම පෙන්වන මෙවන් නාට්‍ය නිසා අපේ ඇතැම් ගෘහණියන්ටත් ඉස්පාසුවක් නෑ.ලිප්ස්ටික් ගාගෙන, සාරි ඇඳගෙන නින්දට යන ගැහැනුන් සිටින මේවායේ චරිත සැබෑ ලෝකයට ඔච්චමක් වගෙයි. ඉන්දීය මෙගා රැල්ලට අභියෝගයක් ලෙස ‘ලෝකල්’ මෙගා රැල්ලකුත් බිහිවෙලා.මේ මෙගා ටෙලි නාට්‍ය රැල්ල ඔබ දකින්නේ කෙලෙස ද? අපට හිතකර ද? අහිතකර ද?ඔබේ අදහස් ඉතා සැකෙවින් ඒ 4 ප‍්‍රමාණයේ කොළයක තනි පැත්තේ පමණක් ලියා කර්තෘ, සිළුමිණ - රසඳුන, ලේක්හවුස් ආයතනය, ඩී. ආර්. විජයවර්ධන මාවත, කොළඹ 10 යන ලිපිනයට යොමු කරන්න.ලියුම් කවරයේ ඉහළ වම් කෙළවරේ ‘අපේ ඇසින්’ යන්න ලියන්න අමතක කරන්න එපා.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804201</link>
    <topic>විදෙස් පුවත් ලුහුඩින්</topic>
    <author>වත්සලා ගමගේ</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීසතා සීපාවාට ආදරේ මිනිසුන් ඕනෑ තරම්. එහෙත් මේ ආදරය පෑ අවස්ථාවක් නොවේ, අනාදරය පෑ අවස්ථාවක්.මෙම නවසීලන්ත ජාතිකයා අනාදරය පා ඇත්තේ ඉත්තෑවකුට ය. ඔහු මේ කියන ඉත්තෑවා තම දෑතට ගෙන මීටර 5 ක් පමණ ඈතින් උන් 15 හැවිරිදි යෞවනයකු වෙත වීසි කර තිබේ. මීටර් 5 ක් ඈතට විසි වූ ඉත්තෑවාට පොළොව මත පතිත වීමෙන් බරපතළ අන්දමින් තුවාල සිදුවී තිබේ.විලියම් නමැති නවසීලන්ත ජාතිකයා මෙම සත්ව හිංසාව සිදු කළේ ඇයි ද යන්න හෙළිදරව් කිරීමට පොලිසිය ද අසමත් ව සිටී. නමුත් සිද්ධිය වෙද්දී ඉත්තෑවා ජීවත්ව සිටි බව ස්ථිර කරගෙන තිබේ. ඉත්තෑවකුට හිංසා කොට මරණය සිදුකිරීම සම්බන්ධයෙන් විලියම් මේ වනවිට අධිකරණය හමුවේ ද පෙනී සිටීමට නියමිත ය.  වංචාකාරී පුද්ගලයෝ ලෝකයේ කොහෙත් විසිරී සිටිති. වංචාවට වැඩි ආයුෂ නම් නැත. මේ චීනයේ කොණ්ඩා සැකැසුම් මධ්‍යස්ථානයක දී සිදුවූ වංචාවක් පිළිබඳවයි.ශිෂ්‍යාවන් වන ෂෑන් යී හා ය්‍යාන් ෂාෂා පසුගිය දා ජාත්‍යන්තර මට්ටමේ රූපලාවන්‍ය ආයතනයක් වෙත ගියේ කොණ්ඩා සකසා ගැනීමට යි. එය පිහිටා තිබුණේ ෂෙන්ග්ෂුවා හී යි. පිටත දොරටුවේ සඳහන් කළ ආකාරයට යෙන් 38 ක මුදලක් ගෙවා කොණ්ඩය සකසා ගැනීමට ඔවුහු බලාපොරොත්තු වූහ.එහෙත් අවසානයේ දී ශිෂ්‍යාවන් දෙදෙනාගේ ඉහමොළ රත් විය. ඒ, තමන් ඉදිරියේ වූ බිල්පත දුටු විටයි. බිල්පතේ සඳහන් වූයේ යෙන්, 12,000 කි. එවන් මුදලක් ගෙවා ගත නොහැකි වූ තැන ඔවුන් මුදල් ගෙවන තුරු ප‍්‍රාණ ඇප කරුවන් සේ රූපලාවන්‍යාගාරය තුළ රඳවා ගැනිණි. කෙසේ හෝ කීපදෙනකුගෙන් ණයට ගෙන යෙන් 9,800 ක මුදලක් ගෙවා දැමීමෙන් අනතුරුවයි, ඉන් පිටතට පැමිණීමට අවස්ථාව ලැබුණේ.ඉන් අනතුරුව සිදුවූ සිද්ධීන්වල ප‍්‍රතිඵලය රූපලාවන්‍යාගාරයේ අයගේ හිත සුව පිණිස නොවීය. පාරිභෝගිකයන් දෙදෙනකු රන්දා තබාගැනීම අතිවිශාල සේවා ගාස්තුවක් අය කිරීම යන වැරදි නිසා යෙන් 500,000 ක දඩ මුදලක් ගෙවීමට ඔවුන්ට සිදුවිය. ඒ විතරක් නොව, රූපලාවන්‍යාගාරය වසා දැමීමට ද නියෝග කැරිණි. නූතන විලාසිතා විධිවල සීමාවක් නම් දක්නට නැත. ඇතැම් විලාසිතා අදහන්නටත් බැරි තරම්ය. මේ විලාසිතාව දක්නට ලැබුණේ, පසුගිය දා සිංගප්පූරුවේ පැවැති කාන්තා යට ඇඳුම් විලාසිතා දැක්මක දී ය.රුමේනියාවේ මෝස්තර නිරූපිකාවක වූ ඩැනියෙල් ලුමින්ටා නරඹන්නන් ඉදිරියට පැමිණියේ අමුතුම තාලයකටය. ඒ තවත්, කඩවසම් නිරූපකයන් දෙදෙනකු ගේ උර මත නැඟෙමිනි. ඒ එසේ මෙසේ පැමිණීමක්ද නොවේ. ඩොලර් එක්ලක්ෂ විසිදෙදහසක දියමන්ති දරාගත් ඇඳුමක් ද සමඟය.ඇය කැරට් 30 ක් වූ අගනා දියමන්ති 518 ක් ඔබ්බවාගෙන සිටියේ තම යට ඇඳුම ලෙස සකස් කළ කලු පැහැති පටියේ ය. ඒවා පටිය වටා ඔබ්බවා තිබුණේ මල්වල හැඩ මවමිනි. සුදු රත්තරනින් කළ එල්ලෙන නූලෙන් ද (ටසල්) හැඩ කරමිනි."මෙය ප‍්‍රදර්ශනයක් පමණ යි, අලෙවි කිරීමක් නෑ"නිරූපිකා ඩැනියෙල් විස්මිතව සිටි නරඹන්නන්ට පැවසුවාය. උපන් දිනයක් කිව් සැණින් අපට මතක් වන්නේ කේක්. නානා විධියේ කේක්. එහෙත්, නවසීලන්තයේ මවුපියන්ටත්, දරුවන්ටත් කේක් අමතක කිරීමට කාලය එළඹ ඇති වග පෙනේ. ඒ පසුගිය දා නවසීලන්ත ආණ්ඩුව ගත් තීරණයක් නිසා.ඒ අනුව උපන් දා සමරමින් පාසල්වලට කේක් ගෙන ඒමත්, අන් අය හා බෙදාහදා ගැනීමත් ජුනි මාසයේ සිට තහනම්. ඒ, එළඹෙන ජුනි මාසයේ සිට කි‍්‍රයාත්මක කිරීමට නියමිත සෞඛ්‍යයට අහිතකර ආහාර පාන පාසල් සිසුන්ට අලෙවි කිරීම තහනම් කිරීම හා ඒ සම්බන්ධයෙන් ගෙන යන වැඩපිළිවෙළක මූලාරම්භයක් ලෙසින්. ඒ අනුව, පාසල තුළ අලෙවි කළ යුත්තේ කුමන ආහාර වර්ග ද යන ප‍්‍රමිතිය ද අලෙවිකරුවන්ට හඳුන්වා දෙමින් සිටී."සැප්තැම්බර් ඔක්තෝබර් මාසවල සිසුන් වැඩි දෙනකුගේ උපත් සිදු වී තිබෙනවා. ඒ අනුව, සතියක් තුළ එක පන්තියක දි කේක් හතරක්වත් කපා උපන් දින සැමරෙනවා."ඒ ඕක්ලන්තයේ පාසලක විදුහල්පතිවරයකු කියන කතාවක්.වත්සලා ගමගේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804202</link>
    <topic>සදහට ම සමුගත් ‘වීරයා’</topic>
    <author>ආතර් උස්මීයගේ</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීහොලිවුඩ් සිනමාවේ මහා පුරුෂයෙක් වූ චාල්ටන් හෙස්ටන(Charlton Heston)නමැති වීර නළුවා පසුගිය දා (අපෙ‍්‍ර්ල් 05 දා) අප අතරින් සදහට ම සමුගත්තේ ය.ඔක්තෝබර් 4 වැනිදාවක ඇමෙරිකාවේ ඉලිනොයිසˆ(Illinois) වල දී උපත ලැබූ මේ වීර නළුවා මුලින් ම හඳුන්වන ලද්දේ ජෝන් චාල්ස් කාටර් නමිනි. (John Charles Carter)  ඔහු උපන් වර්ෂය ගැන පොඩි ප‍්‍රශ්නයක් තිබේ. ඒ 1923 දී ද නැත්නම් 1924 දී ද යන්න යි. ඔහු ගේ වෙබ් අඩවියෙන් ලැබෙන තොරතුරුවල ද මේ වර්ෂ දෙක ම සඳහන් වෙයි.චාල්ටන් හෙස්ටන් වීර නළුවෙකු ලෙස මුළු ලොව පුරා ප‍්‍රසිද්ධ වීමටත්, ජනප‍්‍රිය වීමටත් පටන් ගත්තේ ඔහු රඟපෑ “ද ටෙන් කොමාන්ඩ්මන්ට්ස් (The Ten Commandments)  නමැති වීර කාව්‍යයේ මෝසස් ගේ චරිතය නිරූපණය කිරීමෙන් පසුව ය.ඉන් පසු ඔහු ‘බෙන් හර්’ නමැති (Ben Hur)දැවැන්ත චිත‍්‍රපටයේ රඟපෑවේ ජුඩා බෙන්හර් (Judah Ben Hur)නම් වීර සෙබළා ගේ චරිතය යි. චාල්ටන් ලොව පුරා තව තවත් ජනප‍්‍රිය වීමට ‘බෙන් හර්’ චිත‍්‍රපටය තදින් ම බලපෑවේ ය.ලයිලා චාල්ටන් සහ රසල් වයිට්ෆෝඩ් කාටර් ඔහු ගේ මාපියෝ වූහ. චාල්ටන් ගේ පියා වතුපිටි වෙන්දේසිකරුවෙකි.චාල්ටන් කුඩා කාලයේ ම ඔහු ගේ මවත් පියාත් දික්කසාද වූහ. මව චෙස්ටර් හෙස්ටන්(Cheter Heston) නමැති තරුණයා සමඟ යළි විවාහ වූවා ය. දස හැවිරිදි ජෝන් චාල්ස් කාටර් - චාල්ටන් හෙස්ටන් වූයේ එතැන් සිට ය.ඔස්කාර් සම්මාන ඇතුළු සම්මාන රාශියකින් ම පිදුම් ලබා ඇති චාල්ටන් හෙස්ටන් රංගන කලාවට ප‍්‍රිය බවක් දැක්වූයේ පාසල් වියේ දී ම ය. ඒ බැව් දත් මව පාසලේ නාට්‍ය පංතියට ඔහු ඇතුළත් කළා ය.රංගනයට උපන් හැකියාවක් දැක්වීම නිසා චාල්ටන්ට වැඩි කලක් යෑමට මත්තෙන් නෝත් වෙස්ටන් විශ්වවිද්‍යාලයට ශිෂ්‍යත්වයක් ලැබිණි. ඒ නාට්‍ය කලාව තවදුරටත් හැදෑරීම සඳහා ය. නෝත් වෙස්ටන් විශ්ව විද්‍යාලයට ඇතුළත් වී ටික කලකට පසු ඔහු විශ්ව විද්‍යාලයේ සිසුන් පිරිසක් හවුල් කරගෙන විලියම් ෂේක්ස්පියර් ගේ “ජුලියස් සීසර්” නාට්‍යය වේදිකා ගත කළේ ය. ඔහු මෙම නාටකයේ මාක් ඇන්ටනී ගේ චරිතය රඟපෑවේ ය.පාසලෙන් සමුගත් චාල්ටන් 1944 දී ඇමෙරිකානු ගුවන් හමුදාවට බැඳුණේ ය. අවුරුදු දෙකක් එහි සේවය කළ ඔහු මේ කාලය තුළ දී ලයිඩියා මාරි ක්ලාක් සමඟ විවාහ විය. මෙම විවාහයෙන් චාල්ටන්ට පෙ‍්‍රෂර් ක්ලාක් නමින් පුතෙකු සිටී. හෝලි ඈන් නමින් දියණියක ද ඔවුහු දරුකමට හදා වඩා ගත්හ.1948 දී සිය බිරිය සහ දරුවන් සමඟ නිව්යෝර්ක් නගරයට පැමිණි චාල්ටන් එහි දී බ්‍රෝඩ්වේ නාට්‍යවල රඟපෑමට පටන්ගත්තේ ය. ඉන්පසු ඔහු රූපවාහිනි ටෙලිනාට්‍යවල ද පෙනී සිටියේ ය. “වොදරිං හයිට්ස්” ඔහු රඟපෑ එක ටෙලි නාටකයකි.1950 දී මෙම ටෙලි නාටකයත් එහි රඟපෑ චාල්ටන් හෙස්ටන් නමැති තරුණ රංගන ශිල්පියාත් චිත‍්‍රපට නිෂ්පාදක හල් බී. වලිස්ˆ(Hal B Wallis)ගේ නෙත ගැටිණි. මෙම තරුණ නළුවා තමා ගේ චිත‍්‍රපටයකට යොදා ගැනීමට නිෂ්පාදක හල් වලිස් තීරණය කළේ ය. ඔහු ගේ ඇරියුමට චාල්ටන් කැමැත්ත පළ කළේ ය. මේ අනුව ඔහු 1950 දී ’ඩාක් සිටි’ (Dark City) නමැති චිත‍්‍රපටයේ රඟපා රංගන ශිල්පියෙකු ලෙස පුංචි නමක් ඇති කර ගත්තේ ය.හොලිවුඩ් සිනමාවේ දැවැන්ත නිෂ්පාදක - අධ්‍යක්‍ෂවරයෙකු වන සිසිල් බී. ද මිල් (Cecil B De Mill) චාල්ටන් ගේ හැකියාවන් දැක ඔහු ”ද ග්‍රේටස් ෂෝ ඔන් අර්ත්(The Greatest Show on Earth) නමැති චිත‍්‍රපටයේ සර්කස් මැනේජර් ගේ චරිතයට යොදා ගත්තේ ය. රංගන ශිල්පියෙකු හැටියට ඔහු ඩි මිල් ගේ පමණක් නොව රසිකයන් ගේ ද සිත් දිනා ගනිමින් ආකර්ෂණීය රංගනයක් ඉදිරිපත් කළේ ය.චාල්ටන් සිනමා ප‍්‍රතිමූර්තියක්  (Icon) බවට පත්වූයේ මිල් ගේ ‘ද ටෙන් කොමාන්ඩ්ටන්ට්ස්’ චිත‍්‍රපටයේ මොසස් ගේ චරිතය රඟපෑමෙන් පසුව ය.මයිකල් ඇන්ජිලෝ නමැති ලෝ පතළ චිත‍්‍ර ශිල්පියා ඔහු ගේ තෙලි තුඩින් මෝසස් ගේ චිත‍්‍රයක් ඇඳ තිබිණි. මයිකල් ඇඳ තිබුණු මෝසස් ගේ චිත‍්‍රයත් චාල්ටන් හෙස්ටන් ගේ රූපයත් එක වගේ ම ය. සත්දන්ත පුරුෂයෙකු ගේ රූපකායක් ඇන්ජිලෝ එම චිත‍්‍රයෙන් ඇඳ තිබිණි. අඩි හයකුත් අඟල් තුනක් උස චාල්ටන් එම චිත‍්‍රයේ සිටින අයෝමය පුරුෂයා මෙනි. මෙම චිත‍්‍රය දුටු ඩිමිල් මෝසස් ගේ චරිතයට සුදුසු ම පුද්ගලයා චාල්ටන් බව තීරණය කළේ ය.’බෙන්හර්’ නමැති දැවැන්ත චිත‍්‍රපටය නිෂ්පාදනය කරන ලද්දේ 1959 දී ය. මේ සඳහා මාලන් බ‍්‍රැන්ඩෝ, බර්ට් ලැන්කැස්ටර් සහ රොක් හඩ්සන් යන රංගන ශිල්පීන් තෝරා ගෙන තිබිණි. එහෙත් මේ රංගන ශිල්පීන් තිදෙනා ම ‘බෙන්හර්’ හි ජුඩා බෙන්හර් ගේ චරිතය රඟපෑමට “බෑ” කීහ. බෙන් හර් චරිතය සඳහා චාල්ටන් හෙස්ටන් තෝරා ගන්නා ලද්දේ ඉන් පසුව ය.’බෙන්හර්’ ඔස්කාර් සම්මාන එකොළහක් දිනා ගත්තේ්ය. චාල්ටන් හෙස්ටන් හොඳ ම නළුවා ලෙස ඔස්කාර් සම්මානයෙන් පිදුම් ලැබුවේ ය. රංගන ශිල්පියෙකු ලෙස චාල්ටන් ලෝ පතළ වීමටත් ජනප‍්‍රිය වීමටත් පටන් ගත්තේ ‘බෙන්හර්’ තිරගත වීමෙන් පසුව ය.චාල්ටන් ඉන්පසු ප‍්‍රබන්ධ කතාවල මෙන් ම ඓතිහාසික කතා රැගත් චිත‍්‍රපටවල ද රඟපාමින් රංගන ශිල්පියෙකු ලෙස දැවැන්ත ප‍්‍රතිරූපයක් ගොඩ නඟා ගත්තේ ය.එල්සිඩ් (Elcid - 1961)ෆිෆ්ටි ෆයි ඩේස් ඇට් පීකිං (55 Days at Peking - 1963) ද ඇගනි ඇන්ඩ් ද එක්ස්ටසි (The Agony and the Ecstasy – 1965)සහ කාටූම් (ම්ඩචපබධභථ - 1966) ඔහු රඟපෑ ජනප‍්‍රිය චිත‍්‍රපටවලින් කීපයකි.1965 දී ස්කි‍්‍රන් ඇක්ටර්ස් ගිල්ඩ් සංගමයේ සභාපති ධූරයට පත් චාල්ටන් 1971 වන තෙක් එම ධූරය හෙබවී ය.ප්ලැනට් ඔෆ් ද ඒප්ස් (Khartoum - 1966)ජූලියස් සීසර් (Planet of the Apes - 1968) ද ඔමේගා මෑන්  (Julius Caesar – 1970)සහ අර්ත් ක්වේක් (The Omega Man – 1973) හෙස්ටන් රඟපෑ තවත් චිත‍්‍රපට කීපයකි.පසු කාලයක දී දේශපාලනයට පිවිසි චාල්ටන් හෙස්ටන් මානුෂික අයිතිවාසිකම් වෙනුවෙන් ද සටන් කෙළේ ය.1998 දී චාල්ටන් ගේ උකුලේ ආබාධයක් ඇති විය. ඒ සමඟ ම ඔහු පිළිකා රෝගයකින් පෙළෙන බව ද හෙළි විය. පිළිකාවට කරන ලද ප‍්‍රතිකාරවලින් ඔහු බොහෝ දුරට සුවය ලැබුවේ ය. එහෙත් 2002 දී ඔහු අල්ෂයිමර් රෝගයෙන් පෙළෙන බව වෛද්‍යවරු කීහ. ඒ අතර ම ඔහු රෝහල් ගත කැරිණි.එහෙත් පසුගිය 5 වෙනි දා හෙස්ටන් මියගියේ ඔහු ගේ නිවසේ දී ම ය.චාල්ටන් හෙස්ටන් යනු හොලිවුඩ් සිනමාවේ අමරණී නාමයකි. ‘බෙන්හර්’ සහ ‘ටෙන් කොමාන්ට්මන්ට්ස්’ නමැති චිත‍්‍රපට යුගල පමණක් වුව ඒ සඳහා සෑහේ.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804203</link>
    <topic/>
    <author>සාකච්ඡාවකින් සකස් කෙළේ ගාමිණී සුසන්ත</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීසාකච්ඡාවකින් සකස් කෙළේ ගාමිණී සුසන්තඅපගේ ශරීරය රෝගී වීමට බාහිරින් රෝග කාරකයක් ඇතුළු විය යුතුයි. එසේ නැතිනම් අභ්‍යන්තරික රෝග කාරකයක් හිස එසවිය යුතුයි. එසේ නොමැතිව ශරීරය තුළ තිබෙන රසායනිකයන්ගේ සිදුවන වෙනස්කම් නිසාත් අප රෝගී විය හැකියි.අපගේ ශරීරය රෝගී විය හැකි තවත් විශේෂ සිදුවීමක් වන්නේ ශරීරය තුළ සමායෝජනය වෙනස් වීමයි. මෙයින් අදහස් වන්නේ අපගේ ශරීරයේ අභ්‍යන්තරය කි‍්‍රයා කළ යුතු නිවැරැදි ආකාරයෙන් කි‍්‍රයාත්මක නොවීමයි.සමායෝජනය තවදුරටත් පැහැදිලි කළොත් ඉන් හැඟවෙන්නේ අප සාමාන්‍ය ජීවිතයක් ගත කරන විට රුධිර සංසරණ පද්ධතිය, ශ්වසන පද්ධතිය, ස්නායු පද්ධතිය ආදිය නිසි අයුරින් කි‍්‍රයා කර ශරීරය තුළ නිපදවෙන එන්සයිම වර්ග හෝමෝන වර්ග නියමිත ප‍්‍රමාණයෙන් නිපදවීමයි. අපගේ ජීවිතයේ එදිනෙදා සිදුවන යම් යම් සිදුවීම් නිසා ශරීරයේ සමායෝජනය වෙනස් වේ. ශරීරයේ සාමාන්‍ය කි‍්‍රයාකාරීත්වය වෙනස් වේ. එහි අවසන් ප‍්‍රතිඵලය වන්නේ අපගේ ශරීරයේ රුධිරයේ සංයුතිය වෙනස්වීමයි.මෙය පැහැදිලි කර ගැනීමට අපි උදාහරණයක් ගෙන බලමු. අලියකු කොටියකු වැනි සතකු තමා පසුපස හඹා එන විට, සාමාන්‍ය අවස්ථාවකදී කිසි විටෙකත් නැඟගත නොහැකි ඉතා උසකට නැඟ දිවි බේරාගත් මිනිසුන් පිළිබඳව ඔබ අසා ඇති. සමහරවිට ඔබත් මේ හා සමාන අත්දැකීමකට මුහුණ දී ඇති. මෙහිදී එවන් උසකට නැඟීමට ශක්තිය ලැබුණේ කෙසේ ද? මෙහිදී සිදුවන්නේ අපගේ සිරුරේ සාමාන්‍ය සමායෝජනය වෙනස් වීමෙන්. එසේ වන්නේ ශරීරය තුළ නිපදවෙන එපිනෙප්රින් (ඡ්නඪදඥනඩපඪදඥ) සහ නෝඑපිනෙප්රින් (ව්ධපඥනඪදඥනඩපඪදඥ) නම් රසායන ඉතා අධිකව රුධිරයට මුසු වීමයි. එහි ප‍්‍රතිඵලය වන්නේ රුධිර නහර සංකෝචනය වී ශරීරයේ රුධිර පීඩනය අධික ලෙස වැඩිවීමයි; හෘදය ගැහෙන වේගය වැඩිවීමයි. ඒ, මාංශපේශීන් වේගවත්ව කි‍්‍රයා කිරීමට අවශ්‍ය රුධිරය ලබාදීම සඳහා.ඉහත සඳහන් කළ ආකාරයේ ආපදා අවස්ථාවකට මුහුණ දීමට ශරීරයේ මාංශපේශීන් විශේෂ උත්සාහයක් ගත යුතු වෙනවා. මෙවැනි අවස්ථාවකදී ශරීරයේ රසායනික වෙනස්කම් රැසක්ම සිදු වෙනවා. ඒ, හෝමෝන සහ එන්සයිම වර්ග රැසක්ම රුධිරයට ශ‍්‍රාවය වීම මගින්. හුස්ම ගන්නා වේගය වැඩිවීම, රුධිර කේෂ නාලිකා පවා සංකෝචනය වීම, හෘදය වැඩි පීඩනයකින් රුධිරය පොම්ප කිරීම මෙහිදී සිදුවන කි‍්‍රයාවලීන්.ඉහතින් දැක්වූ ආකාරයේ අවස්ථාවක දී මාංශපේෂීන් වලට විශේෂ ශක්තියක් අවශ්‍ය නිසා අක්මාවේ තැන්පත් වී ඇති ග්ලයිකොජන්, ග්ලූකෝස් බවට පෙරළී රුධිරයට එක් විය යුතුයි. එයින් රුධිරයේ සීනි මට්ටම ඉහළ යනවා. රුධිරයේ එම සීනි මට්ටම සාමාන්‍ය තත්ත්වයට පත් වන විට ඒවා කොලෙස්ටරෝල් හෝ මේද අම්ල ලෙස ශරීරයේ තැන්පත් විය හැකියි. දැන් ඔබට පැහැදිලියි නේද, අප යම්කිසි තිගැස්මකට ලක්වූ විට අපට නොදැනුවත්වම අපගේ ශරීරය තුළ සිදුවන සිදුවිම් පෙළ. අපට හදිසි කෝපයක් ඇති වූ විට සිදුවන්නේත් මෙම කි‍්‍රයාවලියමයි. මේ අයුරින් අප නිතරම කිසියම් කෝපයකින්, තිගැස්මකින්, ආතතයකින් පීඩනයකින් සිටී නම් ඉහත කි‍්‍රයාවලිය අපගේ ශරීරය තුළ නිතර සිදු වෙනවා. ඒ නිසා රුධිරයේ රසායනික සංයුතිය නිතර වෙනස් වෙනවා.කිසියම් අයකු කෝප වූ විට "මගෙ යකා අවුස්සන්න එපා!, මගේ ලේ කෝප කරන්න එපා!" කියා පවසනවා ඔබත් අසා ඇත. මෙම කියමන්වල සත්‍යතාවයක් තිබෙනවා. කෝප ගැනීමෙන් අපගේ රුධිරයේ සංයුතිය පැහැදිලි ලෙසම වෙනස් වෙනවා. බියකින්, තිගැස්මකින්, මානසික ආතතියකින් සිටින විට ශරීරය තුළ ඇති කොලෙස්ටරෝල්, ග්ලූකෝස් මෙන්ම අනෙකුත් රසායනික ද්‍රව්‍ය ප‍්‍රමාණය සාමාන්‍ය තත්ත්වයට වඩා වෙනස් වෙනවා. මෙහිදී ශරීරයේ වැඩිවන ක්ලූකෝස් පාලනය කිරීමට අග්න්‍යාසය මගින් ඉන්සියුලින් නම් රසායනිකය නිපදවනවා. රුධිරයේ ග්ලූකෝස් ප‍්‍රමාණය වැඩි වන විට වැඩි වැඩියෙන් ඉන්සියුලින් නිපදවීමට අග්න්‍යාසයට සිදු වෙනවා. මෙහි ප‍්‍රතිඵලය වන්නේ අග්න්‍යාසය වෙහෙසට පත්වීමයි. මේ හේතුව නිසා මානසික පීඩනය, ආතතිය, කෝපය දීර්ඝ කාලයක් තිබෙන අයකුට දියවැඩියා රෝගය වැළඳිය හැකියි. එමෙන්ම එවන් අයකුගේ රුධිර පිඩනය නිතර නිතර වැඩි වන නිසා අධිරුධිර පීඩනය ඇති විය හැකියි.ඡ්නඪදඥනඩපඪදඥ සහව්ධපඥනඪදඥනඩපඪදඥ යන රසායනික ද්‍රව්‍යයන්හී කාර්ය වන්නේ රුධිර නාල සංකෝචනය කිරීමයි. මෙම රසායනික ද්‍රව්‍ය නිතර නිතර රුධිරයට වහනය වීම නිසා රුධිර නාල නිතරම පවතින්නේ සංකෝචනය වූ ස්වභාවයකයි. සංකෝචනය වූ රුධිර නාල තුළින් ලේ පොම්ප කිරීමට හෘදය වස්තුවට වැඩි කාර්ය භාරයක් කිරීමට සිදු වෙනවා. මේ හේතුව නිසා කලක් ගත වන විට හෘදය වස්තුව දුර්වල වෙනවා. එහි ප‍්‍රතිඵලය වන්නේ හෘදයාබාධ ඇතිවීමේ හැකියාව වැඩිවීමයි. එමෙන්ම මොළයේ රුධිර නාල අවහිර වීම අංශභාගයට හේතුවක්.මානසික ආතතයකින්, පීඩනයකින්, කෝපයකින් සිටින උදවිය සෑම කාර්යයක්ම කරන්නේ එළඹ සිටි සිහියෙන් නොවේ. ඔවුන් ආහාර ගන්නා විට වැඩියෙන් ආහාර ගන්නවා. ආහාර ගන්නේ ප‍්‍රශ්න ගැන සිතමින්. ඔවුන් වැසිකිළියට ගිය ද අනවශ්‍ය කාලයක් එහි ගත කරනවා. කිසියම් අයකු සමඟ කතාබහට ගියහොත් අනවශ්‍යය කතා බහ ඇති වී ප‍්‍රශ්න වැඩි කර ගන්නවා. එසේම ශරීරයේ රසායනික වෙනස්කම් සිදුවන විට ආහාර ගැනීමේ අවශ්‍යතාව වැඩි වෙනවා. එහි ප‍්‍රතිඵල වන්නේ ශරීරයේ බර වැඩිවීමයි. ශරීරය මහත් වීමයි. බර වැඩි වන විට ශරීරයේ හන්දිවල වේදනාව ඇති වෙනවා. රැකියාවක් නොකර නිවසට වී සිටින ගෘහනියක් මානසික ආතතියකින් කෝපයකින් නිතර පෙළෙයි නම් ප‍්‍රතිඵල තවත් අහිතකරයි.එමෙන්ම කිසියම් මානසික ආතතයකින් කෝපයකින් පිඩනයකින් සිටින විට අප ව්‍යායාමයන්හි යෙදෙනවා අඩුයි. තම ශරීර සෞඛ්‍ය පිළිබඳව සිතන ප‍්‍රමාණය අඩුයි. එහි ප‍්‍රතිඵලය වන්නේ එවන් පුද්ගලයන් තව තවත් රෝගී වීමයි. ඔවුන්ට නැවතත් තමන්ගේ රෝගාබාධ පිළිබඳව සිතන විට මානසික ආතතිය, කෝපය ඇති වෙනවා. මෙය නැවත නැවත සිදුවන කි‍්‍රයාවලියක් බවට පත් වෙනවා.දැන් ඔබට පැහැදිලියි නේද, අප තුළ ඇති මානසික ආතතිය, කෝපය අසහනය, බිය අප ලෙඩ කරන ආකාරය. මෙයින් මිදීමට ඇති හොඳම මඟ එළඹ සිටි සිහියෙන් කටයුතු කිරීමයි. මානසික ආතතියෙන්, බියෙන්, කෝපයෙන් මිදීමයි. සිත සැහැල්ලු කර ගැනීමයි. ආගමානුකූලව ජීවත්වීමයි. භාවනාව මෙයට කදිම ඔසුවක්. භාවනාව බෞද්ධයන්ට පමණක් සීමා වූ දෙයක් නොවේ නෑ. ඉස්ලාම් ආගමේත්, කි‍්‍රස්තියානි ආගමේත්, හින්දු ආගමේත්, සිත සැහැල්ලු කර ගන්නා ක‍්‍රම පිළිබඳව සඳහන් වෙනවා. එම ක‍්‍රම අනුගමනය කිරීමෙන් නිතර සැහැල්ලුවෙන් ජීවත් වීමෙන් නිරෝගී දිවියක් ඔබට ගත කළ හැකියි.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804204</link>
    <topic>මහින්ද ගේ ආගිය කතා</topic>
    <author/>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීමහින්ද ගේ ආගිය කතාකඩවත පරකන්දෙනිය කපිලගෙ ඔළුවෙ කෙස් අඩුයි. හැබැයි මිනිහගෙ රක්ෂාව ගස් බිස්නස් එක. ඔළුවෙ කෙස් නැති තරහට වගේ කැලෑවෙ තියෙන ගස් ටිකත් කපල අඩු කරනවා. ගස් කපල ලී ඉරලා විකුණනවා. මිනිහට සරුයි. දැන් ඉතින් කසාදයක් තමයි ප‍්‍රශ්නේ.අම්මයි - නංගියි එකතු වෙලා මඟුල් කිහිපයක්ම කතා කළා. ඒත් එකක්වත් සෙට් වුණේ නැහැ. අන්තිමට එක තැනක් හරි ගියා. කපිල දැන් ඉතින් ඒ ගෑනු ළමයා බලන්න සතියකට වරක් යනවා. ඒ අතරෙ ටෙලිෆෝන් කරනවා.එක පාරක් කපිල ටිකක් දුර පළාතක ගස් වගයක් ඉරන්න ගියා. කෙල්ල බලන්න යන්නත් බැරි වුණා. කෝල් එකක් දෙන්නත් බැරි වුණා. මොකද දන්නවාද ජංගම දුරකථනයට සිග්නල් නෑ. ඔන්න ඉතින් සති දෙකකට පස්සෙ ගෙදර ඇවිත් අතින් කටින් ඩැහැගෙන තෑගි බෝග අරන් කෙල්ලගෙ ගෙදර ගියා.කපිල දැක්ක ගමන් ගෑනු ළමයා අඬාගෙන ගෙට දිව්වා. අම්මා කපිලගෙ ඇඟට කඩා පැන්නා."ඈ යකෝ උඹ වගේ කිසි චාරයක් නැති එකෙකුට මගේ දුව දෙයි කියල උඹ හිතුවද? ආයි මේ පැත්ත පළාතේ ආවොත් අඬු කනවා." අම්මා කියපි.කපිලට හොල්මන්. මොකක්ද යකෝ මේ වුණේ කියලා."ඇයි ඇන්ටි මොකක් හරි ප‍්‍රශ්නයක් ද?" පුදුම වෙච්ච කපිල ඇහැව්වා."ප‍්‍රශ්නයක්! අනේ හැබෑට මූ අහන ලස්සන. පහුගිය සති දෙකේම මේ පැත්ත පළාතෙ ආවෙ නැහැ. අපි කොච්චර කෝල් කළාද? කතා කරන හැම පාරටම කවුදෝ වරෙත්තු ගෑනියෙක් ලව්වා කිසි චාරයක් නැත කියල කියවන්න උඹට ලැජ්ජා නැද්ද යකෝ? එහෙම කියපු අම්මා ගේ ඇතුළට ගියා.කපිලට දැන් තමයි තේරුණේ සිග්නල් නැති පළාතක හිටපු එකේ ප‍්‍රතිඵල කියල.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804205</link>
    <topic>අඳින්නට අඹන්නට එක සේ හපන් නෙවිල්</topic>
    <author/>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීඅපේ සිතුවම් හා මුර්ති කලාවට ඇත්තේ දිගු ඉතිහාසයකි. ලාංකේය කලා ඉතිහාසය වර්ණවත් කළ අප‍්‍රමාණ කලා කුසලතාවන් ගෙන් පිරිපුන් කලාකරුවන් ගෙන් දායාද වූ කලා කුසලතාවන් පරපුරෙන් පරපුරට ගලා විත් යුගයෙන් යුගයට නව නිර්මණ හා කලාකරුවන් බිහි වෙමින් පවතී.අද පරපුර තුළින් ද අපට උපන් කලා හැකියාවන් මතු කර ගන්නට වෙර දරන දිරිය යොවුන් කලාකරුවන් හමුවීම සැබැවින්ම සතුටට කරුණකි. එවන් ශිල්පියකු ගැන අද අප කතා කරමු.දකුණු ලක බලපිටියේ හීනටිය ගමෙන් බිහිවූ ඔහු නමින් නෙවිල් දිහසාදුර.වඳදූව කනිටු විදුහලේ සිප් සතර හදාරන අවදියේ ගමේ පන්සලේ පිළිම අඹන ආකාරය දුටු නෙවිල් ගේ සිත තදින් ඇදී ගියේ මේ අරුම කලාව වෙතය.මේ නිසාම 1996 වසරේ දී කොළඹ ජාතික කෞතුකාගාරය මඟින් මෙහෙය වූ පාරම්පරික චිත‍්‍ර ශිල්පී ව්‍යාපෘතියට බැඳුණු ඔහු චිත‍්‍ර කලාවම ජීවිකාව කර ගත්තේය.පසුව ප‍්‍රවීණ කලාකරු ජයසිරි සේමගේ වෙතින් ද දේශීය චිත‍්‍ර කලාව පිළිබඳ හුරුව දැනුම ලබා ගත් නෙවිල් සාදුර සිය සහජ කුසලතාව ද පාදක කර ගනිමින් විවිධ ප‍්‍රදේශවල විහාරස්ථාන හා වෙනත් පෞද්ගලික ආයතන පොදු ස්ථානවල පිළිම මූර්ති හා සිතුවම් රැසක් නිර්මාණය කර ඇත.එයින් නොනැවතුණු ඔහු ඉදිරි පරපුර වෙනුවෙන් අලුත් නිර්මාණ එකතුවක් සූදානම් කරමින් සිටී. නෙලුම් මලෙහි විවිධ වූ හැඩ රාශියක් ඇතුළත් නෙලුම් මල් මෝස්තර පොතක් ඔහු විසින් නිර්මාණය කර ඇත.මුද්‍රණය දක්වා අනෙක් සියල්ල සපුරා සිටින නෙවිල් මුද්‍රණ වියදම් නොමැතිකමින් එය නුදුරේම එළි දක්වන්නට මහත් බලාපොරොත්තුවෙන් සිටී. පාරම්පරික දේශීය කලාව වර්ධනයට මෙවැනි නව නිර්මාණ ඇතුළත් කෘතිවලට කළ හැකි දේ බොහෝ බැවින් ඒ පිළිබඳව කලා ලැදි සැමගේම අවධානය යොමු වේයැයි ඔහු කල්පනා කරයි.නෙවිල් දිහසාදුර ශිල්පියා ගේ කලා කුසලතාවන් කිහිප විටකම අගැයීමට ලක්ව තිබේ. යෞවන සමාජ සේවාව වෙනුවෙන් 2002 වසරේ ස්වර්ණවාහිනී සම්මානය ද, 2003 වසරේ බලපිටිය මූලික රෝහලෙන් කලාශිල්ප උපහාර සම්මානය ද, 2002 විශිෂ්ට යොවුන් කලාකරු යෞවන සමාජ සම්මානය ද, 2007 වසරේ දී මූර්ති ශිල්පය උදෙසා ගාල්ලේ ජයලංකා පදනම මඟින් ජගත් කලා සම්මානය ද, 2003 සමෘද්ධි සංස්කෘතික තරගාවලියේ දී මූර්ති අංශයේ ප‍්‍රථම ස්ථානයට හිමි සම්මානය ද ඔහු විසින් දිනාගෙන ඇත.විහාරස්ථාන ද නෙවිල් ගේ සිතුවමින් හැඩ වෙයි. විශේෂ පුද්ගලයින් වෙනුවෙන් ඔහු අතින් පිළිම නිමැවෙයි. එසේම විවිධ සුන්දර ස්ථාන, මහා මන්දිර, සංචාරක හෝටල ඔහු ගේ බිතු කැටයමින් හැඩ වෙයි. ඒ අතරම නව නිර්මාණ ගවේෂණය කරමින් අලුත් යමක් ඉතිරි කරන්නට වෙහෙසෙයි. ඔහු ගේ මේ සත් ව්‍යායාමයට බලධාරින් ගේ අවධානය ද ඇති හැකි අයගේ සහ සංවිධානවල අනුග‍්‍රහය ද යොමුවිය යුතු කාලය එළඹ ඇති බව අපට හැඟේ. අපි ඔහුට සුබ පතමු.නෙවිල් ගේ ලිපිනය අංක 62, හීනටිය, බලපිටිය. - දුරකථනය 060- 2925473බෙල්ලන්විල රජමහා විහාරය, දෙහිවල කවුඩාන මංගලාරාමය, අම්පාර, හොරණ, බණ්ඩාරගම වේවැල් දෙණිය, මොරටුව බලපිටිය ප‍්‍රදේශවල විහාරස්ථාන රාශියක චිත‍්‍ර හා මූර්ති නෙවිල් ගේ දෑතින් නිර්මාණය වී ඇත.මීට අමතරව බලපිටිය මූලික රෝහලේ ඉදිකොට ඇති බුද්ධ ප‍්‍රතිමාව ද අඟුලාන මංසන්ධියේ බුද්ධ ප‍්‍රතිමාව හා මොරටුව මහ නගර සභා භූමියේ ඉදිකොට ඇති බෞද්ධ මන්දිරය ද ඔහු ගේ කලා හැකියාව පෙන්වයි.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804206</link>
    <topic>පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි</topic>
    <author/>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීම හාචාර්ය සරච්චන්ද්‍රයන් ගේ සිංහබාහු නාටකයෙහි පොතේගුරු චරිතය දීර්ඝ කාලයක් රඟදක්වමිස් 1992 වසරේදී ගිනස් වාර්තා පොතේ නොමැකෙන සටහනක් තැබූ ටෙරන්ස් රණසිංහ මහතා (ටෙරී) අප‍්‍රියෙල් 14 දින සිය ජීවිත චාරිකාවෙන් සදහටම සමුගත්තේය. මියයන විට හැත්තෑවෙනි වියෙහි පසු වූ රණසිංහ මහතා මහනුවර ති‍්‍රත්ව විද්‍යාලයෙන් මූලික අධ්‍යාපනය ලබා, පසුව පේරාදෙණිය විශ්වවිද්‍යාලයෙන් උපාධිය ද දිනාගෙන ගුරු වෘත්තියට එක්විය.ඉන්පුස ශ‍්‍රී ලංකා යුද හමුදාවේ ස්වෙච්ඡා බලකායේ කොළඹ මූලස්ථාන ඒ ඛණ්ඩයට ඇතුළත් වූ හෙතෙම, වසර ගණනාවක්ම චහිනාබේ සහ වවුනියාවේ ඒකාබද්ධ මෙහෙයුම් ඒකකයේ (බ්ධඪදබ ර්‍ණනඥපචබඪධද ඛ්ධථථචදඤ) කපිතාන් වරයෙක් වශයෙන් ද සේවය කළේය.1961 ‘සිංහබාහු’ මුල්ම නිෂ්පාදනයේ සිට එහි පොතේගුරු චරිතය සහ පසුව මනමේ නාටකයේ පොතේගුරු චරිතයද නිරූපණය කළ ටෙරී, 1969 නිපද වූ සරච්න්ද්‍රයන් ගේ ‘පෙමතො ජායති සොකො’ නාට්‍යයේ ස්වර්ණතිලකාගේ පියාගේ භූමිකාව ද රඟදැක්වීය. හෙතෙම කලක් පිළිමතලාව මහ විද්‍යාලයේ නියෝජ්‍ය විදුහල්පති ධුරයද හෙබවීය.‘සිංහබාහු’ නාටකයේ සුප්පාදේවී චරිතය දීර්ඝ කාලයක් පුරා නිරූපණය කරමින් ලෝක වාර්තාවක් ද සනිටුහන් කළ මාලිනී රණසිංහ ගේ දයාබර ස්වාමිපුරුෂයාණන් වූ ටෙරී, වෘත්තියෙන් ඉංජිනේරුවරයෙකු වන රොෂාන්ක රණසිංහ සහ වෘත්තියෙන් වෛද්‍යවරියක වන කාංචනමාලා රණසිංහ ගේ ආදරණීය පියාණන් ද වෙයි.ටෙරන්ස් රණසිංහ මහතාගේ අවසාන කටයුතු පසුගිය 16 වැනි බදාදා කොස්සින්න ආදාහනාගාරයේදී සිදු කෙරිණ.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804207</link>
    <topic>'අපේ දැවෙන ප‍්‍රශ්නයට මේක ආදරණීය විසඳුමක්'</topic>
    <author>වසන්ත ජයසිංහ ආරච්චිගේ</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීත‍්‍රස්තවාදියාට ජාති, ආගම්, කුල, භේද හා තරාතිරම අදාළ නැත. ඒ ත‍්‍රස්තවාදීයාගේ හැටිය. මේ ත‍්‍රස්තවාදයට ආදරණීය විසඳුමක් ලබා දෙන්න හැකි යැයි කිවහොත් ඔබ ඒ පිළිබඳ දෙපාරක් සිතන්නට පෙළඹෙනු ඇත.සමහර කෙනෙකුට ඒ කොහොමද කියා ප‍්‍රශ්නාර්ථයක් නැගෙන්නට ද පුළුවන. එහි විසඳුම සොයා යන්නට ඔබට "ආදරමීනා" චිත‍්‍රපටයෙන් ඉඟියක් ලැබෙනු ඇත.මේ දිනවල දිවයින පුරා ප‍්‍රදර්ශනය කෙරෙන 'ආදර මීනා' නවක සිනමා අධ්‍යක්‍ෂවරයකු වන 'කීර්ති බණ්ඩාරගේ' කුළුඳුල් සිනමා අධ්‍යක්‍ෂණයයි. මේ ඒ වෙනුවෙන් කෙරුණු කතාබහේ සාරයයි.ප‍්‍රථම සිනමා සම්ප‍්‍රාප්තිය වන 'ආදර මීනා' හරහා ඔබ කුමක් ද කියන්න බලාපොරොත්තු වෙන්නෙ?"ඇත්තටම මෙය මගේ හිතේ කාලාන්තරයක් තිස්සේ තිබුණ බලාපොරොත්තුවක් ඉටුවීමක් හැටියටයි මම දකින්නේ. මේ වෙනකොට මම කලාවට ඇවිත් දශක දෙකහමාරකටත් වැඩියි.වේදිකාවෙන් මා ලැබූ පරිචය පුංචි තිරය හරහා ගෙන එන අතරෙදියි ඒ.එම්. විජේදාස කියන මිත‍්‍රයායි චිත‍්‍රපටයක් කිරීමේ අදහස මගේ ඔළුවට දැම්මෙ.මේ වෙනකොටත් අපේ රටේ දැවෙන ප‍්‍රශ්නයක් මේ ජාතිවාදි ප‍්‍රශ්නය. ඒ හරහා ත‍්‍රස්තවාදියාට අදාළ නොවුණත් රටේ පුරවැසියන් විදිහට සිංහල, දෙමළ, මුස්ලිම්, බර්ගර් හැම කෙනෙකුටම මේ රට අයිතියි කියන දේ කියන්නයි මට මූලිකවම අවශ්‍ය වුණේ.ඒ නිසයි 'මීනා' නම් දමිළ තරුණියක් කේන්ද්‍ර කරගෙන මෙම කතාව මම රචනා කළේ. එය සිනමා යථාර්ථයක් බවට පත්කර ගන්න ප‍්‍රථම වරට සිනමා නිෂ්පාදනයෙන් දායක වන දේශශක්ති සද්ධාතිස්ස කල්දෙරා මට ලොකු ශක්තියක් වුණා.ඒ කියන්නේ මේකෙ නිර්මාතෘවරයාත් ඔබයි.'ඇත්තටම. අද හැම තැනම අපි කතා කරන්නේ විනාශය පිළිබඳව. ඒ නිසයි මම මේකට ආදරණීය විසඳුමක් කලාකරුවකු විදිහට ගෙන එන්නේ. මෙහි කතාව, දෙබස්, තිරනාටකය, අධ්‍යක්‍ෂණය සියල්ල මගේ.'කොහොමද දැනට ලැබෙන ප‍්‍රතිචාර?'කියන්න සතුටුයි මගේ පළමු නිර්මාණය විදිහට හොඳ ප‍්‍රතිචාර ලැබෙනවා. ඇත්තටම මම විවෘත ආරාධනාවක් කරනවා චිත‍්‍රපට විචාරක පක්‍ෂයට. මගේ කුළුඳුල් නිර්මාණය විදිහට මේ චිත‍්‍රපටය ගැන විචාරයක් කරන්න කියලා. අඩුපාඩු පෙන්වා දෙන්න. එය මගේ ඉදිරි ගමනට විශාල පිටිවහලක් වෙන්න පුළුවන්. මගේ නිර්මාණය පිළිබඳ දින 20 වැනි කාලය තුළ ලැබූ ප‍්‍රදර්ශන ප‍්‍රතිචාරය පිළිබඳ මම අතිශය තෘප්තිමත්.නවක අධ්‍යක්‍ෂවරයකු විදිහට අද චිත‍්‍රපට කර්මාන්තය පිළිබඳ මොකද හිතෙන්නෙ.'මෙහෙමයි ලංකාවේ චිත‍්‍රපට කර්මාන්තයේ අර්බුදයක් පවතිනවායි කියලා කියන්නේ කාගෙවත් වරදකින් නෙවෙයි. චිත‍්‍රපට අධ්‍යක්‍ෂකවරුන්ගේම වරදින්. නිෂ්පාදකවරු යොදවන මුදලින් හරියාකාරව නිර්මාණයක් කරලා එය ප‍්‍රදර්ශනය අවසානය දක්වා රැගෙන යන්න අධ්‍යක්‍ෂකවරයාට වගකීමක් තියෙනවා.නමුත් අද වෙන්නේ නිෂ්පාදකවරුන්ගේ මුදලින් සමහර අධ්‍යක්‍ෂකවරු සුඛ විහරණය විදිමින් චිත‍්‍රපට හදලා පැත්තකට වෙන එකයි. එහෙම වුණාම මේ වැටීම අහන්නත් දෙයක් ද. අධ්‍යක්‍ෂකවරු නිෂ්පාදකවරුන්ට සහය දැක්විය යුතුයි.'ආදර මීනා' ප‍්‍රදර්ශනය වෙන්න ගත්තට පස්සෙ මම හැම චිත‍්‍රපට ශාලාවක් ගානේම ගියා. ප‍්‍රචාරණයට අවශ්‍ය කටයුතු සැලසුවා. ඇත්තටම චිත‍්‍රපට ශාලා හිමියන්ගෙන් පවා එතකොට අපට ලැබෙන්නේ ලොකු සහයක්.'ඔබේ කුළුඳුල් සිනමා නිර්මාණයට ප‍්‍රවීණ රංගන ශිල්පීන් කිහිප දෙනෙක්ම දායක කර ගන්නට ඔබ සමත් වෙලා.'ඔව් ඇත්තටම. අවුරුදු 18 කට පසුව බැප්ටිස්ට් ප‍්‍රනාන්දු රංගනයෙන් දායක වුණා මේ චිත‍්‍රපටයට. ඒ වගේම මා මුලදි ශි‍්‍රයානි අමරසේන හා ක්ලීටස් මෙන්ඩිස් සමඟ වැඩකටයුතු කරලා තියෙනවා.ඊට අමතරව ඩග්ලස් රණසිංහ, ගීතා කාන්ති ජයකොඩි, රොෂාන් පිලපිටිය, නිලන්ති ඩයස්, රජිත චාමිකර වගේම ප‍්‍රසාදි අප්සරා ඇතුළු රංගන ශිල්පින්ගෙනුත් විශාල දායකත්වයක් මට ලැබුණා.විශේෂයෙන්ම 'මීනා' නම් දමිළ තරුණියගේ චරිතයට එක්වුණු නිලන්ති ඩයස් සටන් නිළියක ලෙස මෙම චිත‍්‍රපටයෙන් කළඑළි බසිනවා. ඇත්තටම තවත් පැත්තකින් මම වාසනාවන්තයි කියලත් මට හිතෙනවා.ඒ හේමසිරි හල්පිට අවසන් වතාවට ලියූ ගීතය 'ආදර මීනා' චිත‍්‍රපයට රචනා කිරීමයි. ඒ වගේම චිත‍්‍රපට පසුබිම් ගායනයෙන් දමිතා අබේරත්නත් පළමු වතාවට දොරට වඩින්නේ 'ආදර මීනා' චිත‍්‍රපටයෙන්. තවත් කඩඉමක් විදිහට මා හිතනවා සිංහල චිත‍්‍රපටයක ප‍්‍රථම වතාවට දමිළ ගීතයක් ඇතුළත් වුණේ 'ආදර මීනා' චිත‍්‍රපටයෙන් කියලයි මට හිතෙන්නේ.''ආදර මීනා' නිෂ්පාදනය පැත්තෙන් කතා කලොත්.'මෙහි රූගත කිරීම් සිදුවුණේ උඩප්පුව ප‍්‍රදේශයේ. සමහර දර්ශන මුදා නොගත් ප‍්‍රදේශවලට කිට්ටුවත් සිදු කෙරුණා. චිත‍්‍රපටය බලන අය විශ්වාස නොකරයි එක දවසකදියි එම ප‍්‍රදේශයේ සියලු රූගත කිරීම් සිදු කළේ. දින 19 වගේ කාලය තුළ සියලු රූගත කිරීම් සිදු කරගන්න මට පුළුවන් වුණා. විශේෂයෙන්ම මුල්ම වරට කැමරා අධ්‍යක්‍ෂණයෙන් දායක වුණ යාපා බණ්ඩාර කුලරත්න දුන් සහාය සිහිපත් නොකරම බෑ.'දැන් ඔබ වේදිකාවේ නිහඬද?'නැහැ. මේ දිනවලත් මම 'සොඳුරු ආඥාදායකයා' කියලා වේදිකා නාට්‍යයක් නිෂ්පාදනය කරමින් ඉන්නේ. 1980 දීයි මම වේදිකාවට ආවෙ. ඒ උපාලි රණසිංහගේ 'සීත දවසක්' වේදිකා නාට්‍යයෙන්. ඉන් අනතුරුව 86 යෞවන සම්මාන උළෙලේ සම්මාන පවා ලැබුවා. මේ වෙනකොට මම වේදිකා නාට්‍ය 30 ක් පමණ කරලා තියෙනවා.කුළුඳුල් නිර්මාණයෙන්ම සිනමාවට එන සමහර අධ්‍යක්‍ෂවරු ඉන්පසු දකින්නවත් නැහැ.'කවදාවත් මම එතනින් පළා යන්නේ නැහැ. නිර්මාණකරුවා තමන්ගේ මුල් නිර්මාණයන් එක්ක ලබන අත්දැකීම් ඉතාම වැදගත් ඔහුගේ ඉදිරි ගමනට. ඔහු සෑම නිර්මාණයකින් ම අත්දැකීම් අතින් ටිකෙන් ටික පොහොසත් වෙන්න ගන්නවා.මේ වෙනකොට මම මගේ දෙවන සිනමා නිර්මාණයටත් සූදානම්. මේ වසර අවසානය වන විට එහි රූගත කිරීම් සඳහා සූදානමක් තියෙනවා. එය ළමයින් උදෙසා කරන චිත‍්‍රපටයක්. 'සූර වීර පැටව්' ලෙසින් මගේම කතාවක් විදිහටයි එය රැගෙන එන්නෙ.මේ මොහොතේ මම සිහිපත් කළ යුතුයි චිත‍්‍රපට සංස්ථාවේ සභාපති ජයන්ත ධර්මදාස , හිටපු සභාපති අශෝක සේරසිංහ මහතා ඇතුළු ජාතික චිත‍්‍රපට සංස්ථාවේ සියලු කාර්ය මණ්ඩලයටම මා කෘතගුණ වෙන්න ඕන.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av0804208</link>
    <topic>නවරත්න මුදු පැළඳීම අසුබ ම දෙයක්</topic>
    <author>ඉනෝකා පෙරේරා බණ්ඩාර, ඡායාරූප - විමල් කරුණාතිලක</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීමැණිකට සිත්බැඳී ඔබටයිඉනෝකා පෙරේරා බණ්ඩාර, ඡායාරූප - විමල් කරුණාතිලකමුතු මැණික් පළඳින්න, කොයි කවුද අකමැති...සමහරු ලස්සනට. තවත් සමහරු අපල උපද්‍රවවලට. වාසනාව උදා කර ගන්න මැණික් පළඳින අයත් මේ අතරෙ.ඔය කොයි කාරණේදි වුණත්, මැණික් පැළඳිල්ල කියන්නෙ තේරුම් - බේරුම් ඇතිව කළ යුතු දෙයක්.මැණික් ගලක්, මිනිස් සිරුරට කරන බලපෑම එතරම් ම ප‍්‍රබල නිසා.කොහොම වුණත්, වාසනාව බලාපොරොත්තුවෙන් පළඳින මැණික, ව්‍යසනයක් බවට පත් නොවෙන්න නම්, ඔබ දැනුවත් විය යුතු කාරණා බොහොමයක් තියෙනවා කියලයි රොහාන් දයාරත්න කියන්නෙ.ඔහු ඡ්‍යොතිෂවේදියෙක්. අංක විද්‍යාවේදියෙක්. එමතු නොව මැණික් පිළිබඳ හසල දැනුමැත්තෙක්.කොළඹ ආනන්දයෙ උගත්, ‘හර්මන් ලූස්’ කුසලානය දිනූ ශිෂ්‍ය භටයෙක් සේ ම වර්ණලාභියෙක් වන ඔහු, සිය ජීවන වෘත්තිය අරඹන්නෙ, ‘අයිකිඩෝ’ සටන් උපදේශකවරයෙක් විදියට.එතැන් පටන්, ඡ්‍යොතිෂය ඔහුට සමීප වෙනවා.”මං සටන් උපදේශකවරයෙක්ව හිටි කාලයේ මගෙ සියලුම ගෝල බාලයන්ගෙ හඳහන් බැලුවා. නොමිලේ කරපු මේ කටයුත්ත නිසා, අඩු ම තරමෙ හඳහන් තිස් හතළිස් දහක්වත් මං බලන්න ඇති. ඡ්‍යොතිෂය හා බැඳී පවතින මැණික් විද්‍යාවේදයට මගේ හිත ගියේ ඔය කාලෙ.එදා පටන් මං මැණික් විද්‍යාව ගැන (Gemmology) හැදෑරුවා. මැණික් ගලක ගුණා’ගුණ වගේ ම හොඳ මැණික් ගලක් තෝර ගන්න විදිහත් තරමක් සංකීර්ණ කටයුත්තක්. ඒත් ඒ පිළිබඳ යම් අවබෝධයක් ලබා ගැනීම අපහසු නැහැ...”රොහාන් කියන විදියට, අවබෝධයකින් තොරව මැණික් පැළඳීම අවාසනාවට අත වැනීමක්.”අපේ රටේ මිනිස්සු කරන ලොකු ම වරදක් තමයි නවරත්න මුදු පැළඳීම. නවරත්න කියන්නෙ එකකට එකක් වෙනස් ගුණ දෙන ගල් නවයක්.””මේ ගල් නවයට, නව ග‍්‍රහයන්ගෙන් එල්ල වන කිරණ එකිනෙක ගැටීමෙන් සිදුවෙන්නෙ අයහපතක්. හරියට ම කිව්වොත් නවරත්න මුද්ද තරම් නරක දෙයක් තවත් නෑ. ඒත් ඒවා පළඳින අය බේරිල ඉන්නෙ මේ ගල් දශම ප‍්‍රමාණයන්ගෙන් මුද්දට දාන නිසා. මැණිකක ගුණ ලැබෙන්න නම් ගලක් පැළඳීය යුතු බරක් තියෙනවා.”ඔය කියන නියමිතම ප‍්‍රමාණවලින් හදල නවරත්න මුදුවක් පැළඳුවොත් ඒ මනුස්සයට වැඩි ආයුෂ නැහැ. කොටින් ම ගල් පුංචියට දාන නිසයි අගුණ පල නොදෙන්නෙ. මේ හැම දේ ම කියන්නෙ නිකම් නොවෙයි, පදනමක් ඇතිව... සෙනසුරු අපලෙ කිව්ව ගමන් මිනිස්සු බයයි. මැණික් ගලේ නම හරි නම් අනික් කිසි දෙයක් නොබලා අරගෙන මුදුවට දානවා.ඡ්‍යොතිෂය හා අංක විද්‍යාව අනුව එක එක්කෙනාට හිමි වාසනාවන්ත මැණිකක් තියෙනවා. එහෙම මැණික් ගලක වුණත්, පාවිච්චි කළ යුතු බරක් තියෙනවා. ගල පැළඳිය යුතු ලෝහයක් තියෙනවා. හැම ගලකට ම රත්තරන් ඔබින්නෙ නෑ. ඒ විතරක් නෙවෙයි, මුදුව පැළඳිය යුතු ඇඟිල්ලක් තියෙනවා. දෝෂ නසන්න මුදුව බහාලන රසායනයක් තියෙනවා. ඔය සේරම කළත් මුදුවට කරන මැතිරිල්ලත්, නැකතට පැළඳවීමකුත් සිදු නොකොළොත් හොඳ ප‍්‍රතිඵල ගන්න බැහැ...”යහපත් ම ප‍්‍රතිඵලයක් ලබනු පිණිස, සිදු කළ යුතු මේ වතාවත් එකක් හෝ අත් නෑරිය යුතුයි කියලයි රොහාන් කියන්නෙ.”මැණික් ගලක් දැම්මම ලැබෙන ගුණය තමයි, එල්ල වන අයහපත් කිරණ ප‍්‍රතිපරාවර්තනය වීම. මැණික් ගලක පළුදු ඇත්නම්, බුබුළු තියේ නම් පළඳින කෙනාට ලැබෙන්නෙ අන්තිම නරක ප‍්‍රතිඵල. ඒත් වෙළෙන්දා දන්නව පළුදු වහන්න. බුබුළු වහන්න. එහෙම දෙයක් සල්ලි දීල අරගන්නව කියන්නෙ තමන්ට විනාසයක් කරගන්නව කියන එක.හොඳ මැණික් ගලක ගුරුත්වාකර්ෂණ බලය වැඩියි. ගලක දැඩි බවත් ගුණ දෙන එක් හේතුවක්. අනික පැහැය, ඔපය, දිස්නය (ට්තචඵඵ අඥටතඥජබඪධද) හොඳ්‍රකාරව තිබීම අතිශය වැදගත්.සමහරු අපලවලට කියල ‘කළු කට්ට’ පළඳිනවා. කළු කට්ට කියන්නෙ මැරිච්ච ගල්. ඒවා දවස මුළුල්ලේ ස්පර්ශ වීමෙන් මොන යහපතක් ද...තමන්ට ගැළපෙන මැණික් ගලින් ඕන ම බාධකයක් ජය ගන්න පුළුවන්. හොඳ ම උදාහරණය අශෝක අධිරාජයා. එතුමා පැළඳූ ‘අශෝක චක‍්‍රය’ ඉරි 24 ක් විහිදුණු බලවත් මැණිකක්. ඉන් ලැබුණු ගුණ 24 නිසා එතුමාට ලැබුණෙ මහා බලයක්.එළිසෙබත් ටේලර් පවා කෝටි ගණනක් වටිනා දියමන්ති මුදුවක් පැළඳ ඉන්නෙ බොහෝ කලක පටන්...රූප සම්පත්තිය, නිරෝගි බව, හොඳ අඹු සැමි සබඳතා වගේ ම දීර්ඝායුෂ ලබා ගන්නත් බලවත් මැණික් ගලකින් පුළුවන් කියලයි රොහාන් තවදුරටත් කියන්නෙ.හැබැයි ඉතින් හොඳ මැණික් ගලක් පළඳීන්න වාසනාවකුත් තියෙන්න ඕන.සමහරුන්ට නම් ඒ වාසනාව අහිමි වෙන්නෙ සල්ලි නැතිකමට. තවත් සමහරුන්ට, සල්ලි තිබුණත් නොතේරුම් කමට.කොහොම වුණත් මැණික් ගල්වලට ආදේශ ගල් තියෙන එක නම් හොඳ දෙයක්. ලැබෙන ගුණයෙ අඩුවක් නැතත්, අත මිට හිඟ අයටත් වාසනාව පාදා ගන්න පුළුවන් නිසා.අනෙක් අතට ගැස්ට‍්‍රයිටිස්, බඩවැල් දෝශ, ඇදුම, පීනස, ලියුකේමියාව, දිවැඩියාව, පිළිකාව, ඇස්රෝග, හෘද රෝග වැනි රෝග 70 කටම ගුණ දෙන මැණික් වර්ග තියෙනවා කියලයි රොහාන් කියන්නෙ.හැබැයි ඉතින්, රෝගයෙන් රෝගයට ගුණදෙන මැණික් පැළඳිල්ල නම්, බොහොමත්ම ප‍්‍රවේශමෙන් කළ යුතු දෙයක්.හුඟ දෙනකුට අවබෝධයක් නැතත්, ග‍්‍රහ බලපෑමත් මැණික් පැළඳිල්ලත් අතර තියෙන්නෙ, විද්‍යානුකූල පදනමක්. සබඳතාවක්."ඔව් උදාහරණයක් කියන්නම්. සෙනසුරුගෙ අපලෙ තියෙන කොට එන ලෙඩ දුක් කරදරවල නිමක් නැහැ. ඇඟපතට පණක් නැහැ. සෙනසුරු කියන්නෙ දූවිලි පිරිච්ච ග‍්‍රහයෙක්. ඉන් වැඩිපුරම නික්මෙන්නෙ කාබන්ඩයොක්සයිඩ් හා මීතේන් වගේ අපිරිසුදු වායුන්. කෙනකුට සෙනසුරු බලපෑම තියෙනකොට, ඔය කියන අපිරිසුදු වායු වැඩිපුර එල්ලවෙද්දි ලැබෙන ඔක්සිජන් ප‍්‍රමාණය අඩු වෙනවා. එහෙම වෙනකොට ඇඟපත පණ නැති වෙනව.""නමුත් සෙනසුරු අපලෙට නියමිත ගල (ඉඳුනිල) පළඳින කොට ඒ මැණික් ගලේ තියෙන ඇලුමිනියම්, ඔක්සයිඩ්, සිලිකා, අයන් වගේ රසායන ද්‍රව්‍ය ඇඟට වදිනවා. ඒකෙන් අමතර බලයක් ඇඟට එනවා. මේ ප‍්‍රතිකි‍්‍රයාව මෙහෙම වෙද්දි, සෙනසුරුගෙන් පරාවර්තනය අයහපත් වන කිරණ, ආපසු හරවා යැවීමේ බලයක් සිරුර තුළම උපදිනවා.ඔන්න ඕකයි, ග‍්‍රහ බලපෑම සහ මැණික් ගල අතර පවතින බැඳීම. විද්‍යානුකූල පදනම.හැබැයි ඉතින් මේ විදියෙ යහපත් ප‍්‍රතිඵලයක් ලබා ගන්න නම්, සර්ව සම්පූර්ණ ගුණැති ගලක් පැළඳීම නම් අත්‍යවශ්‍ය දෙයක්.අද දියමන්ති කියපු ගමන් මිනිස්සු දෙපාරක් හිතන් නෑ. නමුත් ගැහැනු හා පිරිමි වශයෙන් දියමන්ති වර්ග දෙකකට බෙදෙනවා. ගැහැනු අය පැළඳිය යුතු පිරිමි දියමන්ති. පිරිමි අයට ගුණ දෙන්නෙ ගැහැනු දියමන්ති. නියම ඵල ලබා ගැනීමට මේ කාරණා සොයා බැලීම හරිම වැදගත්."ලස්සන මැණිකක් ගැන වුණත් අපි නොදන්න දේ කොයි තරම්ද?ඉතිරි කොටස ලබන සතියේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042010</link>
    <topic>ගැටලුවක් ද?</topic>
    <author/>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීගන්න දෙයක් නෑඅද ටෙලිනාට්‍යය පෙ‍්‍ර්ම ජවනිකා සැබැවින්ම උත්තරීතර පෙ‍්‍ර්මය විහිළුවකට ලක්කර ඇත. සමහර ටෙලිනාට්‍යවල එකක් පාසා ගැබ්ව ඇත්තේ ඉතාමත් බොළඳ අදහස් පදනම් කර ගත් සිද්ධීන් මාලාවකි. ඒවායින් ගත යුත්තක් ද නැත. උගනීමට දෙයක් ද නැත. සමහර ටෙලිනාට්‍ය මගින් ඉතාමත් අශීලාචාර දර්ශන ද පෙන්වයි.සම්මතයක් නොමැති මෙවැනි ටෙලි නාට්‍ය මගින් සමාජයට වැඩි වශයෙන් තරුණ බාල පරම්පරාවට සිදුවන්නේ මහත් වූ විනාශයකි. පෙ‍්‍ර්මය යනු සෙල්ලමට ගත යුත්තක් නොව එය සමස්ත මිනිසාගේ අධ්‍යාත්මීය බැඳීම තහවුරු කරන්නකි.- දීපා කුමාරි බණ්ඩාර - කොටියාකුඹුරළමයි හදාගන්න බෑකාන්තාව විවිධ විලාසිතාවලට පි‍්‍රය කරයි. තොල් රත් පැහැ කරගෙන කණට කඩුක්කම් දමා ලැසි ගමනින් යන කාන්තාවන් මහ මග දැකීම සුලබය. තවද කොටට මසා නිම කළ ඇඳුම ඇඳ ගෙන මහ මග ගමන් කරන කාන්තාවන් ද දැකිය හැක. එය අමිහිරි දසුනකි. විදේශයන්හින් එන විවිධ විලාසිතා අනුකරණය කිරීමට අපගේ කාන්තා පරපුර පෙළඹී සිටිති. රූප පෙට්ටිය ඔස්සේ දිග හැරෙන ටෙලි කතා ද ඒ අතර වෙයි. සතියේ දින හත පුරාම රූප පෙට්ටියේ පෙන්වන නාට්‍ය නිසා අප රට කාන්තාව ඒවාට තදින් ඇබ්බැහි වී හමාරය. ලිප්ස්ටික් ගාගෙන කොට ගවුම් හැඳගෙන, කනට කඩුක්කම් දාගෙන සමහර යුවතියන් ඉන්දියාවේ නිළියන්ගේ විලාසිතා අනුකරණය කිරීමට පෙළඹ සිටිති.මව සහ දියණිය වෙන් වෙන්ව හඳුනාගැනීමට නොහැකිය. මෙය මහත් අභාග්‍යයකි. ඉන්දියාවේ මෙගා රැල්ල නිසා අද කාන්තාව පිරිහීමට පත්ව සිටියි. විදේශීය ටෙලිනාට්‍ය අද අප කාන්තාවන් බිලිගෙන ඇත. මෙගා රැල්ලේ නාට්‍ය නිසා මවට තම දියණිය හසුරුවා ගැනීම නොහැකි තත්ත්වයක් උදාවී ඇත.ටෙලි නිර්මාණකරුවනි!පුංචි තිරයේ දිග හැරෙන බොහෝ ටෙලි නිර්මාණවල ඇත්තේ පිරිමින් කීප දෙනෙකු සහ සහකාරියන් අතර ඇති වන ආදර ගැටුම් ය. ශී‍්‍ර ලංකාවේ වැඩි පෙ‍්‍ර්ක්ෂක පිරිසකගේ ඉල්ලීමද එයයි. මා මුලදී රූපවාහිනියෙන් දුටු ටෙලි නිර්මාණවල පවා ආදරය නමැති රසකාරකය මිශ‍්‍ර වී තිබුණේ ප‍්‍රමාණයකටය. (පළිඟු මැණිකේ, බුමුතුරුණු) මෑත කාලයේ රස විඳි නිර්මාණ අතර අසනි වැසි, අකාල සන්ධ්‍යා, කටු ඉඹුල වඩාත් හොඳ නිර්මාණ ලෙස සඳහන් කළ හැක.ප‍්‍රදර්ශනය වන නිර්මාණවලට බැන වදිනවාට වඩා ඉල්ලීමක් කිරීමට කැමැත්තෙමි. ටෙලි නිර්මාණකරණයේ කැපවී සිටින මහත්වරුනි! කිසියම් නිර්මාණයක් ඉදිරිපත් කිරීමේදී රසයෙන් වැඩි හරවත් යමක් දීමට උත්සහ ගන්නේ නම් අනාගතයේදී සිහින ලෝකවල නොසිට පොළොවේ පය ගහන පෙ‍්‍ර්ක්ෂක පිරිසක් බිහිවනු ඒකාන්තය.පවුල් - අවුල්මේ දිනවල රූපවාහිනි නාළිකා ඔස්සේ විකාශනය වන මෙගා ටෙලිනාට්‍යය ගැන කතා කිරීම ද ලිවීම ද විහිලුවකි. එයට හේතුව මේ මෙගා රැල්ල කිසිම වැඩකට නැති අරුත් විරහිත ජුගුප්සාජනක වීමය. කොපමණ වටිනා අරුත් බර වැඩ සටහන් විකාශනය වුවත් මෙගා නරඹන අය එවැනි අරුත් බර වැඩ සටහන් තිත්ත කසාය පානය කිරීම හා සමානය.අද නිවෙස්වල ගෘහිණියන් කෑම ටික පිළියෙල කරන්නේ ද ඉතා හදිසියෙනි. ඒවායේ රස ගුණ ගැනවත් බැලීමක් නැත. ඒ තරම්ම මෙගා රැල්ලට හසුවී ඇති හෙයිනි. මෙගා නාට්‍යවල නළු නිළියන් ජැන්ඩි පහට හැඳ පැළඳ නින්දට යන දර්ශන අපි දැක ඇත්තෙමු.අඩ නිරුවත සිප වැළඳ ගැනීම ආදි පහත් දසුන් රාශියක් පෙන්වන හෙයින් තරුණ මහලු හැම දෙනාගේම මනස අවුලෙන් අවුලට පත්වන බව පෙන්වා දීම අපේ යුතුකමකි. තවද මලගිය අය වෙනුවෙන් නිවෙස්වල දින හතේ, තුන් මාසේ දානේ වැනි දිනවලට ආරාධනා කළ විට එම නිවසට රෑ බෝ වීමට පෙර අවශ්‍ය දෑ ගෙන ගොස් දී ආපසු එනවා මිස ආගමික වතාවත්වලට සහභාගි වීමක් නැත.ගැටලුවක් නොවේආර්ථික අතින් පසු බෑමකට පත්වී ඇති ඇතැම් කලාකරුවන්ට 'මෙගා' රැල්ල මහඟු උපකාරයකි. අපේ සංස්කෘතිය විනාශ වන්නේ අනුකරණ 'මෙගා' තුළින් පමණක් නම් එය මුසාවකි. ඊට හේතුවන තවත් බොහෝ දේ සමාජයේ කොතෙකුත් ඇත.මෙගා හඳුන්වා දුන් නාළිකාවටත් ඔවුන් තෑගි බෙදා දීම සම්බන්ධවත් සමහරු දොස් නැගූහ. එසේ දොස් නැගුවේ 'මෙගා' වටා සතිය පුරාම රසිකයන් බැඳ තබා ගැනීමට තෑගි දෙන බව පවසමිනි. නමුත් අපේ යැයි කියා ගන්නා නාළිකාවක් ද දැන් මෙගා කීපයක් ම විකාශය කරමින් තෑගි ද බෙදන බව පවසයි. මොවුන් තෑගි බෙදනුයේ රසිකයන්ට ඇති ආදරේටද?අද බොහෝ දේශනාවලදී මෙන් ම පුවත්පත් සටහන්වලට ආදර්ශ වැකි, දර්ශන ලෙස ගැනෙනුයේ පිටරට කතුවරයකුගේ ග‍්‍රන්ථයක, එක් ඡේදයකි. නැතිනම් පිටරට උගතෙකුගේ ජීවිතයේ එක් සිදුවීමකි. දේශීය ප¾ඩිවරුන් දේශීය උගතුන්ගේ කෘති ආදිය කොපමණ තිබුණත් ඒවා සඳහන් වනුයේ කලාතුරකිනි. කරුණු එසේ නම් මෙගා තුළින් පෙ‍්‍ර්ක්ෂකයා සතුටක් වින්දනයක් ලබනවා නම් 'මෙගා' සුවඳ විහිදෙන්නේ ඉන්දීය කුසුමකින්ද යුරෝපීය පුෂ්පයකින් ද නැතිනම් ලාංකීය පුෂ්පයකින් යන්න එතරම් ගැටලුවක් නොවනු ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042011</link>
    <topic>ජීවිතේ බොහෝ දේ සිදුවන්නෙ නොහිතන විදිහට</topic>
    <author>බුද්ධිකා බ‍්‍රාහ්මණගේ ඡායාරූප විමල් කරුණාතිලක</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීදුලීකා මාරපන නව පරපුරේ ප‍්‍රබල චරිතාංග නිළියක්. ඒ වගේම වේදිකාව, පුංචි තිරය, රිදී තිරය ජයගත් සම්මානනීය නිළියක්. ටෙලිනාට්‍ය කීපයකින් දුලීකා හමුවුණත් ටික කලකින් ඈ ගැන පත්තරවල තොරතුරක් පළ නොවූ තරම්.”ඇත්තෙන්ම ගොඩක් අය දැනගෙන හිටියෙ නෑ මම පිටරට ගිය බව. “දෙපත් නයි” ටෙලිනාට්‍ය රඟපෑමට සුමති සම්මාන උලෙළේ හොඳම නිළිය හැටියට සම්මානය ලැබීමත් සමඟම වාගේ මට විදේශගතවී වැඩිපුර අධ්‍යාපනය ලැබීමට අවස්ථාවක් ලැබුණා.””මේක ජනාධිපති ශිෂ්‍යත්වයක්. මම හැමදාමත් උනන්දු වූ “රංගනය” ගැන හැදෑරීම සඳහා ලැබුණ හොඳ අවස්ථාවක් ලෙසයි මං මෙය සලකන්නේ.””ශිෂ්‍යත්වය ලැබුණේ එංගලන්තයේ ජූලියාඩි විශ්වවිද්‍යාලයට. මට අවශ්‍යවුණේ රඟපෑම පිළිබඳව ඉතා හොඳින් අධ්‍යයනය කරන්න.ඒත් ඒ විශ්වවිද්‍යාලයේ සියයට 75ක් පමණම ඉගැන්වෙන්නේ න්‍යායාත්මක (තියරි) දේවල් සියයට 25යි ප‍්‍රායෝගික අභ්‍යාස, මේ නිසාම මට උවමනා වුණා ප‍්‍රායෝගික දැනුම, අත්දැකීම් වැඩියෙන් ලැබෙන පාඨමාලාවක් සොයාගන්නට. පසුව මම එවැනි පාඨමාලාවක් තෝරා ගත්තා.”“කොහොම උනත් මේ දවස්වල නම් ආවේ ඉගෙනීම් කටයුතු අතරමඟදාලා අම්මට ටිකක් අසනීප බව ආරංචි වුණු නිසා. අපේ පවුලේ එකම දරුවනෙ මම. මොනදේ උනත් අතරමඟ දාලා එන්න වෙනවා දෙමවුපියන් වෙනුවෙන්.””ඉගෙන ගැනීමට, අලුත් අත්දැකීම් ලැබීමට එංගලන්තය කියන්නෙ අපූරු තෝතැන්නක්. ඒ සම්බන්ධ දුලීකගෙ අත්දැකීම් ටිකක් දැනගන්න පාඨකයො කොහොමත් කැමැති ඇති.”පහුගිය කාලයේ මම විවේක කාලය මුළුමනින්ම වගේ ගත කළේ. චිත‍්‍රපට නරඹන්න. සමහර චිත‍්‍රපටවල කතාවටත් වඩා මම කළේ ඒවා නරඹමින් රඟපෑම් අධ්‍යයනය කිරීම. බටහිර රංගන ශෛලියේ ඇති වැදගත්ම දේ තමයි ඉතාමත් සියුම් ආකාරයෙන් හැඟීම් ප‍්‍රකාශනය.සියුම් අයුරින් ඉතා සංකීර්ණ චරිත මවනවා. එබඳු ලක්ෂණ මං දකින්නේ අපේ නළු නිළියන් කීප දෙනකු තුළ විතරයි. අයිරාංගනී සේරසිංහ, මාලනී ෆොන්සේකා, චාන්දනී සෙනෙවිරත්න, එබඳු අය. බොහෝ වෙලාවට චාන්දනී අක්කගේ රඟපෑම් දිහා මම බලාගෙන ඉන්නවා.ඒ මම කොහෙත්ම චාන්දනී සෙනෙවිරත්න කෙනෙක් වෙන්න නෙමෙයි. චරිතයෙන් චරිතයට වෙනස් විදියට චාන්දනී තමා මතු නොවී චරිතය මතුකරන අපූර්වත්වය දැකගන්නට කොහොමත් පෞද්ගලිකවත් මම හරි කැමැති නිළියක් චාන්දනී කියන්නෙ.””එංගලන්තයේ ඉන්න කාලයේදී අධ්‍යාපනය වගේම රංගනය පිළිබඳ අත්දැකීම් ලබාගැනීම සඳහා එරට නිෂ්පාදන සමාගමක් සමඟ එකතුවීමට අවස්ථාව ලැබුණ. ඔවුන් හා එකතු වී රංගන අත්දැකීම් කීපයක් ලැබුවා.ඒ අතරෙදි මට තේරුණු එක දෙයක් තමයි අපේ ශිල්පීන් ගොඩක් දක්ෂයි කියන එක. උදාහරණයක් විදිහට කැමරා ශිල්පියෙක් දන්නෙ කැමරා කිරීමට විතරක් නෙමෙයිනෙ. තව ගොඩාක් දේ දන්නවා. නමුත් ඒ රටවල ශිල්පීන් තිර රචනය නම් ඒක විතරමයි.කලා අධ්‍යක්ෂණය නම් ඒක විතරමයි. වෙන දේවල් ගැන අවබෝධය ඉතාමත් අඩුයි. තාක්ෂණික මෙවලම් භාවිතයේදී ඔවුන් හුඟක් ඉදිරියෙන් ඉන්නේ.”නමුත් ප‍්‍රශ්නෙ අපේ අය ඒ හැකියාවන් ප‍්‍රයෝජනයට අරගෙන කරන නිෂ්පාදන බොහොමයක් හරසුන් ඒවා වීම. දැන් දැන් අපේ ටෙලිනාට්‍ය බොහොමයක් ටොපි, චොකලට්, ලොසින්ජර වගේ බාල රසවින්දනයක් ඇතිකරන ඒවා බවට පත්වෙලා.එක අතකට මම හිතනවා ලංකාවෙන් යන්න ලැබුණේ ඉතාම හොඳ කාලෙක කියලා. මොකද දැන් දැන් හොඳ නිර්මාණ බිහිවීම අඩුවෙලා නිසා මෙහේ හිටිය නම් සමහර විට අපිටත් ඒ වගේ රඟපාන්න වේවිනෙ.””මගේ නිළි ජීවිතය දිහා ආපහු හැරිලා බලනකොට ඇත්තටම මට දැනෙන්නේ් විශාල සතුටක්. මගේ මුල් ම ප‍්‍රාසාංගික ටෙලි නාට්‍ය ‘සඳ අමාවකයි’ අන්ධ ගුරුවරිය ‘සඳමලී’ චරිතය ඉඳලම මට රඟපාන්න ලැබුණේ විවිධ ආකාරයේ අපූර්වත්වයක් ඇති චරිත.කටු යහන, හිම කැටයම, සඳුන් අරටුව, වැනි ටෙලි නාට්‍යවල අපූරු ආකාරයේ තාරුණ්‍යයට සමීප චරිත රඟපෑ දුලීකා පසුගිය කාලයක වැඩිපුර දැකගැනීමට ලැබුණේ මැදිවියේ ගැහැනියකගේ චරිත මඟින්.ඒ අතර ‘හතර දෙනෙක් සෙන්පතියෝ’ හී “මැඩම් ලෝරියා”, ‘පිපි පියුම්’ නාට්‍යයේ නැන්දනිය, ‘ඉසුරුගිරි තරණය’ තිලකා ‘සුධීරා’ හි ශාන්ත ලේල්ලවල නම් ඇමැතිවරිය වැනි මතකයේ රැඳී ඇති චරිත කීපයක්.”වියපත් චරිත රඟපෑම පිළිබඳව දුලීකා පවසන්නේ.. “මට චරිත මඟින් තරුවක් වීමට කවදාවත් වුවමනාවක් තිබුණෙ නෑ. මම හැමදාමත් හිත යොමු කළේ අලුතින් හිතලා අමුතු විදිහේ චරිතයක් නිරූපණය කිරීම ගැන.මට ලැබෙන සමහර චරිත අවුරුදු 50 –60, 70- දක්වා විහිදී යනවා. මම හරිම කැමැත්තෙන් උනන්දුවෙන් එවැනි චරිත නිරූපණය කළේ. නිළියක් විදිහට මට අභියෝගයක් එල්ල වෙන්නේ මං අත්විඳලා නැති වයසක්, සමඟ ගොඩනැඟෙන චරිතයක් ඉතා හොඳින් ඉස්මතු කිරීමෙනුයි.”බොහෝදුරට මට වැඩකරන්න ලැබුණ අධ්‍යක්ෂවරු ගැන මට සතුටක් තියෙන්නේ.. මගේ මුල්ම ටෙලිනාට්‍ය වූ ‘සඳ අමාවකයි’ හී ප‍්‍රසන්න ජයකොඩිගේ සිටම, ජයන්ත චන්ද්‍රසිරි, සෝමරත්න දිසානායක, රේණුකා බාලසූරිය.මම ඉතාමත් ගරු කරන කීපදෙනෙක් පසුගිය දිනවල පැවැති ලන්ඩන් සිනමා උලෙළට සහභාගිවීමට මට අවස්ථාව උදාවුණෙත් සෝමරත්න අයියත්, රේණුකා අක්කත් නිසයි.””ජීවිතේ බොහෝ දේ සිදුවන්නෙ දෛවෝපගත විදිහට. මම මුලින් කී පරිදි එංගලන්තයේ දී මම වැඩකරන්න එකතු වූ නිෂ්පාදන සමාගමත් එක්ක තරමක් වගකීම් සහිත වැඩකොටසකට ආරාධනා ලැබී තිබෙද්දීයි මම ලංකාවට ආවේ.කොහොමත් මේ වර්ෂයේ අධ්‍යයන කටයුතු තරමක් අතපසුවෙලා නිසා මට මේ වසර අත්හැරලා, ලබන වසරේ ආයෙත් වැඩ පටන්ගන්න වෙනවා. ඒ කියන්නේ ආයෙත් එංගලන්තයට යන්න බලාපොරොත්තු වෙන්නෙ මේ වසර අවසානයේ පමණ.”බුද්ධිකා බ‍්‍රාහ්මණගේ ඡායාරූප විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042012</link>
    <topic>කොහොමද තොරතුරු</topic>
    <author>හේමාලිගෙන්</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීපේ‍්‍රක්ෂක ප‍්‍රතිචාර රාශියක් මැද්දේ විකාශය වූ 'ඉසුරුයෝගය' ටෙලි නාට්‍ය මේ දිනවල නැවත වතාවක් විකාශය වෙනවා. ඉසුරුයොගයේ 'මුතුමිණ' හෙවත් ජයලාල් රෝහණ මේ දිනවල මොනවද කරන්නේ බලන්න පසුගිය දිනෙක අපි කතා කළා."මේ දවස්වල මම මගේ ආචාර්ය උපාධිය සඳහා සූදානම් වෙනවා. මේ වෙනකොට ඇමරිකාවේ 'Yale' විශ්ව විද්‍යාලයේ මම ඒ සඳහා ලියාපදිංචි වෙලා තිබෙනවා. මගේ පර්යේෂණ මාතෘකාව තමයි 'මිනිස් කටහඬ' (Human Voice) මේ පර්යේෂණ කටයුතුවල නියැලෙන ගමන්ම තවත් වැඩක් පටන්ගන්නයි හදන්නේ. ඒ පාසල්වල නාට්‍ය හා රංග කලාව ඉගෙන ගන්නා ශිෂ්‍ය ශිෂ්‍යාවන්ගේ රසඥතාවය ඇති කිරීමේ ප‍්‍රායෝගික වැඩමුළු රැසක් දිවයින පුරා පවත්වන එක.එහි ගම්පහ සහ කොළඹ පැවැත්වෙන වැඩමුළු මේ මාසයේදීම ආරම්භ කිරීමට බලාපොරොත්තු වෙනවා. මේ වැඩත් එක්කම ජී. නන්දසේන අධ්‍යක්ෂණය කරන සුනන්ද සිල්වා පිටපත ලියන ටෙලි නාට්‍යයකත් ඔහු රඟපානවා. සනත් විමලසිරි පසුගිය දවස්වල රෝයි ද සිල්වා අධ්‍යක්ෂණය කළ 'සර් ලාස්ට් චාන්ස්' චිත‍්‍රපටයේ රඟපෑවා. මේ වෙනකොට එහි හඬ කැවීම් සියල්ලත් නිමාවෙමින් පවතිනවා. තව නොබෝ දිනකින්ම ඊඒපී චිත‍්‍රපටයක් ලෙසින් 'සර් ලාස්ට් චාන්ස්' තුළින් අපට සනත් විමලසිරි ගේ අපූරු රැඟුම් බලන්නට හැකිවේවි. ඒ සමඟම පහුගිය දිනවල ටෙලිනාට්‍ය දෙකක් නිසා ඔහුට විවේකයක් ලැබුණෙම නෑ. ඒ චන්දන සමරසේකර ගේ සහ ටයිටස් රණසිංහ ගේ නාට්‍ය දෙකක්."විදේශ සංචාරයකට යුරෝපයට යන්නට ආරාධනාවකුත් ලැබී තිබෙනවා මේ අවුරුදු දවස්වල. ඒ නිසා ටික දවසක සුපුරුදු කලා කටයුතුවලින් ඈත්වෙලා ඉන්න සිදුවේවි." සනත් පැවසුවා.  රොසෑන් ඩයස් ගේ රංගනයක් මෑත කාලයේදී අපි දැක්කේ 'නිසලගිර' චිත‍්‍රපටයෙන්. එයින් පසු ඇය මව් පදවිය ලබපු නිසා රංගනයෙන් මදක් ඈත් වුණා. දරුවා ලැබීමෙන් පස්සෙ ඉස් ඉස්සරලාම ඇය රංගනයෙන් එක්වෙලා තියෙන්නෙ සංජය නිර්මාල් අධ්‍යක්ෂණය කළ 'රෝස කැලේ' චිත‍්‍රපටයට.තව නොබෝ දිනකින්ම රෝස කැලේ චිත‍්‍රපටය පේ‍්‍රක්ෂක ඔබ වෙනුවෙන් තිරගතවීමට නියමිතයි. කොහොම වුණත් දරුවාගේ කටයුතු වෙනුවෙන්ම ඇය සිය කාලය කැපකළ නිසා ඉන්පස්සෙ කිසිම කලා නිර්මාණයකට සම්බන්ධ වෙලා නෑ.රොසැන්ගේ දියණියට දැන් නම් මාස 10 කුත් පහුවෙලා. ඉදිරියේදී හොඳ නිර්මාණයකට දායක වෙන්න අවස්ථාව ලැබුණොත් ඇය ඒ අවස්ථාව පැහැර හරින එකක් නෑ. මේ දිනවල රොසෑන් මිස් ශී‍්‍ර ලංකා තරගය සංවිධානය කරන නිසා ටිකක් කාර්යබහුල වෙලා.පුහුණු කිරීම් කටයුතුවලට මෙන්ම සංවිධාන කටයුතුවලටත් රොසෑන්ට යන්න වෙලා. ඒ සමඟම ඇය දෙරණ රූපවාහිනියේ 'අවකාශය' සහ 'රුවැත්තී' කියන වැඩසටහන් දෙකට ද සම්බන්ධ වෙනවා. 'කම් ඕ ගෝ චිකාගෝ', 'වීදියෝ වීරයා', 'සුපිරි බලවතා', 'අම්මා බුදුවේවා', 'සළඹක් හඬයි' ඇතුළු චිත‍්‍රපටවල රඟපාපු මධුනාමලී ඔබට මතක ද? ඇය වැඩියෙන්ම ජනපි‍්‍රය වුණේ 'මධු සඳවාගේ ලස්සන සුරංගනාවී' ගීතයට සහ 'අපි දෙන්නා පොකුණයි පියුමයි විලසින් උන්නේ' ගීතයට රන්ජන් රාමනායක සමඟ කරපු නර්තනය නිසා.කාලයක් ඇය කලා කටයුතුවලින් ඈත්වෙලා විදේශගතව හිටියා.මධුනාමලී ගැන අලුත් ආරංචියක් කියන්නයි මේ හදන්නේ. චිත‍්‍රපට රංගනයෙන් ඈත්වෙලා හිටියත් ඈ හැමදාමත් කලාවට ආදරය කරපු සහ ආදරය කරන කෙනෙක්. ඈ දැන් නැවතත් ලංකාවට පැමිණ සිටිනවා. මේ දිනවල ඇගේ හිත වැඩිපුරම නැඹුරුවෙලා තිබෙන්නේ ගීත රචනා පැත්තට.නිවෙසේ විවේකීව සිටින බොහෝ වේලාවල ඈ අතින් රචනා වුණු ගී පද රචනා රැසක් දැන් තිබෙනවා.පසුගිය දිනවල ඇගේ ගීතයක් කොරින් අල්මේදා ගේ මල්ලී වන ඉංගි‍්‍රසි ගීත ගායක කෙවින් අල්මේදා විසින් ගායනා කළා.එය කෙවින්ගේ පළමු සිංහල ගීතය මෙන්ම මධුනාමලී ගේත් ප‍්‍රථම ගීතය. ගායන ශිල්පිනී ශානිකා වනිගසේකරටත් ඇගේ ගීත රචනා කිහිපයක් දීලා තිබෙනවා. ඉදිරියේදී දිගටම ගීත රචන ක්ෂේත‍්‍රයේ රැඳෙමින් මේ ගීත ගායක ගායිකාවන්ට ලබා දෙන්නට ඇය කැමැත්තෙන් ඉන්නවා. හේමාලිගෙන්</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042013</link>
    <topic>ඇත්ත නැත්ත</topic>
    <author>හේමාලි</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීචිත‍්‍රපට පසුබිම් ගීතයක් සඳහා ඔබ ලොකු මුදලක් අය කරනවා කියන්නේ ඇත්තද?එහෙම නෑ. ඕනෑම කෙනෙක් නිර්මාණයක් කරන්නේ දුෂ්කරතා මධ්‍යයේ. ඒ නිසා හැමෝටම සාධාරණ ගණනක් තමයි මම අය කරන්නේ.ඔබ විවිධ විලාසිතාවලට පි‍්‍රය නෑ කියන්නේ ඇත්තද?එහෙම නෑ. මම විලාසිතා හරියට පි‍්‍රය කරනවා. ඒත් බොහෝ උත්සව අවස්ථාවලට මම අඳින්නෙ සාරිය. ඊට අමතරව මට ගැළපෙන බටහිර විලාසිතා වුණත් මම කරනවා.ඔබ විදේශ ප‍්‍රසංග සඳහා සහභාගි වෙන්න වැඩිය කැමති නෑ කියන්නේ ඇත්තද?කැමති නැත්තෙමත් නෑ. මට විදේශ ප‍්‍රසංගයක් ලැබුණොත් මම යන්නේ මගේ් තාත්තාත් එක්ක. එතැනදී ටිකට් ප‍්‍රශ්නයක් මතු වෙනවා. බොහෝ වෙලාවට එක ටිකට් එකයිනේ ලැබෙන්නේ. එවැනි අවස්ථාවලදි මට ඇරියුම ප‍්‍රතික්ෂේප කරන්න සිද්ධ වෙනවා.මෑත යුගයේ බිහි වූ වැඩිම චිත‍්‍රපට සංඛ්‍යාවක් සඳහා ගායනයෙන් එක්වුණේ ඔබ කියන්නේ ඇත්තද?ඔව්. එරංග සේනාරත්නගේ 'සිනාසුණා ආදරෙන්', 'නිළියකගේ කතාවක්', 'පිටසක්වළ ජීවියයි පැංචො හතයි', සංජය නිර්මාල් ගේ 'රෝස කැලේ', දයාරත්න රටගෙදරගේ 'නිල්දිය යහන'.ඊළඟට 'ජූලියා', 'මගෝඩිගොඩයි', රෝයි ද සිල්වා ගේ 'සර් ලාස්ට් චාන්ස්', සෆ්රාස්ගේ 'සුදු හංසි', වැඩ බැරි ටාසන් මැති සබයට' හෙට අනිද්දට රූගත කිරීම් පටන් ගන්න උදයකාන්ත වර්ණසූරියගේ අලුත්ම චිත‍්‍රපටයටත් ගීත ගැයුවා.ඔබ ළඟදි විවාහ වෙන්න යනවා කියන්නේ් ඇත්තද?විවාහ වෙන්න ඕන. නමුත් තාම දින වකවානුවක් යොදාගෙන නෑ.හේමාලි </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042014</link>
    <topic>චංචලා</topic>
    <author>චිත‍්‍ර කුමුදු තාරක</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීචංචලාට ප‍්‍රකට ටෙලිනාට්‍ය නිෂ්පාදිකාවක වන අනුලා සිරිවර්ධන මැතිනිය මුණ ගැසෙන්නේ මව සමඟ බෝධි පූජාවකට පන්සලට ගිය විට ය. අනුලාගේ එකම පුතා අනුප් එදින මුහුරත් උත්සවයේ කැසටය තුළින් චංචලාගේ රුව දකී. ඒ රුවට වශී වන ඔහු චංචලා මුණගැසීමට පන්සල අසල රැක සිටී.මේ අතර රැකියා විරහිත තරුණ විරෝධතා පෙළපාලියකදී පහර කෑමට ලක්වන චංචලා රෝහල් ගත වන අතර, රූපවාහිනිය තුළින් එම සිද්ධිය ප‍්‍රචාරය කිරීම නිසා ඇය වඩාත් ප‍්‍රසිද්ධියට පත්වෙයි.ම් පිළිබඳව දැනගන්නා අනුප් රෝහලට ගොස් ඇය හමුවන අතර දෙදෙනා අතර හිතවත්කමක් ගොඩනැඟෙයි. දුරකතනයෙන් නිතර කතා කිරීමත්, නිතර හමුවීමත් නිසා මේ දෙදෙනා සිතින් වඩාත් ළංවෙයි. රැකියාවක් නොමැති කමින් පීඩා විඳින චංචලාට අනුප්ගේ මිතුරකුගේ ගුවන් විදුලියක පුහුණුවීමට අවස්ථාව සැලසෙයි.චිත‍්‍ර කුමුදු තාරක'පුතා කෙල්ලෙක් එක්ක, ගෝල්ෆේස් හිටිය ද?චංචලා සැඳෑ සමයේ ආවේ අවුරුදු නැකත් රැගෙනය. වැඩි දවසක් මා එක්ක තරහ වෙලා ඉන්ඩ බෑ. ඒ තරමට මට ආදරෙයි. මේසෙ මත ඇති පාර්සල දෙස ඇය බැලුවේවත් නැත."මේ අම්මට මේ අප්පච්චිට." "අපට නෙමේ අර ළමයට තෑග්ගක් ගත්තෙ නැද්ද?""තරහ අයට තෑගි ඕන නෑ." "එහෙම නම් අපටත් ඕනෑ නෑ. ඔයා හරි නපුරුයි.""තෑග්ගක් ගත්තා අම්මා." "මේන් අනුලා මැඩම් තෑගි එවලා..." චංචලා තෑගි දිග හැර බැලුවාය."හානේ.. අම්මා මේ සාරිය රු. 25000ක් විතර වටිනවා. වැරැදිලාද. අපි දෙන්නෙ මොනවද?""ඔය රසකැවිලි ටිකක් හදා ගෙන ගිහින් එනවා. මොකක්ද අනිත්වා බලන්න.""ඒක කව්ද ගෙනාවෙ.""ඕක ගෙනාවේ ඔයාගේ ඩ‍්‍රැයිවර් ළමයා. මුකුත් කිව්වෙ නෑ. දීලා ගියා. එකවරම සිතට සැකයක් ඇති වුණේ රත්නපාලගේ නම ඇසිමෙනි."මෙතන මොකක් හරි කට්ටකමක් තියෙනවා." ඇය සිනාසෙමින් පාර්සල් දිග හැර බැලුවාය."ඇයි මේ විදියට බලන්නෙ?""ඔන්න මම මේ කිසි දේකට සම්බන්ධ නෑ. අම්මටයි, තාත්තටයි අවුරුදු තෑගි එවලා.""කව්ද?" ඈ මඳ සිනාවකින් යුතුව ඇසුවාය."දුන්නෙ කව්ද කියල අහන්ට එපා. තෑග්ග පිළිගෙන ඉන්න එකයි තියෙන්නෙ.""අප්පච්චි මොනව කියයිද දන්නෙ නෑ. දුව ගෙනාව කියන්නම්.""දැන් එක දෙයක් වෙලා අමනාපෙන් ඉන්නෙ. අනුප් යාළු නොවෙයිද දන්නෙ නෑ.""එහෙම නම් වෙන එකක් නෑ. ඔන්න ඉතින් අඬන්ට හදනව. ගිහින් කෑම කාලා නිදා ගන්ට." මුහුණ සෝදා ගත් ඇය අහර ගත්තේ අම්මාගේ පෙරැත්තය නිසාය. සිතේ කිසිම සතුටක් නැත. ඇඳට ගිය සැනින් ඇයට ඇමතුම ලැබුණි."මොකද කරන්නෙ?" අනුප් ගේ හඬ ඇහුණද ඇය පිළිතුරක් නොදී නිහඬව සිටියාය."මට සමාවෙන්න." චංචලා කීවාය."එපා සමාව ඉල්ලන්න. මමයි චංචලාගෙ හිත රිද්දුවෙ." අනුප් හැඟුම්බරව කීවේය."බෑ බෑ මමයි සමාව ඉල්ලන්නෙ. මම කොච්චර දුකක් වින්දද කියල දන්නවද. මේ වගේ දුකක් කවදාවත් විඳලා නෑ.""ඉතින් නාඬ ඉන්න. අපි මේ අලුත් අවුරුද්දේ ඔක්කොම අමතක කරමු.""හෙට උදේ එනවනෙ?""ඔව් හෙට එනවා. ඒක නෙමේ මම අද රෑට ඔයාලගෙ ගෙදර එන්නද? කෑමට නෙමේ.""එපා රත්තරනේ. වෙලාව ආවහම මම කියන්නම් එතකල් ඉන්න." චංචලා කීවාය."ඔයා කව්රු වුණත් මට කමක් නෑ. ඔයා දුප්පතෙක් නෙමේ කොටිපතියෙක් වුණත් කමක් නෑ. වගකීමෙන් කියන්නම් මම ඔබටයි ආදරේ. ඔන්න.. ඔන්න.. අඬනව.." ඇය හඬන හඬ ඔහුට ඇසුණි."මම අඬන්නෙ දුකට නෙමේ. මෙච්චර සන්තෝෂයක්. මට සතුට දරා ගන්න බැරිවයි ඉන්නෙ. මගෙ හිත කුඩා වැඩියි සතුටක් දරන්න."සීයාට බුලත් දීම සඳහා අනුප් අම්මා සමඟ පානදුරයේ නිවෙසට ගියේය."මෙහෙ එන්න සුදු පුතා." සීයා අනුප්ව කැඳෙව්වේය."ඇයි සීයා...""පුතා කෙල්ලෙක් එක්ක ගොල්ෆේස් හිටියාද?""හෙමින්.. හෙමින්... ආච්චිට ඇහෙයි. කොහොමද දැන ගත්තෙ..? අනුප් සීයාගේ දෑත් අල්ලා ගනිමින් කීවේය."ඉටිරූපෙ වාගෙ ලස්සන කෙල්ලෙක් කිව්වා ඉන්ඩියන්ද පුතෝ... ඉන්දියන් ගෑනු දිහා නම් බලන්න එපා.." සිරිවර්ධන මහතා සිනාසී කීවේය."සීයා දන්නවනෙ. කොයි ගෑනිත් එකයි.""සුදු පුතා.. මොනවද ඔය කියන්නෙ?" ආත්තම්මා කීවාය."ඔයා නිකා ඉන්ට මේ අපේ කතාවක්?" සීයා කීවේය."ඇයි පුතාටත් ඉන්දියාවට යන්ට හිතිලද.""හෙමින් කතා කරන්න අන්න දුව එනවා.""දුව ලෙස්ලි ලංකාවට එනවා කියන්නෙ ඇත්තද?" සිරිවර්ධන මහතා දුවගෙන් ඇසුවේය."මම ඒවා හොයන්නෙ නෑනෙ. තාත්තා මේ ලෙඩේ දැම්මෙ රතු මාමානෙ. එයාගෙන් අහන්ට.""රතුගම... රතුගම මෙහෙ එමු""මේ එනවා හාමු.""ඇත්තද ලෙස්ලි ලංකාවට එනවා කියන එක.""ඔව් සර්. ලබන මාසේ ටුවර් එකට ලංකාවට එනවා.""ලෙස්ලි නෙමේ ඕනෑම කෙනෙක් ලංකාවට එන එක අපට නතර කරන්ඩ බෑ." සිරිවර්ධන මහතා කීවේය."අනුලා පිළිතුරක් නොදී නිහඬව සිටියාය. ඉන්දියානු ජාතික බිරිඳ සමඟ ලෙස්ලි ලංකාවට එන්නේ තමාට අභියෝගයක් වන පරිද්දෙනි.ලෙස්ලි ලංකාවට පැමිණෙන ආරංචිය පුවත් පත් වල සිනමා හා සති අන්ත පත්තරවල ප‍්‍රචාරය වී තිබුණි. ලංකාවේ මිනිසුන් විශේෂයෙන් ඉන්දියානු සංගීතයට, කලා ශිල්පීන්ට දක්වන්නේ දැඩි ආදරයකි. ගෞරවයකි. ලෙස්ලි ලංකාවට එන්නේ දක්ෂ ඉන්දියානු නිළියන් පිරිසක් සමගිනි.ඔවුන් පිළිගැනීම සඳහා සිනමා හා ටෙලිනාට්‍ය රසිකයන් ගුවන් තොටුපලේ සිට උත්සව සංවිධානය කර ඇති බව සංවිධායක කමිටුව පුවත්පත් නිවේදනයක් පළ කර තිබුණි."සුදු පුතත් ඒ කමිටුවලට ඉන්නවද?""මම ලෝකයක් අයිති වුණත් අම්මාව දාල යන්නෙ නෑ."තම සමස්ත ජීවිතයම පරිත්‍යාග කෙළේ පුතා වෙනුවෙනි. ලෙස්ලි තමා හැර ගියේ තරුණ ගැහැනියක්ව සිටියදීය. ඉහළ සමාජයේ මේවා ඒ තරම් ලොකු දේවල් නොවේ. එකට සිටීමට නොහැකි නම් වෙනම යාමට පුළුවන.මෙය එතරම් සරල කටයුත්තක් ලෙස මෙය සැලකිය නොහැක. ගැහැනු හා දරුවෝ අසරණ වෙති. මානසිකව ගැහැනු හා දරුවන් දුර්වල වෙති. ලංකාවේ ජනගහනයෙන් 4% මන්ද මානසික තත්ත්වයෙන් පසු වෙති. පිරිමින් සිය තෘප්තිය වෙනුවෙන් ගැහැනු හා දරුවන් අතැර දැමීම මේ තත්ත්වයට හේතුවී ඇත.මොන හේතුවක් තිබුණත් පුතා තම ඇසුරෙන් ඉවත් නොවන බැව් ඇය දැන සිටියාය."දුව නාඩා ඉන්න. ඔයා තනි වෙලා නෑනෙ. අම්මා තාත්තා ඉන්නවා. මේ රටක් වටින පුතෙක් ඉන්නවනෙ.""ඒ නිසා තමයි මම තවත් ජීවත් වෙන්නෙ. නැතිනම් මම මෙලහට...""නාඬා ඉන්න නාඬා ඉන්න. මම ඉන්නවනෙ.""කාගෙන්වත් පළිගන්ට නෙවේ මුළු රටටම පේන්න පුතාගෙ කටයුතු කරන්ට ඕනෑ." අනුලා ඉවතට හැරී පුතාගේ අත අල්ලා ගෙන නිහඬ වූවාය."මම මේ අතීතය අවුස්සල දුව රිද්දන්ට හදනවා නෙවේ. ජීවිතයේ සතුට රැඳිලා තියෙන්නෙ මුදල් මතම නෙමෙයි. ඒකට වෙනම සූත‍්‍රයක් තියෙනවා.""එපා තාත්තා ඕවා ගැන කියන්න. ඉට්ස් ඕවර්.""දුව ගැන කිව්වා නෙමේ මම මේ කිව්වෙ පුතාටයි. ඔයා පැහැදිලිවම අපිට ගැළපෙන කෙනෙක් බඳින්ට ඕනෑ.""ඒක හරියන වැඩක් නෙමේ. සීයට ගැළපෙන්නෙ ආච්චි සයිස් කෙල්ලෙක්. ආෂා පාරෙක්, සධානා, වෛජන්ති මාලා, මාලාසිං වාගෙ කෙල්ලෙක්." අනුප්ගේ කතාවට සැවොම සිනාසුනහ."කෙලින් කතා කරමු දුව.. මේකට කෙල්ලෙක් ඉන්නවා...""සීයා මේ බොරු ලෙඩ දාන්න එපා දන්නවද?""හිටියට කමක් නෑ. අපිට අඳුන්වලා දෙන්න ඕනෑ." ආච්චි අම්මා අනුප් ගේ හිස අතගාමින් කීවේය."ගස්වල කටු උල් කරන්න ඕනැ නෑනෙ තාත්තා. මටත් ආරංචියි.""අම්මා.""මම මේ බලන් ඉන්නෙ මොකාටද නටන්න එන්නෙ කියලයි." අනුලා කීවාය." </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042015</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකීරන්වීර් සිං සහ රජිව් සිං ඥාති සහෝදරයන් දෙදෙනෙක්. ඔවුන් දෙදෙනා සතු අශ්වයන් ජනනය කරන ගොවිපළක් දකුණු අපි‍්‍රකාවේ ඩර්බන් නුවර පිහිටුවා තිබෙනවා. විශාල වශයෙන් ගනුදෙනු කෙරෙන රේස් ඔට්ටුපළක් ද ඔවුන් දෙදෙනා සතුයි.රන්වීර් තමයි වැඩිමලා. ඔහු විචක්ෂණ නුවණකින් හෙබි කාර්ය ශූර පුද්ගලයෙක්. එහෙත් ඔහුගේ ඥාති සොහොයුරු රජිව්, මත්පැන් ලෝලියෙක්. ඔහු ව්‍යාපාරික කටයුතු කෙරෙහි කිසිදු උනන්දුවක් දක්වන්නේ නැහැ.සෝනියා, ඩර්බන් නුවර වෙසෙන මෝස්තර නිරූපණ වෘත්තියට අලුතින් එක්වූ ඉන්දියානු යුවතියක්. රන්වීර් ට සෝනියා මුණ ගැසෙනවා. ඔහුට ඇය පිළිබඳව ආදරයක් හිත තුළ ජනිත වන නමුත්, එය ප‍්‍රකාශ කිරීමට නොහැකිව පසුතැවෙමින් සිටිනවා. මේ අතරේදී එක්තරා පි‍්‍රය සම්භාෂණයකදි රජිව්ට ද සෝනියා මුණ ගැසෙනවා. එහිදී ඔවුන් දෙදෙනා පෙම්වතුන් බවට පත්වෙනවා. තමන්ට සෝනියා සමඟ විවාහ වීමට ඉඩ ලැබුණොත් මත්පැන් පානය කිරීම අත්හරින බව රජිව්, රන්වීර් ට පවසනවා.රන්වීර් එම ඉල්ලීමට ඉඩ දෙන්නේ සොහොයුරා වෙනුවෙන් තම ආදරය පූජා කරමිනුයි.රන්වීර් ගේ පෞද්ගලික ලේකම්වරිය සොෆියායි. ඇය, රන්වීර් කෙරෙහි ආදරයක් දක්වනවා. නමුත්, රන්වීර් එය එතරම් ගණන් ගන්නේ නැහැ. රන්වීර් සිතන්නේ එය ඇය ගේ සාමාන්‍ය ස්වභාවය කියලයි.රජිව් ගේ සෙල්ලක්කාර ගති පැවතුම් සහ මත්පැන් ලෝලී බව සෝනියා වටහාගන්නේ ඔහු සමඟ විවාහවීමෙන් පසුවයි. මේ නිසා ඇය දැඩි ලෙස කණස්සල්ලට පත්වෙනවා. මෙවැනි මානසික තත්ත්වයකින් පීඩා විඳින සෝනියා වෙතට නැවතත් රන්වීර් ගේ සෙනෙහස ලැබෙනවා.මේ අසම්මත පෙ‍්‍ර්මය පිළිබඳව ඉව වැටෙන රජිව් උත්සාහ කරන්නේ රන්වීර් මරා දැමීමටයි. ඒ අතරේදීම රජිව් සහ සෝනියා එකතුවී රන්වීර්ට අයත් ඩොලර් කෝටි 20 ක රක්ෂණ මුදලක් වංචනිකව ලබා ගැනීමටත් උත්සාහ දරනවා.එක්තරා දිනයකදී රජිව්, රන්වීර් කාර්යාලය අසල අඩි 200 ක් පමණ ප‍්‍රපාතයක් ආසන්නයට කැඳවාගෙන එන අතර, ශායිනා ඔහු එම ප‍්‍රපාතයෙන් පහළට තල්ලු කර දමා මරා දමනවා.මෙම ඝාතනය පිළිබඳ පරීක්ෂණ පවත්වන්නේ රහස් පරීක්ෂක ආර්.ඩී. නම් වූ තැනැත්තායි. ඔහු තම පෞද්ගලික ලේකම්වරිය වන 'මිනි' සමඟ පවත්වන පරීක්ෂණයේදී හෙළිදරව් වන්නේ කිසිවෙකුට හෝ කිසිසේත් විශ්වාස කළ නොහැකි අන්දමේ කරුණු රැසක්.ත‍්‍රාසයත්, කුතුහලයත් කැටි වූ 'රේස්'චිත‍්‍රපටය නැරඹීමෙන් ඒ විශ්මිත කාරණා දැන ගන්නට ඔබටත් හැකිවේවි.අබ්බාස් සහ මස්තාන් අධ්‍යක්ෂණය කළ මේ චිත‍්‍රපටයේ රන්වීර් ලෙස සායි අලිඛාන් ද, රජිව් ලෙස ආක්ෂේ ඛන්නා ද, සෝනියා ලෙස බිපාෂා බාසු ද, සොෆියා ලෙස කට්රිනා කායිෆ් ද, රහස් පරීක්ෂක ආර්.ඩී. ලෙස අනිල් කපූර් ද ඔහුගේ ලේකම්වරිය ලෙස සමීරා රොඩ්ඩි ද චරිත නිරූපණය කරනවා.කුමාර් ටී තොරානි සහ රමේෂ් එස්. තෞරානි නිෂ්පාදනය කළ 'රේස්' චිත‍්‍රපටයේ මියුරු සංගීත නිර්මාණය පී‍්‍රටාම් චක‍්‍රබෝටි ගෙන්.මේ දිනවල ඉන්දීය සිනමා ලෝලීන්ගේ ද උණුසුම් ප‍්‍රතිචාර මැද තිරගත කෙරෙන 'රේස්' චිත‍්‍රපටය, දැන් කොළඹ ලිබර්ට් සිනමාහලේදී ඔබටත් නැරඹිය ඛ්ැකියි.(ස්තුතිය - ඊ.ඒ.පී. චිත‍්‍රපට සමාගමේ ජයරත්න ගලගෙදර මහතාට.) එදා හින්දි සිනමා ලෝකයට වර්ණවත් යුගයක් එක් කළ ජයා බහදූරි නම් වූ මේ ප‍්‍රවීණ රංගන ශිල්පිනිය, අද බොලිවුඩ් සිනමාව ලෙස හඳුන්වන නවීන හින්දි සිනමා යුගයෙන් ද බැහැර වී නැහැ.අපි කවුරුත් ඇය දැන් හඳුන්වන්නේ ජයා භච්චන් යන සුපුරුදු නාමයෙන්. බොලිවුඩ් සිනමාවේ 'බිග් බී' හෙවත් අමිතාබ් ගේ ආදරණීය බිරිඳ ලෙසින් ඔහු සමීපයෙහිම සිටින ඇය පසුගිය දා හැට වැනි වියට පා තැබුවා.වෙනදාට තම නිවසේදී චාම් අන්දමින් උපන්දිනය සමරන ජයා භච්චන්, මෙවර එවැනි පුංචි සැමරුමක් හෝ පවත්වන්නට උනන්දු වුණේ නැහැ.ඒ වෙනුවට ජයා - අමිතාබ් යුවළ මෙන්ම අභිෂේක් - ඓශ්චර්යා යුවළත් ඇමරිකා එක්සත් ජනපදයේ මියාමි වෙත පිටත්ව ගොස් තිබුණා. විනෝද චාරිකාවක නම් නොවෙයි. අභිෂේක් ගේ රූගත කිරීමකට ඔහු සමඟ සහභාගි වෙන්නයි.ප‍්‍රවීණ චිත‍්‍රපට අධ්‍යක්ෂ, කරන් ජොහාර් ගේ නවතම චිත‍්‍රපටය 'දොස්තානා' හි ප‍්‍රධාන චරිතයක් අභිෂේක් නිරූපණය කරනවා. එහි දර්ශන කිහිපයක රඟපාන්නටයි අභිෂේක්, මියාමි බලා යන්නට තීරණය කළේ. ඔහු මියාමි වෙත යන්නට ලක ලැහැස්ති වුණේ තම බිරිඳ ඓශ්චර්යා ද සමඟයි. ඉතින් මේ ගමනට අමිතාබ් - ජයා යුවළත් එක්වුණා."අපි අභිෂේක් එක්ක ටික දවසක් මියාමිවල ගත කරනවා. ජයාගෙ හැටවෙනි උපන්දිනය යෙදිල තියෙන්නෙ අපෙ‍්‍ර්ල් 9 දාටයි. එදාට කිසිම උත්සවයක් පවත්වන්නෙ නැහැ. මගේ අම්මා නැතිවුණේ මේ ළඟදීයි.ඒ හේතුව නිසා තමයි, අපි කිසිම සාදයක් නොපවත්වන්න තීරණය කළේ." අමිතාබ් මාධ්‍යවේදියෙකුට පවසා තිබුණා. අමිතාබ් ගේ මව වන තේජි භච්චන් මහත්මිය දීර්ඝ කාලයක් තිස්සේ රෝගාතුරව සිට පසුගියදා සදහටම දෙනෙත් පියා ගත්තා.අප්‍රේල් 20 දාට අභිෂේක් - ඓශ්චර්යා විවාහ වී වසරක් සම්පූර්ණ වෙනවා. ඒ වෙනුවෙන් නම් පුංචි සාදයක් පැවැත්වීමට ඉඩ තිබෙන බවයි පසුගිය සතියේදී පැතිරුණු ආරංචිවලින් කියැවුණේ. සුජීව තේවහෙට්ටිගේ </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042016</link>
    <topic>තේ අතීතේ කියාපාන අපූරු තැනක්</topic>
    <author>ජයමිණි අත්තනායක ඡායාරූප සුදත් විජේවර්ධන</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකී"පේනතෙක් මානයේ හරිත වර්‍ණ ලස්සන කඳුයායක්. රත්තොට, නකල්ස් මෙන්ම හන්තානත් ඒ අතර. ඒ නිල් කඳුයාය පුරාම දිස්වෙන්නේ "මිහිඳුම්" පටල. මිහිඳුම් සේලවලින් සැරසුණු මේ කඳු කොමලියන් අත්වැල් බැඳන් ඉන්නවා වගෙයි කෙනෙකුට ඈතට පෙනෙන්නෙ.ඒ අතර සමනල්, බිඟු කැල රොන් සොයමින් වන මල් අරණේ ලස්සන ලස්සන ගීත මුමුනවා. බුද්ධාලම්භන පී‍්‍රතිය වඩවන බහිරව කන්ද බුදුපිළිමය අපේ දෑස්වලට මෙන්ම විඩාබර සිත්වලටත් ගෙන දෙන්නේ අපූරු සැහැල්ලුවක්. මුළු මහනුවර නගරයේම අසිරිය වචනයෙන් කිව නොහැකි තරමට චමත්කාරයි.දැන් අපි ඉන්නේ මේ චමත්කාරය පේන මානෙක. ඒ මහල් 4 කින් යුත් උස් ගොඩනැගිල්ලක ඉහළම මාලයේ. මෙය හඳුන්වන්නේ "හන්තානය" නමින්. කලින් මෙතන තිබුණෙත් තේ කම්හලක්. කාලයක් මේ කම්හල අතහැර දාල තිබුණත් අද එය තේ කෞතුකාගාරයක් බවට පත්වෙලා.අපි දකින කෞතුකාගාරවලට වඩා මේක හරිම වෙනස්. තේ කර්මාන්තයටම කැපවූ කෞතුකාගාරයක්. මෙය තේ කර්මාන්තයේ මුළු ඉතිහාසයම කියාපාන කැටපතක් බඳුයි.දැවැන්ත පැරණි යන්ත‍්‍ර සූත‍්‍ර, තේ ගැන ලියැවුණු ලියකියවිලි, එදා තේ කම්හල්වල පාවිච්චි කළ ලොකු පොඩි උපකරණ. මේ හැම එකක්ම අප ඉදිරියේ.මේ කටුගෙය ලංකාවේ තියෙන පැරණිම එක කියලයි වැඩිදෙනෙක් කියන්නෙ. ඒත් මේ ගැන වැඩි දෙනෙක් දැනුවත් වෙලා නැති බවක් පේනවා. මහනුවර, මහරෝහලට යාබදව තිබෙන හන්තාන උඩුවෙළ මාර්ගයේ කිලෝ මීටර් 5 ක දුරක් පැමිණි විට මේ කටුගෙය ඔබට හමුවෙයි.මෙය මහනුවර හන්තානය පිහිටුවා ගන්නට හේතු වූ කාරණා කීපයක්ම අසන්නට ලැබෙනවා. මහනුවර සංචාරක ගමන් මාර්ගයේ ප‍්‍රධාන පෙළේ නැවතුමක් වීමත්, එය කඳුරට සංචාරකයින් ආකර්ෂණය කර ගත හැකි පරිදි ස්වභාවිකව පිහිටීම ඉන් ප‍්‍රධානයි.මේ ස්ථානය මහජන ප‍්‍රදර්ශනයට විවෘත කෙරුණේ හරියටම 2001 දෙසැම්බර් 01 වෙනිදා. ශී‍්‍ර ලංකා තේ මණ්ඩලයත්, ශී‍්‍ර ලංකා වැවිලිකරුවන්ගේ සංගමයත් එක්වයි මේ කෞතුකාගාර ව්‍යාපෘතිය ඇරඹුවේ.මෙහි වැදගත්කම ගැන මුල්ම අදහස ඇති වුණේ ක්ලිෆඩ් රත්වත්ත මහතාට. ඔහු 70 දශකයේ තේ වතු සංස්ථාවේ සභාපතිවරයා ලෙස කටයුතු කළා. ඔහු මේ කටයුත්තට උනන්දු කළේ එකල වතු අධිකාරිවරයෙකුව සිටි ධර්මසිරි මඩුගල්ල මහතා.මෙහි බිම් මහලේ එදා තේ නිෂ්පාදනයට යොදාගත් මහා පරිමාණයේ යන්ත‍්‍ර සූත‍්‍ර රැසක්ම ප‍්‍රදර්ශනයට තබා තියෙනවා. ඒ අතර එක එක කාලවලට අයත් වෙනස් හැඩතල ගත් යන්ත‍්‍ර සූත‍්‍ර රැසක් දැකගන්න පුළුවන්. තේ අඹරණ යන්ත‍්‍ර, තේ වේලන යන්ත‍්‍ර, තේවල දූවිලි අරින යන්ත‍්‍ර විදියට.මේවා බොහොමයක් 1880 යුගයට අයත් ඒවා. තේ ගස මුලිනුපුටා දැමීමට එදා භාවිතා කළ දැවැන්ත යන්ත‍්‍රය සකසා ඇත්තේ ට‍්‍රැක්ටරයකට සම්බන්ධ කරමින්. මේකත් හරි අපූරු යන්ත‍්‍රයක්. මඬවල උල්පත නාලන්දා වත්තෙන් හොයා ගත් තේ වේලන යන්ත‍්‍රයත් ඒ අතරින් කැපිල පේනවා.මෙය ලංකාවේ පළමු තේ වේලන යන්ත‍්‍රය කියලයි කියන්නෙ. පළමු තේ ඩීසල් එන්ජිමත්, පැරණි හොට් බල්බ් එන්ජිමත් ඉතාම පැරණි යුගයකට උරුමකම් කියනවා.මේ යන්තු සූත‍්‍ර එකතු කරලා මේ ස්ථානයට ගේන්න එදා ලොකු වෙහෙසක් මහන්සියක් අරන්. යන්ත‍්‍ර සූත‍්‍ර ඇතුළු උපකරණ වැඩිහරියක් හොයා ගත්තේ පැරණිතම තේ කර්මාන්තශාලාවලින් හා තේ බංගලාවලින්.තේ කෞතුකාගාරයක අදහස හිතට ආපු වෙලාවෙ එදා ක්ලිෆඩ්, රත්වත්තත්, මඩුගල්ලත් තේ වතුවල කර්මාන්ත ශාලා කීපයකටම කරක්ගහලයි මේවා එකතු කරගෙන තියෙන්නේ දුක් මහන්සියෙන්. ජේම්ස් ටේලර්ගේ කාලයේ පටන් භාවිතා කළ යන්ත‍්‍ර සූත‍්‍ර රාශියක්ම ඒ පැරණි කර්මාන්ත ශාලාවලින් හොයාගන්න ඔවුන් සමත්වෙලා.මේවා මුලදි දකින කොට බොහොමයක්ම මළ බැඳිලා දිරාපත්වුණු තත්වයෙනුයි තිබිලා තියෙන්නේ. ඒ නිසා අලුත්වැඩියා කරලා ගෙවීගිය යන්ත‍්‍ර සූත‍්‍ර නැවත පිළිසකර කරන්නටත් කාලයක් ගත වෙලා. ඒ වුණත් ඒ කාර්ය භාරය දක්ෂ ලෙස කරන්නට භාරදීලා තියෙන්නේ "නාරායන පිල්ලේ" කියන දමිළ ජාතිකයාට.පැරණි තේ බොයිලේරුවක්ජේම්ස් ටේලර් පරිහරණයකරණ ලද බඩු බාහිරාදියපැරණි කාලයේ තේ කැබලි කරගත්තේ මේ විදියටතේ කර්මාන්ත ශාලාවකට විදුලිය ලබා ගැනීමට භාවිතා කළ යන්ත‍්‍රයකුත් ඒ අතර. මෙහි ටර්බයින් කැරකීමට උපයෝගී කරගෙන තිබෙන්නේ ජල රෝදයක්. ජල රෝදය කරකැවීමට උපයෝගී කරගෙන ඇත්තේ තේ වත්තේම පිහිටි දිය ඇල්ලකින් කියලයි කියන්නෙ.Tea Roller....ප‍්‍රදර්ශනයට තබා ඇති හරි අපූරු යන්ත‍්‍රයක්. එය අතින් කි‍්‍රයා කරවනු ලබන්නක්. එයට පුංචි යෝධය (Little Giant)කියලත් කියනවා. එය ජේම්ස් ටේලර් භාවිතා කළ බවටයි සඳහන් වෙන්නේ."රෝලින් කාමරය" (Rolling Room)නමින්එහි තිබෙන මනහර රෝලර් එකතුව තේ නිෂ්පාදන තාක්ෂණයේ සංවර්ධනය පිළිබඳව තාක්ෂණික ඉතිහාසය අපේ දෑසට කියාපානවා. ලංකාවට තේ හඳුන්වා දුන් ජේම්ස් ටේලර් පිළිබඳ වතගොත, ඔහු පිළිබඳ ලියැවුණු පුවත්පත් වාර්තා සහ ඔහුගේ ඡායාරූප එකතුවකුත් මෙහි ප‍්‍රදර්ශනයට තබා තිබෙනවා. ඔහු භාවිතා කළ බස්තම්, ටයිප් මයිටර්, පුටු, පැරණි සිතියම්, දුම් පයිප්ප වැනි ;බාහෝ කෞතුක වටිනාකමින් යුත් භාණ්ඩ රැසක් නැරඹීමෙන් අපිත් ලැබුවේ අපූරු ආශ්වාදයක්.දෙවන මහලේදී තේ නිෂ්පාදන කි‍්‍රයාවලිය නිදර්ශන සහිතව පෙන්වා දෙන දසුන් පෙළක් අපව දැනුවත් කළා. තේ දළු නෙලීමේ සිට තේ කුඩා කැබැලිවලට ඇඹරීම, මේස මත අතුරා පැසවීම, උණුසුම් වාතයේ වියළීම වැනි කි‍්‍රයාවලීන් රැසක් එතැනදී දැකගතහැකියි.ඊළඟට තේ ඇසුරුම්... ඒ ඇසුරුම් විවිධාකාරයි. සිත් ගන්නා සුළුයි. මෝස්තර සහිත ඇලුමිනියම්, ෆොයිල්, බොයිල්, ලී පෙට්ටි, පිඟන්, කැනිස්ටර් තහඩු, පෙට්ටි, තල්කොළ පෙට්ටි වැනි දේවලින් අසුරා තිබෙන ආකාරය හරිම පිළිවෙලයි.සිවුවන මහල තනිකරම අවන් හලක්. එහි තබා ඇති දුරදක්නයෙන් මුළු මහනුවර නගරයේම සොඳුරු සොබාව දැක බලාගන්න පුළුවන්. මේ අතර තේ පරීක්‍ෂණාගාරයකුත් තිබෙනවා. මෙහි බොහොමයක්ම තිබෙන්නේ තේ පරීක්ෂණ සඳහා භාවිත උපකරණ. මේ සියල්ල දැකගන්නට අප වාසනාවන්ත වන්නේ අපේ රටට දායාද වුණු තේ කර්මාන්තය නිසයි. මෙයට පසුබිම් වූ ඉතිහාසගත අපූරු සුන්දර කතාවකුත් තියෙනවා.තේ වගාවට මූලික වුණේ අපේ රටේ අය නොවේ. සුදු ජාතිකයෝ. ඒ කාල වකවානුව 1867 විතර ඇති. ලංකාව බි‍්‍රතාන්‍ය අධිරාජ්‍යයේ යටත් විජිතයක්ව පැවති කාලය. එදා අපේ රටේ ප‍්‍රධාන භෝගය වුණේ "කෝපි වගාව". කල්යන විට ඊට වසංගත රෝගයක් පැතිරිලා. මහ රැජිනගේ පාලන තන්ත‍්‍රයටත් අවශ්‍ය වුණා ඉන් මිදෙන්න."ජේම්ස් ටේලර්" 18 හැවිරිදි සුදු තරුණයා අපේ රටට ආවේ මේ තත්ත්වයෙන් මුදවාගෙන එය වැඩි දියුණු කරන්න.ඒත් මොන පිළියම් කළත් බැරිවුණා ඒ වසංගතයෙන් බේරාගන්න. රසයෙන්, ගුණයෙන් ඒ හා සමාන තේ වගාවට ඔහු පෙළඹුණේ ඒත් එක්කම. ඔහු මුල්ම තේ පැලය හිටෙව්වෙ හේවාහැට දෙල්තොට ලුල් කඳුර වතුයායෙ.තේ වගාව වාණිජ කර්මාන්තයක් විදිහට ඇරඹුවේ එතන ඉඳලා. බොහෝ දුෂ්කර අවධීන් පසුකර වෙහෙස වී ඔහු ලංකාවේ මධ්‍යම කඳුකරය ඇතුළුව පහතරට ප‍්‍රදේශ ගණනාවක මේ තේ වගා කළා. ඒ වතුවල දහදිය වැගුරුවෙ ඉන්දියානු ජාතිකයින්.ටේලර් මෙරට තේ කර්මාන්තය නඟා සිටුවීමට ඔවුන්ගේ ශ‍්‍රමය, උපරිම අයුරින් ලබා ගත්තා. බි‍්‍රතාන්‍ය වැවිලිකරුවන් ඔහුට ඒ වෙනුවෙන් අගනා තෑගි බෝග දීල තියෙනවා. කොහොම හරි ටේලර්ගේ මුළු ජීවිත කාලයම කැප කළේ ලංකාවේ තේ වගාව වෙනුවෙන්. ඔහු මියයනතුරුම අපේ රටේයි ජීවත්වුණේ.ඔහු කළ උදාර සේවය නිසාම අදටත් ඔහු පුදනු ලබන්නේ, "තේ වගාවේ පියා" එහෙමත් නැත්නම් "පුරෝගාමියා" ලෙසයි.මේ හැම දෙයක්ම දැක බලා ගැනීමට නම් ඔබ "හන්තාන" තේ කෞතුකාගාරයට එන්න ඕන. මෙය සඳුදා සිට සෙනසුරාදා දින දක්වා පෙ.ව. 8.15 සිට හවස 4.15 වෙන තෙක් විවෘතයි. ඉරිදා හා පෝය නිවාඩු දිනවල වසා තබනවා.මෙය නැරඹීමට විදේශිකයෙකුගෙන් රුපියල් 350/= ක් අය කෙරෙන අතර විදේශික සිසුවෙකුගෙන් නම් එය රුපියල් 100/=කි. ශී‍්‍ර ලාංකිකයෙකුගෙන් රුපියල් 25 කුත් පාසල් දරුවෙකුගෙන් රුපියල් 10 කුත් අය කරනු ලබනවා.විශේෂ ස්තුතිය - වෛද්‍ය සුගත් විජේවර්ධන මහතාට. (පේරාදෙණි ශික්ෂණ රෝහලජයමිණි අත්තනායක ඡායාරූප සුදත් විජේවර්ධන </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=av08042017</link>
    <topic>එතෙර ගිය රයන්ගේ කුළුදුල් ගී තැටිය එළිදකී</topic>
    <author>බුද්ධිකා බ‍්‍රාහ්මණගේ</author>
    <content>නිළියක් වූ නිවේදිකාව‘මෙගා’ රැල්ලවිදෙස් පුවත් ලුහුඩින්සදහට ම සමුගත් ‘වීරයා’ලෙඩ සදන ආතතිය, පීඩනය, කෝපය මැඬගන්නමහින්ද ගේ ආගිය කතාඅඳින්නට අඹන්නට එක සේ හපන් නෙවිල්පොතේ ගුරු භූමිකාවෙන් ගිනස් වාර්තාවක් තැබූ ටෙරී රණසිංහ සමුගනි'අපේ දැවෙන ප‍්‍රශ්නයට මේක ආදරණීය විසඳුමක්'නවරත්න මුදු පැළඳීම අසුබ ම දෙයක්ගැටලුවක් ද?ජීවිතේ බොහෝ දේ සිදුවන්නෙ නොහිතන විදිහටකොහොමද තොරතුරුඇත්ත නැත්තචංචලාබොලිවුඩ් පුරයෙන්තේ අතීතේ කියාපාන අපූරු තැනක්එතෙර ගිය රයන්ගේ කුළුදුල් ගී තැටිය එළිදකී"සුන්දරයි එදා අප හදවතේ පැතුම්අමතක නොවේ ඒ සොඳුරු වූ හැඟුම්ජීවිතේ පුරා ඔබ මා ළඟින් හිදී නම්ඔබ සැනසේනම් මා ඔබෙන් සැනසෙන්නම්"ඒ ගීත පදවැලත් සමඟම රූප රචනයත් නිතැතින් ම මතකයට නැගෙන්නේ ගීතය ගයමින්ම සොඳුරු පෙම්වතෙකු ලෙස රඟපෑ 'රයන් මාලන් ලෝස්ගේ' රුවයි.සුන්දරයි එදා... ගීයත් සමඟම 'රයන්' ජනප‍්‍රිය වුණත් සෑහෙන කාලයක් 'රයන්' ගැන කලා ලෝකයේ කතා බහට ලක් නොවුණ තරම්.ඒත් 'රයන්' තම රසිකයන්ට සුබ ආරංචියකුත් අරන් නැවතත් කලා ක්ෂේත‍්‍රයට පිවිසිලා. ඒ ඔහුගේ පළමු සංයුක්ත ගී තැටියත් සමඟින්. මේ ගී තැටියත් නම් කරල තියෙන්නෙ, සුන්දරයි එදා... නමින් ම වීම විශේෂයක්.ඒ විතරක් නෙමෙයි මේ දිනවල ජාතික රූපවාහිනියේ විකාශය වන 'නිම් වළල්ල' ටෙලි නාට්‍යයේ 'සමීර' (විශ්ව විද්‍යාල ශිෂ්‍යයා) ලෙස රඟපාන්නේ රයන්.කොහොම උනත් 'රයන්' මේ දිනවල ලංකාවේ නෑ ඔහු පවුලේ හැමදෙනාමත් එක්ක මේ දිනවල දෝහා කටාර්වල පදිංචි වෙලයි ඉන්නෙ,රයන් ගැන අපත් සමඟ කතා බහ කරන්න ඉදිරිපත් වුණේ. ඔහුගේ දයාබර පියා කිංස්ලි ලෝස්.'කිංස්ලි' වේදිකාව ටෙලිනාට්‍ය, සිනමාව, ඔස්සේ දිග ගමනක් පැමිණි අත්දැකීම් බහුල කලා ශිල්පියෙක්.ලයනල් වෙන්ට් රංග ශිල්ප ශාලිකාවෙන් නාට්‍ය ගැන හැදෑරීමෙන් පසුව නාට්‍ය රඟපෑම් සඳහා එක්වූ කිංස්ලි 'මාවතේ අපි' සුභ සැන්දෑවක්, විනිශ්චය වැනි වේදිකා නාට්‍ය මෙන් ම, පාරමී පූජා, දාමිණී, පසුගිය දිනවල නිමා වූ පස් මල් පෙති වැනි ටෙලිනාට්‍යවල පෑ රංගන හැකියාවන් අමතක ;වන්නෙ නෑ."රයන්" ගේ 'සුන්දරයි එදා' ගීත ඇල්බමයට ගීත 10 ක් ඇතුළත්. එහි සංගීතය සංගීත් වික‍්‍රමසිංහයන්ගෙයි. තනු නිර්මාණය වගේ ම ගීත කීපයක් ම රචනා කර තිබෙන්නේත් රයන් මයි. කිංස්ලි රෝස් තම පුතු ගැන කතා කළේ තරමක ආඩම්බරයකින්.ඒත් කලා කටයුතු වලින් මිදිල දරුවන් සමඟ පිටරට යාමට සිදුවීම ගැන. කිංස්ලි ලෝස් තරමක කනගාටුවකින් ඉන්නෙ. "පුතා හරි ලස්සනයි උසයි මහතයි. පුංචි කාලේ ඉඳලම හොඳට සිංදු කියන්න පුළුවන්."“සුන්දරයි එදා අප හදවත් පැතුම්” ගීතය ජනප‍්‍රිය වුණේ එයාට අවුරුදු 17 දීයි. ඊට පස්සේ එයා ගීත තුනක් කළා.ඒත් අපේ මාධ්‍යවල ඒවාට ඉඩක් නොලැබුණු නිසා ඒ ගැන කළ කිරුණ පුතා රට අත්ඇරල යන්න ගියා. ඒත් මට විශ්වාසයි 'සුන්දරයි එදා' අලුත් ගීත එකතුව ජනතාව ආදරෙන් වැළඳ ගනීවි කියලා.බුද්ධිකා බ‍්‍රාහ්මණගේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=ay0804201</link>
    <topic>පහනක් වගේ දෙයක් මිසක වෙන කිසිම තෑග්ගක් අරගෙන නෑ</topic>
    <author>සාගරිකා දිසානායක ජයසිංහ ඡායාරූප - විමල් කරුණාතිලක</author>
    <content>පහනක් වගේ දෙයක් මිසක වෙන කිසිම තෑග්ගක් අරගෙන නෑගම නැඟුමට මේ වසරේ ගම්මාන දාහතර දහසක්මාතර රාහුල ගාල්ල රිච්මන්ඩ් කොළඹ රාජකීය හිටපු විදුහල්පති බී. සූරියාරච්චිගාල්ල වක්වැල්ල පාරෙ සැතැපුම් දෙකක් පමණ යනවිට හමුවන ගම කලේගාන. ගාලු නගරෙට එතරම් දුර නොවූ නිසා නාගරික ගතියකුත් රට ඇතුළට වෙන්න පිහිටි නිසා ගම්බද සිරියාවකුත් කලේගාන ගමේ තිබුණා.ගමේ වතුපිටි හිමි වැවිලිකරුවකු වූ මාරිස් සූරියාරච්චි සහ මැටිල්ඩා වීරසිංහ යුවළට දාව පවුලෙ දරුවො හය දෙනයි. ඒ අතරින් පස් වැන්නා බුද්ධදාස සූරියාරච්චි. අපේ කතා නායකයා. මාතර රාහුල, ගාල්ල රිච්මන්ඩ් සහ කොළඹ රාජකීය යන ප‍්‍රමුඛ පෙළේ පාසල් තුනේ වැඩි කළක් සේවය කළ විදුහල්පති.බුද්ධදාස උපන්නෙ 1932 නොවැම්බර් මාසෙ 03 වැනිදා. පවුලේ වැඩිමලා අක්කා. ඊළඟට අයියා. ඉන්පස්සෙ අක්කලා දෙන්නෙක්. බුද්ධදාසට පස්සෙ නංගි, පවුලෙ බාලයා. පියා ගමේ තරමක රබර් පොල්වතු හිමියෙකු වූ නිසා බුද්ධදාසලට ඒ හැටි අග හිඟයක් තිබුණෙ නෑ.අම්ම රැකියාවක් නොකළ නිසා දරු පැටව් රැක බලාගැනීමත් ඒ හැටි දෙයක් වුණේ් නෑ.බුද්ධදාසට අකුරු කියෙව්වේ ඔහුගේ මාමා. අම්මගේ අයියා ඔහු මාතර ගොඩ උඩ විදුහලේ විදුහල්පති වූ බෙනට් වීරසිංහ. හය හතර තේරෙන දා ඉඳන්ම බුද්ධදාසට ඕනෑ වුණේ මාම වගේ ගුරුවරයෙක් වෙන්න.අයියල අක්කලාටත් එහෙමයි. පුංචි ඔවුන්ගේ ලෝකේ හිටි වීරයා මාමා. ඒ වගේ ම ඔවුන් අතරින් අයියා හැරෙන්න අනෙක් හැමෝම ගුරුවරුන් වුණා.පළමුවැන්නට ඔහු ඇතුළත් වුණේ ගාල්ල රිච්මන්ඩ් විදුහලට. ඒක රජයේ උපකෘත පෞද්ගලික කි‍්‍රස්තියානි පාසලක්. කි‍්‍රස්තියානි පාසලක් වුණාට බුද්ධදාසල වගේ බෞද්ධ ශිෂ්‍යයන්ට කිසිදු ආගමික බලපෑමක් ඇති වුණේ නෑ.ආගමේ ළමයි කි‍්‍රස්තියානි ධර්මය හදාරන වේලාවට බෞද්ධ සිසුන්ට වෙනත් වැඩසටහන් යොදා තිබුණා. පාසල දෙවරුවේම උදේ සිට පස්වරු තුන දක්වා.පුංචි කාලෙ ඉඳන්ම බුද්ධදාස විවිධ ප‍්‍රසංග, නිවාසාන්තර කී‍්‍රඩා, මලල කී‍්‍රඩාවලට සහභාගි වෙනවා.පන්තියේ කවදාවත් පළවැනියා වෙන්න ඔහුට අවස්ථාවක් ලැබුණේ නෑ. ඒත් දෙවැනි තුන්වැනි තැන් ලැබුණා. ඇතැම් විෂයයන් සඳහා තෑගි උලෙළෙදි හැම වසරෙම තෑගි නම් ලැබුණා.බුද්ධදාසට යන්තම් දොළොස් විය පිරෙන කොට ඔවුන් හැමදෙනාම සෝ සයුරේ ගිල්වමින් ඔවුන් ගේ පියා මෙලොව හැර ගියා. දරු පැටව් සමඟ තනිවූ මව අසරණ වෙන්න නොදී සරණ වුණේ ඇගේ අයියා.ලොකු මාමා. ඔහු අවිවාහකයෙක් වූ නිසා නිවාඩු කාලයට බුද්ධදාසලගෙ ගෙදරම නැවතුණා. වතුපිටි ආදායම් පාලනය කළා. බුද්ධදාසලට ගුරු හරුකම් දුන්නා.තාත්තගෙ අභාවයෙන් පස්සෙ බුද්ධදාසලා අම්මගේ ගම වූ බද්දේගම පදිංචියට ගියා. බුද්ධදාසයි අක්කයි නංගියි පාසල්වල නේවාසිකාගාරෙ නතර කළා. ගෙදර ජීවිතෙන් මිදිල නේවාසිකාගාර ජීවිතේට හුරු වෙන්න ඔහුට වසර දෙකක් පමණ ගත වුණා.අ.පො.ස. සාමාන්‍ය පෙළ විභාගය ඔහු උසස් ලෙස සමත් වුණා. විශේෂත්වය වුණේ ගණිතයට විශිෂ්ට සම්මානයක් හිමි වීම. ඒ කාලෙ හැටියට ඒක විශාල ජයග‍්‍රහණයක්.රිච්මන්ඩ් විදුහලේ ගණිත අංශයෙන් ඔහු අ.පො.ස. උසස් පෙළට පෙනී සිටිය. භෞතික විද්‍යාව, රසායන විද්‍යාව, ශුද්ධ ගණිතය හා ව්‍යවහාරික ගණිතය විෂයයන් උසස් පෙළ හොඳින් සමත් වුණත් ඒ කාලෙ ශිෂ්‍යයන් අතරින් වැඩි දෙනෙක් රසායන විද්‍යාව අසමත්. එහෙත් අනෙක් විෂයන් තුන ඉහළින් සමත් නිසා ඔහුට විශ්වවිද්‍යාලයට යන්න වරම් ලැබුණා.එහෙත් එවකට හිටි විදුහල්පති ඊ.ආර්. ද සිල්වා මහතා ඔහුට උපදෙස් දුන්නා ලන්ඩන් උපාධියකට පෙනී සිටින ලෙස. ඒ අනුව ලන්ඩන් විශ්ව විද්‍යාලයේ විද්‍යා උපාධි පාඨමාලාව හදාරන්නට ඔහු කොළඹ ඇක්වයිනාස් විද්‍යාලයට ඇතුළත් වුණා.ඒ 1957 දි. ලන්ඩන් උපාධිය කරන්න ලන්ඩන් උසස් පෙළ විභාගෙන් සමත් විය යුතුයි. ඔහු ඒ අතරෙ ලන්ඩන් ඒ ලෙවල් විභාගෙටත් ලිව්වා.1960 වන විට උපාධි විභාගෙන් සමත්. රිච්මන්ඩ් විදුහල්පතිතුමාට ඔහු පොරොන්දුවක් වී තිබුණා ටික කාලෙකට හරි ඒ පාසලේ උගන්වන්න එන බවට. ඒ අනුව විභාග ප‍්‍රතිඵල පිට වෙනවත් සමඟම ඔහු ගාල්ල රිච්මන්ඩ් විදුහලේ විද්‍යා ගුරුවරයකු ලෙස සේවයට එක් වුණා.තමා උගත් පාසල නිසා ඔහු ඉතා කැමැත්තෙන් ඒ සේවය කළේ. ඒ වගේ ම රිච්මන්ඩ් ඉතිහාසයේ මුල්වරට සිිංහල මාධ්‍යයෙන් උසස් පෙළ සිසුනට විද්‍යාව ඉගැන්වීමේ අභියෝගය ඔහු භාරගත්තා. එය සාර්ථක වුණා.පළාතේ අනෙක් පාසල් බොහොමයක් ද සිංහල මාධ්‍යයෙන් විද්‍යාව උගන්වන්න පටන් ගත්තා.1960 දශකයේ පෞද්ගලික අංශයේ පාසල් රජයට පවරා ගැනීමේ ව්‍යාපාරයක් ඇරඹුණා. ඒ අනුව රිච්මන්ඩ් විද්‍යාලයත් රජයට පවරා ගත්තා. ගුරු වෘත්තිය පිළිබඳ ඇති වූ කිසියම් අවිනිශ්චිත බවක් නිසා ඔහු 1965 දී අධ්‍යාපන නිලධාරියකු ලෙස සේවයට එක් වුණා. අධ්‍යාපන නිලධාරියකු ලෙස පළමු පත්වීම ලැබුණේ පස්සරට. නවාතැනක නතරවෙලා සේවයට ගියා. ජීවිතේ ප‍්‍රථම වතාවට ඉලුක් හෝ මානා හෙවිල්ලපු කටු මැටි ගැසූ පැල්පත් වැනි පාසල් ඔහු දුටුවේ පස්සරදී.කඳු ඇල වේලිවලින් ගහන කටුක දුෂ්කර මාවත් දිගේ ඇවිද ගොස් දුකසේ අකුරු කරන ළමයි ඔහු දුටුවෙ පස්සරදී. ඒ පස්සර අධ්‍යාපන මණ්ඩලයට අයත් පාසල් 35 න් පාසල් හයකම හිටියෙ ළමයි විසිපහයි නැත්නම් තිහයි.ඒ පළාතෙ ළමයිගේ අධ්‍යාපනය නංවන්න මොන තරම් උත්සාහ කළත් ඒක ඒ හැටි ලේසි වැඩක් වුණේ නෑ. ඒ ගැන අදත් ඔහු තුළ ඇත්තෙ කනගාටුවක්.1973 දි ඔහුට පස්සර කලාපය හැර දා කඹුරුපිටියට එන්න සිදු වුණා. කඹුරුපිටියෙන් බලපිටියට. බලපිටියට පත්වෙලා යන කොට බොහෝ දෙනෙක් කිව්වේ බළපිටියේ මිනිස්සු එක්ක පරෙස්සමෙන් වැඩ කරන්න කියලා. ඒත් අධ්‍යාපන නිලධාරියෙක් විදිහට මම හරි ම ලේසියෙන් වැඩ කළේ බළපිටියෙ. ඒ මිනිස්සු කෙළින් වැඩ කළා. වචන දෙකක් නෑ. යුක්තියට වැඩ.1970 - 71 වසරේ දි බුද්ධදාස අධ්‍යාපන පරිපාලන පශ්චාද් උපාධි ඩිප්ලෝමා විභාගෙ සමත් වුණා. ඒ පේරාදෙණිය විශ්වවිද්‍යාලෙන්. ඒ පාඨමාලාවෙ ඔහු ගේ ආචාර්යවරයකු වූ පෙ‍්‍ර්මදාස උඩගම මහත්තය මේ වන විට අධ්‍යාපන අමාත්‍යාංශයේ ලේකම්වරයා. මාතර රාහුල විද්‍යාලයේ විදුහල්පති ධූරය පිළිබඳ කලබැගෑනියක් ඒ වන විට තිබුණා.උඩුගම මහත්තයට ගෝලයා මතක් වුණා. බුද්ධදාසට මාතර රාහුලේ විදුහල්පති ධූරය භාර ගන්න සිද්ධ වුණා.බුද්ධදාස විදුහල්පති ධූරය භාරගත්තෙ හිටපු අධ්‍යාපන ඇමැතිවරයාගෙන් එක පොරොන්දුවක් පිට. කිසිම දේශපාලන බලපෑමක් කරන්න බෑ විදුහල පාලනයට. එකඟතාව මත වැඩ භාර ගත්තා.මුල ඉඳල පාසල හැදුවා. විනය, අධ්‍යාපනය, කී‍්‍රඩා, කලා කොයි අංශයත් දියුණු කළා. පාසලේ උසස් පෙළ අධ්‍යාපන තත්ත්වය දුර්වල ය. පුළුවන් ළමයි කොළඹ ආවා. වැඩි දෙනෙක් වෙන පාසල්වලට ගියා.උසස් පෙළ පන්ති සඳහා දක්‍ෂ ගුරුවරුන් බඳවා ගත්තා. වසර දෙකක් ඇතුළත කොළඹට ඇදුණ සෑම සිසුවෙකු ම රාහුලය තුළ රඳවා ගන්නට බුද්ධදාස විදුහල්පතිතුමා සමත් වුණා. ලංකාවෙ දක්‍ෂතම බැඩ්මින්ටන් ශූරයා මාතර රාහුලෙන් බිහි වුණා.බුද්ධදාස සූරියාරච්චි මහතා විවාහ දිවියට ඇතුළත් වුණේ 1972 දි එය යෝජිත විවාහයක්. බළපිටිය පාසල් පරීක්‍ෂකවරයා ලෙස ඒ වන විට ඔහු සේවය කළා. ඇල්පිටිය මිරිස්වත්ත මහා විද්‍යාලයේ භූගෝල විද්‍යා ගුරුවරියක ලෙස සේවය කළ ඈ අමරා කුමාරසිංහ.ගම බෙන්තර. විවාහයෙන් පස්සෙ ඔවුන් නිවසක් කුලියට ගෙන පදිංචි වුණා. කුළුඳුල් පුතා රංග උපන්නේ 1972 දි. දැන් රංග අගනුවර පෞද්ගලික සමාගමක සාමාන්‍යාධිකාරිවරයා ලෙස කටයුතු කරනවා.බාල දියණිය රුවංගි උපන්නේ 1974. ඇය අද කළුබෝවිල රෝහලේ වෛද්‍යවරියක ලෙස සේවය කරනවා. රංග ගේ පුතාත්, රුවංගිගෙ පුතාත් දුවත් අද සූරියාරච්චි යුවළට සීයා ආච්චි පදවි උරුම කර දීලා.සූරියාරච්චි විදුහල්පතිතුමා රාහුලේ සේවය කරන අතරෙදි ම ඔහුට පශ්චාද් උපාධි ඩිප්ලෝමාව සඳහා එඩින්බරෝ විශ්වවිද්‍යාලයට ඇතුළත් වෙන්න අවස්ථාව ලැබුණා.අධ්‍යාපන පරිපාලන පශ්චාද් උපාධි ඩිප්ලෝමාව ලබා ගෙන ලංකාවට පැමිණි විගස ඔහුට දකුණු පළාතේ ප‍්‍රධාන සංවිධායක වූ මොන්ටේගු ජයවික‍්‍රම මහතා ගෙන් ඉල්ලීමක්. රිච්මන්ඩ් විදුහලේ විදුහල්පති ධූරය භාර ගන්නා ලෙස. 1979 දී යළිත් තමා උගත් පාසලට පත් ව ආයේ විදුහල්පතිවරයා ලෙස .ආදි ශිෂ්‍යයකු වූ නිසා සූරියාරච්චි මහතාට ගුරු දෙගුරු, ආදි ශිෂ්‍ය සහයෝගය විශාල ලෙස ලැබුණා. ඒ වන විට සිසුන් 3500 ක් පමණත් ගුරු මණ්ඩලය 130 ක් පමණත් සිටියා. ගුරුවරුන් ගෙන් උපරිම සහයක් ලැබුණා.ආදි ශිෂ්‍යයා වුණාට අලුත් විදුහල්පතිතුමා දැඩි පාලකයෙක්. ඔහු ගුරුවරුන් ගේ රාජකාරියට ඇඟිලි ගැහුවේ නෑ. සාර්ථක ගුරුවරුන්ට උපරිම සහය. නීති රීති කැඩුවොත් සිසුන් පාසලෙන් අස් කළ අවස්ථාත් තිබුණා.ඒත් කිසිවෙකුගෙන් ඔහුට තර්ජන ගර්ජන එල්ල වුණේ නෑ. සිසුන් ඇතුළත් කර ගැනීමේ දී දේශපාලකයන් ගෙන් වරින් වර ඉල්ලීම් කැරුණා. ඒත් ප‍්‍රතිපත්තිවලට පිටින් ඇතුළත් කිරීම් සිදු වුණේ නෑ.ආචාර්ය මණ්ඩලය, ආදි ශිෂ්‍යයො වගේ ම දෙමවුපියොත් විදුහල්පතිතුමා සමඟ සිටියා. කී‍්‍රඩා අංශය දියුණු කළා. සමස්ත ලංකා තරගවලින් හැම විට ම පළමු තැනට ආ මලල කී‍්‍රඩකයන් රිච්මන්ඩ් විදුහලෙන් බිහි වුණා. අධ්‍යාපනික අංශයෙන්, විශේෂයෙන් ම විද්‍යා අංශයෙන් උසස් ප‍්‍රතිඵල පෙන්වන්නට ඒ කාලෙ රිච්මන්ඩ් සිසුන් සමත් වුණා.රිච්මන්ඩ් විදුහලේ 110 වැනි වාර්ෂික සංවත්සරය මහ ඉහළින් පවත්වන්නට විදුහල්පතිතුමා කටයුතු සංවිධානය කළා. සංවත්සර උත්සවයේ ප‍්‍රධාන අමුත්තා ලෙස සහභාගී වුණේ එවකට ජනාධිපති ජේ. ආර්. ජයවර්ධන මහතා.උත්සවයේ උත්කර්ෂවත් භාවයත්, සංවිධායකත්වයත් පිළිබඳ ජනාධිපතිතුමා බොහෝ සේ පැහැදුණා. තූූර්ය වාදක කණ්ඩායමේ සන්දර්ශනය බෙහෙවින් අගය කළා. ඒ 1986 වසරේ අග.ඒ වසරේ අවසාන දවසෙ සූරියආරච්චි විදුහල්පතිතුමාට අමාත්‍යාංශයෙන් දුරකථන ඇමතුමක් ආව. 1989 ජනවාරි පළවැනි දා පටන් කොළඹ රාජකීය විදුහලේ විදුහල්පති ධූරය භාර ගන්න කියල.විදුහල්පතිතුමා ඒ හැටි සතුටු වුණේ නෑ. ඒත් ජනාධිපතිතුමාගෙ නියෝගයක් නිසා අකැමැති වෙන්නත් බෑ. ආචාර්ය දහනායක මහත්තයා රිච්මන්ඩ් විදුහලේ ආදි ශිෂ්‍යයෙක්. විදුහල්පතිතුමා දහනායක මහත්තය හමුවෙලා උපදෙස් පැතුවා.”රිච්මන්ඩ් විදුහලට ලොකු පාඩුවක් වුණත් මේ අවස්ථාව ඔබට ආයෙත් ලැබෙන්නෙ නෑ. ඒ නිසා ඒ පත්වීම බාර ගන්න” දහනායක මහත්තය උපදෙස් දුන්නා.අගනුවර ප‍්‍රධානතම පාසලේ විදුහල්පති ධූරය භාරගත්තා. විදුහල්පතිතුමා සිසුන් මෙන් ම ගුරුවරුන් අතරත් විශේෂ වෙනසක් දුටුවා. ගාල්ලෙත් මාතරදිත් දුටු ශිෂ්‍යයන් හා කොළඹ ශිෂ්‍යයන් අතර විශාල සංස්කෘතික වෙනසක් ඔහු දුටුවා.රාජකීය විදුහලේ වැඩිපුරම හිටියෙ උසස් පාංතික නාගරික පසුබිමකින් යුතු සිසුන්. මාතර ගාල්ලෙ සිසුන් තුළ තිබූ ඇතැම් සංස්කෘතික ගුණාංග කොළඹ සිසුන් අතර දුලභයි.ඒත් ඉතා ම ඉක්මනින් කොළඹ සිසුන් හා ගමේ ළමයි අතර යහගුණ අතින් විශාල වෙනසක් නොදකින මට්ටමට රාජකීය විදුහලත් පත් වුණා. උසස් පෙළ විද්‍යා අංශයට දක්‍ෂ ගුරුවරුන් තව තවත් එක් කර ගනිමින් විද්‍යා අංශය සංවර්ධනය කළා.එහි ප‍්‍රතිඵලය ලෙස රාජකීය විද්‍යාලයේ උසස් පෙළ විභාගයෙන් විෂයයන් හතරට ම විශිෂ්ට සම්මාන ලබා ගත් සංඛ්‍යාව වාර්තාගත ලෙස ඉහළ ගියා. අ.පො.ස. උසස් පෙළ ප‍්‍රතිඵල අතින් රාජකීය විදුහල ප‍්‍රථම ස්ථානය දිනා ගත්තා.රාජකීය විදුහලේ විදුහල්පති ධූරය දරන සමයෙදි සූරියාරච්චි මහතාට විවිධ ගැටලු සහගත අවස්ථා උදා වුණා.පළමුව ඔහු ගේ ම පුත‍්‍රයා පාසලට ඇතුළත් කර ගැනීම පිළිබඳව එරෙහි වූ පිරිසක් අධ්‍යාපන ඇමතිට විරුද්ධව ඉහළ උසාවියේ නඩුවක් දැම්මා. විදුහල්පතිතුමා ගේ නීතිඥයන් පෙන්වා දුන්නා ඉන් පෙර වසරවල දී ද වරින් වර විදුහල්පතිවරුන් ගේ ළමයින් පාසලට ඇතුළත් කොට ඇති බව. ඔවුන් නඩුවෙන් ජය ගත්තා.අනෙක් අවාසනාවන්ත සිදුවීම හිටපු ජනාධිපතිනි චන්ද්‍රිකා කුමාරතුංග මහත්මිය ගේ පුත‍්‍රයා පාසලට ඇතුළත් කර ගැනීමට නොහැකි වීම. “පදිංචිය යටතේ ඉල්ලුම් කළ ඒ නිවසට මමත් මගේ නියෝජ්‍ය විදුහල්පතිතුමාත් පයින් ගොස් පියවර මැන බැලුවා.අවාසනාවකට රොස්මිඩ් පෙදෙසේ ඒ නිවස පිහිටි ස්ථානය අදාළ දුර සීමාවෙන් බැහැර පිහිටා තිබුණා. ඒ ප‍්‍රශ්නයෙදි කිසිම ඇමැතිවරයෙකුගෙන් හෝ වෙනත් අයෙකු ගේ බලපෑමක් මට එල්ල වුණේ නෑ.මේ පිළිබඳ විශේෂ කමිටුවකින් පරීක්‍ෂණයක් පවා පැවැත්වූවා. එහි දී අප නිවැරැදි බව ඒ කමිටුවත් තීරණය කළා.අද වගේ එදා හිටි ගුරුවරුන් වෙත විශේෂ තෑගි පිරිනැමීමේ සිරිතක් එදා තිබුණේ නෑ. රනිල් වික‍්‍රමසිංහ මහතා අධ්‍යාපන ඇමැති කාලෙ එසේ තෑගි බෝග ගැනීම තහනම් කළා. මම වුණත් විශාල තෑගි කිසි අවස්ථාවක බාර ගත්තෙ නෑ.ආදි ශිෂ්‍යයන් හෝ ගුරුවරුන් හෝ කිසියම් සමරු තිළිණයක් පිරිනැමුවොත් එය ප‍්‍රතික්‍ෂේප කළේ නෑ. ඒ ඔය පහනක් වැනි දෙයක් මිසක් අද ජනතාව කියනව වගේ යාන වාහන, ගෙවල් දොරවල් වගේ දේවල් නොවෙයි.ළමයින් ඇතුළත් කරන්න දේශපාලනඥයන් ඉල්ලීම් කළත් පුරප්පාඩු ඇත්නම් මිස කිසි විටෙක අමතර සිසුන් ඇතුළත් කළේ නෑ. ජේ. ආර්. ජයවර්ධන, ආර්. පෙ‍්‍ර්මදාස, විජේතුංග වැනි ජනාධිපතිවරුන් කීප දෙනෙකු යටතේ මා වැඩ කළා.විවිධ රජයයන් යටතේ වැඩ කළා. අනවශ්‍ය ඇඟිලි ගැසීම් හෝ බලපෑම් කිසිවෙකුගෙන් එල්ල නො වූ බව විශේෂයෙන් සඳහන් කළ යුතුයි.” සූරියාරච්චි මහතා කියනවා.1992 දී සූරියාරච්චි මහතා රාජ්‍ය සේවයෙන් විශ‍්‍රාම යන්නට නියමිත ව තිබුණා. එවකට ජනාධිපති ආර්. පෙ‍්‍ර්මදාස මහත්තය ඔහු ගේ සේවය තවත් වසර දෙකකින් දීර්ඝ කළා. පුරා වසර අටක් රාජකීය විද්‍යාලයට තම අමිල ;මහෙවරක් ඉටු කළ සූරියාරච්චි විදුහල්පතිතුමා 1994 නොවැම්බර් 03 වැනි දා රජයේ සේවයෙන් විශ‍්‍රාම ගියා.විශ‍්‍රාම ගත්තට පස්සෙ අධ්‍යාපනයට සම්බන්ධ රැකියාවක නිරතවෙන්නේ නෑ කියලයි ඔහු මුලින් ම හිතුවෙ. ඒ නිසා ම ඔහු ප‍්‍රතිපත්ති කළමනාකරණ ආයතනය නම් වූ පෞද්ගලික ආයතනයකට සම්බන්ධ වුණා.ඒ ලෝක බැංකු ව්‍යාපෘතියක් වූ එමගින් ශ‍්‍රී ලංකාවේ විශ්වවිද්‍යාල ශිෂ්‍යයන් අතර තරුණ අසහනය ඇතිවීමට හේතු පිළිබඳ සමීක්‍ෂණයක් කිරීමට ඔහුට බාර වුණා. වැඩි කලක් යන්නට පෙර ඒ ඔහුට නියමිත ක්‍ෂේත‍්‍රය නොවන බවක් සූරියාරච්චි මහතාට හැඟුණා. ඒ නිසා ඔහු එයින් ඉවත් වුණා.1994 අග වන විට සූරියාරච්චි මහතාට නැවතත් ආරාධනාවක් ලැබුණා. බුරානි සෙරන්ඩිබ් නම් වූ බෝරා පාසලක විදුහල්පති ධූරය භාර ගන්නට. පුරුදු වැඩේනෙ. එතුමා ඉතා ම සතුටින් ඒ ඇරැයුම පිළිගත්තා.අවුරුදු හයක් එහි සේවය කළා. වසර පහක් යන විට අධ්‍යාපනය අතින් විශිෂ්ට ප‍්‍රතිඵල පෙන්වන්නට ඔහු සමත් වුණා. ඒ පාසලේ ශිෂ්‍යයෙක් පරිගණක විෂයයන් සඳහා ලෝකයෙන් ම ප‍්‍රථම ස්ථානය දිනා ගත්තා.එය ලංකාවට විශාල කීර්තියක් වුණා. ඒ වසරේ පාසලේ ත්‍යාග ප‍්‍රදානෝත්සවය ඉහළින් පැවැත්වුණා. විදුහලේ කීර්තිය උච්චතම අවස්ථාවේ පවතින විට විදුහල්පති ධූරයෙන් ඉවත් විය යුතු යැයි ඔහු සිතුවා. අස්වීම බාරගන්න විදුහලේ පාලක මණ්ඩලය කැමති වුණේ නෑ.එහෙත් මාස හයක් ඇතුළත අලුත් විදුහල්පතිවරයකු පුහුණු කොට සූරියාරච්චි මහතා ඉල්ලා අස්වුණා.ඉන් පසු කෙටි නිවාඩුවකට විදේශ ගත වුණා. විවේකයෙන් පසු ලංකාවට ආපු ඔහුට යළිත් ඇරැයුමක්. 2003 වසරෙදි ඔහු ගේ මිත‍්‍රයෙක් මෙන් ම රාජකීය විද්‍යාලයෙ සිසුවකු ගේ පියෙක් පෞද්ගලික පාසලක් අරඹලා.රෝයල් ඉන්ස්ටිටියුට් නමින්. එහි නුගේගොඩ ශාඛාවේ විදුහල්පති ධූරය භාර ගන්නා ලෙස. ඒ ඉල්ලීම බැහැර කළ නොහැකි වූ සූරියාරච්චි මහත්මයා අදටත් රෝයල් ඉන්ස්ටිටියුට් විදුහලේ විදුහල්පතිවරයා ලෙස කටයුතු කරනවා.දන්න දා ඉඳලම සූරියාරච්චි විදුහල්පතිතුමා ගෙ ජීවන චක‍්‍රය කරකැවෙන්නෙ පාසල නිවෙස හා පන්සල යන කේන්ද්‍රස්ථාන වටා. ජීවිතයේ වැඩි කාලයක් තමා සේවය කළ පාසල්වල අභිවෘද්ධිය උදෙසා කැප කළ එතුමා ගේ විවේකය ගතවුණේ නිවසෙ බිරියත් දරුවොත් අතර.ඉන් ඔබ්බට ගොස් චිත්ත විවේකය පතා ඔහු යොමු වුණේ පන්සලට. සෑහෙන කාලෙක ඉඳල හැම පෝයට ම එතුමා සිල් සමාදන් වෙනව.වර්තමාන අධ්‍යාපන රටාව පිළිබඳව එතුමා පවසන්නෙ එක ම පාසලක දරුවන් ගෙන් කොටසකට ඉංග‍්‍රීසි මාධ්‍යයෙනුත් තව කොටසකට සිංහල මාධ්‍යයෙනුත් අධ්‍යාපනය ලබා දීම ඒ තරම් සුදුසු නොවන බවයි.ඒකෙන් සිංහල මාධ්‍යයෙන් ඉගෙන ගන්නා ළමයින් තුළ කිසියම් පසුබෑමක් ඇතිවෙනවා. ;ම් පසුබෑම පසු කලෙක ඔවුන් තුළ කිසියම් හීනමානයක් ඇති කරන්නට ඉඩ තිබෙනවා. රැකියා වියුක්තිය වැනි ප‍්‍රශ්න හමුවේ මෙය විශාල ප‍්‍රශ්නයක් වෙන්නට පුළුවන්.ශිෂ්‍යත්ව සමතුන් වුවත් එක ම පන්තියකට කොටු නොකර පාසලේ අනෙක් ළමයින් සමඟ මිශ‍්‍ර කොට ඉගැන්වීමයි වඩා හොඳ. ඒ වගේ ම ඉංග‍්‍රීසි මාධ්‍යයෙන් උගන්වන්න ගුරුවරුන් සොයා ගැනීම අද විශාල ප‍්‍රශ්නයක්.ගුරුවරුන්ට ප‍්‍රමාණවත් විෂය දැනුම තිබුණත් ඉංග‍්‍රීසි දැනුම මදිකමයි ප‍්‍රශ්නෙ. ඒ ප‍්‍රශ්නෙට විසඳුමක් විදිහට තෝරා ගත් ගුරුවරුන් කණ්ඩායම්වලට කඩිනම් විශේෂිත ඉංග‍්‍රීසි පුහුණු පාඨමාලා පැවැත්වීම වඩාත් කාලෝචිත බවයි සූරියාරච්චි මහතා පවසන්නෙ.ජීවිතයේ සැත්තෑපස් වැනි වියට එළැඹ සිටියත් එදා මෙන් ම කඩිසර උද්‍යෝගිමත් කාර්ය බහුල ජීවිතයක් ගත කරන සූරියාරච්චි මහතා ජීවිතයේ සැඳෑ සමය ගත කරන්නෙ බොහෝම තෘප්තිමත්ව.සාගරිකා දිසානායක ජයසිංහ ඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=ay0804202</link>
    <topic>ගම නැඟුමට මේ වසරේ ගම්මාන දාහතර දහසක්</topic>
    <author>සංවාද සටහන සුමිත‍්‍ර ද සිල්වා</author>
    <content>පහනක් වගේ දෙයක් මිසක වෙන කිසිම තෑග්ගක් අරගෙන නෑගම නැඟුමට මේ වසරේ ගම්මාන දාහතර දහසක්රටේ සංවර්ධන කි‍්‍රයාදාමය වේගවත්ව සහ නිවැරැදිව සිදු කිරීමට නව අමාත්‍යාංශයක් අවශ්‍ය විය. ජාතිය ගොඩනැගීමේ සහ වතු යටිතල පහසුකම් අමාත්‍යාංශය බිහි වූයේ ඒ අනුවය.රට පුරාම කෙරෙන මේ සංවර්ධන කි‍්‍රයාවලිය සඳහා අමාත්‍යාංශයට එක් ඇමතිවරයෙක් පමණක් නොසෑහෙන බව තේරුම් ගත් ජනාධිපතිවරයා ඇමතිවරුන් පස් දෙනෙකු පත් කළේය.එහි ප‍්‍රධාන වැඩ කොටස අමාත්‍ය රෝහිතඅබේගුණවර්ධන මහතාට පැවරිණි.සෑම කටයුත්තක්ම මානුෂික මුහුණුවරකින් බැලූ නිසා අමාත්‍යාංශයේ වැඩි බර කොටස රෝහිත අබේගුණවර්ධන අමාත්‍යවරයාට පිරිනැමීමට ජනාධිපතිවරයා අමතක නොකළේය.සිය වගකීම් පිළිබඳ ඇමැතිවරයා සිළුමිණට දැක්වූ අදහස්ය මේ.2007 වසරේදී ජාතිය ගොඩනැගීමේ අමාත්‍යංශය මඟින් සංවර්ධනය කිරීම සඳහා ගම්මාන 4000 ක් තෝරා ගත්තා. ඒ ගම්මාන හාරදහස ඉතා සාර්ථක ලෙස සංවර්ධනය කිරීමට හැකියාව ලැබුණා.අපි මෙහිදී එම ගම්මාන එක්ක සම්බන්ධ වී ගම හඳුනා ගැනීමට පුළුවන් වුණා. ඒ සාර්ථකත්වය අනුව 2008 වසරේ ගම් 14,000 ක් සංවර්ධය කිරීමට තෝරා ගත්තා.ගිය වසරේ අපට යහපත් ප‍්‍රතිපල ලැබුණා වගේම අපට අතපසු වූ තැන් මොනවාද කියලා පසු විපරමක් කරන්න මම අදහස් කළා. සංවර්ධන කටයුතුවල සියයට 85 ක් පමණ ප‍්‍රගතියක් තිබෙනවා.ජනාධිපතිවරයාගේ මේ නව වැඩපිළිවෙළ පිළිබඳ ජනතාවට ඉවක් තිබුණා. මෙය සාර්ථක කටයුත්තක් බවට ඔවුන්ගේ ශ‍්‍රමදායකත්වයත් එක්ක අපේ අපේක්‍ෂිත ඉලක්ක සපුරාගන්න පහසු වුණා.ඒ තමයි අපට වැරදුන තැන් ලෙස අපි දකින්නේ. ජාතිය ගොඩනැගීමේ අමාත්‍යංශය කිව්වට සංවර්ධනය පැත්ත පමණක් නොවෙයි කෙරෙන්නේ. අපිට පැතිකඩවල් 3 ක් තියෙනවා. ගමට අවශ්‍ය යටිතල පහසුකම් සලසාදීම, ගමතුළ ජීවත්වන අයගේ ආර්ථික වර්ධනය කිරීම, ගමේ ජීවනෝපාය ශක්තිමත් කිරීම, සමෘද්ධි අධිකාරිය සමඟ ඒකාබද්ධ වුණු වැඩපිළිවෙල සහ සාරධර්ම පිරුණු මිනිස් සමාජයක් බිහි කිරීම.මේ කටයුතු කි‍්‍රයාවට නැංවීමේදී එය ඉටුකර ගැනීමට සහය කරගත්තේ කොන්ත‍්‍රාත්කරුවෝ. මම ඒක කිසිසේත්ම අනුමත කරන්නේ නැහැ.මම බේරුවල ප‍්‍රාදේශීය සභාවේ සභාපතිවරයා ලෙස කටයුතු කරද්දී ලබපු එකම අත්දැකීමත් ඒකයි. ගමට අවශ්‍ය පාරවල් සංවර්ධනයේදී පාරවල් ගැන අවබෝධයක් ඒ කොන්ත‍්‍රාත්කරුවන්ට නැහැ. ඔවුන්ට අවශ්‍ය සල්ලි විතරයි.ඒ දේ කෙරෙන්නේ ටෙන්ඩර් ක‍්‍රමයට. ටෙන්ඩර් ක‍්‍රමය කියන්නේ වැඩේ අඩු මුදලට ලබාදීම. විෂය පිළිබඳ අධීක්‍ෂණයක් ඔවුන්ට නැහැ. ටෙන්ඩර් ක‍්‍රමයේදි අඩු මුදලට වැඩේ බාර දීමයි කෙරෙන්නේ. කොන්ත‍්‍රාත්කරුවා නිතරම බලන්නේ ලැබෙන මුදලින් භාගයක් සාක්කුවට දාගන්න. එතැනදි ගමට අවශ්‍ය නියම සංවර්ධනය ලැබෙන්නේ නෑ.අපේ වැඩපිළිවෙළේදි පාරවල් කොන්කී‍්‍රට් කිරීමේදී ඇස්තමේන්තු කරනවා. ඇස්තමේන්තු මුදලින් 20% ක වැඩ කොටසක් සඳහා ගමේ අයගේ දායකත්වය අපි ඉල්ලනවා.මෙහිදි අපිට නුපුහුණු ශ‍්‍රමය අවශ්‍යයි, කාණු කපාගන්න. සිමෙන්ති ටික අනාගන්න, පාර සුද්ද කරගන්න, වතුර ටික තමන්ගේ ගෙදරින් ගෙනැත් දෙන්න මිනිස්සු පුහුණු කරන්න ඕනෑ නැහැ. ශ‍්‍රම දායකත්වය නිසා ලක්‍ෂ දහයක වැඩ ලක්‍ෂ අටකින් කරගන්න පුළුවන්.එදා කොන්ත‍්‍රාත්කරුවා කළ දේ තමයි ගමේ ඉන්න නුපුහුණු ශ‍්‍රමිකයා ලබාදෙන්නේ මේ කටයුත්තෙදි ජනාධිපතිතුමා හොඳ තීන්දුවක් ගත්තා. තාර වෙනුවට කොන්කී‍්‍රට් යෙදීම. තාර දැමූ පාරවල්වල කලින් කලට හත් අට වතාවක් ඒකට උඩින් තාර දාන්න සිදුවෙනවා.ඒ මුදල එකතු කරල කාපට් දැම්ම නම් ඊට වඩා කලක් පවතිනවා. ජනාධිපතිවරයා කීවේ අපි තාරවලින් ඉවත්විය යුතුයි කියලා. අතුරු මාර්ගවලට කොන්කී‍්‍රට් ඇහිරීමට අපි තීරණය කළේ ඒකයි. කොන්කී‍්‍රට් පාරක තැනක් පළුදු වුණොත් ගමේ කෙනෙකුට පුළුවන් ඒ පළුද්ද වහගන්න ගෙවල්වල කඩවල තාර නැහැ. සිමෙන්ති කිලෝවක්, දෙකක් ගන්න තියෙනවා. අනෙක කොන්කී‍්‍රටිවල පැවැත්මක් තියෙනවා. අපි ගමට ගියාම ඒ අය කියන්නේ ඇමැතිතුමා මේ පාර නම් අවුරුදු 25 - 30 පාර හොඳට තියේවි කියලා.ගමේ තියෙන වී ටික නගරයට ගේන්න දැන් පහසුයි. එදා මගේ දිස්ති‍්‍රක්කයේ ඉලුක්පොත, යක්තපාන කියන ප‍්‍රදේශවල තියෙන තේ දළු ටික කම්හලට ගේන්න විදියක් තිබුණේ නැහැ. 40% පමණ තේ දළු ඉවත දාන්න සිදුවෙනවා ප‍්‍රමාදයන් නිසා.ප‍්‍රාදේශීය සභාවේ සභාපතිවරයා හැටියට එදා මගේ බලප‍්‍රදේශය තුළ සංවර්ධන කටයුතු සඳහා තීන්දු, තීරණ ගත්තේ එක්තරා රාමුවකට මැදිවෙලා.එදා කළේ ඔළුවට තොප්පි හැදීම නොවෙයි, තොප්පිවලට ඔළු හදපු එක. ඒකයි මාර්ග සංවර්ධන කටයුතු යටිතල පහසුකම් සැපයීමේ කටයුතු සියල්ල ම අසාර්ථක වුණේ. එදා තිබුණේ ගමට සහ ගමේ මිනිස්සුන්ට අවශ්‍ය සංවර්ධනය නොවේ, දේශපාලනඥයාට අවශ්‍ය සංවර්ධනයි.අද ගමේ සංවර්ධනයට අවශ්‍ය තීන්දු ගන්නේ ගමේ ජනසභාවලින්. ජනසභාව කීවොත් අපිට ඉස්සෙල්ලා ඕන වතුර ටික ඊළඟට පාරවල් ටික කියලා අපි ඒකට ඇහුම්කන් දිය යුතුයි.එදා රජයේ වැඩ ඇමැතිවරයා හැටියට කටයුතු කළේ (1970 - 1977) චම්ලි ගුණවර්ධන මහතා එදා එතුමා වැඩ ඇමැතිවරයා හැටියට කළුතර පාර හදන කොට ජනතාව ඒකට කීවේ ‘මෝඩපාර’ කියලා. කළුතර මැද පාර අඩි 2 ක් උස්සලා දෙපැත්තට තව පාරවල් දෙකක් දාන කොට එදා කීවේ එහෙමයි.එතුමා එදා කළ ඒ බුද්ධිමත් කි‍්‍රයාව නිසා කළුතර නගරය තමයි වාහන තදබදයක් නැති එකම නගරය. එදා ගත් ඒ ක‍්‍රමවේදයන් තමයි අද අපි තාක්ෂණය පැත්තෙන් දියුණු කරලා ක‍්‍රියාත්මක කරන්නේ. පාණදුරට ගුවන් පාලමක් ඉදිකරන්න පසුගියදා මුල්ගල තිබ්බා. ඊට මිලියන ගණනාවක් වෙන්කරල ඉවරයි. එදා කළුතරට කළ දේ පාණදුරටත් කළා නම්, අද පාණදුරට ගුවන් පාලමක් අවශ්‍ය වෙන්නේ නැහැ.ඇත්තටම ඔව්! අපේ ජනාධිපතිවරයා ඇතුළු ඇමතිවරු පස් දෙනාගේ ම පොදු ඉලක්කයක් තියෙනවා. රටේ සල්ලිවලිනුත් විදේශ ආධාරවලිනුත් වැඩිපුර ම වියදම් කරන්නේ ජාතිය ගොඩනැඟීමේ හා වතු යටිතල පහසුකම් අමාත්‍යාංශයයි. ඉතිහාසයේ කිසිම දවසක අමාත්‍යාංශයක් වෙනුවෙන් වියදම් නොකළ මුදලක් මේ අමාත්‍යාංශයට වියදම් කරනවා. එසේ මුදල් සදාකල්ම වියදම් කරන්න අප බලාපොරොත්තු වෙන්නේ නැහැ.2010 ඉඳල ගමේ නිෂ්පාදනය වැඩි කරන්න අපි බලාපොරොත්තු වෙනවා. එවිට රට දේශීය දේ නිෂ්පාදනය කරන රටක් බවට පත්වෙනවා. අපේ රටේ යැපෙන්නෝ වැඩියි. ගෘහණියට ගෙදර කටයුතුත් කරන ගමන් යම් දෙයක් උපයන්න පුළුවන් නම් ගෙදරට අමතරව ආදායමක් එවිට ඇයද දේශීය ආර්ථිකයට උරදෙන කාන්තාවක් වෙනවා වගේම ගමට මුදලක් එකතු වෙනවා.අන්න ඒකයි අපේ ඉලක්කය. එතැනදී සමෘද්ධිලාභීන් කුඩා ව්‍යාපාරිකයන් බවට පත් කරන්නත් අපි බලාපොරොත්තු වෙනවා. ඒක ස්වයං රැකියාවක් වෙන්න පුළුවන්. සහල් පිටි නිෂ්පාදනය කරල ගමෙන් නගරයට යවන්න යන්ත‍්‍ර ලබා දෙනවා.මට කවුරුත් සහයෝගය ලබාදෙනවා. අභියෝගවලට මට මුහුණ දෙන්න පුළුවන් ශක්තියක් තියෙනවා. මොකද මගේ ළඟ ඉන්නේ වැඩකරන්න පුළුවන් හැකියාව, උනන්දුව තියෙන මිනිස්සු. මට ගැටලුවක් තියෙනවා නම් මම ඒ අයගෙන් වුණත් අහනවා. අපේ සාමූහිකත්වය ඒකයි.එ.ජා.ප.යේ. අයට අපි මේ කරන වැඩ කොටස දිහා බලාගෙන ඉන්න බෑ. අපි ගමට ගිහින් වැඩ කරනවා. කරන දේ නිවැරැදියි කියලා ගමේ අය පිළිගන්නවා. එතැනදි අපිට ඒ අයගේ සහයෝගය ලැබෙනවා. හොඳ වැඩක් කරන කොට කොහොමත් විවේචන, බාධා එනවා. අපි කරන දේ හරියට කෙරුව නම් ප‍්‍රශ්නයක් නැහැනේ.ගමට ගිහින් ඇහුවොත් ඒ අය කියාවි ඒකාලේ නොවෙච්ච වැඩ සහ දැන් කෙරෙන වැඩ ගැන. ගම නැඟුම සඳහා 2007 දී ගම් තෝරා ගැනීමේදී ජනතාවට ප‍්‍රශ්නයක් තිබුණා. තමන්ගේ ගම නොතේරුණු එක ගැන. දැන් මේ අවුරුද්දෙ කියනවා ගම නැඟුමට අපේ ගමත් තෝරාගෙන කියලා. 2007 දී තෝරාගත් ගම් 4000න් සංවර්ධන නොවූ ගම් 2008 අවුරුද්දේ ගම් 14,000 වැඩසටහනට ඇතුළත් කරනවා.සමෘද්ධි අධිකාරියත් එක්ක ඒකාබද්ධ වෙලා සමෘද්ධිලාභීන් ශක්තිමත් කරලා ඔවුන් නිෂ්පාදනයට අත දෙනවා ඉදිරියේදී සමෘද්ධි සහල් බිත්තර, කුරක්කන් වෙළෙඳ පොළට ඒවි.මගේ දිස්ති‍්‍රක්කය ගත්තම වැඩිපුරම තියෙන්නේ සංචාරක සහ ධීවර කටයුතු ඒ ඒ ප‍්‍රදේශයට සහ ජනතාවට ආවේණික නිෂ්පාදන එළිදැක්වීමට අපි අත දෙනවා. එතැනදි ඔවුන්ගේ නැඟිටීම මුළු ගමත් එක්කම සමගාමීව සිදුවෙනවා. පොල්කට්ටෙන් කලාත්මක භාණ්ඩ නිපදවන අය පලතුරුවලින් බීම හදන අය ඉන්නවා. මේ භාණ්ඩ ගැන සංචාරකයින් උනන්දුයි.එක කාලෙක වැල්දොඩම් වවන්න කියල විශාල ප‍්‍රචාරයක් ලබාදුන්නා. මුළු රටේම වැල්දොඩම් වැව්වා. ඒ නිෂ්පාදන තැන්තැන්වල ගොඩගහලා තිබුණා. අන්තිමට කුණුවෙලා වගාකරුවො අතරමං වුණා. වියදම් කරපුවා වතුරේ. ඊට නිසි වෙළෙඳපොළක් එදා ලබාදී තිබුණේ නැහැ.අපේ සැළසුම්වලට මුල්තැනක් තියෙනවා නිෂ්පාදන සඳහා වෙළෙඳපොළ අවශ්‍යතාව සපුරන්න අපි කටයුතු කරනවා.’අපි වවමු - රට නඟමු’ වැඩසටහනේදීත් අපි කෘෂිකර්ම පර්යේෂණ නිලධාරීන්ට උපදෙස් දීලා තියෙන්නේ එක ගෙදරකට වවන්න දීපු පැළ අල්ලපු ගෙදරට දෙන්න එපා කියලා. විවිධ දේවල් වගා කිරීමෙන්, ඒවා හුවමාරු කරගන්න ඒ අයට පුළුවන්.එමඟින් හොඳ හිත, සහෝදරත්වය සහ සහජීවනය ඇතිවෙනවා. ගමක් සංවර්ධනය කරනකොට ඒ දේත් අවශ්‍යයි.අපනයන සංවර්ධන මණ්ඩලය, ධීවර, සංචාරක අමාත්‍යාංශ එක්කත් කතාකරගෙන යනවා ගමේ නිෂ්පාදන සඳහා වෙළෙඳපොළක් ලබාදීම ගැන. ගම්මිරිස් වැනි අතිරේක බෝගවලට හොඳ ඉල්ලුමක් තියෙනවා. ජාතික මට්ටමේ වෙළෙඳපොළක් ලබා දීමට කටයුතු කරනවා.සමෘද්ධි බැංකුව හරහා රුපියල් 5000 සිට රුපියල් ලක්ෂය දක්වා ණය පහසුකම් ලබාදීමට කටයුතුª කරනවා. ගමේ මුදල් ගමටම යන ක‍්‍රමයක් ඒක. ලංකා පුත‍්‍ර සංවර්ධන බැංකුව සමඟත් සාකච්ඡා කළා ණය ලබා දීම ගැන.සමහරු දැන් කියනවා සමෘද්ධි එපා අපි ළඟ දැන් 10-15 සේවකයෝ වැඩ කරනවා. ඔබතුමාලගේ වැඩපිළිවෙළ යටතේ් තනියම නැඟිටින්න ශක්තිය ලැබුණ කියලා.යුද්ධයක් කරන ගමන් උපාධිධාරීන්ට රැකියා ලබාදුන්නා. රටේ සංවර්ධනය නොනවත්වා කරගෙන ගියා. මේ වනවිට රැකියා එකොලොස් ලක්ෂයක් දීලා තියෙනවා.රජයේ රැකියා පමණක්ම අපේක්ෂා නොකර ගමේ නිෂ්පාදන කි‍්‍රයාවලියට ඔවුන් සහභාගි කරවාගන්න තමයි උත්සාහ කරන්නේ. ඔවුන්ට ඒ සඳහා අවශ්‍ය ණය පහසුකම් සහ නවීන තාක්ෂණය සපයාදීමට ගමනැඟුම හරහා අප බලාපොරොත්තු වෙනවා.සංවාද සටහන සුමිත‍්‍ර ද සිල්වා</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aj0804201</link>
    <topic>මොබිටෙල් ප‍්‍රථම වරට mAdvertising හඳුන්වා දෙයි</topic>
    <author/>
    <content>මොබිටෙල් ප‍්‍රථම වරට mAdvertising හඳුන්වා දෙයිඅනුග‍්‍රාහක චෙක්පත බාර දෙමින්සන්ටෙල් එස්එම්එස් ප‍්‍රහේලිකා තරගය මෙවරත්ආපිකෝ සුපර්සෙන්ටර්ස් වෙතින් රුපියල් මිලියන 3 ක තෑගිකොමර්ෂල් බැංකුව 10 වැනි වරටත් ශී‍්‍ර ලංකාවේ විශිෂ්ටතම බැංකුවඔස්ට්ඒෂියා-කොකා කෝලා ගිවිසුමකමොබිටෙල් සමාගම,  PABC  බැංකුව හා ඒකාබද්ධව  mAdvertising ප‍්‍රථම වරට මෙරටට හඳුන්වාදෙයි. මෙමඟින් මොබිටෙල් M3 වීඩියෝ පෝර්ටලය හරහා M3 Live හි වෙළඳ දැන්වීම් පළ කිරීමට PABC  බැංකුවට අවස්ථාව උදාවෙයි.M3 Live යනු විශේෂ අවස්ථා හා වැඩසටහන් ජංගම දුරකථන ඔස්සේ සජීවීව විකාශය කිරීම සඳහාම වෙන් වූ සේවාවකි. මොබිටෙල් පාරිභෝගිකයන් හට සිය 3 G ජංගම දුරකථනයෙන් 555 ට වීඩියෝ ඇමතුමක් ලබාදීමෙන්  M3 Live හා සම්බන්ධ වී මෙසේ සුවිශේෂී අවස්ථාවන් සජීවීව නැරඹිය හැකිය.සිව් මසක් වැනි කෙටි කලක් තුළදී බොමිටෙල් සමාගම විසින් එවන් සුවිශේෂී වැඩසටහන් රැසක් ආවරණය කර ඇත. ඒ අතර දැයට කිරුළ,  MedEx  වැනි අධ්‍යාපනික වැඩසටහන් ද, රූ රැජින තරග, පාස්කු පූජෝත්සව ආදිය ද වෙයි. මීට අමතරව ඇමෙරිකා එක්සත් ජනපදයේ ලොස් ඇන්ජලීස්හි ක්ලෙයාර් කලෙක්ෂන්හි මෝස්තර නිර්මාණ ශිල්පී දිනේෂ් චන්ද්‍රසේනගේ විශේෂ විලාසිතා දැක්මක් ද  M3 Live ඔස්සේ සජීවීව විකාශය කෙරිණි.PABC  බැංකුව, වෙළඳ දැන්වීම් ලබාදෙමින් ලබාදෙන දායකත්වය නිසා, සුවිශේෂී අවස්ථාවන්හි සජීවී අත්දැකීම්  M3 Live ඔස්සේ ඉතා අඩු මිලකට මොබිටෙල් පාරිභෝගිකයන් වෙත ලබාදීමේ හැකියාව මොබිටෙල් සමාගමට ලැබී ඇත.මේ සම්බන්ධයෙන් අදහස් දක්වන මොබිටෙල් සමාගමේ ප‍්‍රධාන විධායක නිලධාරි සුරේන් ජේ. අමරසේකර මහතා,  mAdvertising ක්ෂේත‍්‍රයට මෙරට ජංගම දුරකථන සේවා සැපයුම්කරුවෙකු ප‍්‍රවිෂ්ට වූ ප‍්‍රථම අවස්ථාව මෙයයි.ජංගම දුරකථන ඔස්සේ දැන්වීම්කරණය වඩාත් පෞද්ගලික හා ඉලක්කගත සන්නිවේදනයක් වන අතර එමඟින් දැන්වීම්කරුවන්ට තමන්ගේ ඉලක්කගත පෙ‍්‍ර්ක්ෂකයන් වෙත ළඟාවීමේ ඉඩකඩක් නිර්මාණය වෙනවා. මොබිටෙල් පාරිභෝගිකයන්ට මෙම විශේෂාංගය අඩුම මුදලක් යටතේ ලබාගනිමින් එය අත්විඳීමේ හැකියාව ලැබී ඇත්තේ මේ සඳහා දැන්වීම්කරු විසින් ලබාදෙන දායකත්වය හේතුවෙනි.” යැයි පැවසුවේය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aj0804204</link>
    <topic>අනුග‍්‍රාහක චෙක්පත බාර දෙමින්</topic>
    <author/>
    <content>මොබිටෙල් ප‍්‍රථම වරට mAdvertising හඳුන්වා දෙයිඅනුග‍්‍රාහක චෙක්පත බාර දෙමින්සන්ටෙල් එස්එම්එස් ප‍්‍රහේලිකා තරගය මෙවරත්ආපිකෝ සුපර්සෙන්ටර්ස් වෙතින් රුපියල් මිලියන 3 ක තෑගිකොමර්ෂල් බැංකුව 10 වැනි වරටත් ශී‍්‍ර ලංකාවේ විශිෂ්ටතම බැංකුවඔස්ට්ඒෂියා-කොකා කෝලා ගිවිසුමකනුවරඑළිය වසන්ත උත්සවය 2008 ප‍්‍රධාන අනුග‍්‍රාහකයා බ‍්‍රවුන්ස් සහ සමාගමයි. එම අනුග‍්‍රාහක චෙක්පත බාරදීම පසුගියදා නුවරඑළිය නගරාධිපති කාර්යාලයේදි සිදුවිය. බ‍්‍රවුන්ස් සාමාන්‍යාධිකාරි පණ්ඩුක වීරසිංහ මහතා නගරාධිපති චන්දන ලාල් කරුණාරත්නට චෙක්පත භාර දුන් අවස්ථාව.එම අවස්ථාවට සහභාගි වූ නාගරික ගණකාධිකාරි වයි.එම්. ගුණසේකර, නාගරික කොමසාරිස් අබේසිංහ බණ්ඩා, උප නගරාධිපති කේ. චන්ද්‍රසේකරන්,වෙළෙඳ සහ සන්නිවේදන කළමනාකරු දුෂාන් ද සිල්වා මේසන්ස් මික්ස්චර් කළමනාකාර කණිෂ්ක වීරමුණ්ඩ මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aj0804203</link>
    <topic>සන්ටෙල් එස්එම්එස් ප‍්‍රහේලිකා තරගය මෙවරත්</topic>
    <author/>
    <content>මොබිටෙල් ප‍්‍රථම වරට mAdvertising හඳුන්වා දෙයිඅනුග‍්‍රාහක චෙක්පත බාර දෙමින්සන්ටෙල් එස්එම්එස් ප‍්‍රහේලිකා තරගය මෙවරත්ආපිකෝ සුපර්සෙන්ටර්ස් වෙතින් රුපියල් මිලියන 3 ක තෑගිකොමර්ෂල් බැංකුව 10 වැනි වරටත් ශී‍්‍ර ලංකාවේ විශිෂ්ටතම බැංකුවඔස්ට්ඒෂියා-කොකා කෝලා ගිවිසුමක“සන්ටෙල් පැන” තරගය මේ වසරේත් පැවැත්වේ.’ QUIZ’ යනුවෙන් ටයිප් කර 1417 අංකය වෙත එස්එම්එස් පණිවුඩයක් එවීමෙන් සියලුම සන්ටෙල් පාරිභෝගිකයන්ට මේ පැන තරගයට සහභාගී විය හැකිය. ප‍්‍රශ්න වැඩි සංඛ්‍යාවකට පිළිතුරු ලබා දෙන පාරිභෝගිකයන්ට වටිනා ත්‍යාග දිනා ගැනීමේ අවස්ථා වැඩි කර ගත හැකිය.වැඩිම ලකුණු සංඛ්‍යාවක් ලබා ගත් පාරිභෝගිකයන් දිනුම් ඇදීම සඳහා ඇතුළත් කර ගනු ලබන අතර ඔවුන් අඟල් 29 වර්ණ රූපවාහිනියක්, ප්ලේ ස්ටේෂන් II යන්ත‍්‍රයක්, සිත් ගන්නා හෝම් තියටර් සිස්ටම් 1 ක් සහ වටිනා සැනසිලි තෑගි බොහොමයක හිමිකරුවන් වීමට සුදුසුකම් ලබයි.සන්ටෙල් පාරිභෝගිකයන් සැමෝටම සමානව ත්‍යාග දිනා ගැනීමේ අවස්ථාවන් උදා කර දෙමින් නැවත වතාවක් සන්ටෙල් ආයතනය “සන්ටෙල් පැන” තරගය සමඟින් තම පාරිභෝගිකයන් හා සම්බන්ධ වේ. සන්ටෙල් පාරිභෝගිකයන් සහභාගී කර ගෙන මෙවැනිම තරගයක් 2007 වසරේත් සන්ටෙල් ආයතනය පැවැත් වූවේය. ඒ ලෝක කුසලානය කි‍්‍රකට් තරගාවලිය පැවැත් වූ කාලයේ දී වුවත් එම තරගය සඳහා පාරිභෝගිකයන් බහුතරයක උද්යෝගිමත් සහභාගීත්වය දක්නට ලැබුණි.පසුගිය වසරේ “සන්ටෙල් පැන” තරගයේ සාර්ථක නිමාව සමඟින් නැවතත් සියලුම සන්ටෙල් පාරිභෝගිකයන්ට එම පී‍්‍රතිජනක අවස්ථාව උදා කර දීමේ අදහස ඇතිව මේ වසරේත් “සන්ටෙල් පැන” තරගය පැවැත්වේ.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aj0804202</link>
    <topic>ආපිකෝ සුපර්සෙන්ටර්ස් වෙතින්</topic>
    <author/>
    <content>මොබිටෙල් ප‍්‍රථම වරට mAdvertising හඳුන්වා දෙයිඅනුග‍්‍රාහක චෙක්පත බාර දෙමින්සන්ටෙල් එස්එම්එස් ප‍්‍රහේලිකා තරගය මෙවරත්ආපිකෝ සුපර්සෙන්ටර්ස් වෙතින් රුපියල් මිලියන 3 ක තෑගිකොමර්ෂල් බැංකුව 10 වැනි වරටත් ශී‍්‍ර ලංකාවේ විශිෂ්ටතම බැංකුවඔස්ට්ඒෂියා-කොකා කෝලා ගිවිසුමකරිචඩ් පීරිස් ඩිස්ටි‍්‍රබියුටර්ස් සමාගමේ, ප‍්‍රධාන විධායක නිලධාරි, බර්ට‍්‍රම් පෝල් මහතා, රු.200,000 ක් වටිනා පි‍්‍රවිලේජ් ලකුණු ඇතුළත් වව්චරය, ජයග‍්‍රාහිකාවක වන, ඉවෝන් දෙහිපිටියආරච්චි මහත්මියට පිරි නැමූ අවස්ථාව.ශී‍්‍ර ලංකාවේ එකම හයිපර් මාකට් සම්ප‍්‍රදායේ සුපිරි වෙළෙඳසල් දාමය වන, රිචඩ් පීරිස් සමාගමෙන් පාලනය වන, ආපිකෝ සුපර්සෙන්ටර්ස්, රුපියල් මිලියන 3 කට අධික ත්‍යාග ප‍්‍රමාණයක් ජයග‍්‍රාහකයන් 65 දෙනෙකු අතර, බෙදා දුන්නේය.මෙම ත්‍යාග ප‍්‍රදානය සිදුවූයේ, පසුගිය උත්සව සමයේ දී සියළුම ආපිකෝ සුපර් සෙන්ටර්ස්, සුපර් ස්ටොර්ස් හා ප‍්‍රදර්ශනාගාරවල පැවති, “Arpico Free Shopping Spree” ප‍්‍රවර්ධන වැඩසටහනේ ජයග‍්‍රාහකයන් සඳහා ය.පළමු ජයග‍්‍රාහකයන් තිදෙනාට, රු. 200,000 ක් වටිනා පි‍්‍රවිලේජ් ලකුණු බැගින් ලබාදුන් අතර, එමගින් ඔවුන්ට ආපිකෝ සුපර්සෙන්ටර්ස් හිදී, එම ත්‍යාග මුදලට සමාන අන්දමින් භාණ්ඩ ලබා ගැනීමේ අවස්ථාව හිමිවිය.මීළඟ ජයග‍්‍රාහකයන් 5 දෙනෙකුට රු. 100,000 ක් වටිනා පි‍්‍රවිලේජ් ලකුණු බැගින් ප‍්‍රදානය කළ අතර, සෙසු සියලු ජයග‍්‍රාහකයන්ට තම ත්‍යාග, පි‍්‍රවිලේජ් ලකුණු පදනමින් හිමි විය.රිචඩ් පීරිස් ඩිස්ටි‍්‍රබියුටර්ස් අලෙවි කළමනාකාරිනී, අවන්ති ද සොයිසා මහත්මිය පැවසුවේ, අපේ සුපර්සෙන්ටර්ස්වලට නිරන්තරව හිතවත්කම් දක්වන පාරිභෝගිකයන්ව පිළිගැනුමකට ලක්කිරීම හා ඇගයීම අප අඛණ්ඩව සිදුකරන්නක් බව හා පසුගිය උත්සව සමයේ දී පැවති, මෙම “Arpico Free Shopping Spree” ප‍්‍රවර්ධන වැඩසටහනට කූපන්පත් 380,000 කටත් වඩා ලැබීම විශේෂත්වයක් බව ය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aj0804205</link>
    <topic>කොමර්ෂල් බැංකුව 10 වැනි වරටත්</topic>
    <author/>
    <content>මොබිටෙල් ප‍්‍රථම වරට mAdvertising හඳුන්වා දෙයිඅනුග‍්‍රාහක චෙක්පත බාර දෙමින්සන්ටෙල් එස්එම්එස් ප‍්‍රහේලිකා තරගය මෙවරත්ආපිකෝ සුපර්සෙන්ටර්ස් වෙතින් රුපියල් මිලියන 3 ක තෑගිකොමර්ෂල් බැංකුව 10 වැනි වරටත් ශී‍්‍ර ලංකාවේ විශිෂ්ටතම බැංකුවඔස්ට්ඒෂියා-කොකා කෝලා ගිවිසුමකඇමරිකාවේ ග්ලෝබල් ෆිනෑන්ස් සඟාව විසින් ශී‍්‍ර ලංකාවේ විශිෂ්ටතම බැංකුව ලෙස 10 වැනි වරටත් කොමර්ෂල් බැංකුව තෝරාගන්නා ලදී.නැගී එන වෙළඳපොලවල් තුල කි‍්‍රයාත්මක වන බැංකු හා අදාලව ග්ලෝබල් ෆිනෑන්ස් සඟාව මඟින් සිදුකළ වාර්ෂික සමීක්ෂණයෙහි ප‍්‍රතිඵල වාර්තා එලිදැක්වීමේ අවස්ථා 15 න් 10 කදීම ග්ලෝබල් ෆිනෑන්ස් සම්මානය දිනා ගැනීමට කොමර්ෂල් බැංකුව සමත්වී තිබේ.ආසියාව, මැදපෙරදිග, අපි‍්‍රකාව, ලතින් හා මධ්‍යම ඇමරිකාව, මධ්‍යම සහ නැගෙනහිර යුරෝපය යන කලාපවල කි‍්‍රයාත්මක වන හොඳම බැංකු මොනවාදැයි ග්ලෝබල් ෆිනෑන්ස් ඉහත කී වාර්තාවලින් අනාවරණය කරයි.බැංකුව ලැබූ මෙම නවතම ජයග‍්‍රහණය ගැන අදහස් දැක්වූ කොමර්ෂල් බැංකුවේ කළමනාකාර අධ්‍යක්ෂ අමිත ගුණරත්න මහතා කියා සිටියේ පිට පිට දහවෙනි වතාවට ශී‍්‍ර ලංකාවේ හොඳම බැංකුව ලෙස තේරී පත්වීම පිළිබඳව සාධාරණ සතුටක් ඇතිවන බවත් බැංකුව දැක්වූ කලාපීය සුවිශේෂතාවය වන්නේ සිය මෙහෙයුම් සාර්ථකත්වය අඛණ්ඩව හා ස්ථාවරව පවත්වාගෙන යාම බවත්ය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aj0804206</link>
    <topic>ඔස්ට්ඒෂියා-කොකා කෝලා ගිවිසුමක</topic>
    <author/>
    <content>මොබිටෙල් ප‍්‍රථම වරට mAdvertising හඳුන්වා දෙයිඅනුග‍්‍රාහක චෙක්පත බාර දෙමින්සන්ටෙල් එස්එම්එස් ප‍්‍රහේලිකා තරගය මෙවරත්ආපිකෝ සුපර්සෙන්ටර්ස් වෙතින් රුපියල් මිලියන 3 ක තෑගිකොමර්ෂල් බැංකුව 10 වැනි වරටත් ශී‍්‍ර ලංකාවේ විශිෂ්ටතම බැංකුවඔස්ට්ඒෂියා-කොකා කෝලා ගිවිසුමකරොෂානී රාජු (ප‍්‍රධාන විධායක නිලධාරිනී-ඔස්ටිඒෂියා), බැසිල් ගැඩ්සියෝස් (දේශීය කළමනාකරු කොකා-කෝලා) ගිවිසුම් අත්සන් කළ අවස්ථාව. එන්. සුගුණේන්ද්‍රන් (ප‍්‍රධාන ගිණුම් හා නූතන වෙළඳ්‍රම් අංශ ප‍්‍රධානී කොකා-කෝලා) ලලිතා ඇන්තනී (මෙහෙයුම් කළමනාකාරිනී - ඔස්ටිඒෂියා), දිනේෂ් කරුණාතිලක (මධ්‍යස්ථාන කළමනාකරු - ඔස්ටිඒෂියා), ඇලීස්ටෙයාර් සෙන් (ගිණුම් වර්ධන කළමනාකරු කොකා-කෝලා), සුජිත් තෙන්නගේ (ගිණුම් වර්ධන විධායක), සංජීව සෙනෙවිරත්න (කොකා-කෝලා) මහත්ම මහත්මිහු ද මෙහි වෙති.ශී‍්‍ර ලංකාවේ ප‍්‍රමුඛතම සිසිල්බීම හා පලතුරු බීම නිෂ්පාදන සමාගමක් වන, කොකා-කෝලා සමාගම, කී‍්‍රඩා හා විනෝද කටයුතු ක්ෂේත‍්‍රයේ අඛණ්ඩ කොටස්කරුවෙකු වීමේ අරමුණෙන්, ඔස්ටිඒෂියා ස්පෝර්ට්ස් සමාගම සමඟ, හවුල්කාරත්ව ගිවිසුමකට පසුගිය දා එළැඹුණි.එම ගිවිසුම පසුගිය මාර්තු 12 දින, තලවතුගොඩ පිහිටි, ඔස්ටිඒෂියා කී‍්‍රඩා හා විනෝද සංකීර්ණයේ දී අත්සන් තැබුණි.ඔස්ටිඒෂියා කී‍්‍රඩා විනෝද සංකීර්ණය, වසර ගණනක සිට, කී‍්‍රඩා, විනෝද, ආහාරපාන හා අධ්‍යාපන යන ක්ෂේත‍්‍රයන් හී තම ව්‍යාපාරික කටයුතු සිදුකරන ආයතනයක් වන අතර, එය ගෘහස්ථ කි‍්‍රකට් කී‍්‍රඩාංගණයක සිට, ජීවන රටා ගොඩනගන්නෙකු දක්වා ම එම කාලය තුළ දී වර්ධනය විය.“කොකා-කෝලා සමාගම, ශී‍්‍ර ලංකාවේ කී‍්‍රඩාව හා විනෝද කටයුතු යන අංශයන් සමඟ දැඩි සම්බන්ධතාවක් පවත්වනවා. එයට අනුව, තෝරාගත් ආයතන කිහිපයක් සමඟ අප හවුල්කාරත්වයක් පැවැත්වීමටත් ඉදිරිපත් වී තිබෙනවා.ඔස්ටිඒෂියා කී‍්‍රඩා සමාජය, ශී‍්‍ර ලංකාව තුළ විනෝද නිකේතන සංකල්පය බිහි කිරීමට පුරෝගාමී වූවක්. එකම වහලක් යට දී කී‍්‍රඩා රැසක පහසුකම් සැපයෙන හෙයින්, අපට ශී‍්‍ර ලංකාවේ විනෝද කටයුතු අංශයේ ප‍්‍රතිරූපය වර්ධනය කිරීමේ කදිම කි‍්‍රයාකාරියෙකු වීමට හැකියාවක් ලැබෙනවා.” කොකා-කෝලා බෙවරේජස් ශී‍්‍ර ලංකා සමාගමේ, දේශීය කළමනාකරු, බැසිල් ගැඩ්සියෝස් මහතා පැවසී ය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>20</day>
    </date>
    <link>http://www.silumina.lk/2008/04/20/_art.asp?fn=aw0804201</link>
    <topic>අප මේ තැනට ඇදලා දැම්මේ ඔය ලොකු ලොක්කො තමයි</topic>
    <author>මතුගම මහින්ද විජේතිලක</author>
    <content>අප මේ තැනට ඇදලා දැම්මේ ඔය ලොකු ලොක්කො තමයිවිවිධ චෝදනා මත අධිකරණයෙන් සිර දඬුවම් ලබා සිපිරි ගෙදරට පැමිණෙන කාන්තාවන් දෙස බොහෝ දෙනා බලන්නේ අවඥා සහගතව ය. එහෙත් ඔවුන් ඒ තත්ත්වයට පත් වී ඇත්තේ එසේ අවඥා සහගත ඇසින් බලන පුද්ගලයන් වැනි ම මිනිසුන් නිසා ය.උගත් යැයි කියා ගන්නා, විභාග සමත් වී සහතික ලබා ගෙන සිටින අය ද රාජකාරිවල දී නීති විරෝධීව කටයුතු කිරීම නිසා සිරගෙදරට පැමිණ සිටිති.ඔවුන් මෙතැන දී ද උගත්කමෙන් හිස උදුම්මා ගෙන අහංකාරකම් පෙන්නන්නට ගොස් අනෙක් සාමාන්‍ය සිරකාරියන්ගෙන් ගුටි කා මට්ටු වන අවස්ථා ද බහුල ය.එසේ ම මත්ද්‍රව්‍ය වෙළෙඳ්‍රම හෝ අනාචාරයේ හැසිරීමේ චෝදනා මත දඬුවම් ලබා පැමිණෙන බොහෝ නූගත් කාන්තාවන් ළඟ ඉතා වටිනා ගති ගුණ වෙයි.ඔව්හු කෙනෙක් රෝගී වූ විට තමන් ගේ පවුලේ කෙනකුට මෙන් සාත්තු සප්පායම් කරති. රෙදි සෝදා දෙති. වතුර උණු කොට උණු පැනින් නාවා පිරිසිදු කරති.අනාචාරයේ හැසිරීමේ චෝදනාවට දඬුවම් ලබා පැමිණ සිටින සුමනාවතී ද එවැන්නියකි. ඇය සිරගෙදරට පැමිණි දින අනිකුත් අය ගෙන් කොන් වී පැත්තකට වී සිටියා ය.ඈ දෙස පරීක්‍ෂාවෙන් බලා සිටි නිලධාරිනියෝ ඇය සමඟ සුහදව කතා කොට සාමාන්‍ය වැඩවලට සහභාගි කරවා ගත්හ.පසුව හිතවත් වී ආගමික වැඩසටහන්වලට ඇය යොමු කැරිණි. සුමනාවතී දැන් ඉතා ම නිහතමානී කාරුණික කාන්තාවකි.කාන්තා අංශයේ කවුරුන් හෝ වේවා අසනීප වූ විට සුමනාවතී ඉදිරිපත් වී සාත්තු සප්පායම් කරන්නී ය. වයස්ගත දුර්වල හා මහලු අපිරිසුදු රෝගීන් පවා උණු පැනින් නාවා පිරිසිදු කොට සාත්තු සප්පායම් කරයි.”මගෙත් අම්මා නැහැනෙ. මට මෙයා මගේ අම්මා වගෙයි. පුංචි කාලෙ ඉඳල ම මට අම්මා ගේ උණුහුම ලැබුණේ නෑ. අපේ තාත්තා හැම දා ම බීගෙන ඇවිත් අම්මාට ගහනවා, බනිනවා.අම්මා නිතර ම කල් ගෙව්වේ හිත් වේදනාවෙන්. අපේ අම්මා නිතර ම මා තුරුලු කරගෙන කිව්වා “මං ජීවත්වෙන්නේ මෙන්න මේ කිරිසප්පයා නිසයි” කියලා. එතකොට මට වයස අවුරුදු දෙකක් විතර ඇති.මේ අතරේ අම්මා උණ හෙම්බිරිස්සාව හැදිලා ඒක නිව්මෝනියාවට හැරිලා මැරුණා. ඉතින් අම්මා කෙනෙකු ගේ ආදරේ නැතුව හැදුණු මං මේ මගේ අම්මය කියලා හිතාගෙන සාත්තු කරනවා යැයි විමලාවතී පවසයි.විමලාවතී වගේ ම තවත් තරුණ කාන්තාවකි නාලිනී. ඇයට වයස අවුරුදු හතළිහක් වුව ද තිස් පහක් තරමවත් පෙනෙන්නට නැත. ඇය කොළඹ නාගරිකය තුළ ජීවත්වන “බඹසර ලියකි” (ඔවුන් හඳුන්වා ගනු ලබන්නේ “බඹසර ලියන්” යන නාමයෙනි.) නාලිනී ඉතා විවෘතව කතා කරන්නියකි.”මහත්තයා ඔය සමාජයේ ලොකු ලොක්කො අපිව හෙළාදැකල “ගණිකාවොයි” කියා හැඳින්නුවාට ඕකුන් ම තමයි අපව මේ තත්ත්වෙට පත් කළේ. සමහරු සුප‍්‍රසිද්ධ දේශපාලනඥයෝ.ඔයින් එකෙක් තමයි මට රස්සාවක් දෙනවැයි කියලා රවටලා එක්ක ගෙන ගිහින් මා අමාරුවෙ දැම්මේ. උන්ට කවුරුත් දොස් කියන්නෙ නෑ. ඔය ලොකු ලොක්කන් ගැන කට ඇරියොත් අප මරාදාවි.”අප හොයා ගෙන එන ඔය ලොකු ලොකු වැදගත්තු හුඟ දෙනෙක් අහිංසකයෝ. පව් කියලා හිතෙනවා. උන් ගේ ගෑනු යස්සනියෝ. මිනිහට හරිහැටි ආදරෙන් සලකන්නේ නැති නිසා අප හොයා ගෙන එනවා.තමන් ගේ නෝනලගෙ වැරැදි අඩු පාඩු නපුරුකම් ඔක්කොම අප එක්ක කියනවා. සමහරුන් ගේ නෝනලා වෙන මිනිස්සු එක්ක - ඩ‍්‍රයිවර් සමඟ පවා යන නිසා ඒ මහත්තුරු අප සොයා ගෙන එනවා.”තව මහත්තයෙක් එනවා. එයත් ලොක්කෙක්. හරිම ලෝබ කුණා. හෝටල් කාමරේකට, කෑමට බීමට වියදම් කරන්න අකමැතියි. එයා එන්නේ පොදු වැසිකිළිවලට. අපි යන්නෙත් පළමුවෙන් අපේ ගාස්තුව අතට අරගෙන.එයාගෙන් ම ගාණක් ගෙවලා අපේ යහළුවෙක් තියනවා පාර බලන්න. පොලිසියෙන් එනවා ද කියා බලන්න. අපි ගාස්තුව අරගෙන වැසිකිළියට ගිය හැටියේ අපේ යාළුවා කෑ ගහනවා (බොරුවට) ඔන්න පොලීසියෙන් කියලා.මහත්තයා පණ කඩාගෙන දුවනවා, කාර් එකට, ගිහින් පැනලා යනවා. ඒ මහත්තයාට අපි කියන්නේ ”ටොයිලට් මහත්තයා” කියලා.ඊළඟට අපට මුණගැසුණේ රාණි ය. රාණි ද ඉතා සැහැල්ලුවෙන් විවෘතව කතා කරන තැනැත්තියකි. “මහත්තයා මේක ලෝකයේ පැරැණි ම රැකියාවනෙ. අපි තරුණ කාලෙ දවසට රුපියල් 10000 - 15000 හම්බ කළා.හොඳට කාල බීල කාමර කුලී ගෙවා ගෙන විනෝදෙන් හිටියා. කොළඹ කොම්පැණියක රස්සාවක් කරනවා කියලා ගමට ගිහින් මාසයකට සැරයක් අම්මා තාත්තාටත් උදව් කළා. ගමේ ගේ හදන්නත් හුඟක් උදව් කළා.අම්මා තාත්තා මළාට පස්සේ ගෙදර ප‍්‍රධානියා වුණේ අය්යගෙ ගෑනි. ඒකිගෙ ගැම්බර් බලන්න බැරුව මම ගමේ යෑමත් අතහැරියා. අපේ ජොබ් එකට පොලිසියෙන් කරදර එන කොට “මැඩම්” ලා යටතේ මේ ජොබ් එක කරන්න සිද්ධ වුණා. එතකොට “මැඩම්” තමයි පව් ගෙවන්නේ.මේ ජොබ් එකේ දී අපට පුදුම මිනිස්සු මුණ ගැහෙනවා. ආණ්ඩුවේ ඉහළ ජොබ් එකක් කරන මහත්තයකුට මගේ සේවය අවශ්‍ය වුණා. හොඳ හෝටල්වල තමයි නවාතැන් ගත්තේ. නෝනගෙ නපුරුකම් කිය කියා අඬනවා.අපට තියෙන්නේ “අනේ! අඬන්න එපා රත්තරං මං ඔයාට ආදරෙයි” කිය කියා ඔලුව අත ගාන්න. එතකොට පොඩි දරුවෙක් වගේ නිදා ගන්නවා. ඒ වගේ ම ඒ මහත්තයාට බත් කවන්න ඕනෑ. “ආ... ආ... මේ කටත් කන්න පැටියෝ” කිය කියා කවන්න ඕනෑ.එහෙම කවන කොට ෆුල් කෑම දෙකක් ම කනවා. ගෙදරදි කන්න බැරිලු. නෝනාගෙ මූණ දැක්කම කන්න බැරුව යනවාලු. ඒ මහත්තයාට අපි කියන්නේ “හබුං කටා මහත්තයා”. ඒ මහත්තයා එක්ක ගියාම අපට තියෙන්නෙ අඬන්න එපා කියලා නළවන එකයි.බත් කවන එකයි විතරයි. එච්චරයි ජොබ් එක. ඒ වුණාට හෝටල් කාමරේ ඉන්න නිසා සමාජය මනින්නෙ අප ගණිකාවො කියලම යි.සුසිලා කෝටිපති ව්‍යාපාරිකයකු ගේ බිරියකි. ඇගේ කතාවත් ඇසිය යුත්තකි. “මගේ මහත්තයා උදේ පාන්දර අවදි වුණු වේලාවේ ඉඳල ම ව්‍යාපාර කටයුතු. ගෙදර එන කොට රෑ 10 - 11 වෙනවා.කිසිම සහජීවනයක් නෑ. ගෙවල් දොරවල් යාන වාහන කෑම බීම කොයි තරම් තිබුණත් වැඩක් තියෙනව ද මහත්තයා තමන්ගෙ මිනිහත් එක්ක විනෝදෙන් සතුටෙන් ඉන්න නැත්නම්. නෑ ගෙදරක ගමනක් බිමනක් යන්නෙ නැත්නම්.ඒ මනුස්සය සල්ලිවලට ම තනිවෙලා. මගේ ජීවිතය හරිම පාළු අඳුරු එකක් වුණා. ඔය අතරෙ තමයි මම සරත් ව අඳුනා ගත්තෙ. අපේ ගෙවල් කිට්ටුව ගෙදරක බෝඩිං වෙලා රස්සාවට ගිය තරුණයෙක්.පස්සෙ මහත්තයාටත් මේ ගැන ඉව වැටී මට ගහන්න බනින්න ගත්තා. බැරි ම තැන මම සරත් එක්ක ජීවත්වෙන්න හිතාගෙන පාන්දර නිදාගෙන හිටිය මහත්තයාගෙ බෙල්ල කැපුවා.හොරෙක් ඇවිත් බෙල්ල කැපුවා කියලා මං කීවාට පොලිසිය ඒක පිළිගත්තෙ නෑ. පස්සෙ බලන කොට සරතුත් කසාද බැඳපු මිනිහෙක්. එයාත් රස්සාවෙන් මාරු වෙලා ඈතට ගිහින්. දැන් මට ඇප දෙන්නවත් කෙනෙක් නෑ. මගේ පවුලෙ අයත් මා අත ඇරලා.”මෙවැනි කාන්තාවෝ සිර ගෙදර දී එක බත් පත බෙදා ගෙන අනුභව කරති. රෝගීන්ට උවටැන් කරති. එකට ගී කියති. උදේ හවස ආගමික වතාවත්වල යෙදෙති. එහෙත් මෙතනින් එළියට ගිය දාට ඔවුනට කා ගේ පිහිට ද?මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa08042715</link>
    <topic>පිළියන්දල බස් බෝම්බයෙන් මරණ 26යි - 69කට තුවාලයි</topic>
    <author>සුනිල් දයා අල්විස්</author>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේසුනිල් දයා අල්විස්පිළියන්දල ප‍්‍රධාන බස් නැවතුම් පොළ අසල ලංගම බස් රථයක පෙරේදා සවස පුපුරා ගිය අධි බලැති බෝම්බයෙන් 26 ක් මියගොස් 69 දෙනකු තුවාල ලබා ඇත.දකුණු කොළඹ කළුබෝවිල රෝහලට මෘත ශරීර 13 ක් සහ තුවාලකරුවන් 63 දෙනකු ද පිළියන්දල රජයේ රෝහලට මෘත ශරීර 11 ක් සහ තුවාලකරුවන් 6 දෙනකු ද රැගෙන විත් තිබේ.කළුබෝවිල රෝහලට රැගෙන ආ තුවාලකරුවන්ගෙන් බරපතළ තුවාල සහිත රෝගීන් නව දෙනකු කොළඹ ජාතික රෝහලට මාරු කර එවන ලද අතර එසේ එවන ලද ගීතිකා සඳමාලි විජේරත්න ප‍්‍රතිකාර ලබමින් සිටියදී මරණයට පත් විය.තවත් රෝගීන් තිදෙනකු ජාතික රෝහලේ දැඩි සත්කාර ඒකකයේ ප‍්‍රතිකාර ලබමින් පසුවෙති. මෙයින් දෙදෙනකු මොරටුවේ වේල්ස් කුමාර විදුහලේ ඉගෙනුම ලබන ශිෂ්‍යයන් ය.පිළියන්දල බස් නැවතුම් පළ ඉදිරිපිට දී කොටි බෝම්බයෙන් හානියට පත් ශ‍්‍රී ලංගම බස් රථය. ඡායාරූපය - සුදත් මලවීරමියගිය අය අතර කැස්බෑව ශ‍්‍රී විජේසුන්දරාරාමයේ වේපතඉර ඥානානන්ද හිමියෝ ද, රසික තිලංග නමැති අවුරුදු 11 ක් වයසැති ශිෂ්‍යයකු ද වෙති.කළුබෝවිල රෝහලේ දී ප‍්‍රතිකාර ලබමින් සිටියදී එක් කාන්තාවක් මිය ගොස් ඇත. මියගිය පිරිස අතර මවක් සහ දරුවෙක් ද සිටිති.සිරුරු 14 ක අධිකරණ වෛද්‍ය පරීක්‍ෂණ කටයුතු පවත්වා සිරුරු ඥාතීන්ට බාර දුන් බව කළුබෝවිල රෝහලේ අධ්‍යක්‍ෂ වෛද්‍ය ඩබ්ලිව්. ජී. ගුණවර්ධන මහතා පැවසී ය.කළුබෝවිල හා පිළියන්දල රෝහල්වල දී හඳුනා ගන්නා ලද මියගිය අය මෙසේ ය.සුසන්ත උපුල් - කටුවන, වී වීරරත්න - පිළියන්දල, හෙට්ටිආරච්චි - බෝකුන්දර, රසික තිලංග, දිලාන් චන්දික - මඩපාත, එම්. ඒ. ඩී. පෙරේරා - මඩපාත, ඉනෝකා සුරමනී - මඩපාත, පී. ඩී. නන්ද කුමාර (බස් රථයේ කොන්දොස්තර) ශිරෝමි දක්ෂිකා ප‍්‍රභාත්, එස්. එම්. සමරකෝන් බංඩා - කහපොල, මඩපාත, ශ්‍යාමලී පෙරේරා - මඩපාත, පිළියන්දල, ඩී. බී. රෝහණ පතිරණ - විල්ලෝරාවත්ත, මොරටුව, මාග‍්‍රට් විජේසිංහ, තිලංග - කැස්බෑව.වේපතඉර ඥානානන්ද හිමි, ඉරෝෂා අමරසිංහ, ආශා මදුමලී රාජපක්ෂ, රසිකා නිශාන්ති, සුරංග ප‍්‍රනාන්දු, ලීලාවතී දාබරේ, පර්සි රේමන්ඩ් නානායක්කාර, කේ. ඩබ්ලිව්. පියරත්න, ගමගේ නිල්මිණී චන්ද්‍රලතා, නිමාලි විජේනායක, එම්. ජී. කුසුම්මිය ගිය අය වෙනුවෙන් එක් අයකුට රු. 50,000 බැගින් ද තුවාල ලැබූ අය වෙනුවෙන් එක් අයකුට 10,000 ක් වන්දි මුදලක් ද මීට අමතරව මරණ කටයුතුවලට ද ආධාර මුදලක් ලබාදී ඇත.මේ වන්දි මුදල් ප‍්‍රදානය කිරීම ඊයේ සවස කී‍්‍රඩා ඇමැති ගාමිණී ලොකුගේ, ඛනිජ තෙල් සහ ඛනිජ සම්පත් ඇමැති ඒ.එච්.එම්. ෆවුසි යන මහත්වරු විසින් කහපොළ හා මඩපාත යන ප‍්‍රදේශවල මිය ගිය අයගේ සහ තුවාල ලැබූ අයගේ නිවෙස්වලට ගොස් ලබා දුන්හ. පසුව කළුබෝවිල රෝහලට ද ගොස් තුවාල ලැබූ අයට වන්දි ප‍්‍රදානය කළහ.මේ අතර මෙම බෝම්බ සිද්ධියෙන් පසු එම ප‍්‍රදේශයේ සිදු කළ මෙහෙයුම්වල දී සැක පිට 8 දෙනකු අත්අඩංගුවට ගත් බව පිළියන්දල පොලිසිය කියයි. </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804272</link>
    <topic>උමා ඔයෙන් ලක්‍ෂ 5කට සෙත</topic>
    <author>නිහාල් පී. අබේසිංහ</author>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේජනපති දෙපොළ අතින් ඇරැඹෙන උමා ඔය ව්‍යාපෘතිය;නිහාල් පී. අබේසිංහමෙරට දිගම උමඟ සහිත උමා ඔය බහුකාර්ය යෝජනා ක‍්‍රමය මහින්ද රාජපක්ෂ ජනාධිපතිතුමා සහ මොහොමඩ් අහමඩ්නෙජාඩ් ඉරාන ජනාධිපතිතුමා අතින් ලබන අඟහරුවාදා (29) පෙරවරුවේ ආරම්භ කැරේ.මෙම ව්‍යාපෘතියට වැය වන සම්පූර්ණ මුදල රුපියල් කෝටි 4500 දක්වා ඉරානයෙන් ලබා දීමේ ගිවිසුමකට ද ශී‍්‍ර ලංකාව හා ඉරානය අස්සන් තබා ඇත.ඌව, දකුණ හා මධ්‍යම පළාත්වල ලක්ෂ පහකට අධික පිරිසකට ජලය හා ජල විදුලි පහසුකම් සැලැසෙන මෙම බහු කාර්ය යෝජනා ක‍්‍රමයෙන් වාර්ෂිකව රටේ විදුලිබල පද්ධතිය සඳහා ගිගා වොට් පැය 300 ක විදුලි බලයක් එක් කැරෙන බව වාරිමාර්ග හා ජල කළමනාකරණ ඇමැති චමල් රාජපක්ෂ මහතා කියයි.විදුලි බල මණ්ඩලය ගණන් බලා ඇති අන්දමට මෙම ව්‍යාපෘතියෙන් වාර්ෂිකව නිෂ්පාදනය කැරෙන විදුලි බලයේ වටිනාකම කෝටි 500 ක් වන බවත් ව්‍යාපෘතිය සඳහා වැය වන මුදල වසර පහක කාලයකදී රටට ලබා ගත හැකි බවත් විදුලිබල හා බලශක්ති ඇමැති ජෝන් සෙනෙවිරත්න මහතා පවසයි.උමා ඔය ව්‍යාපෘතියේ සේවය කරන ශී‍්‍ර ලාංකික ඉංජිනේරුවන් හා ශ‍්‍රමිකයන් වෙනුවෙන් රුපියල් කෝටි 300 ක් වෙන් කොට ඇති අතර මේ නිසා වැලිමඩ, වැල්ලවාය, ලුණුගම් වෙහෙර, හම්බන්තොට, නගරවල සංවර්ධනයක් ඇති වන බව හා ඒ නගරවල පවුල් 80000 කට ජලය ලැබෙන බව වාරිමාර්ග අමාත්‍යංශයේ ලේකම් විද්‍යාජෝති ඒ. ඩී. එස්. ගුණවර්ධන මහතා සිළුමිණට කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa08042716</link>
    <topic>කොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැ</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේජනාධිපතිසිවිල් වැසියන් ඉලක්ක කරගනිමින් සිදු කරන මෙබඳු ම්ලේච්ඡ ප‍්‍රහාරවලින් ශ‍්‍රී ලංකාවට සාමය උදාකිරීම සඳහා ගෙන යන වැඩපිළිවෙළ හෝ ත‍්‍රස්තවාදයට එරෙහිව ගෙන යන වැඩපිළිවෙළ නවත්වන්නේ නැති බව මහින්ද රාජපක්ෂ ජනාධිපතිතුමා අවධාරණය කරයි.පිළියන්දල මංසන්ධියේ බස් නැවතුම් පොළ ඉදිරිපිට බස් රියක අධිබලැති බෝම්බයක් පුපුරවා සාමාන්‍ය වැසියන් ඝාතනය කරමින් තවත් පිරිසකට තුවාල සිදු කරමින් එල්.ටී.ටී.ඊ. ය සිදු කළ ම්ලේච්ඡ කි‍්‍රයාව දැඩි පිළිකුළෙන් යුතුව හෙළා දකිමින් ජනාධිපතිතුමා එසේ සඳහන් කරයි.උතුරේ පරාජය ඉවසා දරාගත නොහැකි ත‍්‍රස්තවාදීන් ඔවුනගේ කෲරත්වය නැවතත් ජාත්‍යන්තරයට පෙන්වාදී ඇති බවත් සඳහන් කරන ජනාධිපතිතුමා සියලු ජන කොටස් වලට එරෙහිව එල්.ටී.ටී.ඊ. ය සිදු කරනු ලබන ම්ලේච්ඡ කි‍්‍රයා හා ප‍්‍රචණ්ඩත්වය කිසිදා අත් නොහරින බව පැහැදිලි යැයි පෙන්වා දෙයි.ආරක්ෂක අංශ, පොලිසිය, සිවිල් ආරක්ෂක කමිටු මෙන් ම මහජනතාව ද විමසිලිමත්ව දැඩි අවධානයකින් යුතුව කටයුතු කළ යුතු බව ජනාධිපතිතුමා සඳහන් කරයි.මෙම ප‍්‍රහාරයෙන් මිය ගිය අයගේ පවුල් වලට සිය බලවත් ශෝකය පළ කරන ජනාධිපතිතුමා තුවාල ලැබූවන්ට ඉක්මන් සුවය ප‍්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804273</link>
    <topic>මැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්</topic>
    <author>සුනිල් දයා අල්විස්</author>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේසුනිල් දයා අල්විස්මෙවර මැයි දිනය වෙනුවෙන් පෞද්ගලික අංශයේ නිරත හැට ලක්ෂයකට මැයි මාසයේ මූලික වැටුපට රුපියල් දහසක වැඩිවීමක් සිදු කැරෙනු ඇතැයි කම්කරු ඇමැති අතාවුද සෙනෙවිරත්න මහතා කියයි.මෙම වැටුප් වර්ධකය හේතුවෙන් පෞද්ගලික අංශයේ සේවකයන්ගේ වැටුප සියයට විස්සක ප‍්‍රමාණයකින් වැඩිවනු ඇතැයි ඇමැතිවරයා සඳහන් කරයි.රජයේ සේවකයන්ට අය-වැය මඟින් වැටුප් වැඩිවීම් ලබාදීම විටින් විට කි‍්‍රයාත්මක වුණත් පෞද්ගලික අංශයට එවන් පොදු වැඩිවීමක් සිදු නොවූ බව කියන ඇමැතිවරයා මෙම වැටුප් වැඩි කිරීමට හාම්පුතුන්ගේ සහාය අපේක්ෂා කරන බවද පෙන්වා දුන්නේය.පෞද්ගලික අංශයේ ව්‍යාපාරවලින් ලාභයෙන් කොටසක් පාරිතෝෂික මුදලක් වශයෙන් අනිවාර්යයෙන්ම සේවකයන්ට ලබාදෙන්නටත් පියවර ගන්නා බව කී සෙනෙවිරත්න මහතා මේ සඳහා අවශ්‍ය නීතිරීති ද පාර්ලිමේන්තුවට ඉදිරිපත් කර කි‍්‍රයාත්මක කිරීමට පියවර ගන්නා බවද වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804274</link>
    <topic>මුදාගත් නැඟෙනහිර වී වලින් වැසේ</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේනැඟෙනහිර පළාත ත‍්‍රස්තවාදීන්ගෙන් මුදා ගැනීමෙන් පසු එම පළාතේ කෘෂිකාර්මික කටයුතු සඳහා රජය ලබාදුන් උපරිම පහසුකම් නිසා 2007 - 2008 පසුගිය මහ කන්නයේ වී වගා කළ බිම් ප‍්‍රමාණය හා ලබාගත් අස්වැන්න 2006/ 2007 මහ කන්නයට වඩා සියයට 19 කින් පමණ වැඩි වී ඇතැයි කෘෂිකර්ම සංඛ්‍යා ලේඛන වාර්තා හෙළි කරයි.ඒ අනුව 2006/2007 මහ කන්නයේදී නැඟෙනහිර පළාතේ වගා කොට ඇති කුඹුරු හෙක්ටයාර් ගණන 93139 ක් වුවත් එය 2007/ 2008 මෙවර මහ කන්නයේ දී හෙක්ටයාර 1,11,111 දක්වා වැඩිවී ඇත.එය කුඹුරු හෙක්ටයාර 18000 ක පමණ වැඩි වීමකි. වැඩිවීමේ ප‍්‍රතිශතය සියයට 19 කි. 2006 - 2007 මහ කන්නයේ ඉහත කුඹුරුවලින් ලැබුණු අස්වැන්න වී මෙටි‍්‍රක් ටොන් 3,44,546 ක් වේ. ඒ අස්වැන්න නැඟෙනහිර මුදා ගැනීමෙන් පසු වී මෙටි‍්‍රක් ටොන් 4,13,330 දක්වා වැඩි වී ඇත. ඒ ප‍්‍රමාණය වී මෙටි‍්‍රක් ටොන් 70,000 ක පමණ අස්වැන්න වැඩිවීමකි.2006 - 07 මහ කන්නයේ මඩකළපුව දිස්ති‍්‍රක්කයේ වගා කර ඇත්තේ වී කුඹුරු හෙක්ටයාර 15942 කි. එය 2007/ 2008 මහ කන්නයේදී කුඹුරු හෙක්ටයාර 25491 දක්වා වැඩි වී ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804275</link>
    <topic>හෙට මෙහි පැමිණෙන “දෙවැනි නිවෙසේ” ප‍්‍රධානියා</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේ”මගේ රට ඔබේ දෙවන නිවෙස ලෙසින් සලකන්න”තම දේශයට පැමිණි ආගන්තුක රාජ්‍ය නායකයා වැළඳ ගනිමින් රටේ නායකයා එහෙම කිව්වා. ඒ වචන තුළ මොන තරම් ළෙන්ගතුකමක් ගැබ්වී තිබෙනවා ද? එය ගෞරවය මුසු වූ ළෙන්ගතුකමකි.මේ ප‍්‍රකාශය කෙළේ ඉරාන ජනාධිපති මොහොමඩ් අහමඩ්නෙජාඩ් මහතා... අපේ ජනාධිපති මහින්ද රාජපක්ෂ මහතාට... ඒ එතුමා ගේ ඉරාන සංචාරය වෙලාවෙදි.ඉරානයට ගිය විට නිල වශයෙන් පිළිගැනීමෙන් පමණක් සෑහීමකට පත් නො වූ පුංචි එහෙත් බලසම්පන්න මිත‍්‍රයා, ශ‍්‍රී ලංකා ජනාධිපතිතුමා ඉරානයේ සංචාරය කළ බොහෝ ස්ථානවලට එතුමා සමගින් ගියා. හෙට අප රටේ රාජ්‍ය නායකයා ගේ “දෙවන නිවෙසේ” ප‍්‍රධානියා මෙහි පැමිණීමට නියමිත යි.ඒ නිහතමානී බලසම්පන්න මිත‍්‍රයාට ශ‍්‍රී ලංකාවත් “දෙවන නිවෙසක්” වනවා නියත යි.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804276</link>
    <topic>‘ගැමිදිරිය’ නියමයි ලෝක බැංකුව කියයි</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේප‍්‍රාදේශීය ලේකම් කොට්ඨාස 54 ගම්මාන 971 කි‍්‍රයාත්මක වන ගැමිදිරිය වැඩසටහන සියයට හැටක ප‍්‍රගතියක් අත් කරගෙන ඇතැයි ලෝක බැංකු වාර්තාවක් සඳහන් කරයි.ජාතිය ගොඩ නැගීමේ හා වතු යටිතල පහසුකම් සංවර්ධනය කිරීමේ අමාත්‍යාංශය මේ බව පෙන්වා දෙන අතර ගැමිදිරිය වැඩසටහන පුත්තලම, අනුරාධපුරය, මාතලේ හා පොලොන්නරුවේ කි‍්‍රයාත්මක කිරීමටත් පියවර ගෙන ඇත. දැනටමත් මේ වැඩසටහන ගාල්ල, මාතර, හම්බන්තොට, මොනරාගල, බදුල්ල සහ නුවරඑළිය යන දිස්ති‍්‍රක්කවල කි‍්‍රයාත්මක වේ.පවුල් 20215 අධික සංඛ්‍යාවක් සහ සාමාජිකයන් 132329 පිරිසක් මේ වැඩ සටහනට දායකත්වය ලබා දෙමින් සිටිති.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804277</link>
    <topic>සිළුමිණ ලුහුඬු දැන්වීම් පොළ වාර්තා තබයි</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේමෙවර සිළුමිණ ලුහුඬු දැන්වීම් පොළ හයදහසේ සීමාව ඉක්මවා යමින් ලේක්හවුස් ඉතිහාසයේ දැන්වීම් වාර්තාවක් තබා ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa0804278</link>
    <topic>පුත්තලමේ ‘සුළඟ’ විදුලිය වෙයි</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේපුත්තලම ප‍්‍රදේශයේ ළඟ දීම මෙගවොට් 80 ක සුළං විදුලි බලාගාර පද්ධතියක් පිහිටුවන බවත් ඊට පෞද්ගලික අංශයට අවසර ලබා දී ඇති බවත් විදුලි බල හා බලශක්ති ඇමැති ජෝන් සෙනෙවිරත්න මහතා පවසයි.කොත්මලේ හා උමා ඔය ප‍්‍රධාන ජල විදුලි බලාගාර පිහිටුවීමෙන් පසු මෙරට ජල විදුලි බලාගාර තැනීමට හැක්කේ මෙගවොට් 30 වැනි සුළු ධාරිතාවලින් පමණක් බවත් ඊට පසු ගල්අඟුරු හා දැව ඉන්ධන බලාගාරත්, සුළං හා සූර්ය බලය අපට වැඩි වශයෙන් ප‍්‍රයෝජනයට ගත හැකි බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa08042711</link>
    <topic>නැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑ</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේ- පිල්ලෙයාන්මුස්ලිම් ජනතාව සහ නගෙනහිර දෙමළ ජනතාව ශතවර්ෂ ගණනාවක් තිස්සේ පවත්වාගෙන ආ සබඳතාව, එකඟතාව හා බැඳීම මුස්ලිම් කොංග‍්‍රසයේ රාවුෆ් හකීම් මහතා වටහා ගෙන නැතැයි ටී එම් වී පී නායක පිල්ලෙයාන් පෙන්වා දෙයි.නැගෙනහිර පළාතේ ප‍්‍රබල දේශපාලන නායකයන් වන අතාවුල්ලා - අමීර් අලි සහ හිස්බුල්ලා වැනි අය සමඟ අත්වැල් බැඳගෙන දේශපාලන කටයුතුවලට බැස සිටින අවස්ථාවේ නුවරින් පැමිණි හකීම් මහතා මුස්ලිම් ජනතාව ගේ හැඟීම් අවුස්සා ඔවුන් නොමඟ යැවීමට උත්සාහ ගන්නවා යයි ද ඔහු අවධාරණය කරයි.නැගෙනහිර පළාතේ දැන් සිදුවෙමින් පවතින දේශපාලන ප‍්‍රචාර මගින් අප මුස්ලිම් විරෝධී ආකල්පයක් දරන්නවුන් ලෙස හංවඩු ගැසීම සම්පූර්ණයෙන් ම වැරදි සහගත බව කියන පිල්ලෙයාන් එවැනි මැතිවරණ ප‍්‍රචාර සම්පූර්ණයෙන් ම ජාතිවාදී ස්වරූපයක් ගෙන හැර පාන බව සඳහන් කරයි.ප‍්‍රභාකරන් නායකත්වය දරන එල්. ටී. ටී. ඊ. ය මුස්ලිම් විරෝධි පසුබිමක් තිබුණ ද එයින් කැඩී ආ අපේ සංවිධානය දෙස එම දෘෂ්ටිකෝණයෙන් බැලීම වැරදි බව ඔහු පෙන්වා දෙයි. </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa08042713</link>
    <topic>සුබසෙත 2 වැනි සම්මන්ත‍්‍රණය බෙල්ලන්විලදී</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේසුබසෙත ඡ්‍යොතිෂ සභාව විසින් සංවිධානය කරනු ලබන 2 වන ඡ්‍යොතිෂ සම්මන්ත‍්‍රණය මැයි 01 වැනිදා උදේ 8.30 සිට සවස 1.00 දක්වා බෙල්ලන්විල විහාරස්ථ ශ‍්‍රවණාගාරයේදී පැවැත්වේ.එහිදී ම. ලි. සුගතපාල, හො. ග. රා. සුමනදාස සහ කේ. ඇක්මන් යන ඡ්‍යොතිෂවේදීහු දේශන පවත්වති. සුබසෙත පුවත්පතේ උපදේශක කර්තෘ පියසේන රතුවිතාන, ඡ්‍යොතිෂ සභාවේ සභාපති හේමසිරි කුමාරණතුංග යන මහත්වරුන් සමග සුබසෙත කර්තෘ මණ්ඩලයද සහභාගි වෙති.ප‍්‍රවීණ - ආධුනික සියලුම ඡ්‍යොතිෂවේදීන්ට මෙම අවස්ථාවට සහභාගි විය හැකිය. දිවා ආහාරය රැගෙන ආ යුතුය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa08042714</link>
    <topic>ශී‍්‍රලනිප මැයි රැලිය දෙහිඅත්තකණ්ඩියේ</topic>
    <author>සුභද්‍රා දේශපි‍්‍රය</author>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේසුභද්‍රා දේශපි‍්‍රයශී‍්‍ර ලංකා නිදහස් පක්ෂයේ මැයි දින රැළිය දෙහිඅත්තකණ්ඩිය මහවැලි කී‍්‍රඩාංගනයේදී මැයි 1 වැනිදා සවස 2 ට පැවැත්වේ.මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් පැවැත්වීමට නියමිත මේ රැස්වීමට රජයට සම්බන්ධ සියලු පක්ෂවල නායකයන්ද සහභාගි වනු ඇත.‘සමගිය සවියමැයි - ඒ සවිය රටට මැයි’ යන තේමාව මුල් කර ගෙන රජයේ මැයි දිනය මෙහිදී පැවැත්වෙන අතර ප‍්‍රධාන මැයි දින රැස්වීමක් නැගෙනහිර පළාතේ පවත්වන ප‍්‍රථම අවස්ථාවද මෙය වේ.රජයේ මැයි දින උත්සවය දෙහිඅත්ත කණ්ඩිය මහවැලි කී‍්‍රඩාංගනයේදී පැවැත්වීම පිළිබඳව ප‍්‍රවෘත්ති සාකච්ඡාවකදී අදහස් දැක්වූ ශී‍්‍ර ලංකා නිදහස් පක්ෂයේ ප‍්‍රධාන ලේකම් අමාත්‍ය මෛති‍්‍රපාල සිරිසේන මහතා රණවිරුවන්ගේ ජීවිත පරිත්‍යාගයෙන් ත‍්‍රස්තවාදය පරදවා නැගෙනහිර මුදා ගැනීම ගැන රණවිරුවන්ට අපේ උපහාරය පිදීමත්, කෘතගුණය සැලකීමටත් නැගෙනහිරට ප‍්‍රජාතන්ත‍්‍රවාදය රැගෙන ඒමට කි‍්‍රයා කරන එහි ජනතාවට උපහාර පිණිසත් මෙවර මැයි දිනය නැගෙනහිර පවත්වන බව ද කී ය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aa08042717</link>
    <topic>මහාචාර්ය මොහාන් මුණසිංහට උපහාර පිරිනැමේ</topic>
    <author/>
    <content>මඩු ප‍්‍රදේශය දැන් අපේ අතේපිළියන්දල බස් බෝම්බයෙන් මරණ 26යි - 69කට තුවාලයිඋමා ඔයෙන් ලක්‍ෂ 5කට සෙතකොටි ප‍්‍රහාර හමුවේ සාමය උදාකිරීම හා ත‍්‍රස්තවාදය මැඬීම නවත්වන්නේ නැහැමැයි දිනය නිමිත්තෙන් පෞද්ගලික අංශයටත් දහසක වැටුප් වැඩිවීමක්මුදාගත් නැඟෙනහිර වී වලින් වැසේහෙට මෙහි පැමිණෙන “දෙවැනි නිවෙසේ” ප‍්‍රධානියා‘ගැමිදිරිය’ නියමයි ලෝක බැංකුව කියයිසිළුමිණ ලුහුඬු දැන්වීම් පොළ වාර්තා තබයිපුත්තලමේ ‘සුළඟ’ විදුලිය වෙයිනැගෙනහිර පැවතුණු මුස්ලිම්-දෙමළ සබඳතාව හකීම්ට තේරෙන්නෙ නෑසුබසෙත 2 වැනි සම්මන්ත‍්‍රණය බෙල්ලන්විලදීශී‍්‍රලනිප මැයි රැලිය දෙහිඅත්තකණ්ඩියේමහාචාර්ය මොහාන් මුණසිංහට උපහාර පිරිනැමේ2007 නොබෙල් සාම ත්‍යාගයේ සම ජයග‍්‍රාහකයා වන මහාචාර්ය මොහාන් මුණසිංහ මහතාට උපහාර පිදීමේ උත්සවයක් පසුගියදා කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලාවේදී මධ්‍යම පරිසර අධිකාරිය හා රාජකීය පොදු රාජ්‍ය මණ්ඩලීය ශ‍්‍රී ලංකා සංගමයේ සංවිධායකත්වයෙන් පරිසර ඇමැති පාඨලී චම්පක රණවක මහතාගේ ප‍්‍රධානත්වයෙන් පැවැත්විණි.ගෝලීය උණුසුම සම්බන්ධයෙන් ඉටු කරන ලද කාර්යයන් වෙනුවෙන් 2007 නොබෙල් සාම ත්‍යාගයේ සම ජයග‍්‍රාහකයකු බවට පත්වීමෙන් මහාචාර්ය මුණසිංහ ශ‍්‍රී ලංකාවට විශාල ගෞරවයක් ලබාදී තිබේ.මහාචාර්ය මුණසිංහ, ජිනීවාහි පිහිටි දේශගුණ වෙනස්වීම සම්බන්ධ එක්සත් ජාතීන්ගේ අන්තර් රාජ්‍ය කණ්ඩායමේ උපසභාපතිවරයා ය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ab0804271</link>
    <topic>ඔබ මොනවා කීවත් මානව හිමිකම් රකින්න ආණ්ඩුවට තරම් වෙන කාටවත් වුවමනාවක් නෑ</topic>
    <author>- චන්දන බණ්ඩාර</author>
    <content>ඔබ මොනවා කීවත් මානව හිමිකම් රකින්න ආණ්ඩුවට තරම් වෙන කාටවත් වුවමනාවක් නෑවෙළෙඳුන්ටයි මෝල් හිමියන්ටයි ඕනැ විදියට ආණ්ඩුවකට වැඩකරන්න බැහැමෙහෙ පොහොර දාපුවාම කරල පැහෙන්නේ අමෙරිකාවෙද? වෙනත් රටකද?පෞද්ගලික අංශයට සියයට විස්සක පඩි වැඩිවීමක් ලබාදීමට පියවර ගන්නවා නැඟෙනහිර ඡන්දයෙන් බෙදුම් වාදයට පිළිතුරු දෙමුජනාධිපති භගවතීට කියයිසිංහල හා හින්දු අලුත් අවුරුද්දට පසුව නැඟෙනහිර පළාත් සභා මැතිවරණයට තරග වදින ප‍්‍රධාන පක්ෂ සියල්ලම ගිය සතියේ තම මැතිවරණ ප‍්‍රචාරක කටයුතු වේගවත් කෙළේය.දේශපාලනය ගැන උනන්දු වෙන මෙරට බොහෝ දෙනාගේ අවධානය මේ දිනවල යොමුවී තිබෙන්නේ ද නැඟෙනහිර පළාත් සභා මැතිවරණය ගැනය.රජය නැඟෙනහිර පළාතේ සිදුකර ඇති සංවර්ධන කටයුතු සහ මුදාගත් ප‍්‍රදේශවල ජනතාව යළි පදිංචි කිරීම සහ එම ප‍්‍රදේශවල සාමාන්‍ය ජන ජීවිතය යථා තත්ත්වයට පත් කිරීමට හැකිවීම ගැන නැඟෙනහිර ජනතාවගෙන් රජයට ඉහළම ප‍්‍රතිචාර ලැබෙන බව වාර්තා වෙයි.ඒ නිසා නැඟෙනහිර පළාත් සභාවේ බලය රජයට ලැබෙනු ඇතැයි දේශපාලන ආරංචි මාර්ග හෙළි කළේ ය.ගිය සතියේ මෙරට ඇතැම් මාධ්‍යය උණු කැවුම් ලෙස අලෙවි කළ ප‍්‍රවෘත්තියක් විය. ඒ මෙරට බරපතල මානව හිමිකම් උල්ලංඝනය කිරීම් පිළිබඳ සොයා බැලීමට පත් කළ ජනාධිපති කොමිසමේ කටයුතු අන්තර්ජාතික ප‍්‍රමිතීන්ට අනුව සිදුවේද යන්න සොයා බැලීමට පත් කළ ඉන්දීය විනිසුරු භගවතීගේ ප‍්‍රධානත්වයෙන් යුතු විද්වත් මණ්ඩලය කළ එක්තරා ප‍්‍රකාශයකි.“ලංකා ආණ්ඩුවට මෙරට මානව හිමිකම් ආරක්ෂා කිරීමට දේශපාලන උවමනාවක් නැහැ.” එම විද්වත් මණ්ඩලය පසුගියදා ප‍්‍රකාශ කෙළේය. එම ප‍්‍රකාශයත් සමඟම රජයට එරෙහි එල්.ටී.ටී.ඊ. හිතවාදී ඇතැම් මාධ්‍ය එම ප‍්‍රකාශය මෙරට සහ විදෙස් මාධ්‍යය ඔස්සේ එක දිගටම ප‍්‍රචාරය කරන්නට පටන් ගත්තේය.පී. භගවතීගේ මහතාගේ සභාපතිත්වයෙන් යුත් විද්වත් මණ්ඩලයේ ප‍්‍රකාශය දැනගත් ජනාධිපතිතුමා එම කමිටුව සමඟ සාකච්ඡා කිරීමට එම මණ්ඩලය අරලියගහ මැදුරට ගිය සතියේ කැඳවා තිබිණි.අන්තර්ජාතික විද්වත් මණ්ඩලයේ ප‍්‍රකාශය නිසා ඒ වන විට ද ජනාධිපතිතුමා සිටියේ දැඩි කනස්සලෙනි. මේ විද්වත් මණ්ඩලය සමඟ ජනාධිපතිතුමා සාකච්ඡා කළ අවස්ථාවට ආපදා කළමනාකරණ හා මානව හිමිකම් ඇමැති මහින්ද සමරසිංහ විදුලිබල ඇමැති මහින්දානන්ද අලුත්ගමගේ සහ විදේශ අමාත්‍යාංශ ලේකම් පාලිත කොහොන යන පිරිසද එක්ව සිටියහ.සාකච්ඡාව ආරම්භ කරමින් ජනාධිපතිතුමා පී. භගවතී ඇතුළු පිරිසට කියා සිටියේ “තමුන්නාන්සේලා කියා තිබුණා මෙරට මානව හිමිකම් ගැන කි‍්‍රයා කරන්න ආණ්ඩුවට උවමනාවක් නෑ කියලා.ඒක සම්පූර්ණයෙන් ම අසත්‍ය ප‍්‍රකාශයක්. මානව හිමිකම් සෙවීමට පත් කළ ජනාධිපති කොමිසම නියම විදියට කටයුතු කරනවද බලන්න ඔබතුමාලාගේ සාමාජිකත්වයෙන් යුතු විද්වත් මණ්ඩලය ආණ්ඩුව පත් කෙළේ.එහෙම විද්වත් මණ්ඩලයක් පත් කරලත් ලංකාවේ මානව හිමිකම් ආරක්ෂා කරන්න රජයට දේශපාලන උවමනාවක් නැහැ කියලා කියන්නේ කොහොමද? අපිට මානව හිමිකම් ආරක්ෂා කරන්න දේශපාලන උවමනාවක් නැතිනම් මානව හිමිකම් කොමිසමක් පත් කරනවද? මේ පත් කිරීමෙන් ම පැහැදිලිවම පෙනෙනවා මෙරට මානව හිමිකම් ආරක්ෂා කිරීමට රජයට දේශපාලන උවමනාවක් තියෙනවා කියලා.තමුන්නාන්සේලාගේ අනවශ්‍ය ප‍්‍රකාශවලින් අපේ රටේ දේශපාලන ප‍්‍රශ්නයක් ඇති කළා” ජනාධිපතිතුමා අවධාරණය කෙළේය.ඒ සමඟම මානව හිමිකම් ඇමැති මහින්ද සමරසිංහ මහතා ද පී. භගවතී ඇතුළු පිරිසට චෝදනා මුඛයෙන් කථා කෙළේ ය. “තමුන්නාන්සේලා අනවශ්‍ය ආකාරයට පිටස්තර තැනකට ගිහින් මෙවැනි වැරැදි ප‍්‍රකාශයක් කලා.හැබැයි අපිට මේ වගේ ප‍්‍රකාශවලින් පෙනෙන්නේ ඔබතුමාලා වෙනත් න්‍යාය පත‍්‍රයකට අනුව වැඩ කරනවා කියලා.” මේ සියලු චෝදනා අසාගෙන සිටි පී. භගවතී ප‍්‍රමුඛ විද්වත් මණ්ඩලය ඉන් අනතුරුව තම මණ්ඩලය කළ ප‍්‍රකාශය සාධාරණීකරණය කිරීමට උත්සාහ කෙළේය.අපි ආණ්ඩුවට පහර දෙන්න හිතාගෙන නෙවෙයි ඔය කියන ප‍්‍රකාශය කළේ.” පී. භගවතී කීවේය.පී. භගවතීගේ ප‍්‍රකාශය ගැන ජනාධිපතිතුමා එතරම් සෑහීමකට පත් වූයේ නැත. “ඇයි එහෙනම් ආණ්ඩුවට මෙහෙම චෝදනා කරලා ආණ්ඩුව මේකට ඈඳ්‍ර ගත්තේ. තමුන්නාන්සේලාට මානව හිමිකම් කොමිසම ගැන ප‍්‍රශ්න කරන්න තිබුණා.මානව හිමිකම් කොමිසමේ කටයුතු ගැන සොයන්න විතරයි තමුන්නාන්සේලාට බලය දීලා තියෙන්නේ.” ජනාධිපතිතුමා ඉතා තදින්ම කියද්දී පී. භගවතී ඊට පිළිතුරු දෙන්නට ගියේ නැත. ඔහු ජනාධිපතිතුමාගේ ප‍්‍රකාශය සාවදානව අසාගෙන සිටියේය.“මතක තියා ගන්න මේ රටේ මානව හිමිකම් ඉහළින්ම ආරක්ෂා කරන්න ආණ්ඩුවට තරම් ලොකු උවමනාවක් වෙන කාටවත් නෑ. තමුන්නාන්සේලා කියපු දෙයින් මේ රටේ ලොකු ප‍්‍රශ්නයක් ඇති වෙලා තියෙන්නේ. නමුත් ඒකට මුහුණ දෙන්න ආණ්ඩුව සූදානම්” ජනාධිපතිතුමා පී. භගවතී ඇතුළු පිරිසට තදින්ම කීවේය.මොන හේතුවක් නිසාවත් හාල් මිල 70 ට වැඩිය බෑඅවුරුදු නිවාඩුවෙන් පසුව ජනාධිපතිතුමා ගිය පසළොස්වක පෝය දිනයේ අරලියගහ මැදුරේ සිරිත් පරිදි පැවැත්වෙන ධර්මදේශනාවට සහභාගි විය. එහි මෙවර ධර්මදේශනාව පැවැතියේ 48 වැනි වතාවට ය.මෙවර ධර්මදේශනාව සංවිධානය කරනු ලැබ තිබුණේ මුදල් අමාත්‍යාංශය විසිනි. එහි ප‍්‍රධාන පෙළේ නිලධාරීහු සහ සංස්කෘතික ඇමැති මහින්ද යාපා අබේවර්ධන මහතා ද මෙවර ධර්මදේශනාවට සවන්දීමට අරලියගහ මැදුරට පැමිණ සිටියහ.මෙවර ධර්මදේශනාවට පසුව දකුණු කොරියානු දූත පිරිසක් විසින් ජනාධිපතිතුමාට රන් ආලේපිත බුද්ධ ප‍්‍රතිමා එකසිය අටක් පරිත්‍යාග කරන ලදී. ලංකාවේ වෙහෙර විහාරවලට බෙදාදීම සඳහා මේ බුද්ධ ප‍්‍රතිමා පරිත්‍යාග කැර තිබුණි.ගිය සතියේ රටේ බොහෝ දෙනාගේ අවධානය යොමු වූ කරුණක් වූයේ රජය විසින් සහල් මිල පාලනයකට ලක් කරනු ලැබීමය. ගබඩාවල වී තොග වශයෙන් සඟවාගෙන සිටින වෙළෙඳුන්ට මේ නිසා තම සහල් තොග වෙළෙඳපළට මුදා හැරීමට සිදුවීය.රජය මැදිහත් වී සහල් මිල පාලනය කිරීම පිළිබඳව රටේ බොහෝ දෙනාගෙන් රජයට ප‍්‍රශංසාව හිමි විය.කෙසේ වෙතත් සමහර වෙළෙඳ සල් හිමියන් සහල් සඟවා තබා ගෙන රටේ සහල් හිඟයක් මවා පෑමට ද උත්සාහයක යෙදී තිබුණි. ඒ පිටුපස එ.ජා.ප. යේ ප‍්‍රබල සාමාජිකයන් සහ එ.ජා.ප. ජ්‍යෙෂ්ඨ මන්තී‍්‍රවරුන් පිරිසක් සිටින බවට ද ගිය සතියේ දී තොරතුරු අනාවරණය වෙමින් තිබුණි.මේ පිරිසගේ අරමුණ වූයේ රටේ සහල් හිඟයක් මවා පෑමෙන් රජය අපකීර්තියට පත් කිරීම බව ද වාර්තා වේ.සහල් මිල පාලනය කිරීමත් සමඟම ඇති වූ ගැටලු සාකච්ඡා කිරීමට වෙළෙඳ ඇමැති බන්දුල ගුණවර්ධන සහල් මෝල් හිමියන් සහ තොග වෙළෙඳුන් හමුවී සාකච්ඡා වට කීපයක් ම පවත්වා තිබුණි.ලෝක වෙළෙඳපොළේ පවතින සහල් අර්බුදය නිසා බුරුමයෙන් ලංකාවට ගෙන්වීමට නියමිත වූ රැන්ගුන් සහල් තොගය ලංකාවට ළඟා වූයේ ද නැත.බුරුමයේ අවුරුදු උත්සවය ගිය 22 වැනිදා දක්වා පැවැතීම බුරුම සහල් තොගය ලංකාවට ළඟාවීම ප‍්‍රමාද වීමට බලපෑ තවත් හේතුවක් වීය.අවුරුදු නිවාඩුවෙන් පසුව සහල් මිල පාලනය කිරීම නිසා ඇති වී තිබෙන ගැටලු සාකච්ඡා කිරීමට අරලියගහ මැදුරේදී විශේෂ සාකච්ඡාවක් පැවැත්විණි.එම සාකච්ඡාවට වෙළෙඳ ඇමැති බන්දුල ගුණවර්ධන, මුදල් අමාත්‍යාංශ ලේකම් ආචාර්ය පී.බී. ජයසුන්දර, ආරක්ෂක ලේකම් ගෝඨාභය රාජපක්ෂ සහ ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ සහභාගි වූහ.මේ සාකච්ඡාවේදී ජනාධිපතිතුමා අවධාරණය කෙළේ කවර හේතුවක් නිසාවත් සහල් මිල රුපියල් 70 ට වඩා ඉහළ යාමට ඉඩ නොතබන ලෙසයි.එ.ජා.ප. ප‍්‍රජාතන්ත‍්‍රවාදී පිලේ නායක ඇමැති කරු ජයසූරිය ගිය සතියේදී විදෙස් තානාපතිවරුන් රැසක් සමඟ රටේ වත්මන් දේශපාලන වාතාවරණය ගැන සාකච්ඡා කෙළේය.ගිය සතියේ දී එ.ජා.ප. ප‍්‍රජාතන්ත‍්‍රවාදී පිලේ කණ්ඩායම් රැස්වීම නායක කරු ජයසූරිය ගේ නිවෙසේ දී පැවැත්විණි. එහිදී මන්තී‍්‍ර කණ්ඩායමේ වැඩි අවධානය යොමු වූයේ නැගෙනහිර පළාත් සභා මැතිවරණය ගැන ය.ත‍්‍රස්තවාදයෙන් බේරා ගත් නැඟෙනහිර ප‍්‍රදේශය සංවර්ධනය කිරීමේ අරමුණින් පළාත් සභා මැතිවරණයේදී රජයට සම්පූර්ණ සහයෝගය ලබාදීමට ද එ.ජා.ප. ප‍්‍රජාතන්ත‍්‍රවාදී කණ්ඩායමේ මැති ඇමැතිවරු තීරණය කළහ.නැඟෙනහිර මැතිවරණයේ රජයේ ජයග‍්‍රහණය උදෙසා ප‍්‍රචාරක කටයුතු වල නිරත වීමට දැනටමත් එ.ජා.ප. ප‍්‍රජාතන්ත‍්‍රවාදී පිලේ මැති ඇමැතිවරු කොටසක් නැඟෙනහිර පළාතට ගොස් සිටිති.ඇමැති කරු ජයසූරිය ද එක්සත් ජනතා නිදහස් සංධානයේ නැඟෙනහිර පළාත් සභාවේ ජයග‍්‍රහණය උදෙසා ප‍්‍රචාරක කටයුතු සිදු කිරීමට මේ සතියේ නැඟෙනහිර පළාතට යාමට නියමිතය.ගිය සතියේ දී එක්සත් ජාතික පක්ෂයේ එංගලන්ත ශාඛාවේ 31 වැනි වාර්ෂික මහා සමුළුව පැවැත්විණි. එම සමුළුව අවසානයේ ඊට සහභාගි වූ එ.ජා.ප. මහලේකම් තිස්ස අත්තනායක, එ.ජා.ප. මාධ්‍ය ප‍්‍රකාශක ගයන්ත කරුණාතිලක සහ මන්තී‍්‍ර දුනේෂ් ගන්කන්දට එංගලන්තයේ වෙසෙන එ.ජා.ප. සාමාජිකයන්ගෙන් භෝජන සංග‍්‍රහ කීපයකට ඇරැයුම් ලැබිණි.එ.ජා.ප. එංගලන්ත ශාලාවේ 31 වැනි සමුළුව අමතමින් එ.ජා.ප. මාධ්‍ය ප‍්‍රකාශක ගයන්ත කරුණාතිලක වත්මන් දේශපාලන වාතාවරණය පැහැදිලි කළේ ය. ඒ සමුළුවේදී ඔහු කියා සිටියේ ඩී.එස්. සේනානායකගේ සිට වත්මන් නායකයා දක්වා නායකයන්ගෙන් රටට සිදුවූ සේවය ගැන ය.එ.ජා.ප. ය රට පාලනය කළ කාලයේදී රටට සිදුවූ යහපත ගැන ද එ.ජා.ප. මාධ්‍ය ප‍්‍රකාශකයා සමුළුවට පැහැදිලි කළේ ය.නැඟෙනහිර ප‍්‍රචාරක කටයුතු මෙහෙයුම තිස්සටගිය සතියේ සෙනසුරාදා එ.ජා.ප. නායක රනිල් වික‍්‍රමසිංහ ඔස්ටේ‍්‍රලියාවේ සංචාරයක් සඳහා පිටත්ව ගියේය. මේ සංචාරය යොදාගෙන තිබුණේ ආසියා පැසිෆික් කලාපයේ ප‍්‍රජාතන්ත‍්‍රයන්ගේ සංවිධානයේ වාර්ෂික සැසිවාරයට සහභාගී වීම ද අරමුණු කොට ගෙනය. එම සංවිධානයේ වත්මන් සභාපතිවරයා වන්නේ ද එ.ජා.ප. නායක රනිල් වික‍්‍රමසිංහය.ගිය සෙනසුරාදා එ.ජා.ප. ප‍්‍රබල නායකයින් දෙපළක් මඩකලපුව බලා පිටත්ව ගියහ. ඒ ජයලත් ජයවර්ධන සහ ජොන්ස්ටන් ප‍්‍රනාන්දුයි. මේ මන්තී‍්‍ර දෙපළ මඩකලපුවට ගියේ නැඟෙනහිර පළාත් මැතිවරණයේ එ.ජා.ප. ප‍්‍රචාරක කටයුතු සඳහාය. එදින මන්තී‍්‍ර දෙපළ මඩකලපුවේ ගත කළහ.20 වැනි ඉරිදා වන විට එ.ජා.ප. නායක රනිල් ඔස්ටේ‍්‍රලියාවට ළඟා වී සිටියේය. මේ අතරතුර ලංකාවට ඉක්මනින්ම සාමය උදාවේවායි ප‍්‍රාර්ථනය කැර විශේෂ පූජාවක් බි‍්‍රතාන්‍යයේදී පැවැත්විණි.ඒ බි‍්‍රතාන්‍යයේ වේල්ස් ප‍්‍රාන්තයේ ස්කන්ධර් කෝවිලේදීය. මේ කෝවිලේ දෛනිකව පුද පූජා පවත්වනුයේ කතරගම දෙවියන් උදෙසාය. කෝවිලේ ප‍්‍රධාන පූජක තැන සහ අනෙකුත් ආවතේව සිදු කරන සියලුම දෙනා සුදු ජාතිකයන් වීම ද විශේෂත්වයකි. මේ පූජාවට ශ‍්‍රී ලාංකිකයන් වන බි‍්‍රතාන්‍යයේ පදිංචි විශාල පිරිසක් ද එක්ව සිටියහ.ගිය ඉරිදා දිනය වෙන විට එ.ජා.ප.යේ නැඟෙනහිර පළාත් මැතිවරණය මෙහෙයවන්නන් සියල්ලම තම තමන්ට බාර දුන් මැතිවරණ කොට්ඨාසවල ප‍්‍රචාරක කටයුතු සඳහා නැඟෙනහිර බලා පිටත්ව ගොස් තිබිණි.එ.ජා.ප. නායක රනිල්ගේ උපදෙස් මත එ.ජා.ප. සභාපති රුක්මන් සේනානායක ගිය සඳුදා අම්පාර දිස්ති‍්‍රක්කයේ නිරීක්ෂණයක යෙදිණි. ඒ එම දිස්ති‍්‍රක්කයේ එ.ජා.ප. මැතිවරණ ප‍්‍රචාරක කටයුතු නියමකාරයෙන් සිදු වෙනවාද යන්න සොයා බැලීම සඳහාය.ගිය බදාදා දවල් වරුවේ තිස්ස අත්තනායක එ.ජා.ප. මහලේකම්වරයා නැවතත් ලංකාවට පැමිණියේය. තිස්ස අත්තනායක ලන්ඩනයේ සිට කටුනායකට ගොඩබට ගුවන් යානයේ තවත් සුවිශේෂ පුද්ගලයෝ දෙදෙනෙක් සිටියහ. ඒ විදුලිබල ඇමැති මහින්දානන්ද අලුත්ගමගේ සහ ලංකාවේ බි‍්‍රතාන්‍ය මහකොමසාරිස් වරයාය.කොළඹට තිස්ස ළඟා වෙනවිටම එ.ජා.ප. නායක රනිල් ගෙන් තිස්ස අත්තනායකට ඔස්ටේ‍්‍රලියාවේ සිට දුරකථන ඇමතුමක් ලැබිණ. මේ මාසේ 29, 30 නැඟෙනහිර පළාතේ් අපේ ප‍්‍රධාන රැස්වීම් තියෙන තැන් මගේ් ප‍්‍රධාන ආරක්ෂක නිලධාරියා හොයලා ඔයාට දැනුම් දෙයි. ඊට පස්සේ ඒ වෙනුවෙන් පෝස්ටර්, බැනර් සූදානම් කරන්න” නායක රනිල් තිස්සට උපදෙස් දුන්නේය.ඔස්ටේ‍්‍රලියානු සංචාරය නිමා කළ එ.ජා.ප. නායක රනිල් යළිත් ලංකාවට පැමිණියේ ගිය බ‍්‍රහස්පතින්දාය. ඊට පසුදින එනම් සිකුරාදා එ.ජා.ප. සිරිකොත මූලස්ථානය අවුරුදු සිරි ගෙන තිබුණි.සිංහල හා හින්දු අලුත් අවුරුද්දට පසු ව එ.ජා.ප. ප‍්‍රධානීන් සිරිකොත නිලධාරීන් සමඟ අවුරුදු සමරන්නට එදින වෙන්කැර ගෙන තිබිණි. සිරිකොත සේවකයන් අවුරුදු සමරන මොහොතටද එ.ජා.ප. නායක රනිල් වික‍්‍රමසිංහ පැමිණෙන බව කලින් දැනුම් දී නොතිබිණි.ඒ නිසා එ.ජා.ප. සභාපති රුක්මන් සහ මහ ලේකම් තිස්සගේ ප‍්‍රධානත්වයෙන් සිරිකොත අවුරුදු සැමරීම සිදු විය.ගිය සිකුරාදා පස්වරු 3ට ක්‍රෝම්බි‍්‍රජ් ටෙරස් කාර්යාලයේදී එ.ජා.ප. නැඟෙනහිර පළාත් මැතිවරණ මෙහෙයුම් කමිටුව රැස්විය. ඒ එ.ජා.ප. මහලේකම් තිස්ස අත්තනායක සහ එ.ජා.ප. සභාපති රුක්මන් සේනානායකගේ සහභාගිත්වයෙනි.මේ කමිටුවට එ.ජා.ප. මන්තී‍්‍රවරු වන රවි කරුණානායක, ජොන්ස්ටන් ප‍්‍රනාන්දු, ජෝශප් මයිකල් පෙරේරා සමඟ එ.ජා.ප. හිටපු සභාපති මලික් සමරවික‍්‍රම ද ඇතුළත් වෙති.එ.ජා.ප. නැඟෙනහිර පළාත් මැතිවරණ මෙහෙයුම් කමිටු රැස්වීමේදී රජයට චෝදනා රැසක්ම එල්ල කෙරිණි. එම චෝදනා පිළිබඳව මැතිවරණ මහකොමසාරිස්වරයාට ලිඛිතව දන්වා යැවීමට ද මැතිවරණ මෙහෙයුම් කමිටුව තීරණය කෙළේය.රජය සමඟ එක්වී නැඟෙනහිර මැතිවරණයට තරග කරන පිල්ලෙයාන් කණ්ඩායම ආයුධ අතැතිව මැතිවරණ ප‍්‍රචාරක කටයුතුවල නිරතවීම සහ රජයේ මැති ඇමැතිවරු නැඟෙනහිර ප‍්‍රචාරක කටයුතු සඳහා රාජ්‍ය සම්පත් පරිහරණය කිරීම සහ තවත් චෝදනා කීපයක් ගැන මැතිවරණ කොමසාරිස් වරයාට ලිඛිතව පැමිණිලි කිරීමට එ.ජා.ප. මැතිවරණ මෙහෙයුම් කමිටුව තීරණය කෙළේය.පසුගිය 13 වෙනිදා සිට 18 වෙනිදා දක්වා දකුණු අපි‍්‍රකාවේ කේප්ටවුන් නගරයේදී විශේෂ අන්තර් ජාතික සමුළුවක් පැවැත්වුණි. ඒ 118 වෙනි අන්තර් පාර්ලිමේන්තු සංගමයේ මහා සභා රැස්වීමයි.මේ අවස්ථාව ශී‍්‍ර ලංකා පාර්ලිමේන්තුව නියෝජනය කරමින් කථානායක වි. ජ. මු. ලොකු බණ්ඩාර ඇමැතිවරු වන අනුර පි‍්‍රයදර්ශන යාපා, මහින්ද සමරසිංහ, පවිත‍්‍රා වන්නිආරච්චි, පාර්ලිමේන්තු මන්තී‍්‍ර ලක්ෂ්මන් සෙනෙවිරත්න සහ පාර්ලිමේන්තු මහ ලේකම්වරයා ඇතුළු නියෝජිත පිරිසක් සහභාගි වූහ.දකුණු අප‍්‍රිකා සංචාරය සාර්ථකයිඅන්තර් පාර්ලිමේන්තු සංගමයේ මහා සභා රැස්වීමට දකුණු අපි‍්‍රකානු මන්තී‍්‍රවරුන් විසින් මතභේදාත්මක යෝජනා රැසක් ඉදිරිපත් කිරීමට සැලසුම් කොට තිබිණි.ශී‍්‍ර ලංකාව, පලස්තීනය, සූඩානය සහ සෝමාලියාව යන රටවල මානව හිමිකම් කඩවීම සාමය කඩවීම සහ මහජනතාවට හිරිහැර සිදුවීම ආදි කරුණු මුල් කැර ගනිමින් යෝජනාවක් ඉදිරිපත් කිරීමට ද දකුණු අප‍්‍රිකානු මන්තී‍්‍රවරු තීරණය කැර තිබුණි.මේ යෝජනාව අන්තර් පාර්ලිමේන්තු සංගමය ඉදිරිපත් කිරීමට පෙර ඒ බව ශී‍්‍ර ලංකා නියෝජිත පිරිසට දැන ගන්නට ලැබිණි. ඒ සමගම ලංකා නියෝජිත පිරිස වෙනම එකතු වී ලංකාවට අහිතකර ලෙස බලපාන යෝජනාව ගැන සාකච්ඡා කළහ.ඉන් අනතුරුව එම යෝජනාව කෙසේ හෝ න්‍යාය පත‍්‍රයෙන් ඉවත් කැර ගැනීමට ශී‍්‍ර ලංකා නියෝජිත පිරිස තීරණය කළහ. අසත්‍ය චෝදනා පදනම් කැර ගෙන ලංකාවට එරෙහිව ඉදිරිපත් කිරීමට යන යෝජනාව ගැන නියම තතු පැහැදිලි කිරීමේ වගකීම බාර ගත්තේ අනුර පි‍්‍රයදර්ශන යාපා ඇමැතිවරයාය.තොරතුරු සහ ජනමාධ්‍ය ඇමැති අනුර පි‍්‍රයදර්ශන යාපා තම කාර්ය අකුරටම ඉටු කෙළේය. දීර්ඝ කාලයක් මිඩංගු කරමින් ලංකාවට එරෙහිව තිබූ චෝදනාවල අසත්‍යතාව පැහැදිලි කළ ඇමැතිවරයා අදාල යෝජනාවට ඇතුළත්ව තිබූ රටවල්වල ලැයිස්තුවෙන් ශී‍්‍ර ලංකාව ඉවත් කැර ගත්තේය.මේ නිසා ලංකාවට අත්වීමට ගිය අපකීර්තියෙන් ගලවා ගැනීමට ද ඇමැතිවරයාට හැකි විය. එල්. ටී. ටී. ඊ. සංවිධානයට සහාය දක්වන ඇතැම් පුද්ගලයන් සහ සංවිධාන ශී‍්‍ර ලංකා රජය ගැන දකුණු අප‍්‍රිකානු මන්තී‍්‍රවරුන්ට ඒත්තු ගන්වා තිබූ වැරැදි අදහස් පරාජයට පත් කිරීමට අනුර පි‍්‍රයදර්ශන යාපා ඇමැතිවරයාට හැකි විය.“ශී‍්‍ර ලංකාවේ දීර්ඝ කාලයක සිට පැවැති ත‍්‍රස්තවාදය මේ වෙන විට ඉතා කුඩා ප‍්‍රදේශයකට සීමා කැර තිබෙනවා. දැන් නැගෙනහිර පළාතේ සිංහල, දෙමළ, මුස්ලිම් ජනතාව සමගියෙන් ජීවත් වෙනවා.එම ප‍්‍රදේශවල ජලය, විදුලිය, නිවාස සහ අධ්‍යාපන ආදි යටිතල පහසුකම් සංවර්ධනය කරමින් පවතිනවා. ජනතාව එහි නියම ප‍්‍රයෝජන භªක්ති විඳිනවා.” අනුර පි‍්‍රයදර්ශන යාපා ඇමැතිවරයා පැහැදිලි කෙළේය.අන්තර් පාර්ලිමේන්තු සංගමය ඇමතූ අනුර පි‍්‍රයදර්ශන යාපා ඇමැතිවරයා කියා සිටියේ යුද්ධය නිසා අවතැන් වූ 1,20,000 ජනතාව මේ වෙන විට ඔවුන්ගේ ගම්බිම්වල යළි පදිංචි කිරීමට රජයට හැකි වූ බවය.ඒ නිසා ලංකාවේ ත‍්‍රස්තවාදය පරාජය කොට සාමය උදා කර ගැනීමට උත්සාහ කරන මේ මොහොතේ ලංකා රජයට ජගත් ප‍්‍රජාවගේ සහාය ලබා දෙන ලෙස ද අනුර යාපා ඇමැතිවරයා ඉල්ලා සිටියේය.තොරතුරු සහ ජනමාධ්‍ය ඇමැතිවරයාගේ ප‍්‍රකාශයත් සමගම දකුණු අප‍්‍රිකානු රජයේ උප විදේශ ඇමැතිවරයා කියා සිටියේ ලංකාවට එරෙහිව ඉදිරිපත් කිරීමට තිබූ යෝජනාව මගින් දකුණු අපි‍්‍රකානු රජයේ අදහසක් ඉදිරිපත් නොවූ බවයි.එම යෝජනාව දකුණු අපි‍්‍රකානු මන්තී‍්‍රවරු කිහිප දෙනකුගේ අදහසක් පමණක් බව ද දකුණු අපි‍්‍රකානු උප විදේශ ඇමැතිවරයා කීවේය.අනුර පි‍්‍රයදර්ශන යාපා ඇමැතිවරයා සහ ආපදා කළමනාකරණ හා මානව හිමිකම් ඇමැති මහින්ද සමරසිංහ දකුණු අපි‍්‍රකානු උප විදේශ ඇමැතිවරයා සමග සාකච්ඡාවක නිරත විය.මේ අවස්ථාවේදී මහින්ද සමරසිංහ ඇමැතිවරයා කොටි සංවිධානය සිදු කරනු ලබන ඝාතන, පැහැර ගැනීම් සහ මානව හිමිකම් කඩකිරීම් පිළිබඳව දකුණු අපි‍්‍රකානු උප විදේශ ඇමැතිවරයා දැනුවත් කිරීමට සමත් විය.මේ අනුව ශී‍්‍ර ලංකා නියෝජිත පිරිසේ අන්තර් පාර්ලිමේන්තු සංගම් සැසි වාරය සඳහා සහභාගි වූ සංචාරය අතිශය සාර්ථක ලෙස නිමාවට පත් විය.රටේ නිදහසට අත තියන්න කාටවත් ඉඩ දෙන්න බෑගිය ඉරිදා ජාතික හෙළ උරුමය විශේෂ මධ්‍යම කාරක සභා රැස්වීමක් කැඳවා තිබුණි. සවස 5 වන විට හරියටම මධ්‍යම කාරක සභාව රැස් විය.හෙළ උරුමයේ මධ්‍යම කාරක සභා රැස්වීමේදී මුලින්ම සාකච්ඡා වූයේ ඉන්දීය විනිසුරු භගවතී ගේ ප‍්‍රධානත්වයෙන් පත් කැර ඇති ජගත් විද්වත් මණ්ඩලයේ මතභේදාත්මක ප‍්‍රකාශය ගැනය.‘ඔය කියන ජගත් විද්වත් මණ්ඩලය පත් කෙළේ මුතූර්වලදී ඝාතනය වූ රාජ්‍ය නොවන සංවිධානයේ සාමාජිකයන් ගැන පරීක්ෂණ සිදු කරන ජනාධිපති කොමිසමේ කටයුතු නිරීක්ෂණය කරන්න.හැබැයි ඔය කියන මණ්ඩලයට විවිධ අය රිංගා ගත්තා. සමහරු ආරක්ෂක අංශවලට එරෙහිව අසත්‍ය ප‍්‍රචාරය කරපු උදවිය. එන්. ජී. ඕ. ජාලයට පිටින් ගිහින් කටයුතු කරන්න භගවතී විනිසුරු තුමාටත් හැකියාව ලැබුණේ නෑ.” උදය ගම්මන්පිල කියා සිටියේය.“භගවතී ඇතුළු විද්වත් මණ්ඩලය අන්තිමට ජනාධිපති කොමිසමේ එක් පාර්ශ්වකරුවකු වූ රාජ්‍ය නොවන සංවිධානය වෙනුවෙන් පෙනී සිටින්න පටන් ගත්තා. ඒ ගැන නීතිඥ ගෝමින් දයාසිරි හරස් ප‍්‍රශ්න ඇසුවාම මේ කණ්ඩායම රටින් පිටවෙන්න තීරණය කළා.” උදය ගම්මන්පිල චෝදනා කළේය.ජාතික හෙළ උරුමයේ නීති සම්පාදක උදය ගම්මන්පිල මධ්‍යම කාරක සභාවට කියා සිටියේ රටේ ස්වෛරීභාවයට අත තියන්න කිසිදු කණ්ඩායමකට ඉඩ නොදිය යුතු බවය. නීතිපති දෙපාර්තමේන්තුවේ ස්වාධීනත්වයත් ජගත් විද්වත් කමිටුවේ ප‍්‍රකාශ නිසා හෑල්ලුවට ලක්වූ බව උදය ගම්මන්පිල කීවේය.“මෙහි තවත් පැත්තක් තියෙනවා. දැන් ප‍්‍රභාකරන් ගලවා ගන්න අන්තර්ජාතික මෙහෙයුමක් කි‍්‍රයාත්මක වෙනවා. යුද්ධය නිසා හති වැටිලා ඉන්න ප‍්‍රභාකරන් බේරා ගන්න ඉන්දියාවේ වයිකෝ උත්සාහ කරනවා.ඔහු ඉන්දියාව මගින් අපේ රටට දින හැටක සටන් විරාමයක් යෝජනා කරවන්න උත්සාහ කරනවා. ජගත් විද්වත් මණ්ඩලයේ මෙවැනි ප‍්‍රකාශ අප තේරුම් ගත යුත්තේ මේ වටපිටාවත් හොඳට තේරුම් ගෙන බව“ නිශාන්ත වර්ණසිංහ කීවේය.ජාතික හා විජාතික බලවේගවිධායක සභාවට ඊළඟට අදහස් දැක්වූයේ ඇමැති පාඨලී චම්පික රණවකයි. ඇමැති චම්පික රණවක කියා සිටියේ ජෙයරාජ් ප‍්‍රනාන්දුපුල්ලේ ඇමැතිවරයාගේ ඝාතනය ගැන සොයා බලන පරීක්ෂණ කණ්ඩායම හෙළි කර ගත් තොරතුරක් ගැනය.“අපේ හමුදාව මඩු දේවස්ථානය මුදා ගත්තට පස්සේ මරඳමඩු මෑණියන්ගේ ප‍්‍රතිමාව වතිකානුවට ගෙනිහින් ආගමික පාරිශුද්ධ භාවය තහවුරු කරලා නැවත ලංකාවට ගෙන ඒමට ජෙයරාජ් ඇමැතිතුමාගේ අදහසක් තිබිලා තියෙනවා.ඒ නිසා ඇමැතිතුමා ඝාතනය කෙරුණු බව හෙළි වෙලා තියෙනවා.” ඇමැති චම්පික කීවේය. ත‍්‍රස්ත විරෝධී දේශ හිතෛශි කතෝලිකයන් දැන්වත් කොටි ත‍්‍රස්තවාදයට එරෙහිව නැගී සිටිය යුතු බව ද ඇමැති චම්පික අවධාරණය කළේය.ජාතික හෙළ උරුමයේ මධ්‍යම කාරක සභිකයන්ගේ අදහස වූයේ මරඳමඩු මෑණියන්ගේ පිළිරුව මඩු දේවස්ථානයෙන් ඉවත් කිරීම මගින් කොටි සංවිධානය ආගමික සංකේතවලට අගෞරවයක් කර ඇති බවය.දේව මෑණියන්ගේ ප‍්‍රතිමාව යළිත් මඩු දේවස්ථානයේම තැන්පත් කරන ලෙස මන්නාරම රදගුරුවරයාට කතෝලික ජනතාව බලපෑම් කළ යුතු බව ද හෙළ උරුමයේ මධ්‍යම කාරක සභාවේ අදහස විය.මධ්‍යම කාරක සභාවේදී මිස්සක කමලසිරි හිමි සභිකයන් ගේ අවධානය යොමු කෙළේ ජ. වි. පෙ. බෙදී වෙන්වීම ගැනය. මාක්ස්, ලෙනින් බණ අකුරටම කි‍්‍රයාත්මක කරන්න සපථ කළ ජ. වි. පෙ. සහෝදරවරුන්ට මොකද වුණේ මිස්සක කමලසිරි හිමියෝ ඇසූ හ.හැඩිගල්ලේ විමලසාර හිමියෝ මධ්‍යම කාරක සභා රැස්වීමේදී කථා කෙළේ ජ. වි. පෙ. සහ එ. ජා. ප. යේ ජාතික සහ විජාතික පිලේ ගැටුම් නිසා ඒ පක්ෂ දෙකම දෙකට කැඩුණු බවය. “විමල් වීරවංශ නියෝජනය කළ ජාතික මතවාදය ජ. වි. පෙ. නොතිබුණ නිසා විමල් එළියට ආවා.ඒ විදියටම තමා එ. ජා. ප. යේ විජාතික බලවේගවලට එරෙහිව කරු ජයසූරිය පක්ෂයෙන් එළියට ආවා. හැඩිගල්ලේ විමලසාර හිමියෝ කීහ. “අනික අපි ළඟ දේශපාලන කුහකකම නෑ.රටේ සිංහල ජාතිකත්වය පිළිගෙන නව ගමනක් යාමට දළදා මැදුරේදී ශපථ කළ විමල් වීරවංශ මන්තී‍්‍රවරයාට අපිත් ආශීර්වාද කරනවා.” හැඩිගල්ලේ විමලසාර හිමියෝ සාකච්ඡාව අවසන් කරමින් කීහ.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ab0804272</link>
    <topic>වෙළෙඳුන්ටයි මෝල් හිමියන්ටයි ඕනැ විදියට ආණ්ඩුවකට වැඩකරන්න බැහැ</topic>
    <author>සංවාද සටහන සුමේධා නවරත්න</author>
    <content>ඔබ මොනවා කීවත් මානව හිමිකම් රකින්න ආණ්ඩුවට තරම් වෙන කාටවත් වුවමනාවක් නෑවෙළෙඳුන්ටයි මෝල් හිමියන්ටයි ඕනැ විදියට ආණ්ඩුවකට වැඩකරන්න බැහැමෙහෙ පොහොර දාපුවාම කරල පැහෙන්නේ අමෙරිකාවෙද? වෙනත් රටකද?පෞද්ගලික අංශයට සියයට විස්සක පඩි වැඩිවීමක් ලබාදීමට පියවර ගන්නවා නැඟෙනහිර ඡන්දයෙන් බෙදුම් වාදයට පිළිතුරු දෙමුකෘෂිකර්ම ඇමැති හේමකුමාර නානායක්කාරසහල් අත්‍යවශ්‍ය භාණ්ඩයක් වූයේ ගිය පෙබරවාරියේ ය. අලුත් අවුරුද්දෙන් පසු ඊට පාලන මිලක්ද නියම කිරීමට ආණ්ඩුවට සිදුවූයේ අත්‍යවශ්‍ය භාණ්ඩ ගණයට ඇතුල් කිරීමෙන් සහල් මිල අර්බුදය නොවිසඳුන නිසා ය. මිල පාලනය සමඟ ද විවිධ ගැටලු මතුවෙමින් පවතින විට පාරිභෝගික අධිකාරිය ජනතාව වෙනුවෙන් සිය රාජකාරිය අරඹමින් සිටී. මේ සහල් අර්බුදය ගැන කෘෂිකර්ම ඇමැතිවරයා සමඟ සිළුමිණ කළ සාකච්ඡාවකි.තොග අවසන් වූ පසු පාලන මිලට දීමට සහල් නැති බව තොග වෙළෙඳුන් පවසනවා. සහල් අර්බුදයේ සමීප ගැටලුව එයයි. ආණ්ඩුව ඊළඟට මොකද කරන්නෙ?සියලු වෙළෙඳුන් වැරදියි කියලා මම කියන්නේ නැහැ. ඒත් වෙළෙඳුන් මුලින්ම ඇසුවේ වැඩි මිලට අරගෙන අඩුමිලට කොහොමද සහල් විකුණන්නෙ කියලයි.ඒත් කිසි දවසක අඩු මිලට ගත් සහල් අයවැයෙන් හෝ ස්වාභාවික හේතුවක් නිසා හෝ වැඩි වුණොත්, වැඩි වුණු මිලට විකුණන්න බැහැ කියලා ඔවුන් කියන්නෙ නැහැනෙ.තොග අවසන් වූ පසු විකිණීමට සහල් නැහැයි යන ඔවුන්ගේ දැනුම් දීම ගැන ආණ්ඩුව මොකද කරන්නෙ?මෙහෙමයි අතේ ඇඟිලි දහයට වඩා අඩු මෝල් හිමියන් කිහිප දෙනෙකුටයි, වෙළෙන්දො සීයක තරමේ ප‍්‍රමාණයකටයි ඕනෙ විදිහට ආණ්ඩුවට වැඩ කරන්න බැහැ.ඕනම ව්‍යාපාරිකයෙක්, වෙළෙන්දෙක් ආණ්ඩුවේ එහෙම නැතිනම් රටේ නීතියට අවනත විය යුතුයි. විදේශිකයෙක් මේ රටේ වෙළෙඳ්‍රම් කළත් ඔහුත් වෙළෙඳ්‍රම් කල යුතු වන්නේ මේ රටේ නීතිය අනුවයි. පිලිපීනය, මැලේසියාව වගේ රටවලත් මේ ගැටලුව ආවා. නීතියට පිටින් කටයුතු කළ වෙළෙන්දන්ගේ සහල් තොගවලට පිලිපීන ජනාධිපතිනිය සීල් තැබුවා.අපි සහල් අත්‍යවශ්‍ය භාණ්ඩයක් බවට පත් කෙළේ පෙබරවාරි මාසයේ. හංගන සහල් තොගවලට අපි සීල් තබනවා. ඒ වෙළෙඳුන්ට නීතියේ හැටියට දැඩි දඬුවම් පමුණුවනවා.පසුගිය දින කිහිපයේ හතරවන හරස්වීදියේ සඟවා තිබූ සහල් තොගවලට පාරිභෝගික අධිකාරිය සීල් තැබුවා. මේ වැටලීම් කිරීම් සීමා වෙන්නෙ හතරවෙනි හරස්වීදියෙ වෙළෙඳුන්ට විතරද?කිසිසේත් ම නැහැ. කුමන මට්ටමේ සහල් ව්‍යාපාරිකයෙක් වුණත් රටේ කොතැනක හෝ සහල් සඟවා ගෙන සිටියත් නීතිය හැමෝටම එකයි. ආණ්ඩුව කොන්ද කෙලින් තියාගෙන හැමෝටම නීතිය කි‍්‍රයාත්මක කළයුතුයි.එක්කෝටි අනූදාහක් වූ ජනතාවගෙ බඩවැල් මිරිකලා හම්බකරගන්න පමණක් දත කන කිහිප දෙනෙක්ගෙ වුවමනාවන් ආණ්ඩුවකට ඉටු කරන්න බැහැ.සහල් අත්‍යවශ්‍ය භාණ්ඩයක් වුණේ පසුගිය පෙබරවාරියෙ. පාලන මිලක් ඇති කළ යුත්තේ ඒ තීරණයට සමගාමීවමයි. ඒත් පාලන මිලක් පැනවීමට අලුත් අවුරුද්ද පහුවෙන තුරු ඉන්න සිද්ධ වුණා. ඇයි ඒ?අත්‍යවශ්‍ය භාණ්ඩයක් බවට නම් කරලා මිල පාලනයක් ගෙන ඒමට ප‍්‍රමාද වුණා. එහෙම වුණේ් සදාචාර සම්පන්න ලෙස ජාතික වගකීමකින් යුතුව කෙරෙන වෙළෙඳ්‍රමක් ගැන කථා කෙරුණ නිසා. ඒත් කෘති‍්‍රමව වෙළෙඳුන් ඉහළ මිලක් ඇති කළා.අපි හොඳටම දන්නවා ගොවියාට වී කිලෝ එකකට උපරිම ලැබුණෙ රුපියල් විසිනමයයි. ඒ ලැබුණෙත් කන්නය අවසාන කාලයේ. මුලදී වී කිලෝව ගොවියන්ගෙන් ගත්තෙ රුපියල් විසි පහට. විසි හයට, විසි හතට වගේ මුදලකට.වී අලෙවි මණ්ඩලය නැවත ස්ථාපිත කර අලුත් ගබඩා ඇති කර ප‍්‍රාදේශීය කාර්යාලයක් විවෘත කර නිලධාරීන් බඳවාගෙන ඉවර වුණාට පස්සෙ අපි ලොකුවට බෝඩ් එකක් ගහගෙන ඉන්නවා රුපියල් විසි දෙකට වී මිලදී ගනු ලැබේ කියලා.පෞද්ගලික අංශය ඊට වඩා රුපියල් දෙක තුනක් වැඩියෙන් දෙනකොට රුපියලකින් වත් පාඩු ලබන්නට කැමැති නැති ගොවියෝ වී අලෙවි මණ්ඩලයට වී විකුණයිද? සම්පූර්ණ වී නිෂ්පාදනයෙන් සියයට නවයක් වී අලෙවි මණ්ඩලවල ගබඩාවල රැස්කරගන්න පුළුවන්. ඒත් මේ වෙනකොට වී ඇටයක්වත් නැහැ. කවුද මේ තීරණ ගන්නෙ?ඒ ප‍්‍රශ්නේ අපියි ඔබගෙන් ඇසිය යුත්තේ. කව්ද මේ තීරණ ගත්තෙ?කළ යුතුව තිබුණෙ තරගකාරී මිලකට වී අලෙවි මණ්ඩලයත් වී මිලදී ගැනීමයි. මෝල් හිමියන් වැඩි මිලක් කියද්දි අපිත් ඒ මිලට තරගයක් දෙන්න ඕනෙ.මේ වනවිට සහල් මෙටි‍්‍රක් ටොන් විසි දෙලක්ෂයක් පෞද්ගලික අංශය ගබඩා කරගෙන තිබෙනවා. මේ සහල් මෝල් හිමියන්, වෙළෙඳුන්, අතරමැදියො වගේ පිරිස් ළඟ තිබෙනවා. කව්ද මේවා එහෙම වෙන්න දෙන්නෙ. කව්ද මේ තීන්දු ගන්නෙ?අපි නැවත ඔබගෙන්ම ඒ ප‍්‍රශ්නය අහනවා. වී අලෙවි මණ්ඩලයට වී නොගන්නා තත්ත්වයක් ඇති කරන්නේ කව්ද?ජනතා විරෝධී (කත්පයාධිකාරි වෙළෙඳපොළ) ඒ කියන්නේ වෙළෙඳුන් කිහිප දෙනෙක් තමයි මේ වෙළෙඳ පළ හසුරුවන්නෙ. 2007 වසරේ නොවැම්බර් මාසයේ හෙක්ටර් කොබ්බෑකඩුව මධ්‍යස්ථානයේදී වී මිලදී ගැනීම ඇතුළු සහල් අර්බුදය පිළිබඳ අපි දීර්ඝ ලෙස සාකච්ඡා කළා.මෛතී‍්‍රපාල සිරිසේන ඇමැතිතුමා, මම, සිරිපාල ගම්ලත් ඇමැතිතුමා වගේම අමාත්‍යාංශ ලේකම්, සෑම මට්ටමකම නිලධාරීන් සියලු දෙනා එකතුවයි මේ සාකච්ඡාව පැවැත්වුණේ.එතැනදී දැකගන්න ලැබුණා මනුෂ්‍ය පරිභෝජනයට ඉතා සුදුසු සහල් මෙටි‍්‍රක් ටොන් තුන් ලක්ෂ පනස්දාහක් කොම්පැනිකාරයන් ගොවියන්ගෙන් මිලදී ගෙන ඇති බව. පොළොන්නරුව, මඩකලපුව, හම්බන්තොට වැනි දිස්ති‍්‍රක්කවලින් රුපියල් දහනවය ගානෙ තමයි ඔවුන් මේ වී මිලදී ගෙන තිබෙන්නෙ.මේ තත්ත්වයන් පාලනය කරන්න කෘෂිකර්ම අමාත්‍යාංශයට හැකියාවක් නැද්ද?කොම්පැනිකාරයන්ගෙ මේ ද්‍රෝහිකම්වලට පිළියම් තියෙනවා. සත්ත්ව ආහාරවලට ලබාගත යුතු වන්නේ ආහාර පරිභෝජනයට නුසුදුසු සුණු සහල්.කුකුල් පාලනය බහුල රටක් වන අප‍්‍රිකාවේ ගැම්බියාව නැමැති රට කුකුළන් සඳහා ලබා ගත්තේ සුණුසහල්. ඒවත් හතරවෙනි පස්වෙනි කාණ්ඩවලට අයත් ඒව.අපේ රටේ සහල් සුවිශේෂයි. ඒ නිසයි පොහොර මිටිය ගොවියට තුන්සිය පනහට දෙන්නෙ. වාරිමාර්ගවලට කෝටි ගණන් වැය කරලා ගොවියට නොමිලේ වතුර ටික දෙන්නෙ.එසේ නම් සහල් ටික කොම්පැනිකාරයන්ට සත්ත්ව ආහාරවලට දෙන්න ගොවියට අයිතියක් නැහැ. මට බලය තිබුණ නම් මම නීතිය කි‍්‍රයාත්මක කරනවා. පාරිභෝගික ආරක්ෂණ පණත යටතේ අපි පාරිභෝගිකයාව ආරක්ෂා කළ යුතුයි.සහල් අර්බුදය සම්බන්ධයෙන් හෙක්ටර් කොබ්බෑකඩුව මධ්‍යස්ථානය නිකුත් කළ වාර්තාවේ මේ කොම්පැණි කාරයන් සත්ත්ව ආහාරවලට වී මිලදී ගැනීම ගැන කරුණු පැහැදිලි කරලා තිබෙනවා.මෙතැන දී මතක් කළ යුතු අතුරු කථාවක් තිබෙනවා. ඉදිරියේ දී ආහාර අර්බුදයක් එන බව පසුගිය වසරේ පෙබරවාරිය වන විට මේ රටේ විශේෂඥයන් ජනාධිපතිවරයාට උපදෙස් දුන්නා. ඒ අනුව තමයි අපි වවමු රට නගමු ව්‍යාපෘතිය කි‍්‍රයාත්මක වුණේ. එවැනි තත්ත්වයක් යටතේ තමයි සහල් සත්ත්ව ආහාරවලට විකිණෙන්නෙ.ඒ වගේ ම වී අලෙවි මණ්ඩලය මෝල්වලට සහල් අලෙවි කරද්දී ඒවායේ විනිවිද භාවයක් නැති බවක් කියැවෙනවා. විශේෂයෙන් ම කුඩා මෝල් හිමියන් ගැන අවධානයක් නැති බව කියැවෙනවා.ඒ නිසා මේ ඒකාධිපතිකමත් නැති කරලා කුඩා පරිමාණයේ මෝල් හිමියන්ට අවධානය දැක්විය යුතුයි.මේ වාර්තාවේ එක නිර්දේශයක් තමයි කුඩා පරිමාණයේ මෝල් හිමියන්ටත් ආණ්ඩුව අත දිය යුතුයි කියන එක. ඒ වගේ ම වී මිල දී ගැනීමේ කාර්යයට ආණ්ඩුවත් දායක විය යුතුයි යන්න තව නිර්දේශයක්.වී අලෙවි මණ්ඩලයට මිල දී ගැනීමට හැකියාව තියෙන්නෙ ඔබ කියන හැටියට මේ රටේ මුළු වී නිෂ්පාදනයෙන් සීයට නමයයි. වී අලෙවි මණ්ඩලය මේ සීයට නමය මිල දී ගත්තත් සීයට අනූඑකක් වූ බලය තියෙන්නෙ පෞද්ගලික අංශයට. ආණ්ඩුව ජනතාව වෙනුවෙන් මැදිහත් වෙන්නෙ කොහොමද?දැන් බලන්න තේ කර්මාන්තය දිහා. ආණ්ඩුවට අයිතියක් තිබේ නම් ඒ සුළු වශයෙන්. සම්පූර්ණයෙන් ම වගේ තේ කර්මාන්තය රැඳිලා තියෙන්නෙ පෞද්ගලික අංශය මත. ඒත් එහි මිල ගණන් සමීකරණයක් අනුව සිදුවෙනවා.සියයට හැටපහක ආදායම තේ වවන්නාට. ඉතිරි තිස් පහ තමයි වෙළෙන්දට ලැබෙන්නෙ. වී වලටත් මේ විද්‍යාත්මක සමීකරණය හදන්න පුළුවන්.මම මේ මාධ්‍යයටයි ජනතාවටයි කරුණු කියමින් යන්නෙ ඒ තත්ත්වය ඇති කරන්න. පවතින ක‍්‍රමය සුනුවිසුනු කරමින් ගොවියාටත් පාරිභෝගිකයාටත් සහන ලැබෙන ක‍්‍රමයක් ඇති කිරීමටයි මා මේ උත්සහ ගනිමින් ඉන්නෙ.එම්. ජේ. පෙරේරා මහතා ගේ මුල් ම සභාපතිත්වයෙන් ඇරඹුණ වී අලෙවි මණ්ඩලයට ස්වර්ණමය ඉතිහාසයක් තිබුණා. නැවත ගොඩනැගුණ මේ මණ්ඩලයට දැන් මිල දී ගැනීමට හැකියාව තියෙන්නෙ සම්පූර්ණ නිෂ්පාදනයෙන් සියයට නමය යි. එවැනි තත්ත්වයක් යටතේ වුව ද වී ඇටයක් වත් මිල දී ගැනීමට නොහැකි වීම ගොවියා ගේ හා ජනතාව ගේ පැත්තෙන් බලන විට මහා ඛේදවාචකයක් නොවේ ද?මම ඔය ගැන ටිකක් වෙනස් විදියකට බලනවා. ඔය කියන යුගයෙත් මේ අඩුපාඩු තිබුණා. දැන් බලන්න ඛනිජ තෙල්. පෞද්ගලික අංශය යටතේත් තියෙනවනෙ.නමුත් රාජ්‍ය අංශයටත් සීයට පනහක අයිතියක් ඛනිජ තෙල් සම්බන්ධයෙන් තියෙනවා. ඉන්දියාවේ පිරවුම් හල් දින කිහිපයක් තෙල් සැපයුම නවතන විට තෙල් අර්බුදයක් නැති වුණේ රාජ්‍ය අංශයට ඉන් අඩක ම අයිතිය තිබූ නිසා නේ ද?ඔව්. වී අලෙවි මණ්ඩලය වසා දැමිය යුතුයි කියා මා කියන්නෙ නැහැ. එය අනිවාර්යයෙන් තිබිය යුත්තක්.හෙක්ටර් කොබ්බෑකඩුව මධ්‍යස්ථානයෙ වාර්තාවේ නිර්දේශයට අනුව සහල් අර්බුදයට පිළියමක් ලෙස ආණ්ඩුව සහල් මිල දී ගැනීමේ කාර්යයට මැදිහත් විය යුතු බව නිර්දේශ කර ඇති බව පැවසුවෙත් ඔබ. එහෙම නම් ඇයි වී අලෙවි මණ්ඩලයේ ගබඩා පහසුකම් ඇති කර එය නැවත ශක්තිමත් නොකරන්නෙ?රටේ අවාසනාවට මේ වගේ අවශ්‍යතාවයන් ගැන කථා කරන කතිකාවතක් ගොඩනැගෙන වටපිටාවක් දැන් නැහැ. රටට ජනතාවට අපි මේ අවශ්‍යතාවයන් පැවසිය යුතුයි. ඔන්න මම දැන් ඒකට ආරම්භයක් දුන්නා.මාධ්‍යයට ජනතාවට මම දැන් මේ ගැන කියනවා. ජනතාව ගේ මුදල් කොල්ල කන්න මේ රටේ අතළොස්සක් වූ ව්‍යාපාරිකයන්ට ඉඩ දෙන්න බැහැ.ඔබ පැවසුවා 2007 පෙබරවාරි වන විට ආහාර හිඟය පිළිබඳ කළ දැනුවත් කිරීමෙන් පසු අපි වවමු රට නඟමු ව්‍යාපෘතිය ඇරඹූ බව. ඒත් අද වෙන විට ඉන්දියාවෙන් හා මියැන්මාරයෙන් සහල් මෙටි‍්‍රක් ටොන් ලක්ෂ ගණන් ගෙන්වීමට සිදුවෙලා. ඇයි මෙහෙම වුණේ?මෑත කාලීන සහල් නිෂ්පාදනයෙන් වැඩි ම පලදාවක් පසුගිය වසර තුන හතරේ ලැබී තිබෙනවා. වර්ෂාව නිසා පාඩු වූවා කියූවත් වැඩි පලදාවක් ලැබූ වසරක් ලෙස මේ වසරත් නම් කෙරිලා තියෙනවා.ඔබ පවසන විදියට මෑත කාලීන සහල් නිෂ්පාදනයෙන් වැඩි ම අස්වැන්නක් මේ වසරේ ලැබී තිබෙනවා. ඒ වගේ ම පෞද්ගලික අංශය සතුව මෙටි‍්‍රක් ටොන් ලක්ෂ ගාණක් තිබෙනවා. ඒත් සහල් හිඟයක් තිබෙනවා සහ සහල් ආනයනය කිරීමට තීරණය කර තිබෙනවා. ඇයි මේ?උපරිම පෞද්ගලිකරණ ලක්ෂණයන්ගෙන් හෙබි ඇමෙරිකාවත් ජනතාව වෙළෙන්දන් ගේ ගොදුරු බවට පත් කොට නැහැ.ඔවුන් පාරිභෝගිකයන් ගෙ යහපත සඳහා දැඩි නීති පනවා තිබෙනවා. අසල්වැසි ඉන්දියාවත් එහෙමයි. ජපානයත් එහෙමයි.ආණ්ඩුව සහල් ආනයනය කිරීමට තීරණය කර තිබෙනවා. මේ සහල් බෙදා හරින්නෙ කොහොමද ද?සමුපකාරවලට මෙන් ම පෞද්ගලික අංශයටත් මේ හාල් දෙනවා. මෙතැන දී පෞද්ගලික අංශය අමතක කරලා දාන්නෙ නැහැ.මේ අර්බුදය ඇතිවෙලා තියෙන්නෙ පෞද්ගලික අංශය නිසා. ආනයනය කරන සහලුත් ඔවුන්ට ම දීමෙන් ආණ්ඩුවෙ පරමාර්ථය ඉෂ්ට වෙනව ද? ඔවුන් ඒ සහලුත් සඟවා ගත්තොත්?එහෙම සඟවා ගත්තොත් අපි නීතිය තදින් ම කි‍්‍රයාත්මක කරනවා.අපි වවමු රට නගමු ව්‍යාපෘතිය මේ රටේ ආහාර අර්බුදයට ඒ කියන්නෙ ඉහළ යන මිල පාලනය කිරීමට මොන තරම් දායක වෙලා තියෙනව ද?රාජ්‍ය ගොවිපළ වගේ ම පෞද්ගලික ගොවිපළත් වගාව සම්බන්ධයෙන් අප දිරිමත් කළා. ඒ වගේ ම ජනතාවත් ඒ ව්‍යාපෘතියට එකතු කර ගත්තා.වෙන දා අවුරුද්දකින් විකිණී අවසන් වෙන ගන්නොරුවේ බීජ නිෂ්පාදන මෙදා මාස එකහමාරකින් විකිණී අවසන් වෙලා තියෙනවා.එහෙම නම් එළවළු මිලත් ඉහළ යන්නෙ ඇයි? අද හීන් අමුමිරිස් කිලෝව රුපියල් හාරසීයයි?අමු මිරිස් කියන්නෙ ඉතිං කන්නයට වගා කරන බෝගයක් නෙ.පාරිභෝගිකයාට ඉහළ මිල ගණන් යටතේ එළවළු මිල දී ගැනීමට සිදුව තියෙද්දි ඇතැම් ප‍්‍රදේශවල ගොවියො දඹල, කැකිරි වගේ එළවළු සත්තුන් ගේ කෑම සඳහා විසි කරන්නේ විකුණාගත නොහැකිවයි. මේ අර්බුදයට පිළියමක් යොදන්න බැරි ද?ඊට පිළියමක් යෙදිය යුතුයි. එක් එක් ප‍්‍රදේශවල වගා කළ යුතු බෝග ගැන සීමාවන් පැනවිය යුතුයි. අවශ්‍යතාවයට සරිලන ප‍්‍රමාණයට වගා සැලසුම් කිරීම වගේ ම ඒවා අලෙවි කිරීමට වෙළෙඳපළක් ඇති කළ යුතුයි.මේ කටයුතු වගේ ම හෙක්ටර් කොබ්බෑකඩුව වී පර්යේෂණ මධ්‍යස්ථානයෙ නිර්දේශත් කි‍්‍රයාත්මක කිරීමට කටයුතු කළ යුතුයි.සංවාද සටහන සුමේධා නවරත්න </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ab0804273</link>
    <topic>මෙහෙ පොහොර දාපුවාම කරල පැහෙන්නේ අමෙරිකාවෙද? වෙනත් රටකද?</topic>
    <author>සංවාද සටහන සරත් පෙරේරා</author>
    <content>ඔබ මොනවා කීවත් මානව හිමිකම් රකින්න ආණ්ඩුවට තරම් වෙන කාටවත් වුවමනාවක් නෑවෙළෙඳුන්ටයි මෝල් හිමියන්ටයි ඕනැ විදියට ආණ්ඩුවකට වැඩකරන්න බැහැමෙහෙ පොහොර දාපුවාම කරල පැහෙන්නේ අමෙරිකාවෙද? වෙනත් රටකද?පෞද්ගලික අංශයට සියයට විස්සක පඩි වැඩිවීමක් ලබාදීමට පියවර ගන්නවා නැඟෙනහිර ඡන්දයෙන් බෙදුම් වාදයට පිළිතුරු දෙමුඑජාප හිටපු වෙළඳ ඇමැති රවි කරුණානායකගැසට්වලින් හාල් මිල අඩුකරන්න පුළුවන් කියා වෙළෙඳ ඇමැතිවරයා හිතන්නේ නම් දැන් කරන්න තියෙන්නේ රුපියල් හතළිහට වැඩි කළ පාන්ගෙඩියේ මිලත් රුපියල් තුනයි පනහක් ලෙස තවත් කල් නොයවාම ගැසට් කිරීම යැයි හිටපු වෙළඳ ඇමැති රවි කරුණානායක මහතා පවසයි.සිළුමිණ සමඟ සහල් මිල ප‍්‍රශ්නය පිළිබඳව සම්මුඛ සාකච්ඡාවකට එක්වෙමින් කරුණානායක මහතා මේ ප‍්‍රකාශය කළේය.එහිදී ඇසූ ප‍්‍රශ්න කීපයකට හිටපු ඇමැතිවරයා දුන් පිළිතුරු මෙසේය.ඔබ හිටපු වෙළඳ ඇමැතිවරයෙක්. හාල් මිල ප‍්‍රශ්නය පිළිබඳව ඔබ දිගටම විරෝධාකල්ප අදහස් දක්වමින් සිටිනවා. මෙතනින්ම ඔබ හා කෙරෙන මේ කෙටි සාකච්ඡාව ආරම්භ කළොත්..?බන්දුල ගුණවර්ධන ඇමැතිවරයා ලොකු සද්දයක් දාල හාල් හැත්තෑවට මිල නියම කළා. මම අහන්නේ අද වෙනකම් ඒ මිලට වෙළඳ පොළේ හාල්ගන්න තියනවද කියලයි.මේ මිනිස්සු ලොකුවට කතා කෙරුවට ඉල්ලුම් සැපයුම් සරල ආර්ථික විද්‍යා න්‍යායවත් දන්නේ් නැති මිනිස්සු නේද? මගේ තර්කය මේ කරල තියෙන්නේ ප‍්‍රායෝගිකව කරන්න බැරි දෙයක් කියලයි.ආණ්ඩුවේ උත්සාහය තමන් ගත්තු තීරණය බලාත්මක කිරීමටයි..?දැන් මරඳගහමුල හාල් තොග වෙළෙන්දෝ කියනවා ආණ්ඩුව කියන මිලට තමන්ට හාල් විකුණන්න බැරිය කියලා. බන්දුල ගුණවර්ධන ඇමැතිවරයා කියනව නැහැ බැරිය කියල බැහැ ඒ මිලට විකුණන්න කියලා.මේ සතියේ හාල් ප‍්‍රශ්නය ලොකුවට පාරිභෝගිකයාට බලපෑව. මේ ආණ්ඩුව කරපු වැඩේ නිසා තමන්ට හාල් ටික ගන්න බැරිව ගිය පාරිභෝගිකයෝ වගේම තමන් මෙතෙක් ගත් කැකුළු හාල් ටිකටත් වැඩිමිලක් ගෙවන්න සිදුවූ පාරිභෝගිකයන් ඉන්නවා.ඉතින් ගැසට් ගහල මෙහෙම පාරිභෝගික භාණ්ඩ මිල අඩුකරන්න පුළුවන් නම් මම බන්දුල ගුණවර්ධන ඇමැතිවරයාගෙන් ඉල්ලනවා පාන් ගෙඩියත් රුපියල් 3.50ට නියම කරල ගැසට් නිවේදනයක් නිකුත් කරන්න කියලා.ඒ විතරක් නෙවෙයි ආණ්ඩුවට පුළුවනි භූමිතෙල් රු.හැත්තෑ හතේ ඉඳන් විස්සට අඩු කරන්න. දැන් පෞද්ගලික අංශයට නියම කරනව නම් ආණ්ඩුවට ගැසට් ගහගෙන තමන්ගේ රජයේ ආයතනවලින් ඊට වැඩිය හොඳට ඔය අඩුමිල භාණ්ඩ දෙන්න පුළුවන්නේ.දැන් කවුරුන් හෝ අතරමැදියන් හාල් වෙළඳ්‍රමෙන් අධි ප‍්‍රාමාණික ලාභ ලබාගත් බව පැහැදිලියි. ඒ අනුව පාලන මිලක් නියම කිරීම පාරිභෝගිකයාගේ පැත්තෙන් ඉතාම සාධාරණයි. ඔබ කියන්නේ බන්දුල ගුණවර්ධන ඇමැතිවරයා හාල් මිල නියම කිරීම වැරැදියි කියලද?වැරදියට ලියන්න එපා. මං කියනදේ හරියට ලියන්න. මං කියන්නේ හාල් මිල හැත්තෑවට නෙවෙයි අපේ ආණ්ඩු කාලෙ තිබුණ වගේ හාල් කිලෝව රුපියල් 26ට නියම කරන්න කියලයි.අපිව මිනිස්සු ප‍්‍රතික්ෂේප කළේ හාල් 28 කෙරුවා කියලයි. අපි ඒ යුගයේ රුපියල් 46ට ගිය හාල් 26ට අඩු කළේ අපි බලයට ඇවිල්ලා තමයි. දැන් ඇමැති මේ මිල නියම කළාම ඒ මිලට විකුණන්න එපා කියන නියෝජ්‍ය ඇමැතිවරුත් ඉන්නවනේ.මේ හාල් මිල වැඩිකිරීම කුමන්ත‍්‍රණයක් කියනවද?ඔව්. කුමන්ත‍්‍රණයක් තමා මේ අධික මිලට හාල් මිල තියාගෙන ඉන්න එක. පැහැදිලිව තේරුම් ගන්න ඕන.එක්කෙනෙකුට දෙන්නෙකුට බැහැ රටේ හාල් මිල වී මිල පාලනය කරන්න. මොකද දැන් ඔය චෝදනාවට ලක්කරන්න හදන අය අපේ ආණ්ඩු කාලෙ අපට උදව් කළා හාල් මිල අඩුකරන්න.ඒ නිසා මෙතැනදි මම මේ දේශපාලන කුහකකමක් නැතුව මේ කතා කරන්නේ. ඒක මම කියනවා. හැබැයි වී මිල ඉහළ තියාගෙන ඉන්න එකත් දේශපාලන කුමන්ත‍්‍රණයක් තමා.හරි මේකත් යූඇන්පීයේ කුමන්ත‍්‍රණයක් කියලනෙ කියන්නේ. බන්දුල ගුණවර්ධන ඇමැතිවරයා කියනවා හාල් මිල – රුපියල් 150ට යවන්න කුමන්ත‍්‍රණයක් තිබුණා කියලා.ඔව්. ඔව්. ඔක්කොම යූඇන්පී කුමන්ත‍්‍රණ කියලනෙ මේ උදවිය කියන්නේ. හාල්, පොල් ඔක්කොම මිල ඉහළයාම යූඇන්පී කුමන්ත‍්‍රණ කියලනෙ කියන්නේ. හොඳයි අපි කියන්නේ මේව ඔක්කොම යූඇන්පී කුමන්ත‍්‍රණ කියනවා නම් ආණ්ඩුකරන්න බැරිනම් කරුණාකරලා ඉල්ලා අස්වෙලා ගෙදර යන්න.අපි සාධාරණ මිලකට හාල් ටික දෙන්න කටයුතු කරන්නම්. හැම එකටම යූඇන්පීයනේ කියන්නේ. දැන් ජේවීපීය කැඩිල්ලත් යූඇන්පීයෙ කුමන්ත‍්‍රණයක් කියලනේ් කියන්නේ.මන්තී‍්‍රතුමා ඒක නම් යූඇන්පී කුමන්ත‍්‍රණයක් නෙමේ රවි කරුණානායකගෙ කුමන්ත‍්‍රණයක් කියලනෙ කියන්නේ?(මහ හඩින් සිනහවෙමින්) මාරකෙළියක් නේ මේක. හැබැයි බන්දුල ගුණවර්ධන ඇමතිවරයා දන්නව අපි කරන්න බැරි දේවල් කරපු ආර්ථික සිද්ධාන්ත අනුව පළමුවරට රුපියලේ අගය ශක්තිමත් කරපු ආණ්ඩුවක මිනිස්සු බව.මේ ආණ්ඩුව පොහොර සහනාධාරයට අවුරුද්දකට මිලියන 22000ක් වියදම් කරනව කියනව. රු.350ට පොහොර දෙන්න. එහෙම නම් මේ රටේ වී නිෂ්පාදනය එම පොහොර භාවිතයට අනුරූපව වැඩි වෙන්න ඕන නේද.මේ රටේ වැඩිම වී නිෂ්පාදනය ඇති කළේ 2003 අවුරුද්දේ අපේ පාලනය යටතේ. එදා තමයි මේ රටේ වී වැඩිම අක්කර ප‍්‍රමාණයක් වගා කළෙත් වැඩිම අස්වැන්නක් ලැබුණෙත්. එදා ලැබුණ වී අස්වැන්න වී මෙ.ටොන් දශලක්ෂ 3.18ක් දැන් වී අස්වැන්න මෙ.ටොන් දශලක්ෂ 3.2ක් කියනවා.එතකොට රු.මිලියන 22000ක් වියදම් කරලත් වී අස්වැන්න දශම 1 කින්ද වැඩිවෙලා තියෙන්නේ. මං අහන්නේ මෙහෙ වගාවට පොහොර දාපුවම කරල පැහෙන්නේ ඇමරිකාවෙද නැතිනම් වෙනත් රටකද කියලයි.මේ පොහොර සහනාධාරයට වියදම් කරනව කියන මුදල සෙල්ලමක් නෙවෙයි. ඒක සමෘද්ධියට වියදම් කරන මුදල වගේ් දෙකහමාරක්. සමෘද්ධියට වසරකට වියදම් කරන්නේ මිලියන 9800යි.දැන් බලන්න ඕන ඇත්තටම පොහොර සහනාධාරයට මේ කියන තරම් මුදලක් වියදම් කරල තියනවද කියන එකයි. එතකොට එහෙම පොහොර පාවිච්චියක් ඇත්තටම වෙලා නැතිනම් එතන දූෂණයක් මහපරිමාණ දූෂණයක් වෙලා තියන බව පිළිගන්න වෙනවා.දැන් මේ සීය දක්වා යන හාල් මිලේ අසාධාරණ මිල ඉහළ යාම සම්පූර්ණයෙන්ම යන්නෙ හැංගිලා ඉන්න අතරමැදියකුට බව ඔබ පිළිගන්නවනේ. මේක ගොවියාට යන්නෙ නෑනේ. ඒ නිසා මේ මිල සාධාරණ තීරණයක් විදියට පිළිගන්න වෙනවා...?හරි. මම බලන්නෙ මෙතන වෙන දේ. අපි 26 ට දෙනකොට හාල් මිල වැඩියි කියල ආණ්ඩුව ගත්තු අයට හාල් ටික හැත්තෑවටවත් දෙන්න බැරි වෙලා. දැන් මේ මිල ගොවියට හම්බ වෙනවද නැහැනේ.දැන් මේ ප‍්‍රශ්නයට ඇමැතිවරයා මාර්තු මුල කියනව හාල් මිල සිංහල අවුරුද්දට වැඩි වෙන්න දෙන්නේ නැහැ අඩු කරනවා කියලා. මොකද වුණේ එතකොට හැත්තෑ පහට තිබුණ හාල් සිංහල අවුරුද්ද වෙනකොට අසූව සීය වෙනකම් ගියා.ඊට පස්සේ අපෙ‍්‍ර්ල් 6 බුරුමයට ගිහින් කියනවා බුරුමෙ හාල් ආවම මිල අඩුවෙනවා කියලා. ඊට පස්සෙ කියනවා හාල් ගෙන්න නැව් නැහැ කියලා. අදත් බුරුම හාල් නැහැ.හොඳයි ඔබට තේරෙන විදියට මෙතන වරද කොහෙද තියෙන්නේ?ඕක තමයි ප‍්‍රශ්නෙ. මේ මිල ගොවියට ලැබෙන්නෙ නැහැ. මේක රාජ්‍ය අංශය විනෝදාංශයට පිස්සු කෙළින ගමනක්. රාජ්‍ය සේවයේ ඉහළ තනතුරුවල ඉන්න දෙතුන් දෙනකුගේ විහිළු පිස්සු ගමනක්.ඔවුන් රජය නොමග යවල තියනවා. මම අහනව කෝ ආරක්ෂිත හාල් තොග කියලා. මේ නිලධාරියෝ දැන ගන්න ඕන ඇමැතිත් එක්කම ආරක්ෂිත හාල් තොග තියාගන්න.එහෙම ආරක්ෂිත තොග මේ රටේ තියනවද? තිබුණද?පිස්සු කතානේ. අපි ආරක්ෂිත හාල් තොග තියා ගත්තා. තේරුම් ගන්න අපේ කාලේ තමයි ඉරාක යුද්ධයක් ආවේ. අපි ඉරාක යුද්ධය නිසා ශත 5 කින් හාල් මිල වැඩි වෙන්න දුන්නෙ නැහැ. අපි මෙ. ටොන් ලක්ෂ 4 ක 5ක ආරක්ෂිත තොගයක් ඒ කාලෙ පවත්වාගෙන ගියා.මාස දෙකකට ප‍්‍රමාණවත් තොග. මම අහන්නේ මේ මහජන මුදල් සහල් සල්ලි මුවාවෙන් ගසා කන්නෙ කවුද කියල ඇමැති රජයේ නිලධාරින් පමණක් නෙවෙයි 109 ක් ඉන්න ඇමැති මණ්ඩලයම හොයන්න ඕන.මොකද මේ අයට තෙල් ගහන්නේ මේ රටේ මහජනතාවනේ. ඒ විතරක් නෙවෙයි ආණ්ඩුවට හවුල් හෙළ උරුමය ජනතා විමුක්ති පෙරමුණත් මේ ගසා කෑමට වග කියන්න ඕනෑ.ඔබ යූඇන්පී ආණ්ඩු කාලෙ තිබුණ රුපියල් 26 ට හාල් මිල ගේන්න කිව්වත් ලෝක තත්ත්වය ගැන බැලුවහම අද ආසියාව පුරාම හාල් ප‍්‍රශ්නයක් උද්ගත වෙලා තියනව නේද?ඒකත් අරුම පුදුම කතාවක්නේ. දැන් මේ ජවිපෙ හෙළ උරුමය ශී‍්‍රලනිප ආණ්ඩුවට ලෝක වෙළෙඳ පොළේ මිල වැඩි වුණහම මෙහෙ මිල වැඩිවෙනව කියන සිද්ධාන්තය බලපාන්නේ නැති ආණ්ඩුවක්නේ.ඒ ප්ලග් ගලවනව කිව්වනේ. ඔය කතා කියන්න එන්න එපා. ලෝක වෙළෙඳ පොළේ තෙල් ගහල නෙමෙයිනෙ මේ හාල් මිල වැඩි කරල තියෙන්නෙ. අදත් ගොවියට ලැබෙන්නේ රුපියල් 20, 22 නේ. අපේ කාලෙත් වී වලට 18, 19 ලැබුණා. මේ දේශීය හාල්නේ. දේශීය වියදම් වැඩි වෙලා තියෙනවා.පොලී ප‍්‍රමාණ, දූෂණය, පොහොර සහනාධාර දෙන්නැති එක අතරමැදියෝ මේ ඔක්කොම මේ හාල් මිල ඉහළ යාමේ හෙණ ගෙඩියට අඩු වැඩි වශයෙන් සම්මාදම් වෙලා තියනවා.දැන් නැගෙනහිර ඡන්දයක් තියනවා. එහෙ ඉන්න ගොවියොත් කියනව තමන්ගේ වී ටිකට සාධාරණ මිලක් ලැබෙන්නෙ නැහැ. එක්කෙනෙක් දෙන්නෙක් ඇවිල්ලා වී ටික එකතු කර ගන්නව කියලා. ගොවිය තාමත් ණය බරෙන් මිරිකිලා.ඔළුවෙන් වැඩ කරන්න කියන කොට අතින් පයින් ගැසට් වලින් වැඩ කරල හරියන්නේ නැහැ. දැන් මේ ආණ්ඩුව 70 - 77 පොලිම්, කළුකඩ යුගයට නම් රට ගෙනියන්න හදන්නේ ඒක බොහොම හොඳට කරල තියනවා.එහෙම නැතිව පාරිභෝගිකයට සෙතක් සැදීම අරමුණ නම් ඒ අරමුණ අද ඉෂ්ට වෙලා නැහැ. අද මේ මිල පාලනය ඒ අයට පාරා වළල්ලක් වෙලා තියනවා. අද හාල් හිඟය, හාල් සැඟවීම වෙළෙඳ පොළේ රජ කරමින් තිබෙනවා.දැන් මොකක්ද ඔබ හිතන විදියට මේකට ප‍්‍රතිකර්මය?පළමු පියවර තවදුරටත් කටින් බතල කොළ හිටවන්නෙ නැතුව බොරු කයිවාරු නැතුව ඔය මහත්වරු කුඹුරට බහින්න. රටේ වී නිෂ්පාදනය වැඩි කරන්න. පුළුවන් හැම තැනම වගා කරන්න. අලුත් තාක්ෂණය නව අත්හදා බැලීම් ගොවියා අතට පත් කරන්න.අස්වැන්න දෙගුණ තුන්ගුණ කරන්න පුළුවන් තැනකට ගොවියව මේ මාර්ගයෙන් අපට ගෙන යන්න පුළුවන්. දැන් මාසෙකට හාල් ඉල්ලුම මෙ. ටොන් ලක්ෂ 3 යි. මාසෙකට සැපයුම මෙ. ටො. ලක්ෂ 2.5ක් විතරයි.මේකයි ප‍්‍රශ්නේ. දැන් කරන්න තියෙන්නේ හාල් සැපයුම වැඩි කර ගන්න එකයි.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ab0804274</link>
    <topic>පෞද්ගලික අංශයට සියයට විස්සක පඩි වැඩිවීමක් ලබාදීමට පියවර ගන්නවා</topic>
    <author>සංවාද සටහන සුනිල් දයා අල්විස්</author>
    <content>ඔබ මොනවා කීවත් මානව හිමිකම් රකින්න ආණ්ඩුවට තරම් වෙන කාටවත් වුවමනාවක් නෑවෙළෙඳුන්ටයි මෝල් හිමියන්ටයි ඕනැ විදියට ආණ්ඩුවකට වැඩකරන්න බැහැමෙහෙ පොහොර දාපුවාම කරල පැහෙන්නේ අමෙරිකාවෙද? වෙනත් රටකද?පෞද්ගලික අංශයට සියයට විස්සක පඩි වැඩිවීමක් ලබාදීමට පියවර ගන්නවා නැඟෙනහිර ඡන්දයෙන් බෙදුම් වාදයට පිළිතුරු දෙමුකම්කරු අමාත්‍ය අතාවුද සෙනෙවිරත්නපෞද්ගලික අංශයේ සේවකයන්ගේ වැටුප සියයට 15-20 අතර ප‍්‍රමාණයකින් වැඩි කරන්නට මැයි මාසයේදී පියවර ගන්නා බව කම්කරු අමාත්‍ය අතාවුද සෙනෙවිරත්න මහතා පවසයි.මේ පියවර නිසා පෞද්ගලික අංශයේ සේවය කරන ලක්ෂ 60 ක් පමණ සේවක පිිරිසට සෙතක් සැලසෙන බවද ඔහු පෙන්වා දෙයි.වැඩ කරන ජනතාවගේ දිනය වන මැයි 1 වැනිදා වැඩ කරන ජනතාවට පෙරට වඩා ආර්ථික අමාරුකම් හා ජීවන වියදම් ප‍්‍රශ්න බලපා තිබෙන්නේදැයි ‘සිළුමිණ’ යොමු කළ ප‍්‍රශ්නයට පිළිතුරු දෙමින් ඇමැතිවරයා සාකච්ඡාවට එක් වූයේය.පෞද්ගලික අංශයේ සේවකයන් සඳහා සිදුකරනු ලබන මේ වැටුප් වැඩි කිරීමේදී ඒ ඒ සේවක ශ්‍රේණි අනුව රුපියල් 1000 කින් හෝ ඊට වැඩි මුදලකින් වැටුප් වැඩි විය හැකියි. මූලික වැටුපට එකතු වන මේ වැටුප් වර්ධකය සමඟ අනිකුත් දීමනාවලද වැඩිවීමක් සිදුවෙනවා.පෞද්ගලික අංශයේ සේවකයන්ගේ මූලික වැටුප තිබුණේ රුපියල් 5000 ටත් අඩුවෙනුයි. අපේ රජයට මෙය රුපියල් 5000 මට්ටමට ගෙන එන්නට පුළුවන් වුණා. ඊට පෙර සේවකයන් රැසකට ලැබුණේ රුපියල් 2000 – 2500 – 3000 – 3500 – 4000 ආදි වශයෙන් ලැබෙන මූලික වැටුපක් පමණයි.මෙය රුපියල් 5000 කිරීමෙන් අඩුම තරමින් ලක්ෂ 30 ක පමණ සේවක පිරිසකට රුපියල් 500 සිට රුපියල් 2000 දක්වා මුදලක් වැඩි වුණා.මේ වැඩිවීමට සාපේක්ෂව ඔවුන්ගේ අර්ථ සාධකය, අතිකාල දීමනා හා අනිකුත් දීමනාවල ද වැඩිවීමක් සිදුවුණා. ශ‍්‍රම වෙළෙඳ පොළට මේ එක්කම වටිනාකමක් ලැබුණා.අත් උදව්කරුවන්ට එදිනෙදා කුලී වැඩක් කර හරි හම්බ කර ගන්නා අයට ද රුපියල් 750 – 1000 අතර මිලක් ලැබුණා. මෙය හොඳ ප‍්‍රවණතාවයක්.රජයේ සේවකයන්ගේ පඩි වැඩිවීමක් කරන්නේ නැද්ද?රජයේ සේවකයන්ගේ වැටුප් වැඩි කිරීම් වර්තමාන රජය යටතේ විටින් විට සිදුවී තිබෙනවා. ඔවුන් ගේ ඉල්ලීම අනුවත් එය සිදුවෙනවා. අයවැය යෝජනා මගින් ද සිදු කර තිබෙනවා.රජයේ සේවකයන්ට ඉන්නේ එක හාම්පුතයි. ඒ රජයයි. පෞද්ගලික අංශයට හාම්පුතුන් රාශියක් ඉන්නවා. ඒ සඳහා කි‍්‍රයාත්මක විය යුතු පිළිවෙත් වෙනස්.අන්තර්ජාතික කම්කරු සංවිධානයේ (I.L.O) විශේෂඥයන් දෙදෙනකු සමග ද අපි පෞද්ගලික අංශයේ වැටුප් ක‍්‍රමවේද ගැන සාකච්ඡා කළා. මේ විශේෂඥයන් දෙදෙනා නැවතත් මැයි මාසයේදී ලංකාවට එනවා.මෙහිදී පෞද්ගලික අංශයේ වැටුප් ගෙවීම් ක‍්‍රමවේද ගැන වැටුප් වැඩි කිරීම් පිළිබඳ යෝජනා සාකච්ඡා කරන්නට බලාපොරොත්තු වෙනවා.රුපියල් 5000 අවම මූලික වැටුපට අමතරව ගියවර පාර්ලිමේන්තුවේ යෝජනාවක් මගින් රුපියල් 1000 වැටුප් වැඩිවීමක් ද පෞද්ගලික අංශයට කි‍්‍රයාත්මක කර තිබෙනවා. මෙවරත් අපි පෞද්ගලික අංශයට වැටුප් වැඩි කිරීමටයි බලාපොරොත්තු වෙන්නේ.වැටුප් වැඩි කිරීමට අමතරව ලබාදෙන තවත් සහන තිබෙනවාද?මගේ තවත් යෝජනාවක් ලෙස පෞද්ගලිත අංශයේ සෑම සේවකයකුටම ප‍්‍රසාද මුදලක් ලබාදීම.දැනට මේ ප‍්‍රසාද මුදල් සේවකයන් ලබා ගන්නේ කේවල් කිරීමෙනුයි. මේ ක‍්‍රමය වෙනුවට නීතියෙන්ම මෙවැනි බෝනස් ක‍්‍රමයක් සේවකයන්ට ලබාදෙන්න ක‍්‍රමවේදයක් ඇති කරන්නට පියවර ගන්නවා.මේ සඳහා අවශ්‍ය නීතිරීති ගෙන එන්නට සිදු වුවහොත් ඒ සඳහාත් අවශ්‍ය පියවර ගන්නවා.රජයේ මෙවර මැයි දිනය පවත්වන්නේ කොහෙද? තේමාව කුමක්ද?නැඟෙනහිර පළාතේ දෙහිඅත්ත කණ්ඩියේ. “ප‍්‍රජාතන්ත‍්‍රවාදය හා සමගි යයි සංවර්ධන යයි” මෙවර තේමාව.අද නැඟෙනහිර පළාතේ ජනතාව බියෙන් හා සැකයෙන් තොරව ජීවත් වෙන්නෙ. ත‍්‍රස්තවාදයෙන් වෙළී බැට කමින් සිටි එහි ජනතාව මුදා ගත්තේ රජයයි. මේ නිසා ඒ ජනතාවට අද තමන්ගේ කටයුතු කර ගන්නට නිදහස හිමි වී තිබෙනවා.ප‍්‍රජාතන්ත‍්‍රවාදය තහවුරු වී තිබෙනවා. නැඟෙනහිර පළාත් සභා ඡන්දයක් පැවැත්වීමට රජය පියවර ගෙන තිබෙන්නේ ද ඒ නිසයි. මෙයින් සමගියක් සාමයක් හා ඒකාබද්ධතාවයක් එහි ජනතාවගේ ඇතිවී තිබෙනවා. ඡන්දයට එහි සියලු ජන කොටස්වල සමගිය දිනා ගත යුතුය. අද මෙහි බේදයක් නැහැ.අවතැන්වී සිටි ජනතාවක් අද තම නිවෙස්වල ගොවිබිම්වල වැඩ පොළවල පාසලේ කි‍්‍රයාකාරිත්වයෙන් සිටිමින් සාමාන්‍ය ජීවිතයක් ගත කිරීමට යොමුවී සිටිනවා. ආණ්ඩුවෙන් ද අද නැඟෙනහිර ලොකු සංවර්ධනයක් සිදු කරමින් පවතිනවා.ත‍්‍රස්තවාදයෙන් නැඟෙනහිර මුදා ගෙන එහි ජනතාවට ප‍්‍රජාතන්ත‍්‍රවාදය තහවුරු කර දී තිබෙන මොහොතක එය තවදුරටත් රැකගෙන තමන්ගේ වගකීම් ඉෂ්ඨ කිරීමට මුළු රටේම කම්කරු ජනතාවගේ හොඳ හිත සහයෝගය පළ කිරීමටයි රජයේ මැයි දිනය නැඟෙනහිර දෙහිඅත්තකණ්ඩියේ පවත්වන්නෙ.මැයි 1 වැනිදා සවස 2 ට රජයේ මැයි දින සැමරුම් උත්සවය දෙහිඅත්ත කණ්ඩියේදී මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් පැවැත්වීමට කටයුතු සූදානම් වෙමින් පවතිනවා. රජයට සම්බන්ධ සියලු පක්ෂවල නියෝජිතයන් ද මෙයට සහභාගි වෙනවා.ජීවන වියදම වැඩිවීම ජනතාවට දරා ගන්න අමාරුයි. ජනතාව මේ නිසා ප‍්‍රශ්න රැසකට මුහුණ පා සිටිනවා. රජය මේ සඳහා ලබාදෙන විසඳුම් හෝ සහන මොනවාද?ජීවන වියදම වැඩි වී තිබෙන බව පිළිගන්නවා. මෙය අපේ රටට මුහුණ දෙන්නට සිදුවී තිබෙන ප‍්‍රශ්නයක් පමණක් නොවෙයි. ලෝකයටම ප‍්‍රශ්නයක්. තෙල් මිල වැඩිවීමත් මෙයට ප‍්‍රධාන හේතුවක්. තෙල් බැරලයක මිල ඇමෙරිකානු ඩොලර් 120 ක් දක්වා ඉහළ ගිහින්.අලුත් අර්බුදවලට සංවර්ධනය වූ රටවලට මෙන්ම සංවර්ධනය වෙමින් පවතින රටවලට ද මුහුණ පෑමට සිදු වී තිබෙනවා. අපේ රටත් මේ ප‍්‍රශ්නයට මුහුණ පා සිටිනවා. තෙල් මිල වැඩිවීම නිසා ප‍්‍රවාහන සේවා, විදුලිය ඇතුළු යන්ත‍්‍ර සූත‍්‍රවලින් කි‍්‍රයාත්මක බොහෝ අංශවල වියදම් පෙරට වඩා බෙහෙවින් වැඩි වී තිබෙනවා. මේක බරපතළ අර්බුදයක්.ලෝකයත් අලුත් විකල්ප බලශක්තිවලට යොමු වී සිටිනවා. කෘෂිකර්ම නිෂ්පාදන උපයෝගී කරගෙන විකල්ප බලශක්ති නිපදවන්න ඇමෙරිකන් ජනාධිපතිවරයා පවා උපදෙස් ලබා දී තිබෙනවා. ආහාර නිෂ්පාදනවලට ද මෙය අලුත් අර්බුදයක් ඇති කර තිබෙනවා.ඒ වගේම චීනය – ඉන්දියාව වැනි රටවල සංවර්ධනය වීමත් සමඟම පාරිභෝජනය වැඩි වී තිබෙනවා. ඉන්දියාව - චීනය – බුරුමය – පාකිස්ථානය ඔවුන් නිපදවන සහල් පිටරටට යැවීමත් නතර කරලා. බාස්මතී සහල් පමණයි පිටරට යවන්න පියවර ගෙන තිබෙන්නෙත්. ඒ සහල් මිල වැඩියි.කිරිපිටි නිපදවීමටත් දුෂ්කර තත්ත්වයන් මතුවෙලා. ලෝකයටම අලුත් සංස්කෘතියකට යන්න සිද්ධ වෙලා තිබෙන්නේ. ලංකාවටත් මේ නිසා අමාරුකම් විඳ දරා ගන්නට සිදුවෙලා. කොහොම නමුත් ලංකාව තමයි තවමත් අඩු මිලට බඩු ගෙන්වා බෙදා හරින්නේ.පවතින තත්ත්වයට මුහුණ දෙමින් ජනතාවට සහන සලසා දෙන්නට රජය අවශ්‍ය සෑම කි‍්‍රයාමාර්ගයක් සඳහාම කටයුතු කරමින් සිටිනවා.ජීවන වියදම් ප‍්‍රශ්නයට තිරසාර විසඳුම් සෙවීමට අපේ රටට ශක්තියක් තිබෙනවා. ඒකට තියෙන්නේ රටේ ඵලදායිතාව වැඩි කිරීමයි. එය අනිවාර්යයි. ඉක්මන් කඩිනම් සංවර්ධන මෙහෙයුමක් සිදු කළ යුතුයි.අපි සියලු දෙනාම වැඩ කළ යුතුයි. ‘අපි වවමු - රට නගමු’ තේමාව යටතේ මහින්ද රාජපක්ෂ ජනාධිපතිතුමා රටේ කෘෂිකර්මය නඟාලන්නට ආරම්භ කරන ලද වැඩපිළිවෙළ වේගවත් කළ යුතුයි. ගම නැඟුම ද එයට එක් කරගත යුතුය.’අල්ලක් වවා - මල්ලක් පුරවමු’ සිය රට දේ සිරි සැප දේ යන ආදර්ශ උද්යෝග පාඨ වගා සංග‍්‍රාමය අදටත් වලංගුව කි‍්‍රයාත්මක කළ යුතුයි.අපේ රටේ ශ‍්‍රම බලකායේ හිඟයක් අඩුපාඩුවක් තිබෙනවාද?තව අවුරුදු 10 – 12ක් ගිය විට මේ රටේ ශ‍්‍රම හිඟයක් ඇති වෙන්න පුළුවන්. උපත් සංඛ්‍යාව අඩුවීම එක හේතුවක්.රටේ ශ‍්‍රම බලකාය විධිමත් ලෙස සකස් කරන්න අවශ්‍යයි. එහෙම නැතිවුණොත් බරපතළ සෝදා පාළුවක් වෙනවා. සංවර්ධනයට යොමු කරන අධ්‍යාපනයක් ඇති කරන්නත් අවශ්‍යයි.රටේ සංවර්ධනයයි අධ්‍යාපනයයි එකට සැලසුම් විය යුතුය. එහෙත් අපේ අධ්‍යාපන ක‍්‍රමය තවමත් බරපතළ වෙනසකට පාත‍්‍ර වී නැහැ. තවමත් යන්නේ එදා ඇති කළ අධිරාජ්‍යවාදී ක‍්‍රමයේ අධ්‍යාපන ක‍්‍රමයේ රටාවක්.මෙවැනි ක‍්‍රමයක් යටතේ ශ‍්‍රමයට සරිලන සංවර්ධනයට සරිලන තැනකට යන්න අමාරුයි. ඒ නිසා ශ‍්‍රමයට සරිලන රටේ සංවර්ධනයට සරිලන අධ්‍යාපන ක‍්‍රමයක් සකස් කරන්නැයි රජයේ අවධානයට මම කරුණු යොමු කරනවා.එදා පැවැති මට්ටමින් වෘත්තීය සමිති ව්‍යාපාර අද කි‍්‍රයාත්මක නැහැ නේද?එහෙම දෙයක් පෙනෙන්න නැහැ. වැඩවර්ජන අද අවම වී තිබෙනවා. වෘත්තීය සමිති සංවාදය සාකච්ඡා මඟින් අන්‍යෝන්‍ය සුහදතාවයෙන් යුතුව ප‍්‍රශ්න විසඳ්‍ර ගන්නා වැඩපිළිවෙළකට යොමුවී තිබෙනවා.සමඟිය සාකච්ඡාව සම්මන්ත‍්‍රණය හොඳ දෙයක්. යහ පාලනයක් ඇති කිරීමට මේ ප‍්‍රතිපත්තිය හොඳ දෙයක්. වැඩපොළේ සාමය පවත්වාගෙන යෑම අවශ්‍යයි. අපේ රජය පිළිගත් ප‍්‍රතිපත්තියක් එය.රජය - සේව්‍ය-සේවක තෛ‍්‍රපාක්ෂික මෙහෙයුම් මණ්ඩලයක්ද පත්කර කි‍්‍රයාත්මක වෙමින් තිබෙනවා. අන්තර්ජාතික කම්කරු සංවිධානයේද සහාය මේ වෙනුවෙන් ලැබී තිබෙනවා. සේවකයන්ගේ වෘත්තීය ආරක්ෂාව හා සෞඛ්‍යය රැකගැනීම පිළිබඳව උපදෙස් දෙන්න ආයතනයක්ද ඇති කර තිබෙනවා.සේවක අධ්‍යාපන පීඨයක් ගැන පසුගිය කාලවකවානුවේ සාකච්ඡා වුණා. එවැන්නක් කි‍්‍රයාත්මකද?නුගේගොඩ එවැනි සේවක අධ්‍යාපන පීඨයක් කි‍්‍රයාත්මක වෙනවා. මෙය ආරම්භ කර දැන් මාස කිහිපයක් ගත වෙනවා.සේව්‍ය සේවක නිලධාරීන් මේ සියලු දෙනාට මෙය විවෘතයි. සාකච්ඡා, සම්මන්ත‍්‍රණ, දේශන දැනුවත් කිරීම් ලබාදෙමින් මෙහි කටයුතුª දැන් සිදුවෙමින් පවතිනවා.වැඩපොළවල සේවකයන්ට ‘ඒඩ්ස්’ වසංගතය ගැන දැනුම්වත් කිරීමේ වැඩසටහනක් සකස් කළා නේද?මෙය වැදගත්කමක් තිබෙන ප‍්‍රශ්නයක්. ඒඩ්ස් රෝගය අද ලෝකය පුරා වැඩ කරන ජනතාව ‘මාරයා’ වෙත ඇදගන්න ශීඝ‍්‍රයෙන් කි‍්‍රයාත්මක වෙනවා.ඒ නිසා අපේ වැඩකරන ජනතාව මේ ගැන දැනුම්වත් කරන්න වැඩ සටහන් දැනටමත් ආරම්භ කර තිබෙනවා. හෝටල් අංශය - සංචාරක අංශය වතු සේවකයන්ට විදේශ රැකියාවලට යන අයට ආදී වශයෙන් ක්ෂේත‍්‍ර ගණනාවකටම මෙය පුළුල් සෞඛ්‍ය අධ්‍යාපනික වැඩසටහන් ලෙස කි‍්‍රයාත්මකයි.නිරෝගී ශ‍්‍රම බලකායක් රටක සිටීම අවශ්‍යයි. අන්තර්ජාතික කම්කරු සංවිධානයේ සහායත් මෙයට ලැබී ඇත.දැන් පවතින්නේත් කි‍්‍රයාත්මක වන්නේත් යල් පැන ගිය කම්කරු නීති රීති. අදට ඔබින පරිද්දෙන් මේවායේ වෙනසක් ඇති කරන්න අවධානය යොමු වෙලා නැද්ද?අලුතෙන් එකතු කළ යුතු කම්කරු නීති රීති රැසක අවශ්‍යතාව තියනව. අලුතෙන් එකතු විය යුතු අංශ ගැන අපේ අවධානය යොමු වෙලා සාකච්ඡා කරමිනුයි සිටින්නේ. අපි මේ වෙනුවෙන් අලුත් කමිටුවක් ද පත් කරලා තිබෙනවා.මේකෙන් දැන් කරුණු අධ්‍යයනය කරගෙන වෙනසකට අවශ්‍ය කරුණු කෙරෙහි අවධානය යොමුවී තිබෙනවා. මේවා අපිට ලැබුණාම අවශ්‍ය කටයුතු කරන්න සූදානම්. පාර්ලිමේන්තුවට මේවා ඉදිරිපත් කරනවා.සේවක අර්ථසාධක අරමුදලින් ඵලදායි තත්ත්වයක් සාමාජිකයන්ට අත්කර දෙන්නට වැඩපිළිවෙළක් තිබෙනවද?මේ වර්ෂයට එනම් ජූලි මාසයට සේවක අර්ථසාධක අරමුදල පිහිටුවා වසර 50ක් ගතවෙනවා. මෙය ඉදිරි සිය වසරකට ගැලපෙන පරිදි මනා පරිවර්තනයකට ලක් කරන්නයි අපේ වෑයම.දැනට සාමාන්‍යයෙන් අර්ථසාධකය ලබාගන්න පුළුවන් වන්නේ අවුරුදු 55 පිරුණාම. අපි මේ ක‍්‍රමයට තවත් සහන අලුතෙන් එක්කරනවා.අර්ථ සාධක අරමුදලෙන් සියයට 30ක් පහත සඳහන් ආධාර සඳහා සාමාජිකයන්ට ලබා දෙන්නටයි අපේ බලාපොරොත්තුව.විශේෂ සැත්කම් සඳහා උපරිම ආධාර මුදලක් ලබාදීම. නිවාස ණය පොලියෙන් තොරව ලබාදීම.උසස් පෙළ අධ්‍යාපනය ලබන සාමාජික දූ දරුවන්ට ආධාර ලබාදීම – අනතුරු හා ජීවිත අනතුරුවලට වන්දි මුදලක් ලබාදීම.මේ පහසුකම් අර්ථසාධක සාමාජිකයන්ට ලබාදෙනවාත් සමඟ විශ‍්‍රාම ගියාට පසු එකවර මුදලක් ලබාගැනීමේ දැනට තිබෙන අයිතියට අමතරව සාමාජිකයා කැමැති නම් තවදුරටත් එම මුදල අරමුදලේ රඳවා මුළු මුදලින් කොටසක් ලබාගැනීම හෝ නැතිනම් පොලී මුදලක් මාසිකව ලබාගැනීම හෝ මුදල් කොටසක් පමණක් ලබාගැනීම ආදී වශයෙන් පහසුකම් රැසක් ඇතිකිරීමටත් පියවර ගන්නවා.අර්ථසාධක අරමුදලේ මේ සහන සාමාජිකයන්ට ලබාදෙන්නට අවශ්‍ය අණපනත් පාර්ලිමේන්තුවට ඉදිරිපත් කරනවා.රුපියල් බිලියන 500ක් දැනට මේ අරමුදල සතුව පවතිනවා. ස්වයං රැකියාවල නිරත අයටත් අර්ථසාධක අරමුදලට දායක විය හැකි වැඩපිළිවෙළක් හදනවා. තමන්ට කැමැති මුදලකින් මෙයට දායක විය හැකිය.ඒ වගේම අර්ථසාධක අරමුදලේ තමන්ගේ මුදල කොපමණ තිබෙනවාද – මාසික පොලිය – වාර්ෂිකව එකතුවන මුළු මුදල – ඇතුළු සියලු තොරතුරු සෑම ප‍්‍රාදේශීය ලේකම් කාර්යාලයක් වෙත ගොස් එහි තිබෙන යන්ත‍්‍රයකට සාමාජිකයන් වෙනුවෙන් නිකුත් කරන කාඩ්පතක් ඇතුළු කිරීමෙන් විස්තර ලබා ගත හැකි ක‍්‍රමයක්ද කි‍්‍රයාත්මක කරනවා.මේ රජය වැඩකරන ජනතාව වෙනුවෙන් විශාල සේවාවක් ඉටු කොට තිබෙනවා. වැඩකරන ජනතාව අපට වෙන් කරන්න හෝ කොන් කරන්න බැහැ.ඔවුන්ගේ සුබසිද්ධියට යහපතට කි‍්‍රයාමාර්ග රැසක් මහින්ද රාජපක්ෂ ජනාධිපතිතුමාගේ රජයෙන් කි‍්‍රයාවට නංවා තිබෙන බව නොපැකිළිව පෙන්වා දෙන්න පුළුවන්.සංවාද සටහන සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ab0804275</link>
    <topic> නැඟෙනහිර ඡන්දයෙන් බෙදුම් වාදයට පිළිතුරු දෙමු</topic>
    <author/>
    <content>ඔබ මොනවා කීවත් මානව හිමිකම් රකින්න ආණ්ඩුවට තරම් වෙන කාටවත් වුවමනාවක් නෑවෙළෙඳුන්ටයි මෝල් හිමියන්ටයි ඕනැ විදියට ආණ්ඩුවකට වැඩකරන්න බැහැමෙහෙ පොහොර දාපුවාම කරල පැහෙන්නේ අමෙරිකාවෙද? වෙනත් රටකද?පෞද්ගලික අංශයට සියයට විස්සක පඩි වැඩිවීමක් ලබාදීමට පියවර ගන්නවා නැඟෙනහිර ඡන්දයෙන් බෙදුම් වාදයට පිළිතුරු දෙමුදශක හතරකට පමණ ආසන්නව තිබූ ත‍්‍රස්තවාදී ග‍්‍රහණයෙන් මඩකළපු දිස්ති‍්‍රක්කය මුදවාගෙන නැඟෙනහිර පළාත සඳහා පළාත් සභා ඡන්දය පැවැත්වීමට රජය සූදානම් ය.දැනටමත් මඩකළපු දිස්ති‍්‍රක්කයේ පළාත් පාලන ආයතන සඳහා මහජන ඡන්දයෙන් පත්වූ පිරිසක් ප‍්‍රජාතන්ත‍්‍රවාදය අගයන ජනතාව විසින් තෝරා පත් කර ගනු ලැබ ඇත.දිස්ති‍්‍රක්කයේ ප‍්‍රාදේශීය සභා දොළහක් ඇතුළත් මහනගර සභාවක් ද පිහිටුවා තිබේ. මම්මුනේ දකුණ සහ එරුවිල්පත්තුවට අයත් නාගරික කොටසෙහි ජනගහනය 2001 සංගණනය අනුව 78480 කි.සංගණනය සම්පූර්ණයෙන් පත්තු හයක ද, අර්ධ වශයෙන් පහක ද සිදුකර ඇත. ප‍්‍රදේශ දෙකක ත‍්‍රස්තවාදය නිසා සංගණනය පැවැත්වීමට නොහැකි විය. ලංකාවේ පළමු වරට 1871 දී පැවැත්වූ සංගණනය අනුව මඩකළපු දිස්ති‍්‍රක්කයේ ජනගහණය වූයේ 93.1 දහසකි.ඉන්පසු නොකඩවා 1953 දක්වා සංගණන සිදුකර ඇත. 1981 සංගණනයේදී මඩකළපු දිස්ති‍්‍රක්කය ජනලේඛන හා සංඛ්‍යා ලේඛන දෙපාර්තමේන්තුවේ නාම ලේඛනයෙන් ද ඉවත්ව ගොස් ඇත. එහෙත් ඒ වනවිට එහි 330333 ක් වූ ජනගහනයෙන් 113473 යෝනකයෝ ද 195319 දමිළ ද සිංහලයෝ ද 2439 වූහ.එම ප‍්‍රදේශ කලක් ත‍්‍රස්තවාදී ග‍්‍රහණයට අසුවී තිබුණි. එම තත්ත්වයෙන් ප‍්‍රදේශය මුදවා ගත් ති‍්‍රවිධ හමුදාවට හා පොලිසියට අපේ ප‍්‍රණාමය හිමිවිය යුතු ය. එකල මඩකළපුව ලංකාවේ රෝහණ දේශයට අයත් විය.මහා පරාක‍්‍රමබාහු හා දෙවන ගජබාහු අතර ඇතිවූ යුද්ධය කොට්ඨසාර ප‍්‍රදේශයේදී සිදු විය. එය නූතන කොට්ටියාර්පත්තුව වශයෙන් මහාචාර්ය සෙනරත් පරණවිතාන විසින් හඳුනාගනු ලැබ තිබිණි.මහා පරාක‍්‍රමබාහු හා පැවති සටන්වලදී සුගලා දේවිය දන්තධාතූූන් වහන්සේ රැගෙන පැන ගියේ ද මඩකළපු දිස්ති‍්‍රක්කයේ එරාවුරටය. ඇය ලුහුබැඳ ගිය හමුදාවන්ට ඇය හමුවූයේ දැනට මොනරාගල දිස්ති‍්‍රක්කයට අයත් ඇතිමොලේදී ය.මඩකළපු දිස්ති‍්‍රක්කය ඉතාමත් පැරණි බැබිලෝනියන් ශිෂ්ටාචාරයට අයත් වූ පැරණිම සිංහල ජනාවාසයක් බව මාදුරුඔය ව්‍යාපාරය ආරම්භයේදී එදා තිබූ පැරණිම සොරොව්ව නව සොරොව්ව අසලින් මතුවීමෙන් ම හා එහි තිබී සොයාගත් ඉපැරණි ගල් කුලුනු ලාංඡන තුනක් ද සාක්ෂි දරයි.මා යනු පුරාණ බැබිලෝනියන් බසින් ජලයයි. දුරු යනු දොරයි. මාදුරුඔය එක වාන් දොරටුවක් තිබූ ඔයයි. දැදුරුඔය වාන් දොරටු දෙකක් තිබූ ඔයයි. මෙම පෙදෙස ඉපැරණි ශිෂ්ටාචාරයක් තිබූ ආදිම සිංහල පෙදෙසක් බවට සාක්ෂි ඇත.මඩකළපු දිස්ති‍්‍රක්කයේ ඓතිහාසික වෙහෙර විහාර හා පුරාවිද්‍යාත්මක වටිනාකමක් ඇති ස්ථාන විසි හතරක් තිබූ බව සිරිල් මැතිව් ඇමැතිතුමා 1983 දී යුනෙස්කෝ සංවිධානය වෙත යැවූ සංදේශයේ සඳහන් ය.මහවැලි ගඟේ වම් ඉවුරෙහි මාදුරුඔය ව්‍යාපාරයට අයත් පෙදෙස්වල සිංහල පවුල් පන්දහසක් කලකට පෙර පදිංචිව සිටියත් එවකට හිටි දමිළ දේශපාලන නායකයකුගේ විරෝධය මත ඔවුන්ගේ ගෙවලට ගිනි තබා ඔවුන් එලවන ලදී.නැඟෙනහිර දිස්ති‍්‍රක්කයේ සිංහලයන් පදිංචි කරවීමට විරුද්ධව ඉන්දීය අගමැතිව සිටි රජීව් ගාන්ධි වෙත ඒ. අමිර්තලිංගම් ඉදිරිපත් කළ සංදේශයේ විස්තර 1983.04.01 දින ‘මැඩ‍්‍රාස් ටයිම්ස්’ පුවත්පතෙහි සඳහන්ව ඇත.මැලේරියා වසංගතයපුරාණයේදී ඉතා ජනාකීර්ණව පැවති පුලියන්දුව නමින් හැඳින්වූ එම පෙදෙස මැලේරියා වසංගතය නිසා ජනශුන්‍ය විය. 1668 මඩකළපුව සහ කොට්ටියාරම් පෙදෙස් අයත් වූයේ ලන්දේසීන්ට ය.අපේ සිංහල රජවරු එම පෙදෙස් ආපසු ලබාගත්තෝ ය. සෙංකඩගල සෙනරත් රජු දවස මෙහි පාලකයා වූයේ මැදිවක කුමාර බණ්ඩාර ය. පසුව ඇහැලේපොල හා රඹුක්වැල්ලේ ආදී දිසාවේවරුන් විසින් නැඟෙනහිර පෙදෙස් පානය කරනු ලැබ ඇත. නැඟෙනහිර එම ප‍්‍රදේශ පසුකාලයේදී උඩරට රාජධානියට අයත් විය.එදා අප රටේ ප‍්‍රධාන නැව් තොටවල් වූයේ ද නැඟෙනහිර වෙරළබඩ පෙදෙස්වලය. 1602 මැයි 30 දින පළමුවරට ‘ලා බේබි‍්‍රස්’ ඕලන්ද නෞකාව ඇඩ්මිරල් ජොරිස් වෑන් ස්ජ්ල්බර්ජන්ගේ අණදීම යටතේ පළමුව පැමිණියේ මඩකළපුවට ය.‘පර්ෂන්ට් මර්චන්ට්’ නෞකාව හා රොබට් නොක්ස් ගේ පියාගේ ‘ද ඈන්’ නැව ද 1629 දී පැමිණියේ කොට්ටියාරම් බොක්කෙනි. 1603 සීබෝල්ට් දි වීට් නැවියා ලංකාවේ සිට නැව් තුනකුත් සමඟ ඕලන්දය බලා පිටත්වූයේ ද මඩකළපුවෙනි.එදවස මඩකළපු දිස්ති‍්‍රක්කයේ අද මෙන් ම වී වගාවට මුල්තැන හිමි විය. පොල් වගාව සාර්ථකව කෙරුණු බව ශ‍්‍රීමත් ජේම්ස් එමර්සන් ටෙනන්ට් සඳහන් කරයි.මඩකළපුවේ පොල් ගෙඩියක් රාත්තල් පහළොවකට වඩා බර වූ අතර දිවයිනේ අනෙක් ප‍්‍රදේශවල පොල් අස්වැන්නට ලැබී ඇත්තේ මඩකළපු මිලෙන් තුනෙන් එකකි.මඩකළපුවෙන් උතුරට මුහුදට සමාන්තරව සැතපුම් දහසයක් හා දකුණට සැතපුම් විසිපහක් වූ මුළු භූමි ප‍්‍රමාණයේම තිබුණේ සරුවට වැවුණු පොල් වගාවන් ය. නැෙඟනහිර නවෝදයේ දී මෙම වගා යළි ආරම්භ කළ යුතු ය.එමෙන් ම දිස්ති‍්‍රක්කයට ආවේණික වූ රෙදිපිළි කර්මාන්තයේ මඩකළපු සරොම් නිෂ්පාදනය නැවත ආරම්භ කළ යුතු ය. තවද මඩකලපුව අවට මුහුදෙහි විවිධ වර්ගයේ මත්ස්‍ය සම්පත් ඇති බවට වාර්තා විය.1848 සැප්තැම්බර් මාසයේදී ටෙනන්ට් මඩකළපු මුහුදේ සින්දු කියන මසුන් දැක ඇත. මෙම සින්දු කියන මසුන් මෑතක් වන තුරුම සිටි බව මට ද මතකය.ති‍්‍රකුණාමල දිස්ති‍්‍රක්කයනැඟෙනහිර පළාතේ දෙවන සිංහල ජනගහණය වන 775710 ක් ජීවත් වන්නේ මෙම දිස්ති‍්‍රක්කයේය. 2001 සංගණනයේදී ප‍්‍රාදේශීය ලේකම් කොට්ඨාස හතක් සම්පූර්ණ වශයෙන් ද දෙකක් අර්ධ වශයෙන් ද සිදු කළ අතර වෙරුගල්පත්තුව හා මුතුර් ප‍්‍රදේශ ත‍්‍රස්තවාදී කි‍්‍රයා හේතුවෙන් අතහැර දමා ඇත.මුළු දිස්ති‍්‍රක්කයේ ජනගහණය දමිළ 18947 ක් හා යෝනක 94349 ක් ඇතුළු මුළු ජනගහණය 192902 කි. ති‍්‍රකුණාමලේ නගරය හා කඩවත් ඇතුළු සිංහල ජන සංඛ්‍යාව 11821 ක් අතර වැඩිපුරම සිංහලයන් සංඛ්‍යාව වන 32129 ක් ජීවත්වන්නේ කන්තලේ ය.පුරාවිද්‍යාත්මක වටිනාකමකින් ද යුත් සිද්ධස්ථාන අසූ එකක් එම දිස්ති‍්‍රක්කයේ ඇති බවට පුරාවිද්‍යා දෙපාර්තමේන්තුව නිකුත් කර ඇති 01.07.1982 දින දරන ලංකා සිතියම සාක්ෂි දරයි. එදා ති‍්‍රසිංහලේ පිහිටි රටට ති‍්‍රකුණාමලය අයත් විය.ගෝකන්න මෙහි ප‍්‍රධාන වරාය විය. ති‍්‍රසිංහලේ අධිපතිවූයේ රජතුමා ය. ඔහු හැඳින්වීමට දීපචක‍්‍රවර්ති, ත‍්‍රිසිංහලේ අධිශ්වර ආදී නම් භාවිතා විය. ගෝනපබ්බත, ගෝකන්නපබ්බත, ගෝකන්න නුවර ආදී වශයෙන් ති‍්‍රකුණාමලය හැඳින්විය.ති‍්‍රකුණාමල ප‍්‍රදේශය ඉපැරණි බෞද්ධ සිද්ධස්ථානයක් මෙන් ම සිංහල බෞද්ධ ජනගහනයක් හෙබි ප‍්‍රදේශයක් වූ බවට අපේ වංශ කථාවල සඳහන්ව ඇත. දහහත් වන සියවස පමණ වනතුරු එය එසේ පැවති බවට ඓතිහාසික සාධක අවශ්‍ය තරමටත් වඩා අපට සොයාගත හැකිය.කි‍්‍ර.පූ. 3 වන සියවසේ සේරුවිල මංගල මහා චෛත්‍ය බෞද්ධයන්ගේ අතිපූජනීය පුදබිමකි. කාවන්තිස්ස රජතුමා මෙම චෛත්‍ය ඉදි කළ බව සඳහන් ය. එමෙන් ම කිලිවෙඩි ගමේ තිබූ ශ‍්‍රීවර්ධන බෝධිය ද බෝධි වංශයේ සඳහන් අන්දමට අනුරාධපුර ජයශ‍්‍රී මහා බෝධියෙහි අංකුරයකි. මෙම බෝධිය තිබූ ඉඩම 04.01.1957 දින සිට මල්ලකාතිවු ගම් සභාවට පවරාගෙන බෝධිය කපා දමා එය තිබූ ස්ථානය ද කොන්කි‍්‍රට් දමා වසා ඇත. දැනට එම ඉඩමෙහි හින්දු කෝවිලක් සාදවා ඇත. කි‍්‍ර.පූ. 2 වන සියවසට අයත් බුදුපිළිම හා කාසි කුච්චවේලි ගමෙන් සොයාගෙන ඇත.ගෝකණ්ණ විහාරයධාතුවංශයට අනුව සේරුවිලින් සැතපුම් නවයක් පමණ ඔබ්බෙන් පිහිටි ලංකා පටුනෙන් හේමමාලා හා දන්ත කුමරු දන්ත ධාතුව රැගෙන ගොඩ බැස්සාහ. එහි සමුද්‍රගිරි නම් විහාරයක් කරවා ඇත. ඒ කි‍්‍ර.පූ. 3 වන ශත වර්ෂය පමණ ඈත කාලයකදී ය.තපස්සු භල්ලුක දෙසොහොයුරන් ගෙනා කේශධාතු නිදන් කොට ඉදිකළ තිරියාය අදටත් ප‍්‍රසිද්ධය. මෙවැනි ප‍්‍රධාන ස්ථාන හැරුණු විට නටඹුන්ව ඇති පුරාණ වෙහෙර විහාර අසූවක් ති‍්‍රකුණාමල දිස්ති‍්‍රක්කයෙන් සොයාගෙන ඇත.ඓතිහාසික ගෝකන්න විහාරය තිබී ඇත්තේ පෙඩි‍්‍රක් කොටුවේ ය. මහසෙන් රජු (කි‍්‍ර.පූ. 274 - 301) එම කොටුව ඇතුළත තිබූ තීර්ථකයන්ගේ ආරාම විනාශකර විහාරය බේරා ගත්තේ ය.එවකට එහි සිට ඇත්තේ ජෛන ආගමිකයන් ය.. පස්වන අග්බෝ රජු විසින් ගොඩනඟන ලද වෙහෙර විහාරවල නටඹුන් ද එහ ිතිබී සොයාගෙන ඇත. අද කෝනේෂ්වරම් හින්දු කෝවිල ඇත්තේ එම පුදබිමේ ය.1964 වන විට මෙහි තිබූ බෝධිය ද විනාශ කර ඇත. එහි තිබූ බුදුපිළිම ඉන්පසු ති‍්‍රකුණාමලේ කෞතුකාගාරය වෙත ගෙන ගොස් තිබේ.කන්තලේ පාරේ විලන්කුලම වැව හා සුනේත‍්‍රා වැව් කණ්ඩිවලින් ද දැනට පුරාවස්තු සොයාගෙන ඇත. එමෙන් ම පස්වන අග්බෝ රජු පදනාගාරයක් (භාවනා මන්දිරයක්) ගොඩනඟා තිබූ අතර හතරවන පරාක‍්‍රමබාහු ගෝකන්න විහාරයේ සිට විල්ගමුව දක්වා ආරක්ෂක හමුදාවන් නතර කර තබා ඇත.ති‍්‍රකුණාමලේ වෙළෙඳ වරායක් වශයෙන් පැවති බවට සාක්ෂි ඇත්තේ එම ප‍්‍රදේශවලින් සොයා ගන්නා ලද කාසි වර්ග නිසා ය. කට්ටකුලම් පත්තුවේ බක්මීමඩ ගමින් පැරණි රාජ ලාංඡන සහිත රිදී කාසි 97 ක් ද හුරුළු පළාතේ දඹගහඋල්ලත ගමින් කාසි 30 ක් ද සම්බ විය.ගෝකන්න තොටින් ද 2 වන සියවසට අයත් රෝම කාසි සොයාගෙන තිබේ. වීර වික‍්‍රමබාහු (1543 - 1579) තිස්හය අවුරුද්දක් ම සෙංකඩගල රාජ්‍යය විචාරණ සමයේ පෘතුගීසි දේශ ගවේශකයකු මෙන් ම කෛරාටික තානාපතියකු වූ ද නියුරෝ අල්වාරිස් පෙරෙයිරා 1542 ජූලි මාසයේ සෙංකඩගලට පැමිණ වික‍්‍රමබාහු රජුන් බැහැදැක ඇත.ඔහු රජතුමා බැහැ දැක්කේ එවකට ගෝවේ සිටි පෘතුගීසි ආණ්ඩුකාර මාටින් අල්පොන්සු ද කවුසා එවූ රන්කාසි, රිදී පඬුරු පාක්කුඩම් සහිතව සහපිරිවරයෙන් ය. දූත මෙහෙවරෙහි අරමුණ වූයේ ති‍්‍රකුණාමල වරායේ සුළු ගබඩා කාමරයක් ගොඩනැඟීමට අවසර ලබාගැනීමට ය.දූත පිරිස පිළිගත් පසු මැලෙස් වැන්ඩර්ස්ක් රජතුමා වෙත දැන්වූයේ 1543 පෙබරවාරි මස පෘතුගීසි සටන්කාමියකු වූ අමාරෝ වැන්ඩස් දිවයිනට පැමිණ මාර්තු 15 දින ගබඩා ගොඩනැඟීම ආරම්භ කරන බවය.ඔහු සමඟ ගෝවේ සිට දෙදහසක සේවකයන්ද පැමිණීමට නියමිත විය. එදා ති‍්‍රකුණාමලේ සිටි සිංහලයන් සහ යාපනේ සිටි සංකිලි යුවරජු විසින් එවන ලද අතිරේක හමුදාව ද සමඟ වැන්ඩස් ඇතුළු දෙදහසක සේනාවට ගසා පන්නා දැම්මේ ඔවුන් සතු වූ සියලුම වස්තුවද පැහැර ගනිමිනි. මෙසේ සිංහලයන් ති‍්‍රකුණාමලය රැකගෙන ඇත.පිලිප් බෝල්ඩියස් නම් ඕලන්ද ඉතිහාසඥයා පවසන්නේ 1658 දී පෘතුගීසීන්ගෙන් යාපනය ඕලන්දයන් අත්කර ගත් අවස්ථාවේදී ද මහනුවර සිට රට පාලනය කළේ විමලධර්මසූරිය රජු (1591 - 1604) බවය. ති‍්‍රකුණාමල වරාය පෘතුගීසීන්ගේ සිත්ගත් වෙළෙඳ වරායක් විය.කොන්ස්ටන්ටයින් ද සා මෙම වරායේ තිබූ විහාරයක් විනාශ කර දැමුවා පමණක් නොව එහි සිටි බෞද්ධ භික්ෂුවක් ද ප‍්‍රැන්සිස් ක්ෂේවියර් පූජකයා ලවා කි‍්‍රස්තියානි ආගමට ද හැරවීය.ඉහත කී පුරාණ ගෝකන්න විහාරය ද ඔවුහු විනාශ කළහ. ති‍්‍රකුණාමලේ පෘතුගීසීන්ගෙන් ජයගෙන 1622 දී සෙංකඩගල රාජධානියට නැවත එක් කළේ අපේ ධ්ධ් වන රාජසිංහයි. ඔහු සමඟ එම සටනේ දී පෙරමුණ ගත්තේ ඇටිපොල දිසාවයි. ඒ පිළිබඳව අදත් ප‍්‍රචලිත ජනකවියක් මෙසේ ය.මලේ මලේ තැඹිලිය වැන්න පොල් මලේ රලේ රලේ මුහුදින් දමන දිය රලේ බලේ බලේ රාසිං දෙවියන්ගේ බලේ ගලේ කොටුව බැන්දයි තිරිකුණා මලේනැඟෙනහිර පළාතේ වැඩිපුරම සිංහල ජනගහණයක් වූ 231771 වන සියයට 39.3 ක ජන අනුපාතයක් ඇත්තේ අම්පාර දිස්ති‍්‍රක්කයෙහිය. එය දිස්ති‍්‍රක්කයක් වශයෙන් වෙන්කර ඇත්තේ නවසිය පනස් ගණන්වල දී ය.එහි මුළු ජනගහණය 2001 ජන සංගණන වාර්තා අනුව 589344 කි. එය දමිළයන් 11080 සහ යෝනකයන් 245089 කි. මෙහි ප‍්‍රාදේශීය ලේකම් කොට්ඨාස දොළහකි. වැඩිපුරම සිංහල ජනගහනයක් වූ 61840 ක් දෙහිඅත්තකණ්ඩිය ප‍්‍රාදේශීය සභා ප‍්‍රදේශයෙහිය.අම්පාරෙහි එය 37251 කි. දමන 34497 කි. මහඔය 17926 කි. පදියතලාව 15539 ක් ය. දීඝවාපී මණ්ඩල හෝ රට යනුවෙන් පාලියෙන් හැඳින්වූ එදා දිගාමඬුල්ල වූ ප‍්‍රදේශය අයත් වන්නේ නූතන අම්පාර දිස්ති‍්‍රක්කයට ය. බුදුරජාණන් වහන්සේ වැඩි දීඝවාපිය එම දිස්ති‍්‍රක්කයේ පිහිටා ඇත.එවකට ඓතිහාසික සිද්ධස්ථාන පුරාවිද්‍යාත්මක ස්ථාන හතළිස් දෙකක් එම ප‍්‍රදේශයේ පිහිටි බව පුරාවිද්‍යා කොමසාරිස්ගේ 1982.07.01 දින සිතියමෙහි දක්වා ඇත. එකල රෝහණ රාජ්‍යයට අයත් වූ මෙපෙදෙස එදා රටේ ධාන්‍යාගාරය නම් විය.දෙවන ශත වර්ෂයේ මැදභාගයේ එළාරගේ ප‍්‍රදේශ මායිම් වූ මහවැලි ගඟේ සිට නැඟෙනහිර මුහුද ප‍්‍රදේශය කඳවුරු බදිමින් කාවන්තිස්ස රජතුමා තම දේශය සතුරු ආක‍්‍රමණවලින් බේරා ගත්තේ ය.එම පෙදෙස් එදා සතුරු ග‍්‍රහණයෙන් මුදවාගෙන සිංහලයාට දායාද කළෝ අපේ සිංහල රජවරු ය. එම පෙදෙස සද්ධාතිස්ස කුමාරයා පදිංචි වී සිට දියුණු කළ රට ය.ඩී. එස්. සේනානායකවල්බිහිවූ ගල්ඔය නිම්නය ජනතාව පදිංචිකරවා යළි පුබුදු කරවූයේ මහාමාන්‍ය ඩී.ඇස්. සේනානායක අගමැතිතුමා ය. එතුමා ගල්ඔය ජනපද ව්‍යාපාරය ඇති කර ජනපදිකයන්ගේ දරුවන්ගේ යහපත සඳහා හාඩි කාර්මික විද්‍යාලයය ද එපෙදෙසට ලබාදුන්නේ ය.සද්ධාතිස්ස රජු කල පැවැති ශ‍්‍රී විභූතිය එපෙදෙසට නැවත උදාකර දෙනු ලැබූවේ ඩී.ඇස්. සේනානායක ජාතියේ පියා විසිනි.අම්පාර දිස්ති‍්‍රක්කය පමණක් නොව ති‍්‍රකුණාමලේ හා මඩකළපු දිස්ති‍්‍රක්කවල නටඹුන් ද වැව් අමුණු යළි පිළිසකර කර සිංහලයන් එම පෙදෙස්වල යළි පදිංචි කරවූයේ එම ශ්‍රේෂ්ඨ ලංකා පුත‍්‍රයා ය.එදා ඔහුගේ වැඩපිළිවෙළ විරුද්ධ පාක්ෂිකයන් විවේචනය කළේ “කපුටන් වැනි මදුරුවන් ඉන්නා පෙදෙස්වලට යළි සිංහයන් රැගෙන ගොස් මැලේරියා වසංගතයෙන් මරා දැමීමට සැරසෙනවා” යනුවෙන් චෝදනා කරමිනි.එතුමාගේ ජනපද ව්‍යාපාර සංකල්පය නොවූයේ නම් රට බෙදා ඉල්ලන බෙදුම්වාදීන්ට ඔවුන්ගේ සටන ඉතාමත් පහසු වෙනවා ඇත.මෙවර නැෙඟනහිර පළාත් සභාව සඳහා මන්තී‍්‍රන් තිස්පහක් තෝරාගැනීමට සිදුවනුයේ 311522 වූ සිංහලයන් 324446 ක් වූ දමිළයන් හා 452911 ක් වූ යෝනකයන් නියෝජනය සඳහා ය. පවතින සමානුපාතික තේරීම් ක‍්‍රමය යටතේ කවර ප‍්‍රතිඵලයක් අත්වේදැයි කීමට නොහැකි ය.පාර්ලිමේන්තු මැතිවරණයකදී නම් සමානුපාතික ක‍්‍රමය යටතේ ඉතා අඩු ඡන්ද සංඛ්‍යාවක් ලබාගත් අය පාර්ලිමේන්තුවට තේරී පත්වුණු අයුරු අපි දැක ඇත්තෙමු.මැතිවරණ ක‍්‍රමය සංශෝධනය සඳහා පත්කරන ලද තේරීම් කාරක සභාවේ ද නිර්දේශ කර ඇති පරිදි පළාත් පාලන සභා ඡන්ද කොට්ඨාස ක‍්‍රමයට පැවැත්වීමේ ඇති යෝග්‍ය අයෝග්‍යතාව අත්හදා බැලීමට මෙම මැතිවරණයේදී හැකිවනු ඇත.නැෙඟනහිරට වෙනම මුස්ලිම් කලාපයක් ඉල්ලන බෙදුම්වාදය පරාජය කිරීමට නැඟෙනහිර පළාතේ සිංහලයන්ගේ ඡන්ද පාවිච්චි කිරීම පරම ජාතික යුතුකමකි.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=af0804271</link>
    <topic>ඌවත් දකුණත් අස්වද්දන ලංකාවේ දිගම උමඟ හදන උමා ඔය ව්‍යාපෘතිය</topic>
    <author>නිහාල් පී. අබේසිංහ</author>
    <content>ඌවත් දකුණත් අස්වද්දන ලංකාවේ දිගම උමඟ හදන...ඡිවිතය සුන්දරයි‘මිස් කෝල් එකෙන්’ බැඳුණු හාදකම ගං පතුලෙන් නිමාවෙයිරටේ කොතැනක හෝ වී ටොන් මිලියන ගණනක් තිබිය යුතුයිඌව පළාත අප රටේ දුප්පත් ම හා විවිධ ප‍්‍රශ්න රැසකට මුහුණ පාන පළාත ලෙස වාර්තා විය. මීට ප‍්‍රධාන හේතුව වූයේ ජල හිඟය හා නිසි ජල සම්පාදන ක‍්‍රම ඒ පළාත ඇතුළත කි‍්‍රයාත්මක නොවීමයි. ඊට අමතරව හම්බන්තොට දිස්ති‍්‍රක්කයේ ජනතාව ද වසරේ බොහෝ කාලයක් ජල හිඟයෙන් පීඩා විඳිති.ඈත අතීතයේ සිට ම අපේ රජ දරුවන් රටේ ජල ප‍්‍රශ්නය විසඳීමට පියවර ගත් නමුත් ඌවේ හා හම්බන්තොට ගොවි ගැටලුවලට, ජල හිඟයට තිරසාර විසඳුමක් ලැබුණේ නැත. විශේෂයෙන් වෙල්ලස්ස ප‍්‍රදේශයේ වෙල් ලක්ෂයක් තිබුණත් ඒවා යල මහ දෙකන්නයේ අස්වැද්දීමට, සශ‍්‍රික කිරීමට අවශ්‍ය තරම් ජලය ඒ ප‍්‍රදේශවලට නොලැබිණි.එසේ වුවත් පිදුරුතලාගල කඳු මුදුනින් හා හෝර්ටන් තැන්නේ තොටුපළ කන්දෙන් පටන් ගෙන කිලෝ මීටර් 25 ක් දුර ගෙවා එන උමා ඔය රන්ටැඹේ දී මහවැලියට වැටෙන්නේ ඌවේ දකුණේ ජල හිඟයට ප‍්‍රයෝජනවත් ලෙස දායකත්වයක් නොදක්වමිනි.ඒ සමඟ ම මේ උමා ගඟේ ජලය සමඟ අති විශාල රොන් මඩ ප‍්‍රමාණයක් ද මහවැලි ගඟට එක් වේ. තොටුපළ කන්දේ හා පිදුරුතලාගල සිට මීටර් 2000 කට අධික බැස්මක් ඇතිව රන්ටැඹේට වැටෙන නිසා මේ රොන්මඩ ගැලීම ඉතා වේගවත් ව සිදු විය.මේ රොන්මඩ නිසා අද වන විට මුළු රන්ටැඹේ ජලාශයෙන් සියයට 45 ක් පමණ පිරී ඇත. රොන්මඩ ජල විදුලි ජනක යන්ත‍්‍ර තුළට යාම නිසා වරින් වර රන්ටැඹේ විදුලි උත්පාදක යන්ත‍්‍ර අකි‍්‍රය වූ අවස්ථා ද තිබිණි.1968 මහවැලි මහ සැලැස්ම යටතේ උමා ඔය ඉහළ හා උමා ඔය පහළ යනුවෙන් ජල විදුලි බලාගාර ඉදි කර මෙගාවොට් 55 ක විදුලි බලයක් නිපදවීමට ද සැලසුම් කර තිබිණි. එයත් කි‍්‍රයාත්මක නොවී ය.ඉන් පසුව 1988 දි උමා ඔය හරවා ඌවට හා හම්බන්තොටට ජලය ලබා දිය හැකි දැයි බැලීම පිණිස ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය (C E C B)  මගින් සාර්ථක හා කාර්යක්ෂම ශක්‍යතා වාර්තාවක් හා අධ්‍යයන වාර්තාවක් සකස් කළේ ය.ඉහත ප‍්‍රදේශවල ජනතාව ජල හිඟයෙන් ආර්ථික ප‍්‍රශ්නවලින් කෙතරම් පීඩා වින්දත් මේ වාර්තාව කි‍්‍රයාත්මක කිරීමට පසුගිය කාලයේ මෙරට සිටි රාජ්‍ය නායකයන් ද එතරම් උත්සාහ ගත්තේ නැත.එසේ වුවත් වත්මන් ජනාධිපති මහින්ද රාජපක්ෂ මැතිතුමා එම ශක්‍යතා අධ්‍යයන වාර්තාව අනුව උමා ඔය බහු කාර්ය යෝජනා ක‍්‍රමය කි‍්‍රයාත්මක කිරීමට කටයුතු ආරම්භ කළේ ය.මුලින් ම එතුමා සිය මහින්ද චින්තන ප‍්‍රතිපත්ති මාලාව ඔස්සේ ද මේ උමා ඔය ඉදි කර ඌවට හම්බන්තොටට ජලය දෙන බවට ජනතාවට දන්වා සිටියේ ය.උමා ඔය බහු කාර්ය යෝජනා ක‍්‍රමයට අති විශාල මුදලක් අවශ්‍ය විය. එය 1988 ශක්‍යතා අධ්‍යයනය අනුව රුපියල් කෝටි 1500 කි. ඒත් දැන් උද්ධමනය, ඩොලරයේ මිල වැඩි වීම අනුව එය රුපියල් කෝටි 2500 පමණ වීමට ඉඩ ඇතැයි පැවසේ.රටේ යුද්ධයක් පැවතීමත් ඛනිජ තෙල් මිල ඉහළ යාමත් නිසා මේ මුදල ශ‍්‍රී ලංකාවට තනියෙන් වියදම් කිරීම තරමක් අපහසු විය. මහින්ද රාජපක්ෂ ජනාධිපතිතුමා ඉරානයේ චාරිකාවක යෙදුණේ එවන් තත්ත්වයක් යටතේ ය.එතුමා ඉරාන ජනාධිපති මොහමඩ් අහමද් නජාඕ මැතිතුමා සමඟ කළ සුහද සාකච්ඡාවල ප‍්‍රතිඵලයක් ලෙස මේ උමා ඔය බහු කාර්ය යෝජනා ක‍්‍රමය කි‍්‍රයාත්මක කිරීමට රුපියල් කෝටි 4500 ක මුදලක් වුව ද ලබා දීමට පොරොන්දු විය.ශ‍්‍රී ලංකාවට ඉරානයෙන් ලැබුණු විශාල ම තෑග්ගක් වන මෙය මහින්ද රාජපක්ෂ ජනාධිපතිතුමා ලත් පෞද්ගලික ජයග‍්‍රහණයක් පමණක් නොව ඌවේ දකුණේ මෙන් ම මුළු රටේ ම ජනතාව ලත් විජයග‍්‍රහණයකි.ඒ අන් කිසිවක් නිසා නොව මධ්‍යම පළාතේ උමා ඔය ඌවට හරවන මේ ව්‍යාපෘතිය ඌවේ හා දකුණේ ඉඩම් අක්කර 30000 ක් අස්වද්දන මෙන් ම මුළු රටට ම මෙගා වොට් 100 ක ජල විදුලි බලයක් ද උපද්දවන රටේ අලුත් ම බහුකාර්ය යෝජනා ක‍්‍රමය වන බැවිනි.ජනාධිපති මහින්ද රාජපක්ෂ මැතිතුමාගේ උපදෙස් පරිදි වාරිමාර්ග හා ජල කළමනාකරණ ඇමැති චමල් රාජපක්ෂ මහතාගේ පූර්ණ මෙහෙයවීම මත එම අමාත්‍යාංශයේ ලේකම් විද්‍යාජෝති ඒ.ඩී.එස්. ගුණවර්ධන මහතාගේ පූර්ණ අධීක්ෂණය ඇතිව ඉංජිනේරුමය කාර්යයෙන් පිළිබඳ මධ්‍යම උපදේශක කාර්යාංශය  (C E C B) මෙම ව්‍යාපෘතිය කි‍්‍රයාවට නංවයි. ඊට අමතරව ඉරාන සමාගමක්ද උපදේශකත්වය සපයයි.ඇමැති චමල් රාජපක්ෂ මහතා පවසන පරිදි ව්‍යාපෘතිය ආරම්භ වන්නේ වැලිමඩ ප‍්‍රදේශයෙන් ගලා බසින උමා ඔය හරහා ස්ථාන දෙකකදි වේලි 2 ක් බැඳ උමා ඔයේ ජලය ඌවට හා හම්බන්තොටට හැරවීමෙනි.එම වේලි දෙකින් විශාලම වේල්ල ඉදිකරන්නේ වැලිමඩ නගරයට කිලෝමීටර් 4 - 5 ක දුරකින් පිහිටි පුහුල්පොළ ප‍්‍රදේශයේය. ඒ වේල්ලේ දිග මීටර් 390 කි.උස මීටර් 92 කි. එනම් වේල්ලේ උස අඩි 300 කට අධිකය. මේ අනුව මේ උමා ඔය ප‍්‍රධාන වේල්ලේ උස දෙවැනි වන්නේ වික්ටෝරියා හා රන්දෙනිගල වේලිවල උස ප‍්‍රමාණයට පමණි.මෙම වේල්ල මඟින් එක්රැස් කරන ජලය අක්කර 125 ක වපසරියක් සහිත ජලාශයක් හාරා ගබඩා කරනු ලැබේ. ජලය ඝන අඩි දස ලක්ෂ 17 ක් එහි ගබඩා කිරීමට හැකිය.උමා ඔය හරහා ඉදිකරන දෙවැනි වේල්ල බදින්නේ උමාඔයේ ශාඛාවක් වන මගතොටිල්ල ඔය හරහායි. වැලිමඩ අසල පිහිටි ‘ඩයිරවා’ නම් තේ වත්තේ බදින මේ වේල්ල මඟින් එක්කරන ජලය රඳවා ගැනීමට ද අක්කර 6.5 ක් විශාල ජලාශයක් ද ඉදි කෙරේ.මේ සියලු කටයුතු කිරීමට පෙර මේ ප‍්‍රදේශ පිළිබඳව පුළුල් භූ විද්‍යාත්මක සමීක්ෂණයක් සිදුකිරීමට ද නියමිතය. මෙහි නායයෑමට ඉඩක් නැති බවද ඒ සමීක්ෂණ වාර්තා අනුව ස්ථිර නොවන පාෂාණ සහිත ස්ථානවලට වැර යෙදු කොන්කි‍්‍රට් යොදන බවද මෙහි ව්‍යාපෘති අධ්‍යක්ෂ එච්.බී. ජයසේකර මහතා පවසයි.මෙම ජලාශ දෙකෙන් ලැබෙන ජලය මීටර් 19040 ක් දිග මීටර් 3.5 ක විෂ්කම්භයක් ඇති විශාල උමගක් ඔස්සේ ඇල්ල වැල්ලවාය පාර අසල රාවණා ඇල්ල ආසන්නයේ ඉදිකරන භූගත ජල විදුලි බලාගාරයට යවනු ලැබේ.මේ ජල විදුලි බලාගාරය මගින් මෙගා වොට් 100 ක විදුලි බලය උත්පාදනය කරයි. ඒ මෙගා වොට් 50 විදුලි ජනක දෙකක් කරකැවීමෙනි. මෙම බලාගාරයට ජලය ලැබෙන බැස්ම Head  අඩි 2000 ක් බවත් ඒ ජල බැස්මක් ඇති මෙරට එකම බලාගාරය මෙය බවත් අමාත්‍යාංශ ලේකම් ඒ.ඩී.එස්. ගුණවර්ධන මහතා පවසයි.විදුලිබල ඇමැති ජෝන් සෙනෙවිරත්න මහතා පවසන පරිදි උමා ඔය ජල විදුලි බලාගාරයෙන් වසරකට නිපදවන ගිගාවොට් පැය 300 විදුලිය රුපියල් කෝටි 500 ක් වටී. අපේ ශක්‍යතා වාර්තාව අනුව මේ ව්‍යාපෘතියට අවශ්‍ය රුපියල් කෝටි 2500 ක මුදල වසර 5 කදී පමණ විදුලිබල උත්පාදනය මගින් පමණක් පියවිය හැකි ය.මෙම බලාගාරය ශ‍්‍රී ලංකාවේ ඉදිවන මෙගාවොට් 100 ක ජල විදුලියක් නිපදවිය හැකි අවසන් බලාගාරය බව ද ඔහු කීය.රාවණා ඇල්ල අසල ඉදිකරන එම බලාගාරය තවත් සුවිශේෂ වැදගත් කමකින් යුක්තය. ඒ එය මෙරට තෙවැනි භූගත ජල විදුලි බලාගාරය ද වන බැවිනි.අනෙක් භූගත ජල විදුලි බලාගාර දෙක වන්නේ කොත්මලේ හා කුකුළේ ගඟය. ජල විදුලි බලාගාරයෙන් පිටවන ජලය තවත් මීටර් 4250 ක් දිග උමගක් මගින් ගොස් කිරිඳිඔයේ ශාඛාවක් වන අලිකොටආරට එවනු ලැබේ. තත්පරයකට ඝන මීටර් 6.5 ක් මේ උමග ඔස්සේ එවීමට යෝජිතය.ඒ අනුව වැලිමඩ සිට මේ ජලය වැල්ලවායේ අලිකොටආරට එවන උමංමගේ මුළු දුර කිලෝමීටර් 23 කි. එය මෙරට විශාලම ජල උමග ද වනු ඇත. අලිකොටආරින් කිරිඳිඔය ඉහැත්තැවට ලබා දෙන ජලය ඊට මදක් පහළ ප‍්‍රදේශයකදි තවත් වේල්ලක් හා ජලාශයක් බැඳ එකතු කරගනු ලැබේ.පසුව ඒ ජලය අලි බැලීමට සුප‍්‍රසිද්ධ හඳපානාගල වැවටත් ඊට ආසන්න වන්නට මගආර 1-2-3 අරළුවැව, මුවන්පැලැස්ස, බලහරුව, මහගල්වැව, කුඩාඔය වැව්වලටත් ලබාදී ඉඩම් අක්කර 10000 ක් පෝෂණය කරනු ලැබේ.ඉතිරි ජලය කිරිඳි ඔයට ලබාදී ලුණුගම්වෙහෙර ජලාශයට එවා වසර 20 - 25 ක් තිස්සේ ජල හිඟයට ලක්වී සිටින කිරිඳි ඔය ව්‍යාපාරයේ ගොවීන්ට සෙත සලසනු ලැබේ.ඒ සමගම වැල්ලවායේ සිට හම්බන්තොට දක්වාවූත් වැල්ලවායේ කිරිඳි ඔයේ සිට බුත්තල ප‍්‍රදේශ දක්වාවූත් ප‍්‍රදේශයේ ගොවි බිම් ඉහත ජල මාර්ග හරහා අමුණු බැඳ සශී‍්‍රක කිරීමට ද කටයුතු කරනු ලැබේ.හම්බන්තොට හා මොනරාගල සියලු වැව් පෝෂණය කරන උමාඔය ව්‍යාපෘතිය මගින් මේ අනුව අඩු ගණනේ ගොඩ-මඩ ඉඩම් අක්කර 30000 ක් පමණ යලට මහට අස්වැද්දීමට හැකිවෙනු ඇත.වී, කෙසෙල්, එළවළු, අල, බතල වවන ඒ ප‍්‍රදේශයේ ගොවි පවුල් 20000 කට පමණද වැව් 25 ක ජල පෝෂණයටද මේ මඟින් සෙත සලසනු ලැබේ.මේ ව්‍යාපෘතිය නිසා අවතැන් වීමට සිදුවන පවුල් ගණන 50 - 60 ක් පමණි. ඒ වැලිමඩ පුහුල්පොළ ජලාශය ඉදිකිරීම නිසාය. ඒ අයට වැලිමඩ ප‍්‍රදේශයෙන්ම ඉඩම් ලබාදීම සිදු කෙරේ. වැලිමඩ ප‍්‍රදේශයේ නව නගරයක් ඉදිකිරීමට රුපියල් කෝටි 100 ක් වැය කෙරේ.මීට අමතරව මෙම ව්‍යාපෘතියේ වැඩ කටයුතු සඳහා ප‍්‍රදේශයේ ශ‍්‍රමිකයන්ට හා අපේ ඉංජිනේරුවන්ට රුපියල් කෝටි 300 ක් වැටුප් හා දීමනා වශයෙන් ගෙවීමට ද සැලැසුම් කර තිබේ.උමාඔය හරවා ජලය යවන උමග නිසා නායයෑම් ඇතිවීමේ අවදානමක් පිළිබඳ සමහරු බිය පළ කරති. ව්‍යාපෘති අධ්‍යක්ෂ එච්.බී. ජයසේකර මහතා හා වාරිමාර්ග හා ජල කළමනාකරණ අමාත්‍යාංශයේ ලේකම් ගුණවර්ධන යන මහත්වරුන් පවසන පරිදි මේ සියලු කටයුතු සිදුකරන්නේ සියයට 95 ක් අපේ ඉංජිනේරුවරුන් හා අපේ ඉංජිනේරු ආයතනයි. ඒ නිසා අපේ රටේ නායයෑම් වැළැක්වීම හා භූමිය පිළිබඳව ඔවුන්ට හොඳ අවබෝධයක් තිබේ.ලුණුගම්වෙහෙර ජල ප‍්‍රවාහන පද්ධතියෙන් පහළට වන ජල ධාරාව උමාඔය ව්‍යාපෘතිය නිසා අවුරුද්දකට ඝන මීටර් දස ලක්ෂ 211 කින් පමණ වැඩි වෙතැයි ගණන් බලා තිබේ. ඉන් ඝන මීටර් දස ලක්ෂ 100 ක් කෘෂිකාර්මික හා ගෘහ පරිභෝජන කටයුතු සඳහා ප‍්‍රයෝජනයට ගන්නා අතර ඉතිරි ඝන මීටර් දස ලක්ෂ 111 ක් යොදා ගන්නේ පානීය, කර්මාන්ත හා සංවර්ධන කටයුතු සඳහාය.හම්බන්තොට ඉදිකරන වරාය, වීරවිල ගුවන් තොටුපළ, කර්මාන්ත පුරය, රුහුණුපුර නව නගර ව්‍යාපෘතිය ආදිය සඳහා මේ ජලය ලබාගනු ලැබේ. විශේෂයෙන් නව සංවර්ධන ව්‍යාපෘති නිසා ජනතාව වැඩිපුර මේ ප‍්‍රදේශවල පදිංචි වෙති. ඒ අයට අවශ්‍ය පානිය ජලය ද උමා ඔය ජලයෙන් පිරිසුදු කර ලබාදීමට යෝජිතය.මේ අනුව සමස්තයක් ලෙස මේ වේලි ඔය ව්‍යාපෘතිය මඟින් කෘෂිකාර්මික සංවර්ධනය පවුල් 30000 කට ද පානිය ජලය හා කර්මාන්ත සංවර්ධන ක්ෂේත‍්‍රවලින් පවුල් 50000 කට සෙත සැලැසේ.දැනට කි‍්‍රයාත්මක මැණික් ගඟ ව්‍යාපෘතියේ කටයුතු අවසන්වූ විට තවත් ජල කඳක් මේ හම්බන්තොට සියලු ජල අවශ්‍යතා සැපැයීමට ලැබෙන බවත් අමාත්‍යාංශ ලේකම් ගුණවර්ධන මහතා පවසයි. ඇමැති චමල් රාජපක්ෂ මහතා පවසන ආකාරයට මේ උමාඔය ව්‍යාපෘතියේ කටයුතු වසර 4 කින් අවසන් කිරීමට යෝජිතය.ඒ සමඟම ඌවේ මොනරාගලත් දකුණේ හම්බන්තොටත් ජල හිඟයට ද ස්ථිරසාර විසඳුමක් ලබාගැනීමට ද මින් අපට හැකිවෙනු ඇත.මහින්ද චින්තනයේ 33 වැනි පිටුවේ කෙතට දියවර යටතේ මොරගහකන්ද, උමාඔය, දැදුරු ඔය, රඹුක්කන් ඔය, යාන් ඔය, හැඩ ඔය, කිරම ඔය වැනි බහුකාර්ය යෝජනා ක‍්‍රම පිළිබඳව හා ඒවා කි‍්‍රයාත්මක කරන බව ද සඳහන් වේ.ඒ අනුව මහින්ද රාජපක්ෂ ජනාධිපතිතුමාගේ පාලනය කාලයෙන් 1/2 ක් එනම් වසර 3 ක් ගතවීමටත් පෙර මෙම සියලු සංවර්ධන යෝජනා ක‍්‍රම හා ජලාශ ඉදිකිරීමට මූලික පියවර ගත් බව ඇමැති චමල් රාජපක්ෂ මහතා පෙන්වා දෙයි. එය මේ රටේ ගොවි ජනතාවගේ මෙන්ම පොදුවේ මුළු රටේම සියලු දෙනාගේමත් ජයග‍්‍රහණයක් බව ද කිව යුතුමය.චමල් රාජපක්ෂ ඇමැතිවරයා පවසන ආකාරයට දැනටමත් මැණික් ගඟ යෝජනා ක‍්‍රමයේත් කිරම ඔය යෝජනා ක‍්‍රමයේත් වැඩ කටයුතුවලින් සියයට 90 ක් අවසන්ය.මොරගහකන්ද, දැදුරු ඔය, රඹුකන් ඔය ව්‍යාපෘති ආරම්භ කර ඇති අතර උමා ඔය 29 වැනිදා ‘ජසෝඝය’ මහා උලෙළින් ආරම්භ කරයි. උතුරු මැද හා නැගෙනහිර ජල ප‍්‍රශ්නය සදහටම විසඳන යාන් ඔය හා පොතුවිල්හි හැඩ ඔය පිළිබඳ ශක්‍යතා අධ්‍යයන කි‍්‍රයාත්මක වෙයි.ලොව දියුණු රටවල්වල දරුණු සහල් හා ආහාර හිඟයක් පැවැතියත් ඉදිරියේදී අපේ රටේ ජනතාවට සහල් හා ආහාර හිඟයක් ඇති නොවන්නට කි‍්‍රයාත්මක කරන මේ සියලු වාරිමාර්ග ව්‍යාපෘති රටේ සියලු ජනතාවගේ බඩේ ගින්දරත් සිතේ ගින්දරත් නිවමින් රටේ තිරසාර සංවර්ධනය කරා යන වේගවත් ගමනට පිටුබලයක් බව කිව යුතුමය.වසරකට රුපියල් කෝටි ප‍්‍රකෝටි ගණන් වැය කරන යුද්ධයක් රටේ තිබුණත් මේ උමා ඔය ඇතුළු සියලු සංවර්ධන වැඩත් එලෙසම කි‍්‍රයාවට නැංවීම පිළිබඳව කාටත් පුදුමයකි. ඒත් එය රටේ උදාරතර දේශපාලන නායකත්වයේ සුවිශේෂි දක්ෂතාව බව නොකියාම බැරිය.නිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=af0804273</link>
    <topic>‘මිස් කෝල් එකෙන්’ බැඳුණු හාදකම ගං පතුලෙන් නිමාවෙයි</topic>
    <author>කීර්ති මෙන්ඩිස් පිංතූර - දුෂ්මන්ත මායාදුන්නේ</author>
    <content>ඌවත් දකුණත් අස්වද්දන ලංකාවේ දිගම උමඟ හදන...ඡිවිතය සුන්දරයි‘මිස් කෝල් එකෙන්’ බැඳුණු හාදකම ගං පතුලෙන් නිමාවෙයිරටේ කොතැනක හෝ වී ටොන් මිලියන ගණනක් තිබිය යුතුයිවැහි අඳුර මුළු පළාතම වසාගෙන අහවරය. සිහින් පොද වැස්ස ඒ වනකොටත් පටන් අරගෙන. තොරතෝංචියක් නැතිව ගලාගෙන යන කැලණි ගඟේ දිය පාර වෙනදාට වඩා හයියෙන් පහළට වැටුණත් වතුර මට්ටම නම් කියන්න තරම් වැඩි බවක් පෙනෙන්නට නැහැ...වැහි අඳුර කපාගෙන එබිකම් කරන හිරු එළිය තැන තැන මතු වෙන්නට පටන් ගත්තත් පොද වැස්ස නම් නතර වී තිබුණේ නැහැ.වැලි ගොඩ දාන්න ගඟට එන කොලු කුරුට්ටන් වෙනදා වගේම ගඟ පහළට ආවේ හරිම කලබලයෙන්... හයියෙන් වහින්නට කලින් වැලි ලෝඩ් දෙක තුනක්වත් ගොඩ දාගත්තොත්..“ඒයි.. මේ බලපන්.. කව්දෝ ගෑනියෙක්...” තරාල තොටුපළ ළඟින් ගඟ පහළට බැහැගත්ත එකෙක් මහ හයියෙන් කෑ ගැහැව්වේ වෙනදාට නොදකින දර්ශනයක් දැකපු නිසා වෙන්න ඇති.“මැරිලා නේද?”උඩුබැලි අතට වැටී තිබුණු කාන්තා සිරුර කාගේදැයි යන්න කාටත් ප‍්‍රශ්නයක් විය.කාන්තා සිරුර පිළිබඳව පූගොඩ පොලිසිය දැනුවත් වූයේ ඉන් අනතුරුවය. ඒ වන විට වේලාව උදෑසන හතට ආසන්න විය. පොලිස් නිලධාරින් සිද්ධිය වූ තැනට ආවේ ඉන් පසුවය.“ගඟට පැනපු කෙනෙක් ද දන්නේ නැහැ.” කෙනෙක්ගේ අදහස විය. නිලධාරිහු ඒ අවට පරීක්ෂාවට ලක් කළහ.“සර්.. මේ.. හෑන්ඩ් බෑග් එකකුත් තියෙන්නේ...” ඊට අඩි සියයකට පමණ උඩින් කාන්තා අත් බෑගයක් විය. ඒ අසලම කාන්තා සෙරෙප්පු දෙකකි.බෑගය විවර කළ නිලධාරිහු එහි තිබූ දෑ පරීක්ෂා කළහ. සබන් කැබැල්ලක්, දත් බුරුසුවක්, කන්නාඩියක් ඇතුළු බොහෝ දෑ එහි විය.අධිකරණ වෛද්‍ය නිලධාරිවරයා ද සිද්ධිය වූ තැනට කැඳවූ පොලිසිය මිය ගිය කතගේ සිරුර පිළිබඳව පරීක්ෂණයක් පැවැත්වීය. ඇය ගෙල සිරකර මරා දමා ඇති බව පරීක්ෂණවල නිගමනය විය.කාගේත් කුතුහලය වූයේ මරා දමා තිබූ කාන්තාව කාගේ කව්දැයි දැන ගැනීමය. ඒ ගැන කිසිදු හෝඩුවාවක් නොවීය.වේලාව තවත් හෝරා දෙක තුනක් ගත විය. පරීක්ෂණවලද එතරම් සාර්ථකත්වයක් නොතිබිණි.“සර් කව්දෝ කට්ටියක් ඇවිත්. එයාලගේ කව්දෝ නැති වුණා කියලා...”නිලධාරියෙක් අපරාධ විමර්ශන අංශයට කිවේය. ඒ අනුව පැමිණ සිටියවුන් අදාළ තැනට යොමු කෙරිණි.“සර් මගේ බිරිය ඊයේ දේවාලයට ආවා. තවම ගෙදර ආවේ නැහැ. අපි දේවාලෙට කතා කළාම කිව්වා... පොලිසියට යන්න කියලා. නිලධාරිහු එකිනෙකාගේ මුහුණ බලා ගත්හ. පැමිණ සිටියවුන්ගෙන් ප‍්‍රශ්න කිහිපයක් ද විමසූහ.“ඔව්.. සර්... අම්මා පූජාවකට තමයි ආවේ... කපු මහත්තයා කිව්වා අම්මගේ නමින් පූජා වට්ටියක් නම් තියනවා.. අම්මා නම් පේන්න හිටියේ නැහැ කියලා...” ඔවුන් සමඟ සිටි දියණියක් ද කීවාය.පොලිසිය ඇගෙන් සිය මවගේ හැඩරුව විමසුවේ ය. ඒ අනුව ඊට පැය කිහිපයකට උඩදී තරාල වැලි තොටුපොළෙන් හමුවූ කාන්තාව ඇගේ මව විය නොහැකිදැයි පොලිසියට සැකයක් ඇති විය.පරීක්ෂණවලට කිසියම් හෝඩුවාවක් ලැබිණ. එය තවත් තහවුරු වූයේ ඇය මරා දමා තිබූ තැන වූ අත් බෑගය හා සෙරෙප්පු කුට්ටම් ඇතුළු සෙසු බඩුබාහිරාදිය ඔවුනට පෙන්වූ පසුවය.මෘත ශරීරාගාරයේ තිබූ කාන්තා සිරුර ඔවුන් විසින් හඳුනා ගනු ලැබිණි. එහෙත් ඉන් පසුව ප‍්‍රශ්නය තව තවත් සංකීර්ණ වූයේ ඔවුන් මතු කළ චෝදනා නිසාය.“සර්. එයාගේ අතේ මුද්ද තිබුණා. ඒක නැහැ. කරේ මාලේ නැහැ.” සැමියා කීවේය. දේවාලෙට එනකොට මම රුපියල් දහදාහක් දුන්නා සර්. ඒකත් නැහැ..” දියණිය කීවාය.“තව මොනවද තිබුණේ.”“ඇයි සර්... හෑන්ඩ් ෆෝන් එක. ඒකත් නැහැ සර්.”පොලිස් පරීක්ෂක රණසිංහට එය හොඳ හෝඩුවාවක් විය. ඔහු එහි අංකය ඉල්ලා ගත්තේය. අංකයට අදාළ ව ලැබුණු ඇමතුම් හා ගත් ඇමතුම් පරීක්ෂා කිරීම පරීක්ෂණවලට වැදගත් යැයි ඔහු සිතුවේය. ඒ සඳහා අධිකරණ නියෝගයක් ද ලබාගත් පොලිසිය ග‍්‍රාහක ලැයිස්තුව ලැබෙන තුරු තවත් විපරමින් සිටියේය.මේ අතර පොලිසිය මිය ගිය කාන්තාව අවසන් වරට පැමිණියේ යැයි කියන දේවාලයට යන්නට ද අමතක නොකළේය. දේවාලය සොයා ගිය නිලධාරිහු එහි බාරකාර දනන්සූරිය කපු මහතාගෙන් ද මේ ගැන විමසීය.සාමාන්‍යයෙන් දේවාලයේ වත් පිළිවෙත් සිදු වන්නේ රාතී‍්‍ර දොළහෙන් පසුවය. ඒ මොහොත වන තුරු අනුපිළිවෙළට පූජා වට්ටි දිගටම තැන්පත් කර තිබේ. පූජා වට්ටිය මත එහි අයිතිකරුගේ නම සඳහන් කිරීම සම්ප‍්‍රදාය වේ. එබැවින් දුර බැහැර සිට පැමිණෙන අය පසුදින පහන් වනතුරුම දේවාල භූමියේ රැඳී සිටිති.“ඔය කියන පූජා වට්ටියත් මෙතන තිබුණා. මගේ ළමයි නම කිය කියා කිහිප වතාවක්ම කතා කළා. ඒත් අයිතිකාරිය හිටියේ නැහැ.” දනන්සූරිය කපු මහත්තයා කීවේය.පොලිසිය එයින්ද සෑහීමකට පත් නොවීය. පූජාව පැවැත්වීම සඳහා පැමිණි ඇය ඊට කිලෝ මීටර් දෙක තුනකට නුදුරින් පිහිටි තරාල තොටුපොළ වෙත ගියේ කෙසේ දැයි පොලිසියට මහත් ප‍්‍රශ්නයක් විය.ඒ අනුව එදින ඇය දේවාල භූමියට පැමිණෙනු දුටු හෝ ඇය කවුරුන් හෝ සමඟ කතාබස් කරන හා පිටව යන අයුරු හෝ සියැසින් දුටු කෙනකු සොයා ගැනීම පොලිසියේ අරමුණ විය.මේ වන විට ගම පුරා නොයෙකුත් කට කතා පැතිර ගියේය. මැය මරා දැමීම ගැන එක එක පුද්ගලයන් වෙත සැක එල්ල කෙරිණි. පොලිසිය ඒ ගැන ද සෝදිසියෙන් සිටියේය. ඔත්තුකරුවන් යොදා විපරම් කිරීම් ද කෙළේය.අවසානයේ පොලිසියේ එක් විපරමක් හරි ගියේ ය. ඒ ග‍්‍රාහක ඇමතුම් ලැයිස්තුව පොලිසිය අතට පත්වීමත් සමග ය. ඒ අනුව එම දුරකථන අංකයට ඇය මියගිය දිනය හා ඊට පෙර දා පැමිණි හා ගත් ඇමතුම් පරීක්‍ෂාවට ලක් විය. වැඩිපුර ඇමතුම් ලැබුණු අංකයක් එහි සටහන් වී තිබිණ.පොලිසිය එම අංකයේ හිමිකරු සොයා ගියේ ය. ඒ අනුව ඔහු වැලි මුදලාලි කෙනකු බව හඳුනා ගත්තේ් ය. ඔහු පොලිසියට කැඳවා ඔහු ගෙන් ප‍්‍රශ්න කරන්නට විය.”සර් ඔය ෆෝන් එක මං මාස තුනකට කලියෙන් මගේ ගෝලයකුට දුන්නා... එයා තමයි දැන් ඒක පාවිච්චි කරන්නේ... මිනිහා ඉන්න තැනක් නම් දන්නේ නැහැ සර්... පොලිසිය “ගෝලයා” සොයන්නට පටන් ගත්තේ ඉන් පසුව ය.ඔත්තුකරුවන් හා තොරතුරුකරුවන් මාර්ගයෙන් ගෝලයා ගේ ගම සොයා ගත් පොලිසිය සිවිල් ඇඳුමෙන් සැරසී ගමේ සැරිසැරුවේ ය.”සර් මිනිහට මෝටර් සයිකලයක් තියෙනවා. රතු පාට එකක්... මිනිහ කලිනුත් හිරේ ඉඳල ආවේ...”පොලිසියට තොරතුරු ලැබිණි. ඒ අනුව ඔහු රැඳුණු ගමට ද ඔත්තුකරුවකු යෙදවිණි.”හරි සර්. මම දෙන්නම් වැඩේ... හෙට මිනිහ ගේ අක්ක ගේ ගෙදර දානයක් තියෙනවා... අනිවාර්යයෙන් ම මිනිහා එහෙ යනවා...”ඒ අනුව සැලසුම සූදානම් විය. පොලිස් පරීක්‍ෂක රණසිංහ උප පරීක්‍ෂක මායාදුන්නේ හා සැරයන් මුණසිංහ සිවිල් ඇඳුමෙන් සැරසී වෑන් රථයකින් ගෝලයා ගේ ගමට නුදුරුව රැඳී සිටියහ.”සර්, දැන් මිනිහා ආවා... රතු පාට බයික් එක.”පොලිසිය විමසිලිමත් විය. ඒ අනුව පැමිණි රතු පාට මෝටර්සයිකලය ඉදිරියට ඇදී ගියේ ය. නිලධාරීහු කලබලයට පත් නො වූහ. තවත් සුළු මොහොතක් ගත විය.”සර් මිනිහා එනවා... නවත්තලා ඇඩ‍්‍රස් එකක් අහන්න... අපි ඉතිරි වැඩේ කරන්නම්...”උප පරීක්‍ෂක මායාදුන්න ඉදිරිපස අසුනේ සිටි සිය ප‍්‍රධානියා වූ පොලිස් පරීක්‍ෂක රණසිංහට කීවේ ය. ඒ අනුව ඉදිරියට එන මෝටර් සයිකලය නතර විය.”පුතා... මේ ගේ කොහේ ද තියෙන්නේ...”ඒ සැණින් වෑන් රියේ පිටුපස සිටි මායාදුන්නේත් මුණසිංහත් බිමට බැස්සහ.මුණසිංහ ගේ දෑත ඔහු ගේ දෙඅත් වටා එතෙද්දි මායාදුන්නේ ඔහු වෑන් රියට දමා ගත්තේ ය. ඒ සමග ම දෑතට “මාංචු” වැටිණි. තමා පොලිසියට හසුවුණු බව ඔහු තේරුම් ගත්තේ එවිට ය.”ඇයි සර් මේ... මං මුකුත් කෙළේ නැහැ නේ...””අපි උඹෙන් මුකුත් ඇහුවේ නැහැ නේ. උඹ මොකද බයවෙලා. හරි උඹ මුකුත් කළේ නැහැනේ... එහෙනම් උඹ කළේ මොකක්ද කියපන්...”උප පරීක්‍ෂකවරයා කීවේ ය. ඔහු පොලිසියට රැගෙන ගිය ද කිසිදු වචනයක් හෝ මුවින් පිට නො කරන්නට ඔහු වග බලා ගත්තේ ය.”මිනිහා මොකුත් කිව්වෙම නැහැ. කිසිම දෙයක් දන්නෙ නැහැ කීවා... අපිත් අතහැරියේ නැහැ... ෆෝන් නොම්මරේ පෙන්නුවා... ඒත් කිව්වේ නැහැ. පැය තුන හතරක් දීර්ඝ ලෙස ප‍්‍රශ්න කරන කොට ඇත්ත ම කිව්වා...” උප පරීක්‍ෂකවරයා කීවේ ය.විවාහකයෙකු වූ. ඔහු ලොරිවලට වැලි පැටවීම හා බෑම කළේ ය. ඒ අනුව ගමේ ගොඩේ වැලි තොටුපොළ පිළිබඳ ඔහුට මනා දැනුමක් තිබිණි.ඔහුට මියගිය කත හඳුනා ගැනීමට ලැබී ඇත්තේ අහම්බෙන් ය. ඒ හදිසියේ ඔහු ගේ ජංගම දුරකථනයට ලැබුණු “මිස් කෝල්” එකකිනි. ඔහු එම ඇමතුම ලැබුණු අංකයට පිළිතුරක් දුන්නේය. ඊට ප‍්‍රතිචාර දැක්වූයේ කාන්තාවකි. ඒ ඇමතුම දුර දිග ගියේ ය.තුන්වැනි වතාවේ තමයි මියගිය කාන්තාව දේවාලයට එනකොට හමුවෙලා තියෙන්නේ...”උප පරීක්‍ෂක මායාදුන්නේ ඔවුන් ගේ මුණගැසීම් පිළිබඳව කරුණු කාරණා පැහැදිලි කළේ ය.මියගිය කාන්තාව පූජාවක් සඳහා කඩවර දේවාලයට පැමිණෙන බව ඔහුට පවසා තිබිණි. දේවාලය පිළිබඳව නම් නොදන්නා බව ඔහු පවසා ඇතත් පසුව හංවැල්ලට පැමිණි ඔහු යළි යළි ඇමතුම් ලබා දෙමින් අවසානයේ දේවාලය අසලට පැමිණ තිබේ. ඒ වන විට පූජාව සඳහා තවත් කිහිපදෙනෙකු දේවාල භූමියේ රැඳී සිට ඇත.”තව වෙලාව තියෙනවා පූජාවට...”සකසන ලද පූජා වට්ටිය මත සිය නම ද සඳහන් කර පේළියට තිබුණු අනෙකුත් වට්ටි අසලින් තැබූ ඇය පසුව මොහු සමඟ මෝටර් සයිකලයෙන් තරාල වැලි තොටුපොළට ගොස් තිබෙන බව ද පොලිසිය අනාවරණය කර ගෙන ඇත.ඒ වන විට රාති‍්‍රය එළඹ තිබූ අතර මද වැසි පොද ද වැටෙමින් තිබිණි. තොටුපොළ පිළිබඳ මනා දැනුමක් “ගෝලයා” සතුව තිබිණි.”මෙතැන මේ දෙන්නා කතා කර කර ඉඳලා තියෙනවා. එතැනදි ඇතිවුණු කුමක් හෝ බහින් බස් වීමකට පස්සේ සැකකරු ඇගේ පිටට පහරක් එල්ල කරලා... පහර කෑ ඇය වැලි මත වැටෙද්දි සැකකරු ඇගේ මුහුණ වැලි මත ඔබගෙන ඉඳලා තියෙනවා... පස්සේ ඇයට සිහිය නැතිවෙලා...”ඉන් පස්සේ ඇගේ බෑග් එකේ තිබුණු චීත්ත රෙද්දක් අරගෙන අඹරල ගෙලට දාලා ඇදලා අතේ තිබුණ මුද්දත්, මාලයත් ජංගම දුරකතනයක් සල්ලිත් අරගෙන ඒ රෙද්දෙන් ම ඉවුර පල්ලමට ඇදගෙන ගිහින් ගඟට දාලා ජංගම දුරකතනයේ “සිම්” එක ගලවා ගඟට විසි කර ෆෝන් එක අරගෙන තිබුණා... පස්සේ අපි සැකකරුගෙන් තවදුරටත් ප‍්‍රශ්න කර මුද්දයි මාලයයි උකස් කඩයකට උකස් කරලා තිබී සොයා ගත්තා.දුරකතනය රුපියල් දෙදහස් පන්සීයකට විකුණල ඒකත් හොයා ගත්තා...” උප පරීක්‍ෂක මායාදුන්නේ කීවේ ඇය ඝාතනය කළ ආකාරය පිළිබඳ සැකකරු පොලිසියට දුන් ප‍්‍රකාශ අනුව ය.”එදා හොඳ වෙලාවට ගඟේ වතුර අඩුයි... සැඩ පහර තිබුණෙත් නැහැ. ඒ නිසා ගඟට ඒ කාන්තාව දැම්මම එතනම රැඳුණා. පහළට ගියේ නැහැ. වෙන දවසක නම් සිරුර වත් හොයාගන්න හම්බ වෙන එකක් නැහැ. පහළට ගිහින් මුහුදට වැටෙන්නත් සත්තු කන්නත් තිබුණා. මිනිහා හිතුවා එහෙම වෙයි කියලා. ඒත් එහෙම වුණේ නැහැ...”සිද්ධිය වූ තැන පෙන්වමින් අපරාධ විමර්ශන අංශය බාර රණසිංහ මහතා කීවේ ය.සියල්ල අනාවරණය කර ගත් නිලධාරීහු සැකකරු අධිකරණයට ඉදිරිපත් කරමින් රිමාන්ඩ් බන්ධනාගාර ගත කළහ.”හුඟක් අපරාධ පස්සේ ජංගම දුරකථන තිබෙනවා. දුරකථනයක් උපයෝගි කරගෙන අපරාධයක් කරන්න ඉතා පහසු වගේ ම කළ අපරාධයක් සොයා ගන්නත් දුරකථනය ඒ ආකාරයෙන් ම බලපාන බව මේ ඝාතනයේ දී හොඳින් පැහැදිලි වෙනවා.”ඇගේ ඝාතනය පිළිබඳ අදහස් දැක්වූ පූගොඩ පොලිස් ස්ථානාධිපති වික‍්‍රමසිංහ මහතා අවධාරණය කළේ ය.සහකාර පොලිස් අධිකාරි ලක්ෂමන් කුරේ, පූගොඩ පොලිස් ස්ථානාධිපති දුමින්ද දිනේෂ් වික‍්‍රමසිංහ, අපරාධ විමර්ශන අංශය බාර ආර්. රණසිංහ, උප පරීක්‍ෂක මායාදුන්න, සැරයන්වරුන් වූ මුණසිංහ (12733) අතුකෝරාල (55374) හා කොස්තාපල් හපන්ගම (64970) හා පියරත්න (27790) යන නිලධාරීහු පරීක්‍ෂණවලට සහභාගි වූහ.(සැකකරු දුන් ප‍්‍රකාශය හා කළ පරීක්‍ෂණ මත ලිපිය සකස් විය.)කීර්ති මෙන්ඩිස් පිංතූර - දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=af0804274</link>
    <topic>රටේ කොතැනක හෝ වී ටොන් මිලියන ගණනක් තිබිය යුතුයි</topic>
    <author>සැකැසුම - ටෙක්ලා පද්මිණී කාරියවසම්</author>
    <content>ඌවත් දකුණත් අස්වද්දන ලංකාවේ දිගම උමඟ හදන...ඡිවිතය සුන්දරයි‘මිස් කෝල් එකෙන්’ බැඳුණු හාදකම ගං පතුලෙන් නිමාවෙයිරටේ කොතැනක හෝ වී ටොන් මිලියන ගණනක් තිබිය යුතුයිවෙළෙඳ පාරිභෝගික කටයුතු හා සමූපකාර සේවා අමාත්‍ය බන්දුල ගුණවර්ධනකෘෂිකර්ම දෙපාර්තමේන්තුවට අනුව මේ කන්නයේ වී අස්වැන්න මෙටි‍්‍රක් ටොන් මිලියන 2.2කි. අනපේක්ෂිත කාලගුණික හා දේශගුණික විපර්යාස හේතුවෙන් ඒ ලැබී තිබූ අස්වැන්නෙන් සියයට දෙකක් හානියට පත්විය. මේ වනවිට අනිවාර්යයෙන් රටේ කොතැනක හෝ වී ටොන් මිලියන ලක්ෂ දෙකක ප‍්‍රමාණයක් ඉතිරිව පවතී.මෙතෙක් ලංකා ඉතිහාසයේ කිසිදු වසරක බදුවලින් තොරව ජනවාරි හා අපෙ‍්‍ර්ල් අතර කාලයේ ලංකාවට සහල් ආනයනය කර නැත.එසේ ආනයනය නොකරන්නේ රටට අවශ්‍ය සහල් ප‍්‍රමාණය අපෙ‍්‍ර්ල් මස වනවිට අස්වනු නෙලීමෙන් පසු ලැබෙන බැවිනි.එසේ වුවත් මේ වසරේ බදුවලින් නිදහස්ව ඕනෑ අයකුට සහල් ආනයනය සඳහා රජය අවසර දී තිබිණි. එසේ ඉඩ දීමට හේතුව රජය සතුව අත්‍යවශ්‍ය ආහාර ආරක්ෂිත තොගයක් පවත්වාගෙන යාමට රජය තීරණය කළ බැවිනි.කෙසේ වුවද ඉදිරි මාස කිහිපය සඳහා පරිභෝජනයට අවශ්‍ය වී තොග හිඟයකින් තොරව රටේ පවතී. ඊට අමතරව රජය අස්සන් කළ ගිවිසුමට අනුව සහල් තොග මේ මස අවසන් වන විට ලැබේ.මේ කන්නයේදී රජයට වී මිලදී ගැනීමට නොහැකි වූ බැවින් රජය සතුව වී තොග නැත. රජය සහල් සඳහා වූ නිෂ්පාදන වියදම් අනුව ගොවියා ආරක්ෂා කිරීමේ අරමුණින් වී මිල රුපියල් 22.50 දක්වා ඉහළ දැමීය.නමුත් එම සහතික මිලට රජයට වී මිලදී ගත නොහැකි විය. ඊට හේතුව වැඩි මිලක් ලබාගැනීමේ බලාපොරොත්තුව ඇතිව ගොවියා පෞද්ගලික අංශයට වී තොග අලෙවි කිරීමයි. පෞද්ගලික අංශය වී සඳහා රු.32/- - 38/- අතර මිලක් ගෙවීම නිසා ගොවියාට හොඳ ආදායමක් ලැබිණි.ඇතැම් ගොවීහු ඊටත් වැඩි මිලක් ලබාගැනීමේ අරමුණු පෙරදැරිව වී අලෙවි නොකළ හ.සාමාන්‍යයෙන් මෙරට රු. 50ට අඩුවෙන් අලෙවි වූ සහල් රුපියල් 150/- දක්වා ඉහළ යනවාය යනුවෙන් කළ බොරු ප‍්‍රචාරක යුද්ධයේ ප‍්‍රතිඵලයක් ලෙස ගොවියෝ වැඩි මිලක් අපේක්ෂාවෙන් සිටිය ද සහල් සඳහා පාලන මිල තීරණය වීමත් සමඟ රු.38-40/- දක්වා ඉහළ ගොස් තිබූ වී කිලෝවක මිල රුපියල් 26-28 දක්වා පහත වැටිණි.සහල් මිල තරගයට ඉහළ යාම නිසා වී ඉහළ මිලකට මිලදී ගැනිණි. මේ හේතුවෙන් මෙතෙක් කල් වී ගබඩා නොකළ අය පවා වී මනින්නට විය. සහල් මිල ඉහළ යද්දී දිළිඳු ජනයාගේ කුසගින්න හා මන්දපෝෂණය ද ඉහළ යමින් තිබිණි.වී සහ සහල් පිළිබඳ ප‍්‍රශ්නයේ දී ආරක්ෂා කළ යුතු පාර්ශ්ව තුනක් වෙයි. ඉන් එක් පාර්ශ්වයක් වන්නේ ගොවියාය. ගොවියා ආරක්ෂා නොකර කිසිවක් කළ නොහැක. වී නිෂ්පාදනය සඳහා වියදම් පිරිමැසෙන මිලක් අනිවාර්යයෙන්ම ගොවියාට ලැබිය යුතුවේ.අනෙක් පාර්ශවය වන්නේ ලංකාවේ සහල් පරිභෝජනය කරනු ලබන බහුතර පාරිභෝගික ජනතාවයි. ඔවුන් ආරක්ෂා කිරීම රජයේ වගකීමය.තෙවන කණ්ඩායම වන්නේ රට තුළ බෙදාහැරීමේ ජාලය මෙහෙයවනු ලබන තොග හා සිල්ලර වෙළෙඳ ප‍්‍රජාවයි.වෙළෙඳ ප‍්‍රජාව අතීතයේ සහල් වෙළෙඳ්‍රම කෙළේ විශාල ලාභ බලාපොරොත්තුවෙන් නොවේ. සිල්ලර වෙළෙන්දා ගෝනියේ ලාභයට සහල් අලෙවි කළ අතර තොග වෙළෙන්දා ඉතා සුළු ලාභයක් ලැබීය.නමුත් මේ වන විට ප‍්‍රවාහන හා අනෙකුත් වියදම් පිළිබඳව සලකා බලන විට එසේ කිරීමට නොහැකිවීම ස්වභාවිකය. නමුත් සහල් වෙළෙඳ්‍රම විශාල වශයෙන් ලාභය පරමාර්ථය කරගත් ව්‍යාපාරයක් බවට පත්වීම මඟින් අවුල් සහගත බවක් මතුවිය.කෘති‍්‍රමව ඉහළ යමින් තිබූ සහල් මිල දැන් නිවැරැදි වෙමින් තිබේ. ඉතා ඉහළ මිලකට වී මිල දී ගත් අයට පවා මින් පාඩුවක් සිදු නොවේ. රුපියල් 30කට වී මිලදී ගත් මෝල් හිමියාට සහල් කිලෝවක් නිපදවීම සඳහා “වී” වලට වැය වන්නේ රුපියල් 45/-ක් පමණි.(සහල් කිලෝවක් නිපදවීමට අවශ්‍ය වී ප‍්‍රමාණය කිලෝ 1 1/2ක් පමණි) ප‍්‍රවාහන කුලී, පැටවුම් සහ බෑමට සහාය වන කම්කරු ගාස්තු, තොග හා සිල්ලර වෙළෙඳුන් ගේ ලාභ අදිය සඳහා තවත් රුපියල් 25ක් සහල් කිලෝවකින් ඉතිරි වේ.එනිසා වී ඉහළම මිලට මිලදී ගත් අයකුට වුවද නියම කළ පාලන මිල හේතුවෙන් කිසිදු පාඩුවක් සිදු නොවේ.සහල් මිල පාලනය කරනු ලැබුවේ කඩිමුඩියේ නොවේ. සහල් මිල පාලනයට යටත් කරන බව 2008 ජනවාරි 23 වැනිදා අතිවිශේෂ ගැසට් පත‍්‍රයෙන් සහල් අත්‍යාවශ්‍ය භාණ්ඩයක් ලෙස නම් කිරීමෙන් අනතුරුව ප‍්‍රකාශයට පත් කර තිබිණි. ඒ ප‍්‍රකාශය අනුව සිව් මසකට පසු සහල් සඳහා වූ උපරිම මිල නියම කෙරිණි.මේ මිල නියම කිරීම සිංහල අලුත් අවුරුද්දට පෙර නොකිරීම පිළිබඳව ගැටලුවක් ද පවතී. එසේ නොකළේ වෙළෙඳුන් විශාල වශයෙන් සහල් තොග ගබඩා කර තිබූ බැවිනි. එම සහල් තොග සිංහල අලුත් අවුරුද්ද වනවිට නිමාවේ.පාරිභෝගිකයා ද සතියකට දෙකකට පමණ අවශ්‍ය සහල් මිල දී ගෙන තිබීම නිසා සහල් සඳහා පාලන මිල නියම කිරීම සුදුසුම කාලයේ සිදුවිය. වෙළෙන්දා නැවත සහල් තොග ලබාගනිද්දී නව මිල ගණන් යටතේ අලෙවි කළ හැකි මිලට ලබාගනු ඇත.එබැවින් මේ සහතික මිල නියම කිරීම කිසිවකුටත් අසාධාරණයක් සිදු නොවන පරිදි සිදුකිරීමට රජයට හැකියාව ලැබිණි. ඉන් පීඩාවට පත් වූයේ නම් ඒ අතළොස්සක් පමණි.මිල පාලන ගැසට් පත‍්‍රය නිකුත් වීමෙන් පසු තොග වෙළෙඳුන්ගේ සහ සමස්ත ලංකා වී මෝල් හිමියන් ගේ සංගම් ප‍්‍රායෝගික දුෂ්කරතා පිළිබඳ ඉල්ලන ලද සාකච්ඡාවේ ප‍්‍රතිඵලයක් ලෙස උපරිම තොග මිල නියම කිරීම ඉතා පීඩාකාරී බව ද ලංකාවේ සහල් අලෙවි වන්නේ ‘කොමිස්’ මත බව ද දැන්වූයෙන් උපරිම තොග මිල නොසලකා හැර තිබේ.එනිසා සහල් සඳහා උපරිම තොග මිල නියම වන්නේ පැරැණි ආකාරයටම ය. ඒ සමඟම සහල් මිල යළිත් යථා තත්ත්වයට පත්වෙමින් පවතී. එසේ නමුත් සහල් සඳහා වූ උපරිම සිල්ලර මිල වෙනස් කිරීම කිසිදු ලෙසකින් කරන්නේ නැත.ගොවියා ආරක්ෂා කරමින් වෙළෙන්දාට අවැඩක් නොවන සේ පාරිභෝගිකයා ආරක්ෂා කිරීම ඉතා අපහසු කාර්යයකි. මෙරට සහල් සඳහා උපරිම මිල නියම කළ ප‍්‍රථම අවස්ථාව ද මෙයයි.මෙසේ මිල නියම නොකොට වී මෝල් හිමියන්ට සහ වෙළෙඳුන්ට කැමැති සේ සහල් මිල තීරණය කිරීම ඉඩ හැර රජය නිහඬව සිටීමට පෙළඹුණේ නම් ඒ පිළිබඳව කැමැත්තෙන් සිටි පිරිසක් ද විය. එහෙත් රජය පාරිභෝගිකයා ආරක්ෂා කිරීමේ වගකීමෙන් බැඳී සිටී.මේ වනවිට පාරිභෝගික ආරක්ෂණ අධිකාරිය සහල් තොග සැඟවීම වැඩි මිලට විකිණීම, මිල ප‍්‍රදර්ශනය නොකිරීම ආදී කටයුතු සඳහා වැටලීම් සිදුකරමින් සිටී. මේ වනවිට අනුරාධපුරය, පොළොන්නරුව, කුරුණෑගල ආදී ප‍්‍රදේශයන්හි වී මෝල් වැටළීමේ කටයුතු ද සිදු කැරේ.පාරිභෝගිකයා පීඩාවට පත් වන ආකාරයෙන් කටයුතු කරනු ලබන වෙළෙඳුන් පිළිබඳ තොරතුරු පාරිභෝගික අධිකාරියේ 2321696 දුරකථනයට හෝ ළඟම ඇති ප‍්‍රාදේශීය ලේකම් කාර්යාලයට හෝ පොලිසියට ලබාදීමට පාරිභෝගිකයාට හැකියාව තිබේ.වැටලීම් කොට වැරැදි කරුවන් අධිකරණය වෙත යොමුකිරීම පාරිභෝගික ආරක්ෂණ අධිකාරියේ වගකීමයි. අත්‍යාවශ්‍ය භාණ්ඩ සැඟවීම ආදී වැරැදි සඳහා පාරිභෝගික ආරක්ෂණ පනතට අනුව සය මසක සිර දඬුවමක් හෝ රුපියල් 100000/= දඩයක් හිමි විය හැක.කෙසේ වුවද මේ වනවිට සහල් සැඟවීමට හෝ වැඩි මිලට විකිණීමේ අවශ්‍යතාවක් පැන නැඟී නැත. ඉහත ලෙසින් ම කරන ලද උපරිම සිල්ලර මිල තීරණය කිරීම තුළ ගොවියා වෙළෙන්දා හා පාරිභෝගිකයා යන තිදෙනාම ආරක්ෂා වී තිබේ.සැකැසුම - ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=as0804271</link>
    <topic>අලුත් මාළුවකු හදා රටට කීර්තියක් ගෙනා චින්තක</topic>
    <author>සේමාලි කැල්ලපත සේයාරූ - දුෂ්මන්ත මායාදුන්නේ</author>
    <content>අලුත් මාළුවකු හදා රටට කීර්තියක් ගෙනා චින්තකඅලස මිනිසා මිනිසුන් දෙකෝටියකට වංචා කරයි!ගුරුසේවයේ රස කතාදඹානට අවුරුදු නෑගම් ගිය ඖෂධ සංස්ථා නිලදරුවෝරතු කැට වාගේ මැයි මල් ඇයි එක එක පාට වැටී...නෙළුම් විල,චින්තක මාළු අතපත ගෑමට පටන් ගත්තේ පස් හැවිරිදි වියේ පුංචි කොලුපැටවකු ව සිටියදී ය. එදා ඔහු මාළු ටැංකියකට අත දමාගෙන මාළු අතපත ගාද්දී මව ඔහු වැළැක්වීමට නො ගියා ය.මේ පවුලේ මුලින් ම විසිතුරු මසුන් ඇති කිරීම ආරම්භ කළේ පියා ය. පසුව පවුලේ සැවොම එයට එකතු වූහ. එහෙත් ජීවන මාර්ගයක් ලෙසින් මසුන් ඇති කිරීම දිගින් දිගට ම කරගෙන ආවේ චින්තක ය.මින් දස වසරකට පමණ පෙර ඇරැඹි ඔහු ගේ මේ ගමන සන්ධිස්ථානයකට එළැඹියේ ඔහු ගේ නම අන්තර් ජාතික තලයට එක්වීමත් සමග ය. ඒ විසිතුරු මත්ස්‍ය ලෝකයට නවතම මත්ස්‍යයකු හඳුන්වා දීම නිසා ය.ලොව මෙතෙක් නොමැති විසිතුරු මත්ස්‍යයකු අභිජනනය කිරීම නිසා ඔහු අද ශ‍්‍රී ලංකාවේ නාමය ලෝකයේ විසිතුරු මත්ස්‍ය කර්මාන්ත ක්‍ෂේත‍්‍රයට එක් කර ඇත්තේ ය.පිළියන්දල, පැලවත්ත, සුවාරපොළ පදිංචි චින්තක දිසානායක නමැති මේ තරුණයා ස්වෝත්සාහයෙන් නැඟී සිටීමට වෙර දරන්නෙකි.පාසල් අවදියෙන් පසු රජයේ රැකියා ලැබෙන තුරු බලා නොසිටි චින්තක තමාට කවදත් හුරුපුරුදු විසිතුරු මසුන් ඇති කිරීමේ කර්මාන්තයට අත ගැසුවේ ය.ඔහු මුලින් ම කෙළේ තරුණ සේවා සභාවේ බටන්ගල පුහුණු මධ්‍යස්ථානයෙන් විසිතුරු මසුන් ඇති කිරීමේ පාඨමාලාවක් හැදෑරීම ය. ඉන්පසු මත්ස්‍ය ව්‍යාපාරයට අත ගැසූ ඔහුට ඒ සඳහා අතහිත හා ගුරුහරුකම් දුන්නේ පියා ය.”විසිතුරු මසුන් ඇති කිරීම කාටවත් අත නොපා ස්වොත්සාහයෙන් නැඟී සිටින්න පුළුවන් රස්සාවක්. මං මාළු ඇතිකරන්න අරන් දැන් වසර දහයක් වෙනවා.විසිතුරු මත්ස්‍ය වගාවට අවශ්‍ය නව තාක්ෂණය සහ ක‍්‍රම උපාය ගැන දැනුම්වත් වීමට මා අන්තර්ජාලය හරහා නිතරම දැනුම සොයා යනවා.මේ කාලය අතරතුර මා ඉන්දියාවේ ටැංජෝර් හි ගෝල්ඩන් බීච් මත්ස්‍ය ගොවිපොළේ තෙවසරක පාඨමාලාවක් ද හැදෑරුවා” යැයි චින්තක පැවැසීය.විසිතුරු මසුන් ඇති කිරීමෙන් පමණක් නොනැවතුණු චින්තක නිතරම විසිතුරු මත්ස්‍ය ලෝකයට අලුත් මත්ස්‍ය වර්ග හඳුන්වාදීම සඳහා පර්යේෂණවල ද නිරත වන්නේය.මෑතකදී ඔහු විසින් අභිජනනය කරනු ලැබූ අලුත් මත්ස්‍යා එලෙස කළ පර්යේෂණයක ප‍්‍රතිඵලයකි.මෙලෙස අලුතින් මත්ස්‍යයකු අභිජනනය කිරීමේ වැදගත්කම කුමක්දැයි අපි ඔහු විමසුවෙමු.”අප රටේ මෙන් නොව ලෝකයේ විසිතුරු මත්ස්‍ය ක්ෂේත‍්‍රය ඉතා පුළුල්. බටහිර රටවල මෙන්ම ආසියාතික රටවලත් විනෝදාංශයක් ලෙස විසිතුරු මසුන් ඇතිකරන්නන් විශාල සංඛ්‍යාවක් ඉන්නවා.ඔවුන් නිතරම ලෝකයේ අලුතෙන් බිහිවෙන මත්ස්‍ය වර්ග පිළිබඳ අවධානයෙන් පසුවෙනවා. මෙලෙස අලුතෙන් මත්ස්‍යයකු බිහිකිරීමෙන් රටට කීර්තියක් මෙන්ම මේ මත්ස්‍යයා ලෝක වෙළෙඳ පොළට එක්කිරීමෙන් රටට විදේශ විනිමය ද ලැබෙනවා.පර්යේෂණ සඳහා මා තෝරා ගත්තේ ප්ලේටි (ර්‍ථතචබඥර) කුලයේ මාළුන්. මෙම කුලයේ වර්ග කීපයකට අයත් මසුන් එකට අභිජනනය කර ඉන් ලැබෙන ප‍්‍රතිඵලය අනුවයි නවතම මාළුවා බිහිවෙන්නේ. මේ මාළුවා බිහිකිරීම සඳහා මා වසර හතරහමාරක් පර්යේෂණ කළා.ප්ලේටි කුලයේ මාළු වර්ග 27ක් පමණ ඉන්නවා. ඉන් වර්ග හතක පිරිමි සතුන් හා වර්ග හතක ගැහැනු සතුන් ගෙන් ලැබෙන පැටව් නැවත අභිජනනය කර පරම්පරාවෙන් පරම්පරාවට පරම්පරා විසිහතරක් අභිජනනය කිරීමෙනුයි හොඳම තත්ත්වයේ මත්ස්‍යයකු ලබාගත හැකිවන්නේ.මේ සඳහා විශාල වියදමක් මහන්සියක් මෙන්ම දිගු කාලයක් ද වැය වෙනවා.දිගින් දිගට පර්යේෂණ නොකර අඩු කාලයකදී අභිජනනය කළොත් එම සතාට පරණ මත්ස්‍යයාගේ ලක්ෂණ එනවා. එවිට ඒ මාළුවා අලුත් මාළුවෙක් වෙන්නේ නැහැ. මා ඒ නිසා අලුත් මාළුවකු බිහිකරන්න දිගින් දිගටම පර්යේෂණ කළා.මේ මාළුන්ට වෙනම වර්ගවල විටමින් දෙමින් ආහාරය සඳහා විවිධ පත‍්‍රවර්ග ලබාදෙමින් අංගසම්පූර්ණ හා හොඳ සෞඛ්‍ය තත්ත්වයෙන් යුතු මාළුවෙක් බිහිකරන්න මා උත්සාහ ගත්තා. එලෙස බිහිකළ නව වර්ගයේ මසුන් පනස් පහක් දැන් මා සතුයි” චින්තක පැවැසීය.මෙවන් මසුන් අභිජනනය කිරීමේදී රහස්‍යභාවය රැක ගැනීම ඉතා වැදගත් බවත්, පර්යේෂණයන්හි යොදවා සිටින මසුන් අන් අය අතට පත්වීමෙන් තම මහන්සිය අපතේ යන බවත් ඔහු පැවසුවේය.නවතම මත්ස්‍යයකු මත්ස්‍ය ලෝකයට හඳුන්වා දීම වෙනුවෙන් ලැබෙන වරප‍්‍රසාදයක් වෙයි. ඒ එම මත්ස්‍යයාට නිෂ්පාදකයාගේ නම තැබීමේ අවස්ථාව ලැබීමයි.ඒ අනුව චින්තක සිය නවතම සොයා ගැනීම “චින්තක වේරියාටස්” ලෙසින් සිය නමේ සහ ප්ලේටි විශේෂයක නමක්ද සහිතව නම් කර ඇත්තේය. මින්පසු මේ මත්ස්‍ය විශේෂයේ අයිතිය ඇත්තේ මොහුට ය.මෙලෙස විසිතුරු මත්ස්‍ය වෙළෙඳ පොළට නවතම මත්ස්‍යයකු හඳුන්වාදීම වෙනුවෙන් චින්තක පසුගියදා සම්මානයකින් පිදුම් ලැබීය.ධීවර හා ජලජ සම්පත් අමාත්‍යාංශය සහ ජාතික විසිතුරු මත්ස්‍ය, ජලජ පැළෑටි හා මත්ස්‍ය උපාංග හුවමාරු හා තොරතුරු මධ්‍යස්ථානය එක්ව සංවිධානය කළ තරගාවලියකදී චින්තක ඉදිරිපත් කළ මේ අලුත්ම මත්ස්‍යයා ක්ෂේත‍්‍රයේ ප‍්‍රවීණයන් ගේ විනිශ්චයට ලක්විය.මත්ස්‍යයාගේ වර්ණ, නීරෝගීභාවය, වරල් සහ වරල් පිහිටීම වැනි විවිධ සාධක ඔස්සේ විනිශ්චය කිරීම් සිදු කෙරේ. මෙවන් මත්ස්‍යයකු ලොව වෙනත් මත්ස්‍ය විශේෂ අතර වෙත්දැයි අන්තර්ජාලය ඔස්සේ ද සෙවීම් බැලීම් කෙරිණි.ඒ අනුව ලත් විනිශ්චය ඔස්සේ චින්තක සහ මොලීස් වර්ගයේ නවතම මත්ස්‍යයකු නිෂ්පාදනය කිරීම වෙනුවෙන් ගාල්ලේ හේෂාන් ද සම්මානයට පාත‍්‍ර වූහ.”අපේ රටේ විසිතුරු මත්ස්‍ය කර්මාන්තයේ නිරත බොහෝ දෙනකු පර්යේෂණ කරනවා අඩුයි. අපේ වැඩිපුරම ඉන්නේ මත්ස්‍ය ගොවීන් සහ අතරමැදියන්. අතරමැදියන් කරන්නේ අප වැනි ගොවීන් ගෙන් මසුන් මිලට අරන් අලංකාර මින්මැදුරු පවත්වාගෙන යෑමයි.මේ අලුත් මත්ස්‍යයා වෙනුවෙන් මට සම්මාන හා මුදල් ලැබුණත් මට සේරටම වඩා වටින්නෙ ඒ නිසා රටට ලැබෙන කීර්තිනාමය යි. මා මෙම මත්ස්‍යයා මීළඟට සිංගප්පූරුවේ පැවැත්වෙන විසිතුරු මත්ස්‍ය තරගයට ඉදිරිපත් කරනවා.” යැයි ද චින්තක පැවැසුවේය.මෙම නවතම මත්ස්‍ය වර්ගය අභිජනනයෙන් නොනැවතුණු චින්තක මේ දිනවල තවත් අලුත් මත්ස්‍යයකු බිහිකිරීම සඳහා වෙහෙසෙයි. ඒ ලොව මිල අධිකම ඉතා විරල ගණයේ මත්ස්‍ය වර්ගයක් වන අරවානා කුලයේ අලුත් මත්ස්‍යයකු බිහිකිරීම සඳහා ය.අරවානා ඇමර්සන් ගංගාවේ වෙසෙන මත්ස්‍ය විශේෂයකි. මාංශභක්ෂක මත්ස්‍ය විශේෂයක් වන මේ මත්ස්‍යයන් බහුලව ඇතිකරනුයේ මැලේසියාව සහ සිංගප්පූරුව වැනි රටවල විසිතුරු මත්ස්‍ය ලෝලීන් ය.මෙරටට මෙම මසුන් ආනයනය කිරීමේ දී ශරීරය තුළට කුඩා චිපයක්(ඛ්ඩඪන) ඇතුළුකර ආනයනය කෙරේ. එම කුඩා චිපය වඳවී යන මෙවන් මසුන් රටකින් රටකට යවද්දී දෙනු ලබන බලපත‍්‍රයක් වැනිය.එසේම හොඳ වර්ගයේ සුනඛයන්ට මෙන් මේ මසුන් සඳහා ද මත්ස්‍යයා ගේ තොරතුරු ඇතුළත් පොතක් ලබාදෙයි.”මේ වර්ගයේ අලුත් මසුන් වර්ගයක් ලබාගැනීම සඳහා මා 2006 දී පර්යේෂණ පටන් ගත්තා. දැන් පරම්පරා දාහතක් විතර ඇවිත් තියෙනවා. ඒත් මා බලාපොරොත්තු වන තත්ත්වය තාම ඇවිත් නැහැ.අරවානා මසුන් අපේ රටේ අභිජනනය කිරීම තරමක් අසීරුයි. එහෙත් මසුන්ට ස්වභාවික පරිසරය ලබාදී අභිජනනය කිරීම කළ හැකියි. මා ඒ සඳහා උත්සාහ දරනවා” යැයි චින්තක අප හා පැවැසීය.චින්තක ගේ මෙම මත්ස්‍ය ව්‍යාපෘතියට අත දෙමින් උදව් උපකාර කරන්නී චින්තකගේ ප‍්‍රිය බිරිය වන ඉන්දිකා හෙට්ටිආරච්චිය.”චින්තක නැති වෙලාවට මාළුන්ට වෙලාවට කෑම දීලා බෙහෙත් හා විටමින් දෙන්නේ මායි. මේ අලුත් මාළුවා අභිජනනය කරන්න චින්තක සෑහෙන වෙහෙසක් දැරුවා. මසුන් අභිජනනය කරන්න අභිජනන කරුවකුට අප රටේ තිබෙන පහසුකම් හරිම අඩුයි.අලුතින් මාළුවෙක් හදනවා නම් ඒ සඳහා වෙනම ටැංකි තියාගන්න ඕනෑ. අඩුම වශයෙන් ටැංකි දහයක්වත් අවශ්‍යයි. නිරෝගී මව් මත්ස්‍යයකු ලබාගන්න පරම්පරා ගණනක් අභිජනනය කරමින් බලන්න ඕනෑ.චින්තක කොහොම හරි එයාගෙ පර්යේෂණ සාර්ථක කරගනිමින් අභියෝගය ජය ගත්තා” යැයි ඉන්දිකා පවසන්නීය.සේමාලි කැල්ලපත සේයාරූ - දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=as0804272</link>
    <topic>අලස මිනිසා මිනිසුන් දෙකෝටියකට වංචා කරයි!</topic>
    <author>සාකච්ඡා කළේ රමණී සුබසිංහ</author>
    <content>අලුත් මාළුවකු හදා රටට කීර්තියක් ගෙනා චින්තකඅලස මිනිසා මිනිසුන් දෙකෝටියකට වංචා කරයි!ගුරුසේවයේ රස කතාදඹානට අවුරුදු නෑගම් ගිය ඖෂධ සංස්ථා නිලදරුවෝරතු කැට වාගේ මැයි මල් ඇයි එක එක පාට වැටී...නෙළුම් විල,බෞද්ධයා ගේ අත්පොත වන්නේ ධම්ම පදයයි. එහි දෙවැනි වග්ගය එනම් අප්පමාද වග්ගය සම්පූර්ණයෙන් ම වෙන්කර ඇත්තේ උත්සාහවත්තකම, වීර්යවන්තකම සහ නොපමා බව පිළිබඳව කරුණු ඉගැන්වීමට ය.බොහෝ දෙනා මේ කාරණය කෙරෙහි එතරම් සැලකිල්ලක් දක්වනු නොපෙනේ. අධ්‍යාත්මික මෙන් ම භෞතික දියුණුව ගොඩනඟා ගැනීම විෂයෙහි අප උදාසීන පිරිසක් බවට පත්ව ඇති බව නිහතමානීව පිළිගත යුතු ව ඇත.යමකු පළමුව තමන් දියුණුවට පත්වන්නේ ද එය ඔහු ජීවත්වන සමාජයේ සංවර්ධනයට ද මාර්ගය වන්නේ ය.අප්පමාද වග්ගයේ දී මිනිසා ගේ අධ්‍යාත්මික දියුණුවට මෙන් ම භෞතික දියුණුවට ද උපකාර කරගත හැකි මඟ පෙන්වීම් රාශියක් වේ.“උට්ඨාන වතෝ සතිමතෝ සුචි කම්මස්ස නිසසම්ම කාරිණෝ සඤ්ඤ තස්සව ධම්ම ජීවිනෝ අප්පමත්තස්ස යසෝහි වඩ්ඪතී”වීර්යයෙන් යුතු වු ද, සියලු කටයුතුවල පිහිටුවා ගත් සිහියෙන් කටයුතු කරන්නා වූ ද, සංයමයෙන් යුතු වූ ද, ධාර්මික ජීවිකාවකින් ජීවත්වන්නා වූ ද, කෘෂිකර්මාන්තයෙහි, වෙළෙඳ්‍රමෙහි සහ රාජ්‍ය සේවයෙහි අප‍්‍රමාදී වූ මිනිසා ගේ යසස ඔද වැඩී මුහුද මෙන් වර්ධනය වන්නේ ය.මෙහි දී උට්ඨාන වීර්ය ප‍්‍රබල ලෙස පුද්ගලයාගේ දියුණුවට අවශ්‍ය බව පෙන්වා දී ඇති අතරම මනා සිහි බුද්ධියක් තිබිය යුතු බව ද අවධාරණය කරයි.කිසියම් රාජ්‍යයක් දියුණුවීමට නම් එහි ආයතන දියුණු විය යුතු ය. ඒ සඳහා ආයතනවල පරිපාලනය කරන නිලධාරීන් මෙන් ම සේවකයන් ද අලසකමින් තොර වීර්යවන්තව කටයුතු කරන පිරිසක් විය යුතු ය.අප රටෙහි රාජ්‍ය සේවයට නැඟෙන ප‍්‍රධාන චෝදනාවක් වේ. ඒ, කාලය කා දමන, අලස, කුසීත මිනිසුන්ගෙන් පිරී තිබෙන නිසා දිනෙන් දිනම එම ආයතන පරිහානියට පත්වන බවයි.යමෙක් තමන් රැකියාව කරන පැය කිහිපයේ කුසීතව වැඩ නොකරමින් සිටියහොත් ඔහු දෙකෝටියකට ආසන්න ජනතාවක් රවටනු ලැබූ වංචනිකයකු බවට පත්වේ.එමඟින් බරපතළ අකුසල කර්මයක් ද සිදුකරගනී. බුදුරජාණන් වහන්සේ පෙන්වා දී තිබෙන්නේ උට්ඨාන වීර්යයෙන්, දහදිය වගුරවා, බාහුබලය යොදවා දැහැමි ව ධනය සම්පාදනය කරන ලෙසයි.පැය අටක කාලයක් ඔබට සේවය කිරීමට පවරා ඇත්නම් ඉන් පැයක් හෝ වැඩ නොකරමින් සිටීම සොරකමකි. නොදුන් කාලයක් ගැනීම පාපයක් වන අතර ලබාදෙන දේ පමණක් භªක්ති විඳීමට අප පුහුණු විය යුතු ය.ලොව බොහෝ රටවල රැකියාවන්හි නියුතු ලාංකිකයන් මට හමු වී ඇත. ඔවුන් පවසන්නේ දිනකට පැය දොළහක් හෝ ඊට වැඩි ප‍්‍රමාණයක් තමන් සේවය කරන බවයි.විදේශයක දී එලෙස කැපවෙන බොහෝ පිරිස් අපේ රටේ දී පැය හයක්වත් අවංක සේවයක නියුතු වෙනවා නම් මේ රට දියුණු කිරීම, කාර්යක්ෂම හා ඵලදායි ස්ථානයක් බවට පත්කිරීම අසීරු වන්නේ නැත.සේවකයින් මෙන් ම පාලකයින් ද අනලස්ව වීර්යයෙන් යුතුව වැඩ කිරීමට උනන්දු විය යුතු ය.තමා සේවය කරන්නේ රාජ්‍ය ආයතනයක වුවත්, පෞද්ගලික ආයතනයක වුවත් එම සේවා ස්ථානය මගේ ය යන හැඟීම තිබිය යුතුය.රාජකාරිය තම පවුලේ කි‍්‍රයාවකැයි යන මනෝභාවය ඇති කරගත හොත් ඔබගේ අලස බව දුරු වී උද්ේ‍ය¤ගයක් ඇතිවනු ඇත. චීනය, ජපානය වැනි වත්මන් ලෝක බලවතුන් ඒ තත්ත්වයට පැමිණියේ කම්මැළිකම පරදා සේවය කිරීමට ශක්තිවන්තයින් වූ බැවිනි.පසුගියදා මම එක්සත් අරාබි එමීර් රාජ්‍යයෙහි ඩුබායි සාජා, අජ්මාන් ඇතුළු ප‍්‍රධාන රටවල් කිහිපයක ධර්ම ප‍්‍රචාරක කටයුතු සඳහා සහභාගි වූයෙමි.එහිදී මට දැකගත හැකි වූයේ ජාතක කතාවන්හි එන නිරුදක මරුකතර ලෙස හැඳින්වූ වැල්ලෙන් පිරුණු, තුරු ලතාවන්ගෙන් තොර වූ එමීර් රාජ්‍යයය උත්සාහයෙත් මනා කළමනාකරණයේත් ශක්තියෙත් ලොව ප‍්‍රබලතම ආර්ථික බලවතකු බවට පත්වන ආකාරයයි.ස්වභාවික සම්පත් බහුල අපේ රට තවමත් ආර්ථික වශයෙන් දුර්වල ඇයි ද යන ගැටලුව එහිදී පැන නැඟේ.ගංගා, ඇලදොළ, ස්වභාවික වරාය, කලට ඇද හෙළන වැසි, නිල්වන් තුරුවියනින් සුසැදි මේ රට අතීතයේ සශ‍්‍රීකව පැවතිණි. එහෙත් අද දවසේ තුන් වැනි ලෝකයේ දිළිඳු රටක් බවට පත්ව ඇත.ඒ අපේම වරදිනි. පසුගිය සියවසේ ජාතියක් ලෙස උට්ඨාන වීර්යයෙන් තොරව අප‍්‍රමාද බවින්, තොර ව කටයුතු කළහෙයිනි.චීනයේ හයිනෑන් දූපතට පසුගියදා රොක් වූ ආසියාතික නායකයින් හරිත ආසියාවක් ගොඩනැඟීම සඳහා, හරිත ආසියාවෙහි පරිසරය රැකගෙන සිදු කළ යුතු ජගත් සංවර්ධන කි‍්‍රයාවලිය සඳහා ඉදිරිපත් කරනු ලබන ආසියානු යෝජනාවලිය සැලසුම් කළහ.හරිත වර්ණය සුරැකීම මඟින් තිරසාර සංවර්ධනයකට මඟ පෙන්වන කරුණු රාශියක් බුදු දහමේ ද අන්තර්ගතය. සංවර්ධිත ලොවක් ගොඩනඟන්නට නම් උට්ඨාන වීර්යයෙන් ද ආක‍්‍රමණශීලී ගුණයෙන් ද යුතු වීම අනිවාර්ය බව අපරදිග සංකල්පයයි.එහෙත් බුදු දහමේ උත්සාහය, භෞතික හා අධ්‍යාත්මික දියුණුවට අත්‍යවශ්‍ය බව පෙන්වා දෙන අතරම මනා සිහි බුද්ධියක් තිබිය යුතු බව ද අවධාරණය කරයි.සිහිය පිහිටුවා ගන්නේ නැතිව සංවර්ධන කි‍්‍රයාවලියට යොමුවුවහොත් ස්ථිර ලෙසම කෙටි කලකදී සරුසාර බිමක් වෙනුවට නිසරු මරු කතරක් බවට පත්වනු ඇත.හරිත වර්ණය පිරුණු රටෙහි සිහියෙන් යුතුව සංවර්ධන සැලසුම් සකසා, ඒවා කි‍්‍රයාත්මක කළහොත් නිසැකවම තිරසාර සංවර්ධනයක් කරා යෑමට හැකිවනු ඇත. සිහිය පිහිටුවා ගත්පසු කරන සියලුම කටයුතු නිදොස්ව, පරීක්ෂාකාරීව සිදුකරන්නට පසුබිම ගොඩ නැඟේ.බුදු සමය උට්ඨාන වීර්යයෙන් අප‍්‍රමාදී බවින් සංවර්ධනය කරා යන්නට අප උනන්දු කරවන අතරම එහිදී සිදුවිය හැකි විනාශකාරී තත්ත්වයන් වළක්වා ගැනීමට ද කරුණු පහදා දේ.රටක් දියුණුව කරා පියමනින්නට නම් කම්මැළිබවින් තොර ගොවි හමුදාවක් සිටිය යුතුම ය. බොහෝ දියුණු රටවල් කෘෂිකාර්මික නිෂ්පාදන නවතා දමා නැත. ඉඩම් අක්කර දශ ලක්ෂ ගණනින් වගා කර ඇති අයුරු ඉතාලිය, ප‍්‍රංශය, ජර්මනිය, ඇමෙරිකාව වැනි රටවල සංචාරය කරන ඕනෑම කෙනෙකුට දැකගත හැකි ය.අප ද රටක් ලෙස ජාතියක් ලෙස දියුණුවෙන්නට නම් උත්සාහයෙන් යුතුව සෑම බිම් අඟලක්ම අස්වැද්දිය යුතුම ය. විද්‍යුත් මාධ්‍යය සමඟ පැය ගණන් ගත කරමින් සිටිනවා වෙනුවට සෑම දරුවකුටම, සෑම ගෘහනියකටම තම නිවස අවට ගෙවත්ත කුඩා වගා බිමක් බවට පත් කරගත හැකි ය.අවශ්‍ය වන්නේ අප‍්‍රමාදී බව පමණි. සාරවත් පස, පිරිසුදු ජලය, ගුණදායක වාතාශ‍්‍රය, හිරු එළිය වසර පුරාම සොබාදහමෙන් අපට ලැබේ. පවුලේ දියුණුව ඇතිවීමට නම් අනිවාර්යයෙන් ම මව පියා සහ දූ දරුවන් උට්ඨාන වීර්යයෙන් යුතු විය යුතුමය.අද සීතලය, අද අධික රස්නය, දැන් කුසගිනි වැඩිය, දැන් අධික ලෙස කුස පිරී ඇත. යනුවෙන් අද කළ යුතු දේ හෙටට කල් දැමීම සුදුසු නැත. එසේ කළහොත් දරුවන් ගේ අධ්‍යාපනික අරමුණු කිසිලෙසකටත් ජය ගැනීමට නොහැකි වනු ඇත. අප ගේ පැරැණි වැඩිහිටියන්“කම්මැළි කොල්ලනේ පොල්කටුව ගෙන අතිනේපලයව් හිඟමනේ” යනුවෙන් ගැමි බසින් පවසන්නේ කුසීත බව දරුවන් ගේ අනාගතය වැනසීමට හේතු වන බව පෙන්වා දීමට ය.වීර්යවන්ත මවක් ගෘහයෙහි වසන්නේ නම්, අධිෂ්ඨානශීලී පියෙක් ගෘහයෙහි ජීවත්වන්නේ නම් එවැනි පවුලකට ජයගත නොහැකි අරමුණක් නැත. අවශ්‍ය වන්නේ පොදු ඉලක්කයකට සියලු දෙනා ම දායක වීමට ඇති උනන්දුව සහ කැපවීම යි.“උට්ඨානේනප්පමාදේන සඤ්ඤමේන ධමේනච දීපං කයිරාථ මේධාවී යංඕගෝ නාභි කීරතී”අධ්‍යාත්මික දියුණුවට අදාළ අප‍්‍රමාදීබව සහ වීර්යවන්ත කම පිළිබඳව මෙහි දී මඟ පෙන්වයි. කායික සහ මානසික උත්සාහයෙන් ද, සිහි ඇති බව යැයි කියන ලද අප‍්‍රමාදී බවෙන් ද, සිවු පිරිසුදු යැයි කියන ලද කායික වාචසික සංයමයෙන් ද ඉන්ද්‍රියයන්ට හමු වූ අරමුණුවල ලෝභ, ද්වේශ, මෝහ නූපදවා යෝනිසෝමනසිකාරයෙන් සිතීම යනුවෙන් හඳුන්වන ඉන්ද්‍රිය දමනයෙන් ද යුත් ප‍්‍රාඥයා කෙලෙස් නමැති මහවතුරෙන් නැසිය නොහැකි උතුම් වූ රහත් ඵලය නමැති ප‍්‍රතිස්ථාව කරන්නේ ය යනු මේ ගාථා පාඨයේ අදහසයි. බෞද්ධයින් ලෙස අප මෙලොව ජීවිතය මෙන් ම, විමුක්තිභාවය ලබා ගැනීම සඳහා ද උත්සාහවන්ත විය යුතු ය.“දුර්ලභංච මනුස්සත්තං”මිනිස් ආත්මභාවයක් අපට ලැබෙන්නේ ඉතාම දුර්ලභවය. එබැවින් දුර්ලභ වූ මිනිස් ආත්මයක් සහිතව උපත ලැබූ අප මේ භවයේ දී සුචරිතයෙහි යෙදීමට, දුසිල්වත් බවින් වැළකී සිල්වත්ව ජීවිතය ගත කිරීමට උපරිම උනන්දුවත්, කැපවීමක් කළ යුතු ය.උත්සාහවන්ත නොවන කෙනකුට මෙම සංකීර්ණ සමාජයේ කය පාලනය කරගැනීම, කය නිවැරදිව තබා ගැනීම අසීරු ය. විවිධ මාධ්‍ය ඔස්සේ ඔබ ගේ හැඟීම් රාගයෙන් සහ ද්වේශයෙන් අවුස්සමින් ඇත.දුසිල්වත් කරන්නේ යැයි සිතා මාධ්‍යය කෙරෙහි අවධානය යොමු නොකොට නො අසා නොබලා සිටීම ද ප‍්‍රායෝගික නැත.ඔවුන් ඔබගේ සංයමය, සීල්වත්කම පරීක්ෂා කරමින් ඇත. රාගයෙන්, ද්වේශයෙන් ඔබ අවුස්සනු ලැබුවත් සංයමයෙන් එකී මනෝභාවයන් පාලනය කිරීමට ඔබට උත්සාහය තිබිය යුතුම ය.වීර්යවන්ත සිහියෙන් යුක්ත ඕනෑම කෙනකුට මෙවැනි සංකීර්ණ පරිසරයක වුවද දුසිරිතට නතු නොවී ජීවත්වීමට ශක්තිය ලැබෙනු ඇත. අවශ්‍ය වන්නේ අප‍්‍රමාදී බව සහ සිහි ඇති බවයි.එක් අවස්ථාවක බුදුරජාණන් වහන්සේ අප‍්‍රමාදීව ජීවත්වීමේ අනුසස් මෙසේ සඳහන් කරයි.“පමාද මනු යුඤ්ජන්තී බාලා දුම්මේධිනෝ ජනා අප්පමාදංච මේධාවී ධනං සෙට්ඨංච රක්ඛතී”දෙලොව වැඩ නොදන්නා අනුවණයෝ ප‍්‍රමාදයෙන් දවස යවන්නාහ. නුවණැත්තෝ අප‍්‍රමාදීකම පරම්පරාවෙන් ලැබුණු ධනයක් මෙන් සුරකින්නේ ය. මෙයින් පැහැදිලි වන්නේ බුදුන් වහන්සේ අප‍්‍රමාදීබවෙහි අගය කොතරම් වටහාගෙන තිබුණේ ද යන්නයි.එහිදී මෙලොවත්, පරලොවත් දියුණුව පිළිබඳව දැනුවත්කම තිබිය යුතු බව උන්වහන්සේ අවධාරණය කරයි. එනම් ජීවිතයට අරමුණක් තිබිය යුතුය. ඕනෑම පුද්ගලයෙක් උට්ඨාන වීර්යයෙන් යුතු වන්නේ ඔහු ගේ ජීවිතයට අරමුණක්, ඉලක්කයක්, අනාගත සැලැස්මක් පවතින්නේ නම් පමණි. බටහිර ජාතීන් අනාගතය සැලසුම් කරන්නේ තම වර්තමානය අනාගතය වෙනුවෙන් සපුරාම ආයෝජනය කරමිනි.එහෙත් අනිත්‍ය අසාර ලොවක සියල්ල අනාගතයට බාර දීමට බෞද්ධ දහමේ ඉඩ නැත. මේ මොහොත, අද දවස, වර්තමානය නිවැරැදිව සැලසුම් සහගතව ගත කළහොත් අනාගත ඉලක්ක හෙවත් දිගු කාලීන අරමුණ සපුරා ගැනීමට එය ප‍්‍රයෝජනවත්ය යනු බෞද්ධාකල්පයයි.සුමේධ තාපසයන් දීපංකර පාද මූලයේදී “බුද්ධෝහං බෝධයිස්සාමී මුත්තෝහං මෝචයේපරේ”යනුවෙන් මම කෙදිනක හෝ බුද්ධත්වයට පත් වී අනෙක් සියලු දෙනාම සසරින් එතෙර කරවමිය යන අරමුණ ඇති කරගත් අතර එතැන් සිට ඉපැදුණු සෑම භාවයකම ඒ ස¼ඳහා අවශ්‍ය කුසලතා සම්පූර්ණ කළහ.එය දස පාරමිතා ලෙස හඳුන්වයි. අපට ද දිගුකාලීන අරමුණු තිබිය යුතුය. එහෙත් ඒ ඉලක්ක සපුරා ගත යුත්තේ ඒ පිළිබඳව කල්පනා කරමින් පමණක් දවස ගෙවීමෙන් නොව මේ මොහොතේ, එකී අරමුණට ගමන් කිරීමට අවශ්‍ය පසුබිම ගොඩනඟා ගන්නට අප‍්‍රමාදීව කටයුතු කිරීමෙනි.අරමුණ අධ්‍යාත්මික ද, භෞතික ද යන්න එකිනෙකාට සාපේක්ෂ වනු ඇත. බුදු සමයේ මඟ පෙන්වීම නම් භෞතික දියුණුවට සාපේක්ෂව අධ්‍යාත්මික දියුණුව ඇති කරගත යුතු බවයි. අධ්‍යාත්මික ගුණයෙන් පිරිහිණු සමාජයෙහි තිරසාර සංවර්ධනයක් අපේක්ෂා කළ නොහැකි ය.“සක්දෙව් තෙම මගමානවක කාලයෙහි පුරුදු කළ අප‍්‍රමාදී බව හේතුවෙන් දෙව්ලොව දෙවියන්ට උතුම් බවට හෙවත් රජ බවට පැමිණියේ ය. එහෙයින් බුද්ධාදී පණ්ඩිතයෝ නොපමා බව පසසත්. පමා බව වනාහි හැම කල්හිම බුද්ධාදීන් විසින් ගරහන ලද්දේ ය.”“අප්පමාදේන මඝවා දේවානං සෙට්ඨතං ගතෝ අප්පමාදං පසංසන්තී පමාදෝ ගරහිතෝ සදා”මේ ගාථා ධර්මයෙන් අපට පැහැදිලි වන්නේ අප අප‍්‍රමාදී බවට පුහුණු වුවහොත් එය සංසාරික ජීවිතයෙහි සැප විපාක ලබන්නට ද උපකාර වන බවයි.මගමානවක නම් තරුණයා තම යහළුවන් පිරිස සමග තමන් ජීවත් වූ ගමෙහි මං මාවත් පිළිසකර කරමින් ගමේ භෞතික දියුණුවට කටයුතු කළේ ය.තමන් පන්සිල් සුරකිමින් තම ගම පංච දුෂ්චරිතයෙන් නිදහස් කරගන්නට උත්සාහයෙන් කටයුතු කළේය.ඒ සත් කි‍්‍රයාවෙහි ආනිසංස ලෙස ඔහුට ශක‍්‍ර දේවේන්ද්‍ර නම් වූ තනතුර කරා යෑමට අවශ්‍ය කුසල ශක්තිය සම්පාදනය වූ බව ධම්මපදයෙහි අප්පමාද වග්ගයේ දී ඉහත ගාථාවෙන් බුදුරජාණන් වහන්සේ විසින් පෙන්වා දී ඇත.අප මෙතෙක් සාකච්ඡා කළ කරුණු සංක්ෂිප්තයක් වශයෙන් ගෙන විමර්ශනය කරන විට අපට පැහැදිලි වන්නේ පුද්ගලයකු ගේ හෝ සමාජයක හෝ රටක භෞතික සංවර්ධනය ගොඩනඟා ගැනීම සඳහා මෙන් ම එකිනෙකාගේ අධ්‍යාත්මික ගුණ වගාවන් දියුණු කරගැනීම උදෙසා ද උට්ඨාන වීර්යය, අප‍්‍රමාදී බව මෙහෝපකාරී වන බවයි.අප මේ ජීවිතයේත්, සසර පුරාත් දියුණුව අපේක්ෂා කරන්නේ නම් උට්ඨාන වීර්යය පුහුණු කළ යුතු උදාර කාරණයක් බව මෙහිදී සිහිපත් කරමි.සාකච්ඡා කළේ රමණී සුබසිංහඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=as0804273</link>
    <topic> ගුරුසේවයේ රස කතා</topic>
    <author>විශ‍්‍රාමලත් ආචාර්ය ඩී.එන්. දිසානායක</author>
    <content>අලුත් මාළුවකු හදා රටට කීර්තියක් ගෙනා චින්තකඅලස මිනිසා මිනිසුන් දෙකෝටියකට වංචා කරයි!ගුරුසේවයේ රස කතාදඹානට අවුරුදු නෑගම් ගිය ඖෂධ සංස්ථා නිලදරුවෝරතු කැට වාගේ මැයි මල් ඇයි එක එක පාට වැටී...නෙළුම් විල,විජේසිංහ ගුරුතුමා විනෝදකාමී පුද්ගලයකු වූ අතර ඔහු පාසලේ විනය කමිටුවේ සාමාජිකයකු ද විය. පාසලේ බුද්ධාගම විෂය උගන්වන ඔහු මාස් පඩි දිනයේ සවස් යාමයේදී තවත් ගුරුවරු කිහිප දෙනකු ද සමඟින් පාසල කිට්ටුව ඇති කොළමුණු ඔයට ගොස් විනෝදයට මාළු අල්ලා පසුව දිය නෑම මාසික දින චරියාවේ එක් අංගයක් ලෙස කළේය.මෙවන් දිනක සවස් යාමයේ පාසල ඇරුණු පසු ආචාර්ය මංඩලයේ තවත් කිහිප දෙනකුත් සමඟ මධුවිත බෝතලයක් මිලදී ගත් ඔහු කොළමුණු ඔය වෙත ඇදුණේ ඔවුන්ගේ විනෝද ජනක කි‍්‍රයාවලියෙහි නිරතවීම සඳහාය.ඔයට ගොස් ගසක් යට වාඩිගත් ඔවුන් තමන් රැගෙන ආ මධුවිත බෝතලයෙන් සප්පායම් වී බිලී පිති රැගෙන ඔයට බැස්සේ මාළු බෑමෙන් පසු දිය නෑම සඳහාය.මේ අතර විජේසිංහ ගුරුතුමා බිලී පිත්ත රැගෙන ඔයට බැස මාළු අල්ලනු දුටු ඊට එහා මංකඩේ මාලු බාමින් සිටි ගුරුතුමාගේ ගෝලයින් කිහිප දෙනකු “අන්න අපේ බුද්ධාගම් සර්රුත් මාළු අල්ලනවා” යැයි කෑ ගැසුවේ එහෙනම් තමන්ගේ මාළු බෑමත් පාපකාරී ප‍්‍රාණඝාත අකුසලයක් නොවන බැව් වටහා ගැනීමෙනි.මෙය ඇසුණු විජේසිංහ ගුරුතුමා වටපිට බලා හෙමින් සීරුවේ බිලී පිත්ත රැගෙන ගොඩට ආවේ තමාගේ ගෝලයින් ද ඔයේ මාළු බාමින් සිටින බැව් ඒත්තු යෑම නිසාය.ගොඩට පැමිණි විජේසිංහ ගුරුතුමා අනෙක් ගුරුභවතුන් සමඟින් හෙමිහිට මධුවිත බෝතලය හිස් කර ඉක්මනින් ආපසු පැමිණියේ පසුදා සිට පාසලේ බුද්ධාගම් විෂයය ඉගැන්වීම අත් හැරීමේ අදහසිනි.පෙරදා තමාට සිදුවූ අකරතැබ්බය පාසලේ විදුහල්පතිට නොකිව් විජේසිංහ ගුරුතුමා පාසලේ සියලුම පංතිවලට බුද්ධාගම ඉගැන්වීමේ කාර්යෙන් නිදහස් වූයේ විදුහල්පති මඟින් ඒ වෙනුවට වෙනත් ගුරුවරයකු බුද්ධාගම ඉගැන්වීම සඳහා යොදවා ගැනීමෙනි.එදා ඔයේ මාළු බාමින් සිටි ළමයින්ගෙන් කවරකු හෝ “සර් මාළු බාමුදැයි” ඇසුවහොත් විජේසිංහ ගුරුතුමා හනික එතැනින් මාරුවී යයි. ඉන්පසු විජේසිංහ ගුරුතුමාගේ මෙම ප‍්‍රාණඝාත අකුසලය ද සදහටම ඔහුගෙන් තුරන් වී ගියේය.විශ‍්‍රාමලත් ආචාර්ය ඩී.එන්. දිසානායක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=as0804274</link>
    <topic>දඹානට අවුරුදු නෑගම් ගිය ඖෂධ සංස්ථා නිලදරුවෝ</topic>
    <author>විස්තර හා ඡායාරූප කොරතොට විජේතුංග</author>
    <content>අලුත් මාළුවකු හදා රටට කීර්තියක් ගෙනා චින්තකඅලස මිනිසා මිනිසුන් දෙකෝටියකට වංචා කරයි!ගුරුසේවයේ රස කතාදඹානට අවුරුදු නෑගම් ගිය ඖෂධ සංස්ථා නිලදරුවෝරතු කැට වාගේ මැයි මල් ඇයි එක එක පාට වැටී...නෙළුම් විල,දඹානේ ආදිවාසී ගම්මානවල එරබදු ගස් මලින් බරවෙද්දී රටටම අලුත් අවුරුදු පණිවුඩය ගෙනෙන කොහා එම කැලෑවල තුරු මුදුන් මතට වී නාද කළේය. විජය රජුගේ නොහොඳ නෝක්කාඩුකම් නිසා ඔහුගෙන් වෙන්ව වනගත වුණු ජීවහත්ථ හා දිසාල දෙදරුවන්ගෙන් පැවත එන බව කියන ආදිවාසීන්ට ද සිංහල අවුරුද්ද අපට මෙන් ම සැණකෙළියකි.කන්දේ දෙයියන් සහ කළුබණ්ඩාර දෙවියන් ද නෑ යකුන් ද අදහන ඔවුහු බුද්ධිලෑ ඇත්තන්ට ද මහත්සේ ගෞරවාදරය දක්වති. බුද්ධිලෑ ඇත්තන් ලෙස ඔවුන් හඳුන්වන්නේ තිලෝගුරු බුදු රජාණන් වහන්සේ ය.දඹානේ ආදිවාසි දරුවන්ට ඖෂධ සංස්ථා සේවා වනිතා ඒකකයෙන් ප‍්‍රණීත ආහාර වේලක්.මෙබඳු සිංහල හා බෞද්ධ සංස්කෘතියකට නෑකම් කියමින් හේන් ගොවිතැන් අස්වනු නෙළමින් ද තවත් පිරිසක් මාදුරුඔය වනාන්තරය ආශි‍්‍රත කැලෑවේ කරක් ගසා මී කඩමින් ද, ගිනි බටය අතැතිව සාවුන් - මුවන් - ගෝනුන් හා මීමින්නන් පසුපස එළවමින් ද, අලුත් අවුරුද්දට සැරසෙමින් සිටි වැදිරටේ ආදිවාසීහු නාවින්නේ ශ‍්‍රී ලංකා ආයුර්වේද ඖෂධ සංස්ථාවේ හූරන් කද බැඳගෙන දඹානට අවුරුදු කෑමට එන ආරංචිය ලැබී මහත් ප‍්‍රබෝදයට පත්ව සිටියහ.සංස්ථාවේ සභාපති සෝමවීර චන්ද්‍රසිරි මහතා පෙරටුකොට ගත් එහි වෛද්‍යවරුන් ඇතුළු කාර්ය මණ්ඩලය එදා දඹානට නෑගම් ගියේ ආදිවාසීන් වෙනුවෙන් බේත් හේත් ඇඳුම් පැළඳුම් හා ප‍්‍රණීත ආහාර පාන ද රැගෙනය.ආදිවාසී නායක වන්නියලෑ ඇත්තන්ගේ දැනුම්දීම පිට දඹාන, ගුරුකුඹුර, වතුයාය ආදී ගම්මානවල වෙසෙන ආදිවාසීන් විශාල පිරිසක් කරු කුරු ගම්මන අවුරු කුලට මන්දොවෙන (පාසල් යන) කැකුළන් කැකුළියන් විශාල පිරිසක් සමඟ දඹානේ මහ විදුහල් බිමේ රැඳී සිට සිදාදියෙන් ගිය ආයුර්වේද සංස්ථා හූරන් මහත් හරසරින් පිළිගත්හ.එහිදී කි‍්‍රයාත්මක වූ දේශීය වෛද්‍ය සායනය ඔවුන්ගේ හිතට මහත්සේ ඇල්ලූ බව පෙනිණි. වැදි ගෝති‍්‍රක සිරිත විරිතට ගරු කරමින් දවසේ වැඩි වේලාවක් පැල්කොටේ කල් ගෙවන ආදිවාසී කාන්තාවන් රංචු පිටින් පැමිණ වෛද්‍ය පරීක්ෂණවලට ලක් වෙමින් සිටිනු දක්නට ලැබිණි.ආදීවාසී නායකයාට ශ‍්‍රී ලංකා ආයුර්වේද ඖෂධ සංස්ථා සභාපතිවරයා අතින් බෙහෙත් මල්ලක්.වෙදැදුරන්ගේ පිරික්සුම් නළා ළැමමත රඳවන විට බුලත් කහටින් රත් පැහැ ගැන්වුණු දත් විළිස්සා ඔවුන් විලියෙන් මිරිකෙමින් ඉවත බලන්නට වූ සැටි එහි සිටි කාටත් දැක ගත හැකි විය.දෙනු ලැබූ අටපංගුව, පස්පංගුව, කෂාය සහ අරිෂ්ඨ ආදී දේශීය ඖෂධ වර්ග ඔවුන් මහත් ආදරයෙන් වැළඳගත්තේ “මේ ඇත්තන්නෙ පරම්පරා පොජ්ජෙ ඖෂධ පොජ්ජ මාම ගැව්වත් හිත්ලානවා” (අපේ පරම්පරාවෙන් එන මේ දේශීය ඖෂධවලට අපි හරි කැමතියි) යැයි කියමිනි.මෙහිදී සංස්ථා සභාපතිවරයා අතින් දේශීය ඖෂධ මල්ලක් විශේෂ ත්‍යාගයක් වශයෙන් ආදිවාසී නායක ඇත්තන්ට පිරිනැමිණි. “සභාපති හුරට මේ ඇත්තො ආරාධනා පොජ්ජ මන්දො කරනව මාස හයමකට එකමත් වරක් වත් මේ වාගෙ වැඩ පොජ්ජක් දඹානට අනුකලන්ඩ කියල.” මාස 6 කට වරක් වත් දඹානට මෙවැනි සායනයක් ලබාදෙන ලෙස ඒ අවස්ථාවේ නායකයා සංස්ථා සභාපතිවරයාට ඇරයුම් කෙළේ එලෙසය.දඹානේ වෛද්‍ය සායනය හා දරුවන්ට පොත්පත්, ඇඳුම් හා රසකැවිලි බෙදාදීම අවසන් කිරීමෙන් පසු වැදි අඩවියේ අලි, කොටි හා වග වලසුන් ගහන මහ කැලෑව මැදින් ගුරු කුඹුර නමැති ඈත එපිට ආදිවාසී ගම්මානයට ගිය සංස්ථා සේවා වනිතා පිරිස, ගුරුකුඹුර පාසලේ අසරණ සිසු පිරිසට පොත්පත් හා ඇඳුම් පැළඳුම් ද කී‍්‍රඩා උපකරණ ද පෑන් පැන්සල් ද අඩංගු පාර්සල් බෙදා දුන්හ.ඒ සමඟ පිරිනැමුණු දිවා ආහාර වේල ඔවුන්ට කලාතුරකින් ලැබෙන අන්දමේ රස නහර පිනායන ප‍්‍රණීත ආහාරයක් වූ බව පෙනිණි.සංස්ථා කණ්ඩායම වෙනුවෙන් ආදිවාසීන් විසින් ද සකසනු ලැබ තිබුණු, කුරහන් රොටී, කුරහන් තලප සහ කිතුල් හකුරු වැනි දේශීය ආහාරවලින් යුත් අවුරුදු කෑම වේලෙන් සප්පායම් වුණු සංස්ථා සේවා වනිතා ඒකක සාමාජික පිරිස නායක ඇත්තන් ප‍්‍රමුඛ දඹානේ ගෝති‍්‍රක සමාජයෙන් සමුගෙන ආපසු පිටත් වූයේ නැවත ගොස් ඔවුන්ට උදපදවු කිරීමේ අපේක්ෂාවන් රාශියක් පොදි බැඳගෙන ය.මෙම වැඩපිළිවෙළ සංවිධානය කිරීමේදී දඹානේ මාවරගල ආරණ්‍ය සේනාසනාධිපති නැගෙනහිර පළාතේ ප‍්‍රධාන සංඝ නායක අතිගරු මීගහකිවුලේ සුගතවංශ නාහිමියන්ගෙන් හා මහියංගන ප‍්‍රාදේශීය සභාවේ සභාපති එච්.ඇම්. පෙ‍්‍ර්ම සුනිල් මහතාගෙනුත් ලද සහාය ප‍්‍රශංසනීයය.විස්තර හා ඡායාරූප කොරතොට විජේතුංග </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=as0804275</link>
    <topic>රතු කැට වාගේ මැයි මල් ඇයි එක එක පාට වැටී...</topic>
    <author>සමන් චන්ද්‍රනාත් වීරසිංහ</author>
    <content>අලුත් මාළුවකු හදා රටට කීර්තියක් ගෙනා චින්තකඅලස මිනිසා මිනිසුන් දෙකෝටියකට වංචා කරයි!ගුරුසේවයේ රස කතාදඹානට අවුරුදු නෑගම් ගිය ඖෂධ සංස්ථා නිලදරුවෝරතු කැට වාගේ මැයි මල් ඇයි එක එක පාට වැටී...නෙළුම් විල,ලෝකයේ වැඩ කරන ජනතාව ගේ දිනය එහෙම නැත්නම් ජගත් කම්කරු දිනය ලබන මැයි 1 දා එළැඹෙයි. මේ විත්තියක් නො කියා මෙදින හඳුන්වනු ලබන්නේ මැයි දිනය කියා ය.ලෝකයේ මුළු මහත් ගොවි කම්කරු ජනතාව වෙනුවෙන් වෙන් වී ඇති එක ම දවස මේ මැයි දිනය යි. මැයි දිනය රතු පාටයි. වෙන එකක් තියා කොළ පාට නො පෙනෙන ගාණට රතු පාටට මල් පිපෙන ගහට කියන්නේත් මැයි මල් ගස කියා යි.එහෙත් මැයි දිනය රතු පාට වුණේ මැයි මල් නිසා නො වෙයි. රක්ත වර්ණ රුධිරය නිසයි.හැමෝගෙ ම ලේ රතු පාට වුණත් මැයි දිනයේ සැමැරෙන ලේ රත ගොවි කම්කරු ජනතාව ගේ රුධිරයේ රක්ත වර්ණයයි. ඒ අනුව ලෝක කම්කරු ධජයේ වර්ණය ද කිසිම කලවමක් නැති පැහැදිලි රතු පාටයි.මේ මැයි දිනයට ඒ රතු පාට ලැබුණු කතාන්දරය වරෙක අභීත යි. වරෙක අභිමානනීය යි. වරෙක පෙ‍්‍රෟඪ යි. වරෙක සාඩම්බර යි. වරෙක සටන්කාමි යි. වරෙක සානුකම්පිත යි. වරෙක අනුවේදනීය යි. ඒ කොයි හැටි වෙතත් ඒ රක්ත වර්ණය ඩහදිය කඳුළු වගුරන, ශ‍්‍රමය පුදන විකුණන මිනිසුන් ගේ ලෙයෙහි පාට යි.වැඩ කරන ජනතාව ගේ ශ‍්‍රමය තුට්ටුවට දෙකට සූරාකමින්, ඔවුන් ගේ දුක සැප බලනවා තියා නින්දක්වත් ලැබුවා දැ යි නො සොයමින් සතුන් ගෙන් මෙන් වැඩ ගත් යුගයක, ඒ වැඩවසම් සම්ප‍්‍රදායයට එරෙහි ව ඇමෙරිකාවේ කම්කරුවන් කළ ඓතිහාසික උද්ඝෝෂණය මැයි දිනයේ උත්පත්ති කතාවයි.එදා ඇමෙරිකාවේ කම්කරු ජනතාව පැය අටක සේවා මුරයක් ඇතුළු ඉල්ලීම් කීපයක් ලබා ගැනීම සඳහා කළ උද්ඝෝෂණයට හා පෙළපාළියට එරෙහි ව නැගී සිටි ධනේශ්වර හාම්පුතුන් චිකාගෝ නගරයේ දී, සිය කම්කරු ජනතාවට එල්, කළ වෙඩි ප‍්‍රහාරයෙන් කම්කරුවන් මියැදුණත් ඔවුන් ගේ සටන මියැදුණේ හෝ නතර වූයේ හෝ නැත.එදා පටන් කම්කරු ජනතාව ගේ ධජය වූයේ හාම්පුතුන් ගේ වෙඩි මුරයකින් ළය පසාරු කර ගෙන ගිය කම්කරුවකු ගේ රක්ත වර්ණ රුධිරයෙන් තෙමුණු කම්සය යි.කම්කරු පංතිය වෙනුවෙන්, වැඩ කරන ජනතාව ගේ ඓතිහාසික අරගලය වෙනුවෙන් ජීවිතය පූජා කළ ඒ කම්කරුවා ගේ ලේ තැවරුණු කමිසය අද ලෝකයේ මුළු මහත් කම්කරු ජනතාව ගේ ධජය බවට පත් වී ඉහළට නැඟෙයි. ලෙළ දෙයි.එසේ වී නමුත් මේ වන විට ඒ ධජය නැඟුණේ කම්කරු අරගලය උදෙසා ය යන්න බොහෝ විට අමතක වී ගිය සෙයකි. එහි දී වඩාත් ම කනගාටුදායක සිද්ධිය වන්නේ කම්කරු පංතියට ම ඒ අප‍්‍රමාණ ඉතිහාසය අමතක වී තිබීමයි.ලෝකයේ සෙසු රටවල් පැත්තක තියේවා. අපේ රට ගැන හිතුවාම වුණත් කනගාටුව තීව‍්‍ර වෙයි. මැයි දිනයේ දී ලෝකයේ කම්කරුවනි එක්වව්! කියා ගිරා වතෙන් කෑ මොර දුන්නත් ඇත්තට ම බැලුවොත් අපේ වැඩ කරන ජනතාව දහ දොළොස් පොළක ය.එයාකාරයෙන් දහ දොළොස් පොළකට එක් වුණත් එක ම අරමුණක් සඳහා නම් නො එසේ නම් ගොවි කම්කරු ජනතාවට ම පොදු අවශ්‍යතාවක් උදෙසා නම් කමක් නැතැයි කිව හැකි ය.මේ දහ දොළොස් පොළේ ලෙළ දෙන නැඟෙන කොඩි වැල් එක ම කම්කරු ධජය අර්ථවත් කරනවා යැයි කියනු තබා ඒ සැබෑ රක්ත වර්ණය දැයි කියනු නො හැක්කේ ය.විවිධ දේශපාලන පක්‍ෂවල විවිධ සංවිධානවල ඕනෑ එපා කම් හා බල අරගලවලට වේදිකා බවට පත් වන මැයි දිනය දා, කම්කරු පංතිය අවසන් වරට දැක ගත හැකිවන්නේ “රැගත් සුරා පිරූ විතින් – නටත් අයෙක් බමන මතින්” කව් දෙපදය සිහිපත් කරවමිනි.සැබෑව ය. කම්කරු පංතියට ගොවි ජනතාවට වෘත්තීය සමිති තිබේ. ඒවා තියෙන්නට ඕනෑ තමා ය. එහෙත් වැඩ කරන ජනතාව තේරුම් ගත යුතු කාරණාවක් තිබේ. ඒ තමන් ගේ සින්නක්කර අයිතිවාසිකම දේශපාලනයට, වෙන වෙන පාටවලට, කාගේවත් කෝන්තරවලට, අපේක්‍ෂාවලට කුලියට බද්දට නො දීමට ය.එවිට සිදුවන්නේ දැන් කාලයක් පුරා සිදු වන ආකාරයට ම ‘වත්ත බද්දට දී ඇස්සට දත නියවීමටය.’ ඒ නිසා මැයි දිනය පැවැත්වීමේ හෝ නො පැවැත්වීමේ හෝ සිංදු කීමේ හෝ, එහෙයි එහෙයි කීමේ හෝ අයිතිය කාටවත් හෑල්ලු වන්නට ඉඩ නො දී ලෝක කම්කරු දිනයේ දී වැඩ කරන ජනතාව ම පෙරමුණේ රාළලා වන මැයි දිනයක් එදා බැරි වුණා නම්, මෙදා බැරි වෙනවා නම් මතු දා වත් උදා කර ගන්නට ප‍්‍රාර්ථනා කර ගන්නවා නම් හොඳයි. වැඩ කරන ජනතාවට ජයවේවා! ශ‍්‍රමාභිමානය දිනේවා!සමන් චන්ද්‍රනාත් වීරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=as0804276</link>
    <topic>නෙළුම් විල,</topic>
    <author/>
    <content>අලුත් මාළුවකු හදා රටට කීර්තියක් ගෙනා චින්තකඅලස මිනිසා මිනිසුන් දෙකෝටියකට වංචා කරයි!ගුරුසේවයේ රස කතාදඹානට අවුරුදු නෑගම් ගිය ඖෂධ සංස්ථා නිලදරුවෝරතු කැට වාගේ මැයි මල් ඇයි එක එක පාට වැටී...නෙළුම් විල,ඈතද වැසි මධ්‍යයේ ම ඇදී ආ මහරගම බසය කිරුළපණ පොලිසිය ඉදිරිපිට නැවතුමේ නැවතිණ.නැවතුමේ හුන් මගීන් කිහිපදෙනෙක් දුවගොස් වැස්සේ ම එහි නැග ගත්හ. ඒ අතර තරුණියක් ද සිටියා ය.සෙනඟින් පිරී තිබුණු බසය ඉදිරියට ඇදුණේ ය.වැස්ස නිසා බසයේ ජනෙල් වසා තිබිණි. එහෙයින් බසය තුළ තද ඌෂ්ණයක් මෙන් ම හුස්ම ගැනීමේ අපහසුතාවක් ද පැවතිණි.තරුණිය පත් ව සිටියේ දැඩි අසීරුතාවකට ය.’අක්කෙ, මට කලන්තෙ වගෙයි’ ඇය තමන් අසල සිටි තවත් තරුණියකට කීවා ය.පළමු තරුණිය දෙස අවධානය යොමු කළ දෙවන තරුණිය ‘මේ නංගිට කලන්තයක්. අනේ කවුරු හරි සීට් එකක් දෙන්ඩ!’ මගීන් අමතා උස් හ¼ඩින් කෑගැසුවා ය.එකෙණෙහි ම පළමු තරුණිය ක්ලාන්ත වූවා ය. ඇද වැටෙන්නට තරම් ඉඩක් බසයේ නොවී ය. දෙවන තරුණිය ද, තවත් කාන්තාවක් ද ක්ලාන්ත වූ තරුණිය වත්තන් කොට ගත්හ.ක්ලාන්ත වූ තරුණිය ගේ බෑගය ද කුඩය ද දෙවන තරුණිය ගේ භාරයට පත් විය.කෙනෙක් නැගිට අසුන පිරිනැමී ය. ක්ලාන්ත තරුණිය එහි වාඩි ගැන්විණි. දෙවන තරුණිය ඇයට පවන් සැලුවා ය. ටිකකින් ඇයට සිහිය ආවේ ය.’නංගි ඔයා කොහෙන්ද බහින්නෙ?’’නුගේගොඩ හන්දියෙන් අක්කෙ’’බස් එකෙන් බැහැල තව බස් එකක යන්න තියෙනවද? ගෙදරට දුරද?’’පයින් යන්න පුළුවන්. ළඟයි. ස්ටේෂන් ලේන් එකේ’බසය නුගේගොඩ මන්සන්ධියට ළඟා විය.’නංගි එන්න බහින්න’ දෙවන තරුණිය පළමු තරුණිය ගේ අතින් අල්ලා ගත්තා ය.දෙදෙන බසයෙන් බැස්සහ.’අක්කත් යන්නෙ ඒ පැත්තට ද?’’නෑ නංගි මම කොට්ටාවෙ. යං මං ඔයාව ඔයාගෙ ගෙදරට එක්කගෙන ගිහිං බාර දෙන්නං’’නෑ අක්කෙ මං යන්නං’’බෑ බෑ ඔයා ආයේ වැටෙයි’දෙවන තරුණිය පළමු තරුණිය ති‍්‍රරෝද කුලී රියකට නංවා ගත්තා ය.’බේත් ටිකක් අරගෙන යමු නේද නංගි. ඩොක්ටර් කෙනෙක් ළඟට යං’’ඕන නෑ අක්කෙ. මං දැං දවස් දෙක තුනක වෙලේ ඉඳන් උණට බේත් බොනව‘’සල්ලි නෑ කියල ලජ්ජ වෙන්න එපා. මං ළඟ සල්ලි තියනව.’ති‍්‍රරෝද රිය ස්ටෙෂන් ලේන් එක පැත්තට හැරිණ.’අපේ ගම අකුරැස්ස. මං මේ යන ගෙදර බෝඩ් වෙලා ඉන්න කෙනෙක්’ති‍්‍රරෝද රිය නියමිත නිවෙස අබියෙස නැවතිණි. පළමු තරුණිය ගේ් විරෝධය මැද ම දෙවන තරුණිය ගාස්තුව ගෙව්වා ය. රියැදුරුට මඳක් පමා වන ලෙස දැන්වූ දෙවන තරුණිය පළමු තරුණිය නිවැසියනට බාරකොට, තම අනන්‍යතාව ද හෙළිකොට ඒ ති‍්‍රරෝද රියෙන් ම ආපසු නගරයට ආවා ය.මේ උතුම් සත් කි‍්‍රයාව කළේ කොට්ටාවේ, හේනවත්තේ රුක්මලේ පාරේ නාමලී ස්වර්ණකුමාරි සතරසිංහ මෙනෙවිය යි. ඇයට කළගුණ සලකනු පිණිස මේ සටහන ලියන්නේ කරදරයට පත් තරුණිය හෙවත් පළමු තරුණිය ගේ පියා යි.නාමලී දියණියනි, ඔබට දීගායු වේවා!අකුරැස්සේ, බෝපාගොඩ කේ. ඩබ්ලිව්. ගුණවර්ධන මහතා විසින් යොමුකරන ලද ලිපියක් ඇසුරිනි.පිටිගල සුද්දල්ලාව ආරණ්‍ය යෝගාශ‍්‍රමයට යමින් සිටි මම බොරලුහේන හන්දියේ ඇති කඩයට ගොඩ වුණේ උදේ ආහාරය ගැනීමට ය.මා අහර ගනිමින් සිටිය දී එහි ආ තරුණයෝ දෙදෙනෙක් මා අසල දෙපසින් හිඳ දුම්වැටි උරන්නට වූහ.ස්වභාවයෙන් ම දුම්වැටි ගඳ ඉසිලිය නොහැකි මම එතැනින් ඉවත්ව කැෂියර් කූඩුව අසලට ගියෙමි.අනතුරුව යෝගාශ‍්‍රමයට ගිය මා එහි කැපකරු මහතා විසින් බද්දේගම බුද්ධසාර නාහිමියන් වෙත පමුණුවන ලදි.“මට නෑයො නැතෙයි කියනව, ඔය ඉන්නෙ” යි කියමින් මා පිළිගත් හිමියෝ මගේ සුවදුක් විමසන්නට වූහ.කතා බහ අතරතුරේ දී බොරලුහේන හන්දියේ දී සිදු වූ දුම්වැටි සිද්ධිය මම හිමියන්ට පැවසීමි.එවිට උන්වහන්සේ මේ කතාව පැවසූහ.“දවසක් මම පෞද්ගලික බස් එකක ගමනක් ගියා. මම හිඳ ගෙන හිටි අසුනේ තවත් මගියෙකුත් හිටිය. තවත් ටික වෙලාවකින් තවත් මගියෙක් මගෙ අනිත් පැත්තෙ ඉඳ ගත්ත. දෙන්න ම දුම්වැටි දෙකක් උරන්න තියා ගත්ත.දුම්වැටි ගඳ ඉවසන්න බැරි වුණත් මං නිශ්ශබ්දව හිටිය. ටිකකින් රියැදුරු තැනත් දුම් වැටියක් උරන්න ගත්ත. දැන් තුන් දෙනෙක් ම මං වටේ දුම්වැටි උරනව.”“බස් එක නතර කරන්න” කියල මං රියැදුරුට කිව්ව.“ඇයි හාමුදුරුවනේ?” කියල රියැදුරු ඇහැව්ව.“මට බහින්න”“ඔබ වහන්සේ ටිකට් ගත්තෙ ඇල්පිටියටනේ. ඇයි බහින්නෙ?”“ඔය තුන් දෙනෙක්ම දුම උරනව. මට ඒක ඉවසන්න බෑ. මම බහින්නං. ඔය ගොල්ලො යන්න.”තිදෙනා ම දුම්වැටි නිවා දැමූහ.“ඒ සිද්ධියෙන් පස්සෙ මං බස්වල යන්නෙ නෑ” යි හිමියෝ පැවසූහ.ඇල්පිටියේ විජය මාවතේ, විශ‍්‍රාමලත් විදුහල්පති කේ.එම්.පී. ඉන්ද්‍රදාස මහතා විසින් යොමු කරන ලද ලිපියක් ඇසුරිනි.උසස් කිරීමේ විභාගය සමත් වීමෙන් පසු මට සේවාව ඉටු කිරීමට ලැබුණේ නගරයක පිහිටි ප‍්‍රධාන පෙළේ තැපැල් කාර්යාලයකයි. එය පිහිටියේ මගේ නිවසේ සිට සැතපුම් දොළහක පමණ දුරිනි. මා යාම් ඊම් කළේ බසයෙනි.පවුල් බර මා මත වැටී තිබුණු බැවින් වැටුපින් යමක් ඉතිරි කර ගැනීමට නොහැකි විය. ඇතැම් විට රැකියාවට ගියේ හිතවතුන් ගෙන් ණයට ගත් මුදලකිනි.කෙතරම් ආර්ථික අඩුලුහුඬුකම් තිබුණත් අන් සතු මුදලක් වංචනික ලෙස ලබා ගැනීමට මා පෙළඹුණේ නැත. සොරකමේ ආදීනව මම හොඳින් පසක් කර ගෙන සිටියෙමි.දිනක් අප තැපැල් කාර්යාලයයෙන් අවශ්‍යතාවක් ඉටු කර ගැනීමට පැමිණි අයකු ගේ මුදල් සහිත ලොකු ලියුම් කවරයක් කවුළුවේ අමතක ව ගොස් තිබිණි. ඒ කවුළුවේ රාජකාරියේ නිරත ව සිටියේ මා යි.ඒ කවරය රැගෙන පරිපාලක තැන වෙත ගිය මම ඔහුට කරුණු කියා එය බාර කළෙමි. ඊට ටික මොහොතකට පසු මැදි වියේ කතක් පැමිණ මුදල් කවරයක් ගැන මගෙන් විමසුවා ය.මම ඇය පරිපාලක තැන වෙත කැඳවා ගෙන ගියෙමි.පරිපාලක තැන ඇගෙන් කරුණු විමසුවේ ය.‘ලියුම් කවරෙ ඇතුළෙ රුපියල් විසි හතරදාහක් තිබුණ. වත්තෙ රස්සාවෙන් අස් වුණාට පස්සෙ මට ලැබිච්ච අර්ථසාධක මුදල තමයි ඒ.” ඇය කීවා ය.පරිපාලක තැන කවරයේ වු මුදල ගණන් කර ඇගේ කතාවේ සත්‍යාසත්‍යතාව අවබෝධ කොට ගෙන මුදල් කවරය ඇයට දී ගණන් කර බලන්නැයි කීවේ ය.එය ගණන් කළ ඇය මුදල් සියල්ල තිබෙන බව කීවේ විශාල අස්වැසිල්ලක් ලද සේ ය.අපට ස්තුති කළ ඇය තැපැල් කාර්යාලයෙන් පිට ව ගියේ අපමණ සතුටකිනි.මගේ විශ‍්‍රාම දිවියට දහ හත් වසරකි. මා රාජකාරිය කළේ අවංක ව යි. මගේ අවංක රාජකාරිය ගැන සිහිපත් වන හැම අවස්ථාවක ම මසිතට දැනෙනුයේ බලවත් සතුටකි.බද්දේගම, ධර්මපාල මාවතේ, එඩ්මන් තෙන්නකෝන් මහතා විසින් යොමු කරන ලද ලිපියක් ඇසුරිනි.වෙළෙඳ සලකට ගොඩ වූ මම බඩු මිල දී ගෙන මුදල් ගෙවන්නට සූදානම් වීමි.වයස අවුරුදු දොළහක පමණ දරුවෙක් කඩේට ආවේ ය.“කිරි පැකට් දෙකක් දෙන්න”ඔහු වෙළෙඳ සේවිකාවට දුන්නේ කාසි වගයකි.සේවිකාව කාසි ගත්තා ය.“රුපියල් හතරක් අඩුයි” සේවිකාව කාසි ටික ආපසු දුන්නා ය.දරුවා ගේ මුහුණ ශෝකයෙන් බර විය.ඔහු ඔබ මොබ බලමින් කල්පනා කරන්නට වූයේ ය.මට ඔහු ගැන දුක සිතිණි.“ඔයාට බොන්න කිරි පැකට් එකක් අරගෙන දෙන්නද?” ඔහු වෙත හැරුණු මම ඇසීමි. දරුවා අහිංසක ලෙස මදෙස බැලුවේ ය.(මට ඔහු මතකය. ඔහුට ද මා මතක ඇත. ඒ සිදුවීම පසු ව දක්වමි.)“මට නෙමෙයි නංගිට. එයාට බඩගිනියි කිව්වා. මං ළඟ තිබුණෙ මෙච්චරයි” ඔහු හිතවත් ලෙස කීවේ ය.“ඇයි අම්ම ගෙදර නැද්ද?”“අම්ම තමයි වෙනද නංගිව බලා ගත්තෙ. නංගිට ඇවිදින්න බෑ. කකුල් හීනියි. අද අම්ම අසනීප හින්ද බේත් ගන්න ගියා. තවම ආවෙ නෑ. අද මං ගෙදර නැවතුණා. නංගි අඬනකොට මට දුක හිතුණ.”“ඔයා බස්වල සින්දු කියනව නේද?”“ඔව්. ඒත් අද ගියේ නෑ.”මම කිරි පැකට් දෙකක් සහ බිස්කට් පැකට් එකක් මිල දී ගෙන ඔහු වෙත හැරුණෙමි.“ආ මේව නංගිටත් දීල ඔයත් කන්න” මම කීමි.දරුවා මඳක් සිනාසෙමින් මදෙස බැලුවේය.“ස්තුතියි”මේ අවස්ථාවේ වෙළෙඳ සේවිකාව ද ටොෆී බෝතලයකින් ටොෆී දෙකක් ගෙන දරුවාට දිගු කළා ය.“ආ මේකත් ගන්න”“එපා! මේ ඇති! මං යන්නං” දරුවා වේගයෙන් දිව ගියේ ය.මා පෙර සඳහන් කළ අනෙක් සිද්ධිය මෙය යි.ඒ 2006 වසරේ මගේ උපන් දිනය දාට පෙර දිනය යි. ඒ වනවිට මම ගුරු සේවාවේ නිරත ව සිටියෙමි.‘උපන් දිනය වෙනුවෙන් මා භාර ව සිටි පන්තියේ දරුවන්ට දීමට කුඩා චොකලට් අඩංගු සම්පූර්ණ ඇසුරුමක් මිල දී ගතිමි.මා පැමිණි බසයේ ම ගී ගයමින් මුදල් එකතු කරමින් පැමිණි පෙර කී දරුවා සියතේ වූ කාසි නෝට්ටු බවට හරවා ගැනීමට මේ වෙළෙඳසලට ම පැමිණ සිටියේ ය.මා මිලදී ගෙන සිටි චොකලට් ඇසුරුම දුටු ඔහු මවිතය පළ කළේ ය.“අම්මෝ චොකලට් ගොඩ! මෙච්චර කාටද?”“ඔයාටත් එකක් දෙන්ඩද?” මම ඇසීමි.“එපා! එපා! මං ආවෙ සල්ලි ටික මාරුකර ගන්ඩ” ඔහු නෝට්ටු කොළ ගණන් කරමින් ම යන්නට ගියේ ය.එදා මා දෙන්නට හැදූ දේ පිළිකෙව් කළ ඔහු මෙදා මා දුන් දෙය බාර ගත්තේ ය.මම ඔහු ගේ අවශ්‍යතාව තේරුම් ගෙන සිටිමි. ඒ වූකලි ලැබෙන සියල්ල බදා නොගෙන අවශ්‍ය දේ පමණක් හිමිකර ගැනීම” යි.කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.ඒමාතරින් වව්නියාව බලා ධාවනය වූ දුම්රිය යි.මම සැමියා ද සමඟ දුම්රියේ වම් පස අසුනක හිඳ සිටියෙමි. අපට දකුණින් වූ අසුනේ මැදිවියේ යුවළක් සමඟ දරුවෝ තිදෙනෙක් වූහ.හල්පේ දුම්රිය ස්ථානයේ දී විදේශිකයෝ කිහිප දෙනෙක් අප සිටි මැදිරියට ගොඩවූහ. තරුණ කාන්තාවක්, මැදිවියේ කාන්තාවක් සහ වියපත් තැනැත්තෙක් ඒ අතර වූහ. වියපත් තැනැත්තා දුර්වල ය; පාදයක ආබාධයක් ද සහිත ය. තරුණ කාන්තාව ඔහු දුම්රියට නංවා ගත්තේ බාහිර මගියකු ගේ ද ආධාරයෙන් ලොකු වෙහෙසක් ද දරමිනි.මේ විදේශීය පිරිස වාඩි ගත් අසුන අසල වූ කවුළුවේ පියන් විවර කළ නොහැකි විය.වටපිට බැලූ තරුණ කාන්තාව පෙර කී මැදි වියේ යුවල අසලට ගියා ය.“...මේ මගේ... තාත්ත” ඇය මහත් ආයාසයෙන් සිංහල වචන උසුරුවමින් යමක් කියන්නට වූවා ය. එසේ කියන්නට වූයේ ද දෑත් එකතු කොට වන්දනා කරන විලාසයෙනි. (එය ආචාර කිරීමකට වඩා වන්දනා කිරීමක් යැයි සිතමි)“... තාත්ත ලෙඩින් ඉන්නෙ... එයා එළිය බලන්න ආසයි. මේ සීට් එක අපට දෙනවද?...”ඉල්ලීම සඵල විය. ඔවුනට අසුන දුන් සිංහල යුවල දරු තිදෙන ද සමඟ වෙනත් අසුනකට ගියහ.විදෙස් දියණිය තම පියාණන් සමඟ කවුළුව තුළින් අවට සිරි විඳිමින් මහත් සතුටින් ගමන් කළා ය.මෙවන් දියණිවරුන් අප රටේ ද පහළ වේවා!මාතර රාහුල පාරේ කේ. ඩී. කේ. රෝහිණී තිලකරත්න මහත්මිය විසින් යොමු කරන ලද ලිපියක් ඇසුරිනි.මේ සටහන තබන්නේ ඇමරිකාවේ මැතිවරණයක් සඳහා තරග වදින ප‍්‍රථම ශී‍්‍ර ලාංකිකයා ගේ මාපියන් බව සඳහන් කරන්නේ සතුටිනි.නෙවාඩා පාර්ලිමේන්තුවේ අසුනක් සඳහා තරග වදින ඔහු අප ගේ ජ්‍යෙෂ්ඨ පුතණුවන් වන දාරක සංජීව සේදර යි. ඔහු කොළඹ ආනන්ද විද්‍යාලයයේ ආදි සිසුවෙකි.අමෙරිකානු දේශපාලන ඉතිහාසයේ ශී‍්‍ර ලාංකිකයකු එහි පාර්ලිමේන්තු අසුනක් සඳහා තරග වදින ඓතිහාසික දවස පසුගිය දා එහි නෙවාඩා ප‍්‍රාන්තයෙහි ලාස්වේගාස් නුවරින් ඇරැඹුණේ අප පුතණුවන් ගේ ඡන්ද ව්‍යාපාරය ඇරඹීමත් සමඟ ය.ඒ සඳහා සහාය පළ කරමින් මෙහි වෙසෙන ශී‍්‍ර ලාංකිකයෝ විශාල පිරිසක් ද ආසියානුවෝ බහුතරයක් ද සහභාගි වූහ.නෙවාඩා ප‍්‍රාන්තයේ ජ්‍යෙෂ්ඨ දේශපාලනඥයන්, විද්වතුන්, ලාස්වේගාස් විහාරාධිපති අලවල සුභූති හිමියන් ඇතුළු සම්භාවනීය පිරිසක් මෙහි දී කථා කළ හ.එහි දී අප පුතණුවන් කියා සිටියේ තමන් දහසය වසරක් තිස්සේ අමෙරිකාවේ දී ලද අත්දැකීම් ද, කරන ලද සමාජ සේවාව ද පදනම් ව ගොඩ නැඟුණු පසුබිම යටතේ සිය කාර්යයට උරදෙන බව යි. තම ජයග‍්‍රහණය ශී‍්‍ර ලංකාවේ ප‍්‍රයෝජනයට යොදා ගත හැකි වේයැයි ද ඔහු බලාපොරොත්තු පළ කළේ ය.දාරක ජනාධිපති අපේක්‍ෂක බරක් ගේ සහායකයෙකි.අමෙරිකාවේ ලාස්වේගාස්හි නිමල් සේදර මහතා සහ ස්වර්ණා සේදර මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042710</link>
    <topic>අපේ ඔසරිය තරම් ලස්සන විලාසිතාවක් මොන රටකවත් නෑ</topic>
    <author>ජයමිණි අත්තනායක</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්ෆේත් ආසා කරන දෙයක් ගැන අද පත්තරේ තිබුණා.””ඒ මොකක්ද?”තම සොයුරා ගේ වදනින් ඇගේ සිත කුහුලින් පිරිණි.ඔහු ගේ මඟ පෙන්වීම අනුව ඇගේ නෙත්, සිත් දිව ගියේ, “ඩේලි මිරර්” ඉංග‍්‍රීසි පුවත්පතේ පිටු අතරට ය.ඉපිලී ගිය සතුටින් එම තරගාවලියට ඇය එදින ම ඉල්ලුම් පතක් යැව්වා ය.ෆේත් ගේ හිතේ ඒ විසල් ආශාව, උනන්දුව හිත පුරා ම ලැගුම් ගත්තේ රටින් රට පියාසර කිරීමේ වරම් හිමි කර ගත් “ගුවන් සේවිකාවක්” වීම නිසයි.හා හා පුරා කියා ඉල්ලුම් කළ  ”Miss Sri Lanka” රූ රැජින තරගාවලිය” පිළිබඳව ඇයට දිනෙන් දින ම වාං දැමූ ආසාවක්, උනන්දුවක් ඇති විය. ඒ සමනල් සිහිනය සැබෑ කර ගැනීමට ඇය වෙත කැඳවීම් ලිපිය ලැබිණි.කෙමෙන් කෙමෙන් වට කීපයක් ඔස්සේ, ඇය ඉදිරියට ම පැමිණියා ය. පසුගිය මාර්තු 23 වැනි දා කොළඹ හිල්ටන් හෝටලයේ ද ”Miss Sri Lanka”තරගාවලිය අති උත්කර්ෂවත් අයුරින් පැවැත්විණි.නොයෙක් හැඩ රූ, අලංකාර ගති ලක්ෂණ පිහිටි රූමතියන් 12 දෙනා අතුරින් කාගේත් නෙත් සිත් ඇදී ගියේ ෆේත් වෙත ය. ඇගේ හද වේගයෙන් සැලිණි. ඒ මොහොත ඇගේ දිවියේ පෙර නො වූ විරූ සංවේදී ම, සුවිශේෂී අවස්ථාවක් බව පත් විය.පුදුමයකි. වාසනාවේ මහිමය මොන තරම් ද? දෙදහසකට අධික ඒ මුළු තරගාවලියේ ම සියලු රූමතියන් අභිබවා වාසනාව තමා වෙත ළං වන බව ඇය කිසි විටෙකත් නොසිතන්නට ඇත.නෙතින් ඇද හැලුණු සතුටු කඳුළු, ගලා යද්දී ඇය “2008 මිස් ශ‍්‍රී ලංකා කිරුළ” පැළඳුවේ, පැමිණ සිටි නරඹන්නන් ගේ සතුටු සිනා මුසු අත්පොළසන් හඬ මධ්‍යයේ ය.ඒ අනුව ඈ ලංකාවේ 50 වැනි මිස් ශ‍්‍රී ලංකා වීමේ භාග්‍යය හිමි කර ගත්තා ය.මෙසේ කිරුළු පළන් රූමතිය විසි දෙහැවිරිදි, බර්ගර් ජාතික ෆේත් ලෑන්ඩර්ස් ය.ඇගේ ගම් පළාත, මොරටුව සුවාරපොළ. අද ඈ ශ‍්‍රී ලංකාව නියෝජනය කරමින් අප රටට අන්තර්ජාතික කීර්තියක් අත්පත්කරගෙන සිටියි.ඇය ඒ භාග්‍ය හිමි කර ගත්තේ පසුගිය දා චීනයේ පැවැත්ව”Miss Tourism Queen International - 2008”තරගාවලිය සඳහා ශ‍්‍රී ලංකා නියෝජනය කරමිනි. එහි දී රටවල් 115 ක සුරූපිනියන් පරදා ඇය එම තරගාවලියේ දී 03 වන ස්ථානය දිනා ගත්තාය.”Miss Friend Ship - 1 st Runnerup හා ”Swim Suit – 2008 - 1 st Runnerup ඇය කිරුළු පැළැඳි අන් අංශයන් ය.මේ අන්තර්ජාතික ජයග‍්‍රහණ සමඟින් පසුගිය දා ෆේත් ‘රසඳුන’ට පැමිණියේ ඒ අත්දැකීම් අප හා බෙදා හදා ගන්නට ය.’මගේ පියා ජීවතුන් අතර නෑ. මගේ මමී තමා හැම දෙයකට ම මා ළඟින් ඉන්නේ. මට ඉන්නේ අයියලා දෙන්නෙක් විතරයි. එයාලත් මට උදව් කරනවා. අපි ‘කලම්බු’ වලට ආවේ බණ්ඩාරවෙල ඉඳලා. කොළඹ ‘සෙන් බි‍්‍රජට්’ කොන්වන්ට් එකෙයි මං ‘ස්ටඩි’ කළේ. එහි දී මං උසස් පෙළට කළේ ‘ලැන්වේජස්’.ඒත් මං හීන මැවුවේ “එයා හොස්ටස්” (ගුවන් සේවිකාවක්) කෙනෙක් වෙන්න. ඒ හීනය හැබෑ වුණා. ඒ නිසා ගොඩක් රටවලට යන්න මට අවස්ථාව ලැබුණා. ඒ දැන උගත්කම් නිසාමයි මේ වගේ තරගයකට ඉදිරිපත් වෙන්න උනන්දු ඇති වුණේ.දිගටම ඔබ අන්තර්ජාතික රූ රැජින තරගවලට ඉදිරිපත් වෙනව ද?”ම්... මේ හැම වාසනාවක්ම උදාවුණේ 2008 මිස් ශී‍්‍ර ලංකා කිරුළ දිනා ගත්ත නිසයි.2009 වන තුරුම මට මේ කිරුළ හිමියි. ඒ අතරතුර ජාත්‍යන්තර තරගවලට ඉදිරිපත් වෙනවා. මේ ලැබුණු කිරුළ මට ඒ සඳහා ආශිර්වාදයක්.එළැඹෙන සැප්තැම්බර් මාසයේදී ජපානයේ පැවැත්වීමට නියමිත”Miss international -- 2008 මහා තරගාවලියට සහභාගී වෙන්නට මා දැන් සිටම සූදානම් වෙනවා.”ලංකාවේ මෙන්ම විදෙස් රටකදී රූමතියන් ගණනාවක් අභිබවා යනවා කියන්නේ් ලොකුම අභියෝගයක්.”මේ ජයග‍්‍රහණ ගැන මම ගොඩක් සතුටු වෙනවා. ඊටත් වඩා මගේ පවුලේ අය.මුල ඉඳලම මේ තරග පිළිබඳව මගේ ලොකු “කොන්ෆිඩන්ස්” (විශ්වාසයක්) එකක් තිබුණා. ඒ වගේම කරන දේ පිළිබඳව හරි අවබෝධයක්, කැපවීමක් තිබුණා. “අධිෂ්ඨානයත් හරිම වැදගත් දෙයක්”එහිදී වැදගත් වෙන්නේ මේ තරගාවලීන් හරහා අපට ලබාදුන් පුහුණුවීම්. එය විවිධාකාරයි. ඒ සියල්ල ග‍්‍රහණය කර ගනිමින්, මගේ හැකියාවන් උපරිම අයුරින් පෙන්වුවා. මේ තරග හරිම තියුණුයි. අද වෙනකොට මට ජාත්‍යන්තර පිළිගැනීමක් තියෙනවා. මා ලැබූ ජය මුළු ලංකාවම ලැබූ ජයක්. ඇත්තටම රට වෙනුවෙන් ජයග‍්‍රහණයක් හිමිකර දීම පිළිබඳව මම ඊටත් වඩා සතුටු වෙනවා.””පසුගිය දා පැවැති චීනයේ තරගාවලියත් මට අමතක නොවන අත්දැකීමක්.මේ තරගාවලිය වෙනුවෙන් ඒ රටේ විශාල ප‍්‍රචාරයක් ලබාදී තිබුණා. ඒ රජයේ මූලිකත්වයෙන් මෙය ඉතාම ලස්සනට, පිළිවෙලට සංවිධානය කර තිබුණා. චීනයේ “කයිෆොංග්” නුවරදී පැවැත්වූ මේ තරගයට රටවල් 115 ක රූ රැජිනියන් ඉදිරිපත් වුණා.ඇත්තටම චීනයට පය ගහපු අවස්ථාවේ ඉඳලම අපි ආපහු එනතුරුම ප‍්‍රභූ ආරක්ෂාව හා එරට රජයේ සැලකිලි ඉහළින්ම අපට ලැබුණා. ගිය හැමතැනකදීම අපිව පිළිගත්තේ රතු පලස් මතින්. ඒක හරිම සුන්දර මතකයක්.”කයිෆොංග්” නුවර සුපිරි තරුපහේ හෝටල්වල අපි මාසයකට අධික කාලයක් ගත කළා. හැබැයි මම ගියේ දින 15 ක් ගතවෙලා. ඒත් පුහුණුවීම් අතපසු නොකර හරියට කළා. අපව පුහුණු කළේ ලෝක ප‍්‍රකට නිරූපණ, පුහුණුකරුවන්. පුහුණුවීම් කටයුතු කිරීම සඳහා අපව ආසියානු, අපි‍්‍රකානු, මැදපෙරදිග වශයෙන් කණ්ඩායම්වලට බෙදුවා. අපි හැමෝම උදේ 5 ට අවදි වුණා. මධ්‍යම රාති‍්‍රය දක්වාම පුහුණුවීම් කටයුතු කළා.රට රටවලින් පැමිණි බොහෝ සුරූපී යෙහෙළියන් එක්ක අපි මිතුරු වුණා. නින්දට යන කාලසීමාවේදී තමයි අපි බොහෝ දේවල් කතා කළේ. ඒ ඒ රටවල පුංචි පුංචි භාෂා යෙදුම් (Good morning )වැනි ගීත, නැටුම් ක‍්‍රම ඉගෙන ගත්තා.ඒ කාලය හරිම මිතු දමින්, සුහදත්වයෙන්, ගෙවුණ ලස්සන කාලයක්. දුරු රටකට ගියාම දැනෙන පාළුව, කාන්සිය, තනිකම දැනුණේම නෑ. මා ළඟින්ම හිටියේ අයිස්ලන්තයේ “ඇමා” හා ඉන්දියාවේ “දිව්‍යානී” කියන මිතුරියන්.ඒ රටේ හෝටල්වලින් දෙන සාම්ප‍්‍රදායික චීන කෑම කන එක නම් ගොඩක් අයට පි‍්‍රය වුණේ නෑ. ඔය අතර ඒ ඒ රටවල සුරූපි මිතුරියන් ගෙනා විවිධ කෑමවල රස බලන්නත් අවස්ථාව ලැබුණා.කොහොමත් පුහුණුවීම් කළ කාලය තුළදී හැම දෙයක්ම පිළිවෙළට නියමිත වෙලාවට ඉටුකළ යුතුව තිබුණා. අවසාන වටය වනතුරුම රූපලාවන්‍ය, කොණ්ඩා මෝස්තර පවා දමා ගත යුතුව තිබුණේ අපිට තනි තනිවමයි.මේ මුළු තරගාවලියම එරට රූපවාහිනි චැනල්, පුවත්පත් ආදී ජනමාධ්‍ය මගින් විශාල ප‍්‍රචාරයක් ලබා දුන්නා. මේ නිසා සජීවීව මේ අත්දැකීම දැක බලාගන්න ලෝකයේ රටවල් ගණනාවකටම අවස්ථාව ලැබුණා. රටවල් ගණනාවක රාජ්‍ය තන්ත‍්‍රයේ මෙන්ම නිරූපණ, රූපලාවන්‍ය අංශයේ ප‍්‍රකට පුද්ගලයිනුයි මේ තරගාවලිය විනිශ්චය කළේ.මට මතකයි එක්තරා රටක ජනාධිපතිවරයෙකුත් (කළු ජාතික) මේ සඳහා එක්වුණා.අවසන් මහා තරගාවලියට තේරුණාට පසුව හා හා පුරා කියා මා සැරසුණේ උඩරට සුදු ඔසරියෙනුයි. ඊට ආවේණික වූ ආභරණ කට්ටලය කිසිම රටකට පොදු නොවූ නිසාම ඒ ඇඳුම වෙත කාගෙත් අවධානය යොමු වුණා. ඒ ඇඳුම තරම් ලස්සන විලාසිතාවක් මොන රටකවත් නෑ.ඇත්තටම අපේ රටේ අනන්‍යතාව, අපේකම පෙන්වන්න ඒ අවස්ථාව උදාවුණාම මට හරිම ආඩම්බරයක් දැනුණා ශී‍්‍ර ලංකාව ගැන.”ඔබ පවසන්නේ රූපය පමණක් මෙවන් තරගාවලියකින් ඉදිරියට එන්නට ප‍්‍රමාණවත් නොවන බව නේද?.ඔව්. පුද්ගල ප‍්‍රතිරූපය (Personality)ශාරීරික යෝග්‍යතාව, ඡායාරූප වලට හොඳින් ගැළපෙන බව  (Photo Jenic)බුද්ධිමත්කම, සුහදශීලී බව, රාතී‍්‍ර ඇඳුම්, පිහිනුම් ඇඳුම් වැනි ඉසව් ගණනාවකටම අවධානය යොමු කරමිනුයි ජයග‍්‍රාහිකාව තෝරන්නේ. ඒ අතරින් වඩාත් සුහදශීලි රූ රැජින (Miss Friend Shipහා පිහිනුම් ඇඳුම් (Swimming Suit)xයන අංශයන්හි ජයග‍්‍රාහිකාව වුණෙත් මාව.මේ අංශ හුඟක් ඔවුන් නිරීක්ෂණය කළේ අප නොදැනුවත්වම. ඒ බව අපි දැන ගත්තේ මේ තරගාවලිය අවසානයේ. එහිදී අප කන බොන, හැසිරෙන, අඳින පළඳින හැටි පවා අවධානයට යොමු කෙරුණා.අපේ ලංකාවේ සුරූපිනියන්ට වඩා කවදත් ඉන්දියාවේ සුරූපිනියන් පෙරමුණේ ඉන්නවා කියන කා අතරත් තිබුණු මතය එහේදී බිඳ හෙළන්න මට අවස්ථාව උදාවුණා. ඇත්තටම ඉන්දියානු සුරූපිනියට වඩා මම ගොඩක් ඉදිරියෙන් හිටියා.”මේ චීන තරගාවලිය හරහා අමතක නොවන සිදුවීමුත් ඇති”ම්... ම්... ඇත්තටම හරිම අනගි අවස්ථා උදාවුණා. අවසාන වටයට තේරුණු සුරූපිනියන් 22 දෙනාට මේ වසරේ චීනයේ පැවැත්වීමට නියමිත ඔලිම්පික් තේමා ගීතය (FOR EVER FRIENDS)ගායනා කිරීමට ලැබුණු අවස්ථාව මෙහිදී විශේෂයි. එතැනදී ඒ ගීතය අප ලස්සනට ගායනා කළා.අනෙක් දේ පුහුණුවීම් කරන කාලය තුළදී එරටේ බේජිං, ලෝයං, ජෙන්ජෝ, කයිෆොංග් වැනි ප‍්‍රධාන නගරවල පිහිටි විවිධ ඓතිහාසික සුන්දර ස්ථාන රැසක්ම දැක බලා ගන්න ලැබීමත් සඳහන් කරන්න ඕනම දෙයක්.එහි අපි එකිනෙකා වෙනුවෙන් ජනමාධ්‍ය සාකච්ඡාවලට පෙනී සිටීමට ලැබීමත් මිල කළ නොහැකි වරප‍්‍රසාදයක්. බොහෝ රටවල අයට අපි එකිනෙකා ගැන දැන ගන්න අවස්ථාව උදාවුණේ එතැනදි.ඔබ මෝස්තර නිරූපිකාවක්. ඒ අංශයෙන් ඉදිරියට යන්න බලාපොරොත්තුවක් නැද්ද?”ම්... ම්. ඒ නිසාම වෙළෙඳ දැන්වීම්වලට ඉදිරිපත් වෙන්න නම් අවස්ථාව උදාවුණා. මේ වනවිට මා වෙළෙඳ දැන්වීම් 03 කට විතර ඉඳලා තියෙනවා. ඒවා රූපවාහිනියේ ජනපි‍්‍රයයි. ගුවන් සේවිකාවක් විදිහට කරන රැකියාවට මං ගොඩක් කැමතියි.ඒ අතර හොඳ වෙළෙඳ දැන්වීමක් ලැබුණොත් කරනවා.”රූප රැජිනියන් බොහෝවිට රංගනයට යොමු වෙනවා. නිළියක් වෙන්න අදහසක් නැද්ද?(සිනාසෙමින්) “වෙළෙඳ දැන්වීම්වලට පෙනී හිටියම ඇති. රඟපාන්න නම් කොහෙත්ම කැමැත්තක් නෑ.”ඔබේ සුරූපි බව, හැඩරුව ආරක්ෂා කර ගන්න විශේෂ රූපලාවන්‍ය ක‍්‍රම අනුගමනය කරනවද?(සිනාසෙමින්) “සුන්දර බවේ රහස තියෙන්නේ අපේ හදවතේ.මම හිත දුෂ්‍ය කරන කටයුතු කරන්නේ නෑ. හැම තිස්සෙම සිනාසෙමින් සතුටින් ඉන්නයි උත්සහ කරන්නේ. එය අපේ මනසට වඩාත්ම බලපානවා. ඒ තමා මං අනුගමනය කරන එකම දේ.”ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804272</link>
    <topic>ශ‍්‍රියානිගෙන් සමාජයට පණිවුඩයක්</topic>
    <author>හේමාලි විජේරත්න</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්වටපිටාව හරිම නිශ්ශබ්ද යි. ඉඳ හිට හරි සද්දයක් දාන්නේ හුරතලේට ඇති කරන බලු පැංචා පමණි. එක ම ඉඩමේ එකිනෙක අසල ඉදිවුණු නිවෙස් දෙකක්. අලුතින් තැනුණ දෙමහල් නිවෙසේ වෙසෙන්නේ මේ නිවෙසේ හිමිකාරිය ගේ ආදරණීය පුත‍්‍රයා සහ ලේලි යි.කවුද දන්නව ද අනෙක් නිවෙසේ හිමිකාරිය. ඇය අපේ සිනමා ක්‍ෂේත‍්‍රයේ ප‍්‍රවීණ නිළි ශ‍්‍රියානි අමරසේන. ඇගේ ප‍්‍රිය සැමියා ප‍්‍රවීණ පුවත්පත් කලාවේදී ආතර් යූ. අමරසේන. මේ දෙන්න ම ගෙවන්නේ කාර්ය බහුල ජීවිතයක්. ඒ වුණාට නිවෙසේ ගෙදර දොරේ සහ පවුලේ යුතුකම් කරන්න කොහොමටවත් අමතක කරන්නෙ නෑ. ශ‍්‍රියානි ගේ ආදරණීය මෑණියන් ඉන්නෙත් මේ නිවෙසේ ඔවුන් සමඟ ය. ඉස්පාසුවක් ලැබුණු විටෙක ඇගේ වැඩ කටයුතු කරන්නත් ශ‍්‍රියානි අමතක කරන්නෙ නෑ. මේ හැම දෙයක් ම සමඟ රඟපාන්නත්, ටෙලි නාට්‍ය අධ්‍යක්‍ෂණය කරන්නත්, නිෂ්පාදනය කරන්නත් ඈ වෙලාව හොයා ගන්නවා. ඒ විතරක් නොවෙයි පිටපත් රචනය කරන්නත්. ඉතින් අපි අහමු ඇගෙන් ම කොහොමද මේ හැම දෙයක් ම කරන්නෙ කියලා.”මම පසුගිය කාලේ ටෙලි නාට්‍ය තුනක් නිෂ්පාදනය කළා. ඒ වැඩ කටයුතුවලට තමයි මගේ කාලයෙන් වැඩි කොටසක් වැය වුණේ. පුදුමයකට වගේ මේ ටෙලි නාට්‍ය තුන ම මේ අපෙ‍්‍ර්ල් මාසයේ රූපවාහිනි නාළිකා දෙකක් ඔස්සේ විකාශය වෙනවා.අපෙ‍්‍ර්ල් 26 වැනි සෙනසුරාදා සිට රාති‍්‍ර 7.30 ට ජාතික රූපවාහිනියෙන් විකාශය වෙනවා. ‘සකුරා මල්’ කියල මම ජපානයේ රූගත කළ ටෙලි නාට්‍යය. ඒ වගේ ම දෙරණ නාළිකාවෙන් මේ දිනවල සෑම අඟහරුවාදාට ම රාති‍්‍ර 7.30 ට ‘පොරමඬල’ නාට්‍යයත් සිකුරාදා රාති‍්‍ර 7.30 ට ‘විසිරුණු රේණු’ නාට්‍යයත් විකාශය වෙනවා.””එකම මාසයක් ඇතුළත මගේ නාට්‍යය තුනක් විකාශය වෙනවා කියන එක පෞද්ගලිකව මට සතුටට කාරණයක් වුණත් මේවායේ ප‍්‍රචාරක කටයුතු නිසා ටිකක් කලබලකාරී ගතියකුත් පවතිනවා.”ටෙලි නාට්‍යයක් අධ්‍යක්‍ෂණය කර නිෂ්පාදනය කිරීම සැබවින් ම අපි ටෙලි නාට්‍යය නරඹනවා තරම් පහසු කටයුත්තක් නොවේ. ආර්ථික වශයෙන් පැමිණෙන දුෂ්කරතා සේ ම නිර්මාණයේ සියලු දුක් ගැහැට දරන්නට, විඳින්නට එහි අධ්‍යක්‍ෂිකාව සහ නිෂ්පාදිකාව වන ශ‍්‍රියානිට සිද්ධ වෙනවා. එහෙත් මේ සියලු අභියෝගයන්ට මුහුණ දෙමින් පෙ‍්‍ර්ක්‍ෂකයින්ට වඩාත් යහපත් දේ ලබා දීම ඇගේ එක ම අරමුණයි.”ඇත්තට ම මගේ හැම නිර්මාණයකින් ම සමාජයට කිසියම් පණිවිඩයක් ලබා දෙන්න මම උත්සාහ කරනවා. මේ දිනවල විකාශය වන ‘පොරමඬල’ ‘විසිරුණු රේණු’, ‘සකුරා මල්’ කියන ටෙලි නාට්‍ය තුනෙන් ම විවිධ පණිවිඩ සමාජයට රැගෙන එනවා.‘විසිරුණු රේණු’ ටෙලි නාට්‍යය මම නිෂ්පාදනය කළේ විශේෂයෙන් ම අපේ රටේ කාන්තාවන් වෙනුවෙන් ම යි. පොදුවේ අපි ආසියාතික කාන්තාව ගත්තම මේ හැමෝ ම විවිධ අවස්ථාවල විවිධ ප‍්‍රශ්නවලට මුහුණ දෙනවා. කාන්තාවන්ට කාන්තාවන්ගෙන් ම හිරිහැර වන අවස්ථා සේ ම පිරිමින්ගෙන් හිරිහැර වන අවස්ථාත් තිබෙනවා.එවැනි ප‍්‍රශ්නයක් තමයි ‘විසිරුණු රේණු’ ටෙලිනාට්‍යයෙන් කතා කරන්නේ. ‘පොරමඬල’ කතාව ගෙනෙන්නේ වටිනා මැණිකක් අයිති කර ගන්න පොරකන විවිධ තරාතිරමේ පුද්ගලයන් කීපදෙනෙක් වටා ‘සකුරා මල්’ කියන්නේ සාමාන්‍ය ආදර කතාවක්. පසුගිය අවුරුද්දේ මම ජපානයේ රූගත කරපු ටෙලිනාට්‍යය.”ශ‍්‍රියානි අමරසේන මීට ප‍්‍රථමත් විදේශ රටවල රූගත කළ ටෙලිනාට්‍ය කිහිපයක් ම අපේ පෙ‍්‍ර්ක්‍ෂකයන් වෙත රැගෙන ආවා ඔබට මතක ඇති. ඒ සමඟ ම මේ අවස්ථාව වන විටත් තවත් එතෙර රූගත කරන ටෙලිනාට්‍යයක් සඳහා ඇය විදේශගත වන්නට සූදානමිනුයි සිටින්නේ.මට කියන්න සතුටුයි පසුගිය වර මම ජපානයේ රූගත කළ ‘සකුරා මල්’ ටෙලි නාට්‍යය මෙහි විකාශය වෙද්දි ම මට නැවත ජපානයට යන්න ලැබිලා තිබෙනවා මගේ අලුත් ටෙලි නාට්‍යයේ රූ ගත කිරීම් සඳහා. පසුගිය කාලේ මම කළේ මේ පිටපත ලියන එකයි.තවත් කොටස් කිහිපයක් ඉතිරිවෙලා තියනවා ලියන්න. ‘පරිත්‍යාගය’ කියලා දැනට මේ ටෙලි නාට්‍යයට නම යොදාගෙන තිබෙනවා. සමහර විට ඉදිරියේ දී වෙනස් වෙන්න පුළුවන්. මේක ආදර කතාවක් සමඟ යන වෙනස් මාදිලියේ කතාවක්.දේශපාලනයටත් ටිකක් සම්බන්ධ යි. මේ සඳහා මට අවශ්‍ය වුණා ඇමැතිවරයෙකු ගේ පෙනුම තියෙන, පිළිවෙළ දන්න නළුවෙක්. අපේ රංගන ශිල්පියෙක් ම ඉන්නවනේ ඇමැතිවරයෙක් වෙලා. ඒ නිසා මම ජීවන් කුමාරතුංගව ම ඒ සඳහා තෝර ගත්තා.ඊට අමතරව පබෝදා සංදීපනී, ඕෂධී හේවාමද්දුම සහ ධනංජය සිරිවර්ධනත් රඟපානවා. අපි මාසයක් විතර ජපානයේ රූ ගත කිරීම් කරන්න බලාපොරොත්තු වෙනවා. ලංකාවේ රූගත කිරීම් ජූලි මාසයේ විතර කරනවා.””මේ ටෙලි නාට්‍යයේ ජීවන් ගේ මව ගේ චරිතය මම කරනවා. තමන් ගේ පුතා දේශපාලනය කරනවට කැමති ප‍්‍රබල මවක ගේ චරිතය මම විසින් ම මට ලියා ගත්තා. මගේ රූ ගත කිරීම තියෙන්නේ ලංකාවේ විතරයි.මගේ ටෙලි නාට්‍ය තුනේ ම විකාශය ආරම්භ වීමත්, මම නැවත විදේශගත වීමත් එක ම කාලයක ආව නිසා ටිකක් කලබල යි. නමුත් මෙහේ ප‍්‍රශ්න හැම එකක් ම අමරේ බලාගන්න නිසා මගේ ඉතිරි වැඩ ටික කර ගන්න මට ලොකු ධෛර්යයක් ලැබෙනවා.අපි විවාහ වුණු දා ඉඳල ම මගේ ජීවිතේ හැම වැඩකට ම ඔහු ගෙන් ලොකු සහයෝගයක් ලැබුණා. පවුල් ජීවිතේ, ගෙදර දොරේ දරුවන් ගේ වැඩ හැම දෙයක් ම කරගෙන නිර්මාණ කරන්නත් කාලෙ හොයා ගන්න අපි දෙන්න ම උත්සාහ කරනවා.අමරෙත් බොහෝ වෙලාවට ලියන කියන කටයුතුවල නිරත වෙන කෙනෙක්. ඒ අතරෙම ඔහු මගේ දේවල් ගැනත් හොයලා බලනවා.”ශ‍්‍රියානි අමරසේන කිව්වම තාමත් අපේ මතකයට පෙළින් පෙළ එන්නේ රිදී තිරයේ ඈ මවපු විවිධ චරිත. ඈ රූපවාහිනියට පිවිසුණේ බොහෝ මෑතක දී.රූපවාහිනියේ අපි කොයි තරම් නිර්මාණ කළත් තාමත් අපේ හිතේ තියෙන්නේ සිනමාව ගැන. ඒ තරමට සිනමාව අපේ ජීවිතෙන් ඈත් කරන්න අමාරුයි. ඉදිරියේ දී හොඳ චිත‍්‍රපටයක රඟපාන්න බලාපොරොත්තුවක් තියනවා. බලමු ඉස්සරහට.”මේ කතා බහේ නිමාව ඉදිරියේ දී තව කතා බහකට මුල පුරන්නට හේතුවක් වේවි. එතෙක් අපි බලා සිටිමු.හේමාලි විජේරත්න </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804273</link>
    <topic>‘මෙගා’ රැල්ල</topic>
    <author>එස්. හෙට්ටිගේ - කුලියාපිටිය.</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්අලුත් ම ටී. වී. භීතිකාව ‘මෙගා’ රැල්ලයි. මෙගා ටෙලි නාට්‍ය ඇතැම් නාළිකා බදු අරන් සතියේ දවස් පහේ ම පෙන්වන මෙවන් නාට්‍ය නිසා අපේ ඇතැම් ගෘහණියන්ටත් ඉස්පාසුවක් නෑ.ලිප්ස්ටික් ගාගෙන, සාරි ඇඳගෙන නින්දට යන ගැහැනුන් සිටින මේවායේ චරිත සැබෑ ලෝකයට ඔච්චමක් වගෙයි. ඉන්දීය මෙගා රැල්ලට අභියෝගයක් ලෙස ‘ලෝකල්’ මෙගා රැල්ලකුත් බිහිවෙලා.මේ මෙගා ටෙලි නාට්‍ය රැල්ල ඔබ දකින්නේ කෙලෙස ද? අපට හිතකර ද? අහිතකර ද?ඔබේ අදහස් ඉතා සැකෙවින් ඒ 4 ප‍්‍රමාණයේ කොළයක තනි පැත්තේ පමණක් ලියා කර්තෘ, සිළුමිණ - රසඳුන, ලේක්හවුස් ආයතනය, ඩී. ආර්. විජයවර්ධන මාවත, කොළඹ 10 යන ලිපිනයට යොමු කරන්න.ලියුම් කවරයේ ඉහළ වම් කෙළවරේ ‘අපේ ඇසින්’ යන්න ලියන්න අමතක කරන්න එපා.ඇතැම් නාට්‍ය මෙගා නාට්‍ය වුවත් අති විශාල වෙළෙඳ ප‍්‍රචාරක දැන්වීම් හේතුව නිසා, ඒවා දෙසවත් නොබලන ප‍්‍රබුද්ධ පිරිසක් සිටිති. මෙගා නාට්‍ය නිෂ්පාදකයින් මෙග්ලොමේනියා රෝගයෙන් පෙළෙන්නන් බව අපට සිතා ගත හැක. වෙළෙඳ ප‍්‍රචාරක දැන්වීම්වල උපකාරයෙන් තම නිෂ්පාදන විකුණා ගැනීමට අවශ්‍ය අයට මෙගා නාට්‍ය විශාල රුකුලක් වී ඇත.අතාත්වික අයුරින් සරුවපිත්තල ලෝකයක අන්දමන්ද වු අයට මෙගා නාට්‍ය තරම් වටිනා දෙයක් නැත. සමහර පාසල් සිසුන්ටත් ගෘහිනියන්ටත් මෙය මේනියාවක් බවට පත් වී හමාර ය.මෙම අරුත් සුන් මෙගා නාට්‍ය රැල්ලෙන් මතු පරපුර බේරා නොගතහොත් මෙගා සුනාමියක් ඔවුන් ගේ මනසට වැදීම නිසා ඔවුන් ද අනාගතයේ දී මෙගා පිස්සන් වන බව නොඅනුමානයි.එස්. හෙට්ටිගේ - කුලියාපිටිය.අද වැඩි හරියක් ටෙලි නාට්‍ය, පවුලේ සැමට එකට වාඩි වී නැරඹිය නොහැකි ය.හොලිවුඩ් සිනමාව බොලිවුඩ් වී දැන් ඒවා ලාංකීයකරණය වී ඇත. රූප රාමු පිටින් අමු අමුවේ කොපි කර, නළු නිළියන් ගේ පංචේන්ද්‍රිය ම කොපි කර අප හිස මත පටවා ඇත.කුඩා දරුවා ගේ පටන් වැඩිහිටි අය දක්වා දැන් මේ ව්‍යසනයට ගොදුරු වී හමාරයි.මෝස්තර, විලාසිතා, පිටරටින් ගත යුතු හොඳ දේ හොඳයි, ලස්සනයි. ලස්සන ලස්සන විය යුතු ය. මේ රුවන් දෙරණ මත බුදු දහම මුල් බැස ගත් සාරධර්ම යන්තමින් හෝ පවතින ජාතිකත්වයෙන් හොඳ හිසක් ඇති ස්වාධීනව සිතුම් පැතුම් හසුරුවන වැඩිහිටි ජනතාව ගේ පරම යුතුකම වන්නේ මැක්ස්මොරයිස් නොපෙන්වා තම දුවා දරුවාට පිරිසිදු ඔප්පුවකින් බුද්ධිමය දේපළ ලියා දීමයි.සුමනසිරි ගමගේ - ඌරුගමුව.ම මායාකාරී සුරූපිනියන් අපේ ඇස මනස ඇද ගනී. ඉන් පසු ඔවුන් ගේ අනේක විධ කි‍්‍රයාකාරකම්, නොදැනීම අපේ සිත්වලට කා වදී.ඔවුන් ගේ පණිවුඩය වන ඊර්ෂ්‍යාව, ක්‍රෝධය, වෛරය, අනුන් නැසීම, අපේ ලක් කත ගේ ගෙදර බුදුන් ‘අම්මා’ මට මෝහනාත්මක ලෙස කා වැද්දීම දේශයේ පරිහානියේ ආරම්භය ම වේ.මේ අතර එස්. එම්. එස්. සූදුවේ යෙදෙමින් තම දරුවන් ගේ කටයුතු ගේදොර කටයුතු මඟහරිමින්, ‘අම්මා’ දුවන්නේ කොයිබට ද? දරුවන් ද ‘අම්මා’ තුරුළට වී, ඉහත කී පණිවුඩ ලබා ගන්නේ කාටත් හොරා ය.අප වැඩිහිටියන්, තෙවෙනි ඇස දල්වා මේ චැනල්වලට රූකඩ නොවී, අපට ඕනෑ විදිහට චැනල් නැටවීමෙන් රටට වැඩ ඇති අනාගතයක් සාදා ගැනීමට උත්සහ ගන්නේ නම් කොපමණ අගනේ ය.අසෝකා රාජිනී - මහනුවරමුල් අවදියේ හතු පිපෙන්නා සේ රූපවාහිනී නාළිකා නොතිබුණු නිසා ජාතික නාළිකාවේ විකාශනය වූ ටෙලි නාට්‍යවලට හොඳ පෙ‍්‍ර්ක්‍ෂක ප‍්‍රතිචාරයන් ලැබිණි.නාළිකා ප‍්‍රමාණය වැඩි වත් ම ඒවායේ විකාශනය සඳහා සිංහල දෙබස් කැවූ ඉන්දියානු කසි කබල් ටෙලිනාට්‍ය විකාශනය ආරම්භ විය. මේ ඉන්දියානු ටෙලිනාට්‍ය ආගමනයත් සමග සිංහල පෙ‍්‍ර්ක්‍ෂකයා ගේ රසාස්වාදය මොට වී ගියේ ය.උගත් නූගත් බේදයකින් තොරව අපේ කාන්තාවෝ ඉන්දියානු කාන්තාවන් ගේ ඇඳුම් ආයිත්තම් කොණ්ඩා සැරසිලි නැරඹීම පුරුද්දක් කර ගත්හ. සිංහල නළු නිළියන් යොදා ඉන්දියානු අධ්‍යක්‍ෂවරුන් මෙගා ටෙලිනාට්‍ය නිපදවීම ද ආරම්භ විය.මෙම ටෙලිනාට්‍යවල ද නළු නිළියන් සිංහල වුවත් ඒවා ද තේරුමක්, හරයක් නොමැති බොළඳ මෝස්තර පමණක් විය. මේ අතර දේශීය වශයෙන් ද මෙගා ටෙලිනාට්‍ය නිර්මාණය වී ඇත.ජාතික නාළිකාවෙන් බිහි වූ හිම කැටයම්, ඉසුරුයෝගය, සඳගලතැන්න වැනි නිර්මාණ මෑතක දී බිහි වූ ඉතා හොඳ ප‍්‍රතිචාරයන් ලද ඒවා ය. ඉන්දියානු හෝ දේශීය හෝ එක දිගට ඇදී යන ටෙලිනාට්‍ය පෙ‍්‍ර්ක්‍ෂකයා වෙහෙසට පත් කරවයි.අයිලීන් සෝවිස් - රාගමඑදා කාන්තාව ගෞරවනීය, සරල, චාම් තම පවුල වෙනුවෙන් කැප වූවා ය.අද තම නිවෙසේ කෙරෙන කටයුතු පවා ඇය අතින් ගිලිහී ගොස් ය. පවුල් ආරාවුල්, නැන්දම්මා, ලේලි, අරගලය, වැඩිමල් දරුවන් සිටින පියවරුන් හට පෙම් බඳින කාන්තාවන්.මෙවැනි නාට්‍ය බලා තම සැමියාව සැක කරන බිරින්දෑවරු අප සමාජයෙ කොතෙක් සිටිති. මෙය ඛේදවාචකයකි.අප ගේ සමහර කාන්තාවන්ට මෙලෝ සිහියක් නැත. මෙවැනි නාට්‍යයක් අතපසු වුවහොත් එදාට නින්ද යන්නේ නැත.රාති‍්‍ර 7.30 ට අසුන් ගන්නා කාන්තාවන් යළි නැගිටින්නේ රාති‍්‍රය 9.30 ට ය. තම ස්වාමි පුරුෂයා පවා ඇයට අමතක ය. පවුල් ආරාවුල් ඇතිවන්නේ එවිට ය.අප සමාජයට අවශ්‍ය පොළොවේ පය ගසා ජීවත්වන ආදර්ශවත් කාන්තාවන් ය. පවුලක බැඳීම, ගෞරවය, සමගිය, කැපවීම, අවබෝධය පමණයි අප ජීවිතේට වැදගත් වන්නේ. තම සැමියා රැකියාවට ගොසින් එන විට නැගිට ගෞරව කළේ පෙර සිටි කාන්තාව ය. නමුත් මෙවැනි නාට්‍ය දිහා බලා ගත් ගමන් සිටින බිරින්දන්ට අත්වන ඉරණම කුමක් ද?ලක්මිණි තිලකරත්න - බොරලැස්ගමුව.අලුත් ම ටී. වී. භීතිකාව යනු මෙගා රැල්ලයි. පැය විසිහතර පුරා ලිප්ස්ටික් ගාගෙන, කිවිසුමක් ගියත් පූජා පවත්වන විවාහ දෙකතුනක් කරගෙන මවුපියන් නොහඳුනන දරුවන් සිටින නිතර ම නඩුහබවලට පැටලෙන නඩු කියන අනුන් ගේ කුණු තම කරට ගන්නා මවුපියන් නොමැති බෝනික්කන් විලස ඇස්වලින් කතා කරන චරිත ඇති, අගක් මුලක් නිමාවක් නැති අපේ ගෘහනියන්ටත් ඉහුම් පිහුම් මැහුම් ගෙතුම් සැමියන් දරුවන් අමතක කරවන මහගෙදර සිටින ප‍්‍රවීණා ගේ කිඳුරංගනාලා හා කාව්‍යා යන ටෙලිනාට්‍ය වලට ය.එහෙත් එදා ළාහිරු දහසක් විලස එළිය දෙමින් අපේ දූ දරුවෝ නැගූ යශෝරාවය අමතක වේ ද? අපට ඔය අගා මෙගා රැළි තාවකාලික ය. ටිකිරි නිලමේලා පළිඟු මැණිකේලාට ඔය සේරට ම යට ය.ලක්‍ෂමන් රණසිංහ - වත්තල.පවුල් ප‍්‍රශ්න, ඊර්ෂ්‍යාව, කෝපය, වෛරය, ගැටුම්කාරී තත්ත්ව ආදී පෙ‍්‍ර්ක්‍ෂක සිත් අසහනයට පත් කරවන ආකාරයේ සිදුවීම් නිතර නිතර දක්නට ලැබීම පෙ‍්‍ර්ක්‍ෂක සිත් ඍනාත්මක බවකට යොමු කරන්නකි.මේ මෙගා ටෙලි නාට්‍ය බොහොමයක ම දක්නට ලැබෙන්නේ මේවා ය. බොහෝ විට මේ ටෙලිනාට්‍යවල සිදුවන දේ යථාර්ථ පියවි ලෝකයේ නොවන සිදුවීම් වන අතර ටෙලිනාට්‍ය වැඩි කාලයක් පුරා විකාශය කිරීමට මේවායේ සිදුවීම් එක ම තැන රැඳී තිබෙන බවක් ඇත.කෙසේ වුව ද මේ වන විට බොහෝ රූපවාහිනි නාළිකාවල මේ රැල්ල දක්නට ලැබේ. මාගේ අදහස වන්නේ මේ මෙගා නාට්‍ය රැල්ල තුළ ටෙලිනාට්‍ය නිර්මාණය කරන අධ්‍යක්‍ෂවරුන් අප මීට කලකට පෙර රස විඳි “දඬුබස්නාමානය”, “අඹ යහළුවෝ” වැනි අර්ථවත් ටෙලිනාට්‍යවල තිර පිටපත් වැනි හරවත් රසවත් පවුලේ සියලු දෙනාට එකට හිඳ රසවිඳිය හැකි උසස් මට්ටමේ මෙගා ටෙලිනාට්‍ය නිර්මාණය කිරීම ධනාත්මක පෙලඹවීමක් බවයි.සුරත් චාමර ජයසිංහ - හොරණ.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804274</link>
    <topic>රසික ප‍්‍රතිචාර මැද 'සුපර් ඒන්ජල්ස්' ඉදිරියට</topic>
    <author/>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්පෙරළිකාර ලෙස ජනතා ප‍්‍රතිචාර ලබමින් ඉදිරියට යන බණ්ඩාරගම 'සුපර් ඒන්ජල්ස්' අද කතාබහට ලක්වන සංගීත කණ්ඩායමකි.අනූව දශකයේ ක්ෂේත‍්‍රයට අවතීර්ණ වූ සුපර් ඒන්ජල්ස් හෙළ කලා කෙත අස්වද්දන්නට නව තනු නිර්මාණ සමගින් නව ගී රැසක් මේ වන විට සංගීත ලෝලීන්ට දායාද කොට ඇත.ප‍්‍රවීණ ගායක ගායිකාවන් රැසකගේ සිත් දිනාගත් මෙම සංගීත කණ්ඩායම මේ වන විට ශී‍්‍ර ලංකාවේ සෑම පළාතකම සංගීත ප‍්‍රසංග සඳහා දායක වී ඇත.මොවුන් ආ ගමන් මඟ තුළ ජාතික රූපවාහිනියේ 'ද ලයිව් බෑන්ඩ් ෂෝ', ටී. එන්. එල්. රූපවාහිනියේ වේග රිද්ම සහ කොවුල් නද ටී. වී. ලංකා රූපවාහිනියේ 'සහන් නද' සහ 'සත්සර රිද්ම', ස්වර්ණවාහිනියේ ගී, ටී. වී. සිරස එෆ්. එම්. ප‍්‍රසංග වේදිකාව, එෆ්. එම්. සිංදු කාමරය හා ජාතික ලොතරැයි මණ්ඩලය විසින් සංවිධානය කල දීප ව්‍යාප්ත වීදි ප‍්‍රසංග මාලාව ආදී විවිධ වැඩ සටහන්වලදී සංගීතයෙන් දායකත්වය සපයමින් ජනතාවට සමීප වී ඇත.ප‍්‍රවීණ ගායන ශිල්පී මර්වින් පෙරේරා සමඟ සුපර් ඒන්ජල්ස් 'මේ නගරය' කැසට් පටය හා සංයුක්ත තැටිය සහ මර්වින් පෙරේරා 'ලයිව් ඉන් කොන්සට්' කැරොකේ සංයුක්ත තැටියට මොවුන් සංගීතයෙන් දායක වී ඇත. සුපර් එන්ජල්ස් සංගීත කණ්ඩායමේ නව නිර්මාණශීලී සංගීත සංයෝජනය මුසු කරමින් ගීත පහක්ද, නව පරපුරේ දක්ෂ සංගීත ශිල්පියකු වන ලක්ෂ්මන් හිල්මිගේ ගීතයක්ද, අසහාය ගායක එච්. ආර්. ජෝතිපාල ගේ හා ඇන්ජලින් ගුණතිලකගේ ගීත දෙකක් ද පැරණි හින්දි ගීතවලට පි‍්‍රයකරන රසිකයන් වෙනුවෙන් තෝරා ගත් ගීත දෙකක් ද, පැරණි නූර්ති ගීතයක් ද සහ එක් දමිළ ගීතයක් ද නොනවතින ගීත කිහිපයකින් ද සමන්විත නවතම කැසට් පටයක් සහ සංයුක්ත තැටියක් සුපර් ඒන්ජල්ස් සජීවි ප‍්‍රසංග නමින් නිකුත් කොට ඇත.මෙහි නිර්මාණ දායකත්වයෙන් ප‍්‍රවීණ නාට්‍ය හා ගීත රචකයන් වන සිරිසේන පෙ‍්‍ර්මලාල්, සරත් කුමාරසිංහ, රත්නසිරි අළුත්ගේ, ඒ. එම්. එච්. එම්. රණසිංහ හා රසික හපුආරච්චි සම්බන්ධ වී ඇත. තනු නිර්මාණයෙන් ප‍්‍රවීණ සංගීතවේදී ජානක පොන්සේකා සම්බන්ධ වී ඇත.ඩී. එම්. ඩී. සුරංග ප‍්‍රසාද් කණ්ඩායමට නායකත්වය දෙන අතර සංජීව සුදර්ශන, නාලක චතුරංග, සංජීව ගුණතිලක, ලීල් ශාන්ත, ජගත් කුමාර, අජිත් රූපසිංහ, අජිත් කුමාර හා ලසන්ත චානක සෙසු සාමාජිකයෝ වෙති.සුපර් ඒන්ජල්ස්, 'නාමල්', රේරුකාන පාර, වීදාගම, බණ්ඩාරගම ඔවුන්ගේ ලිපිනයයි. </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804275</link>
    <topic>කරු අයියා මියගොස් 25 වසරක් පීරීම නිමිත්තෙනි</topic>
    <author/>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්කරු අයියා - කරුණාරත්න අබේසේකර නමැති විශිෂ්ට අද්විතීය දක්ෂ ගීත රචකයා අපට අහිමිව ගොස් පසුගිය 20 වැනිදාට වසර විසි පහ පිරුණි. කරු අයියා අපට නැති වුණේ 1983 අපෙ‍්‍ර්ල් මස විසිවැනි දා ය. එදා - මෙදා කරු අයියාගේ ගී පද නම් මියැදී නැත. ඒ ගී පද තවමත් රාව ප‍්‍රතිරාව දෙයි.හෙළ ජාතික අභිමානේ අද පමණක් නොවේ අපටහෙටක් තියෙනවා මාස්ටර් සර් මට හිමි තැන දෙන්නනිදහස් කාහල නාදේ රැව්දේ හෙළ දෙරණ පුරාසොබා අලංකාරේ මුහුණේ මහ ඝණ වනන්තරේ ලොවඈත කෙළවරේ දිලීප පොඩි පුතු සනීපයට නිදිඔරුවක පාවෙන රෑ ගන අඳුරේ පෙම්බර මධු මගේවැනි කොතරම් නම් ගී පද කන්දරාවක් කරු අයියාගේ සිතින් - පන් හිඳෙන් බිහි වන්නට ඇත්ද?ඒ ගී පද අදත් අමරණීය ය.කුරුලනි කාගෙදෝ මංගල්ලේ ආන් - ආන් රෑන් රෑන් පරෙයි කොබෙයියෝමෙවන් ළමා ගී කන්දරාවක් කරු අයියාගේ ළමා ගී අතර වෙයි. වැඩිම ජනප‍්‍රිය දේශාභිමානී ගී රචනා රැස ඔහුගේ යැයි කීවද වරදක් නැති තරම් ය.පෙරදිග මුතු ඇටයයි මේ ලෝකේ සිරිබර සිරි ලංකා හෙළ ජාතික අභිමානේවැඩු විරුවන් සේ පොරණේ දිනු මවුබිම සව් සිරියෙන් සරසව් ිබිදෙව් පිබිදෙව් සැරසෙව්පුංචි පුතේ පුංචි දුවේ ඉපැදුන සිරි ලක්දිවේ ආරිය කුල තාලය ලෙසකාලය ගෙවමු ලොවේ අමතක කර ලමු පැරණි කතාලෝ තුළ පූජිත යුග යුග වන්දිත...කරුණාරත්න අබේසේකර ගී රචකයාගේ ඔවාමිණි වදන් සහිත ගී සහ බුදු ගුණ ගී ද අදද රැව් පිළිරැව් දෙයි.ගිරිහෙල් මුදුනේ මහනෙල් නොපිපේඉපිද මැරේ - යළි ඉපදේ නොතිර සසර සාගරේහොඳ කල ආ දා පයට මිණි මුතු පෑහේනැත කිසි බාධා ඉරණමට මිනිසාගේකරු අයියාගේ බුදු ගුණ ගී අතර දෙබස් කවන ලද අංගුලිමාල චිත‍්‍රපටයේ බුද්ධං සරණම් ගච්ඡාමි ගීය තවමත් හැම වෙසක් පෝයකම බෞද්ධ විහාරස්ථානවල, දන්සැල් අබියස නොකඩවා ඇසෙන බුදු ගුණ ගී අතර ප‍්‍රමුඛයි.එමෙන් අප අසා ඇති පරිදි, මණික් සන්ද්‍රසාරගේ 'කළුදිය දහර' චිත‍්‍රපටයට ලියූ තේමා ගීය කරු අයියා ලීවේ, කිහිප දෙනෙකු ඒ ගීය රචනයෙන් අසාර්ථක වූ තැනයි. අද ද ඒ ගීය අමරණීයයි.පනම් අටෙන් මට පඩි වැඩි කර දුන්න මාස්ටර් සර් මට හිමි තැන දෙනවාදචිත‍්‍රපට ගී අතර සුවිශේෂ වූ පෙම්බර මධූ මගේ ගීය කරු අයියාගේ රචනයක් වුවද කිසියම් අවාසනාවන්ත සිදුවීමක් හේතුවෙන් ඒ ගීයෙහි රචකයාගේ නම ලෙස දැක්වෙන්නේ වෙනත් අයෙකුගේ නමකි.සොඳුරු මිනිසකුගේ ප‍්‍රතිභාව අගයන සටහනක ඒ සිත් රිදවන පුවත් කුමට සටහන් කළ යුතු ද?කරු අයියා අගය නොකරන පිරිසක් ද ඒ අතර නොසිටියා නොවේ. එහෙත් ඒ ප‍්‍රතිභාන්විත රචකයාගේ ගී රචනා නම් පරපුරෙන් පරපුරට ගායනා කරන බව නම් සත්‍යයකි. එහෙත් කරු අයියා කිසිවකින් නොසැලුණ බවට මේ ගීයම සාක්ෂි දරයි.කුමන නැටුම් කෙළි කවට සිනා දා මරුට නොමැත කිසිවිට බාධාකරු අයියා සිංහල බෞද්ධයෙකු ලෙස අටලෝ දහම අනුව සිතූ ඒ අනුව ජීවත් වූවෙකු බව පැහැදිලිය. ඒ උපේක්ෂාව ඇත්තෝ කම්පා නොවෙති.කරු අයියාට ගී රචනයෙහි පිනින් ම නිවන් සුව.පියසේන වික‍්‍රමගේ </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804276</link>
    <topic>මේ තියෙන රැල්ලට එරෙහිව සටනක් දෙනවා</topic>
    <author>වසන්ත ජයසිංහ ආරච්චිගේ</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්සිංහල ටෙලිනාට්‍ය පිළිබඳ කතා කිරීමේදී වෙනස් ආරක යන අධ්‍යක්ෂකවරුන් අතර සුදත් රෝහණ පෙරටුගාමියෙක්.අපේ සම්ප‍්‍රදාය, සංස්කෘතිය මෙන් ම ඉතිහාසය පිළිබඳව හොඳ ඉවක් ඇති ඔහු ප‍්‍රචලිත ඓතිහාසික කතා පෙ‍්‍ර්ක්ෂක ආකර්ෂණය දිනාගන්නා ටෙලි සිත්තමක් බවට නැඟීමට ද හපනෙක්. මෑත කාලීනව ඔහු කළ 'කටු ඉඹුල', 'උතුවන්කන්දේ සරදියෙල්' ගෙන් පසුව ඔහු දැන් හෙළ මහා ගත්කරු මාර්ටින් වික‍්‍රමසිංහ ශූරීන්ගේ 'කරුවල ගෙදර' ඔස්සේ නිර්මාණ ආවේෂය ලබයි. මේ දිනවල ස්වාධීන රූපවාහිනි මඟින් විකාශය වන 'කරුවල ගෙදර' අධ්‍යක්ෂකවරයා විදිහට ඔහු හා සංවාදයකට එක්වූ මොහොතයි මේ.හොඳයි 'කරුවල ගෙදර' වැනි කෘතියක් ටෙලිනාට්‍යයකට නඟන්න ඔබ හිතුවේ ඇයි?ලංකාවේ ටෙලිනාට්‍ය කලාව මේ වනවිට තියෙන්නේ පෙ‍්‍ර්ක්ෂක රසවින්දනය මොට කරන තැනක. 'කරුවල ගෙදර' කෘතිය මේ යන සමාජ ක‍්‍රමයත් එක්ක හොඳින් ඉස්මතු වෙනවා. අද අවර ගණයේ ටෙලිනාට්‍ය බිහිවෙනවා වගේ ම මෙගා රැල්ලකුත් ඇවිත්.මෙගා නාට්‍ය බලෙන් පෙන්වන දෙයක්නේ. අපේකම ගැන කතා කරන අපේ සංස්කෘතියේ පැතිකඩවල් නිරූපණය කරන 'කරුවල ගෙදර' වැනි සර්වකාලීන කෘතියක් මේ වගේ තීරණාත්මක මොහොතක අවශ්‍යම දෙයක්.ඔබ හිතනවද මේ යන ටෙලිනාට්‍ය රැල්ලට 'කරුවල ගෙදර' වැනි නිර්මාණ හරහා අභියෝග කරන්න පුළුවන් කියලා.පැහැදිලිවම පුළුවන්. දැනට කොටස් පහක් පමණ විකාශය වෙලා තියෙන්නේ.මේ වෙනකොටත් විශාල පෙ‍්‍ර්ක්ෂක ප‍්‍රතිචාර ලැබිලා තියෙනවා. මගේ ටෙලිනාට්‍ය විශිෂ්ටයි කියන එක නෙවෙයි මෙයින් මම කියන්න හදන්නෙ. අද තියෙන්නේ එෆ්.එම්. සේවාවල යන ගුවන් විදුලි නාට්‍ය වගේ ටෙලිනාට්‍යය.නමුත් දෘෂ්‍ය මාධ්‍ය ඊට වඩා ප‍්‍රබලයි කියන දේ අපි පිළිගන්න ඕනෑ. විශේෂයෙන් ම ගෙදර ඉන්න දූ දරුවන් පිළිබඳ අනාගතය පිළිබඳ ගෙදර ඉන්න කාන්තාව මීට වඩා හිතන්න ඕනෑ ඉන්දියානු සාරි පොටේ එල්ලිලා ඉන්නේ නැතුව.නමුත් දැනට වාර්තා වන දත්ත අනුව 'කරුවල ගෙදර' බලන්න බොහෝ දෙනෙක් පෙළඹිලා ඉන්නවා. ඒක ලොකු ජයග‍්‍රහණයක්.'කරුවල ගෙදර' නවකතාව මේ වනවිට බොහෝ දෙනෙක් කියවලා. එවන් කෘතියක් ප‍්‍රති නිර්මාණය කිරීමේදී ඔබ ඒ අභියෝගය ජයගත්තෙ කොහොම ද?ඔබ කියූ විදිහට නවකතාවක් බලපු කෙනෙකුගෙ මනසෙ ඒ චරිත පරිසරය මැවෙනවා. මෙම කතාව 1897 සිට 1964 කාල සීමාව දක්වා පැතිරයන්නක්. මේ කාල සීමාවේ සමාජ පරිසරය දෘෂ්‍ය මාධ්‍යයේදී නිරූපණය කරන්න වෙනවා. ඇත්තටම මේ අදාළ පරිසරය ගොඩනඟන්න විශාල පිරිවැයක් මට දරන්න වුණා. කලා අධ්‍යක්ෂණය සඳහා පමණක් ලක්ෂ 39 ක මුදලක් වැය කළා. ඇත්තටම ඔබ දකින පරිසරය අපි විසින් ම නිර්මාණය කළ එකක්.උදාහරණයක් විදිහට තිනන් ගේ දෙවන ගෙදර හදන්න ලක්ෂ 12 ක් වැය කළා.ගාල්ල රිච්මන්ඩ් විද්‍යාලයේ ළමයින් සඳහා දර්ශනවලට සියලු ඇඳුම් පැළඳුම් මැසුවා.මේ සඳහා විශාල පිරිවැයක් දරන්න සිදු වුණා. ඇත්තටම සරදියෙල් වගේ ටෙලිනාට්‍යයක් ගත්තම එම වියදම අපට පෙනෙනවා. නමුත් මේ ටෙලි නාට්‍යයේ ඒ තියෙන පරිසරය නිර්මාණය කරපු එකක් කියලා කෙනෙකුට නොහිතෙන්න පුළුවන්.ඒත් පෙ‍්‍ර්ක්ෂකයන් වෙනුවෙන් සාධාරණය ඉටු කිරීම නිර්මාණ කරුවගේ වගකීමක්.මෙවන් කැප කිරීමකින් නිර්මාණකරණයේ යෙදෙන ඔබ 'කරුවල ගෙදර' ඔබේ ටෙලිනාට්‍ය ජීවිතයේ අවසන් ටෙලිනාට්‍යය වෙන්න පුළුවන් කියලත් කියනවා.බොහෝවිට. නමුත් එහෙමම තීරණයකට මම තවම ඇවිල්ලා නැහැ.ඇත්තටම අප‍්‍රසන්න කටුක සිද්ධිවලට අපි හරියට මුහුණ පානවා ටෙලිනාට්‍යයක් කරන්න ගියහම. අද වනවිට දිරිගැන්වීම් ලැබෙනවා අඩුයි. රාජ්‍ය අනුග‍්‍රහය පවා වැඩි වැඩියෙන් ලැබෙන්න ඕන කාලයක් මේක.අපි අපේ ගෙවල් දොරවල් බැංකුවලට තියලා නිර්මාණ කරන්නේ. ඒ අපට මේ ටෙලිනාට්‍ය කලාව ගැන තියෙන ගායත් එක්ක යමක් කරන්න ඕන නිසා. ඒ අවදානම අරගෙනයි අපි නිර්මාණ කරන්නේ. ඒත් අද මේක නිකම්ම කර්මාන්තයක් කරගෙන සමහරු.මේ සඳහා අවධානය යොමුවිය යුතු පුද්ගලයන්ගේ සහයෝගය අවශ්‍යයයි. එහෙම නොවුණොත් මා තුළ ඇති මතය එලෙසම තියෙන්නත් පුළුවන්. සමහර විටක එවැනි කටුක සිද්ධි ඉදිරියටත් වෙනවා නම් මෙය මගේ අන්තිම නාට්‍යය වෙන්නත් පුළුවන්.අනෙක් අතට ඔබ ටෙලි නිර්මාණවේදීන්ගේ සංගමයේ නව සභාපති. මේ යන ටෙලිනාට්‍ය සංස්කෘතියට මොනවද ඒ සංගමය හරහා සිදුකර තියෙන බලපෑම.මෙය අඛණ්ඩව වසර 15 ක් දක්වා දිවෙන සංගමයක්. එවකට තිබුණු අවිධිමත් පාලනයන් නිසා යම් යම් වෙනස්කම් සිදුවුණත් ජයග‍්‍රහණයන් ලබාගෙන තියෙනවා. අද ලංකාවේ ටෙලිනාට්‍ය සඳහා ඇති එකම සංවිධානය මෙපමණයි.මේ වසරේ වඩාත් ක‍්‍රමවත්ව වැඩි පිරිසක් අපි සහභාගි කර ගන්නවා. මුලදි සිටියේ අධ්‍යක්ෂවරු, නිෂ්පාදකවරු, තිර රචකයින් ආදීන් පමණයි. මේ වෙනකොට නළු නිළි, කාර්මික ශිල්පීන් සියලු දෙනාම අපි සහභාගි කරගෙන හොඳ මාවතකට යන්නයි වෑයම.නැවත 'කරුවල ගෙදර' දෙසට හැරුණොත් නවකතාවට සාපේක්ෂව හැබෑම චරිත තෝරාගත්තා කියලා සෑහීමකට පත්වෙනවද?මම ඒ ගැන ලොකු අවධානයක් යොමු කළා.විශේෂයෙන් ම මෙහි තිනන්, රතුහාමි, පොඩි හාමි චරිත තුන ගැන අපි අවසාන තීරණ ගත්තෙ හුඟක් හිතලා බලලා. එක වතාවකදි තිනන්ට තෝරාගත්තු ජනක් ගෙන් මං ඉල්ලා සිටිය මේ නාට්‍ය අතරතුර වෙනත් නාට්‍ය බාරගන්න එපා කියලා.ඒක අසාධාරණ ඉල්ලීමක් වෙන්නත් පුළුවන්. නමුත් ඔහු චරිතයට අවශ්‍ය විදිහට ශරීරය කෙට්ටු කරගෙන මාළු දැල් දාන්න ඔරු පදින්න ඔය වගේ සියලු දේ ඉගෙන ගත්තා.රතුහාමි ගත්තම ඒ සඳහා චාන්දනී හැර වෙන නිළියක් ඉන්නවද කියන එක ගැටලුවක්. ඇගේ රංගන සුවිශේෂත්වය ඉතාම ඉහළයි.පොඩි හාමිනේ සඳහා සේමිනිත් විශාල කැපකිරීමක් ඇගේ චරිතය වෙනුවෙන් කළේ. ඒ වගේමයි රොෂාන් පිලපිටිය හා චතුරිකා පීරිස්. ඔවුන් ලබාදුන් සහයත් ඉතාම ඉහළයි.ඇත්තටම මම කියන්න ඕන සෙල්ෆෝන් එකක්වත් දර්ශන තලයට රැගෙන එන්නේ නැති රංගන ශිල්පියෙක් රොෂාන්. අද තරුණ පරම්පරාවේ ඉන්න ඇතැම් අයගේ රංගන තලයේ ඇක්ෂන් කියද්දිත් මොබයිල් ෆෝන් එක අතේ. එහෙම යුගයක රොෂාන්ලා ආදර්ශයක්.වසන්ත ජයසිංහ ආරච්චිගේ </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804277</link>
    <topic>දැඩි රැකවල් මැද දිවි ගෙවන සුපිරි නළු-නිළි යුවළ</topic>
    <author>ආතර් උස්මීයගේ</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්ප‍්‍රසිද්ධ පුද්ගලයන්ට එල්ල වන විවිධ තර්ජන දිනෙන් දින ඉහළ යන බව එතෙරින් ලැබෙන ආරංචිවලින් පෙනී යයි.මෙම තර්ජන වැඩි වශයෙන් ම එල්ල වෙන්නේ සිනමා ශිල්පීන්ට ය. බොහෝ දෙනෙකු මෙම තර්ජන කරනු ලබන්නේ දුරකථනයෙනි.ඒ කප්පම් ඉල්ලා කරනු ලබන තර්ජනයි.මෙපමණ මුදලක් නොදුන්නොත් මරනවා!එසේත් නැත්නම් ළමයි උස්සනවා. යන තර්ජන නිතර නිතර තමන් වෙත ලැබෙන බව හොලිවුඩ් රංගන ශිල්පීන් කීප දෙනෙකු ම පසුගිය දා පොලිසියට කළ පැමිණිලිවලින් පෙනී යයි.මෙවැනි තර්ජනවලට අද වැඩියෙන් ම මුහුණ පා සිටින්නේ හොලිවුඩ් හී සුපිරි නළු නිළි යුවළක් වන ඇන්ජලිනා ජොලි සහ බ‍්‍රැඩ් ෆිට් ය. සමහරු දුරකථනයෙන් පමණක් නොව රසික ලියුම් මගින් ද මෙවැනි තර්ජන එල්ල කරන බව ආරංචි මාර්ග සඳහන් කරයි.පසුගිය ජනවාරි මාසයේ දිනක ඇන්ජලිනා සහ බ‍්‍රැඩ් ගේ නිවෙසට තර්ජනාත්මක ලිපියක් ලැබිණ.ලිපිය එවා තිබුණු පුද්ගලයා කප්පමක් ගැන සඳහන් කර තිබිණ. කප්පම නුදුන්නොත් ඔවුන්ගෙ අත දරුවා වන ෂිලෝ (Shiloh)(වයස මාස 21 කි) පැහැරගෙන යන බවත් එම ලිපියේ සඳහන් වී තිබිණි.මෙම තර්ජනාත්මක ලිපිය දුටු ඇන්ජලිනා සහ බ‍්‍රැඩ් හොඳට ම තැති ගත්හ.බ‍්‍රැඩ් සහ ඇන්ජලිනාට කැලිෆෝනියාවේ ද, නිව් ඕලන්ස්වල ද නිවාස දෙකක් තිබේ. මෙම තර්ජනාත්මක ලිපිය එවා ඇත්තේ කොයි නිවෙසට දැයි, ආරක්‍ෂක හේතූන් මත හෙළි නොකෙරිණි. කෙසේ වෙතත් මෙම තර්ජනාත්මක ලිපිය ලැබීමෙන් පසු පොලිසියේ උපදෙස් පරිදි ඇන්ජලිනා - බ‍්‍රැඩ් නිවාසවල ආරක්‍ෂාව දැඩි කෙරිණි.එපමණක් නොව වෙන දා මෙන් ෂිලෝ දියණිය නිවසින් එළිමහනට ගෙන යෑම සම්පූර්ණයෙන් ම නතර කෙරිණි. මෙම සංසිද්ධිය වී ටික දිනකට පසු ඇගේ කැලිෆෝනියා නිවෙස ඉදිරිපිටට පැමිණි කිසියම් පුද්ගලයෙක් දිගට හරහට වෙඩි තබා පලා ගොස් ඇති බව පොලිසිය කියයි.මෙම වෙඩි තැබීමෙන් නිවෙසේ කිසිවෙකුට තුවාල සිදු වී නැතත් නිවෙස ඉදිරිපිට නවතා තිබූ කැම්පර් වෑන් රථයට බරපතළ හානි සිදු වී ඇත. මෙම වෑන් රථය ඇන්ජලිනා, බ‍්‍රැඩ් ගේ ආරක්‍ෂකයින් විසින් පාවිච්චි කරන රථයකි.මෙම වෙඩි තැබීම කරන ලද්දේ, කප්පම් ඉල්ලා තර්ජනාත්මක ලිපිය එවූ පුද්ගලයා ද එසේ නැත්නම් වෙනත් පුද්ගලයකු විසින් ද යන්න තවමත් අභිරහසකි. පොලිසිය තවමත් මේ ගැන පරීක්‍ෂණ පවත්වමින් සිටියි.කෙසේ වෙතත් මෙම සිද්ධියෙන් පසු ෂිලෝ සහ දරුකමට හදා ගන්නා මැඩොක්ස් (අවු. 6) පැක්ස් (වයස 4) සහ සහරා (වයස 3) යන දරුවන්ගේත් තම නිවෙසේත් ආරක්‍ෂාව සියයට සියයක් ම තර කළ බව බ‍්‍රැඩ් කියයි.බ‍්‍රැඩ් ගේ සහ ඇන්ජලිනා ගේ නිවස දැන් මුර පොළක් බවට පත් වී ඇතැයි කියන පුද්ගලයෙක් ආරක්‍ෂක කැමරා මුළු ගේ වටේට ම සවිකර තිබෙන බව ද කියා සිටියි. එපමණක් නොව ආරක්‍ෂකයින්ට නවාතැන් ගැනීම සඳහා නිවාස තුළ වෙන ම ආරක්‍ෂක කුටියක් වෙන් කර තිබෙන බව ද දැන ගන්නට ලැබෙයි.ආරක්‍ෂක කැමරාවලට අමතරව නිවස වටා හදිසියකට ඉබේ කි‍්‍රයා කරන බෙල් වර්ගයක් ද සවි කර තිබෙන බව ආරක්‍ෂ අංශ කියයි. මෙම නළු නිළි දෙපොළට එල්ල වී තිබෙන තර්ජන නිසා, ඔවුන් දැනට චිත‍්‍රපට වැඩවලට සහභාගි වීම සඳහා එළිමහනට යන්නේ ද දැඩි ආරක්‍ෂාව ඇතිව ය.අනපේක්‍ෂිත ලෙස එල්ල වී ඇති මෙම තර්ජනවලින් වැඩියෙන් ම බියට පත් වී සිටින්නේ බ‍්‍රැට් පිට් ය. එයට හේතුව ඇන්ජලිනා ජොලි මේ වන විටත් ඇය ගේ දෙවෙනි දරුවා සඳහා ගැබ්ගෙන සිටින හෙයිනි. තම බිරිඳ ගැබ්ගෙන සිටින මොහොතක මෙවැනි තර්ජන එල්ලවීමෙන් ඇය මානසික පීඩනයකට පත්වීමට ඉඩ තිබෙන බව වෛද්‍යවරුන් බ‍්‍රැට් පිට්ට කියා ඇත. එම නිසා ඇය තුළ බියක් ඇති නොවන පරිදි කටයුතු කරන ලෙස ද වෛද්‍යවරු බ‍්‍රැට්ට උපදෙස් දී ඇත.දැනට ඇන්ජලිනා තුළ ඇති වී ඇති බිය පහකිරීම සඳහා කිසියම් වැඩපිළිවෙළක් යොදන ලෙස ද දොස්තර තියඩෝර් ඇන්. හැරිටන් බ‍්‍රැඩ්ගෙන් ඉල්ලා සිටියි.දරුවනුත්, බිරිඳත්, නිවෙසත් මැර තර්ජනවලින් ආරක්‍ෂා කර ගැනීම සඳහා බ‍්‍රැඩ් ෆිට් මේ වන විටත් දැඩි ආරක්‍ෂක පිළිවෙතක් දියත් කර ඇත. මෙම ආරක්‍ෂක වැඩපිළිවෙළ සඳහා තමන්ට විශාල මුදලක් වැය වෙන බව කියන බ‍්‍රැඩ් සහ ඇන්ජලිනා එහෙත් තමන්ට මුදල් ප‍්‍රශ්නයක් නැති බව ද සඳහන් කරති.ආරක්‍ෂක කුටිය සඳහා දැනට ඩොලර් 240000 ක් පමණ වැය වෙයි.මෙයට අමතරව, අතිරේක ආරක්‍ෂකයින් ගේ වේතන සඳහා මසකට ඩොලර් 107000 ක් වැය කිරීමට සිදු වී ඇත. කෙසේ වෙතත් බ‍්‍රැඩ් සහ ඇන්ජලිනා ගේ ආරක්‍ෂක වැඩපිළිවෙළ සඳහා මේ අවුරුද්දේ පමණක් ඩොලර් මිලියන පහක් පමණ වැය වේ යැයි ගණන් බලා තිබේ.එහෙත් දරුවනුත් තමනුත් ආරක්‍ෂා කරවීම සඳහා මෙවන් මුදලක් වැය කිරීම අපරාධයක් නොවන බව බ‍්‍රැඩ් කියයි. ඔහු කියා සිටින්නේ මෙය තමන්ට දැරිය හැකි සුළු මුදලක් බවයි.තමන්ටත් තම දරුවන්ටත් එල්ල වන මෙවැනි මැර තර්ජන පොලිසියට මෙල්ල කළ නොහැකි බව කියන ඇන්ජලිනා සහ බ‍්‍රැඩ්, පෞද්ගලික ආරක්‍ෂක අංශයකට තමන් ගේ ආරක්‍ෂාව බාර දුන්නේ ඔවුන් ඉතාමත් හොඳින් හා විශ්වාස ලෙස එම කටයුත්තේ් නිරත වී සිටින හෙයිනැයි ද කියා සිටිති.තමන් ගේ නිවෙස තුළ දැඩි ආරක්‍ෂක වැඩපිළිවෙළක් දියත් කිරීමෙන් පසු පිටතින් එල්ල වූ තර්ජන හා කප්පම් ඉල්ලීම නතර වී අඇති බව ද බ‍්‍රැඩ් කියා සිටියි. එසේ වුව ද මෙම ආරක්‍ෂා වැඩපිළිවෙළ නවතා නොදමන බව ද බ‍්‍රැට් කියා සිටියි.ආතර් උස්මීයගේ </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804278</link>
    <topic>දැඩි රැකවල් මැද දිවි ගෙවන සුපිරි නළු-නිළි යුවළ</topic>
    <author>සකස් කළෙ ගාමිණී සුසන්ත</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්හෘද රෝග අද සමාජයේ බොහෝ දෙනෙක් මුහුණදෙන රෝගී තත්ත්වයක්.හෘද රෝග නිසා අකාලයේ මියයන්නන්ගේ සංඛ්‍යාව දිනෙන් දිනම ඉහළ යමින් පවතිනවා.මෙම රෝගී තත්ත්වය සඳහා ආයුර්වේදයේ සහ සිංහල දේශීය වෙදකමේ ඉතා ප‍්‍රතිඵලදායි ප‍්‍රතිකාර ක‍්‍රම රැසක්ම තිබෙනවා. ඇතැම් විට බටහිර වෛද්‍ය ක‍්‍රමයේදී සැත්කම් සඳහා නිර්දේශවූ රෝගීන් පවා සැත්කම්වලින් තොරව ආයුර්වේද ඖෂධ මඟින් සුවවූ අවස්ථා දැකගත හැකියි.අද අප "සුවමඟ" මඟින් සාකච්ඡා කරන්නේ හෘද රෝග සඳහා ආයුර්වේදයේ ඇති ප‍්‍රතිකාර ක‍්‍රම පිළිබඳවයි.ආයුර්වේදයේ වෛද්‍ය ක‍්‍රමය බිහිවී තිබෙන්නේ මීට වසර තුන් හාරදහසකට පමණ පෙර ඉන්දියාවේදී. එතරම් පැරැණි ඉතිහාසයක් තිබෙන ආයුර්වේදයේ හෘද රෝග සම්බන්ධව ඉතා පැහැදිලි ලෙසම විග‍්‍රහ කර තිබෙනවා.වර්තමානයේදී අප අත්දකින සහ නවීන බටහිර වෛද්‍ය විද්‍යාවෙන් විග‍්‍රහ කෙරෙන හෘද රෝග වර්ගීකරණයත් ආයුර්වේදයේ හෘද රෝග සම්බන්ධ විග‍්‍රහයට අයත්. ඒවා, හෘදයේ කපාටවල ආබාධ විය හැකියි;හෘදයට රුධිරය සපයන නාල සම්බන්ධව විය හැකියි;එසේම හෘදයේ මාංශපේෂි සම්බන්ධව විය හැකියි. ඊට අමතරව යම් යම් ක්ෂුද්‍ර ජිවී ආසාදන නිසා හෘදයට වැළදෙන ආබාධ විය හැකියි.මෙම සියලුම රෝගාබාධයන් සහ ඒවාට ප‍්‍රතිකර්ම ආයුර්වේදයේ සඳහන්වී තිබෙනවා.ආයුර්වේදයේ හෘද රෝග ප‍්‍රධාන වශයෙන් කොටස් 5 කට වර්ග කෙරෙනවා. ඒ; වාතජ හෘද රෝග, පිත්තජ හෘද රෝග, කඵජ හෘද රෝග, ති‍්‍රදෝෂජ හෘද රෝග සහ කි‍්‍රමිජ හෘද රෝග වශයෙන්.වර්තමානයේ හඳුනාගන්නා සියලුම හෘද රෝග මෙම වර්ග 5 ට අයත් වෙනවා. එමෙන්ම මෙම එක් එක් හෘද රෝගයන්ගේ ලක්ෂණ ආයුර්වේදයේ පැහැදිලිවම දක්වා තිබෙනවා.හෘදය පිහිටන ප‍්‍රදේශයට කටුවකින් හෝ අල්පෙනෙතියකින් හෝ අනින්නාක් වැනි වේදනාවක් දැනෙනවා යැයි පවසන්නේ 'වාතජ' හෘද රෝගීන්. පිත්තජ ලක්ෂණ පෙන්වන හෘද රෝගීන් පවසන්නේ දැවිල්ලක ස්වභාවය මෙන්ම පිච්චෙන ස්වභාවය හෘදය පිහිටන ප‍්‍රදේශයෙන් එන බවයි.තදවීමක් සමග පපුවේ කිසියම් බර ස්වභාවයක් දැනීම කඵජ හෘද රෝගයේ ලක්ෂණයක්. ඉහත සඳහන් තුන් ආකාරයේම ලක්ෂණවල එකතුවක් ලෙස ති‍්‍රදෝෂජ අවස්ථාවේදී රෝග ලක්ෂණ පෙන්නුම් කෙරෙනවා. ති‍්‍රදෝෂජ අවස්ථාව තරමක බරපතළ අවස්ථාවක්. බටහිර වෛද්‍ය විද්‍යාවේMyocardial infarction ලෙස හඳුන්වන්නේ මෙම අවස්ථාවයි. කි‍්‍රමිජ ගණයේ හෘද රෝග ඇතිවන්නේ හෘදයට කිසියම් ක්ෂුද්‍ර ජීවියකු කරනු ලබන හානියකින්. රූමැටික උණ නිසා හෘදයට වන බලපෑම මෙම ගණයට අයත්.අතීතයේදී හෘද රෝග බහුලව තිබුණේ නෑ.වර්තමානයේදී හෘද රෝග ප‍්‍රධාන ගැටලුවක්. ආයුර්වේද වෛද්‍ය ක‍්‍රමය පරිසරයත් සමග බැඳුණු වෛද්‍ය ක‍්‍රමයක්.පරිසරයේ තිබෙන ශාකවලින්, පොළොවෙන් ලබාගන්නා ද්‍රව්‍යවලින් අපට වැළදෙන රෝග සුවකරගන්නා ආකාරයයි ආයුර්වේදයේ සඳහන් වන්නේ. ආයුර්වේදයේදී හෘද රෝගවලට කරනු ලබන ප‍්‍රතිකාර අතර ශල්‍යකර්මවලට හිමිවන්නේ අඩු ප‍්‍රමුඛතාවයක්.ප‍්‍රධාන වන්නේ ඖෂධ මත පදනම් වුණු හෘද රෝග චිකිත්සාවක්. ශල්‍යකර්ම යොදා නොගන්නවාම නොවේ. එහෙත් ආයුර්වේදයේ හෘද රෝග සඳහා බහුලව ප‍්‍රතිකාර කරන්නේ ඖෂධ මගින්. මෙයට හොඳම උදාහරණයක් වන්නේ වර්තමානයේ බහුලව තිබෙන "කිරීටක ධමනි අවරෝධය" නම් රෝගී තත්ත්වයයි.වත්මන් ලෝකයේ මෙම රෝගී තත්ත්වයට එකම විකල්පය වී ඇත්තේ "බයිපාස්" ශල්‍යකර්මයයි. මෙම ශල්‍යකර්මයේදී සිදුවන්නේ හෘදයේ අවහිරවූ නාලවලට විකල්ප මාර්ග ඇතිකොට රුධිර සංසරණය යථා තත්ත්වයට පත්කිරීමයි.එහෙත් ආයුර්වේදයේදී කරනු ලබන්නේ ඖෂධ භාවිතයෙන් රුධිර නාල අවහිරතා ඉවත් කිරීමයි. කිසියම් ද්‍රව්‍යයක් බැඳීම නිසා එම රුධිර නාල අවහිරවී ඇත්නම් එම අවහිරතා ඉවත් කළ හැකි ඖෂධ මෙහිදී භාවිත වෙනවා.රුධිර නාලවල බැඳී සිරවී ඇති කඵජ කොටස් (තෙල්) ඉවත්කිරීමේ හැකියාවක් ආයුර්වේද ඖෂධ සතුයි.ලාංකීය සමාජයේ මෑත යුගයේදී ඇතිවුණු පෙරළියත්, අධික කැලරි ප‍්‍රමාණයක් ඇති ආහාර ගැනීමත්, කය වෙහෙසා වැඩ නොකිරීමත්, මානසික ආතතියත් හෘද රෝගීන් වැඩිවීමට හේතුවී තිබෙනවා.නොගැළපෙන ආහාර (අපත්‍යය ආහාර) ගැනීම, ආහාර ගත් විගස නැවත ආහාර ගැනීම, අධික උෂ්ණ ආහාර ගැනීම සහ අධික ලෙස පිත වඩන ආහාර ගැනීම යන කරුණු ද හෘද රෝග ඇතිවීමට හේතු වන බව ආයුර්වේදයේ සඳහන්.ආයුර්වේද වෛද්‍ය ක‍්‍රමයේදී ඉහතින් දැක්වුණු පස් වැදෑරුම් ආකාරයේම හෘද රෝග සඳහා ප‍්‍රතිකාර කරනු ලබනවා. පළමුව කෙරෙන්නේ හෘද රෝගය කුමන ආකාරයේ එකක් දැයි හඳුනාගැනීමයි.වාතජ හෘද රෝග අවස්ථාවේදී ශරීරයේ වාතය සමනය කිරීමත්, පිතජ අවස්ථාවේදී පිත සමනය කිරීමත් කඵජ හෘද රෝග අවස්ථාවේදී රුධිර නාලවල ඇති මේදය ඉවත් කිරීමත් මඟින් ප‍්‍රතිකාර කෙරෙනවා.බටහිර වෛද්‍ය ක‍්‍රමයේදී සැත්කම් මගින් ප‍්‍රතිකාර කළ යුතු යැයි නිගමනය කරනු ලබන යම් යම් හෘද රෝගී තත්ත්වයන්ට ආයුර්වේද ඖෂධ මගින් ප‍්‍රතිකාර කළ හැකියි. එසේම බටහිර ඖෂධ ගන්නා අතරතුර ආයුර්වේද ප‍්‍රතිකාර කළ හැකියි.හෘද රෝගවලින් වැළකී සිටීමට විවිධ ශාකමය කොටස් අපට භාවිත කළ හැකියි. කරපිංචා ඒ අතර ප‍්‍රධානයි. කරපිංචා යනු අපගේ ශරීරයේ ඇති විෂ තත්ත්වයන් බැහැර කළ හැකි ඉතා වටිනා ඖෂධයක්. මිනිස් රුධිරයේ ඇති මේද (කොලෙස්ටරෝල්) ඉවත්කිරීමේ මහඟු ගුණයක් කරපිංචා සතුයි. හෘද රෝග නසන ගුණ කරපිංචාවල මෙන්ම ව්‍යංජන සඳහා යොදාගන්නා ගොරකා, කුරුඳු පොතු, උළු හාල් වැනි කුළුබඩුවත් අඩංගුයි. ගොරකා වර්තමාන ලෝකයේ බහුලව භාවිත වන ඖෂධයක්.රුධිර නහර තුළ ඇති අනවශ්‍ය මේද කොටස් ඉවත් කිරීමේ මහඟු ගුණයක් ඉහතින් දැක්වූ කුළුබඩු ද්‍රව්‍යවල ඇති බව දැන් නවීන විද්‍යාත්මක පර්යේෂණවලින් සොයාගෙන තිබෙනවා. විශේෂයෙන්ම බටහිර රටවලත්, චීනයේ සහ ජපානයේත් ගොරකා පරිභෝජනය වැඩිවී තිබෙනවා.ඒ, එහි ඇති ඖෂධීය වටිනාකම ඔවුනට අවබෝධ වී ඇති නිසයි.අපේ නිවෙසක සාදන ව්‍යංජනයක කරපිංචා, ගොරකා, කුරුඳු, සුදුළුෑණු, උළුහාල් අඩංගුයි. බොහෝ දෙනෙක් එම ද්‍රව්‍ය කෑම පිඟානේ ඉතිරි කරනවා. ගොරකා, ලුණු දෙහි මෙන් ආහාරයට ගත හැකියි.සුදුළුෑණු, කරපිංචා, කුරුඳු පොතු ද ආහාර සමඟ ගත හැකියි. එයින් අපගේ ශරීරයට විශාල ප‍්‍රතිලාභයක් ලැබෙනවා. ඇතැම් විට බටහිරින් එන මිල අධික ඖෂධවල අඩංගු වන්නේ ඉහතින් දැක්වූ කුළුබඩුවල සාරයන්.අපට ලෙහෙසියෙන් සහ පහසුවෙන් ලබාගත හැකි ද්‍රව්‍ය ආහාරයට නොගෙන මිල අධික ආහාර ගැනීම අද පුරුද්දක් වී තිබෙනවා. අපගේ ශරීරයේ ඇති අනවශ්‍ය මේදය ඉවත් කිරීමටත්, රුධිරයේ මේද මට්ටම වැඩිවීම වැළැක්වීමටත් ඉහතින් දැක්වූ කුළුබඩුවලට හැකියාව තිබෙනවා.කරපිංචා කොළවලින් සාදනු ලබන කැඳ හදවත් රෝග සඳහා ඉතා හොඳ ඖෂධයක්. එසේම සුදුළුෑණු සමග කරපිංචා කොළ එක්කොට සාදාගන්නා සම්බෝලය ප‍්‍රණීත ආහාරයක් වගේම හදවත් රෝග සඳහා ප‍්‍රත්‍යක්ෂ ඖෂධයක්.හදවත් රෝගීන්ට ප‍්‍රතිකාර කිරීම සඳහා විවිධ තෙල් වර්ග ආයුර්වේදයේදී යොදා ගන්නවා. "මහා සිද්ධාර්ථ තෛලය" ඒ අතර ප‍්‍රධානයි.හෘද රෝග නිසා ඇතිවන වේදනාව සමනය කිරීමට මෙන්ම හෘදය ශක්තිමත් කිරීමට ද 'මහා සිද්ධාර්ථ තෛලය' ආලේපය ඉතා සුදුසුයි. 'ප‍්‍රාණ ජීව' නම් ඖෂධීය පානය හෘද රෝගවලින් වැළකී සිටීමට, හෘද රෝග සමනය කිරීමට මෙන්ම වෙනත් රෝගාබාධ රැසකටම ගුණ දෙන ඖෂධයක්. පැරැණි දේශීය ඖෂධ වට්ටෝරුවකට අනුව නිර්මාණය වන මෙම ඖෂධය නිපදවීම සඳහා ඖෂධ වර්ග 200 කට අධික සංඛ්‍යාවක් යොදාගනු ලබනවා. මෙය ආයුර්වේද යෝග සංග‍්‍රහ කමිටුවේ නිර්දේශය ලබා ඇති ඖෂධයක්.ප‍්‍රාණජීව ඖෂධය පිළිබඳව ඇමරිකාව ජපානය,චීනය වැනි රටවල් කීපයකම පර්යේෂණ සිදුකෙරෙයි.සකස් කළෙ ගාමිණී සුසන්ත </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av0804279</link>
    <topic>සිත් සනසන සොඳුරු නවාතැනක්</topic>
    <author>සරත් සමරනායක ඡායාරූප - ගාමිණී රාමනායක</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්කාර්ය බහුල, ඒකාකාරී වටාපිටාවකට සහ ඒ සමඟ ම ගැටෙන අවිවේකී ජීවන රටාවකට හුරු වූ අයකුට, ඒ සියල්ලන්ගෙන් ම මිදී අපූර්ව වූ නිදහසක් විඳිමින්, සොබා දහමට වඩාත් සමීප ව කාලය ගත කරන්නට හැකි නම්.ගෙවත්තෙන් ම නෙළා ගත් කිසිදු කෘෂි රසායනිකයකින් තොර එළවළු පලතුරු වර්ගවලින් සැකසූ ආහාරවල රස විඳින්නට හැකි නම්, ඇත්තෙන් ම එය ජීවිතයට අපූර්ව අත්දැකීමක් වේවි.මාතලේ වාලවෙල සැටෝ නිවාඩු නිකේතනය මේ සියලු සොඳුරු අත්දැකීම් විඳ ගත හැකි තැනක් ලෙස හැඳින්විය හැකි ය.අක්කර දහයක භූමි ප‍්‍රමාණයක පිහිටි මෙහි පලතුරු, එළවළු, කුළුබඩු, බෙහෙත් පැළෑටි ඇතුළු ශාකවලින් ලැබෙන සෙවණ කෙනකු ගේ සිතට දනවන්නේ අපූරු සුවයකි.එවන් හරිත උයනක් තුළ ඇති සංචාරක නිවහනේ ඇතුළත ඇත්තේ ද සොබාදහම සමඟ මනා ලෙස බද්ධ වන ආකාරයේ නිමාවකි. දර්ශනීය කාමර හයකින් සමන්විත මෙහි විශාල සාලයේ වැඩි දෙනකු සහභාගි වන උත්සව අවස්ථාවකට වුව ඉඩකඩ ඇත.කෘෂි රසායනවලින් තොරව මෙහි ම වගා කරන එළවළු, පලතුරු වර්ග හා ඖෂධීය පාන වර්ග අමුත්තන් ගේ රුචිකත්වය අනුව අපේ ඉපැරැණි ආහාර වට්ටෝරුවලට අනුව සකස් කර අමුත්තන් වෙත පිළිගන්වන්නේ අපේ පැරැණි ගම සිහිපත් කරමිනි.ආහාර අනුභවය සඳහා ඇති භෝජන ශාලාව ද සොබා දහමට වඩාත් සමීප ලෙස සකසා ඇති අතර, මෙහි එන අමුත්තකුට උපරිම මානසික සුවයක් ලබා ගත හැකි අයුරින් වටපිටාව සකසා විශාල ගස් සෙවණක හිඳ වුව ද ආහාර අනුභවයට පහසුකම් සලසා ඇත.නාගරීකරණයත් සමඟ ම මිනිසාට වැළඳී ඇති ලෙඩ රෝග රැසකට මෙවැනි පරිසරයක කෙටි කාලයක් හෝ ගත කිරීමෙන් විශාල මානසික සහනයක් ඇතිවන බවත්, මේ වන විට ලොව පුරා මෙවැනි පරිසර හිතකාමී සංචාරක නවාතැන් පොළවල් සඳහා විශාල ඉල්ලුමක් ඇතිවෙමින් පවතින අතර, අපේ රටේ බැලූ බැලූ අත පවතින ස්වභාවික හරිතාවරණය නිසා එවැනි සංචාරක නිකේතන හා උද්‍යාන නිර්මාණය කිරීම සඳහා ඉතා ම යෝග්‍ය රට ශ‍්‍රී ලංකාව බවත්, මෙම නිවාඩු නිකේතනය පවත්වාගෙන යන හැරල් වැලිගමගේ මහතා පවසයි.සරත් සමරනායක ඡායාරූප - ගාමිණී රාමනායක    </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042711</link>
    <topic>"කෙල්ලෙක් රවටන එක පවක් කියල වෙලාවකට හිතෙනවා"</topic>
    <author>චිත‍්‍ර කුමුදු තාරක</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්චංචලාට ප‍්‍රකට ටෙලිනාට්‍ය නිෂ්පාදිකාවක වන අනුලා සිරිවර්ධන මැතිනිය මුණ ගැසෙන්නේ මව සමඟ බෝධි පූජාවකට පන්සලට ගිය විට ය. අනුලාගේ එකම පුතා අනුප් එදින මුහුරත් උත්සවයේ කැසටය තුළින් චංචලාගේ රුව දකී.ඒ රුවට වශී වන ඔහු චංචලා මුණගැසීමට පන්සල අසල රැක සිටී.මේ අතර රැකියා විරහිත තරුණ විරෝධතා පෙළපාලියකදී පහර කෑමට ලක්වන චංචලා රෝහල් ගත වන අතර, රූපවාහිනිය තුළින් එම සිද්ධිය ප‍්‍රචාරය කිරීම නිසා ඇය වඩාත් ප‍්‍රසිද්ධියට පත්වෙයි.ම් පිළිබඳව දැනගන්නා අනුප් රෝහලට ගොස් ඇය හමුවන අතර දෙදෙනා අතර හිතවත්කමක් ගොඩනැඟෙයි.දුරකතනයෙන් නිතර කතා කිරීමත්, නිතර හමුවීමත් නිසා මේ දෙදෙනා සිතින් වඩාත් ළංවෙයි. රැකියාවක් නොමැති කමින් පීඩා විඳින චංචලාට අනුප්ගේ මිතුරකුගේ ගුවන් විදුලියක පුහුණුවීමට අවස්ථාව සැලසෙයි.චිත‍්‍ර කුමුදු තාරකදින කීපයකින් අනුප් දැකගන්ට නොලැබීම පිළිබඳව චංචලා දුකට පත්ව සිටියා ය. 'චංචලා' නාට්‍යයට දෙබස් කැවීමට මෙහි ආවත් ඔහු සම්බන්ධව සිටියේ වෙනත් එෆ්.එම්. ආයතනයකට ය.වෙන්ව සිටීමේ නොදැක සිටීමේ වේදනාව මෙතරම් ප‍්‍රබල එකක් බව ඇය දැන සිටියේ නැත. සමහරවිට එම නාට්‍යයේ රඟපාන නළු නිළි පිරිස මෙහි එන නිසා ඒවා සංවිධානය කරනවා විය හැක. කෙසේ වූවත් ඇය තද බල තීරණයක් ගත්තා ය."රත්නපාල... වාහනේ ඔන්න ඔතන නවත්වන්න.""ඇයි මිස්"රත්නපාල චංචලාගේ සිත හදාරා තිබුණි.ඇයට අවශ්‍යව ඇත්තේ කෙසේ හෝ අනුප් හමුවීමට බැව් ඔහු දනී.මේ ප‍්‍රශ්නයේදී කෙසේ හෝ තමා වැරැදි කාරයෙක් වන බැව් ඔහු දැන සිටියේ ය. අනුප් සාර්ථක ව්‍යාපාර රැසක හිමිකරුවෙකි. ඔහු කාර්යාලවලට යන්නේ හිමිකරුවෙක් ලෙස ය. චිත‍්‍රපට රූපවාහිනී වේදිකා නාට්‍යවල රඟපාන්නේ සතුට වෙනුවෙනි.මෙම වත්තේ සිටින බව චංචලාට හැඟී යන සේ හැසිරීමට උපදෙස් දුන්නේ අනුප් විසිනි."මම මෙතනින් බහින්නම්""ඒ මොටද?"මම ගිහින් අනුප් මහත්තයා හම්බවෙලා එන්නම්""මහත්තයා කොහෙ හරි යන්ට ඇති. අනික මිස් දන්නවද අනුප් සර් ඉන්න බෝඩිම""මම අහගෙන යන්නම්. නම කිව්වම බෝඩිම හොයා ගන්ට පුළුවන්"ප‍්‍රශ්නය නරක අතට හැරෙන්ට යන බව ඔහුට වැටහුණි."මිස්ට තනියම යන්ට බෑ. හෙට මම එක්ක යන්නම්.""ඔන්න එහෙනම් වරද්දන්ට එපා"චංචලා නිවෙසට ගියේ හැඬූ කඳුළෙන් යුතුව ය. ගේට්ටුව අසල සිටි මව දෙස නොබැලූ ඇය නිවෙස තුළට ගියා ය.ඇය ඇඳුම් පිටින් ම ඇඳේ වැතිරුණා ය."දුව ඇඳුම් මාරු කරගන්ට" අම්මා කතා කළේ විධානයක් පරිද්දෙනි. ඇඳුම් මාරු කර මුහුණ සෝදාගත් ඈ එළියට ආවාය."ඇවිදින් කෑමකන්න"ඇය කෑම මේසයට ගොස් කෑම බෙදා ගත්තා ය."ඔය ඇද්ද?""මට ඇති""හිතුවක්කාර වෙන්ට එපා. අප්පච්චි වැරැද්දක් කළේ නෑ"ඇය බත් හැන්දක් බෙදා ගෙන කෑවේ අම්මා කෝප වෙතැයි සිතුණ හෙයිනි.අම්මා අප්පච්චි සාධාරණීකරණය කිරීමට වෙර දරුනු ඇසේ. ඇය කිසිත් නොපවසා නිදන කාමරයට ගියා ය. ටෙලිවිෂනය රෙද්දකින් වසා දමා ඇත. මිනිසුන් මෙතරම් කුරිරු ඇයි. භික්ෂුවක්ව සිටි තැනැත්තෙක් ප‍්‍රශ්නයක් දෙස මීට වඩා බුද්ධිමත්ව බැලිය යුතු ය.දරුවකු ආදරයෙන් බැඳීම මෙතරම් බාල්දු කිරීම කළ යුතු නැත. අද තමා ගෙදරට බරක් නොවී ජීවත් වෙන්නේ අනුප් නිසා ය. අඩු වශයෙන් ඒ දේවත් හිතුවද? අතසෝදා කාමරයට ගොස් ඇදේ වැතිරුණා ය."ඇයි ලයිට් දාගෙන නිදන්නෙ?" අම්මා මදුරු දැල ඇඳ වැසී යන සේ දමා මෙට්ටයට ඇතුල් කොට විදුලි පහන නිවා යන හඬ ඇසුණි."දෙවියනේ වෙනදා කී සැරයක් නම් අනුප් මට කතා කරලද. මට කතා කරන්ට දෙන්නෙත් නෑ ෆෝන් එක ඕෆ් කරල."අම්මලා කරපු වරදට මගෙන් පළිගන්නෙ මොටද? නින්ද පෙනෙන තෙක් මානයක නැත. ඇය බලා සිටියේ ඇමතුමක් ලැබෙන තෙක් ය. අනුප් සංස්කරණ මැදිරියට පිවිස අසුන් ගත්තේ ය. දිගු කල්පනාවට මැදිව සිටින මිතුරා අසලට ඇසල ආවේය."ඇයි සනා අප්සෙට් ගහලා""මුකුත් නෑ""අද මල් නෙළන්න ගියේ නැද්ද?""මචං ඊයෙ සීයා බලන්ට ගියා. මම ලස්සන කෙල්ලෙක් එක්ක සිටියා නේද ඇහුවා""මල ජූලියයි. කොහොමද ආරංචි වෙලා තියෙන්නෙ""සීයා ජොලි මෑන්. මොනව හරි කරගන්ට පුළුවන් අම්මා නිසා තමයි බයෙන් ඉන්නෙ""මම දන්නවා බොස්ට අම්මාගෙ හිත රිද්දන්න බැරි බව. හොඳම වැඩේ තමා දැන්ම කෙල්ලව අමතක කරන එක""කොහොමද ඇසල ඒ කෙල්ලගෙ හිතට දුකක් දෙන්නෙ. මම හරි ජරා මිනිහෙක් කියල හිතාවි.""තද බල විදිහට බැඳිලා නෑනෙ""චංචලා කවදාවත් ආදරය කරපු කෙල්ලෙක් නෙමේ. ඒ කෙල්ලගෙ ප‍්‍රාර්ථනා ලෝකය බිඳින්න මට බෑ. මිතුරාගේ ස්වභාවය දන්නා නිසා ඇසල නිහඬව සිටියේ ය."අනිත් කේස්් එක තාත්තා වයිප් එක්ක ලංකාවට එනවලු. අම්මාගෙ ශක්තිය ජවය ඔක්කොම හේදිලා ගිහින් වගේ. කොච්චරවත් අඬනවා.""අපි මේ ඩ‍්‍රාම එක පටන් ගත්ත එකත් වැරැදියි කියල මට වෙලාවකට හිතෙනව.""ඒක නම් හරි මෝඩ කතාවක්. අනුප් නොකළත් කව්රු හරි මේක කරනවා. ඒක නෙමේ ප‍්‍රශ්නෙ තාත්තා ලංකාවට එන එකයි නේද?"කිසිවෙක් දොරට තට්ටු කරනු ඇසී ඇසල දොර විවෘත කර බලා යළි ආවේ ය."ලොක්කා අනුරුද්ධගෙ ඩ‍්‍රැයිවර් ඇවිදින්." අනුප් මැදිරියෙන් පිටතට පැමිණ රත්නපාලට කතා කළේ ය."ඇයි රත්නපාල?""මාර බේරිල්ලක්නෙ සර්. චංචලා මිස් සර් බලන්න බෝඩිමට යන්න හැදුවා.""මල කෙළි යයි. කොහොමද බේරා ගත්තෙ""වාහනෙන් බැහැල බෝඩිම හොයාගෙන යන්න ලෑස්ති වුණා. මම බොරුවක් කියල බේරා ගත්තා. ෂුවර් එකට හෙට යනවා""කිව්වොත් කිව්වා පෙළපාලි කාරියොනෙ. දැන් මොකද කරන්නෙ""සර් එහෙනම් මගෙ බෝඩිමට එන්න""ඔය තියෙන්නෙ අයිඩියාස්. මම හෙට උදෙන්ම රත්නපාල ගෙ බෝඩිමට ඇවිදින් ඉන්නම්.""අනේ සර් ඒක කෙනෙක් ගෙන්වන්න හොඳ තැනක් නෙවෙයි. පිස්සන් කොටුවක්.""පිරිමි බෝඩින් ඔහොම තමා. දැන් ගිහින් කාමරේ අස්කරල දානවා""සර් ලෙඩක් වැටෙයිද දන්නෙ නෑ නේද?""නෑ ඒවා මම බලා ගන්නම්කො"අනුප් සිදුවූ හැම දෙයක්ම ඇසලට කීවේය. ඔහු පිළිතුරක් නොදී මද වේලාවක් කල්පනා කළේය."දැන් ඉතින් උඹ මොකද කරන්න ඉන්නෙ""ෂුවර් එකට හෙට චංචලා මාව හොයන්න රත්නපාලගෙ බෝඩිමට යනවා""ඔය මුඩුක්කු අස්සෙ එයිද?""දෙකක් නෑ. එනවා""අපි හැන්දෑ වෙලා රත්නපාලගෙ කාමරේට ගිහින් පොඩ්ඩක් අස් කරමු. මම සම්මාන දිනපු ආට් ඩිරෙක්ට කෙනෙක්""මචං ඒ කාමරේ මගෙ කියල විශ්වාස කරයිද?""මුඩුක්කුවක් කිව්වට ඔය ටිකට කොච්චර ආටිස්ලා ඉන්නවද. ඒ අයටත් ගම් රටවල හොඳ ගෙවල් දොරවල් තියෙනවා."අඳුර වැටුණු පසු ඔව්හු තී‍්‍රවිලරයකින් රත්නපාල ගේ බෝඩිම වෙත ගියහ. ඒ වනවිට රත්නපාල කාමරය පිරිසිදු කිරීමට සූදානම්ව සිටියේ ය. ඔහු ගේ කාමරය ගසා තිබුණු චිත‍්‍ර දුටු අනුප් හිසේ අත ගසා ගත්තේය."මොනවද රත්නපාල මේ පොටෝ""දන්නෙ නැද්ද සර් රට ඉඳල යාළුවො එනකොට ගේන ඒවනෙ""අයිසෙ මේවා දැක්කොත් චංචලා මිස් මාව දාල යයි" ඔහු පිළිතුරක් නොදී සිනාසුණේය."මම ලෑස්ති වුණේ මේවා ඉරල දමන්ටයි.""නෑ නෑ ඉරන්ට එපා. අපට වුණත් මේවා ඉරන්ට හිතෙන්නෙ නෑ. මරුනෙ තමුසෙත් සද්ද නැතිව හිටියට හීනියට යටින්... නැද්ද?""මොනවා කරන්ට ද සර්. හැම මිනිහම කැමති ගැහැනු ඇඳුම් නැතිව ඉන්නව දකින්නනෙ""ඇසල මචං හොඳ දෙක තුනක් තිබුණට කමක් නෑ. පිරිමි ගැහැනුන්ගෙ මේ පින්තූූර දකින්ට කැමති බව තේරුම් ගන්නම ඕනෑ... නැද්ද?"ඔව්හු එකවර සිනාසුණහ.චංචලා නාට්‍යයේ ප‍්‍රචාරක කටයුතු සඳහා ගන්නා ලද විශාල ප‍්‍රමාණයේ ඡායාරූපයක් ඇඳ ඉදිරිපස ගැසුවේය.රත්නපාලගේ ඇඳුම් පෙට්ටියට දමා බැඳ අනුප්ගේ ටයි කමිස සපත්තු තැබුවේ ය. ඔහු එදිනෙදා පරිහරණය කරන භාණ්ඩ අදාල තැන්වල තැබුවේ ය."කෙල්ලෙක් රවටන එක පවක් කියල වෙලාවකට හිතෙනවා" ඇසල කීවේය."ඒක තමා සර් මාත් කල්පනා කරන්නෙ. අන්තිමට මාත් ඒ පවට අහුවෙනවා.""බූරුවො මගෙ තත්ත්වය කියන්න කියලද කියන්නෙ" ඔව්! එක අතකට කිව්වත් කමක් නෑ. එතකොට කෙල්ල හිත හදා ගනී" ඔහු පිළිතුරක් නොදී කල්පනාවේ ගැලී සිටියේ ය."සර් තේ එකක් බොන්න හිතුණොත් ගෑස් කුකර් එක සීනි කිරි තියෙනවා.""හරි ඊයෙ ø නොකෑව බව පෙන්වන්න බත් පිඟාන වහල තියන්ට ඕනෑ. හිතේ අමාරුවට අඩියක් ගැහුවා කියල පේන්ට ඕනෑ""ඒව නම් කඩෙන් ගේන්ට යන්ට ඕනෑ නෑ. මා ළඟ බාගෙකට කිට්ටුවෙන්ට තියෙනව.""ඇයි මම මේ කෙල්ලට දුකක් දෙන්ට හදන්නෙ. ඒක පව් වැඩක්. ඉට්ස් එ ඔපෙන්ස්"ලබන සතියට... </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042712</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්බොලිවුඩ් සිනමාවේ ප‍්‍රවීණ චිත‍්‍රපට අධ්‍යක්ෂවරයෙකු වූ ශෝමු මුඛර්ජි, පසුගියදා අභාවප‍්‍රාප්ත වුණා. ජනප‍්‍රිය නිළි කාජල්ගේ ආදරණීය පියාණන් වූ ශෝමු, මිය යන විට 65 වැනි වියෙහි පසුවුණා. ඔහු මිය ගියේ හෘදයා බාධයකින්.ශෝමුගේ බිරිඳ වන තනූජා ද ජනප‍්‍රිය නිළියක් කාජල් සහ ටනිෂා, ඔහුගේ දියණියන් දෙදෙනායි.මඳ කලක් අසනීපයෙන් පසුවූ ශෝමු, රෝහල්ගතව ප‍්‍රතිකාර ලබමින් ද පසුවුණා. එහෙත් ඔහු අවසන් හුස්ම හෙලුවේ තම නිවසේදීමයි.1972 දී තිරගත වූ 'ඒක්බාර් මුස්කුරා', 1973 දී තිරගතවූ 'නන්හා ශිඛාරි' සහ 'චයිලා බාබු' (1977), 'ෆිෆ්ටි ෆිෆ්ටි' (1981), 'පථාර් කි ඉන්සාන්' (1990) සහ 'සන්දිල් සනම්' (1994) ශෝමු මුඛර්ජි අධ්‍යක්ෂණය කළ චිත‍්‍රපටයි.ජනප‍්‍රිය නළුවන් දෙදෙනෙකු වූ ජෝයි සහ ඩෙබ්, ඔහුගේ සොහොයුරන් ශෝමුගේ බෑණනුවන් වන අජේ දේව්ගන්ගේ කුළුඳුල් සිනමා නිර්මාණය වන 'යූ මී ඔර් හම්' චිත‍්‍රපටය ළඟදීම තිරගත කිරීමට ද නියමිතව තිබෙනවා. නමුත්, ඒ වෙනුවෙන් කිසිදු උත්සවයක් නොපවත්වන බවයි අජේ් දේව්ගන් ප‍්‍රකාශ කර තිබුණේ.'තාරෙ සමීන් පාර්' චිත‍්‍රපටය ඉන්දියානු පෙ‍්‍ර්ක්ෂකයන්ගේ උණුසුම් ප‍්‍රතිචාර මැද තිරගත කෙරුණා.මේ චිත‍්‍රපටය සඳහා සිනමා සම්මාන කිහිපයක්ද හිමිවුණා. එය අධ්‍යක්ෂණය කළේ, ජනප‍්‍රිය නළු අමීර් ඛාන් යැයි ද සඳහන් වුණා.නමුත්, පසුගියදා සම්මුඛ සාකච්ඡාවකට එක්වූ එම චිත‍්‍රපටයේ කතාව සහ තිර නාටකය ලියූ අමෝල් ගුප්තෙ කියා සිටියේ ඊට වඩා වෙනස් කතාවක්.ඔහු පැවසුවේ 'තාරෙ සමීන් පාර්' චිත‍්‍රපටයේ අධ්‍යක්ෂවරයා තමන් යැයි අමීර් විසින් ප‍්‍රකාශ කරනු ලැබීම වරදක් බවයි.අමීර්ගෙ මේ කතාවෙන් මම හරිම කළ කිරීමකට පත්වුණා. මට පුදුමාකාර දුකක් ඇති වුණා.රූපගත කිරීම් නිම කරලා මමයි, මගේ බිරිඳයි, අමීර්, එයාගෙ බිරිඳයි එක්ක චිත‍්‍රපටය හරිම සතුටෙන් බැලුවා. ඉන් පස්සෙ පුංචි සාදයකුත් පැවැත්වුණා. එතනදි අමීර් කිව්වෙ, මේ චිත‍්‍රපටයේ අධ්‍යක්ෂවරයා එයාය කියලයි. එතකොට තමයි මට එයාගෙ අරමුණු තේරුම් ගන්න පුළුවන් වුණේ.මේ චිත‍්‍රපටයේ හැම රූපගත කිරීමකටම මමත් සහභාගි වුණා. හැම රංගනයක්ම මේ විදිහට නිරූපණය කරන්න ඕනැයි කියල පෙන්නලා දුන්නෙත් මම. නමුත් මම ඒ ගැන කාටවත් කියන්න ගියේ නැහැ."අමෝල් ගුප්තෙ පසුගියදා එලෙස ප‍්‍රකාශ කර සිටියේ දැඩි කණස්සලු ස්වරූපයකින්. 'තාරෙ සමීන් පාර්' චිත‍්‍රපට කතාව අමෝල් විසින් මුලින් ම රචනා කරන ලද්දේ 2001 දීයි. මේ චිත‍්‍රපටයේ ප‍්‍රධාන චරිතයට මුලින්ම තෝරා ගැනුණේ ආක්ෂේ ඛන්නායි.එහෙත් චිත‍්‍රපට කතාව කියවූ පසුව තමන්ට මේ චිත‍්‍රපටය නිෂ්පාදනය කිරීමටත්, එහි ප‍්‍රධාන චරිතය නිරූපණය කිරීමට අවශ්‍ය බවත් අමීර් පවසා තිබෙනවා. කොහොම වෙතත් දැන් මතුවී තිබෙන තත්වය ඉදිරියට ඇදගෙන යාමට තමන් බලාපොරොත්තු නොවන බවයි අමෝල් ගුප්තෙ ප‍්‍රකාශ කරන්නේ.වාසනාව දෝතට ගෙන අභිෂේක් භච්චන් සමඟ ඓශ්වර්යා රායි යුගදිවි ගමන් ඇරඹුවේ මීට වසරකට පෙර අපෙ‍්‍ර්ල් 20 දා යි. එදා මේ පෙ‍්‍ර්මවන්ත යුවළ එක හිතින් එක්තැන්වූ අසිරිමත් මංගල්‍යය බොලිවුඩ් පුරයේ ඉන්දියාවේ විතරක් නොවෙයි, මුළු ලෝකයේම අවධානය දිනා ගත්තා. විවාහ දිවියට එළැඹුණු අභිෂේක් - අයිශ්වර්යා ගැන එදා සිට මේ මොහොත වනතුරු තවමත් බොහෝ දෙනෙක් කතා කරනවා. ඒ එදා ලෙසින් ම අදත් ඔවුන් දෙදෙනා වෙතින් ආදරයේ සුවඳ විහිදෙන නිසා වෙන්න ඇති.ඒ කොහොම වුණත් අභිෂේක් අයිශ්වර්යා යුවළ පසුගිය සතියේ දී විවාහ දිවියේ මුල් සැමරුම ප‍්‍රීති ප‍්‍රමෝදයෙන් යුතුව පැවැත්වූ බවයි ආරංචි. අභිෂේක් කියා තිබුණේ මේ සැමරුම වෙනුවෙන් විශේෂ සූදානමක් නොතිබූ බවයි.මේ සැමරුම් උත්සවය පවත්වන්නේ කොහේ දැයි බොහෝ දෙනා විමසා තිබුණා.කවුරු කවුරුත් අභිෂේක් - අයිශ්වර්යාගේ විශේෂ අවස්ථාවන් දෙස ඇස ගසාගෙන සිටින බව හොඳින් ම දන්නා අභිෂේක් ගේ පියා, අමිතාබ් භච්චන්, ඒ පිළිබඳ වගතුග හෙළිකර සිටියා. ඔහු පැවසූ පරිදි විවාහ සංවත්සර උත්සවය පැවැත්වුණේ ඇමරිකා එක්සත් ජනපදයේ මියාමි හිදීයි.එවැනි ස්ථානයක විවාහ සැමරුම පවත්වන්නටත් විශේෂ හේතුවක් තිබුණා. "ඒ දවස්වල අභිෂේක්, 'දොස්තානා' චිත‍්‍රපටයේ දර්ශන කිහිපයක රඟපාන්න මියාමිවලට ගිහින් තිබුණා. එයත් එක්ක අයිශ්වර්යාත් ගියා.ඉතින් ඒ නිසා තමයි, ඒ දෙන්නට මියාමිවලදී විවාහ සංවත්සරය පවත්වන්න සිද්ධ වුණේ. අපෙ‍්‍ර්ල් 20 දා ම 'සර්කර් රාජ්' චිත‍්‍රපටය මාධ්‍යයන් වෙත හඳුන්වාදීමේ අවස්ථාවත් යෙදිල තිබුණා." අමිතාබ් මාධ්‍යවේදීන් සමඟ පැවති සම්මුඛ සාකච්ඡාවකදී අභිෂේක් සහ ඓශ්වර්යා ගේ විවාහ සැමරුම ගැන විස්තර එලෙස හෙළි කර තිබුණා.'සර්කර් රාජ්' චිත‍්‍රපටය අධ්‍යක්ෂණය කළේ රාම් ගෝපාල් වර්මා යි. එහි අභිෂේක් සහ අයිශ්වර්යා ප‍්‍රධාන චරිත නිරූපණය කරනවා.මේ චිත‍්‍රපටය මාධ්‍යයන් වෙත හඳුන්වා දීමේ අවස්ථාවට අභිෂේක්, අයිශ්වර්යාත් එක්ක මියාමිවල සිට 'ස්කයිකේප්' කියන නවීනතම චන්ද්‍රිකා තාක්ෂණය ඔස්සේ සම්බන්ධ වුණා. එහිදී අභිෂේක් සහ අයිශ්වර්යා මියාමි නගරයේ සිට මුම්බායි නගරයේ පැවති මාධ්‍ය හමුව ඇමතූ බවත් ආරංචියි.අධ්‍යක්ෂ රාම් ගෝපාල් වර්මා පැවසුවේ 'සර්කර් රාජ්' චිත‍්‍රපටය අභිෂේක් - අයිශ්වර්යා යුවළගේ පළමු විවාහ සංවත්සරය දාම මාධ්‍යයන් වෙත හඳුන්වාදීමට හැකි වීම අපූර්වතම සිදුවීමක් බවයි. "මට නම් කිසිම මතකයක් තිබුණෙ නැහැ, මේ දෙන්නා විවාහ වුණේ අපෙ‍්‍ර්ල් 20 දාය කියලා අපි මේ කිසි දෙයක් නොදැනයි මේ මාධ්‍ය හමුව සංවිධානය කළේ. 'සර්කර් රාජ්' තිරගත වෙන්නෙ තව සති 6 කින් විතර.මට නම් මේ කාගෙවත් උපන් දින, විවාහ සංවත්සර මතක නැහැ. අනික් අයගෙ කොහොම වෙතත් මගේ උපන් දිනයවත් මට මතක නැහැ. රාම් ගෝපාල් වර්මා මාධ්‍යයන් වෙත එලෙස ප‍්‍රකාශ කර තිබුණා.ඔහු තවත් විශේෂ කාරණයක් සිහිපත් කළා... "චන්ද්‍රිකා රූපවාහිනී තාක්ෂණය භාවිතා කරමින් බොලිවුඩ් නළු නිළි දෙපළක් පිටරටක ඉඳලා ඉන්දියාවේ මාධ්‍යවේදීන් ඇමතුව මුල්ම අවස්ථාවත් මේකයි.'සර්කර් රාජ්' චිත‍්‍රපටයෙන් අභිෂේක් සහ අයිශ්වර්යාගේ ජීවිත කිසිසේත්ම වෙන් කළ නොහැකි බවයි, අධ්‍යක්ෂ රාම් - ගෝපාල් වර්මා ප‍්‍රකාශ කළේ. ළඟදීම මේ චිත‍්‍රපටයේ ගීත එකතුව ද එළිදැක්වීමට නියමිත බවත් ඔහු පැවසුවා.සුජීව තේවහෙට්ටිගේ </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042713</link>
    <topic>සුනිල් පෙරේරා</topic>
    <author>හේමාලි</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්කාලෙකින් ඔබේ අලුත් ගීතයක් ඇහුණෙ නෑ. ඔබ නිහඬවෙලා කියන්නේ ඇත්තද?කවුද කියන්නේ. මම නිහඬවෙලා නෑ. නිර්මාණ නොකර ඉන්නෙත් නෑ. හොඳ ගීතයක් එන්න ඕන ජනපි‍්‍රය වෙන්න.ජිප්සීස් සංගීත කණ්ඩායම නවත්තල කියන්නේ ඇත්තද?නෑ. නවත්වල නෑ. ඔය ඕන තරම් උත්සව අවස්ථාවලට නතචර කරන්නේ.හැබැයි අපි ප‍්‍රසංග වේදිකාවට යන එකනම් නවත්තල තිබෙනවා. බණ්ඩාරනායක අනුස්මරණ සම්මන්ත‍්‍රණශාලාවේ එහෙම අපි ඕන තරම් ෂෝ කරනවා.සංගීතය පැත්තෙන් කලඑළියට එන්න ඔබේ පුතාට ඔබ උදව් කළේ නෑ කියන්නේ ඇත්තද?එහෙම එකක් නෑ. ඔහුගේ නිර්මාණවලට මම ඇඟිලි ගහන්නේ නෑ.මට ඕන වුණේ ඔහු ඔහුගේ හැකියාවෙන් දක්ෂතාවයෙන් එළියට එනවා දකින්න. මගේ නම පාවිච්චි කරල ඒ හින්ද ජනපි‍්‍රය වෙනවා දකින්න මම කැමති වුණේ නෑ. අද එයා එයාගේ හැකියාවෙන් දක්ෂතාවයෙන් ඉදිරියට ඇවිත් තිබෙනවා. ඒ ගැන මට ආඩම්බරයි.දැන්වීම් වලට විතරක් පෙනී හිටින්නේ ආර්ථික වාසිය ගැන විතරක් හිතලා කියන්නේ ඇත්තද?ආර්ථිකය ගැන පමණක් හිතන්නේ නෑ. නමුත් මට ගැළපෙන විදියට දැන්වීම් ආවොත් බාර ගන්නවා. දැන්වීම් වලට විතරක් පෙනී හිටිනවා කියලා දෙයක් නෑ. නිර්මාණත් ඕන තරම් කරනවා.ඔබ ගීතයක් හැදුවොත් ඒක දැන්වීමක් සඳහා ගන්නවා කියන්නේ ඇත්තද?තමන්ගේ භාණ්ඩයක් අලෙවි කරගන්න මගේ නිර්මාණයක් ඉල්ලුවොත් මම දෙනවා. එහෙම ඉල්ලන්නෙත් ඒවා ජනපි‍්‍රය නිසා වෙන්න ඇති.හේමාලි </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042714</link>
    <topic>කොහොමද තොරතුරු</topic>
    <author>හේමාලිගෙන්</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්සුමනා අමරසිංහ ප‍්‍රවීණ චිත‍්‍රපට අධ්‍යක්ෂ රෝයි ද සිල්වා ගේ බිරිඳ වගේම ඔහුගේ නිෂ්පාදනවල නිෂ්පාදන කෘත්‍යාධිකාරිණිය.තවත් වෙලාවකට ඔහුගේ සහාය අධ්‍යක්ෂිකාව. ඒ වගේම ඔහු ගේ නිර්මාණවල රඟන නිළිය. ඉතින් මේ දිනවල සුමනා ලෑස්ති වෙන්නේ රෝයි එක්ක මේ භූමිකා සියල්ලම නිරූපණය කරන්න.රෝයි මේ දිනවල සූදානම් වෙන්නේ තවත් අලුත් ප‍්‍රඩක්ෂන් එකක් කරන්න. මේ දවස්වල අපි ලොකේෂන් බලන්න යනවා. දැනට නුවරඑළිය, මතුගම, කොළඹ, අඹේවල අවට ලොකේෂන් තෝරාගෙන තිබෙනවා.අර්ජුන කමලනාත් අමීෂා කාවින්දි සහ රජිත හිරාන් චාමිකර දැනට මේ සඳහා තෝරාගෙන ඉන්න නළු නිළියන්. රෝයි කියනවා මේ නපධඤභජබඪධද එක මටම කරන්න කියලා.ඊට අමතරව ඔහුගේ සහාය අධ්‍යක්ෂ හැටියටත් වැඩ කරන්න වේවි. ඇඳුම් නිර්මාණය සහ රංගනයටත් එකතුවෙන්න වෙයි. මේ කාර්යයන් ඔක්කොම වඩා වගකීම් සහිත බාරදූර කාර්යයන් වුණාට අපි දෙන්නම එක ගෙදර නිසා පහසුවෙන් කරගන්න පුළුවන්."සතියේ දින කිහිපයක්ම විවිධ චරිත හරහා පෙ‍්‍ර්ක්ෂකයන් හමුවට එන්න නිළියකට අවස්ථාව ලැබෙන්නෙත් වාසනාවකට.ඒ වාසනාව මේ දවස්වල මොරීන් චාරුණීට ලැබිල තිබෙනවා. මේ දිනවල විකාශය වන පබා, කාව්‍යා ඇතුළු ටෙලි නාට්‍ය කිහිපයකින්ම ඇය අපේ නිවෙසේ ආලින්දයට එනවා.මේ අතරින් පබා ටෙලි නාට්‍යයේ ඇය රඟපාන චරිතය හරිම අමුතුයි. පබා සහ කාව්‍ය ටෙලි නාට්‍ය දෙකේම රූගත කිරීම් තවමත් අවසන් වී නොමැති නිසා මේ දිනවල ඇය වැඩිපුරම රැඳෙන්නේ පබා සහ කාව්‍යා දර්ශන තල වලයි. ඒ සමඟම ඇය පසුගිය දිනවල අලුත් චිත‍්‍රපටයකටත් රංගනයෙන් දායක වුණු බව ආරංචි වුණා.ඒ රොහාන් වැලිවිට අධ්‍යක්ෂණය කරන 'පොලිටිකල් ජෝක්ස්' චිත‍්‍රපටය. ළඟදීම තවත් අපූරු රංගනයක් තුළින් රිදී තිරයෙනුත් මොරීන් අපට හමු වේවි."මේ දවස්වල වැඩියෙන්ම කරන්නේ අවුරුදු ප‍්‍රසංග වලට සහභාගි වෙන එක තමයි. ඒ අතරම ඉදිරි කාලයේදී විදේශ සංචාර කිහිපයකටත් සහභාගි වෙන්නට ආරාධනා ලැබී තිබෙන නිසා ඒ සඳහා යන්නටත් මේ දිනවල සූදානම් වෙනවා." කොහොමද අලුත් තොරතුරු කියලා බලන්න අපි නෙලූ අධිකාරිට කතා කළාම ඇය ඒ විදියට උත්තර දුන්නා.නෙලූ ගේ නිර්මාණ එකතුවක් ළඟකදී ආවේ නැති නිසා ඒ ගැනත් නෙලූ මේ දිනවල උනන්දු වෙනවා. දැන් ගීත කිහිපයක්ම කරලා ඉවරයිලු. තවත් ගීත 04 - 05 ක් ම ඉදිරියේදී පටිගත කිරීමට සූදානමින් ඉන්නවා.කොහොම නමුත් මේ අවුරුද්ද අවසාන වෙන්න කලින් නෙලූ ගේ අලුත් ගීත එකතුවක් අපිට රසවිඳින්න ලැබේවි."මේ දවස්වල වැඩියෙන්ම කරන්නේ අවුරුදු ප‍්‍රසංග වලට සහභාගි වෙන එක තමයි. ඒ අතරම ඉදිරි කාලයේදී විදේශ සංචාර කිහිපයකටත් සහභාගි වෙන්නට ආරාධනා ලැබී තිබෙන නිසා ඒ සඳහා යන්නටත් මේ දිනවල සූදානම් වෙනවා." කොහොමද අලුත් තොරතුරු කියලා බලන්න අපි නෙලූ අධිකාරිට කතා කළාම ඇය ඒ විදියට උත්තර දුන්නා.නෙලූ ගේ නිර්මාණ එකතුවක් ළඟකදී ආවේ නැති නිසා ඒ ගැනත් නෙලූ මේ දිනවල උනන්දු වෙනවා. දැන් ගීත කිහිපයක්ම කරලා ඉවරයිලු. තවත් ගීත 04 - 05 ක් ම ඉදිරියේදී පටිගත කිරීමට සූදානමින් ඉන්නවා.කොහොම නමුත් මේ අවුරුද්ද අවසාන වෙන්න කලින් නෙලූ ගේ අලුත් ගීත එකතුවක් අපිට රසවිඳින්න ලැබේවි.රොෂාන් පිලපිටියට මේ දවස්වල වැඩියෙන්ම ප‍්‍රතිචාර හම්බවෙන්නේ දැන් තිරගත වෙන හතර දෙනාම සූරයෝ චිත‍්‍රපටයේ රංගනය වෙනුවෙන්. මේ ප‍්‍රතිචාර එක්කම ඔහු අලුත් ටෙලි නාට්‍යයකත් රූගත කිරීම් සඳහා සම්බන්ධ වෙනවා.ඒ හැමදේටම වඩා අලුත්ම අලුත් ආරංචියක් කිහිපයක්ම රොෂාන් ගැන තිබෙනවා.ඒ තමයි ඔහු මේ දිනවල ඓතිහාසික කතාන්දරයක චරිතයක් වෙනුවෙන් අධ්‍යයන කටයුතුවල නිරත වෙන බව. මේ නාට්‍යය අධ්‍යක්ෂණය කරන්නේ අනුර මාධව ජයසේකර. මේ නාට්‍යයේ රොෂාන්ට ලැබී තිබෙන්නේ වීදිය බණ්ඩාර ගේ චරිතය.වීදිය බණ්ඩාර කියන්නේ රණ ශූරයෙක් නිසා ඔහුගේ චරිත නිරූපණය වෙනුවෙන් රොෂාන් මේ දිනවල පෙර පුහුණුවීම් වල නියුතු වෙනවලු."වීදිය බණ්ඩාර ගේ චරිතය වෙනුවෙන් පුහුණුවීම් වල නියුතු වෙන නිසා වෙන ටෙලි නාට්‍ය බාරගත්තෙත් නෑ.අනිත් පැත්තෙන් අද බොහෝ විට බිහි වෙන්නේ මෙගා ටෙලි නාට්‍යයනේ. මෙගා ටෙලි නාට්‍යවලට සම්බන්ධ වෙන්නේ නෑ කියන තීරණයකත් මම ඉන්නවා. ඒ නිසා මේ දවස්වල කරන්නේ වීදිය බණ්ඩාර පෙර පුහුණුවීම් පමණයි" රොෂාන් පැවසුවා.හේමාලිගෙන් </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042715</link>
    <topic>මැණිකට සිත්බැඳී ඔබටයි</topic>
    <author>ඉනෝකා පෙරේරා බණ්ඩාර ඡායාරූප විමල් කරුණාතිලක</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්ප‍්‍රබල මැණිකකින් අපල අවම කරගන්න පුළුවන්මෙහි මුල් කොටස පසුගිය සතියේ පළ වියබැලූ බැල්මට ඇහැ ගියාට, ලස්සන මැණික් ගලක් ගැන වුණත් හිතන්න දේවල් එමටයි. නොදන්න දේත් එහෙමයි.බොහෝ විට, මැණික් පැළැඳිල්ල ගැන උපදෙස් ලැබෙන්නෙ ඡ්‍යොතිෂ්‍යවේදියාගෙන්.ඒත් ඡ්‍යොතිෂය දත් පමණින් මැණික් විද්‍යාව (Gemmology)පිළිබඳ උපදෙස් දීම, සුදුසු නැති බවයි රොහාන් කියන්නෙ.”මැණික් විද්‍යාව කියන්නෙ සියුම් ව හැදෑරිය යුතු ශාස්ත‍්‍රයක්. පසුගිය සතියෙ අපි කතා කළ, සියලු ම ගුණ දොස් බලලයි මැණික් පැළඳිල්ලට අත ගහන්න ඕනෙ.අනෙක් කාරණාව තමයි, හොඳ ඡ්‍යොතිෂ වේදියකුගෙ ලක්‍ෂණ දැන සිටීම.ඔහු අර්ථ, ධර්ම, කාම හා මෝක්‍ෂ සම්පත් ලබන්නෙක්, ඒ කියන්නෙ, ඡ්‍යොතිෂවේදියා හිඟන තත්ත්වයේ ඉන්න කෙනෙක් නෙවෙයි. හොඳ ආර්ථික, ධාර්මික පරිසරයක ජීවත්වන්නෙක් වීම ඉතාම වැදගත්.අපලෙකට ගලක් පළඳින්නෙ, යම් ග‍්‍රහයෙක් ඉලක්ක කරගෙන. හරියට ම කිව්වොත් අපල දෙන ග‍්‍රහයාට විරුද්ධව. ඒක සමහර විට එක ග‍්‍රහයෙකුගෙන් වෙන්නත් පුළුවන්. ග‍්‍රහයො කිහිප දෙනෙකුගෙන් වෙන්නත් පුළුවන්.සමහර කෙනකුට, ග‍්‍රහයො 6 – 7 දෙනකුගෙන් ම එකවර අපල ගෙන දෙන අවස්ථාත් තියෙනව.මේ වගේ අවස්ථාවක වැඩිම අපලය කඩා දැමීම තමයි මුලින් ම කළ යුතු. සෙසු උපද්‍රව සඳහා ගල් කිහිපයක සංයුතියක් පැළැඳිය යුතුයි. ඉතා සීරුවට හා සියුම්ව කළ යුතු කටයුත්තක් ඒක...උදාහරණයක් කියන්නම්, සිකුරු, චන්ද්‍රයා වගේ ග‍්‍රහයන් පාප පීඩිතව, මාරක ව හිටියොත් ඒ අය ගෙන් අපල වැඩියි. නමුත්, සෙනසුරු වුණත් ප‍්‍රබල ව හිටියොත්, ගල් පැළැඳීමෙන් ලොකු තල්ලුවක් දීල, නොහිතන දියුණුවක් කරා යන්න පුළුවන්...අනෙක විවාහ ජීවිතය සාර්ථක කරගන්නත්, අඹු - සැමි බැඳීම් වැඩි කරලන්නත් මැණික් ගලකට ඇති හැකියාව පුදුම සහගතයි.ඒ විතරකුත් නෙවෙයි, ආත්ම ශක්තිය, ධෛර්ය, අවංක භාවය වගේ ගුණාංග වඩවන්න සමත් මැණික් ගල් වර්ගත් තියෙනව.”රොහාන් කියන විදියට ඔය කාරණාව ඒ හැටියට ම ඉටු වෙන්නෙ. ඡ්‍යොතිෂය හා මැණික් විද්‍යාව දෙක ම, එකට පෑහීමෙන්.හුඟ දෙනෙක් මැණික් පළඳින්නෙ මුදුවට. ඒත් රූප සම්පත්තිය වගේ කාරණාවල දී ‘මැණික් කටුව‘ කියන්නෙත් සුවිශේෂි තැනක්.”මැණිකක් දමපු ‘බ්‍රේස්ලට්’ එකක් වුණත්, එල්ලා හැලෙන්න පළඳල වැඩක් නෑ. මැණික් කටුවට හොඳින් ස්පර්ෂ වෙන තරමට හිරටයි තියෙන්න ඕනෙ. ‘මැණික් කටුව‘ ලෙස නම් වෙලා තියෙන්නෙත්, මැණිකක ගුණ ලැබෙන සුවිශේෂි තැනක් හින්දා...නමුත් ප‍්‍රතිඵල වැඩි සහ ඉක්මන් ඇඟිලි වලදී...”කොහොම වුණත්, ඡ්‍යොතිෂයේ හැටියට ලස්සන රූපෙකට හිමිකම් කියන්නෙ, සිකුරු, චන්ද්‍රයා, අඟහරු හා බුධ ග‍්‍රහයන් ප‍්‍රබල වෙලා උපන් අය.ප‍්‍රධාන වශයෙන්, රූප සම්පත්තියට බලපාන ඔය ග‍්‍රහයන් ගෙ කිරණ ලබා ගැනීමට සමත්, මැණික් ගල් පැළැඳීමෙන් හොඳ රූපයක් පවත්වා ගන්නට පුළුවන් කියලයි රොහාන් කියන්නෙ.එහෙම ශක්තියක් මැණික් ගලක උපදින්නෙ, එහි රසායන සංයුතිය හා ‘කිරණ’ උරා ගැනීමේ ශක්තිය නිසා.දන්නව ද... මැණික් ගලක ආයු කාලය අවුරුදු මිලියන 300 ක්. හොඳ මැණික් ගලක් වතුර යටට බහින්නෙ බොහොම හිමින්. ඒ තමයි, හොඳ ගලක් තෝරා ගත හැකි සරල ම ක‍්‍රමය.ගල් පැළැඳීමෙන්, ‘කර්ම චක‍්‍රය’ අනුව ඵල දෙන විපාකයන් දුරු කරගන්න පුළුවන් ද කියලත් කෙනකුට හිතෙන්න පුළුවන්.”තමන්ට හිමි, ප‍්‍රබල ගුණ දෙන මැණිකකින් පුළුවන්, ඒ නරක බලපෑම් අවම කර ගන්න උදව් දෙන්න. මොකද නියත කර්ම හා අනියත කර්ම ලෙස, කර්ම චක‍්‍රයත් කොටස් දෙකකට බෙදෙනව.ගලක් පැළැඳීමෙන් යටි හිතට තල්ලුවක් දෙනව. හිත ශක්තිමත් වෙනව. ඒක ම ඇති කෙනකුට නොවැටී ඉන්න. ප‍්‍රශ්නවලට මුහුණ දෙන්න. හැබැයි ඉතින්, හඳහන බලල නියමිත ගල සොයා ගැනීමයි වැදගත්.ඒකත් හරියට, බෝධි පූජා වගේ. අපලවලට බෝධි පූජා පවත්වන්නෙ නිකම් නෙවෙයි. ‘බෝ කිරණ’ හරි ප‍්‍රබලයි. මේ බෝ කිරණ තමන් වෙතට අද්දවා ගන්න නම්, පැය දෙකක්වත් බෝගහ යට එක්සිත්ව වාඩිවෙලා ඉන්න ඕනෙ. ඒ බෝ කිරණ ඇඟට ඇතුළු වෙද්දී පුදුමාකාර වෙනසක් දැනෙනව.ගල්වල සංසිද්ධියත් ඔය වගෙයි. සමහර ආකාස වස්තූූන්වලත් තියෙන්න පුළුවන් ගුණයක් ඕක.සමහර මැණික් ගල් තියෙනව, අකුණු වුණත් ආපහු හරවල යවන.”මැණික්වල තියෙන්නෙ, ඇහැට පේන ආලෝකය විතරක් නෙවෙයි. ඇසට නො පෙනෙන ආලෝක කිරණත් මැණික් ගලක ගුණාත්මක බවේ ලක්‍ෂණයක්.”හැබැයි ඉතින්, ඒ ඇසට නොපෙනෙන කිරණ ලබා ගැනීමේ හැකියාව තියෙන්නෙ, මැණික් ගලක ‘ෆැසට්’ (Facet)මත.නියමිත ‘ෆැසට්’ ප‍්‍රමාණයක් කැපුණු ගලක කිරණ උරා ගැනීමේ ශක්තිය වැඩියි. සමහර මැණික්වල වර්ණ වෙනස් වෙනව. ඉතින් ‘ෆැසට්’ කැපිල්ල සීරුවට සහ ඉතා දැනුවත් බවකින් කළ යුතු ඒ නිසා. හුඟ දෙනෙක් ‘සින්තටික්’ ගල්වලට අහුවෙන්නෙ ඔය කාරණාව හරිහැටි හඳුනා ගන්න බැරිව ...”අනික ‘රේඩියේෂන්’ යවපු ගලක් දෝෂ සහිත වෙනව. එහෙම ගලක් පැළැඳීමෙන් කෙනකුට ‘ලියුකේමියාව’ වැනි රෝග තත්ත්වයන් පවා එන්න පුළුවන්...”එනයින් බලද්දී, මැණික් ගලක හැඩ තල, අභ්‍යන්තර සැකසුම ආදී ලක්‍ෂණ ගැන මොන තරම් සැලකිලිමත් වෙන්න ඕනෙද...?රොහාන් කියන විදියට, ‘මූන්ස්ටෝන්’ කියන්නෙ මළ ගලක්. සමහරු චන්ද්‍රයගෙ අපලවලට මේ ගල පළඳින්නෙ නොදැනුවත්කමට.ඒක දුක ම ගෙන දෙන, අඳුරු මැරිච්චි ගලක්. සමහර කළු කට්ට, ගෙදර තියෙන එකත් හරියට මළ මිනියක් තියාගෙන ඉන්නව වගේ වැඩක්. කිසිම වගතුවක් නැහැ...මැණික් ගැරිල්ලට වගේ ම මැණික් ව්‍යාපාරවලට අතගහන හැමෝටමත් එක වගේ හරි නොයන්නෙ මැණික්වලින් පුද්ගලයන්ට තියෙන බලපෑම නිසා.”ලැබීමක් නැති කෙනෙක්, බැකෝ යන්ත‍්‍රයකින් හෑරුවත්, මැණික් මතු නොවී පොළොවෙ හැංගෙනව. සමහර අය අවස්ථාව තිබුණත් ලෝබකමක් හිතල පළඳින්නෙ නෑ. ඒකයි කියන්නෙ මැණිකක් පළඳින්නත් වාසනාව තියෙන්න ඕනෙ කියල...”හැම ගලක් ගැනම කියන්න ඉඩ කඩක් නැති වුණත්, මැණිකක ගුණ කියන්න උදාහරණයක් නොලීවොත් ඒක අඩුවක්.පුෂ්පරාග කියන්නෙ, ජීවිතයට සෞම්‍ය බවක් ගෙනෙන ගලක්. ඇළුමිනියම් ඔක්සයිඩ්, සිලිකා අඩංගු මේ ගලේ, පැහැය වැඩි වූ තරමටයි ගුණය වැඩි. මනුෂ්‍යයකු ප‍්‍රචලිත කරන්න, ධනය ලබා දෙන්න වගේ ම ව්‍යාපාර දියුණුව වෙනුවෙනුයි මේ ගල පළඳින්නෙ.පුෂ්පරාගයක් පළඳින්න වත්කමක් නැති කෙනෙකුට, ‘යෙලෝ ස’කර්න්’, යෙලෝ පර්ල්, යෙලෝ ටොපෑස්, වගේ ආදේශක ගල් තෝරා ගන්න පුළුවන්.මුහුදෙන් ගන්න නිසා කොරල් තමයි, මිලෙන් අඩුම. කැල්සියම් කාබනේට්, මැග්නිසියම් කාබනේට්, ෆෙරික් ඔක්සයිඩ්, සිලිකා සහ වතුර යම් ප‍්‍රමාණයක් අඩංගු කොරල්, බොහෝ විට පළඳීන්නෙ අඟහරුගෙ බලපෑමට.ලේවල දෝෂ, භෞම දෝෂ, වැනි ලෙඩදුක්වලට සහනයක් වන අතර ම හදිසි අනතුරුවලින් බේරා ගැනීමේ ගුණයක් මෙහි තියෙනව. අනික කී‍්‍රඩකයන්ට වඩාත් උචිත ගලක් වගේ ම විවාහ ප‍්‍රමාද වන අයටත් සුදුසු ගලක් මේක...”කොහොම වුණත් අන්තිමට කියන්න තියෙන්නෙත් එක දෙයක්.මැණික් පැළඳීම කියෙන්නෙ, හිතුමතේ කළ යුතු දෙයක් නෙවෙයි.වාසනාවට වගේ ම අවාසනාවටත් හේතු වන මැණික් පැළඳිල්ල ගැන තවදුරටත් දැනගන්න අවශ්‍ය නම් ඔබට පුළුවනි, 0773 - 922691 අංකයෙන් රොහාන් අමතන්න.ඉනෝකා පෙරේරා බණ්ඩාර ඡායාරූප විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042716</link>
    <topic>ලුහුඩු පුවත්</topic>
    <author/>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්විසාකා විදුහලේ හිරුෂි හිමාලි ජයසේනගේ භරත නැටුම් කල එළි මංගල්‍ය (අරන්ගේත‍්‍රම්) පසුගියදා පැවැත්විණි.12 හැවිරිදි හිරුෂිගේ මෙම ප‍්‍රථම නර්තන රංගන උළෙලට ප‍්‍රධාන අමුත්තා ලෙස ජනමාධ්‍ය හා තොරතුරු අමාත්‍ය අනුර ප‍්‍රියදර්ශන යාපා මහතා ද සංස්කෘතික කටයුතු පිළිබඳ අමාත්‍ය මහින්ද යාපා අබේවර්ධන මහතා ද සහභාගි වූහ.හිරුෂි විශේෂඥ වෛද්‍ය රනිල් ජයසේන සහ මාධනි ජයසේන යුවළගේ දියණියකි.ආබාධිත හා ආබාධිත නොවන තරුණ තරුණියන්ගේ සන්නිවේදන කුසලතා නැංවීම සඳහා නාට්‍ය චිකිත්සා වැඩ මුළු මෙහෙයවන තිදොර රංග ශිල්ප ශාලිකාව පසුගියදා අන්තර් ජාලයට එක් විය.www.gthidoratheater.orgයටතේ තිදොර අන්තර් ජාලයට එක් කළ අවස්ථාවට එක්වූ සංස්කෘතික කටයුතු අමාත්‍යවරයාගේ පෞද්ගලික ලේකම් වසන්ත යාපා අබේවර්ධන, තිදොර සභාපති රෝහණදේව, පාර්ලිමේන්තු මන්ති‍්‍ර සුනිල් හඳුන්නෙත්ති, වාරිමාර්ග කටයුතු අමාත්‍ය ජයතිස්ස රණවීර, ජනාධිපති ජ්‍යෙෂ්ඨ උපදේශක ලක්ෂ්මන් ජයකොඩි යන මහත්වරු මෙහි වෙති.රත්නසිරි පරණවිතාන රචනා කොට අධ්‍යක්ෂණය කළ 'සිද්ධාර්ථ' වේදිකා නාට්‍ය හෙට (28) සවස 6.30 ට මරදාන එල්ෆින්ස්ටන් රඟහලේදී වේදිකා ගත කෙරේ.ජානක පෙරේරා, නිශාදි රත්නාවලී, වර්ණතුංග සේනානායක, පුබුදුනී සමරවික‍්‍රම, චන්ද්‍රසෝම බිංදු හේවා, රෝහිත කරුණාරත්න, විමල් ජයකොඩි, අජිත් අධිකාරී, ඇතුළු ශිල්පීන් රැසක් මෙහි චරිත මවති.ලයනල් අල්ගම සංගීතය සපයන 'සිද්ධාර්ථ' හි නර්තන වින්‍යාශය නිෂාදි රත්නාවලීගෙනි. මෙය ගාමිණි මලවැන්න ගමගේ ගේ නිෂ්පාදනයකි.තුසාර පීරිස් අධ්‍යක්‍ෂණය කළ “ප‍්‍රභා කරන්” චිත‍්‍රපටය අපෙ‍්‍ර්ල් 25 වැනිදා සිට CELමණ්ඩලයේ සීමිත සිනමාහල් කීපයක ප‍්‍රදර්ශනය ආරම්භ කෙරිණි.තොප්පිගල ප‍්‍රදේශයේ දී රූගත කෙරුණු ‘ප‍්‍රභාකරන්’ හී පි‍්‍රයංකර රත්නායක, අනුරුද්ධිකා පාදුක්කගේ, දසුන් මධුශංක, ධර්ෂන් ධර්මරාජ් ප‍්‍රධාන චරිතවලට පණ දෙති. මෙහි කැමරාව ජයනාත් ගුණවර්ධනගෙනි.ප‍්‍රවීණ ගුවන් විදුලි හා රූපවාහිනි මාධ්‍යවේදී කරුණාරත්න අමරසිංහයන්ගේ 19 වැනි ගුවන් විදුලි හා රූපවාහිනි මාධ්‍ය පාඨමාලාව මැයි මස ඇරැඹේ.ගුවන් විදුලි නාට්‍ය රංගනය, පිටපත් රචනය, රූපවාහිනී හඬ කැවීම, නිවේදනය හා භාෂා භාවිතය පිළිබඳ මෙම ප‍්‍රායෝගික පාඨමාලාව හැදෑරීමට කැමැති අයට 011-2916080 හා 0773011219 දුරකථන අංක මගින් හෝ 165, මාකොළ පාර, කිරිබත්ගොඩ ලිපිනයට මුද්දර කවරයක් එවීමෙන් හෝ විස්තර ලබා ගත හැකිය.අද කලාව ගැන සාකච්ඡාවක්වර්තමාන කලාව හා සංස්කෘතිය පිළිබඳව ප‍්‍රසන්න විතානගේ සමග කෙරෙන විවෘත සාකච්ඡාවක් 29 වැනිදා සවස 4.30 ට කෝට්ටේ, ඇතුල්කෝට්ටේ උක්වත්ත පාරේ අංක 32 දරන ස්ථානයේදී පැවැත්වේ. මෙදින නොවැම්බර් ව්‍යාපාරය ගැන සැකසුණු වාර්තා චිත‍්‍රපටයක් ද තිරගත කෙරේ.පැරණි ගීත රසික සංසදය දිවයින පුරා පැවැත්වීමට නියමිත 'ශී‍්‍ර ගීත්' 2008 මධුර ප‍්‍රසංගාවලියේ ගීත ගායනා කිරීම සඳහා දිවයින පුරා විසිරී සිටින ගායන කුසලතා ඇති නවක ගායක ගායිකාවන්ගෙන් අයදුම්පත් කැඳවයි.ලබන ජූලි මාසයේ කොළඹදී පැවැත්වෙන 'ශී‍්‍ර ගීත්' මධුර ප‍්‍රසංගයේ දී මින් තෝරා ගනු ලබන සීමිත පිරිසකට ගීත ගායනා කිරීමේ වරම් හිමිවනු ඇත.පැරණි ගීත නව පරපුර අත ජනපි‍්‍රය කරවීමේ හා ඒවා සංරක්ෂණය කිරීමේ අරමුණන් පැවැත්වෙන මෙම ප‍්‍රසංගාවලිය ඉදිරියේදී දිවයින පුරා පැවැත්වීමට සංවිධායක මණ්ඩලය තීරණය කර ඇත.හින්දි භාෂා පන්තියක් හා ගායනා පුහුණුවන්නන් සඳහා ස්වර අභ්‍යාස පාඨමාලාවක් ද ලබන අගෝස්තු මාසයේ ඇරඹීමට නියමිතය. මේ සඳහා උනන්දුවක් දක්වන කලාකාමී සහෘදයන් සංවිධායක, පැරණි ගීත රසික සංසදය, 522/4, බණ්ඩාරනායක මාවත, ඇල්දෙණිය, කඩවත ලිපිනයෙන් හෝ 0773181729 යන දුරකථනයෙන් විමසන ලෙස දන්වා සිටී.ලක්ෂ්මන් පියසේන ලියූ 'සැහැල්ලුවේ ගෙනාවා' කාව්‍ය සංග‍්‍රහය මැයි 06 වැනිදා පස්වරු 4.00 ට කොළඹ 7 මහජන පුස්තකාල ශ‍්‍රවණාගාරයේදී එළිදැක්වීමට නියමිතය.ලාෆ්ස් සමූහ ව්‍යාපාරයේ සභාපති හේමචන්ද්‍ර වෑගපිටිය හා දිලීප අබේසේකර යන මහත්වරු මෙහිදී විශේෂ දේශන පවත්වති.නර්තන ග‍්‍රන්ථ එළි දකීනෘත්‍ය විශාරද ජගත් චන්ද්‍රලාල් ලියූ භාරතීය නර්තන කෙටි ප‍්‍රශ්නෝත්තර සංග‍්‍රහය සහ කථක් නර්තන සංග‍්‍රහය යන ග‍්‍රන්ථත්දවය මැයි මස 2 වැනිදා සවස 2. 30 ට වාද්දුව විජය කුමාරතුංග රඟහලේ දී දොරට වැඩීමට නියමිතය.සරසවි සිසුන්ගේනිර්මාණ දැක්මක්කැලණිය විශ්ව විද්‍යාලයේ අවසන් වසරේ සිසු සිසුවියන් වන චිත‍්‍රපාලී, ශාමලී, දුමින්ද, සඳුන්, චාන්දනී, අමාලි, නාලිකා, ධම්මිකා, සංජුලා, කි‍්‍රෂාන්ත යන අයගේ නිර්මාණ දැක්ම මැයි 04 වැනිදා දක්වා කොළඹ බෙයාෆුට් කලාගාරයේදී පැවැත්වේ. </content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=av08042717</link>
    <topic>විදෙස් පුවත් ලුහුඩින්</topic>
    <author>වත්සලා ගමගේ</author>
    <content>රසික මනාපය දිනූ ශිහාන්අපේ ඔසරිය තරම් ලස්සන විලාසිතාවක් මොන රටකවත් නෑශ‍්‍රියානිගෙන් සමාජයට පණිවුඩයක්‘මෙගා’ රැල්ලරසික ප‍්‍රතිචාර මැද 'සුපර් ඒන්ජල්ස්' ඉදිරියටකරු අයියා මියගොස් 25 වසරක් පීරීම නිමිත්තෙනිමේ තියෙන රැල්ලට එරෙහිව සටනක් දෙනවාදැඩි රැකවල් මැද දිවි ගෙවන සුපිරි නළු-නිළි යුවළහදවත් රෝගීන්ට සැත්කම් අවශ්‍යම ද?සිත් සනසන සොඳුරු නවාතැනක්"කෙල්ලෙක් රවටන එක පවක් කියල වෙලාවකට හිතෙනවා"බොලිවුඩ් පුරයෙන්සුනිල් පෙරේරාකොහොමද තොරතුරුමැණිකට සිත්බැඳී ඔබටයිලුහුඩු පුවත්විදෙස් පුවත් ලුහුඩින්බෝ ජ්‍යෙෂ්ඨ සාජන්වරයෙක්. ලැබ්රේඩර් වර්ගයේ කළු පැහැති බෝ මාර්ග සෝදිසිය, බෝම්බ පරීක්‍ෂාව පිළිබඳ විශේෂ පුහුණුවක් ලැබූ සුනඛ සාජන්වරයෙකි. හමුදා දිවියට සමු දෙන බෝ විශ‍්‍රාමිකයකු සේ ඉදිරි දිවිය ගෙවන්නට තීරණය කොට ඇති සෙයකි.සැබෑවට ම එය බෝ විශ‍්‍රාම ගැන්වීමකි.බෝ විශ‍්‍රාම යන්නේ නිසි වයස් පිරීම නිසා නො වේ, දෙ වසරක් පමණක් වියැති බෝ විශ‍්‍රාම ගැන්වෙන්නේ පසුගිය පෙබරවාරි මාසයේ දී සිදු වූ බෝම්බ පිපිරීමකින් බරපතළ තුවාල ලබා අවදානම් තත්ත්වයට පත් වූ නිසා යි.එය ඉතා අවාසනාවන්ත සිදුවීමක් වන්නේ පිපිරීමෙන් බෝ ගේ ස්වාමියා වූ 29 වියැති ටැබ් මිය යාම නිසා ය.බෝ ගේ නව ජීවිතය භාරගෙන ඇත්තේ, ටැබ් ගේ සෝයුරු විලී ස්මිත් සමඟ ඔහු ගේ පවුල යි.””බෝ අපේ පවුලට මුර සෙබළකු වේවි. අපිව ආරක්‍ෂා කරාවි.”විලී බෝ ගේ නව හිමිකාරිත්වය බාර ගනිමින් සිය ආදරය බෝ වෙත දක්වා සිටියේ එ සේ යි.මියගිය ටැබ් බෝ ට කෙතරම් ආදරය කළා ද යන්නත්, ටැබ් ගේ ම පෞරුෂත්වය බෝ තුළින් ද පෙන්නුම් කෙරුණු බවත්, බෝ විලී හා පවුල වෙත බාරදෙමින් හමුදා ප‍්‍රධානීහු පැවසූහ.පසුගිය වසරේ ටෙක්සාස්වල ලේක්ලන්ඩ් ගුවන් හමුදා මූලස්ථානයෙන් විශේෂ හමුදා පුහුණුවක් ලැබූ බෝ අද විශ‍්‍රාම යන්නේ ජ්‍යෙෂ්ඨ සාජන්වරයකු ලෙසින් ය.බි‍්‍රතාන්‍ය රාජකීය ගුවන් හමුදාවේ පියාසර නිලධාරියකු සිය ගුවන් යානය අනුන් ගේ ඉඩමක ගොඩබැස්වීම ගැන පැතිර ගියේ ආන්දෝලනයක්. මේ නිලධාරියා අන් කිසිවෙක් නොවේ, චාල්ස් කුමරු ගෙන් පසු ඔටුන්න හිමි ඔහු ගේ පුත් විලියම් කුමාරයා යි. විලියම් තම ගුවන් යානය ගොඩබැස්වූයේ ද තම පෙම්වතිය වන කේට් මිඩ්ල්ටන් ගේ මවුපියන්ට අයත් බ්‍රේක්ෂයර් හි උද්‍යානයක යි.විලියම් මෙලෙස පෙම්වතියක ගේ මවුපියන්ට අයත් ඉඩමක ගුවන් යානය ගොඩබැස්වූයේ ඔහු ගේ ගුවන් පුහුණුවට අදාළ ව බව පවසමින් ඔහු කළ කි‍්‍රයාව නිවැරැදි කිරිමට කටයුතු කළේ අන් කිසිවකු නොවේ, බි‍්‍රතාන්‍ය ආරක්‍ෂක අමාත්‍යාංශය යි.යුද බිම්වල සිට ද අදාළ ගුවන් පුහුණුවීම්වල නිරත වන පියාසර නිලධාරීන් එම ගුවන් යානා ගොඩබස්වන්නේ තම ගුවන් සීමාවෙන් එපිට බව යි එහි ජ්‍යෙෂ්ඨයකු පවසා ඇත්තේ. එහි දී එම ඉඩම් හිමියන් ගේ අවසරය ද ඇතිව අදාළ කරුණු සොයා බලා ගොඩබැස්වීම් සිදු කෙරෙන බව ද ඔහු පවසයි.හැම්ෂයර්වල එලෙස ගුවන් යානා ගොඩබැස්වීම සඳහා ස්ථිර අංගනයන් දෙකක් පමණක් ඇතත්, එය ප‍්‍රමාණවත් නො වේ.විලියම් කුමරු රකිමින් ආරක්‍ෂක ප‍්‍රධානින් පවසන්නේ කේට් ගේ මවුපියන් ගේ අවසරය ද ගෙන තත්පර විස්සක් වැනි කෙටි කාලසීමාවකට විලියම් යානය ගොඩබස්වා ඇත්තේ, සියලු ආරක්‍ෂක විධිවිධාන මධ්‍යයේ බව යි. එය විලියම් කුමරු ගේ පුහුණුවේ දී ඉතා සාමාන්‍ය දෙයක් බව ද ඔවුන් පවසයි.රාජකීය ගුවන් පුහුණුවෙන් පසුව විලියම් එළඹෙන ජුනි මාසයේ සිට රාජකීය නාවික හමුදාවට එක්වීමට ද බලාපොරොත්තුවෙන් සිටී.අඩනිරුවත ආකර්ෂණීය ඇදගැන්මක් වෙලා. තායිලන්ත ජාතිකයන් සැමරූ “සෝන්ග්ක්රාන්” අවුරුදු උලෙළේදීත් අඩ නිරුවතින් ආකර්ෂණය දිනාගැන්මේ වෑයමක් තිබුණා.පසුපස නිරාවරණය වන අයුරින්, අනුරාගී දසුන් මැවෙන අයුරින්, සිරුර නිරාවරණය කළ ඇඳුම් කැබලි හැඳ ගත් මෝස්තර නිරූපිකාවන් බැංකොක් හි කාවෝ සැන් වීදියේ වේදිකාවකට ගොඩවුණේ නරඹන්නන් පිනවමින්.ඒ පිනවීම් සතුට වැඩි වේලාවක් රඳ්‍ර පැවතුණේ නැති අතර, තායිලන්ත සංස්කෘතික අමාත්‍යාංශයේ කෝපය සීමාව ඉක්මවා යෑම ඊට හේතුව යි. බෞද්ධයන් විසින් සැමැරෙන නව අවුරුදු කාලසීමාව ඇතුළත තායි කාන්තාවන්ට සිරුර නිරාවරණය වන පරිදි ඇඳුම් අඩකින් සැරසී සිටීමෙන් වළකින්නැ’යි බලකෙරුණේ ඒ අනුව.”මේ උලෙළේ දී තායි සම්ප‍්‍රදායට අනුකූලව හොඳ ඇඳුම් ඉදිරිපත් කිරීමට අපි උපදෙස් දුන්නත්, මෙවැන්නක් බලාපොරොත්තු වුණේ නැහැ.”බලධාරීන් පවසන්නේ එවැන්නක්. තායි සංස්කෘතිය සම්ප‍්‍රදාය ආරක්‍ෂා කරන තානාපතිවරුන් ලෙස පෙනී සිටීම වෙනුවට මෝස්තර නිරූපිකාවන් මෙලෙස හැසිරීම ඔවුන් ගේ අප‍්‍රසාදයට ලක් ව තිබේ.තහනම් උත්තේජක ගෙන කී‍්‍රඩා කරන්නන් ගැන කතා නම් කොතෙකුත්. මේ ද එවැනි කී‍්‍රඩකයන් පිළිබඳ කතාන්දරයක්. වෙනස ඔවුන් මිනිසුන් නොවී තිරිසනුන් වීම යි.මෙවර මැඩිරිඩ් හි පැවැත්වෙන ශාන්ත ඉස්රාදෝ උලෙළ නිමිත්තෙන් සංවිධානය කොට ඇති ගොං පොර තරගය සඳහා සංවිධායකයන් දැඩි අවධානයක් යොමු කර තිබෙනවා. ඒ තහනම් උත්තේජක ගන්නා ගොන්නුන් කවුරුන් දැ'යි සෙවීමට යි.මීට පෙර වාරවල දී ද ගොනුන් සඳහා තහනම් උත්තේජක පරීක්ෂාවන් සිදුකර ඇතත්, මේවර පරීක්ෂාව ඉතා සැලසුම් සහගතව හා ක‍්‍රමානුකූලව සිදු කිරීමටයි කටයුතු කර ඇත්තේ. ඒ අනුව තරගයට සහභාගි වන ගොන්නුන් ගේ රුධිර, මූත‍්‍රා හා මළ සාම්පල රසායනාගාර පරීක්ෂාවකට ලක් කිරීම තරගාවලිය අතරතුරේ දී ද සිදුකිරීමට නියමිත බවයි සැලවෙන්නේ. යම් හෙයකින් ගොනකු සඳහා තහනම් උත්තේජක ලබාදී ඇති බව අනාවරණය වුවහොත් එම ගොනාගේ අයිතිකරුට ඩොලර් 95,000 ක දඩයක් නියම කිරීමට ද තීරණය ගෙන හමාරයි.වත්සලා ගමගේ</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ay0804271</link>
    <topic>ටකරන් මඩුවෙ ඉඳලා ඕ. ඒ. නෝනගේ නිවාසයට ගිය ගමන තාමත් ඉවර නෑ</topic>
    <author>උපාලි සමරසිංහ ඡායාරූපය - විමල් කරුණාතිලක</author>
    <content>ටකරන් මඩුවෙ ඉඳලා ඕ. ඒ. නෝනගේ නිවාසයට ගිය ගමන තාමත් ඉවර නෑජන සෙවණින් මේ වසරේ පවුල් 55,000කට නිවාසවීරවර්ධන පතිරැන්නහැලාගේ විජේපාල වීරවර්ධන දැන් මා අබිමුව හිඳී. හැට අට විය සපිරි හෙතෙම සියනෑ කෝරළයෙන් මුලින් ම බිහි වූ පරිපාලන නිලධාරීන් හතර පස් දෙනා ගෙන් කෙනෙකි. මුළු මහත් දිවිය පුරා ජනතාව ගේ දුක, කඳුළ, හදගැස්ම වෙනුවෙන් විසල් මෙහෙයක් කළ එතුමා මේ රටේ උප ගුරු පදවියේ සිට අමාත්‍යාංශ ලේකම් ධූරය දක්වා අත්දැකීම් ඇති ගුරුවරයෙකි.සරල කතා ආඛ්‍යානයකින් අපි එම දිවියේ පසු විපරමක යෙදෙමු.මගේ පියා ගොවියෙක්. මට ඒ ගැන හරි ම ආඩම්බරයි. දොන් දිමෝනිස් අප්පුහාමි එතුමා ගේ නම. මව රණතුංග ජයසේකර කෝරාළලාගේ රැන්ස නෝනා. හොඳ ගෘහිනියක්. බෙම්මුල්ල පිටියෙගෙදර පිරිමි පාසල මගේ තක්සලාව.මං උපන්නේ 1941 දී. 1945 දී මා මේ පාසලට ඇතුළු කළා. ඒ කාලෙ ඒක කටු මැටි ගැසූ තාවකාලික ගොඩනැගිල්ලක්. අපේ පවුලෙ මම වැඩිමල් සහෝදරයයි. තවත් සහෝදරියන් හතර දෙනකුයි.සාමාන්‍යයෙන් ඒ කාලෙ ගමේ තිබුණු පුරුද්ද තමයි පවුලෙ වැඩිමලාට ඉහළට උගන්වනවා. ඊළඟ සහෝදරයා තමයි වතුපිටි බලාගන්න, හරකාබාන හදා වඩා ගන්න තියා ගන්නෙ. ඒ අනුව අයියා ගියේ පාසලට වේයන්ගොඩ නගරයට.මට ගමේ පාසල. මගෙ ජීවිතේ බොහෝ දේ සැලසුම් කරලා ලබා ගත්ත දේ නොවෙයි. ඒවා පිළිවෙළකට නමුත් අහඹු ලෙස සිදුවුණා. අයියා විදුහල්පතිවරයෙක් දක්වා ගමන ගියා. වතුපිටි බලාගන්න ගොදුරුවෙන්න හිටපු මගේ දෛවයත් වෙනස් වුණා.මං ජ්‍යෙෂ්ඨ පාඨශාලා සහතික පත‍්‍ර විභාගය දක්වා ඉගෙන ගත්තා. ඒ අතරදි ගමේ පන්සලෙන් පාලි, සංස්කෘත ටිකක් ඉගෙන ගත්තා. අපට හරකා බානෙන් වතුපිටිවලින් අඩුවක් තිබුණෙ නෑ.වත්තෙ පහළ පොල් ගසකට හැම දා ම උදේට මිනිහෙක් නඟිනවා. ගහ උඩ ටිකක් වාඩිවෙලා ඉඳලා ඒකෙ තියෙන මුට්ටියකින් තමාගෙ ඉණේ බැඳි මුට්ටියට යමක් පෙරාගෙන යන මේ මිනිහා මට කුතුහලයක්.මුට්ටියෙ මොනවද තියෙන්නෙ. මට වද දුන් ප‍්‍රශ්නය එයයි. මට එතකොට අවුරුදු 11 යි. මා පාසල අවසන් වෙලා ඇවිත් ටිකක් වෙලා නිවාඩුවෙ ඉඳලා මේ ගහට නඟින්න උත්සාහ කළා.ටිකක් දුරයි යන්න ලැබුණෙ. කකුල් දෙක ‘මැඩිලින්’ ගහනවා වගෙයි. මං ආයිත් බැස්සා.පහුවෙනිදත් නැග්ගා. එදත් බැරිවුණා. තුන්වෙනි දවසෙ මං ගහේ කරටියට ම ගියා. මුළු සියනෑ කෝරළේ ම පෙනෙනවා. අර මනුස්සය වාඩිවෙන විදියට ම කකුලක් පිත්තේ උඩින් දාලා වාඩිවුණා.මුට්ටියෙ පැණි වගේ දෙයක්. මං තොල ගාලා බැලුවා. මිහිරියි. මුට්ටිය කටේ තියාගෙන බීවා. කරදරයක් නැතිව ගහෙනුත් බැස්සා. දැන් මේක දිගට ම සිද්ධ වෙනවා. දවසක් උදේ අර මනුස්සයා ගහට ගිහින් යන ගමන් තාත්තට කියනවා.”කවුරු හරි කොල්ලෙක් මේක ලෙවකනවා වගෙයි. කියලා. තාත්තා කීවා. ”කවුරු ගහට යන්නද? සතෙක් බඩගාන්න ඇති කියලා.ඒත් වැඩි දවසක් හොරකම කරන්න බැරිවුණා. අහල පහළ කොල්ලෙක් මං ගහට යන බව තාත්තට කියලා. පාසල් ගිිහින් එදා ගෙදර එනකොට ගහ කුට්ටි තුනකට කපලා වත්තෙ දාලා තිබුණා.පිටියෙගෙදර විදුහලින් එස්. එස්. සී. පාස්වෙන කොට මට අවුරුදු 18 යි. ඊට අවුරුද්දකට විතර පස්සෙ තමයි විද්‍යාලංකාරය (කැලණිය සරසවිය) ඇරැඹුණෙ. 1959 දී. මං ඒ සරසවියෙ අධ්‍යාපන විද්‍යාව, සිංහල, ආර්ථික විද්‍යාව හදාරන්න ඇතුළු වුණා.මගේ සමකාලීනයන් ජේ. ආර්. පී. සූරියප්පෙරුම, තිලක් රත්නකාර, මංගල ඉලංගසිංහ, චන්ද්‍රා වික‍්‍රමගමගේ වගෙ අය. ඔක්කොටම වඩා වටිනවා අපට හාමුදුරුවරුන් සමඟ ඉගෙන ගන්න ලැබීම. අද ඉන්න ලොකු හිමිවරු මා සමඟ එක ම පංතියේ උගත් අය.බෙල්ලන්විල විමලරතන, කුඹුරුගමුවේ වජිර, වැලමිටියාවේ කුසලධම්ම, ඉත්තෑපානේ ධම්මාලංකාර හිමිවරුන් මට මතකයි. කොටහේනේ පඤ්ඤාකිත්ති අපේ ගුරු හාමුදුරු නමක්. මට කැලණියෙන් ගෞරව උපාධියක් ලැබුණ.කැලණිය සරසවියෙන් මුලින් ම ශ‍්‍රී ලංකා පරිපාලන සේවයට ගිය පුද්ගලයාත්, ඒ සරසවියෙන් බිහි වූ පළමුවැනි අමාත්‍යාංශ ලේකම්වරයාත් මමයි.උපාධිය ගත්තට පස්සෙ මට උපගුරු පත්වීම ලැබුණෙ අනුරාධපුරයට 1964 දී. කළුවිල හිදෝගම මහ විදුහල තමයි රාජකාරි ස්ථානය. උසස් පෙළ හදාරන්න හිටියෙ ළමයි 4 දෙනයි. මේ ළමයිනට උගන්වන්න හිටියෙ මා ඇතුළුව ගුරුවරුන් 4 දෙනයි.අපේ උත්සාහය නිසා මේ ළමයි 4 දෙනා ම විශ්වවිද්‍යාල ප‍්‍රවේශය සමත් වුණා. ඊළඟට මට තිරප්පනේ මහානාම විදුහලට මාරුවක් ආවා. එහි දී උසස් පෙළ පංති ආරම්භ කරන්න මූලිකව කටයුතු කළේ මමයි.ටික කලෙකින් ම මාව විදුහල්පති තනතුරකට උසස් කරලා මානංකට්ටිය මහා විද්‍යාලයට දැම්මා. උඩරටින් ආපු සිංහලයන්ගෙන් සැදුම් ගත් මහා වැවක්, පිටියක් තිබෙන සොඳුරු ගමක් මානංකට්ටිය.රටේ තොටේ ඇවිදින්න ගහ කොළ අතර ජීවත්වෙන්න මා තුළ තිබූ නොතිත් ආශාව නිසා ඕනෑම දුෂ්කර තැනක ජවයෙන් ඉන්න මට පුළුවනි. එතකොට මට වයස 26 ක් විතර ඇති.ඒ ගමේ හැම දෙයක් ම ගමේ මිනිස්සුන්ගෙන් හැදුණෙ. පන්සලෙ හිටි හාමුදුරුවරුත් එහෙමයි. කරණවෑමියා, ගොවිපළ හිමියා, කම්මල්කාරයා, හැමෝ ම ගමේ මිනිස්සු. මේ විද්‍යාලයයට යන්න අමුණුකොලේ හන්දියෙන් බැස්සම තවත් හැතැප්ම 4 ක් විතර දුෂ්කර මං මැදින් යන්ට තිබෙනවා.මං ඉතින්, තඩි සූට්කේසයක් අරන් බස් එකෙන් බහින කොට අමුණකොළ හන්දියෙ ගමේ මිනිස්සු ඉඳලා මාව පිළිගෙන දැන් සූට්කේසයත් අරන් ගමට කැන්දන් යනවා. ගමට මුලින් ම ඇතුළු වන්නෙ ’එෙඩ්රගෙ ගෙදර’ ළඟින්. ගමේ වැඩි ම හරක් ගාල හිමි ගෙදර නිසා ඒ නම ප‍්‍රචලිත වෙලා.එෙඩිරගෙ ගෙදර ජනේලයෙන් එබිලා හිටපු මැදිවියෙ ගැහැනියක් මා දුටු ගමන් ගෙදර ඇත්තනට කීවා ”ලොකු මහත්තැන් මන්ද කොල්ලෙක් නම් එන්නා” කියලා. ඒ අය බලාපොරොත්තු වෙලා හිටියෙ ඉහ නිකට පැසුණු මැදිවියේ විදුහල්පතිවරයෙක්.ගුරු මණ්ඩලය 16 දෙනයි. වතාවක් කහටගස්දිගිලිය හරහා කැකිරාවට යන එක ම බස් රථයේ උදේ ගුරු වැටුප් ගන්න කැකිරාව මහජන බැංකුවට ආ දවසක සිදු වූ දෙයක් තව ම මතකයි.සාමාන්‍යයෙන් කැලෑ පාරෙන් බස් පාරට ඇවිත් බයිසිකලය අමුණුකොළේ හන්දියෙ තිබෙන එක ම කඩයෙ තියලා තමයි මෙවැනි ගමන් යන්නෙ.එදා හරියට ගුරු වැටුප් පෝලිම. සවස් වෙනකම් ම ගුරුවරුන් ගේ වැටුප් ගන්න බැරිවුණා. මට යන්න වුණෙ අවසන් බස් රථයෙ (සවස 6.30). ඒකෙන් ඇවිත් අමුණුකොළෙ බහිනකොට රෑ 8 ත් පහුවෙලා.සතා, සරුපයා, අලියා, මීමා පාරෙ. කඩෙත් වහලා බයිසිකලය පිටිපස්සෙ හේත්තු කරලා තිබුණ. තරමක වැස්සක් තිබුණු නිසා රොන් මඩත් පාර පුරා. මං පුළුවන් තරම් වේගයෙන් ගල් මුල් උඩින් බයිසිකලය පදිනවා. නිශාචර සතුන් ගේ මූසල හඩින් මූකලාන පිරිලා. ටික දුරයි ගියෙ. බයිසිකලය පදින්න බෑ.මඩ පිරිලා මඩ් ගාඩ් යට තට්ටුවක් බැඳිලා බයිසිකලය අදින්නෙ නෑ. මං ආයිත් බයිසිකලය තල්ලු කරගෙන ගිහින් කඩේ තාප්පයට හේත්තු කරලා රෑ 9.30 ට විතර පඩි සල්ලිත් අරන් පාසලට ආවා.ඒ කාලෙ උපාධිධාරී ගුරුවරයකුට වැටුප රුපියල් 240 යි. පුහුණු ගුරුවරයකුට 150 - 180 ක් විතර ඇති. අප ඒ තරම් දුෂ්කර කි‍්‍රයා කළා වැටුප් ගන්න.වයසක විදුහල්පති මහත්මයෙක් මාව හමුවෙන්න ඇවිත් ඉල්ලීමක් කළා. මානංකට්ටිය එයාගෙ ගම. ඒ විදුහල එයාට බාර දීලා එයාට බාර දී තිබුණු නාච්චදූවට එන්න බැරිද? කියලා.අපි සුහද මාරුවකින් විදුහල් මාරු කැර ගත්තා. නාච්චදූව සිංහල විද්‍යාලයේදි තමයි මං පරිපාලන විභාගය සමත් කළේ. ඩේලිනිව්ස් පුවත්පතේ තිබූ නම් වැල අතර මගේ නම දැකපු මගේ උප විදුහල්පතිවරයා මට ඇවිත් කීවා, ”සර් නම් පාස්, මං නම් ෆේල්” කියලා. පුහුණුව සඳහා මා ගියේ අනුරාධපුරයට.පුහුණුවෙන් පසු මට මොනරාගල ගොවි ජන කොමසාරිස් ලෙස පත්වීම ලැබුණා. බදුල්ලෙ දිසාපති පී. ජී. පුංචිහේවා මහත්මයා තමයි අපේ ප‍්‍රධානියා. ඕ. සී. ජයවර්ධන මහත්මයා ඩී. එල්. ඕ. දිස්ති‍්‍රක් ඉඩම් නිලධාරි.මං අර තඩි සූට්කේසයට ඇඳුම් ටික දාගෙන ඇවිත් දැන් ජයවර්ධන මහත්මයා ඉන්නා චමරියෙ දොරකඩ ඉන්නවා. ඒ වේලාවෙ කවුරුත් හිටියෙ නෑ. ඒ අය ආවම ඒ සුවපහසු නිල නිවාසයේ නවතින්නයි මට ලැබෙන්නෙ කියා මා හිතුවෙ.ඒත් ඒ මහත්තයා මට කීවා ඔයා වීරවර්ධන නේද? ඔයාට තියෙන්නෙ අන්න! අර ටකරන් මඩුව. ඒකට යන්න” කියලා. ඒක තමයි අපේ නිලයට අදාළ තැන. කරන්න දෙයක් නෑ එතැනට ගියා. උයාගෙන කෑවා.ඒත් කතරගම, බුත්තල, මහඔය, බිබිල, පදියතලාව මේ සියලු ප‍්‍රදේශවල ගොවි ජන කටයුතු ප‍්‍රධානියා මම යි. වැව් අමුණු බැඳීම, පෝර බෙදීම, ගොවිතැන් වැඩ සැලසුම්, වී මිල දී ගැනීම වගේ වැඩ මා කළේ.රජයේ සහතික මිල අනුව වී මිල දී අරන් ගබඩා කරලා ආහාර දෙපාර්තමේන්තුව මගින් සමුපකාරවලට බෙදා දීම එදා සිදුවුණේ. ඒ අනුව අසාධාරණ ලෙස ජනතාව පෙළන්න ලැබුණෙ නෑ. මුලින් ම ගබඩාවට ගත්තෙ බඩ ඉරිඟු. ඉක්මනින් බෙදා ගබඩා හිස් කළේ නැත්නම් ‘වී’ එනවා. ඊළඟට කුරක්කන්.සමහර කාලෙට අපි මිරිස් මිලදී ගන්නවා. හුඟාක් වෙලාවට මිනිස්සු ඉල්ලුවෙ වතුර. නැත්නම් වගාවට ඉඩම්. බෝදාගම වැව රජ කාලෙන්පස්සෙ පිළිසකර කළේ මගේ කාලයේ.වැව් අමුණු බැඳීම හා නොයෙක් වෙනත් වැඩවලදි දූෂණ අක‍්‍රමිකතා ඒ කාලෙත් සිදු නොවුණා යැයි ඔබට සහතිකද? මම අසමි.පුළුවන් තරම් ඒවා අවම කරගන්න එදා පුළුවන් වුණා. සමහර ක්‍ෂෙත‍්‍ර නිලධාරින් වැව් අමුණු අවශ්‍ය නැති තැන්වලටත් කොන්ත‍්‍රාත් දීලා මට අහුවුණා. මා ඒවාට ඉඩ දුන්නෙ නෑ. හැබැයි, මං තවම ඉන්නෙ අර ටකරන් මඩුවෙ.මේ අතර පරිපාලන විභාගෙ ලියන්න ගිය කාලෙ කොළඹ රාජකීය විදුහල් ශාලාවෙ මට තරුණ යුවතියක් හමුවුණා. එයා හිටියෙ පියාත් එක්ක. නම චිත‍්‍රා. නුවර යුගයේ චිත‍්‍ර ගැන එයා මගෙන් ඇහුවෙ ඊළඟ ප‍්‍රශ්න පත‍්‍රයට පෙර.මා ඒවා විග‍්‍රහ කළා. අපේ හිතවත්කම දුරදිග ගිහින් යාළුකමට පෙරළුැණා. මේ ගැන පරිපාලන ක්‍ෂෙත‍්‍රය දැන හිටියා. අපේ කච්චේරියෙ ඕඒ තනතුර හිස්ව තිබුණු නිසා ඇය ඒ සඳහා අයදුම් කළා.මාත් එක්ක සම්බන්ධයත් දිගටම ගෙන යන්න පුළුවන්නෙ. කොහොම හරි අපේ වාසනාවට එයාට ඕඒ තනතුර ලැබුණා. ඒ කාලෙ ඒක පරිපාලන සේවයේ තනතුරක්. දැන් ටකරන් මඩුවේ ප‍්‍රශ්නය ඉවරයි. ඕඒ ට ඉහළ නිල නිවසක් තියෙනවා. 68 දි එයා එහි ආවා. 69 දි අප විවාහ වුණා.70 දි පළමු දරුවා අභය සුසංජීව ලැබුණා. අද එයා වනජීවී අඩවි ආරක්‍ෂකවරයෙක්. උඩවලවේ. ඒ කාලෙ ධර්මදාස බණ්ඩා මහතා මගේ් හිතවතා.1970 මැතිවරණයේදි මා බාරව සිටි ඡන්ද මධ්‍යස්ථානයෙන් ගිය ඡන්ද පෙට්ටි දෙකක් සීල් කඩලා කියලා ලොකු රාවයක් මගෙ ප‍්‍රතිවාදයො ඇති කළා. ඇත්තටම වෙලා තියෙන්නෙ ඡන්ද පෙට්ටි ගෙන ගිය වාහනේ නිලධාරියා මල් අත්ත හරියෙදි විමලතුංග කඩයට ගිහින් සිගරට් ගන්න. ඒක වැරැදි වැඩක්.ඡන්ද මධ්‍යස්ථානයකින් පෙට්ටි ගත්තම කෙළින්ම යන්න ඕනෑ කච්චේරියට. ඒත් මේ අමනෝඥ නිලධාරියා නිසා (විමලතුංග කඩහිමියා ප‍්‍රබල යූඑන්පී කාරයො ලෙස හංවඩු ගැසුණු පුද්ගලයෙක්) යූඑන්පිය ට උදව් කළා කියලා මටත් හංවඩුවක් වැදුණ.බිබිලෙන් ආපු ජයවර්ධන අත්තනායක මහත්තයා බුත්තල මුරපොළ ළඟදි වාහන පේළියකින් ඇවිත් බැහැලා කීවෙ ‘වැරැද්දක් සිදුවුණොත් මෙතැන මහා ලේ වැගිරීමක්’ කියලයි. ඒත් ඡන්ද පෙට්ටි නිසි ලෙස තිබුණු ඬසා පස්සෙ ප‍්‍රශ්නය වැළලී ගියා.70 ඡන්දෙන් ධර්මදාස බණ්ඩා පැරැදිලා බිබිල ආසනයට ජයවර්ධන අත්තනායකත්, වැල්ලවායට රාජා වෙලේගමත් පත් වුණා. ඒත් මගේ යූඑන්පී හංවඩුව නිසා ප‍්‍රශ්නය සිරිමාවෝ මැතිනිය දක්වාම ගියා. එතුමිය අහලා වීරවර්ධන කොහේද? එයාගෙ බිරිඳ චිත‍්‍රා කොහේද? කියලා. අපිත් ගම්පහ අත්තනගල්ල කිට්ටුව බව දැනගෙන ප‍්‍රශ්නය අත්හැරලා දැම්මා.71 කැරැල්ල පටන්ගත්තෙ ඔබේ බල ප‍්‍රදේශයෙන්... ඒ ගැන කතා කරමු.71 කැරැල්ල මොනරාගල වැල්ලවායෙන් අපෙ‍්‍ර්ල් 05 දා පටන් ගත්තා. වැල්ලවාය, බුත්තල වාතාවරණය හොඳ නැති නිසා ඇඳිරි නීතිය පනවන්න ඉල්ලා හිටියෙ මගේ නෝනා. රජය ඒක පිළිගෙන ඇඳිරි නීතිය පනවලා රජයේ නිලධාරින් හැටියට අපට තුවක්කු තුනක් දුන්නා.එතකොට මට ලොකු පුතත් ඉන්නවා. පුංචි එකාට මාස 6 ක් විතර ඇති. අපි හිටියේ කළුවරේ. විදුලි පහනක්වත් ලාම්පුවක්වත් නැතිව. මගේ නෝනාත් මස්සිනාත් මමත් මදුරුවො තල තලා ජනේලවලින් තුවක්කු එළියට දාගෙන කැරැලිකාරයො කරදර කරන්න ආවොත් බේරෙන්න බලාගෙන ඉන්නවා.හරිම දුෂ්කර කාලයක්. පොඩි එකා ඇඬුවොත් ඒකත් බයයි. කොහොම හරි කරදරයක් වුණේ නෑ. කොළඹ හිටපු ජ්‍යෙෂ්ඨ සහකාර ලේකම් මඩුගල්ල මහත්මයා මාව කර්මාන්ත අමාත්‍යාංශයට ගත්තා.එතැන ජාතික ආධුනිකත්ව මණ්ඩලයේ ලේකම් හැටියට ටිකක් කල් ඉඳලා හෙක්ටර් කොබ්බෑකඩුව ඇමැතිතුමා යටතේ නැවත කෑගල්ලට ආවා. ගොවි ජන සේවා මධ්‍යස්ථාන සංකල්පය එතුමාගේ.එකම වහලක් යට වී, පොහොර, අමුද්‍රව්‍ය හැම දෙයක්ම තිබෙනවා මේ මධ්‍යස්ථානවල. කෑගල්ලෙ තිබුණ 8 ක්. ලංකාවෙන්ම පළමුවෙන්ම වැඩ නිම කළේ කෑගල්ලේ දැලිවල ගොවි ජන මධ්‍යස්ථානය.ඒත් ඇමැතිතුමා තමන්ගෙ ආසනයේ - යටිනුවර මධ්‍යස්ථානයක් පළමුව විවෘත කරලයි මේක විවෘත කළේ. වැඩ ටික හරියට කළ නිසා ඇමැතිතුමා මාව ගොවිජන නියෝජ්‍ය කොමසාරිස් කළා.1977 දී ධර්මදාස බණ්ඩා යළිත් බලයට ආවා. එතුමා මට ආරාධනා කළා කුරුණෑගල දිසාපති හැටියට එන්න. ඒත් එදා කොමසාරිස්ට හිටි මහත්මයා මට විරුද්ධව වැඩ කරලා ඒක නැවැත්තුවා.මාස 3 ක් මා වෙනුවෙන් තබාගෙන ඉඳලයි ඒ පුරප්පාඩුව පිරවුණේ. මේ විදියට පළාත් පාලන, සමාජ සේවා, නිවාස ඉදිකිරීම් අමාත්‍යාංශවල මා වගකිව යුතු තනතුරු ලැබුවා. රාජ්‍ය පරිපාලන අතිරේක ලේකම් හැටියට 1994 දි රත්නසිරි වික‍්‍රමනායක ඇමැතිතුමා යටතේ හිටියා.වන ජීවි දෙපාර්තමේන්තුව, රාජ්‍ය පරිපාලන පුහුණු ආයතනය, පාර්ලිමේන්තු කටයුතු අමාත්‍යාංශය, අභ්‍යන්තර පරිපාලන කටයුතු මේ සියල්ලම මා වෙතයි පැවැරී තිබුණේ.ඔබේ ජීවිතයේ රස මුසු ප‍්‍රායෝගික ගැටලු ටිකක් මතකයට නගමු.එක් වරක් කෑගල්ලෙදි අඳ ගොවියකුගෙන් ඉඩම බේරා දෙන්නැයි කියමින් ගුරුවරයෙක් මා වෙත ආවා. ඇත්තටම අඳ ගොවියා ගැනයි අප සිතිය යුත්තේ. ඒත් මේ කුඹුරු හිමියා කියන කතාව අනුවේදනීයයි.තමන්ගෙ පවුලෙ කෙනකු නිසා ගුරුකමත් දාලා ඇවිත් ගොවිකම කරන්න යන මේ මිනිසා තාත්තගෙන් ගත්ත අඳය ලිහා තමාට කුඹුර දෙන්නැයි ඉල්ලනවා ජීවත් වෙන්න. මා එම ඉල්ලීම කර දුන්නා.ඊට පස්සෙ මිනිහා තවත් මනුස්සයෙක් එක්ක ඇවිත් කෙසෙල් කැන් පෙට්ටියක් අරගෙන. එයාගෙත් වැඩක් කරවා ගන්න. මා කීවා “කළ දෙයක ගෞරවය කෙළසන්න එපා. ඒක මානුෂික කාරණ මත ඉටු කළේ. මට ගමේ ඕනෑම තරම් කෙසෙල් තියෙනවා. මේවා අරන් යනවා” කියලා. මිනිහා ඉක්මනින් ගෙදරින් පිටවුණා.තවත් වරෙක මහීපාල හේරත් ඇමැතිතුමා අවුරුදු 55 ට වැඩි අය ගෙදර යවන්න යෝජනාවක් ගෙනාවා. ඒක ගෙනාවෙ තමන්ගෙ පිරිසක් ඇතුළු කරගන්න. ජනපතිනි චන්ද්‍රිකාත් ඒක බරපතළව ඔළුවට නොගෙන අනුමත කළා.මා කීවා “ඒ අහිංසක මිනිස්සු යවන්න ඉස්සර අර ගන්න හදන කට්ටියට රස්සාව දෙමු. අපි අමාත්‍යාංශය ගත්ත ගමන් දානයක් දෙනවා මිස යමක් උදුරා නොගෙන ඉමු”කියලා. මහීපාල ඇමැතිතුමා ඒක පිළිගෙන අර නීතිය ගෙනාවෙ නෑ. මා විශ‍්‍රාම යන විටත් එතුමා මට ඉහළින් සැලකුවා.මගේ දුව සුභාෂිණි විජේවර්ධන. බෑනා පරිගණක ඉංජිනේරුවෙක් අමල් රාජපක්‍ෂ.ඔබ සාහිත්‍යයටත් නැඹුරුයි. මම අසමි.ඔව්, විශ්වවිද්‍යාල කාලෙත් මම හිටියෙ මුද්‍රණාලවල. සුනන්ද මහේන්ද්‍ර හිටියෙ මගෙ කාමරයෙ. කැලණියෙදි මා ‘චින්තක’ නමින් සඟාවක් කළා. පස්සෙ කාලෙ නවයුගය ආදි පුවත්පත්වලට ලංකාවෙ විවිධ ජාතික පුවත්පත්වලට ලිපි ලීවා. ගම ගැන, ගොවි ජනතාව ගැන, මා නොයෙක් දේ ලීවා. සිළුමිණ ශාස්තී‍්‍රය සංග‍්‍රහයෙන් මා විවිධ ලිපි ලීවා.92 ජනවාරි 07 දා නන්දනි දමයන්ති නම් ලියුම්කාරියක් උඩරට ඉඩම් ප‍්‍රශ්නය හා කොළඹ නගරය’ මැයින් නගරයේ මුඩුක්කු වැසියන් උඩරටින් ආපු අයයි යන මතය තහවුරු කළ ලිපියට මා නිවැරැදි සංඛ්‍යා ලේඛන ජන පදිංචි අතීත නම්ගම් පෙන්වා පිළිතුරු දුන්නා එම මාසයේම 11 දා පත්තරෙන්. එය ශාස්තී‍්‍රය ලෝකයේ අතිශය ජනපි‍්‍රය වුණා.එවැනි සංවාද අනන්තවත් මා පත්තර හරහා කැර තිබෙනවා.දැන් මේ ගම හා ප‍්‍රදේශය ගැනත් එහි අතීත තොරතුරුත් සකස්කරමින් ඉන්නෙ. පොඩි කාලෙ ගස් නැගපු, වෙල් ඉපනැල්ලේ දුවපු, මී හරක් පන්නපු ළමයෙක් මමත්. මං තවම ගැමි සුවඳට ආදරෙයි.ආයිත් ඉපදුණොත් කවුරු වෙන්නද කැමැති! මම ඇසුවෙමි.හැකියාව සහිත දුප්පත් මිනිහෙක් වෙන්න. ඔහු කීය.ඒ ඇයි? මගෙන් තවත් ප‍්‍රශ්නයක්.මේ ගෙන්දගම් පොළොව එහි චරිත, ගැටුම, සමාජය සියල්ල තේරුම් ගෙන ජනතාවට සේවය කරන්න ඉහළට යන්න. ඉහළින් උපන්නොත් පහළටයි කෙනෙක් යන්නේ ඔහු කීය.උපාලි සමරසිංහ ඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=ay0804272</link>
    <topic>ජන සෙවණින් මේ වසරේ පවුල් 55,000කට නිවාස</topic>
    <author>සුනිල් දයා අල්විස්</author>
    <content>ටකරන් මඩුවෙ ඉඳලා ඕ. ඒ. නෝනගේ නිවාසයට ගිය ගමන තාමත් ඉවර නෑජන සෙවණින් මේ වසරේ පවුල් 55,000කට නිවාසනිවසක් නැති සෑම පවුලකටම සුදුසු නිවසක් ලබාදීම රජයේ අරමුණය. ඒ අරමුණ කි‍්‍රයාත්මක කිරීමට රාජ්‍ය අංශයේ දායකත්වය ලබා දෙන ආයතනය වන්නේ ජාතික නිවාස සංවර්ධන අධිකාරියයි. අධිකාරිය පිහිටුවා අපෙ‍්‍ර්ල් 1 වැනිදාට වසර 29 ක්ද සම්පූර්ණ විය.එදා මෙදා තුර ජාතික නිවාස සංවර්ධන අධිකාරය නගර හා ගම්වල මහල් නිවාස හා නිවාස ගම්මාන ඇතුළුව නිවාස ලක්ෂ ගණනක් ඉදිකර නිවාස නැති ජනතාවට ලබා දී ඇත.ජාතික නිවාස සංවර්ධන අධිකාරිය මේ වර්ෂයේද නිවාස නැති පවුල් 55,000 කට නිවාස ලබාදීමට පියවර ගෙන ඇත. ඒ සඳහා රජය රුපියල් මිලියන 2354 ක් වැය කිරීමට බලාපොරොත්තු වේ.මේ නිවාස ‘ජන සෙවණ’ නිවාස ව්‍යාපෘතිය යටතේ කි‍්‍රයාත්මක නිවාස යෝජනා ක‍්‍රම මගින් ඉදි කෙරෙනු ඇත.ගම නැගුම, නැගෙනහිර නවෝදය, වතු නිවාස, උතුරේ නිවාස යෝජනා, නාගරික නිවාස, ධීවර නිවාස හා මධ්‍යම පන්තික නිවාස වශයෙන් මේ නිවාස යෝජනා ඉදිවන්නේ ජන සෙවන නිවාස ව්‍යාපෘති වැඩ සටහන යටතේය.මධ්‍යම පන්තික නිවාස ඉදිකිරිමේදී පෞද්ගලික අංශයේ සහාය ද ඒ වෙනුවෙන් ලබා ගනු ඇත.නගරයේත් ගමේත් වතුකරයේත් ධීවර ජනතාව වෙසෙන ප‍්‍රදේශවලත් උතුර - නැගෙනහිරත් බේදයකින් තොරව ජන සෙවන නිවාස ව්‍යාපෘති වැඩ සටහන කි‍්‍රයාවට නැංවීමට පියවර ගෙන තිබෙන බව නිවාස හා පොදු පහසුකම් අමාත්‍ය ෆේරියල් අෂ්රොෆ් මහත්මිය කියයි.සෑම පවුලකටම ජීවත්වීමට නිවසක් හිමිව තිබිය යුතුයි. මහින්ද රාජපක්ෂ ජනාධිපතිතුමා සෑම පවුලකගේම අවශ්‍යතාව වන නිවසක් පිළිබඳව අවධානය යොමු කර තිබෙනවා. ජන සෙවන ඒ අරමුණ උදෙසා කි‍්‍රයාත්මක වන්නක් ඇමතිනිය පෙන්වා දුන්නාය.රට පුරා විහිදී පැතිරී යන ජන සෙවණ වැනි නිවාස ව්‍යාපෘති වැඩ සටහනක් ජාතික නිවාස සංවර්ධන අධිකාරියට කි‍්‍රයාත්මක කිරීමට උතුරු නැගෙනහිර ඇතුළු ලංකාවේ සෑම දිස්ති‍්‍රක්කයකම අධිකාරිය සතු දිස්ති‍්‍රක්ක කාර්යාලයක් පිහිටීම පහසුවක් වී තිබේ.ජන සෙවණ නිවාස ව්‍යාපෘති වැඩ සටහන මෙහෙයවීමට මේ සෑම ප‍්‍රාදේශීය කාර්යාලකම පළපුරුදු නිලධාරිහු කණ්ඩායමක් සේවයේ නිරතව සිටිති.මේ කණ්ඩායමේ ජනතාවට සමීපතම නිලධාරියා වන්නේ නිවාස නිලධාරියා වශයෙන් කටයුතු කරන තාක්ෂණික සේවා නිලධාරියාය.අලුතෙන් ඉදිකරන්නට ඕනෑ නිවාස - අලුත් වැඩියා කළ යුතු නිවාස මොනවාද කියා දැන ගත හැකි වන්නේ එම නිලධාරියාගෙන්ය.ග‍්‍රාමීය ජනතාවට නිවාස සපයන ජන සෙවන නිවාස ව්‍යාපෘති වැඩ සටහනේ ‘ගම නැගුම’ නමින්ද මේ වසරට නිවාස 15,000 ක් ඉදි කිරීමට ඉලක්ක කර ඇත.මෙයින් නිවාස 3000 ක් නව නිවාස ලෙසින් ඉදි කෙරෙන අතර නිවාස 12,000 ක් වැඩි දියුණු කිරීම ද සිදු කෙරේ.නව නිවසක් ඉදිකිරීමට රුපියල් ලක්ෂයක් ද නිවසක් වැඩි දියුණු කිරීම සඳහා රුපියල් හැත්තෑ පන්දහසක ණය මුදලක් ද පිරිනැමේ. සියයට 11 ක් වැනි අඩු පොලියකට මේ නිවාස ණය ලබා දෙනු ඇත.රුපියල් ලක්ෂයක් වැනි මුදලකින් නිවසක් හැදිය හැකිද. මෙය බොහෝ දෙනකුට පැන නගින ප‍්‍රශ්නයකි. රුපියල් ලක්ෂයක ණය දෙන්නේ කලක සිටම නිවසක් හදන්න අමුද්‍රව්‍ය එකතු කර ගෙන ඒ සඳහා සූදානමින් සිටින අයට ය.මෙවැනි නිවෙස් ඉදිකිරීමේ සියලුම තාක්ෂණික උපදෙස් නිවාස නිලධාරි මගින් ලබා දෙයි. නිවෙස් තනා ගැනීමේදී මුලින්ම ලබා දෙන්නේ රුපියල් විසි දහසක මුදලක් ය.නිවාස ඉදිකරන්නේ කොන්ත‍්‍රාත්කරුවන් නොව ගමේ බාස්ය. නිවසට අවශ්‍ය අමුද්‍රව්‍ය ගමේ සම්පත්ය. මැටි - ගල් - වැලි ගඩොල් ගමෙන්ම සපයා ගනු ඇත. ගමේ බාස් සමඟ නිවස ඉදි වන්නේ පවුලේ අයගේ වැඩිම දායකත්වයෙනි.තුනෙන් එකක්ම ශ‍්‍රමය මේ අනුව සැපයෙන්නේ පවුලේ සාමාජිකයන්ගෙනි. රුපියල් ලක්ෂ 2 - 3 වැඩ කුලී මෙයින් ඉතිරි වේ. මෙතෙක් ජීවත් ව සිටි පැල්පත වෙනුවට ජීවත්වීමට සුදුසු නිවසක්, ඔවුන් අතින්ම ඉදිවෙනු ඇත.යුද්ධය කියා උතුරේ නිවාස ඉදි නොකර පවතින්නේ නැත. මුදාගත් නැඟෙනහිර ප‍්‍රදේශයේ නිවාස තැනීමේ වැඩපිළිවෙළ ශීඝ‍්‍රයෙන් සිදුවෙමින් පවතී.අම්පාර - මඩකළපුව - ති‍්‍රකුණාමලය දිස්ති‍්‍රක්කවල පවුල් 10,000 ක් වෙනුවෙන් නැඟෙනහිර නවෝදය වැඩ සටහන යටතේ නිවාස ඉදිකිරීම් සිදු කර ගෙන යයි.වතුකරයේ ද මේ වැඩසටහන වතු නිවාස ලෙසින් නිවාස 3458 ක් ඉදි කිරීම සිදු කරයි. වතු නිවාස වතු ජනතාව බහුලව වාසය කරන ලයින් කාමර වෙනුවට ඒ ආසන්නයේ ම හෝ ඊට මදක් නුදුරින් ම මූලික යටිතල පහසුකම් සහිතව ඉදි කැරේ.මේ වසරට ඉදි කෙරෙන වතු නිවාස 3458 වෙනුවෙන් වැය කරන මුදල රුපියල් මිලියන 500 කි. ජාතිය ගොඩනැඟීමේ හා වතු යටිතල පහසුකම් අමාත්‍යාංශ මේ සඳහා අරමුදල් සපයා දෙයි.මේ නව වතු නිවාස නිසා මෙතෙක් වතුවල ‘ලයිම්’ නිවාසවල ජීවත්වූ වතු ජනතාව තමන් වාසය කරන්නේ හැමදාම තාවකාලික නිවාසවල යන මතය වෙනස් වී තමන්ගේ ම නිවසක ජීවත්වීමට අවස්ථාව උදාවීම නිසා ඔවුන් වැඩකරන වත්ත තමන්ගේ වත්ත කියා හැඟීමකින් වැඩ කිරීමට ද පෙළඹීමක් ඇති කරවයි. එය වතු ආර්ථිකය යහපත්වීමට ද හේතුවක් වනු ඇත.නාගරික ප‍්‍රදේශවල ජනතාවගේ නිවාස හිඟයට කි‍්‍රයාත්මක කර ඇති නිවාස වැඩ පිළිවෙළ අඩු ආදායම් ලාභී නිවාස වැඩසටහනය.නාගරික සංවර්ධන හා පූජා භූමි අමාත්‍යාංශය හා ජාතික නිවාස සංවර්ධන අධිකාරිය මගින් මෙය කි‍්‍රයාවට නැංවීම සිදු කරයි.මේ වර්ෂයට මෙවැනි අඩු ආදායම් ලාභී නිවාස 500 ක් ඉදිකරදීමට පියවර ගෙන තිබේ. මේ සඳහා වැය කරන මුදල රුපියල් මිලියන 50 කි. කොළඹ - ගම්පහ - මහනුවර - පොලොන්නරුව - අම්පාර යන දිස්ති‍්‍රක්කවල මේ අඩු ආදායම් නිවාස ඉදිකිරීමට පියවර ගෙන තිබේ.දුගී දුප්පත් අඩු ආදායම්ලාභී ජනතාවට නිවසක් හැදීම දැඩි අභියෝගයකි. එම ජනතාවට ඒ සඳහා වත්කම් හෝ ශක්තියක් නැත.මෙවැනි අයට තමන්ගේ නිවසක වටිනාකම කියා දී නිවසක් හදා ගන්න ජන සෙවන නිවාස වැඩසටහන මගින් කරන පෙළඹවීම ඉතා වැදගත් වේ. දිස්ත‍්‍රික්ක මට්ටමින් මෙවැනි නිවාස ඉදිකිරීමට රුපියල් 25,000 බැගින් ලබාදෙයි. ඒ ඒ ප‍්‍රදේශවල සංවිධාන දානපතියන් හා රාජ්‍ය නොවන සංවිධානවලින් පවා මේ වැඩසටහනට සහයෝගය ලබාගනු ඇත.මෙවැනි ක‍්‍රම මගින් වවුනියාව නිවාස 20 ක් ද යාපනයේ නිවාස 10 ක් ද ති‍්‍රකුණාමලය නිවාස 20 ක් ද පසුගිය මාස තුන ඇතුළත ඉදිකර ඇත.අගුපිල් නිවෙස් ලෙස පාවිච්චි කරමින් නිවසක ජීවත්වීම සිහිනයක් කොට සැලකූ දුප්පත් නැති බැරි අසරණ අයට ද නිවාස සාදා දීම ද ජනසහන සේවාවකි.පුවත්පත් මගින් මෙවැනි අසරණයන් ගැන පළවූ වාර්තා අනුව මේ නිවාස බොහොමයක් එවැනි අය වෙනුවෙන් සාදා ඔවුන් වෙත පරිත්‍යාග කර තිබේ.මධ්‍යම පන්තික පවුල්වලට නිවාස හදා දීමේ දී මහා පරිමාණයේ නිවාස තනාදීමට රජයට අරමුදල් නැති අතර වැඩි මිලට මුදල් ගෙවා නිවාස ලබා ගැනීමට ද මධ්‍යම පන්තික පවුල්වලට හැකියාවක් නැත.මේ වෙනුවෙන් නිවාස තනා මධ්‍යම පන්තික පවුල්වලට පෞද්ගලික ආයෝජකයන් මගින් නිවාස ඉදිකර දෙන වැඩපිළිවෙළක් කි‍්‍රයාත්මක කර ඇත.ඒ ඒ ප‍්‍රදේශවල නිවාස ව්‍යාපෘති සඳහා සුදුසු නිවාස අධිකාරිය සතු ඉඩම් මේ සඳහා තෝරා ගෙන තිබේ. මේවායේ නිවාස ඉදිකර නැවත ජාතික නිවාස සංවර්ධන අධිකාරියට පවරාදීමෙන් පසු නිවාස අලෙවි කර ආයෝජකයන්ට නිවාස ඉදිකිරීමට වැය වූ මුදල ලබා දෙනු ඇත.නිවාස අධිකාරියටත් එමගින් මුදලක් හිමිවෙයි. මේ නිවාස ඉදිකිරීමේදී හා අඩුපාඩු පරීක්ෂා කර බැලීම ද නිවාස අධිකාරියේ අධීක්ෂණය යටතේ සිදුවේ.ලබන මැයි මාසයේ සිට මහනුවර - හෝමාගම මෙවැනි නිවාස ඉදිකිරීමට ද පියවර ගෙන තිබේ.ධීවර ජනතාව වෙනුවෙන් ද නිවාස තැනීම ද නිවාස වැඩසටහනට අයත් වූවෙකි. සුනාමියෙන් පසු මෙවැනි නිවාස යෝජනා ක‍්‍රම රැසක ඉදිකිරීම් කි‍්‍රයාත්මක විය.නිවාස ලාභීන් විසින් රජයේ ආධාර මත නිවාස ඉදිකිරීමට ලබාදුන් පහසුකම් මත නිවාස ද සංවිධාන ආයතන පෞද්ගලික ආයතන හා පිටරට සංවිධාන හා ආයතනවල ආධාර මත මේ නිවාස ඉදිකිරීම සිදු විය.ඇතැම් ප‍්‍රදේශවල ධීවර ජනතාව වෙනුවෙන් ඉදිවූයේ තට්ටු නිවාසය. මේවා සමඟ එම නිවාස ව්‍යාපෘති අද විශාල ජනාවාස බවට ද පත්වී තිබේ.තමන්ගේ ම නිවසක අවශ්‍යතාවය ඇති අයට නිවාස සාදා ගැනීමට යම්කිසි මුදල් ආධාරයක් ලබාදීමත් තාක්ෂණික සහාය හා අධීක්ෂණය ද අවශ්‍ය උපදෙස් ද ලබා දෙමින් නිවාස ඉදිකිරීමට සහාය වීමෙන් අදවන විට ගමේත් නගරයේත් වතුකරයේත් ධීවර ගම්මානවලත් නිවාස නැතිව සිටි පවුල් රාශියකට තමන්ටම කියා නිවසක උරුමය ලැබී ඇත.මේ ලිපිය සැකසීමේ දී තොරතුරු ලබාදුන් ජාතික නිවාස සංවර්ධන අධිකාරියේ නියෝජ්‍ය සාමාන්‍යාධිකාරි එල්.එස්. පලන්සූරිය මහතාට අපේ ස්තුතිය.සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804271</link>
    <topic>ලංකෙම් රොබියලැක් ක්‍රෙස්කැට් වර්ණවත් කරයි</topic>
    <author/>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්ලංකෙම් තීන්ත සමාගමේ සාමාන්‍යාධිකාරි රුවන් ටී. වීරසිංහ සහ ක්‍රෙස්කැට් විධායක නිලධාරි සේගා නාගේන්ද්‍ර ගිවිසුම හුවමාරු කරගත් අවස්ථාව.ක්‍රෙස්කැට් මහල් නිවාස සංකීර්ණය මෙවර ලංකෙම් රොබියලැක් ටී ඕ ඒ වර්ණයන්ගෙන් වර්ණ ගැන්වීමට ලංකෙම් රොබියලැක් ආයතනය සමග ගිවිසුමට එක් විය.ලංකෙම් Robbialac තායිලන්තයේ TOA ආයතනය සමග සම්බන්ධ වී සුපර් ෂීල්ඩ් වර්ණ ආලේපනය වසර 10 ක වගකීමක් සහිතව වර්ණ ආලේපිත සැලසුමක්/පිළියමක් ලෙස ලංකාවේ පළමුවරට හඳුන්වා දෙනු ලබන්නේ Crescat මහල් නිවාස සංකීර්ණයටය.තායිලන්තයේ අංක 1 නිෂ්පාදනයක් වන TOA SuperShield අධි කි‍්‍රයාකාරි දිලීර / පුස් නාශක හා අධෝරක්ත කිරණ ආරක්‍ෂිතයක් ලෙස කි‍්‍රයා කරන අතර, කුණු දූවිලි නොරැඳෙන එහෙයින්ම පහසුවෙන් පිරිසුදු කෙරෙන මතුපිටක් ලබා දෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804272</link>
    <topic>නවලෝක රෝහල් විශිෂ්ට ම සමාගම් සියය අතරට</topic>
    <author/>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්එල්. එම්. ඩී. ආයතනය විසින් කරන ලද සමීක්‍ෂණයකට අනුව පෞද්ගලික සේවා අංශයේ ඉදිරියෙන් ම සිටින නවලෝක රෝහල් විශිෂ්ට ම සමාගම් සියය අතරට තේරී ඇත.වෙළෙඳ නාම වටිනාකමින් රුපියල් මිලියන 746 ක වටිනාකමක් ඇතිව රුපියල් මිලියන 2315 ක ව්‍යාපාරික වටිනාකමක් ද සහිත ව ඔවුන් තිස්පස් වන ස්ථානයට පත් ව තිබේ.වෙළෙඳ නාමයක් වශයෙන් පාරිභෝගිකයන් ගේ තෝරා ගැනීමට අනුව හතර වන ස්ථානය ද ඉතාමත් හිතවත් වෙළෙඳ නාමයක් යටතේ හත්වන ස්ථානය ද, කි‍්‍රයාකාරිත්වයෙන් හත්වන ස්ථානය ද, වෙළෙඳ හා ව්‍යාපාරික වටිනාකමින් විසිහත් වන ස්ථානය ද හිමි කරගෙන ඇත.මේ පිළිබඳව අදහස් දැක්වූ නවලෝක රෝහල් නියෝජ්‍ය සභාපති ජයන්ත ධර්මදාස මහතා කීවේ සෞඛ්‍ය අංශයේ දියුණුව සඳහා ගෙන ඇති පියවරවල් හේතු කොට ගෙන කීර්ති නාමයක් තම ආයතනය හිමි කරගෙන ඇති බවයි. ඊට අමතරව නවලෝක රෝහල් අනුගමනය කර ඇති අලෙවි උපක‍්‍රම මගින් ජනතාව ගේ සිත්වලට සමීප වෙළෙඳ නාමයක් වී ඇති බවයි.නවලෝක රෝහලේ අධ්‍යක්‍ෂ හා සාමාන්‍යාධිකාරී මහාචාර්ය ලාල් චන්ද්‍රසේන මහතා සඳහන් කළේ 2005 වසරේ දී අක්‍ෂි ශල්‍යකර්ම සඳහා ලේසර් ක‍්‍රමය ඉතා සාර්ථක ලෙස හඳුන්වා දුන් බවයි.ඒ සඳහා ඉන්දියානු වෛද්‍යවරුන් ගේ සහාය ද ලබා ගත් බව ද හෙතෙම කීවේ ය.ඊට අමතරව පෞද්ගලික රෝහල් අතුරින් එන්. ජී. ඕ. ක‍්‍රමය පෞද්ගලික රෝහල් අතරට හඳුන්වා දී ඇත්තේ නවලෝක රෝහල් සමූහය යි.1998 වසරේ දී ජාතික තත්ත්ව සහතිකය හිමි කර ගත් අතර ළදරු රැකවරණය අතින් ලෝක සෞඛ්‍ය සංවිධානයේ සම්මානයක් ද නවලෝක රෝහල් විසින් හිමි කරගෙන ඇත.ISO සහතිකය සහිත එක ම රෝහල වන්නේ ද නවලෝක රෝහල ය. සෞඛ්‍ය සඳහා වන විශිෂ්ට සම්මානය ජාතික වාණිජ මණ්ඩලය විසින් නවලෝක රෝහලට පිරිනමා තිබේ.වකුගඩු රෝගීන් සඳහා කෙරෙන ඩයලයිස් ප‍්‍රතිකාර ඇති ඉඩකඩ තවත් පුළුල් කරන බවත්, ශල්‍යාගාර සංඛ්‍යාවට තවත් හතක් අලුතින් එක් කරන බවත් නවලෝක රෝහල් නියෝජ්‍ය සභාපති ජයන්ත ධර්මදාස මහතා පැවැසී ය.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804273</link>
    <topic>සිද්ධාලේප ඖෂධීය ආහාර පාන නිෂ්පාදනයට</topic>
    <author/>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්ඖෂධීය ආහාර පාන නිෂ්පාදන ව්‍යාපෘතියක් ඇරැඹීම සඳහා සිද්ධාලේප ආයුර්වේද ෆුඩ්ස් ඇන්ඩ් බෙවරේජර්ස් පෞද්ගලික සමාගම පසුගියදා ශී‍්‍ර ලංකා ආයෝජන මණ්ඩලය සමග ආයෝජන ගිවිසුමකට එළඹුණි.නිෂ්පාදන කටයුතු බොරුපන පිහිටි කර්මාන්ත ශාලාවේ දී ලබන මැයි මස දී ආරම්භ කිරීමට නියමිතය. ව්‍යාපෘතිය සඳහා ඩොලර් 150,000 ආයෝජනය කෙරෙන අතර 100කට රැකියා අවස්ථා උදා කර දෙයි.හෙට්ටිගොඩ සමූහයේ සභාපති වෛද්‍ය වික්ටර් හෙට්ටිගොඩ සහ අධ්‍යක්ෂ අනුෂ්ක විදානපතිරණ සමාගම වෙනුවෙන් ගිවිසුමට අත්සන් තැබීය.වයිසිවි ටෙක්නොලොජි සමාගම සිය විදෙස් සේවාදායකයන් වෙත සැපයීම සඳහා ව්‍යාපෘතිය යටතේ පර්යේෂණ සංවර්ධන සහ ඉංජිනේරු සේවා අදාළ ඒකාබද්ධ මෘදුකාංග මෙවලම් හා පරිපථ සැලසුම් සහ සංවර්ධන සේවාවක් ආරම්භ කිරීමට නියමිතය.මේ සඳහා මූලික ආයෝජනය රුපියල් මිලියන 1.25 ක් වන අතර රැකියා අවස්ථා 25 ක් ඇති කරයි. ව්‍යාපෘතිය සඳහා අනුග‍්‍රහය දක්වන්නේ අමෙරිකාවේ වයිසිවි ටෙක්නොලොජි සමාගමයි. සමාගමේ ආරම්භක සභාපති සහ ප‍්‍රධාන විධායක රමින්ද මදුරව මහතා මෙහිදී ගිවිසුමට අත්සන් තැබීය.හර්ට්ස් ඉන්ටර්නැෂනල් සමාගම සිය ගිවිසුම යටතේ අපනයන මූලික ජංගම විදුලි සංදේශ කුළුණු නිෂ්පාදන ව්‍යාපෘතියක් ආරම්භ කරයි. මේ සඳහා දැනටමත් විදෙස් ගැනුම් කරුවන්ට අවශ්‍ය මූලකෘතියක් නිර්මාණය කර ඇති බව සමාගම පවසයි.ව්‍යාපාරික ස්ථානය කැලණිය ප‍්‍රදේශයෙහි පිහිටුවනු ලබන අතර නව රැකියා අවස්ථා 60 ක් මේ යටතේ උත්පාදනය වෙයි.සමාගම වෙනුවෙන් අතුල හපුතන්තී‍්‍ර (කළමනාකාර අධ්‍යක්ෂ) සහ ජෝර්ජ් යුනුස් (අධ්‍යක්ෂ) යන අය ආයෝජන ගිවිසුමට අත්සන් තැබූහ.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804274</link>
    <topic>ඇපලෝ හාර්ට් සෙන්ටර් ඇරේ</topic>
    <author>ඡායාරූපය ගීත් ද මෙල්</author>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්ද ලංකා හොස්පිටල්ස් කෝපරේෂන් සමාගමේ ඇපලෝ හෘද සත්කාර ඒකකය, ඇපලෝ හාර්ට් සෙන්ටර් යන නව නාමය යටතේ ප‍්‍රතිනිර්මාණය කළ ඒකකය නව විශේෂඥ වෛද්‍ය සේවා හා අති නවීන තාක්ෂණයෙන් යුත් උපකරණවලින් සමන්විත වේ. මාධ්‍යවේදීන්ට කරුණු පැහැදිලි කිරීමක් පසුගියදා එම රෝහල් ශ‍්‍රවණාගාරයේදී සිදු කෙරිණි. ළමා හා උරස් රෝග විශේෂඥ වෛද්‍ය රිචඩ් ෂර්මින් මහතා කරුණු පැහැදිලි කළ අවස්ථාව. පසෙකින් ඇපලෝ රෝහලේ නියෝජ්‍ය සාමාන්‍යාධිකාරි මෙහෙයුම් සහ ඇපලෝ හෘද සත්කාර වැඩ සටහන් සම්බන්ධීකාරක වෛද්‍ය කේ. ටී. ඉරේවන් ළමා හෘද උරස් රෝග විශේෂඥ ශල්‍ය වෛද්‍ය රංජිත් ලියනගේ, ද ලංකා හොස්පිටල්ස් කෝපරේෂන් සමාගමේ හා ඇපලෝ රෝහලේ සභාපති අජිත් ජයරත්න, ද ලංකා හොස්පිටල්ස් කෝපරේෂන් සමාගමේ හා ඇපලෝ රෝහලේ ප‍්‍රධාන විධායක නිලධාරි ලකිත් පීරිස්, නේවාසික හෘද රෝග විශේෂඥ වෛද්‍ය මහේෂ් කි‍්‍රෂ්ණ කුමාර්, ජ්‍යෙෂ්ඨ හෘද රෝග විශේෂඥ ශල්‍ය වෛද්‍ය සුජිත් ස්වර්ණ හා ඇපලෝ රෝහලේ වෛද්‍ය සේවා අධ්‍යක්ෂ සෙව්වන්දි තිලකවර්ධන යන මහත්ම මහත්මීහු ද මෙහි වෙති.ඡායාරූපය ගීත් ද මෙල්</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804275</link>
    <topic>නේචර්ස් සීක‍්‍රට් ජය ලබා...</topic>
    <author>ඡායාරූපය - ගීත් ද මැල්</author>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්නේචර්ස් සීක‍්‍රට් ගෝල්ඩන් ඩී‍්‍රම්ස් තරගයේ ජයග‍්‍රාහිකාවන්ට ත්‍යාග ප‍්‍රදානය පසුගියදා හොරණ නේචර්ස් බියුටි ක්‍රෝෂන්ස් රූපලාවණ්‍ය නිෂ්පාදනාගාර ශ‍්‍රවණාගාරයේදී සිදු කෙරිණි. ජයග‍්‍රාහිකාව වූ කිතුල්ගල දීපිකා කුමාරි තිලකරත්න මෙනවිය රුපියල් ලක්ෂ 2 ක් වටිනා ස්වර්ණාභරණ කට්ටලය නදීෂා හේමමාලිගෙන් ලබාගැනීමෙන් පසුව. අනතුරුව සාමාන්‍යාධිකාරි මලිත් පෙරේරා හා එහි අලවි ප‍්‍රචාරක නිලධාරි පිලිප් මුල්ලේගම මහත්වරු ද මෙහි වෙති.ඡායාරූපය - ගීත් ද මැල්</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804276</link>
    <topic>හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්</topic>
    <author/>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්හැව්ලොක් සිටි සමාගමේ අධ්‍යක්ෂ ඉසෙඩ් කාසිම් මහතා සරත් අමුණුගම ඇමැතිවරයා අතින් ගිවිසුම් ලිපි ලබා ගත් අයුරු.කොළඹ හැවුලොක් ටවුමේ ඉදිකෙරෙන මහ පරිමාණ සුපිරි වෙළෙඳ මධ්‍යස්ථානය සඳහා හැවුලොක් සිටි පෞද්ගලික සමාගම සහ මිරේකා කැපිටල් ලෑන්ඩ් සමාගම ඩොලර් මිලියන 60 ක් ආයෝජනය කරයි.එම සමාගම් සහ ආයෝජන මණ්ඩලය අතරේ ආයෝජන ගිවිසුම් අත්සන් කිරීම පසුගියදා සිදු කෙරුණි.ඕවසීස් රියලිටි සමාගමේ ප‍්‍රධාන මෙහෙයුම් නිලධාරි රිමාස් ගවුස් මහතා ‘අපි දැනටමත් මේ වෙළෙඳ සංකීර්ණයට අවශ්‍ය සැලසුම් සකස් කර අවසානයි. ඉදිකිරීම් කටයුතු මේ වසර තුළ දී ආරම්භ කරනවා.” යැයි පැවසීය.වෙළෙඳ මධ්‍යස්ථානයෙහි ඉදිකිරීම් කටයුතු වසර 2010 දී අවසන් කිරීම සමාගමේ අපේක්ෂාවයි. ව්‍යාපෘතිය ගැන වැඩිදුරටත් කරුණු දක්වමින් ගවුස් මහතා කියා සිටියේ මෙහි ප‍්‍රධාන මහල් 3 ක ඉදිවන සාප්පු සංකීර්ණය කොළඹ මෙතෙක් ඉදි කෙරෙන විශාලතම සාප්පු සංකීර්ණය බවයි.සංකීර්ණය තුළ බහුපථ සිනමාශාලා සහ ජාත්‍යන්තර මාදිලියේ භෝජන ශාලා ද ඉදිකෙරෙනු ඇත. හැවුලොක් පාරෙන් පිවිසුම් මාර්ග සහිත කොළඹ 06 හි ඉදිවෙන මේ සුපිරි වෙළෙඳ සංකීර්ණයෙහි විශාලත්වය සතරැස් අඩි 500,000 ඉක්මවයි.මෙහි කාර්යාල දෙපාර්තමේන්තු සහ ගබඩා පහසුකම් සඳහා ද ඉඩකඩ වෙන් කර තිබේ. ආයෝජන මණ්ඩලය වෙනුවෙන් සභාපති / අධ්‍යක්ෂ ජනරාල් ධම්මික පෙරේරා අත්සන් තැබූ අතර, ගිවිසුම් ලිපි ප‍්‍රදානය කිරීම ව්‍යවසාය සංවර්ධන හා ආයෝජන ප‍්‍රවර්ධන අමාත්‍ය ආචාර්ය සරත් අමුණුගම අතින් සිදු කෙරුණි.හැවුලොක් සිටි සමාගම වෙනුවෙන් එච් ඉසෙඩ් කාසිම් (අධ්‍යක්ෂ) සහ රැල්ෆ් ඩී. ලැනරෝල් (කළමනාකාර අධ්‍යක්ෂ) මහත්වරු ගිවිසුමට අත්සන් තැබූහ.</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aj0804277</link>
    <topic>ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්</topic>
    <author/>
    <content>ලංකෙම් රොබියලැක් ක්‍රෙස්කැට් වර්ණවත් කරයිනවලෝක රෝහල් විශිෂ්ට ම සමාගම් සියය අතරටසිද්ධාලේප ඖෂධීය ආහාර පාන නිෂ්පාදනයටඇපලෝ හාර්ට් සෙන්ටර් ඇරේනේචර්ස් සීක‍්‍රට් ජය ලබා...හැවුලොක් සිටි වෙළෙඳ සංකීර්ණය ඉදිකිරීමට ඩොලර් මිලියන 60 ක ආයෝජනයක්ගොඩනැඟිලි ඉදිකිරීම් ක්‍ෂේත‍්‍රයේ සෑම සේවාවක්ම හොල්සිම් මහගෙදරින්ඉදිකිරීම් සඳහා අවශ්‍ය උපකරණ සියල්ල එකම වහළක් යටින් මිලදී ගැනීමේ අවස්ථාව පාරිභෝගිකයනට උදා කරමින් හෝල්සිම් ලංකා සමාගම ‘මහගෙදර’ නමින් සුපිරි වෙළඳසල් ජාලයක් දිවයින පුරා ව්‍යාප්ත කරයි.මහගෙදරින් නිවාස ඉදිකිරීම සඳහා අවශ්‍ය ඉහළ ප‍්‍රමිතියකින් යුත් ගොඩනැඟිලි උපකරණ එකම වහලක් යටදී මිලදී ගන්නට හැකි වන්නාක් මෙන්ම ඉදිකිරීම්වලදී පැන නඟින ගැටලුවලට විසඳුම් ද එහිදීම ලා ගත හැකි වීම විශේෂත්වයකි.මහගෙදර නවතම සුපිරි වෙළෙඳ සල පසුගියදා නුගේගොඩ නාවලදී විවෘත කැරිණි. මේ වන විට දිවයින පුරා මහගෙදර අලෙවි සල් 12ක් විවෘත කර තිබේ.2008 වසර අවසාන වන විට මහගෙදර අලෙවිසල් 25ක් ඉදිකිරීමට සැළැසුම් කොට ඇතැයි හෝල්සිම් ලංකා සමාගමේ ජාතික අලෙවි කළමනාකරු ගිහාන් ද සිල්වා මහතා පවසයි.නිවාසයක් ඉදිකිරීමේ මූලික සැලැසුම් සකස් කිරීම, ඒ සඳහා අවශ්‍ය උපදෙස් ලබාදීම අවශ්‍ය භාණ්ඩ ප‍්‍රමාණ ලයිස්තු සපයාදීම, නොමිලේ සිදු කැරේ. භාණ්ඩ වඩාත් හොඳින් භාවිතා කිරීමට අවශ්‍ය තාක්ෂණික උපදෙස් හා භාණ්ඩ පිළිබඳ පාර්භෝගිකයා දැනුවත් කිරීම සඳහා පුහුණු නිලධාරීන්ගේ සේවය මහගෙදරින් ලබාගත හැකිය සාගරිකා</content>
  </post><post>
    <category>NEWSPAPER</category>
    <date>
      <year>2008</year>
      <month>04</month>
      <day>27</day>
    </date>
    <link>http://www.silumina.lk/2008/04/27/_art.asp?fn=aw0804271</link>
    <topic>සල්ලි හම්බ කරන්න නම් රස්සාවක් කරන්න ඕනෑ</topic>
    <author>මතුගම මහින්ද විජේතිලක</author>
    <content>සල්ලි හම්බ කරන්න නම් රස්සාවක් කරන්න ඕනෑවැලිකඩ බන්ධනාගාරයේ ප‍්‍රධාන දොරටුව ඉදිරිපිට එහා පැත්තේ පිහිටි විශාල මාර ගස නිහඬව සිටිය ද එහි අතුපතර පවා දීර්ඝ ඉතිහාසයක් ලියැවී ඇත. තාප්පයෙන් ඇතුළු පැත්තේ සිර ගෙදර සිදුවන බොහෝ දේවල් මේ මාර ගසට රහසක් නොවේ.මේ මහ උළුගෙදරට ඇතුළු වූවන්, පිටවී ගියවුන්, මහා බලකාර නම්බුකාර චණ්ඩින් අඬ අඬා වැටි වැටී පෝරකයට ගිය හැටි, සමහරු හිනැහෙමින් කවි කිය කිය මරණය කරා ගිය හැටි, මහා විප්ලවකාරයින් සාමයේ සංකේත මරාගෙන කෑ හැටි මේ මාර ගස බලා සිටියේය.එදා මහා වැඩකාරයකු ලෙස ශිල්ප දැක්වූ පෙරුමාල් රාජ් සෙල්ලයියාට අද දහවල් කාලයේ සෙවණ දෙන්නේ ද මේ මාර ගසය.1938 දී මොරටුවේ කටුබැද්දේ දී උපන් සෙල්ලයියා ගෙන් වයස ඇසුවහොත් දැන් හැටහතක්, හැටඅටක් විතර වෙනවායි පවසයි. පියා මහාමාර්ගයේ වැඩ පරීක්ෂක වරයෙකි. ගමේ පාසලෙන් සිංහල ප‍්‍රාරම්භය දක්වා උගත් සෙල්ලයියා පවුලේ එක ම දරුවා ය.විසි හැවිරිදි විය වන විට හෙතෙම මාසයකට රුපියල් පහක ගාස්තුවක් ගෙවා ගල්කිස්ස මුහුදේ ජීවිතාරක්ෂක පිහිනුම් කටයුතු ඉගෙන ගත්තේය.ඒ 1958 වර්ෂයේ එක්තරා දිනයකි. ගල්කිස්ස මුහුදේ ඉතා කඩිසරව පිහිනන මේ ගැටවරයා දෙස බලා සිටින්නෙකි. හේ සුදු සරමක් හා කළු කබායක් හැඳ සිටියේය. දෑත පුරා ඇඟිලිවල රත්රන් මුදුය.සෙල්ලා මුහුදෙන් ගොඩට පැමිණියේය. “පුතා, මට නැවිකට් සිගරට් පැකට් එකක් අරගෙන එන්නැ”යි හේ සෙල්ලා අතට රුපියල් පනහේ නෝට්ටුවක් දුන්නේය. සෙල්ලා පනහේ නෝට්ටුවක් දැක්කේත් අතට ගත්තේත් එදාම ය.නවිකට් පැකට්ටුවටම වැය වූයේ ශත පනහකි. ඉතුරු මුදල් සියල්ල ම “පුතා තියාගන්නැ”යි හේ කීවේය. සෙල්ලා ඇසිපිය නොහෙළා ම මේ අහසින් බට දෙවියෙක් දැයි බලා සිටියේය.”ඇයි පුතා! සල්ලි හම්බ කරන්න නම් රස්සාවක් කරන්න ඕනෑ. පුතා කැමැති නම් දැන්, ඔව්! මේ දැන් මා එක්කලා යමු. මම පුතාට රස්සාවක් දෙන්නම්. ඇඳුම් පැළඳුම් කෑම බීම දෙන්නම්” යැයි ඔහු කීවේය. සෙල්ලා මේ පුද්ගලයා සමඟ එතැනින් ම දුම්රියට නැග්ගේය.හේ කොළඹ රීගල් සිනමා හල පිටුපස කාමරයකට මේ කොලුවා කැඳවාගෙන ගියේය. එතැන ගංජා, අබිං, තෛලං, අරක්කු තිප්පොළකි. පොලිස් නිලධාරීහු පවා මෙතැනට පැමිණ සප්පායම් වෙති.සෙල්ලා මෙතැනට කැඳවා ගෙන ආ පුද්ගලයා රූබන් අය්යාය. ඔහු නීති විරෝධී වැඩ කටයුතුවල නිරත මුදලාලි කෙනෙකි. ඔහු යටතේ සෙල්ලා ගැටකැපීම (පොකට් ගැහීම) හා සොරකම ඉගෙන ගත්තේය.”මහත්තයා! රූබන් අයියගෙන් ඉගෙන ගත්ත සාත්තරෙන් මං කරපු පළවෙනි ජොබ් එක තමයි සී.ඩබ්ලිව්.ඊ. මැකලම් ගබඩාවේ වහලෙන් ඇතුළට බැහැලා ගබඩාව සුද්ධ කරපු එක. ඊට පස්සෙ මිනිස්සුන්ගෙ, ගෑනුන්ගෙ ඇඟිලි හම ගහලා මුදු ගලවා ගත්ත ප‍්‍රමාණය අනන්තයි.හොඳට සූට් ගහල හෝටල්වලට ගිහින් කාමර අරගෙන ඉඳල සුද්දන්ගෙ බඩු බෑග් පිටින් ඉස්සුවා. මේවා ඔක්කොම රූබන් අයියට ගිහින් දෙනවා. මිනිහා අපට හොඳට සලකනවා. අවුරුදු පහක් පොලීසියට අහුනොවී ‘ජොබ්’ එක කළා. ඒත් අවුරුදු පහකට පස්සෙ කොටු වුණා.””කොළඹ චැතම් ස්ටී‍්‍රට් එකේ රත්තරන් බඩු කඩයකට රාති‍්‍රයක මං ඇතුළු වුණා. රත්තරන් බඩුයි මැණික් ගලුයි රාත්තල් දහයක් විතර පොදියක් බැඳගත්තා. මේ අතරේ ඉස්සරහා හෝටලේක වේටර් කෙනෙක් වීදුරු අතරින් මගේ ඡායාව දැකලා පොලීසියට ඔත්තුව දුන්නා.එදා මං පොලීසියට අහුවුණා. කොටුව පොලීසියේ ඕ.අයි.සී. ගෝමිස් මහත්තයාට, කලින් කළ හොරකම්වලින් සීයට පහක් විතර මට කියන්න සිද්ධ වුණා. ඒ නඩුවලට අවුරුදු තිහක් අච්චු කළා.හිර ගෙදරදි හේන්පිටගෙදර ඤාණසීහ හාමුදුරුවන් ආශ‍්‍රය කරන්න මට අවස්ථාව ලැබුණ. උන්වහන්සේ නිසා පොත්පත් කියවන්නත් ලැබුණ. ඤාණසීහ හාමුදුරුවන්ට නිතර බුලත් විට ඕනෑ.මං අතුගාන කොස්සේ කොහු අතර හංගලා තමයි බුලත් විට ගිහින් දෙන්නේ. ඤාණසීහ හාමුදුරුවො බුලත් විට කකා පොත් ලිව්වා. මේ කාලෙ වජිරාරාමෙ නාරද හාමුදුරුවො බණ කියන්න හිර ගෙදරට එනවා.මම නාරද හාමුදුරුවන් සමඟ මගේ ජීවිත කතාව කීවා. උන්වහන්සේගේ උපදෙස් පරිදි මම හිරගෙදරදි තව තවත් පොත්පත් කියවන්න පුරුදු වාණා.කාලෙකට පස්සෙ හිර ගෙදරින් නිදහස් වෙලා ආපහු කොළඹ පුරුදු සමාජෙට වැටුණා. මගේ සල්ලි රූබන් අයියා ළඟ තිබුණා. එයින් රුපියල් පහළොස් දාහකට පෝඩ් ඇන්ග්ලියා කාර් එකක් ගත්තා. නොම්මරය 3 ශ‍්‍රී 9560.”ඉතින් සෙල්ලයියා දැන් තරුණයෙක්නෙ. විවාහයක් වුණේ නැද්දැ”යි මම ඇසුවෙමි.”නෑ මහත්තයා. එහෙම හිතුණෙ නෑ. ඇයි සල්ලිවලට ඕනෑතරම් ගැහැනු හිටියා. නුවර, කඩුගන්නාව පැත්තෙ ලස්සන ගැහැනු හිටියා සල්ලිවලට. මහගම ගෑනු ළමයෙක් හිටියා ලස්සන කියලා වැඩක් නැහැ.ඒ ළමය විකුණන්නේ අම්මා තාත්තා දෙන්නමයි. එක රෑකට රුපියල් විස්සයි අය කරන්නේ. ඒත් මහත්මයා අපි හොරකම් කරන්න ගියාට ඒ ගෙවල්වල හිටිය ගෑනුන් දූෂණය කළේ නෑ. ඒ අපේ ප‍්‍රතිපත්තිය.මහනුවර බංගලාවක හොරකමකට මට යාළුවෙකුගෙන් ඔත්තුවක් ලැබුණ. හොඳට රත්තරන් බඩු තියෙනවා කියලා තංගවේලු කියන වතු අධිකාරි මහත්තයකුගේ බංගලාවේ. ඒ මහත්තයාගේ දූල දෙන්නගේ ලස්සන කියලා නිම කරන්න බැහැ.ජැෆ්නා ටැමිල්. දෙන්නම එක වගෙයි. වෛජයන්තිමාලා වගෙයි. කනේ කරේ අත්වල තිබුණු රත්තරන් ආභරණත් ගලවා ගත්තා. අනේ! මාළුවා ගොඩදැම්මා වගේ බයේ ගැහෙනවා. ඒ ගෙදරින් රත්තරන් රාත්තල් පහක් විතර අරගෙන ආවා.නුවර ඔත්තුව දුන්නු උදව්කාරයාට පවුම් පහක පෙන්ඩන්ට් මාලයක් තෑගි දුන්නා. ඌට සල්ලි හදිස්සියට ඒ මාලෙ විකුණන්න ගියතැනදී ඌ පොලිසියට මාට්ටු වුණා. ඌට පොලිසියෙන් ගහන කොට මං ගැන කිව්වා.මාවත් අල්ලා ගත්තා. මහනුවර පොලිස් අධිකාරි එතකොට සිදම්බරම් පුල්ලේ මහත්තයා. තංගවේලු මහත්තයගෙ පවුලේ අයත් පොලීසියට ගෙන්නලා හිටියා. මහත්තයා අර කෙල්ලො දෙන්නා දිහා ඇහිපිය නොහෙලා බලා ඉඳලා කිව්වා,“සෙල්ලා උඹත් දෙමළ මිනිහා. මමත් දෙමළ. මේ මිස්ටර් තංගවේලුත් දෙමළ. මේ ගෑනු ළමයි දෙන්නත් දෙමළ. උඹ මේ ළමයින් දෙන්නට හිරිහැරයක් නොකළාට මම උඹට ප‍්‍රශංසා කරනවා” කියලා.ඒ හොරකමට අච්චු කළා. නැවතත් වැලිකඩට එන්න සිද්ධ වුණා. කාර් එක ඇන්තනි කියන යාළුවට දීලා ආවා. ඌ ඒක මට නොකියාම විකුණගෙන තිබුණා.වැලිකඩ දී චීනා, චොප්පේ, ආශ‍්‍රයට වැටුණා. අපි තුන්දෙනා හිරෙන් පැනලා යන්න ප්ලෑන් කළා. අපි හැරෙනකොට සමහර ජේලර් මහත්තුරුන්ටත් ඉව තියෙනවා. මා එතනින් මහර හිරගෙදරට මාරු කළා.එතැනදි මම ඊ.ඩබ්ලිව්.අදිකාරම් මහත්තයාගේ, ඒබ‍්‍රහම් ටී.කොවූර්ගෙ පොත්, ඒ වගේ්ම ඉතිහාස පොත් කියවන්න පුරුදු වුණා. ඒ එක ඉතිහාස පොතක සඳහන් වුණා හඟුරන්කෙත, දිද්දෙනිය, පදියපැලැල්ලේ රජ මහා විහාරයේ දඹ රත්තරන් පිළිමයක් ගැන.අඩි දෙකක් උස දඹ රන් හිටි පිළිමයක් කීවාම මගේ හිත ගියා ඒකට. හොඳ වැඩක් දෙන්න පුළුවන් කියා අධිෂ්ඨාන කැර ගත්තා.මම හිටියේ මහර හිර ගෙදර විශේෂ කාමරයක. මගේ ඇඳුමෙත් ‘ඩී’ අකුර සඳහන්. ඩේන්ජර් මෑන් කියලා. මේකෙන් පැනගන්න ක‍්‍රමයක් කල්පනා කළා. මේ කාමරේ තිබුණා කන්නන්ගුරු වදයක් බැඳලා.මම මෙයින් කන්නන්ගුරු මැස්සෝ ගුටියක් අල්ලලා මගේ ඇහැට තියා ගත්තා උන් මගේ ඇහැ කෑවා. මගේ මූණ ඉදිමිලා ආවා. මම හයියෙන් කෑගැහුවා. මාව කොළඹ ඇස් වාට්ටුවට ගෙනිහින් ප‍්‍රතිකාර කැර නැවත මහරට ගෙනැවිත් ‘බී’ වාට්ටුවේ කාමරයක දැම්මා.මම එතැනින් වැඩ අංශයට රිංගුවා. කොච්චිකඩේ බෝම්බ ජගිරියා මගේ යාළුවෙක්. තද කොමියුනිස්ට් කාරයා. ලංකාවේ බෝම්බ පියා තමයි ජගිරියා. මම ජගිරියාට පණිවුඩයක් යවලයි තිබුණේ. වැඩ අංශයෙන් හොඳ සූට් එකක් ඇඳ ගත්තා.කෙළින්ම ආවා ගේට්ටුවට. එතැන හිටපු ගාඩ් ඇහුවා “මොකද සෙල්ලයියා මේ” කියලා. “හරී සර් මට සමාවක් ලැබුණා” කියාගෙන ටක්ගාලා අඩියට දෙකට මාරුවුණා. වෙලාව හවස 4.30ට විතර ඇති.මේ වෙනකොට ජගිරියා මයිනර් කාර් එකකුත් තියාගෙන මග හිටියා. මම කාර් එකට නැග්ගා. ජගිරියා චොප්පෙගෙත් යාළුවා. මට ගෙදරක සොල්දරේ ලෑලි උඩ හැංගෙන්න තැනක් හදලයි තිබුණේ.එතැනට කෑම බීම එනවා. දවස් පහක් හිටියා. දැන් හිරගෙදරින් මා හොයනවා. බරපතළ අපරාධකරුවෙක් පැන ගිහින් කියලා ප‍්‍රසිද්ධ කළා. මමත් හැංගිලා දවස් පහක් ඉන්න අතරේ කල්පනා කළේ අර දඹරන් පිළිමය අරගන්න ආකාරයමයි.පළමුවෙන් ම මේ පිළිමය දැකගන්න ඕනෑ. ආරක්ෂා කටයුතු කොහොමද කියා බලන්න ඕනෑ. ඇඳගත්තා සිංහල ගුරුවරයෙක් විදිහට.දැන් මගේ නම ගුණදාස. උගන්වන්නේ මහනුවර ඉස්කෝලෙක. කෙළින් ම ගියා හඟුරන්කෙත පදියපැලැල්ලෙ රජ මහා විහාරයට. කෝටි ගණනක් වටිනා දඹ රත්තරන් පිළිම වහන්සේ.....(තවත් කොටසක් ලබන සතියේ)මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aa0805041</link>
    <topic>හාල් මිල හැටට බහින තෙක් මිල පාලනය කි‍්‍රයාත්මකයි</topic>
    <author>සුභද්‍රා දේශප‍්‍රිය</author>
    <content>හාල් මිල හැටට බහින තෙක් මිල පාලනය කි‍්‍රයාත්මකයිඔලුවිල් වරාය ඉදිකිරීම් කටයුතු 06 දා ඇරඹේසම්මානිත මහාචාර්ය අනුරාධ සෙනෙවිරත්න ගිලන් වෙයිමැලේසියාවේ නව ශී‍්‍ර ලංකා මහ කොමසාරිස්ආලේඛ්‍ය චිත‍්‍රයක් ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව.සුභද්‍රා දේශප‍්‍රියසහල් කිලෝවක උපරිම සිල්ලර මිල රුපියල් හැටට අඩුවන තෙක් මිල පාලනය ඉවත් නොකරන බව පාරිභෝගික සහ වෙළෙඳ අමාත්‍ය බන්දුල ගුණවර්ධන මහතා පවසයි.ඉදිරියේ දී මෝල් හිමියන් සහ තොග වෙළෙඳුන් සහල් අඛණ්ඩව සැපැයීමේ පොරොන්දුව කඩකළහොත් රජය සමඟ සාකච්ඡා කොට උපරිම තොග මිලක් පැනවීමට කටයුතු කරන බවත් අමාත්‍යවරයා කීය. වෙළෙඳපොළේ සහල් මිල ස්ථාවරව පවතින අතර ඔක්තෝබර් - නොවැම්බර් මාසවල දී සහල් හිඟයක් ඇති වීමට ඉඩ ඇති හෙයින් රජයේ ගබඩාවල සහල් තොග රැස්කර තැබීමට රජය තීරණය කොට තිබෙන බවත් අමාත්‍යවරයා සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aa0805043</link>
    <topic>ඔලුවිල් වරාය ඉදිකිරීම් කටයුතු 06 දා ඇරඹේ</topic>
    <author>බුද්ධිකා බ‍්‍රාහ්මණගේ</author>
    <content>හාල් මිල හැටට බහින තෙක් මිල පාලනය කි‍්‍රයාත්මකයිඔලුවිල් වරාය ඉදිකිරීම් කටයුතු 06 දා ඇරඹේසම්මානිත මහාචාර්ය අනුරාධ සෙනෙවිරත්න ගිලන් වෙයිමැලේසියාවේ නව ශී‍්‍ර ලංකා මහ කොමසාරිස්ආලේඛ්‍ය චිත‍්‍රයක් ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව.බුද්ධිකා බ‍්‍රාහ්මණගේනව වරාය ඉදිකිරීමේ බහුකාර්ය යෝජනාවලිය යටතේ ආරම්භ කෙරෙන ඔලුවිල් වරායේ ඉදිකිරීම් කටයුතු ලබන අඟහරුවාදා (06) ආරම්භ වේ. යූරෝ මිලියන 46.1 ක ඇස්තමේන්තු ගත වටිනාකමකින් යුතු වරායේ ඉදිකිරීම් කටයුතු වරාය හා සිවිල් ගුවන් සේවා අමාත්‍ය චමල් රාජපක්ෂ මහතාගේ ප‍්‍රධානත්වයෙන් ආරම්භ කිරීමට නියමිත ය.ඩෙන්මාර්ක් රජයේ ආධාර මත ඉදිවන නව වරාය නිසා සංවර්ධන ව්‍යාපෘති රැසක් කි‍්‍රයාත්මක කිරීමට සැලසුම් කෙරේ. 2010 වන විට වරාය ආශ‍්‍රිත රැකියා අවස්ථා 1000 ක් පමණ උත්පාදනය කිරීමට අපේක්ෂා කර ඇති අතර එය 2015 වන විට 2000 දක්වා වැඩි වෙතියි අපේක්ෂා කැරේ.සීනි හා පොහොර කර්මාන්ත ශාලා ඇරැඹීමටත් මීට අමතරව එම ප‍්‍රදේශයට ආවේනික කර්මාන්ත ඇරඹීම සඳහා නව ආයෝජකයිනට පහසුකම් ලබාදීමට ද සැලසුම් කර ඇත.වරාය ඉදිකිරීමේ පළමු අධියර යටතේ මීටර් 475 මීටර් 740 ක පරිමාණයෙන් යුතු දිය කඩනයක් ඉදි කෙරේ. මීට අමතරව හෙක්ටයාර 16 ක වපසරියකින් යුතු ජල තටාකයක් ඉදි කෙරේ. මෙම ජලතටාකය ඉදිකිරීමේදී ටොන් 16000 ක් පමණ බරැති නෞකාවක් හැසිරවිය හැකි ආකාරයෙන් මීටර් 8 ක පමණ ගැඹුරකින් යුතුව සකස් කිරීමට සැලසුම් කර ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aa0805044</link>
    <topic>සම්මානිත මහාචාර්ය අනුරාධ සෙනෙවිරත්න ගිලන් වෙයි</topic>
    <author/>
    <content>හාල් මිල හැටට බහින තෙක් මිල පාලනය කි‍්‍රයාත්මකයිඔලුවිල් වරාය ඉදිකිරීම් කටයුතු 06 දා ඇරඹේසම්මානිත මහාචාර්ය අනුරාධ සෙනෙවිරත්න ගිලන් වෙයිමැලේසියාවේ නව ශී‍්‍ර ලංකා මහ කොමසාරිස්ආලේඛ්‍ය චිත‍්‍රයක් ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව.පේරාදෙනි විශ්ව විද්‍යාලයයේ සම්මානිත මහාචාර්ය අනුරාධ සෙනෙවිරත්නයෝ ගිලන්ව වෛද්‍ය ප‍්‍රතිකාර ලබමින් සිටිති.ඒ මහතා සුවපත් කරනු පිණිස ඕ පොසිටිව් රුධිර ගණයට අයත් වකුගඩුවක් අවශ්‍ය ව ඇත.මේ පිළිබඳ ව සැම ගේ අවධානය යොමු වේවා! වැඩි විස්තර 0812499268න් විමසන්න.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aa0805045</link>
    <topic>මැලේසියාවේ නව ශී‍්‍ර ලංකා මහ කොමසාරිස්</topic>
    <author/>
    <content>හාල් මිල හැටට බහින තෙක් මිල පාලනය කි‍්‍රයාත්මකයිඔලුවිල් වරාය ඉදිකිරීම් කටයුතු 06 දා ඇරඹේසම්මානිත මහාචාර්ය අනුරාධ සෙනෙවිරත්න ගිලන් වෙයිමැලේසියාවේ නව ශී‍්‍ර ලංකා මහ කොමසාරිස්ආලේඛ්‍ය චිත‍්‍රයක් ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව.ශී‍්‍ර ජයවර්ධනපුර රෝහලේ සභාපතිධූරය හෙබවූ වෛද්‍ය ඩී. ඩී. රණසිංහ මහතා මැලේසියාවේ ශී‍්‍ර ලංකා මහකොමසාරිස් ධූරයට පත් වීම් ලබා ඇත.ඒ අනුව එම ධූරයේ වැඩ බාර ගැනීමට ඒ මහතා පසුගියදා මැලේසියාව බලා පිටත් විය.විදේශ සේවයේ නියුතු වීම සඳහා ඔහු තෝරා ගැනීම හේතුවෙන් රටට සේවය කිරීමේ අවස්ථාවද ඔහුට උදා වී ඇත.වෛද්‍ය රණසිංහ මහතා මධ්‍ය මහා විද්‍යාල ක‍්‍රමයේ තිළිණයකි. ගනේමුල්ල ගලහිටියාව මධ්‍ය මහා විද්‍යාලයේ අධ්‍යාපනය ලැබීමෙන් පසුව සෝවියට් රුසියාවේ වැඩිදුර අධ්‍යාපනය සඳහා ශිෂ්‍යත්වයක් ඔහුට හිමි විය.ඔහු තම වෛද්‍ය අධ්‍යාපනය අවසන් කළේ එම කාලය තුළදී ය. පසුව ඔහු එක්සත් රාජධානියේ දී ස්වකීය පශ්චාත් උපාධිය සම්පූර්ණ කරමින් විශෙශ්ෂඥ ශෛල්‍ය වෛද්‍ය පදවියට උරුමකම් කීවේය.ශී‍්‍ර ලංකාවට පැමිණීමෙන් පසුව කොළඹ ජාතික රෝහලේ හදිසි අනතුරු අංශයට තම සේවාව ලබා දුන්නේය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aa0805046</link>
    <topic>ආලේඛ්‍ය චිත‍්‍රයක් ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව.</topic>
    <author/>
    <content>හාල් මිල හැටට බහින තෙක් මිල පාලනය කි‍්‍රයාත්මකයිඔලුවිල් වරාය ඉදිකිරීම් කටයුතු 06 දා ඇරඹේසම්මානිත මහාචාර්ය අනුරාධ සෙනෙවිරත්න ගිලන් වෙයිමැලේසියාවේ නව ශී‍්‍ර ලංකා මහ කොමසාරිස්ආලේඛ්‍ය චිත‍්‍රයක් ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව.ශී‍්‍ර ලංකා ජනාධිපති මහින්ද රාජපක්ෂ හා ඉරාන ජනාධිපති මහමුද් අහමඩ්නජාඩ් යන මහත්වරුන්ගේ ආලේඛ්‍ය චිත‍්‍රයක් මහින්ද රාජපක්ෂ ජනාධිපතිතුමා, ඉරාන ජනාධිපතිතුමාට පිරිනැමූ අවස්ථාව. චිත‍්‍රය නිර්මාණය කලේ සිළුමිණ චිත‍්‍ර ශිල්පී කුමුදු පීරිස් ය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805044</link>
    <topic>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයි</topic>
    <author/>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටඋතුර-නැෙඟනහිර එකතු කරනවාට නැඟෙනහිර ජනතාව විරුද්ධයිනැඟෙනහිර පළාතේ එක්සත් ජාතික පක්ෂය සහ ශ‍්‍රී ලංකා මුස්ලිම් කොංග‍්‍රසය සතුව තිබූ ඡන්ද පදනම නොසිතූූ විරූ අයුරින් බිඳ වැටී ඇතැයි පසුගිය මැතිවරණ ප‍්‍රතිඵල විශ්ලේෂණයකින් හෙළි වී තිබේ.ඒ අනුව ඉකුත් 2005 ජනාධිපතිවරණයේ දී ශ‍්‍රී ලංකා මුස්ලිම් කොංග‍්‍රසයේ සහ දෙමළ මන්තී‍්‍ර සංධානයේ පූර්ණ අනුග‍්‍රහය ලැබූ රනිල් වික‍්‍රමසිංහ මහතා මඩකළපු දිස්ති‍්‍රක්කයෙන් ඡන්ද 1,21,514 ක් ලබා ගැනීමට සමත් විය. එහෙත් පසුගිය පළාත් පාලන මැතිවරණය වන විට එම ඡන්ද පදනම ශීඝ‍්‍රයෙන් බිඳ වැටී ඇති බැව් පෙන්නුම් කෙළේ මඩකළපු දිස්ති‍්‍රක්කයේ සමස්ත ඡන්ද සංඛ්‍යාවෙන් 97,885ක ඡන්ද ලබා ගැනීමට එක්සත් ජනතා නිදහස් සංධානය සහ ටී. එම්. වී. පී. ය සමත්වීමෙනි. මෙහි දී ශ‍්‍රී ලංකා මුස්ලිම් කොංග‍්‍රසයට ලබා ගත හැකි වූයේ ඡන්ද 15,305 ක් පමණි. මේ වන විට මඩකළපු දිස්ති‍්‍රක්කයේ මුස්ලිම් කොංග‍්‍රස් ප‍්‍රධාන සංවිධායකඒ. එල්. එම්. හිස්බුල්ලා මහතා ඇතුළු ප‍්‍රබලයන් රැසක් ඉන් ඉවත් වී එක්සත් ජනතා නිදහස් සංධානයෙන් තරග වදින වාතාවරණයක් උද්ගත වී තිබියදී එ.ජා.ප., මුස්ලිම් කොංග‍්‍රස් සංධානය මඩකළපු දිස්ති‍්‍රක්කයේ බරපතළ පසුබෑමකට ලක්වීම නො වැළැක්විය හැකි බවත් මේ විශ්ලේෂණය මඟින් පෙන්නුම් කෙරේ.මේ මැතිවරණයේ දී මඩකළපු දිස්ති‍්‍රක්කයේ දෙමළ ඡන්ද දිනා ගැනීමේ හැකියාව අතින් ද එ.ජා.ප. - මුස්ලිම් කොංග‍්‍රස් හවුල අසමත් වී ඇති බැව් ද පෙනී ගොස් ඇත්තේ මෙතෙක් දෙමළ සංධානය සතුව තිබූ ඡන්ද පදනම එක්සත් ජනතා නිදහස් සංධානයට හා ටී. එම්. වී. පී. යට හිමි වී තිබීමෙනි.ඉකුත් පළාත් පාලන මැතිවරණයේ දී එක්සත් ජනතා නිදහස් සංධානය හා ටී. එම්. වී. පී. ය මඩකළපුව දිස්ති‍්‍රක්කයෙන් විශිෂ්ට ජයග‍්‍රහණයක් ලබා ගත් අතර ප‍්‍රතිවාදීන්ට එක ම පළාත් පාලන ආයතනයක වත් බලය හිමි නොවූ අතර එක් පළාත් පාලන ආයතනයක වත් සැලකිය යුතු බලපෑමක් ඇති කිරීමේ නියෝජනයක් පවා ලබා ගත නො හැකි විය. ශ‍්‍රී ලංකා, මුස්ලිම් කොංග‍්‍රසයේ බලකොටුව ලෙස සැලකෙන දිගාමඩුල්ල දිස්ති‍්‍රක්කයෙන් ඉකුත් ජනාධිපතිවරණයේ දී එ. ජා.ප.ය ඡන්ද 1,59,198 ක් හිමි කැර ගත් අතර එක්සත් ජනතා නිදහස් සංධානය ඡන්ද 1,22,329 ක් ලබා ගැනීමට සමත් විය. එහි වැඩි ඡන්ද සංඛ්‍යාව වූයේ 36,869 ක් තරම් සුළු ප‍්‍රමාණයකි.එහෙත් සමස්ත නැඟෙනහිර පළාත ත‍්‍රස්තවාදීන් ගෙන් මුදා ගැනීමත්, එම ප‍්‍රදේශවල කි‍්‍රයාත්මක කළ දැවැන්ත සංවර්ධන කි‍්‍රයාදාමයන් ද හේතු කොට ගෙන එක්සත් ජනතා නිදහස් සංධානයේ ජන පදනම සියයට සියයකින් ඉහළ ගොස් ඇතැයි ජනමත සමීක්‍ෂණ මඟින් අනාවරණය වී තිබේ.ඒ අනුව දිගාමඬුල්ල දිස්ති‍්‍රක්කයේ සිංහල – මුස්ලිම් හා දෙමළ ජන කොටස් තුනේ බහුතර සහයෝගය එක්සත් ජනතා නිදහස් සංධානයට හිමි වන තත්ත්වයක් ගොඩනැඟී ඇති අතර ඉකුත් 2006 පළාත් පාලන මැතිවරණයේ දී, එ.ජා.ප. හා ශ‍්‍රී ලංකා මුස්ලිම් කොංග‍්‍රසය විසින් දිනා ගැනීමට සමත් වූ කල්මුණේ හා සමන්තුරේ වැනි පළාත් පාලන ආයතන බල ප‍්‍රදේශවල ඡන්ද පදනම පවා දෙදරා යෑමට හේතු වී තිබෙන්නේ එ.ජා.ප.යේ හා මුස්ලිම් කොංග‍්‍රසයේ ප‍්‍රබලයන් රැසක් මෙවර එක්සත් ජනතා නිදහස් සංධානයට සහාය පළ කිරීමේ තත්ත්වයක් ද නිර්මාණය වී තිබීමෙනි.ති‍්‍රකුණාමල දිස්ති‍්‍රක්කය ගත් කළ ඉකුත් ජනාධිපතිවරණයේ දී එජාපය ඡන්ද 92,197 ක් ද එ.ජ.නි.ස. ඡන්ද 55,680 ක් ද ලබා ගත් මුත් මේ වනවිට එ.ජා.ප. ය සතුව තිබූ ඡන්ද පදනම ශීඝ‍්‍රයෙන් බිඳ වැටී තිබේ. මූතූර් - කින්නියා, ති‍්‍ර’මලය, යන ප‍්‍රදේශවල සිටි එ.ජා.ප හා මුස්ලිම් කොංග‍්‍රස් ප‍්‍රබලයන් රැසක් මෙවර එ.ජ.නි.ස ලාංඡනයෙන් තරග වැදීමත් ති‍්‍ර’මලයේ දෙමළ ඡන්ද පදනම ක‍්‍රමයෙන් එ.ජ.නි.ස හා ටී.එම්.වී.පිය වෙත මාරු වීමත් හේතු කොට ගෙන පැහැදිලි බහුතරයකින් ති‍්‍රකුණාමල දිස්ති‍්‍රක්කයේ ජයග‍්‍රහණය එ.ජ.නි.ස වෙත හිමිවනු ඇති බව පැවසේ.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805041</link>
    <topic>අෂ්රොෆ් හැදූ ගස හකීම් අලියට පාවා දීලා</topic>
    <author>පරිවර්තනය - ඒ. ටී. එම්. හුසෙයින්</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටඅපි වෙනම ඊලාම් රාජ්‍ය ආකල්පයෙන් ඉවත් වෙලාදෙමළ ජනතා විමුක්ති කොටි සංවිධානය මුස්ලිම් විරෝධි පසුබිමක කි‍්‍රයාකරන බව මුස්ලිම් කොංග‍්‍රසය ඉදිරිපත් කරන චෝදනාව ගැන ඔබගේ අදහස කුමක්ද?ප‍්‍රභාකරන්ගේ නායකත්වය යටතේ කි‍්‍රයාත්මක වන එල්ටීටීඊ සංවිධානයේ මුස්ලිම් විරෝධි පසුබිමක් තිබුණ ද එයින් කැඩී ඇවිත් තිබෙන සංවිධානයක් වු අප සංවිධානය කෙරෙහි එම දෘෂ්ටි කෝණයෙන් බැලීම සුදුසු නැහැ. එයට හේතුව සංවිධානයකින් වෙන් වී එයින් තවත් සංවිධානයක් බිහිවීමට එහි ප‍්‍රතිපත්තිවල ඇති පරස්පර අදහස් බොහෝ සෙයින් හේතු වුණා. එල්ටීටීඊ යනු යාපනයෙන් බිහිවූ දෙමළ ජනතාවගේ ආගමික සංකේතයක් වන හින්දුවරුන් පමණක් නියෝජනය වන්නාවු සංවිධානයක් බවට අදහසක් පවතිනවා. එල්ටීටීඊ සංවිධානය මුස්ලිම් ජනතාව දෙස බලන්නේ දෙමළ ජනතාවගේ අඩක් යන දෘෂ්ටිය ද මුස්ලිම්වරු කෙරෙහි විරෝධී ආකල්පයක් ද ඇතිවයි.නමුත් අප දෙමළ රාජ්‍ය යන ආකල්පයෙන් ඉවත්වී සිටිනවා. විශේෂයෙන්ම නැඟෙනහිර පළාතේ තනි දෙමළ නිජබිමක් හෝ තනි මුස්ලිම් නිජබිමක් හෝ කිසිසේත් සුදුසු නැත යන ආකල්පයෙන් අපි දැනට ඉවත්වී සිටිනවා. නැඟෙනහිර සංවර්ධනයට සහ එහි සාමකාමි අනාගතයට මුස්ලිම්, දෙමළ, සිංහල සහ බර්ගර් ජාතින් අතර එක්සත්වීම එහි ඉතා වැදගත් අංගයක් බව අපි පිළිගෙන තිබෙනවා. එය අත්දැකීමෙන් වටහාගෙන තිබෙනවා. එම නිසා නැඟෙනහිර පළාතේ බහුවිධ සංස්කෘතිය අපගේ ටී.එම්.වී.පී. පක්‍ෂය මුළුමනින්ම පිළිගෙන තියෙනවා. අපගේ දෘෂ්ටීය මෙසේ තිබියදී අප මුස්ලිම් විරෝධි ආකල්පයක් දරන්නවුන් ලෙස හංවඩු ගැසීම මුළුමනින්ම වැරැදියි.දැනට කි‍්‍රයාත්මක වෙමින් පවතින මැතිවරණ ප‍්‍රචාර ව්‍යුහයේ ජාතිවාදී ස්වරූපයක් ගෙනහැර පාන්නේ අප නොවේ. නැඟෙනහිර පළාතේ ප‍්‍රබල දේශපාලන නායකයින් යැයි සැලකෙන අතාවුල්ලා, අමීර් අලි සහ හිස්බුල්ලා වැනි අය හා එකට අත්වැල් බැඳගෙන අප කරළියට බැස සිටිනවා.නැඟෙනහිර පළාතේ නියම වාතාවරණය වටහාගැනීමට ප‍්‍රභාකරන් අපොහොසත්වී තිබෙනවා. එසේම පසුගිය කාල වකවානුවේදී ප‍්‍රභාකරන් අපද නොමඟ යවනු ලැබුවා. මුස්ලිම් ජනතාව අප හා ශතවර්ෂ කීපයක් තිස්සේ පවත්වාගෙන එන සාමුහික එකඟතාවය සහ බැඳීම නුවරින් පැමිණි හකීම් වටහාගෙන නැහැ. ඔහු මුස්ලිම් ජනතාවගේ හැඟීම් අවුස්සා ඔවුන් නොමඟ යැවීමට උත්සාහ දරනවා. මෙය මුස්ලිම්වරු මැනවින් වටහා ගත යුතුයි.ප‍්‍රජාතන්ත‍්‍රවාදී මාවතට පිවිසීමේ ඔබගේ ස්ථාවරය ප‍්‍රාදේශීය සභා මැතිවරණය මඟින් තහවුරු කළ ද සමහර දෙමළ සංවිධාන සහ ද්‍රවිඩ එක්සත් විමුක්ති පෙරමුණ ඔබ කණ්ඩායම ආයුධ සන්නද්ධ සංවිධානයක් ලෙස විදහා පෑමට උත්සාහ දරන හේතුව කුමක්ද?නැඟෙනහිර පළාත ප‍්‍රදේශයක් වශයෙන් අනෙකුත් දෙමළ නායකයින් විසින් දෙවැනි කොට සැලකීම හේතුකොටගෙන ටී.එම්.වී.පී පක්‍ෂය බිහිවූ බව අමතක කළ නොහැකියි. මෙම වාතාවරණය තුළ නැඟෙනහිර පළාත් බහුතර ජනතාව අපගේ පැමිණීම, පසුගිය ප‍්‍රාදේශීය සභා ඡන්දයේදී ඔවුන් හැසිරුණු ආකාරයෙන් මනාව පිළිබිඹු වුණා. අපට ඔවුන් විශාල ජයග‍්‍රහණයක් ලබා දුන්නා. ඔවුන්ගේ මෙම අනුමත කිරීම මෙතෙක් කැර තිබුණු සියළු දේශපාලන පක්‍ෂවලටත් ඔවුන්ගේ ප‍්‍රතිපත්තිවලටත් එරෙහිව දුන් අතුල් පහරක්. නැඟෙනහිර පළාතේ එදා සිට මෙදා දක්වා කි‍්‍රයාත්මක වෙමින් පැවැති දෙමළ කොංග‍්‍රසය, තමිල් අරසු කච්චි, දෙමළ විමුක්ති සංවිධානය, දෙමළ ජාතික සංවිධානය, ප්ලොට් සංවිධානය, ඊපීආර්එල්එෆ්, ටෙලෝ සහ එල්ටීටීඊ ය වැනි සියළු දේශපාලන පක්‍ෂ දෙස බලන විට ඒවායෙහි බිහිවීම හා නායකත්වය හුදෙක් උතුරුකරය මූලික කොටගෙන කි‍්‍රයාත්මක වුණා. නමුත් ඉතිහාසයේ මුල් වතාවට එහි වෙනසක් ඇති කෙළේ ටීඑම්වීපී පක්‍ෂ යයි. මේ තත්ත්වය ඉහත පක්‍ෂවලට විඳ දරා ගැනීමට බැරිවී තිබෙනවා. විවිධ දේශපාලන පක්‍ෂ බිහිවිය යුතුය යන ආකල්පයක් මොවුන්ගේ නැහැ. මාවෝවාදී අදහස් දරන ෂන්මුගදාසන් නායකයා උතුරු කරයේ දේශපාලන පසුබිමෙන් ඉවත්වීමෙන් ;මය මනාව ඔප්පුවී තිබෙනවා.ආයුධ සහ ත‍්‍රස්තවාදය ගැන කථා කිරීමට තරුණයන්ට ඇති සුදුසුකම් මොනවාද? මෙම භීෂණකාරි ත‍්‍රස්තවාදී දේශපාලනය පටන්ගත්තේ කවුද? අප නොමඟ යවනු ලැබුවේ කා විසින්ද? මතකයේ හැටියට පසුගිය මාසයේදී ද මෙම ප‍්‍රශ්නයම බී.බී.සි දෙමළ හෙ¾ඩ් දේශපාලන විද්වතෙක් වන යු.වී. තංගරාජා මහතාගෙන් ද ඇසූ විට ඔහු එයට දුන් පිළිතුර මම මේ අවස්ථාවේදී ද මතක් කර දීමට කැමැතියි.”ටීඑම්වීපි හි ප‍්‍රගමණය දෙමළ ජාතිකත්වයට විරුද්ධයි. දෙමළ නිජබිම සංකල්පයට සහ එය වෙනුවෙන් කි‍්‍රයා කරන සංවිධාන වලට අප අභියෝගයක් වේ යැයි යන බිය හා සැකය නිසාම අපට ආයුධ සන්නද්ධ කල්ලියක් යනුවෙන් මඩ ගැසීමට පටන් ගත්තා.දීර්ඝ කාලයක් දෙමළ ඊලම් සංකල්පයේ දැඩිව කටයුතු කළ ඔබ අද මෙවැනි ලිහිල් ප‍්‍රතිපත්තියක් දැරීමට හේතු වූ කාරණා මොනවාද?අප තමිල් ඊලම් යන මනºකල්පිත ලෝකයේ රැඳී සිටියා යන්න ප‍්‍රකාශ කිරිමට මම කිසිසේත් මැලි වන්නේ නැහැ. ඔබ පැවසූ ආකාරයට අප ඒ වෙනුවෙන් බොහෝ දේ පරිත්‍යාග කර තිබෙනවා. 2002 වසරේ සාම ගිවිසුමට එකඟ වූ කල අපගේ සංවිධානය ලබාගත් හමුදාමය ජයග‍්‍රහණය අප ජනතාවට අවශ්‍ය දේශපාලන ශක්තියක් ලෙස පරිවර්තනය කිරීමට අපට වැදගත් අවස්ථාවක් ලැබුණා. මේ ගැන අප ජනතාවගේ බලාපොරොත්තුවත් තහවුරු වී තිබුණා. යුද්ධයේ සුන්බුන් තුළින් යම් කාන්තියක් කවදා ලැබේදෝයි අප ජනතාව අවුරුදු විස්සක් පමණ සාංකාවෙන් පසුවුණා.යුද්ධයෙන් දෙමළ ජනතාව අන්ත අසරණ බවට පත්ව දුක් පීඩා වින්දා. ඝන වනාන්තර තුළ සිටි අප ජනතාවගේ ස්ථාවරය සහ බලාපොරොත්තු ඍජුව දැක බලා ගැනීමට යුද මුක්ත සමය අපට අවස්ථාව උදා කළා. නමුත් කොටි සංවිධානයේ නායකයින් වන ප‍්‍රභාකරන් හෝ පොට්ටුඅම්මාන් හෝ සැඟවී සිටි ස්ථානවලින් එළියට ආවේ නැහැ. ජනතාවගේ ඕනෑ එපාකම් ගැන සොයා බැලීමට පවා ඔවුන් ඉදිරිපත් වුණේ නැහැ. අප නායක කරුණා අම්මාන් සාම සාකච්ඡාවලට ඉදිරිපත් කරමින් ඔවුන් අනික් පැත්තෙන් යුද කටයුතුවල නිරත වන ලෙස අණ කරමින් සිටියා.විශේෂයෙන්ම නැඟෙනහිර පළාතේ තවත් දහස් ගණන් තරුණ තරුණියන් සන්නද්ධ අරගලයට සූදානම් කරන ලෙස අපට අණ කරනු ලැබුවා. නමුත් අපට ඒවා පහසුවෙන් කි‍්‍රයාත්මක කරන්න බැරි වුණා. ජනයාගේ බලවත් අප‍්‍රසාදයට අප භාජනය වන තත්ත්වයට පත්වුණා. උතුරු පළාතේ තරුණ තරුණියන්ට රටින් පිටවී යාමට අවස්ථා සලසා දුන්නා. ඒ වෙනුවට නැඟෙනහිර පළාතේ තරුණ කණ්ඩායම් ප‍්‍රභාකරන්ගේ යුද උමතුවට පත්ව කුලී හමුදාව ලෙස කුලිය නොමැතිව වහල් වීරයන් ලෙස තම ජීවිත පූජා කරමින් සිටියා. මෙම ;ඛ්දවාචකය නිසා අප ප‍්‍රදේශවාසීන් ද, විද්වතුන් ද අප කෙරෙහි මහත් අප‍්‍රසාදයෙන් කටයුතු කළා. එසේම මෙවන් හේතු රාශියක් ද ප‍්‍රභාකරන්ගේ නායකත්වය පිටුදැකීමට හේතු සාධක වුණා. කොටි සංවිධානයෙන් දහසක් පමණ තරුණ තරුණියන්ට ආයුධ අත්හැරීමට සිදුවුණා. අප සිත් සාමය හා සංවර්ධනය කෙරෙහි යොමු වුණා. අද අප ප‍්‍රජාතන්ත‍්‍රවාදී ප‍්‍රවාහයට එක්වී සිටිනවා.ඔබ ප‍්‍රජාතන්ත‍්‍රවාදී ප‍්‍රවාහයට එක්වීමට ගත් තීරණය ගැන ඔබ සංවිධානයේ යම් මතභේදයක් තිබෙනවාද?ඇත්ත වශයෙන්ම අද ටීඑම්වීපි උසස් මට්ටමේ නායකයින් සිට පහළ මට්ටමේ සේවකයින් දක්වා සියළු දෙනා ප‍්‍රජාතන්ත‍්‍රවාදය කෙරෙහි විශ්වාසය තබා තිබෙනවා. නමුත් අප නැඟෙනහිර පළාත වෙනුවෙන් එල්ටීටීඊ යෙන් වෙන්වීමෙන් පසු මෙවන් ආකල්පයක් ස්ථිර වශයෙන්ම තිබුණෙ නැහැ. අප සමඟ සිටි සමහරු වන්නියට පැන ගියා. ඒ අය අප ජනතාවගේ් උවමනාවට වඩා නායක ප‍්‍රභාකරන්ගේ ඔටුන්නට ගෞරව දැක්වුවා. නමුත් අප ප‍්‍රජාතන්ත‍්‍රවාදයේ පියමන් තබන්නට පටන්ගෙන අවුරුදු හතරක් ගතවුණා. අප ඉතා උනන්දුවෙන් ඉදිරියට ගමන් කරනවා. පසුගිය ප‍්‍රාදේශිය සභා ඡන්දයේ දී ජනතාව අපට ලබා දුන් මහජන වරම අප තව තවත් දිරිගැන්වූවා. නැඟෙනහිර පළාත පමණක් නොව ශ‍්‍රී ලංකාවේ අස්සක් මුල්ලක් නෑර ත‍්‍රස්තවාදය සහමුලින් ම විනාශ කළ යුතුයි. ප‍්‍රජාතන්ත‍්‍රවාදය මුළුමනින් ම නැවත ස්ථාපිත විය යුතු යන්න ටී එම් වී පී පක්‍ෂයේ එක ම බලාපොරොත්තුව වී තිබෙනවා.ඔබ පක්‍ෂය ප‍්‍රාදේශීය සභා ඡන්දයේ දී විශාල ජයග‍්‍රහණයක් ලබා තිබෙනවා. ඒ වගේ ම පළාත් සභා ඡන්දයේ දී ඔබ පක්‍ෂය ජයග‍්‍රහණය ලැබුවේ නම් ඔබ කි‍්‍රයා කිරීමට අපේක්‍ෂා කරන ආකාරය පැහැදිලි කළොත්?ආර්ථික අතින් නැඟෙනහිර පළාත ඉතා පසුගාමි තත්ත්වයකටයි පත් වී තිබෙන්නේ. මුළු දකුණු ආසියාකරයට ම එදා සහල් සැපයූ අවස්ථාව දැන් වෙනස් වී නැඟෙනහිර පළාත්වාසීන්ට සහල් ඉල්ලා අනුන්ට අතපෑමට සිදු වී තිබෙනවා. සාරවත් කුඹුරු, දීර්ඝ මුදුහු වෙරළක් මෙන් ම විශාල පොල් වතු ආදී වශයෙන් ස්වභාවධර්මය අපට දායාද ලබා දී තිබෙනවා. ගංගා ඇළදොළ වලින් පිරුණු නැඟෙනහිර පළාත අද සංවර්ධනයේ පහළ මට්ටමක තිබෙන්නේ. එම නිසා අප ගේ පෞද්ගලික උවමනාවන් සපුරාලීමට උත්සාහ දැරිය යුතු අතර පිටරටවලට ද අපේ නිෂ්පාදන අපනයන කිරීමට විශාල ව්‍යාපෘති සකස් කළ යුතුයි. අධ්‍යාපන ක්‍ෂේත‍්‍රයේ බාලාංශ පන්තිවල අඩුපාඩු ද නැඟෙනහිර පළාතේ බහුලව පවතී. මේ ගැන ද අප ගේ බලවත් අවධානය යොමු විය යුතුයි.සමාජමය පැත්තෙන් ද අප සමාජයේ අවිශ්වාසය පරස්පර එකඟ නොවීම් ගැන ද අවධානය යොමු කළ යුතු ය. නැඟෙනහිර පළාත ජනවර්ග කීපයක් වාසය කරන බහු ජන වාර්ගික පළාතෙකි. දෙමළ, සිංහල සහ මුස්ලිම් ජනතාව මෙහි සාමයෙන් ජීවත්වෙති. මා දන්නා තරමින් අප ගේ මුතුන් මිත්තන් අප දෙමළ, අප මුස්ලිම් යනුවෙන් භේද භින්න වී අඬදබර කරගෙන නැත. නමුත් මේ අවදියේ දෙමළ මුස්ලිම් ආරාවුල් බොහෝ සිදු වී ඇත. මේවා ඝාතන සහ ලේ ගැලීම් දක්වා දුර දිග ගොස් ඇත. මෙකී වාතාවරණය මුළුමනින් ම වෙනස් විය යුතුයි. අප ගේ මතු පරම්පරාවට බහු ජනතාව අතර සාමයෙන් සහ සමඟියෙන් පිරුණු නැඟෙනහිර පළාතක් බිහි කර දිය යුතුයි. සංවර්ධන ප‍්‍රගමනයේ නැඟෙනහිර පළාත පියමන් තැබීමට මුල් ම අදියර මෙය යන්නයි මගේ අදහසයි.1947 තේ සිට පැවැති සෑම මැතිවරණයක දී ම මුස්ලිම් සහ දෙමළ දේශපාලනඥයන් පාර්ලිමේන්තුවට තේරී පත්වුණා. එයින් මුස්ලිම් නියෝජිතයින් පැවති රජයන්ට පක්‍ෂපාතීව කටයුතු කළ හෙයින් තම පළාත් සංවර්ධනය කර ගත්තා. දෙමළ නියෝජිතයින් තම පළාත්වලට සංවර්ධන පහසුකම් ලබා නොගත් බැවින් ඔවුන් බොහෝ සෙයින් රජයට අපක්‍ෂපාතී වුණා. මේ ගැන ඔබ ගේ අදහස කුමක් ද?බහුතර දෙමළ බස කථා කරන ජන කොටස් ජීවත්වන පළාත් සංවර්ධනය නොවන්නට ඔවුන්ගේ ආණ්ඩු විරෝධි පිළිවෙත හේතුවක් වන්නට ඇති. පාලන බලයේ සිටි සමහර රජයන් හා සමහර දෙමළ නියෝජිතයින් ඒකාබද්ධ වී කටයුතු කළ හෙයින් සමහර පළාත් දියුණුවට පත්වුණා. මෙයට උදාහරණයක් ලෙස පරන්තන් රසායනික ද්‍රව්‍ය සංස්ථාව, කන්කසන්තුරේ සිමෙන්ති කම්හල, වාලච්චේන කඩදාසි කම්හල සහ උතුර සහ නැඟෙනහිර පළාත්වල පිහිටි විශ්වවිද්‍යාල තුන හඳුන්වා දිය හැකියි. ශ‍්‍රී ලංකා නිදහස් පක්‍ෂ රජය සමයේ යාපනය නගරාධිපතිව සිටී. ඇල්ෆ‍්‍රඩ් දුරෙයිඅප්පා යාපනයේ සංවර්ධන කටයුතු කීපයක් සිදු කළා. 1970 - 1977 සමයේ මඩකළපුව පාර්ලිමේන්තු මන්තී‍්‍ර රාජන් සෙල්වනායගම් විසින් සංවර්ධන ව්‍යාපෘති කීපයක් ම දියත් කළා.නමුත් දෙමළ පාර්ලිමේන්තු මන්තී‍්‍රවරු විපක්‍ෂය යන රාමුවේ සිටි බැවින් ජනතාව මංමුළා කිරීමට පාලනයේ සිටි ආණ්ඩු පක්‍ෂ සියල්ල ම ඉඩ සලසා දුන් බව කිව හැකි යි. ආණ්ඩුක‍්‍රම ව්‍යවස්ථාවෙන් දෙමළ මුස්ලිම් ජනතාව සුළු ජාතීන් ලෙස සලකා කටයුතු කළ බව කිව යුතුව ඇත. සමහර අදූරදර්ශී සිංහල නායකයින් ගේ කි‍්‍රයාකලාප ද දෙමළ ජනතාව පසුගාමි නායකයින් යටතේ පිල්ගැසෙන්නට අවස්ථා සලස්වා දුන්නා.රජයේ පාර්ශ්ව ලැයිස්තුවෙන් ආයුධ සන්නද්ධ කල්ලියක් මැතිවරණයට අවතීර්ණ වී ඇති බැවින් පැවැත්වීමට නියමිත මැතිවරණය සාධාරණ එකක් නොවනු ඇතැයි එක්සත් ජාතික පක්‍ෂය රට පුරා ප‍්‍රචාරයක් ගෙනයමින් තිබෙනවා. මේ ගැන ඔබ ගේ අදහස කුමක් ද? මැතිවරණය යුක්ති සහගතව පැවැත්විය හැකි බව හිතනවා ද?පසුගිය නැඟෙනහිර මැතිවරණයට පෙර ද මෙවන් සැක මතු වුණා. සමහර විට ටී එම් වී පී ආයුධ සන්නද්ධව දේශපාලන පක්‍ෂයක් ලෙස කටයුතු කිරීමෙන් මෙවන් සැක පහළ වීම සාධාරණයි. අප ආයුධ දැරුවේ ප‍්‍රභා කල්ලියෙන් අප සහ අප ගේ ජනතාව බේරා ගැනීමටයි. මම මෙහි දී අපේ අය වෙනුවෙන් සඳහන් කරන්නේ නැඟෙනහිර ජීවත්වන දෙමළ, සිංහල හා මුස්ලිම් ජනතාවයි. ඒ හැර අප ගේ තුවක්කු මහජනතාවට විරුද්ධව එල්ල වූයේ නැහැ. දැනට රජයේ හමුදාව නැඟෙනහිර පළාත තම පාලනය යටතට ගෙන ඇති බැවින් අප ගේ හමුදා කොටස් සම්පූර්ණයෙන් ම කි‍්‍රයාන්විතයෙන් වැළකී සිටිකනා. ශ‍්‍රී ලංකාවෙන් ප‍්‍රභා කල්ලිය මුළුමනින් ම අතු ගා දමන දිනයේ අප අප ගේ ආයුධ බිම තබනවා. ඒවා රජයට බාර දෙනවා. එතෙක් අප ගේ සටන්කරුවන් හා ආයුධ අප තබා ගන්නවා.මම එක්සත් ජාතික පක්‍ෂයේ අයට යමක් කියන්නට කැමැතියි. පළාත් සභා මැතිවරණය නිදහස්ව හා යුක්ති සහගතව පවත්වනවා. පළාත් සභා ඡන්දයට එ.ජා. ප. ය සහභාගි වීම මෙයට කදිම නිදසුනක්. තව ද එ. ජා. පක්‍ෂයේ ජයලත් ජයවර්ධන මඩකළපුවට ගොස් තම පක්‍ෂය පුනරුත්ථාපනය කර නව සාමාජිකයින් බඳවා ගැනීමට කටයුතු කළා. අප පක්‍ෂයේ ප‍්‍රදීප් මාස්ටර් පවා මුණගැසී සාකච්ඡා කළා. දකුණු පළාතේ මාර්ග ඔස්සේ එ. ජා. ප.ය පමණක් නොව අනෙකුත් පක්‍ෂ ද ප‍්‍රචාරක පති‍්‍රකා අලවා තිබෙනවා. එහෙයින් නැඟෙනහිර පළාතේ ස්ථාවරය, එහි තිබෙන සාමකාමි වාතාවරණය නිදහස් හා ස්වෛරි වාතාවරණය ගැන සිංහල ජනතාවට වටහා දීමේ මහඟු යුතුකම ඔබ සතුයි. එහෙයින් නැඟෙනහිර පළාතේ මැතිවරණය සාමකාමීව පැවැත්වෙනු ඇතැයි මම බලාපොරොත්තු වෙනවා.එල්. ටී. ටී. ඊ. ය සහ එයට පෙර විසූ දේශපාලන නායකයන් ශ‍්‍රී ලංකාවේ වාර්ගික අර්බුදයක් ඇත යන පදනම මත ක‍්‍රියා කළා. අදත් වාර්ගික ප‍්‍රශ්නයක් නැතුවා නොවේ. මෙම ප‍්‍රශ්නය ඉදිරියේ ඔබ තබන්නා වූ විසඳුම කුමක් ද?මීට මුල පිරීමක් වශයෙන් පළාත් සභා දේශපාලන ක‍්‍රමය පිළිගෙන නැඟෙනහිර පළාත් සභා මැතිවරණය වෙනුවෙන් අපි ඉදිරිපත් වුණා. ඒ තුළින් ජනතාවට ද විශාල සේවයක් ඉටු කිරීමට අපේක්‍ෂා කරනවා. ජනවාර්ගික අර්බුදය වෙනුවෙන් උපරිම විසඳුම් කි‍්‍රයාපටිපාටියක් මැතිවරණය අවසන් වූවායින් පසු පැවැත්විය හැකි සර්ව පාක්‍ෂික සමුළුවක් ඉදිරියේ ඉදිරිපත් කිරීමට අපි බලාපොරොත්තු වෙනවා. මෙහි පළාත් සභාවටත් වඩා වැඩි බලතල ඇති කි‍්‍රයා පටිපාටියක් අන්තර්ගත වනවා.එක්සත් ජාතික පක්ෂයේ සහාය ඇතිව ඊ. පී. ආර්. එල්. එෆ්. සංවිධානය ප‍්‍රථමයෙන් ම උතුරු නැඟෙනහිර පළාත් සභාවක් පිහිටුවූවා. එහි ප‍්‍රධාන ඇමැති වර්ධරාජා පෙරුමාල් තනි රජයක් වෙනුවෙන් වූ ප‍්‍රතිඥාවක් කළ විලස ඔබත් කි‍්‍රයා කළ හැකි බව දකුණේ දේශපාලනඥයින් ගේ ප‍්‍රකාශ ගැන ඔබ ගේ අදහස් පැවසුවා නම්...?මෙය නිකම් ම මනෝමය අදහසක් වන්නේ නැහැ. අවුරුදු විස්සක පමණ කාලයක් යම් යම් විපර්යාස සිදු වී තිබෙනවා. සමාජ, ආර්ථික සහ දේශපාලනික පසුබිමේ විශාල වෙනස්වීම් සිදු වෙනවා. ඉන්දියාව ඇතුළු අන්තර්ජාතික දේශපාලන ව්‍යුහයේ අපරිමිත වෙනස්වීම් සිදු වුණා. පරම්පරා වෙනස්වීම් සිදු වන විට සමාජ චින්තන ප‍්‍රවාහයේ ද වෙනස්විම් ඇතිවෙනවා. මෙම සමාජ යන්ත‍්‍රණය මනාව අවබෝධ කර ගැනීමට අපොහොසත් වන අය මම වර්ධරාජා පෙරුමාල් කෙනකු විය හැකි බවට බියක් ඇති කර ගන්න පුළුවන්. නමුත් එය එසේ වෙන්නෙ නැහැ.පරිවර්තනය - ඒ. ටී. එම්. හුසෙයින්</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805045</link>
    <topic>පරාජය පෙනි පෙනී සමහරු නැඟෙනහිර භීෂණයක්</topic>
    <author>සුනිල් දයා අල්විස්</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයට- ජනපතිසුනිල් දයා අල්විස්නැඟෙනහිර භීෂණයක් ඇතැයි කොළඹ සිට මැසිවිලි නඟන ඇතැමුන් උත්සාහ දරනුයේ පරාජයෙන් බේරෙන්න තැත් කිරීම යයි මහින්ද රාජපක්ෂ ජනාධිපතිතුමා අරලියගහ මන්දිරයේදී පැවැති ජාතික වැවිලි සංවර්ධන වැඩසටහනේ නිල සමාරම්භක උත්සවය අමතමින් ඊයේ පැවසීය.ත‍්‍රස්තවාදයෙන් නැඟෙනහිර මුදා ගෙන ජනතාවට ප‍්‍රජාතන්ත‍්‍රවාදය බුක්ති විඳීමට පළාත් සභා ඡන්දය පැවැත්වීමට රජය පියවර ගෙන ඇති බවත් මෙහි අරමුණ නැඟෙනහිර ජනතාවට පාලන බලය පවරාදීම යයි ද ජනාධිපතිතුමා සඳහන් කළේය.ජනාධිපතිතුමා මෙසේ ද පැවසීය. “අද නැඟෙනහිර පළාත් සභා ඡන්දය සඳහා හැම දෙනාම කටයුතු කරනවා. පිල්ලෙයාන් ද එහෙ දැන් රැස්වීම් පවත්වනවා. කාටවත් ආයුධ ගෙනයන්න අවසර නැහැ. ඒ අයිතිය ඇත්තේ පොලිසියට හා හමුදාවට පමණයි.නැඟෙනහිරට පළාත් සභා ඡන්දයක් පවත්වන්නේ පළමු වතාවට බවත් නැඟෙනහිරට පළාත්සභා ඡන්දයක් පවත්වන්න ස්ථාපිත කර දුන්නේ ශ්‍රේෂ්ඨාධිකරණය බවත් ජනාධිපතිතුමා කීය.නැඟෙනහිර නිදහස් කර ගැනීම තම ජයග‍්‍රහණයක් නොවන බව කී ජනාධිපතිතුමා එය නැඟෙනහිර ජනතාවගේ ජයග‍්‍රහණයක් ලෙස හඳුන්වමින් මෙම වරප‍්‍රසාදය උතුරටත් ලබා දෙන්නට කටයුතු යොදන බව කීය.ප‍්‍රභාකරන් උතුරේ ජනතාවට ඒ තැන ලබා නොදෙන නිසා උතුරටත් එහි ජනතාවටත් ප‍්‍රජාතන්ත‍්‍රවාදී නිදහස බුක්ති විඳින්නට ඉඩ ලබාදිය යුතු බවත් පෙන්වා දුන්නේය.මේ රටේ ඒකීය භාවය ආරක්ෂා කරමින් රට කඩන්න කිසිසේත් ඉඩ නොදෙන බව කී ජනාධිපතිතුමා මේ නිසා ජනතාව හැම විට ම අවධානයෙන් සිට කටයුතු කිරීම වැදගත් බව පෙන්වා දුන්නේ ය.අපි තොප්පිගල බේරා ගත්තාම සමහරු එය දැක්කේ කැලෑවක් හැටියටයි. සමහරු අද මානව අයිතිවාසිකම් ගැනත් කතා කරනවා. අපිට හංගන්න කිසිම ;දයක් නැහැ.මානව අයිතිවාසිකම් වෙනුවෙන් අපිත් 1989 - 90 වසරවල ජිනීවා ගියා.අපේ නායකයෝ රට ගැන හිතන්න ඕනෙ. යථාර්ථය එයයි. රට කෑලිවලට කඩන්නට හෝ ප‍්‍රභාකරන්ට කෑලි දෙන්නට බැහැ.ඒකීය රටක් වශයෙන් අපි මේ රට ආරක්‍ෂා කර අපේ යුතුකම රටට ඉටු කරමු යයි ද ජනාධිපතිතුමා වැඩිදුරටත් කීය.වැවිලි කර්මාන්ත ඇමැති දි. මු. ජයරත්න මහතා ද මෙහි දී කතා කෙළේ ය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805042</link>
    <topic>උතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයි</topic>
    <author>සංවාද සටහනසුමේධා නවරත්න</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටනැඟෙනහිර මැතිවරණයට ඇත්තේ තව දින හයයි. නැඟෙනහිරට මැතිවරණ උණුසුම දැනෙනවද?ජනාධිපතිවරණයක දී මහ මැතිවරණයක දී වගේ මැතිවරණ උණුසුමක් මේ මැතිවරණයේ දකින්න ලැබෙන්නෙ නැහැ. කෙටියෙන් කියනවා නම් ශබ්ද විකාශන යොදා ගෙන රැස්වීමක් පවත්වනවා තවම මේ පළාතේ මා නම් දැකලා නැහැ. ගම් මට්ටමේ රැස්වීම් තමයි පැවැත්වෙන්නෙ.ශබ්ද විකාශන සඳහා පොලිසියෙනුත් අවසර ගන්න ඕනෑ. ශබ්ද දූෂණය වළක්වන්න දුන් අධිකරණ තීන්දුව හොඳ දෙයක් යැයි මට හිතෙනවා.හැබැයි හැම පක්ෂයේ ම ලොකු උදවිය මේ පැත්තෙ ඡන්ද ප‍්‍රචාරක කටයුතුවල යෙදෙනවා කියල පේනවා. මොකද මැතිවරණය පවත්වන්නෙ එක පළාතක නිසා පක්ෂයේ ඉහළ සාමාජිකයන්ටත් මේ කටයුතුවල යෙදෙන්න පුළුවන් වෙලා තියෙනවා.මැතිවරණ උණුසුම ගැන ඔබ ඔහොම කථා කළත් එ. ජා. ප. ය චෝදනා කරන්නෙ ඔවුන්ගෙ සාමාජිකයන්ට තර්ජන ගර්ජන පවා තිබෙන බවයි?ඔය කියන ආකාරයේ ගැටුම්කාරී තත්ත්වයන් නැහැ. මම දැන් සතියක් නැවතිලා හිටියේ අම්පාරේ. කිසිම ප‍්‍රචණ්ඩත්වයක් නැහැ.මැතිවරණ නීති උල්ලංඝනය කෙරෙන බවට ජ. වි. පෙ. ත් මැතිවරණ කොමසාරිස්වරයාට පැමිණිලි කර තිබෙනවා?එවැනි දෙයක් කිසිම පාර්ශ්වයකින් සිදු වෙන බව මට පෙනෙන්නෙ නැහැ. කිසිම බලහත්කාරකමකින්, ප‍්‍රචණ්ඩත්වයකින් තොරව මැතිවරණ කටයුතු කෙරෙනවා.එක්සත් ජාතික පක්ෂය පවසන්නෙ ඇතැම් කණ්ඩායම්වලට අවි දැරීමට ඉඩ දීමෙන් සාධාරණ ඡන්දයක් පැවැත්වීමට ආණ්ඩුව කටයුතු නොකරන බවයි.මැතිවරණවලදී ඇතැම් කණ්ඩායම් අවි නොගෙන හිටියේ කවදද කියලා මට කියන්න. 1987 ජනාධිපතිවරණයේ දී පෙ‍්‍ර්මදාස මහත්තයට කථා පවත්වන්න වුණේ දහයක් පහළොවක් පමණක් රැස් වූ මහා සභා රැස්වීම්වලට.ඒත් අද නැඟෙනහිර ඕනෑම තැනක රැස්වීම් පවත්වන්න පුළුවන්. මෙහෙ තියෙන සාමකාමී බව ගැන මට ම පුදුමයි. හයෙන් පස්සෙ රැස්වීම් පවත්වන්නෙත් නැහැ. මම නම් හයෙන් පස්සෙ රැස්වීම්වලට සහභාගි වෙන්නෙත් නැහැ. වේදිකාවක් මතට නැඟිලා සතුරාට ඉලක්කය ගන්න අපි මොකටද පහසු කරන්නෙ. දහවල් කාලයේ සාමකාමීව කටයුතු සිදු කෙරෙනවා. මැතිවරණ ඉතිහාසයේ සාමකාමී මැතිවරණය ලෙස නැඟෙනහිර පළාත් සභා මැතිවරණය ඉතිහාසගත වෙයි.එ. ජා. ප. ය නඟන්නෙ පදනම් විරහිත බොරු චෝදනා විතරයි. මම මේ අතිශයෝක්තියක් කියනවා නොවෙයි. ඒත් මැතිවරණ අතරින් සාමකාමී මැතිවරණය ලෙස මෙය ඉතිහාසගත වෙයි.උතුරු නැඟෙනහිර අර්බුදයට විසඳුම ලෙස සර්ව පාක්ෂික කමිටුව පවා අවසානයේ තීන්දු කළේ පළාත් සභා ක‍්‍රමයම කි‍්‍රයාත්මක කළ යුතු බවයි. ඒත් ඇතැම් පාර්ශ්ව කියන්නේ පළාත් සභා කි‍්‍රයාත්මක කිරීමෙන් බෙදා හරින බලය මේ ප‍්‍රශ්නයට විසඳුමක් නොවන බවයි?මේ ගැටලුව ගැන විවිධ පාර්ශ්ව විවිධ කරුණු ඉදිරිපත් කරනවා. සමහරු කියන්නෙ මීට වඩා වැඩි බලයක් දිය යුතුයි කියලා. තවත් සමහරු කියන්නෙ බලයක් නොදිය යුතුයි කියලයි. ඒත් පවතින පළාත් සභා ක‍්‍රමය සතු බලතල උතුරු නැඟෙනහිරට පළාත් සභා මගින් ම ලබා දිය යුතුයි කියලයි මම කියන්නෙ. අවශ්‍ය නම් සාධාරණ අවශ්‍යතා තිබේ නම් ඒ මත පමණක් තවදුරටත් බලය බෙදා හැරීමක් ගැන ඉදිරියේදී කථා කිරීමට පුළුවන්.ඇතැමුන් පවසන්නෙ උතුරු නැඟෙනහිර නැවත ඒකාබද්ධ කළ යුතු බවයි. අම්පාර දිස්ති‍්‍රක්කය නියෝජන කරන ඇමැතිවරයකු ලෙස මේ අදහස ගැන ඔබ මොකද හිතන්නෙ?ඔය ප‍්‍රශ්නයට මම උත්තර දෙන්නෙ දේශපාලනඥයෙක් හැටියට නොවෙයි. ඒ ප‍්‍රදේශයේ ජීවත් වන සාමාන්‍ය පුරවැසියකු හැටියටයි. මොන පක්ෂය මොන ස්ථාවරය දැරුවත් මම එදා ඉඳලම කිව්වෙ මේ පළාත් දෙක වෙන් කළ යුතු බවයි.මොනව වුණත් ඒ ඉල්ලීම ඉදිරිපත් කර ජ. වි. පෙ. නැවත උතුරු නැඟෙනහිර වෙන් කිරීමට අධිකරණයට යාම ඉතා හොඳ දෙයක්. අපි ජ. වි. පෙ. ට ඒ සම්බන්ධව ස්තුති කළ යුතුයි.මුලින්ම උතුරු නැඟෙනහිර වෙන් කෙරුණා. ඊළඟට නැඟෙනහිර යුද්ධයෙන්, ත‍්‍රස්තවාදයෙන් මුදා ගත්තා. ඊළඟට නැඟෙනහිර පළාත් පාලන මැතිවරණ පැවැත්වුණා. දැන් පළාත් සභා මැතිවරණය පැවැත්වෙනවා.පසුගිය අවුරුදු විසිපහක කාලයේ පැවැති ආණ්ඩුවලට වඩා මේ ආණ්ඩුව කුමක් හෝ යමක් කර ඇති බව පේනවා. මේ ආණ්ඩුව පියවර කීපයක්ම ඉදිරියට තබමින් අඩාල වී තිබූ නැඟෙනහිර සංවර්ධනය ට ද දිරි දෙමින් සිටිනවා. මෙබඳු ආණ්ඩුවකට හැමෝම එකතුවෙලා සහයෝගය දිය යුතුයි නේද?නැඟෙනහිර සංවර්ධනය කිරීමට ආණ්ඩුව පෙළඹී සිටින්නෙ මැතිවරණය නිසා බවටත් ඇතැමකු චෝදනා කරනවා.ඒ චෝදනාව මම සම්පූර්ණයෙන් ම ප‍්‍රතික්ෂේප කරනවා. යුද්ධය නිසා නැඟෙනහිර සංවර්ධනය ඇණහිට තිබුණා. ඒත් නැඟෙනහිර මුදා ගැනීමත් සමඟ ආණ්ඩුව සියලු සංවර්ධන කටයුතු ආරම්භ කළා.මහවැලි හා ගල්ඔය ව්‍යාපෘති මඟින් නැඟෙනහිර ඉඩම් ලක්ෂ දෙකහමාරකට පමණ ජලය සපයන්න පුළුවන්. යුද්ධය නිසා ඒ වාරි මාර්ගවල නඩත්තුව නැවතී තිබුණා. ලංකාවේ තුනෙන් එකකට බත සපයන්න පුළුවන් නැඟෙනහිර අක්කර දහස් ගණනින් වගා නොකර සිටියේ යුද්ධය නිසයි.රඹුක්කන් ඔය ව්‍යාපෘතිය අපි ආරම්භ කෙළේ වර්ෂයකට කලින්.නැඟෙනහිර සංවර්ධනයට යුද්ධය හැරුණු විට තිබූ ප‍්‍රධාන බාධකය මහා මාර්ග හරියට නොතිබීමයි. මිලියන පන්දහසක් පමණ යොදවා නැඟෙනහිර සියලු මාර්ග සංවර්ධනය කිරීමට අපි කටයුතු ආරම්භ කොට තිබෙනවා. ඒවා ඡන්දය වෙනුවෙන් කරන තාවකාලික ප‍්‍රචාර නොවෙයි. මුදල් වෙන් කර කොන්ත‍්‍රාත් බාර දී කොන්ත‍්‍රාත්කරුවන් දැන් වැඩ පටන් අරගෙන තිබෙනවා. සියඹලාන්ඩුවේ සිට පොතුවිල් දක්වාත් පොතුවිල් සිට පානම දක්වාත් ද්විත්ව මාර්ග හැදෙනවා. ඒ වගේ ම නැඟෙනහිර සම්බන්ධ කෙරෙන සියලු මාර්ග ඉදිරියේදී හැදෙනවා.ඒ හැරුණම රෝහල් පද්ධතියත් නවීකරණය වෙනවා. අම්පාර රෝහල නැඟෙනහිරට ඇති හොඳම රෝහල ලෙස ආසියා පැසිපික් තත්ත්ව සම්මානය පවා දිනා තිබෙනවා. කොළඹ මහ රෝහලේ හෙද පුහුණු විදුහලට අමතරව ලංකාවේ තිබෙන එකම සැලසුම් කළ හෙද පුහුණු පාසලක් අම්පාර රෝහලට අනුබද්ධිතව ඉදිකැරෙමින් පවතිනවා. ඊට මිලියන හාරසිය පනහක් වෙන් කර තිබෙනවා. ළඟදීම එහි වැඩ අවසන් කිරීමටත් නියමිතයි.මේ විදියට සංවර්ධන ව්‍යාපෘති රාශියක් නැඟෙනහිර වෙනුවෙන් කි‍්‍රයාත්මක කර තිබෙනවා. ඒවා ජනතාව වෙනුවෙන් මිස මැතිවරණය වෙනුවෙන් කළ ඒවා නොවෙයි.පළාත් සභා ක‍්‍රමය උතුරු නැඟෙනහිරට ප‍්‍රමාණවත් විසඳුමක් කියා සිතනවාද?ඇයි නැත්තෙ. මීටත් වඩා තව වෙන මොනවද? මම කලින් කිව්වා වගේ සාධාරණ හේතු මත යම් බලයන් අවශ්‍ය නම් පළාත් සභාවලට දුන්නට කමක් නැහැ. ඒත් මේ පළාත් සභා ක‍්‍රමය හොඳට ම ප‍්‍රමාණවත්.ඔය මුස්ලිම් කොංග‍්‍රසයත් කියනවනෙ මේ පළාත් දෙක එකතු කරන්න කියලා. ඔවුන් එහෙම කියන්නෙ යම් අරමුණු ඇතිවයි. ඔවුන්ට අනාගතයේ දවසක මුස්ලිම් පළාත් සභාවක් පිහිටුවා ගන්නැයි එහෙම කියන්නෙ. එතකොට එහෙ ඉන්න සිංහල දෙමල ජනතාවට මොකද වෙන්නෙ.දැන් බලන්න කොළඹ. හැම වර්ගයේම මිනිස්සු ඉන්නවා. මෙහා පැත්තෙ සිංහල එහා පැත්තේ මුස්ලිම්. තව පැත්තක දෙමල, බර්ගර්. ඇයි කොළඹ එහෙම ඉන්න පුළුවන් නම් නැඟෙනහිර එහෙම ඉන්න බැරි. ඇයි ඔවුන් මස් රාත්තලම ඉල්ලන්නෙ. මේ වගේ සමාදානයෙන් එහෙත් ඉන්න පුළුවන්නෙ. මේ පුංචි රටේ තවත් මොනා බෙදන්නද? මේ ක‍්‍රමය හොඳටම හොඳයි.කරු ජයසූරිය ඇතුළු පිල ආණ්ඩුව සමඟ මේ මැතිවරණයට සන්ධානගත වෙද්දී එ.ජා.ප. මුස්ලිම් කොංග‍්‍රසය එක්ක සන්ධානගත වෙනවා. ඔබ මොකද මේ ගැන හිතන්නෙ?එ.ජා.ප. යට තිබුණෙ මුස්ලිම් කොංග‍්‍රසය සමඟ සන්ධානගත නොවී සිටින්නයි. මේ එකතුවීමෙන් අසාධාරණයට ලක්වෙන්නෙ නැඟෙනහිර සිංහල ජනතාවයි.ඒ නිසා ඔවුන් මුස්ලිම් කොංග‍්‍රසයට එකතු නොවී සිටිය යුතුව තිබුණා. එහෙම නැතිනම් සිංහල දෙමළ මුස්ලිම් කියන හැම පාර්ශවයකම එකතුවකින් සන්ධානයක් ගොඩ නගන්න තිබුණා.මේ මැතිවරණයෙන් කව්රු දිනයිද? කව්රු මහ ඇමැති වෙයිද?මහ ඇමති ගැන ජනාධිපතිතුමා තවම කිසිවක් සඳහන් කරලා නැහැ. එතුමා කිව්වේ වැඩිම ආසන ගණනක් දිනා ගෙන එන ලෙස පමණයි.මේ මැතිවරණයෙන් නිසැකව ම එක්සත් ජනතා නිදහස් සන්ධානය දිනනවා.ටී.එම්.වී.පී. ය ආණ්ඩුව සමඟ සන්ධානගත වීම ගැන ඔබ මොකද හිතන්නෙ?දැන් ජ.වි.පෙ. ගැන බලන්න. ඔවුන් ත‍්‍රස්තවාදය අතහැර පාර්ලිමේන්තුවට ආවා. ඔවුන් ප‍්‍රජාතන්ත‍්‍රවාදයට අවතීර්ණ වුණාට පස්සෙ ඔවුන් මිනීමැරුවා කියලා ජනතාව ඔවුන් අයින් කෙළේ නැහැනෙ.අනුර බණ්ඩාරනායකටත් වැඩිය ඔවුන් ඡන්ද ගත්තා.දැන් ඔය පිල්ලෙයාන්ට චෝදනා කරන අය ප‍්‍රභාකරන් එක්ක සාකච්ඡා කෙළේ ප‍්‍රභාකරන්ට බලය නොදී ඔහුගෙ ගෝල බාලයන්ට පමණක් බලය දෙන්නද? සමහරවිට ඔය සාකච්ඡා සාර්ථක වුණා නම් ප‍්‍රභාකරන් අද උතුරු හා නැඟෙනහිර දෙකේම මහ ඇමැති වෙන්නත් ඉඩ තිබුණා.ඒ නිසා ටී.එම්.වී.පී. ය ආණ්ඩුව සමඟ හෝ සන්ධානගත වෙලා ප‍්‍රජාතන්ත‍්‍රවාදී ව්‍යුහයට ඇතුළත් වීම හොඳයි. ඔවුන් කිව්වේ අපි ආයුධ ගත්තා තමයි; ඒත් අපි අපේ දරුවන්ටත් ආයුධ දෙන්නෙ ඇයි කියලයි. ඉතිං එහෙම ස්ථාවරයක් දරන අය ආණ්ඩුව සමඟ සන්ධානගත වුණාම මොකද?සංවාද සටහනසුමේධා නවරත්න</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805043</link>
    <topic>හාල් මිල වැඩි වුණාම කෑ ගහන අය</topic>
    <author>- චන්දන බණ්ඩාර</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටගෙවී ගිය සතිය, රටවැසියන් ගේ අවධානයට ලක්වූයේ කරුණු ගණනාවක් නිසා ය. ඉරාන ජනපතිවරයාගේ දෙදින නිල සංචාරය, ජගත් කම්කරු දිනය සැමැරීම සඳහා දේශපාලන පක්ෂ මැයි දින රැළි සංවිධානය කිරීම, දේශපාලන පක්ෂ නැඟෙනහිර පළාත් මැතිවරණයේ ප‍්‍රචාරක කටයුතු වේගවත් කැර තිබීම සහ පිළියන්දල ප‍්‍රදේශයේ දී සිදුවූ බෝම්බ පිපිරීම හා සම්බන්ධ වූ තොරතුරු ද නිසා පසුගිය සතිය උණුසුම් එකක් වීය.ලෝකයේ තෙල් නිෂ්පාදනය කරන බලවතුන් අතර ඉරාන රජයට හිමිවන්නේ ප‍්‍රමුඛ තැනකි. ලෝකයේ රටවල් අතරින් විශාලත්වය අතින් දහ අටවන තැනට හිමිකම් කියන ඉරාන රජයේ ප‍්‍රධාන පුරවැසියා වන ඉරාන ජනපති මොහමඩ් අහමඩ්නෙජාඩ්ගේ මෙරට දෙදින නිල රාජ්‍ය සංචාරය මේ නිසා සුළු කොට තැකිය නොහැකිය. ලෝකයේ සුපිරි බලවතා ලෙස සැලකෙන ඇමෙරිකාවට පවා අභියෝග කරන ඉරාන නායකයාගේ මෙරට සංචාරය දෙස මේ නිසා ලෝක බලවතුන් පවා බලා සිටියේ දැඩි අවධානයෙනි. ඉරාන ජනාධිපතිවරයා මෙරටට අමතරව ඉන්දියාව සහ පාකිස්ථානය රටවල ද රාජ්‍ය තාන්ති‍්‍රක සබඳතා ගොඩනඟා ගැනීමට කටයුතු කෙළේය. නමුත් ඉරාන නායකයාගේ ප‍්‍රථම ආසියානු සංචාරය ලෙස ඉතිහාසයට එක්වූ මේ සංචාරයේදී ඉන්දියාව වෙනුවෙන් පැය දෙකක් පාකිස්ථානය වෙනුවෙන් පැය දෙකක් සහ ශ‍්‍රී ලංකාව වෙනුවෙන් දවස් දෙකක් හෙවත් පැය හතලිස් අටකට වැඩි කාලයක් වෙන් කැර තිබීම බොහෝ දෙනාගේ කථා බහට ලක් වී ය. ආසියාවේ බලවතුන් ලෙස සැලකෙන ඉන්දියාව සහ පාකිස්ථාන රජයේ ප‍්‍රධානීන් සමඟ මිත‍්‍ර සබඳතා ගොඩනඟා ගැනීමට වඩා ශ‍්‍රී ලංකා ජනාධිපතිතුමා සමඟ මිත‍්‍ර සබඳතා ගොඩනඟා ගැනීමට වැඩි වේලාවක් වෙන් කිරීමට ඉරාන නායකයා කටයුතු කැර තිබිණි.කෘෂිකර්ම සංවර්ධන සහ ගොවිජන සේවා ඇමැති මෛති‍්‍රපාල සිරිසේනඉරාන ජනාධිපතිවරයා මෙරට නිල සංචාරය වෙනුවෙන් දින දෙකක් වෙන් කිරීමට හේතු වී තිබුණේ ඉරාන අධ්‍යාත්මික නායක අයතුල්ලා අල් කමෙයිනි ඇතුළු අරාබි නායකයන් ශ‍්‍රී ලංකා ජනාධිපතිතුමා කෙරෙහි තබා ඇති විශ්වාසයයි. මහින්ද රාජපක්ෂ ජනාධිපතිතුමා ඉරානයේ කළ සංචාරයේදී ඉරාන අධ්‍යාත්මික නායකයා ප‍්‍රකාශ කැර තිබුණේ “ඔබ මේ රට ඔබේ දෙවැනි රට ලෙස සලකන්න” කියා ය.ඉරාන ජනාධිපතිතුමා මෙරටට පැමිණීමට පැය අටක දහයක පමණ කාලයක් තිබියදී ජනාධිපතිතුමා විදේශ ඇමැති රෝහිත බෝගොල්ලාගමට කථා කෙළේ ය. “ඉරාන ජනාධිපතිතුමා පිළිගැනීමේ කටයුතු සූදානම් ද” ජනාධිපතිතුමා විදේශ ඇමැතිවරයාගෙන් විමසුවේ ය. ඒ වෙන විටත් ඉරිදා රාති‍්‍රයේ සිටම විදේශ ඇමැතිවරයා බණ්ඩාරනායක ගුවන් තොටේ රැඳී සිටිමින් ඉරාන ජනපති පිළිගැනීමේ උත්සව කටයුතු සංවිධානය කරමින් සිටියේ ය.ඉරාන ජනපතිවරයා මෙරටට පැමිණීම සිදුවූ ගිය සඳුදා සවස්වරුවේ මුළු රටේම විදුලිය එක්වරම ඇන හිටියේය. මේ නිසා අරලියගහ මැදුර ද මොහොතකට අඳුරට ගිලී ගියේ ය. ජනාධිපතිතුමා ඒ වෙනවිට සිටියේ අරලියගහ මැදුරේ ය. සියල්ල හොඳ හැටි අධීක්ෂණය කැර ජනාධිපතිතුමා අරලියගහ මැඳුරේ සිටි මේජර්වරයකුට උපදෙස් දුන්නේ ඉරාන ජනපතිතුමා පැමිණි පසු මොහොතකටවත් අරලියගහ මැඳුරේ විදුලිය ඇනහිටීම සිදු නොවීමට වගබලා ගන්නා ලෙස ය. හදිසියේ විදුලිය ඇනහිටීමක් සිදු වුවහොත් ක්ෂණිකව දැල්වෙන විදුලි ලාම්පු සූදානම් කැර තබන ලෙස ද ජනාධිපතිතුමාගෙන් මේජර් වරයාට උපදෙස් ලැබිණි.සඳුදා රාති‍්‍ර 7.00 පසු වී විනාඩි කිහිපයක් ගතව යද්දී ඉරාන රජයට අයත් විශේෂ ගුවන් යානයකින් ඉරාන නායකයා කටුනායක අන්තර්ජාතික ගුවන් තොටට සැපැත්වීය. ජනාධිපතිතුමා ප‍්‍රමුඛ මැති ඇමැතිවරු, තානාපතිවරු ඉරාන නායකයා මහත් හරසරින් පිළිගත්හ. මෙරටට පැමිණෙන රාජ්‍ය නායකයකුට පිරිනමන ඉහළම රාජ්‍ය ගෞරවය පිරිනැමීම සිදුවූ අතර ති‍්‍රවිධ හමුදාව ආචාර වෙඩි මුර 21 ක් පවත්වා ඉරාන නායකයාට හමුදා උත්තමාචාරය පිරිනැමීය. තමා ඉතා උණුසුම් ලෙස පිළිගැනීම ගැන ඉරාන නායකයා තම සතුට පළ කෙළේය.ඉරාන ජනාධිපතිවරයා කටුනායක ගුවන් තොටේ සිට අරලියගහ මැදුරට කැඳවාගෙන ආවේ ජනාධිපතිතුමා ගේ නිල රථයෙනි. මෝටර් රථයෙන් අරලියගහ මැදුරට එනවිට වැඩි වශයෙන් ම ඉරාන නායකයා කථා කෙළේ පර්සියන් භාෂාවෙන් ය. ජනපතිවරු දෙදෙනා ඉතා සුහදව සතුටු සාමීචියේ යෙදෙමින් අරලියගහ මැඳුරට එද්දී පර්සියන් භාෂාව ඉංග‍්‍රීසියට පරිවර්තනය කළ භාෂා පරිවර්තකයකුගේ සහාය ද ලැබිණි.කාලගුණය කොහොමදඑ. ජා. ප. පාර්ලිමේන්තු මන්තී‍්‍ර වජිර අබේවර්ධනගිය සඳුදා සවස ජනාධිපති අතිරේක ලේකම් ගාමිණී සෙනරත් කාලගුණ විද්‍යා දෙපාර්තමේන්තුවේ අධ්‍යක්ෂවරයාට දුරකථනයෙන් ඇමැතුවේය. නමුත් ඔහු ඒ මොහොතේ කාර්යාලයේ සිටියේ නැත. දුරකථනයට පිළිතුරු දුන්නේ තවත් ඉහළ පෙළේ නිලධාරියෙකි. “හෙට කාලගුණ තත්ත්වය කොයිවගේ වේවිද” ගාමිණී සෙනරත් අතිරේක ලේකම්වරයා විමසුවේ ය. නිලධාරියාගේ පිළිතුර වූයේ කාලගුණ තත්ත්වය යහපත් වීමට බොහෝ දුරට ඉඩ ඇති බවය.කසේ වෙතත් ඒ වෙන විට වැල්ලවාය ප‍්‍රදේශය කාලගුණ තත්ත්වය ගැන කතරගම දේවාලයේ බස්නායක නිලමේ ශෂීන්ද්‍ර කුමාර රාජපක්ෂ සෑහීමකට පත්ව සිටියේ නැත. ඒ නිසා බස්නායක නිලමේ කතරගම දේවාලයට බාරයක් වූයේ උමා ඔය පෙදෙසට වර්ෂාව නොලැබේවා යන ප‍්‍රාර්ථනය කරමිනි.සඳුදා සවස්වරුවේ අරලියගහ මැඳුරට දළඳ්‍ර මාළිඟාවේ දියවඩන නිලමේ ප‍්‍රදීප් නිලංග දෑල පැමිණ සිටියේ ය. දියවඩන නිලමේ ආපසු මහනුවර බලා යන අතරමගදී කැළණිය රජමහා විහාරයට බාරයක් විය. ඒ සපුගස්කන්ද ප‍්‍රදේශයට වැසි නොලැබේවා යන ප‍්‍රාර්ථනය කරමිනි.උමා ඔය සංවර්ධන ව්‍යාපෘතිය වෙනුවෙන් සංවිධානය කළ නිල උත්සවයේ කටයුතු සංවිධානය කිරීම බාර දී තිබුණේ ඇමැති ඩලස් අලහප්පෙරුමට ය. මේ නිසා ගිය අඟහරුවාදා හිමිදිරියේ ඇමැති ඩලස් අලහප්පෙරුම ජනාධිපතිතුමාට දුරකථනයෙන් ඇමැතුවේ ය. “සර් කාලගුණ තත්ත්වයේ වෙනසක් වෙන එකක් නෑ වගේ. උමා ඔය උත්සවය වෙනුවට විකල්පයක් හොයා ගන්න වෙයි වගේ” ඇමැති ඩලස් කීය. එ නිසා එදින උදේ 10.00 ට සපුගස්කන්දේ ප‍්‍රධාන උත්සවය සංවිධානය කිරීමට ජනපති අතිරේක ලේකම් ගාමිණී සෙනරත්ට ජනාධිපතිතුමා උපදෙස් දුන්නේ ය.කාලගුණ තත්ත්වය අයහපත්වීම නිසා උමා ඔය ව්‍යාපෘතිය වෙනුවෙන් සංවිධානය කළ උත්සවයට අගමැති රත්නසිරි වික‍්‍රමනායක සහභාගි කරවීමට ජනාධිපතිතුමා තීරණය කෙළේ ය. ඉරාන ජනාධිපතිතුමා වෙනුවෙන් එම උත්සවයට සහභාගි වූයේ ඉරාන වෙළෙඳ ඇමැති මිර් කසිර් ය.ඉරාන ජනපතිවරයා සහ ශ‍්‍රී ලංකා ජනාධිපතිතුමා අතර රාජ්‍ය තාන්ති‍්‍රක නිල සාකච්ඡා සිදු කෙරුණේ අරලියගහ මැඳුරේදීය. මෙවර රාජ්‍ය නායකයින් දෙපළගේ සාකච්ඡාවලින් පසුව මෙරටට ඩොලර් මිලියන 200 ණය ආධාර සැපයීම සඳහා ගිවිසුම් හයකට ද දෙරට අතර අස්සන් කෙරිණි. ඉරාන ජනපතිවරයා මේ හමුවේදී ශ‍්‍රී ලංකාවේ සුන්දරත්වය ගැන ද කථා කෙළේ ය. අපේ නියෝජිතයෝ ගුවනින් ගිහින් ලංකාවේ ලස්සන දැකලා මේ වගේ සම්පත් ඇති රටක් සමඟ මිත‍්‍රවීමට ලැබීම ඉරානයේ වාසනාවක් කීවා” ඉරාන ජනපති අපේ ජනාධිපතිතුමාට කීය. “ලංකාවට උදව් අවශ්‍ය ඕනෑම මොහොතක ඕනෑම ආධාරයක් කරන්න ඉරානය සූදානම්” ඉරාන ජනාධිපතිවරයාගේ ඒ ප‍්‍රකාශයේ බොහෝ දේ ගැබ්ව තිබිණි.ජාතික හෙළ උරුමයේ මාධ්‍ය ප‍්‍රකාශක නිශාන්ත වර්ණසිංහදෙරටේ රාජ්‍ය නායක දෙපළගේ හමුවීමේදී මහින්ද රාජපක්ෂ ජනාධිපතිතුමා කීවේ ඉරානය ලංකා රජයට දක්වන සහයෝගයට අපේ රටේ ජනතාව වෙනුවෙන් ස්තුති කරන බවය. ඉරාන රජයෙන් සහන දායි මිලට බොරතෙල් ලබාදීම සහ ලංකාව ඉරානයෙන් බොර තෙල් මිලදී ගැනීමට කටයුතු කිරීම ගැන ද ජනාධිපතිතුමා පැහැදිලි කරන්නට විය. “අපි මුදාගත් නැඟෙනහිර පළාත සංවර්ධනය කරන්න මිලියන 6000 ක් වෙන් කර තියෙනවා. රැකියා වියුක්තිය අවම කැර තියෙනවා. මුස්ලිම් ජනතාවට සිංහල ජනතාවට වගේ ම පහසුකම් ලබාදී තිබෙනවා” ජනාධිපතිතුමා පැහැදිලි කළේ ය.මහින්ද රාජපක්ෂ ජනාධිපතිතුමා ඉරාන නායකයා හමුවේ කළ ප‍්‍රකාශයක් ගිය සතියේ බොහෝ දෙනාගේ අවධානය දිනා ගත්තේ ය. “අපේ රටේ විදේශ ප‍්‍රතිපත්තිය හැමදාම නොබැඳි ප‍්‍රතිපත්තියක් වෙනවා” ජනාධිපතිතුමා කීවේය. ඉරාන ජනාධිපතිවරයා ලංකා ජනාධිපතිතුමාගේ මේ ප‍්‍රකාශය ගැන සතුටින් කථා කළේ ය.ජනාධිපතිතුමා අරලියගහ මැදුරේ ඉරාන නායකයා වෙනුවෙන් පැවැත්වූ රාති‍්‍ර භෝජන සංග‍්‍රහය අවසන් කිරීමට නියමිතව වූයේ රාති‍්‍ර 10.30 ට ය. නමුත් මේ භෝජන සංග‍්‍රහය පසුදින අලුයම 1.30 පමණ වෙනතුරු පැවැත්විණි. රාති‍්‍ර භෝජන සංග‍්‍රහයට ඉරාන නායකයා වඩාත් ප‍්‍රිය කරන ඉස්සන් කකුළුවන් ඇතුළු ව්‍යංජන සහ දේශීය ආහාර වර්ග කීපයක් ම සකස් කැර තිබිණි. භෝජන සංග‍්‍රහය නිමා කැර දැඩි වර්ෂාව මධ්‍යයේ ම ඉරාන ජනපතිවරයා අරලියගහ මැදුරෙන් ගලදාරි හෝටලයට නික්මුණේ ය.ගෑස් මිළ පහළටගිය සතියේ ද සුපුරුදු පරිදි කැබිනට් මණ්ඩල රැස්වීම අරලියගහ මැඳුරේ දී ජනාධිපතිතුමාගේ ප‍්‍රධානත්වයෙන් පැවැත්විණි. වෙනදා මෙන් නොව එදින කැබිනට් මණ්ඩලයේ සාමාජිකයන් සිටියේ සුළු පිරිසකි. මේ දිනවල නැඟෙනහිර ඡන්ද ප‍්‍රචාරක කටයුතුවලට ඇමැතිවරු අදාළ ප‍්‍රදේශවලට ගොස් සිටීම ඊට හේතු විය.කැබිනට් මණ්ඩල රැස්වීම ආරම්භයේ දී ම අදහස් දැක්වූයේ වෙළෙඳ හා පාරිභෝගික කටයුතු ඇමැති බන්දුල ගුණවර්ධනය. “සර් දැන් ගෑස් මිල රුපියල් 20 කින් අඩු කරන්න පුළුවන් වෙයි. ඒක මිල සූත‍්‍රය අනුව කරන්න පුළුවන්. සමුද්‍ර තෙල් සමාගමේ ගෑස් මිල ගණන් අඩුවෙලා. ඒ වාසිය අපිට ලැබෙනවා. ඒ වගේ ම සමාගම සියයට සියයකින් නැව් ගාස්තු වැඩි කරන්න සූදානම් වුණා. නමුත් අපි එකඟ වුණේ නෑ. ඒ නිසා ගෑස් මිල රුපියල් 20 ක් අඩු කර දෙන්න පුළුවන්. ඒ සඳහා අවශ්‍ය පියවර දැනටමත් අරගෙන තිබෙන්නේ. ඇමැති බන්දුල ගුණවර්ධන පැහැදිලි කළේ ය.ඇමැති බන්දුල ගුණවර්ධන කිරි පිටි ගැන ද කථා කෙළේය. “කිරිපිටි දැන් තියෙන මිලට තවත් මාස තුනක් විතර දෙන්න පුළුවන්. ‘කැන්ඩි’ කියලා අලුතෙන් කිරිපිටි වර්ගයක් සමුපකාර වෙළෙඳ සල්වල අඩු මිලට තියෙනවා” ඇමැති බන්දුල කීවේය. මෙවර කැබිනට් මණ්ඩල රැස්වීම වෙනදා මෙන් වැඩි වේලාවක් පැවැතියේ නැත.කැබිනට් මණ්ඩල රැස්වීම අවසානයේ ජනාධිපතිතුමා ප‍්‍රමුඛ මැති ඇමැතිවරු කැබිනට් රැස්වීම පැවැති ශාලාවෙන් පිටතට පැමිණ සුහද කථා බහක නිරතව සිටියහ. ජනාධිපතිතුමා, ඇමැති කෙහෙළිය රඹුක්වැල්ල, ජනාධිපති ලේකම් ලලිත් වීරතුංග මේ පිරිස ආගිය තොරතුරු කථා කළහ. මේ අතරතුර කෙහෙළිය රඹුක්වැල්ල ඇමැතිවරයා රජයේ සහල් මිල පාලනය ගැන කීවේ ය. “ඉතිහාසයේ පළමු වතාවට වී ගොවියා තමන් වී විකුණන්නේ කීයටද කියලා හරියටම දැන ගත්තා. ඉතිහාසයේ ප‍්‍රථම වතාවට ඔවුන්ට වී සඳහා හොඳ මිලක් ලැබුණා” ඇමැති කෙහෙළිය සහල් මිල පාලනය නිසා වී ගොවියාට වූ වාසිය පිළිබඳ ප‍්‍රසංසා මුඛයෙන් කථා කළේ ය.“දැන් රටේ පොල් මිල අඩුවේගෙන යනවා. ගෑස් මිල රුපියල් 20 කින් අඩු වෙනවා. හාල් මිල රුපියල් 70 සීමාවේ තියෙනවා. හැබැයි මාධ්‍ය හෝ මිල වැඩි වෙනකොට කෑ ගහන කවුරුවත් මේ මිල අඩුවීම් ගැන කථා කරන්නේ නෑ” ඇමැති බන්දුල ගුණවර්ධන කීය.මේ කථා බහ අතර ජනාධිපතිතුමා කීවේ සහල් මිල පාලන රෙගුලාසි නිකුත් කිරීමට පෙර එදින උදේ වරුවේ ඇමැති බන්දුල ගුණවර්ධන කී කථාවක් ය” එදා උදේ බන්දුල මට කථා කළා. රෑ 12 ට හාල් මිල පාලනයක් දානවා කීවා. මං ඒ වෙලාවේ කීවේ මිල පාලනයක් දාන්න වෙන කරන්න දෙයක් නෑ කියලා. මොකද සමහරු හාල් මිල රුපියල් 150 ට යන විදියට සැලසුම් හදලා තිබුණේ” ජනාධිපතිපතිතුමා පාර්ශ්ව කිහිපයකට චෝදනා මුඛයෙන් කථා කෙළේ ය. මමත් සහල් මිල ගැන දැඩි ප‍්‍රතිපත්තියකට යන්න තීරණය කරලා තිබුණේ. සහල් මිල පාලනය නිසා වී ගොවියාට වගේ ම පාරිභෝගිකයාටත් සාධාරණය ඉෂ්ට වුණා” ජනාධිපතිතුමා ඇමැති බන්දුල ගුණවර්ධනගේ තීරණය අගය කරමින් කථා කළේ ය.දෙහිඅත්තකණ්ඩියේ දී ජනාධිපති පිම්මක් පනීමෙවර පොදු ජන එක්සත් පෙරමුණේ මැයි දින රැළිය පැවැතියේ දෙහිඅත්තකණ්ඩිය නගරයේ දී ය. “සමගිය සවියමැයි. ඒ සවිය රටටමැයි” තේමා කොට ගෙන මෙවර පැවැති මැයි දින රැළියට ජන ගංගාවක් ඇදී ආවේ ය. මේ ඓතිහාසික මැයි රැළිය දේශපාලන පක්ෂයක් නැඟෙනහිර පළාතේ පැවැත්වූ විශාලතම රැළිය බව දේශපාලන විශ්ලේෂකයෝ පැවසූහ. මෙම රැළියට නැඟෙනහිර පළාත නියෝජනය කරමින් විශාල පිරිසක් සහභාගි වූහ.මේ ඓතිහාසික මැයි රැළිය සංවිධානය කිරීමට වෙහෙසුණේ ශ‍්‍රී. ල. නි. ප. මහ ලේකම් ඇමැති මෛතී‍්‍රපාල සිරිසේන සහ ප‍්‍රවාහන ඇමැති ඩලස් අලහප්පෙරුම ප‍්‍රමුඛ නැඟෙනහිර පළාත් සභා අපේක්‍ෂකයන් ය.මැයි දින වේදිකාවේ කථිකයන් සඳහා පීඨිකා දෙකක් සකසා තිබිණි. කථිකයන් සඳහා වෙන් වූ ඉන් එක් පීඨිකාවක් වෙඩි නොවදින වීදුරු ආවරණයක් යොදා තිබුණු අතර අනෙක් පීඨිකාව සාමාන්‍ය පරිදි කථිකයන් සඳහා සකස් කැර තිබිණි. වේදිකාවට ගොඩ වූ ජනපතිතුමන්ට කථිකයන් සඳහා වෙන් කැර තිබූ මේ පීඨිකා දෙක නෙත ගැටුණේ ය. මේ ගැන ජනාධිපතිතුමා විමැසුයේ ඇමැති මෛතී‍්‍රපාල සිරිසේනගෙන් ය.”මොකද මෛතී‍්‍ර මේ කථිකයන් වෙනුවෙන් පීඨිකා දෙකක් තියෙන්නේ. වෙඩි නොවදින ආවරණය තියෙන පීඨිකාව ඔබතුමාට කථාව කරන්න සූදානම් කළා. අනෙක අපේ සාමාන්‍ය කථිකයන්ට” ඇමැති මෛතී‍්‍රපාල හේතුව පැහැදිලි කළේ ය. “දැන් මම මුළු ලෝකෙටම නැඟෙනහිර මුදා ගත්තා කියලා තියෙන්නේ. දැන් ඉතින් නැඟෙනහිර ත‍්‍රස්තවාදීන් ඉන්න විදියක් නෑ. ඒ නිසා මට තවත් වීදුරු කූූඩුවකට කොටුවෙලා කථා කරන්න ඕන නෑ. මම සාමාන්‍ය පීඨිකාවට වෙලා කථා කරනවා” ජනාධිපතිතුමා ඇමැති මෛතී‍්‍රට කීවේ ය. බොහෝ දෙනා බලාපොරොත්තුව සිටියේ ජනාධිපතිතුමා වෙඩි නොවදින පීඨිකාවේ සිට ජනතාව අමතනු ඇතැයි කියා ය. නමුත් ජනාධිපතිතුමා වෙඩි නොවදින ආවරණය නොමැති පීඨිකාවට ගොස් ජනතාව ඇමැතුවේ ය.ජනාධිපතිතුමා වේදිකාවේ අසුන් ගෙන සිටින අතරතුර වේදිකාව ඉදිරිපස සිටින ජනතාව අතින් අත යමක් යවන බව ජනාධිපතිතුමාට දැක ගත හැකි විය. මේ වෙන විට ජනාධිපතිතුමාට බාර දීමට ජනතාව සංදේශයක් මෙලෙස අතින් අත යවන බව ජනාධිපතිතුමාට දැන ගන්නට ලැබිණි. ඉන් පසු ජනාධිපතිතුමා ඒ සංදේශය බාර ගැනීමට ජනතාව අතරට යන විට ඈත සිට ජනතාව කෑගසන්නට පටන් ගත්තේ ය. “සර් අපිට පේන්නේ නෑ. අපිට පේන්නේ නෑ” ජනතාව කෑ ගසමින් කීහ.ජනතාව විමසිල්ලෙන්මේ නිසා ප‍්‍රධාන වේදිකාව අසල සංස්කෘතික අංග ඉදිරිපත් කිරීමට සකස් කැරුණු වේදිකාවට යාමට ජනාධිපතිතුමාට අවශ්‍ය විය. එම වේදිකාවට ගොඩවීමට පඩි පෙළ තිබුණේ තරමක් ඈතිනි. මේ නිසා එම වේදිකාවට ජනාධිපතිතුමාට යා හැකි වෙනත් ක‍්‍රමයක් නොතිබිණි. “මම මීට වඩා පිමි පැනලා තියෙනවා” කියමින් ම ජනාධිපතිතුමා අසල තිබූ වේදිකාවට පැන්නේ ය. ජනාධිපතිතුමා කරන්නේ කුමක් දැ යි ජනතාව විමසිල්ලෙන් බලාගෙන සිටියේ ය.එම වේදිකාවට නැඟ ජනතාව ගේ සංදේශය බාර ගත් ජනාධිපතිතුමා සංස්කෘතික අංග ඉදිරිපත් කිරීමට සැකසු වේදිකාවෙන් ප‍්‍රධාන වේදිකාවට එන විට තොප්පිගල ආකෘතිය දුටුවේ ය. “මම මෙච්චර වෙලා ඉඳලා තියෙන්නේ තොප්පිගල උඩ නේද” ජනාධිපතිතුමා කීවේ ය.ජනාධිපතිතුමා ප‍්‍රධාන වේදිකාවට එන විට ජනතාව අතර සිටි පුද්ගලයෙක් ජනාධිපතිතුමාට පෙත්සමක් බාර දුන්නේ ය. මේ අතරතුර වේදිකාවේ සිටි මන්තී‍්‍රවරයකු කීවේ “සර් මේ වගේ රැස්වීම්වල දී ජනතාව අතරට යනවා කියලා හැමෝ ම දන්නවා. ඒකයි ඔය පෙත්සම් අරගෙන ඇවිත් තියෙන්නේ” යනුවෙනි.නැඟෙනහිර ජනතා සහාය එජාපයට නෑගිය සතිය එ.ජා.ප. නායක රනිල් වික‍්‍රමසිංහට ද වැඩ අධික සතියක් විය. විශේෂයෙන්ම නැඟෙනහිර පළාත් මැතිවරණය කෙසේ හෝ ජය ගැනීමට එ.ජා.ප. නායක රනිල් මේ දිනවල උත්සාහ ගනිමින් සිටී. කෙසේ වෙතත් දේශපාලන ආරංචි මාර්ගවලට අනුව නැඟෙනහිර පළාත් සභාවේ බලය නිසැකයෙන්ම එක්සත් ජනතා නිදහස් සන්ධානය සතු වෙනු ඇතැයි රනිල් වික‍්‍රමසිංහට ලැබුණු ආරංචියකින් එ.ජා.ප. නායකයා කලබලයට පත් වී ඇතැයි වාර්තා විය.මේ අතර ගිය සතියේ ශ‍්‍රී ලංකා මුස්ලිම් කොංග‍්‍රස් නායක රවුෆ් හකීම්ගේ එක්තරා රහසිගත කාර්යයක් පිළිබඳ ආරංචි පැතිර ගියේය. නැඟෙනහිර පළාත් සභාවේ බලය එ.ජා.ප.යට කෙසේ හෝ ලබාදී එම පළාතේ වෙනම මුස්ලිම් පාලන ඒකකයක් ස්ථාපිත කිරීමට හකීම්ගේ උත්සාහයක් ඇතැයි ඉන් කියැවිණි. ඉන්පසුව දැනට වෙන්කැර ඇති උතුරු සහ නැඟෙනහිර පළාත් යළි ඒකාබද්ධ කිරීමට ද හකීම් සැලසුම් කරන බව වාර්තා වීය. කොටි සංවිධානයේ උවමනාවන් වෙනුවෙන් මුස්ලිම් කොංග‍්‍රස් නායකයා පෙනී සිටීමට පටන්ගැනීම ගැන නැඟෙනහිර මුස්ලිම් ජනතාවගේ බලවත් විරෝධයක් රාවුෆ් හකීම්ට ඇති බවද වාර්තා විය.ගිය සඳුදා බණ්ඩාරනායක සම්මන්ත‍්‍රණ ශාලාවේ පැවැති ගාමිණී දිසානායක ගුණ සමරු දේශනය පවත්වා රනිල් වික‍්‍රමසිංහ එ.ජා.ප. නායකයා කෙළින්ම ගියේ හබරණ සිනමන් ග‍්‍රෑන්ඩ් හෝටලයටය. සඳුදා රාති‍්‍රය සිනමන් ග‍්‍රෑන්ඩ් හෝටලයේ එ.ජා.ප. නායකයා ගත කෙළේය.ඒ අතර එ.ජා.ප. මන්තී‍්‍ර වජිර අබේවර්ධන ගියේ ති‍්‍රකුණාමලය එ. ජා. ප. ප‍්‍රචාරක රැළිය පැවැත්වීමට නියමිත ස්ථානයටය. එහි ගොස් තී‍්‍ර’මලය එ. ජා. ප. සංවිධායක සරත් ලොරන්සුහේවාට ප‍්‍රචාරක රැළිය සංවිධානය කිරීමට උපදෙස් දී වජිර අබේවර්ධන මන්තී‍්‍රවරයා ගියේ කින්නියා දූපතටය.දයා ගමගේ ට එරෙහි මුස්ලිම් කොංග‍්‍රස් කුමන්ත‍්‍රණයක්කන්තලේ ප‍්‍රධාන එ. ජා. ප. ප‍්‍රචාරක රැළිය පැවැත්වීමට පෙරද වජිර අබේවර්ධන මන්තී‍්‍රවරයා සේරුවිල ප‍්‍රදේශයට ගොස් කුඩා ප‍්‍රමාණයේ ප‍්‍රචාරක රැස්වීම් කීපයක්ම අමතා තිබිණි.ගිය අඟහරුවාදා පස්වරු 2 ට තී‍්‍ර’මලය නගරයේත් එදිනම පස්වරු 4 ට කින්නියා නගරයේත් එජාප නායකයාගේ ප‍්‍රධානත්වයෙන් ප‍්‍රචාරක රැළි පැවැත්වෙන බව පෝස්ටර් මගින් ප‍්‍රචාරය කැර තිබිණි. නමුත් එ. ජා. ප. නායකයා මේ රැස්වීම් දෙකට යා යුතු වෙලාව හදිසියේම වෙනස් කෙළේය. ඊට හේතු වූයේ ඒ වන විටත් තී‍්‍ර’මලය රැස්වීමට ප‍්‍රමාණවත් ජනතාවක් සහභාගි නොවීමය. තී‍්‍ර’මලය රැස්වීම් සංවිධායකයන් රනිල්ට දන්වා තිබුණේ ප‍්‍රමාණවත් ජනතාවක් නොමැති නිසා කින්නියා නගරයේ රැස්වීමට සහභාගී වෙන ලෙසය.කින්නියා නගරයේ පැවැති එ. ජා. ප. රැළියට ද සෙනඟ ගෙන්වා ගැනීමට රැස්වීම් සංවිධායකයන්ට මහත් වෙහෙසක් ගැනීමට සිදු විය. සවස 4.00 ට පැවැත්වෙන රැස්වීම වෙනුවෙන් සෙනඟ එකතු කිරීමට එ. ජා. ප. මන්තී‍්‍ර වජිර අබේවර්ධන සහ ගම්පහ දිසා මන්තී‍්‍ර සරත්චන්ද්‍ර රාජකරුණා පස්වරු දෙක වෙන විට කින්නියා දුපතට පැමිණෙනු දක්නට ලැබිණි. රැස්වීම පැවැත්වෙන වේදිකාව අසළට ගිය මන්තී‍්‍ර වජිර වේදිකාවට නිවේදකයකු නංවා නිවේදන කටයුතු ආරම්භ කැර ජනතාවට දැනුම් දුන්නේ ය. ඒ එ. ජා. ප. රැළිය දැන් ආරම්භ කෙරෙන බවය. රැස්වීම ආරම්භ කළ බව දැන්විමට රතිඤ්ඤා පත්තු කරන ලෙසද මන්තී‍්‍ර වජිර රැස්වීම් සංවිධායකයන්ට උපදෙස් දී තිබිණි. මේ කලබල අතරේ රනිල් වික‍්‍රමසිංහ නායකයා හදිසියේම සවස 2.45 වෙන විට කින්නියා දූපතට ගොඩ බැස්සේය. එ. ජා. ප. නායකයා රැස්වීම් භූමියට එන විට සිටියේ කීප දෙනෙකි. රනිල් උත්සව භූමියට පැමිණ බොහෝ වේලාවක් වාඩිවී සිටියේය. පස්වරු 3.45 පමණ වන විට සෙනඟ රැස්වූ පසු රැස්වීමේ කටයුතු නිල වශයෙන් ආරම්භ කෙරිණි. ඉන් අනතුරුව යාන්තම් හිත හදා ගත් එ. ජා. ප. මන්තී‍්‍ර වජිර අබේවර්ධන රැස්වීම් භූමියෙන් පිටවනු දක්නට ලැබුණි.කින්නියා නගරයෙන් නික්මී මන්තී‍්‍ර වජිර අබේවර්ධන ගොස් සිටියේ ති‍්‍රකුණාමලය නගරයටය. තී‍්‍ර’මලය නගරයට ගිය වජිර එම රැස්වීමට ද සෙනග ගෙන්වා ගැනීමට උප්පරවැට්ටියක් යෙදුවේය. ඒ නිවේදකයකු වේදිකාවට නංවා දැන් එ. ජා. ප. රැස්වීම ආරම්භ කෙරෙන බව දන්වා සිටීමෙනි. එ. ජා. ප. තී‍්‍ර’මලය ප‍්‍රචාරක රැළියට සෙනඟ ගෙන්වා ගැනීමට ද එ. ජා. ප. ජ්‍යෙෂ්ඨ මන්තී‍්‍රවරු කිහිප දෙනෙක් විවිධ උපක‍්‍රම යොදා තිබුණි. කන්තලේ එ. ජා. ප. ප‍්‍රධාන ප‍්‍රචාරක රැළිය පැවැතියේ ගිය බදාදා දිනයේය. මේ රැළියේද වැඩි වැඩ කොටසක් ඉටු කැර තිබුණේ මන්තී‍්‍ර වජිර අබේවර්ධනයි. මන්තී‍්‍රවරයා දිවා රෑ නොබලා රැස්වීම සාර්ථක කැර ගැනීමට වෙහෙසීම බොහෝ දෙනාගේ ප‍්‍රශංසාවට ලක් විය.ගිය බදාදා කන්තලේ පැවැති එ. ජා. ප. ප‍්‍රචාරක රැළිය ආරම්භ වීමට පෙර මන්තී‍්‍ර වජිර වේදිකාවට ගොඩ වී මුස්ලිම් කොංග‍්‍රස් නායක රාවුෆ් හකීම් ගැන ගුණ ගායනා කරන්නට පටන් ගත්තේය. “මට ගාල්ලේ මුස්ලිම් ජනතාව ඡන්දය දෙනවා. එහෙනම් කන්තලේ සිංහල ජනතාවට යුතුකමක් තියෙනවා හකීම්ට ඡන්දය දෙන්න.” මෙය අසාගෙන සිටි කන්තලේ හිටපු එ. ජා. ප. මන්ති‍්‍ර සුනිල් ශාන්ත රණවීරට කේන්ති ගියේය. “මෙයා මේ මොන නාඩගමක් ද නටන්න යන්නේ.” සුනිල් ශාන්ත හිටපු මන්තී‍්‍රවරයා පළාත් සභා අපේක්ෂකයකුට කියා තිබිණි. කන්තලේ රැස්විමට එ. ජා. ප. නායකයා ආවේ පෙරවරු 11.30 ට පමණයි. රැස්වීමේ කටයුතු දහවල් 1.30 ට පමණ අවසන් කෙරිණි. මේ රැස්වීමට ද එතරම් පිරිසක් සහභාගි වී නොසිටියහ.එජාප රැළිවලට සෙනඟ නෑමේ අතර නැඟෙනහිර මැතිවරණයේ එ. ජා. ප. අපේක්ෂකයන් අතර එකිනෙකාට විරුද්ධව මනාප පොරයක් පවතින බව වාර්තා වේ. දයා ගමගේට විරුද්ධව මුස්ලිම් කොංග‍්‍රස් කල්ලියක් මනාප කුමන්ත‍්‍රණයක නිරත වෙන බව වාර්තා වේ. මැතිවරණයට දින දෙකක් පමණ තිබියදී ම් ක‍්‍රමන්ත‍්‍රණය වේගවත්ව දියත් කිරීමට නියමිත බව ද වාර්තා වේ.මේ අතර නැඟෙනහිර පළාතේ මැතිවරණ කටයුතු මෙහෙයවීමට එක් එක් ඡන්ද කොට්ඨාසවලට එජාප නායකයා පත් කළ මන්තී‍්‍රවරු එම ප‍්‍රදේශවල හරි හැටි මැතිවරණ ප‍්‍රචාරක කටයුතු නොකරන බව ද වාර්තා වේ. දේශපාලන ආරංචි මාර්ග පවසන පරිදි මේ නිසා එ. ජා. ප. නායකයා දැඩි ලෙස කලබල වී සිටින බව ද වාර්තා වේ.දේශපාලන ආරංචි මාර්ග අනුව නැඟෙනහිර ඡන්ද කටයුතු මෙහෙයවීමට එම ප‍්‍රදේශයේ දැනට දින ගණනාවක් තිස්සේ රැඳී සිටින්නේ මන්තී‍්‍ර වජිර අබේවර්ධන පමණක් බව එ. ජා. ප. යේ අභ්‍යන්තර ආරංචි මාර්ගවලින් හෙළි විය. “සර් මුං එකෙක්වත් මෙහේ ඉන්නේ නෑ. ෆෝන් ඔෆ් කරගෙන පැනලා යනවා.” මන්තී‍්‍ර වජිර අබේවර්ධන එ. ජා. ප. නායකයාට පැමිණිලි කැර ඇතැයි ද වාර්තා වේ. බොහෝ එ. ජා. ප. මන්තී‍්‍රවරුන්ට නැඟනහිර පළාතේ ප‍්‍රචාරක කටයුතු කර ගෙන යෑමට සෙනඟ නොමැතිවීම නිසා මෙවැනි තත්ත්වයක් උදා වී තිබෙන බව ද දේශපාලන ආරංචි මාර්ගවලින් හෙළි විය.හකීම්ලා කරන්නේ භයානක වැඩක්ගිය සතියේ ජාතික හෙළ උරුමයේ මධ්‍යම කාරක සභාව රැස්වූයේ කිරුළපන ප‍්‍රධාන කාර්යාලයේදීය. මධ්‍යම කාරක සභාවට මුලින්ම අදහස් දැක්වූයේ කාරක සභික නිශාන්ත වර්ණසිංහයි. “සෑම දිස්ති‍්‍රක්කයකම අපේ පාක්ෂිකයෝ මේ දිනවල නැඟෙනහිර ඉන්නේ. එක්සත් ජනතා නිදහස් සන්ධානය ජයග‍්‍රහණය උදෙසා ඔවුන් කටයුතු කරනවා.” ඔහු කීවේය.“මේ දිනවල පානම, සමන්තුරේ, අක්කරේපත්තුව සහ පොතුවිල් කේන්ද්‍ර කරගෙන රාවුෆ් හකීම් අන්තවාදී අදහස් පතුරවමින් ඉන්නේ. නැඟෙනහිර වෙනම මුස්ලිම් කලාපයක් පිහිටුවීමට අවශ්‍ය බව හකීම් ඒත්තු ගන්වනවා. හකීම්ගේ මේ අන්තවාදී විෂබීජ වැපිරීමේ අරමුණ මුස්ලිම් ප‍්‍රභාකරන්ලා බිහිකිරීමට පාර කැපීමයි. මේක හරිම භයානකයි.” මිස්සක කමලසිරි හිමියෝ මධ්‍යම කාරක සභාවට හෙළි කළහ. “මධ්‍යස්ථ මුස්ලිම් නායකයෝ, විද්වතුන් හකීම්ගේ මේ වෙනම මුස්ලිම් දේශයක අවශ්‍යතාවේ භයානකකම මුස්ලිම් ප‍්‍රජාවට දැනුවත් කරන්න ඕන.” ඒ හිමියෝ අවධාරණය කළහ.“හකීම්ගේ මේ අන්තවාදී හවුල පරාජය කිරීම විනාශයට අකැමැති මුස්ලිම් ජනතාවගේ වගකීම බවද” උදය ගම්මන්පිල අවධාරණය කළේය.එක්සත් ජාතික පක්ෂ ප‍්‍රජාතන්ත‍්‍රවාදී පිලේ සතියේ කණ්ඩායම් රැස්වීම මෙවර ද පැවැතියේ ඇමැති කරු ජයසූරියගේ නිවෙසේදීය. මේ දිනවල එජාප ප‍්‍රජාතන්ත‍්‍රවාදී පිලේ මැති ඇමැතිවරුන් වැඩි පිරිසක් සිටින්නේ නැඟෙනහිර පළාතේය. ඒ එක්සත් ජනතා නිදහස් සන්ධානයේ ජයග‍්‍රහණය උදෙසා කටයුතු කරමිනි.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805046</link>
    <topic>නැඟෙනහිර ඡන්දය</topic>
    <author>සුනිල් දයා අල්විස්</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටනැඟෙනහිර ඡන්දයසුනිල් දයා අල්විස්ලබන සෙනසුරාදා (10) පැවැත්වෙන නැඟෙනහිර පළාත් සභා මැතිවරණය කෙරෙහි මුළු රටේම අවධානය යොමු වී තිබේ.නැඟෙනහිර පළාත් සභා ඡන්දයට දේශපාලන පක්ෂ 19කින් හා ස්වාධීන කණ්ඩායම් 56 කින් අපේක්ෂකයෝ 1342 ක් තරග වදිති.මෙම පළාත් සභාවට තෝරා පත්කැර ගන්නා මුළු මන්තී‍්‍ර සංඛ්‍යාව 35ක් වන අතර ප‍්‍රසාද ආසන දෙකත් සමඟ පළාත් සභාවේ මුළු මන්තී‍්‍ර සංඛ්‍යාව 37කි.නැඟෙනහිර කොටි ත‍්‍රස්තවාදීන්ගෙන් මුදාගැනීමෙන් පසු ජනතාවට ප‍්‍රජාතන්ත‍්‍රවාදී පාලනයක් ඔස්සේ ප‍්‍රදේශයේ පාලන කටයුතු හා සංවර්ධනය කිරීමට මේ නිසා ඉඩ සැලසෙනු ඇත.10 වැනිදා පෙරවරු 7 සිට පස්වරු 4 දක්වා ඡන්ද විමසීම සිදු කැරෙන අතර ප‍්‍රථම ඡන්ද ප‍්‍රතිඵලය මධ්‍යම රාත‍්‍රියෙන් පසුව නිකුත් කිරීමට අපේක්ෂා කැරේ.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805047</link>
    <topic>හකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්</topic>
    <author>මලික් චමින්ද ධර්මවර්ධන</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටමලික් චමින්ද ධර්මවර්ධනරවුෆ් හකීම් මහතා නැෙඟනහිර ඡන්දය සඳහා එ.ජා.ප. ය සමඟ එක්වූයේ එල්. ටී. ටී. ඊ. සංවිධානයේ සහයෝගය ලබා මැතිවරණය ජයග‍්‍රහණය කිරීමේ අරමුණින් බව නිවාස සහ පොදු පහසුකම් ඇමැතිනී ෆේරියල් අෂ්රොෆ් මහත්මිය පවසයි.සියලු මුස්ලිම් පක්ෂ එක් වී තරග කළා නම් මුස්ලිම් ජනතාව සියයට 40 ක් පමණ වෙසෙන නැඟෙනහිර පළාතේ බහුතර මන්තී‍්‍ර සංඛ්‍යාවක් දිනාගෙන මුස්ලිම් මහ ඇමැතිවරයකු පත් කර ගැනීමට අවස්ථාව තිබූ බව ද ඇය අවධාරණය කළා ය. ’සිළුමිණ’ට අදහස් දැක්වූ ඇමැතිවරිය පිල්ලෙයාන් පාර්ශ්වය නිසා නැඟෙනහිර නිදහස් හා සාධාරණ මැතිවරණයක් පැවැත්විය නොහැකි බව එ.ජා.ප. ය ප‍්‍රකාශ කළ ද එය මවා ගත් බියක් පමණක් බව ද ප‍්‍රකාශ කළා ය.හකීම් මහතා ලබා ගැනීමට බලාපොරොත්තු වන දෙමළ ඡන්ද මොනවා දැ යි ප‍්‍රශ්න කළ ඒ මහත්මිය, ආනන්ද සංගරී, ඩග්ලස් දේවානන්ද යන මහත්වරු වෙන ම තරග කරන නිසාත්, පිල්ලෙයාන් ආණ්ඩුවත් සමඟ සිටින නිසාත් නැඟෙනහිර ඉතිරිවන සෙසු දෙමළ කණ්ඩායම එල්. ටී. ටී. ඊ. ය පමණක් බවත් ප‍්‍රකාශ කළා ය.හකීම් මහතා එ.ජා.ප.යට එක් වූයේ එල්. ටී. ටී. ඊ. සහයෝගයෙන් නැඟෙනහිර ලබා ගැනීමේ අරමුණින් බවත් තමා කිසි දිනක අලි - කොටි ගිවිසුම් ගැන කතා නොකළ බවත් නමුත් මෙහි දී සාධාරණ සැකයක් තමාට මතුව ඇති බව ද ප‍්‍රකාශ කළා ය.නැඟෙනහිර ජනතාවට කිසිදු සේවයක් නො කළ එ.ජා.ප. ය ප‍්‍රමුඛ කණ්ඩායමට නැඟෙනහිර ජයගත නොහැකි බවත් ගල්ඔය ව්‍යාපාරයෙන් පසුව නැඟෙනහිරට සේවයක් සිදු කළේ පොදු පෙරමුණ ප‍්‍රමුඛ ආණ්ඩු පමණක් බව ද ප‍්‍රකාශ කළා ය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ab0805048</link>
    <topic>කල්මුණේ එජාප සංවිධායක ගේ සහායත් සන්ධානයට</topic>
    <author>සුමිත‍්‍ර ද සිල්වා</author>
    <content>උතුර-නැෙඟනහිර එකතු කරනවාට නැඟෙනහිර ජනතාව විරුද්ධයිඅෂ්රොෆ් හැදූ ගස හකීම් අලියට පාවා දීලාපරාජය පෙනි පෙනී සමහරු නැඟෙනහිර භීෂණයක් මවා පාන්න උත්සාහ කරනවාඋතුර-නැඟෙනහිර යළිත් එක්කරන්න හදන හකීම්ලාට නැඟෙනහිර ජනතාව විරුද්ධයිහාල් මිල වැඩි වුණාම කෑ ගහන අය මිල අඩු වුණා ම කට අරින්නෙ නෑනැඟෙනහිර ඡන්දයහකීම් ඉටු කරන්නේ ප‍්‍රභාකරන් ගේ කොන්ත‍්‍රාත්තුවක්කල්මුණේ එජාප සංවිධායක ගේ සහායත් සන්ධානයටසුමිත‍්‍ර ද සිල්වාකල්මුණේ ආසනයේ එ.ජා.ප. සංවිධායක ධූරය දැරූ මහමුද් ජමාල් මහතා ඉකුත් සිකුරාදා එම පක්ෂයෙන් ඉවත් වී එක්සත් ජනතා නිදහස් සන්ධානයට සහාය දීමට තීරණය කොට ඇත.වත්මන් එ.ජා.ප. නායක රනිල් වික‍්‍රමසිංහ මහතාගේ නායකත්වය පිළිබඳව දැඩි අප‍්‍රසාදය පළ කළ ජමාල් මහතා එළැඹෙන නැඟෙනහිර පළාත් සභා මැතිවරණයේ දී එක්සත් ජනතා නිදහස් සන්ධානයේ ජයග‍්‍රහණය වෙනුවෙන් කැප වී කි‍්‍රයාකරන බවත් පැවැසීය.මහින්ද රාජපක්ෂ ජනාධිපතිතුමා ත‍්‍රස්තවාදීන්ගෙන් නැඟෙනහිර පළාත මුදාගෙන එම පළාත මෙන් ම මුළු රටේ ම ග‍්‍රාමීය ප‍්‍රදේශ සංවර්ධනය කිරීමට ගෙන යන වැඩ පිළිවෙළට මුස්ලිම් ජනතාවගේ සහාය ලබා දීමේ අරමුණින් මේ තීරණය ගත් බවත් සඳහන් කෙළේය.1977 වසරේ සිට ම ප‍්‍රබල එ.ජා.ප. සාමාජිකයකු ලෙස කි‍්‍රයා කළ තමා මේ තීරණාත්මක මොහොතේදී මෙවන් නිවැරැදි තීරණයක් ගනු ලැබුවේ එ.ජා.ප.යේ රැඳී සිටීමෙන් රට වෙනුවෙන් කිසිදු සේවයක් ඉටු කළ නොහැකි නිසා බවත් කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=af0805041</link>
    <topic>කෘතහස්ත “ලංකාදීප” ය වට කරයි</topic>
    <author/>
    <content>කෘතහස්ත “ලංකාදීප” ය වට කරයිපස් පංගුව - වඳුරාට කඩුවක් ලැබීමනැෙඟනහිරට ‘අලුත් ඉරක්’සති ගණනක්ම ‘මාණික්‍ය’ නිහඬ ඇයිදැයි බොහෝ දෙනාට ප‍්‍රශ්නයකි. සමහරු අපට දුරකථනයෙන් කතා කොට ‘ඉරිදා විග‍්‍රහය’ පළ නොවීම ගැන දොස් කීහ. සමහරු එය නතර කිරීම නිසා හිසේ ඇම්මක් සුව වුණා යයි අපට දන්වා එවා තිබුණි.අප මාණික්‍යගේ තීරුව නතර කළේ අවුරුදු ජයටම කන්නට නොවේ. හට්ටි මුට්ටි පොළොවේ ගසන්නට නොවේ. අවුරුද්ද නිසා තොරතුරු අඩුවක් නිසාද නොවේ. අප කළේ මුට්ටිය දමා බැලීමක් පමණි. සමහරු මුට්ටිය කුඩු කළහ. සමහරු මුට්ටිය දෙස බලා සිටියහ. මුට්ටිය කුඩු නොකළ පිරිස වැඩි නිසා ‘මාණික්‍ය’ යළි පටන් ගන්නට අපට ධෛර්යයක් ඇති විය. ඒ අනුව අපි මෙසේ යළි ලියමු.කවුරු අකැමැති වුවත් අපි කෘතහස්ත ගෙන්ම පටන් ගනිමු. ඔහු තරම් මාධ්‍ය නිදහස ගරු කරන මාධ්‍යවේදීන් වෙනුවෙන් පෙනී සිටින වෙනත් නායකයකු නැති තරම්ය. එහෙත් එම පෙනී සිටීම මූණ ඉච්චාවට කරන රඟපෑමක් බව ඉඳහිට ඔහුගේ මුවින් පිට වන කතාවලින් පැහැදිලි වෙයි.ඔහුට මාධ්‍ය නිදහස සහ මාධ්‍යවේදින් මොහොතකට අමතක වූයේ පසුගියදා හාල් ප‍්‍රශ්නය මුල් කර ගෙන ‘ලංකාදීප’ පුවත්පත ගෙන ගිය ප‍්‍රචාරයෙන් පසුවය. හාල් කිලෝව රුපියල් 60 ට දීම සම්බන්ධයෙන් ‘ලංකාදීප’ පත‍්‍රය දිගින් දිගටම ආණ්ඩුව සමග සහයෝගයෙන් කටයුතු කරන බවක් දුටු කෘතහස්තට මාමාගේ පත්තරය ගැන යකා නැග්ගේය.”ලංකාදීප පත්තර කන්තෝරුව වටකර උද්ඝෝෂණයක් කරන්න ඕන” කෘතහස්ත තීරණය කළේය. එම කාර්යය පැවරුවේ රවි කරුණානායකටය. රවි කාන්තාවන් විශාල පිරිසක් කැඳවාගෙන ‘ලංකාදීප’ කාර්යාලය වට කිරීමට සූදානම් විය. කතා කර ගත් පරිදි ජීන්ස් ඇඳ අව් කණ්ණාඩි පැළඳි කොළඹ හතේ කාන්තාවෝ දාහත් දෙනෙක්ම පැමිණ සිටියහ. ඔවුන්ගේ තනියට බල්ලෝ දෙදෙනෙක් ද වූහ. ඔවුන් රවිගේ ඇරියුමින් ආ බල්ලන් ද නැතහොත් දඩාවතේ යන එවුන්දැයි දන්නේ බල්ලන් දෙදෙනාම පමණි.කාන්තාවන් අතේ පෝස්ටර් කීපයක් විය. එයින් ඉල්ලා සිටියේ රුපියල් හැටට හාල්ය. මෙම උද්ඝෝෂණය වාර්තා කරන්නට පෞද්ගලික රූපවාහිනි මාධ්‍යවල කැමරාකරුවෝ පැමිණ සිටියහ. සියල්ල පැය භාගයකටත් කලින් අවසන් විය. කිසිම පෞද්ගලික මාධ්‍යයක් එම උද්ඝෝෂණය වාර්තා කළේ නැත. කෘතහස්ත බලයට ආවොත් මොන නෙයියාඩමක් නටාවිදැයි සිතා ගත හැකිය. මාධ්‍ය නිදහස ගැන කතා කරන කෘතහස්තට දේශපාලන වාසියට මාමාගේ පත්තරයත් ලොකු නැත.කෘතහස්ත හැම දෙයක්ම කරන්නේ ඡ්‍යොතිෂයට අනුවය. නැඟෙනහිර පළාත් සභා මැතිවරණයට යන්නට කලින් ඔහු දෛවඥයකු මුණ ගැසුණේය. මැතිවරණයට දින නියම කර තිබියදී කෘතහස්ත ඕස්ටේ‍්‍රලියාවට ගියේය. ජගත් ප‍්‍රජාතන්ත‍්‍රවාදී සමුළුවට සහභාගීවීමට ඔහු එහි ගියේ සාගල රත්නායක සමඟය. ඒ ගැන අකිලට මල පැන තිබුණි. කෙසේ හෝ සාගල සමඟ ඕස්ටේ‍්‍රලියාවට ගොස් ප‍්‍රජාතන්ත‍්‍රවාදය තහවුරු කර ගත් ඔහු සිංගප්පූරුවට පැමිණ තවත් බරපතළ කාර්යයන් රාශියක් ඉටු කර ගත් බව කියති.සිංගප්පූරුවට ඒමට පෙර ඔහු ඕස්ටේ‍්‍රලියාවේ සිටින දෛවඥ නවරත්නම් හසුවිය. ඔහු පවුලේ දෛවඥයෙකි.”කොහොමද නැඟෙනහිර ඡන්දය? මගේ නායකත්වයෙන් දිනන්න පුළුවන්ද” කෘතහස්ත විමසීය.සාස්තර බණ්ඩාරට වඩා ඡ්‍යොතිෂය හොඳින් දන්නා නවරත්නම් කීවේ “ඔබේ නායකත්වය යටතේ කිසිසේත්ම නැඟෙනහිර ඡන්දය ජය ගන්න බෑ” යනුවෙනි.ඇත්ත පිළිගැනීමේ පුරුද්දක් කෘතහස්තට නැත. ඔහු නවරත්නම් සමඟ මේ ගැන වාද කළේය.”බණ්ඩාර වගේ ඔබතුමාගේ මූණ ලොකු කරන්න මට බොරු කියන්න බෑ” නවරත්නම් කෙළින්ම කීවේය.”නැඟෙනහිර ඡන්දය ස්ථිරවම පරදිනවා. ඊටපසු එජාපය යළි දිය වෙනවා” නවරත්නම් අනතුරු ඇඟවූයේය.නැඟෙනහිර ඡන්දයෙන් තරමක් හෝ වාසියක් ලැබෙන්නේ සාධාරණව හා උපක‍්‍රමශීලීව වැඩ කළොත් පමණක් බවද නවරත්නම් අවවාදාත්මකව කීවේය.එතැනින් නොනැවතුණු නවරත්නම් කෘතහස්තට මෙසේ ද ප‍්‍රකාශ කර සිටියේය.”නැඟෙනහිර ජනතාවට නිදහස ලබා දුන්නේ මහින්ද රාජපක්ෂගේ ආණ්ඩුව නිසා මිනිස්සු දැන් නිදහසේ ජීවත් වෙනවා. කිසිම කරදරයක් නැහැ. ඒ නිසා මිනිස්සු කැමැති රාජපක්ෂ ආණ්ඩුවට” නවරත්නම් සිය මතය ප‍්‍රකාශ කළේය.පසුගිය දා සිදුවූ රාහු මාරුව මීන ලග්නයට සුබ වුවත් කෘතහස්තට බලවත් අපල ගෙන දෙන බවද නවරත්නම් කෙළින්ම කියා සිටියේය.මෙම අනාවැකිය ඇසූ කෘතහස්ත කොළඹට ආවේය. විශේෂ පූජාවක් සූදානම් කරන ලෙස සෙල් මලික්ට සහ වජිරට නියෝග කළේය.නවරත්නම්ගේ උපදෙස් පරිදි කෘතහස්ත දේශපාලන උපක‍්‍රම පාවිච්චි කරමින් නැඟෙනහිර දිනා ගන්නට සූදානම් වෙයි. ප‍්‍රථම උපක‍්‍රමය හෙලිකොප්ටරයක් ඉල්ලා සිටීමය. ඉරාන ජනාධිපතිගේ සංචාරය නිසා හෙලිකොප්ටර් දීම තාවකාලිකව නතර විය.මෙය මහා කුමන්ත‍්‍රණයක් බව කෘතහස්ත තිස්සට කීවේය. මෝටර් රථයකින් ති‍්‍රකුණාමලයට ගිය කෘතහස්ත පාලම් පාරුව ළඟ නතර විය. ඔහුට මෝටර් රථයෙන්ම කින්නියාවට යන්නට හොඳටම හැකිකම තිබුණි. එහෙත් ඔහු පාලම් පාරුවේ නැග්ගේය.”හෙලිකොප්ටරය නොදුන් නිසා මට පාලම් පාරුවෙන් යන්නට වුණා” කෘතහස්ත මාධ්‍ය මඟින් රටට කීවේය. එය එක් ඡන්ද උපක‍්‍රමයකි. මාධ්‍යවල පළවූයේ කෘතහස්ත – තිස්ස පාලම් පාරුවේ සිටින ආකාරයයි.කෘතහස්ත අමුතු ආරක්ෂාවක් අවශ්‍ය නැති නිර්භීත නායකයෙකි. ප‍්‍රභාකරන් ඔහුගේ නියපොත්තකටවත් හානි නොකරනු ඇත. ඔහු නැඟෙනහිරට නොව කිලිනොච්චියට වුවද යාමට බියක් නැත.කෘතහස්තගේ නැඟෙනහිර සංචාරය ගැන හම්බන්තොට නැඟී එන මන්තී‍්‍රවරයා කීවේ කෘතහස්ත රැස්වීමක විනාඩි පහක් කතා කළාම ඡන්ද 1000ක් අඩු වන බවයි. ඒ තරමට ම කෘතහස්ත චරිතය අවාසනාවන්ත බව මන්තී‍්‍රවරයාගේ් පිළිගැනීමයි. එක්සත් ජාතික පක්ෂයත් එහි නායකයාත් මෙවැනි කාලකණ්ණි තත්ත්වයකට ඇද දැමුවේ මාධ්‍ය නඩය බව පක්ෂයේ න්‍යායාචාර්යවරුම කියති.ජනාධිපති මහින්ද රාජපක්ෂ මහතාටත් පවුලේ අයටත් එරෙහිව නොයෙක් බොරු බේගල් ඇද බාන ලසන්තට පවුලෙන්ම බලපෑම් එල්ලවී ඇත.”නිරපරාදේ මඩ ගසා පත්තරය විනාශ කරගන්න එපා” යයි ලසන්තගේම පවුලේ ජ්‍යෙෂ්ඨයෝ ලසන්තට දැඩි ලෙස අවවාද කර තිබේ. මෙයින් කලකිරුණු ලසන්ත සිය ප‍්‍රියාම්බිකාව සමඟ රට හැර යන්නට සූදානම් වන බව එ.ජා.ප. ජ්‍යෙෂ්ඨ මන්තී‍්‍රවරු පිරිසක් ‘මාණික්‍ය’ට පැවැසූහ.දිනිත් චින්තක ආගිය අතක් නැත. රාජපක්ෂලාටත් ආණ්ඩුවටත් මඩ ගැසූ කලවැදි දිනිත් වාෂ්ප වී ගියාදැයි සොයා බැලිය යුතුය. පව් පළදී තිබේ. ඔහුගේ බිරිඳ, පියා සහ හේමපාල මාමා දිනිත්ට උපදෙස් දී ඇත්තේ කෘතහස්තගේ උපදෙස් පිට ආණ්ඩුවට මඩ ගැසීම නවත්වා “මිනිහෙක් වෙන්න බලාපන්” යනුවෙනි. මේ අතර කොටි පැටව් රට යැවීමත් වාහන බලපත‍්‍ර හොරෙන් විකිණීමත් ගැන සමීක්ෂණ වාර්තාවද දැන් නිමවෙමින් පවතී.’ලංකාදීප’යේ ජයතුංග පසුගියදා ඊජිප්තුවට ගියේය. ඒ ඇමැතිවරයකු සමඟයි. ලංකාදීප කර්තෘ සිරි රණසිංහ හා සභාපති රංජිත් විජේවර්ධන නොමඟ යවා මේ සංචාරයට ගිය බව කියති. ඔහු පවසා ඇත්තේ වාර්තා කරන්නට මෙම සංචාරය යොදා ගන්නා බවයි. එහෙත් එක වාර්තාවක්වත් පළවී නැත. ජයතුංගගේ එකම රාජකාරිය වූයේ ඇමැතිවරයාගේ වැරදි සොයා කෘතහස්තට වාර්තා කිරීමයි.ඊජිප්තු සංචාරයෙන් පසු ජයතුංග කෘතහස්ත හමුවිය. ඔහු ඇමැති ගැන තොරතුරු දී තිබේ. එම තොරතුරු ආශ‍්‍රයෙන් එම ඇමැති ගැන ප‍්‍රකාශයක් කෘතහස්ත ළඟදීම පාර්ලිමේන්තුවට ඉදිරිපත් කිරීමට සැරසෙන බව ‘මාණික්‍ය’ට වාර්තා වෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=af0805042</link>
    <topic>පස් පංගුව</topic>
    <author/>
    <content>කෘතහස්ත “ලංකාදීප” ය වට කරයිපස් පංගුව - වඳුරාට කඩුවක් ලැබීමනැෙඟනහිරට ‘අලුත් ඉරක්’පස් පංගුවඅවසානයේ දී රනිල්ට ”Do or Die” ගේමකට මුහුණ දීමට සිදු වී ඇත්තේ ය. එක දිගට ඡන්ද දාසයක් පරාජය වී ශ‍්‍රී ලංකා දේශපාලන ඉතිහාසයේ සදාකාලික පරාජිතයා නමින් විරුදාවලී ලත් රනිල් ගේ දේශපාලන හතර හන්දි මේ වන විට බිඳී අවසන් ය. නැඟෙනහිර ඡන්දයෙන් කොඳු ඇට පෙළ බිඳී ගිය විට නම් ඔහුට දේශපාලනයෙන් පැන්ෂන් ගැනීමට සිදුවෙයි. කෙසේ වුව ද හතර හන්දි කැඩී සිටින රනිල් මෙවර කිහිලිකරුව වශයෙන් යොදාගෙන ඇත්තේ හකීම් ය.වෙන දා එ.ජා.ප.යේ සපෝටිං කැරැක්ටර් එකක් බවට පත් ව සිටි හකීම් මෙවර ප‍්‍රධාන චරිතය හෙවත් කොල්ලා ගේ චරිතය රඟපායි. විකට චරිත රඟපෑමට නම් කීප දෙනෙක් ම සිටිති. ඒ අතරින් ලක්‍ෂ්මන් කිරිඇල්ල මහතා තම සුපුරුදු විකට රංගනය අපූරුවට කරයි. වැඩ බැරි ටාසන්ට වඩා හොඳයි.හකීම් නුවර පළාතේ ය. ඒත් නැෙඟනහිර මහ ඇමැති වෙන්නට සිහින මවයි. මෙය නැඟෙනහිර පළාතේ මහ ඇමැතිකම පිළිබඳ ප‍්‍රශ්නයක් නො වේ. නැෙඟනහිර පළාතෙන් පරාජය වී වන්නියේ බංකරයක සැඟවී සිටින ප‍්‍රභාකරන්ට නැවතත් නැඟෙනහිරට පැමිණීමට ඉඩකඩ ලබා දීමේ අන්තර් ජාතික කොන්ත‍්‍රාත්තුවක් පිළිබඳ ප‍්‍රශ්නයකි.ප‍්‍රභාකරන්ට උතුරු - නැඟෙනහිර ඊළම ලබා දීමේ අන්තර්ජාතික කොන්ත‍්‍රාත්තුව භාර ගෙන ඇත්තේ රනිල් ය. එහි “සබ් කොන්ත‍්‍රාත්කරුවකු” වශයෙන් හකීම් කි‍්‍රයා කරයි.’සබ් කොන්ත‍්‍රාත්තුව‘ කොතරම් ලාභදායක දැ යි කිවහොත් හකීම් සිය පාර්ලිමේන්තු මන්තී‍්‍ර ධූරයෙන් පවා ඉල්ලා අස් වී ඇත්තේ ය.හකීම් නුවර සිට පැමිණ නැඟෙනහිර මුස්ලිම් ප‍්‍රජාවට එකක් කියයි. දෙමළ ජනතාවට තව එකක් කියයි. මුස්ලිම් ජනතාවට කියන්නේ නැඟෙනහිරට වෙන ම මුස්ලිම් රාජ්‍යයක් අවශ්‍ය බවයි.දෙමළ ජනතාවට කියන්නේ තමන් බලයට පැමිණියහොත් උතුරු නැඟෙනහිර යළි ඒකාබද්ධ කරන බව ය.හකීම් දෙපිටකාට්ටු දේශපාලනයේ ප‍්‍රවීණයෙකි.රනිල් අන්ත අසරණ අඩියකට වැටී තිබේ. හකීම් ගේ දෙපිටකාට්ටු දේශපාලනයේ එල්ලෙනවා හැරෙන්නට අභිමානවත් දේශපාලන හයි හත්තියක් ඔහුට දැන් නැත. ඩී. ඇස්. සේනානායක නම් පණ ඇති සිංහලයා හැදූ පක්‍ෂයකට ගිය කල! යැයි කෙනෙකුට සිතෙන්නට පුළුවන.තොප්පිගල කොටි කඳවුර අල්ලා ගන්නා විට රනිල් පැවසුවේ තොප්පිගල කැලෑවක් කියා ය. අහිංසක මිනිසුන් තිස් දහසක් පමණ පිපාසයෙන් තබා මරා දමන්නට කොටියා දත් විළිස්සන විට වචනයක් කියන්නට රනිල් ගේ තොල් පොටවල්වලට... දිවට... හයිහත්තියක් තිබුණේ නැත. පිටකොන්දක් තිබුණේ නැත. කොටින් ම නායකත්ව පෞරුෂයක් තිබුණේ නැත. පරඬැල් වූ මයියොක්කා ගසකට තිබුණු හයිහත්තියවත් තිබුණේ නැත.කොටියා ගේ දත් අතර මිරිකෙමින් අහිංසක මුස්ලිම් ජනතාව සාම්පුර් ප‍්‍රදේශයේ කොටු වී සිටියදී හකීම් ලා ගේ කට පණ තිබුණේ නැත. දිවෙහි ඇට මතු වී තිබෙන්නට ඇත. මහින්ද රාජපක්ෂ සේනාධි නායකයා ගේ නායකත්වයෙන් සාම්පුර් මුදවා ගන්නා විට හකීම් ලා සිටින්නට ඇත්තේ කොහේ දැ යි ප‍්‍රශ්න කළ යුතු ය.මේ දවස්වල රනිල් ගේ මාධ්‍ය කොලුවන් ද කරන්නේ මහින්ද ගේ දේශපාලන න්‍යාය පත‍්‍ර ගැන විමසීම ය. එක් මාධ්‍ය කොලුවෙක් මහින්ද ගේ දේශපාලන න්‍යාය පත‍්‍රය මෙසේ වනු ඇතැයි අනුමාන කරයි. 2010 අපෙ‍්‍ර්ල් 04 දක්වා වූ ඒ පෙළගැස්වීම මෙ සේ ය.1. නැඟෙනහිර ඡන්දය2. උතුරුමැද හෝ වයඹ ඡන්දය3. අනෙකුත් පළාත් සභා ඡන්දය4. ජනාධිපතිවරණය5. මහා මැතිවරණයමේ පෙළගැස්වීම් මහින්ද ගේ පැත්තෙන් නරක නැත. ඒත් මේ මාධ්‍ය කොලුවාට නොතේරෙන්නේ තමන් ගේ මහත්තයා මේ න්‍යාය පත‍්‍රය දුටු විට කෙතරම් බියට පත්වෙනවා ඇද්ද? යන්න ය.ඒ අනුව රනිල් ගේ හිත ගැහෙන්නේ මේ ආකාරයට ය.1. නැඟෙනහිර ඡන්දෙන් පරාජය වනු ඇත.2. උතුරු මැද හෝ වයඹ ඡන්දයෙන් පරාජය වනු ඇත.3. අනෙකුත් පළාත් සභා ඡන්දවලින් පරාජය වනු ඇත.4. ජනාධිපතිවරණයෙන් පරාජය වනු ඇත.5. මහ මැතිවරණයෙන් පරාජය වනු ඇත.මේ අවසාන පරාජය ලබන තෙක් තමාට එ.ජා.ප.යේ රැඳී සිටින්නට හැකිවේ ද? රනිල් ගේ සිතේ ගැස්සීම වෙව්ලීමක් බවට පත්වන්නේ එවිට ය.”මොනව ද උඹ අර ලියල තිබුණෙ?”මාධ්‍ය කොලුවට තර්ජනයක් කිරීමට ඉඩ තිබේ.මේ මාධ්‍ය කොලුවා රනිල්ට නියම ටොක්කක් ඇන තිබේ. ඒක නම් අපූරු ටොක්කකි.”මහින්ද නැඟෙනහිරින් පරාජය වුණොත්...?”එසේ ප‍්‍රශ්නයක් නඟන යූ. ඇන්. පී. මාධ්‍ය කොලුවා මෙසේ ප¾ඩි වදනක් ගෙනහැර පායි.”එහෙම වුණොත් මහින්ද ගේ කාලසටහන එහෙම පිටින් ම අවුල් වේ. දේශපාලන නායකයකු ගේ කාලසටහන අවුල් වුණොත් ඔහු යන්නේ ඉබාගාතේ ය.”තමන් ගේ මහත්තයා පහළොස් වතාවක් පරාජය වී ඇති බව මේ යූ. ඇන්. පී. මාධ්‍ය කොලුවාට අමතක වී ඇත්තේ ය.ඒ අනුව රනිල් ගේ කාලසටහන අවුල් වීම කෙසේ වෙතත් සුන්නද්දූලි වී ගොස් ඇතුවාට සැකක් නැත. ඒ අනුව ඔහු ගේ ඉබාගාතේ යාම ගැන කුමන කතා ද?මේ මාධ්‍ය කොලුවා තමන් ගේ මහත්තයාට මේ අයුරින් පහර දෙන්නේ ඇයි දැ යි සිතා ගැනීමට නො හැකි තරම් ය. අනෙක් අතට “මහින්ද ගේ කාලසටහන වැරදුණොත්...” යනුවෙන් උපකල්පනය කිරීමට ඔහුට ඉඩක් නැත.මහින්ද සාමාන්‍ය මන්තී‍්‍රවරයකුව සිට ඇමැතිවරයකු බවට පත් විය. ඒ ඇමැතිකම ආපසු ගත් විට ඊළඟට ලැබුණ ඇමැතිකම ද හොඳින් කෙළේ ය. විපක්‍ෂ නායකයා විය. අග‍්‍රාමාත්‍යවරයා විය. පක්‍ෂයේ නායකයා විය. අන්තිමේ දී ජනාධිපතිවරයා විය.එය ඉබාගාතේ ගමනක් නො වී ය. පැහැදිලි සැලසුම් සහගත ගමනක් විය.එහෙත් යූ. ඇන්. පී. මාධ්‍ය කොලුවාට තමන් ගේ මහත්තයා ඉබාගාතේ යන එක ගැන නම් ලියන්නට සාක්‍ෂි ඇත. ඒ මහත්තයා පැරදුණේ ය, පැරදුණේ ය, තවත් පාරක් පැරදුණේ ය. තවත් පාරක් පැරදුණේ ය. තවදුරටත් පැරදුණේ ය. එසේ ලියාගෙන... ලියාගෙන ගොස් අන්තිමේ දී සදාකාලික ලෙස ම පරාජයට පත් වී අවාසනාවන්ත පරාජිතයා වශයෙන් ඉතිහාසයට එක් විය යනුවෙන් ලියා නැවතීමේ තිත තබන්නට ද ඉඩක් ඇත.කෙසේ වුව ද පරාජය වීමෙන් පසු දේශපාලන නායකයන් ඉබාගාතේ යන තත්ත්වයට පත්වනු ඇතැයි කියා තමන් ගේ ම මහත්තයා සවුත්තු කර දැමීම නම් හොඳ නැත.මාධ්‍ය කොලුවා ගේ සටහනේ දිගින් දිගට ම රනිල් මහත්තයාව සවුත්තු කර දමයි.”දේශපාලන කාලසටහන් කියන්නේ වැල්ලේ තැනූ මාලිගා වගේ ය. රැල්ලක් ආ විට ගහගෙන යයි. රැල්ල ගහන්නේ කොයි වෙලාවට ද කියන එක වැල්ලේ මාලිගා හදන අයට කියන්නට බැරි ය.”රනිල් මහත්තයා ගේ වැල්ලේ මාලිගා සියල්ල ගහගෙන ගියේ ය. ජන රැළි ගහගෙන ගියේ ය. ජන ඝෝෂා ගහගෙන ගියේ ය. පොළේ යන එක ගහගෙන ගියේ ය. අත්සන් ලක්‍ෂය ගහගෙන ගියේ ය. අන්තිමේ දී හට්ටි මුට්ටි ද ගහගෙන ගියේ ය.එහෙම ගහගෙන ගියාට රනිල් මහත්තයාට මේ විදියට කෝචොක් දමන්නට මාධ්‍ය කොලුවන්ට වටින්නේ නැත.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=af0805043</link>
    <topic>නැෙඟනහිරට ‘අලුත් ඉරක්’</topic>
    <author>නිහාල් පී. අබේසිංහ,සේයාරූ - කේ. අශෝක් කුමාර්, දුෂ්මන්ත මායාදුන්නේ, රුක්මාල් ගමගේ,චමින්ද හිත්තැටියගේ</author>
    <content>කෘතහස්ත “ලංකාදීප” ය වට කරයිපස් පංගුව - වඳුරාට කඩුවක් ලැබීමනැෙඟනහිරට ‘අලුත් ඉරක්’නිහාල් පී. අබේසිංහ,සේයාරූ - කේ. අශෝක් කුමාර්, දුෂ්මන්ත මායාදුන්නේ, රුක්මාල් ගමගේ,චමින්ද හිත්තැටියගේවසර 24 ක් ඇතුළත විවිධ රජයන් විසින් කොටි ත‍්‍රස්තවාදය හා නොසලකා හරිනු ලැබීම නිසා අතහැර දමා සිටි නැෙඟනහිර පළාත අප රටට ජාතික වශයෙන් ඉතාම වැදගත් භූමි ප‍්‍රදේශයකි.ශ‍්‍රී ලංකාවේ හොඳම විශාලම ස්වභාවික වරාය වන ති‍්‍රකුණාමලය වරාය එහි පිහිටියේ ය. පළල වෙරළ තීරයක් සහිත මේ පළාතේ ආරුගම්බේ ප‍්‍රදේශය ලොව ප‍්‍රසිද්ධව සංචාරක පාරාදීසයකි. කෝකිලායි බොක්ක අපේ රටේ විශාලතම බොක්කයි. ඒ සමඟම මෙරට විශාලම ස්වභාවික මාළු නිජබිම් රැසක් ද නැඟෙනහිර පිහිටා ඇත. ඒ අනුව මෙරට මාළු නිපැයුමෙන් සියයට 50 කට ආසන්න ප‍්‍රමාණයක් නැඟෙනහිර වෙරළ ආශ‍්‍රිතව සිදුවෙයි. මේ පළාතේ කුඹුරු ඉඩම් හා ගොඩ ඉඩම් සශ‍්‍රීකය. රටේ වැඩිම අස්වැන්න දෙන කුඹුරු ඉඩම් ද අම්පාරේ නින්දවුර්වල පිහිටා තිබෙන බව කෘෂිකර්ම බලධාරීහු කියති.පාර්ලිමේන්තු මන්තී‍්‍ර හා ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා කින්නියා පාලමේ ඉදිකිරීම් පරීක්ෂා කරයිපළාතේ සියලු දිස්ති‍්‍රක්කවල ගුවන් තොටුපොළ ඇති අතර මුළු පළාතම රටේ තවත් පළාත් 5 කට හා දිස්ති‍්‍රක්ක 8 කට මායිම් වේ. ඒ අනුව මේ පළාත සංවර්ධනය කිරීම යනු මුළු රටේ ම ආර්ථික සංවර්ධනය ඉහළ නැංවීමේ ප‍්‍රධාන අඩිතාලමක් බව පැහැදිලිව පෙනේ. නැෙඟනහිර පළාත කොටි ත‍්‍රස්තවාදීන්ගෙන් මුදා ගැනීමෙන් පසු මේ පළාත ශීඝ‍්‍ර සංවර්ධනය කිරීමකට රජය පියවර ගත්තේ මේ නිසාම ය.මේ අනුව පසුගිය මාස 12 ක පමණ කාල සීමාවේදී නැෙඟනහිර පළාත සංවර්ධනයකට ලක් කිරීමට රජය රුපියල් දස ලක්ෂ 27500 ක් පමණ වෙන්කර වැය කරමින් පවතී. ඊට අමතරව ආසියානු සංවර්ධන බැංකුව ජපන් අන්තර්ජාතික සහයෝගිතා බැංකුව හා රාජ්‍ය නොවන සංවිධාන නැෙඟනහිර සංවර්ධනයට රුපියල් දස ලක්ෂ 20000 කට අධික මුදලක් ලබා දී ඇත.නැඟෙනහිර ජීවත්වන ලක්ෂ 15 ක් වන පිරිසකගෙන් වැඩි පිරිසකගේ රැකියා වන්නේ ගොවිතැන, සත්ව පාලනය හා ධීවර කර්මාන්තයයි. නැඟෙනහිර මුදා ගැනීමෙන් පසු මේ සියලු ක්ෂේත‍්‍රවල පැහැදිලි වැඩිවීමක් පෙනේ. 2006/ 2007 මහ කන්නයේ වගා කළ කුඹුරු අක්කර ප‍්‍රමාණයකට වඩා අක්කර 40000 ක් මෙවර 2007/ 08 මහ කන්නයේදී වගා කර තිබුණි. ඒ අනුව මෙවර 2007/2008 මහ කන්නයේ වී අස්වැන්න ද පසුගිය මහ කන්නයට වඩා මෙටි‍්‍රක් ටොන් 70000 කින් පමණ වැඩි වී තිබේ.මීට අමතරව 2006 යල කන්නයට වඩා 2007 යල කන්නයේදී වගා කළ බඩඉරිඟු ඉඩම් අක්කර ගණනේ සියයට 333 ක වර්ධනයක් ද දක්නට ඇත. 2007/ 2008 මහ කන්නයේ දී ති‍්‍රකුණාමලයේ බඩඉරිඟු වගා කළ බිම් ප‍්‍රමාණය 2006/07 මහ කන්නයට වඩා සියයට 400 කින් වැඩි වී ඇත.ඒ සමඟම කන්තලේ ප‍්‍රදේශයේ අක්කර 1000 නව බඩඉරිගු වගාවක් ද රජය අරඹා ඇත. බඩඉරිඟු සඳහා සම්මත මිලක් ලබාදීමට ද නව බීජ හා පෝර සහනාධාර ලබාදීමට ද කටයුතු කරමින් සිටී.හිටපු මහාමාර්ග ඇමැති ජෙයරාජ් ප‍්‍රනාන්දුපුල්ලේ මහතා ති‍්‍රකුණාමලය පුල්මුඩේ මාර්ගයේ ඉදිකිරීම් පරීක්ෂා කරමින්නැඟෙනහිර මුදා ගැනීමෙන් පසු රජය එම පළාත ඇතුළත කිරි ගොවි ගම්මාන 13 ක් හා කිරි එකතු කිරීමේ මධ්‍යස්ථාන ගණනාවක් පිහිටුවා තිබේ. ඒ සමඟම රජය පසුගිය මාස 12 සඳහා රුපියල් ලක්ෂ 917 ක මුදලක් ද පශු සම්පත් සංවර්ධනය සඳහා ලබාදී ඇත.මේ සියලු කටයුතුවල ප‍්‍රතිඵලයක් ලෙස දැනට දිනකට නැඟෙනහිරින් කිරි ලීටර් 50000 ක් මිල්කෝ සමාගම පමණක් මිල දී ගනී. නෙස්ලේ සමාගම ද කිරි තවත් ලීටර් දහස් ගණනක් එකතු කරනු ලැබේ. දිනකට රුපියල් ලක්ෂ 4 කට ආසන්න මුදලක් මේ කිරි ගොවීන්ට බාරදෙයි. මේ අනුව පසුගිය මාස 12 ක කාල සීමාවේදී නැඟෙනහිර ජනතාවට කිරි උතුරා ඇත.ඒ සමඟ ම නැඟෙනහිර පළාතේ කෘෂිකර්ම කටයුතුවලට රජය පසුගිය වසරක කාලයේ වැය කර ඇති මුදල රුපියල් දස ලක්ෂ 445 ක් වන අතර ධීවර කර්මාන්තයට වැය කර ඇති මුදල රුපියල් දස ලක්ෂ 1094 කි.පළාතේ ජල සම්පාදන හා ජල පවාහන කටයුතු සකස් කිරීම නවීකරණය පිණිස රජය රුපියල් දස ලක්ෂ 2615 ක් වෙන් කර දී තිබේ.ඊළඟට වෙන්කර ඇති විශාල මුදල වන දස ලක්ෂ 5443 වෙන්කර ඇත්තේ මහා මාර්ග හා පාලම් ඉදිකිරීමට හා නඩත්තුවටයි. ඊට අමතරව පිටරට ආධාර ද රුපියල් දස ලක්ෂ 15000 ක් ලැබී ඇත. ඒ යටතේ අම්පාරේ සියඹලාණ්ඩුව සිට පොතුවිල් අක්කරපත්තු මාර්ගය, අම්පාර - කාරතිව් මාර්ගය, අක්කරපත්තු ති‍්‍රකෝණඩියාඩිමඩු මාර්ගය හා මහඔය - චෙන්කල්ලඩි මාර්ගය නැවත අලුත්වැඩියා කර විශාල කෙරේ. ති‍්‍රකුණාමලය පුල්මුඩේ මාර්ගය ත‍්‍රිකුණාමලය වට රවුම් පාර හා ති‍්‍රකුණාමලය ති‍්‍රකෝණඩියාඩිමඩු මාර්ගයත් අල්ලඟිකන්තලෙයි මාර්ගයත් ඉදිකෙරේ.තොප්පිගල ප‍්‍රදේශයේ කිරි ගොවිිපොළක කිරි දොවන අයුරුයි මේමීට අමතරව නැඟෙනහිර පළාතේ විශාල පාලම් 18 ක් ඉදිකෙරෙමින් පවතී. මින් වැඩි ප‍්‍රමාණයක් දැන් විවෘත වීමට ආසන්නය. ආරුගම්බේ පාලම රුපියල් ලක්ෂ 1000 ක වියදමකින් ඉදිවන අතර නැඟෙනහිර පළාතේ ඉදිවන දිගම පාලම මඩකළපුවේ පෙරියකල්ලාර් පාලමයි. එහි දිග මීටර් 724 කි. ති‍්‍රකුණාමලය මඩකළපුව පාරේ පාලම් 5 ක් ඉදිවන අතර ඒ සඳහා වියදම රුපියල් දස ලක්ෂ 6000 කි. කෝමාරි, ඕළුවිල්, කල්ලඩි, කොට්ටේකල්ආරි යන ස්ථානවලද ප‍්‍රධාන පාලම් ඉදිවේ.පළාතේ සියලු කටයුතු සඳහා ලංගම බස් රථ 176 ක්ද, නව ගිලන් රථ 14 ක් රෝහල් සඳහා කැබ් රථ 18 ක්ද ලබා දී ඇත. පළාතේ සියලු අධ්‍යාපන කටයුතු සඳහා වෙන් කළ මුදල රුපියල් දස ලක්ෂ 1546 කි. උතුරු නැඟෙනහිරට පාසල් පොත් 106000 ක් ලබා දීම සිදු කර ඇති අතර මුතූර් වාකරේ පදිරිප්පු නැවත පදිංචි කරුවන්ගේ දරුවනට අභ්‍යාස පොත් 35000 ක්, නිල ඇඳුම් 32500 ක් හා පන්ති පොත් 25000 ක් සමඟම පාසල් ලී බඩු උපකරණ විශාල තොගයක් ද ලබා දී ඇත. පළාතේ පාසල් 51 ක් නවීන පහසුකම් සහිතව සංවර්ධනය කිරීමට ද අධ්‍යාපන අමාත්‍යංශය පියවර ගෙන තිබේ.රටේ විශාලතම වාරිමාර්ග ව්‍යාපෘති ගණනාවක් ද නැෙඟනහිර ආශි‍්‍රතව දැනටමත් ආරම්භ වී ඇත. ඒ සඳහා මුළු වියදම දස ලක්ෂ 3233 කි. රඹුක්කන් ඔය ව්‍යාපෘතිය, අල්ලේ ව්‍යාපෘතිය, මොරවැව ව්‍යාපෘතිය රූගම් ව්‍යාපෘතිය, ගල්ඔය නව ව්‍යාපෘතිය හා කරවාහු ව්‍යාපෘතිය ඒ අතර ප‍්‍රධාන තැනක් ගනී.මේ සියලු වාරිමාර්ග ව්‍යාපෘති ඉදිකිරීමෙන් පසු පළාතේ තව ගොඩ මඩ බිම් අක්කර 36000 ක් පමණ යල මහ දෙකන්නයේම අස්වද්දනු ඇත.නැඟෙනහිර නවෝදය යටතේ මේ පළාත්වල සියලු දිස්ති‍්‍රක්ක සඳහා බහු දින යාත‍්‍රා 30 ක් ලබාදී ඇත. ධීවර බැංකු 12 ක් අලුතින් පිහිටුවා වාලච්චේන, නින්දවුර්, සයනමරුදු, පොඩවකට්ටු, යන ප‍්‍රදේශවල නව ධීවර වරායන්ද, වාකරේ ජංගම අයිස් ගබඩාවද ඉදි කෙරෙමින් පවතී.ති‍්‍රකුණාමලය බස් නැවතුම් පොළ හා වෙළෙඳ සංකීර්ණය රුපියල් ලක්ෂ 600 කින් ඉදිවන අයුරු.ඉදිරි මාස හය ඇතුළතදී නැෙඟනහිර පළාතේ සියලුම ගම්මානවලට විදුලි බලය ලබා දීමේ වැඩ පිළිවෙළක් කි‍්‍රයාත්මක කිරීමට විදුලි බල මණ්ඩලය කටයුතු කරයි. ඒ සඳහා රුපියල් දස ලක්ෂ 4000 ක් වැය කෙරේ. නැගෙනහිර පළාතේ ති‍්‍රකුණාමලය හා සාම්පූර් යන ස්ථානවල මෙගාවොට් 300 ක විදුලි බලාගාර ඉදිකිරීමට යෝජිතය. දැනටමත් පළාතේ විදුලි බල සංවර්ධනය වෙනුවෙන් දස ලක්ෂ 810 ක් වැය කර ඇත.රාජ්‍ය පරිපාලන අමාත්‍යංශය මගින් පළාතේ සිවිල් පරිපාලනය ස්ථාපිත කර ඇත. ති‍්‍රකුණාමලය නව දිසාපති කාර්යාලය සඳහා රුපියල් දස ලක්ෂ 331 ක් වෙන් කර ඇත.මීට අමතරව අම්පාර ති‍්‍රකුණාමලය, මඩකළපුව යන දිස්ති‍්‍රක්කවල ජනතා ප‍්‍රශ්න විසඳීම පිණිස ජනතා සත්කාර ජංගම සේවා 3 ක්ද පවත්වා තිබේ. ඒ මගින් මහජන ප‍්‍රශ්න 25000 ක් පමණ විසඳ්‍ර ඇතැයි අමාත්‍යංශය කියයි. රාජ්‍ය පරිපාලන සිවිල් පරිපාලන කටයුතු විධිමත් කිරීමට රුපියල් ලක්ෂ 416 ක්ද වියදම් කර තිබේ.පළාතේ කර්මාන්ත සංවර්ධනයට රුපියල් දස ලක්ෂ 28.5 ක්ද, පාරිසරික සංරක්ෂණ කටයුතුවලට රුපියල් දස ලක්ෂ 81.7 ක්ද සෞඛ්‍ය ක්ෂේත‍්‍රයට රුපියල් දස ලක්ෂ 920 ක්ද තරුණ පරපුරට වෘත්තිය පුහුණුව ලබා දීමට රුපියල් දස ලක්ෂ 386 ක්ද වෙන්වී ඇත. මේ සියලු සංවර්ධන ව්‍යාපෘති මගින් හිරු නැගෙන නැගෙනහිරට අලුත් ඉරක් පායනු ඇත.තොරතුරු ලබා ගැනීමේදී උදව් කළ ජනාධිපති කාර්යාලයේ අධ්‍යක්ෂ (විශේෂ ව්‍යාපෘති) ලලිත් අබේගුණවර්ධන හා නැගෙනහිර නවෝදය පිළිබඳ ජනාධිපති උපදේශක හිටපු පොලිස්පති චන්ද්‍රා ප‍්‍රනාන්දු යන මහත්වරුන්ට ස්තුතිවන්ත වෙමි.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=as0805041</link>
    <topic>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !</topic>
    <author>කීර්ති මෙන්ඩිස් පිංතූර - සමන් මෙන්ඩිස්</author>
    <content>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !දන්සල් ආධාරමලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දිකනෙළුම් විලකොමඩු කෑ ශිෂ්‍යයෝඋත්සාහය සහ කැපවීම සියල්ල ඉටුකර දෙයිනරඹන්නන් ඉදිරියේ සිය දස්කම් විස්කම් දැක්වූ “කළු පුතා” මොහොතකට දම්වැලින් මිදිණි. සිය පුහුණුකරු දෙස මඳක් බැලූ ඌ ඊළ¼ඟට දිව ගොස් නතර වුණේ නරඹන්නන් අතර සිටි ස්වාමීන් වහන්සේ නමක ළඟ ය. බලා සිටින්නෝ මොහොතකට විපිළිසර වූහ. ස්වාමින් වහන්සේ ‘කළු පුතා’ සුරතල් කළහ.මිනිසාත් සුනඛයාත් අතර ඈත අතීතයේ සිට පැවත ආ මේ මහඟු සබැඳියාවේ තවත් එක් අවස්ථාවක් අපට දැක බලා ගන්නට ලැබුණේ පසුගිය දා මහනුවර දී පැවැති පොලිස් නිල සුනඛයන් විසිර යෑමේ උත්සවයේ දී ය.රට ජාතියේ ආරක්‍ෂාව සඳහා සුනඛයන් බාර දෙන ලෙස පොලිසිය කරන ලද ඉල්ලීමකට රටේ ජනතාව විශාල වශයෙන් ප‍්‍රතිචාර දැක්වූහ. ආදරයෙන් රැක බලාගෙන නිවෙසේ ඇති දැඩි කළ සුනඛයා කිසිදු පැකිළීමක් නැතිව පොලිස් සුනඛ ඒකකයට බාර දීමට තරම් ඔව්හු පරිත්‍යාගශීලී වූහ. ‘කළු පුතා’ ද එවන් සුනඛයෙකි. කළු පුතා පොලිසියට බාර දුන්නේ දේවාලගම රණවන ශ‍්‍රී පුරාණවර්ධනාරාම විහාරාධිපති ආරාගොඩ චන්ද්‍රානන්ද ස්වාමින් වහන්සේ ය. තමා පණ මෙන් රැක බලා ගත් ‘කළු පුතා’ රට ජාතිය වෙනුවෙන් පොලිසියට පරිත්‍යාග කළේ පහන් සිතුවිල්ලෙනි.’පොලිසියට සුනඛයන් බාර දෙන ලෙස කළ ඉල්ලීම මං රූපවාහිනියෙන් දැක්කා. දරුවකු වගේ් මට උන්නු මේ බලු පැටියා ආරක්‍ෂක අංශ වෙත පරිත්‍යාග කරන්න මට හිතුණා.මට හමුදාවට පොලිසියට දෙන්න දරුවෝ නැහැ... මං මෙයා බලා කියා ගත්තේ දරුවෙක් වගේ... දරුවකු රටට ජාතියට බාර දෙන සිතුවිල්ලෙන් ම තමයි මං කළු පුතා පොලිසියට බාර දුන්නේ...කළු පුතා ගේ වයස අවුරුදු දෙකයි... යුද්ධයක් ඇතිවුණාම අහිංසක මිනිසුන් කොච්චර මියයනවද... ඒ වගේ අහිංසක ජීවිතයක් බේරුවොත් ඒක ම ඇති මේ සතාට බලු ආත්මයෙන් මිදෙන්න... ඒක මටත් පිනක්... සතුටක්... ඒ හින්දමයි මම හිතුවේ ‘කළු පුතා’ පොලිසියට බාර දෙන්න...”ඈත අතීතය දිහා බැලුවොත් එක්තරා සුනඛයකු පෙර ආත්මයක පසේ බුදු කෙනෙකු පවා ආරක්‍ෂා කරලා තියෙනවා... ජපානයේ ස්වාමියෙක් මැරෙනකම් ආරක්‍ෂා කිරීම නිසා සුනඛයකු ගේ පිළිරුවක් ජපානයේ හදලා තියෙනවා... ඒ තරම් ස්වාමියාට මිනිසාට ළෙන්ගතු සතෙක් තමයි සුනඛයා... ඛ්රියට දරුවෙක් වගේ...”මං මෙයා සුරතල් කරනවාට වඩා අපි සතා ගේ ආදරය ලබනවාට වඩා වැදගත් මෙයා පුරුදු පුහුණු කර අහිංසක මිනිසුන් ගේ ජීවිත බේරා ගැනීම...”දෙනෙතේ පුරවා ගත් කඳුළු අතරින් චන්ද්‍රානන්ද ස්වාමින් වහන්සේ පැවසූ හ.කළු පුතා අද පුරුදු පුහුණු කළ පොලිස් සුනඛයෙකි. දැන් උගේ නම කළු පුතා නොව ‘බස්ටන්’ ය. ජර්මන් ෂෙපර්ඩ් වර්ගයට අයත් ‘බස්ටන්’ විසිර යෑමේ උත්සවයට එක්වන අයුරු දැක බලා ගන්නට උන් වහන්සේ මහනුවර අස්ගිරිය කී‍්‍රඩාංගණයට වැඩම කොට සිටියහ. මාසයකට පසු සිය ස්වාමියා දුටු ‘බස්ටන්’ සිය පුහුණුකරු ද පෙරළා ගෙන උන්වහන්සේ ගේ ඇඟට කඩා පැන සුරතල් වන අයුරු සතුටු කඳුළු අතරින් දෙනෝ දාහක් බලා සිටියහ. ගෙනෙන ලද යෝගට් කෝප්ප කිහිපයක් අතට ගත් උන්වහන්සේ ‘බස්ටන්’ ට කවන්නට පටන් ගත්තේ පියකු දරුවකුට සෙනහස පානා අයුරෙනි.’බස්ටන්’ මේ වන විට මහනුවර දළදා මාලිගාවේ ආරක්‍ෂක කටයුතුවලට පවා සහභාගි වන බව පොලිස් පුහුණුකරු කාරියවසම් කියයි. ඉදිරියේ දී ‘බස්ටන්’ වව්නියාවේ ආරක්‍ෂක කටයුතු සඳහා යෙදවෙන බව ඔහු පැවසී ය.”වව්නියාවේ නෙමෙයි මහත්තයෝ... යාපනයේ හිටියත් මූ බලන්න මං යනවා... කවදා හරි මෙයා මගේ ළඟට එනකම් මං බලාගෙන ඉන්නවා...”සිය පුහුණුකරු සමග නික්ම යන කළු පුතා දෙස බලමින් චන්ද්‍රානන්ද හිමියන් අප සමඟ කීවේ දැඩි සංවේගයකිනි.සුනඛයන් රට ජාතියේ ආරක්‍ෂාව සඳහා දුන් පිරිස් අතර රණවිරුවෙක් ද විය. ඔහු කපිතාන්වරයෙකි.”රට ජාතිය වෙනුවෙන් සේවය කිරීමේ දී මම ආබාධයකට ලක් වුණා. ඒත් මගේ රටට මං ආදරෙයි. රටේ ආරක්‍ෂාවට සුනඛයන් අවශ්‍යයි කියලා ඉල්ලුවාම මටත් හිතුණා මං ආදරයෙන් බලා ගත්තු මේ දෙන්නා බාර දෙන්න... අපිට යුතුකමක් වගකීමක් තියෙනවා හැකි පමණින් කුමකින් හෝ රටට සේවයක් වන දෙයක් කරන්න. ඒ නිසා ම මං ගෙලිඔය මිතුරකුගෙන් ලබා ගත්ත “ෆෙගි” හා “බෲඩ්” දෙන්නා පොලිසියට බාර දුන්නා. දැන් මෙයාලාට වයස අවුරුද්දක් වෙනවා...” යැයි කපිතාන් උපුල් වීරසිංහ කීවේ ය.සුනඛයන් සඳහා විසිර යෑමේ උලෙළක් මෙවර පැවැත්වූයේ ප‍්‍රථම වතාවට ය. ඒ සඳහා සුනඛයන් හැටකට ආසන්න සංඛ්‍යාවක් සහභාගි වූහ. මධ්‍යම පළාත බාර නියෝජ්‍ය පොලිස්පති කිංස්ලි ඒකනායක මහතා මෙහි ප‍්‍රධාන ආරාධිතයා විය. මල් කළඹක් දී එතුමා පිළිගත්තේ ද සුනඛයකු විසින් ම ය. මහනුවර කොට්ඨාශ බාර ජ්‍යෙෂ්ඨ පොලිස් අධිකාරි ගම්මන්පිල හා පොලිස් අධිකාරි ඒකනායක මහත්වරු ද මේ අසිරිමත් දර්ශනයට එක්ව සිටියහ.පුපුරණ ද්‍රව්‍ය ඇල්ලීම, මත්ද්‍රව්‍ය හා හොර මත්පැන් කොටුකර ගැනීම, අපරාධකරුවන් හඹා යාම ආදී කර්තව්‍ය රැසකට මෙම සුනඛයන් පුරුදු පුහුණු කැරේ. මෙහි විශේෂත්වය වනුයේ සියලු ම සතුන් මහජනතාව විසින් පොලිසිය වෙත ප‍්‍රදානය කරන ලද සුනඛයන් වීම ය.ජර්මන් ෂෙපර්ඩ්, ඩොබමන් ජින්ඩර්, ලැබ‍්‍රඩෝ, ඩෙල්මේෂන්, ග්‍රේට් ඩෑන්, කොකස්පැනියර්ස් , සහ රිට් රිවරස්, වර්ගයේ සුනඛයන් මෙසේ බාර දුන් සත්තු අතර වෙති. විසිර යාමේ උත්සවයට එක් වූ මෙම සතුන්ගෙන් හැට දෙනෙකු ඉදිරි දිනයන්හි ද සිය රාජකාරිය බාර ගැනීම ස¼ඳහා නොයෙකුත් පළාත්වලට යෑමට නියමිත ය. තවත් පහළොස් දෙනෙක් පමණ තවමත් පුහුණුවීම් ලබති.”අපි මහජනයාගෙන් ඉල්ලීමක් කළා රටේ ජාතියේ ආරක්‍ෂාව සඳහා සුනඛයන් ගේ අවශ්‍යතාවයක් තියෙනවා... වැඩුණු සුනඛයන් ඉන්නව නම් අපිට බාර දෙන්න කියලා කියන්නත් සතුටුයි. ඉල්ලුම් පත් තුන්සියයයක් විතර ලැබුණා. ඒකෙන් අපි තෝරලා බලලා වයස අවුරුදු දෙකට අඩු සුනඛයන් 160 ක් ගත්තා... පරිත්‍යාගශීලීන් අතර රටේ ඉහළ තලයේ අය මෙන්ම පහළ මට්ටමේ අයත් හිටියා...” සුනඛ මූලස්ථානය බාර මූලස්ථාන පොලිස් පරීක්‍ෂක ලාල් සෙනෙවිරත්න මහතා මෙම කර්තව්‍යට මුල පිරූ අයුරු පැවසී ය.”2007 ඔක්තෝබර් විස්ස අපි පුහුණු වීම් පටන් ගත්තා... මාස හයක් පුහුණුව දුන්නා... අවුරුදු හයක් අපි මේ ගොල්ලන්ගෙන් වැඩ ගන්නවා. හයෙන් පස්සේ එයාලා යළිත් හාම්පුතුන්ට බාර දෙනවා...””වැඩි හරියක් ම පුහුණු කළේ පුපුරණ ද්‍රව්‍ය පරීක්‍ෂාවට. අද අත්‍යවශ්‍ය ම රාජකාරියට. හතළිහක් එහෙම පුහුණු කළා දහයක් මත්ද්‍රව්‍ය පරීක්‍ෂාවට... තව පහළොවක ගේ පුහුණුව මදි... ඒ වගේ ම තව සියයක් පුහුණු කරලා ක්‍ෂේත‍්‍රයට යොදන්න බලාපොරොත්තු වෙනවා” යැයි මූලස්ථාන පොලිස් පරීක්‍ෂකවරයා කී ය.සුනඛයන් රටේ ජාතියේ ආරක්‍ෂාවට යොදා ගත්තේ අද ඊයේ නොවේ. 1948 ප‍්‍රථම නිල සුනඛයා මෙරටට ආවේ ය. එංගලන්තයෙන් ගෙන්වන ලද ප‍්‍රථම සුනඛයා පොලිස් පරීක්‍ෂක ෂොක්මන් යටතේ රාජකාරිය ආරම්භ කළේ ය. නිල සුනඛ මූලස්ථානය මහනුවර අස්ගිරියේ ඇරැඹිණි. ජනාධිපති ආරක්‍ෂක අංශය, අගමැති ආරක්‍ෂක අංශය, ජාත්‍යන්තර ගුවන් තොටුපොළ, වරාය ආදි ස්ථානවල විශේෂ ඒකක පිහිටවූ අතර මාලදිවයින ගුවන් තොටුපළේ ආරක්‍ෂාව සඳහා ද පුහුණු කරන ලද ශ‍්‍රී ලංකා සුනඛයන් යොදා ගැනිණි.උදෑසන හයේ සිට හත දක්වා සුනඛයන් පිරිසිදු කිරීම් දෛනික කටයුතුවලින් අනතුරුව හතේ සිට අට දක්වා පැයක පමණ කාලයක් කීකරුකම පුහුණු කරනු ලැබේ. ඉන් අනතුරුව පැයක් ආහාරය සඳහා වෙන් කර ඉන් පසු පැය තුනක කාලයක් (නවයේ සිට දොළහ දක්වා) විශේෂිත විෂයයන් සඳහා සුනඛයන් පුහුණු කෙරේ. දොළහේ සිට දෙක දක්වා විවේක කාලය වේ. දෙකේ සිට හතර දක්වා කි‍්‍රයාකාරකම් වෙනුවෙන් වෙන් කෙරේ. යළි හතර සිට පැය භාගයක් පිරිසිදු කිරීමෙන් අනතුරුව සවස පහ වෙද්දී හාල් ග‍්‍රෑම් 350 ක් පලා ලුණු හා විටමින් සහිත රාති‍්‍ර ආහාරය දෙනු ලැබේ.”ඉව“ අනුව අපරාධකරුවන්, මත්ද්‍රව්‍ය, පුපුරන ද්‍රව්‍ය මෙන්ම ප‍්‍රහාරයන් සඳහාද පුපුරණ ද්‍රව්‍ය හා මත්ද්‍රව්‍ය ආදිය සොයා ගැනීම පුහුණු කිරීම ප‍්‍රධානතම බලාපොරොත්තු වේ. මින් අපරාධ පරීක්‍ෂණය සඳහා උපයෝගි කර ගන්නා ‘ඉව‘ පුහුණු කළ සුනඛයන්ට ලැබෙනුයේ ප‍්‍රථම ස්ථානයකි.නිල සුනඛයා හා පුහුණුකරු අතර ඇත්තේ දැඩි බැඳීමකි. ඔහුගේ නියෝගයක් ලැබෙන තුරු සුනඛයා කිසිදු කාර්යයක නිරත නොවේ. සිය හාම්පුතාට කරදරයක් අනතුරක් වන්නට යන්නේ නම් මොවුන් ඊට එරෙහි වන්නේ ක්ෂණයකිනි. ඒ තරමටම ඔහු සිය හාම් පුතාට (පුහුණුකරවන්නා) ආදරයක් භක්තියක් දක්වයි. ඔහු නොමැති නම් කොපමණ කලක් වුවද ආහාර ගැනීමෙන් පවා වැළකී සිටීමට පුරුදු පුහුණුවූ සුනඛයාට හැකියාව තිබේ. එසේම එවැනි සුනඛයන් මිය යෑමෙන් හෝ අනතුරට පත්වීමෙන් හෝ ආබාධිත වීමෙන් කනස්සල්ලයට පත්ව රාජකාරියෙන් පවා ඉවත් වූ පුහුණුකරුවන් ගැන ද අසන්නට ලැබේ. ඒ තරමින් සුනඛයාත් හාම්පුතාත් අතර දැඩි සෙනෙහසක් බැඳීමක් පවතී.1998 දී පින්ලන්තයේදී පැවති ලෝක සුනඛ තරගයට මුළු ආසියාවෙන්ම ඉදිරිපත් වීමේ භාග්‍යය ශී‍්‍ර ලංකාවේ “හැරී” නම් වු සුනඛයාට ලැබිණි. උපපරීක්‍ෂකයකු වූ මුණසිංහ “හැරී” ගේ හසුරුවන්නා වූයේය. එතැන සිටි සුනඛයන් තිස්තුන් දහසක් පරදවමින් “හැරී” දෙවැනි ස්ථානයට පත්වූයේ එවන් දක්‍ෂ හසුරුවන්නන් නිසාය.මහජනතාවගෙන් ලබාගන්නා සුනඛයන් මෙසේ පුරුදු පුහුණු කොට අත්‍යවශ්‍ය රාජකාරි සඳහා යොදා ගත්ත ද ඉදිරියේදී තවත් සුනඛයන් විදේශිය රටකින් ඉල්ලුම් කිරීමට කටයුතු යොදා ඇතැයි මූලස්ථාන පොලිස් පරීක්‍ෂකවරයා සඳහන් කරයි. ඒ සඳහා විශාල මුදලක් වැයවේ. එවන් මුදලක් වැය වුවද නිල සුනඛයා ප‍්‍රමිතියකට අනුව මෙරටට ලබා ගැනීම බලධාරින්ගේ යුතුකමය.ඊට හේතුව වනුයේ එක්තරා කාලයකදි ප‍්‍රමිතියක් නැති එවන් සුනඛයන් කොට්ඨාශය වෙත ලබාගෙන තිබීමයි. “සනා” නැමති සුනඛ ධේනුවක් ආනයන කොට දවස් හතළිස් තුනකින් පැටව් බිහිකිරීම ඊට කදිම උදාහරණයකි. මෙරටදි ලේ වමනය දමා මියගිය ඇලෙක්සා වර්ගයේ සුනඛයන් ගැන ද අසන්නට ලැබිණි. ඕස්ටේ‍්‍රලියාව වැනි රටවල හිම මත දිවීම සඳහා දක්‍ෂයන් වු එවුන් ලක්‍ෂ තුන හතර මුදල් ගෙවා ඇනවුම්කර තිබෙනු අපට අසන්නට ලැබිණි.සුනඛයාට මෙන්ම උගේ් නඩත්තුවට ආහාර, බෙහෙත් ආදිය සඳහා ද රජය විශාල මුදලක් වාර්ෂිකව වියදම් කරයි. එක්තරා වකවානුවකදී ඒවායෙන් ද ගසා කෑ නිලධාරින් ගැන අල්ලස් කොමිසමට පවා පැමිණිලි කර තිබුණත් ඊට නිසි ප‍්‍රතිචාර නොලැබිණි. අද ඒ තත්ත්වය මඟ හැරී තිබීම සතුටට කරුණකි.කීර්ති මෙන්ඩිස් පිංතූර - සමන් මෙන්ඩිස්</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=as0805042</link>
    <topic>දන්සල් ආධාර</topic>
    <author>සමන් චන්ද්‍රනාත් වීරසිංහ</author>
    <content>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !දන්සල් ආධාරමලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දිකනෙළුම් විලකොමඩු කෑ ශිෂ්‍යයෝඋත්සාහය සහ කැපවීම සියල්ල ඉටුකර දෙයිමේ වෙසක් මාසය යි. සාරාසංඛ්‍ය කල්ප ලක්‍ෂයක් පෙරුම් පුරා, තව්තිසා දිව්‍ය ලෝකයේ දිව්‍ය පුත‍්‍රයකු ලෙස අවසන වැඩ සිට, පස් මහ බැලුම් බලා, භාරතයේ සුද්ධෝදන රජතුමන්ට දාව මහාමායා බිසවුන් ගේ කුසින් මෙලොව උත්පත්තිය ලබා සිද්ධාර්ථ නම් ලද අප මහ බෝසතුන් වහන්සේ, ගෞතම නමින් බුද්ධත්වය ලබා, අජරාමර නිර්වාණ සම්පත්තිය ලබා පරිනිර්වාණයට පත් වෙසක් පුර පසළොස්වක දිනය මේ වෙසක් මාසයට යෙදෙයි.ඒ වෙසක් දවස තරම් උතුම් වූ ද, ශාන්තිවාදී වූ ද, සන්තුෂ්ටිසහගත වූ ද තවත් දවසක් සමස්ත ලෝකයේ ම බෞද්ධයන්ට නැත්තේ ම ය. එයිනුත් මේ තරම් උත්සවාකාරයෙන්, පුණ්‍යමය චේතනාවෙන්, ආමිස පූජාවෙන් ද, ප‍්‍රතිපත්ති පූජාවෙන් ද බුදුන් පුදන ශ‍්‍රී ලංකාව මෙන් වූ දේශයක් මේ ධරණී තලයේ තවත් නැතුවා ය.මේ වෙසක් දිනයේ තරම් දන් බෙදන, බණ කියන, බණ අහන තවත් දවසක් ද මේ රටේ නැත. ඒ පින්කම් කරන විට ඒවාට දායක වන විට සිහිපත් වන, සිහිපත් කැරෙන, කාරණයක් වන්නේ මේ මිනිස් ලොව ඉපැදීමට ලැබීමම පෙර මහ පිනක් බවයි. කොටින් ම බුදු බව පතන බෝධි සත්ත්වයන් වහන්සේ නමකට වුව ද උතුම් වූ සම්බුද්ධත්වයට පැමිණීමට නම් මනුෂ්‍ය ආත්ම භාවයක් ලබන්නට සිදුවෙයි. මිනිසත් බවක් ලැබීමේ පින එතරම් යැ. මක්නිසා ද යත් සමහර පින් ඇතිව දිව්‍ය බ‍්‍රහ්ම ලෝක සමහරක ඉපැදුණ ද කුසලක් නම් නො කළ හැකි නිසා ය. ඒ වග වැඩි විග‍්‍රහයක් නැතිව ලෝවැඩ සඟරාවේ සිත මිස කය නැති බඹලොව සතරකි... ආදි වශයෙන් වූ පැදියෙන් වුව දැනුම්වත් විය හැකි ය.එහෙව් පින් කුසල් ඇතිව මෙලොවැ උපදින සමහරුන් ඒ ධනය තවත් රැස් කර ගන්නටත්, සමහරුන් අරන් ආ ටික භªක්ති විඳිනු මිස, පුණ්‍ය භාණ්ඩාගාරය හිස් කැර ගන්නටත්, සමහරුන් හරි මඟ තෝරා ගෙන, ආ මඟින් කුසල් මඟට සිත මනස හරවා ගන්නටත් කටයුතු කරන අයුරු දැක ගත හැකි ය.බුදුරජාණන් වහන්සේ ශ‍්‍රී මුඛයෙන් වදාළ මේ ධර්ම කාරණා අපට කියා දුන්නේ සංඝ රත්නය යි. එහෙම සංඝරත්නයෙන් ධර්ම කාරණා අසා දැන ගෙන, ධර්ම කාරණා දැන සිටි ගිහියකු ගේ මෙහෙයවීමෙන් වෙසක් පුන් පොහෝ දිනක මාක්ස්වාදීන්ටත් වඩා තමන් ද්‍රව්‍ය ධර්මවාදීන් යැයි හඳුන්වා ගත් දෙදෙනකු 2500 සම්බුද්ධ ජයන්තියේ දී අටසිල් සමාදන් වූ අයුරු එවකට පුංචි ම පුංචි එකකු වූ මටත් මතකයි. ධර්ම කාරණා පහදා දුන්නෝ, මහා පුරා විද්‍යාර්ථින් වහන්සේ නමක වූ රාජකීය පණ්ඩිත මැද උයන්ගොඩ විමලකීර්ති නායක හාමුදුරුවෝ යි. ද්‍රව්‍ය ධර්මවාදීහු දෙදෙනා හිටපු මන්තී‍්‍රවරයකු හා දේශපාලන න්‍යායාචාර්යවරයකු වූ හෙන්රි පීරිස් හා දේශපාලන විචාරකයකු පත‍්‍රකලාවේදියකු මෙන් ම හමුදා සොල්දාදුවකු වූ විමල් වීරසිංහ යි. වීරසිංහ මහතා මගේ පියා යි. ඔවුන් අට සිල් ගැන්නුවේ කවියකු ගීත රචකයකු හා පත‍්‍රකලාවේදියකු වූ ශ‍්‍රී චන්ද්‍රරත්න මානවසිංහ යි. එදා ඔවුන් බණ දැන ගන්නට ධර්ම මණ්ඩපයට ගියත් අද ධර්ම මණ්ඩප දේශපාලන වේදිකාවලට මාරු වී තිබීම බුදුහාමුදුරුවනේ දුකයි.ඒවා එහෙම වෙද්දී, ජනතාව නම් දන් පින්කම් කිරීම වෙසක් කාලයට කරනවා ම යි. කවදත් මේ රටේ දන්සල් වෙසක් සමයට විවෘත යි. වෙනසකට තියෙන්නේ දැන් දැන් ඉස්සරට වඩා දන්සල් සොයා එන පිරිස වැඩි වීම හා බත් දන්සල්, ආප්ප දන්සල් මෙන් ම නූඩ්ල්ස් දන්සල් ද, තේ, කෝපි, අයිස්කී‍්‍රම් දන්සල් ද දක්නට ලැබීම යි. මෙදා වෙසක්වලට කොත්ත රොටි දන්සල් ද එකතු වන වගක් ආරංචියි.මේ දන්සල් තනි වියදමෙන් දෙන අනේපිඬු සිටුතුමන්ලා වගේ ම කාගේත් දායකත්වයෙන් දන්සල් කරන අයත් වෙති. ඒ අපේ ගමේ රටේ හැටියයි. ඒවාට කොයි කාගේත් සහයෝගය දීම යුතුකමක් වගේ ම මහ පිනක්. දන් දීමෙන් කුසල් වැඩෙනවා වගේ ම තන්හාව අඩුවෙයි.ඒ වගේ ම මේ කාරණයේ දී දුක හිතෙන බය හිතෙන වැඩක් ද සිදු වන බව මාධ්‍යයෙන් හෙළි වුණා. දන්සල්වලට ආධාර එකතු කරන්නට කල් තියාම රු. 1000, රු. 500, රු. 250 පති‍්‍රකා හදා ගෙන ඇවිත් නො ලැබුණාම තර්ජනය කර උදුරා ගෙන යන ව්‍යාපාරයක් ගැනයි ඒ මේ ආරංචිය ආවේ කොළඹ මෝදර මට්ටක්කුලිය පැත්තෙන්. පොඩි පොඩි තරමින් ඔය ක‍්‍රමයට වගේ ම දන්සල් පින්කම් දඩමීමා කර ගෙන ලොකු ලොකු ක‍්‍රමයට ‘වැඩේ දෙන’ උදවිය මේ රටේ ටික ටික හිටියා තමයි. දැන් ඒකත් තව තව වැඩි වෙන බව වෙසක්, පොසොන්, අවුරුදු කාලවල දී පෙනෙනවා. ඒක අමුතු වෙසක් නොවෙයි. පුරුදු වෙසක්. ගංවතුරු ආධාරවලින් නියං ආධාරවලින් විතරක් නෙවෙයි සෙල්ලං ආධාරවලිනුත් ගසා කන රටක, මේ කාලයේ ටිකක් හොයා බලා කටයුතු කරන එක ශ‍්‍රද්ධාවන්තයනට, පින් කැමැත්තන්ට බාරයි. අර කට්ටියට නම් යන්ට අපායක් හොයා ගන්ට වෙයි.සමන් චන්ද්‍රනාත් වීරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=as0805043</link>
    <topic>මලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දික</topic>
    <author>ඉනෝකා සමරවික‍්‍රම</author>
    <content>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !දන්සල් ආධාරමලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දිකනෙළුම් විලකොමඩු කෑ ශිෂ්‍යයෝඋත්සාහය සහ කැපවීම සියල්ල ඉටුකර දෙයිඔහු පාසල් වියෙහි සිටම කී‍්‍රඩා කටයුතු කෙරෙහි විශේෂ උනන්දුවක් දක්ෂකමක් දැක්වූයේය. වත්තල ශාන්ත අන්තෝනි විද්‍යාලයෙන් මූලික අධ්‍යාපනය ලැබූ ඩී.කේ. ඉන්දික ප‍්‍රසාද් නාමසිරි පසුගිය දා නව තරග වාර්තාවක් ද තබමින් රන්, රිදී පදක්කම් රැසකට හිමිකම් කීමට සමත් වූයේය. තායිලන්තයේ බැංකොක් නුවර රාජමංගල ජාත්‍යන්තර කී‍්‍රඩා පිටියේ පැවැති ප‍්‍රවීණයන්ගේ මලල කී‍්‍රඩා තරගයේදී ශී‍්‍ර ලංකාව නියෝජනය කරමින් ඊට එක්වූ ඉන්දික මේ පදක්කම් රැසට උරුමකම් කීමට සමත් වූයේය. ඔහු මෙම තරගාවලියේදී දිනාගත් මුළු පදක්කම් ප‍්‍රමාණය පහකි.“ප‍්‍රවීණයන්ගේ කී‍්‍රඩා තරගයට සහභාගිවන වයස් සීමාව වන්නේ අවුරුදු තිස් පහත් තිස් නමයත් අතර අය. මං මේ තරගයට සහභාගි වූයේ ජයග‍්‍රහණයක් ලබාගැනීමේ අරමුණ ඇතිවමයි. එහිදී මීටර් 400, මීටර් 200, මීටර් 400 ය 4 සහාය දිවීම තරග ඉසව්වලින් මට රන්පදක්කම් තුනක් හිමිවුණා. මීටර් 100 ඉසව්ව සඳහා රිදි පදක්කම හා මීටර් 100ය 4 සඳහා ලෝකඩ පදක්කම හිමිවුණා. මෙහිදී මම මීටර් 400 තරග ඉසව්වේදී නව තරග වාර්තාවක් තැබුවා.මං පහුගිය කාලයේ කී‍්‍රඩා සමාජ බොහොමයක කී‍්‍රඩා කරමින් තරග රාශියකින් ජය ලබා තිබෙනවා. හුණුපිටියේ ගැමුණු කී‍්‍රඩා සමාජය නියෝජනය කරමින් 1989 සිට 2000 දක්වා කැලණිය ප‍්‍රාදේශීය ලේකම් කොට්ඨාසයේ මීටර් 100, මීටර් 200, මීටර් 400 දිවිමේ තරග රැසකට සහභාගිවී ජයග‍්‍රහණය ලබා තිබෙනවා. ඒ වගේම මං උදාර යෞවන සමාජය නියෝජනය කරමින් කැලණිය අන්තර් යෞවන සමාජ මලල කී‍්‍රඩාවලදී ජය ලබා තිබෙනවා. රේන්ජස් කී‍්‍රඩා සමාජය, ශී‍්‍ර එකමුතු කී‍්‍රඩා සමාජය, යොවුන් තරු කී‍්‍රඩා සමාජය හා වේවැල්දුව එක්සත් කී‍්‍රඩා සමාජය, යන කී‍්‍රඩා සමාජ නියෝජනය කරමින් කී‍්‍රඩා කර තිබෙනවා” යැයි මලල කී‍්‍රඩාවේ විශේෂ දක්ෂකම් දක්වන ඉන්දික අප හා පැවැසීය.“මලල කී‍්‍රඩාවට පමණක් නොව එල්ලේ කී‍්‍රඩාවට, සැහැල්ලු පන්දු කි‍්‍රකට් හා ලෙදර් පන්දු කි‍්‍රකට් කී‍්‍රඩාවට ද ඔහු විශේෂ දක්ෂකම් දක්වන්නේය. ඔහු ලේක්හවුස් ආයතනයේ නිෂ්පාදන දෙපාර්තමේන්තුවේ සේවය කරන අතර ලේක්හවුස් කී‍්‍රඩා සමාජය නියෝජනය කරන්නේය. වර්තමානයේ ඔහු ලේක්හවුස් කී‍්‍රඩා සමාජයේ ලෙදර් පන්දු කි‍්‍රකට් කණ්ඩායමේ උපනායක ධුරය දරන්නේය. ලේක්හවුස් කී‍්‍රඩා සමාජයේ එල්ලේ කණ්ඩායමේ නායකත්වය දරන අතරම සැහැල්ලු පන්දු කි‍්‍රකට් කමිටුවේ ලේකම් ධුරය ද දරන්නේය.ඔහු කී‍්‍රඩාව හමුවේ බොහෝ දස්කම් දක්වන්නෙකි. 2006-2007 වසරවල ජනසතු සේවා මලල කී‍්‍රඩා තරගවලදී මීටර් 200 හා මීටර් 400 ඉසව්වලදී ලේක්හවුස් කී‍්‍රඩා සමාජය නියෝජනය කරමින් පදක්කම් ලබාගත්තේය. මේ වසරේ බෝගම්බර කී‍්‍රඩා පිටියේ පැවැති ප‍්‍රවීණයන්ගේ මලල කී‍්‍රඩා තරගාවලියේදී මීටර් 100 සහ මීටර් 200 ඉසව් සඳහා රිදී පදක්කම් දිනාගත්තේය.මගේ ජයග‍්‍රහණ පසුපස මට උදව් උපකාර කළ බොහෝ අය ඉන්නවා. මුලින්ම මගේ ගෙදර අය සිහිපත් කරන්න ඕනෑ. ඒ හැරුණු විට මෙවර තරගය සඳහා සහභාගිවීමට මට ඉඩ සලසා දුන් ලේක්හවුස් ආයතනයට, ජනසතු සේවා නිලධාරී මණ්ඩලයට, ලේක්හවුස් මලල කී‍්‍රඩා ලේකම්තුමා හා ලේක්හවුස් නිෂ්පාදන අංශයේ නිලධාරී මණ්ඩලය හා සහෝදර සේවක මණ්ඩලය මම ආදරයෙන් සිහිපත් කරනවා. මේ අයගේ උදව් නිසා තමයි මං තායිලන්තයේ පැවැති තරග සඳහා සහභාගි වුණේ. හුණුපිටිය ගැමුණු කී‍්‍රඩා සමාජය, ලේක්හවුස් කි‍්‍රකට් කණ්ඩායම, මුල්ලේරියාව නව නගරයේ සිංහ සමාජයත් මට මේ ගමනට උදව් කළා. මං ඒ හැමදෙනාටම මගේ ස්තුතිය පුද කරනවා. මගේ අරමුණ ඉදිරියටත් කී‍්‍රඩා තරගවලට සහභාගි වී අපේ රටට ජාත්‍යන්තර කීර්තියක් ලබාදීමයි. ඇත්තටම යම් ආයතනයක් මගේ ඉදිරි කී‍්‍රඩා කටයුතු සඳහා අනුග‍්‍රහය දැක්වීමට ඉදිරිපත් වෙනවානම් එය මට කරන විශාල අතදීමක් වෙනවා” යැයි ඉන්දික අප හා පැවැසුවේය.ඉනෝකා සමරවික‍්‍රම </content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=as0805044</link>
    <topic>   ගුණසිංහ හෙට්ටිආරච්චි</topic>
    <author>ගුණසිංහ හෙට්ටිආරච්චි</author>
    <content>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !දන්සල් ආධාරමලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දිකනෙළුම් විලකොමඩු කෑ ශිෂ්‍යයෝඋත්සාහය සහ කැපවීම සියල්ල ඉටුකර දෙයිගුණසිංහ හෙට්ටිආරච්චිනුවර පාර ඔස්සේ ගල්කිස්ස පෙදෙසට ධාවනය වෙමින් පැවැති බස් රියකි.පිටුපස අසුන් පෙළෙහි හිඳ සිටියේ ළා බාලයන් පිරිසකි.ඔවුහු ටීෂර්ට්, ඩෙනිම් කලිසම්, ඉන පටි, අත් පටි, පාවහන් ආදියෙන් සැරසී සිටියහ. පෞද්ගලික උපකාරක පන්තියකට යන සෙයකි.අයෙක් සිය ජංගම දුරකතනයේ අංක ඔබන්නට වූයේ ය.’....මචං අද ක්ලාස් කට් කරල වරෙන් අපිත් එක්ක බීච් යන්න. හරි මචං, අපිත් දන්නව එග්සෑම් එක ළඟයි කියල. මේක අතාරින්න බැරි චාන්ස් එකක්! හරි බං හරි. මට තේරුණා. උඹ ළඟ එම්ප්ටි පොකට්නේ. මං ළඟ එකක් විතර තියනව. කට්ටිය ම සෙට්වෙලා ඉන්නෙ. උඹ විතරයි අඩු. අපි ගාව ටූ තවුසන්ඩ්ස් තියනව. එහෙනං හරිනෙ. කෙළින් ම වරෙං බීච් එකට. ඕකේ චෙරියෝ..’කාර්යය සාර්ථක වූයෙන් යෞවනයෝ උනුන් අත්ලට ගසා ගත්හ.බසයේ හුන් වැඩිහිටි මගීන් මේ සියල්ල විඳගත්තේ අපුල වතිනි. එහෙත් කටක් නොහොල්ලන්නට ඔවුහු පරෙස්සම් වූහ.වරාගොඩ දී දුටු දේ මීට වෙනස් ය.සුදු වතින් සැරසුණු ළා බාල දැරියක් සිය මව ගේ අතෙහි එල්ලීගෙන පාරේ යමින් සිටියා ය. මා ගමන් කරමින් සිටියේ ද ඔවුනට සාපේක්ෂ ව ය.දැරිය මවට කතාවක් කියන්නට වූවා ය. දන්නවද අම්මේ? අපේ පංතියෙ ඉන්නව මාර හෙරක්. මං ලියන හැම දේ ම කොපිකැට් ගහනව. අද මං උන්දැව අල්ල ගත්ත. ගෑනි මාව දැකල බයවුණා. අපි මැරීගෙන ස්ටඩි කරනව. ඒකි ෂේප් එකේ ඒක කොපි ගහල ආතල් එකේ ඉන්නව. මං ඒකිට කිව්ව කනේ ඇඟිලි ගහගන්න ටිකක්. ඒකි තක්බීර් වුණා..’ ඇය තවත් දේ කියන්නට වූවා ය.මව ගමන් කරමින් සිටියේ හූමිටි තබමිනි.අසල නිවෙසක ගේට්ටුවෙන් පාරට ආවේ කිහිලිකරුවෙන් යන වියපත් මහතෙකි. දැරිය ගේ කතාව ඇසී ඔහු ගේ ඇස් ලොකු විය.’සහෝදරී’ ඔහු අත්පුඩියක් ගැසුවේ ය.මව හැරී ආපසු බලා නැවතුණා ය.’මට ද?’’ඔව් ඔයාට තමයි. මට ඔයා ගැන හරිම කනගාටුයි. ඇයි ඔය ළමයට කතාකරන හැටි උගන්නන්නෙ නැත්තෙ?’මව ගේ් මුහුණ අඳුරු විය. ඇය නිදහසට කරුණක් කියන්නට හැදුවා ය.’...සහෝදරී, මං මේ වයසට ගිහින් ආබාධිතයෙක් වුණාට මට අනාගතේ පේනව. ඔහොම කටවහගෙන හිටියොත් ඔය දරුවට යන කල මොකක්ද?’මව ගොළුවත රැක්කා ය. දැරිය මවට මුවා වී අමුත්තා දෙස බලා සිටියේ සැකයෙනි.මේ සමාජයේ යහපතට අපට ද යමක් කළ හැකි බව පසක් කර දුන් ආගන්තුකයා දෙස මොහොතක් මම බලා සිටියෙමි.ඔහු යමක් දොඩමින් නික්ම ගියේය.මව ද, දැරිය ද යන ගමන යන්නට වූහ. ඒ අතර දැරිය මව ගෙන් පුන පුනා ප‍්‍රශ්නයක් නඟනු පෙනිණ. ඇතැම්විට ඒ ප‍්‍රශ්නය මෙය විය හැකි ය.’කවුද අම්මෙ ඒ පොර?’පුෂ්පනාත් ජයසිරි මල්ලිකාරච්චි මහතා විසින් යොමුකරන ලද ලිපියක් ඇසුරිනි.නෙළුම්විලට මාරපොළ අයිරානි සේනානායක මහත්මිය විසින් ලියන ලද ලිපිය කියැවූ අපිදු අධ්‍යාත්මික ශක්තියෙන් රෝගීන් සුවපත් කරන තිලකරත්න වෙද මහතා හමුවීමට මිනුවන්ගොඩ, බුළුගහමුල්ල ප‍්‍රදේශයට ගියෙමු.අප ගියේ අප දරුවා සුවපත් කර ගනු පිණිස ය.දොළොස් හැවිරිදි අප දරුවා ගේ දෑස පන්තියේ ගුරුතුමිය නොපෙනෙන තරමට දුර්වල ව පැවතිණ. වෛද්‍ය මතය වූයේ ඔහු ගේ ස්නායු දුර්වල බැවින් පෙනීම ලබාදීම අසීරු බව ය.පුදුමය වන්නේ තිලකරත්න වෙද මහතා සිය අධ්‍යාත්මික ශක්තියෙන් දරුවාට පෙනීම ලබා දීම ය. දැන් තමාට පන්තියේ දී ගුරුතුමිය පෙනෙන බව දරුවා පවසන්නේ සතුටිනි.අප දරුවා සුවපත් කර ගැනීම පිණිස වෙද මැදුරට මග පෙන්වන ලද නෙළුම්විලට ද, අයිරානි සේනානායක මහත්මියට ද තුති පුදමි.රාගම එම්.ඒ. විමලසේන මහතා විසින් යොමු කරන ලද ලිපියක් ඇසුරිනි.සටහන - සිය අධ්‍යාත්මික ශක්තියෙන් බොහෝ රෝගීන්, විශේෂයෙන් සෙම රෝගීන් සුවපත් කළ පෙර සඳහන් තිලකරත්න වෙද මහතා හදිසියේ අභාවප‍්‍රාප්ත වූ බව සටහන් කරන්නේ සංවේගයෙනි. ඔහු ගේ අවමඟªල යකහටුව පොදු සුසාන භූමියේ දී පසුගිය දා සිදු විය. තම සැමියා හිසේ නහරයක් පුපුරා යෑමෙන් මිය ගිය බව තිලකරත්න මහත්මිය පැවසුවා ය.රෝගීන් සුවපත් කරනු පිණිස වෙද මහතා භාවනාවෙන් ශක්තිය වඩවා ගත් බව කී ඇය චිත්ත ශක්තිය තීව‍්‍ර ව පවත්වා ගෙන යෑම සඳහා ඔහු විටින් විට දළදා මැඳුරට ගොස් භාවනා කිරීම පුරුද්දක් කරගෙන සිටි බවත්, පසුගිය දිනෙක එසේ යෑමට සූදානම් වන අවස්ථාවේ දී හිසේ ආබාධයක් ඇති වූ බැවින් රෝහල්ගත කරන ලද බවත් කොළඹ මහ රෝහලේදී හදිසි සැත්කමකට ලක් කරන ලද නමුදු සිහිය නොඑළඹි බවත් ඇය කීවා ය.තිලකරත්න වෙද මහතාට අපි නිවන් සුව පතමු.පසුගිය දා පැවති රත්නපුර පෙදෙසේ මැණික් ව්‍යාපාරිකයකු ගේ මව ගේ අවමඟුලට මපියා මා ද කැඳවා ගෙන ගියේ ය.විශාල ගෙය හිතවතුන් ගෙන් පිරී තිබිණි. මිදුලේ වූ තාවකාලික මඩු ද එසේ ම විය. ගෙවත්තේ හා පාරවල් අයිනේ සුපිරි වාහන රැසක් ද නවතා තිබිණි.මා ම’පියා සමඟ ඒ නිවෙසේ දොර වෙත යද්දී අසුන් ගෙන සිටි විවිධ තරාතිරම්වල තරුණ තරුණියෝ අසුන්වලින් නැගිටිනු මම දිටිමි.‘ආ... සර් එනව‘ ඔවුන් කියනු ඇසිණ.දේහයට ආචාර කළ අපි පිටතට ආවෙමු.මම ම’පියා මඟ හැර තරුණ තරුණියන් අතරට වැදුණෙමි. තරුණ තරුණියෝ කිහිප දෙනකු මපියා වෙත ගොස් දණ නමා ආචාර කරනු මම දිටිමි.ගුරුවරයා කොතරම් උතුම් කෙනකු දැයි ඒ මොහොතේ මට සිතිණ.පිරිස අතර හුන් කෙනෙක් මෙසේ කීවේ ය.‘ඔයාලගෙ තාත්ත ඉස්කෝලෙ ඉන්න කාලෙ තමයි මම එච්.එස්.සී. කෙරුවෙ. ඒ දවස්වල මම තවත් දෙන්නෙක් එක්ක බීල ඉඳල අහුවෙලා තාත්ත ගහපු හැටි අදටත් මතක් වෙනව.’‘ඉතින්?’‘ගහල කිව්ව පහුවදාට අම්මත් එක්ක එන්න කියල. මම අම්මත් එක්කගෙන ආව. අම්මට වැරදි කිව්ව. ඊළඟට මට කිව්ව අම්මට වැඳල ‘මීට පස්සෙ බොන්නෙ නෑ’ කියල කියන්ඩ කියල.මං එහෙම කෙරුව. තාත්ත එදා ගහල හදා ගත්තෙ නැත්තං මට මෙඩිකල් කොලේජ් යන්න හම්බ වෙන්නෙ නෑ. එහෙනං අදත් මම බේබද්දෙක්’‘තාත්ත වරදක් දැක්කොත් ඒක හදාගන්න කියල දෙපාරක් විතර කියනව. ඊට පස්සෙ ගහනවා. හැබැයි හිතේ තරහක් තියා ගන්නෙ නෑ.’ තරුණියක් කීවා ය.‘ජේ.වී.පී. කාලෙ වෙච්ච දෙයක් මට මතකයි’ ඉංජිනේරුවෙක් සිය මතකය අවදි කළේ ය. ‘ඉස්කෝලෙ වහලා. මම යි තව කට්ටියකු යි ඉස්කෝලෙ පුටු අරන් ගිහින් කුට්ටපිටිය පාර හරස් කෙරුව. ඔයාලගෙ තාත්ත ඒක දැකල ‘එපා’ කිව්ව. අපි ගණන් ගත්තෙ නෑ. එක පාරට ම හමුදා කට්ටියක් ආව. ‘කවුද මේ පුටු දැම්මෙ?’ කියල ටී 56 තාත්තගෙ පපුවට තියල ඇහුව! ඒත් සර් කිව්වෙ නෑ. අපිව පාවල දුන්නෙ නෑ. ‘තොපිලා හෙට බාවනව කියල කට්ටිය යන්න ගියා.’ගුරුවරයකු ලෙස මපියා කළ කී දෑ මෙලෙස අගය කිරීම ඔහු ගේ දියණියක වූ මසිතට ගෙන දුන්නේ අභිමානයකි.දරුවන් වෙනුවෙන් ඇප කැප වී සේවාව කරන ගුරු භවතුන් බලපුළුවන්කාරයනට වඩා සැලකිලි ලබන බව මම පසක් කොට ගතිමි.දරුවන් නිසි මගට ගන්නට වැර වෑයම් කරන ගුරුභවතා සදා ඇගැයීමට ලක් වනු ඇත.ඕපනායක, උතුරු හුණුවල තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.ව්‍යාපාරිකයෙක්මි.කාර්ය බහුල ජීවන රටාවෙන් හෙම්බත් ව සිටින බැවින් හිතට සැනසිල්ලක් උදාකර ගනු පිණිස මසකට වරක් පවුලේ අය සමඟ කළුතර ළමා නිවාසයකට යෑමට පුරුදු ව සිටිමි.එහි දරුවන් හා කාලය ගත කරන විට හිතට දැනෙන්නේ ලොකු සතුටකි.මේ ලිපිය ලියන්නේ අප ගැන කීමට නොව එහි දී අප මවිතයට පත් කළ ආගන්තුකයකු ගැන කීමට ය.ඔහු බටහිරිකරණයට ලක් වූ දඟකාර තරුණයෙකි. ජෙල් තවරා හිස පීරා ගෙන සිටියි; ආකර්ශනීය යි.සතියකට කිහිප වතාවක් හුදෙකලාව ම ළමා නිවාසයට එන ඔහු එහි දරුවන් හා කා බී සතුටු වෙයි; ගී ගයා ඔවුන් පිනවයි. ඔවුන් ගේ ඇඳුම් පිරිසිදු කර දීමට පවා නිහතමානී වෙයි.දරුවෝ ඔහු එනතුරු මග බලා සිටිති. ඔහු හඳුනා ගැනීමට මම මාස ගණනාවක් තිස්සේ යත්න දැරීමි. පසු ව මම ජය ගතිමි.ඔහු ළමා නිවාසයට එන්නේ තනි ව ම ය. ඔහු ගේ සමාජයට ද රහසිනි. ප‍්‍රසිද්ධ වීමට ඔහු කැමැත්තක් නොදක්වයි.ඔහු දේවස්ථානයේ ඉරිදා පූජාවට සහභාගි වන්නේ චාම් අයුරිනි.අසරණ අනාථ දරුවන්ට සෙනෙහස දක්වන ඔහු සැබැවින් ම දේව දූතයෙකි.පුතුනි, ඔබට අපේ ප‍්‍රණාමය.දකුණු කළුතර බර්ට‍්‍රම් ෆ්ලොරන්ස් මහතා විසින් යොමු කරන ලද ලිපියක් ඇසුරිනි. මම ගිරිඋල්ල කලාප අධ්‍යාපන කාර්යාලයයට ගියෙමි. බදාදා දිනයෙකි.ප‍්‍රධාන ගේට්ටුවෙන් ඇතුළුවන විට ම දැනුණේ සතුටකි.පරිසරය අලංකාර ය; පිරිසුදු ය.දොරටුවෙන් ඇතුළුවන තැන මේසයක් මත පොතක් ඇත. එය බාර ව සේවක මහතෙක් සිටියි. ඉස්තෝප්පුවේ තබා ඇති ‘ඇත – නැත’ දැන්වීම් පුවරුව සතුට ගෙන දුන්නේ ය. සියලු නිලධාරීන් ගේ නම් ඉදිරියේ ‘ඇත’ යැයි සඳහන් වී තිබිණි. මගේ සතුටට තවත් හේතුවක් ඇත. ඒ හේතුව නම් මීට වසර පහළොවකට පමණ පෙර ඒ පුවරුව මාතින් නිමවීමත්, එය එලෙසින් ම පරිහරණයේ පැවතීමත් ය.මගේ අවශ්‍යතාව අනුව වැටුප් අංශයට මා යොමු කැරිණි. එහි ඉඩකඩ ප‍්‍රමාණවත් නැතත් සියල්ලෝ ම සිනාබර මුවින් යුතු ව වැඩ කරති.ලිපිකාර මහත්මීන් විනීතය. අසුන්වලින් නැගිටවිත් ගුරු භවතුන්ගේ අවශ්‍යතා ඉටු කර දෙන්නේ තම පාසල් අවධිය සිහිපත්වීමෙන් විය යුතු ය.මගේ කාර්යය පැවරුණු ලිපිකාර මහත්මිය සිනාබර වතින් යුතුව ඒ කාර්යය විනාඩි කිහිපයක දී ඉටු කර දුන්නා ය.අඩුපාඩුකම් මධ්‍යයේ වුව ද මේ කාර්යාලයයේ කටයුතු කාර්යක්ෂම ව ඉටුවීම රටට ආදර්ශයකි.බෝපිටිය, හිරි බෝපිටිය මහා විද්‍යාලයයේ පී.ඒ.වීරසේකර මහතා විසින් යොමු කරන ලද ලිපියක් ඇසුරිනි.පන්සල ළඟ සිටි පුංචි බලු පැටවුන් හරි හුරතල් ය. අහිංසක ය. මාස ගණනක සිට අපි (මා සැමියා සහ මම) බත් උයාගෙන ගොස් ඔවුනට දීමට පුරුදු ව සිටියෙමු.අප එහි යද්දී ඔවුහු පෙර මගට දිව එති. අප දෙන බත් කා ඔවුන් කුස පුරවා ගන්නා විට අපට දැනෙන්නේ නොමඳ සතුටකි.වැසි දිනවල දී වුව අපි ඔවුන් ගේ ආහාර වේල නොවැරැද්දුවෙමු.එදා ද අප එහි යන විට පොද වැස්සක් වැටෙමින් තිබිණි. යුවළක් ද තම දරුවා සමඟ වතාවත්හි යෙදෙමින් සිටියහ. අප දකිද්දී එළියට ආ බලු පැටවුන් නොරිස්සූ කාන්තාව ඔවුන් පළවා හැරියා ය.මා සැමියා පැටවුන් ටික බෝධියෙන් පිටතට කැඳවා ගෙන ආවේ ය. බැල්ලිය ද එහි එන විට පිරිමියා පා පහරක් එල්ල කළේ ය.වැස්සෙන් නොතෙමෙන්නට මුල්ලකට වී සිටි මගේ දෑස පෙඟුවේ ය. බැල්ලිය ද අසරණ දෑසින් මා දෙස බලා සිටියා ය.කිසිදු කරදරයක් නො වී තිබිය දී ඒ අසරණ සතුනට ඔවුන් හිංසා කළේ ඇයි දැයි අපට හිතා ගත නො හැකි ය. ආගමික වතාවත්හි යෙදෙමින් ම සතුනට හිංසා කිරීමට තරම් මිනිස් හිත් රළු වී ඇත්තේ ඇයි?නිට්ටඹුවේ එස්. ඩී. එන්. කි‍්‍රශාන්ති මහත්මිය විසින් යොමු කරන ලද ලිපියක් ඇසුරිනි.‘නෙළුම්විලෙ’හි පළ වූ ‘වයලීනයේ ගීතය’ ප‍්‍රකාර ලද ඉල්ලීම සලකා බලා වේයන්ගොඩ මාබොදලේ චතුරි නදීශානි නමැති ශිෂ්‍යාව ගේ නිවෙසට ම ගොස් වයලීනයක් පරිත්‍යාග කළ බව සතුටින් දන්වමි.අල්ගම, මදුරුපිටියේ සුජිත් පනාගොඩ මහතා විසින් යොමුකරන ලද ලිපියක් ඇසුරිනි.සටහන - තම නිවෙසට ම ගෙනැවිත් පරිත්‍යාග කරන ලද වයලීනය හද පිරි බැතියෙන් යුතු ව පිළිගත් බව සඳහන් ශිෂ්‍යාව ගේ ලිපියක් ද ඊට සාක්ෂ්‍ය වශයෙන් මාබොදල අශෝකාරාමාධිපති බෝගම්මන සුගතවංශ ස්ථවිරයන් විසින් නිකුත් කරන ලද ලිපියක් ද අමුණා තිබේ.සුජිත් පනාගොඩ මහතාට නෙළුම්විලේ ප‍්‍රණාමය පිදේ.මගේ ඥාති පුත‍්‍රයා පාසල් සිසුවෙකි. පසුගිය දිනෙක ඔහු කොළඹ සිට ඇඹිලිපිටිය බලා යන ‘ගමගේ මෝටර්ස්’ බසයකට පන්නිපිටියෙන් නැඟ අවිස්සාවේල්ලෙන් බැස ඇත. බසිද්දී වැරදීමකින් ගෙනගොස් ඇත්තේ අනුන් ගේ බෑගයකි. වරද වැටහී ඇත්තේ නිවෙසට ආපසු ය.බෑගය තුළ වූ දුර ඇමතුම් අංකයකට කථා කළෙමු. ඊට ප‍්‍රතිචාර දැක් වූ අයෙක් තමා ඇඹිලිපිටි බස්වලින් නිතර යන එන අයකු බවත්, නම බුද්ධික බවත් කීවේ ය. ඉන්පසු ඔහු කතා කළේ නැත.අප බෑගයේ වූයේ පාසල් නිල ඇඳුමක් ඇතුළු ඇඳුම් කිහිපයක් සහ සටහන් පොත් කිහිපයකි.අපේ බඩු ටික ලැබෙතොත් කෘතඥතාව පළ කරමු. ඒ නැතත් තම බෑගය හෝ රැගෙන යන ලෙස ඉල්ලමු. 071-6686508ට ඇමතුමක් දෙනු මැන.රත්නපුරේ, හන්ගමුවේ, දොඹගහවිට, කේ.එච්.ආරියසේන මහතා විසින් යොමුකරන ලද ලිපියක් ඇසුරිනි.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=as0805045</link>
    <topic>කොමඩු කෑ ශිෂ්‍යයෝ</topic>
    <author>විශ‍්‍රාමලත් ආචාර්ය ඩී.එන්. දිසානායක, කොස්වත්ත - බිංගිරිය</author>
    <content>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !දන්සල් ආධාරමලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දිකනෙළුම් විලකොමඩු කෑ ශිෂ්‍යයෝඋත්සාහය සහ කැපවීම සියල්ල ඉටුකර දෙයිගුරුසේවයේ රස කතාඑක්දහස් නවසිය පනස් නවයේ වර්ෂයේ වයඹ පළාතේ බිංගිිරිය ප‍්‍රදේශයේ හල්මිල්ලවැව රජයේ පාසලේ ප‍්‍රධානාචාර්යවරයා ලෙස සේවය කළේ තෙන්නකෝන් මුල්ගුරුන්නාන්සේය. එවකට ප‍්‍රදේශයේ ගුරුවරුන් අතර සිටි එඩිතර, සැර පරුෂ ගුරුවරයකු වූ හෙතෙම දඩබ්බර සිසුනට දැඩි දඬුවම් ද නියම කළ නිර්භීත ගුරුවරයෙක් ද විය. එකල මෙම පාසල් වත්ත පැළ ඉනිවැටකින් බෙදා වෙන්කර තිබුණේ ගැහැනු පාසල හා පිරිමි පාසල වශයෙනි. ගැහැනු ළමයින් තමන්ට වෙන් කර තිබූ භූමි ප‍්‍රදේශයේ අල, බතල, මයියොක්කා හා නොයෙකුත් දෑ සරුවට වගා කොට තිබූ අතර එහි සිටුවා තිබූ කොමඩුවැල් ඉතා සරුවට වැඩී විශාල කොමඩු ගෙඩිද විය.දිනක් මෙම සරුවට වැඩී තිබූ කොමඩු ගෙඩි දුටු පුංචි බංඩේ හා හේරත් බංඩේ යන සිසුන් දෙදෙනා පාසල ඇරුණු පසු කෙසේ හෝ මෙම කොමඩු ගෙඩි කඩා කෑමට ඔවුනොවුන් කතිකා කර ගත්හ. හොර රහසේ කොමඩු පාත්තියට පැන්න ඔවුහු කොමඩු ගෙඩි කිහිපයක්ම කඩාගෙන කෑහ. පසුදා මොවුන් දෙදෙනා මෙම කොමඩු කෑ සිද්ධිය කටින් කට ගොස් ලැව් ගින්නක් සේ පාසල පුරා පැතිර ගොස් අවසානයේ මෙම සිද්ධිය තෙන්නකෝන් මුල්ගුරුන්නාන්සේට ද දැන ගන්නට ලැබිණි.පුංචි බංඩේ හා හේරත් බංඩේ අල්ලාගත් මුල් ගුරුන්නාන්සේ ඔවුන් තම කාර්යාලයට කැඳවා ගෙන ගොස් ඒ පිළිබඳව ප‍්‍රශ්න කිරීමෙන් අනතුරුව සියලු තොරතුරු හෙළිකර ගත්තේය. කොමඩු කෑ සිසුන් දෙදෙනාට මතක හිටින පාඩමක් ඉගැන්වීමට අදහස් කළ තෙන්නකෝන් මුල් ගුරුන්නාන්සේ වතුර දමන මල් බාල්දි දෙකක් දෙදෙනාගේ බෙල්ලේ එල්ලා මල් බාල්දිවලට කෝටුවකින් බෙර පදයක් සේ තාලයට ගසන ගමන් නැවතී “ස්කෝලෙ වත්තෙ කොමඩු කැඩූ අපි මින් මතුවට කොමඩු කඩන් නැතෝ” යැයි මහ හ¾ඩින් කියමින් පාසල වටා තුන් පාරක් රවුමට ඇවිද යන ලෙසට අණ කළේ මෙවැනි වැඩ මින් මතුවට සිදුවනු වැළැක්වීමටය.මෙය පාසලේ අනෙක් සිසුනට ද හොඳ අත්දැකීමක් විය.විශ‍්‍රාමලත් ආචාර්ය ඩී.එන්. දිසානායක, කොස්වත්ත - බිංගිරිය</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=as0805046</link>
    <topic>උත්සාහය සහ කැපවීම සියල්ල ඉටුකර දෙයි</topic>
    <author>රමණී සුබසිංහ, ඡායාරූප සුදම් ගුණසිංහ</author>
    <content>කළු පුතා මීළඟ ආත්මයේදීවත් තිරිසන් ආත්මයෙන් මිදේවා !දන්සල් ආධාරමලල කී‍්‍රඩාවේ නව වාර්තා තබා දස්කම් පෙන්වූ ලේක්හවුසියේ ඉන්දිකනෙළුම් විලකොමඩු කෑ ශිෂ්‍යයෝඋත්සාහය සහ කැපවීම සියල්ල ඉටුකර දෙයිමිනිසා ගේ ජීවිතය වඩාත් යහපත් ව ගොඩනඟා ගැනීම සඳහා අවශ්‍ය උපදෙස් රාශියක් බුදු සමයේ අන්තර්ගත ය. අංගුත්තර නිකායේ චතුක්ක නිපාතයේ සප්තකම්ම සූත‍්‍රය එහි දී සුවිශේෂී වේ. අප ගේ ජීවිත භෞතික වශයෙන් මෙන් ම ආධ්‍යාත්මික වශයෙන් ද අර්ථවත් කර ගැනීම සඳහා අවශ්‍ය කරන මාහැඟි උපදෙස් එහි වේ. අනේපිඬු සිටුවරයාට කරන ලද පැහැදිලි කිරීමක් වන මෙහි ලොව අතිශයින් දුර්ලභ කාරණා හතරක් පිළිබඳව විග‍්‍රහ කෙරේ. වඩාත් ධාර්මික වූ ජීවන දර්ශනයක් පැහැදිලි කෙරෙන නිසා ඒ කෙරෙහි අවධානය යොමු කිරීම වැදගත් ය.1. දහමට අනුකූලව, මට බව භෝග සම්පත් ලැබේවා යනුවෙන් කෙනකු බලාපොරොත්තු වනවා නම් එය ඉතා දුර්ලභ වූ, මනාප වූ කාරණයකි.2. දැහැමින් බව භෝග සම්පත් ලැබී, මගේ යසස හා කීර්තිය ද සමඟ නෑදෑ හිතවතුන් ආදී පිරිස් සම්පත්තිය ද වර්ධනය වේවා යනුවෙන් යම්කිසිවකු බලාපොරොත්තු වන්නේ නම් එය ඉතා දුර්ලභ වූ මනාප කාරණයකි.3. දැහැමින් බව භෝග සම්පත් ලැබී, මගේ යසස හා කීර්තිය ද, නෑදෑ හිතවතුන් ද වර්ධනය වන්නා සේ ම මට දීර්ඝායුෂ ලැබේවා යනුවෙන් කෙනකු බලාපොරොත්තු වන්නේ නම් එය ඉතා දුර්ලභ වූ, ප‍්‍රියමනාප වූ කාරණයකි.4. දැහැමින් බව භෝග සම්පත් ලැබී මගේ යසස හා කීර්තිය ද, නෑදෑ හිතවතුන් ද වර්ධනය වන්නා සේ ම ආයුෂ ද වැඩි වී මරණින් මතු සුගතියේ ඉපැදීමට අවස්ථාව සැලසේවා යනුවෙන් යමකු බලාපොරොත්තු වන්නේ නම් එය ඉතාමත් දුර්ලභ වූ කාරණයකි.මේ අනුව දැහැමිව ධනය ලැබීම, යසස හා පිරිවර ලැබීම, දීර්ඝායුෂ සහිත ව උපත ලැබීම හා මරණින් පසුව සුගතියෙහි ඉපදීමත් යන කාරණා ඉතාමත් දුර්ලභ කරුණු බව බුදුරජාණන් වහන්සේ පෙන්වා දී තිබේ. මේ සිව් කාරණා කෙරෙහි ඔබට පැනනැඟෙන සාධාරණ ගැටලුවක් ද වේ. එනම් මේවා බලාපොරොත්තු වීමෙන් පමණක්, ප‍්‍රාර්ථනා කිරීමෙන් පමණක් ලබා ගත හැකි ද යන්නයි.බුදු සමයේ කිසිසේත් ම ප‍්‍රාර්ථනාවලින් ලැබිය හැකි කිසිවක් නැත. ඒ බව බුදුරජාණන් වහන්සේ විසින් ම අංගුත්තර නිකායෙහි ‘පංච ඉට්ඨධම්ම’ සූත‍්‍රයෙහි මැනවින් පැහැදිලි කර තිබේ. එහිදී උන්වහන්සේ නඟන ප‍්‍රශ්නය අතිශයින් ම තර්කානුකූල ය. ප‍්‍රාර්ථනා කළ පමණින් සියල්ල ලැබෙන්නේ නම් ලෝකයේ මිනිසුන්ට පවතින අඩුව කුමක් ද? මෙය ලොව පහළ වූ කිසිදු ශාස්තෘවරයකු විමසූ ගැටලුවක් නොවේ. බොහෝ ශාස්තෘවරුන් අනුගාමිකයින් ගේ යාඥාව, යැදීම බලාපොරොත්තු වන අය වීම ඊට හේතුවයි. බුදු සමයේ දී මිනිසා ගේ වගකීම මිනිසාට ම පැවරේ. පුද්ගලයා විසින් උත්සාහයෙන්, වීර්යයෙන් තමන් ගේ දියුණුව ගොඩනඟා ගත යුතු වේ.’අත්ථ දීපා විහරථ’ තමන් ම තමාට ආලෝකයක් වන්න. තමා ම තමන් ගේ දිවයින ගොඩනඟා ගන්න යනුවෙන් කරන මඟ පෙන්වීමෙහි උන්වහන්සේ අප පිළිබඳව වගකීම අපට ම පවරා ඇත. පත්ථ කම්ම සූත‍්‍රයේ දී අනේපිඬු සිටුවරයාට අතිශයින් දුර්ලභ වූ ඉහත සඳහන් සිව් කාරණා තමන්ට ලබා ගැනීම සඳහා අවශ්‍ය ප‍්‍රතිපදාව පැහැදිලි කර දී ඇත. ශ‍්‍රද්ධා සම්පදාව, සීල සම්පදාව, චාග සම්පදාව සහ ප‍්‍රඥා සම්පදාව යන එම ප‍්‍රතිපත්ති කවරකු හෝ සතු වන්නේ ද ඔහුට දියුණුව, දැහැමි ධනය, යසස, පිරිවර, දීර්ඝායුෂ ලැබෙන්නා සේ ම සුගතියෙහි උපත ලැබීමට ද හැකි වන්නේ ය.මීළඟට අප ගේ අවධානය යොමු කළ යුත්තේ මෙම දුර්ලභ සම්පත් ලබා ගැනීමට ශ‍්‍රද්ධාව යන සංකල්පය බලපාන්නේ කෙසේ ද යන්න පිළිබඳව යි. සරල ව ගත් කල ශ‍්‍රද්ධා සම්පදාව යනු බුදුරජාණන් වහන්සේ ගේ සම්බුද්ධත්වය පිළිගැනීමයි. එය ද අවබෝධයෙන් යුතු ව පිළිගැනීම පමණක් බුදු දහමේ අනුමත කර ඇත. බුදුරජාණන් වහන්සේ පිළිබඳව අවබෝධය හා විශ්වාසය ගොඩනඟා ගැනීම සඳහා අවම වශයෙන් නව අරහාදී බුදු ගුණ පිළිබඳව නිරවුල් අවබෝධයක් පැවතිය යුතු ය. එවැනි තේරුම් ගැනීමක් සහිත වූ කල බුදුරජාණන් වහන්සේ පිළිබඳව නොසෙල්වෙන විශ්වාසයක් අප කෙරෙහි ගොඩ නැඟේ. එය ‘ආකාරවතී ශ‍්‍රද්ධාව‘ යි.එම ශ‍්‍රද්ධාව සංකල්පයක් ලෙස ඔබ ගේ පවුල් ජීවිතයට, රැකියාවට, ඔබ හා සමාජය අතර පවතින සබඳතාවලට උපකාර කර ගත හැකි ය. සාර්ථක, අවංක පවුල් ජීවිතයක් උදෙසා අනිවාර්යයෙන් ම බිරියට ස්වාමිපුරුෂයා කෙරෙහිත්, ස්වාමිපුරුෂයාට සිය බිරිය කෙරෙහිත් විශ්වාසයක් තිබිය යුතු ය. බිරිය ගේ සීලය, සෙනහස, පරිත්‍යාගශීලිත්වය ඇතුළු හැඟීම් පිළිබඳව ස්වාමියා අවබෝධයකින් තොර වන්නේ නම් කිසි ලෙසකින් වත් එකිනෙකා කෙරෙහි පවතින විශ්වාස දිගු කාලීන වන්නේ නැත. ඉතා ම කෙටි කලක දී සැකය, ඒ ඔස්සේ ම බැණ අඬ ගසා ගැනීම්, අවලාද නැඟීම් ඇති විය හැකි ය. මේ නිසා සෑම ස්වාමිපුරුෂයකු ම තම බිරිය තේරුම් ගැනීමේ වටිනාකම පිළිබඳව සංකල්ප තිබිය යුතු ය. ස්වාමි දියණියන් ද ඒ ආකල්පයේ ම පැවතිය යුතු ය. එසේ නොමැති වූ විට දැහැමි පවුලක් බවට පත්වන්නේ නැත.දැහැමි ධනයක් ලැබීමට නම් ඔබ ගේ රැකියාවට අවංක විය යුතු ය. ආයතනය පිළිබඳව අවබෝධය හා විශ්වාසය සේවකයාට තිබිය යුතු ය. සේවකයා කෙරෙහි අවබෝධය හා විශ්වාසය ආයතනයට ද පැවතිය යුතු ය. එසේ නොමැති කල වැඩ මඟ හැරීමට, සොරකම් කිරීමට, වංචනික කටයුතුවලට පෙළඹීම වැළැක්විය නොහැක. ආයතනික දියුණුව ඇවැසි නම් සේව්‍යයා කෙරෙහි ස්වාමිවරු පිළිබඳව අවබෝධය සහ විශ්වාසය ගොඩනැඟිය යුතු ය. එනම් අකාරවතී ශ‍්‍රද්ධාව ඇති කළ යුතු ය. ආයතනික ප‍්‍රධානීන්ට ද එවැනි අවබෝධයක් තම සේව්‍යයා කෙරෙහි පැවතිය යුතු වේ. තේරුම් ගැනීමකින් තොර ව විමසා බැලීමකින් තොර ව ගනු ලබන තීරණ ඉතාමත් අවංක, දක්‍ෂ සේවකයින් පවා වංක, කුසීත පිරිසක් වීමට ඉඩ ප‍්‍රස්ථා සලසනු ඇත.අප බුදුරජාණන් වහන්සේ පිළිබඳව නිවැරැදි විශ්වාසයක් ඇති කර ගත හොත් සම්පූර්ණයෙන් ම දැහැමි දිවියකට එය උපකාර වේ. ශ‍්‍රද්ධාව වියැකී යන විට බුදුන් සරණ ගොස් සිටිය දී ම වෙනත් මිථ්‍යාදෘෂ්ටික බලවේගවලට නතු වනු ඇත. බිරිය පිළිබඳව, ස්වාමිපුරුෂයා පිළිබඳව නිවැරැදි ශ‍්‍රද්ධාවක නො පිහිටිය හොත්, වෙනත් දුරාචාරයන්ට යොමුවීමට ඉඩ ඇත. දැහැමි පවුල් සම්බන්ධතා, ඥාති සබඳතා සඳහා පමණක් නොව මරණින් පසු සුගතියෙහි ඉපැදීම උදෙසා ද ශ‍්‍රද්ධාව අත්‍යවශ්‍ය ය. මජ්ජිම නිකායෙහි ‘අලගද්දූපම සූත‍්‍රයේ’ මෙය මනාව පෙන්වා දී ඇත. එහි අවධාරණය කර ඇත්තේ බුදුරදුන් කෙරෙහි ශ‍්‍රද්ධා මාත‍්‍රයක් ඇති කර ගැනීම වුව ද සුගතියට උපකාර වන බවයි. අංගුත්තර නිකායේ ආනන්ද වග්ගයෙහි “කිසියම් පුද්ගලයකු බුදුරජාණන් වහන්සේ පිළිබඳව අචල ශ‍්‍රද්ධාවෙන් යුක්ත වන්නේ නම් ඔහු නිරය, තිරිසන්, පෙ‍්‍ර්ත ආදී දුගති සංඛ්‍යාත ස්ථානවල නූපදී” යනුවෙන් උගන්වා ඇත.දෙවැනි ප‍්‍රතිපදාව සීල සම්පදාවයි. ගිහියකු පංච සීලය අවංක ව දිවි හිමියෙන් ආරක්‍ෂා කළහොත් සෝවාන් වීමට එය ප‍්‍රමාණවත් බව බුදු දහමේ පෙන්වා දී ඇත. යම් පුද්ගලයකු පංච සීලය ආරක්‍ෂා කරනවා යනු ඔහු අධාර්මික දුෂ්චරිතයන්ගෙන් දුරස් වෙයි. ඔහු තවත් පුද්ගලයකු, සත්ත්වයකු මරණයට පත් කොට ධනය උපයන්නේ නැත. මිනිසුන් ගේ මෙන් ම සතා සීපාවා ගේ ද ජීවිත රකින තැනැත්තා දීර්ඝායුෂ භªක්ති විඳින අතර සමාජයේ ඔහු පිළිබඳව කීර්තිය පැතිරී යයි. වැඩි පිරිසක් ඔහු වටා එක් රොක් වීමට ද ඔහු රකින සීලය උපකාර කරයි. මරණින් මතු ද සුගතියෙහි උපදී.සොරකම ද භයානක අකුසලයකි. නොදුන් කාලයක්, නොදුන් සම්පතක් තම ආයතනයෙන් සොරකම් කළහොත් එමඟින් රක්‍ෂාව අධාර්මික බවට පත්වන අතර ලබන ධනය ද අදැහැමි වේ. සොරකුට කීර්තිය ප‍්‍රශංසාව හිමි නොවන අතර නින්දා, අපහාස, දඬුවම් විඳින්නට සිදු වේ. සියලු දෙනා ඔහු ගෙන් දුරස් වේ. මන් ද දුසිල්වතුන් ඇසුරින් ඔවුන්ට ලැබෙන දඬුවම්වලට තමන්ට ද යටත් වන්නට සිදුවන බැවිනි. ඉතා කෙටිකලක දී මානසික ව පීඩා විඳිමින් සිට මරණයට පත්වීමට ද, මරණින් පසු දුගතියෙහි ඉපැදීමට ද සොරකමින් ජීවත්වන්නාට සිදු වේ.කාම මිථ්‍යාචාරය සහ බොරුවෙන් වැළකීම සාර්ථක පවුල් ජීවිතයකට මෙන් ම සාර්ථක සමාජ ජීවිතයකට ද මහෝපකාරී ය. කාම මිථ්‍යාචාරය තාවකාලික වින්දනයක් වුව ද දිගු කාලීනව පිරිහීම, ලෙඩරෝගවලට ගොදුරු වීම වැනි භයානක ප‍්‍රතිවිපාක රාශියකට මුහුණ පෑමට සිදු වේ. මෙලොව පරලොව දෙකෙහි දී ම පසුතැවිල්ලට ලක් වේ.බුදුරජාණන් වහන්සේ ‘ඉධතප්පති පෙච්ච තප්පති’ මෙලොවත් පසුතැවේ, පරලොවත් පසුතැවේ යනුවෙන් දේශනා කළේ එබැවිනි.සුරාපානය කරන්නාට ද අත්වන ප‍්‍රතිලාභ අතිශයින් ම දුක්ඛිත ය. වේදනාකාරී ය. සුරා පානය කළ මොහොතේ පටන් ම විකෘති මානසික තත්ත්වයන්, කායික බෙලහීනතාවයන් වර්ධනය වන්නට පටන් ගනී. බිරිය ගේ සෙනහස අහිමි වීම පමණක් නොව දරුවන් ගේ පිළිකුලට ද ලක් වේ. ආයුෂ කෙටි වී, බේබද්දකු ලෙස සමාජයෙහි අපකීර්තිමත් වී මිය යන අතර ම මිය ගිය පසු ද සුගති ගමනක් ඔහුට උරුම වන්නේ නැත. මේ ආකාරයට විමසා බලන විට අපට පැහැදිලි වන්නේ ‘පත්ථකම්ම’ සූත‍්‍රයේ දී බුදුරජාණන් වහන්සේ පැහැදිලි කළ දුර්ලභව ලැබිය හැකි සිවු කාරණා ලබා ගැනීම සඳහා අනුගමනය කළ යුතු ප‍්‍රතිපදාවේ දී සීල සම්පදාව සුවිශේෂී වන බවයි.මෙහි තෙවැනි ප‍්‍රතිපදාව නම් චාග සම්පදාවයි. එනම් පරිත්‍යාගශීලී ප‍්‍රතිපත්තියයි. එය අධ්‍යාත්මික දියුණුවෙහි ඉතා සුවිශේෂී අවස්ථාවකි. අප දානය දෙන්නේ විවිධ අරමුණු ඇතිව ය. එහෙත් ත්‍යාගය එසේ නොවේ. චාග සම්පදාව හෙවත් පරිත්‍යාග සම්පත්තිය පුරුදු පුහුණු කළ තැනැත්තා කිසිවිටෙකත් පරිත්‍යාගයේ දී කිසිවක් අපේක්‍ෂා නො කරයි. නිරපේක්‍ෂව ම පරිත්‍යාගය පමණක් සිදු කරයි. අංගුත්තර නිකායෙහි පත්ථකම්ම සූත‍්‍රයේ දී බුදුරජාණන් වහන්සේ චාගය පිළිබඳව මෙසේ සඳහන් කරයි.”මෙලොව ආර්ය ශ‍්‍රාවකයා දුරු කරන ලද මසුරු මල සිතින් යුක්තව ගිහි ගෙයි වාසය කරයි. අත්හළ ත්‍යාග ඇත්තේ, (මුත්ථ චාගෝ), දීමට දිගු කළ අත් ඇතිව (පයත පානී), පරිත්‍යාගයෙහි ඇළුණු සිත් ඇතිව (වොස්සග්ග රතෝ), යමක් ඉල්ලීමට සුදුසු වූයේ (යාචා යෝ ගෝ), දීමට හා බෙදීමට ඇතුළු සිත් ඇත්තේ (දාන සංවිභාග රතෝ) වේ.”මෙම අපූර්ව විග‍්‍රහය ජීවන දර්ශනයක් බවට පත් කර ගත හොත් අනිවාර්යයෙන් ම මේ සමාජයේ පවතින ප‍්‍රතිලාභය ම මුල් වූ ගනුදෙනුකාරී සමාජ සම්බන්ධතාවයන් අහෝසි වී යනු ඇත. හදවතෙහි චාග සම්පදාව පුහුණු කළ සේවකයා තම කාලය, ශ‍්‍රමය, සිය ආයතනය වෙනුවෙන් කැප කරනු නිසැක ය. තම සේවය මිසක වෙනත් අයථා බලාපොරොත්තුවක් නො තිබෙනු ඇත. තම වගකීම සමාජය වෙනුවෙන් ඉෂ්ට කරන්නට නම් අප අනිවාර්යයෙන් ම චාග සම්ප‍්‍රදාව ප‍්‍රගුණ කළ යුතු ය.යහපත් පවුල් ජීවිතයකට ද චාග සම්පදාව අතිශයින් උපකාරී වේ. තම බිරිය කෙරෙහිත්, ස්වාමි පුරුෂයා කෙරෙහිත් පරිත්‍යාගශීලී වීම මිසක ඔවුනොවුන්ගෙන් පෙරළා මේ මේ දේවල් බලාපොරොත්තු වීමේ ආත්මාර්ථකාමී පටු ආකල්පය අහෝසි වී යයි. එවිට සැබෑ සෙනහනක් බැඳීමක් ඇති වී, ආත්මාර්ථකාමී බලාපොරොත්තුවලින් තොරව සිදුවෙන අධ්‍යාත්මිකව දියුණු සබඳතාවයක් බවට දෙදෙනා අතර සම්බන්ධය වැඩි දියුණු වේ.දුසිල්වත් නොවීමටත්, නිරෝගී බවටත්, චාග සම්පදාව දියුණු කර තිබීම වැඩදායක ය. යමක් පරිත්‍යාග කිරීමට අකමැති මසුරන් ඇසුරට කිසිවකු කැමති නැත. පරිත්‍යාගය මිතුරන් වර්ධනය කර ගැනීමට මහත් උපකාරයක් වන බව බුදුරදුන් ‘දදං මිත්තානි ගන්තථි’ යන දේශනයෙන් පෙන්වා දී ඇත. මෙහි පරිත්‍යාගශීලීත්වය යනු භෞතික පරිත්‍යාගයක් පමණක් නොවේ. අප කෙරෙහි වූ යහපත් ආකල්ප, නිවැරැදි දැනුම, කුසලතාවයන් තව කෙනකුට කිසිදු අපේක්‍ෂාවකින් තොර ව පරිත්‍යාග කළ හැකි දේ ය.මෙහි සිව්වැන්න ප‍්‍රඥා සම්පදාවයි. පත්ථකම්ම සූත‍්‍රයට අනුව පංච නීවරණ ධර්මයන් නැති කර දැමීමෙන් ප‍්‍රඥා සම්පදාව ගොඩනැඟේ. කාමච්ඡන්දය, ව්‍යාපාදය, තීනමිද්දය, උද්ධච්ච කුක්කුච්ඡ සහ විචිකිච්ඡා යන නීවරණ ධර්ම පහ අප ගේ ප‍්‍රඥාව වසා දමන අඳුරු තිමිර පටලයන් වැනි ය.දැඩි ලෝභය පවතින්නේ නම්, කාමයෙන්, රාගයෙන් මත් ව සිටින්නේ නම් අප ගේ තීන්දු, ප‍්‍රකාශ හා කි‍්‍රයා ප‍්‍රඥාවන්ත වීමට ඇති ඉඩ සීමිත ය. මන් ද කාමච්ඡන්දය නමැති මනෝ භාවයට වහල් වී ඇති බැවිනි. ව්‍යාපාදය හෙවත් අනුන් නසන බද්ධ වෛරයෙන් යුතු නම් අපගේ ඇසුරට අන් අය කැමති නැත. බැඳුණු වෛරයෙන් රැකියාව කරන විට තමා ද අතෘප්ති වන අතර ආයතනය, එහි ප‍්‍රධානීන්, සේවකයන් ද, සතුරන් ලෙස පෙනෙනු ඇත. ව්‍යාපාදය, අප අපකීර්තිමත් කරන අතර දුගතියට ද මඟ පාදයි. නිදිමත අලස බව හෙවත් සිතේත් කයේත් ඇතිවන පසුබෑම, තීනමිද්ධයයි. එහි අප ගේ ප‍්‍රඥාව හීන වී යන අතර ම සමාජයේ නින්දාවට, පරිහානියට පත් වේ.මානසික නොසන්සුන් බව හා පසුතැවිල්ල උද්ධච්ච කුක්කුච්ඡය යි. එය අප ගේ ප‍්‍රඥාව ආවරණය කරන නීවරණ ධර්මයකි. විචිකිච්ඡාව හෙවත් සැකය ද ප‍්‍රඥාව නැති කරයි. නීවරණ ප‍්‍රබල වන තරමට ම පුද්ගලයා කෙරෙහි ලෝභකම, තෘෂ්ණාව, අලසකම, නොපහන් බව, මානසික අසහනය, පසුතැවිල්ල ඇති කරයි’ පංච නීවරණ ධර්ම නැති කිරීම යනු අප ගේ සිත කය වචනය නිවැරදි කර ගන්නට මඟ පාදා ගැනීමකි. පංච නීවරණ ධර්ම තුනී වීම යනු ප‍්‍රඥාවේ ආලෝකය අප ගේ ඹ්ෂතවලට ලැබෙන්නට පටන් ගැනීමකි. ප‍්‍රඥාවන්ත වූ කල අප ගේ සෑම කි‍්‍රයාවක් ම සැලකිලිමත් ය. සිතන දේ පිළිබඳව දැනුවත් ය. එවිට වැරදිවලින් වැළකී නිවැරදි දිවියකට ඇවැසි පදනම ගොඩනැෙඟ්.මේ අනුව පැහැදිලි වන්නේ බුදුරදුන් විසින් පෙන්වා දුන් දුර්ලභව බලාපොරොත්තු වන දැහැමි ධනය ලැබීම ඇතුළු සිව් කාරණා අපට ලැබෙන්නේ ප‍්‍රාර්ථනාවලින් නොව ජීවන ප‍්‍රතිපදාවෙන් බවයි. ඔබ ජීවත්වන කලාව අනුව ඔබ ගේ අනාගතය දැහැමි ධනයකින්, නිරෝගිකමින් දීර්ඝායු බවින්, කීර්තිමත් බවින් හා පරලොව සුගතිගාමි බවින් ද යුතු වනු ඇත.රමණී සුබසිංහ, ඡායාරූප සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805042</link>
    <topic>පොප් සල්ලි ගහේ ඉහළම අත්තට නැඟි</topic>
    <author>ආතර් උස්මීයගේ</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මපොප් සංගීත ලෝකයේ ධනවත්ම කාන්තාව නොහොත් පොප් ගායිකාව මැඩෝනා බව පසුගියදා ෆෝබ්ස් (Forbes) සඟාව මගින් කරන ලද සමීක්ෂණයක දී හෙළි විය. හැම අවුරුද්දකම ලෝකයේ සිටින ලොකුම ධනවතා කවුදැයි සොයන්නේත් 'ෆෝබ්ස්' සඟාවයි.පොප් සංගීත ලෝකයේ ජනප‍්‍රිය ගායිකාවන් රාශියක් ම සිටිති. මොවුන් හැම කෙනෙකු වගේම ධනවත් ය. මේ ධනවතියන්ගේත් ධනවතිය වන මැඩෝනා ගේ වාර්ෂික ආදායම පවුම් මිලියන 36.1 කි.පොහොසත්ම පොප් ගායිකාව සොයා ගැනීම සඳහා ලෝකයේ සිටින සියලුම පොප් ගායිකාවන්ගේ වත්කම් හා ආදායම් සොයා බැලීමට 'ෆෝබ්ස්' සඟාව අමතක නොකළේය.මැඩෝනා ඉතාමත් ම ජනප‍්‍රිය පොප් ගායිකාවක පමණක් නොව ශූර ව්‍යාපාරිකාවක බව ද ලියා ගෝල්ඩ් මෑන්  (Lea Goldman) පවසයි. ලියා 'ෆෝබ්ස්' සඟාවේ ජ්‍යෙෂ්ඨ මාධ්‍යවේදියෙකි.මැඩෝනා ඇයගේ ගී තැටි නිෂ්පාදනය කිරීම සහ බෙදා හැරීම සඳහා දැවැන්ත ව්‍යාපාරයක් පවත්වා ගෙන යයි. ඇයගේ ගී තැටි සහ ගීත ඇල්බම් ලෝකය පුරා ලක්ෂ ගණනින් අලෙවි වේ.මෙම ගීත තැටි අලෙවියෙන් මාස් පතා මැඩෝනාට ලැබෙන ආදායම පවුම් ලක්ෂ ගණනකි. මෙයට අමතරව සංගීත සංදර්ශනවලට සහභාගි වීමෙන් ද ඇය අමතර ආදායමක් උපයා ගනී.'ෆෝබ්ස්' සඟාව විසින් පවත්වන ලද සමීක්ෂණයේදී ලෝකයේ සිටින දෙවැනි ධනවත්ම පොප් ගායිකාව හැටියට තේරී සිටින්නේ බාබ්රා ස්ටි‍්‍රසෑන්ඩ් ය. (Barbra Streisand)  පසුගිය අවුරුද්දේ ඇයගේ ආදායම පවුම් මිලියන 30.3 කි.තුන්වැනි ධනවත් ම පොප් ගායිකාව සෙලිනි ඩියෝන් ය. (Celine Dion)  ඇගේ වත්කම වසරකට මිලියන 22.6 කි.මැඩෝනා පොප් සංගීත ලෝකයට පිවිසීමට ප‍්‍රථම මුද්‍රා නාට්‍ය ශිල්පිනියක ලෙස කටයුතු කළ බව දන්නේ ඉතා ස්වල්ප දෙනෙක් පමණි.එකළ ඇය හඳුන්වන ලද්දේ මැඩෝනා ලුයිස් වෙරෝනිකා සිකෝන්  (Madonna Louise Veronica Cicone) යන නමිනි.ගයි සහ මැඩෝනාබැලේ නැටුම් ශිල්පිනියක ලෙස ශිෂ්‍යත්වයක් ලැබ නිව්යෝර්ක් නගරයට පැමිණි ඇය එහිදී නැටුම් කණ්ඩායම් කීපයක් සමඟ එක්වී නැටුම් සංදර්ශන පවත්වා තිබේ.එකල මැඩෝනා, පියානෝ වාදන ශිල්පිනියක් ලෙස ද ගිටාර් වාදන ශිල්පිනියක් ලෙස ද ප‍්‍රසිද්ධ වී සිටියාය.ඇය ගීත රචනයට යොමු වුණේ මේ අතරතුර ය.මුලින් ම මුද්‍රා නැටුම් ශිල්පිනියක ලෙස රසිකයන් ඉදිරියට පැමිණි මැඩෝනා ඉන්පසු පියානෝව සහ ගිටාරයට සමීපවී ගීත රචිකාවියක ලෙස ද කටයුතු කිරීමට පටන් ගත්තා ය.ඇය ගායනයට පිවිසියේ මේ සියල්ලම තරමක් දුරට ප‍්‍රගුණ කිරීමෙන් පසුව ය. මැඩෝනාට ජෝන් බෙනිටෙක්ස් මුණ ගැසුණේ මේ අතරතුරේදී ය.ගී තැටි නිෂ්පාදකයකු වන බෙනිටෙක්ස්, මැඩෝනා ගේ හැකියාවන් හඳුනාගෙන ඇය ගායිකාවක කිරීමට ඉටා ගත්තේ ය.1983 දී ඔහු මැඩෝනා විසින් ගායනා කරන ලද ගීත කීපයක් තැටිගත කර වෙළෙඳ පොළොව නිකුත් කළේය. මැඩෝනාගේ ගී ජනප‍්‍රිය වීමට වැඩි කලක් නොගියේ ය.ඇය පොප් ගායිකාවක ලෙස ක්ෂේත‍්‍රයට පිවිසියේ ඉන් පසුවය.ඒ සමඟම මැඩෝනා ජෝන් බෙනිටෙක්ස් ගේ බිරිඳ වූවා ය.හදාගත් පුතු ඩේව්ඩ් බණ්ඩා සමඟමැඩෝනා ගේ මුල් ගී තැටිය ජනප‍්‍රිය වීමට පටන් ගැනීමත් සමඟම ජෝන් බෙනිටෙක්ස් ඇය ලවා තවත් ගීත කීපයක් ම ගායනා කර ඒවා තැටි බවට පෙරළුවේය.මේ සියලුම ගී තැටි උණු කැවුම් මෙන් විකිණී යෑමට පටන් ගැනීමත් සමඟම ගී තැටි වෙළෙන්දෝ මැඩෝනා සොයා ඒමට පටන් ගත්හ. ඒ සමඟම මැඩෝනා උන්මාදයක් ද රට පුරා පැතිරී යෑමට පටන් ගති.පීපල්ස් වොයිස් එවෝඩ්ස් ( 1987 - 91) ඇමෙරිකන් මියුසික් එවෝඩ්ස් (1986 - 90) ඇම්.ටී.වී. මියුසික් වීඩියෝ එවෝඩ්ස් (1986/87/89/95/99) ග‍්‍රෑම් එවෝඩ්ස් (1992/98) සහ බිල්බෝඩ් ආර්ටිස්ට් ඇචිවුමන්ට් එවෝඩ් (1996) යන සම්මාන ද ඇය තව තවත් සංගීත ලොවේ ඔසවා තබන්නට හේතුවිය.පොප් ගායිකාවක ලෙස මෙසේ සම්මාන ලබමින් ජනප‍්‍රියත්වයේ ඉහළම තලයට නැඟගත් මැඩෝනා 1982 දී රංගන ශිල්පිනියක ලෙස සිනමාවට ද එක්වූවා ය.චිත‍්‍රපට කීපයකම රඟපෑමේ වරම් ලැබුවද මැඩෝනාට සිනමා රංගන ශිල්පිනියක ලෙස වැඩි දුරක් යෑමට ඉඩක් නොලැබිණි. මැඩෝනා දෙවැනි විවාහයට මැදිවූයේ මේ කාලය තුළ දී ය. එවර ඇය අත ගත්තේ චිත‍්‍රපට නළු සෝන් පෙන්ගේය.වැඩි කලක් යෑමට මත්තෙන් සෝන් පෙන්ගෙන් ඉවත්වූ මැඩෝනා ඉන්පසු විවාහ වූයේ චිත‍්‍රපට අධ්‍යක්ෂ ගයි රීචි  (Guy Ritchie)  සමඟ ය. මෙම විවාහයෙන් මැඩෝනාට දරුවන් දෙදෙනෙක් සිටිති.මෙම දරුවන් දෙදෙනාට අමතරව ඇය මලාවි රටෙන් ලබාගත් අනාථ දරුවෙකු ද දරුකමට හදා ගනී. මැඩෝනා ගේ ලොකු දුව ලූඩ්ස් ය. දෙවැන්නා රොකෝය. හදාගන්නා දරුවා ඩේවිඩ් බණ්ඩා ය.මිනිසුන්ගේ ජීවිත වෙනස් වෙන්නේ කාලයත් සමඟය. ඉතාමත් දිළිඳු තැනකින් ජීවිතය ඇරඹූ මැඩෝනාගේ ජීවිතය අද කාලයත් සමඟ ජනප‍්‍රියත්වයේ ඉහළම ඉහළම ඉහළ තලයට ඇදී ගොස් ඇත.ආතර් උස්මීයගේ </content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805043</link>
    <topic>නිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?</topic>
    <author>වසන්ත ජයසිංහආරච්චිගේ</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මනිර්මාණශීලී මිනිසා හැමවිට ම සංවේදී ය. ඔහු සමාජයෙන් හසු කර ගන්නා බොහෝ ප‍්‍රස්තුතයන් සිය නිර්මාණ සඳහා ගොනු කරන්නේ ඉතා සියුම් අයුරිනි. විටෙක එවන් නිර්මාණයන් දෙස් මෙන් ම විදෙස් ඇගැයුමට ද ලක් වෙයි.මේ දිනවල ජාතික රූපවාහිනිය ඔස්සේ විකාශය වන ‘සුදු කපුරු පෙති’ ටෙලිනාට්‍යයේ අදියුරු ‘අතුල පීරිස්’ එවන් ගණයේ නිර්මාණකරුවෙකි.එහෙත් නොසිතූ ලෙසින් ‘සුදු කපුරු පෙති’ විකාශය වෙද්දි වාරණයකට හසු විය. එහෙත් නැවතත් එය තහනමෙන් මිදී යළි විකාශය වෙයි.නිර්මාණකරුවකු හැම විට ම සමාජයේ සිදුවන දකින යම් යම් දේ නිසා කම්පනයට පත්වෙනවා. අවුරුදු 25 ක් තිස්සේ අපේ රට හෙම්බත් කළ ඒ දැවෙන ප‍්‍රශ්නය මූලාශ‍්‍ර කරගෙනයි මෙහි පිටපත ලියැවුණේ.අපි කුඩා කාලයේ දැකපු ඒ සිංහල ද්‍රවිඩ මිනිසුන් ගේ සමීපතාවය එලෙස ම දකින්න අපි හැමෝ ම කැමතියි. ඇත්ත වශයෙන් ම ජාතීන් අතර බැඳීමට ගරු කිරීම පිළිබඳව කතා කරන්නයි “සුදු කපුරු පෙති” තුළින් මං උත්සාහ කළේ.ලෝකයේ ඕනෑ ම රටක කලා නිර්මාණයකට යම්කිසි සීමිත මණ්ඩලයකින් තහංචි පනවනවට මම එකඟ නැහැ. තහනම් කිරීමේ අයිතියක් තියෙන්නේ ජනතාවටයි.නිර්මාණයක් විදිහට සමාජගත වූ පසු එය අසාර්ථක හෝ නොගැළපෙන දෙයක් නම් එය පෙ‍්‍ර්ක්‍ෂකයා විසින් ප‍්‍රතික්‍ෂේප කරාවි.ඒ ප‍්‍රතික්‍ෂේප වීම මතින් නිර්මාණකරුවා සිය නිර්මාණයේ අඩු ලුහුඬුකම් සොයා ගනීවි. වැරදි තැන් සොයා ගනීවි. එයයි නිර්මාණකරුවනට වැදගත්. සමහර විටක නිර්මාණකරුවා ස්වයං වාරණ පනවා ගැනීමට එය හේතුවක් වේවි.මම එහි අධ්‍යක්‍ෂවරයා වුණාට ‘සුදු කපුරු පෙති’ රූපවාහිනි සංස්ථාවට අයිති දෙයක්. විවිධ බලපෑම් මත තීරණයක් ගන්න වුණා තාවකාලිකව එය අත්හිටුවන්න.එය නැවත පෙන්වීම සඳහා කමිටුවකට පෙන්වීමට සිදුවුණා. සෝමරත්න දිසානායකත්, බුද්ධදාස විතානච්චිත් එහි හිටියේ. ඔවුන් තීරණය කළා කිසිදු සංශෝධනයකින් තොරව එය පෙන්වීමට සුදුසුයි කියලා.ඒත් ආරක්‍ෂක අමාත්‍යාංශයටත් නැවත මෙය පෙන්නුවා. ඔවුනුත් තීරණය කළා ඇතැම් සංශෝධන ඇතිව මෙය විකාශය කිරීම සුදුසුයි කියලා. ඉන් පසුවයි ‘සුදු කපුරු පෙති’ විකාශය නැවත ආරම්භ වුණේ.ප‍්‍රතිචාර ඉතා ම හොඳයි. එක දෙයක් මට කියන්න ඕනෑ. දැනට විකාශය වන ටෙලිනාට්‍යවල වගේ ජනප‍්‍රිය ලක්‍ෂණ මෙහි නැහැ. අද තියෙන්නේ ගුවන් විදුලි නාට්‍ය අහනවා වගේ ටෙලිනාට්‍ය බලන යුගයක්.නිර්මාණකරුවන් ම ප‍්‍රමිති හදලා දීලා තියෙනවා. හැබැයි මේ වට්ටෝරු ක‍්‍රමයෙන් මුදවා ගෙන උඩුගං බලා පිහිනන්නත් සමහර නිර්මාණකරුවන්ට සිදුවෙලා තියෙනවා.ජාතික රූපවාහිනිය විදිහට අපට වගකීමක් ඇතිව ඉටු කළ යුතු කාර්යභාරයක් තියෙනවා. ‘සුදු කපුරු පෙති’ මේ ගුවන් විදුලි නාට්‍ය රැල්ලේ යන නාට්‍යයක් නෙමෙයි.සමීක්‍ෂණ වාර්තා අනුව වැඩි ම ප‍්‍රතිශතයක් තියෙන නාට්‍ය 10 අතර අද ‘සුදු කපුරු පෙති’ත් තියෙනවා.මේක පුළුල්ව කතා කරන්න ඕන දෙයක්. විවෘත ආර්ථිකයත් එක්ක හැම දේ ම වෙනස් වුණා. 77 ට කලින් හැටේ දශකය ලංකාවේ කලා නිර්මාණවල ස්වර්ණමය යුගය කියලා කිව්වේ.නිර්මාණ කිරීම සඳහා අවශ්‍ය මානසික නිදහස එකල තිබුණා. ඔය ඇතිවුණු ආර්ථික ක‍්‍රමයත් එක්ක සමාජ පෙරළියක් සිදුවුණේ.දක්ෂතා අභිබවා ආර්ථික ශක්තිය මතුවුණා. ටෙලිනාට්‍යත් වෙළෙඳ භාණ්ඩයක් බවට පත්වුණා.යොදන මුදල අවම කරලා වැඩි ලාභයක් හොයන්නයි නිෂ්පාදකයනුත් කැසකැව්වේ. අවසන් ප‍්‍රතිඵලය ගුණයෙන් අඩු ක්‍ෂණික නිර්මාණ. ඔය අතරෙයි ඉන්දියානු රැලි, එන්නේ.නළු නිළියන් ආර්ථික ගැටලු නිසා එක දවසට නාට්‍ය දෙක තුනක රඟපානවා. ඒ නිසා හරියාකාරව රංගනය ඉස්මතු වුණේ නැහැ.ඔය නිර්මාණ බංකොලොත්කම නිසා ඉන්දියන් ටෙලිනාට්‍ය මේ පෙ‍්‍ර්ක්‍ෂකයින් අල්ලා ගත්තා. අපේ අයත් මේවා ආදර්ශෙට ගත්තා. මෙගා සීරිස් පටන් ගැනුණේ එතැන් සිට යි.අර ලංකාවේ නාඩගම් නාට්‍ය පෙන්වන යුගයේ නූර්ති නාට්‍ය ආවා වගේ වැඩක්.අනිවාර්යයෙන් ම මේ යන ක‍්‍රමය මත හොඳ විචාර කලාවක් අවශ්‍ය යුගයක් මේක. විශේෂයෙන් මේ වගකීම පැවරෙන්නේ මුද්‍රිත ජනමාධ්‍යයට.මුල් කාලයේ අපි ජයවිලාල් විලේගොඩ ලියන චිත‍්‍රපට විචාරය බලලයි චිත‍්‍රපටි බැලුවේ. අද විශ්වවිද්‍යාල තුළ පවා එවැනි හොඳ පසුබිමක් නැහැ. හොඳ පෙ‍්‍ර්ක්‍ෂකයන් බිහිවෙන්නේ නැහැ.නිර්මාණශීලි පුද්ගලයන් බිහිවෙන්නේ නැහැ. මහාචාර්ය තිස්ස කාරියවසම් මහත්මයා ‘සිළුමිණ’ පුවත්පතේ ම කියලා තිබුණා ජයවර්ධන පුර විශ්වවිද්‍යාලයේ පුස්තකාලය කට පාඩම් කරන තැනක් බවට පත්වෙලා කියලා. ඒකෙන් ම පේනවා බංකොලොත් භාවය.වසන්ත ජයසිංහආරච්චිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805044</link>
    <topic>‘රවුම් කඩේ’ ඉලන්දාරියා ගයන්ත හමුවී...</topic>
    <author>පිළිසඳර ජයමිණි අත්තනායක</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මග ය න් ත වි ජේ ර ත් නගහකොළ, වනරොදින් පිරි සුන්දර ගම්මානයක්. ඒ අසල පිහිටි තේ කඩයක්. රුවැ'ති ගැමි තරුණියක් තේ හදමින් සිටී.සරම, බැනියම, හැඳ කරත්තයක නැඟී එන ගැමි තරුණයෙක් ඒ අතර. ඔහු මේ කඩයට ගොඩවෙන්නේ තේ කෝප්පයක් බොන්නටය.තේ බොන අතරතුර මේ දෙදෙනගේ නෙත් සිත් සසැලී ආදරයෙන් වෙළේ. තරුණයා ඔහුටම ආවේණිකවූ නර්තනයක යෙදෙමින් ගයයි."රවුම් කඩේ ළඟ හිටගෙන ඉන්නම් ඉවුම් පිහුම් ගැන නිතරම හිතමින්" කරත්තයක් පුරවාගෙන පෙම්මල් රෙදිත් අභරණත් මිලදී ගන්නම් දෑවැද්දක් අරගන්නෑ මම නම් පෙරැත්තේ නැතුවම කරත්තේ නැඟපං""කවුද? මේ තරුණියව කරකාර බඳින්නට හැඬවෙන ඉලන්දාරිය...ම්... අලුත් මූණක්...මේ මෑතකදී රූපවාහිනී නාලිකා ඔස්සේ අපි දුටුව "රවුම් කඩේ මියුසික්" වීඩියෝ එක ඔබේ මතකයට ඒ විදිහට නැඟෙනවා ඇති. මේ දැන් ගීතයත් හුඟක්ම ජනපි‍්‍රයයිනේ. හැබැයි දැන් දැන් ඇහෙන ගීතවලට වඩා මේක තරමක වෙනස් ආරක් ගත් ගීතයක් කීවොත් හරි.මේ ගීතයේ හිමිකරුවා, ගයන්ත විජේරත්න. ඔහු නව පරපුරේ ගායකයෙක්. ගීතයේ "කරත්ත කාරයා විදිහට, හඳුනාගන්න ඔහුම තමා මේ ගීය ගයන්නේත්. ගීතයට අත්වැල් සපයන්නේ, 'නෙලු අධිකාරී'ගැමි සුන්දරත්වයෙන් අනූන, අපූරු ගීතයක් වීම හා එහි අරුත සමඟ මැනවින් බද්ධ වන රූප රචනය නිසාම, මේ ගීය පහුගිය කාලයේ ජාතික රූපවාහිනියේ පැවැත්වූ 2008 ස්වර්ණ ජෝති සම්මාන උලෙළ හිදී ඇගැයීමට ලක්වුණා.හා හා පුරා කියා ගායකයකු ලෙස කලඑළි බැස්ස ගයන්ත එහිදී හොඳම සංගීතවේදියාට හා හොඳම රූප රචනයට හිමි සම්මාන (දෙකක්) දිනාගනු ලැබුවා.අපේ සංවාදයට නිමිත්ත වෙන්නේ මේ කාරණාව කීවොත් හරි. "ගායකයෙක් විදිහට මාව මතුවුණේ රවුම් කඩෙන්. මේ ගීතය මම කළේ අත්හදා බැලීමක් විදිහට.ඒ හරියටම මීට අවුරුදු හතරකට විතර කලින්. ඒක සාර්ථක වුණා කියලා මට හිතෙනවා. මට ඕනෑ වුණා මේ යන ගීත අතර වෙනසක් කරන්න. ගුවන් විදුලි නාලිකාවල බොහෝ ගීත චාට්වලදි, මේ ගීතය පළමු තැනට ආවා.ඊටත් පසුව තමා ගීතය විෂුවල් කළේ. හැම රූපවාහිනී චැනලයකම විකාශය වූ ගීත දර්ශක අතර මේ ගීතයට පළමු තැන හිමිවුණා.මේ ගීතය ඉදිරියට ගෙනයන්න දායකවුණු 'වයිඩ් ඇන්ගල් වීඩියෝ ප‍්‍රඩක්ෂන්' එකට මම බෙහෙවින්ම ස්තුතිවන්ත වෙනවා."මෙහි තිබෙන ගැමි සුන්දරත්වය මුසු 'අපේකම' නිසයි ගීතය මිනිස්සුන්ට අහන්න ආසා හිතුණේ. මේ සම්මානයේ අගය මට දැනෙන්නේ එය ජාතික රූපවාහිනිය මඟින්ම ඇගැයීමට ලක්කළ නිසයි.ඇත්තටම මේ ගීතයට මම 'මියුසික්' කළේ වසර පහ හයකට උඩදී. 'දුකා' තමා ගීතය ලීවේ.අද සංගීතයත් එක්තරා 'රැල්ලක්', තරගයක්.මම ඔය තරගයට එක් වෙන්නෑ.අපේ රටේ රූකාන්ත, ක්ලැරන්ස්ලා ඒ වගේ සංගීත ශිල්පීන්, ගත්තොත්, ඔවුන්ගේම අනන්‍යතාවක් හදාගත්තානේ. මට අවශ්‍යත් අනන්‍යතාවක් ගොඩනඟාගෙන අලුත් ඉසව් සොයා යන්න.ඇත්තටම අද රසිකත්වය පහතට වැටිලා. ඒ රුචිකත්වය, රසවින්දනය නැංවිය හැක්කේ ඔවුන්ගේ හිත් දිනාගෙන. ඒ කියන්නේ මිනිස්සුන්ට හැඟෙන, දැනෙන විදිහට, ඒ අයට අහන්න පුළුවන් දෙයක් කරන එක.ඒ හමුවේ ගොඩක් නිර්මාණ කරන්න පුළුවන්. මගේ ක‍්‍රමය වෙන්නේ 'අපේකම', 'දේශීයත්වය' රැකගෙන ලංකාවේ මිනිසුන්ට අහන්න පුළුවන් විදිහේ ගීත, නිර්මාණ කරන එක. ඒ නිර්මාණ ශක්තිය පාදාගන්නට මම මහන්සි වෙනවා.එතකොට ඔබ බටහිර සංගීත, ගීත, විරෝධියෙක්ද?අනේ නැහැ. මම බටහිර සංගීතය අහන, විඳින, ප‍්‍රගුණ කරපු හා ඊට කැමැති කෙනෙක්. ඒත් අපි ඉන්නේ ලංකාවෙනේ.ඉතින් අපේ රටේ මිනිසුන්ගේ සිතුම් පැතුම්වලට මේ දේවල් කොයිතරම් ගැළපෙනවද? කියලා හොයලා බලන්න ඕනෑ. ඒ නිර්මාණ කරන අය හෙළා දකිනවාවත් නෙවෙයි.පිටරටින් ගෙනාපු දේවල් අමුණලා කරන නිර්මාණවලින් කිසිම වැඩක් නෑ. අපේ ගීත හැදෙන්න ඕනෑ අපේ රටට ගැළපෙන විදිහට.අපේ රටේ සුන්දරත්වය කියන්න පුළුවන්, අපි නිර්මාණය කරන ගීත තුළින්. විදේශිකයෝ වුණත් අපේ රටට එන්නේ මේ රටේ දළදා මාලිගාව, අනුරාධපුර, පොළොන්නරුව වගේ අපේ ඓතිහාසික උරුමය, දැකබලා ගන්නයි.දුර ගමනක් යන්නට ඔබ සතු අමුද්‍රව්‍ය ප‍්‍රමාණවත් ද?අවුරුදු 8 ක් තරම් පුංචිම කාලේදියි මම බටහිර සංගීතය හා පියානෝ වාදනයට හුරුවුණේ, ඒත් කවදාවත් එතැනට කොටුවුණේ නෑ.පුංචි කාලේදීම එකතු කරපු ඉතා පැරැණි ගීත කැසට් පට එකතුවක් අදටත් මගේ ළඟ තියෙනවා. පැරැණි සංගීතවේදීන් කරපු චිත‍්‍රපට සංගීතය වුණත් එහෙමයි.රාගයක් ගත්තත්, ජන ගීතයක් ගත්තත්, මට ඒවා හොඳින් හඳුනාගෙන රසවිඳින්න පුළුවන්. මේ හැමදේකටම වඩා බලපාන්නේ අපේ ජානවලින් එන, ඒ නිර්මාණ හැකියාව. ඊටත් වඩා සංගීත ක්ෂේත‍්‍රයේ සැරිසරමින් ලබන අත්දැකීම්.තාක්ෂණය කරපින්නා ගෙන නිර්මාණ කරන පිරිසකුයි අද ඉන්නේ.අනෙක් දේ හොඳ නිර්මාණයක් කරන්න නම්, අද නවීන තාක්ෂණික දැනුම නම් අත්‍යවශ්‍යමයි. තාක්ෂණයට අපි යටවිය යුතුයි කියන එක නොවේ මම කියන්නේ.නිර්මාණ කටයුතු කරද්දී අපි කොම්පියුටර් එක ළඟ නතර වුණාට මදි. ඊටත් එහාට ගිහින් තමන්ගේ නිර්මාණ හැකියාව මතුකරගන්න ඕනෑ.කෙටි කාලයක් තුළ ඔහු ආපු ගමනේ කළ කී දෑ මේ වන විට ඔහුගේ පළමු සංයුක්ත පටය වන "රවුම් කඩේ ළඟ" තුළින් රසවිඳිය හැකියි.ඒ අතරට ඔහු ගැයු සුදුපාට මල් වැටුණු, මගේ මලී, රැව්නා වැනි ගීත කීපයක් රසිකයන් අතර ජනපි‍්‍රයයි. මේ හැම ගී තනුවක්ම නිර්මාණය කළේ ඔහු විසින්මයි.සුරේන් ඉන්දික, රංග දසනායක, මේ කටයුත්තේදී ඔහුට ශක්තියක් වෙලා. මේ ගීත රචනා කළ අය අතර උපුල් ශාන්ත සන්නස්ගල, වසන්ත දුක්ගන්නා රාල, රුවන් බණ්ඩාර ඉන්නවා. ඒ අතරට ගයන්ත විසින් රචනා කරපු ගීත කීපයකුත් තිබෙනවා.මේ දිනවලත් කාලය බෙහෙවින්ම කැප කරන්නේ ඔහු සංගීත නිර්මාණ කටයුතුවලට. ගායකයෙක්, සංගීත අධ්‍යක්ෂවරයෙක් විදිහට පැමිණි කෙටි දුරදී ලැබුණු ජනපි‍්‍රයත්වය පිළිබඳව ඔහු තුළ ඇත්තේ ලොකු සතුටක්.මේ හැම දෙයක්ම කියන අතරේ ගයන්ත ජ’පුර සරසවියේ කළමනාකරණය පිළිබඳව උපාධිධරයෙක් වගත් කියන්න ඕනෑ. ඒත් ඒ ක්ෂේත‍්‍රයෙන් ඈත්වෙලා සංගීතය ආත්මයම කරගන්න ඔහු සැරසෙන්නේ.මේ සිදුවීම් ඔහු දෛවෝපගතව වුණු දෙයක් විදිහටයි දකින්නේ.කුඩා කාලේදීම සංගීතය ගැන මට පුදුම ආසාවක් උනන්දුවක් ඇතිවුණා. ඒත් මගේ ගෙදර අයගේ අකැමැත්ත තමා මට බලපෑව ලොකුම බාධකය.සංගීතයට යොමුවීම ගැන දැඩි විරෝධතා ඇතිවුණා. මගේ අප්පච්චි ඉංජිනේරුවෙක්. අම්මා ගණිත ගුරුවරියක්. මට ඉන්නේ සහෝදරියක් විතරයි. අපි කුරුණෑගල පළාතේ.ඒත් මොනතරම් ඒ අයගේ විරුද්ධත්වයක් තිබුණත් මම අත් නොහැරම, සංගීතයත් කළා. ඉස්කෝලේදි සංගීතය විෂයයක් විදිහටත් හැදෑරුවා.උසස් පෙළ කළේ වාණිජ අංශයෙන්. ගෙදරට හොරෙන්, සංගීත භාණ්ඩ අරගෙන පුහුණු වෙන්න යනවා. යාළුවොත් එක්ක එකතුවෙලා ඊට පස්සේ බෑන්ඩ් එකකුත් හදාගත්තා.ඔය අතර 'වන් මෑන්' ප්ලේ කරා. පස්සේ ආලෝක කරණ, සවුන්ඩ්ස් සෙටප්, මියුසික් බෑන්ඩ්ස් හදාගෙන බිස්නස් එකක් හැටියට පවත්වාගෙන ගියා.මේ ආසාව වැඩි වෙන්න වැඩි වෙන්න, මම කොළඹ ඇවිත් මේ අංශයෙන් හොඳ තාක්ෂණික දැනුමක් ලබාගත්තා. ජනපි‍්‍රය, සංගීත තරුණයෝ කීපදෙනෙක්ම ඇසුරු කළා.මාවතගම මගේම කියලා රෙකෝඩින් ස්ටුඩියෝ එක පටන්ගත්තා. අලුත් තාක්ෂණයත් එක්ක මට ඉදිරියට එන්න පුළුවන් වුණා.මම ගීත එකින් එක නිර්මාණය කරන්න පටන් ගත්තේ එතැනදි... ඔය අතර, සංචාරක හෝටල්වල ගීත ගැයුවා. ඒ දවස්වල මං ගායනා කළේම බටහිර ගීත. ඒ අතර පියානෝ වාදකයෙක් හැටියටත් කටයුතු කළා.කළමනාකරණ පිළිබඳව දැනුම පසෙක තබා මේ විදිහට සංගීතයටම නැඹුරුවීම පිළිබඳව ඔබ කනස්සල්ලෙන්ද?කොහෙත්ම නෑ. මැනේජ්මන්ට් අර්නින්ග්, කොස්ටින්, මාකටින් මේ හැමදෙයකම සතු දැනුම අපේ ජීවිතේට අත්‍යවශ්‍යයි. අද මගේ වෘත්තිය වෙලා තියෙන්නේ සංගීතය.සංගීතයට අදාළව එක් අතකට අද මම ව්‍යාපාරයක්නේ කරන්නේ. ඉතින් ඒ දැනුම මගේ වෘත්තියමය කටයුතුවලට වගේම පෞද්ගලික ජීවිතය සාර්ථක කරගන්නත් යොදවනවා. දැන් මගේ ස්ටුඩියෝ එකේ ශාඛාවක් මහරගම පවත්වාගෙන යනවා.ගයන්ත ස්ටුඩියෝ විදිහට පවත්වාගෙන අපේ ආයතනයට සහෝදර ශිල්පීන් කීප දෙනෙක් එකතුවෙලා, Video - Production අංශයකුත් එහිදී කරගෙන යනවා.ඒ අතර නවතම චිත‍්‍රපටයකට මියුසික් කරන්නත් භාරදීලා තියෙනවා.ආ... අනෙක් දේ ටොරානා ආයතනය, මට අලුත් ම පෙ‍්‍රාජෙක්ට් එකක් භාරදීලා. ඒ අනුව අපේ පැරැණි ප‍්‍රවීණ ගායක ගායිකාවන් දහ දෙනෙක් එකතු කරගෙන ඇල්බම් එකක් නිර්මාණය කිරීමේ කටයුත්තකත් යෙදිලා ඉන්නවා.ජීවිතය විඳින්නේ කොහොමද? කියන එක මම අවබෝධ කරගන්නේ සංගීත නිර්මාණ කටයුතුවලදී. ඇත්තටම මොනතරම් බාධක, ප‍්‍රශ්න, ආවත් අපේ හිත් නතර වෙන්නේ අන්තිමට අපි ආසාම කරන තැනක.මේ තැනට එන්න මමත් ගොඩක් චාටර් වුණ කොල්ලෙක්. ඒ නිසා අවබෝධයෙන්, හෙමින් ගමනක් යනවා. සංගීත ක්ෂේත‍්‍රය වෙනුවෙන් අමරණීය සේවයක් කරන්න පුළුවන් වුණොත් මට ඒ ඇති."පිළිසඳර ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805045</link>
    <topic>අර ටී වී ප‍්‍රශ්නෙට මා එක්ක තරහවෙලා ඉන්නෙ</topic>
    <author>චිත‍්‍ර කුමුදු තාරක</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මමෙතෙක් කතාව.....චංචලාට ප‍්‍රකට ටෙලිනාට්‍ය නිෂ්පාදිකාවක වන අනුලා සිරිවර්ධන මැතිනිය මුණ ගැසෙන්නේ මව සමඟ බෝධි පූජාවකට පන්සලට ගිය විට ය. අනුලාගේ එකම පුතා අනුප් එදින මුහුරත් උත්සවයේ කැසටය තුළින් චංචලාගේ රුව දකී. ඒ රුවට වශී වන ඔහු චංචලා මුණගැසීමට පන්සල අසල රැක සිටී.මේ අතර රැකියා විරහිත තරුණ විරෝධතා පෙළපාලියකදී පහර කෑමට ලක්වන චංචලා රෝහල් ගත වන අතර, රූපවාහිනිය තුළින් එම සිද්ධිය ප‍්‍රචාරය කිරීම නිසා ඇය වඩාත් ප‍්‍රසිද්ධියට පත්වෙයි.මේ පිළිබඳව දැනගන්නා අනුප් රෝහලට ගොස් ඇය හමුවන අතර දෙදෙනා අතර හිතවත්කමක් ගොඩනැඟෙයි. දුරකතනයෙන් නිතර කතා කිරීමත්, නිතර හමුවීමත් නිසා මේ දෙදෙනා සිතින් වඩාත් ළංවෙයි. රැකියාවක් නොමැති කමින් පීඩා විඳින චංචලාට අනුප්ගේ මිතුරකුගේ ගුවන් විදුලියක පුහුණුවීමට අවස්ථාව සැලසෙයි.චංචලා පිබිදුණේ මවගේ හඩිනි. ඉකුත් දින රැයේ බොහෝ වේලාවක් හඬමින් නිදිවරා සිටි නිසා ඇයට සුව පහසු නින්දක් ලැබුණේ නැත."දුව... අද ඔෆිස් යන්නෙ නැද්ද?"කිසිම පිළිතුරක් නොදුන් ඈ නාන කාමරයට වැදී දිය නා ගත්තාය. ඇයි එකපාරටම වෙන් වුණේ. ටෙලිවිෂන් එකේ ප‍්‍රශ්නය එතරම් ලොකු දෙයක් විදිහට සැලකිය නොහැක.පවුලේ ප‍්‍රධානියා විදිහට එවැනි තීරණයක් ගැනීමේ අයිතියක් අප්පච්චිට ඇත.භික්‍ෂුවක් ලෙස වුවත් පාත‍්‍රයට පිළිගන්නේ කැමති දෙයක් පමණි. වටිනා පරිහරණය සඳහා අකැප දෙයක් ප‍්‍රතික්‍ෂේප කිරීමේ අයිතියක් ඇත.ඔබව මට අමතක කරන්න බැරි බව ඇත්ත. කියන දෙයක් කෙලින්ම නොපවසන්නේ ඇයි?වෙනදා පිබිදුන සැණින් කරන්නේ අනුප් ගේ දිවා ආහාරය සූදානම් ඇද්දැයි සොයා බැලීමය. අද මේ යාමට සූදානම් වන්නේ තීරණාත්මක ගමනකි.පිරිමියෙක් සිටින බෝඩිමකට යාම වරදකි. ගැහැනුන්ට ජීවිතයෙන් වන්දි ගෙවීමට සිදුවන්නේ මෙවන් මෝඩ ගමන් නිසාය.කිසිම පිරිමියෙක්ව මෝඩ විදිහට විශ්වාස නොකිරීමට හැම ගැහැනියෙක්ම වග බලාගත යුතුය. ඒත් මේ විශ්වාසයේ ගෞරවනීය බවක් ඇත.අනුප් කවදාවත් ගැහැනියකගේ ගෞරවය පිරිසිදු බව විනාශ කරන බාල වර්ගයේ පෙම්වතෙක් නොවන බව ඇය දැන සිටියාය.වැඩියෙන්ම කැමැති මේ කහපාට සල්වාරියට. මම මෙහෙම ඇදල ඉන්නකොට හරියට සූරියකාන්ත මලක් වගේ ලස්සනයි කියල දවසක් කිව්ව හැටි මතකයි.එහෙම කිව්වෙ මගේ නිකටින් අල්ලලා මූණ දිහා බලා ඉඳල. කණ්ණාඩිය ළඟ සිටියදි අමරා දුව අසලට ආවාය."දුව... කෑම දෙකක් බඳින්නද?""මට අද කෑම එපා." ඇය දරාගත නොහෙන දුකින් යුතුව කීවාය.ආදරය ඉදිරියේ කොයි ගැහැනියත් හැසිරෙන්නේ එකම ආකාරයෙනි. මීට වසර විස්සකට ඉහත තමාද හැසිරුණේ මේ අයුරෙනි. අම්මා කාමරයෙන් පිටව යන හැටි ඇය දුටුවාය.මම දන්නවා මට ආදරය කරන්නේ මම කිසිම වටිනාකමක් නැති කෙල්ලෙක් බව දැන දැනයි. මට පුළුවන් එකම එක දෙයක් පිරිනමන්නයි. අනිත් කාටවත් නුදුන්න අතිශයින් පවිත‍්‍ර වූ ආදරයක් මා ළඟ තියෙනව. ඒක අයිති ඔයාට විතරයි.අප හමුවූ දිනයේ සිට සංවර්ධනය වූ ආදරණීය බව සුළු සිදුවීමකින් වෙනස් විය නොහැක. ප‍්‍රශ්නයක් තියෙනව නම් අපට විසඳ්‍ර ගන්න පුළුවන්. රත්නපාල සමඟ අද ඔහුගේ නවාතැනට යා යුතුය.චංචලා මව අසලට ගියාය."ම්... අද පොඩි වෙනසක් තියෙනවා" අමරා දුවගේ දෙකම්මුල් සිප ගනිමින් සිනාසුණාය. ගැහැනුන්ට ඉව තියෙන හැටි."කෑම දෙකක් තියෙනවා"අම්මා පිරිනැමූ කෑම ඇය ප‍්‍රතික්‍ෂේප කළේ නැත. හඬ කැවීම් තවම නිමවී නැත. විකාශනය වීම සඳහා ප‍්‍රමාණවත් හඬපට ඇත. එනිසා අනුප් නොඑන්ට පුළුවන. රථය පැමිණි පසු ඇය දුව ගොස් අසුන් ගත්තාය."මිස් අද ලස්සනට ඇඳල කොහෙද යන්නෙ. ඔහු ඔත්තල් සිනාවක් පෑවේය. ඇය පැහැදිලි සිනාවකින් මුව සරසා ගත්තා විනා කිසිවක් පැවැසුවේ නැත."මෙච්චර ලස්සනට ඇඳල කොහෙද යන්නෙ කියල අම්මා ඇහුවෙ නැද්ද?""අම්මට මොනව හරි හිතෙන්ට ඇති. මට ඔයත් එක්ක. එක්කො අපි නොගිහින් ඉම්මුද?""ඇයි අනුප් සර් ගැන සැකද?""අනේ නෑ. මහත්තයා අපි දෙන්නටම බනීද දන්නෙ නෑ.""නෑ ඉතින් කොහොමටත් ඉන්න තැන දැනගන්න එක හොඳයිනෙ. මිස් අරන් ගිය අවුරුදු තෑගි වලට අම්මා බැන්නද?""මගෙ අවුරුදු තෑගි කියල බේරුණා. අනුලා සිරිවර්ධන මැඩම් නම් තෑගි එවලා තිබුණා.""ඒ ගොල්ලො කෝටිපතියොනෙ. කොහොමද අඳුනන්නෙ නෑදෑයොද?""අනේ... අපේ නෑයො නෙවේ. අම්ම එක්ක පන්සලේදී යාළුවෙලා.""ඒ නෝනා මිනිසුන්ට හරියට උදව් කරනවා. කාන්තා පිළිසරණ, ළමයින්ට අධ්‍යාපන පිළිසරණ, තරුණ තරුණියන්ට උපකාර. ඔන්න ඕවගෙ වැඩසටහන් තියෙනවා මිස්.""ඔව් අපේ අම්මාට මහන මැසිමක් දුන්නා. මට කම්පියුටර් එකක් දුන්නා. අම්මයි මායි ළඟදීම ඒ නෝනා හම්බවෙන්ට ගෙදරට යනව.""හරි මෙතනින් බහිමු.""මට නම් බයයි රත්නපාල. බනීද දන්නෙ නෑ.""බයවෙන්න එපා. බලන්ට ඕන කිව්ව හින්දා මම එක්කගෙන ආවා කියල කියන්නම්."ඇය බෑගය ද රැගෙන රත්නපාල පසුපස ගියාය. පටු මාවතට පිවිසි පසු ඇයට දැනුණේ අමුතු ලෝකයකට පිවිසියාක් මෙනි. කලබලකාරී උදෑසන විද්‍යාලවලට යන කාර්යාලවලට වෙළෙඳ්‍රම් කටයුතු වලට යන පිරිස් දැකීම සාමාන්‍ය දෙයකි.බල්ලන්, හාවුන්, සුරතල් මාළු, ගිරව්, කුරුලු කූඩු මල් වැනි වගාවන් මේ නිවාස සංකීර්ණයේ කුඩා නිවාස ඉදිරිපිට ඇත."තව දුරද?""නෑ කිට්ටුයි.""ඇයි සර් මේ වගෙ තැනක ඉන්නෙ.""ඇයි ඉතින් මෙතන ඉඳල ඕනැ තැනකට යන්ට ලේසිනෙ. මේකෙ හොඳ හොඳ කට්ටිය ඉන්නව. අර තියෙන්නෙ බෝඩිම.""දොර වහලා" රත්නපාල කීවේය."කොහෙවත් ගිහින්ද දන්නෙ නෑ.""සමහරවිට නිදි ඇති. යමු මම කතා කරන්නම්."ගමනේ යෙදෙද්දී හමුවන පිරිස් රත්නපාල හා කතා කරති."මිසී, මිසීට බැරිද කතා කරන්න.""අනේ රත්නපාල අර ඊයේ ප‍්‍රශ්නෙට මා එක්ක තරහ වෙලානෙ ඉන්නෙ. ඔයාම කතා කරන්න.""එහෙම හොඳ නෑ. මිස්ම කතා කරන්න. දෙන්න තරහ වෙලා බෑනෙ."රත්නපාල කීපවරක් දොරට ගැසුවේය."අනුප් සර් නැගිටින්ට... අද වැඩට යන්නෙ නැද්ද" ඔහු උස් හඩින් කීවේය.අනුප් ගේ පියා ඇතුළු ඉන්දියානු කලාකරුවන් පිළිගැනීමට ලංකාවේ සිනමා හා රූපවාහිනී ශිල්පීන් සූදානම්ව සිටියහ.අනුලා සිරිවර්ධන මහත්මිය යටතේ ඇති විද්‍යුත් මාධ්‍ය ආයතනය ඒ පිළිබඳව වාර්තාමය දැන්වීමක් හැර වෙනත් ප‍්‍රසිද්ධියක් දුන්නේ නැත.ලංකාවෙන් ඉන්දියාවට ගොස් වාණිජ හා කලාත්මක නිර්මාණ කළ ශිල්පියා පිළිබඳව මුද්‍රිත මාධ්‍යවල පිටු වෙන් කර තිබුණි.මෙම ඉන්දියානු පිරිස ගුවන් තොටුපළේ සිට කැඳවාගෙන ඒමේ සිට ආවරණය කිරීමට මාධ්‍ය ආයතන සූදානමින් සිටියත් අනුලා සිය ආයතනයේ වැඩසටහන්වල වෙනසක් කිරීමට ඉඩ දුන්නේ නැත.අනුප්ට අම්මා මුණ ගැසුණේ උදේ තේ පානය සඳහා පැමිණි මොහොතේදීය. ඒ වනවිට අම්මා උදේ පුවත්පත් බලමින් සිටිනු ඔහු දුටුවේය."අද ඉන්ඩියන් ටීම් එක ලංකාවට එනවා නේද?""මේ පත්තරවල තියෙන්නෙ."තාත්තා හා ඔහුගේ ඉන්දියානු බිරිඳ සමඟ පෙනී සිටින ඡායාරූප පත‍්‍රයේ පලවී තිබුණි."කැමරා යුනිට් එක එයාපෝර්ට් යවන්නද?""ඔව් සාමාන්‍ය ප‍්‍රවෘත්තියක් විදිහට කරන්න."ඇය හින්දුස්ථානි ගැහැනියගේ පින්තූරය දෙස බලා කීවේය."මේ ලස්සන කෙල්ල හුර්වා ෂංකර්ද?""ඔව් අම්මා. මේ තාත්තගෙ කෑල්ලගෙ නංගිගෙ දුව."සිත අමනාපයෙන් පිරී තියෙන මොහොතක වුවද පුතාගෙ කතාවට සිනා නොවී බැරි විය."පුතා හෙම මේ කෙල්ලො ආශ‍්‍රයට යනවා හෙම නෙවේ.""අනිත් චැනල් වලින් තාත්තව පිළිගන්න මට එන්න කියල ආරාධනා කරල තියෙනව."ඇය දිගු සුසුමක් හෙලුවාය. මේ හැම දෙයක්ම කළේ ඔබ වෙනුවෙන්. ඒත් ඒ එන්නෙ තාත්තා නිසා බලපෑම් කරන්නෙ කොහොමද?ලබන සතියට...චිත‍්‍ර කුමුදු තාරක</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805046</link>
    <topic>ලොව හොඳම 'මිනිරන්' ඉල්ලම් ඇති බෝගල පතලේ පතුලට බැස</topic>
    <author>ඉඳුනිල් වීරරත්න</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මඅඳුරු හුස්ම ගැනීමට අපහසු උණුසුම් වාතාශ‍්‍රයෙන් පිරි යන්තම් හිස වදින නොවදින ප‍්‍රමාණයට කපා ඇති ගල් දෝනාවක් දිගේ මහපොළොවේ කිලෝමීටරයකට ආසන්න දුරක් යට සිටින විට මොනවගේ හැඟීමක් හිතට දැනේවි ද?මිහිතුළට බැසීමට සෝපානය සූදානම්ඉල්ලම පෑදීපතලේ වැඩ කරන එකම විදේශිකයාකිසිදු ශබ්දයක් කනට නොඇසෙන, හුදකලාව සාංකාව විසින් සිත වෙලා ගනිද්දී, තමන්ගේ හදවතේ රිද්මය තමන්ටම ඇසෙන විට මොන තරම් බියක් ගෙන දේද?හදිසියේවත් මේ ගල්දෝනාව තුළ සිරවන්නට සිදු වුවහොත්. ගල් කුළක් කඩා වැටී මිය යන්නට සිදු වුවහොත්? මෙවැනි සිතිවිලි හදවත වෙලාගත් ජීවිත කාලය තුල ලබන්නට දුර්ලභ එවන් අත්දැකීමක්,දිනපතාම එම අත්දැකීමට මුහුණ දෙන මිනිසුන් පිරිසක් සමඟ විඳගන්නට අවස්ථාව ලදිමි.කාබන් ප‍්‍රතිශතය ඉහළ අගයක ඇති ලෝකයේ හොඳම මිනිරන් පතලක් ලෙස ගැනෙන බෝගල මිනිරන් පතලට බැස ලබාගත් එම අත්දැකීම ඔබ සමඟ බෙදා ගන්නටයි මේ සූදානම.අප මිනිරන් හොඳින්ම හඳුනන්නේ අකුරු කරන්නට පැන්සල අතට ගත් දා සිටය.මේ මිනිරන් පොළොවෙන් ලබා ගන්නා බවත්, ඒ සඳහා අසීමිත දුක් කරදර රැසක් විඳින්නට සිදුවන බවත් අසා දැනගන්නා අප පහත ජනකවියෙන් ඒ බව වඩාත් තහවුරු කර ගන්නෙමු.ඉන්නේ දුම්බරයි මහ කළු ගලක් යට කන්නේ කරවලයි රට හාලේ බතට බොන්නෙත් බොර දියයි පූරුවෙ කළ පවට යන්නේ කවදාද මවුපියො දකින්නටඑදා පතල් කම්කරුවන් මෙලෙස දුක්බර ලෙස පතල් කැනීම් කටයුතුවල යෙදුණත් අද වනවිට නවීන තාක්ෂණය සමඟ එක්වී පතල් කර්මාන්තය ඉතා විශාල දියුණුවක් ලබා තිබේ.කෑගල්ල දිස්ති‍්‍රක්කයේ අරුග්ගම්මන ග‍්‍රාමයේ බෝගල පතල් සමඟ මිනිරන් පතල් ආරම්භ කර ඇත්තේ 1847 බවට එවකට කෑගල්ල දිසාපතිගේ දින පොතක සටහන් වී ඇති අතර, බෝගල පතල්හි පැරැණි කාර්යාල ගොඩනැගිල්ලේ බිත්තියෙහි ඒ බව සඳහන් පුවරුව තවමත් ඇත.කෑගල්ල අවිස්සාවේල්ල මාර්ගයේ මත්තමගොඩින් හැරී කිලෝමීටර් 5 ක් පමණ ගිය විට තරමක් උස් කන්දක බෝගල පතල් පිහිටා තිබේ.මෙම ගල් තලාව මත විශාල බෝගසක් පිහිටා තිබීම නිසා බෝ - ගල, බෝගල වී නම සැදී ඇති අතර එදා මහ බෝගල, පුංචි බෝගල සහ කරඳවත්ත ලෙස පැවැති මේවායින් අද ඇත්තේ මහ බෝගල පතල පමණි.බෝගල පතල නැරඹීමට පැමිණෙන අයකුට ඒ පිළිබඳව මූලික අවබෝධයක් ලබාගන්නට හැකි ලෙස තැනූ ආකෘතියක්, අතීතයේ පතල්කරුවන් භාවිතා කළ උපකරණ මෙන්ම පොළොවෙන් ලබාගන්නා මිනිරන් ඇතුළු ඛණිජ වර්ග වලින් සමන්විත කුඩා කෞතුකාගාරය නැරඹීමෙන් කිසියම් අවබෝධයක් ලබාගත හැකියි."මිනිරන් කියන්නෙ කාබන් වැඩි ප‍්‍රමාණයක් අඩංගු ඛණිජයක්. මේවා පිහිටන්නේ විශාල කළුගල් තුළ. මිනිරන් නිධියක් අඟල් කීපයේ සිට අඩි ගණනාවක් දක්වා පළලට අඩි සිය ගණනාවක් දක්වා දිගට පිහිටා තිබිය හැකියි.මේ මිනිරන් ලබාගන්නට කළු ගල සිදුරු කරලා සාදාගන්නා උමං දිගේ ගිහින් ඒවා ලබාගත යුතුයි. සාමාන්‍යයෙන් කළුගල සිදුරු කරල උමඟ හදාගෙන අඩි 250 ක් ඉදිරියට යන්නට වසර 10 ක් පමණ ගතවෙනවා.බෝගල පතල තුළ ප‍්‍රධාන ඉල්ලම් තුනක් තිබෙනවා. ඒ නා ඉල්ලම, මී ඉල්ලම සහ කුඹුක් ඉල්ලම ලෙසයි. ඒ නම් ලැබෙන්නට හේතුවක් තිබෙනවා. මේ පතල් කැණීමේ දී දෝනාවන් වලට යොදන්න ලී අවශ්‍ය වෙනවා.ඒ වගේ ම මේ ඉල්ලම් වල ගොඩක් වතුර තිබෙනවා. ලී තෝරා ගැනීමේදී මේ වතුර ප‍්‍රමාණයන් අනුව ඒවාට ඔරොත්තු දෙන ලී වර්ග තමයි එදා තෝරාගෙන තිබුණේ.අතීතයේ මේ ඉල්ලම් වල වතුර ස්වභාවය අනුව තෝරා ගත් ලී වර්ග වලින් තමයි අදත් අපි ඉල්ලම් හඳුන්වන්නේ.ඒ අනුව දැන් බෝගල පතලේ නාඉල්ලම, මී ඉල්ලමට අමතරව කුඹුක් ඉල්ලම් 4 ක් තිබෙනවා. අප කළ ගවේෂණවලට අනුව තව වසර 30 ක් ඉදිරියට මිනිරන් නිධි මේ තුළ සැඟවී තිබෙනවා."පතල පිළිබඳව ඒ මූලික දැනුම ලබාදුන්නේ පතලේ සාමාන්‍යාධිකාරී දහනායක මහතා.දැන් සූදානම පතලට බහින්න. ඒ සදහා අපව බාර කෙරුණේ දමයන්ත පැළෑඳගම වෙතට. ඔහු සහකාර පතල් සේවා කළමනාකරු.වයස අවුරුදු 35. පේරාදෙණිය විශ්වවිද්‍යාලයේ භූ විද්‍යාව පිළිබඳව උපාධිය ලබා 2001 දී බෝගල පතලේ සේවයට පැමිණි අයෙක්. හිසට පතල් තොප්පිය සමඟ එළිය ලබාදෙන කැප් ලාම්පුව සමඟ ගම් බූට්ස්, යන පෞද්ගලික ආරක්ෂක මෙවලම් පැළඳීම සේවකයින්ට අනිවාර්යයි.ඒ අනතුරු වලින් ආරක්ෂාවීමට. අපත් මේ ආරක්ෂක මෙවලම් කට්ටල පැළඳ ගැනීම අනිවාර්ය වුණා. ප්ලාස්ටික් පතල් තොප්පියට සවිකරන කැප් ලාම්පුව දැල්වෙන්නෙ බැටරියකින්. එය පටියකින් ඉණට සවි කෙරෙන අතර පැය 16 ක් ආරෝපණය කළ පසු එක දිගට පැය 8 ක් මේ ලාම්පුව (බල්බය) දැල් වී තිබෙනවා.නවීන කැණීම් තාක්ෂණ ක‍්‍රම බෝගල පතලට හඳුන්වා දීම ආරම්භ වී ඇත්තේ 1950 දශකයේ පමණ වන අතර පතලට බැසීමට සහ ගොඩ ඒමට විදුලි සෝපානයක් සවිකර ඇත්තේ ද එම වකවානුවේදී.වැඳුම් පිදුම් ලබන බෝ ගසමිනිසුන්, මිනිරන් පිරවූ ඩක්කු වැනි ටොන් ගණනාවක් බර දරාගන්නට හැකි ලෙස යකඩින් තනා ඇති මෙම සෝපානය ඉහළ පහළ කෙරෙන්නේ කේබල් මගින්.එම කේබල් විශාල විංචියකට එතෙන අතර එම විංචිය කි‍්‍රයාත්මක කරන්නාට ඒ සඳහා විධානය දෙන්නට සංඥාකරුවකු සෝපානය අසල පොළොව මතුපිට සිටිනවා.ඔහුගේ සංඥාවට අනුව සෝපානය පහළට ගමන් කරමින් ක‍්‍රමයෙන් මිහි තුළට අප ගෙන යයි.1975 පමණ වන තෙක් බඹ 42 මට්ටම දක්වා පමණක් මෙම සෝපානය කි‍්‍රයාත්මක වුණු අතර අද වනවිට එය මූලිකව බඹ 275 (මීටර් 476) දක්වාත් එතැනින් පසු යළිත් මීටර් 800 ක් පමණ දක්වාත් කි‍්‍රයාත්මක වෙයි.සෝපානයෙන් පහළට යන අතර ඉල්ලම් වල පිහිටීම අනුව සකස් කෙරුණු විවිධ මට්ටම්වල දෝනා පසු කරගෙන පැමිණි අප පළමු සෝපානයේ අවසාන සීමාව වෙත පැමිණියා. මෙහි ගැඹුර බඹ 275 කි.(මීටර් 476) මෙතැන් සිට දෝනාව දිගේ මඳ දුරක් පයින් ඇවිද යා යුතුයි. එසේ ඇවිද යනවිට 5 ආවාටය (5th pit)  නම් ස්ථානය හමුවෙයි. එතැන සේවයේ යෙදී සිටින විමලසිරිට පතලේ විදුලි සෝපානය කි‍්‍රයා කිරීමේ ප‍්‍රධානතම වගකීම පැවරී තිබේ.වෙඩි දමා ගල පිපිරවීමට සූදානමින්දියමන්ති විදුම් යන්ත‍්‍රයෆ්ලෝටින් මැෂිමසංඥාහසුරුවන බක්කිකරුඅති නවීන විද්‍යාගාරයඔහුගේ සේවා නාමය බක්කිකරු වන අතර පතල තුළ සිදුවන සියලුම ප‍්‍රවාහන කටයුතු ඉහළ සිටින පුද්ගලයා සමඟ සම්බන්ධීකරණය විමලසිරි අතින් සිදුවෙයි.ඒ සඳහා දුරකතනයක් ඇති අතර, විදුලි සීනුවක් ද වෙයි.මෙම විදුලි සීනුව නාද කරන වාර ගණන සහ නාද කරන වේලාව අනුව ලබා දෙන සංඥාව තීරණය වෙයි.වර්තමානයේ මෙලෙස විදුලි බලයෙන් කි‍්‍රයා කරන සීනු සහ දුරකතන සංඥා තිබුණත් අතීතයේ මේ සියලුම පණිවුඩ ලබාදී ඇත්තේ පීවීසී බටයෙනි.පොළොව මතුපිට සෝපානය කි‍්‍රයාත්මක කරන තැන සිට පහළ දෝනාව කෙළවර තෙක් මේ පීවීසී බට යොදා කෙළවරට කට තබා කතා කර පණිවුඩය ලබාදීම සිදුකර ඇති අතර ඒවා හඳුන්වන්නේ කතා බට ලෙසිනි.තවමත් අලුතෙන් හාරන දෝනාවල සිට පණිවුඩ යවන්නට මේ ක‍්‍රමය යොදා ගනී.දමයන්ත ඉදිරියෙන් ගමන්කරයි. මීටර් 2 ක් පමණ පළල මීටර් 2.7 ක් පමණ උස ගල් දෝනාව දිගේ මේ යන්නේ ඉල්ලම් දෝනාවක් වෙතයි.මේ සෑම දෝනාවකම ඩක්කුව තල්ලු කරගෙන යෑම සඳහා යකඩින් තැනූ කුඩා පීලි දෙකක් සවිකර තිබේ.කෑලි කැපිය හැකි අඳුර මැදින් මිනිරන් සමඟ දියවුණු වතුර වලින් යට වුණු කුඩා රේල් පාරක් බදු පීලි දෙක මතින් සෙමෙන් සෙමෙන් ඉදිරියට ඇදුණු අප නතර වුණේ ඉල්ලමක් අබියස.ගල් කුළ අතර එක දිගට ඈතට විහිදෙන ඉල්ලම කඩා ගන්නට කළුගල පුපුරවා දැමිය යුතුයි."ගල් දෝනාවක් හාරන්නත්, ඉල්ලම කඩා ගන්නත් වෙඩි දාන්න ඕන. මුලින් ම කරන්නෙ කළුගල තැනින් තැනින් විදිනවා.ඒ සඳහා ගන්නෙ Atlas copcor  කියන විදුම් මැෂිම. මේවා කි‍්‍රයා කරන්නෙ අධිපීඩන වායුව මගින්. (Compress Air) ඒ සිදුරට විදුලි කැප්, (Electric Detanator) ඩයිනා, ඇමෝනියම් සහ වෙඩි බෙහෙත් යොදල සවිකරල මේවාට විදුලිය සැපයීමට වයර් අදිනවා.මේ වයර් සෝපානය ඇති ස්ථානය දක්වාම ගෙන ඇවිත් ක්ෂණිකව විදුලිය ලබා දෙනවා.මේවා කරන්නේ ඉතාමත්ම ආරක්ෂිතවයි. සාමාන්‍යයෙන් මිනිරන් දෝනාවක 3 දෙනෙක් තමයි වැඩ කරන්නේ. වෙඩි දාල කැඩෙන කළුගල් ඩක්කුවලින් ගෙනැත් සෝපානයෙන් උඩට ගේනවා.කළුගල් ඉවත් කරල අවසානයේ තමයි ඉල්ලමට වෙඩි දාන්නෙ. සාමාන්‍යයෙන් ඩක්කුවකින් එකක් ටොන් එකක් තරම් බරයි." ඔහු විස්තර කරයි.මෙලෙස මිනිරන් හැරීම සිදු කරන අතර, ඉල්ලම දිගේ යන දෝනාව මිනිරන් දෝනාව ලෙසින් හඳුන්වන අතර ඉල්ලම යටට බහින දෝනාව දොරුව ලෙසින් ද ඉල්ලම දිගේ උඩට හැරීම ඉස්ටෙ‍්‍ර¤ප්, (තට්ටු කපනවා) ලෙසින් ද හඳුන්වයි.ඉන්පසු අප යළිත් දෙවැනි සෝපානය දිගේ පහළට ගමන් කළෙමු. පොළොව මට්ටමේ සිට මීටර් 800 ක තරම් ගැඹුරට පැමිණි අප දැන් සිටින්නේ බෝගල පතලේ ඒ වනවිට බැස ඇති අවසන් කෙළවරේ."මෙතැනට කියන්නේ කැටවල කියල. දැන් අපි මේ යන්නේ මිනිරන් හෑරීමේ කර්මාන්තයේ ඇති වැදගත්ම තැනක් බලන්න." ඔහු අඳුර කපාගෙන ඉදිරියට ඇදෙමින් කතා කරයි. එක්වරම හිස යමක වේගයෙන් ගැටුණෙන් ඒ දෙසට පහන යොමු කළෙමි.ඔහු විශාල බටයක් පෙන්වයි."මේ බටයෙන් තමයි ඔක්සිජන් වායුව පතල ඇතුළට ගෙනියන්නෙ. අපි මේ ඉන්න දුර ප‍්‍රමාණය අනුව අපහසුවකින් තොරව හුස්ම ගන්නෙ වාතය මේ බටය දිගේ් පොම්ප කරන නිසා."දැන් අප ගමනාන්තයට පැමිණ තිබේ. රාජදාස සහ සුරංග සඳ කැලුම් පතල්කරුවන් කිසියම් විශාල උපකරණයක් සමඟ වැඩෙහි යෙදී සිටී."මේ උපකරණයේ නම දියමන්ති විදුම් යන්ත‍්‍රය. (Diamond Drilling machine) මේ උපකරණයෙන් තමයි මිනිරන් ඉල්ලම් තියෙන තැන හොයාගන්නෙ.මෙහි ඇති රවුම් විදුම් කටුව අඩි 5 ක් දිග බටයකට සවිකර එයින් මැෂීමේ ආධාරයෙන් ගල විඳීම කරන අතර, බටයට එකතුවන කළුගල් කොටස සාම්පලයක් ලෙස දිග සලකුණු කළ පෙට්ටියක අසුරා තබයි.මෙලෙස අඩි 5 බැගින් වූ බට සවිකර අඩි 1500 ක් පමණ දුරක් විඳීම කළ හැකි අතර, ඒ මගින් මිනිරන් ඉල්ලම් ඇති තැන ඉතා පහසු වෙන් සොයාගන්න පුළුවන්. මේ යන්ත‍්‍රයක් වැඩ කරන්නේ කම්පෙ‍්‍රප් එයා වලින්.වර්තමාන පතල් කර්මාන්තයේ ප‍්‍රධාන ලෙස භාවිතා කෙරෙන බලශක්තිය වන්නේ විදුලි බලය. එම විදුලි බලයෙන් පීඩනය (Compressure) වැඩි කළ වාතය (Air)  උපයෝගි කර ගනිමින් පතල අභ්‍යන්තරයේ සියලුම විදුම් කටයුතු සිදු කෙරෙයි.ඉල්ලම සමඟ නිරතුරුවම වතුර කාන්දු වෙයි. සැබැවින් ම මේ වතුර වලින් පතල පිරී ගියොත්.දවසකට මෙසේ එකතු වන වතුර ගැලුම් දශ ලක්ෂයක් පමණ වෙනවා. මේ ජල කඳ අශ්ව බල 185 - 125 බැගින් වන මෝටර් 3 බැගින් සවිකරල නොනවත්වාම ඉවත් කරන්න ඕන.බෝගල පතලේ ඇති මේ සියලු යන්ත‍්‍ර සූත‍්‍රවල මාසික විදුලි බිල ලක්ෂ 35 - 40 තරම් විශාල ගණනක්. ගිය මඟ දිගේ්ම ආපසු පැමිණි අප දැන් යළිත් ඉන්නේ පොළොව මතු පිට.මිහිතුළින් මෙලෙස ලබාගන්නා මිනිරන් පවතින්නේ කළුගල් කුඩු සමඟ මිශ‍්‍රවයි. මේවා තෝරා වෙන් කෙරෙන්නේ කාන්තාවන් අතින්.වසර ගණනාවක් පුරා සේවය කිරීමෙන් ලද පලපුරුද්ද අනුව පිරිසුදු මිනිරන් කුට්ටිය තෝරාගන්නට ඔවුන් තුළ ඇත්තේ විශිෂ්ට හැකියාවක්.මිනිරන් වල අඩංගු වන කාබන් ප‍්‍රතිශතය අනුව එහි වටිනාකම තීරණය වනවා. සාමාන්‍යයෙන් 90% ට අඩුවෙන් කාබන් ප‍්‍රතිශතය ඇති මිනිරන් සුලබ වන නමුත් 90% ට වැඩි කාබන් ප‍්‍රතිශතයක් ඇති මිනිරන් ඉතාමත් දුර්ලභයි.බෝගල පතල්හි ඇති මිනිරන් වල කාබන් ප‍්‍රතිශතය 99% තරම් ඉහළ අගයක පවතින අතර මෙය ලෝකයේ හොඳම මිනිරන් නිධියක් බවට පත්ව ඇත්තේ ඒ නිසා.99% ට ඉහළ කාබන් සහිත මිනිරන් ටොන් එකක් රුපියල් ලක්ෂ 3 ක් පමණ වන අතර, මේවා ඒ ඒ රටවල ඉල්ලුම් අනුව සැපයීම සිදු කෙරෙනවා.කළුගල් කුඩු සමඟ මිශ‍්‍රව ඇති මිනිරන් පිරිසුදු කෙරෙන්නේ ඒ සඳහා විශේෂයෙන් සවිකර ඇති මිනිරන් ප‍්‍රවර්ධන යන්ත‍්‍රාගාරය මගින්. මිනිරන් ජලයේ දියවෙන බැවින් පළමුවෙන් ම මේවා අඹරා තලපයක් ලෙස සකස් කෙරෙනවා.ඉන්පසු වතුර සමඟ මිශ‍්‍රකර පයිනෝල් නම් රසායන ද්‍රව්‍ය ඊට එක් කෙරෙනවා. එවිට මිනිරන් ජලයේ පෙන මෙන් පාවී ගොස් ගල් කුඩු සමඟ අපද්‍රව්‍ය යට යනවා.(Flotation Plant)මෙලෙස ජලය සමඟ පාවුණු මිනිරන් වෙන් කර මලුවලට අසුරා ජලය ඉවත්කර සෙන්ටි‍්‍රග්‍රේඩ් අංශක 150 උෂ්ණත්වයට රත් කරනවා. ඉන්පසු ලැබෙන්නේ සියුම් මිනිරන් කුඩු. මේවා ටොන් එකක වටිනාකම ලක්ෂ 4 ක් පමණ.මෙම ව්‍යාපෘතියේ අපද්‍රව්‍ය බැහැර කිරීම ඇතුළු සම්පූර්ණ කි‍්‍රයාවලිය පරිසර ප‍්‍රතිපත්තීන්ට හා ප‍්‍රමිතීන්ට අනුකූලව සිදුකරනු ලබන හෙයින් 2007 වසරේ දී ISO 4001 - 2004 SLS පරිසර තත්ත්ව සහතිකය හිමිවී තිබේ.එසේම බෝගල පතල්හි සමස්ත නිෂ්පාදන කි‍්‍රයාවලිය සඳහා SO 9001 2000 SLS ප‍්‍රමිති සහතිකය - 2004 ලබා ඇත. මෙලෙස මිනිරන් හි ප‍්‍රමිතිය සහ තත්ත්වය සහතික කිරීම සඳහා අති නවීන යන්ත‍්‍ර සහිත විද්‍යාගාරයක් ඇති අතර මෙයින් ලබාදෙන තත්ත්ව සහතිකය ජාත්‍යන්තරව පිළිගනී.මුල් වකවානුවේ වෙන් වෙන්ව පැවැති පුංචි බෝගල, මහ බෝගල සහ කුරුඳුවත්ත යන පතල් 3 අයිතිකරුවන් තුන් දෙනකු යටතේ හවුල් ව්‍යාපාරයක් ලෙස පැවැති අතර 1938 බෝගල ගුැපයිට් සමාගම බවට පත්වී තිබේ.1970 වනතුරු මෙම පතල් මොරටුවේ සර් අර්නස්ට් ප‍්‍රනාන්දු නමැත්තාට අයිතිව තිබී ඇති අතර 1971 දී මිනිරන් පතල් කර්මාන්තය ජනසතු ව්‍යාපාරයෙක් බවට පත් කිරීමෙන් පසු බෝගල මිනිරන් පතල් කර්මාන්තය ද රාජ්‍ය මිනිරන් 'සංස්ථාව' යටතට පත්කර තිබේ.පසුව 1979 දී මෙම ආයතනය 'රාජ්‍ය පතල් කැනීම් හා ඛණිජ සංවර්ධන සංස්ථාව' වශයෙන් යළි නම් කර තිබේ.1991 වසරේ බෝගල පතල් කර්මාන්තය බෝගල ග‍්‍රැපයිට් ලංකා ලිමිටඩ් නමින් ප‍්‍රසිද්ධ සමාගමක් බවට පත් කරන ලදී. 2000 වසරේ සිට බෝගල පතලේ හිමිකාරිත්වය ඇත්තේ ග‍්‍රැෆ්ට් ක්‍රොප්මූල් ඒ ජී නමැති ජර්මන් සමාගමකට ය.නව පාලනය යටතේ මේ වනවිට බෝගල ග‍්‍රැපයිට් ලබා ඇත්තේ අති විශාල දියුණුවක්. ඒ පිළිබඳව කතා කරන සාමාන්‍යාධිකාරි ඊ.එස්. දසනායක මහතා එංගලන්තයේ Camborne School of mins විද්‍යාලයෙන් පතල් කැනීම් පිළිබඳව පුහුණුව ලැබූ අයෙක්."2000 දී නව පාලනය බෝගල මිනිරන් කර්මාන්තය භාරගන්නා විට එහි සේවක නිලධාරී 610 ක් හිටියා. මේ වනවිට සේවකයින් 408 දක්වා අඩුවෙලා තියෙනවා. ඒ වගේ ම ඔවුන්ගේ ඉපැයීම් ඉහළ මට්ටමකට ගෙනැවිත් තිබෙනවා.2000 දී රුපියල් මිලියන 112 ක් ව තිබූ මිනිරන් විකිණීමෙන් ලැබුණු ආදායම 2007 වසර වන විට රුපියල් මිලියන 403 දක්වා වැඩි වෙලා.මෙම ප‍්‍රගතියේ රහස අනෙකක් නොව නිෂ්පාදන ඵලදායිතාව වැඩි දියුණුකර ගැනීම පිණිස නව කළමනාකරණයේ මඟ පෙන්වීමත්, ඒ යටතේ සේවක නිලධාරි සියලු දෙනාම සාමූහික වශයෙන් නොනවතින උත්සාහයක යෙදෙමින් තම කාර්යයන් ඉටු කිරීමයි.ඒ වගේ ම විශේෂයෙන් කියන්න ඕන නව පාලනය යටතේ බෝගල පතල්හි සේවය සඳහා අලුතින් එක්ව සිටින්නේ මෙහෙයුම් අධ්‍යක්ෂ වශයෙන් වැඩ බිමෙහි නේවාසිකව සිටින ගේබි‍්‍රයල් පොපෙස්කු නමැති රුමේනියානු ජාතික කැනීම් ඉංජිනේරුවරයෙක් පමණි. සෙසු සේවක නිලධාරීන් සියලුම දෙනා පෞද්ගලිකකරණයට පෙර සිටි අයවලුන්.ජර්මන් සමාගම විසින් ආයෝජන සහ නව තාක්ෂණය හඳුන්වා දී තිබුණත් මේ දියුණුව ළඟාකර ගෙන තියෙන්නේ එදා මෙදා දක්වා සේවයේ යෙදී සිටින ලාංකික ඉංජිනේරුවරුන්, තාක්ෂණ නිලධාරීන් සහ පුහුණු ශ‍්‍රමිකයින්ගේ පූර්ණ දායකත්වය නිසා බවත් කියන්න ඕන."මෙහි සේවක කණ්ඩායම් සඳහා විශේෂ දිරිදීමනා ක‍්‍රමයක් හඳුන්වාදී ඇති අතර එම කණ්ඩායම් සඳහා වාර්ෂික ඉලක්කයන් ලබාදෙයි. ඒ අනුව ඔවුන් වසර පුරා වෙහෙස වී වැඩ කර එම ඉලක්කයන් සපුරා ගැනීම තුළින් තම ආදායම වැඩිකර ගැනීමට සමත්ව තිබේ.පතල් පිළිබඳව කතා කිරීමේ සිදුවිය හැකි සහ සිදුවන අනතුරු පිළිබඳව ද කතා කළ යුතුයි."පතල් සේවයේදී අනතුරු සිදුවීම බොහෝ විට වන්නේ කිසියම් අයකුගේ අවධානය අඩුවීමක් නැතිනම් නොසැලකිලිමත් කමින් සිදුවන කි‍්‍රයාවක් නිසා. අප නිරතුරුවම මෙම අනතුරු අවම කරගැනීමේ දැනුම ඔවුනට ලබාදෙනවා.මෑතකදී සිදුවුණු අනතුරුවලින් 1993 දී මරණීය අනතුරක් සිදුවුණා. කලක් වැඩ අතහැර තිබූ උමඟක නඩත්තු වැඩකට ගිය සේවකයින් දෙදෙනෙක් තමන්ගේ කණ්ඩායම් ප‍්‍රධානියාට පෙර එහි ගිහින්. නියම විදියට එතැනට ඔක්සිජන් වායුව ලැබී නැති නිසා ඔවුන් මරණයට පත් වුණා.ඒ අනුව වාර්තාවන අනතුරු නැති තරම් කියන්න පුළුවන්.වෛද්‍ය වරයෙක්, සහායකයෙක් මෙහි නේවාසිකව සිටිනවා. අනතුරු රක්ෂණයක්, පවුලේ සාමාජිකයින්ට ප‍්‍රතිකාර රක්ෂණයක් තියෙනවා."මෙහි සේවකයින්ගේ කැපවීම මත ලබා ඇති දියුණුව පිළිබඳව සේවක සේව්‍යයන් දෙපිරිසම ඉන්නේ තෘප්තිමත්ව. සැබැවින් ම ඉතා දුක්බර ලෙස එදා අප අසා තිබූ පතල් රැකියාව වර්තමානයේ ධන උල්පතක්ව ඇති අයුරු දැකීමත් ඇසීමත් සතුටක්.මෙම සංචාරයේදී විශිෂ්ට ගෘහ නිර්මාණ ශිල්පී ජෙෆ්රි බාවා මහතාගේ අපූරු සැලසුමකට තැනූ 'රවුන්ඩ් හවුස්' අවන්හලේ දී ප‍්‍රණීත ආහාරවලින් සංග‍්‍රහ කළ ගුණවර්ධන සහ සරත් ගැනත් සඳහන් කළ යුතු වෙයි.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805047</link>
    <topic>එකට වසන එකිනෙකා අප‍්‍රිය කරන තිදෙනකුගේ කතාව</topic>
    <author>සුජීව තේවහෙට්ටිගේ</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මඑකට වසන එකිනෙකා අප‍්‍රිය කරන තිදෙනකුගේ කතාවපෙ‍්‍ර්ක්ෂකයන් වසඟයට පත් කළ චිත‍්‍රපට ඉදිරිපත් කළ යාෂ්රාජ් චිත‍්‍රපට සමාගම මේ වසරේ තිරගත කරන අලුත්ම චිත‍්‍රපටය 'ටෂාන්'. විජේ කි‍්‍රෂ්ණා ආචාර්යා අධ්‍යක්ෂණය කර ඇති මේ චිත‍්‍රපටය නිෂ්පාදනය කරන්නේ ආදිත්‍ය චොප්රා සහ යාෂ් චොප්රායි.මෙහි ප‍්‍රධාන චරිත නිරූපණය කරන්නේ ආක්ෂේ කුමාර්, සායිෆ් අලිඛාන්, කරීනා කපූර් සහ අනිල් කපූර්.එකිනෙකාට අපි‍්‍රිය කරන පුද්ගලයන් තිදෙනෙකු එක් ස්ථානයක එකට ජීවත්වෙන්නට ඉඩ හැරියහොත් කුමකින් කුමක් සිදුවෙයි ද? සන්නිවේදන මධ්‍යස්ථානයක විධායක නිලධාරියෙකු වන ජිම් ක්ලිෆ්ස් (සායිෆ් අලිඛාන්) ප‍්‍රසිද්ධ මැර කල්ලියක සාමාජිකයෙකු වන බච්චන් පාන්ඩේ (ආක්ෂේ කුමාර්) දුටුවන් වශී කරවන සුළු රූමත් බවකින් යුතු පූජා (කරීනා කපූර්) යන තිදෙනායි. මෙලෙස එකට ජීවිත ගත කරන්නේ.මේ තිදෙනා එක් අවස්ථාවකදී ඉන්දියාවේ මනරම් ස්ථාන නැරඹීමට විනෝද ගමනක යෙදෙනවා. මේ සංචාරය එක් ආකාරයකින් නොවෙයි, කිහිප ආකාරයකින් ම තම ජීවිත වෙනස් කරන සන්ධිස්ථානයක් වේ යැයි ඔවුන් සිතන්නේ නැහැ.විරුද්ධ කාරයන්ට පවා තම ජීවිත රැක ගන්නට අවශ්‍ය වන බවත්, එම නිසා එකිනෙකා විශ්වාස කළ යුතු බවත් ඔවුන් මේ සංචාරයේදී වටහා ගන්නවා. එහෙත් මේ ලෝකයේ කිසිදු පුද්ගලයකු සදාකාලිකව විශ්වාස කළ නොහැකි බව ද ඔවුන්ට මෙහිදී ඒත්තු යනවා.මේ තිදෙනාගේ සංචාරයට බයියාජි (අනිල් කපූර්) නම් නම් වූ චතුර ලෙස ඉංග‍්‍රීසි භාෂාව කතා කරන පුද්ගලයෙකු ද එකතු වෙනවා. හෙතෙම අප‍්‍රිසිද්ධ මැර කල්ලියක දුෂ්ට සාමාජිකයෙක්. ඔහු මිනිසුන් ඝාතනය කිරීමෙන් සතුටක් ලබන කුරිරු පුද්ගලයෙක්.මේ සිව් දෙනාගේ ඉරණම විය හැක්කේ කුමක් ද? 'ටෂාන්' නැරඹීමෙන් ඒ පිළිබඳ අවබෝධයක් ඔබට ලබාගත හැකිවේවි.ඉන්දීය සිනමා විචාරකයන් පවසා ඇත්තේ 'ටෂාන්' චිත‍්‍රපටය, පේ‍්‍රක්ෂකයන් තුළ කුතුහලය හා ත‍්‍රාසය මුසුවූ නවමු අත්දැකීම් සමුදායක් ජනිත කිරීමට සමත් වන බව නිසැකවම කිව හැකි බවයි.දිගුකලකට පසුව ආකේෂ් කුමාර් සහ සායිෆ් අලි ඛාන් එකට එක් වී රඟපාන්නේ 'ටෂාන්' චිත‍්‍රපටයේයි. ඔවුන් මීට පෙර එකට එක්වී චරිත නිරූපණය කළේ, 1994 දී තිරගත වූ 'යේ දිල්ල ගී' සහ 'ඛිලාඩි' යන චිත‍්‍රපටවලයි.'ටෂාන්' චිත‍්‍රපටයේ ඔවුන් දෙදෙනා නිරූපණය කරන චරිත පෙ‍්‍ර්ක්ෂක මනැසින් බැහැර නොයනු ඇතැයි බොලිවුඩ්පුරයේ බොහෝ දෙනා පවසනවා.'ටෂාන්' හි ඇතුළත් මියුරු ගී වෙනුවෙන් සංගීතය නිර්මාණය කළේ විෂාල් සහ ශේඛර්.පසුගිය අපෙ‍්‍ර්ල් 25 දා ඉන්දියාව ඇතුළු ලොව පුරා තිරගත කිරීම ඇරඹූ 'ටෂාන්', ශ‍්‍රී ලංකාවේ තිරගත කිරීම ඇරැඹුවේ මැයි 2 වැනිදා සිට කොළඹ 'සැවෝයි' සිනමාහලේ දී යි.සුජෝෂ් සෝයි අධ්‍යක්ෂණය කරන නවතම චිත‍්‍රපටය, 'ඇලඩින්' මේ දිනවල රූපගත කෙරෙනවා. මේ සටහන් කරන්නේ ඒ චිත‍්‍රපටයේ වගතුග නොවෙයි.එහි ප‍්‍රධාන චරිතයක් නිරූපණය කරන අමිතාබ් භච්චන්ට මුහුණ දීමට සිදුවූ කටුක අත්දැකීමක් පිළිබඳවයි. පසුගිය සතියේ මේ චිත‍්‍රපටයේ රූපගත කිරීමකට සහභාගි වෙමින් සිටින අතරේ දී අමිතාබ්ට සුළු අනතුරක් සිදුවෙලා.චිත‍්‍රපටයට අදාළ සටන් ජවනිකාවක රඟපාමින් සිටිද්දියි, ඔහු මේ අනතුරට මුහුණ පා තිබෙන්නේ. අනතුර සිදුවූ හැටියේ ම අමිතාබ්ව රෝහලකට ඇතුළත් කළ බවයි ආරංචි ඉක්මණින් ම සුවය ලැබූ ඔහු දැන් නැවතත් 'ඇලඩින්' චිත‍්‍රපටයේ රූපගත කිරීම්වලට සහභාගි වෙමින් සිටිනවා.මීට කලින් වතාවකදී ද චිත‍්‍රපට දර්ශනයක රඟපාමින් සිටිද්දී අමිතාබ්ට හදිසි අනතුරක් සිදුවුණා. "ඇලඩින් චිත‍්‍රපටයේ රඟපාමින් සිටිද්දීයි මට මේ අනතුර සිද්ධ වුණේ. රෝහල් ගත කළායින් පස්සේ පරීක්ෂණ කිහිපයකුත් කළා.නමුත් මම රෝහලේ නැවතිලා හිටියෙ නැහැ. ඉක්මනටම චිත‍්‍රපටයේ රඟපාන්න ආවා," අමිතාබ් මාධ්‍යවේදියෙකුට එලෙස ප‍්‍රකාශ කර සිටියා.අමිතාබ්ට සිදුවූ අනතුර විස්තර කළේ චිත‍්‍රපටයේ අධ්‍යක්ෂ සුජෝෂ් සෝයි... "ඒ වෙලාවෙ අමිතාබ් තවත් නළුවෙක් එක්ක සටන් ජවනිකාවක් නිරූපණය කරමිනුයි හිටියෙ. එක පාරටම එයාගෙ ශරීරයේ පිටුපසට මොකක්දෝ වැදුණා.අපිට පෙනුණෙත් නැහැ. මොනව වුණාද කියල හිතා ගන්නත් බැරි වුණා. පිටුපසට වැදුණු පහර නිසා අමිතාබ්ට ලොකු වේදනාවක් ඇති වුණා. අපි එයාව ඉක්මනට රෝහලට එක්ක ගෙන ගියා.වාසනාවට ලොකු අනතුරක් වෙලා තිබුණෙ නැහැ." අධ්‍යක්ෂවරයා තවදුරටත් පැවසුවේ අමිතාබ්ගේ වයසට වඩා අඩකින් ළාබාල තමාට, ඔහු රඟපාන තවත් චිත‍්‍රපට 20 ක් පමණ අධ්‍යක්ෂණය කරන්නට උවමනා බවයි.යස ඉසුරෙන් සපිරුණු කුමරුවෙකු සහ කුමාරියක බඳු අභිෂේක් භච්චන් සහ ඓශ්වර්යා රායි ගැන කවුරුත් තවමත් කතා කරනවා.පසුගිය අපෙ‍්‍ර්ල් 20 දා ඔවුන් දෙදෙනා සිය ප‍්‍රථම විවාහ මංගල සැමරුම පැවැත්වූ බව මුළු ලොවටම රහසක් වුණේ නැහැ.මියාමි හිදී පැවැති ඒ අසිරිමත් මොහොතින් පසුව ඓශ්වර්යා, ඉන්දියාවේ විද්යුත් මාධ්‍යයක් සමඟ සංවාදයකට එළැඹෙමින් පැවසුවේ තම විවාහ දිවිය අතිශය සුන්දර අත්දැකීමක් බවයි."විවාහයෙන් පස්සෙ හුඟ දෙනෙක් මගෙන් ඇහුවෙ ජීවිතේ දැන් ඉස්සරට වඩා වෙනස් ද කියලයි. නෑ. එහෙම කිසිම වෙනසක් සිද්ධවෙලා නැහැ.එදා වගේ ම අදත් මම සතුටෙන් ඉන්නවා. මම එකතු වුණේ කටපුරාම හොඳයි කියන්න පුළුවන් පවුලකටයි. මගේ පවුලේ අයයි, අභිෂේක් ගෙ පවුලේ අයයි අතරෙ කිසිම වෙනසක් නැහැ.මගේ හිත සතුටෙන් පිරිලා. ඉතින් තවත් මොනවද?" ඓශ්වර්යා ගෙ සතුට ඒ වචන වලින් ම පෙනෙනවා."අභිෂේක් ගෙයි මගෙයි එන්ගේජ්මන්ට් එකින් පස්සෙ තමයි, මම 'ජෝධා අක්බාර්' චිත‍්‍රපටයෙ රඟපාන්න ගියේ. රූපගත කිරීම් වලට ගියාම කවුරුත් හිතුවෙ, මේ එන්ගේජ්මන්ට් එක බොරු ආරංචියක් කියලයි.ඒ නිසා කාගෙවත් වැඩි අවධානයක් මා දිහාට යොමු නොවුණු නිසා මගේ පාඩුවෙ හොඳීන් රඟපාන්න පුළුවන් වුණා.ඔය චිත‍්‍රපටයෙ රඟපාන කාලෙදි තමයි අභිෂේක්ගෙ අත්තම්මා (තේජි භච්චන් මහත්මිය) අසනීප වෙලා ඉස්පිරිතාලෙ හිටියෙ.මම ඒ දවස්වල 'ජෝධා අක්බාර්' වල රඟපාලා කෙළින් ම යන්නෙ අත්තම්මා බලන්නයි." පසුගිය දෙසැම්බර් මාසයේදී සදහටම දෙනෙත් පියා ගත් තේජි භච්චන් මහත්මියට ඓශ්වර්යා දැඩි සෙනෙහසක් පෑවා."අත්තම්මා අභිෂේක් ගෙ වගේම මගේත් අත්තම්මායි. මම ගොඩක් වෙලාවට එයා ළඟින්ම හිටියා. සාමාන්‍යයෙන් ජනප‍්‍රිය නළුවෙක් හරි නිළියක් හරි වුණාම තමන්ගෙ පෞද්ගලික ජීවිතයට වඩා මතුවෙන්නෙ රඟපෑමේ කටයුතු තමයි.නමුත් මම නම් මුල් තැන දෙන්නෙ පෞද්ගලික ජීවිතයටයි. මම මුළු හදවතින් ම මගේ සැමියාට ආදරෙයි. ඒ වගේ ම එයාගෙ දෙමව්පියන්ටත් ආදරෙයි. ඒ අය දැන් මගේ ම දෙමව්පියන් වගෙයි.දැන් මට ඕනෙ, මේ අයත් එක්ක නිතරම කාලය ගත කරලා හඳුනා ගන්නයි. මොකද, මම පොඩි කාලෙ ඉඳලා භච්චන් පවුලේ අය හඳුනාගෙන හිටියෙ නැහැනෙ?" විවාහයෙන් පස්සෙ වුණත් තමන්ගෙ ජීවිතය වෙනදා වගේ ම නොවෙනස්ව ගලායන බව ඓශ්වර්යා කිව්වත් ඇය ගේ සිත පෙරට වඩා සතුටෙන් පිබිදී ඇති බව නම් හංගන්නට බැහැ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805048</link>
    <topic>කොහොමද තොරතුරු</topic>
    <author>හේමාලි</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මකලා ක්ෂේත‍්‍රයේ උසම නිළිය විදියට හඳුන්වන විශාඛා සිරිවර්ධන ගැන පසුගිය ටිකේම තොරතුරු ලැබුණේ නෑ. ඇය රඟපෑ ටෙලිනාට්‍ය හෝ චිත‍්‍රපට ගැන කතා බහක් තිබුණෙත් නෑ.පසුගිය දිනක විශාඛාට කතා කලාමයි දැනගත්තේ පසුගිය කාලයේම ඇය අසනීපයෙන් පසුවුණු බව."මට ශල්‍ය කර්මයකට මුහුණ දෙන්නත් සිද්ධ වුණා. ඊට පස්සෙ ටිකක් විවේකීව ඉන්නයි ඕනෑ වුණේ. ඔය අතරෙදි මගේ නැන්දා කෙනෙකුගේ ආරාධනයෙන් මම විදේශ සංචාරයකට එක්වුණා.මාසයක් විතර ඇමෙරිකාවේ සංචාරය කළා. එහිදී මම ඩිලානි අබේවර්ධන සහ රූකාන්ත චන්ද්‍රලේඛා හමුවෙන්නත් ගියා. විදේශ සංචාරයෙන් පස්සෙ නිර්මාණයකට සම්බන්ධ වුණේ නෑ.මේ වෙනකොට නම් මම නිරෝගී සුවයෙන් පසුවෙනවා. ඉදිරියේදී ආරාධනයක් ලැබුණොත් රඟපාන්න සූදානම්."හතරදෙනාම සූරයන්ගෙන් එක් කෙනෙක්වීම හින්දා අමිල අබේසේකරට මේ දිනවල තියෙන්නෙ පුදුම තරමේ ප‍්‍රතිචාරයක්. හෙට අනිද්දා වෙනකොට හතර දෙනාම සූරයෝ දින 50 ත් පසු කරනවා.රිදී තිරයේ මේ විදියට ප‍්‍රතිචාර ලැබෙන අමිලට පුංචි තිරයෙන් තවත් විදියේ ප‍්‍රතිචාර ලැබෙනවා. ඒ මේ දිනවල විකාශය වන 'පබා' ටෙලිනාට්‍යය ඔහු රඟපාන චරිතය නිසා."පබා ටෙලිනාට්‍යයේ ෂූටිං" තවමත් ඉවර නැති නිසා මේ දිනවල මම වෙන වැඩ බාරගත්තේ නෑ. ඒත් එක්කම මට මේ දිනවල දෙරණ රූපවාහිනියේ 'ඩී‍්‍රම්ස් ස්ටාර්' වැඩසටහනටත් සහභාගි වෙනවා.ඒ නිසා විවේකයක් ඇත්තෙම නෑ. පසුගිය දිනවල මම චන්ද්‍රරත්න මාපිටිගම අධ්‍යක්ෂණය කළ 'ස්වේතා' ටෙලිනාට්‍යයේ රඟපෑවා. මෙතෙක් මට නොලැබුණු හමුදා සෙබළකුගේ චරිතයක් තමයි මෙහි මම රඟපෑවේ.තව කොටස් 200 ක් විතර 'පබා' කරන්න තිබෙන නිසා ඉදිරියටත් වෙනත් වැඩක් කරන්න ඉඩක් නැතිවෙයි.සුනිල් ටී. ප‍්‍රනාන්දු කියන්නේ අපේ සිනමාවේ සිටින ජනප‍්‍රිය චිත‍්‍රපට නිෂ්පාදකවරයෙක්.ඔහු මේ දිනවල වෙහෙසෙන්නේ සිය 48 වැනි සිනමා නිර්මාණය වන 'වැඩබැරි ටාසන් මැතිසබයට' චිත‍්‍රපටයේ ප‍්‍රචාරක කටයුතු සඳහායි.මීට ප‍්‍රථම ඔහු නිෂ්පාදනය කළ මෙහි පළමු කොටස තිරගත වෙත්දී ඉතාලියේ ලූඩ්ස්වලට බාරයක් වුණාලු.ඒ චිත‍්‍රපටය සාර්ථක වුවහොත් එහි අධ්‍යක්ෂ සුනිල් සෝම පීරිස් ඉතාලියට රැගෙන ගොස් බාරය ඔප්පු කිරීමට බාරය වූ ආකාරයෙන් ම ඒ චිත‍්‍රපටයට ලක්ෂ 400 ක් වැනි ආදායමක් ලබන්න හැකි වූ නිසා එහි දෙවැනි කොටස තිරගත වීමට කලින් සුනිල් සෝම එක්ක ඔහු ඉතාලියට ගියා."බාරය ඔප්පු කරන්න සුනිල් සෝම එක්ක ගිහින් ආපු ගමන් ම මට සිද්ධ වුණේ චිත‍්‍රපටයේ ප‍්‍රචාරක කටයුතු සඳහා වෙහෙසෙන්නයි.ඒ නිසා මේ දිනවල මම ඉන්නේ වැඩ බැරි ටාසන්ගේ සිහියෙන් ම තමයි. කොහොමද තොරතුරු අහන්න අපි සුනිල්ට කතා කළාම ඔහු එහෙම කිව්වා.මංජුලා කුමාරි කලා ක්‍ෂේත‍්‍රයේ වැඩියෙන්ම ජනප‍්‍රිය වුණේ “ඕලු’ ටෙලිනාට්‍යය නිසයි.මංජුලාට ඕලු කොයි තරම් වාසනාවක් වුණාද කියනවා නම් බොහෝ දෙනෙක් ඇයට ඕලු කියල අමතන්නත් පටන්ගත්තා.මංජුලාත් ‘ඕලු’ කියන නමට කැමැත්තක් තියෙන්න ඇති. ඒ හින්දම වෙන්න ඇති ඇය ‘ඕලූ කි‍්‍රයේෂන්ස්’ නමින් නිෂ්පාදන ආයතනයක් පටන්ගත්තේ.මංජුලාගේ නිෂ්පාදන ආයතනයෙන් නිෂ්පාදිත දෙවැනි ටෙලි නිර්මාණය වන ‘සසර බැඳි බැමි’ ටෙලිනාට්‍යය මේ දිනවල ස්වර්ණවාහිනියෙන් විකාශය වෙනවා.එහි ප‍්‍රචාරක කටයුතු වෙනුවෙන් තමයි මංජුලා මේ දිනවල වෙහෙසෙන්නේ. මේ දිනවල රූගත කිරීම් කටයුතු කිසිවක් යෙදී නොමැති නිසා ප‍්‍රංශයේ චාරිකාවක් සඳහා යාමටත් ඇය බලාපොරොත්තු වෙනවා.ඈ පිළිබඳ වන අනෙක් සුවිශේෂම ප‍්‍රවෘත්තිය වන්නේ අනාගතේ කාගේත් කතාබහට ලක් වෙන චරිතයක් රඟපෑමට ඈ මේ දිනවල සූදානම් වන බවයි.ඒ ‘හඳපාන’ ටෙලිනාට්‍යයට එක්වීම. මංජුලා මෙහි නිරූපණය කරන්නේ ‘හඳපාන’ චිත‍්‍රපටය සඳහා විජිතමල්ලිකා නිරූපණය කළ ‘කුසුමා’ ගේ චරිතයයි.හේමාලි</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av0805049</link>
    <topic>අනූෂා දමයන්ති</topic>
    <author>හේමාලි</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්ම1. ඔබ ජනප‍්‍රිය රැල්ලේ චිත‍්‍රපටවල පමණක් රඟපානවා කියන්නේ ඇත්තද?නෑ එහෙම එකක් නෑ. වාණිජ සහ කලාත්මක යන දෙවර්ගයේම චිත‍්‍රපටවල රඟපානවා. හැම කෙනෙක්ම කැමතියි තමන් රඟපාන චිත‍්‍රපටයක් ජනප‍්‍රිය වෙනවා දකින්න.මට ඕන මගේ පෙ‍්‍ර්ක්ෂකයන්ට හොඳ නිර්මාණ ලබා දෙන්න.2. ඔබේ හොඳම ආරක්ෂකයා අම්මා කියන්නේ ඇත්තද?ඇත්තම ඇත්ත. අනූෂා දමයන්ති කියන නිළිය හැදුණේ පෙ‍්‍ර්ක්ෂකයින් නිසා වගේම මගේ අම්මා නිසයි.මේ ක්ෂේත‍්‍රයේ ගමන් කරද්දි මට වැදුණු ගල් මුල් වලදී හැම වෙලේම මාව දිරිමත් කළේ මගේ අම්මයි. ඒ හින්දා මගේ ගමන් මගේ ආරක්ෂකයා වගේම ප‍්‍රධාන චරිතය අම්මා.3. ටෙලිනාට්‍යවල වැඩිය රඟපාන්න කැමැති නෑ කියන්නේ ඇත්තද?කැමැති නැත්තෙ නෑ. ටෙලි නාට්‍යවලින් ඉතාම ඉක්මනට මිනිසුන් අතරට යන්න පුළුවන්.මට ලැබෙන චරිතය තුළ දැනෙන්න යමක් කරන්න පුළුවන් නම් මම ඒ චරිතය බාරගන්නවා.4. නිළියක් නොවුණා නම් මෝස්තර නිර්මාණ ශිල්පිණියක් වෙන්න තිබුණා කියන්නේ ඇත්තද?නෑ. මම හිතාගෙන හිටියේ කවදහරි දවසක හෙඳ නීතීඥවරියක් වෙන්න. නමුත් ඒක මගේ දෛවය වෙනස් කළා.මම සිනමාවට ආව නිසා මගේ ඇඳුම් පැළඳුම් වගේම මගේ් නර්තනයන් ද මමම නිර්මාණය කරගන්න පටන්ගත්තා. බලන් යනකොට මේ හැම දෙයක්ම දෙවියෝ හොඳින් මට ලබල දීලා තියෙනවා.5. පෙ‍්‍ර්ම කරන්න කැමැති නෑ කියන්නේ ඇත්තද?පෙ‍්‍ර්මය කියන දෙයට ලෝකෙ කවුරුත් මම හිතන්නේ අකැමැති වෙන්නෙ නෑ. පෙ‍්‍ර්ම කරන්න නම් ඒ සඳහා සුදුසු පරිසරයක් සහ සුදුසු පුද්ගලයන් සිටිය යුතුයි.පෙ‍්‍ර්ම කරන්න සෑම කෙනෙක්ම දන්නවා කියලා මම හිතන්නෙ නෑ. කොහොම වුණත් මම බලාපොරොත්තු වෙන පෙ‍්‍ර්මය ලබන්න පුළුවන් පුද්ගලයෙක් තවම මට මුණ ගැහුණෙ නෑ.හේමාලි</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av08050411</link>
    <topic>ඇත්ත කතා රසට ගොතා හිතට වදින්න ගයන ඇන්ටන් ජෝන්ස්</topic>
    <author>ඉනෝකා පෙරේරාබණ්ඩාර</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මමේ ගෙවෙන්නෙ ඔහුගෙ සංගීත ජීවිතයෙ අර්ධ ශතකය.ඒ අර්ධ ශතකය පුරා විහිදුණු ගීත ගොන්නක්.කවදා කොතැනක හෝ සිදුවූ සත්‍ය සිදුවීමක්, හිතට දැනෙන බයිලා ආරෙන් ගැයීමයි ‘ඇන්ටන් ජෝන්ස්’ අනන්‍යතාව.හැබැයි ඉතින් පනස් අවුරුද්දක් එක දිගට ගායනාවෙ යෙදෙන එක අභියෝගයක් නෙවෙයි කියල කොහොම කියන්නද...කට හඬ... රූප සොබාව... ඔය කොයි දේත් ටිකෙන් ටික වෙනස්වන හින්ද. පෙරදාක තිබූ හිතත් එහෙමයි. ජවයත් එහෙමයි.ඒත් ඔය කියන එක කාරණාවක්වත් ඇන්ටන් ජෝන්ස්ට අභියෝගයක් නෙවෙයි.හිතින් තවමත් ඔහු ජවසම්පන්න නිසා. වේදිකාවට නැග්ගම තවමත් හිතට එන්නෙ ඔය හයිය. ඊළඟ මොහොත ඔහු ගයනව.‘කොමළ පපා - මුකුළු පපා අපේ ළඟට එන්නකෝ ඔමරි ලතා - බොළඳ කතා අපට කියා දෙන්නකෝ ගෑනියෙක් ද පිරිමියෙක් ද ඩැයිවර් කෝ කාරෙකේ අනේ අපොයි ඇඟේ හැපෙයි පාරෙ උන්ට මාරකේ...’’ඔහොම හොදද’ චිත‍්‍රපටයට, ගාමිණි - සෝනියා - බී.එස්. එක්ක රඟමින් ඔහු ගැයූ මේ ගීය තවමත් වේදිකාවල වරදින් නෑ.ඇයි, මිනි ගවුම... ඒත් ඒ වගේ.‘සල්ලි දීල ගවුම ගත්තෙ ඇඳගෙන යන්න අල්ලි දෙකක්වත් දුර බැහැ අඩිය තියන්න ඇඟට හිරට මහල කොටට ඇඳල බලන්න අඳින්න මිනි ගවුම අඳින්න...’ඔය, අපේ රටේ ගෑනු උදවිය මිනි ගවුම් ඇඳපු යුගයෙ වෙච්චි ඇබැද්දියක්.‘ පොළොන්නරුවෙ පොඩි විජේ - වෙඩි නොවදින පොඩි විජේ...’ ‘එල්ලලා ද මැරුවේ – මරලා ද එල්ලුවේ, මේ ප‍්‍රහේලිකාව කවුද විසඳුවේ ’පොඩි විජේ ගැන, මරු සිරා ගැන අසා නැති අද පරපුරට ඔහුගෙ ගී, විටෙක ඉතිහාස පාඩමක්.‘කන්තෝරුව කන්තෝරුව මං වැඩ කරන එතැන තමයි මා හට ඇති විනෝද උයන...’කාලෙ කා දමමින් පුටු රත් කරන මිනිසුන් ගැන ඔහු ගයා ඇති අපූරුව.‘ගුවන් ගමන් ඉතිහාසේ පිටුවක් පෙරළා සියුම් ලෙසින් වැඩක් කරපු සිංහල කොල්ලා...’දරුදුක වාවා ගත නොහී, ‘අලිතාලියා’ ගුවන් යානය පැහැරගත් අපේ රටේ සේපාල ඒකනායකත් ඔහු ගෙ ගීත ඉතිහාසයෙ ප‍්‍රබල චරිතයක්.රටක් හැඬවූ නිල්වලා ගඟේ ඛේදවාචකය ඔබට මතකද...‘ආසයි – බයයි, ඒ බෝට්ටුවෙ නමයි යළි නොම එන්නට ගිය ගමනයි දිය රකුසයි ගඟ මැද මරුවයි ජීවිත ගණනක් බිලි ගත්තයි...’අපේ සිත් සසළ කරන ඔහු, ගායනාව අවසන් කරන්නෙ නිකම්ම නෙවෙයි. ප‍්‍රාර්ථනාවක් ද පතමින්.‘අහසට දෑතම ඔසවා - දෙවියන් යදිමි මෙමා මෙවැනි විපත් – යළි නොම වේවා!...’අදත් ඒ ගී ඇහෙන ගානේ අපේ හිත්වලත් උපදින්නෙ ඒ යැදුම.මක්කම වන්දනාවෙ ගිය බැතිමතුන් රැගත් ගුවන් යානාවක් ලොවම සසල කරමින්, අපේ රටේ සප්ත කන්‍යා කඳුවැටියෙ හැපී සුනු විසුණුව ගියේ, 1974 දෙසැම්බර් 04 වැනිදා රාති‍්‍රයේ.‘කන්දෙ හැපුණ මහ වනන්තරේ ච්ඛ් - 8අහස් යන්තරේ මරු ආ කල මිතුරේ බේරෙන්නට බැහැ සසරේ කාගෙද මේ වරද නොතේරේ දවස් ගණනක් තිස්සේ මළ කඳන් කැලෑව අස්සේ සෙව්ව නේද අපේ කට්ටිය...’ඔහු ගයන්නෙ ඩී.සී. – අට ගුවන් යානාවෙ ඛේදවාචකය අපටත් දැනෙන ගාණට. අදත් ‘නෝටන් බි‍්‍රජ්’ වේල්ල මත තැන්පත් කොට ඇතිච්ඛ් - 8ගුවන් යානාවෙ රෝදය නිහඬව කියා පාන්නෙ, ඇන්ටන් ජෝන්ස් අපට මතක් කර දෙන ඔය ඛේදවාචකයෙ ඉතිහාසය.මුව මුව රැව් දෙන මේ ගී, ගුවන් විදුලියටත් වඩා එදා ඇහුණෙ ප‍්‍රසංග වේදිකාවෙදි.‘පෙ‍්‍ර්මවති මනම්පේරි තරුණිය – කතරගමේ හිටපු රූප රැජිනිය...’ ’සීගිරි ගිරි ශිඛරේ – කසිප් රජුගේ බලකාටුවේ සුකොමළ සීගිරි ළඳුන් – කාගෙත් නෙත් සිත් පිනවයි...’ ’කොංගො රටේ පළවෙනි අගමැති ලුලුම්බා හංඟා මරා දැම්මා මුළු ලෝකෙ කළම්බා...’ ’සාලිස් වසක් ගීත ගැයූ - කෝකිල දේවි අප අතරින් වියෝ වූ - රුක්මණි දේවි...’ ’සුනාමි එන්නට වී රැලි දහස් ගණන් ලක් දනන් වී බිලි දේව කෝපයක් වගේ - සාපයක් ද මට හැඟේ දෙවියන්ට කියමු - නොවෙන්නට යළි...’ඔය විදියට විහිදෙන පන්සියයකටත් එහා වූ ගීත එකතුවක්.1958 වසරෙ දවසක ඔහු ගුවන් විදුලියට ගොඩවදිනව. පී.එල්.ඒ. සෝමපාල, රොක්සාමි වැනි සංගීත ලොව දැවැන්තයන් සංගීත අධ්‍යක්‍ෂණය කළ, ගුවන් විදුලියෙ මිනිත්තු 15 ක සජීවි ගීත වැඩසටහනක් වෙනුවෙන්.”එදා මං ගැයුවෙ මගේ ගුරු වොලි බැස්ටියන්ගෙ ගීත කිහිපයක්. මගේ මාමල දෙන්නෙක් වොලි බැස්ටියන් ළඟ වයලීන් ගැහුව. එයාල මාවත් එක්කරගෙන යනව වොලී මහත්තයලගෙ ගෙදර.ටිකෙන් ටික මං එයාගෙන් බයිල ඉගෙන ගත්තා. ආසාව වැඩිවුණා. හැබැයි මං වෘත්තියෙන් බැංකු සේවකයෙක්. අවුරුදු 35 ක්ම මං සේවය කළේ ලංකා බැංකුවෙ.මං ගායකයෙක් විදියට නමක් දිනා ගත්තෙ, රට රටවල ගියේ බැංකු සේවයෙ ඉන්න ගමන්. ඇත්තටම බැංකුව මට හොඳට සැලකුවා. අදත් මං දෙයියනේ කියල කරදරයක් නැතිව ජීවත් වෙන්නෙ පැන්ෂන් එක නිසා.ගායකයෙක් විදියට විතරක් හිටියා නම්, අද අත්වෙන ඉරණම හිතා ගන්නවත් බැහැ. අද රෑ 10 න් පස්සෙ ‘ෂෝස්’ නැහැ. ඒත් සමහර තැනෙක නීතිය වෙනස්. රූපවාහිනි මාධ්‍ය වලින් වුණත් පරණ අයට සලකන විදිය හරි නැහැ.රෑ දොගොඩහරියක් වෙන කල් යන පැදුරු පාටි වලට පැරණි ශිල්පීන් කැඳවනව. ඒ මිනිස්සුන්ව ගෙදර යවන්නෙ හිස් අතින්. නමුත් මේ වැඩසටහන් කරන්නෙ අනුග‍්‍රහකයින් ඇතිව.ඔවුන් අනුග‍්‍රාහකයන්ගෙන් විශාල ලෙස මුදල් ගන්නව නම් ඇයි ශිල්පීන්ට ගෙවන්න බැරි. අඩුම තරමෙ ටැක්සි ගාස්තුවවත්. මං යන්නෑ ඕවට. ආඩම්බරේට නෙවෙයි. කරන අසාධාරණේට.මං ගියත් තෙල් ගහන්න ඕනෙ ඩ‍්‍රයිවට ගෙවන්න ඕනෙ. පැන්ෂන් එක පිරිමහගෙන ජීවත් වෙන අපිටත් අමාරු නම් පැරැණි ශිල්පීන්ට කොහොම ඇතිද.කලා ශිල්පීන්ට කරන මේ නිගරුව, වරද නවත්වන්න ඕනෙ. නමුත් අනුග‍්‍රහකත්වයක් නැති රූපවාහිනි වැඩසටහනකට ආරාධනා කළොත් මං යනව...”ඒ ඔහුගෙ ප‍්‍ර‍්‍රතිපත්තිය.කොතරම් ගැයුවත්, ඇන්ටන් ජෝන්ස් ගැයූ යුග ගීයක් නම් අප අසා නැති තරම්.”මං මේ මුළු පනස් අවුරුද්දටම ගැයුවෙ එක යුග ගීයයි. ඒ ඇන්ජිත් (ඇන්ජලින් ගුණතිලක) එක්ක.‘හොරැහින් බලන්නේ හිනැහීලා...’ කියන ඔය ගීයෙ තනුව, සංගීත අධක්‍ෂණය දෙකම කේමදාස මාස්ටර්ගෙ. මගේ හඬ ‘හයිපිච්’ එකක යන නිසා මාත් එක්ක ගෑනු හඬක් පාහන්න හරි අමාරුයි...”කොහොම වුණත් ඔහු පහුගිය කාලෙ ඇමරිකානු සංචාරයක යෙදුණෙ ගීත ප‍්‍රසංග කිහිපයක් වෙනුවෙන්.”වොෂින්ටන් වල, නිව් ජර්සිවලදි මං පැදුරු පාටිවලට සහභාගි වුණා. කැලිෆෝනියාවේ ප‍්‍රසංගයෙදි සිංදු 20 ක් කිව්වා. ඒ රටවල මිනිස්සු තවමත් ඒ ගී වලට පණ ඇරගෙන. හැම එකටම නටන් නෑ. අපූරුවට ගීත විඳිනව. මේ සංචාරය හිතුවටත් වඩා සාර්ථක වුණේ, ඉන්ද්‍රානි පෙරේරා හින්ද. එහෙදි ඈ මට හුඟක් උදව් කළා...”පහුගිය දාක ඇන්ටන් සිය නවතම සී.ඩී. පටය එළි දැක්වුවා. ඒ ‘සන්ෆ්ලවර්ස් සමඟ ඇන්ටන් ජෝන්ස් නොනවතින ගීත 30 ක්’ නමින්.ඔහුට මුණුපුරු මිනිපිරියන් අට දෙනෙක්.”මගේ ලොකු පුතා ටිරෝන්. පදිංචි ප‍්‍රංශයේ. වෘත්තියෙන් ‘චෙෆ්’ කෙනෙක්. එයාගෙ දරුවො හතර දෙනාගෙන් ලොකු දෙන්නම ඩොක්ටර්ස්ල.දෙවැනි පුතා රොෂාන්. එයත් ප‍්‍රංශයේ චෙෆ් කෙනෙක්. ලොකු දුව රෝෂිණි , පි‍්‍රයංකා බාල දූ. හැමෝම විවාහපත් වෙලා. මගේ බිරිඳ අයිරිස්. එයා තමයි ඉතින් හෙවනැල්ල වගේ ළඟින් ඉන්නෙ...”සිය නමට කැපවූ ශාන්තුවරයාණන් වෙනුවෙන් ඔහු ගැයූ ගීය, ආගම් බේදයකින් තොරවම රසිකයන් වැළඳ ගත්තක්. ඒ ගී පදයකින්ම මේ සටහන අවසන් කරන්නෙ, ඇන්ටන් ජෝන්ස් වඩාත්ම පි‍්‍රය කරන ගීයත් එය නිසා.’ශාන්ත අන්තෝනි මුණි තුමා ඔබ ගුණ ගයමි අද මෙමා වඳිමි මෙම හිස නමා ශාන්ත අන්තෝනි මුණි තුමා...’ඉනෝකා පෙරේරාබණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av08050412</link>
    <topic>ඉස්සර කිරීම දකුණෙන්</topic>
    <author/>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මආගිය කතාවලට වැරදීමකින් ඒ කියන්නේ මනºකල්පිත නම් දැම්මා ම අපි ලෝක අමාරුවෙ වැටෙන්නේ. අපි ගිය සතියට උඩින් සතියෙ පරකන්දෙනියෙ කපිල කියල චරිතයක් හඳුන්වල දුන්නා.මේ නිසා ඒ පළාතෙම කපිල කෙනෙක් අපහසුතාවයට ලක්වෙලා. සිත් වේදනාවක් වුණා නම් ගණන් ගන්න එපා. අපි සමාව ඉල්ලනවා.තාක්ෂණයත් එක්ක සමාජය දියුණු වෙලා. ඒ නිසා අපි කවුරුත් තාක්‍ෂණ ලෝකයේ බැරෑරුම් විදිහට ඉන්න අවශ්‍ය නෑ.මම දවසක ගියා යාලුවෙකුගේ වෑන් එකේ ටයර් එකකට හුළං ගහගන්න.ඉතින් හුළං ගහන පොම්පෙ නවීන නිර්මාණයක්. හුළං ප‍්‍රමාණය ඒකෙම සටහන් වෙනවා.ඉතින් කොච්චර තාක්‍ෂණ හුළං පොම්ප තිබුණත් හුළං ගහල ඉවර වෙලා වෑල් කරෙන් හුළං බහිනවද බලන්නේ ඇඟිල්ලට කෙළ පොඩ්ඩක් අරං වෑල් කරේ ගාලයි.පැච් එක දාලා ඒක ෂුවර් ද කියල බලන්නෙ වතුර භාජනේකට දාලයි.දැන් ඉතින් සමන්ත ගේ කතාවයි.දැන් මහින්ද මහත්තයට ආගිය කතා ලියන හින්ද මාවත් ටිකක් ප‍්‍රසිද්ධ වෙලා, කොච්චර ප‍්‍රසිද්ධ වෙලාද කියනව නම් මම එනකොට සමහර යාළුවො කතා කර කර ඉන්න ඒව ඉක්මනටම නවත්තනව.ඒ උන්ට වචනයක් හරි වැරදුනොත් සිද්ධවෙන දේ දන්න හින්දයි. කොහොම හරි දැන් මගෙ හිතවත් අය, යාළුවො මාත් එක්ක කතා කරන්නෙ බොහොම පරිස්සමින්.මැයිගහමුල – මහවත්තෙ ඉන්න මධුරංග මේ ලඟදි රියදුරු බලපත‍්‍රය අරගත්ත. ඉතිං හා හා පුරා කියල තමන්ම පදවගෙන යන්න ඕන නිසා වෑන් එකකුත් අරගෙන අහල පහල යාළුවො ටිකකුත් දාගෙන කළුතර යන්න පිටත් වුණා.අලුතින්ම රියදුරු බලපත‍්‍රය ගත්ත නිසාම මධුරංග බොහොම පරිස්සමෙන් තමයි එළවගෙන ගියේ.මාර්ග නීති රීති අකුරටම පිළිපදින ගමන්ම පාරෙ යන අනිකුත් වාහනවල රියදුරන්ගෙ වැරදි ගැන යාළුවන්ට පෙන්වා දෙමින් බොහොම ආඩම්බරයෙන් තමයි වාහනේ පදවගෙන ගියේ.ඔන්න ඉතිං කොහොම කොහොම හරි ගාලු පාරටත් ආව.එහෙම ආපු මධුරංග වාහනේ පදවගෙන යන ගමන් සයිඩ් කණ්නාඩියෙන් නිතරම පිටිපස්ස බලන්නත් සමහර වෙලාවට පාරෙ මැදින්ම, මාර්ගය අවහිර වන විදිහට වාහනය පදවන්නත් වුණා. තවත් සමහර වෙලාවට මාර්ගයේ අයිනටම වෙලා සමහර වාහන වලට ඉස්සර කරල යන්නත් ඉඩ දුන්නා.මධුරංග මේ කරන වැඩේ අනිත් යාළුවන්ට ලොකු ප‍්‍රහේලිකාවක් වුණා. පාරෙ යන අනිත් වාහන වල රියදුරන්ගෙ හෝන් සද්දෙ ඉවසන් ඉන්න බැරිම තැන යාළුවො අහනව “මොකද බං මධුරංග උඹ සමහර වාහන වලට ඉස්සර කරන්න නොදී පාර බ්ලොක් කරන්නෙ?” කියල.එතකොට හිනාවෙලා එහෙම මධුරංග කියනව “අනේ මේ කෑ නොගහ ඉඳපල්ල බං. උන් දන්න මාර්ග නීති. උන්ගෙ හිතේ ඇති මට ඉස්සර කරන්න.එහෙමත් ඉස්සර කරන්න පුළුවන්ද? අපිට ලර්නර්ස් එකේ උගන්නල තියෙන්නෙ දකුණෙ වාහන වලට විතරක් ඉස්සර කරන්න දෙන්න කියල විතරයි.ඒ හින්දයි මම ඔය ගාල්ල – මාතර – කතරගම බස්වලට විතරක් ඉස්සර කරන්න දුන්නේ” කියල.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=av08050413</link>
    <topic>පැරණි පැරෂුට් පිම්ම</topic>
    <author>වත්සලා ගමගේ</author>
    <content>ඕෂධී සමඟ කුළුඳුලේ රඟන චන්දනපොප් සල්ලි ගහේ ඉහළම අත්තට නැඟි මැඩෝනානිර්මාණයක විනිශ්චයකරු පෙ‍්‍ර්ක්‍ෂකයා මිස වෙන කවු ද?‘රවුම් කඩේ’ ඉලන්දාරියා ගයන්ත හමුවී...චංචලා....ලොව හොඳම 'මිනිරන්' ඉල්ලම් ඇති බෝගල පතලේ පතුලට බැසඑකට වසන එකිනෙකා අප‍්‍රිය කරන තිදෙනකුගේ කතාව ටෂාන්කොහොමද තොරතුරුඇත්ත නැත්තතාරකාගේ පෑන් තුඩට හසුවුණු මැටිඇත්ත කතා රසට ගොතා හිතට වදින්න ගයන ඇන්ටන් ජෝන්ස්මහින්ද ගේ ආගිය කතාපැරණි පැරෂුට් පිම්මලියනාඩෝ ඩා වින්චිට තියෙන අගය කවමදාකවත් අඩුවෙයි ද? මේ එසේ නොවෙන බවට කදිම උදාහරණයක්.36 හැවිරිදි ස්විස් ජාතික ඔලිවර් ටෙෆා ඉහළ අහසේ සිට අඩි 2130 කින් බිමට පැන්නේ ඩා වින්චි නිම කළ ආකෘතිය ගත් පැරෂූටයක ආධාරයෙන්. ඩා වින්චි එම ආකෘතිය හඳුන්වා දී තිබුණේ මීට වසර 500 කට පමණ පෙර යි.ටෙෆා තම පැරෂූටය ගොඩ බැස්වූයේ පැරේන් නම් යුද හමුදා ගුවන් ධාවන පථයට යි. කරකැවෙමින් තිබූ හෙලිකොප්ටරයකින් පැන ගත් ටෙෆා ඉන් මීටර 600 ක දී තම පැරෂුටය කි‍්‍රයාත්මක කළා.ටෙෆාගේ පැරෂූටය එක් පැත්තක් මීටර 7 කින් පමණ යුතු වන සමපාද ති‍්‍රකෝණ 4 කින් යුතු එකක්. එහි මෙහෙයුම් පද්ධතිය ලී වලින් තැනු සතරැස් ආකෘතියක් ගෙන තිබුණා.ටෙෆා පවසන්නේ ඩා වින්චිගේ ආකෘතිය අනුව පැරෂූටය මෙහෙයවීම හා මෙහෙයවීම් පද්ධතියක් කි‍්‍රයාත්මක කිරීම අසීරු බවයි.”සුලඟට අවශ්‍ය වූ විට ගොඩබෑමට සිදුවෙනවා” ඔහු පවසයි. ඔහු නම් එය මෙහෙයවීම සඳහා නවීන ක‍්‍රම යොදාගෙන තිබුණා.ඩා වින්චිගේ ආකෘතිය ගත් පැරෂූටයකින් ආරක්ෂාකාරිව බිමට ආ පළමු තැනැත්තා ටෙෆා යි. 2000 වර්ෂයේ දි බි‍්‍රතාන්‍ය ජාතිකයකු ද ඊට උත්සාහ කළ ද එය අසාර්ථක වුණා.පිහිනුම් ඇඳුමක් ලා ගෙන ඔක්සිජන් සිලින්ජරයකුත් බැඳගෙන දිය යට රවුමක් යන්න ඇත් නම්. මොන්ඩෙක්ස් නම් ඒ රවුම ගියේ දිය යට නෙමේ, පේළියට පෝළිමට යි.ඒ පසුගිය දා මැනිලා නුවර පරිශ‍්‍රයක දී පැවැති සුනඛයන් සඳහා වූ මෝස්තර නිරූපණ තරගාවලියේ දී යි.මෙක්සිකෝවේ කුඩා සුනඛ විශේෂයකට අයත් වූ පස් හැවිරිදි මොන්ඩෙක්ස් පළමු ස්ථානය දිනා ගත් මෝස්තර නිරූපණ ශිල්පියා බවට පත් වුණේ නරඹන්නන් ගේ දැඩි ආකර්ෂණය මැද්දේ යි.මඩ ගොහොරුවක සිඟිත්තියක්. ඈ හඬවනවා. නිදැල්ලේ යන බල්ලන් තිදෙනෙක් ඈ වටා වූ මඩ ඉවත් කරමින්, බුරමින් කැරකැවෙනවා.ඒ සිද්ධිය දැකගන්නට ලැබුණේ ඉන්දියාවේ නැඟෙනහිර බිහාර් ප‍්‍රාන්තයේ ගමක දී. කුඩා දැරිවිය ඇගේ මව විසින් අතැර දමා යනු ලැබූවකැ’යි ගම්මුන් මෙන් ම පොලිසිය ද විශ්වාස කළා.හුදකලාව මියදෙන්නට ගිය සිඟිත්තිය පළමුව ගම්මුන්ගේ ඇස ගැටුණේ නිදැල්ලේ යන බල්ලන් ගේ කි‍්‍රයාව නිසා ම යි.ගම්මුන් ගේ බාරයේ හුන් සිඟිත්තී දැන් හිඳින්නේ දරුවන් අහිමි යුවළක් බාරයේ. ඔවුන් ඈ දරුකමට හදාගන්නට අරන්.ගැහැනු දරුවන් ඉපදීම ඉන්දියානුවන්ට කවදත් බරපතළ ගැටලුවක් වුණා. අමෙරිකා එක්සත් ජනපද වාර්තා පෙන්වා දෙන්නේ, ඉන්දියාව තුළ දිනකට නොඉපදුණු ස්ති‍්‍ර කළල 2000 ක් වත් නීති විරෝධී ව ගබ්සා කරන බවයි.පයේ පහර ගහන එකත් හිරිහැරයක් වෙලා. එංගලන්ත කි‍්‍රකට් කී‍්‍රඩකයන්ට කි‍්‍රකට් ගැන අලුතින් ම හිතන්න වෙලා.උතුරු එංගලන්තයේ යෝක්ෂයර් ප‍්‍රාන්තයේ හැරෝගේට් කි‍්‍රකට් සමාජයේ ප‍්‍රධානීන්ගේ අමුතු කි‍්‍රකට් නීතියක් ගැන වාර්තා වුණා. ඒ අවට නිවෙස් දෙසට එල්ල වන ලෙස හතරේ සීමාවෙන් ඉහළට යන සේ පන්දුවට පහර නො දිය යුතු බව යි.එසේ පහර දුනහොත් ඒ කී‍්‍රඩකයා දැවී ගිය කී‍්‍රඩකයකු ලෙස සලකන බවට ද අනතුරු ඇඟවුණා.පාලකයන් ගේ එම නීතියට හේතුව වුණේ අනෙකක් නෙමේ, අසල්වැසියන්ගේ පැමිණිලි යි. බොහෝ අය පන්දුව ඔවුනගේ නිවෙස් කරා ඇදී ගිය හොත් ආපසු එවීමට තරම් සහයෝගී වූවත් කිහිපදෙනකු එසේ නොවී ඒ පිළිබඳ පැමිණිලි කිරීමයි නව නීතියට හේතුව වුණේ.ඒ අනුව කි‍්‍රකට් සමාජයේ තෙවන, සිවුවන පෙළ හා කනිෂ්ඨ කී‍්‍රඩකයන් කී‍්‍රඩාවේ යෙදෙන දෙවැනි තණතීරුව සඳහා යි නීතිය කි‍්‍රයාත්මක වෙන්නේ.”මෙය පිතිකරුවන් කෝප ගැන්මට තරම් හේතුවක් නෙමේ. ආරම්භයේ දී අසීරු වුවත් පසුව ඔවුන් එම නීතියට එකඟ වේවි”කි‍්‍රකට් සමාජයේ සභාපති මයික් රෝලින්ග් එසේ පවසන අතර, අසල්වැසියන්ගේ ආරක්ෂාව හා පහසුව සඳහා ඒ තීරණය ගත් බවට ද ප‍්‍රකාශකයක් කළා.වත්සලා ගමගේ</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=am0805041</link>
    <topic>ඩෙංගු මදුරු තර්ජනේ නැවත ඇවිල්ලා අනේ</topic>
    <author>සකස් කෙළේ සුනිල් දයා අල්විස්</author>
    <content>ඩෙංගු මදුරු තර්ජනේ නැවත ඇවිල්ලා අනේසකස් කෙළේ සුනිල් දයා අල්විස්ඩෙංගු රෝගය යළිත් හිස ඔසොවමින් ව්‍යාප්ත වන තත්ත්වයක් උද්ගත වී ඇත. විටින් විට බලවත් සෞඛ්‍ය ප‍්‍රශ්නයක් බවට පත්වන ඩෙංගු රෝගය විශේෂයෙන් වැසි කාලයේදී වඩාත් ව්‍යාප්ත වන තත්ත්වයක් පෙන්වයි.වැසි සමය සමඟ ජලය එකතුවන ස්ථාන වැඩිවීමෙන් මදුරු ඝනත්වය වැඩිවී ඩෙංගු රෝගයේ ව්‍යාප්තිය සිදුවේ. රෝගය පාලනය කිරීමට මදුරු ඝනත්වය අඩුකර ඩෙංගු මදුරුවා බෝවෙන ස්ථාන විනාශ කරදැමීම අවශ්‍යය.මේ සඳහා තම නිවෙස, ගෙවත්ත, අවට පරිසරය, පාසල – වැඩපොළ ආදී ස්ථානවල ඩෙංගු මදුරුවාට බෝවිය හැකි ස්ථාන විනාශ කරදැමීම රෝගය වළක්වා ගැනීමට ඇති හොඳම පිළියමය.මේ රෝගය මැඩ පැවැත්වීමේ වගකීම සෞඛ්‍ය අමාත්‍යාංශයට පමණක් නොව සමාජයේ කාටත් පැවරෙන බව සෞඛ්‍ය අමාත්‍යංශය අවධාරණය කරයි. මේ අනුව සෞඛ්‍ය අමාත්‍යාංශයේ ඩෙංගු මර්ධන ඒකකය සහ වසංගත රෝග අංශයේද සහාය ලබාගෙන අපේ‍්‍රල් 28 වැනිදා සිට මැයි 3 දක්වා ජාතික ඩෙංගු නිවාරණ සතියක් ද ප‍්‍රකාශයට පත් කර ඇත.වසරකට දෙවරක් මෙලෙස ඩෙංගු මර්ධනයට වැඩපිළිවෙළක් සෞඛ්‍ය බලධාරීන් විසින් කි‍්‍රයාවට නංවනු ලබනුයේ විටින් විට අප රටේ බලවත් මහජන සෞඛ්‍ය ප‍්‍රශ්නයක් බවට පත් කරන ඩෙංගු රෝගය මැඩ පැවැත්වීමටය.නිවාරණයඉකුත් ජනවාරි මාසයේ සිට අපෙ‍්‍ර්ල් මාසයේ මැද භාගය දක්වා වාර්තා වූ ඩෙංගු රෝගීන්ගේ සංඛ්‍යාව 2359 දක්වා ඉහළ ගොස් තිබේ. මෙහිදී මරණයට පත් ඩෙංගු රෝගීන්ගේ සංඛ්‍යාව 8කි.2007 වසරේ ජනවාරි මාසයේ සිට අපේ‍්‍ර්ල් මාසය දක්වා මේ තත්ත්වය සැසඳීමේදී එම වසරේ ඩෙංගු රෝගීන් වාර්තා වී ඇත්තේ 1726 කි. මෙවර එම සංඛ්‍යාව 2359 දක්වා ඉහළ යාම අනුව සියයට 30 වැඩිවීමක් ද පෙන්නුම් කරයි.ජාතික ඩෙංගු නිවාරණ සතියක් හෙට (28 වැනිදා) සිට මැයි 3 දක්වා ප‍්‍රකාශයට පත්කිරීම මඟින් යළි හිස ඔසවන ඩෙංගු තර්ජනය මැඩපැවැත්වීමට යම් බලපෑමක් මහජන සහයෝගය හා කි‍්‍රයාකාරිත්වය මඟින් ලබාගැනීම සෞඛ්‍ය අංශයේ ප‍්‍රධාන අපේක්ෂාවයි.වසංගත තත්ත්වයකට ඩෙංගු පැතිරයාම වැළැක්වීමට ඇති හොඳම කි‍්‍රයාමාර්ගය එය වළක්වා ගැනීමට කරුණු කියාදී මහජන අවධානය යොමු කර සහාය ලබා ගැනීමය.වැඩිපුර රෝගීන්මේ වර්ෂයට වැඩිපුරම ඩෙංගු රෝගීන් වාර්තා වී ඇත්තේ බස්නාහිර පළාතෙනි. ඒ කොළඹ දිස්ති‍්‍රක්කයෙනි. මේ වනවිට ඩෙංගු රෝගීන් 555 දෙනකු කොළඹ දිස්ති‍්‍රක්කයෙන් වාර්තා වී ඇත.මේ හැර ගම්පහ, කළුතර, පුත්තලම, කුරුණෑගල, ති‍්‍රකුණාමලය, කෑගල්ල යන ප‍්‍රදේශවලින් ද වැඩි ඩෙංගු රෝගීන් සංඛ්‍යාවක් වාර්තා වෙයි.ඩෙංගු රෝගය පැතිර යාමේ ප‍්‍රවනතාවය අනුව කොළඹ – ගම්පහ, කළුතර, කුරුණෑගල, පුත්තලම,අනුරාධපුරය, ති‍්‍රකුණාමලය සහ මඩකලපුව යන ප‍්‍රදේශ වැඩි අවදානම් සහිත ප‍්‍රදේශ ලෙස මෙවර දැන හඳුනාගෙන තිබේ.මේ රෝගයට ගොදුරුවී ඇති පිරිසෙන් වැඩි ප‍්‍රමාණයක් පාසල් දරුවන් හා තරුණ පිරිසය. ඩෙංගු නිසා මරණයට පත්වූ අයගේ මරණවලට හේතුව ඩෙංගු රක්තපාත රෝග තත්ත්වය හටගැනීමය.රට ඇතුළටබස්නාහිර පළාතට පමණක් එදා බහුලව බලපෑ ඩෙංගු රෝගය දැන් දැන් රට අභ්‍යන්තරයට ව්‍යාප්තව ගොස් ඇත.’ඊඩිස් ඊජිප්ටයි’ සහ ‘ඊඩිස් ඇල්බොපික්ටස්’ යන මදුරු දෙවර්ගයම ඩෙංගු උණ රෝග වෛරසය මිනිසාට බෝකරයි.මේ රෝග වෛරසය මදුරුවා දෂ්ට කිරීමේදී ඛේට ග‍්‍රන්ථිය මඟින් මිනිස් සිරුරට ශරීරගත වූ පසු ශරීරයේ ඩෙංගු වෛරසය කෙමෙන් වැඩී රෝග ලක්ෂණ පහළ වේ.මෝසම් වැසිමෝසම් වැසි කාලය එළඹෙන අපෙ‍්‍ර්ල් මැයි සහ වසර අග ඔක්තෝබර් සිට දෙසැම්බර් දක්වා වැසිකාල සමයේ ඩෙංගු රෝගය වසරකට දෙවතාවක් බැගින් අප රටේ හිස ඔසොවන නමුත් දැන් දැන් නිතර නිතර වැසි ඇති වෙමින් කාලගුණ තත්ත්වය වෙනස් වෙමින් පවතින නිසා ඩෙංගු රෝග තර්ජනය ද එහි බලපෑම ද පෙරට වඩා වැඩිවෙමින් පවතී.උණ හටගැනීම ඩෙංගු රෝග ලක්ෂණයයි. තද උණ, හිසරදය, වමනය, ඇඟපත වේදනාව. මේ රෝග තත්ත්වයන් දින 3-5 අතර කාලයක් පවතී.ඩෙංගු රක්තපාත උණ තත්ත්වයටද මේ රෝගය උත්සන්න විය හැකිය. එවිට සම යට කුඩා ලේ පැල්ලම් මතුවීම, ඇස් රතුවීම, නාසයෙන් ලේ ගැලීම, මළමුත‍්‍රා සමඟ ලේ පිටවීම, වමනය හෝ මළ කළු හෝ තද දුඹුරු පැහැයෙන් යුක්තවීම ආදී රෝග ලක්ෂණ මතුවේ.වෛරසයක් නිසා මේ රෝගයට නිශ්චිත ප‍්‍රතිකාරයක් නොමැත. රෝග ලක්ෂණවලට ප‍්‍රතිකාර කිරීම සිදුකළ හැකිය. විවේකව සිටීම අවශ්‍යය. මේ සඳහා එන්නතක් මෙතෙක් සොයාගෙන නැතත් නිසි එන්නතක් නිපදවීමට පර්යේෂණ ලෝකයේ විද්‍යාඥයන් විසින් සිදුකරගෙන යනු ලැබේ.පරිසරය රැක ගැනීමෙන්හිස් ටිං, වළං, මුට්ටි, පොල්කටු, පොලිතින් බෑග්, යෝගට් කොප්ප, තැඹිලි කෝම්බ ආදිය කුණුකසළ වශයෙන් වගකීමෙන් තොරව පරිසරයට මුදාහැරීම, කූඹි උගුල් සහ මල් බඳුන්වල ජලය ඉවත් නොකර සිටීම, පාවිච්චි කළ ටයර්, වැහි පීලි, කුණු රොඩු ආදිය ඩෙංගු මදුරුවන් බෝවෙන ස්ථානයන්ය.තම නිවෙස, ගෙවත්ත අවට පරිසරය පාසල, වැඩපොළ සතියකට වරක්වත් ශුද්ධ පවිත‍්‍ර කිරීම සහ මදුරුවන් බෝවෙන ස්ථාන විනාශ කිරීම මඟින් ඩෙගු මදුරුවන් බෝවීම වළක්වා ගත හැක.මේ සඳහා ප‍්‍රජා සහභාගිත්වය ලබාගැනීම පාසල් දරුවන් යොදවා ගැනීම, පාසල් දරුවන් මඟින් තම මාපියන් හා වැඩිහිටියන් මේ සඳහා යොමු කරවීම, පොදුවේ සමාජය දැනුවත් කිරීම, පුද්ගල සන්නිවේදනය මාධ්‍ය මඟින් ජනතාවට මේ පිළිබඳ අදාළ පණිවිඩ ලබාදීම රෝගය වළක්වාගත හැකි ක‍්‍රමවේද ජනතාව වෙත දැනුම්දීම ආදී කි‍්‍රයා මාර්ග මේ රෝගය වළක්වා ගැනීමට තිබෙන හොඳ කි‍්‍රයා මාර්ගයන්ය. මේ කි‍්‍රයාමාර්ගවලදී දේශපාලන නායකත්වයේ මෙන්ම සෞඛ්‍ය කාර්ය මණ්ඩලවල සහාය හා මඟපෙන්වීමද අවශ්‍ය වේ.ඩෙංගු මර්දන ඒකකයේ සම්බන්ධීකාරක වෛද්‍ය ලක්ෂ්මී සිල්වා වසංගත රෝග වෛද්‍ය අංශයේ වෛද්‍ය දේවිකා මෙන්ඩිස්, සෞඛ්‍ය අධ්‍යාපන කාර්යාංශයේ වෛද්‍ය ශාන්ත හෙට්ටිආරච්චි යන මහත්වරුන් විසින් ජාතික ඩෙංගු රෝග නිවාරණ සතිය නිමිත්තෙන් පැවැත්වූ දේශන ඇසුරෙන් සැකසිණි.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ay0805041</link>
    <topic/>
    <author>සාගරිකා දිසානායක ජයසිංහ, ඡායාරූප - විමල් කරුණාතිලක</author>
    <content>අදත් මං දවස පටන් ගන්නේ පාසල් බුදු මැඳුරට ගිහින්..ගමේ සංවර්ධනයට අත හිත දෙන විද්‍යා තාක්ෂණික මධ්‍යස්ථානසාගරිකා දිසානායක ජයසිංහ, ඡායාරූප - විමල් කරුණාතිලකයාපා අප්පුහාමිලාගේ දෝන මර්සි නාලනී රාජපක්ෂ. ඒ උප්පැන්න සහතිකේට ඇගේ මවුපියො දීපු නම. ඒත් පසු කලෙක ඈ වඩාත් ප‍්‍රකට වුණේ “මර්සි එදුස්සූරිය” නමින්. ඒ මාතලේ සංඝමිත්තා සහ කොළඹ විශාඛා විද්‍යාලවල දිගු කලක් සේවය කළ විදුහල්පතිනියක වූ නිසා. අද පාණදුර ලීඩ්ස් ජාත්‍යන්තර පාසලේ විදුහල්පතිනිය ලෙස කටයුතු කරන ඈ සිය බාල කාලෙ මෙනෙහි කරන්නෙ බොහෝම සතුටින්.මර්සි ඉපදුණේ මිනුවන්ගොඩදි. 1939 ඔක්තෝබර් මාසෙ පස් වැනිදා. ඇගේ පියා දොන් ජයසේකර රාජපක්ෂ. එවකට මිනුවන්ගොඩ නාලන්ද විදුහලේ ඉංගී‍්‍රසි ගුරුවරයෙකු ලෙස සේවය කළා. අම්මා ෆ්ලෝරා විනිෆ‍්‍රඩ් විතානගේ. ඈ රැකියාවක් කළේ නෑ. මර්සිගේ පවුලේ සහෝදර සහෝදරියො හය දෙනයි. වැඩිමලා අයියා. මර්සි දෙවැනියා. ඈට බාල නංගිල දෙන්නයි. මල්ලිලා දෙන්නයි.තාත්තගේ ගුරු වැටුපෙනුයි දරුවන් හය දෙනෙකුගෙන් යුතු පවුලක් නඩත්තු කළේ. ඔවුන්ට තාත්ත හැම විටම දුන් අවවාදය තමයි අධ්‍යාපනයට වඩා වටිනා වස්තුවක් නැති බව. ඉඩම් කඩම් යාන වාහන ඒ හැටි නැති නිසා හොඳින් ඉගෙන ගන්නයි ඔහු කිව්වේ. ඉගෙන ගන්න දරුවන්ට තියන දෙයක් විකුණලා හරි උගන්වන්න ඔහු සූදානමින් හිටිය.ඒ වගේම දරුවො හය දෙනාම තාත්තගෙ බලාපොරොත්තුව ඉටු කරමින් අධ්‍යාපනයෙන් ඉහළම ස්ථානවලට ගියා.තාත්තට මාරුවීම් ලැබෙන හැම වෙලාවෙම පවුල පිටින්ම අලුත් පාසල තියෙන පළාතට ගියා. ඒ නිසා මර්සි පාසල් ගණනාවක ඉගෙන ගත්තා. ඈට අකුරු කියෙව්වේ මිනුවන්ගොඩ පන්සලේ ලොකු හාමුදුරුවෝ. ඈ මුලින්ම ඇතුළත් වුණේ මිනුවන්ගොඩ නාලන්දාවට. නාලන්දාවෙ ඈ ඉගෙන ගත්තෙ දෙවැනි ශ්‍රේණිය දක්වා පමණයි. තුනේ් පංතියට ඈ ගියෙ තලවාකැලේ මහා විද්‍යාලයට. ඒ තාත්තට ඒ විදුහලේ විදුහල්පති ධූරය හිමි වුණු නිසා. පහේ පන්තිය දක්වා ඈ ඒ පාසලේ ඉගෙන ගත්ත.මාතලේ සංඝමිත්තා කොළඹ විශාඛා හිටපු විදුහල්පතිනි මර්සි එදුස්සූරියපුංචි කාලෙදි මර්සිලගේ ජීවිතවලට ලොකු අයිය හොඳ ආදර්ශයක් වුණා. අයියා ඉගෙනුමට ඉතාම ළැදි, බොහෝම උනන්දුවෙන් තනිවම අධ්‍යාපන කටයුතු කළ දරුවෙක්. තාත්ත විදුහල්පති වුණාට නිතරම පාඩම් කරන්න කියල දරුවන්ට බල කළේ නෑ. ඔහු ඉතාම නිවුණු හික්මුණු පුද්ගලයෙක්. තාත්ත කිව්වත් නැතත් මර්සිලා අයියව අනුගමනය කරන්න පෙලඹුණා.පවුලෙ වැඩිමලා අයියා ඉගෙනුමට දක්ෂ නිසා තාත්ත ඔහු මීගමුවේ මාරිස්ටෙලා විදුහලට ඇතුළත් කළා. මර්සිත් ඉගෙනුමට දක්ෂ නිසා හයේ පන්තියේ දී මීගමුවේ නිව්ස්ටඩ් බාලිකාවට අතුළත් කළා. ඒක මෙතෝදිස්ත පාසලක්. ඉංගී‍්‍රසි ජාතික මිශනාරි විදුහල්පතිනියක් පාසල පාලනය කළා.සිංහල මාධ්‍යයෙන් ඉගෙන ගෙන එකවරම ඉංගී‍්‍රසි මාධ්‍යයෙන් ඉගෙන ගන්න පටන් ගත්තම මුලින් තරමක් පසු බැස්සා.හයේ පන්තියේ මුල් වාරෙදි ඈ දාසයවැනියා වුණා. ඉංගී‍්‍රසි භාෂාව පිළිබඳ අඩුපාඩුව හදා ගෙන අවුරුද්ද අග වාරෙදි හතරවැනියා වෙන්නට ඈ සමත් වුණා. පාසලේ බාහිර වැඩවලටත් සම්බන්ධ වුණා. ඒත් විශේෂයෙන් කැපී පෙනෙන මට්ටමෙන් නොවෙයි.තාත්තට ආයෙත් බුලත්සිංහල විද්‍යාලෙකට මාරුවක් ලැබුණ. පවුල පිටින්ම බුලත්සිංහල පදිංචියට ගියා. මීගමුවේ ඉඳල පාසල් නිවාඩුවට මර්සිලා බුලත්සිංහල ගෙදර ගියේ කළු ගඟ හරහා පාලම් පාරුවකින් එගොඩ වෙලා. පවුලෙ සේරම ළමයි බෝඩින්වල නතර කරල උගන්වන්න අමාරු නිසා නංගිල මල්ලිලා කාලයක් ම තාත්ත යන පාසල්වලට ගියා. තාත්ත බෝපේ පාසලකට මාරු වෙලා ආවට පස්සෙ නංගිල මල්ලිලා පන්නිපිටියෙ ධර්මපාල විද්‍යාලෙට ඇතුළත් කළා.ළමයි හැමෝටම ගෙදර ඉඳන් පාසල් යන්න හැකි වෙන විදිහට ඔවුන් කොළඹ පාසල්වට ගෙන්වා ගන්න තාත්ත කටයුතු කළා. ඒ අනුව අයියා කොළඹ ආනන්ද විදුහලටත් මර්සි නුගේගොඩ අනුලා විදුහලටත් ඇතුළත් කළා. මර්සි අපොස සාමාන්‍ය පෙළ විභාගය සමත් වුණේ් නුගේගොඩ අනුලාවෙන්.උසස් පෙළ පන්තියේදී තාත්ත ඈව කොල්ලුපිටියෙ මෙතෝදිස්ත බාලිකාවට ඇතුළත් කළා. මෙතෝදිස්ත විදුහලට ඈ ඇතුළත් කළේ මීගමුවේ නිව්ස්ටඩ් බාලිකාවෙ ඈ ලත් හැදියාව පිළිබඳව තාත්ත බොහොම පැහැදිලා හිටි නිසා. මර්සි බොදු දැරියක් වුවත් ආගම ඇගේ හැදියාවට බාධාවක් වුණේ නෑ. මෙතෝදිස්ත ළමයින් පල්ලි යන වෙලාවට බොදු දැරියනට පොත් පත් කියවන්න අවස්ථාව ලැබුණා.පාසල් කාලෙ නේවාසිකාගාරෙ ගෙවුණත් නිවාඩු කාලෙ ගෙදර ආවම අම්මා ඔවුන්ට ගේ දොර වැඩපළ කරන්නට කියා දුන්නා. මැහුම්, ගෙතුම් වැරදුණාම ලිහ ලිහා මහපු හැටි අදටත් ඈට මතකයි. අ.පො.ස. උසස් පෙළට මර්සි තෝරා ගත්තෙ කලා විෂය ධාරාව. ඇය විභාගය ඉතා හොඳින් සමත් වුණා. රාජ්‍ය පාලනය විෂයය සඳහා ඇයට පාසලේ හොඳම ශිෂ්‍යාවට හිමි වාර්ෂික ත්‍යාගයත් හිමි වුණා.මර්සි පේරාදෙනිය විශ්ව විද්‍යාලයේ කලා පිඨයට ඇතුළත් වුණේ 1960 දී. ඒ කාලෙ නවක වදේ බොහෝම සංවර විදිහෙ අහිංසක විහිළු තහළු. ශිෂ්‍ය අරගල වර්ජන ගර්ජන බොහෝම අඩුයි. සිංහල ඉංගී‍්‍රසි සහ ආර්ථික විද්‍යාවඈ තෝරා ගත් විෂයයන්. මහාචාර්ය එදිරිවීර සරච්චද්‍ර සිංහලත් මහාචාර්ය ඈෂ්ලී හල්පේ සහ මහාචාර්ය ඩී.සී.ආර්.ඒ. ගුණතිලක ඉංගී‍්‍රසිත් ඉගැන්වූවා.1963 දී ඈ උපාධිය ලබා විශ්ව විද්‍යාලෙන් පිට වුණා. ඒ වසරෙදිම ඈට සිය පළමු ගුරු පත්වීම ලැබුණා රත්නපුර දිස්ති‍්‍රක්කයේ කරවිට මධ්‍ය මහා විද්‍යාලයට. දුෂ්කර පළාතක්. දරු දැරියන්ට ඉංගී‍්‍රසි ඉගැන්වීම තරමක අභියෝගයක්. ඒත් සතුටක්. ඒ පාසලේ ඈ ඉගැන්නුවෙ වසර දෙකයි. ඇය නිවසේ සිට යා හැකි දුරක පිහිටි පාසලක් ඉල්ලුවා. මීගොඩ මහා විද්‍යාලයට මාරුව ලැබුණා. ඒ පාසලේ වසර පහක් ඉගැන්නුවා. අධ්‍යාපන ඩිප්ලෝමා විභාගය සඳහා යළිත් පේරාදෙණිය විශ්වවිද්‍යාලයට ඇතුළත් වුණා. 1969 දි. 1970 දි අධ්‍යාපන ඩිප්ලෝමා විභාගෙන් සමත් වෙලා පත්වීම ලැබුණේ ඉබ්බාගමුව මධ්‍ය මහා විද්‍යාලයට. ඉබ්බාගමුව මධ්‍යමහා විද්‍යාලෙත් නේවාසිකාගාරෙ නැවතිලයි ඈ ඉගැන්නුවේ. පේරාදෙණියෙ අධ්‍යාපන ඩිප්ලෝමා විභාගෙට ඉගෙන ගන්න ගිය ගමනෙදි ඇයට සිය ඉරණම්කරුවා මුණ ගැහුණා. ඔහු කළුතර ගල්පාතින් පැමිණි රන්ජිත් නීලේÁද්‍ර එදුස්සූරිය. විශ්වවිද්‍යාලෙදි දැන හඳුනා ගත් ඔවුන් 1971 දි යුග දිවියට ඇතුළත් වුණා.දෙදෙනාම පේරාදෙණිය අසබඩ ගලහා මහා විද්‍යාලයට පත්ව ගියා. ගුරු නිවාසෙ පදිංචි වුණා. ගලහා පාසල පුංචි පාසලක්. අවට වතුවල වැඩකළ කම්කරුවන් වගේ දුප්පතුන් ගෙ දරුවෝ පාසලේ වැඩිපුර හිටියෙ. එදුස්සූරිය යුවළ ඔවුන්ට හුඟක් උදව් කළා. ඉංගී‍්‍රසි පත පොත ගෙනල්ල කියවන්න අවස්ථාව උදා කරල දුන්න. 1972 දි ඔවුන් ගෙ කුළුදුල් පුත‍්‍රයා සුරේÁද්‍ර ප‍්‍රදීප් උපන්නා. සුරේÁද්‍ර අද පෞද්ගලික සමාගමක ඉන්ජිනේරුවකු ලෙස සේවය කරනවා. ඔවුන්ගේ දියණිය ලසන්ති සංජීවනී උපන්නේ 1975 දි. ඈ අද ඔස්ටේ‍්‍රලියාවේ මෙල්බර්න් හි ගණකාධිකාරිවරියක ලෙස කටයුතු කරනවා. ගලහා විද්‍යාලෙන් එදුස්සූරිය යුවළම වළල මධ්‍ය මහා විද්‍යාලෙට මාරු වී ගියේ එකවරම.1975 සැප්තැම්බර් නව වැනිදා විශේෂ දවසක්. මෙතෙක් ගුරුවරියක ලෙස සේවය කළ මර්සිට විදුහල්පතිධුරයක් හිමි වූයේ එදා. එය ඇය නොපැතූ මොහොතක ලත් සුබ උදාවක්. චූටි දියණියට මාස පහයි. පුතාට යාංතම් අවුරුදු දෙකයි. ඒ වනවිට මාතලේ බී.එම්.එස්. බාලිකාව නම් වූ මෙතෝදිස්ත පාසලේ සේවය කළ වේරා ආමන්ඩ් නම් විදුහල්පතිනිය අභාවප‍්‍රාප්ත වුණා. ඒ වන විට කිසිදු පරිපාලන අත්දැකීමකින් තොරව සිටි මර්සි ඒ තනතුරට පත් කළාම ඈ එකවරම එය භාරගන්නට තරමක් පැකිලුණා.ඒ වන විට හිටි ප‍්‍රධාන අධ්‍යාපන නිලධාරියාට ඇය ඒ බව කී විට ඔහු ඈ දිරිමත් කළේ “ඔබට ඒ පාසල භාරගෙන කටයුතු කිරීමේ ශක්තිය තිබෙන බවට මට විශ්වාසයි” කියමින්. ඔහු ගේ වදන් ඈට විශාල ධෛ¸යක් වුණා. ඒ වන විට ආමන්ඩ් මහත්මිය වසර විසි හයක් එක දිගට ඒ පාසල පාලනය කර තිබුණා. පාසලට පත්ව ආ පළමු බෞද්ධ සිංහල විදුහල්පතිනිය මර්සි. ඒ වන විට පාසලේ සිංහල මෙන්ම දෙමළ මාධ්‍යයෙන් ද අධ්‍යාපනය ලබා දෙනවා. සිසුවියන් 3000 කට අධික පිරිසක්. ගුරු මණ්ඩලය සියයකට අධිකයි. ඒත් වැඩි දෙනා සිංහල බෞද්ධ. වයසිනුත් අත්දැකීම්වලිනුත් අඩු වුණත් ඈ අභියෝගයට මුහුණ දුන්නේ ශක්තිමත්ව. වෘත්තීය ජීවිතේ මෙන්ම පෞද්ගලික ජීවිතේත් විශාල අභියෝගයක්. ඈට වගේම සැමියාටත් උසස්වීමක් ලැබිලා.මින්නේරිය මහා විද්‍යාලයේ උපවිදුහල්පති ලෙස. රජයේ පැවරීම් මග හරින්නට බෑ. දෙන්නා දෙපැත්තට ගියා. මර්සි දරුවොත් එක්ක මාතලේට. මහත්තයා මින්නේරියට. දරුවන් බලාගන්න මහත්තයගේ සහෝදරියක් මර්සිත් එක්ක මාතලේ නිල නිවාසෙට ආවා. මාතලේ බී.එම්.එස්. විද්‍යාලයට බොදු නමක් ඉල්ලා ඒ දිනවල ගුරු දෙගුරුන් උද්ඝෝෂණයක යෙදෙමින් හිටියෙ.මර්සි විදුහල්පති ධුරයට පත්වෙලා මාස තුනකට පස්සෙ ගුරු දෙගුරු මහා සභාවෙදි ඒකමතිකව එකඟ වුණා පාසලට “මාතලේ සංඝමිත්තා බාලිකා” යන නම දාන්න. ඒ සඳහා අධ්‍යාපන අමාත්‍යාංශයෙ අනුමැතිය අරන් දෙන්න අලුත් විදුහල්පතිතුමිය මූලික වෙලා කටයුතු කළා.මාතලේ සංඝමිත්තාව පළාතෙ තිබූ පහසුකම් සපිරි ප‍්‍රධාන පාසලක්. එදුස්සූරිය මහත්මිය පාලනේ භාර ගන්න විටත් පාසල ඉතා ක‍්‍රමවත්ව සකස් කොට තිබුණා. එදුස්සූරිය මහත්මියට කලින් හිටපු විදුහල්පතිනිය මෙතෝදිස්ත විනයානුකූලව සිසුවියන් හැඩගස්වා තිබුණා. ඒත් ඈ දිගුකලක් අසනීපව පාසලෙන් බැහැර වෙමින්, යළි එමින් සිටි නිසා තරමක ව්‍යාකූල තත්ත්වයක් පාසලේ තිබුණේ. එදුස්සූරිය විදුහල්පතිනිය ඉක්මනින් පාසල එකලස් කරගත්තා.”මම කලින් සිටි විදුහල්පතිනිය කිසිදාක දැක නොතිබුණත් මම ඇගෙන් පාසල පාලනය පිළිබඳ යම් යම් කරුණු ඉගෙන ගත්තා. මම පාසලට පත්ව ආ මුල්ම සිංහල බෞද්ධ විදුහල්පතිනිය නිසාත්, මම තරුණ නිසාත් ඇතැමුන් හිතුවා මම පක්‍ෂපාතීව තමුන්ට අවශ්‍ය පරිදි කටයුතු කරයි කියල. ඒත් මම සිංහල, දෙමළ, බර්ගර්, මුස්ලිම්, බෞද්ධ, කි‍්‍රස්තියානි කාටත් එක සේ සැලකුවා. කිසිම භේදයක් නැතිව. ඒ නිසාම ඉක්මනින්ම ගුරුවරුන්, ළමයින් වගේම දෙමව්පියන් ගෙත් සහයෝගය මට ලැබුණා. පාසල අධ්‍යාපනය කී‍්‍රඩා විනය වගේම සෞන්දර්ය අංශවලින් සමස්ත ලංකා ජයග‍්‍රහණ කරා ගේන්නට අපට හැකි වුණා.” ඈ මෙනෙහි කරනවා.”මේ කාලෙ අමාත්‍යාංශය තීරණය කළා විදුහල්පතිවරුන්ට පරිපාලන පුහුණුව ලබා දීමට. ඒ අනුව දිවයිනේ දිස්ති‍්‍රක්කවලින් තෝරාගත් විදුහල්පතිවරුන් පිරිසක් ඉන්දියාවේ නව දිල්ලිනුවර අධ්‍යාපන සැලසුම් හා පරිපාලන පුහුණු ආයතනයේ තෛ‍්‍රමාසික පුහුණුවක් සඳහා තෝරා යැව්වා. මාත් ඒ පිරිසට ඇතුළත් වුණා. ඒ 1983 දි.පුහුණුවේ අභිප‍්‍රාය වුණේ අප ලවා කනිෂ්ඨ පාසල්වල විදුහල්පතිවරුන් පුහුණු කිරීමයි. ඒත් අපි වඩා කැමති වුණේ පාසල්වලම සේවය කිරීමටයි.ඒ පුහුණුවෙන් පසුව ඇයට මහරගම ජාතික අධ්‍යාපන ආයතනයේ කළමනාකරණ පුහුණු ආයතනයේ උපදේශකවරියක් ලෙස පත්ව එන්නට සිදු වුණා. දරු දෙදෙනා මාතලේ පාසල්වල අධ්‍යාපනය ලැබුවේ. ඒ කාලෙ වසර මැදදි ළමයි පාසල්වලට ඇතුළත් කරන්න බෑ. ළමයින්ට කොළඹ පාසල් වලින් පුරප්පාඩු තිබුණු පාසල් පමණයි ලබා දෙන්නෙ. ඒ අනුව දුව නුගේගොඩ අනුලාවටත් පුතා කොළඹ නාලන්දාවටත් ඇතුළත් කළා. ඔය අතරේ කොළඹ දේවි බාලිකාවේ විදුහල්පතිධූරය දැරූ කල්‍යානි ද සොයිසා මහත්මිය විශ‍්‍රාම ගියා. එදුස්සූරිය මහත්මියට දේවි බාලිකාව බාර ගන්නැයි අමාත්‍යංශයෙන් ඉල්ලීමක්. කාර්යාලයීය වෘත්තියට වැඩිය කොහොමටත් ඈ ගුරු වෘත්තියට කැමතියි. ඈ ඒ ඉල්ලීම භාර ගත්තා. ඒත් ඇයට ඒ තනතුරේ ඉන්න ලැබුණේ මාස නවයයි.1986 බි‍්‍රතාන්‍ය කවුන්සලය මගින් පිරිනැමූ ශිෂ්‍යත්වයක් මත ඈ එංගලන්තයට ගියා. 1987 දී රෙඩිං විශ්වවිද්‍යාලයෙන් අධ්‍යාපන කළමනාකරණය පිළිබඳ ශාස්ත‍්‍රවේදී උපාධිය ලබා ලංකාවට පැමිණියා. එවර ඇය අධ්‍යාපන අමාත්‍යංශයට පත් කරනු ලැබුවා. එතැනින් යළිත් මහරගම ජාතික අධ්‍යාපන ආයතනයේ කළමනාකරණ පුහුණු ආයතනයට. එතන වසරක සේවයෙන් පසුව 1988 ජනවාරි පළවැනිදා පටන් කොළඹ විශාඛා විද්‍යාලයේ විදුහල්පති ධූරය භාරගන්නට ඇයට සිදු වුණා.ඇය විශාඛා විද්‍යාලයට පත්ව ආවේ රනිල් වික‍්‍රමසිංහ මහතා අධ්‍යාපන ඇමැති කාලෙ. පාසලට සිසුන් ඇතුළත් කිරීම සඳහා කිසිදු බලපෑමක් නොකළ එකම අධ්‍යාපන ඇමැතිවරයා රනිල් වික‍්‍රමසිංහ. මගේ පාලන කාලයේ රජයන් කිහිපයක් යටතේ මා සේවය කළා. අධ්‍යාපන ඇමැතිවරුන් ගේ ඉල්ලීම්වලට හැකි තරම් ඉඩ දුන්නා. නමුත් මගේ ප‍්‍රතිපත්තිය වුණේ දක්ෂයනට අවංකව මුල් තැන දිය යුතුය යන්නයි.ඇතැම් ඉල්ලීම් මා සෘජුවම ප‍්‍රතික්ෂේප කළා. අධ්‍යාපන ඇමැතිවරුන් වරින් වර මගෙන් නිදහසට කරුණු පවා විමසුවා. මා කිසිදු පැකිලීමකින් තොරව කරුණු දැක්වූවාම ඔවුන් මා හා එකඟ වුණා. ඒත් එක ඇමැතිවරයෙකු නම් මා සේවා දිගුවක් ලබා ගන්න එනතුරු හිටියා මට දඬුවමක් දෙන්නට. මම එකම දවසක් වත් සේවයෙන් පසු ඉල්ලුවේ නෑ. නියමිත දිනයේ ම විශ‍්‍රාම ගියා.”විශාඛාවේ විදුහල්පතිධූරය දරන කාලෙ විවිධ ප‍්‍රශ්න ආවෙ සිසුන් ඇතුළත් කිරීමෙදි. පාසලට ළමයි ඇතුළත් කිරීම්වලදී අයථා ලෙස මුදල් ගනුදෙනු කළ පුද්ගලයන්ට එරෙහිව මම දැඩි පියවර ගත්තා. මගේ නමට හානි වන කිසිදු කටයුත්තකට මා ඉඩ දුන්නේ නෑ. පාසලේ ළමයි පමණක් නොවෙයි ගුරුවරුන් පවා මා බඳවා ගත්තේ සම්මුඛ පරීක්ෂණයක් තියලා.ගුරුවරුන් වුවත් ප‍්‍රශ්නකාරී තත්ත්වයක් ආවොත් මා ඔවුන්ට මාරුවන ලෙස ඉල්ලීම් කළා. පාසලේ අධ්‍යාපන මට්ටම කවදත් ඉහළයි. එය වඩාත් ප‍්‍රශස්ථ මට්ටමකට ගේන්නට හැකි වුණා. කී‍්‍රඩා හා කලා අංශවලින් සිසුවියන් මුල් තැන්වලට ගෙන එන්නට අපට හැකි වුණා. මේ කාලයේ ජපාන භාෂාව පාසලේ විෂයයක් ලෙස ඉගැන්වුවා. උසස් පෙළ පන්තිවල. සර්වෝදය ව්‍යාපාරය හරහා අඳුනා ගත් ජපාන පාසලක් සමග එක්ව ශිෂ්‍ය හුවමාරු වැඩ සටහනක් ඇරැඹුවා. ජපානයේ ජුන්ටන් උසස් පාසලේ සිසුන් පිරිසක් අපේ පාසලටත් අපේ පාසලේ ජපාන භාෂාව හදාරන දක්ෂතම සිසුවියන් සිවු දෙනෙකුට සහ ගුරුතුමියකට ඒ පාසලට යාමටත් අවස්ථාවක් උදා වුණා. වසර දහයක් මේ වැඩ සටහන සාර්ථකව කි‍්‍රයාත්මක වුණා.පාසලේ විවිධ අංශ මගින් රටේ විවිධ පළාත්වල දුෂ්කර පාසල් හඳුනා ගෙන ඒවාට අවශ්‍ය පහසුකම් සපුරා දීමේ වැඩ සටහනක් අප ආරම්භ කළා. ප‍්‍රාථමික අංශයෙන් හඳුනා ගත් කෑගලු දිස්ති‍්‍රක්කයේ ගෝනගල කනිෂ්ඨ විද්‍යාලයට අපි දූවරුත් මාපියොත් සමග ගියා. දුෂ්කර පළාතක පුංචි පාසලක් වුණත් එදා ඒ ළමයි අපිව පිළිගත්තෙ පොල්කටු, උණ බට, උණ ලී වැනි සම්පත් යොදා තැනූ භාණ්ඩවලින් සමන්විත තූර්යවාදක කණ්ඩායමකින්.ඒ විදුහලේ තරුණ දක්ෂ විදුහල්පතිනියක් හිටියා. ඇගේ උත්සාහය මත අපි ඒ පාසලට පුස්තකාලයක්, බුදු මැදුරක්, ඩෙස් පුටු පාසල් උපකරණ පරිත්‍යාග කළා. සෙනසුරාදා දිනවලට අපේ ගුරුවරියො ගිහින් ඒ දරුවන්ට ඉගැන්නුවා. ගුරුවරුන් පුහුණු කළා. පසු කලෙක ඒ පළාතෙ මන්තී‍්‍රතුමා ඒ පාසලට ගොඩනැගිල්ලක් පවා ලබා දුන්නා. අධ්‍යාපනය මගින් සහජීවනය, සහෝදරත්වය මෙන්ම සමානාත්මතාවය ද අපේ දරුවන්ට හඳුන්වා දෙන්නට ඒ වැඩ සටහන් මහෝපකාරී වුණා. පාසලේ දක්ෂතා පූර්ණ අගහිඟකම් සහිත දරුවන් හඳුනාගෙන ඔවුන් ගේ අවශ්‍යතා ඉටු කර දෙන්නට දරුවන්ට ඉදිරිපත් වන්නට අපි අවස්ථාව උදා කළා. දුගී දරුවන්ගේ අනාගතය ගොඩනඟා ගන්නට පාසලෙන් ලැබෙන සහයෝගය අත්‍යවශ්‍ය බව එදුස්සූරිය මහත්මිය කියනවා.1999 ඔක්තෝබර් හතරවැනිදා ඇය රජයේ සේවයෙන් විශ‍්‍රාම ලැබුවා. ඒ වන විටත් ඇයට පාණදුර ප‍්‍රදේශයේ ඇරැඹීමට සූදානම් වු ජාත්‍යන්තර පාසලක විදුහල්පතිධූරය භාර ගන්නා ලෙස ඇරැයුමක් ලැබී තිබුණා. මුලින් ඈ ජාත්‍යන්තර සංකල්පයට එතරම් කැමැත්තක් දැක්වුයේ නෑ. එහෙත් එම පාසලේ හිමිකරුවන් ඇගේ සංකල්පයට එකඟ වූ නිසා ඇය ඒ ඉල්ලීමට එකඟ වුණා.අධ්‍යාපනය ඉංගී‍්‍රසි මාධ්‍යයෙන් වුවත් තමන් අදහන ආගම දහමට ගරු කරන, සිංහල ජාතික සංස්කෘතික සිරිත් විරිත් අගයන අධ්‍යාපන ප‍්‍රතිපත්තියක් තමයි ඇගේ් සංකල්පය. ඒ අනුව 1999 ඔක්තෝබර් මාසෙ දොළොස්වැනිදා පටන් අද දක්වා වසර නවයක් ඇය පාණදුර ලීඩ්ස් ජාත්‍යන්තර පාසලේ විදුහල්පති සහ අධ්‍යාපන කටයුතු භාර අධ්‍යක්ෂවරියක ලෙස කටයුතු කරනවා.එදා විශාඛාවේදීත්, අද ලීඩ්ස් විදුහලේදීත් ඈ දවස පටන් ගන්නේ පාසලේ බුදු මැදුර ළඟට ගිහින් තෙරුවන් නමැදලයි.ජීවිතේ මුල් කාලෙ පටන්ම ඈ තුළ ආගම දහම කෙරෙහි ලොකු විශ්වාසයක් තිබුණා. ජීවිතේ අභියෝග හමුවේ නොසැලී ඉන්නට ආගම දහම විශාල ශක්තියක් වුණු බව ඈ විශ්වාස කරනවා. අදටත් ඈ දවස පටන් ගන්නේ තුන් සූත‍්‍රය කියල. නින්දට යන්නේ මෛතී‍්‍ර භාවනාව වඩලා. දරුවන් හැඩ ගස්වන්නට අධ්‍යාපනය විතරක් මදි. අවවාදයට වඩා ආදර්ශය වැදගත් කියල ඈ අදහනවා.“දරුවන් යහමගට යවන්න නම් ගුරුවරුන් වගේම මවුපියොත් අවංක විය යුතුයි. චරිතවත් විය යුතුයි. පාසලෙන් වගේම ගෙදරින් ලැබෙන ආදර්ශයත් දරුවා ගේ පෞරුෂ වර්ධනයටත් අධ්‍යාපන සාර්ථකත්වයටත් එකසේ බලපාන බව වැඩිහිටියන් මතක තබා ගත යුතුමයි.” එදුස්සූරිය මහත්මිය අපට සමුදුන්නේ ඒ කරුණ අවධාරණය කරමින්.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=ay0805042</link>
    <topic>ගමේ සංවර්ධනයට අත හිත දෙන විද්‍යා තාක්ෂණික මධ්‍යස්ථාන</topic>
    <author>නිහාල් පී. අබේසිංහ, රමණී සුබසිංහ</author>
    <content>අදත් මං දවස පටන් ගන්නේ පාසල් බුදු මැඳුරට ගිහින්..ගමේ සංවර්ධනයට අත හිත දෙන විද්‍යා තාක්ෂණික මධ්‍යස්ථානනිහාල් පී. අබේසිංහ, රමණී සුබසිංහඅපේ රටේ දියුණුවට විද්‍යා තාක්ෂණයේ පිහිටෙන් ලබාගත හැකි පිටුබලය අති විශාලය. ඒ අනුව යමින් අපේ විද්‍යා හා තාක්ෂණ අමාත්‍යාංශය මෙරට සංවර්ධනය සඳහා පසුගිය අවුරුදු කීපය තිස්සේ විවිධ ආකාරයේ පියවර හා කි‍්‍රයාමාර්ග රැසක් ගෙන ඇත.පිළියන්දල ‘විදාතා’ මධ්‍යස්ථානය විවෘත කළ අවස්ථාවේදී ඇමැති මහාචාර්ය තිස්ස විතාරණ මහතා හා අමාත්‍යාංශ ලේකම් අනිර අමරතුංග මහතා නිපැයුම් පරීක්ෂා කරති.විද්‍යා තාක්ෂණ අමාත්‍යාංශයේ ලේකම් අනිර අමරතුංග මහතා පවසන ආකාරයට අපේ විද්‍යා තාක්ෂණ අමාත්‍යාංශයේ ප‍්‍රධාන අරමුණු 3කි. ඉන් පළමුවැන්න කොළඹ නැත්නම් අගනුවර නවීන තාක්ෂණය ගම්බද ප‍්‍රදේශවලට ගෙනයාමයි. දෙවැන්න ලෝකයේ දියුණුම තාක්ෂණය අපේ රටට ගෙන ඒමයි. ඊළඟ තෙවැනි අරමුණ වන්නේ මේ ඉහත සියලු කරුණු කි‍්‍රයාත්මක කර රටේ ජනතාවගේ දුගී දුප්පත්කම අවම කිරීමයි.අද අප රටේ ඇති විද්‍යා තාක්ෂණ අමාත්‍යාංශයේ පර්යේෂණ ආයතනවල නව සොයාගැනීම් නිසා අද අපේ කොළඹ හා නගරවල තාක්ෂණය ඉතා ඉහළම මට්ටමේ පවතින නමුත් මේ තාක්ෂණය පසුගිය වසර වනතෙක් ගමට ලැබී නොතිබිණි.මේ පිළිබඳව සිත යොමුකළ වත්මන් විද්‍යා තාක්ෂණ ඇමැති මහාචාර්ය තිස්ස විතාරණ මහතා මුළු රටේම තාක්ෂණය ගමට ඒකරාශී කිරීම පිණිස සුවිශේෂ වැඩපිළිවෙළක් කි‍්‍රයාත්මක කළේය. එය ‘විදාතා’ වැඩ පිළිවෙළයි.විද්‍යා තාක්ෂණය නොමිලේ ගම්බද ජනතාවට පිරිනැමීම මේ වැඩසටහනේ ප‍්‍රධාන අරමුණ විය. අමාත්‍යාංශ ලේකම් අමරතුංග මහතා පවසන පරිදි දැනට ශ‍්‍රී ලංකාවේ උතුරු නැඟෙනහිර ඇතුළුව විදාතා මධ්‍යස්ථාන 208ක් පිහිටුවා ඇත. මන්නාරමේ 3ක් පිහිටුවා ඇති අතර යාපනයේද 3ක් පිහිටුවා තිබේ.’විදාතා’ මධ්‍යස්ථාන රටපුරා සියලු ප‍්‍රාදේශීය ලේකම් කාර්යාල බල ප‍්‍රදේශවල ප‍්‍රාදේශීය ලේකම් කාර්යාලයට අනුබද්ධව කි‍්‍රයාත්මක වෙයි. මේ සෑම මධ්‍යස්ථානයකම ප‍්‍රධානත්වය දරන්නේ විද්‍යා උපාධිධාරියෙකි. සෑම විදාතා මධ්‍යස්ථානයකටම පරිගණක 5ක් ලබාදී ඇත. ඉන් එකක් අන්තර්ජාලයට සම්බන්ධය. අනෙක් පරිගණක 4 මඟින් කොළඹ හා ලොව ඇති නවතම තාක්ෂණය පිළිබඳව ග‍්‍රාමීය දරු දැරියන්ට ස්වයං රැකියා ලාභීන්ට මනා පුහුණුවක්, මනා දැනුමක් ලබාදීමට පියවර ගෙන ඇත.මීට අමතරව මේ සෑම මධ්‍යස්ථානයකටම විජලන යන්ත‍්‍රයක්, යෝගට් නිෂ්පාදන යන්ත‍්‍රයක්, ගෙදරදීම පොල්තෙල් නිපදවන උපකරණයක්, පොල්ලෙලි ගසන උපකරණයක් වැනි උපකරණ ලබාදී තිබේ. මේ සියලු උපකරණ විද්‍යා තාක්ෂණ අමාත්‍යාංශයට අයත් ජාතික ඉංජිනේරු පර්යේෂණ හා සංවර්ධන මධ්‍යස්ථානය (‘නර්ඩ්’) හා කාර්මික තාක්ෂණ ආයතනය (අයි.ටී.අයි.) මඟින් නිපදවා ඇති ග‍්‍රාමීය ගෘහ කර්මාන්තවලට උදව් දෙන උපකරණයි.විදාතා මධ්‍යස්ථාන මඟින් එම ග‍්‍රාමීය ප‍්‍රදේශවල තිබෙන සම්පත් සහ ප‍්‍රදේශයේ සිටින විවිධ පුහුණු ලබා ඇති පුද්ගලයන් හඳුනාගෙන ඒ අයට රැකියාවකට මඟ පාදනු ලැබේ. ඊට අමතරව රැකියා විරහිත නමුත් යම් විද්‍යාත්මක පුහුණුවක් ලබාගන්නට කැමැති අයටත් පාසල් හැරගිය අයටත් ක‍්‍රමවත් විද්‍යාත්මක හා ප‍්‍රදේශයේ සම්පත්වලින් ප‍්‍රයෝජනයට ගත හැකි පුහුණුවක් ලබාදීම සිදු කෙරේ.මීට අමතරව මෙම මධ්‍යස්ථාන මඟින් අපේ රටේ සුළු පරිමාණ ව්‍යවසායකයන්ට ඇති ප‍්‍රධාන ප‍්‍රශ්නවලට විසඳුම්ද ලබා දෙයි. ඒ අනුව ප‍්‍රාග්ධනය සොයාගැනීම, දැනුම ව්‍යාපාරික ඥානය, යන කරුණු පිළිබඳවද අමතර උපදෙස් විදාතා මධ්‍යස්ථාන මඟින් ලබාදෙයි.අපේ රටේ ග‍්‍රාමීය ප‍්‍රදේශවල කොස්, දෙල්, දෙහි වැනි විවිධ ආහාර වර්ග මෙන්ම පුවක්, ගම්මිරිස්, කෝපි වැනි දේවල් ද බහුලව අපතේ් යයි. මේවායින් ද්විතියික නිපැයුම් කර ඒවා කල් තබා ගැනීමට අවශ්‍ය තාක්ෂණය විදාතා මධ්‍යස්ථාන මඟින් ලබාදීමට පියවර ගෙන තිබේ. ගොරකා පේස්ටි‍්‍ර, කොස්වලින් විවිධ නිපැයුම් හා ගෙදරදීම පොල් තෙල් නිපදවන තාක්ෂණය අද ඉන් ජනප‍්‍රිය වී තිබේ. එම ගෙදරදීම පොල්තෙල් හදන යන්ත‍්‍රයක් රුපියල් 3500කට ලබාගැනීමට අවස්ථාව ලබාදී තිබේ.මේ විදාතා මධ්‍යස්ථානවල උපදෙස් ලබාගෙන සුළු හා මධ්‍යම පරිමාණ ව්‍යවසායකයන් තුන්දහසක් පමණ පසුගිය අවුරුදු 2 ඇතුළතදී බිහිවී තිබේ. ඒ අය ඒ ප‍්‍රදේශවල රැකියා ප‍්‍රශ්නය විසඳ්‍ර ගමට විශාල ආදායමක්ද ලබාදී තිබේ. විද්‍යා තාක්ෂණය මඟින් ගමේ ආර්ථික ප‍්‍රගතියක් මෙන්ම රටේ සංවර්ධනයක්ද ඇති කිරීමට පියවර ගෙන තිබේ.මේ යටතේ ඉදිකර ඇති බණ්ඩාරගම විදාතා මධ්‍යස්ථානය මගින් පමණක් මෙහි උපදෙස් අනුව විවිධ ද්විතියක නිපැයුම් 50 කට ආසන්න ගණනක් හඳුන්වා දී තිබේ. අනෙක් මධ්‍යස්ථාන වලිනුත් මෙවැනි විවිධ දේ නිපදවා ඇත. ඒ දේවල් පිළිබඳව සියලු විස්තර අන්තර් ජාලය මගින් ලොව සියලු දෙනාට බලා ගැනීමට සලස්වා, ඉන් ඒ ව්‍යවසායකයාට ඒ භාණ්ඩ විකුණා ගැනීමට ඉඩ පහසුකම් සලසනු ලැබේ. මේ ක‍්‍රමය නිසා අපේ ගමේ කොස් දෙල් පුවක් කෝපිවල ද්විතියක නිපැයුම් වලට මුළු ලෝකයේම ඉල්ලුමක් සකස් වෙමින් පවතී.මේ සියලු දේ කරන්නේ අපේ රටේ ඇති විද්‍යා තාක්ෂණ අමාත්‍යංශයට අයත් ප‍්‍රධාන ආයතන හයක උදව් ඇතිව බව කිව යුතුම ය.අප රටේ පර්යේෂණ ක්ෂේත‍්‍රයේ ඉහළින් ම ඇති රාජ්‍ය ආයතනය කාර්මික තාක්ෂණ ආයතනයි. (ධ්ඊධ්) මීට පෙර ලංකා විද්‍යාත්මක හා කාර්මික පර්යේෂණ ආයතනය (ඛ්ධ්ඉධ්අ) ලෙස හැඳින්වූ මේ ආයතනය මගින් ආහාර, කෘෂිකර්ම, නව තාක්ෂණය හා පාරිසරික කටයුතු පිළිබඳව විද්‍යාත්මක පර්යේෂණ රැසක් සිදුකර තිබේ. ඒ අනුව රටට දායාද කර ඇති අපේ රටට ආවේණික වූ නිපැයුම් ගණන 200 කට අධිකය.මේ රටේ ජනතාව සහල් පරිභෝජනයට වැඩිපුර යොමු කරලීමේ අරමුණින් මේ ආයතනය පසුගිය වසර දෙක තුළ සහල්වලින් පාන් බිස්කට් හා කේක් වැනි නිපැයුම් රටට හඳුන්වාදීමට පියවර ගත්තේය. අද රටේ සහල්වලින් පාන් ඇතුළු බේකරි නිපැයුම් ඉදිරිපත් කළත් එහි මූලික පර්යේෂණ අයිතිය ඇත්තේ කාර්මික තාක්ෂණ ආයතනයටයි.ඊට අමතරව කාර්මික තාක්ෂණ ආයතනය මේ දිනවල පිදුරුහතුවලින් සොසේජස් සෑදීම ද සාර්ථක ලෙස පර්යේෂණ මට්ටමින් හඳුනා ගෙන තිබේ. මේ අනුව ළඟදීම මස් මාළු නොකන අය සඳහා මේ හතු සොසේජස් වෙළෙඳ පොළට ඉදිරිපත් කෙරෙනු ඇත.නර්ඩ් ආයතනය ලෙස අපි කවුරුත් හඳුන්වන ජාතික ඉංජිනේරු පර්යේෂණ හා සංවර්ධන මධ්‍යස්ථානය මගින් ද මෑත කාලයේදී මෙරටට උචිත නව පර්යේෂණ මගින් විවිධ නිපැයුම් රටට හඳුන්වා දී තිබේ. පස්වලින් සිමෙන්ති ගල් ආකාරයේ ගලක් සාදන අයුරු, පොල් කටු දෙකකින් බතක් ඉදෙන ‘ගෑස් ළිපක්’ ගෙදරදීම පොල් තෙල් නිපදවීමට හා සුළු පරිමාණයෙන් පොල් තෙල් සිදන යන්ත‍්‍ර ද මේ අතර වෙයි.නර්ඩ් ආයතනය මගින් නවතම වී බිස්සක් ද හඳුන්වා දී තිබේ. සාම්ප‍්‍රදායික තාක්ෂණ නවීකරණය කර සාදා ඇති මෙම වී බිස්සේ ධාන්‍ය හානිය සියයට එකට අඩු ය. සාමාන්‍ය වී බිස්සක එය 12% - 15% දක්වා වේ.මොරටුව ආතර් සී. ක්ලාක් මධ්‍යස්ථානය විශේෂයෙන් ම හඳුන්වා දී තිබෙන්නේ ඉලෙක්ටෙ‍්‍රානික තාක්ෂණයයි.තරුණයන් සඳහා ඉලෙක්ටෙ‍්‍රානික දැනුම ලබාදීම එහි ප‍්‍රධාන කාර්යයි.ආබාධිත අය සඳහා ජංගම දුරකථන, රූපවාහිනී, ගුවන්විදුලි, අලුත්වැඩියා කිරීමට උපදෙස් දීම, සී.ඩී.එම්.ඒ. දුරකථන හා රූපවාහිනී ඇන්ටනා සෑදීමට උපදෙස් දීම සිදු කෙරේ.පාසල් දරුවන්ට හා තරුණ පිරිස්වලට තාරකා විද්‍යාව පිළිබඳව පුහුණු කිරීම, ජංගම ග‍්‍රහලෝකාගාරය මගින් පාසල් දරුවන්ට තාරකා විද්‍යාව හා ආකාශ වස්තූන් පිළිබඳව දැනුම ලබාදීම මෙහිදී සිදුකෙරේ.පරමාණු බලශක්ති අධිකාරිය දැනට එක් එක් විකිරණයන් පිළිබඳව උපදෙස් සැපයීම සිදු කරයි.සමහර පලතුරු එළවළු වර්ග අවම ගැමා විකිරණයට භාජනය කළ විට දිගු කලක් නරක් නොවී තබා ගත හැකි ය. කිසිදු විෂක් නැත. ඒ සඳහා ගැමා විකිරණ පෘථුක්කාරකයන් පිහිටුවීමට යෝජිතය. එහි වියදම රුපියල් ලක්ෂ 3000 කි. සම්භාණ්ඩවල ඇති ගන්ධය ගැමා විකිරණයට භාජනය කළ පසු නැතිව යයි. මේනිසා උසස් තත්ත්වයේ සපත්තු, සම්භාණ්ඩ නිෂ්පාදනය කළ හැකිය.මෙම විකිරණ පෘථුකාරකයෙන් ශල්‍යාගාරවලට ඇවැසි පුළුන්, ගෝස් වැනි දේ සම්පූර්ණයෙන් ම ජීවානුහරණය කළ හැකි ය. දැනට මේවා ගෙන්වන්නේ තායිලන්තය වැනි රටවලිනි.මේ නිසා වසර කීපයකදී ඒ මුදල අපට ඉතිරි කරගත හැකි ය.ලංකාවේ ඉඹ්ඉ ලාංඡනය ලබා දෙන්නේ ප‍්‍රමිති කාර්යාංශයයි. යම් භාණ්ඩයකට ඉඹ්ඉ ලාංඡනය ලැබුණා නම් ඉස්තරම්ම භාණ්ඩයක් මේ ලාංඡනය යටතේ ජනතාවට ලැබෙන බව ගම්‍ය වේ.දැනට විද්‍යා තාක්ෂණ අමාත්‍යාංශයට ලබාදෙන මුදල වැඩිකර තිබේ. තාක්ෂණය ළඟා නොවන ගම්බද ප‍්‍රදේශවලට මේ තාක්ෂණය විහිදුවාලීම සඳහා ලැබෙන ප‍්‍රතිපාදන සියයට 20 - 30 කින් වැඩි කර තිබේ.ජාතික විද්‍යා පදනම මගින් විද්‍යා දැනුම ප‍්‍රචලිත කිරීමේ ව්‍යාපාරයක නිරත වී සිටී. විවිධ විෂයයන් යටතේ එම ආයතනය විද්‍යා දේශන පවත්වයි. විවිධ ප‍්‍රකාශන නිකුත් කෙරේ.තාක්ෂණ හුවමාරු වැඩසටහන් යටතේ අපේ තාක්ෂණය පිටරටවලට ලබාදී ඒ රටවල තාක්ෂණය අපේ රටට ලබාගැනීමට ද අමාත්‍යාංශය පියවර ගනිමින් සිටී. ඒ අනුව මාලදිවයින බංග්ලාදේශය නේපාලය වැනි රටවල තාක්ෂණය අප රටට දැනටමත් ලබාගෙන තිබේ.පසුගිය වසර 150 ක ඇතුළත මේ ලෝකයේ විවිධ කාර්මික හා තාක්ෂණ ෂප්ලව පහක් පමණ සිදුවිය. ඉන් පළමුවැන්න කර්මාන්ත විප්ලවයයි. ඊට පසු ඉලෙක්ටෙ‍්‍රානික විප්ලවය බිහි වූ අතර, 1995 - 2000 වසරවලදී තොරතුරු තාක්ෂණ විප්ලවය ඇති විය. කෙසේ වුවත් මේ එකකින්වත් ඊට පසු ඇතිවුණු ජීව වෛද්‍ය තාක්ෂණ විප්ලවයෙන්වත් හරි හැටි ප‍්‍රයෝජනයක් ලබාගැනීමට අපට අවස්ථාව ලැබුණේ නැත.කෙසේ වුවත් දැන් ලෝකයේ පස්වැනි කාර්මික විප්ලවය ‘නැනෝ’ හෙවත් ‘නිනිති’ විප්ලවය ලෙස සිදුවෙමින් පවතී. මෙම නිනිති තාක්ෂණයේ ලොව ඉදිරියෙන් ම සිටින්නේ ශ‍්‍රී ලාංකික විද්‍යාඥයන් ය. ඒ අනුව ඒ අයගේ උදව්වෙන් ‘නිනිති’ තාක්ෂණය අපේ රටේ ව්‍යාප්ත කර අපේ රටේ විද්‍යාත්මක කෘෂිකාර්මික හා ආර්ථික ප‍්‍රගතියට ඒ තාක්ෂණය ලබාදීමට විද්‍යා හා තාක්ෂණ අමාත්‍යාංශය සූදානම් වෙමින් සිටී.ඒ අනුව දැනටමත් ඇමෙරිකා සරේ විශ්ව විද්‍යාලයේ මහාචාර්ය රවි සිල්වා කැලිෆෝනියා පොලිටෙක්නික් රාජ්‍ය විශ්වවිද්‍යාලයයේ මහාචාර්ය ආර්. ප‍්‍රනාන්දු කේම්බි‍්‍රජ් විශ්වවිද්‍යාලයයේ මහාචාර්ය ගිහාන් අමරතුංග එක්සත් රාජධානියේ ක්වින්ස් සරසවියේ මහාචාර්ය ඒ.වී. ද සිල්වා මෙලෙස ශී‍්‍ර ලංකාවට පැමිණ සිටින විදේශ රටවල සේවය කරන නිනිති තාක්ෂණය පිළිබඳ මහාචාර්යවරු වෙති. ඉහත විද්වතුන් මෙන් ම මෙරට විශ්වවිද්‍යාලවල ආචාර්ය මහාචාර්යවරු පිරිසක් ද මෙම නිනිති තාක්ෂණය අපේ රට ඇතුළත ව්‍යාප්ත කිරීමට උදව් දෙති.ඒ අයගේ උදව්වෙන් අපේ රටේ හෝමාගම පිටිපන ප‍්‍රදේශයේ නිනිති තාක්ෂණ උද්‍යානයක් අක්කර 50 ක භූමි ප‍්‍රදේශයක පිහිටුවීමට රජය කි‍්‍රයා කරමින් සිටී.මේ අනුව ඉදිරියේදී අපේ රට මේ ‘නැනෝ’ තාක්ෂණය මගින් නව තාක්ෂණය ඔස්සේ ඉදිරි ගමනක් යනු ඇති බවත් ඉන් අපේ රටේ ආර්ථික සංවර්ධනයක් ලැබෙනු ඇති බවත් විද්‍යා තාක්ෂණ අමාත්‍යාංශයේ අපේක්ෂාවයි.විද්‍යා තාක්ෂණ අමාත්‍යාංශයේ ලේකම්අනිර අමරතුංග සමඟ කළසාකච්ඡාවක් ඇසුරිනි</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aj0805042</link>
    <topic>එත්රා සම්මන්ත‍්‍රණ උපකරණ ශී‍්‍ර ලංකා වෙළෙඳ පොළේ</topic>
    <author/>
    <content>එත්රා සම්මන්ත‍්‍රණ උපකරණ ශී‍්‍ර ලංකා වෙළෙඳ පොළේඩෙල්මේජ් මොතූල් නිෂ්පාදන අලෙවියටකෘෂි උද්ධමනය හමුවේ කාර්මීකරණයෙන් යළිත් කෘෂිකර්මාන්තයට පිය නඟමුපවුලටම ආරක්ෂාව - ගෙදරට වාසනාව ශී‍්‍ර ලංකා ඉන්ෂුවරන්ස් තෑගි තරගයපීසී හෝල්ඩින්ග් පෞද්ගලික සමාගමට අනුබද්ධිත ඒ වී කෝපරේෂන් ශ‍්‍රව්‍ය - දෘශ්‍ය සම්මන්ත‍්‍රණ උපකරණ අංශයේ ලොව දැවැන්ත සමාගමක් වන ඉතාලියේ එත්රා සමාගම සමග මූලෝපාය හවුල්කාරත්වයකට එළැඹිණි.මේ හවුල්කාරත්වය ඇති වූයේ එත්රා ශ‍්‍රව්‍ය - දෘශ්‍ය සම්මන්ත‍්‍රණ හා ජාලගත කිරීම් භාණ්ඩ සඳහා ශී‍්‍ර ලංකාවේ දේශීය කළමනාකරු ලෙසින් අනුරුද්ධ ගුණසේකර මහතා පත්වීමත් සමග වන අතර, ඔහු ශ‍්‍රව්‍ය දෘශ්‍ය හා වීඩියෝ සම්මන්ත‍්‍රණ උපකරණ වෙළෙඳ පොළ පිළිබඳව දශකයකට ආසන්න කාලයක් එම ක්ෂේත‍්‍රයේ අත්දැකීම් ලැබූවෙකි.එත්රා සමාගම, නව්‍ය ශ‍්‍රව්‍ය හා දෘශ්‍ය සම්මන්ත‍්‍රණ පද්ධති සඳහා ඒකාබද්ධ විසඳුම් ලොවට හඳුන්වා දීමෙන් හා සැපයීමෙන් වසර 35 ක් එම ක්ෂේත‍්‍රයේ නියැලී සමාගමක වන අතර, එම සමාගම අදාල ක්ෂේත‍්‍රය සම්බන්ධයෙන් උපදේශක සමාගමක් ලෙසින් ද සැලකේ.පීසී හෝල්ඩින්ග් සමාගමේ සභාපති එස්. එච්. එම්. රිෂාන් මහතා පැවසුවේ, තොරතුරු තාක්ෂණ හා කාර්යාලීය උපකරණ අංශයේ නව ප‍්‍රවණතාවය ඇති කළ සමාගමක් ලෙසින් අප සිතුවේ ලෝක ප‍්‍රකට හා අධි ඛ්2යාකාරිත්වයකින් යුත් වෙළෙඳ නාමයන් මෙරටට හඳුන්වා දීම අපේ වගකීමක් ලෙසිනුයි. මන්ද එයින් වර්තමානයේ රාජ්‍ය හා පෞද්ගලික අංශයේ ඉහළ යන සන්නිවේදන ඉල්ලුමට එයින් අපට සහයෝගයක් දැක්විය හැකියි. අප එත්රා සමග හවුල්කාරත්වයක් ගොඩ නගා ගත්තේ ඒ සඳහායි” යන්න ය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aj0805043</link>
    <topic>ඩෙල්මේජ් මොතූල් නිෂ්පාදන අලෙවියට</topic>
    <author/>
    <content>එත්රා සම්මන්ත‍්‍රණ උපකරණ ශී‍්‍ර ලංකා වෙළෙඳ පොළේඩෙල්මේජ් මොතූල් නිෂ්පාදන අලෙවියටකෘෂි උද්ධමනය හමුවේ කාර්මීකරණයෙන් යළිත් කෘෂිකර්මාන්තයට පිය නඟමුපවුලටම ආරක්ෂාව - ගෙදරට වාසනාව ශී‍්‍ර ලංකා ඉන්ෂුවරන්ස් තෑගි තරගයඩෙල්මේජ් ෆෝසයින් සමූහ ව්‍යාපාරයේ සාමාජික ඩෙල්මේජ් ඔටෝමෝටිව් නිෂ්පාදන සමාගම මොතුල් ඔටෝමෝටිව් ලිහිසිතෙල් මෙරට වෙළඳපොළට පසුගියදා හඳුන්වා දුන්නේය. ලිහිසි තෙල් වර්ගවලට අයත් සෑම නිෂ්පාදනයක්ම මෙන්ම නඩත්තු නිෂ්පාදන රැසක්ම මෝතුල් සතුව ඇත. හයි එන්ඩ් සින්තටික් ඔයිල් නිෂ්පාදනයේ මෝතුල් විශේෂයක් දක්වන අතර එම නිෂ්පදනය ද මෙරට වෙළඳපොළට හඳුන්වාදී ඇත.ඩෙල්මේජ් ඔටෝමෝටිව් සමාගම කියන්නේ මෙය තම සමාගම මෝටර් රථ අංශයට පිවිසීමක් බවය. මෝතුල් සමග ඇතිකරගත් මෙම ගිවිසුම නිසා මෝටර් වාහන හිමියන් නව නිෂ්පාදන රැසකට හිමිකම් කියන බවය.තරග සඳහා සහභාගි වෙන වාහනවලට අවශ්‍ය තෙල් වර්ග නිපදවීම පිළිබඳව ඇත්තේ මොතුල් නිෂ්පාදනවලට විශේෂඥතාවයකි. ඔවුන් සුසිකි හා යමහා යතුරු පැදි නිෂ්පාදකයන් සමග ඉතාමත් සමීපයෙන් කටයුතු කරයි. ස්ටෙ‍්‍රාක් 2 එන්ජින් සඳහා 100% කෘති‍්‍රම බයෝ ඩිග්‍රේඩබල් 1972 ප‍්‍රථම වරට හඳුන්වා දුන්නේ මෝතුල්ය. ප‍්‍රංශයේ මූලස්ථානය ඇති මෙම සමාගමේ නිෂ්පාදන රටවල් 80 වැඩි සංඛ්‍යාවක අලෙවි කෙරේ.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aj0805044</link>
    <topic>කෘෂි උද්ධමනය හමුවේ කාර්මීකරණයෙන් යළිත් කෘෂිකර්මාන්තයට පිය නඟමු</topic>
    <author>සැකැසුම - ටෙක්ලා පද්මිණී කාරියවසම්</author>
    <content>එත්රා සම්මන්ත‍්‍රණ උපකරණ ශී‍්‍ර ලංකා වෙළෙඳ පොළේඩෙල්මේජ් මොතූල් නිෂ්පාදන අලෙවියටකෘෂි උද්ධමනය හමුවේ කාර්මීකරණයෙන් යළිත් කෘෂිකර්මාන්තයට පිය නඟමුපවුලටම ආරක්ෂාව - ගෙදරට වාසනාව ශී‍්‍ර ලංකා ඉන්ෂුවරන්ස් තෑගි තරගයකාර්මීකරණය හරහා ශී‍්‍ර ලංකාවේ සංවර්ධන මාවත වැටී ඇතැයි 1977 පසුව ඇතිවූ විවෘත ආර්ථික ක‍්‍රමය හේතු කොට ගෙන එවකට බලයේ සිටි රජයන් පිළිගෙන තිබිණි. එය වැරැදි තීරණයකැයි එවකට පැවැති ලෝක ආර්ථික තත්ත්වය අනුව ප‍්‍රකාශ කිරීම විෂයානුබද්ධ නොවේ. සිංගප්පූරුව, දකුණු කොරියාව, තායිවානය, තායිලන්තය හා හොංකොං වැනි රටවල් කාර්මීකරණය හරහා දියුණු වීම හා එවකට ඒ සඳහා අවශ්‍ය පසුබිම ශී‍්‍ර ලංකාවේ පැවැතීම යන හේතු මත එම සංවර්ධන උපාය මාර්ගය තෝරා ගැනීම වරදක් නොවේ.ලංකාව තුළ කර්මාන්ත සඳහා අවශ්‍ය යෙදවුම් අමුද්‍රව්‍ය ආදිය පැවැතීම, ඉතා ඉක්මනින් පුහුණු කළ හැකි උගත් ශ‍්‍රම බළකායක් සිටීම, පහළ මට්ටමේ වැටුපකට විනයවත් සේවක පිරිසක් ලබා ගත හැකි වීම, විදේශ වෙළෙඳ පළ සඳහා අවශ්‍ය ගුවන් හා සමුද්‍ර මාර්ග විවෘතව පැවැතීම, එවකට පැවැති තත්ත්වය අනුව ඉන්ධන හා බලශක්තිය සඳහා අවම මිලක් වැයවීම, මෙන්ම කෘෂි අංශයේ අතිරික්ත ශ‍්‍රමය කර්මාන්ත අංශය සඳහා විතැන් කිරීමට හැකිවීම යන කරුණු ශී‍්‍ර ලංකාව අපනයනාභිමුඛ කාර්මික සංවර්ධනයකින් රට ගොඩනැගීමට උපාය මාර්ග සැකසීමට හේතු විය. ජේ. ආර්. ජයවර්ධන ජනාධිපති තුමාගේ සමයේ එවකට කර්මාන්ත ඇමැතිව සිටි තරුණ දේශපාලනඥයකු වූ රනිල් වික‍්‍රමසිංහ මහතා ඒ සඳහා අවශ්‍ය අනපනත් ආදිය පාර්ලිමේන්තුවේ සම්මත කරගනු ලැබීය. කර්මාන්ත සඳහා අවශ්‍ය ප‍්‍රාග්ධනය රට තුළට ගෙන ඒම සඳහා ප‍්‍රධාන වෙළෙඳ කලාප තුනක් ද විවෘත කළේය. රණසිංහ පෙ‍්‍ර්මදාස මහතාගේ සමයේ ඇඟලුම් කර්මාන්ත ආයතන 200 ක් විවෘත කරමින් මුලු රටම අපනයන සැකසුම් කලාපයක් බවට පත් කළේය.වෙළෙඳ පාරිභෝගික කටයුතු හා සමූපකාර සේවා අමාත්‍ය බන්දුල ගුණවර්ධනරට සංවර්ධනයේදී සියලු ප‍්‍රමුඛතා කර්මාන්ත අංශයටම ලැබිණි. ඒ හේතුව නිසාම කෘෂි අංශයට අඩු සැලකිලි ලැබිණි. ඒ අනුව වී අලෙවි මණ්ඩලය සතු ගබඩා ඇඟලුම් කර්මාන්ත ශාලා සඳහා ද ආහාර දෙපාර්තමේන්තුවේ ගොඩනැගිලි බෝනික්කන් නිෂ්පාදන ආයතන සඳහා ද පවරා දෙන ලදී.එවකට පැවැති ආර්ථික තත්ත්වය තුළ කෘෂි කර්මාන්තය පාඩු ලබන තත්ත්වයක් පැවැතිණි. මන්දයත් අසල් වැසි රටවලින් ඉතා අඩු මිලට ආහාර ද්‍රව්‍ය ඇතුළු කෘෂිකාර්මික ද්‍රව්‍ය අවශ්‍ය පමණ මිලදී ගැනීමට තිබිණි. එබැවින් රජය කෘෂිකර්මාන්තය නොසලකා හැරියේය. කෘෂි ක්ෂේත‍්‍රයේ යෙදී සිටි ජනයා කර්මාන්ත ක්ෂේත‍්‍රයේ රැකියා සොයා නගරය වෙත සංක‍්‍රමණය විය. කෘෂි ක්ෂේත‍්‍රයේ නිරතව සිටීම අවදානම් සහගත කටයුත්තක් බවට පත් වෙමින් තිබිණ.ලෝක ආර්ථික ස්වභාවය ස්ථිතික නැත. ගතික ලෝක ආර්ථිකයේ අවුරුදු (30) තිහකට පසුව සිදුවූ දැවැන්තම ආර්ථික වෙනසට අපි මුහුණ දෙමින් සිටින්නෙමු. කාර්මිකකරණය හේතුවෙන් සංවර්ධනය වූ රටවල් පවා මෙම ආර්ථික අර්බුදය හේතු කොට ගෙන රටේ ජනයා ජීවත් කරලීමට අවශ්‍ය ආහාර ද්‍රව්‍ය හිඟය පිළිබඳ ගැටලුවට මුහුණ දී සිටී.ලෝකයේ ආහාර මිල ගණන් ඉහළ යෑම ඇරැඹුණේ 2005 වසරේදීය. 2006 දී 9% දක්වා ඉහළ ගිය ලෝක ආහාර මිල දර්ශකය 2007 දී 40% ක් දක්වා ඉහළ ගියේය. 2008 වසරේ මේ මිල දර්ශකය මීටත් වඩා ඉහළ අගයක් ගනු ඇත.මේ වන විට මුලු ලෝකය දැවැන්ත ආහාර අර්බුදයකට ගොදුරු වී තිබේ. ලෝකයේ ශක්තිමත්ම ආර්ථිකයට හිමිකම් කියන අමෙරිකාව ආහාර සඳහා සීමා පනවා ඇත.සහල් පර්යේෂණ ආයතනය පිහිටි මැනිලාවේ ජනයා සහල් මිලදී ගැනීමට පෝලිම් ගැසේ. ආහාර නිෂ්පාදනයට ස්වාභාවිකවම සීමා පවතින රටවල මැති ඇමැතිවරු මෙම අර්බුදය කලින් නොදක්නා ලද බැවින් ඉල්ලා අස්වෙමින් සිටිති.මෙම ආහාර අර්බුදය හේතුවෙන් නව කාර්මීකරණය නිසා සංවර්ධනය වූ රටවලට පවා කෘෂිකර්මයෙන් තොරව ගොඩ ඒමට නොහැකි බව පැහැදිලි විය. මෙනිසා නැවත කෘෂි ක්ෂේත‍්‍රය දෙසට යොමු වීමේ අවශ්‍යතාවය ලෝකයේ බොහෝ රටවලට දැනිණි.මෙලෙස ලෝක ආර්ථිකය කෘෂිකර්මය දෙසට නැවත යොමුවීමට ප‍්‍රධාන හේතුව වූයේ 2007 වසරේ සිට ලෝකයේ බිහි වූ නව සංකල්පය වන ‘කෘෂි උද්ධමනයයි.’ මූලික ආහාර ඇතුළු කෘෂිකාර්මික ද්‍රව්‍යවල මිල ඉහළ යාම කරණ කොට ගෙන සමස්ත බඩු මිල ඉහළ යාම කෘෂි උද්ධමනයයි.මේ අර්බුදයෙන් ගොඩ ඒම සඳහා රටේ කෘෂිකාර්මික ක්ෂේත‍්‍රය වර්ධනය කිරීම හැර විකල්පයක් නැත. ඒ සඳහා වත්මන් ජනාධිපතිවරයා කැපවීමෙන් යුතුව ‘අපි වවමු රට නඟමු’ කෘෂි ව්‍යාපෘතිය කි‍්‍රයාත්මක කර තිබේ.මෙතෙක් ශී‍්‍ර ලංකාවේ ගොවියාගේ අස්වැන්නට ලැබුණේ අවම මිලකි. ඒ අවම මිලට ඉහළම මිලක් තීරණය වන කාලය දැන් එළඹ ඇත. ඒ සඳහා අප කැපවීමෙන් යුතුව කටයුතු කළ යුතු වේ. අනාදිමත් කාලයක් තිස්සේ කෘෂිකර්මාන්ත ක්ෂේත‍්‍රයේ නිරතව සිටි අපිට කෘෂිකර්මයෙන්ම සංවර්ධනය කරා යොමු වීමට අනාගතයේ අවස්ථාව උදාවනු ඇත. අසල්වැසි රටවල ආහාර මිල අහස උසට යද්දී අපගේ ආහාර සහ කෘෂි නිෂ්පාදන අපනයනය කිරීමට අපට අවස්ථාව සැලසෙනු ඇත. ස්වභාවයෙන් ම කෘෂිකර්මාන්තයට පහසුකම් නැති අරාබිකරයේ රටවල් ලෝකයේ කෘෂි කාර්මික රටවල් ලෙස අතීතයේ හැඳින්වූ රටවල් වෙත ආහාර හා පරිභෝජනයට අවශ්‍ය කෘෂි නිෂ්පාදන දියුණු කිරීමට ආධාර දීමට පෙළඹී සිටී.ලංකාවේ කෘෂි අංශයේ සංවර්ධනයට ප‍්‍රාග්ධනය ආයෝජනය කිරීමට එම රටවල් ඉදිරිපත්ව සිටී. ඔවුන් දේශීය පෞද්ගලික අංශයේ සමාගම් හා පුද්ගලයන් හා ඒකාබද්ධව අප වැනි රටවල කෘෂි සංවර්ධනයට උපකාර කිරීම ලෝක ආහාර අර්බුදයට හා අප මුහුණ දෙන ආහාර අර්බුදයට විසඳුමක් වනු ඇත.අපට සාම්ප‍්‍රදායිකව ආධාර සපයන්නකු නොවන ඉරානය උමා ඔය බහුකාර්ය සංවර්ධන යෝජනා ක‍්‍රමයට ණය ආධාර ලෙස ඩොලර් මිලියන 450 ක් ලබාදී තිබේ. එමගින් කුඹුරු අක්කර 25000 ක් අස්වැද්දීමට ජලය සැපයෙන අතර මෙගා වොට් 100 ක ධාරිතාවෙන් යුතු ජල විදුලි බලාගාරයක් ඉදිවීමට නියමිතය. වීරවිල ගුවන් තොටුපලට හා හම්බන්තොට වරාය පරිශ‍්‍රයට ද ජලය සැපයෙන මෙම ව්‍යාපෘතිය ඉදිකිරීමට ලැබුණු ණය ආධාරය අපට අවශ්‍යම මොහොතේ අවශ්‍යතාව පිරිමසා ගැනීම සඳහා ලැබුණු උපකාරයකි. මෙමගින් රටේ ආහාර අර්බුදයට ද යම් පිළියමක් ලබාගැනීමට හැකිවනු ඇත.මේ වනවිට අපගේ කාර්මිකකරණය මගින් සංවර්ධන වීමේ සිහිනය බිඳ වැටෙමින් තිබේ. එසේ බිඳවැටීමට හේතු වී ඇත්තේ 1970 - 80 දශකයේ නොතිබුණු කාර්මිකකරණය පිළිබඳ වූ ගැටලු රාශියකට අපට මුහුණ දීමට සිදුව තිබීමයි. ඒ අතර කාර්මිකකරණයට යාමේ දී නිෂ්පාදන සඳහා දැරීමට වන පිරිවැය ඉහළයාම, තෙල් මිල ඉහළයාම නිසා ඇති වූ බලශක්ති අර්බුදය මෙන් ම ලංකාවේ ඒකපුද්ගල ආදායම ඉහළ යාම හේතුවෙන් දිළිඳු රටවලට ලැබෙන කාර්මිකකරණ ආධාර නොලැබීයාම හා මිල අධික තාක්ෂණයට හා නවීන කළමනාකරණයට මාරුවීමට සිදුව තිබීම ප‍්‍රමුඛවේ.එහෙත් අප කර්මාන්ත ක්ෂේත‍්‍රය සම්පූර්ණයෙන් අමතක කර දැමිය යුතු නැත. තුළිත ආර්ථික වර්ධනයක් සඳහා කෘෂි, කර්මාන්ත හා සේවා යන අංශ තුනම අප දියුණු කළ යුතු වේ. කෙසේ වුව ද ජාතික නිෂ්පාදනයේ කෘෂි ක්ෂේත‍්‍රයේ අගය පවත්නා ප‍්‍රමාණයට වඩා ඉහළ නංවාගත යුතු ය. ඒ සඳහා කෘෂි අංශය පදනම් කරගත් කර්මාන්ත වෙත යොමු විය යුතු ය.කෘෂි නිෂ්පාදන යෙදවුම් ලෙස භාවිත කරනු ලබන කර්මාන්ත ආරම්භ කරමින් අනාගතයේදී අප රටට සංවර්ධනයේ දොරටු විවර කර ගත යුතුවේ.සැකැසුම - ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aj0805041</link>
    <topic>පවුලටම ආරක්ෂාව - ගෙදරට වාසනාව ශී‍්‍ර ලංකා ඉන්ෂුවරන්ස් තෑගි තරගය</topic>
    <author/>
    <content>එත්රා සම්මන්ත‍්‍රණ උපකරණ ශී‍්‍ර ලංකා වෙළෙඳ පොළේඩෙල්මේජ් මොතූල් නිෂ්පාදන අලෙවියටකෘෂි උද්ධමනය හමුවේ කාර්මීකරණයෙන් යළිත් කෘෂිකර්මාන්තයට පිය නඟමුපවුලටම ආරක්ෂාව - ගෙදරට වාසනාව ශී‍්‍ර ලංකා ඉන්ෂුවරන්ස් තෑගි තරගයමුළු පවුලටම ආරක්ෂාවත් - වාසනාවත් අත්කරදෙන අනගි අවස්ථාවක් “ශී‍්‍ර ලංකා ඉන්ෂුවරන්ස් ලයිෆ් රිවෝඩ්ස් 2008” නමින් ශී‍්‍ර ලංකා ඉන්ෂුවරන්ස් වෙතින් සැමට විවෘත කර ඇත. “ශී‍්‍ර ලංකා ඉන්ෂුවරන්ස් ලයිෆ් රිවෝඩ්ස් 2008” මහා තෑගි තරගය සඳහා සහභාගි වීමට ඔබ කළ යුත්තේ මූලික රක්ෂිත මුදල රු.250,000 ක් හෝ ඊට වැඩි ශී‍්‍ර ලංකා ලයිෆ් ජීවිත රක්ෂණ සැලසුමක් 2008 ජනවාරි 01 සිට 2008 දෙසැම්බර් 31 යන කාල සීමාව ඇතුලත දී ලබා ගැනීම පමණයි.ප‍්‍රථම ස්ථානය දිනා ගන්නා ජයග‍්‍රාහකයින් 05 දෙනෙක් සඳහා එක් අයෙකුට රු.250,000 ක් බැගින් වටිනා ගෘහ භාණ්ඩ විදුලි උපකරණ, දෙවැනි ස්ථානය දිනා ගන්නා ජයග‍්‍රාහකයින් 05 දෙනෙක් සඳහා එක් අයෙකුට රු.100,000 ක් බැගින් වටිනා ගෘහ භාණ්ඩ විදුලි උපකරණ, තුන්වැනි ස්ථානය දිනා ගන්නා ජයග‍්‍රාහකයින් 05 දෙනෙක් සඳහා එක් අයෙකුට රු.50,000 ක් බැගින් වටිනා ගෘහ භාණ්ඩ විදුලි උපකරණ හිමි වේ.නව ජීවිත රක්ෂිතයින්ට නිරතුරුව වැඩි ප‍්‍රතිලාභ ලබා දීම ශී‍්‍ර ලංකා ලයිෆ් ගෙනෙන ශී‍්‍ර ලංකා ඉන්ෂුවරන්ස් ආයතනයේ අරමුණ බව මෙහිදී ජීවිත රක්ෂණ ප‍්‍රවර්ධන අංශයේ ජ්‍යෙෂ්ඨ කළමනාකාර අමින්ද උදිතතිලක මහතා ප‍්‍රකාශ කර සිටියේය.තමාගේ යැපෙන්නන් වෙනුවෙන් තම ජීවිතය රක්ෂණය කිරීමේ අවශ්‍යතාවය මෙන්ම එසේ ජීවිත රක්ෂණයන් සඳහා යොමු වීමේදී බුද්ධිමත්ව කටයුතු කල යුතු බවද ශී‍්‍ර ලංකා ඉන්ෂුවරන්ස් ආයතනය නිරතුරුවම සමාජය දැනුවත් කරමින් සිටී.“ශී‍්‍ර ලංකා ලයිෆ් රිවෝඩ්ස් 2008” ප‍්‍රවර්ධන වැඩසටහනේ අරමුණ පාරිභෝගික ජනතාවගේ අවධානය වැඩි දුරටත් ජීවිත රක්ෂණ කෙරෙහි යොමු කරවීමත්, දීර්ඝකාලීනව සහ කෙටි කාලීනව ප‍්‍රතිලාභ හිමිවන මුල්‍යමය විසඳුමක් ලෙස ජීවිත රක්ෂණ ප‍්‍රචලිත කිරීම බවත් උදිතතිලක මහතා වැඩි දුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>04</day>
    </date>
    <link>http://www.silumina.lk/2008/05/04/_art.asp?fn=aw0805041</link>
    <topic>දඹ රන් පිළිමය ගැනීමට සෙල්ලා සිරෙන් පනියි</topic>
    <author>මතුගම මහින්ද විජේතිලක</author>
    <content>දඹ රන් පිළිමය ගැනීමට සෙල්ලා සිරෙන් පනියිමාර ගහ යට සෙල්ලයියා - 2වැලිකඩ බන්ධනාගාරයේ ප‍්‍රධාන දොරටුව ඉදිරිපිට මහ මාර ගහ යට නිදහසේ දහවල් කාලය ගෙවන, අතීතයේ කළ හපන්කම් පිළිබඳ විනෝදයෙන් සිහිපත් කරන, එහෙත් වරද ගැන පසුතැවිලි වන සෙල්ලයියා බිය කියන දෙය නොහඳුනන දක්ෂ වැඩකාරයෙකි. ඔහු හිරගෙදර දී ඉතිහාස පොතක් කියවා එහි සඳහන් වූ කෝටි ගණනක් වටිනා දඹරන් පිළිමය සොයා හිර ගෙදරින් පැන ගිය හැටි මීට පෙර ලිපියේ සඳහන් කළෙමු.පාසල් ගුරුවරයකු ලෙස වෙස් වළා ගත් සෙල්ලයියා, දිද්දෙනිය රජ මහා විහාරයේ නා හිමියන් හමු වූයේ ගුණදාස නමිනි. මේ වයස්ගත හිමිනම සෙත්කවි, වස්කවි හා ඡ්‍යොතිෂ වැඩ පිළිබඳ දක්ෂ කෙනකු බව පන්සලට ගිය සැණින් සෙල්ලයියා දැන ගත්තේ ය. ගණ දෙවි නුවණ කි‍්‍රයාත්මක විය. අදට වඩා එදා විශාල වටිනාකමක් තිබූ රුපියල් පනහේ නෝට්ටුවක් නා හිමියන්ට පූජා කොට පසඟ පිහිටුවා වැන්දේ ය.”මොකද මහත්මයා?” හාමුදුරුවෝ විමැසූහ.”නෑ නායක හාමුදුරුවනේ! මේ ඇඩ්වාන්ස් එකක් විතරයි. මම වෙන වෙලාවක අපේ පවුලෙ ම හඳහන් ටිකත් අරගෙන එන්නම්කො” යි ගුණදාස මහත්තයා කීවේ ය.”හොඳයි, හොඳයි.””පැරැණි විහාරස්ථානයක් වාගෙයි නේ ද නායක හාමුදුරුවනේ.””නැතුව නැතුව. බලන්නකො විහාර ගෙට ගිහින්. දුටුගැමුණු එළාර යුද්ධය පවා තියෙනවා. බොහෝ ම පැරැණි තැනක්. ඉතිහාස පොත්වලත් ලියැවිලා තියෙනවා. අවුරුදු එක්දහස් අටසීයක් පැරැණි දඹ රත්තරන් පිළිමයක් වැඩ සිටිනවා අපේ විහාරයේ උඩු මහලේ.””නායක හාමුදුරුවනේ විහාරය වඳින්න අවසර ද?” ගුණදාස මහත්තයා ගරු සරු ලෙස විමසුවේ ය.”පොඩි උන්නාන්සේ, මේ ඉස්කෝලෙ මහත්තයාට විහාර ගේ පෙන්නන්නැ” යි ගෝල හිමියන් කැඳවා බාර දුන්නේ ය.ගෝල හාමුදුරුවෝ අවුරුදු දහතුනක තරම් ළමා වියේ පසු වූහ.විහාර ගෙය තුළට ගිය සෙල්ලයියා වීදුරුවලින් ආවරණය කළ කුටිය දැක්කේ ය.”සාදු! සාදු!! සාදු!!!” යි සෙල්ලයියා දඹරන් පිළිමය වැන්දේ “පිළිම වහන්සේ මට ම ලැබේවා” යන ප‍්‍රාර්ථනාවෙනි’”පොඩි හාමුදුරුවනේ, මේ වගේ තැනකට පඬුරු නොදා යන්න හොඳ නෑ. දෙවියෝ අරක් ගත් තැන්. මගේ ළඟ මාරු සල්ලි නෑ. මෙන්න මේක මාරු කැරගෙන එන්නැ” යි රුපියල් දහයේ නෝට්ටුවක් පොඩි හාමුදුරුවන්ට දුන්නේ ය.පොඩි හාමුදුරුවෝ ඉවත් වූ සැණින් වීදුරු කුටියේත් දඹරන් පිළිමයේත් දිග පළල මැන ගත්තේ ය. ජනෙල් කවුළු මතක තබා ගත්තේ ය. පොඩි හාමුදුරුවෝ ගෙනා මාරු කාසිවලින් රුපියලක් පිං පෙට්ටියට දමා ඉතුරු රුපියල් නවය ම පොඩි හාමුදුරුවන්ට දුන්නේ ය. මේ රත්තරන් පිළිමය පිහිටුවා ඇත්තේ කොන්කී‍්‍රට්වලින් තැනූ නෙළුම් මලක් මත ය. සියල්ල බලා ගත් සෙල්ලයියා නැවත නාහිමියන් වැඳ පසුව යළි පැමිණෙන බව කියා ආපසු කොළඹ ආවේ ය.පසු දින ම හන්ටර් සමාගමට ගොස් යකඩ කපන ආයුධ මිලට ගත්තේ ය. පන්සල මුර කරන කීරාල සහ දඩෝරි බල්ලන් ද අමතක කළේ නැත.සති දෙකක් කල් ගත කළේ ය. මේ කෝටි ගණනක් වටිනා දඹරන් පිළිමයෙන් කෝටිපතියකු වී ජීවත්වන ආකාරය සැලසුම් කළේ ය.වේලාව රාති‍්‍ර එක පසු වී ඇත. පන්සලේ ගේට්ටුවට ඉබි යතුරු දමා ඇත. තාප්පයට උඩින් පැන්නේ ය. විහාරය උඩු මහලේ සිට පහතට ඇති පයිප්පය දිගේ බඩ ගෑවේ ය. සඳළුතලයට ආවේ ය. ආයුධ කි‍්‍රයාත්මක විය. දොර ඇරිණි. වීදුරු කුටිය ඉදිරිපිට පසඟ පිහිටුවා වැන්දේ ය. “සමාවෙන්න ඉෂ්ට දේවතාවුන් වහන්ස මේ හොඳින් ජීවත්වීම සඳහා ය. මා ආරක්‍ෂා කරන්න.”වීදුරු කුටියේ දොර ද ඇරියේ ය. කොන්කි‍්‍රට් නෙළුම් මලේ නටුවේ යකඩය කැපුවේ ය. “දෙය්යනේ රාත්තල් 100 ක් විතර බරයි. ඒ වගේ ද මේ දඹරන් කඳ” සෙල්ලයියාට යෝධ ශක්තියක් ආවේ ය. “පිළිමය කොන්කි‍්‍රට් නෙළුම් මලෙන් වෙන් කරන්නේ කොහොමද? පස්සෙ බලමු” සියල්ල ඔසවා ගෙනැවිත් උඩුමහලෙන් පහළ මිදුලට දැම්මේ ය. ‘දබග්’. මේ මර නිදි වෙලාවයි. ශබ්දය ඇහුණත් යළි නින්දට ම යන වෙලාව යි. සෙල්ලයියා පයිප්පය දිගේ යළිත් පහළට රූටෑවේ ය. වාසනාවන් කොන්කි‍්‍රට් සම්බන්ධයෙන් පිළිමය ගැලවී ඇත. දෙය්යන්ට පිං සිද්ධ වේවා. දෝතින් ගත් දඹරන් පිළිමය සිප ගත්තේ්ය. කෝටි ගණනක්. රාත්තල් විස්සක් විතර බර. විහාරය පිටුපස කුඩා පිට්ටනියේ අම්බලමට ගියේ ය. හනික පිළිමයේ අතක් කපා එය ඉණේ ගසා ගත්තේ ය. වහා ම වළක් හාරා අඩි දෙකක් පමණ උස පිළිමය හරහට වළ දැම්මේ ය. අලුතින් වළක් හෑරූ බවට සලකුණක් පවා නොතැබීමට වග බලා ගත්තේ ය. උදේ 6 වන විට සෙල්ලයියා පදියපැලැල්ල නගරයේ ය. වැවට ගොස් හොඳින් දිය නා ගත්තේ ය. තැබෑරුමට ගොස් බිව්වේ ය. ජටාවක් බැඳ ගත්තේ ය. දැන් නියම දෙමළ සෙල්ලයියා ය. කතාවත් දෙමළෙන් ම ය. බස් රියකට නැංගේ ය. උදේ 9 වන විට සෙල්ලා රිකිල්ලගස්කඩවල හන්දියෙන් බැස තේ ටිකක් බොන්න කඩයකට ගොඩ වැදුණේ ය. උදේ ගුවන් විදුලියෙන් “කෝටි ගණනක් වටිනා දඹරන් පිළිමයක් සොරා ගත්” ප‍්‍රවෘත්තිය විකාශය වී ඇත. කඩේ අයත් ඒ ගැන කතා කරති. මහනුවර සිට පොලිස් ජීප් රථ දෙකක් පැමිණ හෝටලය ඉදිරිපිට නතර කළේ ය. එහි පොලිස් බල්ලෙක් ද විය. පොලිස් නිලධාරීහු තේ පානය කරද්දී සෙල්ලා තේ බිව් මුදල් ගෙවා එතැනින් මාරු වුණේ ය. කොළඹ බලා යන බස් රියකට ගොඩ වැදුණේ ය.මග දී පොලිසියෙන් බසය නතර කොට පරීක්‍ෂා කළේ ය. අඩි දෙකක් උස පිළිමයක් හොයන පොලිස් ඇසට පොලිස් අතට, සෙල්ලා ගේ ඉණේ තිබුණු අත අහුවුණේ නැත. පැය දෙකක් ගත වන විට සෙල්ලා කොළඹ ජගිරියා ගේ කාමරයේ ගොරව ගොරවා නින්දේ ය.පසු දින පළ වූ සෑම පුවත්පතක ම මුල් පිටුවෙහි පළවූයේ කෝටි ගණනක් වටිනා දඹ රන් පිළිමය සොරා ගැනීම පිළිබඳව ය. පිළිමයේ පෞරාණික වටිනාකම පිළිබඳව පරණවිතාන මහතා සහ දැරණියගල මහතා කළ විශේෂ ප‍්‍රකාශ පවා පළවී ය.මාසයක් පමණ කල් ගත වෙන්නට ඉඩ හැර සිටි සෙල්ලයියා දිනක් ජගිරියා ගේ කාමරයට රත්රන් උණු කරන කෝවක් සහ කාර්මිකයෙකු ගෙන්වා රහසේ ම රත්තරන් අත උණු කළේ ය. කාර්මිකයාට ‘හෙº හෙº හෙº’ යැයි සිනහ ගියේ ය. ජගිරියා බකස් ගා සිනහව පිට කළේ ය. සෙල්ලයියාට උතුර දකුණ මාරු වී ක්ලාන්ත ගතියක් ඇති වූයේ ය. සියලු සිහින මොහොතකින් බොඳ වී බැලුම් බෝලයක් පුපුරා ගියා සේ ය. පිත්තල හා යකඩ මිශ‍්‍ර පිළිමයකට රත්රන් ආලේප කොට ඇති බව අනාවරණය වූයේ ය.”ඇත්තට ම මහත්මයා සුමාන දෙකක් විතර මට පිස්සු වගේ ගතියක් තමයි තිබුණේ” යැයි සෙල්ලයියා එදා පැවති මානසිකත්වය විස්තර කළේ ය.සොරා ගත් දඹ රන් පිළිමය පිළිබඳව පොලිසියට තවමත් හෝඩුවාවක් නැත. අන්තිමට කෝටි ගණනක් වටින දඹරන් පිළිමය පිළිබඳ ඔත්තුවක් දෙන තැනැත්තකුට රුපියල් ලක්‍ෂයක තෑග්ගක් දෙන බව පුවත්පත්වල පළ වීය.හිරගෙදර දඬුවම් විඳින මර්තේලිස් සෙල්ලයියා ගේ දක්ෂකම් හඳුනයි. දිනක් ඉතිහාස පොතක තිබූ රන් පිළිමයක් ගැන සෙල්ලයියා කතා කළ හැටි මර්තේලිස්ට සිහිපත් විය. ලක්ෂයක තෑග්ගක් ද ලැබේ. මර්තේලිස් ;සල්ලයියා පිළිබඳ ඔත්තුව දුන්නේ ය. සෙල්ලයියා පොලීසියට අවශ්‍ය බව ප‍්‍රසිද්ධ කළේ ය. මේ වන විට සෙල්ලයියා සැඟවී සිටියේ අල්ගම මිත‍්‍රයකු ගේ නිවසක ය. ඒ මිත‍්‍රයා දුන් ඔත්තුවකින් ම සෙල්ලයියා පොලිස් අත්අඩංගුවට ගැනිණි.එවකට පොලිස් දෙපාර්තමේන්තුවේ අපරාධ මර්ධන අංශයේ අධ්‍යක්‍ෂ ආනා සෙනෙවිරත්න මහතා වෙත සෙල්ලයියා ඉදිරිපත් කැරිණි. සෙල්ලයියාට බොරු කියා බේරෙන්නට බැරි විය. පන්සලේ පොඩි හාමුදුරුවෝ සෙල්ලයියා හඳුනා ගත්තේ ය. “සර්! මේක යකඩ පිළිමයක්” සෙල්ලයියා කීවත් පොලිසිය ඒ කතාව පිළිගත්තේ නැත.සෙල්ලයියා දිද්දෙනිය පන්සලට ගෙන ගියේ ය. ඔහු ගෙන එන ආරංචියට මග දිගේ සෙනඟ රැස් වී බලා සිටියහ. “මූට හෙණ ගහන්න ඕනෑ. මුගේ අත පය කැඩෙන්න ඕනෑ” යැයි සෙල්ලයියාට මිනිස්සු සාප කළහ.පිළිමය ගොඩ ගත්තේ ය. එය යකඩ බව අනාවරණය විය. සාප කළ මිනිස්සු හිනාවෙමින් ආපසු ගියහ. සිරෙන් පැන ගිය වරදට සෙල්ලයියා නැවතත් සිර ගත කළේ ය.”බන්ධනාගාර කොමසාරිස් ජනරාල් ජේ. බී. දෙල්ගොඩ, ජනරාල් ධර්මදාස, ජ්‍යෙෂ්ඨ කොමසාරිස් ජී. පී. අමරසිංහ, ඊ. ටී. ජෑන්ස් මහත්වරු ඒ වගේ ම කොමසාරිස් (සුබසාධක) ලක්ෂ්මන් මහත්මයා මට නිතර අවවාද කළා. ඕවා කරලා දුක ම මිසක් සැපක් නැහැ කියා. මම කල්පනා කළා. අන්තිමට සර්වෝදය වැඩසටහන්වලට, ආගමික වැඩවලට යොමු වුණා. යෝග ව්‍යායාම්වල යෙදුණා. මේ අත් දෙකෙන් වැරදි වැඩ කරන්නේ නෑ කියා හිතා ගත්තා. පස්සේ මට සමාව ලැබුණා.”දෙහිවල නාගරික මන්තී‍්‍රවරයෙක් හිටියා මගේ යාළුවෙක්. ඒ ප‍්‍රදේශයේ මුදලාලි කෙනකු මැරූ බවට මගේ යාළු මන්තී‍්‍රවරයා සැකකරු වුණා. දවසක් මන්තී‍්‍රවරයා සමඟ එයා ගේ ජීප් එකෙන් ගමනක් යන කොට පිරිස පහළොවක් විතර ජීප් එක වට කරලා මන්තී‍්‍රවරයා කපලා මැරුවා. මගෙත් කකුල් දෙක කැපුවා. මං අවුරුදු හතරක් මහ රෝහලේ හිටියා. මුදලාලි මැරීමට මගේ කිසිම සම්බන්ධයක් නැහැ. ඒත් මං මේ දුක විඳින්නේ පෙර වැරදිවලට කර්මානුරූපවය කියා මා හිතුවා. මං දැන් ඇවිදින්නේ සැරයටියක ආධාරයෙන්. සිරගෙදර සුබසාධක අංශයත්, සර්වෝදයත් මට උදව් කරනවා. මමත් සර්වෝදයට සේවයක් කළා. මම දැන් උදේ හවස යෝග භාවනා කරනවා.”මගේ සිත තුළ වල් පැළ විෂ පැළ වඳ වේවා. මල් පැළ පැළ වේවා. නීරෝගිකම තරම් තවත් සම්පතක් නැත. ලෝකයේ සියලු දෙනා ගේ ම සිත් තුළ වල් පැළ විෂ පැළ වඳ වේවා! මල් පැළ පැළවේවා! යි ප‍්‍රාර්ථනා කරනවා යැයි සෙල්ලයියා කීවේ ය.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805111</link>
    <topic>කොළඹට කිරි ගමට සල්ලි</topic>
    <author>සුභද්‍රා දේශප‍්‍රිය</author>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිසුභද්‍රා දේශප‍්‍රියශ‍්‍රී ලංකාවේ කිරි නිෂ්පාදකයින් ගේ නැවුම් නිෂ්පාදන කොළඹ හා රටේ අනෙකුත් ප‍්‍රදේශවලට බෙදාහැරීම සඳහා ‘මිල්ක් සුපර්’ යනුවෙන් අලුත් මධ්‍යස්ථානයක් ඉකුත් දා ඇමැති බන්දුල ගුණවර්ධන මහතා අතින් ආරම්භ කෙරිණ.කොළඹ වොක්ෂෝල් වීදියේ වෙළෙඳ අමාත්‍යාංශ පරිශ‍්‍රයේ දී ආරම්භ කරන ලද මේ මධ්‍ය ස්ථානය මඟින් එක් ලක්ෂ පනස් දහසක් පමණ වූ කිරි ගොවීන්ට සරු ආදායමක් ලැබෙන අතර ‘මිල්ක් සුපර්’ ශාඛා ආයතන අනෙකුත් නගරවල ද ආරම්භ කැරෙන බවත් ඇමැතිවරයා කීය.මේ සඳහා දැනට ලක්ෂ එකසිය පනස් පහක් වැය කොට තිබේ.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805112</link>
    <topic>මාස හතරකදී තෙල් සංස්ථා පාඩුව රු. මිලියන 7000යි</topic>
    <author/>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිපසුගිය ජනවාරි මාසයේ සිට අපෙ‍්‍ර්ල් මස දක්වා ඛනිජ තෙල් සංස්ථාව මිලියන හත්දහසක පාඩුවක් ලබා ඇතැයි ඛනිජ තෙල් හා ඛනිජ තෙල් සංවර්ධන අමාත්‍යාංශය පවසයි.අපෙ‍්‍ර්ල් මස වන විට ඇමෙරිකානු ඩොලර් එකසිය විසිතුනක් වූ තෙල් බැරලයක මිල අනුව ඩීසල් ලීටරයක් රුපියල් 119 බැගින්ද භූමිතෙල් ලීටරයක් රුපියල් 111 බැගින් ද අලෙවි කළ යුතුව ඇත. එහෙත් මේ දක්වා පිළිවෙලින් තෙල් ලීටරයක් අලෙවි වන්නේ රුපියල් අසූවකට හා හැත්තෑවකටය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805115</link>
    <topic>ම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැ</topic>
    <author/>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයි- ජනාධිපතිසිවිල් ජනතාව ඉලක්ක කොට ගිය සිකුරාදා අම්පාර නගරයේ ආපන ශාලාවක බෝම්බයක් පුපුරවා හැරීමේ ම්ලේච්ඡ කි‍්‍රයාව මහින්ද රාජපක්ෂ ජනාධිපතිතුමා දැඩි පිළිකුලෙන් යුතුව හෙළා දකී.නැඟෙනහිර ජනතාව ලබා ගත් ප‍්‍රජාතන්ත‍්‍රවාදී අයිතිය හා ඔවුන්ට ආදරය කරන සැබෑ නායකයෙක් පත් කැර ගැනීමට සූදානම් වූ මොහොතක කොටි ත‍්‍රස්තයන් හා එක්ව කටයුතු කරන දේශපාලන සංවිධාන සිදු කළ මේ ම්ලේච්ඡ කි‍්‍රයාව නිසා නැඟෙනහිර ජනතාව පසු නොබසින බව ජනාධිපතිතුමා සඳහන් කරයි.මෙවන් කඩාකප්පල්කාරී කි‍්‍රයා සිදු කිරීම මොවුන් වරින් වර සිදු කරන බව කියන ජනාධිපතිතුමා ත‍්‍රස්තවාදීන් සමඟ සන්ධානගත වී සිටින කණ්ඩායම්වල අරමුණ පරාජය හමුවේ අහිංසක ජනතාව බිය වැද්දීම බව කියයි.ආරක්‍ෂක අංශ හා සියලු දේශපාලන සංවිධාන හා මහජනතාව එක් ව නැඟෙනහිර ප‍්‍රදේශයේ ඇති කළ සංවර්ධන මඟ කඩාකප්පල් කිරීමට ද මොවුන් කටයුතු කොට ඇති බව සඳහන් කරන ජනාධිපතිතුමා වසර 20 කට පසුව උදා වූ ප‍්‍රජාතන්ත‍්‍රවාදී අයිතිය භªක්ති විඳිමින් ත‍්‍රස්තවාදීන් ගේ බෙදුම්වාදී අරමුණු පරාජය කිරීමට සියලු දෙනා අත්වැල් බැඳ ගත යුතු බව සඳහන් කරයි.බෝම්බ ප‍්‍රහාරයෙන් මියගිය පවුල්වල සාමාජිකයන් හා තුවාල ලද අය ගේ ඥාතීන් වෙත ජනාධිපතිතුමා ශෝකය හා කනගාටුව පළ කරමින් තුවාල ලැබූවන් වෙත ඉක්මන් සුවය ප‍්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805116</link>
    <topic>හමුදාවට මුහුණ දීමට බැරිව කොටි අහිංසක ජනතාව බිල්ලට අරන්</topic>
    <author/>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිඅගමැති බෝම්බ පිපිරීම හෙළා දකීඅහිංසක සාමාන්‍ය වැසියන් ඉලක්ක කැර ගනිමින් එල්ටීටීඊ ත‍්‍රස්තයන් අම්පාරේ හෝටලයක සිදු කළ බෝම්බ පුපුරුවා හැරීම අග‍්‍රාමාත්‍ය රත්නසිරි වික‍්‍රමනායක මහතා තරයේ හෙළා දකී.නැඟෙනහිර ජනතාව මුදාගෙන ප‍්‍රජාතන්ත‍්‍රවාදී ප‍්‍රවාහයකට ගෙන ඒම කොටි ත‍්‍රස්තවාදීන් විසින් නුරුස්සන අතර කොටි ත‍්‍රස්තවාදීන්ගේ එකම අරමුණ ඉවක් බවක් නැතිව අහිංසක ජනතාව ඝාතනය කිරීම බව පෙනී යන්නේ යැයිද, අගමැතිතුමා සඳහන් කරයි.එම නිවේදනයේ මෙසේ ද සඳහන් වෙයි.කොටි ත‍්‍රස්තවාදීන් රණවිරුවන් හමුවේ පරාජයට පත්ව ඇත. වීරෝදාර රණවිරුවන්ට මුහුණදීමට තරම් ශක්තියක් නැති ත‍්‍රස්තවාදීන්ගේ ඉලක්කය වී ඇත්තේ නිරායුද අහිංසක පුරවැසියන්ය.පිළියන්දල බස් බෝම්බයට පසුව ඔවුන්ගේ ඉලක්කය වූයේ සාමාන්‍ය ජනතාව ගැවසන හෝටලයක බෝම්බයක් පුපුරුවා හැරීමය. දේශීය හා විදේශීය කුමන්ත‍්‍රණකරුවන්ට මේ යථාර්ථය නොපෙනීම කනගාටුවට කරුණකි.අම්පාරේ හෝටල් බෝම්බයෙන් ජීවිතක්ෂයට පත් වූ පවුල්වල ඥාතීන් වෙත සිය සාතිශය සංවේගය පළකරන අතර වික‍්‍රමනායක මහතා එම බෝම්බයෙන් තුවාල සිදුවූ සියලුම දෙනාට ඉක්මනින්ම සුවය ලැබේවා! යි ද ප‍්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805117</link>
    <topic>බෝම්බයෙන් විපතට පත්වූවන්ට වන්දි</topic>
    <author/>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිඅම්පාරේ දී පෙරේදා පුපුරා ගිය බෝම්බයෙන් මියගිය අයට හා තුවාල ලැබූවන්ට රජය වන්දි මුදල් ප‍්‍රදානය කිරීමට පියවර ගෙන ඇත.මේ සිද්ධියෙන් මියගිය 12 දෙනා වෙනුවෙන් එක් අයකුට රුපියල් ලක්‍ෂයක් බැගින් ද තුවාල ලැබූ 35 දෙනාට එක් අයකුට රුපියල් පනස්දහස බැගින් ද වන්දි මුදල් ගෙවීමට රජය ඊයේ ම පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805118</link>
    <topic>දිනමිණ වෙසක් කලාපය දැන් වෙළෙඳපළේ</topic>
    <author/>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිදිනමිණ වෙසක් කලාපය සහ ”Buddha Pradeepa”  ප‍්‍රකාශන ඉකුත්දා වෙළෙඳපළට නිකුත් කරන ලදී.මේ ප‍්‍රකාශන එළිදැක්වීමේ උත්සවය සී/ස එක්සත් ප‍්‍රවෘත්ති පත‍්‍ර සමාගමේ දී පැවැත්විණි.ශ‍්‍රී ලංකා අමරපුර මහා සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනු නා හිමි ඇතුළු මහ සඟරුවන මේ උලෙළට සහභාගිිවූහ.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805114</link>
    <topic>බි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූ</topic>
    <author>ශී‍්‍ර ජයවර්ධනපුර විශ්ව විද්‍යාලයේ කුලපති</author>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිබෝගොඩ සීලවිමල නාහිමිඑක්දහස් නවසිය හැත්තෑ ගණන් වනතුරු එංගලන්තයේ පැවතියේ ශී‍්‍ර ලාංකික භික්ෂූන් වහන්සේලා වැඩ සිටින එකම විහාරස්ථානයක් පමණි. එය ලන්ඩන් බෞද්ධ විහාරස්ථානයයි. ඒ හැරුණු විට වෙනත් රටවලට සම්බන්ධ ථෙරවාද, මහායාන හා වජ‍්‍රයාන සම්ප‍්‍රදායයනට අයත් විහාරස්ථාන සහ බෞද්ධ මධ්‍යස්ථාන රාශියක් ද විවිධ ප‍්‍රදේශවල දක්නට ලැබේ. එම නිසා එංගලන්තයේ මෙන්ම යුරෝපයේ ද අද ධර්මදූත කටයුතු විශාල වශයෙන් ව්‍යාප්ත වී ඇත. හැම විහාරස්ථානයකම භික්ෂූන් වහන්සේලා තුන් හතර නමක් හෝ වැඩ වාසය කරති.මුල්ම විහාරස්ථානය ආරම්භ කිරීමේදී ප‍්‍රධාන අරමුණ වූයේ බටහිර වැසියන්ට බුදු දහම ඉදිරිපත් කිරීම වුවත් අද වන විට එම රටවල සිටින ශී‍්‍ර ලාංකික බෞද්ධයන්ගේ ජාතික ආගමික සංස්කෘතික අවශ්‍යතා ඉටු කරන ප‍්‍රධාන මධ්‍යස්ථානය බවට එම විහාරස්ථාන පත්වී ඇත. ඒ සඳහා ප‍්‍රධාන හේතුව වී ඇත්තේ මෙම විහාරස්ථාන ආරම්භ කිරීමට සහ පවත්වාගෙන යෑමට වැඩි වශයෙන්ම ආධාර කරනු ලබන්නේ ශී‍්‍ර ලාංකික බෞද්ධයන් වීම නිසා ඔවුන්ගේ ආගමික කටයුතු අපේ සිරිත් විරිත් වලට අනුව ඉටු කරදීමට වගකීමක් හා යුතුකමක් එහි සිටින භික්ෂූන් වහන්සේලාට අයත් වීමයි. දෙවැනි කරුණ මේ වන විට එම රටවල සිටින ශී‍්‍ර ලාංකික බෞද්ධයන්ගේ දෙවන තුන්වන පරපුරේ දරුවන්ට ස්වකීය අනන්‍යතාවය පිළිබඳ අත්දැකීමක් ලබා දිය හැකි එකම ස්ථානය මෙම බෞද්ධ විහාරස්ථානය වීමය. මේ නිසා සිංහල පන්ති. දහම් පාසල්, නැටුම් පන්ති, අවුරුදු උත්සව, නිදහස් උත්සව ආදිය පැවැත්වීම ද එම විහාරස්ථානවල සිදු කෙරෙන ප‍්‍රධාන කාර්යයන් බවට පත්වී ඇත.මෙම නව ප‍්‍රවනතාව පැහැදිලි වෙනසක් වුවත් යුරෝපයේ ප‍්‍රථම ථෙරවාද බෞද්ධ විහාරස්ථානය වූ ලන්ඩන් බෞද්ධ විහාරස්ථානය එය ආරම්භ කිරීමේ මූලික අරමුණ වූ බටහිර වැසියන් අතර බුදුදහම ව්‍යාප්ත කිරීමේ කාර්යය සඳහා එදා සිට අද දක්වාම ප‍්‍රමුඛත්වය දෙමින් කටයුතු කරන බව සඳහන් කළ යුතුය. මුල් යුගයේ වැඩ සිටි ආචාර්ය පරවාහැර වජිරඤාණ, මිරිස්සේ ගුණසිරි, වජිරාරාමවාසී නාරද යන විද්වත් හිමිවරුන් මෙන්ම මහාචාර්ය හම්මලව සද්ධාතිස්ස නායක ස්වාමීන්ද්‍රයන් වහන්සේ ධර්මදූත සේවාව සඳහා ඉමහත් කැපවීමකින් කටයුතු කළහ. විශේෂයෙන් හම්මලව සද්ධාතිස්ස නායක ස්වාමීන්ද්‍රයන් වහන්සේ පෙරපර දෙදිග සම්භාවනාවට පාත‍්‍ර වූ ප¾ඩිවරයකු වශයෙන් දේශනා, සාකච්ඡා සංවාද මගින් පමණක් නොව ග‍්‍රන්ථකරණය, ශාස්තී‍්‍රය පර්යේෂණ සහ විශ්ව විද්‍යාලවල ඉගැන්වීම් මගින් ද බුද්ධ ධර්මය ප‍්‍රවර්ධනය කිරීමෙහි ලා අනූපමය සේවාවක් ඉටු කළ හ. එකල බි‍්‍රතාන්‍යයේ භික්ෂූන් වහන්සේ වැඩිපුර නොසිටි හෙයින් නායක පදවි පිරිනැමීමක් තිබුණේ නැත. එහෙත් පසුව ශී‍්‍ර ලංකාවේ නිකායත‍්‍රයේ ම භික්ෂූන් වහන්සේලාගේ ගෞරවයට පත්ව සිටි මහාචාර්ය හම්මලව සද්ධාතිස්ස ස්වාමීන්ද්‍රයන් වහන්සේ නිසාම උන්වහන්සේට සම්භාවනා වශයෙන් යුරෝපයේ සහ මහා බි‍්‍රතාන්‍යයේ සංඝනායක පදවිය පළමුවරට මල්වතු අස්ගිරි උභය පාර්ශ්වයේ සහ අමරපුර, රාමඤ්ඤ නිකායවල ද අනුමැතිය පරිදි පත් කරන්නට යෙදිණ.උන්වහන්සේගේ අපවත්වීමෙන් පසු ලන්ඩන් බෞද්ධ විහාරයේ ආධිපත්‍යයට පත්වූ ආචාර්ය මැදගම වජිරඥාණ ස්වාමීන්ද්‍රයන් වහන්සේට මල්වතු පාර්ශ්වයේ කාරක සංඝ සභාව විසින් බි‍්‍රතාන්‍යයේ ප‍්‍රධාන සංඝනායක පදවිය සම්මත කරන ලදී. ආචාර්ය මැදගම වජිරඤාණ නායක ස්වාමීන්ද්‍රයන් වහන්සේ ද වචනයේ පරිසමාප්ත අර්ථයෙන්ම ධර්මදූත හිමිනමකි. විහාරස්ථානයේ දෛනික ආගමික කටයුතු මැනෙවින් ඉටුකළ ද උන්වහන්සේ වැඩියෙන්ම අවධානය යොමු කෙළේ බටහිර රටවල ධර්ම ප‍්‍රචාරක කටයුතු සිදුකිරීම කෙරෙහිය. උන්වහන්සේ ක‍්‍රමානුකූල පාඨමාලා සහ දේශනමාලා පවත්වමින් බුදුදහම උගත් විශාල පිරිසක් ඇති කිරීමට සමත් වූහ.සියලු බෞද්ධ සම්ප‍්‍රදායන් නියෝජනය කෙරෙන එංගලන්තයේ පැරණිතම බෞද්ධ සංවිධානයක් වන ලන්ඩනයේ බෞද්ධ සංගමය මගින් සතිපතා පවත්වාගෙන යන ථෙරවාද බෞද්ධ පාඨමාලාව සහ වාර්ෂික වැඩමුළුව ලන්ඩන් බෞද්ධ විහාරය වෙනුවෙන් නියෝජනය කරනු ලබන්නේ සීලවිමල හිමියන් ය. එංගලන්තයේ වැඩවසන අපේ සියලුම භික්ෂූන් වහන්සේලා සමග ද සුහද සම්බන්ධතාවයකින් කටයුතු කරන සීලවිමල ස්වාමීන්ද්‍රයන් වහන්සේට මැදගම වජිරඤාණ නාහිමිපාණන් වහන්සේගේ අපවත්වීමෙන් පුරප්පාඩු වූ බි‍්‍රතාන්‍යයේ ප‍්‍රධාන සංඝනායක පදවිය පිරිනැමීමට මල්වතු මහා විහාර කාරක මහා සංඝ සභාව ගත් තීරණය ඉතා වැදගත්ය.ශී‍්‍ර ජයවර්ධනපුර විශ්ව විද්‍යාලයේ කුලපතිමහාචාර්ය බෙල්ලන්විල විමලරතන හිමි</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=aa0805113</link>
    <topic>ජනාධිපති සම්මාන ලබයි</topic>
    <author/>
    <content>කොළඹට කිරි ගමට සල්ලිමාස හතරකදී තෙල් සංස්ථා පාඩුව රු. මිලියන 7000යිම්ලේච්ඡ බෝම්බ ප‍්‍රහාරවලින් නැඟෙනහිර ජනතාව පසු බසින්නේ නැහැහමුදාවට මුහුණ දීමට බැරිව කොටි අහිංසක ජනතාව බිල්ලට අරන්බෝම්බයෙන් විපතට පත්වූවන්ට වන්දිදිනමිණ වෙසක් කලාපය දැන් වෙළෙඳපළේබි‍්‍රතාන්‍යයේ ප‍්‍රධාන සංඝ නායක පදවියෙන් පිදුම් ලැබූජනාධිපති සම්මාන ලබයිශී‍්‍ර ලංකා නිදහස් පක්ෂයේ පාණදුර තල්පිටිදෙබද්ද බල මණ්ඩලයේ සභාපති වූ හා පාණදුර ආසනයේ සම සංවිධායකව සිටි හා ශී‍්‍ර ලංකා නිදහස් පක්ෂ බුද්ධිමතුන්ගේ සම්මේලනයේ දිස්ති‍්‍රක් සංවිධායක වන විශ්වකීර්ති ලංකා පුත‍්‍ර ආචාර්ය එල්.ආර්. ද සිල්වා මහතා ඉටුකරනු ලබන සේවය අගයමින් ජනාධිපති මහින්ද රාජපක්ෂ මැතිතුමා විසින් ඔහුට ජනාධිපති සම්මානයක් පිරිනමා ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=ab08051111</link>
    <topic>නැඟෙනහිර ඡන්දය පසුබිමේ අන්තර්ජාතික දුෂ්ට බලවේග</topic>
    <author/>
    <content>නැඟෙනහිර ඡන්දය පසුබිමේ...තවත් එන්.ජී.ඕ. කුරුමානමක් වරදීරට වෙනුවෙන් කැප වී යුතුකම් ඉටු කරනවාආණ්ඩුව පරද්දන්න කෘතහස්තගෙන් කොඩිවිනයක්පස් පංගුවකොටින්ට උඩ ගෙඩි දෙන අයට හොඳ පාඩමක්‘කැෆේ’ කඩේ යන්නේ කාට ද?නැඟෙනහිර පළාත් සභා ඡන්දය පැවැත්වීම කෙසේ හෝ වැළැක්වීමටත් එමඟින් එම පළාතේ ප‍්‍රජාතන්ත‍්‍රවාදය ස්ථාපිත කිරීම පමා කොට ත‍්‍රස්තවාදීන්ට තවත් අවස්ථාවක් ලබාදීමට සැලසුම් කොට තිබූ ද්‍රෝහී වැඩපිළිවෙළක් පිළිබඳ තොරතුරු අනාවරණය වෙයි. මේ සඳහා අන්තර්ජාතික දුෂ්ට බලවේගයක් කි‍්‍රයාකාරී සහයෝගය ලබාදී ඇති බවත් හෙළි වී .හඳුනාගෙන ඇති පරිදි එම විදේශ දුෂ්ට බලවේග නැඟෙනහිර පළාත් සභා මැතිවරණයේදී රවුෆ් හකීම් මහතා හරහා දියත් කරවීමට සැලසුම් කොට තිබූ කඩාකප්පල්කාරී කි‍්‍රයාවන් පිළිබඳවද තොරතුරු ප‍්‍රකාශයට පත්වී ඇත.එජාපය හා මුස්ලිම් කොංග‍්‍රසය නැඟෙනහිර පළාතේ සිංහල - දෙමළ - මුස්ලිම් යන ජන කොටස් වෙන වෙන ම ආමන්ත‍්‍රණය කරමින් එම ජනවර්ග අතර නො සන්සුන්තාවන් මතු කිරීමට අවස්ථා ගණනාවකදීම උත්සාහ ගෙන ඇති බවත් හෙළිවී ඇත. මුස්ලිම් ජාතිකයකු නැඟෙනහිර මහ ඇමැති ධූරයට පත් කැරගත යුතු බවට මුස්ලිම් කොංග‍්‍රස් නායකයා වර්ගවාදී හැඟීම් ප‍්‍රචාරය කරමින් සිටින අතර ම දෙමළ මන්තී‍්‍ර සංධානය හරහා දෙමළ ඡන්ද දිනා ගැනීමට ද තැත් කොට තිබේ.එ.ජා.ප. ය ජයගතහොත් උතුරු හා නැඟෙනහිර පළාත් ඒකාබද්ධ කළ යුතු බවට යෝජනා කරන බවට ජනමාධ්‍ය මගින් ප‍්‍රසිද්ධියේ පළ කෙරුණු තොරතුරු මෙතෙක් ප‍්‍රතික්ෂේප කිරීමට එම පක්ෂය ඉදිරිපත්ව නැත. මේ අතර අවසන් මොහොතේ දී ප‍්‍රකාශයක් නිකුත් කළ දෙමළ මන්තී‍්‍ර සංධානය කියා ඇත්තේ නැඟෙනහිර පළාත් සභා ඡන්දයෙන් රජය පරාජයට පත් කළ යුතු බවයි. මෙහිදී වැඩිදුරටත් අනාවරණය වී තිබෙන්නේ එ.ජා.ප. - මුස්ලිම් කොංග‍්‍රස් සහ දෙමළ මන්තී‍්‍ර සංධානය එකම න්‍යාය පත‍්‍රයක කටයුතු කළ බවයි. නැඟෙනහිර බහුතර ජනමතය රජයට වාසිදායක තත්ත්වයක පැවැති අතර මේ මැතිවරණයේදී සිංහල - දෙමළ - මුස්ලිම් යන ජන කොටස් වෙන වෙනම ආමන්ත‍්‍රණය කරමින් වර්ගවාදී දේශපාලන ව්‍යාපාරයක් මඟින් එම ඡන්ද පදනම වෙනස් කිරීමට විදේශ ගැති බලවේග රැසක් විවිධ ප‍්‍රයත්න දරා ඇති බවත් දැන ගන්නට ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=ab08051121</link>
    <topic>තවත් එන්.ජී.ඕ. කුරුමානමක් වරදී</topic>
    <author>සුමේධා නවරත්න</author>
    <content>නැඟෙනහිර ඡන්දය පසුබිමේ...තවත් එන්.ජී.ඕ. කුරුමානමක් වරදීරට වෙනුවෙන් කැප වී යුතුකම් ඉටු කරනවාආණ්ඩුව පරද්දන්න කෘතහස්තගෙන් කොඩිවිනයක්පස් පංගුවකොටින්ට උඩ ගෙඩි දෙන අයට හොඳ පාඩමක්‘කැෆේ’ කඩේ යන්නේ කාට ද?සුමේධා නවරත්නඑක්සත් ජාතීන්ගේ මානව හිමිකම් කවුන්සලයේ සාමාජිකත්වය ලබා නොදෙන ලෙස ලංකාවේ ඇතැම් රාජ්‍ය නොවන සංවිධාන කීපයක් මානව හිමිකම් කවුන්සලයෙන් කර ඇති ඉල්ලීම, අසාධාරණ ඉල්ලීමක් බව මානව හිමිකම් ඇමැති මහින්ද සමරසිංහ මහතා සිළුමිණට පැවසුවේය.මේ දක්වා ඇතැම් රාජ්‍ය නොවන සංවිධාන ශ‍්‍රී ලංකා රජයට විරුද්ධව ඉදිරිපත් කළ කිසිදු යෝජනාවක් සම්මත නොවූ බවද, පක්ෂග‍්‍රාහීව ඉදිරිපත් කරන මෙවැනි ලිපි එක්සත් ජාතීන්ගේ මානව හිමිකම් කවුන්සලය, අවධානයට නොගන්නා බවද ඇමැතිවරයා පැවැසීය.රාජ්‍ය නොවන සංවිධාන කර ඇති මේ යෝජනාව හෙළා දකිමින් ජගත් මානව හිමිකම් කවුන්සිලයට අනුබද්ධිත ජිනීවා හි සහ නිව්යෝර්ක් නුවර සිටින සියලුම තානාපතිවරුන්ට පැහැදිලි විස්තරයක් සහිත ලිපියක් යැවීමට මේ වනවිට සියලු කටයුතු සූදානම්ව ඇත. විදේශ කටයුතු අමාත්‍යාංශය හා මානව හිමිකම් අමාත්‍යාංශය ඒකාබද්ධව මේ ලිපිය සකස් කළ බවද ඇමැතිවරයා ප‍්‍රකාශ කළේය.මේ දක්වා එක්සත් ජාතීන්ගේ සංවිධානයේ මානව හිමිකම් කවුන්සලය ශ‍්‍රී ලංකාවේ මානව හිමිකම් පිළිබඳ සුබවාදී ප‍්‍රතිචාර දැක්වූ බවද පක්ෂපාතී රාජ්‍ය නොවන සංවිධාන හතරක හෝ පහක අසාධාරණ චෝදනාවකින් එම ආකල්ප නැති නොවන බවද ඇමැතිවරයා වැඩි දුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=ab08051131</link>
    <topic>රට වෙනුවෙන් කැප වී යුතුකම් ඉටු කරනවා</topic>
    <author>සුනිල් දයා අල්විස්</author>
    <content>නැඟෙනහිර ඡන්දය පසුබිමේ...තවත් එන්.ජී.ඕ. කුරුමානමක් වරදීරට වෙනුවෙන් කැප වී යුතුකම් ඉටු කරනවාආණ්ඩුව පරද්දන්න කෘතහස්තගෙන් කොඩිවිනයක්පස් පංගුවකොටින්ට උඩ ගෙඩි දෙන අයට හොඳ පාඩමක්‘කැෆේ’ කඩේ යන්නේ කාට ද?සුනිල් දයා අල්විස්රට වෙනුවෙන් ඕනෑම කැප කිරීමක් කර යුතුකම් ඉටු කිරීමට සූදානම් බව මහින්ද රාජපක්ෂ ජනාධිපතිතුමා අරලියගහ මන්දිරයේ දී සිකුරාදා පැවැති උත්සවයක දී පැවසී ය.රාජ්‍ය සේවා එක්සත් හෙද සංගමයේ මෙහෙයවීමෙන් ජාත්‍යන්තර හෙද දිනය සැමරීමට මේ උත්සවය පැවැත්විණ.ජනාධිපතිතුමා මෙසේ ද කීය.රණවිරුවන් රට රකිමින් ත‍්‍රස්තවාදය පරාජය කරමින් බලය තහවුරු කරද්දී ම අපි රටේ සංවර්ධන වැඩ කොටස් ක‍්‍රියාත්මක කරනවා. රටේ විදුලි බලය නැංවීමට අපි ඉහළ කොත්මලේ - නොරොච්චෝල, ති‍්‍රකුණාමලය, කෙරවලපිටිය ආදි විදුලි යෝජනා ක‍්‍රම කිහිපයක් ම ආරම්භ කොට තිබෙනවා.තෙල් බැරලයක් අද වන විට ඇමෙරිකානු ඩොලර් 124 ක් දක්වා වැඩි වී තිබෙනවා. රුපියල් 4000 ක් පමණ වටිනා පොහොර අපි රුපියල් 360 සහනාධාරයක් යටතේ සපයනවා.ලෝකයේ තිබෙන හෙද ඉල්ලුමට අපි සූදානම් විය යුතුයි. දැනටමත් 380 දෙනකු පිටරට සේවයට යැවීමට සූදානම් කර තිබෙනවා. හෙදියකට අමෙරිකානු ඩොලර් 4000 - 5000 වැටුපක් ලැබීම හොඳ විදේශ විනිමය ආදායමක්. හෙද සේවයේ ගුණාත්මක වර්ධනයක් ද ඇති කර ගැනීමත් අවශ්‍ය ය.හෙදි අධි ශ්‍රේණියට ද 1200 ක් අප බඳවා ගත්තා. අලුතෙන් හෙද සේවාවට 10,000 පුහුණුවට බඳවා ගත්තා. හෙද විදුහල්වලින් ලබා දෙන හෙද ඩිප්ලෝමා සහතිකය වෙනුවට හෙදි උපාධියක් නුදුරු අනාගතයේ දී ම ලබා දෙන්නට අපි පියවර ගනිමින් සිටිනවා. එසේ ම හෙද උපාධිය හෙද පශ්චාත් උපාධිය දක්වා ද ලබා ගැනීමටත් පහසුකම් සලසනවා. රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ද සෞඛ්‍ය අමාත්‍යාංශයේ ලේකම් වෛද්‍ය අතුල කහඳලියනගේ, සෞඛ්‍ය සේවා අධ්‍යක්‍ෂ ජනරාල් වෛද්‍ය අජිත් මෙන්ඩිස්, පරිපාලන අභ්‍යාස ආයතනයේ ජ්‍යෙෂ්ඨ උපදේශක ටී. සී. එන්. තිලකසිරි යන මහත්වරු ද කතා කළහ.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=ab0805111</link>
    <topic>ආණ්ඩුව පරද්දන්න කෘතහස්තගෙන් කොඩිවිනයක්</topic>
    <author/>
    <content>නැඟෙනහිර ඡන්දය පසුබිමේ...තවත් එන්.ජී.ඕ. කුරුමානමක් වරදීරට වෙනුවෙන් කැප වී යුතුකම් ඉටු කරනවාආණ්ඩුව පරද්දන්න කෘතහස්තගෙන් කොඩිවිනයක්පස් පංගුවකොටින්ට උඩ ගෙඩි දෙන අයට හොඳ පාඩමක්‘කැෆේ’ කඩේ යන්නේ කාට ද?නැඟෙනහිර ඡන්දයේ ප‍්‍රතිඵල මේ වන විට ප‍්‍රකාශයට පත්වී හමාරය. නැඟෙනහිර ජනතාවගේ ඡන්දය ලබාගන්නට මෙවර ප‍්‍රධාන කොටස් දෙකක් ඉදිරිපත් වී සිටියේය. එක් පාර්ශ්වයක් නියෝජනය කළේ එක්සත් ජනතා නිදහස් සන්ධානයයි. ප‍්‍රජාතන්ත‍්‍රවාදී කි‍්‍රයාදාමයට පිවිසි පිල්ලෙයාන් ඉදිරිපත්වී සිටින්නේ ද බුලත් කොළයෙනි.අනික් පාර්ශ්වය වන්නේ එක්සත් ජාතික පක්ෂය සහ ශී‍්‍ර ලංකා මුස්ලිම් කොංග‍්‍රසයයි. මෙම ඡන්ද සටනේදී ජනාධිපතිතුමා දෙහිඅත්තකණ්ඩියට සහ ඔලුවිල් ප‍්‍රදේශයට ගියේය. දෙහිඅත්තකණ්ඩියට ගියේ මැයි දිනය වෙනුවෙනි. ඔලුවිල් ගියේ වරාය ආරම්භ කිරීමටය. මේ අවස්ථා දෙකටම ඔහු එක්වූයේ කලින් දැනුම් දීමකින් තොරවය.රනිල් වික‍්‍රමසිංහ මහතා හෙවත් කෘතහස්ත ඡන්ද ව්‍යාපාරයේදී බොහෝ ඇබැද්දිවලට මුහුණ දුන්නේය. සමහරු කියන්නේ ඔහුට උදාවී ඇති අපල කාලය තවමත් අවසන්වී නැති බවයි. ඔහු අම්පාරේ සමන්තුරේට ගියේය. වේදිකාව කඩා වැටුණේය. ඇඟිල්ලක් තුවාල විය. නොසැලකිල්ල මෙයට හේතුව නොවන බවත් අපලය ප‍්‍රධාන හේතුව බවත් ආධාරකරුවෝම කියති.මේ නිසා ඔහු කරන්නට ආ කතාවද අමතක විය. 1994 ජනාධිපතිවරණයේදී ද ඩී.බී. විජේතුංග මහතා සිටි වේදිකාව හුළඟේ ගියේය. එදා එක්සත් ජාතික පක්ෂය පැරදුනේය. සමන්තුරේදී රනිල් වේදිකාවෙන් වැටීමද පරාජයේ ලක්ෂණ බව පාක්ෂිකයෝ කියති. සමන්තුරේ රැස්වීම ඇමතූ කෘතහස්ත තම ආරක්ෂකයන්ට බැන වදිමින් හෙලිකොප්ටරයට නැංගේය. ගුවන්ගතවී විනාඩි 15 කට පසුව එය දෙදරන්නට විය. බරපතළ කාර්මික දෝෂයක් ඇති බව වටහා ගත් ගුවන් නියමුවා කෘතහස්ත ද ආරක්ෂා කරගෙන හෙලිකොප්ටර් යානය මහියංගණයට ගොඩ බැස්සුවේය.මේ සියලු අසුබ කාරණා මැද කෘතහස්තට තවත් දෝස් මුරයක් වැටුණේය. ඒ රාජගිරියේදීය. මෙවර නැඟෙනහිර ඡන්දයේදී කෘතහස්ත ඇතුළු එජාප නායකයන්ට පිල්ලෙයාන් භීතිකාව වැළදුණේය. ඔහු නිරායුධ කරන ලෙස මැතිවරණ කොමසාරිස්ගෙන් ඉල්ලා සිටීමට තීරණය කළේය. ඒ සඳහා මැතිවරණ කාර්යාලය ඉදිරිපිට අඛණ්ඩ උද්ඝෝෂණයක යෙදීමට සැලැසුම් කළේය. ඒ සඳහා ගිය රවි, තිස්ස, චොක්සි, හොර රහසේ සැලැසුම් කළේ මැතිවරණ කාර්යාලය ඉදිරිපිට තාවකාලික ටකරන් මඩුවක් සකස් කිරීමටය. මෙය ඉවෙන් මෙන් දැනගත් පොලීසිය එයට ඉඩ නොදී උද්ඝෝෂණය පාරෙන් එහා පැත්තට එළවා දැම්මේය. එතැන නගර සභාව සතු ඉඩමක් තිබේ. එය යොදා ගෙන ඇත්තේ කුණු දැමීමටය. එදා වෙනදාටත් වඩා කලින් කුණු ලොරි දෙකක් ඉඩම ළඟට එවා තිබුණි. නාසය ඇති කිසිවකුට කුණු ලොරියේ ගඳ උසුලන්නට බැරිය.ගඳ ඉවසා ගන්නට බැරිම තැන විසඳුමක් ලබා ගැනීමට කෘතහස්තට දැනුම් දුන්නේය. කලිසම් කෝට් ඇඳගත් ඔහු කුණු ගොඩ නිරීක්ෂණයට ගියේය. තිස්ස, රවි, චොක්සි නාස් අල්ලාගෙන සිටිති. කෘතහස්තට එවන් ගඳක් දේශපාලන ජීවිතය තුළම දැනී නැත. හොඳටෝම තද විය. පළාතේ පොලිස් ස්ථානාධිපතිගෙන් ප‍්‍රශ්න කළේය.“සර් කුණු අයිති නගර සභාවට මට කරන්න දෙයක් නෑ” ස්ථානාධිපති කීවේය.කෘතහස්ත ඊළඟට ගියේ මැතිවරණ කොමසාරිස් මුණ ගැසෙන්නටය. කුණු ලොරි ගෙනාවේ ඇයි දැයි කෘතහස්ත ප‍්‍රශ්න කළේය.“ඔබතුමන්ලා එන හින්දා” මැතිවරණ නිලධාරියා කීවේය.පුළුවන් හැටියට තවත් ටික වේලාවක් උද්ඝෝෂණයේ යෙදෙන ලෙස ගෝලයන්ට දැන්වූ කෘතහස්ත යන්නට ගියේය. ගෝලයෝද “නායකතුමාට ගඳ උහුලන්නට බැරිනම් අපටත් බෑ” කියමින් යන්නට ගියහ.දේශපාලන වේදිකාවේ විකාර කතා කියූ කෘතහස්ත දැන් ඉතිහාසය හුවා දැක්වීමට දැඩි කැමැත්තක් ඇත. එදා ඔහු විහිළුකාරයකුගේ් තත්ත්වයට පත්වෙමින් මාල, වළලු, බ්‍රේස්ලට්, චුයින්ගම් ගැන කීවේය. කාගේ හෝ උපදෙස් අනුව ඔහු දැන් ඉතිහාස පාඩම ජයටම ඉගෙන ගනී. මෙදා නැඟෙනහිර ඡන්දයට ගෙනහැර දැක්වූයේ පාණ්ඩවයන්ගේ කුරු ක්‍ෂේත‍්‍ර යුද්ධයයි.කෙසේ හෝ නැඟෙනහිර ඡන්දය තමන්ට ඉතාමත් අපල බව වටහා ගත් කෘතහස්ත පරාජයෙන් බේරීමට ආණ්ඩුවට කොඩිවිනයක් කරන්නට තීරණය කළේය. කෘතහස්තගේ සොහොයුරාගේ නිවෙසේ කරන ලද මෙම හූනියමට සම්බන්ධ වී සිටියේ ගාල්ලේ වජිර, සෙල් මලික් ඇතුළු පිරිසකි.මෙම හූනියම එළිවෙන තුරුම පැවැත්විණි. ආරක්ෂක නිලධාරීහු ආරක්ෂාව සැපැයූහ. ඔවුහු එළිවන තුරු නිදි වැරූහ. මදුරුවන් තැළුෑහ.”මේ යකාට නැඟෙනහිර ඡන්දය දිනාගන්නට බැරිව දැන් හූනියම් දෙයියෝ අල්ලගෙන” ආරක්ෂකයෝ කීහ.මැතිවරණ කාර්යාලය අසල උද්ඝෝෂණයට කලවැදි චින්තක, කප්පම් ලසන්ත, මඩ ජයතුංග, පියසේන මල්ලී, මඩ මාක්, ප¼ඩි උපුල්, සියලු ප‍්‍රචාරය ලබා දුන්හ. ඒ අතරතුර කලවැදි චින්තක කෘතහස්ත හමුවී කකුල් දෙක වැඳ එක් ඉල්ලීමක් කළේය.”අනේ සර් මට ඔබතුමාගේ මාධ්‍ය උපදේශක තනතුර දෙන්න. සිරි රණසිංහගෙන් මට මොකුත් ලැබෙන්නේ නෑ. ඒ නිසා ඔබතුමාගේ මාධ්‍ය උපදේශක තනතුර ලබා දෙන්න” කලවැදි චින්තක බැගෑපත් විය.මේ අතර ලංකාදීපයේ එදා වේල විග‍්‍රහය ලියන ප¾ඩි උපුල් ඕනෑම දෙයක් කරන්නේ සල්ලිවලටය. කෘතහස්ත ඔහුට මේ ළඟදී අමුතුම වැඩක් පැවරුවේය. එනම් එජාපයේ මඩ වෙබ් අඩවිය වන “මිරිස” කර්තෘ පදවිය පිරිනැමීමයි.මීළඟට අපට ලියන්නට සිදුවී ඇත්තේ මාධ්‍ය ලෝකයේ පොරවල් දෙකක් ගැනය. එකෙක් ශාන්ය. අනෙකා හඩ්සන්ය. අපි ඒ දෙදෙනා ගැන පෞද්ගලික අමනාපකම් නැත. ඒ දෙදෙනාගේ වැඩසටහන්ද අසමු. එය රටපුරාම ජනප‍්‍රිය වී තිබේ. එහෙත් අපට ඇති එකම ප‍්‍රශ්නය නම් රාජ්‍ය මාධ්‍යවලට හා රාජ්‍ය මාධ්‍යවේදීන්ට හඩ්සන්, පලු පැලෙන්නට බනින්නේ උදේ පාන්දර කොට කලිසම, ටී ෂර්ට් එක, ටෙනිස් සපත්තු කුට්ටම සහ කැප් එක පැළඳ ගෙන ගුවන්විදුලියට ගොස් එහි සේවක සේවිකාවන්ට බැන වදින ආකාරයටයි.මේ දෙදෙනා කතාකරන්නේ මේ රටේ සිටින අවංකම පුද්ගලයන් දෙදෙනා ලෙසය. කිසිම දූෂණයකට සම්බන්ධ නැති අය ලෙසය. පොලීසියට කුණු බැනුම් ය. රාජ්‍ය මාධ්‍ය දකින්නේ පඩංගු ලෙසය. රාජ්‍ය මාධ්‍යවල සිටින අය නිව්ස් දන්නේ නැත. උන් මාධ්‍යවේදීන් නොවන බව අරුන් දෙන්නා කියති.හඩ්සන්ගේ ඉටු දෙවියා රණසිංහ පෙ‍්‍ර්මදාසය. රණසිංහ පෙ‍්‍ර්මදාස තරම් ජනතාවට සේවය කළ වෙනත් කිසිවකු නැත. රුපියල් කෝටි ගණන් වැය කොට උපන් දිනය සැමරූ හැටි අපි දනිමු. ගම් උදාවට ලක්ෂ ගණන් වියදම් කරමින් යකඩ වැටවල් මාස දෙකෙන් කැඩෙන පාරවල්, කජු ලී සහිත ගෙවල් ගෙඩි පිටින් කොස් ගස් ආදී සියල්ල ගම්උදාවේ අරුම පුදුම නිර්මාණ වෙති.රණසිංහ පෙ‍්‍ර්මදාසගේ වේදිකාවේ සිටින මාධ්‍යවේදීන්ට පසුවදා වාර්තාව ලියන අන්දම කියාදුන්නේ ද හඩ්සන්ය. කොබ්බෑකඩුව සහ විමලරත්න රණවිරුවන් ඝාතනය වූ දා සවස මොරටුව නගර සභාව අසල රැළියේදී රණසිංහ පෙ‍්‍ර්මදාස මරණ පරීක්ෂණ වාර්තාව ඉදිරිපත් කළ සැටිත්, ඒවා පත්තරවල පළ කරන හැටි හඩ්සන් කියාදුන් හැටිත් අපට මතකය.රණසිංහ පෙ‍්‍ර්මදාස යුගයේ පුංචි පෙ‍්‍ර්මදාස නාමය ලබාගත් හඩ්සන්ට රිචඩ් ද සොයිසාට වූ දේ දැන් දැන් අමතක ද? ඇයි තේවිස් ගුරුගේ? පෙ‍්‍ර්මකීර්ති ද අල්විස්? මේ කවුද? මොනවද කරන්නේ නිෂ්පාදක එජාප නාගරික මන්තී‍්‍ර ලක්ෂ්මන් පෙරේරාගේ මවිල් ගහක්වත් හොයා ගත්තාද?ඒ සියල්ල ඉතිහාසයට එක්වී හමාරය. ඒවාට දඬුවම් ලබාදීමද අවසන්ය. අපරාධ කළ එකෙකුටවත් නිදහසේ ඉන්නට නොහැකි විය. එක පොදියට එක තැන අභාවප‍්‍රාප්ත විය.ඒ ඉතිහාසය සිහිපත් කරගෙන අප හඩ්සන් සූරීන්ගෙන් ඉල්ලා සිටින්නේ රාජ්‍ය මාධ්‍යවලට රාජ්‍ය රූපවාහිනී නාළිකාවලට බුරන්නේ නැතිව තමන්ගේ පාඩුවේ මහජනතාව වෙනුවෙන් ‘රට යන අත’ සකස් කර ගන්නා ලෙසය.හැකර කටක් තිබෙන බව සැබෑය. තාක්ෂණ දැනුම ඇති සභාපති කෙනෙකු ළඟින්ම සිටින බව සැබෑය. රට යන අත බොහෝ දෙනා අසන බවත් සැබෑය. එහෙත් ඔබතුමාලාගේ ජනප‍්‍රියතාවට රාජ්‍ය මාධ්‍යවල අපි කිසිම බාධාවක් නොකරමු. ඒ නිසා ඔබතුමාගේත් සභාපතිතුමගේත් දැනගැනීම සඳහා පරණ කතාවක් සිහිපත් කරදීමට කැමැත්තෙමු.එක් කැලයක තාපසයෙක් භාවනා කරමින් සිටියේය. ඒ කැලයේ දඟකාර වඳුරෙක්ද සිටියේය. වඳුරා තමන්ගේ පාඩුවේ භාවනා කරන තාපසයාට විහිළුවක් කරන්නට සිතුවේය. තාපසයාගේ අතින් ඇද්දේය. කකුල සීරුවේය. සිවුරේ කොනින් ඇද්දේය. කර උඩට නැග්ගේය. තාපසයා නිහඬව සිටියා මිස සෙලවුණේවත් නැත. වඳුරාටම එපාවී යන්නට ගියේය.එසේ යනවිට ගඟ අයිනේ කටඇරගෙන අව්ව තපිමින් සිටි ඉබ්බෙක් දුටුවේය. වඳුරා ඉබ්බාගේ ඇඟට නැග්ගේය. එහාට මෙහාට දැඟලුවේය. වඳුරාගේ ලිංගය ඇරගෙන සිටින ඉබ්බාගේ කටට දැම්මේය. ඉබ්බාගේ් කට වැසුණේය. වඳුරාට දෙයියන් සිහිවිය.තමන්ගේ වටිනාම අංගය නිදහස් කරන ලෙස ඉබ්බාගෙන් ඉල්ලා සිටියද ඉබ්බා නොවේ එය නිදහස් කළේ. බැරිම තැන වඳුරා ඉබ්බාද දෑතින් ඔසවාගෙන අර තාපසයා ළඟට ගොස් පින්සෙන්ඩු විය.”අනේ තවුස් තුමෝ මං මීට පස්සේ කිසිම කරදරයක් කරන්නේ නෑ. මට අනුකම්පා කොට ඉබ්බාගෙන් මගේ අංගය නිදහස් කරදෙන්න”තාපසයා ඉදිරිපත් වී වඳුරා නිදහස් කළේය.අනුන්ගේ හැමදේට කට දමන්නට යන අයට සිදුවන්නේ වඳුරාට සිදුවූ දෙයම බව හඩ්සන්තුමාත් සභාපතිතුමාත් දැන ගත යුතුය.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=ab0805112</link>
    <topic>ප</topic>
    <author/>
    <content>නැඟෙනහිර ඡන්දය පසුබිමේ...තවත් එන්.ජී.ඕ. කුරුමානමක් වරදීරට වෙනුවෙන් කැප වී යුතුකම් ඉටු කරනවාආණ්ඩුව පරද්දන්න කෘතහස්තගෙන් කොඩිවිනයක්පස් පංගුවකොටින්ට උඩ ගෙඩි දෙන අයට හොඳ පාඩමක්‘කැෆේ’ කඩේ යන්නේ කාට ද?යූ.ඇන්.පී. මාධ්‍ය කොලුවාට හොඳටම කේන්ති ගොස් ඇත. තමන්ගේ දෑස් ඉදිරිපිටම තමන්ගේ මහත්තයා දවසින් දවස, තත්පරයෙන් තත්පරය කඩාවැටෙන බව දකින කොලුවාට එසේ කේන්තියාම ගැන පුදුම විය යුතුª නැත.වෙනදා මොකක් හෝ තර්කයක් හොයා ගන්නා මාධ්‍ය කොලුවා මෙවර අන්දකයිප්පු කාපු තත්ත්වයකට පත්ව ඇති බවක් පෙනේ.ජන පදනමක් නැති නායකයින් ඇවිදින මළ මිනී තත්ත්වයට පත්වෙන බව කොලුවා කියයි.ජනපදනම අහිමිව තිබෙන්නේ් කුමන නායකයාට දැයි මේ රටේ ජනතාව හොඳින් දනිති. එක් වතාවක් දෙවතාවක් පරාජය වීම නිසා නායකයකු මළමිනියක් බවට පත්වන්නේ නැත. ඩී.ඇස්.සේනානායක මහතා හැරෙන්නට අනෙක් හැම නායකයකුම පාහේ වරක් හෝ පරාජය වී ඇත්තේය.එහෙත් දිගින් දිගටම පරාජය වන විට නම් නායකයකු මළමිනියක් බවට පත්වෙයි. යූ.ඇන්.පී. මාධ්‍ය කොලුවාගේ තර්කය අනුව මේ වනවිටත් එසේ ඇවිදින මළමිනියක් බවට පත්ව ඇත්නම් ඒ රනිල් මහත්තයාය.වතාවක් දෙවතාවක් හෝ එකදිගට දහසය වතාවක් පරාජයට පත්වූ විට මළමිනියක් බවට පත්නොවන්නේ කවුරුන්ද? යූ.ඇන්.පී. මාධ්‍ය කොලුවාගේ තර්කය ඒ අනුව නිවැරැදිය. එහෙත් මෙහි ඛේදවාචකය රනිල් මහත්තයා මෙසේ එක දිගට දහසය වතාවක් පරාජය වීම නොවේ. එහෙම පරාජිතයකු බවට පත්වුව ද තමන්ගේ මහත්තයා ඇවිදින මළමිනියක් බව වක‍්‍රව විග‍්‍රහ කිරීමට මහත්තයාගේ ම මාධ්‍ය කොලුවකු ඉදිරිපත් වීමය.හැබැයි යූ.ඇන්.පී. මාධ්‍ය කොලුවාගේ තර්කය නිවැරැදි බව පසුගිය දිනවල දකින්නට ලැබුණු සිද්ධීන්ගෙන් සනාථ වෙයි.එවැනි එක් අපූරු සිද්ධියක් පසුගියදා අසන්නට නොව දකින්නට ලැබිණි.රනිල් මහත්තයා පාර්ලිමේන්තුවට ගියේය. එහෙත් පාර්ලිමේන්තුවේ දොරවල් වහලාය. සේවකයන් පැවැසුවේ ජනාධිපතිවරයා විසින් සැසි වාරය කල් තබා ඇති බවය. ජනාධිපතිවරයා විසින් පාර්ලිමේන්තු සැසිවාරය කල් තැබූ බවට පුවත්පත්වල ප‍්‍රධාන සිරස්තලය බවට ද පත්ව තිබිණි. පුදුමයට කරුණ නම් අඩුම වශයෙන් රනිල් මහත්තයා ඒ පුවත්පත් සිරස්තලවත් නොදැක තිබීමය.එසේ කියවා තිබුණේ් නම් දේශපාලන නායකයකු වශයෙන් නොව යමක් කමක් තේරෙන සාමාන්‍ය පුද්ගලයකු වශයෙන් හෝ ඒ පිළිබඳව පාර්ලිමේන්තුª කාර්ය මණ්ඩලයෙන් විමසා බලනු ඇත. ඒ සඳහා වෙහෙස මහන්සි වී පාර්ලිමේන්තුවට නොගොස් දුරකතනයෙන් දැනගනු ඇත.නමුත් ප‍්‍රශ්නය පැන නඟින්නේ රනිල් මහත්තයා සමඟ මහා පිරිසක් පමණක් නොව රූපවාහිනී කැමරා කරුවන් පිරිසක් ද එහි යාමය.රූපවාහිනී කැමරාකරුවන්ට කෙසේ හෝ හොඳ ඉවක් තිබී ඇත. එනම් විපක්ෂනායකවරයා පාර්ලිමේන්තු විවාදයට සහභාගිවීමේ බලාපොරොත්තුවෙන් කොයි මොහොතක හෝ පාර්ලිමේන්තුවට පැමිණෙන බව අනුමාන කිරීමය. එසේ නොමැතිව රූපවාහිනී කැමරා කරුවන්ටත් එන්න කියා “ශෝබන පාරක්” දැමීමට තරම් රනිල් මහත්තයා බොළඳ තත්ත්වයකට වැටී ඇතැයි සිතා ගැනීම හොඳ නැත. පරිණත දේශපාලකයකු ජනතාවට එවැනි විහිළු සපයන්නේ නැත.යූ.ඇන්.පී. මාධ්‍ය කොලුවා මොතැනදීද තමන්ගේ මහත්තයාට විශාල අපහාසයක් කරයි.”ඇවිදින මළමිනියකට කරන්න වෙන දෙයක් නැත. කළ හැකි එකම දෙය බය කරන එකය”රනිල් මහත්තයා තවත් මහා පිරිසක් සමඟ ගොස් මැතිවරණ කොමසාරිස්වරයා බය කරන්නට කෑ ගැසූ බව ඇත්තය.එහෙත් මාධ්‍ය කොලුවාට ඒ ගැන අර විදියට ලියන්නට කිසිම සදාචාරාත්මක අයිතියක් නැත.මැතිවරණ කොමසාරිස්වරයා බය කරන්නට කෑ ගැසූ පළියට ඇවිදින මළමිනියක් යනුවෙන් පැවැසීමට තරම් සාහසික නොවිය යුතුය.දැනුවත්ව හෝ නොදැනුවත්ව තමන්ගේම මහත්තයාට පහර එල්ල කරන යූ.ඇන්.පී.මාධ්‍ය කොලුවා “මහින්ද” දෙසට ද හැරෙයි.ඔහු මහින්ද වෙනුවෙන් සිතයි. මහින්ද වෙනුවෙන් සැලසුම් කරයි.”මහින්ද කොහොම හරි මේ ඡන්දය දිනන්න යනවා නම්... එම ඡන්දයෙන් ආණ්ඩුව ශක්තිමත් වී විපක්ෂය දුර්වල වෙනවා ඇතැයි මහින්ද සිතනවා නම්.. පාර්ලිමේන්තුව කල්දමන්නේ නැත.””මහින්ද දිනනවා නම්.. මහින්ද සිතනවා නම්.. මහින්ද යනවා නම් මහින්ද නොයනවා නම්.. මහින්ද දිවා ආහාරය ගන්නවා නම්.. මහින්ද දිවා ආහාරය නොගන්නවා නම්..”යූ.ඇන්.පී. මාධ්‍ය කොලුවා “මහින්ද” බවට පත්ව සිතන්නට පටන්ගෙන ඇත.තමන්ගේ මහත්තයා හතර ගාතෙන් ඇද වැටී සිටිය දී එය ඇවිදින මළමිනියක් බවට පත්වීමකැයි වක‍්‍රව විග‍්‍රහ කිරීමට ඉදිරිපත්වීම නොව කළ යුතුව තිබුණේ මහින්ද පැත්තකින් තබා තමන්ගේ මහත්තයා වෙනුවෙන් සිතන්නට ඉදිරිපත් වීමය.මේ අතර ඔහු තවත් අය සිතන හැටි ද කියා පායි.”නැඟෙනහිර ඡන්දයෙන් ආණ්ඩුව පැරදුණොත් විපක්ෂය පාර්ලිමේන්තුව ඇතුළේ ආණ්ඩුව වෙනස් කරන්ඩ හදයි කියල ආණ්ඩුව බයයි”යූ.ඇන්.පී.මාධ්‍ය කොලුවාට අනුව මේ සමහරු කියන කතාවකි.”ආණ්ඩුවෙන් විපක්ෂයට ඇමැතිවරු යයි කියල මහින්ද බය ඇති”යූ.ඇන්.පී. මාධ්‍ය කොලුවාට අනුව මේ තවත් සමහරු කියන කතාවකි.යූ.ඇන්.පී. මාධ්‍ය කොලුවාගේ විග‍්‍රහයේ දිගටම තිබෙන්නේ “සමහරු කියති” “සමහරු කියන කතාය””සමහරු.. තවත් අය.. තවත් සමහරු” මිසක යූ.ඇන්.පී. මාධ්‍ය කොලුවාට නිශ්චිත පුද්ගලයන් හමුවන්නේ නැත.”අන්ද කයිප්පු කාලා වගේ” කියලා ගැමි වහරේ කතාවක් ඇත. කිසියම් පුද්ගලයකු අනං මනං දොඩවන විට එම වහර යෙදේ. යූ.ඇන්.පී. මාධ්‍ය කොලුවා අන්ද කයිප්පු කාලා යැයි සිතිය නොහැකිය. මන්ද ඔහුට ඊට වඩා හොඳ හොඳ දේවල් කන්නට ලැබෙන බැවිනි.”සමහර අය” “තවත් අය” “තවත් සමහර අය” ආදී වශයෙන් ලිව්වාට මේ තමන්ගේම මහත්තයා හිතන පතන දේවල් මාධ්‍ය කොලුවා ලියනවාද යන සැකයත් පහළවෙයි. එහෙත් කොලුවන්ගේ මහත්තයා ඒ තරමටම බංකළොත් වී ඇතැයි සිතීම අසාධාරණය.අහල නැද්ද රනිල් මල්ලි බයිල කියනවාවහල තියෙන පාළු ගෙවල් ඉබේ ඇරෙනවා”තවත් වතාවක ජනාධිපති බලතල යටතේ පාර්ලිමේන්තු සැසිවාරය කල් තැබූ මොහොතක මේ මාධ්‍ය කොලුවන් මෙවැනි බයිලාවක් කියමින් පොපියන චමත්කාරය නොපෙන්වූවොත් තමයි පුදුම!මේ සිංහල භාෂා ව්‍යවහාරයට එක්වූ අලුත් ම වචනය යි. කෙතරම් අලුත් දැයි කිවහොත් “පැකිං” කැඩුවා විතරය.මෙම “බ‍්‍රෑන්ඩ් නිව් වචනය නිර්මාණය කිරීමේ පූර්ණ ගෞරවය හිමිවන්නේ එක්සත් ජාතික පක්ෂයේ මෙන්ම විපක්ෂයේද නායකයා වූ රනිල් වික‍්‍රමසිංහ මහතාය.”හොටු හුට්ටා” යන වචනය හෝ යෙදුම මින් පෙර කිසිදු ශාස්තී‍්‍රය පත පොතක මතුනොව සරල පුවත්පත් ලේඛනයකදී පවා හමුවී නොමැත. සිංහල ශබ්දකෝෂ දෙකතුනක්ම විමසා බැලූ නමුත් “හ” අක්ෂරය යටතේ නම් “හොටු හුට්ටා” යනුවෙන් වූ වචනයක් හමු නොවීය. එහෙයින් “හොටු හුට්ටා” යන්නෙහි පාරිභාෂික අර්ථය ගෙනහැර දැක්වීමට නොහැකිවීම ගැන කනගාටු වෙමු.ශබ්ද රසය හෝ ධ්වනි රසය අනුව නම් මෙහි ඇත්තේ අශික්ෂිත අශීලාචාර, පිළිකුල් සහගත රසයක් බැව් දැනේ.ශාස්තී‍්‍රය පතපොතෙහි නැතත් “හොට්ටා” යන යෙදුමක් අශික්ෂිත සහ අශීලාචාර සිංහල ව්‍යවහාරයේදී හමුවෙයි. නාස්පුඬුවලින් වැගිරෙන පැසුණු සොටු දහරාවකින් යුත් කුඩා දරුවන්ට සමවයසේ අශ්ලීල සහ අශික්ෂිත කොලුවන් විසින් “හොට්ටා” යනුවෙන් අපහාස කිරීමක් මෙකල නොව එකල ඇසිය හැකිව තිබිණි. දැන් එවැන්නක් නොඇසෙන්නේ එසේ සොටු පෙරාගත් දරුවන් දක්නට නොලැබෙන හෙයිනි.එකල වුවද පන්තියක සිටි වැදගත් ළමෝ එවැනි අශික්ෂිත වචන භාවිතා නොකළහ.”හොට්ටා” යනුවෙන් පැවසූ විට එක්වරම හැඟෙන්නේ සොටු පෙරාගෙන සිටින ළමයාගේ අහිංසකත්වයට අපහාස කරන “තුට්ටු දෙකේ” අශික්ෂිත කොලුවාගේ අශීලාචාර, අසංවර මානසික තත්ත්වයයි. එබැවින් “හොට්ටා” යන්න ඇසෙන විටම ඒ හඬ නැෙඟන්නේ දුර්ගන්ධය වහනය වන කාණු කටකින් බැව් තේරුම් ගැනීම අපහසු නොවේ.”හොට්ටා” යන්න මෙසේ හතර අතට පෙරළා බලා නිර්වචනය කරන්නට හැකි නමුත් “හොටු හුට්ටා” යන්න ගැන නම් කිසිවක් පැවසිය නොහැකිය. ඒ අන්කිසිවක් නිසා නොව තවමත් පැකිං කැඩුවා පමණක් වූ නිසාය.රනිල් වික‍්‍රමසිංහ එක්සත් ජාතික පක්ෂ නායකවරයා “හොටු හුට්ටා” යන වචනය පාවිච්චි කෙළේ සංවර තරුණ දේශපාලනඥයකු වූ නවීන් දිසානායක මහතාටය.නවීන් දිසානායක යනු කට හැකර හෝ අශීලාචාර දේශපාලනඥයකු නොවේ. ශ‍්‍රී ලංකාවේ සිටි ශ්‍රේෂ්ට දේශපාලනඥයකු වූ ගාමිණී දිසානායක නම් වූ තම පියාගේ ගෞරවය රැකගනිමින් ශික්ෂණයකින් යුක්තව දේශපාලනය කරන තරුණයෙකි.දේශපාලන පෞරුෂය පැත්තෙන් සලකා බැලුවහොත් ගාමිණී දිසානායක මහතාගේ දේශපාලන පෞරුෂයේ එක් මයිලකටවත් කිට්ටුවන්නට වර්තමානයේ එක්සත් ජාතික පක්ෂයේ මුල් පුටුවල සිටින කිසිවකුට හෝ නොහැකි බව සැබෑ එක්සත් ජාතික පාක්ෂිකයෝ දනිති. එවැනි කීර්තිමත් දේශපාලනඥයකුගේ ශීලාචාර සහ සංවර ගති පැවතුම් ඇති පුත‍්‍රයකුට අපහාස කිරීම සඳහා “හොටු හුට්ටා” යන වචනය පාවිච්චි කෙළේ නම් තුට්ටු දෙකේ කිහිපදෙනකු හැරෙන්නට අති මහත් එක්සත් ජාතික පාක්ෂිකයන් එය අනුමත කරනු ඇතැයි කිසිසේත් සිතිය නොහැකිය.සැබෑ දේශපාලන නායකයකුගේ දේශපාලන පෞරුෂය බබලවන්නා වූ එක් ලක්ෂණයක් වන්නේ ඒ පෞරුෂය තුළ දැකිය හැකි ශික්ෂණයයි. ගමන බිමන, කි‍්‍රයාපිළිවෙත්, කතා බහ මේ හැම දෙයක් තුළම ඒ ශික්ෂණය තිබිය යුතුය.ඒ කෙසේ වෙතත් සිංහල භාෂා ව්‍යවහාරයට අලුත් වචනයක් එක්කිරීම පිළිබඳව විපක්ෂනායකවරයාට කෘතඥවිය යුතුය.ඒ ඒ දේශපාලකයන් රට කරවූ වකවානුවලදී විවිධ වචන අපේ වහරට එක්වී ඇත.”ජනපද” යන්න ස්ථාපිත වූයේ ඩී.ඇස්.සේනානායක යුගයේදීය. “ජනසතුව“ එක්වූයේ බණ්ඩාරනායක මහත්මයාගේ කාලයේදීය. “පළාත් සභා” එක්වූයේ ජේ.ආර්. ගේ කාලයේදීය. “ගම්උදාව“ පෙ‍්‍ර්මදාස යුගයේදී එක්වූ වචනයකි.ඒ අනුව “හොටු හුට්ටා” යන්න රනිල් වික‍්‍රමසිංහ විපක්ෂනායක යුගයේදී එක්වූ වචනයක් ලෙසින් භාෂා ඉතිහාසයට එක්වනු ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>05</month>
      <day>11</day>
    </date>
    <link>http://www.silumina.lk/2008/05/11/_art.asp?fn=ab0805113</link>
    <topic>කොටින්ට උඩ ගෙඩි දෙන අයට හොඳ පාඩමක්</topic>
    <author>- චන්දන බණ්ඩාර</author>
    <content>නැඟෙනහිර ඡන්දය පසුබිමේ...තවත් එන්.ජී.ඕ. කුරුමානමක් වරදීරට වෙනුවෙන් කැප වී යුතුකම් ඉටු කරනවාආණ්ඩුව පරද්දන්න කෘතහස්තගෙන් කොඩිවිනයක්පස් පංගුවකොටින්ට උඩ ගෙඩි දෙන අයට හොඳ පාඩමක්‘කැෆේ’ කඩේ යන්නේ කාට ද?ගිය සතියේ දී මෙරට බොහෝ දෙනා ගේ අවධානය යොමුව තිබුණේ නැඟෙනහිර පළාත් සභා මැතිවරණය දෙස ය. නැඟෙනහිරට තරග වදින ප‍්‍රධාන දේශපාලන පක්ෂ දෙක වන එක්සත් ජනතා නිදහස් සන්ධානය සහ එක්සත් ජාතික පක්ෂය නිනයෝජනය කරමින් ඡන්ද ප‍්‍රචාරක කටයුතුවල නියැළෙන මැති ඇමැතිවරුන් ගේ විවිධාකාරයේ ප‍්‍රකාශ නිසා රටේ දේශපාලන උණුසුම වැඩි වීය.රාජ්‍ය ආදායම් ඇමැති හා නියෝජ්‍ය මුදල් ඇමැති රංජිත් සියඹලාපිටියනැඟෙනහිර පළාතෙන් ලැබෙන දේශපාලන ආරංචි මාර්ගවලට අනුව එක්සත් ජාතික පක්ෂයේ ඡන්ද පදනම දිනෙන් දින ම ඉතා ශීඝ‍්‍රයෙන් පහතට වැටුණු අයුරු ගිය සතියේ වාර්තා වී ය. දිගාමඩුල්ල, ති‍්‍රකුණාමලය සහ මඩකලපුව යන දිස්ති‍්‍රක්කවල එ.ජා.ප. සාමාජිකයන් බුරුතු පිටින් එක්සත් ජනතා නිදහස් සන්ධානයට සහාය පළ කිරීමට ඉදිරිපත් වනු සුලබ සිදුවීමක් බවට පත්ව තිබිණි.කොළඹ සිටිමින් නැඟෙනහිර ජයග‍්‍රහණය එ.ජා.ප.යට හිමිවෙන බවට කට මැත දොඩන එ.ජා.ප. නායකයින්ට තරු පෙනෙන්නට පටන් ගත්තේ නැඟෙනහිර පළාතෙන් එ.ජා.ප. ය පරාජය වෙන ලකුණු පහළවීමත් සමග ය. මේ අතර නැඟෙනහිර පළාතෙන් ලැබෙන ආරංචි මාර්ග පවසන පරිදි පළාත් සභාවේ බහුතර බලයක් එක්සත් ජනතා නිදහස් සන්ධානය සතු වෙනු ඇතැයි කියවිණි. එ.ජා.ප.යට නැඟෙනහිර පළාතෙන් අත්වෙන අන්ත පරාජය ගැන එ.ජා.ප. නායක රනිල් වික‍්‍රමසිංහට එ.ජා.ප. මන්තී‍්‍රවරු ගිය සතියේ දී පෙන්වා දුන්හ. නමුත් එ.ජා.ප. නායකයා නැඟෙනහිර ඡන්ද සටන මෙහෙයවන මන්තී‍්‍රවරුන්ට පැවසුයේ එ.ජා.ප. සාමාජිකයන් ගේ චිත්ත ධෛර්යය බිඳ වැටෙන ප‍්‍රකාශ නො කරන ලෙස ය.නැඟෙනහිර පළාත් සභා මැතිවරණයෙන් එක්සත් ජනතා නිදහස් සන්ධානය ජයග‍්‍රහණය කළ පසුව මැතිවරණය දූෂිත බවට ප‍්‍රචාරය කිරීමෙන් රජයට චෝදනා කර ඇඟ බේරා ගන්නා ලෙස ද එ.ජා.ප. නායක රනිල් ගිය සතියේ එ.ජා.ප. මන්තී‍්‍ර පිරිසට උපදෙස් දුන්නේ ය. මේ අතර දේශපාලන ආරංචි මාර්ගවලට අනුව නැඟෙනහිර පළාතෙන් රජයට හිමිවෙන ජයග‍්‍රහණය හෑල්ලු කිරීමට එ.ජා.ප. යේ මෙහෙයවීමෙන් කඩාකප්පල් කි‍්‍රයා සිදු කිරීමට සූදානමක් තිබේ දැ යි ගිය සතියේ දී සැකසංකා මතු වී තිබිණි.නැඟෙනහිර පළාතේ දැවැන්ත සංවර්ධන ව්‍යාපෘතියක ඉදිකිරීම් ජනාධිපතිතුමා ගේ ප‍්‍රධානත්වයෙන් ආරම්භ වී ය. ඒ දීර්ඝ කාලයක පටන් සිහිනයක් ව පැවැති ඕලුවිල් වරායේ ඉදිකිරීම් ය. නැඟෙනහිර ඡන්ද ව්‍යාපාරය ඇරැඹීමත් සමග ම රජයේ මැති ඇමැතිවරු බොහෝ දෙනා සිටියේ නැඟෙනහිර පළාතේ ය. මැති ඇමැතිවරුන්ට නැඟෙනහිර ජනතාව ගෙන් ලැබුණු ප‍්‍රතිචාර ඉතා ඉහළ ය. “අපිට අපේ ජනාධිපතිතුමා විශ්වාසයි. කොටින්ට උඩගෙඩි දෙන අයට මේ මැතිවරණයේ දී අපි හොඳ පාඩමක් උගන්වනවා” දෙමළ සහ මුස්ලිම් ජනතාව මැති ඇමැතිවරුන්ට කීහ.මේ අතර මඩකළපුවේ පැවැති ප‍්‍රචාරක රැලියක දී ටී. එම්. වී. පී. පක්ෂයේ නායක ශිවනේෂන්තුරෙයි චන්ද්‍රකාන්තන් හෙවත් පිල්ලෙයාන් පැවැසුයේ ප‍්‍රභාකරන් ගේ මිනීමරු යුද්ධය නවත්වන තුරු දෙමළ ජනතාවට විමුක්තියක් නො ලැබෙන බව ය. ඒ නිසා සත්‍ය වශයෙන් ම දෙමළ ජනතාවට විමුක්තිය දීමට ප‍්‍රභාකරන්ට අවශ්‍ය නම් යුද්ධය අතහැර ප‍්‍රජාතන්ත‍්‍රවාදී ප‍්‍රවාහයට එන ලෙස ද පිල්ලෙයාන් ප‍්‍රභාකරන් ගෙන් ඉල්ලා සිටියේ ය. ති‍්‍රකුණාමලය, අම්පාර සහ මඩකළපුව යන දිස්ති‍්‍රක්කයන්හි ව්‍යාජ භීෂණයක් මවාපාන එක්සත් ජාතික පක්ෂය කොළඹට වී ප‍්‍රවෘත්ති සාකච්ඡා පවත්වමින් පසුගිය දින කීපය පුරා ම රජයට චෝදනා කෙළේ ය. කෙසේ වෙතත් රජයේ මැති ඇමැතිවරුන් මෙරට මාධ්‍යයන්ට නැඟෙනහිර පවතින සැබෑ සාමකාමී බව පෙන්වමින් ගිය සතියේ දී මඩකළපුවේ දී ප‍්‍රවෘත්ති සාකච්ඡා කීපයක් ම පැවැත්වී ය.ගිය සතියේ දී මඩකළපුව පුස්තකාලයේ දී පැවැති ප‍්‍රවෘත්ති සාකච්ඡාවක දී එක්සත් ජනතා නිදහස් සන්ධානයේ මහ ලේකම් සුසිල් පෙ‍්‍ර්මජයන්ත මහතා එ.ජා.ප. යට හොඳ හැටි දෙහි කැපුවේ ය. “මඩකළපුවට එ.ජා.ප. යේ සමහර මන්ත‍්‍රීවරු පය ගහලාවත් නෑ. හරි හැටි දැකලාවත් නෑ. අනික අපිට මඩකළපුවේ ඉඳලා බොරු කියන්න බෑ. පිල්ලෙයාන් ගේ කණ්ඩායම ආයුධ පාවිච්චි කරනවා කිව්වා. මම මීට පෙර අභියෝග කළා, ඒවා ඔප්පු කර පෙන්වන්න කියලා. එ. ජා. ප. ය කියන බොරු ඔප්පු කරන්නේ කොහොමද” ඇමැති සුසිල් පෙ‍්‍ර්මජයන්ත් අභියෝග කෙළේ ය.ජාතික හෙළ උරුමයේ මධ්‍යම කාරක සභාව ගිය සතියේ දී ද රැස්විණි. ඒ හෙළ උරුමයේ නායක පාර්ලිමේන්තු මන්තී‍්‍ර පූජ්‍ය එල්ලාවල මේධානන්ද හිමියන්ගේ ප‍්‍රධානත්වයෙනි. මධ්‍යම කාරක සභාවේදී මුලින් ම අදහස් දැක්වූයේ පාර්ලිමේන්තු මන්තී‍්‍ර අතුරලියේ රතන හිමියන් ය. “මන්නාරම රදගුරු රායප්පු ජෝශප් පියනම රජයට කොන්දේසි තුනක් දාලා තියෙනවා. මේ ඉදිරිපත් කරලා තියෙන කොන්දේසිවලින් කොටි පුල්ලි ඉස්මතු වෙනවා” රතන හිමියෝ කීහ. ඒ සමඟම එම අදහස සනාථ කරමින් ඕමල්පේ සෝභිත හිමියෝ කීවේ රජයට ඉදිරිපත් කැර තිබෙන කොන්දේසි කොටි සංවිධානයේ කොන්දේසි බවය.මධ්‍යම කාරක සභික උදය ගම්මන්පිල කියා සිටියේ පියවරු රජයට ඉදිරිපත් කැර ඇති කොන්දේසි ගැනය. “පළවෙනි කොන්දේසිය මඩු දේවස්ථාන ප‍්‍රදේශය යුද මුක්ත කලාපයක් කිරීම, දෙවැන්න මඩු දේවස්ථානයේ සිට කිලෝමීටර් දෙකක් ඈතින් කොටි සංවිධානය සහ රජයේ හමුදා සිටීම, තෙවැනි කොන්දේසිය මඩු දේවස්ථාන භූමියේ ලැගුම් ගෙන සිටියා යැයි කියන සරණාගතයන්ට නැවැත එම පෙදෙසට ඒමට ඉඩදීම” මේ කොන්දේසි සියල්ලම කොටි සංවිධානයට උඩ ගෙඩි දෙන කොන්දේසි බව උදය ගම්මන්පිල මධ්‍යම කාරක සභාවට කීවේය.“පියවරුන්ගේ කොන්දේසි ඉදිරිපත් කැර තිබෙන්නේ කොටි සමඟ සාකච්ඡා කරලා, සැලසුම් සහගතවයි, මේ ඊනියා කොන්දේසිවල අරමුණ මඩු බලය කොටින්ට දීම, ශ‍්‍රී ලංකා රජයට කොන්දේසි දාන්න පියවරුන්ට තිබෙන අයිතිය මොකක්ද? මඩු ප‍්‍රදේශය යුද පිටියක් කෙළේ කොටි සංවිධානය” ඇමැති චම්පික රණවක කියා සිටියේ ය. මේ චෝදනා ගැන ජගත් ප‍්‍රජාව දැනුවත් කිරීමේ අවශ්‍යතාවය ද ඇමැතිවරයා අවධාරණය කෙළේය.එ. ජා. ප. මහ ලේකම් තිස්ස අත්තනායක“මඩු ප‍්‍රතිමාව වර්ෂ ගණනක් තිබුණු දේවස්ථානයට නැවත වැඩම කරවන්න කොන්දේසි මොකටද? කතෝලිකයන්ගේ ආගමික හැඟීම් පාවා දී ;කාටි ජයග‍්‍රහණය කරවීමට සමහරු දරන උත්සාහය පරාජය කළ යුතුයි” හැඩිගල්ලේ විමලසාර හිමියෝ මධ්‍යම කාරක සභාවට කීහ.එදින මධ්‍යම කාරක සභාවේදී තවත් වැදගත් ප‍්‍රශ්නයක් ගැන සාකච්ඡා වීය. එනම් විහාරස්ථානවල විදුලිය බිල වැඩිවීම ගැනය. ජාතික හෙළ උරුමයේ මහලේකම් ඕමල්පේ සෝභිත හිමියෝ කියා සිටියේ විහාරස්ථානවලින් විදුලිය බිල වැඩිවීම ගැන දුක්ගැනවිලි ඉදිරිපත් වී ඇති බවයි. අතුරලියේ රතන හිමියෝ පැවසුවේ විහාරස්ථානවල විදුලි බිල සඳහා සහනයක් ලබා ගැනීමට ජනාධිපතිතුමා සමඟ සාකච්ඡා කිරීමට ඉක්මනින් ම අවස්ථාවක් ලබා ගැනීමේ අවශ්‍යතාවයයි.“ඉරාන ජනාධිපතිතුමාගේ මෙරට සංචාරය ගැන සමහරු අවලාද නඟනවා. ඔය අවලාද දෝෂාරෝපණ කරන්නේ ඇමෙරිකානු හිතවාදී බලවේග.” ඇමැති චම්පික රණවක අවධාරණය කෙළේය. එරික් සෝල්හයිම්, චිල්කොට් සහ රොබට් ඕ බ්ලේක් විවේචනය කරමින් ඇමැති චම්පික කථා කළේ ය. “ආණ්ඩුව වට්ටන්න නොයෙක් කුමන්ත‍්‍රණ දානකොට ජනාධිපතිතුමා රාජ්‍ය නායකයා ලෙස රාජ්‍ය ත‍්‍රාන්ති‍්‍රක සබඳතා ගොඩනගා ගැනීම වරදක් නොවන බව ද ඇමැති චම්පික අවධාරණය කෙළේය.ගිය සතියේ රාජ්‍ය ආදායම් හා මුදල් නියෝජ්‍ය ඇමති රංජිත් සියඹලාපිටිය ඇතුළු විශ්වවිද්‍යාල ශිෂ්‍ය පිරිසක් ති‍්‍රකුණාමලය ප‍්‍රදේශයේ සංචාරයක යෙදුණි. මොරවැව, ඇතාවැටුණු වැව, නාමල්ගම ඇතුළු ති‍්‍රතුණාමලයේ ප‍්‍රදේශ කිහිපයකම සංචාරය කළ ඇමැතිවරයා ඇතුළු පිරිස ප‍්‍රදේශයේ ජනතාවගේ ප‍්‍රශ්න පිළිබඳව සාකච්ඡා කරන්නට ද අමතක නොකෙළේය. ති‍්‍රකුණාමලය ප‍්‍රදේශයේ සංචාරය කළ ඇමැති රංජිත් සියඹලාපිටිය ඇතුළු පිරිස ගෙයක් ගෙයක් පාසා ඇවිද්දේ ජනතාව සමඟ සුහද කථාබහක යෙදෙමිනි.ශ‍්‍රී ලංකා නිදහස් ශිෂ්‍ය සංවිධානයේ නියෝජිතයන් මේ ප‍්‍රදේශයේ සංචාරය කරන අතරතුර බොහෝ නිවාසලවල එල්ලා තිබූ ජනාධිපතිතුමන්ගේ ඡායාරූප දැක ගත්හ. ඇමැති රංජිත් සියඹලාපිටියටද මේ දසුන දැකගන්නට ලැබුණි. සමහර නිවෙස්වලට ගොඩවූ ඇමැති සියඹලාපිටිය නිවෙස් හිමියන්ගෙන් ඇසූයේ ජනාධිපතිතුමාගේ ඡායාරූප ගැනය. “සර් අපිට නිදහසේ ජීවත් වෙන්න අපිව බේරගත්තේ එතුමා. නැත්නම් අපි හැමදාම බයෙන් ජීවත් වුණේ. ඒ නිසා අපිට නිදහස ලබාදුන්න ජනාධිපතිතුමා අපිට දෙවියෙක් වගේ.” ජනතාව ජනාධිපතිතුමා ගේ ඡායාරූප ගැන කථා කෙළේ දැඩි ගෞරවයෙන් හා ලෙන්ගතුකමිනි.ගිය සතියේ දී ජාතික රණවිරු මාසය ආරම්භ වූයේ අරලියගහ මැදුරේ පැවැති චාම් උත්සවයකිනි. එදින ජනාධිපතිතුමන්ට රණවිරු සැමැරුම් ප‍්‍රථම කොඩිය පිළිගැන්වූයේ මියගිය රණවිරුවකුගේ දියණියක විසිනි. මේ උත්සවයට අගමැති රත්නසිරි වික‍්‍රමනායක, ඇමැති රංජිත් සියඹලාපිටිය, ආරක්ෂක ලේකම් ගෝඨාභය රාජපක්ෂ ඇතුළු පිරිසක් එක් වූහ. මේ උත්සවයේදී ඇමැති රංජිත් සියඹලාපිටිය ජනාධිපතිතුමාට ති‍්‍රමලේ දිස්ති‍්‍රක්කයේ ඇතාවැටුණු වැව සහ මොරවැව ප‍්‍රදේශවලදී දුටු ජනාධිපතිතුමාගේ ඡායාරූප ගැන කීවේය. ඒ මොහොතේ ජනාධිපතිතුමා ඇසූයේ කොහෙන්ද ඒ මිනිස්සු මගේ පින්තූර හොයාගෙන තියෙන්නේ කියායි.කම්කරු ඇමැති ආචාර්ය මර්වින් සිල්වාඑදිනම මුදල් අමාත්‍යාංශයේදී ඇමැති සියඹලාපිටියගේ ප‍්‍රධානත්වයෙන් ප‍්‍රවෘත්ති සාකච්ඡාවක් පැවැත්විණි. එහි අරමුණ වූයේ රාජ්‍ය බැංකුවල රණවිරු සැමැරුම් කොඩි අලෙවි කිරීම වෙනුවෙන් ජනතාව දැනුවත් කිරීමය. රණවිරු සැමැරුම් කොඩි අලෙවි කිරීමෙන් ලැබෙන මුදල් රණවිරු සේවා අධිකාරියට ලබාදීමට නියමිතය. මැයි 07 දා සිට ජූනි 07 දක්වා වන රණවිරු සැමැරුම් මාසයේ දී රණවිරු සැමැරුම් කොඩියක් මිලදී ගෙන රණවිරුවන්ට ආචාරය පුද කරන ලෙස ඇමැති සියඹලාපිටිය මේ ප‍්‍රවෘත්ති සාකච්ඡාවේදී ඉල්ලා සිටියේය.පසුගිය සතියේ සිදුවූ තවත් වැදගත් කරුණක් වූයේ නවක මන්ත‍්‍රීවරු දෙදෙනකු දිවුරුම් දීමය. ඒ ගම්පහ දිස්ති‍්‍රක්කයේ දෙදෙනෙකි. සරණ ගුණවර්ධන සහ දුලිප් විජේසේකර ඒ නවක මන්තී‍්‍රවරු දෙදෙනා ය. අනුර බණ්ඩාරනායක ඇමැතිතුමාගේ අභාවයෙන් පුරප්පාඩු වූ මන්තී‍්‍ර ධූරයට සරණ ගුණවර්ධන ද ජෙයරාජ් ප‍්‍රනාන්දුපුල්ලේ ඇමැතිතුමාගේ අභාවයෙන් ඇතිවූ පුරප්පාඩුවට දුලිප් විජේසේකර ද පත්වූහ. සරණ ගුණවර්ධන මහතා හිටපු නියෝජ්‍ය අමාත්‍යවරයකු වූ ලයනල් ගුණවර්ධන මහතාගේ පුත‍්‍රයායි. මන්තී‍්‍රවරයකු වශයෙන් දිවුරුම් දී තම ගම් ප‍්‍රදේශය වූ ගම්පහට පැමිණි ඔහු පිළිගැනීම සඳහා අතිවිශාල ඡන්දදායකයන් පිරිසක් ගම්පහ නගරය පුරා රැස්ව සිටියහ. වාහන 200 කින් පමණ සමන්විත වූ රිය පෙරහරකින් පැමිණි මන්තී‍්‍ර සරණ ගුණවර්ධන ජනතාව විසින් මහත් හරසරින් පිළිගන්නා ලදී. තම ගම් ප‍්‍රදේශයට පැමිණි මන්තී‍්‍රවරයා තම ඡන්ද දායකයන් සහ හිතවතුන් දහස් ගණනක් සඳහා රාත‍්‍රී භෝජන සංගහයක් ද සූදානම් කැර තිබිණි.මේ දිනවල කම්කරු ඇමැති ආචාර්ය මර්වින් සිල්වා සිටිනුයේ තමන්ගේ පාදයට සිදුවූ තුවාලයට ප‍්‍රතිකාර ලබා ගනිමිනි. ඇමැතිවරයා නැඟෙනහිර ඡන්ද ව්‍යාපාරයට සහභාගි වී නැවත ගමන් කරන අතරතුරදී අනතුරකට ලක් වීය. ඇමැති මර්වින් සිල්වාගේ සුව දුක් විමසීමට මේ දිනවල රෝහලට පක්ෂ භේදයෙන් තොරව මැති ඇමැතිවරු පැමිණෙති.නැඟෙනහිර ඡන්ද සටනේ එ.ජා.ප ය වෙනුවෙන් වැඩි බරක් කරට ගෙන සිටින ගාලු දිසා මන්තී‍්‍ර වජිර අබේවර්ධන ද ගිය සතියේ හදිසියේම ඇමැති මර්වින් බලන්නට රෝහලට ගියේය. ඒ ජනාධිපති පාර්ලිමේන්තු සම්බන්ධීකරණ ලේකම් කුමාරසිරි හෙට්ටිගේ සමගය. ඇමැති මර්වින් මන්තී‍්‍ර වජිර ගේ පැමිණීම ගැන අපූරු කථාවක් කීවේය. “වජිර ආවා කියන්නේ ජෝන් එෆ් කෙනඩි මා බලන්න ආවා වගේ තමයි. මෙයාගේ සාක්කුවේ සල්ලිත් නෑ. ඉඩකඩම් නෑ. හැබැයි අවශ්‍ය වැඩේ නියම වෙලාවට කරනවා.” ඇමැති මර්වින් සිල්වා මහ හයියෙන් කියන්නට පටන් ගත්තේය. “ඇමැතිතුමා කෑගහන්න එපා” මන්තී‍්‍ර වජිර කීවේය. මේ අතරතුර ජනමාධ්‍ය ඇමැති ලක්ෂ්මන් යාපා අබේවර්ධන ද ඇමැති මර්වින් බලන්නට රෝහලට ආවේය. ඒ සැණින්ම මන්තී‍්‍ර වජිර අබේවර්ධන රෝහලෙන් පිටතට පැමිණියේය.මේ අතරතුර ගිය සතියේ අම්පාර නගරයේ එ.ජා.ප දිගාමඩුල්ල කණ්ඩායම් නායක දයා ගමගේ සංවිධානය කළ රැළියේදී අපූරුදේ සිදු විය. මේ රැළියට සහභාගී වූ පිරිසෙන් වැඩි පිරිස දයා ගමගේට අයත් රෙදිපිළි කර්මාන්තශාලාවල සේවය කරන සේවක, සේවිකාවන් බව හෙළි වී තිබිණි. එදින දයා ගමගේට අයත් රෙදිපිළි කර්මාන්තශාලා සියල්ල වසා දමා සේවක සේවිකාවන්ට නිවාඩු ලබාදී තිබුණු බවද පසුව හෙළි වීය.වජිර අබේවර්ධන මන්තී‍්‍රවරයා පසුගිය දිනවල නොයෙක් ක‍්‍රම සහ විධි යොදමින් නැඟෙනහිර මැතිවරණයේදී එ.ජා.ප යට ඡන්දය ලබා ගැනීමේ උත්සාහයක නිරතව සිටියේය. ගිය සතියේ දිගාමඩුල්ල දිස්ති‍්‍රක්කයේ ප‍්‍රාදේශිය සභා නගර සභා මන්තී‍්‍රවරුන් කැඳවූ වජිර අබේවර්ධන මන්තී‍්‍රවරයා ඔවුන්ට රක්ෂණ ඔප්පු ලබා දුන්නේය. පදියතලාව, උහන සහ දෙහිඅත්තකණ්ඩිය යන ප‍්‍රාදේශීය සභා නියෝජිතයන්ට රක්ෂණ ඔප්පු බෙදා දී මන්තී‍්‍ර වජිර අපූරු කථාවක් කියා තිබිණි. “බය නැතුව ඔයාලා ඡන්දෙට වැඩ කරන්න. මැරුණත්, ගෙවල් පොඩි වුණත් දැන් වන්දි ලැබෙනවානේ” වජිර අබේවර්ධන කියා තිබිණි.ති‍්‍රකුණාමලය දිස්ති‍්‍රක්කයේ ඡන්ද ව්‍යාපාරයේ යෙදී සිටි ඇමැති ලයනල් ප්‍රේමසිරිට සහ ඇමැති චන්ද්‍රසිරි සූරියආරච්චිට හදිසියේම අතරමගදී එ.ජා.ප මන්තී‍්‍ර වජිර අබේවර්ධන මුණ ගැසිනි. දෙපිරිසගේම නිල වාහන හදිසියේම මාර්ගය දෙපස නැවැත්විණි. පොලිස් නිලධාරින් බලාගෙන සිටියේ සිදු වෙන්නට යන්නේ කුමක්ද කියාය. මැති ඇමැතිවරු තිදෙන සුහද කථාබහක යෙදී සිට නැවතත් තම තමන්ගේ නිල රථවලට ගොඩවූහ. ඒ අතරතුර ඇමැති චන්ද්‍රසිරි සූරිආරච්චි මන්තී‍්‍ර වජිරට විහිළුවක් කෙළේය. “වජිර වැඩිය රෑ වෙලා මේ පළාතේ ඇවිදින්න එපා. මොකද ඔයාලා කියනවානේ මේ පැත්ත හොඳ නෑ කියලා” ඇමැති ලයනල් පේ‍්‍රමසිරි කීවේ “වජිර ඉතින් අපි ඔයාට ගොඩක් ආදරෙයිනේ” කියාය.මේ අතරතුර ගිය සතියේදී පදවිය - සේරුවිල යන ප‍්‍රදේශවලදී එ.ජා.ප මන්තී‍්‍ර අකිල විරාජ් කාරියවසම් හා කටාන එ.ජා.ප සංවිධායක රන්ජන් රාමනායක අමුතුම ආකාරයේ ඡන්ද ප‍්‍රචාරක ව්‍යාපාරයක් දියත් කළහ. කටාන එ.ජා.ප සංවිධායක රන්ජන් රාමනායක සහ මන්තී‍්‍ර අකිල විරාජ් එ.ජා.ප ප‍්‍රචාරක රැළියක් සංවිධානය කිරීමට උත්සාහ ගත්තද ජනතාවගේ සහයෝගය නොමැතිවීම නිසා එම උත්සාහය අසාර්ථක වීය. මේ නිසා “වන්ෂොට් චිත‍්‍රපටය” ප‍්‍රදේශයේ පුළුල් තිර මඟින් ප‍්‍රදර්ශනය කිරීමට කටයුතු යොදා තිබිණි. නමුත් පොලිසිය ඒ සඳහා අවසර දී නොතිබිණි. ඒ සමඟම ප‍්‍රදේශය පුරා ආරංචි පැතිර ගියේ අකිල විරාජ් “වන්ෂොට් චිත‍්‍රපටයෙන්” දේශපාලනය කරන්නට ගිහිං අනාගෙන ඇති බවයි.පසුගියදා අම්පාර නගරයේ පැවැති ජන රැළියකදී එ.ජා.ප යේ ප‍්‍රබලයෙක් වන ගාලු දිසාවේ මන්තී‍්‍රවරයෙක් ජනතාවට අපූරු උපදේශයක් දුන්නේය. “මැතිවරණය දවසට ඡන්ද පොළවලට කඩාකප්පල්කාරී කි‍්‍රයා කරන්න ආවොත් ගල් ගහලා එලවා ගන්න. මතක් කරලා ගල් ගොඩවල් ලෑස්ති කර ගන්න” මේ මන්තී‍්‍රවරයා ජනතාවට උපදෙස් දුන්නේ ප‍්‍රසිද්ධියේමය.නැඟෙනහිර පළාත් මැතිවරණයේ එ.ජා.ප යට අත්වන පරාජයේ සෙවනැලි ගිය සතියේදී එ.ජා.ප ප‍්‍රචාරක රැළිවලදීම දක්නට ලැබිණි. මේ නිසා නැඟෙනහිර එ.ජා.ප මැතිවරණ සටන මෙහෙයවන මන්තී‍්‍රවරුන්ට සිදුවූ අකරතැබ්බ බොහොමයක් මාධ්‍යයන්ට වාර්තා වීය.ගිය සතියේ මඩකලපුවේ පැවැති ජන රැළියට ජනතාව නොමැතිවීම නිසා රැස්වීම සංවිධානය කළ එ.ජා.ප මන්තී‍්‍ර අර්ල් ගුණසේකර කලබල වීය. ඔහු බස් රථ යොදා සිය ගණනක් ජනතාව වැලිකන්ද ප‍්‍රදේශයේ සිට මඩකලපුවට ගෙන ආවේය. එ.ජා.ප මන්තී‍්‍ර වජිර අබේවර්ධන ද නැඟෙනහිර එ.ජා.ප යට අත්වෙන පරාජය නිසා දැඩි කලකිරීමට පත්ව සිටින බව දේශපාලන ආරංචි මාර්ගවලින් දැනගන්නට ලැබිණි. එ.ජා.ප නායකයාගේ සමීපතමයකු වන ඔහු මේ නිසා කන්තලේ නගරයේ ගෙයක් ගානේ ගිය සතියේ ගියේ රජයට එරෙහිව පච මල්ලක් ද ඉදිරිපත් කරමිනි. වජිර මන්තී‍්‍රවරයා ජනතාවට ආයාචනා කැර තිබුණේ කෙසේ හෝ එ.ජා.ප යට ඡන්දය ලබා දෙන ලෙසයි.කන්තලේ ප‍්‍රදේශයේදී ද වජිර අබේවර්ධන මන්තී‍්‍රවරයා එ.ජා.ප යට ඡන්දය ලබා ගැනීමට උප්පරවැට්ටියක් යොදා තිබිණි. එනම් ග‍්‍රාමාරක්ෂක බලකාය එ.ජා.ප නායකයා පිහිට වූ බව කියමින් අත්පති‍්‍රකා බෙදා හැරීමයි. මේ අතරතුර වජිර අබේවර්ධන මන්තී‍්‍රවරයා එ.ජා.ප යේ තවත් ජේ්‍යෂ්ඨ මන්ති‍්‍රවරුන් කීප දෙනෙකුටම කියා තිබුණේ නැඟෙනහිර පළාත් සභාවේ එ.ජා.ප පරාජය නියත බවයි.ගිය සෙනසුරාදා එ.ජා.ප නායකයා සිටියේ කොළඹය. නැඟෙනහිර එ.ජා.ප ඡන්ද සටන මෙහෙයවන මන්තී‍්‍රවරුන්ට දුරකථනයෙන් අමතමින් ඡන්ද ව්‍යාපාරයේ ප‍්‍රගතිය විමසීමටත් එ.ජා.ප නායකයා අමතක නොකෙළේය. ගිය සතියේදී එ.ජා.ප නායකයා විදේශ තානාපතිවරු කීප දෙනෙක් ද හමුවී නැඟෙනහිර මැතිවරණය ගැන සාකච්ඡා කෙළේය.එදින එ.ජා.ප මහලේකම් තිස්ස අත්තනායක මඩකලපුව බලා පිටත්ව ගියේය. ඒ මඩකලපුව එ.ජා.ප දිස්ති‍්‍රක් සභාපති ශෂිදරන්ගේ නිවෙසටය. එහි ගිය එ.ජා.ප මහලේකම්වරයා මඩකලපුව දිස්ති‍්‍රක්කයේ ඡන්ද ව්‍යාපාරයේ ප‍්‍රගතිය විමසා බැලුවේය. මේ අවස්ථාවට එ.ජා.ප මන්තී‍්‍රවරු වන ජයලත් ජයවර්ධන, සාගල රත්නායක, චම්පිකා පෙ‍්‍ර්මදාස සහ රංජිත් අලුවිහාරේ ද එක්ව සිටියහ.ගිය සතියේ ඉරිදා දිනය එ.ජා.ප නායකයාට සහ මහලේකම් තිස්ස අත්තනායකට වැඩ අධික දිනයක් වී තිබිණි. එදින උදෙන්ම එ.ජා.ප නායක රනිල් වික‍්‍රමසිංහ, තිස්ස අත්තනායක සමග පෙලිස් කී‍්‍රඩාංගණයට ගොස් හෙලිකොප්ටරයකින් නැඟෙනහිර කාත්තන්කුඩි ප‍්‍රදේශය බලා පිටත්ව ගියහ. ඒ ශී‍්‍ර ලංකා මුස්ලිම් කොංග‍්‍රසයේ 17 වෙන ජාතික මහා සම්මේලනයට සහභාගී වීමටයි.කාත්තන්කුඩි ප‍්‍රදේශයෙන් සමුගත් එ.ජා.ප නායකයා හෙලිකොප්ටරයෙන්ම ගියේ අම්පාර නගරයටයි. ඒ දිගාමඩුල්ල එ.ජා.ප කණ්ඩායම් නායක දයා ගමගේ සංවිධානය කළ ප‍්‍රචාරක රැළියට සහභාගී වීමටය. මේ රැළියේදී එ.ජා.ප නායකයාට අකරතැබ්බකට මුහුණ පාන්නට සිදුවිය. ඒ වේදිකාවෙන් බිමට බහින විට වේදිකාවේ තිබූ ලෑල්ලක් ගැලවීමෙන් එ.ජා.ප නායකයාගේ පය ලිස්සා යාමය. මේ නිසා රනිල්ගේ ඇඟිල්ලකට තුවාල සිදු වීය. මේ අතර මේ කාලපරිච්ඡේදයේ එ.ජා.ප නායකයා ගේ කලදසාව ගැන ඡ්‍යොතිෂඥයන් අනතුරු හඟවා තිබිණි. මේ කාලය රනිල් වික‍්‍රමසිංහ නායකයාට අසුබ කාලයක් බව ඔස්ටේ‍්‍රලියාවේ සිටින දෛවඥයෙක් පවසා තිබූ බවද වාර්තා වේ.ගිය සඳුදා දිනයේදී ද එ.ජා.ප නායකයාට ජන රැළි කීපයක්ම ඇමැතීමට තිබිණි. අම්පාරේ දයා ගමගේගේ නිවෙසේ සිට රනිල් එදින උදෑසනින්ම මඩකලපුව බලා හෙලිකොප්ටරයෙන් පිටත්ව ගියේය. වසර ගණනාවකට පසුව එ.ජා.ප නායකයා මඩකලපුවේ ජන රැළියකට සහභාගී වූයේ එදිනය. මඩකලපු රැළියට එ.ජා.ප මන්තී‍්‍රවරුන් වන කබීර් හෂීම්, ජොන්ස්ටන් ප‍්‍රනාන්දු, සාගල රත්නායක, චම්පිකා පෙ‍්‍ර්මදාස සහ තලතා අතුකෝරාල සහභාගී වූහ.මඩකලපුවේ පැවැති රැළියට පසු එ.ජා.ප නායකයා ගියේ සමන්තුරේ ජන රැළිය ඇමැතීමටය. මේ රැළිය සංවිධානය කැර තිබුණේ රවුෆ් හකීම්, පාර්ලිමේන්තු මන්තී‍්‍ර නව්ෂාඩ් සහ එ.ජා.ප සංවිධායක මෆීර් ඇතුළු පිරිසකි. සමන්තුරේ ජන රැළිය ඇමැතූ එ.ජා.ප නායකයා සහ මහලේකම් තිස්ස අත්තනායක හෙලිකොප්ටරයෙන් නැවතත් කොළඹ බලා එන්නට පිටත් වීය. එ.ජා.ප නායකයාට සහ මහලේකම් තිස්ස අත්තනායකට එදින දිවා ආහාරය ගැනීමටවත් නොහැකි විය. ඒ නිසා ගුවනේදී දෙදෙනාටම සැහැල්ලු ආහාරයක් භªක්ති විඳින්නට සිදු වීය. එ.ජා.ප නායකයා, මහලේකම් ඇතුළු පිරිස සතුටු සාමිචියේ යෙදෙමින් ගුවනින් ගමන් ගන්නා අතරතුර එක්වරම හෙලිකොප්ටරය ගැස්සෙන්නට පටන් ගත්තේය. ඒ සමගම ගුවන් නියමුවන් කීවේ “සර් අපිට දැන් යානය හසුරුවා ගැනීමට අපහසුයි. ක්ෂණිකව යානය පහත් කරන්න ඕන” කියාය. ඒ ක්ෂණයෙන්ම ගුවන් නියමුවෝ හෙළිකොප්ටරය මහියංගනය පොලිස් භූමියට පහත් කළහ.හදිසියේ කිසිදු දැනුම් දීමකින් තොරව හෙලිකොප්ටරයක් පොලිස් භූමියට පහත් කිරීම සිදු වෙද්දී පොලිස් නිලධාරිහු ද කලබල වූහ. ඒ සමගම පොලිසියේ ප‍්‍රධාන නිලධාරිහු කිහිප දෙනෙක් ද එතැනට ආහ. කිසිවෙකුත් බලාපොරොත්තු නොවූ පරිදි හෙලිකොප්ටරයෙන් බිමට බැස්සේ එ.ජා.ප නායකයා ඇතුළු පිරිසය. මහියංගන පොලිසියේ ස්ථානාධිපතිවරයා එ.ජා.ප නායකයා ඇතුළු පිරිස පොලිස් ස්ථානයට කැඳවාගෙන ගොස් සිසිල් බීම සංග‍්‍රහයක් ද ලබා දුන්නේය. පැයකට පමණ පසුව කොළඹින් පිටත් වූ තවත් හෙලිකොප්ටරයක් මහියංගනයට පැමිණ එ.ජා.ප නායකයා ඇතුළු පිරිස කොළඹට යළිත් කැඳවාගෙන ඒම සිදු විය.හිටපු ජනමාධ්‍ය ඇමැතිවරයකු වූ ඉමිතියාස් බාකීර් මාකාර් පාර්ලිමේන්තුවේදී පැවැත්වූ කථා ඇසුරින් රචනා කළ “මගේ හද ගැස්ම” කෘතිය එළි දැක්වීම ගිය සතියේදී සිදුවිය. ඒ කොළඹ ආනන්ද විද්‍යාලයීය කුලරත්න ශාලාවේදීය. මේ උත්සවයට එ.ජා.ප නායකයා, කථානායක වි.ජ.මු ලොකු බණ්ඩාර, නිමල් සිරිපාල ද සිල්වා, ජී.එල්. පීරිස් ඇමැතිවරු ඇතුළු පිරිසක් සහභාගී වූහ. උත්සවයේ මුලසුන හෙබවූයේ පූජ්‍ය වැලමිටියාවේ කුසලධම්ම නාහිමියෝය. එ.ජා.ප නායකයා මේ උත්සව සභාව ඇමැතීමට ද අමතක නොකෙළේ ය. “ඉමිතියාස් කියන්නේ රටම දන්න චරිතයක් එ.ජා.ප ය කියන්නේ දුම්රියක් නම් ඉමිතියාස් ඒ දුම්රියේ මැදිරියක් නොවිය යුතුයි. ඉමිතියාස් එ.ජා.ප ය නැමැති දුම්රියේ ඇංජිමක්ම විය යුතුයි” එ.ජා.ප නායකයා කියන විට මුළු සභාවටම ජීවයක් දෙමින් අත්පොලසන් හඬ රැව් දෙන්නට පටන් ගත්තේය.අඟහරුවාදා මධ්‍යම රාති‍්‍රයේදි ජනාධිපතිතුමා විසින් අති විශේෂ ගැසට් පත‍්‍රයකින් පාර්ලිමේන්තු සැසි වාරය කල් තැබීම රටේ බොහෝ දෙනාගේ කථාබහට ලක්වීය. අඟහරුවාදා රාති‍්‍රය වෙන විට මේ බව එ.ජා.ප නායක රනිල්ට ද දැනගන්නට ලැබිණි. අඟහරුවාදා මධ්‍යම රාති‍්‍රයේදී ආදාල ගැසට් පත‍්‍රය නිකුත් වු බව දැන දැනත් රනිල් වික‍්‍රමසිංහ එ.ජා.ප නායකයා කටයුතු කෙළේ ඒ කිසිවක් නොදන්නා පරිදිය. පාර්ලිමේන්තුව කල් තැබූ බව දැනගත් පසුව එ.ජා.ප නායකයා මුලින්ම කථා කළේ එ.ජා.ප මන්තී‍්‍ර කේ.එන්. චොක්සිටය. ඉන්පසුව තිස්ස අත්තනායක, රවී කරුණානායක, අර්ල් ගුණසේකර ඇතුළු පිරිසක් සමග එ.ජා.ප නායකයා කථා කෙළේ ජනපතිගේ මෙම තීරණයට කෙසේ විරෝධය දැක්විය යුතුද යන්නය.- චන්දන බණ්ඩාර</content>
  </post></root>